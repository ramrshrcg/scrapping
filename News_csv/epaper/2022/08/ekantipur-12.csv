शीर्षक,विवरण
चर्को भन्सार र अन्तःशुल्कले ६ उद्योग बन्द,"आफूलाई मर्का पर्ने गरी करको दर हेरफेर गरिएको भन्दै यहाँका उद्योगी र मजदुरले आन्दोलन गरेका थिए । अर्थमन्त्री शर्माले बजेट पारित भएपछि संशोधन गर्ने आश्वासनसमेत दिएका थिए तर अहिलेसम्म सुनुवाइ भएको छैन । मोरङ व्यापार संघका अध्यक्ष नवीन रिजालले राज्यको सीमित उद्योगलाई संरक्षण गरेर अरू उद्योगलाई बन्द गर्ने नीतिले सुनसरीमोरङ औद्योगिक क्षेत्रका आधा दर्जन वायर उद्योग बन्द भएको बताए । करको दायरा सरकारले संशोधन गरे ती उद्योग पुनः सञ्चालन हुन सक्ने उनको भनाइ छ । करको दर परिवर्तनको विरोधमा उद्योगी, मजदुर र कर्मचारी आन्दोलनमा उत्रिँदा सरकारले पुनर्विचार गर्ने आश्वासन दिएको थियो । आश्वासन पूरा नहुँदा उद्योग बन्द भएका हुन्, उनले भने । ट्रेड युनियन कांग्रेस मोरङका अध्यक्ष सुशील कोइरालाले बजेटमार्फत गरिएको करको दायरा परिवर्तनले जीआई वायर उद्योग संकटमा परेको तर विकल्प नखोजी उद्योगले मजदुरकर्मचारीलाई निकाल्नु गलत रहेको बताए । सरकारको गलत निर्णयविरुद्ध उद्योगीसँगै मजदुरकर्मचारी आन्दोलनमा उत्रिएका थियौं । सरकारले पुनर्विचार गर्ने आश्वासन पनि दिएको छ । तर उद्योगीले विकल्प नखोजी र कुनै पनि ट्रेड युनियनसँग समन्वय नगरी मजदुर र कर्मचारीलाई निकालेर उद्योग बन्द गरेका छन्, उनले भने, उद्योगीको निर्णयविरुद्ध पनि सबै ट्रेड युनियन आन्दोलनमा उत्रिनुपर्ने भएको छ ।"
"डेढ लाख ऋण, ८० लाख ब्याज","दीपेन्द्र बडुवाल, नवीन पौडेल र मनोज पौडेल"
नेतृत्वले थोपरेको निराशा,"(काठमाडौं)  शेरबहादुर देउवा २०५२ मा प्रधानमन्त्री हुँदा ४९ वर्षका थिए । नेपालले युवा प्रधानमन्त्री पाइरहेका बेला अमेरिकामा तीन वर्षअघि नै राष्ट्रपति भइसकेका थिए, उनकै उमेरका बिल क्लिन्टन । क्लिन्टनको अर्को कार्यकालपछि आठ वर्ष जर्ज डब्लू बुस, आठै वर्ष बाराक ओबामा र चार वर्ष डोनाल्ड ट्रम्पले सत्ता सम्हालेपछि आएका जो बाइडेनको कार्यकाल पनि दुई वर्ष बितिसकेको छ । हामीकहाँ घुमिफिरी रुम्जाटार भनेजस्तो उनै देउवा पाँचौं पटक प्रधानमन्त्री भएका छन् । पहिलो पटक देउवा प्रधानमन्त्री हुँदा सन् १९९७ सम्म पदासीन बेलायतका उनका समकक्षी जोन मेजर, त्यसपछि १० वर्ष सत्ता सम्हालेका टोनी ब्लेयर, तीन वर्षका लागि प्रधानमन्त्री भएका गोर्डन ब्राउन, त्यसपछि सन् २०१६ सम्म शासन चलाएका ब्लेयर र उनीपछि तीन वर्ष प्रधानमन्त्री भएकी थेरेसा मे अहिले संयुक्त अधिराज्यको राजनीतिबाट ओझेल परिसके । कोभिड महामारीले नागरिक निसासिएका बेला रात्रिभोज गरेर संवेदनहीनता देखाएको आरोपमा आलोचित हुन पुगेका हालका प्रधानमन्त्री बोरिस जोन्सन पनि छिट्टै नै त्यहाँको राजनीतिका भूतपूर्व पात्रका रूपमा थन्किँदै छन् । तीन वर्षदेखि फिनल्यान्डमा प्रधानमन्त्रीका रूपमा देश हाँकिरहेकी ३६ वर्षीया सान्ना मारिन देउवा पहिलोपटक प्रधानमन्त्री हुँदा १० वर्षकी थिइन् । झन्डै तीस दशकमा संसारका धेरै देशले राजनीतिक पुस्ता नै फेरिसक्यो । हामीकहाँ भने उही देउवा, दाहाल, ओली र नेपालहरूले नै सत्ताको म्युजिकल चेयर खेलिरहेका छन् । आसन्न मंसिर ४ को चुनावले पनि यही पुस्ताबाट फेरि देउवालाई नै, नभए ओली वा दाहाललाई नै प्रधानमन्त्री बनाउने सम्भावनाको अन्त्य नहुने छाँट देखेपछि डा रामेशले ट्वीटरमा दिक्दारी पोखे, मंसिर ४ मा के हुन्छ र दंग पर्नु ? उही यो बोटमा सुन्तला किन फलेन भनेर अर्को पाँच वर्ष विस्मात् मान्नलाई बहुसंख्यक मतदाताले नीलकाँडा रोप्ने दिन न हो त्यो ।राजनीतिक विश्लेषक विष्णु सापकोटाले मंसिरमा बिदाइ गर्नैपर्नेहरू भनेर चुनाव घोषणा हुने दुई महिनाअघि नै लेख लेखे । सत्तामा गइसकेकालाई अब फेरि जान नदिन आम नागरिकलाई सामाजिक सञ्जालमा अपिल पनि गरे । कुशासन, नातावाद, भ्रष्टाचारका काण्डैकाण्ड देउवा, ओली र दाहालहरूको पुस्ताले विरासतमा दिएको बेथिति हो देशलाई । यही बेथितिका कारण पुरानो पुस्ताप्रतिको निराशा बढ्दो छ र शीर्ष नेताको छवि बिग्रँदो छ । कुनै विवादमा नआएका ७९ वर्षीय अमेरिकी राष्ट्रपति बाइडेनको उमेर, स्वास्थ्य अवस्था र कार्यसम्पादनमाथि न्युयोर्क टाइम्स, सीएनएनलगायत ठूला मिडियादेखि ट्वीटरजस्ता न्यु मिडियाले प्रश्नको वर्षा गरिरहेका छन् । उमेर बढ्दै जाँदा कार्यक्षमतामा ह्रास आउने हुनाले ज्यादै वृद्ध अवस्थामा सत्तामा बस्नु हुँदैन र पठाउनु पनि हुँदैन भन्ने बहस पश्चिमा समाजमा निकै पहिलेदेखिको हो । चुनावका बेलामा बाइडेनलाई न्युयोर्क टाइम्समा अन्तर्वार्ताकारले बुढो उमेरमा प्रधानमन्त्रीमा किन उठ्न लागेको भनी प्रश्न गरेका थिए । त्यति बेला बाइडेनले भनेका थिए, डाक्टरले सिफारिस गरेअनुसार म शारीरिक रूपले ठीक छु । बाइडेनले यस्तो जिकिर गरे पनि वैज्ञानिक खोजहरूले वृद्ध उमेरमा कार्यक्षमता उल्लेख्य रूपले ह्रास हुने भनेकाले नेतृत्व लिँदा स्वयं व्यक्तिलाई नै आघात पुग्ने देखाएको छ । सन् २०११ मा मनोविश्लेषकहरू एरिन डुने, सी ब्रोस्च र जीई मिलरको प्रसिद्ध अनुसन्धानात्मक लेख लक्ष्य विच्छेद, कार्यात्मक अक्षमता र बुढेसकालमा अवसादका लक्षणहरू ले उमेर बढ्दै जाँदा मानिसको बौद्धिक क्षमता घट्दै जाने र डिप्रेसन तथा कार्य अक्षमता बढ्दै जाने हुनाले ठूला जिम्मेवारी लिन नहुने निचोड निकालेको छ । अरू थुप्रै अनुसन्धानले पनि वृद्ध उमेर ज्यादा जिम्मेवारी वहन गर्न अक्षम हुने तथ्य स्थापित गरेको बताउँछन्, मानसिक रोग विशेषज्ञ डा पुष्पराज शर्मा । उनका अनुसार ३० वर्ष कटेपछि मानिसमा सामान्यतया कग्निटिभ डिजेनेरेसन (संज्ञानात्मक ह्रास) सुरु हुन्छ र ६० पुग्दा त्यो कार्यक्षमतामा देखिने स्तरमा पुग्छ । त्यसैले ६० वर्ष आसपासमा निजामतीदेखि सैनिक सेवासम्ममा अवकाशको व्यवस्था गरिएको हो । त्यसपछिका वर्षमा कग्निटिभ डिजेनेरेसन पहिलेभन्दा तीव्र हुँदै जान्छ जसले काममा बाधा आउन सुरु हुन्छ, उनी भन्छन्, यो नियम राजनीतिमा पनि लागू हुने हुँदा पश्चिमा मुलुकमा नेताको कग्निटिभ टेस्ट लिइन्छ, त्यहाँ खुला बहस हुन्छ र अति दुर्बल अवस्था छ भने नेतृत्वमा व्यक्ति स्वयं जाने इच्छा राख्दैन, राखिहाले पनि त्यसलाई समाजले चर्को प्रतिरोध गर्छ । नेतृत्वमा पुगेको मानिसको मनोविज्ञानले देशको आम मनोविज्ञानमा असर पार्ने हुनाले बौद्धिक र शारीरिक रूपले ठीकठाक अवस्थाको नेतृत्व हरेक समाजले खोजिरहेको हुन्छ । पुरानो पुस्ताको नेतृत्वलाई विस्थापन गर्न हाल भइरहेको चर्चा परिचर्चा त्यसैको उपज भएको ठान्छन्, मुटुरोग विशेषज्ञ डा भगवान कोइराला । उनका अनुसार मानिसको उमेर दुई किसिमको हुन्छ, क्रोनोलोजिकल (जन्मगत) र बायोलोजिकल (जैविक) उमेर । उमेरले धेरै भए पनि कोही शारीरिक रूपले तन्दुरुस्त हुन सक्छ र उसको बौद्धिक क्षमता पनि राम्रो रहन सक्छ तर कसैको उमेर कम भए पनि स्वास्थ्य दुर्बल र मस्तिष्कको क्षमता कमजोर भइदिन सक्छ, उनी भन्छन्, तर यो सधैंका लागि होइन, एउटा निश्चित उमेरमा मान्छेको मन र शरीर दुवै थाकिसक्छ जसले गर्दा उसको कार्यसम्पादनमा स्वाभाविक रूपले त्रुटिपूर्ण सुस्तता आउँछ । औसत आयुभन्दा माथि जाँदै गर्दा रोगव्याधिले समाउने र बौद्धिक क्षमता घट्दै जाने स्वास्थ्यको सामान्य नियम हो । यस्तोमा नेतृत्वको प्रश्न युरोप अमेरिकामा निकै पहिलेदेखि उठ्दै आएको देखिन्छ । नेपालमा स्वास्थ्य मन्त्रालयको सन् २०१७ को तथ्यांक औसत आयु ७०९ वर्षको छ । हाम्रा धेरै नेता औसत आयुको वरपर पुगिसकेका छन् र उनीहरूले दिनुपर्ने जति मुलुकलाई दिइसकेका छन्, राजनीतिक विश्लेषक अच्युत वाग्ले भन्छन्, अब फेरि पनि सत्तामा बसिराख्न चाहिने तीन आधारभूत कुरा उनीहरूमा छैन, त्यसैले योग्य नेताको खोजीमा देश बेचैन भएजस्तो देखिन थालेको छ । उनका अनुसार राजनीतिशास्त्रले जुनसुकै उमेरमा नेतृत्वका लागि योग्य हुन तय गरेको तीन कुरा हुन् नैतिक प्राधिकार, अद्यावधिक ज्ञान र बौद्धिक क्षमता । नैतिक प्राधिकार भन्नाले नेतृत्वको उच्च नैतिक छवि हो जसको ओज ज्यादा हुँदा उसको शारीरिक दुर्बलताको प्रश्न नै गौण हुन पुग्छ । जस्तो, अमेरिकाका विड्रो विल्सन राष्ट्रपति भएपछि तीन वर्ष प्यारालाइसिसले थला परे तर पनि अमेरिकी जनताले उनको नैतिक प्राधिकारका कारण कुनै प्रश्न गरेनन् ।नेतालाई सत्तामा पुग्नका लागि योग्य बनाउने अरू दुई तत्त्व अद्यावधिक ज्ञान र बौद्धिक क्षमता हुन् । विश्लेषक वाग्लेका अनुसार अद्यावधिक ज्ञान भनेको अहिलेको विश्वको समस्या, उपलब्धि, आवश्यकता र अरू समसामयिक विषयबारे नेताले निरन्तर राखिराख्ने सुझबुझ हो । बौद्धिक क्षमताचाहिँ कुनै व्यक्तिमा निहित विशिष्ट किसिमको विश्लेषण गर्न सक्ने खुबी हो जो औसत मानिसको भन्दा निकै बढी, विशिष्ट र चामत्कारिक हुन्छ । यी दुवै कुरा हाम्रा शीर्ष नेताको बोली व्यवहार र आनीबानीमा नदेखिने मनोविद्हरूको विश्लेषण छ । उहाँहरूको भाषणमा एकअर्कालाई गर्ने गाली मात्र छ, मानव कल्याणको कुनै कुरा नेताहरूको मुखबाट कहिल्यै सुन्न पाइन्न, मनोविद् भरत गौतम भन्छन्, यो भनेको समस्याग्रस्त मानसिकता हो जसबाट आम मनोविज्ञानमा कुनै उत्साह आउन सक्दैन ।वृद्धावस्थाका अतिरिक्त खराब स्वास्थ्यले पनि मानिसको मनोभावलाई प्रतिकूल प्रभाव पार्छ जसलाई विज्ञानको भाषामा डिसएबिलिटी एडजस्टेड लाइफ इयर्स (डीएएलवाइएस) भनिन्छ । यो भनेको बिमार अवस्था र बिथोलिएको मनोभावले गर्दा कार्यक्षमतामा आउने ह्रास हो, डा कोइराला भन्छन्, मानसिक र शारीरिक दुर्बलताले गर्दा व्यक्तिले सक्रियतासाथ काम गर्न नसकेको उमेरलाई हिसाब गर्न डीएएलवाइएस विधिको प्रयोग हुन्छ । राजनीतिक नेतृत्वले समाजका सबै क्षेत्रलाई प्रभाव पार्ने हुँदा उसको स्वास्थ्य, मनोविज्ञान र बौद्धिक संज्ञानको अवस्था दुरुस्त हुन जरुरी छ भन्छन् मनोविद्हरू । राजनीतिज्ञ कुनै क्षेत्रको विज्ञ नभए तापनि विज्ञहरूलाई समायोजन गर्न सक्ने चतुर मतिको हुनुपर्छ, मनोविद् गौतम भन्छन्, यसका लागि ऊ आफूकेन्द्रित होइन, समाजका योग्य मानिसको खोजीमा केन्द्रित हुनुपर्छ ताकि उचित मानिसलाई उचित काममा लगाउन सकियोस् । हाम्रा शीर्ष नेतृत्वको व्यवहार हेर्दा उनीहरू आत्मकेन्द्रित भएको देखिने उनको विश्लेषण छ । मानसिक रोग विशेषज्ञ डा पुष्पराज शर्माका अनुसार ३०४० वर्षसम्म पनि एउटै पुस्ता राजनीतिमा हाबी भइरहनाले नयाँ पिँढीमा पलायनवादको मानसिकता हुर्किरहेको छ । जतिसुकै चतुर भए पनि एउटै मान्छे सधैं सान्दर्भिक कहिल्यै हुँदैन, उनी भन्छन्, त्यसैले संसारका राम्रा मुलुकमा अनन्तसम्मका लागि कोही पनि सत्तामा बस्दैन, बस्नु पनि हुँदैन । आम रूपमा खुसी मानिसहरू पाइने क्यानडा, अस्ट्रेलिया, फिनल्यान्डजस्ता देशमा नेतृत्वप्रति मानिसहरूको विश्वास गहिरो हुने गरेको पाइएको अध्ययनहरूले देखाएका छन् । यी मुलुकमा सानोभन्दा सानो प्रश्न उठ्यो भने पनि नेताहरू राजनीतिबाट अलग हुन्छन्, पदबाट राजीनामा दिन्छन् । नेताहरूको अक्षमताले देशमा विकास नभएको, भ्रष्टाचार बढेको र त्यसले आम निराशा पैदा गरेको शर्माको निष्कर्ष छ । देश र जनता भनेको पनि एउटा परिवार हो, यसलाई लिडरसिपको मनोविज्ञानले धेरै फरक पार्छ, उनी भन्छन्, हाम्रो देशमा केही पनि भएन भन्ने नैराश्य मानिसमा बढेको छ, आम रूपमा नागरिक असुरक्षित महसुस गर्छन् । यो एउटा देशका लागि घातक कुरा हो ।"
गठबन्धनमा भागबन्डाको मुख्य आधार वडाध्यक्षको मत,"(काठमाडौं)  पाँचदलीय सत्ता गठबन्धनले ०७४ को संसदीय निर्वाचनमा प्रत्यक्ष तथा समानुपातिक र ०७९ को स्थानीय तह निर्वाचनलाई मुख्य आधार मानेर सिट बाँडफाँट मोडालिटी तयार पार्ने भएको छ । गठबन्धनले बनाएको ११ सदस्यीय कार्यदलको बिहीबार बसेको बैठकले कुन पार्टीको वास्तविक धरातल र शक्तिको आधार के हो भन्नेबारेमा ०७९ को स्थानीय तह निर्वाचनमा वडाध्यक्षले पाएको मत बढी विश्वसनीय बन्न सक्ने निष्कर्ष निकालेको छ ।पालिकाको प्रमुख र उपप्रमुख पदमा तालमेल भए पनि केही अपवादबाहेक वडा तहमा तालमेल नभएकाले गठबन्धनमा आबद्ध दलको मुख्य शक्तिको आधार वडा तहमा प्राप्त मत बन्न सक्ने नेताहरूको भनाइ थियो । मोडालिटी तयार पार्दा शीर्ष नेताहरूको निर्वाचन क्षेत्रको संवेदनशीलतालाई समेत प्राथमिकतामा राख्नुपर्नेमा उनीहरूले जोड दिएका छन् । मूलतः ०७४ को निर्वाचनलाई आधार बनाउने भन्ने छ तर सबै पार्टीका सिनियर नेताहरूको व्यवस्थापनलाई ध्यान दिएर अलिअलि हेरफेर गर्ने, ०७९ को स्थानीय निर्वाचनलाई पनि आधार बनाउने र संघमा नमिलेको कुरा प्रदेशमा मिलाउने भन्ने प्रारम्भिक छलफल अघि बढेको छ, कार्यदल सदस्यसमेत रहेका माओवादीका वर्षमान पुनले कान्तिपुरसँग भने, ३० गतेको बैठकमा आआफ्ना संवेदनशीलताबारे पार्टीमा छलफल गरेर ल्याउने भन्ने छ । त्यसबीचमा दुईपक्षीय अनौपचारिक छलफल पनि गर्ने समझदारी भएको छ ।शीर्ष नेताहरू लड्ने निर्वाचन क्षेत्रको संवेदनशीलतालाई पनि ख्याल गरेर मोडालिटी को टुंगो लगाउने कार्यदलका अर्का एक सदस्यले बताए । उनका अनुसार ०७४ को प्रतिनिधिसभा निर्वाचनलाई आधार बनाउँदा प्रत्यक्षमा जसले जितेको छ, त्यही पार्टीले उक्त निर्वाचन क्षेत्र पाउने सैद्धान्तिक आधार बनाइएको छ । यसलाई आधार बनाउँदा गठबन्धनका शीर्ष नेताहरूको निर्वाचन क्षेत्र व्यवस्थापन गर्नुपर्ने उनीहरूको भनाइ थियो । तनहुँ१ मा कांग्रेस नेता रामचन्द्र पौडेल निर्वाचन लड्दा ०७४ मा चुनाव जितेका किसान श्रेष्ठ (हाल एकीकृत समाजवादी) लाई कसरी व्यवस्थापन गर्ने भन्ने प्रश्न उब्जेको छ । यस्तै झापा१ मा कांग्रेस महामन्त्री विश्वप्रकाश शर्मालाई माओवादी नेता राम कार्कीले पराजित गरेका थिए । तनहुँमा पौडेल उम्मेदवार बन्दा श्रेष्ठले त्यही निर्वाचन क्षेत्र नपाउन सक्छन् । झापा१ मा कांग्रेस महामन्त्री शर्मालाई उम्मेदवार बनाउँदा कार्कीलाई कसरी व्यवस्थापन गर्ने ? सिन्धुपाल्चोक१ मा माओवादीबाट चुनाव जितेका सभामुख अग्नि सापकोटालाई उम्मेदवार बनाउँदा त्यही क्षेत्रबाट चुनाव हारेका कांग्रेसका मोहनबहादुर बस्नेतको व्यवस्थापन कसरी हुने ? डोटीमा एकीकृत समाजवादीका प्रेमबहादुर आलेले कांग्रेसका वीरबहादुर बलायरलाई हराएका थिए । आलेलाई उम्मेदवार बनाउँदा बलायरलाई कसरी व्यवस्थापन गर्ने ? यस्ता समस्या दर्जनौं क्षेत्रमा छन् । ०७४ मा निर्वाचन हारे पनि शीर्ष नेतालाई व्यवस्थापन गर्नुपर्ने हुन्छ, नेता व्यवस्थापनको विषयमा समेत आआफ्नो पार्टीमा छलफल गरेर आउने कुराकानी भएको छ, कार्यदलका अर्का एक सदस्यले भने ।एकीकृत समाजवादीका उपमहासचिव प्रकाश ज्वालाले सिट बाँडफाँट न्यायोचित आधारमा गरेर विश्वासको वातावरण निर्माण गर्ने दिशामा कुराकानी भइरहेको बताए । ०७४ को निर्वाचनमा प्रत्यक्षमा कांग्रेसको सिट कम छ, समानुपातिक बढी छ, माओवादीको प्रत्यक्षमा बढी छ, समानुपातिक कम छ, एउटा खालको आधार यो बन्यो, ज्वालाले भने, ०७४ को निर्वाचनलाई आधार मान्दा एकीकृत समाजवादीको समानुपातिक भोट छैन, सिट छ । संख्यामा गएर आधार बनाए प्रत्यक्षमा १३ र समानुपातिकमा १२ सिट छ । यसलाई पनि आधार बनाउने र कतिपय शीर्ष नेताहरूको व्यवस्थापन भयो भने यसबाट पनि निकास निस्कन सक्छ भन्ने छलफल अघि बढेको छ । यिनैमध्येबाट एउटा मोडालिटी तय हुन्छ ।जसपाबाट कार्यदलका सदस्यसमेत रहेका रामसहायप्रसाद यादवले साउन ३० मा बस्ने बैठकले सिट बाँडफाँटको मोडालिटी बनाउने र त्यसका आधारमा मात्रै संख्याको विषय प्रवेश गर्ने बताए । अहिलेसम्म कुन दलले कति सिट पाउने भन्ने विषय आएको छैन, मोडालिटी टुंगिएपछि मात्रै त्यसमा प्रवेश गर्छ, उनले भने, मोडालिटी तयार भएपछि त्यसैका आधारमा सबै दलले सिट दाबी गर्ने बाटो खुल्छ ।"
धरान अशान्त छ,"(सुनसरी)  धरान उपमहानगर प्रमुख हर्क साम्पाङ विवादमा मुछिएका छन्, जसका कारण धरान उपमहानगरपालिका कार्यालय केही दिनयता अशान्त छ । अशान्तिको सुरुवात बराह बचत तथा ऋण सहकारी संस्थाका पीडितहरूको कुरा नगरप्रमुखले सुन्न नखोजेको भन्ने तथ्यबाट सुरु भएको हो । तैपनि पछिल्ला दिनमा यो विवाद त्यतिमै सीमित देखिन्न । सहकारीपीडितको आन्दोलन सँगसँगै धरानमा सामाजिक सञ्जालबाट आरोपप्रत्यारोपको शृंखला लगातार चलेको छ । विवादको मूल केन्द्रमा प्रमुख साम्पाङ र गत चुनावमा प्रतिस्पर्धी एमाले नेतृ मञ्जु भण्डारी आमनेसामने देखिएका छन् । धरानमा रहेको बराह ग्रुप अफ कम्पनीअन्तर्गतको बराह बचत तथा ऋण सहकारी संस्थाले १३ हजार ग्राहकको निक्षेप फिर्ता गर्न नसकेपछि आन्दोलन चलिरहेको छ । यो त्यही सहकारी हो, जसले यसअघि आफ्नो १२ औं वार्षिक साधारणसभामा ३ करोड खुद मुनाफा भएको हिसाब सार्वजनिक गरेको थियो । सहकारीले पैसा भुक्तानी दिन नमानेपछि बचतकर्ता संघर्ष समिति नै बनाएर प्रदर्शनमा उत्रिएका हुन् । समिति हारगुहारका लागि उपमहानगरपालिका कार्यालयको दैलोमा पुगेको थियो । स्थानीय तहलाई आफ्नो क्षेत्र मातहतका सहकारी नियमनको पनि जिम्मेवारी छ । गत निर्वाचनअघि धरानका सहकारी नियमन गर्न नगरपालिकाले वडा नं १५ का अध्यक्षलाई जिम्मेवारी तोकेको थियो । गत वैशाख ३० को निर्वाचनपछि फेरिएको नेतृत्वले सहकारी विकास समितिमा जिम्मेवारी कसैलाई पनि तोकिसकेको छैन । त्यसैले ऐननियमअनुसार नगरप्रमुख नै उक्त समितिका संयोजक हुन् । तर बराह सहकारीका पीडितले छलफल गर्न खोज्दा नगरप्रमुख साम्पाङले फ्याट्टै भनिदिए, पैसा राख्ने बेलामा मलाई सोधेर दिनुभएको थियो ? उनको भनाइ सुनेर आक्रोशित प्रदर्शनकारीले मुर्दावादको नारा मात्र लगाएनन्, महानगरको झ्यालको सिसासमेत तोडफोड गरे । जसको नेतृत्वमा देखिएका थिए खगेन्द्र नेपाली । यो घटनालगत्तै नगरप्रमुख साम्पाङले दिएको किटानी जाहेरीका आधारमा आइतबार प्रहरीले नेपाली र अर्का प्रदर्शनकारी प्रदीप बाँस्तोलालाई पक्राउ गर्यो । दुवैविरुद्ध सार्वजनिक शान्ति सुरक्षाविरुद्धको कसुरमा मुद्दा चलाउन हिरासतमा राखिएको छ । स्थानीय तहको गत चुनावमा मञ्जु भण्डारी जिताऔं अभियान मा सक्रिय रहेकाले पनि नेपालीको भूमिकालाई धेरैले एमालेसँग जोडेर हेरे । यही बेला नेपालीले बराह सहकारीका सञ्चालकसँगै बसेर भलाकुसारी गरेका तस्बिरहरू पनि सामाजिक सञ्जालमा सार्वजनिक भए । त्यसपछि यो घटना नगरप्रमुखविरुद्ध नियोजित त होइन भन्ने शंका मात्रै सुरु भएन, कतै एमाले स्वतन्त्र उम्मेदवारविरुद्ध नियोजित रूपमा लागेको संशय पनि पैदा भयो । धरानका २० वडामध्ये १० वटामा वडाध्यक्ष एमालेका छन् । कार्यपालिका सदस्यहरूमा आठ जना सबै एमालेकै चुनिएका छन् । यस अर्थमा नगरसभामा एमालेको बहुमत छ । निर्वाचनको यो हिसाबकिताबलाई एकथरीले मेयर एमाले वडाध्यक्षहरूबाट सधैं मानसिक दबाबमा रहेको र उनले यो घटनालाई त्यसविरुद्ध प्रयोग गर्न खोजेको रूपमा अर्थ्याएका छन् । अर्का थरीले एमालेले स्वतन्त्र मेयरलाई असफल पार्न खोजिरहेको रूपमा व्याख्या गरिरहेका छन् । यहीबीच एउटा फेसबुक स्टाटसले अझ विवाद बढाएको छ । गत बिहीबार एमाले नेतृ भण्डारीले लेखेको भन्दै फेसबुकमा एउटा स्टाटस आयो । जसमा मेयर साम्पाङविरुद्ध लाग्न नेतृ भण्डारीले कार्यकर्तालाई उकासेको मात्रै देखिन्न, जातीय रूपमा समेत घटनालाई हेर्न प्रेरित गरेजस्तो देखिन्छ । ३ लाख ६८ हजारभन्दा बढी फलोअर्स भएको हर्क साम्पाङ अ रिभोलुसन नामको फेसबुक पेज चलाउने मेयरले भण्डारीको जस्तो देखिने उक्त स्टाटसमाथि प्रतिक्रिया मात्रै जनाएनन्, आफू साइबर क्राइमको मुद्दामा जाने भनेर स्टाटस लेखे । जबकि भण्डारीले लेखेको भनेर सार्वजनिक भएका स्टाटस भ्रमपूर्ण र दुराशय राखेर बनाइएको फेक पोस्ट भन्ने नेपाल फ्याक्ट चेकले पुष्टि गरिसकेको छ । फ्याक्ट चेकले उक्त स्टाटस फेक फेसबुक पोस्ट जेनेरेटरमा फोटो र अरू सक्कली जस्तै विवरण हालेर बनाइएको हो भन्ने तथ्य बाहिर ल्याएको छ । फेक पोस्टलाई सत्यझैं प्रचार गरेर आफूहरूविरुद्ध झूट फैलाएको भन्दै भण्डारीले साम्पाङविरुद्ध प्रहरीको साइबर ब्युरोमा उजुरी दर्ता गराएकी छन् । धरानका नगरप्रमुख साम्पाङले अनलाइन एप्लिकेसनको प्रयोग गरेर फेक आईडी जेनेरेट गरी त्यसको तस्बिर सिर्जना गरेर जातीय द्वेष फैलिने, उत्तेजनात्मक अभिव्यक्तिसहितको फोटो सामग्री उत्पादन गरी चरित्र हत्या तथा कुप्रचार गरेको भन्दै उनले उजुरी दिएकी हुन् । साम्पाङको फेसबुक पेजबाट यस्तो सामग्री सार्वजनिक गरिएकाले तुरुन्त कारबाहीको माग गर्दै उजुरी दिएको भण्डारीले बताइन् । उनले भनिन्, सामाजिक सञ्जालको चरम दुरुपयोग गरी बराह सहकारी संघर्ष समितिका संयोजक खगेन्द्र नेपालीसँग जोडेर नगरप्रमुख हर्कराज साम्पाङले वास्तविक पीडितहरूको आन्दोलनलाई राजनीतीकरण गरी डाइभर्ट गर्न खोजेकाले उजुरी दिएको हो । सहकारीपीडितको आन्दोलनबाट सुरु भएको विवाद यतिबेला राजनीतिक र जातीय विषय पनि जोडिएको छ । यहीबीच गत आइतबार बराह ग्रुप अफ कम्पनी र सहकारी संस्थाले संयुक्त अपिल जारी गर्दै भदौ १६ सम्ममा समस्या समाधान गर्ने दाबी गरेका छन् । बराह इन्डस्ट्रिज प्रालिअन्तर्गत धरानको भानुचोकमा र धनकुटे रोडमा करोडौंको सपिङ कम्प्लेक्स छ । यसैगरी काठमाडौंको न्युरोडमा र पोखराको चिप्लेढुंगा र चितवनको नारायणगढमा पनि यसका शाखा छन् । नेपालबाहिर हङकङ, दुबईमा र बेलायतमा पनि यसका शाखा छन् । कोभिड महामारी र मौद्रिक तरलताको अभावले समग्र व्यवसायमा संकट आएको भन्दै समस्या चाँडै समाधान गर्ने सहकारी व्यवस्थापनले अपिलमा उल्लेख गरेको छ । कम्पनीले गत बुधबार पनि जारी विवादबारे विज्ञप्ति जारी गरेको थियो, जसमा बचत तथा लगानीकर्ताको आवश्यक रकम हरतरहले फिर्ता गर्ने प्रतिबद्धता छ । बचतकर्ताका पैसा फिर्ता दिन नसकेर सकसमा परेको बराहले २८ औं वार्षिकोत्सवका अवसरमा धरानको भोटेपुलस्थित बराह मलमा व्यवसाय विस्तार तथा बराह मुभिजको शुभारम्भ हुनेसमेत जानकारी दिएको थियो । आगामी भदौ पहिलो साता हुने वार्षिकोत्सवमा भानुचोक र भेडेटारका सपिङ सेन्टरहरूलाई थप स्तरोन्नतिसहित चाँडै सञ्चालन हुने पनि जनाइएको छ । नियमनकारी निकायमा गुहार माग्न आउनेसँग झगडा गर्ने कि मद्दत ? भन्ने प्रश्नमा प्रमुख साम्पाङले भने, द्धन्द्व उनीहरूले निकाले, उनीहरू नै जानुन् । सहकारीको विषयमा उपमहानगरका भक्तिजी (नगरपालिकाको आर्थिक विकास महाशाखा प्रमुख भक्तिराज शर्मा) लाई सोध्नुस् । अरू म जान्दिनँ । उपमहानगरपालिकाले स्थानीय तहको चुनावयता सहकारी नियमन गर्ने समिति हालसम्म नयाँ नबनाएकाले आर्थिक विकास महाशाखाकै मातहत सहकारी पनि हेर्न प्रमुख शर्माले समन्वयकारी भूमिकामा छन् । शर्मा भने बराह सहकारीको मामिलामा महानगरपालिका गम्भीर रहेको बताउँछन् । विवाद समाधान गर्नका लागि मेयरको निर्णयअनुसार हामीले साउन ८ गते नै उपमहानगरपालिका, प्रदेश र संघका प्रतिनिधि राखेर चार सदस्यीय समिति बनाएका हौं, उनले भने, समितिले बराह सहकारीका जिम्मेवार सञ्चालक जतिको भौतिक सम्पत्ति, बैंकिङ कारोबार, चल, अचल सम्पत्ति रोक्का गर्न मालपोतदेखि विभिन्न बैंकमा र सरोकारवाला संस्थामा पत्राचार गरेको छ । हालसम्म सानिमा बैंकले मात्र बराह सहकारीका अध्यक्ष मानबहादुर विश्वकर्मा र शर्मिला ताम्राकारको खाता रोक्का गरेको जानकारी दिएको छ ।सहकारी र कम्पनीले एकपछि अर्को विज्ञप्ति जारी गरे पनि बचतकर्ता आश्वस्त देखिँदैनन् । उनीहरूले निरन्तर प्रदर्शन जारी राखेपछि गत सोमबार उपमहानगरपालिकाको सहकारी विकास समितिले बराह कम्पनी र सहकारी संस्थाका पदाधिकारी तथा जिम्मेवार कर्मचारीहरूको चल, अचल सम्पत्ति रोक्का गर्ने प्रक्रिया सुरु गर्दै बैंक खाता रोक्का गर्नका लागि नेपाल राष्ट्र बैंक, केन्द्रीय कार्यालयलगायत ११ वटा सरोकारवाला निकायलाई पत्राचार गरेको छ । सहकारी विवादबाट सुरु भएको विषय पेचिलो बन्दै गएपछि गत शनिबार बस्ने भनिएको नगरपालिकाको नगर कार्यसमिति बैठक पनि स्थगित भयो । धरान१५ का वडाध्यक्ष नरेश इवारमले सद्भाव खलल पुग्ने गतिविधि हुन थालेपछि यस्तो निर्णय गरिएको बताए । समस्या समाधानको बाटो नखुली नगरपालिकाका विषयमा छलफल हुन नसक्ने भएपछि बैठक स्थगित गरिएको हो, उनले भने, स्थगित गर्ने भनेर हामीले बैठकमा नबसेपछि बहिष्कार गरे भनेर आरोप लगाइयो । तर त्यसो होइन । स्थगित कार्यपालिका बैठक बुधबार बसेको छ । सहकारीका एक कर्मचारीका अनुसार सहकारीमा ५ हजार सेयर सदस्य छन् । नियमानुसार सहकारी संस्थामा सेयरधनीहरूले मात्रै बचत तथा ऋणको कारोबार गर्नुपर्छ । तर यसमा १३ हजार जना हाराहारीले बचत गर्दै आएका छन् । जसमा ५ हजारदेखि २५ करोडसम्मका बचतकर्ता छन् । यसैबीच सोमबार नगरप्रमुख साम्पाङले विज्ञप्ति जारी गर्दै धरानकी पूर्वउपप्रमुख मञ्जु भण्डारीको नामको फेसबुक आईडीबाट सद्भाव भड्काउने मनसायको स्टाटसले उत्पन्न असहज परिस्थितिप्रति गम्भीर ध्यानाकर्षण भएको जनाएका छन् ।उनले धरान नगरवासीलाई विचलित नहुन र आवेशमा आएर कसैप्रति लक्षित गरी कुनै असामान्य प्रतिक्रिया नगर्न पनि अनुरोध गरेका छन् । नक्कली आईडी बनाएर सामाजिक सञ्जालमार्फत सद्भाव भड्काउने स्टाटस पोस्ट गर्नेमाथि छानबिन गरी कारबाही गर्न उनले सम्बद्ध निकायको ध्यानाकर्षण गराएका छन् ।"
राअविका थापा र जोशी एआईजीमा बढुवा,"काठमाडौं (कास) सरकारले राष्ट्रिय अनुसन्धान विभागका डीआईजीसरहका दुई अधिकृतलाई अतिरिक्त मुख्य अनुसन्धान निर्देशक (एआईजीसरह) मा बढुवा गरेको छ । २०५३ पुस ५ मा शाखा अधिकृतस्तरबाट सेवा प्रवेश गरेका हुतराज थापा र ओम जोशीलाई बिहीबार बसेको मन्त्रिपरिषद् बैठकले अतिरिक्त मुख्य अनुसन्धान निर्देशकमा बढुवा गरेको हो । दुवै जना २०७४ भदौ १४ मा डीआईजीमा बढुवा भएका थिए ।बढुवाका लागि थापा र जोशीसहित हरिहर पौडेल, सुनील ढकाल, टेकेन्द्र कार्की, सुमन वैद्यलगायत प्रतिस्पर्धामा थिए । वरीयता क्रममा क्रमशः पहिलो र दोस्रो नम्बरमा रहेका थापा र जोशीलाई एआईजीसरहको बढुवामा पनि क्रमशः पहिलो र दोस्रोमा बढुवा गरिएको छ । थापा र जोशीमध्येबाट एक जनाले आगामी भदौ २९ मा विभागको नेतृत्व सम्हाल्ने छन् । विभागका प्रमुख यदुलाल खरेल ५८ वर्षे सेवा अवधिका कारण २०७९ भदौ २८ बाट अनिवार्य अवकाशमा जानेछन् । यसअघि विभागमा एआईजीसरहको पद एउटा मात्रै थियो । एउटा दरबन्दी बढाएर थापा र जोशीलाई एकैचोटि एआईजीमा बढुवा गरिएको हो । एआईजीको दरबन्दी थप्नकै लागि केही दिनअघि मात्रै विभागको संगठन तथा व्यवस्थापन (ओएन्डएम) सर्वेक्षण प्रतिवेदन संशोधन गरिएको थियो । यसअघि केपी शर्मा ओली प्रधानमन्त्री भएका बेला दुई एआईजीको संख्या घटाएर एकमा झारिएको थियो ।"
परराष्ट्रमन्त्रीको चीन भ्रमण कति फलदायी ?,"(काठमाडौं)  पाँचदलीय गठबन्धन सरकार बनेको एक वर्षपछि नेपालका तर्फबाट उत्तरी छिमेक चीनमा पहिलो उच्चस्तरीय भ्रमण गरेर परराष्ट्रमन्त्री नारायण खड्का बिहीबार बेलुकी फर्किएका छन् । अमेरिकी अनुदानको एमसीसी सम्झौता संसद्बाट अनुमोदन र युक्रेनरुस संकटमा युक्रेनका पक्षमा मतदान गरेका कारण नेपालप्रति चीन सशंकित बनेका बेला परराष्ट्रमन्त्री खड्काले तीनदिने औपचारिक भ्रमण गरेका हुन् । मन्त्री खड्काको भ्रमणले द्विपक्षीय सम्बन्धलाई थप विश्वासिलो बनाएको नेपाली अधिकारीहरूले बताएका छन् । भ्रमणका क्रममा मन्त्री खड्काले नेपाल सरकार पश्चिमातिर ढल्केको चिनियाँ आशंकालाई चिर्ने प्रयास गरेका थिए । उनले चिनियाँ चाहनाअनुसार नेपाल एक चीन नीतिमा प्रतिबद्ध रहेको पनि दोहोर्याएका थिए । खड्कासँग भएको भेटवार्तामा चिनियाँ समकक्षी वाङ यीले सन् २०२२ भित्रै करिब १५ अर्ब रुपैयाँ आर्थिक सहयोग गर्ने प्रतिबद्धता गरेका छन् । चीनले अन्य क्षेत्रमा पनि सहयोग गर्ने जनाएको छ । चासोका साथ हेरिएको बेल्ट एन्ड रोड इनिसिएटिभ (बीआरआई) अन्तर्गतका कार्यक्रमलाई अगाडि बढाउने विषयले भने भ्रमणमा प्राथमिकता पाएन । मन्त्री खड्काले आफ्नो चीन भ्रमण उपलब्धिमूलक रहेको बताए । द्विपक्षीय सहयोग आदानप्रदानको हिसाबले भ्रमण फलदायी भयो । नेपाल एक चीन नीतिमा प्रस्ट रहेको विश्वास चीनले गरेको छ, चीनबाट फर्केर त्रिभुवन विमानस्थलमा उत्रिएपछि परराष्ट्रमन्त्री खड्काले भने, नेपालको विकास निर्माणमा चीनले सहयोग गर्ने भएको छ । मन्त्री खड्का मंगलबार भ्रमणमा निस्केसँगै चीनले देउवा सरकारलाई प्रशंसा गर्न थालेको छ । केही दिनअघि मात्र अमेरिकी सभामुख नान्सी पेलोसीले ताइवानको भ्रमण गरेपछि चीनले छिमेकीहरूसहित विश्वभरका मुलुकबाट एक चीन नीति प्रति साथ खोजिरहेको छ । यही पृष्ठभूमिमा नेपालका तर्फबाट चीनको भ्रमण हुनुका साथै एक चीन नीतिलाई वार्ता र वक्तव्यमा दोहोर्याइएकाले बेइजिङ सकारात्मक बनेको नेपाली अधिकारीहरू बताउँछन् । त्यही कारण नेपाललाई १५ अर्बभन्दा बढी रकम अनुदान दिन तयार भएको उनीहरूको भनाइ छ । खड्काकै भ्रमणका क्रममा आर्थिक पाटो छिनोफानो हुन बाँकी रहेको बहुचर्चित केरुङकाठमाडौं रेलमार्गको सम्भाव्य अध्ययनका लागि अनुदान उपलब्ध गराउने प्रतिबद्धता पनि चीनले जनाएको छ । रेलमार्गको पूर्वसम्भाव्यता अध्ययन चिनियाँ पक्षले नै गरिसकेको छ । चिनियाँ राष्ट्रपति सी चिनफिङको नेपाल भ्रमणको दौरान सन् २०१९ मा उक्त रेलमार्ग अगाडि बढाउने तय भएको थियो । तर, सम्भाव्यता अध्ययनको खर्च कसले बेहोर्ने भन्नेमा अन्योल थियो । चीनका विदेशमन्त्री वाङले परराष्ट्रमन्त्री खड्कासँग बुधबार सान्तोङ प्रान्तको छिङ्ताओमा करिब दुई घण्टा वार्ता गरेका थिए । त्यस क्रममा चीनले ८ सय मिलियन आरएमबी (करिब १५ अर्ब १३ करोड रुपैयाँ) सहयोगको प्रतिबद्धता जनाएको हो । उक्त रकम नेपालले आफ्नो हिसाबमा प्रयोग गर्ने भनिएको छ । चीनले तीन मिलियन आरएमबी (करिब साढे ५ करोड रुपैयाँ) विपद् व्यवस्थापनमा र दुई मिलियन आरएमबी (करिब ३ करोड ७८ लाख रुपैयाँ) मेडिकल सामग्रीका लागि सहयोग गर्ने भएको छ । नेपाललाई रासायनिक मल उपलब्ध गराउने र नेपालमा रासायनिक मलको उद्योग खोल्न सम्भाव्य अध्ययन तथा निजामती सेवा अस्पतालमा ब्लड क्यान्सर उपचारका लागि चिमेरिक एन्टिजेन रिसेप्टर टी सेल प्रयोगशाला स्थापना सम्बन्धमा पनि सहमति भएको छ । चीनका लागि पूर्वराजदूत टंक कार्की तत्कालीन प्रधानमन्त्री केपी शर्मा ओलीको दुईपटकको भ्रमण, त्यसपछि राष्ट्रपति विद्यादेवी भण्डारीको चीन भ्रमण र चिनियाँ राष्ट्रपति सीको नेपाल भ्रमणका दौरान भएका सम्झौता र सहमति कार्यान्वयन गर्ने सवालमा खड्काको भ्रमणले ट्र्याक खोलेको बताउँछन् । सन् १९७३ मा माओले काठमाडौंमा रेल पुग्छ भनेका थिए, त्यसलाई हामीले ध्यान दिएनौं । हाम्रो निर्भरता भारतमै बढी भयो । हामीमा बाह्य दबाब र संकल्प नभएकाले अहिलेसम्म चीनबाट रेल ल्याउने र अन्य परियोजनालाई अघि बढाउने काम भएन, उनले भने, चीनसँग नेपालबाट जुनसुकै सरकारको पालामा सम्झौता गरे पनि तिनमा राष्ट्रिय सहमति थियो । त्यसैले यसलाई पूर्ण संकल्पका साथ अगाडि बढाउनुपर्छ । भूराजनीतिक मामिलाका जानकार गेजा शर्मा वाग्ले अहिलेको भूराजनीतिक परिस्थितिमा नेपालका तर्फबाट भएको उच्च भ्रमणले बेइजिङमा कूटनीतिक प्रसन्नता प्रतिबिम्बित भएको मान्छन् । नेपालले दुवै छिमेकीलाई उच्च महत्त्व दिएको छ । यसले चीनसँग आत्मीय र घनिष्ठ सम्बन्ध निर्माण गर्न सकारात्मक वातावरण सिर्जना गरेको छ, उनले भने, सहयोग आदानप्रदानको कुरा भने चिनियाँ राष्ट्रपति सी नेपाल आउँदा घोषणा भएको ५६ अर्ब रुपैयाँ नेपालले प्राप्त गर्न सकेको छैन । अहिले पनि थप रकम घोषणा गरियो । घोषणा हुनु राम्रो कुरा हो तर त्यसलाई कार्यान्वयनमा पनि लान आवश्यक छ । वाग्लेले दुई मुलुकबीचमा घोषणा, सम्झौता र सहमति हुनु राम्रो रहेको उल्लेख गर्दै नयाँमा जानुअघि पुरानालाई कार्यान्वयनमा लानुपर्नेमा जोड दिए । अन्य एजेन्डा पुरानै दुई मन्त्रीले रुसुवागढीकेरुङ नाका र तातोपानी जाङ्मु नाकालाई दुईतर्फी सञ्चालनमा ल्याउने तथा हिल्सापुलन नाका एकतर्फी चलाउन सहमति गरेका छन् । त्यसका लागि संयुक्त संयन्त्र बनाइने भएको छ । नाका खुलाउने सम्बन्धमा यसअघि पनि पटकपटक सहमति भएका थिए तर कार्यान्वयन भएन । सन् २०१५ को भूकम्पपछि बन्द भएको तातोपानी नाका र सन् २०१९ को अन्त्यमा सुरु भएको कोभिड१९ महामारीका कारण बन्द गरिएको रसुवागढी नाका पूर्ण रूपमा खुलेका छैनन् । रसुवागढीमा एक दिनमा १३ कन्टेनर र तातोपानीमा ७ कन्टेनर आइरहेका छन् । तर नेपालबाट कुनै पनि सामग्री चीनतर्फ जान दिइएको छैन । परराष्ट्रमन्त्री र चिनियाँ समकक्षी वाङ यीको वार्तामा नेपालचीन सीमापार प्रसारण लाइनको पूर्वसम्भाव्यता अध्ययन गर्ने सहमति भएको छ । चैतमा मन्त्री वाङले नेपाल भ्रमण गरेका बेला प्रसारण लाइनमा काम गर्ने सहमति भएको थियो । कोभिड१९ महामारीका बेला चीनबाट घर आएका नेपाली विद्यार्थीले फर्कन नपाएर पढाइ पूरा गर्न पाएका छैनन् । चीनले उनीहरूका लागि स्वास्थ्य प्रोटोकलअनुसार भिसा प्रक्रिया अघि बढाइने सहमति भएको छ । दुई मुलुकका पदाधिकारीबीच यसअघि भएको सहमतिअनुसारै नेपालचीन सीमा द्विपक्षीय प्राविधिक समिति गठन गर्न सहमति भएको छ । दुई मुलुकबीच सन् २०१२ देखि द्विपक्षीय प्राविधिक समितिले काम गरेको छैन । नेपालचीनको हुम्ला क्षेत्रमा सीमा समस्या रहेको सरकारद्वारा गठित समितिले नै औंल्याएपछि दुई मुलुकले सीमासम्बन्धी समस्या समाधानका लागि द्विपक्षीय प्राविधिक समिति गठन गर्न लागेका हुन् । दुई मन्त्रीबीचको भेटवार्तामा चिनियाँ सहयोगमा निर्माण भइरहेका परियोजनालाई तीव्र रूपमा अघि बढाउने र पहिलेका सम्झौता र सहमति कार्यान्वयन गर्ने पनि सहमति भएको छ । तर, नेपाली पक्षले सन् २०१७ मा हस्ताक्षर गरेको चीनको बहुचर्चित परियोजना बीआरआईका विषयमा कुनै शब्द उल्लेख छैन । चिनियाँ पक्षले जारी गरेको विज्ञप्तिमा भने बीआरआई परियोजना कार्यान्वयनलाई अघि बढाउने कुराकानी भएको उल्लेख छ । गत चैतमा चिनियाँ विदेशमन्त्री वाङले नेपाल भ्रमण गर्दा बीआरआई कार्यान्वयनका लागि सम्झौता गर्न जोड दिएका थिए । तर नेपाली पक्षले सहुलियत ऋण र अनुदान मात्र लिने तर महँगो प्रतिशतमा ऋण नलिने उल्लेख गर्दै कार्यान्वयन सम्झौता अघि बढाउन मानेन । पूर्वराजदूत कार्की नेपालले लामो समय गृहकार्य गरेर राष्ट्रिय सहमतिअनुसारै बीआरआई अघि बढाउने निर्णय गरेको उल्लेख गर्दै ऋण नलिने सर्त राख्नु गलत भएको बताए । बीआरआईका सम्बन्धमा नेपालले चीनबाट कसरी फाइदा लिन सक्छ, त्यो हिसाबमा द्विपक्षीय कुराकानी गरेर अगाडि बढाउनुपर्छ, उनले भने । चीनका लागि नेपालका राजदूत विष्णुपुकार श्रेष्ठले खड्काको भ्रमण दुवै मुलुकका लागि फलदायी रहेको दाबी गरे । पहिले थाती रहेका विषयवस्तुलाई अगाडि बढाउने सम्बन्धमा गृहकार्य भएको छ, उनले भने, अब रोकिएका काम अघि बढ्ने छन् । राजदूत श्रेष्ठले टोखाछहरे रेलमार्ग अघि बढाउन पनि चिनियाँ पक्ष सकारात्मक रहेको जानकारी दिए ।"
पशु स्वास्थ्य विधेयक सच्याउन माग,"काठमाडौं (कास) नेपाल भेटेरीनरी एसोसिएसनले पशु स्वास्थ्य तथा पशु सेवा विधेयक सच्याउन सरकारसँग अनुरोध गरेको छ । एसोसिएसनले विज्ञप्ती जारी गर्दै स्नातक गरेका भेटेरिनरी डाक्टर र अधिकतम ३० महिना डिप्लोमा गरेका पशु प्राविधिकले गर्ने पशु चिकित्सकीय काम, कर्तव्य र अधिकारमा कुनै भिन्नता नराखी विधेयक ल्याइएको भन्दै आपत्ति जनाएको हो । भेटेरिनरी एसोसिएसनका अध्यक्ष डा शीतलकाजी श्रेष्ठले उक्त विधेयक एकपक्षीय, दमनकारी एवं षड्यन्त्रपूर्ण ढंगले ल्याइएको टिप्पणी गरे । विधेयक साउन २२ मा संसद्को कृषि सहकारी तथा प्राकृतिक स्रोत समितिका सभापति पूर्णकुमारी सुवेदीले प्रतिनिधिसभामा पेस गरेकी थिइन् ।"
अनि निष्प्राण बन्यो पीपल,"चराहरू कावा खाँदै आउँथे र हाँगाहाँगामा बस्थे । छेउछाउका स्थानीय शीतलमा बस्न यही पीपलको छहारीमा आइपुग्थे । तीन वर्षअघिसम्म मध्यपुर थिमि कमेरोटारमा ठिंग उभिएको पीपलको रूखले सक्दो अक्सिजन दिइरहेकै थियो । तर, सहरीकरणले यो रूख निष्प्राण भइसकेको छ । रूखलाई कंक्रिटमा कैद गर्न खोज्दा यहाँको सौन्दर्य उजाडिएको छ । सामाजिक सञ्जालमा समेत यो ठाउँ वान ट्री हिल का नामले चिनिन्थ्यो । काठमाडौं उपत्यका विकास प्राधिकरण जिल्ला आयुक्तको कार्यालय भक्तपुर र मध्यपुर थिमि नगरपालिकाअन्तर्गत कमेरोटार जग्गा एकीकरण आयोजनाले अवैज्ञानिक कंक्रिट निर्माण गरेपछि पीपलको रूख नै सुकेको हो । भिरालो थुम्कोमा अवैज्ञानिक र अव्यावहारिक संरचना निर्माण गर्दा यस्तो अवस्था आयो, स्थानीय राजकृष्ण श्रेष्ठले भने, पानी सोस्न नपाएर पीपल मर्यो । स्थानीयका अनुसार करिब डेढ वर्षअघि पीपल सुकेको हो । आयोजनाले यो ठाउँलाई खुला, हरियाली क्षेत्र व्यवस्थापनअन्तर्गत वृक्षरोपणस्थल तोकेको छ । दुई वर्षमा सक्ने गरी प्राधिकरणले २०५८०५९ बाट आयोजनाको काम सुरु गरे पनि पूरा हुन सकेको छैन । नगरपालिकाका अनुसार १ हजार ४८६ रोपनी क्षेत्रमा सञ्चालित आयोजनामा ७५ प्रतिशत स्थायी लालपुर्जा वितरण गरिएको छ भने करिब ८३ प्रतिशत सेल्स प्लट सकिएको छ ।तस्बिर ः अंगद ढकालकान्तिपुर"
अध्यादेशबाटै शासन गर्ने कसरत,"मकवानपुर (कास) वाग्मती प्रदेश सरकार पुनः अध्यादेशमार्फत शासन गर्ने कसरतमा लागेको छ । वर्षे अधिवेशन स्थगित गरेको दुई साता नपुग्दै प्रदेशले पुनः दुईवटा अध्यादेश जारी गरेको हो ।फागुन महिनामा जारी गरेका पाँचमध्ये चारवटा अध्यादेश नवौं अधिवेशनमा प्रतिस्थापन विधेयकमार्फत पास गर्न असफल भएको राजेन्द्र पाण्डे नेतृत्वको सरकारले संघीय र प्रादेशिक निर्वाचनको मिति घोषणा भइसकेको अवस्थामा फेरि उही अध्यादेश जारी गरेको हो । यसअघि संसदबाट अस्वीकृत ४ अध्यादेश फिर्ता लिँदै दुईवटा पुरानै अध्यादेश पुनः जारी गरिएको हो । कानुनतः अध्यादेश संसद बैठक सुरु भएको ६० दिनभित्र प्रतिस्थापन विधेयक जारी गरी पारित गर्नुपर्ने हुन्छ । सदनमा स्पष्ट बहुमत रहे पनि सरकारले संविधानसँग बाँझिने गरी ल्याएका कारण अघिल्ला ४ अध्यादेश फेल भएका थिए । प्रदेशका आन्तरिक मामिला तथा कानुनमन्त्री कृष्णप्रसाद शर्मा खनालका अनुसार मंगलबारको मन्त्रिपरिषद् बैठकले प्रदेश निजामती सेवासम्बन्धी र स्थानीय तहसम्बन्धी अध्यादेशलाई प्रतिस्थापन गर्न ल्याइएका विधेयक फिर्ता लिने निर्णय भएको जनाए । प्रदेश सरकारले गत चैतमा प्रदेशसभाको नवौं अधिवेशन अन्त्य गरेसँगै ५ अध्यादेश जारी गरेकोमा ४ वटा निष्क्रिय भएका थिए । अध्यादेश निष्क्रिय भएसँगै प्रदेश सरकारले सरकारलाई काम गर्न ऐनको अभाव भयो । जसका कारण हामीले अध्यादेश जारी गरेका हौं, खनालले भने, अघिल्लो पटक अध्यादेश जारी गर्दा धेरै कामहरू भएका छन् । प्रदेश निजामती सेवासम्बन्धी अध्यादेशलाई प्रतिस्थापन गर्न ल्याइएको विधेयक समितिमा पठाइएकोमा मन्त्री र समिति सदस्यबीच विवाद भएपछि छलफल नै रोकिएको थियो । स्थानीय तहको सेवासम्बन्धी अध्यादेशलाई प्रतिस्थापन गर्न ल्याइएको विधेयक पनि समितिमा पुगेको थियो ।धेरै सांसदहरूले संशोधन प्रस्ताव दर्ता गराउनुभएको थियो । उक्त विषयलाई समेत समेटिएर अध्यादेश जारी गरेका छौं, स्वास्थ्य मन्त्री निमा लामाले भने । प्रदेश युवा परिषद् ऐन, २०७६ लाई संशोधन गर्न बनेको अध्यादेशलाई प्रतिस्थापन गर्न ल्याइएको विधेयक समितिमा पठाइए पनि समय पर्याप्त नभएका कारण प्रदेशसभा समितिमा थन्किएको थियो । प्रतिपक्षी दल एमाले र विवकेशील साझाले सदनमा बहुमत हुँदाहुँदै सरकारबाट जारी अध्यादेश पास नभएको अवस्थामा पुनः ल्याउनु गलत भएको बताएका छन् । उनीहरूले महत्त्वपूर्ण ऐन निर्माण नगरी सरकारले जहिले पनि अध्यादेशबाटै शासन गर्न खोजेको दुवै दलको दाबी छ ।"
'देवता जगाउने ठेचोको १२ वर्षे जात्रा,"(ललितपुर)  ललितपुर गोदावरी नगरपालिका१२ ठेचोका ७७ वर्षीय रामगोविन्द मालीलाई बुढ्यौलीले छोपिसक्यो । तैपनि उनी गुठीको काममा भने दैनिक खटिरहेकै हुन्छन् । उनीजस्तै हेराबहादुर माली, भाइराम माली, बेखाबहादुर मालीलगायत ३४ जना ठेचो नवदुर्गा गुठीयार अरु कामै छाडेर गुठीको काममा जुटिरहेका छन् । साउन १० गतेयता ठेचो नवदुर्गा भवानी नाचको १२ वर्षे जात्रा चलिरहेको छ । वर्ष दिन चल्ने जात्रामा विभिन्न २८ वटा पर्वपूजा चलाउनुपर्छ । तीमध्ये अहिले नवदुर्गाको मूल डबलीमा वृन्दावनको रूपमा बलः (छाप्रो) बनाउने काम भइरहेको छ । जुन जात्राको मुख्य पाटोमध्ये एक हो ।गुठीका देवगण रामगोविन्द माली भन्छन्, प्रायःले वृन्दावन भन्नेबित्तिकै नवदुर्गा नाचलाई द्वापर युगका भगवान् श्रीकृष्णको कथासँग जोडेर हेर्ने गर्छन् । तर, नाच र श्रीकृष्णबीच सम्बन्ध छैन । बलः को अर्थ घरबारविहीनहरूले बनाउने छाप्रो पनि होइन । उनका अनुसार ठेचोमा १२ वर्षे जात्राका क्रममा एकपटक देवगणहरूको नयाँ मुकुट, कलेवर पोसाक, गरगहना बनाइन्छ । नयाँ बनाइएका सरसमानमा साधना गरी देवता प्रतिस्थापन गर्ने चलन छ । नवदुर्गा देवगणको उत्पत्ति वृन्दावनमा भएको मानिने भएकाले त्यसको स्वरूपमा बलः बनाइएको हो, उनले भने, जहाँ नाथ गुरु र नवदुर्गा प्रतिस्थापन गरिन्छ ।साउन १० गते घण्टाकर्ण चतुदर्शीमा मन्दिरमा ताल्चा लगाएपछि जात्रा सुरु भएको हो । जात्रा सुरु भएसँगै ठेचो बस्तीमा भोजभतेर, विवाह तथा व्रतबन्धका कार्यक्रम निषेध गरिएको छ । पाटी वा अन्य ठाउँमा बस्दा खुट्टा भुन्ड्याएर बस्न, परदेशीलाई बास बसाल्ने गरी पाहुना सत्कार गर्न, राति हिँडडुल, सिट्टी, ताली, घण्ट बजाउन पाइँदैन । नवदुर्गा गुठीको बाहेक अन्य बाजागाजा बजाउन मिल्दैन । पर्वपूजामा भने नवदुर्गा गुठीबाहेकका बाजा पनि बजाउन मिल्ने चलन छ । यो बन्देज नवदुर्गा गुठीको धुःखः नामक नाच सम्पन्न नभएसम्म लागू हुन्छ । धुःखः नामक नाच फागुनचैतमा हुने गर्दछ । गुठीमा आवद्ध भइसकेपछि नाचलाई असर पर्ने गरि ठेचो बस्ती छोडेर जान पनि रोक लगाइएको छ । भाद्र ९ गते जुग चह्रे तिथिमा पूजाआजा गरी घण्टार्कण चतुदर्शीमा मन्दिरमा लगाइएको ताल्चा खोलिन्छ । त्यसपछि नवदुर्गा गुठीयारका तर्फबाट राष्ट्रप्रमुखलाई सुपारी चढाइन्छ । अनि क्रमशः अन्य पर्वपूजाहरू सुरु हुन्छन् । जुग चह्रेको दिन मन्दिरमा हुने पूजाको प्रसाद चढाउन पर्ने भएकाले भाद्र १० मा सुपारी चढाउन समय मिलाउन अनुरोध गरिसकेका छौं, नवदुर्गा गुठीका देवगण बाबुराज मालीले भने । उनका अनुसार राष्ट्रप्रमुखलाई सुपारी चढाउन गुठी संस्थान तःबहाल कार्यालयमा निवदेन दर्ता भइसकेको छ । गुठी संस्थानका प्रशासक किरण शाक्यले यस विषयमा राष्ट्रपति कार्यालयमा पत्राचार गरिसकेको बताए । जात्रा अवधिभर पाटन दरबार क्षेत्र, सुनाकोठी, ठेचो, चापागाउँ, बुङ्मतीमा नृत्य प्रस्तुत गराइन्छ । दे भ्वए (देश भोज) भनी ठेचो र सुनाकोठीवासीलाई भोज खुवाउने, श्वेतभैरवको नृत्य गराउनेलगायतका चलन छन् । नवदुर्गा नाचमा भैरव, काली, बाराही, कुमारी, गणेशलगायत गरेर १३ देवगण छन् । परम्पराअनुसार गणेश हुने देवगणले तन्त्र साधना गरिएको तिलक लगाइदिएपछि सबै देवगणमा देवता चढेको विश्वास छ । देवगणहरूको तान्त्रिक र यान्त्रिक तवरबाट छुट्टाछुट्टै नृत्य गर्ने गर्छ । नवदुर्गा गुठीका अनुसार वर्षभरि गरिने पूजापाठका लागि ७६ लाख रुपैयाँ आवश्यक पर्छ । गोदावरी नगरबाट ५० लाख रुपैयाँ बजेट विनियोजन गरिएको छ । बजेट विनियोजनबारे कतिपयले आलोचना गरेपछि नवदुर्गा गुठीका नाइके भक्तलाल मालीले संस्कृति र परम्परा जोगाउन नगरले बजेट दिएको बताए । जात्राका क्रममा के कस्ता कर्म पूजा गर्नुपर्छ र त्यसका लागि कति खर्च हुन्छ भन्ने कुरा बजेट विनियोजनको आलोचना गर्ने व्यक्तिलाई के थाहा ?, उनको प्रश्न छ, सारा काम छाडेर संस्कृति जोगाउने गुठीयारको दुःख कसले बुझ्ने ?गोदावरी नगरपालिका मेयर गजेन्द्र महर्जनले संस्कृति सम्पदा संरक्षण प्रवर्द्धन गर्ने दायित्व स्थानीय सरकारको भएको बताए । नेपालकै गौरवको रूपमा रहेको यो १२ वर्षे जात्रा ठेचोवासीको मात्र नभई सम्पूर्ण गोदावरीवासीको जात्रा हो, जात्रा अवधिभर हुने सांस्कृतिक गतिविधिबारे जानकारी दिन आयोजित पत्रकार सम्मेलनमा उनले भने, कला संस्कृतिलाई पर्यटनसँग जोडेर लैजान सक्नुपर्छ । १२ वर्षे नवदुर्गा नाचको पाटन दरबार क्षेत्रका लिच्छवि राजा मानदेवका इष्टदेवता मनमानेश्वरी देवी (पायो जात्रा) सँग प्रत्यक्ष सम्बन्ध रहेको छ । किराती वंशलाई लिच्छविहरूले हराएको इतिहाससँग पनि जोडिएको छ ।"
दिनरात भिजेका परेली,"(काठमाडौं)  एक महिनाअघि हेरेको फिल्म चिसो मान्छे कतारको कथाबाट सुरु भएको थियो, बुधबार हेरेको पानीफोटो भने रोजगारीमा कतार पुगेको एक पात्रलाई फोन लगाएपछिको सम्पर्क हुन सकेन (अरबी ः गैर मजुत हालियान) को टोनबाट टुंगिन्छ । संयोग छ पहिलो कथामा आँखैसामु देखिने एउटा चिसो मान्छे (शव) छ, दोस्रोमा नदेखिने तर बोध हुने शवसरहकै मृतप्रायः संवेदनाको कथा छ ।वर्षौंअघि बेपत्ता बनेको छोराको एकप्रति श्यामश्वेत फोटो सन्दुकमा लुकाएर बसेका बुबाआमासँग अब फोटाको नेगेटिभ (रिल) समेत छैन । यो गतिलो बिम्बले भन्छ सम्झना र भोगाइमा फोटोको नेगेटिभ अवस्था (पानीफोटो) समेत नरहेका आफन्तजन कति होलान् ? यो मानवीय संवेदनाको कुनै मूल्य होला र ? १० वर्षे माओवादी द्वन्द्व र यसले समाज, परिवार वा व्यक्तिमा छाडेका देखिनेनदेखिने चोटलाई के सत्य निरूपण वा मेलमिलाप आयोगका कागजी कामकुराले निरूपण गर्न सक्ला ? मुस्किल छ ।यही मुस्किलको कथा हो पानीफोटो । युवा नाट्यकर्मी खगेन्द्र लामिछानेले देखेको वा अनुभूत गरेको द्वन्द्वोत्तर र पोस्टट्रमा को कथा हो यो । जहाँ फिल्ममेकिङ, फ्रेमिङ वा अन्य प्राविधिक पक्षतिर प्रवेश गर्दै अनेक कमजोरी देखाइरहनुको तुक छैन । यो कुनै व्यापार र बजारको विषय होइन, माओवादी सशस्त्र द्वन्द्वमा मारिएका १७ हजार र बेपत्ता १३ सयभन्दा बढी व्यक्तिको घरपरिवार र आफन्तजनले बेहोर्दै आएको हरक्षणको कथा हो । बुधबार दिउँसो सुन्धाराको सिभिल मलमा पानीफोटो हेर्न जाँदा मुस्किलले दुई दर्जनजति दर्शक देखिए । हलमा लागेको ७ दिनमै उठीबास लाग्दै गरेको फिल्म रहेछ पानीफोटो । तर, द्वन्द्वका कारण पीडित, उद्वेलित र विचलित कोही कुनै व्यक्ति, परिवार र समाजको मनमस्तिष्कबाट कहिल्यै हराइजाने कथा होइन पानीफोटो ।उक्लँदाउक्लँदै उकालोमाउक्लेको बाटो नै ओर्लिएपछिउक्लनेको पनि केही लाग्दो रहेनछकवि तुलसी दिवसको एउटा कविताको अंशले भन्छ । जीवन जगत्लाई लिएर गरिएको यो स्वैरकल्पना र पानीफोटो को कथानकमा भावभूमि मिल्दो देखिन्छ । औसत सपना लिएर जीवन गुजारा गरिरहेको परिवारमा अनावश्यक सर्त र बाध्यतामा थोपरिएको द्वन्द्वले छोरो तानेर लैजान्छ अनि परिवार बिथोलिन्छ । क्रमशः समाज पनि रित्तिँदै जान्छ सुरक्षा र जीवनप्रतिको मोहका कारण । द्वन्द्वको भुंग्रोबाट उम्केर घर फर्केकाफर्काइएका छोराहरू पनि कि त एकोहोरा बन्छन् कि सुस्त मनस्थिति निस्किएका छन् । हरेक समाजमा खिल बनेर गढेको यो यथार्थलाई ढाकछोप गर्न आज जेजसरी सत्य निरूपण वा मेलमिलापका नाममा सबै प्रकारका घटनाका पीडकलाई आममाफी दिने जुन प्रपञ्च हुँदै छ, यो गैरन्यायिक त छ नै, अमानवीयसमेत छ । पानीफोटो ले जानीनजानी राजनीतिक तहलाई सम्झाउनबुझाउन खोजेको यथार्थ योसमेत हो ।पानीफोटो मा निद्राबाट ब्युँझेको, तन्द्रा हो कि निद्रा थाहै नभएको र ऐंठनसरीको क्षण दोहोरिँदै आएको दृश्य खुबै देखिन्छ । बेपत्ता छोराकी आमा (मैयामेनुका प्रधान) भने आफ्नो ऐंठनपछिको झल्कोमा आएको छोरो पछ्याउँदै पाखाभित्ता कुदिरहन्छे, बेपत्ता छोराको बाबु (चन्दनअनुप बराल) भने सधैं ओसिएका र सधैं भिजेका आँखापरेली लिएर आफूमा जमेको औडाहा पोख्न नपाएरै छटपटीमा परेको देखिन्छ । लोग्नेस्वास्नीबीचमा झगडा हुन्छ, मनमुटाव हुन्छ । अन्ततः त्यही सन्दुकभित्रको एल्बममा अड्केको छोराले ती बाबुआमालाई एकाकार गराउँछ पीडाजन्य एकाकार ।विद्यालय गएको छोरो कहिल्यै नफर्केको र द्वन्द्वमा दिनहुँ मान्छे मरिरहेको दुखान्त दैनिकी बेहोर्दै बाँचिरहेको परिवारमा टाढा गाउँमा कसैको बेपत्ता छोरो फर्कियो रे भन्ने खबर सुन्नु मात्रै पनि आशा र भरोसाको बिम्ब बन्थ्यो । टाढा जंगलबाट कसैले पिपिरी धुन सुनाएजस्तो ! गत मंगलबार साँझ शिल्पी सम्बद्ध कलाकार पवित्रा खड्काको एउटा सानो भिडियो क्लिप आयो पानीफोटो बारे । उनले यो फिल्म हलमै गएर हेर्न चाहेको, सहरका कुनै हलमा फिल्म फेला नपरेको र मध्य बानेश्वरको एउटा हलमा पुगेर पनि दर्शक संख्या थोरै (आफूसहित ३ जना मात्रै) भएकाले फिल्म हेर्न नपाएको दुखेसो सुनाएकी थिइन् । योभन्दा महत्त्वपूर्ण कुरा, पवित्राले नेपाली फिल्म किन चल्दैनन् ? राम्रा भनिएका फिल्म पनि किन चल्दैनन् ? भनेर प्रश्न उठाएकी छन् ।आश्चर्य यो छ कि सिभिल मलमा बुधबार दिउँसो पानीफोटो हेर्न पुग्दा २२२५ जति दर्शक थिए । पवित्राले प्रश्न गरेझैं चोकदोबाटो र चिया पसलमा बसेर नेपाली फिल्ममा दम छैन, कथा छैन, प्लट छैन, तान्दैतान्दैन भनेर गफास्ट हुनेहरू धेरै भेटिन्छन् । अलग विषय, अलग कथा र सनातनीभन्दा अलग खुराक चाहियो भन्नेहरू उत्तिकै हुन्छन् । तर, यिनै भन्नेहरू र अलग खोजिरहने महोदयहरू फिल्म हलसम्म पुगेर चिसो मान्छे वा पानीफोटो हेर्ने समय निकाल्दैनन् । यसरी अलग खुराक खोज्नेले यस्ता अलग खालका फिल्महरू हेर्न नजाने हो भने हलसम्म गइदिने को ? प्रेम वा रोमान्सका नाममा तोरीबारी माड्दै नाच्ने गीतसंवाद र वियोग वा दुखान्तका निम्ति रोइलो मात्रै भइरहने कथानक रुचाउनेका निम्ति पानीफोटो कुनै फिल्म नै होइन । धेरैलाई लाग्न सक्छ यो त फगत कथाकारनिर्देशक खगेन्द्रले फिल्मी डेब्युका नाममा बनाएको अर्को काम मात्रै हो बायोडाटा सुधार्ने काम ।कुल्ची हिँड हाँसीहाँसी, यो छाती तिम्रै बाटो होमेरो देह केही होइन, केवल एक थुप्रो माटो होगालाको पाटोको लामो धर्सो त्यो घाउ होइनत्यो त झरी सुकेको एक थोपा आँसुको टाटो होधेरैजसो मेहफिल र माहोलमा कवि रत्नशमशेर थापाले सुनाइहिँड्ने यो मुक्तकले पानीफोटो का बुबा चन्दनका सधैंका भिजेका परेली र आँखाका डिल सम्झाइरहन्छ । फिल्म हेरिसकेपछि पनि ती ओसिला आँखा म सम्झिरहेको छु । रंगमञ्च उम्दा लाग्ने अनुप यसपटक पानीफोटो मा झनै यथार्थ देखिएका छन्, चिसो मान्छे का अर्पण थापाझैं लामो समयसम्म सम्झनामा आइरहने पात्र ।पानीफोटो एउटा प्रतीक मात्रै हो । यो फिल्मभन्दा बढी जीवन्त वृत्तचित्र हो, तपाईंहाम्रा घर वरपरबाट बेपत्ता बनेकाहरूको स्मृतिमा बनेको एउटा डकुमेन्ट्री । पानीफोटो हेरिसकेपछि सम्झना भयो माओवादी द्वन्द्वको अतिवादका माझ हाम्रो घर छिमेकबाट बेपत्ता पारिएका हेमलाल सुवेदी (बेपत्ता मिति २०६० माघ २०) दाजु पनि अहिलेसम्म घर फिरेका छैनन् । उनको नाम पनि बेपत्ता, छानबिन, मानवअधिकार, मेलमिलाप सबैतिर पुगेको छ । सुवेदी दाजुका आफन्तजनमा अब तिनको पानीफोटो पनि रहेको होला कि नहोला ? युगौंसम्म बल्झिरहनेछ यो प्रश्न ।"
फस्दै निमुखा र निरक्षर,(राजविराज)  मिटरब्याजको जालो सप्तरीमा पनि फैलिएको छ । सदरमुकाम राजविराजमा पछिल्लो साता हरेक दिनजसो मिटरब्याजपीडितहरूले आन्दोलन गरिरहेका छन् । खडक नगरपालिका७ घर भई धरान नगरपालिका१९ बस्दै आएका रामदेव साह तेलीले घर खर्च प्रयोजनमा लिएको कर्जा मिटरब्याजमा असुली गरेको उनीहरूको आरोप छ ।९ जना निवेदकले प्रहरीमा रामदेवविरुद्ध उजुरी दिएका छन् । १ करोड १७ लाख ४२ हजार २ सय ५६ रुपैयाँ ऋण लिएको र त्यसको ब्याजसमेत तिरिसक्दा पनि झुक्याई धितोबापत मालपोत कार्यालयमा लिखत पास गरिएको जग्गा फिर्ता गर्न नमानेको उजुरीमा उल्लेख छ । प्रहरीले रामदेवविरुद्ध ठगी तथा आपराधिक विश्वासघात मुद्दा दर्ता गरी कारबाही प्रक्रिया अघि बढाइएको छ । साहविरुद्ध जिल्ला प्रहरी कार्यालयले पक्राउ पुर्जी पनि जारी गरिसकेको छ । रामदेवका छोरा नन्दकिशोरलाई धरानबाट र छोरी अनुराधालाई काठमाडौंबाट पक्राउ गरे पनि रामदेव फरार छन् । छोराछोरी जिल्ला अदालतको आदेशमा पुर्पक्षका लागि राजविराज कारागारमा छन् । सप्तरीका प्रहरी उपरीक्षक अविनारायण काफ्लेले रामदेवको खोजी भइरहेको बताए ।मिटरब्याजकै कारण छिन्नमस्ता गाउँपालिका१ बरही वीरपुरका ३५ वर्षीय सञ्जीव मिश्रले आत्महत्या नै गरेका थिए । गत मंसिर २ गते राति राजविराजको एक होटलमा उनले विष सेवन गरेका थिए । विद्युतीय सामग्रीको कारोबार गर्ने भान्जालाई मिटरब्याजमा लगाउनेहरूले दैनिक फोनमार्फत धम्काउन थालेपछि आत्महत्याको बाटो रोजेको उनका मामा विदुर झा बताउँछन् ।
मुटु अस्पताललाई महँगो नबनाइयोस्,"सार्वजनिक स्वास्थ्य प्रणाली अति कमजोर रहेको नेपालमा सीमित मात्र अस्पताल छन्, जसलाई साधारणजनले पनि आफ्नै ठान्न सक्छन् । तुलनात्मक रूपमा सुलभ र गुणस्तरीय विशेषज्ञ सेवा प्रदान गर्दै आएको सहिद गंगालाल राष्ट्रिय हृदय केन्द्रलाई यस्तै अस्पतालको कोटिमा निःसन्देह राख्न सकिन्छ । पछिल्लो समय यसै अस्पतालको व्यवस्थापनमा पनि समस्या बढ्नु भने दुःखद छ । अझ, बहिरंग विभागको टिकटदेखि उपचार शुल्क २३३ प्रतिशतसम्म वृद्धि गरिएपछि अब यो अस्पताल पनि कतै विपन्नको पहुँचबाहिर त जाँदैन भन्ने चिन्ता पलाएको छ । सर्वसाधारणको उपचारका लागि चिनिएको अस्पतालमा त्यस्तो अवस्था कदापि निम्त्याउनु हुँदैन । यसका निम्ति अस्पताल व्यवस्थापन र सरकारले उपाय पहिल्याउनु अपरिहार्य छ । अहिले गरिएको शुल्क वृद्धिपछि गंगालालमा साधारणजनको पहुँचलाई लिएर प्रश्न उठ्नु स्वाभाविक देखिन्छ । गंगालालको कायम गरेको शुल्क कति बढी हो भनेर तुलना गर्दा निजी नाफामुखी अस्पतालभन्दा पक्कै पनि कम हो । तर, सार्वजनिक सेवाको तुलना निजीसँग होइन, त्यस्तै सेवा दिने अर्को सार्वजनिक संस्थासँगै गर्न आवश्यक हुन्छ । गंगालाल अस्पतालले गरेको शुल्क वृद्धि सार्वजनिक रूपमा सञ्चालित मनमोहन कार्डियो थोरासिक भास्कुलर एन्ड ट्रान्सप्लान्ट सेन्टरको दाँजोमा नै धेरै बढी छ । मनमोहनमा १३ सय तिरे पुग्ने आईसीयूको दैनिक शुल्क गंगालालमा ५ हजार अर्थात् झन्डै चार गुणा पुगेको छ । मनमोहनमा सीसीयूको दैनिक शय्याको १२ सय ५० रुपैयाँ मात्र हुँदा गंगालालमा ३ हजार रुपैयाँ पुगेको छ अर्थात् गंगालालमा यो शुल्क मनमोहनको तुलनामा करिब अढाई गुणा महँगो भएको छ । यस्तै, मनमोहनमा सबै प्रकारका इको परीक्षण शुल्क १२ सय रुपैयाँ तिरे पुग्नेमा गंगालालमा १५ सयदेखि २ हजार रुपैयाँसम्म लाग्छ । यस अतिरिक्त पनि गंगालालमा अरू कैयौं शुल्क मनमोहनको तुलनामा अधिक छ । पीडीए डिभाइस र सीएबीजी (कोरोनरी आट्री बाइपास सर्जरी) अपरेसनको शुल्क त सर्वसाधारणले धान्नै नसक्ने गरी अकासिएको छ । मनमोहनमा २२ हजारमा गरिने पीडीए डिभाइसका लागि गंगालालमा ५८ हजार रुपैयाँ लाग्छ । मनमोहनमा ७० हजारमै पाइने सीएबीजी अपरेसनका लागि गंगालालमा १ लाख २० हजार रुपैयाँ तिर्नॅपर्छ । पछिल्ला दुई सेवामा गंगालालमा बिरामीले मनमोहनको भन्दा क्रमशः ३६ हजार र ५० हजार रुपैयाँ बढी तिर्नुपर्छ । तुलानात्मक रूपमा सस्तो छ भन्दैमा सबै बिरामीको पहुँच र उपचार मनमोहनमा सम्भव छैन, त्यसैले फरकफरक सार्वजनिक संस्था खोलिएका हुन् । तर, निजी अस्पतालहरूलाई समेत मनपर्दी रकम असुल्नबाट रोक लगाउनुपर्ने दायित्व भएको सरकारले नै सार्वजनिक अस्पतालकै शुल्क ह्वात्तै बढाउनु विडम्बनापूर्ण छ । निश्चय पनि कुनै पनि सेवा शुल्क सधैं एउटै रहन सक्दैन । तर, बढाइएको शुल्क तर्कसंगत हुन पनि जरुरी छ । सार्वजनिक अस्पतालका हकमा त स्रोत व्यवस्थापनका सबै विकल्प प्रयोग गरेपछि मात्र बिरामीसित लिइने पैसा बढाइनुपर्छ, त्यो पनि एकै पटक ठूलो भार नथपिने गरी । के गंगालालले पनि सम्पूर्ण रूपमा उपायहीन भएपछि मात्रै बिरामीका निम्ति शुल्क बढाएको हो त ? पक्कै होइन । सार्वजनिक संस्था भएकाले खर्चको अनुगमन गर्ने र अपुग बजेट व्यवस्थापन गरिदिने जिम्मेवारी सरकारको हो । यो सरकारबाट भिन्न अंग पनि होइन किनकि स्वास्थ्यमन्त्री नै सञ्चालक समितिका अध्यक्ष हुन्छन् । विरोध खतिवडा स्वास्थ्यमन्त्री भएका बखत अस्पताल सञ्चालक समितिले जेठ १६ देखि नयाँ शुल्क लागू गरेको हो । यसरी राजनीतिक प्रतिनिधिकै नेतृत्वबाटै अस्पतालको शुल्क भारी मात्रामा वृद्धि गरिनु जनस्वास्थ्यका हिसाबले टीठलाग्दो दृष्टान्त हो । उपचार महँगिएपछि विपन्न बिरामी मात्र प्रभावित हुनुपरेको छैन, स्वास्थ्य सेवाप्रति सरकारी सोच पनि संवेदनशील छैन भन्ने प्रस्ट भएको छ ।गंगालालको मेसिन, घरलगायतको खर्च सरकारले बेहोर्छ । वर्षभरि गरिने निःशुल्क शल्यक्रिया तथा उपचारबापतै पनि यसले सामान्य शुल्कका तुलनामा १५२० प्रतिशत बढी तोकेर सरकारबाट सोधभर्ना लिन्छ, जसबाट आम्दानी भइरहेको छ । सरकारले दिने अनुदान पनि अन्त कहीँबाट बर्सिने होइन, सर्वसाधारणले नुनदेखि सुन किन्दा तिरेको करबाट संकलित रकम नै हो । सार्वजनिक बजेटसमेत खर्च गर्ने अस्पतालले परीक्षण शुल्कका नाममा बिरामीबाट पनि अचाक्ली रकम उठाउनुलाई कसैगरी न्यायोचित मान्न सकिन्न । त्यसैले, अस्पताल सञ्चालक समितिले बढाएको शुल्कउपर पुनर्विचार गर्नैपर्छ । अस्पताललाई अतिरिक्त स्रोतको खाँचो छ कि छैन भनेर अध्ययन हुनुपर्छ, छ भने पनि सरकारले हेर्नुपर्छ, बेमुनासिब भार बिरामीमाथि थोपर्न पाइँदैन ।शुल्क वृद्धि गर्ने असंवेदनशील निर्णय मात्र होइन, व्यवस्थापनमा पनि गंगालालले गम्भीर त्रुटि गरिरहेको छ । मुटुको भल्भ फेर्न भर्ना गरिएका बिरामीलाई पनि अस्पताल प्रशासनले अक्सिजेनेटर सकियो भनेर घर पठाएका तस्बिर सञ्चारमाध्यममा आएका छन् । आकस्मिक शल्यक्रिया गर्नुपर्ने बिरामीलाई पनि अल्पकालीन औषधि दिएर घर फर्काउने गरिएको छ । अत्यावश्यक स्वास्थ्य सामग्री आयातमा खेलाँची गर्दा जनस्वास्थ्यमा गम्भीर धोका भएको छ । अहिले केही अक्सिजेनेटर ल्याइए पनि शल्यक्रिया सुसञ्चालन कहिले हुने हो भन्ने ठेगान छैन । सर्वसाधारणको मुटुसँग यस्तो खेलबाड गर्ने अस्पतालले एक चिकित्सकको स्वार्थका लागि भने अवकाशको उमेरहद ६० बाट ६३ वर्ष पुर्याएको छ । अव्यवस्था र अक्षमता कायम रहेमा गंगालाल अस्पतालको सुनाम दीर्घजीवी बन्न सक्दैन, यसबारे सम्बन्धित सबै गम्भीर बनी सुधारका सार्थक पहल थाल्नु अति जरुरी छ ।"
पर्यटकलाई देखाउनुपर्ने संस्कृति,"नेपाल एसियामै प्राचीन इतिहास बोकेको मुलुकमध्येमा पर्छ । भाषा, साहित्य, संस्कार, संस्कृति, कलाको क्षेत्रमा हामी विश्वका अधिकांश मुलुकभन्दा निकै माथि छौं । हाम्रो सभ्यता, इतिहासलाई पुनर्ताजगी बनाउन सकिने आधारहरू अझै समाप्त भइसकेका छैनन् । सारंगी, मादल, पञ्चैबाजा होस् या विभिन्न जातजातिसँग जोडिएको संगीतकला नै किन नहोस्, सबैले मुलुकलाई समृद्ध बनाएका छन् । पूर्वीय संगीतलाई उचाइमा पुर्याउने हवाई गितार, सितार, तबला, ढोलक लगायतका साधन अतुलनीय छन् । गुरुकुल शिक्षा, हस्तकला, शास्त्रीय नृत्यकलाजस्ता क्षेत्रलाई मूर्तरूप दिइयो भने हाम्रो प्रसिद्धि देशविदेशमा फैलिने निश्चित छ । त्यस्तै विभिन्न जातजाति, भाषाभाषी एउटै परिवारझैं मिलेर बसेको, भाइचारा, मानवीय संवेदनशीलता प्रस्तुत गरेको अनुपम सन्दर्भ अन्य मुलुकमा देख्न पाइँदैन । यावत विषयसँग जोडिएको हाम्रो ऐतिहासिक विशेषता, गरिमा, सभ्यतालाई विश्वसामु पुर्याउन नेपाल भ्रमण दशकको भरपूर उपयोग गर्न अग्रसर रहनुपर्छ । स्विट्जरल्यान्डमा पर्यटकलाई आकर्षित पार्न किसानले गोरु जोतेको, नेपालको गाउँझैं ढुंगामाटाबाट बनेको घरको उपयोग गरेको सन्दर्भ अनुकरणीय छ । त्यस्तै सफा खोलानाला, नदी, जंगल, हिमाल, जैविक मार्ग, रोपवे लगायत थप आकर्षण हुन् । हामीकहाँ ठाँवैपिच्छेका विविधता, आध्यात्मिक प्रवचन, जीवन जिउने कला, संस्कृत भाषाको उपादेयताजस्ता अनगिन्ती विषयलाई पर्यटनसँग जोडेर प्रवर्द्धन गर्दै जानु अपरिहार्य देखिन्छ । भुवनेश्वर शर्मा, चन्द्रागिरि२, काठमाडौं"
करबाट अस्पताल सञ्चालन गर्ने अनि जनताकै ढाड सेक्ने ?,"गंगालालमा २३३ प्रतिशतसम्म उपचार शुल्क बढाइएको खबर पढेर निराश भइयो । जनतालाई सर्वसुलभ स्वास्थ्य सेवा दिन खोलिएको यो अस्पताल तिनै जनतालाई किन दुःख दिँदै छ ? जनताले तिरेको करबाट अस्पताल सञ्चालन गर्ने अनि जनताकै नै ढाड सेक्ने ? राज्य जनस्वास्थ्यप्रति गैरजिम्मेवार बन्दै गइरहेको छ । निजीले त चर्को शुल्क लिने गरेका छन्, राज्यले पनि त्यही बाटो पछ्याउँदा जनता उपचार नपाएर मृत्युको मुखमा पुग्न बाध्य हुनेछन् । सरकारी अस्पतालले दिने सेवाप्रति जनता सन्तुष्ट छैनन्, अझ त्यसैमा चर्को शुल्क लिँदाको परिणाम के होला ? सरकारले निजीलाई नियमन गर्न नसकेको कुरा लुकेको छैन तर आफैं चर्को शुल्क निर्धारण गर्दै छ । यो निर्णय तत्काल सच्याएर सरकारले जनतालाई सर्वसुलभ शुल्कमा स्वास्थ्य सेवाप्रवाह गर्नुपर्छ । जनस्वास्थ्यप्रति गम्भीर हुनुपर्छ । विजय भट्टराई, भैरहवा"
सर्वोच्च अदालत र अख्तियारको अधिकारक्षेत्र,"भवन निर्माण विवादसंविधानले सर्वोच्च अदालतका न्यायाधीशहरूलाई संविधानको व्याख्याता, मौलिक हक र मानव अधिकारको रक्षक, कानुनी शासनको रक्षक, संविधानवादको रक्षक, संविधानको रक्षक, प्रजातन्त्र र संघीयताको रक्षक बनाएको छ । जसरी संविधानको भाग ७ मा कार्यपालिका, भाग ८ मा संघीय व्यवस्थापिका र भाग ११ मा न्यायपालिकाको अधिकारको व्यवस्था गरी स्पष्ट शक्ति पृथकीकरण गरिएको छ, त्यसरी नै धारा १२६, धारा १३३ का १ देखि ५ सम्मका उपधाराहरू, धारा १३२, धारा १३६, धारा १३७ र धारा १५३ ले न्यायाधीशहरूले न्यायिक काम मात्र गर्ने गरी प्रशासनिक अधिकारबाट पृथकीकरण गरेका छन् ।संविधानले बलियो, निर्भय, स्वतन्त्र, सक्षम, प्रभावकारी, इमानदार, निःस्वार्थी, निर्भीक र विश्वासिलो सर्वोच्च अदालत बनाएको छ, सर्वोच्च अदालतका न्यायाधीशहरू भवन निर्माणको ठेक्कापट्टाको प्रशासनिक काममा संलग्न हुने व्यवस्था गरेको छैन । संविधानको राम्रो व्याख्या गरेर राम्रो विधिशास्त्रीय विकास गर्नलाई सर्वोच्च अदालत बनाइएको हो । धारा १३६ ले प्रधानन्यायाधीशलाई मात्र नीतिगत र प्रशासनिक अधिकार दिन्छ । अदालत र अन्य निकायको न्याय प्रशासनलाई प्रभावकारी बनाउने अन्तिम जिम्मेवारी प्रधान न्यायाधीशको हुने भन्ने छ । धारा १३६ अन्तर्गत प्रधानन्यायाधीशलाई नीतिगत निर्णय गर्ने, नीतिहरूको कार्यान्वयन भयोभएन हेर्ने लगायतका सबै आवश्यक प्रशासनिक अधिकार प्राप्त छ । अन्य न्यायाधीशलाई संविधानले कुनै प्रशासनिक अधिकार दिँदैन ।धारा १३२(१) ले न्यायाधीशलाई प्रशासनिक अधिकार दिँदैन, निषेध गर्छ । धारा १३२(१) मा प्रधानन्यायाधीश वा सर्वोच्च अदालतको न्यायाधीशलाई न्यायाधीशको पदमा बाहेक अन्य कुनै पदमा काममा लगाउन वा काजमा खटाइनेछैन भन्ने स्पष्ट छ । न्यायाधीशले प्रशासनिक काम गर्न नहुने भनिएको छ । अख्तियारलाई पठाइएको पत्रबारे केही न्यायाधीशको आपत्ति भयो र फुलकोर्टमा छलफल गर्ने बेहोरा सार्वजनिक भयो । यो हेर्दा नेपालको संविधान२०७२ बनेपछि पनि भवन निर्माणमा न्यायाधीशहरू संलग्न हुने लिगेसीले अझै नछाडेको हो कि जस्तो देखिन्छ । पंक्तिकार करिब ८ वर्ष सर्वोच्च अदालत कार्यरत हुँदा न्यायाधीशलाई विभिन्न समितिमा तोक्ने प्रचलन थियो । त्यस्ता समितिहरूमध्येको एक भवन निर्माण समिति पनि थियो र आज पनि छ कि जस्तो देखियो । पंक्तिकारले पटकपटक फुलकोर्टमा न्यायाधीशलाई कुनै पनि प्रशासकीय काम गर्न समितिमा राख्न हुँदैन भनेर आवाज उठाएको थियो तर संविधान हेरिएन, परम्परा मात्र हेरियो । खिलराज रेग्मीलाई देवानी संहिता मस्यौदा गर्न र कल्याण श्रेष्ठलाई फौजदारी संहिता मस्यौदा गर्न पठाइयो । दुवै जना समितिमा बसे । केही समयपछि ती दुईले तयार पारेका मस्यौदा अनुमोदनका लागि फुलकोर्टमा पेस भए । सर्वोच्च अदालतको बहालवाला न्यायाधीशले मस्यौदा गर्नु गलत हो, यो काम कानुन आयोग वा संसद्को हो, अधिकार अतिक्रमण भयोÙ त्यसैले गलत भएको कुरालाई समर्थन गर्न हुँदैन भनेर विरोध गरी पंक्तिकारले माइन्युटमा हस्ताक्षर गरेन । सर्वोच्च अदालतमा प्रशासनिक काममा पनि न्यायाधीशलाई सम्मिलित गर्ने गलत परम्परा थियो । न्यायाधीशबाट जटिल संवैधानिक विवादको व्याख्या गरेर ल्यान्ड मार्क फैसला गर्नुपर्नेमा प्रशासनिक काममा लगाइने परम्परा बन्द नभएको भए बन्द गर्नुपर्यो ।न्यायाधीशको काम न्यायिक मात्र हो, प्रशासनिक होइन । न्यायाधीशले इजलासबाट न्यायिक अधिकार प्रयोग गरेर सबै पक्ष र कानुन व्यवसायीका कुरा सुनेर संविधानसँग बाझिएको कानुन अमान्य गर्छ । रिट निवेदनमा कारण देखाउ आदेश गर्छ । अन्तरिम आदेश दिनेनदिने निर्णय गर्छ । बन्दी प्रत्यक्षीकरण, परमादेश, उत्प्रेषण, प्रतिशेध र अधिकारपृच्छा लगायत अन्य आदेश जारी गर्छ । मुद्दाको सुरुआती कारबाही गर्छ । झगडिया झिकाउँछ । साधक जाँच्छ । पुनरावेदन सुन्छ । उच्च अदालतको फैसलाको पुनरावेदन जाँच्छ । आफ्नै अदालतको फैसलाको पुनरवलोकन गर्छ । संविधानको व्याख्याको गम्भीर मुद्दामा उच्च अदालतले सर्वोच्च अदालतबाट फैसला हुन आवश्यक छ भनेर पठाएमा फैसला गर्छ । उच्च अदालतबाट गम्भीर मुद्दामा व्याख्या गर्नुपर्नेछ भने झिकाएर फैसला गर्न सक्छ । संघीयतासँग सम्बन्धित मुद्दा संवैधानिक इजलासबाट हेर्छ । न्यायाधीशको न्यायिक काममा मात्र उन्मुक्ति हुन्छ, प्रशासनिकमा होइन ।सर्वोच्च अदालत र अख्तियारका कामहरू स्पष्ट छन् । सर्वोच्च अदालतले संविधानको व्याख्या गर्छ । अख्तियारले भ्रष्टाचारमा अनुसन्धान गर्छ, प्रमाण भेटेमा अभियोग लगाएर मुद्दा दर्ता गर्छ । विद्यमान कानुन अनुसार सर्वोच्च अदालतले अख्तियारलाई न्यायाधीशको न्यायिक काममा बाहेक प्रशासनिक कामको भ्रष्टाचार वा प्रशासनिक कामको अनियमिततामा मात्र छानबिन गर्ने अधिकार हुन्छ भन्नुपर्छ । भवन निर्माण प्रशासनिक काम भएकाले अख्तियारलाई अधिकार छैन भन्दा समाजमा कानुनी शासनविपरीतको सन्देश जान्छ ।कानुनी शासनमा शासन मानिसबाट होइन, कानुनबाट गरिन्छ । कानुनभन्दा माथि कोही हुँदैन । प्रधानन्यायाधीश र न्यायाधीशहरू पनि संविधानप्रति उत्तरदायी हुनुपर्छ । संविधानको धारा १५३(६) ले उच्च र जिल्ला अदालतका न्यायाधीश एवं धारा २३९(२) ले सर्वोच्च अदालतका प्रधानन्यायाधीश र न्यायाधीशहरूलाई अख्तियारको अधिकारक्षेत्रबाट उन्मुक्ति दिएको भाग ११ को न्यायिक अधिकारको प्रयोगमा मात्र हो । भाग ११ मा तीनै तहका न्यायाधीशहरूको न्यायिक अधिकारको व्यवस्था छ । न्यायिक अधिकार प्रयोग गर्दा स्वतन्त्र भएर फैसला गर्न पाउनुपर्छ भनेर न्यायाधीशहरूलाई अख्तियारको पकडबाट बाहेक गरिएको हो । न्यायिक काममा भ्रष्टाचार गरेमा उच्च र जिल्ला अदालतका न्यायाधीशहरूलाई न्यायपरिषद्बाट र सर्वोच्च अदालतका न्यायाधीशहरूलाई संघीय कानुन बमोजिम कारबाही हुने हुनाले अख्तियारलाई बाहेक गरिएको हो । भवन निर्माण न्यायिक काम होइन, प्रशासनिक हो । अदालतभित्रको प्रशासनिक काममा भएको भ्रष्टाचारमा कारबाही गर्ने छुट्टै निकाय संविधानले व्यवस्था गरेको देखिँदैन । कानुनी शासन भन्ने हो भने, प्रशासनिक काममा अदालतमा भएको भ्रष्टाचारमा कारबाही नहुने तर अन्य निकायमा हुने हो भने धारा १८ समानताको हक उल्लंघन हुन्छ । त्यसैले या अदालतभित्रको प्रशासनिक भ्रष्टाचारका लागि छुट्टै कानुन बनाउनुपर्यो, होइन भने अख्तियारको अधिकारक्षेत्रलाई बाहेक गर्नुभएन ।भवन निर्माण सम्बन्धमा अख्तियारको पत्राचारलाई लिएर सर्वोच्च अदालतका केही न्यायाधीशहरूले हामी भ्रष्टाचारको पोषक होइनौं भन्ने राम्रो सन्देश दिए । अरू कुनै कारणले होइन, निलम्बित प्रधानन्यायाधीश चोलेन्द्रशमशेर राणामाथिको १७ बुँदे आरोपले गर्दा मात्र न्यायाधीशहरूले अब एक पटक एक ढिक्का भएर भन्नुपर्छ, हामी भ्रष्टाचार नगर्ने मात्र होइनौं, न्यायपालिकामा भ्रष्टाचार छिर्न पनि दिँदैनौं । प्रमाण भएको मुद्दामा भ्रष्टाचारीलाई छाड्दैनौं । हामीलाई कानुनी शासन, संविधानवाद र संविधानको धारा १८ को समानताको हक थाहा छ । हामीलाई उन्मुक्ति चाहिँदैन । हामी उन्मुक्ति खोज्दैनौं । हाम्रो न्यायिक अधिकार प्रयोगमा आन्तरिक छानबिन हामीलाई सह्य हुन्छ तर अख्तियार लगायत बाहिरी कुनै पनि निकायको प्रवेश सह्य हुँदैन । यस्तो सन्देशले कायममुकायम प्रधानन्यायाधीश दीपककुमार कार्की र सर्वोच्च अदालतका अन्य न्यायाधीशको मात्र होइन, सिंगो न्यायपालिकाको इज्जत, प्रतिष्ठा र सम्मान बढ्छ । न्यायपालिकाप्रति जनताको विश्वास ह्वात्तै बढ्छ । यसले अदालतको पारदर्शिता, न्यायिक सुशासन र जनताप्रतिको उत्तरदायित्व बढाउँछ ।अन्त्यमा, कायम मुकायम प्रधानन्यायाधीश कार्कीले छोटो अवधिमै रामप्रसाद श्रेष्ठबाहेक अरूभन्दा प्रशंसनीय काम गरेका छन् । कायम मुकायम हुनासाथ कार्कीको भनाइ थियो, अब खल्तीबाट चिट झिकेर न्यायाधीश नियुक्ति गर्ने दिन गए । निर्देशिका जारी गरेर उनले बोलेको कुरा पूरा गरे । थन्काइएका उजुरीहरू केलाउँदै गए । विवादित न्यायाधीशलाई प्रक्रिया पूरा गरेर कारबाही गरे । कार्कीले सर्वोच्च अदालत सम्हालेदेखि बेन्च सपिङ सुनिएको छैन, कानुन व्यवसायीको कुनै गुनासो सुनिँदैन । नेपाल बार र सर्वोच्च बारले आन्दोलन फिर्ता लिएर सहयोग गरे । कार्कीका यस्ता कामले पूर्वप्रधानन्यायाधीश रामप्रसाद श्रेष्ठलाई सम्झाउँछन् । गणेश रेग्मीको रिट पर्नुताका ५२ जनाको संवैधानिक आयोगमा नियुक्तिविरुद्ध परेको रिटमा देखिएको क्रियाकलाप र साउन ८ को रिट खारेज हुन्छ भन्ने आरोपले अदालतको बदनाम गर्न खोजिएको त होइन ? शंका हुन्छ । यसबाट न्यायपालिका सुधारमा धेरै अवरोध छन् भन्ने देखिन्छ ।कार्की आफैं कायम मुकायम छन्, सायद केही महिनापछि उमेरहदका कारण अवकाश पाउलान् । यी अडचनको बावजुद उनीबाट भएका साहसिक र उल्लेखनीय सुधारको स्वतन्त्र न्यायपालिकाप्रेमी सबै नेपालीले स्वागत गर्नुपर्छ । आशा गरौं, साउन ८ को उपर्युक्त समाचारको अब कति विलम्ब नगरी गहिरिएर छानबिन हुन्छ र कार्की नेतृत्वको सर्वोच्च अदालत बिचौलिया भेट्टाउन सफल हुनेछ ।केसी सर्वोच्च अदालतका पूर्वन्यायाधीश हुन् ।"
नेपालीबाहेकका भाषामा नलेखिएको नेपाली साहित्य,"नेपाली (पर्वतेखस) भाषाका लेखकसाहित्यकारले हिन्दी र बंगालीमा समेत लेख्न थालेका थिए भने के हुन्थ्यो ? सम्भवतः नेपाल, भारत, र अन्यत्रका हिन्दी र बंगाली भाषाका पाठकको ठूलो संख्यामा नेपाली जीवन, समाज र संस्कृतिबारे सूचना र ज्ञान, चासो र चिन्ता प्रसार हुन्थ्यो । सम्भवतः यी भाषामार्फत नेपालकै परिचय अझै फराकिलो र गहिरो हुन्थ्यो । कतिपय हिन्दी वा बंगालीमा लेखिएका त्यस्ता नेपाली साहित्यले अङ्ग्रेजी भाषामा अनुवाद हुने अवसर पनि छिटै पाउँथे कि ? यस्तो अनुमान गर्नुको खास ऐतिहासिक कारण छ । नेपाली भाषासाहित्यको जग बनाएको श्रेय दिइने प्रायः साहित्यकार हिन्दी भाषा पढ्थे, बोल्न जान्दथे र धेरैजसोले लेख्न पनि पक्कै जान्दथे । त्यसो त नेपालका विद्यालय र कलेजमा भारतीय बोर्डका पाठ्यक्रम पढ्ने र उतै परीक्षा दिने उपक्रम चलेकै थियो । साथै, यताका लेखपढ गर्न जान्ने धेरैको भारतका पत्रपत्रिकाका सम्पादक, लेखक, राजनीतिज्ञ आदिसँग प्रगाढ सम्बन्ध र आउजाउ पनि थियो । त्यसो त हिन्दीमै लेख्न सुरु गरेका बीपी कोइरालाहरूको कथा पनि नौलो होइन । जानेमाने नेपाली साहित्यकारले लेखेका अङ्ग्रेजी भाषाका लिखत हेर्दा, उनीहरू सम्भवतः अङ्ग्रेजीभन्दा राम्रो हिन्दी नै लेख्थे । दार्जिलिङमा रहेर अथवा कलकत्तातिर पहुँच बनाएर नेपाली साहित्य लेख्ने प्रायः लेखकमा हिन्दी र बंगाली भाषा चलाउने सीप थियो । इतिहासकार कुमार प्रधानले दार्जिलिङे साहित्य र खास गरी नाटकमा परेको बंगाली प्रभावबारे लेखेका छन्, बंगालभरि घरेलु भएको गिरीश घोषको नाउँ दार्जिलिङमा नआउने कारण थिएन ।  विक्रमीय छप्पन सालको भलपैह्रो (सन् १८९९) बारे सवाई लेख्ने डाकमान थुलुङ राईले महेन्द्र वकील, रासविहारी डाक्टरको उल्लेख गरेकै छन् बाहेक, तिब्बत भ्रमणले प्रसिद्धि कमाउने भोटिया स्कुलका हेडमास्टर शरत्चन्द्र दास र अरू त्यस्ता शिक्षामा पछ्यौटे गोर्खालीको निम्ति आदर्श थिए हुनन् । गिरीश घोष यता अभिनीत भएको थाहा लाग्दैन, तर मुखमुखै तिनको नाउँ अवश्यै लिइन्थ्यो । प्रधानको दाबी अनुसार कतिपय सुरुआती नेपाली नाटक बंगालीमा रचित नाटकसँग हुबहु मिल्छन् ।लक्ष्मीप्रसाद देवकोटाले आफ्नो कथा बंगाली बाबू मा नेपाली र बंगाली पात्रबाट शुद्ध र सुगठित बंगाली भाषा बोलाएका छन् । आपनि कि ? आर्येर सुन्दोर चोहरा । आपनार पूर्वपुरुष बंगदेशवासी छिलेन् कि ? के देवकोटा बंगाली बोल्न र लेख्न जान्दथे ? अङ्ग्रेजीमा त उनले साहित्य नै लेख्न भ्याएका छन्, अनुवाद पनि गरेका छन् । अङ्ग्रेजी सिक्ने रनाहाबारे हाई हाई अङ्ग्रेजी शीर्षक निबन्ध पनि लेखेकै छन् । सम्भवतः उनलाई हिन्दी र बंगाली भाषा पनि राम्ररी चलाउन आउँथ्यो । त्यसो त कथाका लागि आवश्यक दुईचार पंक्ति बंगाली जान्ने अरू कसैको सहयोगबाट लेखाइएको पनि हुन सक्छ । बनारसमा पढेका वा राजनीति गरेका नेपालीहरूमाझ हिन्दीको प्रभाव नहुने सवालै भएन । नेपाली भाषाको झर्रोपना बचाउन भाषिक आन्दोलन सञ्चालन गर्ने कतिपय साहित्यकारको बौद्धिक उन्नयन बनारसमै भएको हो । नेपाली लेखन औधी काशीभाषे भयो, संस्कृत र हिन्दीको प्रभाव ज्यादै पर्यो भनेर ठेट नेपाली शब्द र अभिव्यक्तिको खोजी गर्ने सुर ती साहित्यकारहरूलाई उतै हुँदा चलेको हुनुपर्छ । झर्रो आन्दोलनमा लागेका बालकृष्ण पोखरेल र तारानाथ शर्माहरू पछिल्लो समय अन्यत्रै मोडिए । सो आन्दोलनको मसिनो धिपधिपे साहित्यकार तथा भाषाविद् चूडामणि रेग्मीले अहिले पनि झापास्थित आफ्नै निवासबाट जुही जस्ता पत्रिका प्रकाशन गरेर जगाइरहेकै छन् । हिन्दी र बंगालीमा लेख्न जान्नेहरूले किन ती भाषामा साहित्य रचना गरेनन् ? यसको एउटा भरपर्दो जवाफ नेपाली भाषाको श्रीवृद्धि र प्रभाव नेपालभित्रै प्रसार गर्नुलाई उनीहरूले मुख्य दायित्व ठानेका हुन सक्छन् । नेपाली भाषालाई त्यसो त राष्ट्रवादको मुख्य मौलो बनाइएको परिवेश पनि छँदै थियो । दार्जिलिङमा अल्पसंख्यक नेपाली पहिचानका लागि नेपालीमा जोड दिइनु स्वाभाविक थियो । नेपालमा भने हिन्दी भाषा चलाउन थाले नेपालीको पहिचान मेटिन सक्छ र नेपाल सरहदभित्र आआफ्ना भाषा बोलेर बसेका विविध समुदायलाई नेपाली भाषाकै डोरीले नबाटे मुलुककै अस्तित्व धरापमा पर्न सक्छ भन्ने बुझाइले घर गरेको हुनुपर्छ । नेपाली लेखक आफैंले हिन्दीमा लेख्न थाले, भारतका पत्रिकामा प्रकाशित हुन थाले, हिन्दी वा बंगालीमै पुस्तक लेख्न थाले, नेपाली भाषा निःसहाय र टुहुरै रहन्छ भन्ने धारणा पनि बलियो बनेकाले त्यस्तो उपक्रम नगरिएको हुन सक्छ । नेपाली भाषाकै लागि राज्यसमेत लागेर लगानी गर्दा, नेपालभित्रकै अन्य भाषा चेपुवामा परेको तथ्यबारे यही मात्रामा चिन्ता गरिएको भने देखिँदैन । भवानी भिक्षुको उदाहरण सन्दर्भित गर्दा ऊ बेलाका साहित्यकारको मनोदशा बुझ्न सहज हुन्छ । घरगाउँमा अवधी बोल्दै, तराईका गैरअवधीभाषीसँग सम्पर्कभाषाका रूपमा सम्भवतः हिन्दी बोल्दै, औपचारिक पढाइ र सुरुआती साहित्य रचना पनि हिन्दीमै गरेर, करिब २७ वर्षको भएपछि मात्रै भिक्षु काठमाडौं आएर नेपाली भाषामा लेख्न थाल्छन् । साहित्यिक रुचिका कारण यहाँका साहित्यकारसँग चिनजान र सम्पर्क बढ्छ । समालोचनाबारे भिक्षुले लेखेको हिन्दी लेख ऊ बेलाको सबैभन्दा चर्चित पत्रिका शारदा का प्रकाशक तथा सम्पादक ऋद्धिबहादुर मल्लले नेपालीमा अनुवाद गरेर प्रकाशन गरिदिन्छन् । त्यसपछि पनि उनी हिन्दी कविता र कथा लेखिरहन्छन् । भिक्षुकै अनुसार, उनले एक दिन कवि सिद्धिचरण श्रेष्ठको खप्की खान्छन्, तिमीले नेपालको धरतीमा जन्म धारण गर्यौ, नेपालको अन्न खाई हुर्क्यौ र नेपाली हावामा सास फेरिरहेर हिन्दी वाणीको सेवामा लागेका छौ, होइन ? रोचक त के भने, श्रेष्ठ आफैंले कुनै सन्दर्भमा भिक्षुको डायरीको एक पानामा सम्झनास्वरूप भावुक हुँदै हिन्दीमा लेखेका रहेछन्, यह न भूलना कि सिद्धिचरण तुम्हारा अनन्य मित्र था । यस भावुक उद्गारको जवाफमा भिक्षुले सिद्धिचरणलाई हिन्दीमै तत्काल केही काव्यात्मक हरफ रचेर सुनाएका रहेछन्, फिर फिरूँ फिरे गर फेरा, पर अब तो गति न घेरा पन्थी का यह कैसा घर, पन्थी का कैसा डेरा ? योभन्दा अर्को रोचक तथ्य के हो भने, नेपाली भाषा त श्रेष्ठकै पनि मातृभाषा होइन, र खस नेपाली भाषाको चेपुवामा परेको आफ्नो मातृभाषा नेपाल भाषा (नेवार) जगेर्ना र प्रयोग गर्ने संघर्षमा लागेबापत राज्यद्वारा पक्राउ गरिएका र थुनिएका स्रष्टा पनि हुन् । काठमाडौंमा वर्षौं बसोबास गरे पनि र निरन्तर नेपाली भाषामै साहित्य रचना गरिरहे पनि भिक्षु हिन्दी भाषामा बोल्न सहज मान्थे । हिन्दी बुझ्ने र बोल्ने सबैसँग हिन्दीमै गफगाफ गर्न मन पराउँथे भन्ने उनीबारे लेखिएका धेरैका संस्मरणबाट बुझ्न सकिन्छ । त्यसो त उनको हाउभाउ, पोसाक र पान खाने बानी पनि कहिल्यै नफेरिएको देख्नेहरू अहिले पनि छँदै छन् । काठमाडौंमा एक्लो भएको र अरूले हेपेको अनुभूति भएका बेला भिक्षु अब फेरि हिन्दीमा लेख्न थाल्छु भनेर घुर्क्याउँथे । नेपाली लेखेर गरेको योगदानको खास कदर भएन, मान्छेले बुझेनन् र कतिपयले त हातपातै गरे भनेर उनी उद्विग्न हुने गरेको धेरैले लेखेका छन् । भिक्षु हिन्दी लेख्नतिर लाग्लान् भनेर उनका समकालीन र उनीभन्दा केही कान्छा थुप्रै नेपालीभाषी साहित्यकार सशंकित हुने गरेका उदाहरण प्रशस्तै छन् । भिक्षुजस्तो प्रतिभाले आफूलाई सहज लाग्ने भाषा हिन्दीमा लेख्न थाले बित्यास पर्ला वा आफूले मानिरहेको अग्रज साहित्यकारलाई हिन्दीमा लेखेका कारण शंका गर्दै र दुत्कार्दै हिँड्नुपर्ला भन्ने भयले गाँजेको मनोदशा उनीहरूकै संस्मरणमा देख्न सकिन्छ । कतिपयले भिक्षुलाई हिन्दीमा लेख्नेबारे सोधेका पनि रहेछन् । जस्तो, भिक्षुसँगको अन्तर्वार्तामा उत्तम कुँवरले यस विषयलाई प्राथमिकतासाथ उल्लेख गरेका छन् । त्यसै गरी, कालिप्रसाद रिजालसँग पनि भिक्षुको यसबारे संवाद भएको थियो । भिक्षुभन्दा पछिल्लो पुस्ताका गीतकार तथा कवि रिजाल राम्रो हिन्दी बोल्थे, सम्भवतः लेख्न पनि सक्थे । हुन सक्छ, भिक्षुसँग भेट्दा उनी धेरैजसो हिन्दीमै कुराकानी गर्थे । भिक्षुको सम्झनामा उनले लेखेको संस्मरणमा एउटा संवादको उदाहरण पेस गरेका छन्, भिक्षुको हिन्दीमा लेख्ने निर्णयबारेको संवाद नै हो यो । रिजाल सोध्छन्, आप काठमान्डु के कुछ एक लोग का करनी का सजाय नेपाल और नेपाली भाषा को देना चाहते हैं ? क्या ऐसा करने पर आपको पश्चात्ताप नहीं होगा ? भिक्षु उत्तेजित हुँदै जवाफ दिन्छन्, नहीं होगा, तनिक भी नहीं होगा । कुँवरको प्रश्नको जवाफमा भने भिक्षुले कहिलेकाहीँ केही मिनेटसम्म मात्रै हिन्दीमा लेख्नेबारे सोच्ने र केही समयपछि फेरि नेपाली भाषामै फर्किहाल्ने गरेको भनेका छन् । श्रेष्ठ, रिजाल र कुँवरको भय धेरै नेपालीभाषी लेखक र बौद्धिकको भयको प्रतिनिधि हो । तर यो डर केका लागि ? भिक्षुलाई हिन्दीमा सहज लाग्थ्यो भने, उनले हिन्दीमै श्रेष्ठ साहित्य रच्न सक्थे । अझै खुलेर आफ्नो सृजनात्मक कला र प्रतिभाको प्रयोग गर्न सक्थे होलान् । त्यसले नेपाललाई कसरी गरिब बनाउँथ्यो ? नेपाली भाषामा त उनले उम्दा कविता, कथा र उपन्यास लेखिसकेकै थिए । हिन्दीमा तीभन्दा उच्च कोटिको साहित्य रच्न सम्भव हुन्थ्यो भने, यसरी तर्सिएर हिन्दी लेखनबाट विमुख हुनुले के प्राप्ति भयो ? तराई मधेशका, कपिलवस्तुका र काठमाडौंका जीवन लेख्थे होलान् । सुभद्रा बज्यै र घुरहु महतोका जीवनका ऊहापोह हिन्दीमा छापिँदा, नेपाल र भारतका असङ्ख्य हिन्दी पाठकलाई लाभ हुन्थ्यो । नेपालीका दुःख र सुख, तिनैका हाँसो र रोदन, तिनैका कुण्ठा र जुगुप्सा प्रसारित हुँदा कसरी केही हानि हुन्थ्यो होला र ? हिन्दीमा लेखिएको यहाँको साहित्य नेपालकै सम्पत्ति हुँदैनथ्यो र ? फेरि, ऊ बेला भिक्षुले लेखेका नेपाली साहित्यका पाठकहरू हिन्दी पढ्नै नसक्ने थिए र ? भिक्षुका साथै देवकोटा र पारसमणि प्रधान, सिद्धिचरण र बीपी कोइराला, शंकर लामिछाने र ईश्वर बरालले नेपाली र हिन्दी दुवैमा लेख्दा नेपालभित्रको र डायस्पोराको नेपाली संस्कृतिकै प्रसार हुन्थ्यो । बरालले त अङ्ग्रेजीमा प्रशस्त लेखेका छन् । केही वर्षपहिले संकलीत भएर आएको उनको प्राज्ञिक लेखन नेपाली ज्ञानोद्यमकै श्रीवृद्धिमा काम लागेको छ । पञ्चायत बुझ्न सघाउने ती लेखहरू नेपाली अन्वेषकहरूले नै सबैभन्दा बढी उपयोग गरेका छन् । अङ्ग्रेजीमा सिद्धहस्त बरालजस्ता विद्वान्ले नेपाली चटक्कै छोडेर अरू भाषामा लेखेका होइनन् । उनी बंगाली भाषाको प्रयोग पनि गर्न सक्थे भनिन्छ । इतर भाषामा काम गर्दा नेपाली सर्लक्कै सकिँदैन भन्नका लागि बराल नै पर्याप्त उदाहरण हुन् । त्यसो भए अरू नेपाली साहित्यकार वा बौद्धिकले सहज मान्थे भने र लेख्ने सामर्थ्य थियो भने, तिनले पनि हिन्दी, मैथिली वा बंगाली साहित्य रच्दा समग्र नेपाली समाज नै धनी हुन्थ्यो । नेपालका अन्य भाषा प्रवर्द्धन हुनुपर्ने मत जायज र अत्यावश्यक छ । नेपालमा नेपाली भाषाको प्रभुत्व कायम छँदै छ । नेपालीहरूले पेसाका लागि वा सम्पर्कभाषाका रूपमा सहजतापूर्वक प्रयोग गरिरहेका अङ्ग्रेजी वा हिन्दी भाषामा भयरहित भएर लेख्न र सृजना गर्न जरुरी छ । राष्ट्रवादको उद्वेलनमा लहसिएका समेतले डराउनुपर्ने कारण छैन, नेपालीले अन्य भाषामा लेख्दा नेपाल नै बलियो बन्नेछ ।"
पितृसत्ता र पुरुषत्वको बोझ,"घटना २ ः अछामको बयलपाटा अस्पतालमा कार्यरत २७ वर्षीय सिद्धार्थ आउजी (त्यतिखेर ७ महिने शिशुका पिता) ले जागिरबाट निकालिएपछि आत्मदाह गरे । २०७७ जेठको अन्तिम साता लकडाउनका समयमा अस्पतालले तलब दिन नसक्ने बताउँदै ३२ कर्मचारीलाई जागिरबाट हटाएलगत्तै यो दर्दनाक घटना भएको थियो ।घटना ३ ः म यस अवस्थामा हुँदा पनि पैसा कमाएर ल्याउनैपर्ने ? सम्पूर्ण परिवारको आवश्यकता पूर्तिको लागि मै खट्नुपर्ने ? जस्ता प्रश्न लैंगिक अध्ययनका ती पुरुष सहपाठीको दिमागमा आइरहन्छ रे जो गाडी दुर्घटनामा परेर अपांगताको अवस्थामा छन् । तथ्य १ ः बीबीसीको एउटा रिपोर्टमा नेपालमा आत्महत्या गर्नेमा पुरुषको संख्या धेरै रहेको उल्लेख छ । विश्व स्वास्थ्य संगठनकै अनुसार आत्महत्या गर्नेमा ८ प्रतिशत पुरुष छन् भने ६ प्रतिशत महिला । अर्को तथ्यांक अनुसार विश्वमै आत्महत्या गर्नेमा करिब १४६८ प्रतिशत पुरुष छन् भने महिला ४३७ प्रतिशत । १५२९ वर्ष उमेरसमूहकाहरू यो सूचीमा बढी छन् ।तथ्य २ ः संयुक्त राष्ट्रसंघीय जनसंख्या विभागको सन् २०२० को तथ्यांक अनुसार विश्वमा महिलाको औसत आयु ७५६ वर्ष छ भने पुरुषको ७०८ वर्ष । सोही वर्ष नेपाली महिलाको औसत आयु ७३२३ वर्ष देखिँदा पुरुषको भने ७०१३ वर्ष देखिएको छ ।तथ्य ३ ः पछिल्ला ९ वर्षमा वैदेशिक रोजगारीमा जाने नेपाली कामदारमध्ये सरदर ९६ प्रतिशत पुरुष र सरदर ४ प्रतिशत महिला छन् भन्छ बीबीसीको रिपोर्ट ।माथिका घटना र तथ्यहरूले पितृसत्तात्मक समाजका विविध पक्षमध्ये लैंगिक पाटो र यसको प्रभाव उजागर गर्छन् । यो आलेख तिनै घटना र तथ्यमा आधारित रहेर पितृसत्तामा कसरी पुरुष पनि दमित, पीडित र प्रभावित छ भन्नेमा केन्द्रित हुनेछ ।महिलाका तुलनामा ठूलो संख्यामा पुरुष वर्षौं परदेसिँदा, शारीरिक रूपले अशक्त भए पनि काम गरिरहेको पुरुष देख्दा, चाहे उसको घरमा स्वस्थ तन्दुरुस्त महिला सदस्य किन नहोउन्, हामी अधिकांशलाई त्यो असामान्य लाग्दैन । किनकि हामीलाई पुरुष भनेका परिवारका अन्नदाता लाग्छन् । अन्नदाताले जहाँ जसरी जुन अवस्थाबाट गुज्रिएरै भए पनि घरका सदस्यहरूको पेट भर्नुपर्छ भन्ने कुरा हाम्रो अन्तस्करणमा गहिरोसँग गडेको छ ।आजसम्म पितृसत्ताले पुरुषलाई सर्वोच्च स्थानमा राखेको र घरका सदस्यहरू (महिला तथा कमजोर वर्ग) मा पुरुषकै नियन्त्रण चल्ने गरेको छ भनी निकै पटक दोहोराइयो । पुरुषलाई एक्लो र एक मात्रै अधिकारसम्पन्न व्यक्ति भनियो, तर यो सत्ता र व्यवस्थाभित्र आफैं पनि दास रहेको यथार्थलाई न पुरुषको हृदयचक्षुले देख्यो न दोस्रो दर्जाको अनुभूति गर्ने महिलाबाट मनन गरियो ।अन्य समाजमा जस्तै नेपाली समाजमा पनि यहाँको आर्थिक, सामाजिक र राजनीतिक प्रणाली अनुसार द्विसांख्यिक वर्ग (महिलापुरुष) लाई परिवार र समाजले भिन्दाभिन्दै छवि र भूमिका दिएको छ । शिशु जन्मिएपश्चात् उसको बाह्य प्रजनन अंगका आधारमा महिला र पुरुष बनाउन सोही अनुरूपले सामाजिकीकरण गरिन्छ । अतः पितृसत्तात्मक व्यवस्थामा एउटा वयस्क पुरुषमा पुरुषत्व हुनुपर्छ भने महिलामा पनि नारित्वका गुणहरू देखिनु अनिवार्य छ । परिवार र समाजले शरीर र मनस्थिति दुवै हिसाबले बलियो, आर्थिक लगायत हरेक हिसाबले आत्मनिर्भर, बौद्धिक रूपले तार्किक र तीक्ष्ण, स्वभावमा आक्रामक, निर्णय लिन सक्ने, अरूको आवश्यकता पूर्ति गर्न सक्ने र हरेकको संरक्षक बन्न सक्ने गुण भएकालाई पुरुषत्वयुक्त मानेको छ । नारी जातिलाई कमजोर मानिएको छ । त्यस्तै महिलालाई एकदमै भावनात्मक, अरू (विशेषतः पुरुष) मा निर्भर रहने, गाईजस्तै सोझी मतलब आफ्नो अक्कल नलगाउने, अरूको निर्णयलाई शिरोधार्य गर्ने, सहनशील र पुरुषको कमाइको प्रयोग गरी पाल्ने र पालिने, दयालु, मायालु, पालनपोषणकर्ताका रूपमा हेरिएको छ ।जुन जातिमा जुन गुण देखिनुपर्छ त्यो भएन भने वा त्यसविपरीत व्यवहार गरियो भने परिवार र समाजले नै असामान्य मान्छन् । वा, निर्धारित गुणहरू प्रदर्शन नगरेमा यी महिला र पुरुष दुवै जाति पुरस्कृत होइन कि तिरस्कृत हुन्छन् । यसरी विविध छवि, उपमा र विशेषणसहित पुरुषलाई उच्च सामाजिक हैसियत दिइएको मात्र छैन, नामदाम कमाउनुपर्ने अनि सफल बन्नैपर्ने मनोवैज्ञानिक दबाब र बाध्यता आजीवन पुग्ने गरी सृजना गरिएको छ ।पुलिंगी समाज व्यवस्थाको हरेक बालकलाई पुरुषत्वको सामाजिक परिभाषा, पुरुषार्थ झल्काउने कर्मका उदाहरणहरू अन्तर्मनमा गढ्ने गरी चिनाइन्छन् र बुझाइन्छन् । उनीहरू असली मर्द बन्ने लालसा बोकेर हुर्किन्छन् । परिपक्व असंख्य लोग्नेमानिसको उद्देश्य, दौड, अठोट र सपना त्यही हुन्छ मर्द बन्ने । मर्द अर्थात् सफलसंरक्षकआत्मनिर्भरअन्नदाताआक्रामक बन्ने र बन्नैपर्ने चक्करमा पुरुष यो संरचनाबाट अत्यधिक लाभान्वित भएको मात्रै छैन, वञ्चितीकरणमा पनि परेको छ ।माथि तथ्यमा भनिएजस्तै प्रवासिनु स्वाभाविक र प्राकृतिक विषय होइन । यसभित्र त पितृसत्ताले पुरुषलाई थोपरेको भयावह जिम्मेवारी छ । जसरी दिनपछि रात आउँछ र बिहान पूर्वमा उदाएको सूर्य साँझ पश्चिममा अस्ताउँछ, त्यसरी नै केटाहरूले कमाउन पर्नु अनि केटीहरूले भातभान्सा छोड्नै नहुनु प्राकृतिक र स्वाभाविक विषय हुँदै होइनन् ।छोरो मान्छे वीर र साहसी हुनुपर्छ भन्नेजस्ता भनाइ अभिभावकबाट सुनेको पुरुष अनजान समुद्रपार पुगेर संघर्ष गर्न डराउन नहुने बाध्यता छ । त्यो किनभने, परिवारका सबैको रोजीरोटी उही दाताको पसिनामा निर्भर छ ।जीवनका कैयन् वर्ष प्रियजन, साथीभाइ र जन्मथलोबाट टाढा रहेर पराई भूमिमा संघर्ष गरिरहने छोरोमान्छेलाई अपरिचित ठाउँका दर्दनाक भोगाइहरू छताछुल्ल गर्न र रुन छुट छैन । किनकि, परिवार र समाजले मन्त्र पढाएकै छन्, छोरोमान्छे भएर कठोर हुनुपर्छ । आँसु देखाउनु हुँदैन । तार्किक हुनुपर्छ, भावनामा बगेर जीवन चल्दैन । यसरी पितृसत्तात्मक मन्त्रले केटामान्छेको संवेदनामा अंकुश लगाइदिएको छ । अन्नसर्वदाता को भूमिका निर्वाह गर्दागर्दै, म (पुरुष) बाहेक सर्वनाम (अरू) का लागि पौंठेजोरी खेल्दाखेल्दै मरुभूमिमा मृत्युवरण गरेकाहरूका बाकस दैनिक त्रिभुवन विमानस्थलमा आइपुग्छन् । ती काठका बाकसमा अधिकांश पुरुष (वैदेशिक रोजगार प्रर्वद्धन बोर्डमा पेस भएको क्षतिपूर्तिको दाबी विवरण अनुसार २०१५ को जनवरी १ देखि डिसेम्बर ३ सम्म ९ सय ८८ पुरुष र १२ महिला कामदारको मृत्यु भएको देखिन्छ) हुन्छन् । यसरी इहलीला समाप्त हुने बेलासम्म उसले सायदै ऐया भन्न पाउँछ । गरिब भएर जन्मनु तिम्रो दोष होइन, तर गरिब भएरै मर्नुमा तिमी दोषी हुनेछौ भन्ने माइक्रोसफ्ट कम्पनीका मालिक बिल गेट्सको भनाइ थुप्रै युवाको मुटुमै लाग्यो । मनु विकले लेखै लेखेर मर्ने बेलामा आफ्नै पैसाले कम्तीमा कात्रो किन्न सक्ने बन्नुपर्छ भन्ने भाव पोखे । पुरुषलाई यसरी पोखिन कसरी आउँछ ? सके टन्न कमाउनु र जमाउनुपर्छ, नसके पनि कात्रो आफ्नै कमाइको हुनुपर्छ भन्ने सामाजिक पाठले होइन ?यसरी पुरुषलाई भरपूर दाम कमाउने र घरघडेरी समयमै जोडेर सबैसामु सफल पात्र बन्ने महत्त्वाकांक्षा पाल्न र हुर्काउन सिकाएको छ पितृसत्तात्मक सामाजिकीकरणले । यो महत्त्वाकांक्षाले आफ्नो क्षमता, स्तर, आयस्ता बिर्सेर अन्ध बन्ने अधिकांशमा पुरुष नै छन् । छोरोमान्छेले हार्नु हुँदैन, हार्ने लाछी हो भनिन्छ । लाछी नबन्न जित्नैपर्ने मनोविज्ञानले पनि काम गर्छ उनीहरूमा । मर्दले आँट गर्नुपर्छ भनेर पढाइएको छ । फलस्वरूप सुरुआतमा ठूलो लगानीको जोखिम लिन किञ्चित् नहिचकिचाउने तर अन्तमा कारोबार बिगारेर अकालमा त्रिशूलीमा बग्ने विनय लामिछानेहरू अनगिन्ती छैनन् ?आजको महिला आन्दोलनले र असंख्य महिलाले अधिकांश राज्यका ठूलासाना सबै संरचनाको मास्टर म्यान (मालिकहर्ताकर्ता) पुरुष नै भएको ठहर्याउँछन् । प्रत्यक्ष हेर्दा यो कदापि झुठो होइन । तर ती सबै संरचनाका स्वामीप्रमुखहरूको पीडानुभूति, अँध्यारा पाटाहरू सुनाइएका र नियालिएका छैनन् । सुनाउनबाटै वञ्चित गरेपछि सुनिइँदैनन् पनि । पुरुषहरूका संवेग र भावनाहरू अदृश्य छन् । लुकाइएका छन् । दाह्रीजुँगाको साख जोगाइराख्न पुरुषले झेलिरहेका कष्टहरूको मूल्याकंन कहिले होला ?छोरोलाई सम्पत्तिको हकदार र वंशको उत्तराधिकारी मानिएको मात्रै छैन बरु उसले निर्वाह गर्नुपर्ने गरी निर्धारण गरिएको पारिवारिकसामाजिक भूमिकाको बोझले थिलोथिलो पारिएको पनि छ । परिवार बचाउने, मातृभूमि अर्थात् सीमाको रक्षक बन्नुपर्ने जिम्मेवारी उसैलाई सुम्पिइएको छ । महिलालाई वस्तु ठानेर मात्रै होइन कि पुरुष एक्लैलाई कर्ता मानेर पनि पितृसत्ताले यी दुवै जातिलाई अन्याय गरेको छ । कर्ता जसलाई अशक्त हुँदाकै अवस्थामा समेत लतारिएरै काम गर्नुपर्ने र आफूमा निर्भर परिवारको पेट भर्नुपर्ने बाध्यता छ ।पुरुषलाई प्रधान मानिदिएर यो व्यवस्थाले ओजयुक्त अनेक विशेषण दिएको छ । पुरुषलाई एकातर्फ फुर्क्याएको छ, अर्कोतर्फ थाहा नदिई जुन विशेषणले डामेको छ त्यसकै भार वहन गरिरहन अभिशप्त तुल्याएको छ ।नारीवादी समाजशास्त्री ओड्री लोर्ड र पर्यावरण नारीवादी मारिया मिएस भन्छन्, कसैलाई आफूले चाहेजस्तै काम गर्न प्रेरित गर्नका लागि उसले जे काम गरिरहेको छ त्यसको प्रशंसा गर्नु एउटा तरिका हो । यसरी नै अबोध पुरुषलाई पितृसत्ताको पारिवारिकसामाजिक संरचनाले वंशको उत्तराधिकारी बनिरहने र सम्पत्तिको रखबारी गरिरहने कहिल्यै पार नलाग्ने जिम्मेवारीले बाँधिदिएको छ । यही प्रक्रियामा फुर्क्याएर दास बनाएको छ पिता, पति र पुत्रका हैसियतमा हर पुरुषलाई । यही सिलसिलामा पुरुष आफू मान्छे हुँ भन्ने बिर्सन्छ र गधा बन्छ, खच्चड बन्छ, काममा पेलिइरहन्छ ।पहिलो विश्वयुद्धका दौरान युद्धमा सामेल नभएका बेलायती पुरुषहरूलाई लज्जाबोध गराउन तत्कालीन सैन्य अधिकारी चार्ल्स पेनरोज फिट्जगेराल्ड ले सेतो प्वाँख अभियान चलाए । कायरता, लाज र कर्तव्यको बेवास्ता को प्रतीक मानिएको सेतो प्वाँख फिट्जगेराल्डले ३० महिलामार्फत बर्दीमा नभएका पुरुषहरूलाई दिए । इंगल्यान्डको फोकस्टोन सहरमा ३० अगस्ट १९१४ मा सेतो प्वाँखमार्फत पुरुषत्वमाथि नियोजित रूपमा धावा बोलियो । पुरुषलाई लाज मान्ने बनाउन र शिर झुकाउन यो चाल चलिएको थियो । हातमा सेतो प्वाँख लिएका युवतीहरूले पुरुषतर्फ सोझिँदै प्रतीकात्मक रूपमा हामी तिमीहरूलाई हेरिरहेका छौं भनिरहँदा कैयन् बेलायतीलाई फेरि पनि सेतो प्वाँख पाउन सकिने डरले युद्धमा होमिन कर लाग्यो । पुरुषत्व जोगाइराख्न पुरुषले गर्नुपरेको त्यागबारे गम्भीर रूपले सायदै बहस भएको छ । सायद यसैकारण, पिता अधिकार आन्दोलन का सिद्धान्तकार तथा अभियन्ता डेनियल एमनेउसले तीव्र आक्रोशका साथ नारीवादीहरूले पुरुषको पहिचानअस्तित्व युद्धका समयमा मात्र खोज्ने गरेको अभिव्यक्ति आफ्नो पुस्तक ब्याक टु प्याट्रिआर्की मा दिएका छन् ।विश्वमै पुरुषले स्वास्थ्य सुविधा, पोसिलो आहार, निश्चित समयको कामपछि आरामको समय र परिवारको हेरचाह महिला सदस्यले भन्दा बढी पाउने गरेको विभिन्न तथ्यले देखाउँछन् । तैपनि पुरुषकै औसत आयु कम हुनुको खास कारण के हो त ? युद्ध, नरसंहारबाहेक आत्महत्या गर्नेमा पनि पुरुषकै संख्या बढी हुनुमा कुन रहस्य लुकेको छ ? मनोचिकित्सकहरू यसको मुख्य कारक डिप्रेसन रहेको बताउँछन् । यसका अलावा सहायक (सामाजिक र आर्थिक) कारण पनि छन् । पितृसत्तात्मक संरचनाले लुकेर हिर्काइरहेको छ, पुरुष रगतको आँसु पिएर बाँचिरहेको छ जुन अति घातक छ । सही उमेर र समयमा उन्नतिप्रगति गर्न नसक्नु, परिवारको आर्थिक बोझ हुनु, शैक्षिक रूपमा उच्चता प्रदर्शन गर्न नसक्नु, लक्ष्य तय र हासिल गर्न नसक्नु, सम्बन्धहरूमा उतारचढाव आउनु, पारिवारिक वा सामाजिक सम्बन्ध खराब वा कम सुमधुर हुनु, पारिवारिक अवहेलना हुनु, कुटपिट वा झैझगडा हुनु, व्यापारव्यवसायमा अत्यधिक घाटा हुनु, कार्यस्थलमा कुशलता प्रदर्शन गर्न नसक्नुजस्ता यावत् कारण छन् जसले सार्वजनिक रूपमा बढी सक्रिय बन्नुपर्ने जिम्मेवारी सम्हालिरहेको पुरुषलाई डिप्रेसनतिर लैजान्छन् । उ अन्य पुरुष साथीले पराक्रमी बनेर पुरुषार्थ निभाइरहेको ठान्छ र आफू हीनताबोध गर्छ । नतिजा, उसमा जीवनप्रति वैराग्य छाउँछ । आशा गुमाउँछ र आफैंप्रति विश्वास नरहेपछि आफ्नै जीवन निमोठ्छ या त आयु छोट्याउँछ ।यसर्थ पुरुषत्व सम्बन्धी विचार, पुरुषत्वका मानकमापदण्डहरूले पुरुषको स्वास्थ्यका लागि ठूलो खतरा निम्त्याउन सक्छन्, किनभने पुरुषत्वले जोखिम लिने व्यवहारलाई प्रोत्साहन गर्छ र मद्दत खोज्ने वा स्वास्थ्य सुधार गर्ने व्यवहारलाई निरुत्साहित गर्छ । अर्थात्, पुरुषहरूलाई चोटपटक लाग्ने वा उनीहरू बिरामी हुने सम्भावना बढी हुन्छ र उनीहरूले मद्दत खोज्ने सम्भावना कम हुन्छ । अब के गर्ने त ?अमेरिकी समाजशास्त्री एलन जी जोन्सनले आफ्नो आलेख प्याट्रिआर्की, द सिस्टम मा भनेजस्तै पुरुष र पुरुषत्वलाई बढावा दिन, नारी र नारित्वलाई अवमूल्यन गर्न आजैका दिनदेखि छोड्नुपर्छ । परिवार र समाजले दिएको रियल म्यान को परिभाषा बदल्नुपर्छ । सुस्केरा, रोदन सुनिनुपर्छ । भूमिका लादिनु हुँदैन, स्वस्फूर्त रूपमा छनोट गर्न पाउनुपर्छ । मानव सभ्यताको प्रगतिपथको तगारो पारम्परिक लैंगिक श्रम विभाजन खारेज गर्नुपर्छ । पितृसत्ताको वैचारिक बाकसभित्र उकुसमुकुस भएर बाँचेको पुरुषलाई उन्मुक्त भएर सास फेर्ने वातावरण बनाउनुपर्छ र यसको सुरुआत महिलाहरूले गरिसकेका छन् । अहिले वैदेशिक रोजगारीमा जाने महिलाको संख्या झन्डै ९ प्रतिशतले बढेको छ । परम्परागत लैंगिक भूमिकाहरू बदलिँदै छन् । महिलाले देशमै रहेर पुरुष सदस्यको अनुपस्थितिमा पनि दोहोरोतेहरो कार्यभार सम्हालिरहेको यथार्थले उनीहरू पुरुषको काँधको बोझ बाँडेर बोक्न तत्पर रहेको पनि बताउँछ । यसैले महिला र पुरुष दुवैप्रति अन्यायी र हानिकारक पुरुषप्रधान व्यवस्थाप्रति हरेक पुरुषले आलोचनात्मक भएर सोच्नु जरुरी छ । अब पनि अबोध रहिरहनु अर्को भूल हुनेछ ।"
अफगानिस्तानमा ४०० विद्यालय बन्द,"काबुल (एजेन्सी) अफगानिस्तानमा पछिल्लो समय कम्तीमा ४ सयभन्दा बढी निजी विद्यालय बन्द भएका जनाइएको छ । आर्थिक, राजनीतिकलगायतका विविध कारणले ती विद्यालय बन्द भएका स्थानीय सञ्चारमाध्यमले जनाएका छन् । निजी विद्यालयको संगठनका नेता जाविहुल्लाह फुक्वानीले गरिबीका कारण अभिभावकले आफ्ना बालबालिकालाई निजी विद्यालयमा भर्ना गर्न छाडेका जनाए । त्यसैगरी, सरकारको निर्णयअनुसार कक्षा ६ देखि १२ सम्म बालिकालाई विद्यालय जान निषेध गरिएकाले पनि विद्यार्थीहरूको संख्या घटेको उनको भनाइ छ । तालिवान सरकारका प्रमुख प्रवक्ता जाविहुल्लाह मुजाहिदले धार्मिक कारणले छात्रालाई विद्यालयमा पढाउन नसकिएको बताए । मानव अधिकारवादी, लोकतन्त्रवादी र विभिन्न अन्तर्राष्ट्रिय निकायले बालिकाहरूलाई विद्यालय जान दिनुपर्ने दबाब दिइरहेका भए पनि तालिवान सरकारले बेवास्ता गर्दै आएको छ । सरिया कानुनका कारण बालिकालाई विद्यालय जान निषेध गरिएको निर्णय फिर्ता लिन नसकिएको उनको भनाइ छ । अफगानिस्तानमा तालिवान सरकार गठन भएपछि बालिकाहरूलाई विद्यालय जान निषेध गरिएको हो । त्यस्तै, महिलालाई जागिर गर्न र विदेश तथा लामो दूरीको यात्रा अभिभावकबिना गर्न नपाइने आदेश जारी गरिएको छ । ती प्रतिबन्धहरू हटाउन सर्वत्र आवाज उठ्दै आएको भए पनि तालिवान सरकारले अस्वीकार गर्दै आएको छ ।"
फेरि राष्ट्रपति बन्न पाउलान् ट्रम्प ?,"एजेन्सीहरू (वासिङ्टन)  चुनावमा साँठगाँठ गरेको, संसद् भवनमा भएको दंगामा संलग्न रहेको तथा परिवारका सदस्यसँग जोडिएको व्यवसायलगायतका विषयमा अनुसन्धान जारी रहेका बेला अमेरिकी पूर्वराष्ट्रपति डोनाल्ड ट्रम्पमाथि अर्को आरोप थपिएको छ । अमेरिकी राष्ट्रपतिले आफ्नो कार्यकाल सकिएपछि सबै चिठीपत्र, कामकाजसँग सम्बन्धित कागजपत्र र इमेल राष्ट्रिय अभिलेखालयलाई हस्तान्तरण गर्नुपर्ने कानुनी व्यवस्था छ । ट्रम्पले आफू राष्ट्रपति भएका बेला महत्त्वपूर्ण सरकारी कागजात घरमा लुकाएको आरोपमा संघीय जाँच ब्युरो (एफबीआई) ले ट्रम्पको फ्लोरिडास्थित घरमा सोमबार छापा मारेको छ । अमेरिकी राष्ट्रपतिहरूको अभिलेख व्यवस्थापन गर्ने राष्ट्रिय अभिलेखालयले गत फेब्रुअरीमा न्याय मन्त्रालयलाई सरकारी कागजपत्रको व्यवस्थापनको विषयमा ट्रम्पमाथि छानबिन गर्न निर्देशन दिएको थियो । ट्रम्पले आफूमाथि लगाइएका आरोपको खण्डन गर्दै आएका छन् । एफबीआईले छापा मारेपछि ट्रम्पले एक वक्तव्य जारी गर्दै फ्लोरिडास्थित मारएलागो रिसोर्टमा रहेको घर एफबीआई एजेन्टको ठूलो समूहले कब्जा गरेको आरोप लगाएका थिए । एफबीआईले छापा मारेको समयमा ट्रम्प भने न्युयोर्कस्थित ट्रम्प टावरमा थिए । सन् २०२४ मा हुने राष्ट्रपतीय चुनावमा आफूलाई उम्मेदवार बन्न नदिन न्याय प्रणालीलाई हतियारका रूपमा प्रयोग गरिएको ट्रम्पको आरोप छ । तर पछिल्लो छानबिनपछि भने ट्रम्पको राजनीतिक भविष्यबारे पनि प्रश्न उठेको छ । पहिलेका तुलनामा पछिल्लो आरोप गम्भीर प्रकृतिको रहेको कानुनविद्हरूको भनाइ छ । आफ्नो कार्यकालमा कागजात लुकाएको छानबिनमा ट्रम्प दोषी ठहरिए भने पुनः राष्ट्रपतीय उम्मेदवार बन्न नपाउने दाबी कतिपयको छ । मारएलागो रिसोर्टस्थित निवासमा छापा मारिएको र कागजात लुकाएको विषयको अनुसन्धान ट्रम्पमाथि मुद्दा लाग्न सक्ने दिशामा अघि बढेको अमेरिकी न्याय मन्त्रालयका पूर्वसरकारी वकिल जोसेफ मोरिनोको भनाइ छ । राष्ट्रपतीय अभिलेख वा वर्गीकृत कागजपत्रसम्बन्धी कानुन उल्लंघन भएको एफबीआई वा संघीय वकिलले ठानेका छन् । त्यस कारण उनीहरूले अनुसन्धान अघि बढाएका हुन्, बीबीसीसँग मोरेनोले भने । अमेरिकी अपराध कानुनअनुसार कसैले जानीजानी कुनै पनि सरकारी अभिलेख, कामकारबाही, पुस्तक, नक्सा, कागजात वा अन्य वस्तु गैरकानुनी रूपमा नष्ट गरे, हटाए वा क्षति पुर्याए ३ वर्षसम्म कारावास सजाय हुन्छ । उक्त कानुनअनुसार दोषी ठहर भएको व्यक्ति कुनै पनि संघीय कार्यालयमा काम गर्न अयोग्य हुने उल्लेख छ । जसका आधारमा ट्रम्पमाथि लगाइएको आरोप पुष्टि भए उनको ह्वाइट हाउस फर्कने सकिन्छ । तर सन् २०२४ मा हुने राष्ट्रपतीय चुनावमा ट्रम्प उम्मेदवार हुने टुंगो भने लागिसकेको छैन । यदि डोनाल्ड ट्रम्पले अमेरिकी अपराध कानुन उल्लंघन गरेका रहेछन् भने संघीय कार्यालयमा फेरि कहिल्यै काम गर्न नपाउने गरी सजाय हुन सक्छ, राष्ट्रपतीय इतिहासविद् माइकल बेसलसले भनेका छन् । तर यस्तो व्यवस्थाले कसैलाई पनि राष्ट्रपतीय चुनावमा उम्मेदवार हुन नरोक्ने केही कानुनविद्हरूको दाबी छ । नागरिकता, उमेर र आवासका आधारमा मात्रै कसैलाई राष्ट्रपतिको उम्मेदवार बन्न रोक्न सकिने उनीहरूको भनाइ छ । कुनै पनि कानुन संविधानभन्दा माथि नहुने संवैधानिक कानुनका प्राध्यापक बरिन काल्ट बताउँछन् । फौजदारी अभियोगमा दोषी ठहरिएका व्यक्तिलाई राष्ट्रपतीय चुनावमा उम्मेदवार हुन नदिने प्रावधान नरहेको संवैधानिक तथा कानुनी विज्ञहरूको भनाइ छ । पूर्वराष्ट्रपति जर्ज डब्लू बुस मादक पदार्थ सेवन गरेर सवारी चलाएको अभियोगमा दोषी साबित भएका थिए । तर उनी दुई कार्यकाल अमेरिकाको राष्ट्रपति बने । अमेरिकी राष्ट्रपतिका लागि उम्मेदवार बन्न संविधानमा नै न्यूनतम मापदण्ड तोकिएको छ । ३५ वर्ष उमेर पुगेको र अमेरिकामा जन्मेर कम्तीमा १४ वर्षदेखि त्यहाँ बसोबास गरिरहेको व्यक्ति उम्मेदवार हुन पाउँछ । यसको आधारमा संविधान र कानुन बाझिएको देखिन्छ । किनकि संविधानको प्रावधानविपरीत संघीय कानुनले फौजदारी अभियोगमा दोषी ठहर भएका व्यक्तिलाई राष्ट्रपतीय चुनामा उम्मेदवार हुन रोक लगाएको छ । संसद्ले नै महाभियोग अधिकार प्रयोग गरेर अयोग्य ठहर्याएको अवस्थामा बाहेक ट्रम्प राष्ट्रपतिको उम्मेदवार बन्न पाउने मोरेनोको भनाइ छ । कतिपय विज्ञहरूले भने ट्रम्पमाथि मुद्दा दायर भएको अवस्थामा सरकारी वकिलहरूले उनीमाथि उठ्न सक्ने योग्यताको प्रश्नमा पनि अदालतबाट स्पष्ट गर्न माग गर्न सक्छन् । तर पूर्वराष्ट्रपतिलाई अदालतबाट पनि उम्मेदवार हुनबाट रोक लाग्ने सम्भावना निकै कम रहेको काल्ट बताउँछन् । यसैबीच, पूर्वराष्ट्रपति ट्रम्पले न्युयोर्कमा जारी एक अनुसन्धानका क्रममा सोधिएका प्रश्नको जवाफ दिन अस्वीकार गरेका छन् । अन्तर्वार्ता रोक्न प्रयास गरेको भन्दै उनीविरुद्ध मुद्दा लगाइएको छ । ऋण र करका विषयमा ट्रम्प अर्गनाइजेसनले आफ्नो सम्पत्तिको झूटो मूल्यांकन गरेको अधिकारीहरूको भनाइ छ । ट्रम्पले भने आरोपको खण्डन गर्दै नागरिक अनुसन्धान गर्न चुनौती दिएका छन् ।"
फ्रान्सका सय सहरमा पिउने पानीको अभाव,"पेरिस (कास) मध्य जुनदेखिको चर्को खडेरीका कारण फ्रान्सका करिब एक सय साना सहरमा पिउने पानीको अभाव भएको छ । अगस्ट ३ देखि युरोपका केही देशमा परेको चौथो लहरको खडेरीका कारण धेरै सहर र गाउँमा पानीको प्रयोगमाथि कडाइ गरिएको छ । युरोपका फ्रान्स, ग्रीस, इटाली, स्पेन, स्विट्जरल्यान्ड, जर्मनी, रोमानियालगायत एक दर्जन देशमा पानीको जथाभावी प्रयोगमा प्रतिबन्ध लगाइएको हो । फ्रान्सका पर्यावरणमन्त्री क्रिस्टोफ बेचुले सयभन्दा बढी सहरमा पिउने पानी नभएपछि ट्यांकरबाट ओसारेर खुवाउनुपरेको बताएका छन् । खडेरीले युरोपमा सबैभन्दा बढी स्पेन र इटालीलाई क्षति पुर्याइरहेको छ । सूचीमा पछिल्लो समय फ्रान्स पनि थपिएको छ । राजधानी पेरिसलाई खडेरीका लागि सतर्कता प्रणालीको पहिलो सूचीमा राखिएको छ । खडेरीका कारण बार्सिलोनाको ठीक दक्षिणमा रहेको बोनास्ट्रे गाउँमा बसोबास गर्ने करिब ८ सय मानिसहरूको धारा सुक्न थालेको छ । इटाली, स्पेन, स्विट्जरल्यान्ड र फ्रान्सका जलाशयमा पानीको स्तर औसतभन्दा पनि कम भएपछि पानी प्रयोगमा गम्भीर प्रतिबन्धहरू लगाइएको छ । नेचर जियोसाइन्स जर्नलमा प्रकाशित पछिल्लो लेखअनुसार स्पेनले १२ सय वर्षयताकै सुक्खा मौसमको सामना गरिरहेको छ । फ्रान्सेली प्रधानमन्त्री एलिजाबेथ बोर्नले खडेरीले धेरै नगरपालिकालाई पानीबाट वञ्चित गरिरहेको बताइन् ।पेरिसलगायत स्पेन, इटाली, जर्मनी, ग्रीस, रोमानियाका केही क्षेत्रहरूमा झरनाहरू बन्द गरिएको छ । मानव क्रियाकलापका कारण उत्पन्न जलवायु परिवर्तनले धेरै क्षेत्रहरूमा अझै सुक्खापना बढ्ने वैज्ञानिकहरूले चेतावनी दिएका छन् ।"
"विद्युत् आयात घट्दै, निर्यात बढ्दै","(काठमाडौं)  स्वदेशी बिजुलीबाट वर्षायामको माग धान्न सकिने भएपछि भारतबाट हुने विद्युत् आयात क्रमशः घट्दै गएको छ । अघिल्लो आर्थिक वर्ष ०७७७८ मा नेपालले भारतबाट २१ अर्ब ५० करोड ५० लाख रुपैयाँ बराबरको बिजुली किनेको थियो । त्यो रकम गत आर्थिक वर्ष करिब आधाले घटेको छ । गत आर्थिक वर्ष ०७८७९ मा बिजुली आयात ११ अर्ब ५८ करोड २० लाख रुपैयाँमा सीमित देखिन्छ । अघिल्लो आर्थिक वर्ष ०७७७८ मा ४ करोड ४० लाख युनिट विद्युत् निर्यात भएकामा गत आर्थिक वर्ष ०७८७९ मा ४९ करोड ३० लाख युनिट निर्यात भएको छ । गत वर्ष विद्युत् निर्यातबाट प्राधिकरणले ३ अर्ब ८८ करोड रुपैयाँ आम्दानी गरेको छ । यसरी एकातिर बिजुली आयात घटिरहँदा निर्यात भने बढिरहेको छ । नेपाल विद्युत् प्राधिकरणको तथ्यांक हेर्दा अहिले नेपालको कुल विद्युत् जडित क्षमता २२ सय मेगावाट बराबर छ । अर्थात् उक्त परिमाण बराबरको बिजुली उत्पादन गर्ने आयोजना राष्ट्रिय प्रसारण प्रणालीमा जोडिएका छन् । हालसम्मको विद्युत् पिक डिमान्ड १ हजार ७ सय ४७ मेगावाट बराबर छ । अर्थात् नेपालले बिजुली खपत गरेको हालसम्मको सबैभन्दा उच्चतम बिन्दु १७ सय ४७ मेगावाट बराबर हो । वर्षायाममा हुने बिजुली उत्पादनको तुलनामा पिक डिमान्ड कम भएकाले निर्यात सम्भव भएको हो । वर्षायाममा जलविद्युत् आयोजनामा पानी बढ्ने भएका कारण उत्पादन बढ्छ भने हिउँदमा पानीको सतह घट्दा उत्पादन पनि घट्छ । जसकारण वर्षायाममा नेपालमा उत्पादित बिजुलीले आन्तरिक माग धानेर बेच्नसमेत थालिएको छ भने हिउँदयाममा अहिले पनि आयात गर्नुपर्ने अवस्था छ । यद्यपि आन्तरिक उत्पादन बढ्दै जाँदा एकातिर बिजुली आयात घटेको छ भने अर्कोतिर निर्यात बढिरहेको छ, जसले नेपालको विद्युत् व्यापार घाटा क्रमशः घट्दै गएको छ । गत आर्थिक वर्ष ०७८७९ मा भारततर्फको विद्युत् निर्यात बढेको छ भने आयात घटेको छ । अहिले नेपालमा खपत गरी अतिरिक्त भएको विद्युत् दैनिक रूपमा अधिकतम ३६४ मेगावाट बराबर भारततर्फ निर्यात भइरहेको छ । अघिल्लो वर्षको तुलनामा आर्थिक वर्ष ०७८७९ मा आन्तरिक विद्युत् खपत २१२८ प्रतिशतले वृद्धि हुँदासमेत प्राधिकरणले विद्युत् आयात घटाएको देखिन्छ । आन्तरिक माग धान्न आर्थिक वर्ष ०७७७८ मा २ अर्ब ८० करोड ६० लाख युनिट विद्युत् आयात गरिएकामा गत आर्थिक वर्ष ०७८७९ मा ४५०५ प्रतिशत घटेर १ अर्ब ५४ करोड ३० लाख युनिटमा झरेको छ । आर्थिक वर्ष ०७७७८ मा कुल २१ अर्ब ८२ करोड रुपैयाँको विद्युत् आयात भएको थियो । आर्थिक वर्ष ०७८७९ मा आयात घटेर ११ अर्ब ५८ करोड रुपैयाँमा झरेको छ । प्राधिकरणले आयात गरेको विद्युत्बाट निर्यात गरेको विद्युत् घटाउँदा खुद आयात एक अर्ब ५ करोड युनिट हुन्छ । प्रणालीमा उपलब्ध ऊर्जामध्ये खुद आयातको हिस्सा ९४९ प्रतिशतमा झरेको छ । चालु आर्थिक वर्षबाट खुद आयातको अन्त्य भई खुद निर्यात सुरु हुने नेपाल विद्युत् प्राधिकरणका कार्यकारी निर्देशक कुलमान घिसिङ बताउँछन् । गतवर्ष ऊर्जा खपत २७ प्रतिशतले बढ्यो र प्राधिकरणका स्वामित्वका विद्युत् गृहबाट १६ प्रतिशतले उत्पादन बढाउन सफल भयौं । विद्युत् चुहावट घट्दा र अनावश्यक खर्च नियन्त्रण गर्दा प्राधिकरणको खुद नाफा पनि बढ्यो, घिसिङले भने । विद्युत् प्राधिकरणले गत जेठ १९ बाट इन्डियन इनर्जी एक्सचेन्ज (आईईएक्स) मा बिजुली बेच्न थालेको थियो । यद्यपि नेपालले आईईएक्समा बिजुली बेच्न पहिलोपटक अनुमति पाएको गत वर्ष कात्तिकमा हो । गतवर्ष त्रिशूली र देवीघाट जलविद्युत् आयोजनाको मात्रै बिजुली भारतले किनेको थियो । यस वर्ष भने ती दुई आयोजनासहित मर्स्याङ्दी, मध्यमर्स्याङ्दी, कालीगण्डकी र लिखुसमेत गरी कुल ३ सय ६४ मेगावाट बिजुली भारत गइरहेको छ । भारतमा बिजुली बेचिरहेका यी आयोजनामध्ये लिखु निजी क्षेत्रबाट प्रवर्द्धित आयोजना हो । आईईएक्सभन्दा बाहिर भारतको बिहार राज्यलाई पनि नेपालले बिजुली बेचिरहेको छ । गत जेठ तेस्रो सातादेखि असार मसान्तसम्म नेपालले भारतीय बजारमा बिजुली बेच्दा प्रतियुनिट करिब ८५ पैसा सेवा शुल्क तिरिरहेको छ । त्यसमा करिडोर चार्ज (ह्वीलिङ चार्ज), पावर एक्सचेन्ज चार्ज र मध्यस्थकर्ता कम्पनीलाई तिर्नुपर्ने शुल्क जस्ता सेवा शुल्क पर्दछन् ।अहिले नेपालले प्रतिदिन विद्युत् बजार (डे अहेड मार्केट) को अवधारणामा आईईएक्समा बिजुली बेचिरहेको छ । यस अवधारणामा हरेक दिनको २४ घण्टालाई १५१५ मिनेटको ९६ वटा ब्ल्कमा विभाजन गरी बजारले तय गरेको प्रतिस्पर्धी दरमा बिजुली खरिदबिक्री गरिन्छ । प्राधिकरणले हरेक दिन बिहान १० देखि मध्याह्न १२ बजेसम्म एक्सचेन्ज बजारमा बिक्री गरिने विद्युत्को परिमाणसहित बोलकबोल प्रतिस्पर्धा छ । विद्युत् प्रणालीमार्फत तय हुने मार्केट क्लियरिङ प्राइस का आधारमा विद्युत्को प्रतियुनिट बिक्री दर तय हुन्छ । प्रतिस्पर्धी दर तय भएपछि रातिको १२ बजेदेखि अर्को दिनको रातको १२ बजेसम्म अर्थात् २४ घण्टा विद्युत् निर्यात गरिन्छ । गतवर्ष माथिल्लो तामाकोसी, तल्लो मोदीखोला, तल्लो जोगमाई खोला र लिखु४ लगायत जलविद्युत् आयोजना प्रसारण लाइनमा जोडिएपछि वर्षायाममा आन्तरिक माग धान्नेभन्दा बढी बिजुली उत्पादन भइरहेको छ । वर्षायाममा माथिल्लो तामाकोसी र चमेलियासमेतको बिजुली पनि बेच्ने गरी नेपालले अनुमति मागे पनि भारतले त्यसको स्वीकृति दिएको छैन । प्राधिकरणले चालु आर्थिक वर्षमा करिब ५ अर्ब र आगामी वर्षमा करिब २० अर्ब रुपैयाँको विद्युत् निर्यातको प्रक्षेपण राखेको छ । विदेशी मुद्रा सञ्चिति घट्दै गएका बेला बिजुली व्यापारबाट त्यसलाई केही मात्रामा भए पनि भरथेग गर्न सकिने ठानिएको छ ।"
आर्थिक रूपान्तरणमा सहकार्य गर्न सरकारनिजी क्षेत्रबीच सम्झौता,"(काठमाडौं)  लगानी, उत्पादन वृद्धि, पूर्वाधार निर्माण र रोजगारी अभिवृद्धि जस्ता क्षेत्रमा सहकार्यका लागि सरकार र निजी क्षेत्रबीच सम्झौता भएको छ । आर्थिक रूपान्तरणका लागि सरकारीनिजी साझेदारी अभियान कार्यान्वयन गर्न बिहीबार उद्योग, वाणिज्य तथा आपूर्ति मन्त्रालय र नेपाल उद्योग वाणिज्य महासंघबीच समझदारीपत्रमा हस्ताक्षर भएको हो । सरकारका नीति, कार्यक्रम तथा बजेट र महासंघले कार्यान्वयन गरिरहेको राष्ट्रिय आर्थिक रूपान्तरण २०३० कार्यक्रमबीच समन्वय तथा सहकार्य गर्नु समझदारीको मुख्य उद्देश्य रहेको जनाइएको छ । ५ वर्षका लागि गरिएको यस्तो सम्झौतामा मन्त्रालयका तर्फबाट औद्योगिक तथा लगानी प्रवर्द्धन महाशाखाका सहसचिव नारायणप्रसाद शर्मा दुवाडी र महासंघका तर्फबाट अध्यक्ष शेखर गोल्छाले हस्ताक्षर गरे ।सरकारको वार्षिक नीति तथा कार्यक्रम र बजेटमा समावेश गरिएका कार्यक्रमलाई निजी क्षेत्रको सहकार्यमा अघि बढाउनु सम्झौताको मुख्य लक्ष्य रहेको उद्योग, वाणिज्य तथा आपूर्तिमन्त्री दिलेन्द्रप्रसाद बडूले बताए । चालु आर्थिक वर्षको बजेटमार्फत ल्याइएको प्रधानमन्त्री नेपाली उत्पादन तथा उपभोग अभिवृद्धि कार्यक्रम र महासंघले घोषणा गरेको राष्ट्रिय आर्थिक रूपान्तरण दशकबीच समन्वय र सहकार्यका लागि यो समझदारी गरिएको हो, मन्त्री बडूले भने, सरकार निजी क्षेत्रसँग सम्पूर्ण विश्वास र जिम्मेवारीपूर्वक सहकार्य गर्न चाहन्छ । कहाँ अप्ठ्यारा छन्, तिनलाई फुकाउने सहजकर्ताका रूपमा सरकार तयार छ । लगानी र उत्पादनमैत्री वातावरण बनाउन सरकारले औद्योगिक जग्गाको हदबन्दी वृद्धि, निर्यात प्रवर्द्धनका लागि विदेशिक लगानीको थ्रेसहोल्ड संशोधन, निर्यातमा अनुदान, विद्युत् महसुलमा छुट, एकल बिन्दु सेवा केन्द्र सञ्चालन जस्ता महत्त्वपूर्ण काम गरेको पनि मन्त्री बडूको भनाइ छ ।सरकारले घोषणा गरेका आयोजना तथा कार्यक्रम कार्यान्वयका लागि महासंघले विशिष्टीकृत संस्था र विज्ञको सहयोग उपलब्ध गराउने समझदारीपत्रमा उल्लेख छ । महासंघले प्रवर्द्धन गरेको मेड इन नेपाल अभियानलाई सरकारले सघाउने र नेपाली उत्पादनको उपभोग तथा निर्यात प्रवर्द्धनका लागि महासंघअन्तर्गतको नेपाल युवा उद्यमी मञ्चलाई सहयोग गर्ने पनि उल्लेख छ । गत चैतमा सार्वजनिक राष्ट्रिय आर्थिक रूपान्तरण २०३० कार्यक्रमको प्रभावकारी कार्यान्वनयका लागि नीतिगत, कानुनी र प्रक्रियागत सहजकर्ताका रूपमा सरकारसँग सहकार्य गरिएको महासंघका अध्यक्ष शेखर गोल्छाले बताए । सन् २०३० सम्ममा दोहोरो आर्थिक वृद्धिदरसहित १ खर्ब डलरको अर्थतन्त्र बनाउने, आन्तरिक उत्पादन बढाएर २२ लाख जनालाई रोजगारी दिनेलगायत लक्ष्य राखिएको महासंघको भिजनलाई सरकारको नीति तथा कार्यक्रमसँग समन्वय गर्न सकियोस् भनेर सम्झौता गरिएको हो, गोल्छाले भने, भिजन पेपरमा १० वटा प्राथमिकता प्राप्त क्षेत्र र १ सयवटा पहलका क्षेत्र पहिचान भएका छन् । तिनको कार्यान्वयनमार्फत राष्ट्रिय अर्थतन्त्रमा योगदान पुर्याउन सकिन्छ भन्ने अपेक्षा छ । उद्योग तथा लगानी क्षेत्रमा संशोधन गर्नुपर्ने विभिन्न १४ वटा कानुनमध्ये ८ वटा तत्काल टुंग्याउने गरी काम भइरहेको पनि उनले बताए । समझदारीपत्रअनुसार व्यवसायमैत्री वातावरण बनाउन तथा व्यवसायको लागत न्यूनीकरणका लागि मन्त्रालयले पहल गर्नेछ । यो साझेदारी अभियानको प्रभावकारी कार्यान्वयनका लागि उद्योग सचिव अध्यक्ष र महासंघका अध्यक्ष सहअध्यक्ष रहने गरी निर्देशन समितिको व्यवस्था गरिएको छ । उद्योग मन्त्रालयअन्तर्गतको औद्योगिक तथा लगानी प्रवर्द्धन महाशाखाका सहसचिव संयोजक र महासंघका उपाध्यक्ष सहसंयोजक रहने गरी कार्यान्वयन समिति पनि सञ्चालनमा रहने जनाइएको छ । अभियानअन्तर्गत सञ्चालन गरिने कार्यक्रम, आयोजना र क्रियाकलापको कार्ययोजना बनाउने जिम्मा कार्यान्वयन समितिलाई दिइएको छ । कार्यान्वयन समितिले यस्तो कार्ययोजना १५ दिनभित्र तयार पारी निर्देशन समितिमा पेस गर्नेछ । प्रधानमन्त्री नेपाली उत्पादन तथा उपभोग अभिवृद्धि कार्यक्रम, फार्म टु फ्याक्ट्री कार्यक्रम र स्तरोन्मुख उद्यम विकास कार्यक्रमको अवधारणा तथा कार्यविधि तर्जुमा गरी सरकार र निजी क्षेत्रबीच सहकार्यका लागि पहल गरिनेछ, समझदारीपत्रमा भनिएको छ, निजी क्षेत्रको लगानी, उत्पादन, पूर्वाधार निर्माण र रोजगारी अभिवृद्धिका लागि नीतिगत, कानुनी र प्रक्रियागत व्यवस्थालाई समयसापेक्ष सुधार गर्न महासंघले सरकारलाई सुझाव दिने र मन्त्रालयले कानुन, नीतिनियम संशोधनका लागि पहल गर्नेछ ।"
सर्वसाधारण सेयर कारोबार बढीमा १५ दिन मात्र रोक्का,"(काठमाडौं)  मर्जर तथा एक्विजिसनमा जाने संगठित संस्थाहरूमा रहेका सर्वसाधारण लगानीकर्ताको सेयर कारोबार बढीमा १५ दिन मात्र रोक्का हुने व्यवस्था हुन लागेको छ । नेपाल धितोपत्र बोर्डले बिहीबार सार्वजनिक गरेको संगठित संस्था एकआपसमा गाभ्ने गाभिने तथा प्राप्तिसम्बन्धी निर्देशिकाको मस्यौदामा यस्तो व्यवस्था प्रस्ताव गरिएको छ । जस्ताको तस्तै लागू भए मर्जरका नाममा महिनौंसम्म कम्पनीहरूको सेयर कारोबार रोक्का हुने हालको व्यवस्था हट्नेछ । आधारभूत सेयरको हकमा भने मर्जर तथा एक्विजिसनका लागि कम्पनीहरूबीच समझदारीपत्रमा हस्ताक्षर भएपछि साधारणसभाले पारित नगर्दासम्म सेयर कारोबार रोक्का हुने व्यवस्था निर्देशिकामा छ । कम्पनी ऐन ०६३ मा २५ करोड रुपैयाँ वा त्यसभन्दा बढी चुक्ता पुँजी भएको कम्पनीमा एक प्रतिशतभन्दा बढी सेयर लगानी रहेका र २५ करोडभन्दा कम चुक्ता पुँजी भएका कम्पनीमा ५ प्रतिशत वा त्यसभन्दा बढी लगानी रहेका सेयरधनीलाई आधारभूत सेयरधनी भनेर परिभाषित गरिएको छ । सोही ऐनका आधारमा धितोपत्र बोर्डले मर्जर तथा एक्विजिसन प्रक्रिया सुरु भएदेखि साधारणसभा नहुँदासम्म आभारभूत सेयरधनीको सेयर कारोबार रोक्का राख्नुपर्ने व्यवस्था गरेको हो । तर आधारभूत सेयरधनी हुन तोकिएभन्दा कम सेयर लगानी रहेकाले भने मर्जर प्रक्रिया सुरु भएपछि पनि कारोबार गर्न पाउनेछन् । तर, मर्जर प्रक्रिया सकिएर एकीकृत कारोबार सुरु भएपछि कम्पनीहरूबीच सेयर मिलानका लागि बढीमा १५ दिन मात्र सेयर कारोबार रोक्नुपर्ने व्यवस्था बोर्डले गरेको हो । मस्यौदामा गाभ्ने संस्था वा प्राप्ति गर्ने संस्था र गाभिने संस्था वा लक्षित संस्थाको सेयर मिलान, धितोपत्र पुनः दर्ता, धितोपत्रको अभौतिकीकरण तथा सूचीकरणलगायत कामका लागि यसरी बढीमा १५ कार्य दिन सेयर कारोबार रोक्का राख्नुपर्ने व्यवस्था गरिएको छ । एकीकृत व्यावसायिक कारोबार गर्ने मितिबाट गाभ्ने संस्था वा प्राप्ति गर्ने संस्था र गाभिने संस्था वा लक्षित संस्थाको सेयर मिलान, धितोपत्र पुनः दर्ता, धितोपत्रको अभौतिकीकरण तथा सूचीकरणलगायतका कामका लागि बढीमा १५ कार्य दिन सेयर कारोबार रोक्का राख्नुपर्नेछ, निर्देशिकामा भनिएको छ, सूचीकृत संगठित संस्थाले मर्जरका लागि प्रारम्भिक समझदारी भएपछि धितोपत्र बजारले गाभ्ने गाभिने वा लक्षित संगठित संस्थाका आधारभूत सेयरधनीको कारोबार साधारणसभा सम्पन्न नभएसम्म रोक्का राख्नुपर्नेछ ।संगठित संस्थाका लागि बोर्डले पहिलो पटक मर्जर तथा एक्विजिसनसम्बन्धी निर्देशिका जारी गरेको हो । बैंक तथा वित्तीय संस्थाको हकमा भने राष्ट्र बैंकले मर्जर तथा एक्विजिसनसम्बन्धी छुट्टै विनियमावली छ । विनियमावलीमा वित्तीय संस्थाहरूको मर्जर कारोबार सुरु भएपछि सम्पन्न नहुँदासम्म दोस्रो बजारमा सेयर कारोबार गर्न नपाइने व्यवस्था थियो । यही व्यवस्थाका कारण लगानीकर्ताले केही कम्पनीको सेयर कारोबार वर्षौंसम्म पनि गर्न पाएका थिएनन् । तर चालु आर्थिक वर्षको मौद्रिक नीतिमार्फत राष्ट्र बैंकले मर्जर तथा एक्विजिसनमा जाने संस्थाको सेयर कारोबार रोक्नेसम्बन्धी आफूले जारी गरेको निर्देशन खारेज गरेर त्यो नीतिगत व्यवस्था गर्न धितोपत्र बोर्डलाई निर्देशन दिएको छ । सोही निर्देशनका आधारमा बोर्डले मर्जर तथा एक्विजिसनसम्बन्धी निर्देशिका बनाएको हो । नेप्सेमा बैक तथा वित्तीय संस्थाबाट अरू धेरै समूहअन्तर्गतका कम्पनी सूचीकृत छन् । तर सबै क्षेत्रका कम्पनीको हकमा प्रत्यक्ष नियामक निकाय छैन । नियामक निकाय भएकाको हकमा पनि मर्जर तथा एक्विजिसन प्रक्रिया सुरु भएपछि सेयर कारोबार रोक्का गर्नेसम्बन्धी नीतिगत व्यवस्था छैन । अब बोर्डले तयार गरेको निर्देशिका कार्यान्वयनमा आएपछि भने दोस्रो बजारमा सूचीकृत सबै संगठित संस्थाका लागि मर्जरसम्बन्धी नीति बन्नेछ । निर्देशिकाको प्रारम्भिक निर्देशिका सुझावका लागि धितोपत्र बोर्डले आफ्नो वेबसाइटमार्फत सार्वजनिक गरेको छ । सुझावका लागि ७ कार्यदिन समय दिइएको र तोकिएको समयमा आएका उचित सुझाव समावेश गरेर निर्देशिकालाई अन्तिम रुप दिइने धितोपत्र बोर्डका प्रवक्ता रुपेश केसीले बताए । अन्तिम मस्यौदा बोर्डको सञ्चालक समितिबाट स्वीकृत गरेपछि कार्यान्वयनमा आउनेछ, उनले भने । निर्देशिकामा संगठित संस्थाको नाम परिवर्तन नहुने भए अर्को संस्थालाई प्राप्ति गर्ने संस्थाको भने सेयर कारोबार रोक्का राख्नुपर्ने नपर्ने व्यवस्था निर्देशिकामा छ । संगठित सस्थाका गाभ्नेगाभिने वा प्राप्ति प्रारम्भिक सम्झौता भएको छ महिनाभित्र सम्पन्न गरिसक्नुपर्नेछ, निर्देशिकामा भनिएको छ, गाभ्ने गाभिने वा प्राप्ति सम्बन्धमा कुनै पनि सूचना तथा जानकारी सार्वजनिक नगर्ने सम्बन्धमा उक्त जानकारी राख्ने संगठित संस्थाका सञ्चालक, कर्मचारी तथा अन्य सम्बन्धित पक्षले संगठित संस्थाको कम्पनी सचिवसमक्ष लिखित प्रतिबद्धता पेस गर्नुपर्नेछ ।निर्देशनमा संगठित संस्थाले मर्जर तथा एक्विजिसन प्रक्रिया सुरु गर्न धितोपत्र बोर्डबाट पनि पूर्वस्वीकृति लिनेदेखि एकीकृत कारोबार गर्न अन्तिम स्वीकृति पनि लिनुपर्नेछ । यसअघि बोर्डलाई जानकारी मात्र दिए पुग्ने व्यवस्था थियो । तर प्रत्यक्ष नियामक निकायको दायराभित्र रहेका संगठित संस्थाको हकमा भने सुरुमा सम्बद्ध नियामक निकायको स्वीकृति लिनुपर्ने व्यवस्था निर्देशिकामा छ । संगठित संस्थाले अन्तिम स्वीकृतिका लागि तोकिएको कागजातसहित बोर्डसमक्ष निवेदन दिनुपर्नेछ, निर्देशिकामा भनिएको छ, यसरी निवेदन दिँदा प्रत्यक्ष नियमनकारी निकायको नियमन दायराअन्तर्गत रहेका संगठित संस्थाको हकमा सम्बन्धित नियमनकारी निकायको स्वीकृति लिनुपर्ने भए त्योसमेत लिनुपर्नेछ । मर्जर तथा प्राप्तिमा जाने संस्थाको सम्पत्ति दायित्व मूल्यांकन प्रतिवेदन (ड्यू डिलिजेन्स अडिट) गरेपछि मात्रै संस्थाले सेयर आदानप्रदान अनुपात (स्वाप रेसियो) निर्धारण गर्नुपर्ने प्रस्ताव पनि मस्यौदामा छ । संस्थाले एकीकृत व्यावसायिक कारोबार सुरु गरेको एक वर्षभित्र नियमकारी निकायले तोकेअनुसार संस्थापक र सर्वसाधारणको सेयर स्वामित्व अनुपात मिलाउनुपर्ने प्रावधान पनि मस्यौदामा उल्लेख छ ।"
एनएसएलपछि सहिद स्मारक लिग हुने,"हुमागाईंले राष्ट्रिय टिम सम्हाल्नेए डिभिजन लिग क्लब थ्रीस्टार र एनएसएल टिम ललितपुर सिटीका पूर्वप्रशिक्षक प्रदीप हुमागाईंलाई बंगलादेशविरुद्ध असोज ११ गते दशरथ रंगशालामा हुने मैत्रीपूर्ण खेलमा पुरुष राष्ट्रिय फुटबल टिमको कार्यबाहक मुख्य प्रशिक्षक मनोनयन गर्ने निर्णय बैठकले गरेको छ । हाल अमेरिकामा रहेका उनलाई विवादास्पद कुवेती प्रशिक्षक अब्दुल्लाह अल्मुताइरीको स्थानमा राष्ट्रिय टिमको जिम्मेवारी दिइएको हो ।यसबारे महासचिव राईले भने, उनी (अब्दुल्लाह) बिदामा छन्, बिरामी छन्, उनको सम्बन्धमा छानबिन समितिले बनाएको प्रतिवेदनको कार्यान्वयनबारे निर्णय भइसकेको छैन । त्यसैले राष्ट्रिय टिमको जिम्मेवारी हुमागाईंलाई दिने सर्वसम्मत निर्णय गरिएको हो । बन्द प्रशिक्षणमा होटलमा बस्न पाउनुपर्ने माग गरेका रोहित चन्दलाई टिमबाट तत्कालै हटाएपछि निस्किएको विवादमा नियमित कप्तान किरण चेम्जोङसहित ११ सिनियर खेलाडीलाई टिम बाहिरै राख्दै अल्मुताइरीले गत जेठमा कुवेतमा सम्पन्न एसियन कप छनोट (तेस्रो चरण) मा नेपाली टिमलाई खेलाएका थिए । नतिजा खास गतिलो भएन । त्यसयता उनी कुवेतबाट फर्किएका छैनन् ।मानार्थ अध्यक्षमा श्रेष्ठबैठकले एन्फाका पूर्वअध्यक्ष नरेन्द्रलाल श्रेष्ठलाई मानार्थ अध्यक्ष, किशोर राईलाई मानार्थ वरिष्ठ उपाध्यक्ष र सुरेश शाहलाई प्रवक्ता नियुक्त गरेको छ । श्रेष्ठ र शाह भ्रष्टाचारको अभियोगमा विश्व फुटबल महासंघ (फिफा)द्वारा प्रतिबन्धित गणेश थापा निकट मानिन्छन् । उनै थापाका छोरा गौरव थापालाई सहायक महासचिव नियुक्त गर्ने उपाध्यक्ष विराटजंग शाहीले प्रस्ताव गरे पनि सदस्य मनीष जोशीले उनलाई ल्याउन नहुने भन्दै विरोध गरेका थिए । अर्का सदस्य अनिल मल्लले पनि विवादित व्यक्तिलाई तत्काल एन्फामा नियुक्त नगर्न भनेका थिए ।एन्फामा दुई दशक राज गरेका गणेश थापा आफैंले छोरालाई सीईओ वा सहायक महासचिव बनाउन खुबै प्रयास गरेका थिए । यही विषयलाई लिएर चर्को विवाद भएपछि यो कार्यसमितिको दोस्रो बैठक दुईपल्ट स्थगित भएको थियो । अध्यक्ष नेम्वाङले विशेष साधारणसभापछि मात्रै सहायक महासचिव नियुक्तिबारे छलफल गर्ने कुरा राखेपछि गौरवलाई एन्फामा भित्र्याउने शाहीको प्रस्ताव असफल भएको हो । गौरवलाई एन्फा प्रवेश गराउने प्रयासमै अर्का उपाध्यक्ष दीपक खतिवडाको प्रस्तावमा सीईओ र सहायक महासचिव नियुक्तिलाई कार्यसमिति बैठकको एजेन्डामा थपिएको थियो ।एसियाली फुटबल महासंघ (एएफसी) मा कार्यरत रहँदा छोरा गौरवले एएफसीका तत्कालीन अध्यक्ष मोहम्मद बिन हमामबाट लिएको १ लाख डलरकै आधारमा गणेश थापामाथि भ्रष्टाचार गरेको ठहर गर्दै फिफाले १० वर्ष प्रतिबन्ध र २० हजार स्विस फ्रान्क जरिबाना गर्ने निर्णय सन् २०१५ नोभेम्बरमा गरेको थियो । उक्त रकम लिएको रहस्य बेलायती मिडियाले बाहिर ल्याएलगत्तै गौरवले एएफसीको जागिर त्याग्नुपरेको थियो ।यो कार्यसमिति निर्वाचित भएको दुई दिनपछि असार ८ गते भएको पहिलो बैठकले अन्तर्राष्ट्रिय सम्बन्ध प्रमुख नियुक्त गरिएका नवीन पाँडेको जिम्मेवारी परिवर्तन गर्दै उनलाई अध्यक्षको प्रमुख सल्लाहकार नियुक्त गर्ने निर्णय गर्यो । अध्यक्ष नेम्वाङ निकट पाँडेलाई अन्तर्राष्ट्रिय सम्बन्ध प्रमुखबाट बर्खास्त गर्न माग गर्दै गणेश थापा पक्षमा खुलेर लागेका वरिष्ठ उपाध्यक्ष खड्का, उपाध्यक्ष खतिवडा र शाही, सदस्य महेन्द्र क्षेत्री, रवीन्द्र चन्दलगायत १३ जनाले एन्फामा निवेदन दर्ता गरेका थिए । त्यसपछि बैठकले जर्मन नागरिकका रूपमा रहेका गैरआवासीय नेपाली पाँडेको जिम्मेवारी परिवर्तन गर्ने निर्णय गरेको हो ।"
रियललाई यूईएफए सुपर कप,हेलसिन्की (एएफपी) डेविड अल्बा र करिम बेन्जेमाको गोलमा रियल म्याड्रिडले बुधबार इन्ट्राख्ट फ्रान्कफर्टलाई २० ले पराजित गर्दै यूईएफए सुपर कप जितेको छ । रियलले यो उपाधि जितेको पाँचौंपल्ट हो ।कार्लो एन्सेलोट्टीको रियलले लिभरपुललाई हराएर पछिल्लो सिजन युरोपेली च्याम्पियन्स लिग जितेको थियो । युरोपा लिग विजेता फ्रान्कफर्टमाथिको अहिलेको जितमा अल्बाले ३७ औं मिनेटमा पहिलो गोल गरेका थिए ।दोस्रो हाफको ६५ औं मिनेटमा बेन्जेमाले दोस्रो गोल थपे । रियलका लागि फ्रान्सेली खेलाडीको यो ३ सय २४ औं गोल हो । यससँगै उनले रियलका लागि सर्वाधिक गोल गर्ने खेलाडी सूचीमा राउललाई उछिनेका छन् ।अब उनका अगाडि ४ सय ५० गोल गरेका क्रिस्टियानो रोनाल्डोमात्र छन् । बेन्जेमा यस प्रदर्शनपछि बालोन डीअरका लागि अझ बलिया प्रत्याशी भएका छन् । फ्रान्कफर्टले भने यूईएफए सुपर कप पहिलोपल्ट खेलेको हो ।
प्रदेश १ ले ३४ खेलमा भाग लिने,"विराटनगर (कास) गण्डकी प्रदेशमा असोज २८ देखि कात्तिक ३ सम्म हुने नवौं राष्ट्रिय खेलकुदमा प्रदेश १ ले विभिन्न ३६ मध्ये ३४ खेलमा सहभागिता जनाउने तयारी गरेको छ । प्रदेश खेलकुद विकास बोर्डले बिहीबार पत्रकार सम्मेलन गरी ती खेलहरूमा प्रदेश १ बाट ६ सय ९४ खेलाडीले भाग लिने जनाएको छ । आठौं राष्ट्रियमा १० टिमसम्मिलित रहँदा प्रदेश १ ले ९ स्वर्ण, २० रजत र ५९ कांस्य पदक जित्दै सातौं स्थान प्राप्त गरेको थियो । नवौं संस्करणमा सात प्रदेश र तीन विभागीयसहित एनआरएन टिमको प्रतिस्पर्धा गर्नेछन् ।बोर्डका सदस्यसचिव हंशराज वाग्लेका अनुसार राष्ट्रिय प्रतियोगिताका लागि भदौ २ देखि ७ सम्म जिल्लास्तरीय खेलाडी छनोट हुनेछ । भदौ १० देखि १९ सम्म प्रदेशस्तरीय प्रतियोगिताको आयोजना खेलाडी छनोट गरी बन्द प्रशिक्षणमा राख्ने तयारी गरिएको उनले बताए ।प्रतियोगितामा प्रदेश १ बाट विभिन्न खेलका ४ सय ५ इभेन्टमा खेलाडी भिड्नेछन् । वाग्लेका अनुसार खेलाडी नभेटिएकाले लन टेनिस र ट्रायथलनमा प्रदेश १ ले भाग लिनेछैन । १४ जिल्ला रहेको यो प्रदेशबाट प्रतियोगितामा ८८ अफिसियल, टिम प्रशिक्षक र व्यवस्थापकले प्रतिनिधित्व गर्देछन् ।"
महत्त्वाकांक्षी बार्सिलोना,"सम्पत्ति बेच्नुपर्ने बाध्यताबार्सिलोनाले सकेसम्म बढीभन्दा बढी रकम जुटाउन आफ्ना केही सम्पत्ति बेच्नुपर्नेछ । यसलाई क्लबमा आर्थिक सुधारको एकमात्र उपाय मानिएको छ । क्लबले घरेलु प्रत्यक्ष प्रशारणको अधिकार २५ वर्षका लागि अमेरिकी इन्भेस्टमेन्ट कम्पनी सिक्स स्ट्रिटलाई बेचेको छ । यसवापत बार्सिलोनाले ४० करोड युरो पाउने छ । बार्सिलोनाले आफ्नो बार्सा स्टुडियोको २४५ प्रतिशत अंश पनि बेचेको छ । यो बार्सा स्टुडियोले क्लबको डिभिजन व्यवसाय सम्हाल्दै आएको थियो । यस्तै यसले अडियोभिडियोका सामग्री पनि बनाउने गरेको थियो । यसको अंश किन्ने काम सोसिस डटकमले गरेको छ । यसका लागि उसले १० करोड युरो तिरेको छ । यसकै अर्को २५ प्रतिशत अंश अमेरिकी इन्भेस्टमेन्ट कम्पनी जीडीए लुमालाई बेचेको छ । यसबाट थप १० करोड युरो भित्रिएको छ । केही साताभित्र बार्सिलोनाले ६० करोड युरो जुटाएको छ । यसले धेरै हदसम्म क्लबलाई आर्थिक राहत दिलाएको छ । यसको एकमात्र उद्देश्य क्लबलाई आर्थिक रूपमा सबल बनाउनु नै हो । यही काम गरेपछि मात्र बार्सिलोनाले खेलाडीको पारिश्रमिक बढाउन सक्छ । यस्तै नयाँ किनेका खेलाडीलाई सिजन सुरु हुनु अगाडि दर्ता गर्न यो काम आवश्यक थियो । यी सबैबीच पनि सबैभन्दा ठूलो बार्सिलोनाले स्पोटिफाइसँग आफ्नो क्लब इतिहासमै सबैभन्दा ठूलो प्रायोजकको अनुबन्धमा हस्ताक्षर गरेको छ । यसले कम्तीमा पनि ४३ करोड युरो आउने छ । यो अनुबन्धपछि संगीत स्ट्रिमिङ कम्पनीको नाम खेलाडीको जर्सीमा लेखिनेछ । अनि नो क्याम्पको नाममा पनि स्पोटिफाइ जोडिनेछ । यी सबै पृष्ठभूमिमा बार्सिलोना फेरि एकपल्ट उपाधिहरूका लागि बलियो न बलियो प्रत्याशी भएको छ । यस साता बार्सिलोनाले रायो भाल्कानोको आतिथ्यता गर्दै छ । यस्तोमा समयले मात्र भन्न सक्नेछ, क्लबको बहुमूल्य सम्पत्ति बेचेर खर्च जुटाउनु ठीक थियो वा थिएन । अहिले तत्काल भने बार्सिलोना नयाँ खेलाडी ला लिगाका लागि दर्ता गराउने प्रयासमा छ । यसका लागि जोडतोडले लागिरहेको छ । बार्सिलोनाले यसैबीच अन्य दुई काम गर्न खोजेको छ । खासखास खेलाडीको तलब गर्ने अनि केही खेलाडी बेच्ने पनि । क्याटलान क्लब फ्रेन्ड डे जङलाई बेच्न चाहन्छ, भलै यी डच खेलाडी आफैं भने बार्सिलोनामै रहन चाहन्छ । मार्टिन ब्रेथवेट, सामुएल उम्टिटी र मेम्फिस डिपेले ढिलोचाँडो क्लब छाड्ने छन् या अन्यत्र जानेछन् । डिपे त युभेन्ट्स जाने अनुमान गरिएको छ । जेरार्ड पिके र सर्जियो बुस्क्वेटले त आफ्नो तलब घटाउन पनि मानिसकेका छन् । क्लबको यो आर्थिक चमत्कार के मैदानमा पनि चमत्कार साबित हुनेछ त ? प्रतीक्षा गरौं ।"
