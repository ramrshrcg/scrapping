शीर्षक,विवरण
कान्तिपुर कन्क्लेभ भदौ अन्तिम साता,"काठमाडौं (कास) कान्तिपुर मिडिया ग्रुपले कान्तिपुर कन्क्लेभको तेस्रो संस्करण भदौ अन्तिम साता गर्ने भएको छ । बियोन्ड एक्सपेक्टेसन्स ः बियोन्ड बाउन्ड्रिज अवधारणामा दुई दिन सञ्चालन हुने कन्क्लेभमा नेपाल, दक्षिण एसिया, दक्षिणपूर्वी एसिया र युरोपका प्रबुद्ध व्यक्तिहरू वक्ताका रूपमा सहभागी हुनेछन् । यो मञ्चमा राजनीति, भूराजनीति, अर्थतन्त्र, ऊर्जा, जलवायु परिवर्तन, साहित्य र सिनेमासम्बन्धी विषयमा सघन संवाद हुनेछ । सन् २०१९ मा सुरु भएको यो इभेन्ट को दोस्रो संस्करण २०२० मा भएको थियो । महामारीले स्थगन भएको तेस्रो संस्करण बृहत् र थप प्रभावकारी रूपमा हुने केएमजीले जनाएको छ । पछिल्ला वर्षहरूमा कोरोना भाइरस र पछिल्ला महिनाहरूमा युक्रेन युद्धले विश्व समुदायलाई प्रभावित पारिरहेको छ, विश्वको आपूर्ति शृंखला अवरुद्ध भएको छ भने जलवायु परिवर्तनका प्रतिकूल असरले नेपालजस्ता पर्वतीय देशको जनजीवनलाई नराम्र्ररी प्रभावित गरिरहेको छ । यस पृष्ठभूमिमा कान्तिपुर कन्क्लेभले विभिन्न क्षेत्रका अगुवाहरूबीच छलफल गराएर चुनौतीलाई अवसरमा बदल्ने अवधारणा प्रस्तुत गर्नेछ, विगतको समीक्षा गर्दै भोलिको मार्गदर्शनमा सघाउनेछ, केएमजी व्यवस्थापनले भनेको छ ।नेपाल र नेपालीलाई विश्व समुदायसँग जोड्ने उद्देश्यले कान्तिपुर कन्क्लेभ सुरु गरिएको हो । केएमजीअन्तर्गत कान्तिपुर दैनिक, काठमान्डु पोस्ट, नारी, ईकान्तिपुर, कान्तिपुर टेलिभिजन र रेडियो कान्तिपुर प्रकाशन तथा प्रसारण हुँदै आएका छन् ।"
३४ वर्षपछि कोसीले धार बदल्दा बस्ती जोखिममा,"गोबरगाढा बस्तीमा कटानसप्तकोसीको बाढीले बुधबार हनुमाननगर कंकालिनी नगरपालिका१३ स्थित गोबरगाढा बस्ती कटान गरेको छ । गोबरगाढाको सामुदायिक भवन बगाइसकेको छ भने स्थानीय अग्लो स्थानमा टहरा हालेर बसिरहेका छन् । बाढीले कोसीको मध्य भागमा रहेको यो बस्ती बर्सेनि डुबानमा पर्दै आएको छ । बुधबार गोबरगाढास्थित शारदा आधारभूत विद्यालय र स्वास्थ्य चौकी भवन कटान गरिरहेको वडाध्यक्ष कुशेश्वर यादवले बताए । बस्तीमा कटान सुरु भएपछि केही दिनअघिदेखि नै स्थानीयले थातथलो छाड्न सुरु गरेका थिए । वडाध्यक्ष कुशेश्वरका अनुसार गोबरगाढामा एक सय परिवारका ३ सय जनाभन्दा बढी छन् । कटानबाट जोगाउन स्थानीयले विद्यालय र स्वास्थ्य चौकीको छाना, झ्यालढोकालगायतका संरचना निकालेर थन्क्याएका छन् । विद्यालय र स्वास्थ्य चौकी बग्ने निश्चित जस्तै भयो, वडाध्यक्ष यादवले भने, छाना, झ्यालढोकालगायत खुल्ने सामान सुरक्षित स्थानमा सारेका छौं । उनका अनुसार अहिले डुंगाको सहारामा पनि गोबरगाढा पुग्न सकिने स्थिति छैन । सप्तरीका प्रमुख जिल्ला अधिकारी जनार्दन गौतमले गोबरगाढाको अवस्थाबारे निरन्तर जानकारी लिइरहेको बताए । गोबरगाढामा कति मानिस छन् त्यसको यकिन भइरहेको छैन, उनले भने, टापुबाट सार्नैपर्ने भए सुरक्षा निकायलाई तयार अवस्थामा राखेका छौं ।हनुमाननगर कंकालिनी नगरपालिकाका विपद् व्यवस्थापन अधिकृत अमितकुमार पाठकले गोबरगाढामा अवस्था असहज रहेकाले स्थानीयलाई सुरक्षित गर्नेतर्फ पहल सुरु गरिएको बताए । यसैबीच, पानीको बहाब बढेपछि कोसी ब्यारेजका ५६ मध्ये ४६ ढोका खोलिएका छन् । नदी बेलका नगरपालिकाको डुम्रिबोटेतर्फ सोझिए पनि ब्यारेजबाट पानीको बहाब कम भएको छैन । बुधबार राति ८ बजेको मापनअनुसार ब्यारेज भएर २ लाख ४३ हजार १ सय ८० क्युसेक प्रति सेकेन्डका दरले पानीको बहाब भइरहेको सप्तरीका प्रहरी प्रमुख एसपी अभिनारायण काफ्लेले बताए । उनका अनुसार जोखिम बढेपछि सप्तरीको सप्तकोसी र कञ्चनरूप नगरपालिकामा कोसी तटबन्ध छेउछाउ नजान र तटीय क्षेत्रमा बसोबास गरिरहेकालाई सतर्क रहन आग्रह गरिएको छ । ती क्षेत्रका प्रहरी युनिटलाई परिचालन गरी सूचना लिने काम भइरहेको उनले बताए ।"
उड्नै लागेको जहाजलाई जब प्रहरीले रोक्यो,"(काठमाडौं)  कप्तान नरबहादुर विश्वकर्मा बुधबार दिउँसो १ सय २९ यात्रु लिएर नेपाल वायु सेवा निगमको न्यारोबडी जहाजलाई मुम्बईका लागि उडाउन त्रिभुवन अन्तर्राष्ट्रिय विमानस्थलको एप्रोनबाट ट्याक्सीवे हुँदै धावनमार्गतर्फ सोझ्याउने तरखर गर्दै थिए । विमानस्थल टावरबाट एयर ट्राफिक कन्ट्रोलर (एटीसी) ले जहाजमा आपराधिक क्रियाकलापमा संलग्न भएका कुनै व्यक्ति रहेको खबर गरे । कोपाइलट हिरा थापाका साथ ८ जना क्याबिन क्रुसहित पीआईसी (पाइलटइनकमान्ड) विश्वकर्मालाई एटीसीले दिएको खबरले झस्काइदियो । टावरबाट एटीसीले दिएको खबरलाई थप पुष्टि गर्न उनले जहाजबाटै निगमको अपरेसन हेर्ने ग्राउन्ड कर्मचारीलाई सम्पर्क गरे । ककपिटमा रहेका चालक दल र विमानस्थलमा यात्रुलाई बोर्डिङ गराउने निगमका कर्मचारीले आधिकारिक पत्र भए मात्र जहाज रोक्न सकिने बताएपछि विमानस्थल प्रहरीले निगमलाई पत्र लेख्यो । प्रहरीबाट त्यस्तो पत्र आएको सन्देश पाएपछि चालक दलले जहाजलाई पार्किङ वेमा पुर्याए । सामाजिक हितविरुद्ध अभियोग लागेको व्यक्ति निगमको आरए २०१ नम्बरको उडानबाट मुम्बई जान लागेको र थप अनुसन्धानका लागि पक्राउ गर्नुपर्ने भएकाले जहाज रोकिदिनुपर्यो भनी निगमलाई पत्र लेख्यौं, विमानस्थलका एक प्रहरीले कान्तिपुरसँग भने, हामीले पत्र लेखेर निगमका कर्मचारीलाई थमाइदिएको खबर पाएपछि पाइलटले जहाजलाई ८ नम्बरकै पार्किङ वेमा फर्काए ।विमानस्थलका महाप्रबन्धक प्रेमनाथ ठाकुरका अनुसार जहाज पार्किङ वेमा पुगेपछि त्यहाँ रहेका प्रहरीका अतिरिक्त केन्द्रीय अनुसन्धान ब्युरो (सीआईबी) बाट खटिएको टोलीले जहाजको अघिल्तिरको ढोकाबाट सबै यात्रुलाई ओराल्यो । हरेकलाई प्रहरीले जाँच गर्यो । शंकास्पद भनिएका व्यक्तिबारे कैलाली प्रहरी प्रमुख एसपी सोमेन्द्रसिंह राठौरले विमानस्थल प्रहरी र विशेष ब्युरोलाई सूचना पठाइसकेका थिए । त्यही सूचनाका आधारमा जहाजमा रहेका कैलालीमा सुन व्यवसाय गर्दै आएका सन्तोष लामिछानेलाई प्रहरीले पक्राउ गर्यो ।एसपी राठौरका अनुसार लामिछानेलाई भारतका विभिन्न सहरबाट चोरीका सुन कैलाली ल्याई बिक्रीवितरण गरेको आरोपमा पक्राउ गरिएको हो । धेरै लामो समयदेखि लामिछानेलाई निगरानी गरिरहेका थियौं, एसपी राठौरले कान्तिपुरसँग भने, उनी काठमाडौंबाट मुम्बई उड्न लागेको सूचनाका आधारमा प्रमाणसहित पक्राउ गर्न मैले पत्र पठाएको थिएँ । गौशाला प्रहरी वृत्तका डीएसपी केशव भट्टराईले विमानस्थलबाट पक्राउ गरिएका लामिछाने हिरासतमा रहेको बताउँदै बिहीबार उनलाई कैलाली पठाइने बताए । मुम्बईका लागि आइतबार र बुधबार गरी सातामा दुई उडान गर्ने निगमको संशोधित प्रस्थान समय बुधबार १ बजेर १० मिनेट थियो तर यो घटनाका कारण जहाजभित्र रहेका यात्रुलाई ओरालेर सुरक्षा जाँच गरी पुनः बोर्डिङ गराउँदा २ घण्टा लागेको थियो । प्रहरीले वायु सेवालाई नभनी विमानस्थल प्रमुखलाई बेलैमा भनेको भए, आरोपित व्यक्तिलाई ५ मिनेटमै निकालेर बेलैमा जहाज उडान सकिन्थ्यो, विमानस्थल प्रमुख ठाकुरले भने, तर प्रहरी प्रक्रिया नबुझेर जहाज रोक्न सिधै वायु सेवाकहाँ पुग्दा दुई घण्टा यात्रुले दुःख पाए । काठमाडौं मुम्बईको उडान अवधि अढाई घण्टा हो । बेलैमा उडेको भए साढे ५ बजे काठमाडौं फर्किसक्नुपर्ने निगमको ९ एन अल्फा किलो एक्सरे जहाज बेलुकी ९ बजेपछि मात्रै १ सय २३ यात्रु बोकेर काठमाडौं अवतरण भयो । चार वटा विमानमध्ये हाल दुइटा मात्रै उडानमा रहेकाले निगमले मुम्बईपछि उक्त विमानलाई साढे ११ बजे दुबईका लागि राखेको थियो ।"
२२ जना पक्राउ,"काठमाडौं (कास) काठमाडौं उपत्यकाका विभिन्न स्थानबाट प्रहरीले लागूऔषधसहित २२ जनालाई पक्राउ गरेको छ । प्रहरीको लागूऔषध नियन्त्रण ब्युरोले गत असार ३२ देखि साउन १८ सम्म (१९ दिनमा) चार महिला र १८ पुरुषलाई पक्राउ गरेको हो । प्रहरीले यही साउन ८ मा ताप्लेजुङ मेरिङदेन घर भई ललितपुर इमाडोल बस्ने ३३ वर्षीय तुलसा खड्कालाई पक्राउ गरेको थियो । उनको साथबाट नाइट्राभेट ट्याब्लेट एक हजार २६० थान, प्रोक्सिभन क्याप्सुल १५० थान, डायलेक्स डिसी ६ बोलत र कोडिन जस्तो देखिने रातो रङको तरल पदार्थ तीन सय मिलिलिटर बरामद भएको थियो । खड्कालाई लागूऔषध उपलब्ध गराउने सर्लाही हरिवन घर भई गोकर्णेश्वर बेंसीगाउँ बस्ने ३५ वर्षीय बुद्ध बम्जन र कारोबारमा सहयोग गर्ने सुनसरी बराह घर भई इमाडोल बस्ने २७ वर्षको युवराज खड्कालाई पनि प्रहरी पक्राउ गरेको छ ।यस्तै, ब्युरोले साउन १३ मा ३८४ ग्राम हेरोइनसहित रामेछाप नगरपालिका९ घर भई गोकर्णेश्वर बस्ने ४० वर्षीय जुनमाई मोक्तानलाई पक्राउ गरेको छ । उपत्यकाको ललितपुर, भक्तपुर र काठमाडौंका विभिन्न स्थानबाट लागूऔषध कारोबारमा संलग्न रहेका सबैलाई पक्राउ गरी प्रहरीले बुधबार सार्वजनिक गरेको हो । ब्युरोका प्रमुख प्रहरी वरिष्ठ उपरीक्षक विकास खनालका अनुसार पक्राउ परेकाहरूको साथबाट ४५९ ग्राम हेरोइन, डायलेक्स डिसी एक हजार १८० बोतल, नाइट्राभेट ट्याब्लेट एक हजार २६० थान र प्रोक्सिभन क्याप्सुल १५० थान बरामद गरिएको छ ।बरामद गरिएको लागूऔषधको कुल बजार मूल्य ५८ लाख १० हजार रुपैयाँ रहेको जानकारी प्रहरीले दिएको छ ।"
बाढीपहिरोले ग्रामीण सडक ठप्प,"(सिन्धुपाल्चोकसिन्धुली)  बर्खा लागेसँगै सिन्धुपाल्चोकका ग्रामीण भेगका सडक ठप्प भएका छन् । दैनिक अविरल वर्षाका कारण पहिरो खस्दा सडक अवरुद्ध भएका हुन् । नयाँ निर्माण भएका सडकसमेत पहिरोले धाँजा फाटेपछि नियमित सञ्चालनमा आउन सकेका छैनन् । चौताराबाट विभिन्न गाउँ जोड्ने ५५ वटा सडक बर्खालगत्तै बन्द भएका छन् । भोटेकोसी गाउँपालिकाको उच्च भेगका मार्मिङ, तातोपानी, लिस्तीकोट, फुल्पिङकट्टीका गाउँमा पुग्ने सबै सडक पहिरोले पुरिएका छन् । पहिरोले सडकमा पैदल यात्रासमेत जोखिमपूर्ण बनेको छ । बाह्रबिसेतातोपानी २६ किमिको मुख्य सडककै दसकिलो, सिरिसे, जम्बु, झिर्पु, डाकालाङ, कोदारीजस्ता स्थानमा पुराना पहिरो फेरि खस्न थालेका छन् । अरनिको राजमार्गकै महभीर जुरे, बलेफीमा अझै सुक्खा पहिरो रोकिएको छैन । यातायात त टाढाको कुरा, पैदल यात्रासमेत जोखिमपूर्ण छैन । बर्खा लागेपछि यहाँका गाउँका सबै सडक पहिरोले बन्द हुने गरेका छन्, बर्सेनि मर्मत गरिए पनि प्रभावकारी भएको देखिँदैन, भोटेकोसी२ तातोपानीकी सानुमाया शेर्पाले भनिन् ।भोटेकोसीको बाढीले कटान गरेको कोदारी राजमार्गको लिपिङ बजारदेखि अरनिको राजमार्गको जुरेसम्म चिनियाँ निर्माण कम्पनी सीआरसीसीले सडक पुनर्निर्माण गरेको थियो । कालोपत्र गरिएको यो सडक पहिरोले छियाछिया भइसकेको छ । जिल्लाका तीन नगर बाह्रबिसे, मेलम्ची र चौतारा साँगाचोकगढी नगरसहित बलेफी, त्रिपुरासुन्दरी, लिसंखुपाखर, जुगल, सुनकोसी, हेलम्बु, पाँचपोखरी थाङपालजस्ता भेगमा जमिन भास्सिएर सडक अवरुद्ध मात्रै भएका छैनन्, यहाँका दर्जनौं बस्ती उच्च जोखिममा परेका छन् ।जुगल गाउँपालिकाको अन्तिम गाउँ दिपु, तेगा र तेम्बाथान जाने गोरेटो सुधार नभएकाले वर्षायाममा नाकाबन्दी नै हुने अवस्था आएको स्थानीय अगुवा साइँला शेर्पाले बताए । दैनिक वर्षाले गर्दा पैदल हिँड्न मुस्किल भइसकेको छ, दुर्गमको पीडा सरकारले कहिले देख्ला ?, उनले प्रश्न गरे । जुगलकै सेलाङबाट गोल्च जाने गोरेटो बिग्रिएपछि बोल्दे, सिमपानीजस्ता धेरै बस्तीमा आउजाउ गर्नसमेत समस्या भएको छ । हेलम्बु र मेलम्ची नगर क्षेत्रको तटीय भेगमा मेलम्ची बाढीयता दिनहुँझैं उर्लिएको नदी कटानले गर्दा अवरोध हुने गरेको छ । आज सडक पुनर्निर्माण गरेर सञ्चालनमा ल्यायो र भोलि उस्तै भइहाल्छ, नदी तटमा सडक भएकाले यस्तो हैरानी बेहोर्नु परिरहेको छ, हेलम्बु गाउँपालिकाका अध्यक्ष निमाग्याल्जेन शेर्पाले भने । सिन्धुलीमा असारको पहिलो साता बाढीपहिरोले क्षतिग्रस्त भएको सडक जेनतेन गरेर मर्मत गरियो । तर, यातायात सञ्चालनमा आएको दुई साता नबित्दै फेरि अवरुद्ध भएको छ । बीपी यातायात समितिका सञ्चालक कान्छामान वलले वर्षा हुनासाथ अवरुद्ध हुने ग्रामीण सडकले यात्रु र यातायात सञ्चालकलाई हैरानी भएको बताए । सिन्धुलीमाडीचकमके सडक बाढीपहिरोले लथालिंग भएको छ । लगातारको वर्षापछि खसेको पहिरो र बाढीले अब यातायात सञ्चालन हुन लामै समय कुर्नुपर्ने स्थानीयको भनाइ छ । सिन्धुलीमाडीचकमके सडकअन्तर्गत कमलामाई नगरपालिका११ थरहरीमा खोलाले ५० मिटर सडक र कल्भर्टसमेत बगाएको छ ।सदरमुकाम सिन्धुलीमाडीसँग तीनपाटन गाउँपालिका केन्द्र जोड्ने एकमात्र चकमके सडक पहिरोले छियाछिया भएको हो । संघ, प्रदेश र स्थानीय तहको करोडौं रकम उक्त सडकमा खर्चिएको छ । बर्सेनि सडक निर्माणमा बजेट खर्च हुन्छ तर दिगो भएन, स्थानीय काशीनाथ दाहालले भने । सदरमुकामबाट तीनपाटन गाउँपालिका केन्द्र ४० किलोमिटर दूरीमा छ । तीन दिनको वर्षाले ५० स्थानमा सडक बिगारेको दाहालले बताए ।कमलामाई र दुधौली नगरपालिकाका ग्रामीण सडकहरूसमेत बाढीपहिरोले क्षतविक्षत भएका छन् । घरघरमा सडक पुर्याउने नाममा जथाभावी मेसिन प्रयोग गरेर सडक खन्दा दिगोपन नभएको सिन्धुली बहुमुखी क्याम्पसका प्राध्यापक सन्तोष शर्माको ठहर छ । जनप्रतिनिधिलाई देखिने काम हुने भएकाले सडकमा बजेट खन्याउन सजिलो भएको छ तर दिगोपनतिर ध्यान नदिँदा वर्षात्मा ठूलो क्षति हुने गरेको छ, उनले भने ।"
"फेरी लगाउने एउटा, सिदा उठाउने अर्कै","सिन्धुली (कास) ओखलढुंगाको सुनकोसीका ३३ वर्षीय शिव जोगीलाई बिहानीपख निद्रा लाग्यो । केहीबेर निदाए । ब्युँझिँदा घाम झलमल्ल भइसकेको थियो । रातभर फेरी लगाएर उनी यजमानकै पेटीमा झोला सिरानी हालेर निदाएका थिए । घामले आँगन टेकेपछि उनले तिनै घर चहारे, जसमा राति आफूले फेरी लगाएका थिए । तर अचम्म, सिदा अर्कैले लगिसकेछ । कमलामाई नगरपालिकाको मल्लागाउँ, हिरापानी, ढुंग्रेवास, राम्माडी, दोभान्टार, टारी, कुलाबाँध, पोखरेलगाउँमा शिवले फेरी लगाएका थिए । बिहानको ४ बजेसम्म घरघर घुमेर फेरी लगाए, सिदा त अर्कैले भ्याइसकेछ, उनले भने, मैले फेरी लगाएको घर कुनै बाँकी राखेनछ । सबैले सिदा लगिसकेको बताउँदा पो छक्क परें । राति फेरी लगाउन सुरु गर्दा अर्का जोगी हर्कसँग भेट भएको थियो । दुवैले आआफ्नो क्षेत्र बाँडे । तर हर्कले धोका दिएको शिवको आरोप छ ।साउन महिनाको मध्य भएकाले हस्याङफस्याङ गर्दै हिँडेका शिव रित्तो हात थिए । अरूबेला उनी फेरी लगाएपछि बिहान सिदा उठाएर सकेपछि मात्र सुत्ने गर्थे । मलाई दशा लागेको होला, आफ्नै पेसाको साथीबाट धोका पाएँ, उनले भने । राति फेरी लगाएको सुनेकाहरूले बिहान पहिला आउनेलाई सिदा दान गरे । फेरी लगाएको सुनेपछि बिहान जो आयो उसैलाई सिदा दिने चलन छ, हिरापानीका कृष्णबहादुर कार्कीले भने ।यहाँ साउन, कात्तिक र चैत गरी वर्षमा तीन पटक घरको ग्रहशान्तिका लागि भन्दै फेरी लगाउने चलन छ । साउने झरीको समेत पर्वाह नगरी फेरी लगाउने जोगीहरू विभिन्न जिल्लाबाट आउने गर्छन् । फेरीबाट हुने आम्दानीले गुजारा चल्ने भएकाले यो काम गरिरहेको शिवले बताए । जोगीले फेरी लगाउँदा भूतप्रेत भाग्ने जनवश्विास छ । फेरी लगाउन बराँठको सिङबाट आवाज निकालिन्छ । राति गाउँघरमा फेरी लगाउने जोगीहरूलाई बिहान सिदा दिने चलन छ । रामेछाप, दोलखा र ओखलढुंगाबाट फेरी लगाउन जोगीहरू सिन्धुली आउने गर्छन् । कमलामाई६ का लोकविक्रम थापा फेरी लगाएमा अनिष्ट हटेर पवित्र हुने विश्वास रहेको बताउँछन् । राति उठेर हेरिँदैन कसले फेरी लगायो भनेर, बिहान सिदा लिन आउनेलाई खाली हात फर्काएको छैन, उनले भने ।"
छुटेन मिटरब्याजको पासो,"(सिरहा)  रकमको लेनदेन बैंकिङ माध्यमबाट भए रेकर्ड हेर्न सजिलो हुन्छ । लेनदेनको मागदाबीमा को सक्कली र को नक्कली तुरुन्तै पत्ता लाग्छ । तर, नगदमा व्यवहार, तमसुकमा मनलाग्दी रकम उल्लेख गरेर हुने ठगीले सिरहाको ग्रामीण क्षेत्रका दलित र विपन्न परिवार आजित छन् । लेखपढ नजानेकाहरूको औंठाछाप लिएर गरिने कागज अदालतमा पेस गरेर साहुमहाजनले आफ्नै पक्ष बलियो बनाउँदा निमुखाको ओठमुख सुकेको छ । पूर्वपश्चिम राजमार्गमा पर्ने सिरहाको गोलबजारमा एक हूल मानिसहरूले प्रदर्शन गरे । गत आइतबार प्रदर्शन गर्नेहरू थिए मिटरब्याजबाट पीडितहरू । खनखाँचो टार्न वा व्यवहार मिलाउन स्थानीय साहुमहाजन वा मिटर ब्याजमा पैसा दिनेहरूको पासोमा परेकाहरूले सडकमै उत्रिएर प्रदर्शन गरेको यो पहिलो पटक भने होइन । गोलबजार क्षेत्रका पीडितहरूले मिटरब्याजीमाथि कारबाही गर्नुपर्ने भन्दै पटकपटक प्रदर्शन गर्दै आएका छन् । उनीहरूले मिटरब्याजीलाई कारबाही, जफत सम्पत्ति फिर्ता, गरिबहरूलाई सहुलित दरमा बैंकबाट ऋणको व्यवस्था र न्यायको माग राख्दै आएका छन् । प्रदर्शनपछिको कोणसभामा सामाजिक अभियानकर्मी संघर्ष दाहालले मिटरब्याजबाट गरिब, निम्नमध्यम वर्गका सर्वसाधारण बढी पीडित भएको बताए । उनका अनुसार सामान्य घरव्यवहारका लागि लिएको ऋणको तीन दोब्बरको तमसुक बनाउँदा कयौं गरिब घरपरिवारको उठिबास भएको छ । प्रधानमन्त्रीले कारबाही गर्न निर्देशन दिँदासमेत स्थानीय प्रहरीप्रशासनले मिटरब्याजीहरूकै पक्षमा नै वकालत गरेको आरोप पीडितहरूको छ । गोलबजारका सामाजिक अगुवा कर्मलाल महतोले एक लाख रुपैयाँ लिँदा १२ लाख रुपैयाँसम्मको कपली तमसुक बनाउने काम भइरहेको बताउँदै दलहरूले मिटरब्याजबाट पीडितहरूलाई राहत दिनुपर्ने बताए । कल्याणपुर१० बङ्ठियाका सोएव मियाँले गर्जो टार्न २०७० तिर स्थानीय साहु रामकृपाल साहसँग ३० हजार रुपैयाँ ऋण लिए । २ वर्षसम्ममा ऋण चुक्ता गर्न सकेनन् । रामकृपालले ताकेता गरेर तनाव दिन थालेपछि उनले २०७२ साउन ५ मा भने अनुसार साँवाब्याज जोडेर २ लाख ५७ हजार ६ सय ८१ रुपैयाँ भएको भन्दै त्यसको तेब्बरको ७ लाख ७३ हजार ४३ रुपैयाँको नयाँ तमसुक बनाइदिए । त्यसको डेढ वर्षपछि २०७३ माघतिर सोएवले साहु रामकृपालले कर्जा चुक्ता हुन्छ भनेर मागेअनुसार ४ लाख रुपैयाँ दिए । तर, रामकृपालले तमसुक भने दिएनन् । मिर्चैयाका रामकृपालले फिर्ता नगरेको यही तमसुकलाई आधार मानेर उनीमाथि जिल्ला अदालतमा मुद्दा दायर गरे । जसमा उनले ७ लाख ७३ हजार ४३ रुपैयाँको ब्याजसहित १२ लाख ८१ हजार ७ सय ४८ रुपैयाँ तिर्नुपर्ने कुरा उल्लेख छ । सिरहामा मिटर ब्याजको पासोमा पर्ने सोएव जस्ता दर्जनौं छन् । विपन्न र निरक्षर समुदायका धेरैजसोलाई स्थानीय साहुमहाजनले कर्जा दिएको भन्दा दोब्बर र तेब्बर रकम लिएको तमसुक बनाइएको देखिन्छ । कर्जन्हा३ की कुसुमदेवी साहले २०७४ फागुनचैततिर घर बनाउँदा पैसा खाँचो परेर स्थानीय मिटरब्याजी हिना यादवसँग तीन महिनासम्म पटकपटक गरी ६ लाख रुपैयाँ सापटी लिइन् । तीन महिनापछि मिटरब्याजी हिनाले दबाब दिएपछि कुसुम तमसुक बनाउन बाध्य भइन् । जसमा ६ लाख रकमको हप्ताब्याज जोडेर २० लाख लिएको लेखियो । मिटर ब्याजको पासोमा परेकी कुसुमको दुःख यतिमै सकिएन । हिनाले २०७५ जेठमा आफ्नो नाममा दुईवटा, ससुरा पल्टु यादवको नाममा एउटा र हाल विदेशमा रहेका श्रीमान् दीपेन्द्र यादवको नाममा एउटा गरी जम्मा ४ वटा तमसुक बनाएको कुसुमले बताइन् । जसमा एउटा ६ लाख, एउटा २१ लाख, एउटा १८ लाख र एउटा १५ लाखको कागज गराइएको छ । कुसुमले हालसम्म ऋणबापत ७ लाख नगद र ३ लाख बढीको गरगहना दिए पनि अहिले हिनाले आफ्नो ससुरा पल्टु यादवको नाममा रहेको २१ लाखको तमसुक सिरहा जिल्ला अदालतमा दायर गरी मुद्दासमेत जितेकी छन् । अदालतले २०७६ पुस २९ मा कुसुमले हिनाका ससुरा पल्टुलाई २९ लाख २७ हजार ७ सय ५० रुपैयाँ ८२ रुपैयाँ तिनुपर्ने आदेश जारी गरेको छ । रकम तिर्न नसकेपछि अदालतले मेरो नाममा घर रहेको १२ धुर जग्गा, घर, चर्पी, पाइपसहित भएभरको सबै सम्पत्ति डाक लिलाम गरिदिएको छ, कुसुमले भनिन् अदालतले आदेश जारी गरेपछि अहिले हिनासहित उनको परिवारले घर खाली गर्न र बाँकी तीन वटा कागजको पैसा छिटो तिर्न धम्की दिइरहेका छन् । कुसुमले पटकपटक घर खाली नगराउन अनुनय गर्दा साहुकारको परिवारले कुटपिटसमेत गर्दै आएको उनले सुनाइन । एक मात्र छोरा रहेको कुसुमको श्रीमान्को मृत्यु भइसकेको छ । सोएव र कुसुम त उदाहरण मात्र हुन्, मधेसमा मिटरब्याजीहरूको फन्दामा अधिकांश निमुखा, दलित परिवार, गाउँका सर्वसाधारण पर्ने गरेका छन् । मिटरब्याजको पासोमा परेका कैयन घटना भने बाहिर आएका छैनन् । ब्याजमा रकम लगाउँदै आएका रामकृपाल साहले भने गर्जो पर्दा सहयोग गरेको तर साँवा रकम माग्दा समेत मिटरब्याजीको बिल्ला भिराएको बताए । गर्जो पर्दा छरछिमेकमा सहयोग गरेका हौं, उनले भने, सापटी रकम माग्दा मिटरब्याजी बनाउँछन् ।औरही४ का अगुवा मनोजकुमार पासवानले दलित, विपन्न, निमुखाहरूको जीवनमाथि खेलबाड भइरहेको भन्दै मिटरब्याजीविरुद्ध सामाजिक आन्दोलन गर्नुपर्नेमा जोड दिए । गाउँघरमा विपन्न दलित बस्तीमा मिटरब्याजीले आतंक मच्चाइरहेको चर्चा गर्दै पासवानले भने, घरव्यवहार चलाउन लिएको ऋणको तीन दोब्बर कपाली तमसुक बनाउनुका साथै जग्गासमेत आफ्नो नाममा पास गराएर सुद्खोरहरूले त्यही तमसुकको आधारमा लेनदेन मुद्दा चलाई गरिब विपन्नको उठिबास गराउन थालेपछि गाउँघर आतंकित बनेको छ । यसैबीच जिल्ला प्रशासन कार्यालय सिरहाले आर्थिक लेनदेनसम्बन्धी कपाली तमसुकलाई वडा र स्थानीय तहले आवश्यक छानबिन गरेर मात्र प्रमाणीकरण गर्न अपिल गरेको छ । प्रमुख जिल्ला अधिकारी लालबाबु कवारीले विज्ञप्तिमार्फत तीन दोब्बरको कागज बनाएर घरजग्गा पास गर्ने, सोझा जनताको अप्ठ्यारोको फाइदा उठाउँदै घरजग्गा फिर्ता नगर्ने, अदालतबाट कपाली तमसुक बराबर रकमको मुद्दा दायर गरी सम्पत्ति लिलाम गरी उठिबास गराएका घटनाहरू देखिएकाले प्रमाणीकरण गर्दा छानबिन गर्न आग्रह गरेका हुन । मिटरब्याजजस्ता गैरकानुनी तथा सर्वसाधारणको जीवनसँग प्रत्यक्ष सरोकार राख्ने विषयमा सबै तह र तप्काका व्यक्ति, संस्थाहरू सचेत रहनुपर्ने जिल्ला प्रशासनबाट जारी सन्देशमा उल्लेख छ । चर्को ब्याजमा रकम लेनदेनले करोडौं रकमको करछली तथा कालोधन जम्मा गर्ने प्रवृत्तिसमेत बढेको प्रशासनको ठहर छ । कैयौं सोझा जनता बाध्यतावश मिटरब्याजमा फसेर आफ्नो घरखेत सर्वस्व गुमाएको अपिलमा उल्लेख छ ।"
१६ वर्षे किशोर ९ महिनादेखि कारागारमा,"(बागलुङ)  ढोरपाटन नगरपालिका९ सुपुर्दुका विशाल घर्ती एक वर्षअघि चोरी आरोपमा पक्राउ पर्दा १६ वर्षका मात्रै थिए । कानुनअनुसार उनी बालबालिकामा पर्छन् । मुद्दा चलेपछि उनलाई बालसुधार गृहमा पठाउनुपर्ने थियो । तर जिल्ला अदालतले उनको उमेर ३६ वर्ष बनाएर पुर्पक्षका लागि कारागार चलान गरेको छ । उनको मुद्दाले भने ९ महिना बित्दा पनि सुनुवाइको मौका पाएको छैन । अदालतले गत कात्तिक ११ मा विशाललाई पुर्पक्षमा पठाउँदै ढोरपाटन९ को वडा कार्यालय र उनले अध्ययन गरेको सरस्वती आधारभूत विद्यालयलाई जन्मदर्ता उपलब्ध गराइदिन पत्र लेखेको थियो । पत्रको उत्तर नआएको भन्दै अदालतले उनको मुद्दामा सुनुवाइ गरेको छैन । जन्मदर्ताको कागजात नभेटेकाले उनको मुद्दा पेसी चढ्न नसकेको हो, तहसिलदार अधिकृत जगतबहादुर भण्डारीले भने, एकपटक फेरि विद्यालय र वडामा ताकेता गर्छौं । विशालको घरमा केही वर्षअघि आगलागी भएको थियो । सरस्वती आधारभूत विद्यालय तीन वर्षअघिको भुजी खोलाको पहिरोले बगायो । उक्त विद्यालयमा पुराना कागजात छैनन् । विशालपछि जन्मेका उनका भाइ ११ वर्षका मात्र छन् । बाबु बेगबहादुरले भने प्रहरी चौकीमा छोरा ३६ वर्ष भएको कागजमा हस्ताक्षर गरेका थिए । ४६ वर्षीय उनी पढ्नलेख्न जान्दैनन् । छोरा चकचके र चोरी गर्दै हिँड्ने भएपछि केही समय जेल बसोस् भनेर सही गरिदिएको हुँ, उनले भने, अरू कुरा थाहा भएन । बेगबहादुरका अनुसार विशालले कक्षा ६ सम्म मात्रै पढेका छन् र उनी पक्राउ पर्दा १६ वर्षका मात्र थिए । अदालतले कारागारमा पठाएको पुर्जीमा विशालको उमेर ३६ वर्ष लेखिएको छ । सोही पत्रको अदालतको फाइलमा भने ३६ वर्ष काटेर १८ वर्ष लेखिएको छ । काटेको स्थानमा कसैको हस्ताक्षर छैन । यो कागज मैले नै लेखेको हो, काटेको पनि मैले हो, त्यसैले हस्ताक्षर गरिनँ, तहसिलदार अधिकृत भण्डारीले भने । तत्कालीन वैतनिक कानुन व्यवसायी हरिप्रसाद गौतमले अदालतमा बहस गर्दै विशाल बालक भएकाले सुधार गृह पठाउनुपर्ने बताएका थिए । तर कागजमा भएको उमेरका कारण उनी जेल पुगे, उनले भने । पक्राउपछि स्वास्थ्य परीक्षण गरिएको रिपोर्टमा धौलागिरि अस्पतालले विशालको उमेर १३ देखि १९ वर्ष लेखेको छ । कारागारका प्रमुख डिलबहादुर केसीले विशाल बानी व्यवहारले बालक नै भएको बताए । हामीलाई ३६ वर्षको भन्ने लेखिएको पत्र पठाइएको छ तर उनको बानी बालककै जस्तो छ, उनले भने, हामीले बहस गर्न मिलेन, कागजमा जे लेख्यो, त्यही भन्ने हो । ढोरपाटन९ का तुलबहादुर विकले आफ्नो पसलबाट ४ लाख रुपैयाँ चोरेको आरोप लगाउँदै उजुरी दिएपछि विशाल पक्राउ परेका थिए । विशालले भने आफूले पैसा नचोरेको दाबी गर्दै आएका छन् । उनले आफ्नो बचाउमा बाबुआमाले नबोलेको गुनासो पनि गरे । बाबुआमा अहिलेसम्म भेट्न पनि आउनुभएको छैन, चौकीमा पनि मेरोबारेमा केही बोलिदिनु भएन, विशालले भने, तर मैले पैसा चोरेको होइन । बेलाबेला खाने कुरा चोर्दा यति ठूलो मुद्दा पर्यो । विशालकी आमा उजेलीले भने जेलबाट छुटाउन धेरै पैसा तिर्नुपर्छ भन्ने सुनेपछि छोरा भेट्न नगएको बताइन् । वडासचिव थमप्रसाद घर्तीले अदालतको पत्र आएको बारे आफूलाई थाहा नभएको बताए । अब खोजी गरेर पठाउनुपर्ला, उनले भने, रेकर्ड हेरेर यकिन उमेर पठाउँछु । उनी बढीमा १८ वर्षका हुन सक्छन् । अधिकारकर्मी राम शर्माले यस्ता विषयमा सरकारी वकिल र वैतनिक वकिल सचेत र संयम बन्नुपर्ने बताए । सानो उमेरमा जेल सजाय दिँदा बालमनोविज्ञान असर पर्छ, उनले भने, सुधार गृहमा पठाउनुपर्थ्यो ।"
टीआरसी विधेयक पीडितमैत्री बनाउने आश्वासन,"(काठमाडौं)  प्रधानमन्त्री शेरबहादुर देउवाले बेपत्ता पारिएका व्यक्तिको छानबिन र सत्यनिरूपण तथा मेलमिलाप आयोग ऐन २०७१ लाई संशोधन गर्न बनेको विधेयकलाई अन्तर्राष्ट्रिय कानुन र सर्वोच्चको आदेशअनुसारै अघि बढाउने आश्वासन द्वन्द्वपीडितलाई दिएका छन् । पीडकलाई उन्मुक्ति दिने गरी घुमाउरा प्रावधानसहित संसद्मा पेस गरिएको विधेयकको विरोधमा उत्रिएका द्वन्द्वपीडितलाई बुधबार भेटेर देउवाले पीडितमैत्री बनाउने आश्वासन दिएका हुन् । विधेयकमा भएका प्रावधान चित्तबुझ्दो नभएपछि हामीले बालुवाटार पुगेर प्रधानमन्त्रीलाई भेटेका थियौं, द्वन्द्वपीडित साझा चौतारीका पूर्वअध्यक्ष सुमन अधिकारीले भने, उहाँले हाम्रा असहमति सुन्नुभएको छ, संसद्मा अब त्यसअनुसारै संशोधन पनि गर्छु भन्नुभएको छ । त्यसो भयो भने हाम्रो माग सम्बोधन भएको मान्नेछौं । अधिकारीलगायत पीडितका केही प्रतिनिधिसँग भएको सामूहिक भेटमा उनीहरूका कुरा सुनेपछि देउवाले मैले कुरा बुझें, मन्त्रीलाई बोलाएर छलफल गर्छु भन्दै विधेयकलाई पीडितमैत्री बनाएरै संशोधन गराउने आश्वासन देउवाले दिएको अधिकारीले बताए । पीडितहरूले ऐनमा फेर्नुपर्ने मुख्य बुँदाहरूलाई समेट्न प्रधानमन्त्रीलाई आफ्नातर्फबाट संशोधन प्रस्तावसमेत बुझाएका छन् । पीडितको संशोधन प्रस्तावमा मानवअधिकारको उल्लंघन तथा मानवअधिकारको गम्भीर उल्लंघन को परिभाषा फरक रूपले सुझाइएको छ । आठ वर्षअघि जारी ऐनमा मानवअधिकार उल्लंघनलाई सामान्य र गम्भीर भनेर छुट्याइएको छैन । हालै संसद्मा पेस गरिएको संशोधन मस्यौदामा भने हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने वा अन्तर्राष्ट्रिय मानवअधिकार वा मानवीय कानुनविपरीत गरिएका जुनसुकै अमानवीय कार्यलाई मानवअधिकारको गम्भीर उल्लंघनलाई मानवअधिकारको सामान्य उल्लंघन भनिएको छ । क्रूर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रूरतापूर्वक दिएको यातना लाई संशोधित प्रस्तावमा मानवअधिकारको गम्भीर उल्लंघन का रूपमा परिभाषित गरिएको छ । २०७१ मा जारी मूल ऐनमा चाहिँ सरकारले मानवअधिकारको उल्लंघन मात्र भनेर परिभाषित गरेको अपराध सबैलाई मानवअधिकारको गम्भीर उल्लंघन भनिएको छ । तर, यी सबै अपराधमा आममाफी दिने प्रावधान उक्त ऐनमा छ । पीडितलाई न्यायभन्दा पनि पीडकलाई उन्मुक्ति दिन ऐन ल्याइएको जिकिर गर्दै पीडितका २ सय ३४ वटा संगठनले गम्भीर मानवअधिकार उल्लंघनका दोषीलाई आममाफी दिने प्रावधान खारेज गरी पाऊँ भनी सर्वोच्च अदालतमा रिट दायर गरेका थिए । त्यसमाथि सुनुवाइ गर्दै सर्वोच्चले अन्तर्राष्ट्रिय मानवअधिकार कानुनअनुसार गम्भीर मानवअधिकार उल्लंघनका दोषीलाई पीडितले सहमति दिए पनि आममाफी दिन नमिल्ने भएकाले त्यसअनुसारै संशोधन गर्न सरकारलाई आदेश गरेको थियो । लामो समयसम्म पीडितले अदालतको आदेशअनुसार ऐन संशोधन गर्न माग गर्दै आएका थिए । अन्ततः उनीहरूसँगै परामर्श गरेर कानुनमन्त्री गोविन्द शर्मा कोइरालाले गत असार ३१ मा संसद्मा दर्ता गरेको मस्यौदामा मूल ऐनले भनेको गम्भीर मानवअधिकार उल्लंघनका घटनालाई मानवअधिकार उल्लंघनका घटना का रूपमा परिभाषित गरी त्यस्ता घटनाका दोषीलाई आममाफी दिन मिल्ने पुरानै प्रावधानलाई घुमाउरो पारामा ऐनमा राखेका थिए । मन्त्री शर्माले रातारात तयार पारेको मस्यौदा संसद्मा पेस गर्नुअघिसम्म पीडित उनीप्रति विश्वस्त देखिएका थिए । तर, मस्यौदामा पुरानै व्यवस्थालाई घुमाइफिराइ संशोधनको नाममा ल्याउन खोजिएपछि उनीहरू आन्दोलित छन् । आन्दोलनकै एउटा अंगका रूपमा प्रधानमन्त्रीलाई भेटेर आफ्ना असहमति जाहेर गरेको पीडितले बताएका छन् । अन्तर्राष्ट्रिय मानवअधिकार कानुन तथा मानवीय कानुनअन्तर्गत अक्षम्य, अहरणीय जीवनको अधिकारको उल्लंघनको परिणामस्वरूप घटित हुने हत्या, यातना, बेपत्ता, गम्भीर यौन हिंसा, युद्ध अपराध र मानवताविरुद्धको अपराधलाई अनुचित वर्गीकरण गरी फौजदारी जवाफदेहिताबाट प्रत्यक्ष वा परोक्ष रूपमा उन्मिुक्ति दिने तथा पीडितलाई प्रभावकारी कानुनी उपचारबाट वञ्चित गर्ने गरी व्यवस्था गर्ने कुराले अन्तर्राष्ट्रिय मान्यता नपाउने पीडितले प्रधानमन्त्रीलाई बुझाएको मस्यौदा जिकिर गरिएको छ ।"
स्वास्थ्य बिमा कार्यक्रमको दुर्दशा !,"केहीअघि स्वास्थ्य बिमा कार्यक्रममा बिरामीलाई सेवा पुर्याएबापत पाटन अस्पताल र बीपी कोइराला स्वास्थ्य विज्ञान प्रतिष्ठान, धरानले पाउने रकमको अस्वाभाविक दाबी गरेको समाचार आएको थियो । यता कोरियानेपाल मैत्री अस्पतालले गत वर्षदेखि र त्रिवि शिक्षण अस्पतालले दाबी भुक्तानी नपाएको बहानामा गत असार १५ देखि सेवा बन्द गरेको छ । अस्पतालहरूले तथ्यांकमा जे भए पनि अस्वाभाविक रकमको दाबी नगरेको झुटो बयान दिएर पन्छिन खोजेका छन् । यसो हुँदा हामी बिरामीले बिमित भएर पनि निकै समस्या झेल्नुपरेको छ । उदाहरणका लागि, मेरो बायाँ आँखामा मोतीबिन्दु भएकाले शल्यक्रिया गर्नुपर्दा बिमित भएकाले कोरियामैत्री अस्पतालबाट प्रेषण भई आएपछि सम्पूर्ण खर्च बेहोरिएको थियो, तर यस पटक दायाँ आँखाको उपचारका लागि सोही अस्पतालमा जाँदा स्वास्थ्य बिमासम्बन्धी काम बन्द गरिएको जानकारी पाएँ । यता आँखा अस्पतालको बिमा शाखामा पहिले पेस गरेको प्रेषण पुर्जा सात दिनका लागि मात्र हुने हुँदा पहिलेको प्रेषण पुर्जाले काम नलाग्ने जानकारी पाएँ । बिमितले पाउने स्वास्थ्य सेवा यस्तै हो ? झुटो उपचार खर्चको बिल पेस गरे अनुगमन गरी बोर्डले कारबाही गर्दैन । तर अनुगमनको करोडौं बजेट बिमा कार्यक्रमको केन्द्रीय कार्यालयले झ्वाम पार्ने गरेको छ । २०७२ सालमा सुरु भएको विमा कार्यक्रम ७७ वटै जिल्लामा लागू भइसकेको छ, दर्ता अधिकारी २४ सै घण्टा खटिएका छन् । तर उनीहरूको सुविधा भने साह्रै दयनीय छ, फिल्डमा खटाए पनि भ्रमण भत्तामा कटौती गरिन्छ । अर्कातिर बिमा कार्यक्रममा दरबन्दी नभएका स्वास्थ्यकर्मी काजमा ल्याएर पुराना दर्ता अधिकारीसँग द्वन्द्व सृजना गरिएको छ, किनभने काजमा भरिएका स्वास्थ्यकर्मी १२ बजे कार्यालय आई ४ नबज्दै हिँड्ने, अनुपस्थित दिनको पनि हाजिर गर्ने गरेका छन् । गरिब जनताको योगदानको व्यवस्थापन र स्वास्थ्य सेवा पुर्याउने उद्देश्य भए पनि कार्यक्रम व्यवस्थापन साह्रै फितलो छ । कार्यक्रमप्रति जनतामा आकर्षण बढेको भनेर देखाइन्छ, तर सुरु भएको ७ वर्ष पुगिसक्दा पनि ३० प्रतिशत कभरेज पुग्न सकेको छैन । बिमित संख्या बढाउन जनचेतना अभिवृद्धि गर्ने, अनुगमन गरी सुदृढीकरण गर्नेतिर चासो राखिन्न । गम्भीर समीक्षा गरी कमीकमजोरी निमिट्यान्न नपारेसम्म कार्यक्रम सुध्रन सक्दैन । गंगाराज अर्याल, पाली, अर्घाखाँची"
"सहकारीहरूको मनोमानी, मौन सरकार",बिनाधितो लगानी गरेपछि सञ्चालकको मिलेमतोमा आफैंआफैं पैसो अपचलनको प्रतिफल हो यो । कुमार शाक्य
संकट ढुकेर बस्ने कि टारिहाल्ने ?,"अहिले देशको आर्थिक अवस्था कस्तो छ भने, राजस्व (कुत) ले सरकारीे खर्चको दुईतिहाइ मात्र पूर्ति हुन्छ । खाद्य पदार्थको आवश्यकताको दाँजोमा आन्तरिक कृषि तथा कृषिजन्य उत्पादन अपर्याप्त भइरहेकै छ । राष्ट्रले आयातित वस्तुका निम्ति गर्ने खर्चको दाँजोमा निर्यात व्यापारबाट गर्ने आर्जन रकम १० प्रतिशत हाराहारी हुने गर्छ । अर्थात्, विदेशी मुद्रा १०० खर्च गर्दा देशले लगभग १० मात्र आर्जन गर्दै छ । यो क्रम चलिरहँदा वर्षौंदेखि व्यापार घाटा चुलिँदै गएको छ । राष्ट्रिय राजस्वका प्रमुख स्रोत भन्सार तथा मूल्य अभिवृद्धि कर हुन् । अर्थात्, राजस्वको सम्बन्ध आयात व्यापारसँग बलियो गरी गाँसिएको छ । राजस्व आयात बढे बढ्छ, घटे घट्छ ।विदेशी मुद्रा आर्जनको प्रमुख स्रोत स्वदेशमा श्रमिकहरूले उत्पादन गर्ने वस्तु तथा सेवा होइन, तिनले विदेशी भूमिमा बगाउने रगतपसिना हुँदै आएको छ । दातृ निकायले विगतमा दिँदै आएको अनुदान सहयोग घटाउन थालेका छन् । अनुदान सहयोग घट्ने क्रमलाई विस्थापित गर्दै छ ऋण रकमले । सरकारले लिएको ऋणको भुक्तानी (साउँ तथा ब्याज भुक्तानी) कै निम्ति संकलित राजस्वको ४ प्रतिशत खर्चिने गर्छ । ऋण भुक्तानी व्ययभार तीव्र गतिमा बढ्दै छ । राज्यले विश्व बैंक, एसियाली विकास बैंक तथा इन्टरनेसनल फन्ड फर एग्रिकल्चर डेभलपमेन्ट (इफाड) जस्ता वित्तीय संस्थाहरूबाट सस्तो ब्याजदरमा लामो भुक्तानी अवधि (४०५० वर्ष) भएका ऋणको भुक्तानी अवधि सुरु भैसक्यो । बर्सेनि ऋण रकम वृद्धि भएको हुनाले आउँदा वर्षहरूमा भुक्तानी रकमसमेत बढ्दै जानेछ । अन्तर्राष्ट्रिय ऋण कारोबार अमेरिकी डलरमा हुने गर्छ । डलरको भाउ प्रत्येक वर्ष नेपाली मुद्राको दाँजोमा उकासिँदै गएको छ । उदाहरणकै निम्ति, ५० वर्षपूर्व ऋण लिँदा प्रतिडलरको भाउ १६ रुपैयाँ थियो । यस वर्ष उक्त ऋण भुक्तानी गर्दा कम्तीमा १२५ रुपैयाँ प्रतिडलर लाग्छ । सरकारले गर्ने पुँजीगत खर्चको प्रतिफल मिल्छ । सरकारी खर्च प्रणालीतर्फ नजर घुमाउने हो भने, पहिलो कुरा, पुँजीगत खर्च वियोजन रकम क्रमिक रूपमा घट्न थालेको छ । दोस्रो, आर्थिक वर्षको सुरुआतदेखि नै यस शीर्षक अन्तर्गत छुट्याइएको रकमलाई संशोधन गर्दै घटाइन्छ । तेस्रो, त्यसरी घटाएको रकमको पनि सानो हिस्सा मात्र खर्चिइने गर्छ । चौथो, गरिने खर्चको अत्यधिक ठूलो हिस्सा आर्थिक वर्षको अन्तमा खर्चिने (असारे खर्च) प्रथा हावी भएको छ । सरकारी खर्च निगरानीको दायित्व रहेको संवैधानिक अंग महालेखा परीक्षकको वार्षिक प्रतिवेदनले बर्सेनि पुँजीगत खर्चमा बढ्दो बेरुजू औंल्याउँदै आएको छ । पुँजीगत खर्च उद्देश्यअनुरूप खर्च हुँदैन । सबैजसो विकासनिर्माण आयोजनाहरू समयमा पूरा हुँदैनन् । त्यही कारण त्यस्ता आयोजनाहरूमा अनुमानित लागतभन्दा वास्तविक खर्च रकम कैयौं गुणा बढी हुने गरेका उदाहरण थुप्रै छन् । आयोजना समापन अवधि लम्बिँदै गर्दा लागत खर्च आकासिने मात्र होइन, प्रतिफल प्राप्त हुने समयसमेत परपर धकेलिँदै जान्छ । समयसीमालाई ख्याल गर्ने हो भने निर्माणाधीन कतिपय आयोजनाले समापनपूर्व नै वित्तीय तथा आर्थिक औचित्य गुमाइसकेका हुन्छन् । सेता हात्तीसरहका त्यस्ता औचित्यहीन आयोजनामा ऋण लिएर गरिएको खर्चको व्ययभार पनि सरकारले बेहोर्नुपर्छ । देश जसोतसो चल्छ, चल्दै छÙ हाम्रो अर्थतन्त्र पनि चलेकै छ । राष्ट्रिय अर्थतन्त्र धराशायी हुन तीव्र गतिमा लम्किरहेको छ । आर्थिक धरातलमा मडारिँदै गरेको कालो बादललाई अनदेखा गर्दैमा संकट टर्दैन । यथार्थलाई स्वीकार गर्दा मात्र संकटको कारण खोजबिन गर्न सम्भव हुन्छ, संकटमोचनका निम्ति आवश्यक उपाय वा रणनीति पहिल्याउन सकिन्छ । सरकारले अख्तियार गरेको नीति तथा कार्यक्रमलाई मूल्यांकन गर्ने हो भने धरातलमा देखा पर्न थालेका संकटहरू निरपेक्ष छन् । कोभिड महामारीताका देश लकडाउन गरियो । लकडाउनको दुई महिना बितिसक्दा तथा खुल्ने अनिश्चित हुँदा पनि अर्थमन्त्री आर्थिक वृद्धि प्रतिवर्ष ८ प्रतिशतका दरले हुने घोषणा गर्छन् । रुसयुक्रेन युद्धका कारण विश्व अर्थतन्त्र खुम्चिने, इन्धन तथा रासायनिक मलको अभाव हुने, यातायात खर्च आकासिनेजस्ता विषयप्रति सचेत हुन सरकार आवश्यक ठान्दैन । विश्व आर्थिक मन्दीको चपेटामा परेको समयमा अर्का अर्थमन्त्री राष्ट्रिय अर्थतन्त्र ७ प्रतिशतले बढ्ने अनुमान बजेट भाषणमार्फत गर्छन् । राजनीतिक वृत्त आफैंले खनेको खाडल अनदेखा गर्न अभ्यस्त छ । नेताहरूले देशका सामुन्ने आइपरेको संकट सत्ताच्युत भएको भोलिपल्टदेखि मात्र देख्ने गर्छन् । त्यो खाडल आफ्नो सरकारलाई विस्थापित गर्ने अर्थात् सत्तासीन सरकारले खनेको दोषारोपण गर्न उनीहरू पटक्कै ढिलाइ गर्दैनन् । अहिलेको संकट अपर्झट आइलागेको किमार्थ होइन । संकटका पूर्वसंकेतहरू देखा पर्न थालेको पनि दशकौं भैसक्यो । संकटको आकार ठूलो हुँदै जानु तथा नजिकिनु दशकौंदेखिको कुशासनकै परिणाम हो । अर्थतन्त्रलाई चलायमान तुल्याउन अत्यावश्यक सुधारमा विलम्ब गर्दा अर्थतन्त्रको यो दुरवस्था भएको हो । राज्य सञ्चालकहरूले सत्ताको दुरुपयोग, उत्तरदायित्व तथा जवाफदेहीविहीन प्रणाली अख्तियार गर्दा नै देश यस्तो भुमरीमा फसेको हो । सहरी क्षेत्रको घरको छानामाथिको पानीको ट्यांकीको उपादेयता घरायसी प्रयोजनका निम्ति आवश्यक पानी भण्डारण गर्नु हो । ट्यांकीमा पानी बाहिरबाट ल्याइन्छ । ट्यांकीमा बाहिरबाट आउनेभन्दा बढी पानी घरपरिवारले खर्चिन थाले भने के हुन्छ ? ट्यांकीको पानी घट्दै जान्छ । अन्तमा ट्यांकीबाट आउनै बन्द हुन्छ । यसरी नै देशमा भित्रिने विदेशी मुद्राका स्रोतहरू सीमित छन्Ù जस्तै रेमिट्यान्स, वैदेशिक सहयोग (ऋण तथा अनुदान), वैदेशिक लगानी, पर्यटक तथा निर्यात व्यापार आदि । त्यसरी आएको विदेशी मुद्रा खर्च हुने प्रमुख क्षेत्रहरू आयातव्यापार, विकासनिर्माणका निम्ति आयात गर्नुपर्ने औद्योगिक सामान तथा सेवा आदि हुन् ।अब श्रीलंकातर्फ लागौं । श्रीलंकाले किन अनिष्ट भोग्दै छ भन्नेबारे थुप्रै चर्चापरिचर्चा भैसकेका छन् । त्यहाँ अनिष्ट निम्तिनुका आर्थिकराजनीतिक कारणहरू विवादित भए पनि एक विषयमा सर्वसम्मति छ । विदेशी मुद्राको भण्डार रित्तिएको हुनाले नै उक्त राष्ट्र संकटमा फसेको हो । नेपाल श्रीलंकापथमा अग्रसर छ कि छैन भन्ने विषयमा विवाद छ । त्यतापट्टि नजाने हो भने पनि एउटा निर्विवाद सत्य के हो भने, हाम्रो विदेशी मुद्रा भण्डारसमेत रित्तिँदै छ । श्रीलंकामा भइरहेका घटनाहरूबाट तीन पाठ सिक्न सकिन्छ । पहिलो, राष्ट्रिय संकट घरआँगनमा आइपुगेपछि सर्वसाधारणको धैर्यको बाँध फुट्छ । त्यस बखत नागरिकहरू कानुनलाई हातमा लिन अग्रसर हुन्छन् । दोस्रो, त्यसरी दोषीका पछाडि स्वतःस्फूर्त लागेका सर्वसाधारणलाई राजनीतिक नेतृत्व तथा सुरक्षाकर्मीले नियन्त्रणमा लिन सक्दैनन् । तेस्रो, सर्वसाधारण स्वतःस्फूर्त अगाडि बढेपछि देशको भूराजनीति तथा सामरिक महत्त्व गौण हुने गर्छ । अघिल्लो दिनसम्म विदेशी स्वार्थ युद्ध तथा सक्रिय चलखेलमा जुटेका पात्र, चाहे ती छिमेकी उदीयमान शक्तिराष्ट्रहरू होऊन् वा शक्तिराष्ट्र, सबै बुर्कुसी मारेर पलायन हुन्छन् । श्रीलंकाको सहयोगमा चीन, भारत, अमेरिका मात्र होइन, विश्वका वित्तीय संस्थाहरू पनि अगाडि सरेका छैनन् । विश्वसमुदायलाई श्रीलंकाको भौगोलिक, सामरिक तथा आर्थिक क्षमताका विषयमा राम्रो ज्ञान छÙ वर्तमान संकटबाट उन्मुक्ति वा निकास पाएका खण्डमा श्रीलंकाले उपलब्ध भएको सहयोगको पाईपाई चुकाउने क्षमता राख्छ भन्नेमा पनि सबै पक्ष विश्वस्त छन्Ù तैपनि उनीहरू हात बाँधेर बसेका छन् । राष्ट्रिय संकट गहिरिएर घरआँगनमा पुगेपछि सर्वसाधारणले कसरी प्रतिकार गर्छन्, सुरक्षा अंग कसरी पंगु साबित हुन्छ आदि पाठ हाम्रा राज्य सञ्चालकहरूले सिकिनसकेका भए पनि हेक्का राख्नुपर्ने विषय के हो भने, जब विदेशी मुद्राको अभावसँगै सार्वजनिक यातायात अवरुद्ध हुन्छÙ मोटरसाइकलको पेट्रोलदेखि खाना पकाउने ग्याससम्मको चरम अभाव हुन्छÙ औषधि उपलब्ध हुँदैनÙ विद्यार्थीको कापीकलम पाइँदैनÙ खाद्यान्नदेखि लुगाफाटासम्मको अचाक्ली अभाव हुन्छÙ समृद्ध परिवारका निम्ति स्कच, चुरोट, चकलेट आदि बजारमा पाइँदैनन्Ù तब सर्वसाधारण सडकमा उत्रिन्छन् । त्यस्तो अवस्थामा सेनाप्रहरी तिनलाई नियन्त्रण गर्नभन्दा ब्यारेकमै बस्न रुचाउँछन् । विगतमा विद्रोह हुँदा राजनीतिक दलहरू थिए, दलका नेताहरूसँग भारतीय समकक्षीहरूको चिनजान थियो, राजनीतिक नेतृत्वप्रति वितृष्णा व्याप्त थिएन, मध्यस्थकर्तासँग भारतीय पक्षले संवाद गर्न सकेको थियो, तर सडकमा उत्रिएका जनसाधारणका प्रतिनिधि भेट्न कठिन हुन्छ । आज नेपाल अन्तर्राष्ट्रिय राजनीतिको क्रीडास्थल भयो भनेर चिन्ता गर्नेहरू पनि त्यति बेला भेटिनेछैनन् । संकट टार्न अग्रसर हुने हो भने समय धेरै घर्किसकेको छैन । त्यसका लागि खाद्यान्न, मलखाद, इन्धन, औषधि निर्माणका कच्चा पदार्थजस्ता अत्यावश्यक सामग्री तथा वस्तुहरू भण्डारण गर्न सकिन्छ । सञ्चित विदेशी मुद्रा अनिकालमा बीउ जोगाउने कार्यका निम्ति सदुपयोग गर्न अझै सम्भव छ । अनावश्यक तथा भड्किला खर्च कटाउन सरकारले भगीरथ प्रयास गर्नैपर्दैन । विकासनिर्माण आयोजनाहरूको वित्तीय, आर्थिक तथा सामाजिक औचित्य मूल्यांकन गरेर कम लागतमा तत्काल प्रतिफल दिने आयोजना छनोट गरी कार्यान्वयन प्रक्रिया तीव्र पार्न कठिन हुँदैन । सरकारी कर्मचारीलाई सेवाग्राहीउन्मुख तुल्याउन तथा उनीहरूको क्षमता अभिवृद्धि गर्न पनि भगीरथ प्रयत्नको आवश्यकता पर्दैन । आइपर्ने संकट मोचनका निम्ति संस्थागत पूर्वाधारहरू छन् । खाँचो छ त केवल राजनीतिक नेतृत्वको इच्छाशक्तिको । त्यो इच्छाशक्ति सुशासनका पक्षमा प्रकट भए संकट टर्न सक्छ । नेतृत्वले संकटलाई ढुकेर बस्ने हो भने केकस्तो नियति भोग्नुपर्छ, त्यसको ज्वलन्त उदाहरण सामुन्नेमै छ, श्रीलंका ।"
प्रशासनिक संघीयताको बाटो,"निष्कर्ष मुलुकले २००७ सालपश्चात् अनेकौं राजनीतिक प्रणालीको अभ्यासमा धेरै समय व्यतीत गरेको छ । अब संघीयता मुलुकको भविष्यसँग जोडिइसकेको छ । सुरुका दिनमा केही विभ्रम उत्पन्न भए, केही अलमल भयो तर समय अझै बितिसकेको छैन । त्यसकारण यस अवधिको संघीय अभ्यासको मूल्यांकन गरी कमीकमजोरी सच्याउँदै प्रशासनको संघीयकरणका बाँकी कार्यहरू पूरा गरेर संघीय प्रणालीलाई सबल बनाउन ध्यान केन्द्रित गर्नुपर्छ । भट्टराई पूर्वसचिव हुन् ।"
विद्युतीय सवारीको प्रवर्द्धन,"जलवायु परिवर्तन विश्वकै लागि ठूलो चुनौती बनिरहेको छ । यसको मुख्य कारक पेट्रोलियम सवारीसाधन हो भन्ने पुष्टि भइसकेको छ । तर हाम्रोजस्तो विकासोन्मुख देशमा विद्युतीय सवारी प्रवर्द्धनका लागि चाहिने तदारुकता देखिँदैन । त्यस्तै कलकारखानाबाट निस्कने धूवाँले पनि वातावरण प्रदूषण गरिरहेको छ । हाम्रोमा कार्बनको अधिक उत्सर्जनलाई रोक्न सकिएको छैन । तर विकसित देशहरूमा यस क्षेत्रमा निकै काम भएका छन् । बिजुलीबाट चल्ने सवारीको प्रयोग बढ्दो छ । चीनले त सवारीसाधन उत्पादकलाई सन् २०३० भित्र कुल बिक्रीको ४० प्रतिशत विद्युतीय सवारी हुनुपर्ने निर्देशन जारी गरेको छ । बेलायतले नयाँ घर बनाउँदा चार्जिङ प्वाइन्ट राख्नैपर्ने नियम बनाइसकेको छ ।विकसित मुलुकहरूमा विद्युतीय सवारीको माग बढेसँगै नेपाली बजारमा पनि यसप्रति चासो बढ्दै गइरहेको छ । त्यसो त, नेपालमा विद्युतीय सवारी केही दशकअघिदेखि नै नभएको होइन । काठमाडौंको त्रिपुरेश्वरदेखि भक्तपुर सूर्यविनायकसम्म चल्ने विद्युतीय ट्रली बस तीन दशकअघि नै सञ्चालनमा आएको थियो । दुर्भाग्य भनौं, यो सेवा अहिले छैन । काठमाडौंमा दशकअघिदेखि सफा टेम्पो चलिरहेको छ । हरित अर्थतन्त्र बनाउने भन्दै धेरै युरोपेली मुलुकले विद्युतीय सवारीलाई प्रवर्द्धन गरिरहेका छन् । सँगै पेट्रोलियम सवारी प्रतिस्थापन नीति पनि अख्तियार गरिरहेका छन् । यसले केही हदसम्म पेट्रोलियम सवारी घट्दै गइरहेको छ । एक अध्ययनले सन् २०२१ मा विश्वभरि विद्युतीय सवारीको बिक्री १४० प्रतिशतले बढेको देखाउँछ । नेपालमा भने विद्युतीय सवारीसाधनको अपेक्षित बिक्री हुन सकेको छैन । जलस्रोतमा धनी भएर पनि आवश्यक बिजुली उत्पादन गरी नेपालले पेट्रोलियम पदार्थलाई विस्थापन गर्न नसक्नु विडम्बनापूर्ण छ । आँखाअगाडि नदीहरू खेर गइरहेका छन्, खोला अनि झरना पनि सदुपयोग हुन सकेका छैनन् । तिनलाई हेरेर मनोरञ्जन लिनेबाहेक ऊर्जामा बदलेर मुलुकको भाग्य कोर्ने दिशामा अझै बढ्न सकिएको छैन । बिजुलीको उत्पादनमा नेपालले अहिले गरिरहेको लगानी पर्याप्त छैन । केही वर्षअघिसम्म १८ घण्टासम्म लोडसेडिङ हुने गर्थ्यो । यसको तुलनामा अहिले केही सहज भए पनि, जति बिजुली उपयोग हुनुपर्ने हो, त्यति भने भएको छैन । ती अँध्यारो दिनहरूबाट छुटकारा त मिलेको छ, तर हामी यतिमै सीमित हुनु हुन्न । गर्न बाँकी धेरै काम छन् । अरुण तेस्रो आयोजना राजनीतिक दाउपेचको सिकार बन्दा बिजुली उत्पादन कम भएको जगजाहेरै छ । बुढीगण्डकी आयोजना पनि समयमै सुरु हुन सकेको छैन । अनेक विवाद छन् । मुलुकमा बढ्दो आर्थिक घाटा कम गर्न पेट्रोलियम पदार्थको आयात घटाउनु नै मुख्य औषधि हो । तर, नदीनालामाथि यसरी राजनीति हावी हुँदा आशानुरूप काम हुन सकेको छैन । आयाल निगमबाट उपभोक्ताले तोकिएको मूल्यमा पेट्रोलियम पदार्थ खरिद गरे पनि जहिल्यै घाटामा गएको बताइन्छ । निगमका कर्मचारीहरू भन्छन्, बढ्दो घाटा बेहोर्ने क्षमता छैन । केही महिनाअघि निगमले हप्तामा दुई दिन सार्वजनिक बिदा दिन सरकारलाई सुझाएको थियो, यसो गर्दा पेट्रोलियम पदार्थको आयात घट्ने उसको विश्वास थियो, एक हिसाबमा यस्तो प्रस्ताव सकारात्मक नै मान्नुपर्छ । तर, लागू हुन सकेन । सवारीसाधन घटाउने र भएकाहरूलाई बिजुलीबाट चल्ने नबनाएसम्म पेट्रोलियम पदार्थको खपत रोकिन्न । रुस र युक्रेनबीच भइरहेको युद्धले विश्वबजारमा पेट्रोलियम पदार्थको मूल्य आकासिरहेको छ । हाम्रोजस्तो देशमा यसबाट बच्ने उत्तम उपाय विद्युत् उत्पादन बढाउनु नै हो । सवारीसाधनदेखि चुलोचौकोसम्ममा विद्युत् प्रयोगलाई प्रोत्साहन गर्ने नीति राज्यले ल्याउनुपर्छ । तर ठीक विपरीत विद्युतीय सवारीसाधनको मूल्य अत्यधिक हुने गरेको छ, यसमा अनेक कर जोडिन्छन् । एउटा विद्युतीय बस खरिदकै लागि करोड रुपैयाँ हाराहारीमा लगानी गर्नुपर्ने हुन्छ । यस्तो अचाक्ली मूल्यले गर्दा सार्वजनिक यातायात प्रणाली बिजुलीमैत्री हुन सकेको छैन । सरकारको पछिल्लो नीति तथा कार्यक्रममै सार्वजनिक विद्युतीय सवारीलाई प्राथमिकता दिने भन्दै १ सय विद्युतीय बस सञ्चालनको व्यवस्था गर्ने भनिएको थियो । पछिल्लो समय निजी क्षेत्रबाट विद्युतीय बस चलाउन केही प्रयास भएको पनि देखिन्छ । तर सरकारले यस्ता पहललाई सहयोग गर्न सकेको छैन । सरकारले करको दर बढाए पनि कतिपय व्यक्तिले आफ्नो विवेकको भरमा विद्युतीय साधनको प्रयोग गरिरहेका छन् । तर, व्यक्तिगत पहलले मात्र पेट्रोलियम सवारीसाधनलाई विस्थापित गर्न सकिन्न ।चार्जिङ स्टेसन को अभाव, नियमित विद्युत् आपूर्तिमा समस्या र विद्युतीय सवारी नै कम क्षमताको मात्र उपलब्ध हुने भएकाले अझै यो नेपालको सन्दर्भमा भरपर्दो साधन बन्न सकेको छैन । पछिल्लो समय केही आशा गर्ने ठाउँ भने देखिएको छ । उत्पादक कम्पनीहरूबीचको प्रतिस्पर्धा बढेपछि, विद्युतीय सवारीसाधन भने सहजै उपलब्ध हुन थालेका छन् । विद्युत् प्राधिकरणले ३८ करोड रुपैयाँ लगानी गरेर देशभरि ५१ स्थानमा चार्जिङ स्टेसन सहित आवश्यक पूर्वाधार निर्माण गरिरहेको खबर पनि सुखद छ । सँगै यस्ता पूर्वाधारको चाँडै निर्माण सम्पन्न गर्न पनि उत्तिकै ध्यान दिनुपर्छ । अर्को, जलवायु परिवर्तनको कारकमध्ये एक कार्बनलाई सोस्न वन क्षेत्रलाई बढाउनु जरुरी छ । अहिले जताततै वन फँडानी भइरहेको छ, यसलाई रोक्न तीनै तहका सरकार सक्रिय हुनुपर्छ । जलवायु परिवर्तनको असर जुन हिसाबले बढिरहेको छ, त्यसरी नै यसका न्यूनीकरणका उपायहरूलाई अवलम्बन गर्न ढिला गर्नु हुन्न ।"
मधेश राजनीतिको बाह्रखरी,"केही दिनयता मधेशको राजनीतिका विषयमा अनेक विचार आउन थालेका छन् । संघीयता हरणका बारेमा पनि एउटा कोणबाट बहस चलाइएको छ । लोकतन्त्रमा स्थापित एवं उदीयमान विभिन्न राजनीतिक शक्तिहरूका बारेमा अनेक कोणबाट आकलन हुनु स्वाभाविक हो । तर देशका सम्पूर्ण राजनीतिक शक्तिहरू (अपवादमा केहीबाहेक) एउटा समझदारी गरेर संवैधानिक अभ्यासमा केन्द्रित भइराखेको अवस्थामा फेरि संघीयताविरोधी बहस उठाइनु आश्चर्यको होइन, चिन्ताको विषय हो । निकट इतिहासले भन्छ माओवादीले सशस्त्र संघर्षताका प्रस्तावित गरेका नौवटा स्वायत्त क्षेत्र, पछि मधेश आन्दोलनको दबाब र जनजातिले उठाएका मागका सिलसिलामा सबै मुख्य दलहरूले संघीयता स्विकारेका हुन् । अन्य पक्ष अलमलिइरहँदा मधेश आन्दोलनले संघीयताको बाटामा हिँड्न अनवरत अडान लिएकै कारण संविधान२०७२ को मौलिक विशेषता प्रादेशिक संरचना हुन पुग्यो । मधेशी पहिचानको प्रादुर्भाव र अस्तित्व, लामो केन्द्रीकृत शासनबाट उन्मुक्तिका लागि ऐक्यबद्ध संघर्ष र त्यसले कोरेको मार्गचित्र निर्माणमा आफ्नै वस्तुगत परिवेश र परम्परा थियो जसलाई नेपालको आफ्नै ऐतिहासिक, भाषिक, सांस्कृतिक, आर्थिक र भौगोलिक परिवेश दृष्टिगत गरी देश जोड्ने संघीयता स्वीकार भयो । संविधान कार्यान्वयनको दोस्रो चरणमा प्रवेश गर्न आम निर्वाचनको तयारी भैराख्दा मधेश उत्साहनिराशाको संघारमा उभिएको छ ।संविधान कार्यान्वयनका लागि भएको पहिलो चुनावपश्चात् मधेशको पोलिटिकल स्पेक्ट्रम मा अन्य खेलाडीले स्थान ओगटेका छन् । राजनीति बढी प्रतिस्पर्धात्मक हुने निश्चित थियो, भयो पनि । बर्तमान र भावी चुनौती सामना गर्न बौद्धिक सक्रियता तथा सांगठनिक क्रियाशीलता आवश्यक थियो, जो गरिएन । तर संघीयताविरोधीको तुरूपलाई मधेश प्रदेश सरकारका कतिपय क्रियाकलाप माथ नै दिन नसके पनि काट दिन भने सफल भएका छन् । माझीको जालबाट उम्कन सक्ने माछा पानीमा डुबेर कहिल्यै मर्दैन भनेझैं संविधान निर्माणका क्रममा शक्ति संरचनाको नवव्याकरण लेख्ने उपक्रम हुँदा त्यसमा हस्तक्षेपको कोसिस गरेको मधेश राजनीति सत्ता राजनीतिको प्यादा बन्न पुग्दा उसको चाहना निर्णायक रहिरहन सकेन । समताको राजनीति सिंहदरबारको चक्करबाट मुक्त भएपछि स्वतः बलियो हुन्छ । जनआन्दोलन २०४६ का सर्वोच्च कमान्डर गणेशमान सिंहलाई जब सोधिन्थ्यो, फेरि पनि प्रजातन्त्र गुम्यो भने के गर्नुहुन्छ ? उनी अंग्रेजीको एउटा कविताका पंक्ति दोहोर्याउने गर्थे, अर्को एउटा संघर्ष, सम्भवतः अन्तिम, तर निःसन्देह सर्वश्रेष्ठ । बिजुलीको स्विचलाई अनअफ गरेजस्तै कसैले चाहँदैमा संघीयता खारेज हुन्छ भन्ने मृगतृष्णाका पछाडि अब कोही नकुदे हुन्छ । अहिले त्यतै कुद्न खोज्नेहरू ती हुन् जो विचारलाई इन्कार गरेर केवल दलहरूको कमजोरी र प्रादेशिक अभ्यासको रिक्तता भजाएर आगामी निर्वाचनमा आफ्नो महत्त्वाकांक्षाको बाली काट्न चाहन्छन् । यस्तोमा मधेश राजनीतिले इतिहासको झंकार होइन, भविष्यलाई ललकार दिने नेतृत्व बढी प्रभावशाली हुन सक्ने यथार्थ स्वीकार गर्नुपर्छ । मधेश आन्दोलनसँग साइनो जोडिएका यो वा त्यो दल, यो र त्यो पात्रको खेदो खन्नुभन्दा अहिलेको अवस्थासम्म ल्याइपुर्याउनमा योगदानका लागि तिनलाई साधुवाद दिनुपर्छ । प्रत्येक नेता र नाराको एउटा निश्चित समय हुँदो रहेछ । विद्यमान अवरोध, जटिलता र चक्रव्यूहबाट कोही नेता वा दलहरूले निकास दिनुपर्छ भन्ने भावुक परिकल्पना मात्र पर्याप्त हुने रहेनछ । त्यसका लागि वस्तुगत वातावरण विकसित हुनैपर्ने रहेछ । समाज र समयको परिवर्तनलाई सधैं रोक्न सकिँदैन ।आज संघीयताको अस्तित्वले मात्र चुनौती बेहोरेको छैन । लोकतान्त्रिक मूल्यमान्यताहरू कस्तो अवस्थामा छन् भनी बुझ्नु पनि त्यत्तिकै आवश्यक छ । वस्तुतः लोकतन्त्र एउटा शासन प्रणाली मात्र होइन, सामाजिक दर्शन र वैयक्तिक जीवनदृष्टि पनि हो । संविधानले लोकतान्त्रिक अभ्यासको एउटा लिक कोर्न खोजेको छ तर सत्ता राजनीतिले त्यसलाई फरक धार दिन खोजेको देखिन्छ । यस्तोमा जेजति सीमित सम्भावनामाझ मधेश प्रदेशमा प्रादेशिक अभ्यास भयो, त्यसले संघीयताको भविष्यप्रति आशावादी हुन कति बल पुर्यायो ? स्वयं मधेश प्रदेशभित्रका लागि यो कत्तिको सम्भावनायुक्त हुनुपर्दथ्यो र वर्तमानमा के स्थिति छ ? मधेश आन्दोलनताका मुठ्ठी कसेर उचालिएका हातहरूको शक्ति आन्तरिक र बाह्य शक्तिहरूलाई थाहा थियो र उनीहरू तिनलाई बहुरूपिया नृत्य गराउँदै समाप्त गर्न भस्मासुरजस्तो तम्सिए । मधेशी शक्ति त्यसै गलेको होइन !दोस्रो मधेश आन्दोलनमा भारतको मध्यस्थता थियो, तेस्रोमा त काँधमै चढ्न आइपुग्यो । नेपालको राजनीतिक विकासक्रममा यदाकदा भारतको भूमिका प्रस्ट देखिन्छ । तर अहिलेको दिल्लीमा मधेशी शक्तिमाथि दाउ लगाउने राजनीतिक व्यक्ति वा नागरिक अभियन्ताहरू घट्दै गएका छन् । सीमाञ्चल भावुकताको रापताप दिल्ली त के, पटना र लखनउसम्म पुग्न सकेन । मधेश राजनीतिसँग जोडिएका नेताहरूका भक्तहरूले जति नै जयजयकार गरे पनि तिनको साख निकै गिरेको छ । यस्तोमा दिल्लीतीर्थको निम्तो त टाढाको कुरा भयो, काठमाडौंस्थित इन्डिया हाउस पुग्न पनि कुनै पर्व नै कुर्नुपर्छ । दिल्ली संस्थापनमा नेपाल नीति बनाउन सघाउनेहरू सकेसम्म मधेशको म पनि उच्चारण गर्न चाहँदैनन् । मधेशमा छनोटका अन्य विकल्प अझै कमजोर रहेकाले साउथ ब्लकले पर्ख र हेर को जोखिम मोल्न स्वयंलाई तयार गरिरहेको बुझ्न गाह्रो छैन । यो कुरालाई केस्राकेस्रा केलाएर बसेका नेपाली राजनीतिका मुख्य खेलाडीहरूले मधेशी नेतृत्वलाई त्यसै भाउ दिन छाडेका होइनन् । बस्न मन लागे सँगै आऊ, नभए आफ्नो बाटो आफैं हिँड । बैसाखीबिना अब मधेशको चुनावी मल्लयुद्ध जित्न सकिँदैन भन्ने संज्ञान मधेशी नेतृत्वमा त्यसै उत्पन्न भएको होइन । सुस्केरा हालेर गाइने विलापका गीत अथवा चियाको चुस्की लिँदै काठमाडौंको बन्द कोठामा पोखिने आक्रोश दुवै थरी मधेशी नेतृत्वका लागि प्रत्युत्पादक हुने बुझाइ छ । स्वयं दलहरूका नेतृत्व एकअर्कासँग सशंकित छन् ।विद्यमान राजनीतिक संस्कारले आन्दोलनको मर्मलाई बदनाम र असफल बनाउने प्रबल सम्भावना छ । मधेशीजन र उनीहरूसँग जोडिएको राजनीति गर्नेहरूको समग्र सम्बन्ध नै अहिले रूपान्तरणको संघारमा छ । केही गर्ने उत्साहको काउकुती नलागेसम्म परिस्थिति तरल नै रहनेछ । जब बोली अनुसारको व्यवहार हुँदैन, बोलीले अर्थ र आशा गुमाउँदै जान्छ । आउने दशकमा मधेशको राजनीति पुरानै लिकमा दौडिनेछैन । यो पक्का हो । विगतमा मधेशी मुद्दालाई लिएर कोही बन्दुक उठाउने भए, कसैले पृथकतावादको नारा उचाले, कसैले समुदायविशेषप्रति घृणा प्रक्षेपण गरे । तर कालान्तरमा मध्यमार्ग नै उत्तम विकल्प हो भने ठहर भयो । जो आफूलाई मध्यमार्गी धारको मान्थे, तिनका खुट्टा डगमगाएकै हुन् । मधेशीजनकेन्द्रित राजनीति गर्ने कि अन्य वञ्चित समूहहरूलाई ऐक्यबद्ध गरेर अघि बढ्ने, यो अलमल अब रहेन । पछिल्ला दशकका कैयौं प्रयोगबाट मधेश राजनीतिले धेरै चीज सिकेको छ ।जसरी मधेश आन्दोलनका उपलब्धिहरूको तेजोवध गर्ने दक्षिणपन्थी प्रयत्न हुँदै छ, त्यसै गरी मधेशभित्र शक्ति संरक्षण प्राप्त गर्न ठूला दलहरूको ओत लाग्ने सोचको विस्तार हुँदै छ । यी दुइटै अवस्थामा चेपुवामा पर्ने मधेश आन्दोलनका एजेन्डाहरू नै हुन् । प्रभावकारी प्रादेशिक अभ्यास, अर्थपूर्ण समावेशीकरण, भाषिकसांस्कृतिक सम्मान, राज्य र राजनीतिक भूगोलबीचका बासिन्दाको परिभाषित सम्बन्ध, दिगो विकासको मोडल, राज्यमा सहज पहुँच र प्रतिनिधित्व मधेशले खोजेको हो । सत्तासुखले मधेशी राजनीतिलाई यथास्थितिवादी बनायो । अर्कोतिर, ठूला भनिने दलहरूबाट भुइँ राजनीतिलाई जसरी आयामित गरिएको छ, त्योसँग जुध्न पनि मधेशी राजनीतिले आफ्नो संघर्षको परिधानलाई फुकाल्यो । हो, यसले गर्दा त्यो पोखरीको गतिहीन पानी तरंगित भयो । यस्तो नुहाउने उपक्रम जतिसुकै गरिए पनि ताजा वा नयाँ पानी आउँदैन । यसले गर्दा मधेश राजनीति आलोचित भयो ।आउने दशकमा मधेशको राजनीति फेरिनेछ । एउटा यस्तो पुस्ता आउँदै छ जसले २०४६ सालपूर्वको निष्ठाको राजनीतिबारे सुनेको छ । त्यतिखेर आफ्ना पैतृक सम्पत्ति लुटाएर पञ्चायती प्रकोपको सामना गरिन्थ्यो । त्यसपछि एउटा यस्तो पुस्ता उदायो जसले संघर्ष त गर्यो, त्यत्तिकै सत्ताको सुखसयल पनि बटुल्यो । अबको पुस्ताको साक्षात्कार नयाँ मधेशसँग हुँदै छ । उसले स्वयं मधेशभित्रको संरचना र अन्य नेपाली भूगोलका समाजलाई बुझेको छ, क्षेत्रीय अर्थराजनीतिका बाध्यताका बारेमा सुसूचित छ । यो पुस्ताका लागि परिवर्तनका नारा र नेतृत्वबारे सोचाइ पनि भिन्न छ । यस पटक विकल्पको राजनीतिले त मूर्तरूप लिँदैन, तर यथास्थितिबाट उन्मुक्तिको छटपटीको गडगडाहट भूतलमा कम छैन । अबको मधेश राजनीति समग्र मुलुकको अग्रगामी परिवर्तनलाई दिशा दिने खालको हुनेछÙ यो यहीँकै कोसी, कमला, रातु र राप्तीको पानी खाएर हुर्किएको हुनेछ ।"
राअविलाई गृह मातहत ल्याउन सांसदको जोड,"(काठमाडौं)  राष्ट्रिय अनुसन्धान विभाग (राअवि) लाई प्रधानमन्त्री तथा मन्त्रिपरिषद्को कार्यालयबाट गृह मन्त्रालय मातहत ल्याउनुपर्ने धारणा सत्तारूढ र प्रमुख प्रतिपक्षी दलका सांसदले राखेका छन् । राअविलाई प्रधानमन्त्री कार्यालय मातहत राख्दा काम प्रभावकारी नभएको समान निष्कर्ष कांग्रेस, माओवादी केन्द्र, एकीकृत समाजवादीलगायत सत्तारूढ र प्रमुख प्रतिपक्षी एमालेका सांसदको रहेको छ । प्रतिनिधिसभाको राज्यव्यवस्था तथा सुशासन समितिको बैठकमा बुधबार नेपाल विशेष सेवाको गठन र सञ्चालनसम्बन्धी कानुनलाई संशोधन र एकीकरण गर्न बनेको विधेयकमाथि छलफल गर्ने क्रममा उनीहरूले राअविलाई गृह मातहत ल्याएर आन्तरिक र अन्तर्राष्ट्रिय सुरक्षा चुनौतीका सूचना संकलनदेखि सुरक्षा रणनीति निर्माणसम्ममा सबल बनाउनुपर्नेमा जोड दिएका छन् । गृह मन्त्रालय मातहत रहेको राअविलाई तत्कालीन प्रधानमन्त्री केपी शर्मा ओलीले २०७४ सालमा प्रधानमन्त्री तथा मन्त्रिपरिषद् कार्यालय मातहत लगेका थिए । त्यसको विरोध गर्दै आएको तत्कालीन प्रमुख प्रतिपक्ष कांग्रेसले अहिले सरकारको नेतृत्व गरिरहेको छ । सरकारले राअविलाई गृह मातहत ल्याउन भने चासो दिएको छैन । कांग्रेस महामन्त्रीसमेत रहेका सांसद गगन थापा भने राअविलाई प्रधानमन्त्री कार्यालय मातहत लैजाने ओली सरकारको निर्णय ठीक नभएको र त्यसलाई गृहमा फर्काउनुपर्ने भन्नेमा आफ्नो स्पस्ट रहेको बताए । अरू सुरक्षा निकाय गृह मन्त्रालयले चलाउँछ । राष्ट्रिय अनुसन्धान विभाग मात्रै प्रधानमन्त्री कार्यालय मातहत लिनुको औचित्य छैन, राअवि चलाउने क्षमता गृह मन्त्रालयसाग मात्रै छ, उनले भने, विधेययक प्रस्तुत भएको अवस्था (२०७६) मा कांग्रेसको जुन धारणा थियो अहिले पनि त्यही छ । माओवादी केन्द्रका सांसद एवं पूर्वगृहमन्त्री शक्ति बस्नेतले भने आफ्नो खुफिया एजेन्सी नहुँदा गृह मन्त्रालय पंगु हुने बताए । उनले सूचना संकलनका लागि बलियो संगठन राअवि भएकाले त्यसलाई प्रधानमन्त्री कार्यालय मातहत नराखी गृहमा नै फर्काउनुपर्ने धारणा राखे । प्रधानमन्त्री कार्यालयको संरचनागत व्यवस्थाले राअविलाई राम्ररी निर्देशित गर्न सक्दैन । गृह मन्त्रालयको आफ्नो खुफिया एजेन्सी नहुनु पनि विचारणीय छ, उनले भने । एमाले सांसद नवराज सिलवालले राअवि प्रमुखले प्रधानमन्त्रीलाई रिपोर्टिङ गर्ने समयसम्म नपाउने गरेको बताए । राअविलाई प्रधानमन्त्री कार्यालयभन्दा पनि गृहले हेर्दा नै बढी प्रभावकारी हुन्छ, उनले भने । कांग्रेसका सांसद सञ्जय गौतमले प्रधानमन्त्री कार्यालय मातहत राअविलाई राख्दा प्रभावकारी रूपमा काम हुन नसक्ने धारणा राखे । उनले सम्पत्ति शुद्धीकरण अनुसन्धान विभागलाई समेत प्रधानमन्त्री मातहत राख्न नहुने बताए । माओवादी सांसद रेखा शर्माले प्रधानमन्त्री कार्यालय मातहत रहँदा राअविले व्यवस्थित काम गर्न नसकेको बताइन् । यशोदा सुवेदी गुरुङले भने राअविलाई गृह मन्त्रालयअन्तर्गत नै रहने गरी कानुनी व्यवस्था गर्नुपर्ने धारणा राखिन् । कांग्रेस सांसद डिला संग्रौलाले राअविलाई प्रधानमन्त्री कार्यालय मातहत राख्न नहुने धारणा राखिन् । एमाले सांसद झपट रावलले भने विगतमा ओलीले राअविलाई प्रधानमन्त्री कार्यालय मातहत राख्दा अधिनायकवादी भयो भन्नेहरूले अहिले सरकारमा गएको १ वर्ष पूरा हुँदा पनि गृह मन्त्रालय मातहत नफर्काएको बताए । उनले तत्कालीन प्रधानमन्त्री ओलीले आफूखुसी राअविलाई प्रधानमन्त्री तथा मन्त्रिपरिषद्को कार्यालय मातहत नलिएको जिकिर गरेका थिए । त्यसपछि समितिमा उपस्थित गृहमन्त्री बालकृष्ण खाँणले भने, त्यतिखेर प्रधानमन्त्रीले लानुभएको रहेनछ, गृहमन्त्रीले पठाउनुभएको रहेछ । राअविलाई प्रधानमन्त्री तथा मन्त्रिपरिषद्को कार्यालय मातहत लैजाने बेला रामबहादुर थापा गृहमन्त्री थिए । सांसद सिलवालले राअविका मुख्य अनुसन्धान निर्देशक ३ वर्ष, अतिरिक्त अनुसन्धान निर्देशक दुई वर्ष, अनुसन्धान निर्देशक ४ वर्ष, सहअनुसन्धान निर्देशक ६ वर्ष र उपअनुसन्धान निर्देशक १० वर्ष पदमा रहेपछि अनिवार्य अवकाश हुनुपर्ने धारणा राखे । यसो गर्दा पुरानालाई काम गर्ने अवसर प्राप्त हुने र नयाँ नेतृत्व पनि विकास हुने उनको तर्क थियो । राष्ट्रिय सभाको विधायन व्यवस्थापन समितिमा राअविको तत्कालीन नेतृत्वले मुख्य अनुसन्धान निर्देशक र अतिरिक्त अनुसन्धान निर्देशकको कार्यावधि ४ वर्षको हुनुपर्ने माग गरेअनुसार नै प्रतिवेदन बनेको छ । जसलाई संशोधन गरेर ३ वर्ष बनाउनुपर्ने माग प्रतिनिधिसभामा उठेको छ । विधेयकमा राअविलाई जोकसैको फोन ट्र्यापिकङ गर्ने र सञ्चार सञ्जाललाई अनुगमन वा निगरानी गर्ने अधिकार दिने विवादित विषय पनि छ । विधेयकमा राअविले सन्दिग्ध वा निगरानीमा रहेका व्यक्ति, संघसंस्थाबाट सार्वजनिक सञ्चार माध्यम वा अन्य माध्यमबाट भएका कुराकानी, श्रव्यदृश्य वा विद्युतीय संकेत वा विवरणलाई निगरानी, अनुगमन र इन्टरसेप्सन गर्न तथा अभिलेख गर्न सक्ने व्यवस्था छ । राष्ट्रिय सभाले त्यस्तो कार्य गर्दा मुख्य अनुसन्धान निर्देशकले अभिलेख गर्न सक्ने संशोधन गरेको थियो । प्रतिनिधिसभामा भने नागरिकको गोपनीयताको हक संकुचित हुने भएकाले त्यस्तो कार्य गर्नु पहिला अदालतबाट अनुमति लिनुपर्ने माग उठेको छ । लोकतान्त्रिक संस्था बलियो छैन । कार्यकारीले आफ्नो शक्ति दुरुपयोग गर्ने भएकाले अदालतबाट अनुमति लिनुपर्ने व्यवस्था राख्नुपर्छ । रातको १० बजे पनि अदालत गएर पूर्वस्वीकृति लिने व्यवस्था हुनुपर्छ, सांसद थापाले भने । कांग्रेस सांसद अमरेशकुमार सिंहले सत्तामा रहेका व्यक्तिले आफ्नै पार्टीभित्रका फरक धारका व्यक्तिमाथि पनि सुराकी प्रयोग गरिरहेको उल्लेख गर्दै फोन ट्र्यापिङ गर्नका लागि अदालतको अनुमति लिनुपर्ने व्यवस्था राख्नुपर्ने धारणा राखे । कांग्रेसकै अर्का सांसद गौतमले पनि फोन ट्र्यापिङ गर्दा पूर्वस्वीकृति लिने कानुनी व्यवस्था गर्नुपर्ने बताए ।"
खोइ नमुना सदरमुकाम ?,"(नवलपुर)  तत्कालीन प्रधानमन्त्री केपी शर्मा ओलीले २०७६ वैशाख ७ गते पूर्वी नवलपरासीको कावासोतीमा तामझामसहित नमुना सदरमुकाम शिलान्यास गरे । संघीयताअघि सामान्य कामका लागि पनि परासी पुग्नुपर्ने बाध्यतामा रहेका जिल्लावासी शिलान्यासपछि खुसी देखिए । यसअघि पूर्वी र पश्चिम नवलपरासी एउटै जिल्ला थियो । अहिले पश्चिम भाग लुम्बिनी प्रदेश र पूर्वी भाग गण्डकी प्रदेशमा पर्छन् । नवलपुर कान्छो जिल्ला भएपछि सरकारी कार्यालय र सदरमुकामका लागि नयाँ स्थानको खोजी भयो । सरकारी कार्यालय यत्रतत्र हुनुभन्दा एकै स्थानमा स्थापना गर्ने लक्ष्यअनुसार नमुना सदरमुकामको अवधारणा ल्याइयो । तर, शिलान्यासपछि कामले गति लिएको छैन । तीन वर्ष पुग्दा पनि सरकारी भवन निमार्णको काम सुरु भएन । शिलान्यास गर्दा निर्माण गरिएको ताम्रापत्र र शिलालेख पनि हराइसकेका छन् । हरेक पटक फेरिने मन्त्री र नेताहरूले स्थलगत अवलोकन गर्ने र आश्वासन दिनेबाहेक यो तीन वर्षमा देखिने गरी केही काम भएको छैन । सरकारी कार्यालय बन्ने स्थान अगाडि व्यवसाय गर्दै आएका ज्यानप्रसाद बराललाई तीन वर्षभित्रमा सुन्दर सदरमुकाम निर्माण हुन्छ भन्ने लागेको थियो । सदरमुकाम निर्माणपछि व्यवसाय बढ्ने आस गरेका उनी अहिलेको काम देखेर दिक्क मानिरहेका छन् । सदरमुकामका लागि भनेर छुट्याएको स्थान खेल मैदान र सवारी सिक्ने थलो बनेको छ । तीन वर्षभित्रमा आधुनिक र सुन्दर सदरमुकाम बन्छ भन्थे । प्रधानमन्त्री नै आएर शिलान्यास गरेपछि आशा पनि लागेको थियो । यस्तै हो भने १० वर्षमा पनि सरकारी कार्यालय बन्छ जस्तो लाग्दैन, उनले भने, सदरमुकाम बन्ने आशामा धेरैले यो क्षेत्रमा महँगो मूल्यमा जग्गा खरिद गरेका छन् । अहिले बन्ने छाँट नदेखेपछि बिक्री गर्दै हिँड्न थालेका छन् ।तीन वर्षमा अहिलेसम्म सदरमुकामभित्र करिब ६ किलोमिटर सडक निर्माणको काम भएको छ । तर सडकमा नाली, फुटपाथ, पार्क र साइकल रुट निर्माणका काम बाँकी छन् । १० करोड ७७ लाखको लागतमा ग्राभेल सडक निर्माण गर्ने कामबाहेक अन्य संरचना बनेका छैनन् । जिल्ला प्रशासन, प्रहरी र अन्य सरकारी कार्यालय निर्माणका लागि आएको बजेट बर्सेनि फिर्ता जाने गरेको छ ।डीपीआरअनुसार एकीकृत नमुना सदरमुकाम बनाउन २६ अर्बभन्दा बढी खर्च लाग्ने अनुमान छ । एउटा ब्लकमा चारवटा सरकारी कार्यालय राख्ने गरी डिजाइन गरिएको भए पनि पटकपटक डीपीआर नै फेरबदल भइरहँदा अन्तिम रूप लिन सकेको छैन । तीन वर्ष हुँदासमेत वातावरण प्रभाव मूल्यांकन सम्पन्न भएको छैन । जसका कारण बजार क्षेत्र भएकाले रूख काट्न सहज बाटो खुलेको छैन । रूख कटान अगाडि नबढेसम्म थप कार्य हुन नसकेको सहरी विकास तथा भवन निर्माण विकास कार्यालय चितवनका प्रमुख प्रकाश अर्यालले बताए । यसको डिजाइन बन्ने र उपलब्ध जग्गामा के कस्ता संरचना बन्ने भन्ने काम लगभग सकिएको छ । काममा ढिलाइ पक्कै भएको हो, उनले भने, जंगल क्षेत्र भएकाले रूख काट्नुपर्ने र त्यसका लागि आईईई गनुपर्ने हुन्छ । अहिले हामी यही काम गरिरहेका छौं । यो सकिनेबित्तिकै कामले तीव्रता लिनेछ । नमुना सदरमुकाम बनाउन कावासोती नगरपालिका३ मा रहेको १ सय ८६ बिघा जमिन नेपाल सरकारले वन क्षेत्रबाट आफू मातहत ल्याएको हो । सदरमुकाम क्षेत्रमा सरकारी कार्यालयबाहेक करिब ५ हजार जना अट्ने अत्याधुनिक सभा हल, २५ हजार दर्शकले खेल हेर्न सक्ने फुटबल मैदान, ग्रिन पार्क, कभर्डहल निर्माण हुनेछ । संघीयतापछि नेपालकै कान्छो जिल्ला बनेको नवलपुरका सरकारी कार्यालय अहिले भाडाका घरमा छन् । नापी, मालपोत र वन कार्यालयबाहेक २७ सरकारी कार्यालय भाडाको घरमा सञ्चालनमा छन् । हरेक महिना जिल्लाका सरकारी कार्यालयले करिब १० लाख रुपैयाँ भाडा बुझाउने गर्छन् । नमुना सदरमुकामको काम छिटो गर्न निरन्तर लागिरहेका छौं । निर्माणको काम सम्पन्न भएमा सेवाग्राही र सरकारी कर्मचारीलाई पनि सेवा प्रवाहमा सहज हुने थियो, प्रमुख जिल्ला अधिकारी सुमन घिमिरेले भने, सोचेअनुसार काम नभएकै हो । विभिन्न मन्त्रालय र प्रक्रिया पुर्याउँदा ढिलाइ भयो । सरकारी कार्यालय छरिएर रहँदा सेवाग्राहीले सास्ती व्यहोर्नुपरेको छ । घरेलु तथा साना उद्योग कार्यालय कावासोती१६ डन्डामा छ भने कर कार्यालय कावासोती३ मा । एकै स्थानमा कार्यालय हुने हो भने सर्वसाधारणलाई सहज हुने कावासोती८ का बसन्त तामाङले बताए । कनिका छरेको जसरी कार्यालय छन् । नयाँ स्थापना भएका कार्यालय कता छन्, पत्तो हुँदैन, उनले भने, एकै स्थानमा कार्यालय बनाउने भनेको नेताको गफ मात्र होला जस्तो छ ।"
दुई गर्भवतीको उद्धार,बाजुरा (रासस) दुई गर्भवतीलाई प्रसूतिका लागि बुधबार हेलिकोप्टरबाट उद्धार गरिएको छ । पूर्वी उत्तरी भेगको बूढीनन्दा नगरपालिकाको कोल्टी प्राथमिक स्वास्थ्य केन्द्र र जिल्ला अस्पतालबाट गरी दुई जनालाई नेपाली सेनाको हेलिकप्टरमार्फत उद्धार गरिएको हो । बूढीनन्दा२ कोल्टीकी ३० वर्षीया मनु रेग्मी पाध्याय र जगन्नाथ२ की २२ वर्षीया जेनी राईलाई हेलिकप्टरमार्फत उद्धार गरिएको प्रमुख जिल्ला अधिकारी प्रकाशचन्द्र अधिकारीले बताए । उनका अनुसार दुवै महिलालाई बेथा लागे पनि जिल्लामा सुत्केरी गराउन नसकिने स्वास्थ्यकर्मीको आकलन थियो । राष्ट्रपति महिला उत्थान कार्यक्रममार्फत सेनाको हेलिकप्टरमा सुविधा सम्पन्न अस्पतालमा पुर्याउन उद्धार गरिएको प्रजिअ अधिकारीले बताए ।
घाइतेलाई ३७ घण्टापछि अस्पताल,"(म्याग्दी)  मालिका गाउँपालिका२ रुमको घाङ्लेपानी पहिरोमा घाइते भएका ६७ वर्षीया गोरी र उनका ६२ वर्षीय श्रीमान् गोठे विकलाई ३७ घण्टापछि अस्पताल पुर्याइएको छ । मंगलबार बिहान ४ बजेतिर खसेको पहिरोमा घाइते भएका उनीहरूलाई बुधबार साँझ ५ बजेमात्रै बेनी अस्पताल लगिएको हो । बुधबार मध्याह्न मौसम सफा भएपछि स्थानीयले ५ घण्टा लामो घुमाउरो बाटोबाट स्ट्रेचरमा बोकेर गाउँपालिका केन्द्र दरबाङको घुमाउने पहिरोसम्म ल्याएका थिए । सदरमुकामबाट पठाएको एम्बुलेन्सले बुधबार साँझ बेनी अस्पताल ल्याएको प्रमुख जिल्ला अधिकारी चिरन्जीवी रानाले बताए । खराब मौसमका कारण मंगलबार हेलिकोप्टरबाट घाइतेको उद्धार गर्न सकिएन । बुधबार स्ट्रेचरमा ल्याउन थालेको खबर पाएपछि गाडी पुग्ने स्थानसम्म एम्बुलेन्स पठाएका हौं, प्रजिअ रानाले भने । अस्पतालका अनुसार वृद्धालाई थप उपचारका लागि पोखरा रिफर गरिएको छ । उनको छातीमा गहिरो चोट हुनुका साथै करङ भाँचिएको छ भने रगत जमेको छ ।अर्का घाइते गोठे विकको भने एक्सरेलगायत स्वास्थ्य परीक्षण भइरहेको छ । अस्पतालले घाइतेलाई पोखरा लैजान रिफर गरे पनि आफन्तले उपचार खर्च नभएकाले बिहीबार बिहान मात्र जाने बताएका छन् । घरको सर्वस्व पहिरोले लग्यो । बाँचेका बाजेबजैलाई जसोतसो गाउँलेको सहयोगमा अस्पताल ल्यायौं, घाइतेका नाति सन्तोष बराइलीले भने, पोखरा पुग्नुपर्ला भन्ने भएन । पैसाको जोहो नभएकोले राति अलपत्र पर्नुभन्दा खर्च जुटाएर भोलि बिहान जान्छौं । मंगलबार बिहान ४ बजेतिर पहिरो खस्दा विक दम्पतीका छिमेकी ३७ वर्षीय घामबहादुर विक, उनकी श्रीमती ३२ वर्षीया राममायाँ, छोराहरू १७ वर्षीय नवीन, १४ वर्षीय राजन र ८ वर्षकी छोरी रोजी विकको मृत्यु भएको थियो ।"
ताइवान तनावले नेपालमा कस्तो असर ?,"(काठमाडौं)  चीनको पूर्वी क्षेत्रमा रहेको ताइवान टापुलाई लिएर विश्वका दुई ठूला शक्तिशाली मुलुक अमेरिका र चीनबीच टकराव बढिरहेकै बेला बुधबार बिहान काठमाडौंमा भने नेपालका लागि चिनियाँ राजदूत होउ यान्छीले वक्तव्य जारी गर्दै नेपालको प्रशंसा गरिन् । एक चीन नीति मा अमेरिकाको गम्भीर उल्लंघनको आलोचना र नेपालको प्रतिबद्धताप्रति उनको सकारात्मक धारणा थियो । अमेरिकी सभामुख नान्सी पेलोसी ताइवान पुगेपछि चीनअमेरिकाबीच सम्बन्ध झन् चिसिएको छ । भ्रमणलाई लिएर चिनियाँ विदेश मन्त्रालय र मन्त्री वाङ यीले पटकपटक बेइजिङबाट अभिव्यक्ति दिइरहे पनि त्यही सन्दर्भमा राजदूत होउले नेपाललाई समेत जोडेर धारणा सार्वजनिक गर्नुलाई महत्त्वपूर्ण अर्थका रूपमा लिन सकिने विज्ञहरू बताउँछन् । चीनमा अन्तर्राष्ट्रिय सम्बन्ध मामिलामा विद्यावारिधि गरेका भूराजनीतिक जानकार रूपक सापकोटाले नेपालले एक चीन नीति मान्दै आएकाले होउले आफ्नो जिम्मेवारीका हिसाबले विज्ञप्ति निकालेको हुन सक्ने बताए । यो वक्तव्यको आशयचाहिँ नेपालले पनि यस मामिलामा बोलिदिओस् भन्ने होला, उनले भने । नेपालले एक चीन नीतिमा प्रतिबद्धता जनाउँदै आए पनि घटना विशेष रूपमा भने बोलेको छैन । तर केपी ओली सरकारको पालामा सन् २०२० जुन ३ मा हङकङमा चीनले लागू गरेको नेसनल सेक्युरिटी ल बारे विवाद भइरहँदा परराष्ट्र मन्त्रालयले प्रवक्तामार्फत उक्त घटनाको टिप्पणी गरेको थियो । चीनको आन्तरिक मामिलामा नेपाल सरकारले त्यस बेला आफ्नो धारणा राखेको हो । अमेरिकाबाट ताइवान पुग्ने पेलोसी २५ वर्षयताकै उच्च अमेरिकी अधिकारी हुन् । यसअघि सन् १९९७ मा तत्कालीन अमेरिकी सभामुख न्युट गिंगरिचरको ताइवान भ्रमण भएको थियो । पेलोसीको हालको भ्रमणले अमेरिका र चीनबीचको सम्बन्धमा दरार आउन सक्ने सापकोटा बताउँछन् । त्यसले हामीलाई पनि प्रभाव पार्न सक्छ, उनले भने । अमेरिकाको अहिलेको चीन नीति नै कन्फ्युजन मा देखिएको उनको भनाइ छ । चीन र अमेरिका सम्बन्धलाई हेनरी किसिन्जरले सन् १९७० को दशकमा सुधार गर्दै कूटनीतिक सम्बन्ध स्थापना गर्ने बाटोमा पुर्याएका थिए । जसले गर्दा अमेरिकाले नेतृत्व गरेको पश्चिमी ध्रुव र सोभियत युनियनले नेतृत्व गरेको कम्युनिस्ट ध्रुवबीच शीतयुद्ध हुँदा अमेरिकालाई चीनको साथ थियो । एउटै विचारधारा भएर पनि चीनले सोभियत युनियनको खुलेर समर्थन गरेन । चीनले अमेरिकाले सन् १९७९ मा कूटनीतिक सम्बन्ध स्थापना गर्दा जारी गरेको संयुक्त वक्तव्यमा अमेरिकाले जनवादी गणतन्त्र चीनलाई पूर्ण रूपमा कानुनी हैसियताका साथ चीन सरकार मान्ने निर्णय गरेको थियो । पेलोसीको भ्रमणसँगै अमेरिकाले अहिले आएर उल्लंघन गरेको चीनको आरोप छ । परराष्ट्रविद् दिनेश भट्टराई ताइवानलाई लिएर अमेरिका र चीनबीचको तनावले नेपाललाई असर गर्ने प्रस्ट देखिएको बताउँछन् । नेपालले पनि बोल्दिओस् भन्ने चाहना राजदूतले पनि राखेको देखियो । अमेरिकामा आगामी नोभेम्बरमा मिडट्रम इलेक्सन छ । त्यसमा डेमोक्र्याट कमजोर देखिएका छन्, उनले भने । पेलोसीको ताइवान भ्रमणलाई लिएर अमेरिकाका विपक्षी दल रिपब्लिकन पार्टीका नेताले पनि सकारात्मक टिप्पणी गरिरहेका छन् । आगामी अक्टोबरमा चिनियाँ कम्युनिस्ट पार्टीको २० औं जनकंग्रेस छ । त्यहाँ राष्ट्रपति सी चिनफिङलाई पनि चीन अमेरिकासँग झुक्दैन भन्ने सन्देश दिनु छ । तर अहिलेको अवस्था हेर्दा दुवै मुलुकले आफू अर्कोसँग नझुक्ने रणनीतिमा रहेकाले आउट अफ कन्ट्रोलमा स्थिति जाँदैन, भट्टराईले भने, नेपालको एक चीन नीति अडान छँदै छ । २१ औं शताब्दीको महत्त्वपूर्ण सम्बन्ध भनेको अमेरिका र चीनको हो । दुवै पक्षले तनाव बढाउन् र असमझदारी नहोस् भन्ने हाम्रो चाहना हुनुपर्छ । एसिया भ्रमणमा रहेकी पेलोसी चीन मामिलामा पहिलेदेखि नै कडा आलोचक हुन् । पेलोसीलाई अर्को राष्ट्रपति निर्वाचनमा डेमोक्र्याट पार्टीबाट उम्मेदवारका रूपमा पनि हेरिएको छ । जसका कारण पनि अमेरिकामा आफ्नो बलियो पकड बनाउन चीनको संवेदनशील भूमिमा पुगेर आफू बलियो र कसैसँग नझुक्ने प्रभावशाली नेतृको संज्ञा दिन चाहेको देखिन्छ । साथै, अमेरिकाले सन् २०१९ मा इन्डोप्यासिफिक रणनीतिको दस्ताबेज ल्याएर चीनलाई अघि बढ्नबाट रोक्ने भन्ने स्पष्ट पारेको छ । पेलोसीको भ्रमणलाई पनि त्यसकै एउटा पाटोका रूपमा हेर्न सकिन्छ । पूर्वपरराष्ट्र सचिव दुर्गाप्रसाद भट्टराई अमेरिका र नेपालले मान्दै आएको एक चीन नीति एउटै रहेको बताउँछन् । हामी जे भन्यो, त्यही गरौं भनेर टिकिराखेका छौं । अमेरिका भने विचलनमा देखिन्छ, उनले भने । सन् १९५५ मा नेपाल र जनवादी गणतन्त्र चीनबीच द्विपक्षीय सम्बन्ध भएदेखि नै नेपालले एक चीन नीति अपनाएको हो । अमेरिकाले सुरुआतमा ताइवान मामिलामा चीनसँग सहज सम्बन्ध बनाए पनि चीनले तिब्बतलाई आफ्नो कब्जा (सन् १९५१) मा लिएपछि मानव अधिकारको विषय पनि उठाउन थालेको हो । तिब्बती शरणार्थीबारे अमेरिकाले चीनमाथि बारम्बार प्रश्न उठाउँदै आएको छ । भट्टराई यो अवस्थामा नेपालले आफ्नो भूमिमा अरूको आधारभूत विषयमा प्रभाव पर्ने गरी कुनै गतिविधि हुन दिँदैनौं भनेर प्रतिबद्धता दिनुपर्ने सुझाव दिन्छन् ।"
ताइवानको साथ छाड्दैनौं,"बेइजिङताइपेई सिटी (एजेन्सी) चीनको चेतावनीबीच ताइवान पुगेकी अमेरिकी सभामुख नान्सी पेलोसीले आफ्नो देशले तोकतान्त्रिक टापु ताइवानको साथ नछाड्ने बताएकी छन् । ताइवानकी राष्ट्रपति साई इंगवेनसँगको ऐतिहासिक भेटवार्ताका क्रममा पेलोसीले लोकतन्त्रको विश्वव्यापी प्रवर्द्धनका लागि अमेरिका दृढ रहेको बताएकी छन् । बुधबारको पत्रकार सम्मेलनमा बोल्दै पेलोसीले आफ्नो भ्रमणबारे कडा प्रतिक्रिया जनाएको भन्दै चिनियाँ राष्ट्रपति सी चिनफिङको नियतबारे प्रश्न गरिन् । यो प्रस्ट हुनका लागि निकै महत्त्वपूर्ण सन्देश हो । ताइवानको सुरक्षाका लागि अमेरिका प्रतिबद्ध छ । यो सबै लोकतन्त्र र स्वतन्त्रताका पक्षमा हाम्रो समान मूल्यमान्यता हो र ताइवान विश्वका लागि एक उदाहरण हो, उनले भनिन्, आफ्नो राजनीतिक परिस्थितिका विषयमा राष्ट्रपति सीलाई कुनै असुरक्षा छ भने त्यो मलाई थाहा छैन । वर्तमान विश्वले लोकतन्त्र र निरंकुशतामध्ये एउटालाई रोज्नुपर्ने परिस्थितिको सामना गरिरहेको पेलोसीको भनाइ छ । विगतमा पुरुष सांसदहरूले ताइवानको भ्रमण गर्दा चीनले केही नबोलेको तर आफू आउँदा अनावश्यक रूपमा ठूलो विवाद गरेको पेलोसीको गुनासो छ । ताइवानले अमेरिकी सभामुख पेलोसीलाई उच्च नागरिक सम्मान अर्डर अफ पर्पसियस क्लाउड्स विथ स्पेसियल ग्रान्ड कोर्डन समेत प्रदान गरेको छ । राजधानी ताइपेई सिटीमा बुधबार भएको कार्यक्रममा ताइवानी राष्ट्रपति साईले पेलोसीलाई उक्त सम्मान प्रदान गरेकी हुन् । ताइवान भ्रमण गरेकोमा सभामुख पेलोसीलाई राष्ट्रपति साईले धन्यवाद दिएकी छन् । उनले पेलोसी ताइपेईमा अवतरण गरेपछि चीनले अनावश्यक सैन्य अभ्यास गरेको बताएकी छन् । पेलोसी ताइपेईमा अवतरण गरेसँगै चिनियाँ सेनाले मंगलबार रातिदेखि नै सैन्य अभ्यास सुरु गरेको थियो । उनको भ्रमण सकिएसँगै चिनियाँ सेनाले ताइवानको स्वशासित टापु क्षेत्रमा थप सैन्य अभ्यास गर्ने जनाएको छ । सेनाले बिहीबारदेखि आइतबारसम्म टापुका ६ वटा क्षेत्रमा लाइभ फायरिङ सहितको अभ्यास गर्ने चिनियाँ सञ्चारमाध्यमले जनाएका छन् । ताइवानले भने चिनियाँ सेनाको यस्तो अभ्यासले अन्तर्राष्ट्रिय कानुनको उल्लंघन हुने भन्दै विरोध जनाएको छ । पेलोसीको भ्रमणले एक चीन नीति उल्लंघन गरेको चीनको आरोप छ । चिनियाँ विदेशमन्त्री वाङ यीले चीनको सार्वभौमसत्तामाथि अमेरिकाले आक्रमण गरेको भन्दै आलोचना गरेका छन् । विदेशमन्त्री वाङले पेलोसीको भ्रमणलाई लिएर २४ घण्टाभित्र दोस्रो पटक वक्तव्य जारी गरेका हुन् । ताइवानलाई आफ्नो अभिन्न भूभाग बताउँदै आएको चीनले अमेरिकी अधिकारीलाई बोलाइएको विषयमा शृंखलाबद्ध आक्रामक अभिव्यक्ति दिइरहेको छ । पेलोसी ताइवान उत्रेपछि क्रुद्ध चीनको विदेश मन्त्रालयले बेइजिङस्थित अमेरिकी राजदूत निकोलस बर्न्सलाई बोलाएर भ्रमणबारे आधिकारिक रूपमा विरोध जनाइसकेको छ ।"
साढे ६ दशकपछि सीटीसी चियाले ट्रेडमार्क पाउँदै,"ट्रेडमार्क प्रयोग गर्नु र प्रयोग गर्न दिनुअघि चियाको गुणस्तर तथा यसको उचित सदुपयोगतर्फ सरकारले गम्भीर ध्यान दिन जरुरी रहेको उनले सुझाए । हचुवामा ट्रेडमार्क प्रयोग गर्न दिइयो भने नेपाली चियाप्रतिको विश्वसनीयता गुम्छ, उनले भने ।"
स्वदेशी उत्पादन बढाउन सस्तो कर्जा,"संस्थागत निक्षेपकर्ताको ब्याजदरमा भने राष्ट्र बैंकले अंकुश लगाइदिएको छ । संस्थागत मुद्दती निक्षेप (बोलकबोलसमेत) मा प्रदान गरिने अधिकतम ब्याजदर सर्वसाधारणलाई मुद्दती निक्षेपमा प्रदान गरिने अधिकतम ब्याजदरभन्दा कम्तीमा २ प्रतिशत बिन्दुले कम हुनुपर्नेछ, निर्देशनमा भनिएको छ । यसअघि यस्तो अन्तर एक प्रतिशत बिन्दु हुनुपर्ने व्यवस्था थियो । तरलता अभाव भएको समयमा संस्थागत निक्षेपकर्ताले बढी ब्याजदरका लागि बैंक तथा वित्तीय संस्थासँग सौदाबाजी गर्दै आएका थिए । त्यसो नहुन राष्ट्र बैंकले निक्षेपको ब्याजदरम अंकुश लगाइदिएको राष्ट्र बैंक स्रोतले बताएको छ । मौद्रिक नीतिमा घोषणा भएअनुसार बैंक तथा वित्तीय संस्थाबाट अधिकतम ५ करोडसम्म कर्जा उपयोग गरेका उद्यम व्यवसायहरूले ०७९ असार मसान्तसम्म तिर्नुपर्ने कर्जाको साँवा तथा ब्याज ०७९ असोज मसान्तसम्म भुक्तानी गरे थप हर्जाना तथा पेनाल ब्याज नलाग्ने व्यवस्था कार्यान्वयनका लागि राष्ट्र बैंकले बैंक तथा वित्तीय संस्थालाई निर्देशन जारी गरेको छ । लघुवित्त वित्तीय संस्थालाई थोक कर्जा प्रवाह गर्दा बैंक तथा वित्तीय संस्थाले आधार दरमा बढीमा २ प्रतिशत बिन्दुसम्म मात्र प्रिमियम जोड्न पाउने भएका छन् । राष्ट्र बैंकले मौद्रिक नीतिमा घोषणा गरेको उक्त व्यवस्था कार्यान्वयनका लागि बुधबार परिपत्र जारी गरेको छ । बैंक तथा वित्तीय संस्थाले लघुवित्त वित्तीय संस्थालाई विपन्न वर्ग कर्जाअन्तर्गत थोक कर्जा प्रवाह गर्दा आधार दरमा २ प्रतिशत बिन्दुसम्म मात्र प्रिमियम थप गरी ब्याजदर निर्धारण गर्नुपर्नेछ, परिपत्रमा भनिएको छ ।"
तीनबुँदे सहमतिपछि विरोध स्थगित,"(काठमाडौं)  भाडादरसम्बन्धी कमिटी बनाएर थप अध्ययन गर्ने सरकारी आश्वासनपछि औद्योगिक क्षेत्र उद्योग महासंघले विरोधका कार्यक्रम स्थगन गरेको छ । भाडादर पुनरावलोकनका नाममा औद्योगिक क्षेत्र व्यवस्थापनले प्रतिरोपनी ६ सय ८७ प्रतिशतसम्म भाडा बढाउने निर्णय गरेपछि उद्योगीहरू विरोधमा थिए । महासंघले भाडादर बढाउने निर्णय साउन १८ सम्म नसच्याए विरोधका कार्यक्रम सार्वजनिक गर्ने अल्टिमेटम दिएको थियो । उद्योग वाणिज्य तथा आपूर्ति मन्त्रालयमा साउन १६ मा भएको छलफलमा तीनबुँदे सहमतिसँगै उद्योगीहरूले विरोधका कार्यक्रम स्थगन गरेका हुन् । छलफलमा औद्योगिक क्षेत्र व्यवस्थापनले तत्काल बढेको भाडा लागू नगर्ने, उद्योगीव्यवसायीले आन्दोलन रोक्न र भाडासम्बन्धी छानबिन समिति गठन गर्नेसहित तीनबुँदे सहमति भयो, महासंघका अध्यक्ष रामहिरा पाठकले भने । उद्योग मन्त्रालयका सहसचिवको संयोजकत्वमा बन्ने समितिमा अर्थ सहसचिव, कानुन मन्त्रालय र महासंघका प्रतिनिधि पनि हुनेछन् । समितिले विस्तृत अध्ययन गरेपछि भाडासम्बन्धी थप निर्णय हुनेछ । समिति बनाउने सहमति भए पनि १८ सम्म चिठी पाएनौं, पाठकले भने, हाम्रो चेतावनी १८ गतेसम्मको हो । १९ गतेसम्म समिति गठन भएको चिठी नआए कार्यसमिति बसेर थप निर्णय गर्छौं ।२०७५ मंसिर ५ मा बसेको औद्योगिक क्षेत्र व्यवस्थापन लिमिटेड, सञ्चालक समितिको बैठकले भाडादर ६८७ प्रतिशतसम्म बढाउने निर्णय गरेको थियो । बोर्डमा सदस्यका रूपमा सहभागी महासंघका प्रतिनिधिले विरोध गरेपछि तत्कालीन उद्योग, वाणिज्य तथा आपूर्तिमन्त्री मातृका यादवले कार्यान्वयन नगर्न भनेपछि रोकिएको थियो । मन्त्रालयले पछिल्लो समय भाडादर बढाउनघटाउने अधिकार सञ्चालक समितिलाई नै दिएको छ । एउटा सञ्चालक समितिले गरेको निर्णय अर्कोले घटाउन नमिल्ने भन्दै भाडादर पुनरावलोकनसम्बन्धी निर्णय कार्यान्वयनका सन्दर्भमा ०७९ असार २२ मा बसेको बैठकले ०७५ मंसिर ५ मा बसेको निर्णय कार्यान्वयन गराउने निर्णय गरेको थियो । भाडादर एकचोटि ६८७ प्रतिशतसम्म बढाउँदा उद्योगहरूले धान्न नसक्ने भन्दै महासंघले विरोध गरेको हो । यस विषयमा नेपाल उद्योग वाणिज्य महासंघ, नेपाल उद्योग परिसंघलगायतका संस्थालाई जानकारी गराइसकेका छौं, पाठकले भने, भाडावृद्धिको स्पष्ट आधार छैन । यस्तो अवस्थामा स्वीकार्य हुँदैन । जग्गा भाडा वृद्धि हरेक दुई वर्षमा नेपाल राष्ट्र बैंकले निकाल्ने महँगी वृद्धिदरमा आधारित हुनुपर्ने उनको भनाइ छ । महासंघका अनुसार मुलुकभर १० वटा औद्योगिक क्षेत्र छन् । ती क्षेत्रमा ७ सय उद्योग सञ्चालनमा छन् ।"
६ साता बन्द हुँदै मनकामना केबलकार,काठमाडौं (कास) स्तरोन्नतिका लागि प्रसिद्ध धार्मिकस्थल मनकामना मन्दिर पुग्ने केबलकार सेवा ६ साता बन्द हुने भएको छ । स्तरोन्नतिका लागि साउन २३ बाट अर्को सूचना प्रकाशन नभएसम्मका लागि केबलकार सेवा बन्द हुने मनकामना दर्शन प्रालिले जनाएको छ । पहिलो चरणको स्तरोन्नतिका लागि ५६ हप्ता समय लाग्ने प्रारम्भिक प्रक्षेपण गरिएको छ । केबलकारलाई एनालगबाट डिजिटल प्रविधिमा लैजान विदेशबाट प्राविधिक बोलाएर स्तरोन्नति गर्न लागिएको कम्पनीले जनाएको छ । २३ वर्षअघि मनकामना मन्दिर जाने भक्तजनलाई लक्ष्य गरेर चितवनको कुरिनटारदेखि मनकामना मन्दिरसम्म केबलकार सेवा सञ्चालनमा छ ।
साउन २७ देखि उद्यमी मेला,"काठमाडौं (कास) हरितालिका तीजका अवसरमा महिला सिर्जनशील केन्द्रले पाँचदिने सिर्जनशील उद्यमी मेला०७९ आयोजना गर्ने भएको छ । साउन २७ देखि ३१ सम्म त्रिपुरेश्वरमा १९औं डाबर बाटिका तीज फेस्टिभलसिर्जनशील उद्यमी मेला आयोजना गरिने केन्द्रका अध्यक्ष मिलु थापाले बताइन् । एक सयभन्दा बढी स्टल रहने मेलामा घरेलु तथा हस्तकलाका सामग्री, तीज विशेष खानाका परिकार, महिला उद्यमशीलता र वित्तीय पहुँचसम्बन्धी अन्तरक्रिया, फोटो सुट, मेहेन्दी आर्टलगायत हुनेछन् । मेलामा निःशुल्क स्वास्थ्य शिविर रहेको समेत केन्द्रले जनाएको छ । अशिक्षित, भेदभाव तथा अवसरबाट वञ्चित महिला समुदायलाई सीप सिकाइ उनीहरूको सिर्जना र उत्पादनलाई बजारीकरण गर्न उक्त मेला अवसर बन्ने थापाको भनाइ छ ।"
दुई लाख डोज भ्याक्सिन निःशुल्क ल्याइदियौं : हिमालय एयरलाइन्स,"काठमाडौं (कास) कोभिडका बेला आफ्नो विमानले चीनबाट दुई लाख डोज भ्याक्सिन निःशुल्क चार्टर उडानबाट ल्याइदिएको हिमालय एयरलायन्सले जनाएको छ । संकटको घडीमा नेपाल सरकारसँग सहकार्य गर्दै भेरोसेल भ्याक्सिनको २ लाख डोज ल्याउन २ करोड २५ लाख बराबरका चार वटा निःशुल्क कार्गो चार्टर उडान सञ्चालन गरिएको हिमालय एयरलायन्सकी ब्रान्ड विभागीय प्रमुख उज्ज्वला दलीले बताइन् । हिमालयले सन् २०२०२०२१ अवधिभर गरिएका विभिन्न संस्थागत सामाजिक उत्तरदायित्व पहल समेटिएको प्रतिवेदन बुधबार राजधानीमा सार्वजनिक गरेको छ । सन् २०२० मा देखापरेको कोभिडको प्रकोपसँगै संस्थागत सामाजिक उत्तरदायित्वअन्तर्गत कोभिड कोषमा १० लाख, कोभिड अत्यावश्यक स्वास्थ्य सामग्रीका लागि कार्गो उडान सञ्चालन, विभिन्न देशबाट अलपत्र यात्रुलाई फिर्ता ल्याउने कार्य, विभिन्न अस्पतालहरूलाई स्वास्थ्य सामग्री उपलब्ध गराउनेलगायतका काम गरिएको दलीको भनाइ छ ।"
शीर्ष चारमा कडा प्रतिस्पर्धाको अपेक्षा,"लन्डन (एएफपी) इंग्लिस प्रिमियर लिगको नयाँ सिजन शनिबार सुरु हुँदा चेल्सी, टोटेनहम, आर्सनल र म्यानचेस्टर युनाइटेडले म्यानचेस्टर सिटी र लिभरपुलसँगको अन्तर घटाउँदै आक्रामक रूपमा शीर्ष चारको प्रतिस्पर्धा रोमाञ्चक बनाउने अपेक्षा गरिएको छ । यी चारै टिम च्याम्पियन सिटी र उसलाई कडा चुनौती दिएको लिभरपुलसँगको उपाधि होडमा केही कमजोर देखिएका थिए । तैपनि फेरि यी शीर्ष दुई टिम अगाडि बढ्ने नै देखिन्छ र च्याम्पियन्स लिगको आकर्षक अरू दुई स्थानका लागि कडा प्रतिस्पर्धा हुने अपेक्षा गरिएको छ ।थोमस टचेलले चेल्सीको नयाँ युगको सुरुआत उत्कृष्ट ढंगले गरेका थिए । तर, यो स्थानान्तरणको समयमा उनले चर्को महसुस गरेको हुनुपर्छ । स्टामफोर्ड ब्रिजबाट पूर्वमालिक रोमन एब्राहिमोभिचसँगै सबै बढारिए । जर्मन प्रशिक्षक टचेलले नयाँ मालिक टोड बोएलीसँग काम गर्दा बढी नै जिम्मेवारी महसुस गर्नेछन् । उनको पहिलो प्रयास नै मिश्रित रह्यो । म्यानचेस्टर युनाइटेडका क्रिस्टियानो रोनाल्डोका बारेमा बोएलीसँग ठट्ठा गरेजस्तै भयो ।बोएलीको आगमनपछि रहिम स्टर्लिङ चेल्सीमा आबद्ध हुने पहिलो खेलाडी भए । उनलाई ४ करोड ७५लाख पाउन्डमा म्यानचेस्टर सिटीबाट भित्र्याएको हो । इंग्ल्यान्डका यी स्ट्राइकर टचेलको टिममा थपिएका अग्रपंक्तिका एक्ला खेलाडी हुन् । रोमेलु लुकाकुलाई लोनमा इन्टर मिलानमै पठाएपछि टचेलले पूर्ण स्ट्राइकरविना नै सिजनको सुरुआत गर्ने देखिएको छ । तैपनि चेल्सी गुमाएका सेन्टरब्याक एन्टोनियो रुडिगर र आन्द्रेस क्रिस्टेनसेनको अभाव पूर्ति गर्नेमै केन्द्रित छ । रुडिगर रियल म्याड्रिड र क्रिस्टेनसेन बार्सिलोनामा फ्रीट्रान्सफरमा गएका थिए ।द ब्लुज ले नेपोलीका कालिडोउ कोउलीबेलीलाई ३ करोड ३० लाखमा भित्र्याएको छ भने ब्राइटनका मार्क क्युकुरेलालाई ५ करोड पाउन्डमा अनुबन्ध गर्ने नजिक पुगेको जनाइएको छ । टचेल स्थापित हुन नसकिरहेका सेजर एज्पिकुएटा, मार्कोस अलोन्सो, टिमो वार्नर र हकिम जियाचसँग निरास छन् । प्रिसिजनमा आर्सनलसँग ४० ले हारेपछि उनको टिमप्रति प्रश्न तेर्सिएको छ । एरिक टेन हागको युनाइटेडसँगको पहिलो प्रिसिजनलाई रोनाल्डोको ओल्ड ट्राफोर्ड छाड्ने मागले ओझेलमा पार्यो । अयाक्सबाट गत मे महिनामा युनाइटेड आएयता टेन हागले ट्रेनिङ राम्रो भएको र टिमबाट प्रभावित भएको बताएका छन् । तर, गत सिजन छैटौंमा रहेको टिमलाई रोनाल्डोको छाड्ने चाहनाबाट कसरी उकास्ने भन्ने नै उनको मुख्य चुनौती हो । पोर्चुगिज स्ट्राइकरले च्याम्पियन्स लिग खेल्ने क्लबमा आबद्ध हुन चाहेका छन् । उनले प्रिसिजनमा युनाइटेडको थाइल्यान्ड र अस्ट्रेलिया भ्रमण पारिवारिक कारण भन्दै गुमाएका थिए ।टेन हागले चाहेका बार्सिलोनाका मिडफिल्डर फ्रान्क डी जोङलाई पनि भित्र्याउन सकेका छैनन् । उनले डेनमार्कका क्रिस्टियन इरिक्सन, अर्जेन्टिनी लिसान्ड्रो मार्टिनज (प्रिमियर लिगकै सबैभन्दा होचा ५ फिट ९ इन्चका सेन्टरब्याक) र डच लेफ्टब्याक टायरेल मालासियालाई पनि टिममा अभ्यस्त गराउनुपर्छ । त्यसैले युनाइटेडलाई शीर्ष चारमा फर्काउनेमा निश्चिन्त छैन ।उत्तरी लन्डनका दुई क्लब टोटेनहम र आर्सनल समर ट्रान्सफर मा निकै व्यस्त रहे । गत सिजन यी दुईको प्रतिस्पर्धाको अन्त्य निकै रोचक भएको थियो । टोटेनहमले आर्सनललाई शीर्ष चारमा सिजन टुंग्याउनबाट रोकेको थियो । त्यसमा मिकेल अर्टेटाको टिममाथि ३० को जित महत्त्वपूर्ण रह्यो । एन्टोनियो कोन्टेले मालिक डेनियल लेभीको च्याम्पियन्स लिगमा छनोट हुने चाहना पूरा गर्न रिचार्लिसन, येभेस बिसोमा, डिजेड स्पेन्स, इभान पेरिसिच र फ्रेजर फोर्सटरलाई अनुबन्ध गरिसकेका छन् । गत सिजनको तीतो अनुभवबाट उक्सिन आर्सनलले पनि नयाँ खेलाडी भित्र्याउन १० करोड पाउन्ड लगानी गर्यो । अर्टेटाले म्यानचेस्टर सिटीबाट ब्राजिली स्ट्राइकर ग्याब्रियल जेसस, युक्रेनी डिफेन्डर ओलेक्जेन्डर जिन्चेन्कोलाई समग्रमा ७ करोड ५० लाख पाउन्डमा आबद्ध गर्यो । उदीयमान खेलाडीको रूपमा लिइएका फावियो भियराका लागि पोर्टोलाई ३ करोड ४० लाख पाउन्ड तिर्यो ।"
बायर्न बलियो प्रत्याशी,"बर्लिन (एएफपी) बायर्न म्युनिकले बुन्डेसलिगा उपाधिको रक्षा अभियान शुक्रबार सुरु गर्दै छ । बायर्नको पहिलो प्रतिद्वन्द्वी छ युरोपा लिग विजेता इन्ट्राख्ट फ्रान्कफर्ट । स्टार स्ट्राइकर रोबर्ट लेवान्डोस्कीलाई गुमाएको बायर्नलाई विश्वास छ भने अफसिजन गरेको अत्यधिक खर्चले टिमलाई उत्तिकै बलियो बनाएको छ । अबको युरोपेली च्याम्पियन्स लिगमा पहिलोपल्ट पाँच जर्मन क्लबले भाग लिँदैछन्, त्यसैले जर्मन फुटबल आफैं बलियो स्थितिमा छ । तर, बायर्न म्युनिकले लगातार ११ औं पल्ट लिग जित्ने सम्भावना धेरै मानिएको छ । एलिनाज एरिनामा आठ वर्ष बिताउँदा लेवान्डोस्कीले सबै खाले प्रतियोगितामा ३ सय ७५ खेल खेले र त्यसमा ३ सय ४४ गोल गरेका छन् । बायर्नका लागि उनको अनुपस्थितिको कमी अनुभव हुनेछ । तर, प्रशिक्षक जुलियन नागेल्समन भने जर्मन सुपर कपको नतिजालाई लिएर खुसी छन् । आरबी लाइप्जिगमाथि प्राप्त ५३ को जितमा ५ फरक खेलाडीले गोल गरेका थिए ।बायर्नका सीईओ ओलिभर कान के मान्छन् भने लिभरपुलबाट साडियो माने अनुबन्ध गरेपछि टिमको आक्रमण उत्तिकै सुदृढ बनेको छ । बायर्नले दसौंपल्ट सुपर कप जितेयता उनी भन्छन्, त्यो खेलमा हाम्रा खेलाडीले एकपछि अर्को पर्याप्त मौका सिर्जना गरे । सम्भवतः बायर्नलाई आक्रमणमा गाह्रो हुने छैन । तर, उसको खास परीक्षा भने रक्षापंक्तिमा हुनेछ । त्यसैलाई ध्यानमा राखेर बायर्नले म्याथिज डी लिग्टलाई युभेन्ट्सबाट किनेको छ । गत वर्षको उपविजेता बोरुसिया डर्टमन्ड आफ्नो जर्मन च्याम्पियनलाई चुनौती पेस गर्ने सबैभन्दा प्रमुख टिम हुनेछ । गत सिजन बोरुसियाले ५२ गोल खाएको थियो, त्यो लिगको शीर्ष आठभित्र आएका टिममध्ये सबैभन्दा बढी थियो । त्यसैले उनले आफ्नो रक्षापंक्ति बलियो बनाउन फ्रायबर्गबाट निको स्लोटरबेक र बायर्नबाट निकोलास सुलेलाई अनुबन्ध गरेको छ । अग्रपंक्तिका लागि डर्टमन्डले रेडबुल साल्बर्गबाट करिम एडेयमी किनेको छ । लाइप्जिग भने क्लब इतिहासमै पहिलोपल्ट ठूलो उपाधि जितेयता लिग खेल्दै छ । टोलीले सन् २०२१०२२ को सिजन जर्मन कप जितेको थियो । लाइप्जिगले सन् २०२२ को जर्मन वर्ष खेलाडी घोषित क्रिस्टोफर एनकुनकुको अनुबन्ध दुई वर्ष बढाएर आफूलाई बलियो कायम राखेको छ । पेरिस सेन्ट जर्मेन (पीएसजी) को एकेडेमीमा हुर्केका एनकुनकुले लाइप्जिगका लागि ५२ खेलमा ३५ गोल गरेका थिए । उसले जस्तै बायर लेभरकुजनलले पनि आफ्ना प्रमुख खेलाडी विंगर मोसा डिबायलाई टिममा कायम राखेको छ । गत सिजन फ्रान्कफर्टले ४२ वर्षयता पहिलो युरोपेली उपाधि जितेको थियो । टोलीले पनि लिग उपाधिको होडमा आफ्नो चुनौती कायम राख्न सक्छ । पहिलोपल्ट च्याम्पियन्स लिग खेल्न लागेको टिमले घरेलु लिगलाई कति महत्त्व दिनेछ, त्यो हेर्नलायक हुनेछ । कतारमा हुने विश्वकपका कारण लिगले बीचमा लामो समय विश्रामले लिनेछ । यसले पनि लिग उपाधि होडमा फरक पार्न सक्नेछ । विश्वकप सकेयता जनवरी २० पछि मात्र लिग फेरि सुरु हुनेछ ।"
बजेट छर्नुभन्दा ठूला परियोजनामा केन्द्रित,"(काठमाडौं)  राष्ट्रिय खेलकुद परिषद् (राखेप) का सदस्यसचिव टंकलाल घिसिङले बजेटलाई परिणाममुखी ढंगले कार्यान्वयन गर्नका लागि ठूला परियोजनामा लगानी केन्द्रित गर्ने बताएका छन् ।नेपाल खेलकुद पत्रकार मञ्चको एनएसजेएफ एकेडेमीद्वारा आयोजित स्पोटर््स डायलगको पहिलो शृंखलामा बोल्दै सदस्यसचिव घिसिङले भने, पुँजीगत खर्चलाई प्राथमिकताका योजना लगानी गरेर परिणाममुखी बनाउने लक्ष्य छ । गत आवको विकास बजेटमा राखेपले ३५ प्रतिशतमात्र कार्यान्वयन गर्न सकेको थियो । त्यो अवस्था हुन नदिन आफ्नो कार्यकालमा सानातिना योजनामा बजेट छर्नुभन्दा ठूला परियोजनामा काम गर्ने सदस्यसचिवको भनाइ छ ।उनले भने, देश संघीयतामा गइसके पनि खेलकुदमा पनि केन्द्रीयताको मनोविज्ञान हट्न सकेको छैन । २५ लाख बजेटका लागि पनि केन्द्र धाउनेक्रम कायमै छ । अब त्यताभन्दा पनि खेलकुदका ठूलो परियोजनामा काम गर्नुपर्ने आवश्यकता छ । उनले ग्रासरुट र युवातर्फ खेलकुदको विकास केन्द्रित गर्नुपर्नेमा जोड दिए । भने, ग्रासरुटमा पर्याप्त काम नै हुन सकेको छैन । हामीले प्रतिभा खोज्नुपर्ने त्यहाँबाट हो । जहाँ लगानी नै गर्दैनौं । तर, मेरो ध्यान अब त्यतातिर हुनेछ ।सदस्यसचिव घिसिङले नयाँ खेलकुद ऐनले पनि केही बाधाअड्चन आइरहेको बताए । उनले सरोकारवालासँग पर्याप्त छलफलबिना ऐन निर्माण हुनुका साथै प्रदेश र केन्द्रबीचको ऐन बाझिँदा कार्यान्वयनमा समस्या उत्पन्न भइरहेको उनको जिकिर थियो । संघीयताले प्रदेशलाई स्वायत्त बनाएको छ । प्रदेशलाई आफ्नै ऐन बनाउन छुट छ । उहाँहरूले ऐन बनाउँदा केन्द्रको अनुशरण गर्नुभएको छैन । केन्द्र र प्रदेशको ऐन बाझिँदा खेल संघहरूलाई कठिनाइ भइरहेको छ, सदस्यसचिवले थपे, ऐनमा जारी भएको दुई वर्षभित्र निर्वाचन हुनुपर्ने प्रावधान छ । तर, समयमा नियमावली बन्न नसक्दा त्यो हुन सकेन र सबै संघ अवैधानिक हुन पुगे । राष्ट्रिय संघहरूको समस्या समाधान गर्न र वैधानिक बनाउन आफू प्रयासरत रहेको उनले बताए । ऐन संशोधनमार्फत ती संघलाई पुनर्जीवित गर्ने उनको भनाइ छ । त्यसैले संघहरूलाई वैधानिकता प्रदान गर्न सदस्यसचिव घिसिङले युवा तथा खेलकुद मन्त्रालयमार्फत बाधाअड्काउ फुकुवाका केही प्रस्ताव पठाइसकेको बताए । नियमावली समयमा बन्न नसक्दा राष्ट्रिय खेलकुद विकास ऐन २०७७ जारी भएको लामो समय बिते पनि त्यसको कार्यान्वयनमा समस्या भइरहेको छ । खेल संघले पनि ऐनलाई पूर्णता पालना गर्नुपर्ने र यदि ऐनसम्मत निर्वाचन भएका छैनन् भने ती संघले मान्यता पनि नपाउने उनको भनाइ छ । संघहरूले इमानदारिताका साथ निर्वाचन प्रक्रिया अगाडि बढाउनुपर्छ । ऐन पालना गर्दै राखेपबाट विधान स्वीकृत गराएर निर्वाचनमा जाँदा संघहरूले मान्यता पाउने छ । निर्वाचनका लागि कुनै संघले समस्या भोग्नुपर्दैन, घिसिङले भने । आउँदो असोज २८ देखि कात्तिक ३ सम्म गण्डकी प्रदेशमा नवौं राष्ट्रिय खेलकुद हुँदै छ । केही खेलका लागि गण्डकीमा खेलस्थल अभावका भएकाले ती खेलको प्रतिस्पर्धा काठमाडौंमा गर्न सकिने जनाइएको थियो । तर, सदस्यसचिव घिसिङले सकेसम्म सबै खेल गण्डकी प्रदेशमा नै खेलाउन प्रयत्न गरिनेमा जोड दिए । आवश्यक मापदण्ड पूरा गर्न नसक्ने अवस्था भएमात्र काठमाडौंमा हुने संकेत गरे । नवौं राष्ट्रिय खेलकुदलाई व्यवस्थित गर्न मोबाइल एप बनाएर खेल आयोजना, मिति, समय र नतिजाजस्ता डाटा समावेश गर्ने उनको योजना छ ।"
पदकधारी सुगठकलाई नगद पुरस्कार,काठमाडौं (कास) ५४ औं एसियाली शारीरिक सुगठन तथा फिजिक्स स्पोर्टस च्याम्पियनसिपमा रजत पदक जितेका नेपाली खेलाडी उमेश राई र कांस्य विजेता राजु राईलाई बुधबार पूर्वघोषित नगद पुरस्कार प्रदान गरिएको छ ।उमेशले शारीरिक सुगठनतर्फ ८० केजी तौल समूहमा रजत जितेका थिए । राजुले फिटनेस फिजिक्सबाट कांस्य जितेका हुन् । नेपाल शारीरिक सुगठन तथा फिटनेस संघका अध्यक्ष राजेशबाबु श्रेष्ठले व्यक्तिगत रूपमा घोषणा गरेको रजत विजेतालाई १ लाख ५० हजार र कांस्य विजेतालाई ७५ हजार रुपैयाँ पुरस्कार प्रदान गरेका थिए ।संघका प्रथम उपाध्यक्ष विजयलाल कायस्थले पदक विजेतालाई क्रमशः २० हजार र १० हजार पुरस्कार प्रदान गरे । विश्व शारीरिक सुगठन तथा फिजिक्स स्पोर्टस फेडेरेसनले नेपाल शारीरिक सुगठन तथा फिटनेस संघका अध्यक्ष राजेशबाबु श्रेष्ठलाई फेडेरेसनको साइन्स एन्ड रिसर्च कमिटी अध्यक्षमा मनोनीत गर्नुले नेपालको शारीरिक सुगठन खेलको उचाइ बढेको संघका उपाध्यक्ष दिनेश राजभण्डारीले चर्चा गरे । नेपालले ५५ औं एसियाली शारीरिक सुगठन तथा फिजिक्स स्पोर्ट्स च्याम्पियनसिप सन् २०२३ को सेप्टेम्बरमा काठमाडौंमा आयोजना गर्ने जिम्मेवारी पाएको छ ।
अरहन्त र अमृत विजयी,"काठमाडौं (कास) चौथो धनलक्ष्मी स्मृति राष्ट्रिय स्क्वास प्रतियोगितामा अरहन्तकेशर सिंह र अमृत थापा मगर विजयी भएका छन् । पुरुष खुलातर्फ अरहन्तकेशरले गोपाल थापालाई ३० ले र आभान श्रेष्ठलाई ३० सेटले हराएका छन् । अमृतले दिव्य वज्राचार्यलाई ३० ले हराएर दोस्रो जित आत्मसात गरेका छन् । अन्य खेलमा अमिर ब्लोनले राजेन्द्र शाक्यलाई ३१ ले र दीपक थापाले उमित शाक्यलाई ३१ ले हराए । महिला खुलातर्फ विपना ब्लोनले अस्मिता नगरकोटीलाई ३० ले हराइन् । ब्वाइज यू१९ मा पासाङ लामाले चेतन परियारलाई ३०, सलिम थापाले रोहन नेपाललाई ३२, गोपाल थापाले राकेश परियारलाई ३० र विकास मगरले आभान श्रेष्ठलाई ३० ले हराएर अर्को चरण सुरक्षित गरे । पुरुष मास्टर्स ५० वर्षमाथि धीरबहादुर पुनले लोकेन्द्र भण्डारीलाई ३१, सुदीप सिंहले विदुर धमलालाई ३०, प्रज्वल प्रधानले मनोज श्रेष्ठलाई ३० ले पराजित गरे । धनलक्ष्मी महर्जन फाउन्डेसनअन्तर्गत भएको प्रतियोगितामा ५ विधाका विजेता र उपविजेताको सहित कुल १ लाख ३५ नगद पुरस्कार रहेको छ ।"
महिला रग्बी टोली जकार्ता जाने,"काठमाडौं (कास) इन्डोनेसियाको जकार्तामा हुने नेपाली महिला रग्बी टिमले एसिया रग्बी सेभेन्स ट्रफीमा भाग लिने भएको छ । १२ खेलाडीसहित १८ सदस्यीय नेपाली टोली बिहीबार त्यसतर्फ जानेछ । खेलाडीमा एलिसा थापा (कप्तान), सिर्जना राई (उप कप्तान), पञ्चमाया श्रेष्ठ, सावित्री पुर्जा, सविना महर्जन, नानी तामाङ, सुजिना गुरुङ, मनीषा थापामगर, अप्सरा कार्की, विशाखा राई, शर्मिला राई र अपना पौडेल छन् ।जेजीबीके रग्बी पिच जकार्तामा साउन २१ र २२ मा हुने प्रतियोगितामा नेपालसहित भारत, इन्डोनेसिया, सिंगापुर, यूएई, मंगोलिया र ग्वाम गरी ७ राष्ट्रको सहभागिता रहने छ । राउन्ड रोबिन लिगका आधारमा प्रतिस्पर्धा हुनेछ । नेपाली रग्बी टोलीलाई जापानी प्रशिक्षक कात्सुहिसा फुरुचीले दुई साता प्रशिक्षण गराएका थिए ।एसिया रग्बीमा नेपालले चौथोपल्ट सहभागिता जनाउन लागेको हो । यसअघि नेपाली महिला टोलीले भारत, लाओस र ब्रुनाईमा भाग लिएको थियो । भारतको चेन्नईमा भएको प्रतियोगितामा नेपालले बंगलादेशलाई पराजित गरेको थियो । ब्रुनाईमा नेपालले काजकिस्तानमाथि जित पाएको थियो ।टिम व्यवस्थापकमा बिनु खड्का, अफिसियलमा कपिलदेव न्यौपाने, ताइसुके मियाओ र कामना गिरी, प्रशिक्षकमा विनोद तामाङ तथा फिजियोमा लक्ष्मण अधिकारी छन् ।टोलीलाई राष्ट्रिय खेलकुद परिषद्का सदस्यसचिव टंकलाल घिसिङ, नेपाल रग्बी संघका कार्यबाहक अध्यक्ष दीपक देवकोटालगायतले बुधबार बिदाइ गरे ।"
