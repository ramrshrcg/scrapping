शीर्षक,विवरण
सडकबिनै ५ करोडको पक्की पुल,"खेतमा कम क्षति हुने गरी घुमाएर सडक लैजाने विकल्प हेर्दै छौं, ढुंगानाले भने, पुल बनेपछि बाह्रकिलोबाट घुमाउरो बाटो प्रयोग गर्नुपर्ने बाध्यता हट्छ । तर उक्त सडकमा ठूला सवारी सञ्चालन भने तत्काल हुन नसक्ने उनले बताए । गोरखा३ का वडाध्यक्ष चुलबहादुर कुँवरले पुल अति आवश्यक भएरै निर्माण भएको दाबी गरे । गाउँलेले धान, पराल बोक्न दुःख पाएका छन् । यो पुल नहुँदा ट्र्याक्टरबाट लामो बाटो १२ किलो हुँदै धानपराल ओसार्नुपर्छ, उनले भने । पुल कहाँबाट बन्छ भन्ने अन्योल भएका कारण पहिले सडक नखनिएको उनको भनाइ छ । झोलुंगे पुल भएको ठाउँसम्म मोटरबाटो छ, त्यहाँबाट ५० मिटर माथि पुल बनेको छ, उनले भने, देउराली डाँडा जरेवर सडकका लागि पनि प्रदेश सरकारले यस वर्ष १५ लाख छुट्याएको छ । सडक आवश्यक भएरै यसअघि ५० लाख रुपैयाँभन्दा बढी लगानी गरेर स्तरोन्नति गरिएको पनि कुँवरले बताए । यसमा मेरो कुनै स्वार्थ छैन, पूर्वमन्त्री एवं सांसद बस्नेतले भने, त्यसको उपयोग हुन थालेपछि महत्त्व थाहा हुन्छ । दरौंदी फाँटमा खेती गर्ने गोरखा नगरपालिकाका किसानलाई अन्नबाली घरसम्म पुर्याउन त्यहाँको सडक र मोटरेबल पुल जरुरी रहेको उनले बताए । चोरकाटेभन्दा माथिका खेतधनीलाई नदी तर्ने ठाउँ नभएकाले पुल बनाइएको उनको तर्क छ ।"
चुनावसम्मै प्रतिनिधिसभा राख्ने तयारी,"संसद्का पूर्वमहासचिव सूर्यकिरण गुरुङ पनि सरकारले चुनाव घोषणा गरेपछि प्रतिनिधिसभा सदस्यको कार्यकाल सकिने बताउँछन् । सांसद कायम रहँदै कुन पदमा चुनाव गराउने ? चुनाव गराउनुअघि पद रिक्त हुनुपरेन ? दरबन्दी नै रिक्त छैन भने विज्ञापन कसरी हुन्छ ?, गुरुङले भने, निर्वाचनको घोषणा भनेको उम्मेदवारी आह्वान हो । हाम्रो आफ्नै र अन्तर्राष्ट्रिय अभ्यास हेर्दा पनि निर्वाचन घोषणा र प्रतिनिधिसभाको विघटन एकै पटक हुन्छ । राजनीतिक दलका नेताहरू भने प्रतिनिधिसभालाई कायमै राखेर चुनावमा जाँदा पदीय दुरुपयोग नहुने दाबी गर्छन् । एमाले प्रमुख सचेतक भट्टराईले त्यस्तो दुरुपयोगको सम्भावनालाई निर्वाचन आचारसंहिताले बाँध्ने तर्क गरे । देशलाई लामो समय जनप्रतिनिधिविहीन अवस्थामा राख्नु हुँदैन । त्यसले राम्रो गर्दैन । एकदुई महिनाको सेवासुविधालाई ठूलो विषय मान्नु हुँदैन, उनले भने । एमाले संसदीय दलका उपनेता सुवास नेम्वाङले पनि सेवासुविधालाई दुरुपयोग भएको मान्न नमिल्ने तर्क गरे । सेवासुविधा त दिनुपर्छ । त्यसलाई निर्वाचनमा दुरुपयोग गरेको भन्न मिल्दैन, उनले भने । संविधानविद् अधिकारीका अनुसार निर्वाचन घोषणापछि सरकार स्वतः कामचलाऊ (कार्यवाहक) हुन्छ । कार्यवाहक सरकारलाई दीर्घकालीन रूपमा बजेट, नीति तथा कार्यक्रम, कानुन ल्याउने अधिकार हुँदैन । दैनन्दिनको सामान्य प्रशासन चलाउने मात्र अधिकार हुने त्यस्तो सरकारलाई प्रतिनिधिसभा राखेर चुनाव गर्न मौका दिँदा व्यापक दुरुपयोग गर्न सक्ने संविधानविद् अधिकारीले बताए । कार्यवाहक सरकारलाई किन चाहियो संसद् ?, उनले भने, संसद् राख्दा आफू र आफ्नो पार्टीका मान्छेलाई चुनाव जिताउन सरकारी स्रोतसाधन, नीति, कार्यक्रम, कानुनको व्यापक दुरुपयोग गर्न सक्छन् । त्यसो गर्न दिनु हुँदैन । अधिकारीले एक हातले निर्वाचन गर्ने र अर्को हातले नीतिकार्यक्रमकानुन बनाइराख्ने सुविधा कुनै पनि संसदीय व्यवस्थाको सरकारलाई नहुने बताए । सांसद पद कायमै रहँदा स्वतन्त्र उम्मेदवार, साना दल र प्रतिपक्षी पार्टीलाई असर गर्ने उनको भनाइ छ । उनीहरूले पनि समान आधारमा चुनावमा प्रतिस्पर्धा गर्ने अवसर पाउनुपर्छ, अधिकारीले भने । एमाले अध्यक्ष केपी शर्मा ओलीले आफू प्रधानमन्त्री भएका बेला दुई पटक प्रतिनिधिसभा विघटन गर्दा सर्वोच्च अदालतले बदर गरिदिएको थियो । विघटनलाई बदर गर्दाका फैसलाहरूमा सर्वोच्च अदालतले प्रतिनिधिसभाले वैकल्पिक सरकार दिन सक्ने अवस्था रहेसम्म विघटन गर्न नपाइने उल्लेख छ । त्यसैले पनि कतिपयले निर्वाचन घोषणपछि पनि प्रतिनिधिसभा विघटन गर्न मिल्दैन भन्ने तर्क दाबी गरिरहेका छन् । तर, संविधानविद् अधिकारी निर्वाचन वर्ष (पाँचौं वर्ष) मा प्रवेश गरेपछि चुनावी प्रयोजनले प्रतिनिधिसभा विघटन गर्न मिल्ने र त्यसो गर्नु अदालतको फैसलाको पनि विपरीत नहुने बताउँछन् । उनले हरेक संसदीय व्यवस्थामा जस्तै आगामी निर्वाचनको घोषणापछि प्रतिनिधिसभा भंग गरेर जानुपर्नेमा जोड दिए । संविधानमा प्रतिनिधिसभाको कार्यकाल पाँच वर्षको हुने व्यवस्था छ । संविधान र प्रतिनिधिसभा निर्वाचनसम्बन्धी कानुनहरूमा प्रतिनिधिसभाको निर्वाचन घोषणापछि कार्यकाल के हुने भन्नेबारे स्पष्ट व्यवस्था नभएका कारण अहिले अन्योल उत्पन्न भएको हो । संसदीय व्यवस्थाको नेपाली अनुभव र अभ्यास लामो नहुनु पनि अन्योल उत्पन्न हुनुको अर्को कारण हो । नयाँ संविधान आएपछि पहिलो पटक भएको प्रतिनिधिसभाको कार्यकाल सकिँदै गरेका कारण अहिले तय गरिने निर्णय नै आगामी वर्षका लागि संसदीय अभ्यासका रूपमा रहनेछ । संविधानविद्हरूले संसदीय लोकतान्त्रिक व्यवस्थाका आधारभूत चरित्रलाई कायम राख्दै आगामी दिनका लागि नजिर बनाउने अवसर अहिले सरकारसामु आएको उल्लेख गर्दै आवधिक निर्वाचनमा समान धरातलमा प्रतिस्पर्धा गर्न मिल्ने वातावरण बनाउन निर्वाचन घोषणासँगै प्रतिनिधिसभा विघटनको प्रचलन सुरु गर्नुपर्नेमा जोड दिन्छन् । प्रतिनिधिसभालाई के गर्ने भन्ने निष्कर्षमा पुग्न नसकेकै कारण पनि सरकारले चुनावको मिति घोषणामा ढिलाइ गरिरहेको छ । निर्वाचन आयोगले भने प्रतिनिधिसभा र प्रदेशसभाको निर्वाचन एकै चरणमा मंसिर २ मा हुने गरी घोषणा गर्न सरकारलाई गत असार २२ मै सिफारिस गरेको थियो । सरकारले मंसिर ४ मा चुनाव गर्ने राय व्यक्त गरेपछि आयोगले त्यसमा पनि सहमति दिइसकेको छ । आयोगले मागेको १ सय २० दिनको समय भने छोट्टिँदै गएको छ ।"
परिवारै सखाप,"काठमाडौं प्रहरी प्रवक्ता एसपी दिनेश मैनालीले प्रारम्भिक अनुसन्धानमा दिनेशले श्रीमती र दुई छोराछोरीको हत्या गरेर आत्महत्या गरेको हुन सक्ने देखाएको तर पोस्टमार्टम रिपोर्ट र प्रहरीको विस्तृत अनुसन्धानपछि मात्रै घटना कोबाट र कसरी भयो भन्ने यकिन हुने बताए । काठमाडौं प्रहरी प्रवक्ता मैनालीका अनुसार मृतक चारै जनाको शव पोस्टमार्टमका लागि त्रिवि शिक्षण अस्पताल महाराजगन्ज लगिएको छ ।त्रिवि शिक्षण अस्पतालमा कार्यरत फरेन्सिक विज्ञ डा गोपाल चौधरीले दिनेशले परिवारका तीन जनाको हत्या गरेर आत्महत्या गरेको प्रारम्भिक जाँचमा देखिएको बताए । चौधरी सोमबार घटनास्थल पुगेका थिए । घटनास्थलको अवस्था र सुसाइट नोट विश्लेषण गर्दा छोराछोरी र श्रीमतीको हत्यापछि दिनेश आफैंले आत्महत्या गरेको देखिन्छ, स्थलगत मुचुल्का र शवको अवस्थाले पनि त्यही देखाउँछ, चौधरीले भने, बाँकी विषय पोस्टमार्टम रिपोर्टबाट आउला ।पारिवारिक बेमेल र झगडा अनि सम्पत्तिसँग जोडिएको यो बीभत्स घटनाले श्रीमान्श्रीमतीको विवाद व्यवस्थापन र समाधान नहुँदा मानिसलाई कतिसम्म क्रूर अपराधको बाटोमा पुर्याउँछ भन्ने देखाएको एक अनुसन्धान अधिकृतले बताए । काठमाडौं उपत्यका अपराध अनुसन्धान कार्यालयका एसपी कृष्ण कोइरालाले पारिवारिक विवादबेमेल, आर्थिक अभाव, सम्पत्ति बाँडफाँट, आवेग र प्रतिशोध अनि आपसी अविश्वास आत्महत्याका कारण रहने गरेको बताए । तारकेश्वर घटना पनि पारिवारिक बेमेल, सम्पत्ति, आपसी अविश्वास र त्यसले निम्त्याएका अरू कारणबाट भएको प्रारम्भिक अनुसन्धानमा देखिएको उनको भनाइ छ । प्रहरी प्रधान कार्यालयका अनुसार पछिल्लो ५ वर्षमा ३१ हजारभन्दा बढीले आत्महत्या गरेका छन् । यसमध्ये कतिले परिवार तथा नातागोताको हत्या गरी आत्महत्या गरेको देखिन्छ । आत्महत्यामा आर्थिक अभाव, सम्पत्ति विवाद, घरायसी कलह, परपुरुषमहिलासँगका सम्बन्ध, नैराश्य, प्रतिशोध, मानप्रतिष्ठामा आँचजस्ता कारण देखिने गरेको छ । मनोविद् गोपाल ढकालले आत्महत्या दिनानुदिन बढ्दै गएको र यसले समाजमा विकराल रूप लिएको बताए । आत्महत्याको मूल कारण त मानसिक समस्या नै हो, ७०८० प्रतिशत आत्महत्या मानसिक समस्याबाटै घटेको देखिन्छ, उनी भन्छन्, परिवार, नातागोता तथा साथीभाइ र चिनेजानेका बीच जति पनि आपसी कलहबेमेल, मनमुटाव, आर्थिक अभाव, बेरोजगारी, व्यवसायमा नोक्सानी, अविश्वासजस्ता समस्या देखिन्छन्, त्यसबाट निम्तिने मानसिक समस्या नै हो, त्यसबाटै मानिसमा प्रतिशोध, आवेग, उत्तेजना हुँदै दिमागमा योजनाबद्ध रूपमा आपराधिक सोधको विकास हुने हो, हत्या र आत्महत्याका घटना पनि यसकै परिणाम हो ।२०७७ भदौ २३ मा भक्तपुरको मध्यपुर थिमि नगरपालिका९, निकोसेराका ३६ वर्षीय सुदीप अधिकारीले पत्नी ३४ वर्षीया सम्झना र छोरा १५ वर्षीय सुशान्तको हत्या गरी आत्महत्या गरेका थिए । उनले घरमा पालेको कुकुर पनि मारेर आत्महत्या गरेको प्रहरी अनुसन्धानबाट खुल्यो । आर्थिक अवस्था बिग्रिँदै गएपछि पारिवारिक तनावमा रहेका सुदीपले त्यही कारणबाट सिर्जित तनाव व्यवस्थापन नगर्दा परिवारका सदस्यको हत्या गरी आत्महत्या गरेको खुलेको थियो ।२०७६ माघ २७ मा पूर्वसचिव अर्जुन कार्कीकी पत्नी मुना ललितपुरको सानेपास्थित निवासमा मृत भेटिइन् । घाँटीमा डोरीले बाँधेर टाउकोमा चोट लागेको अवस्थामा भेटिएकी कार्कीको अस्पताल पुर्याउँदा चिकित्सकले मृत घोषणा गरेका थिए । घरमा काम गर्ने दाङ (लमही) का विजय चौधरी झुन्डिएको अवस्थामा मृत फेला परेका थिए । प्रहरीले मुनाको हत्या विजयले गरेको र पछि उनले आत्महत्या गरेको निष्कर्ष निकालेको थियो । २०७७ पुस २४ गते राति काठमाडौंको टोखामा एक दम्पती मृत फेला परे । सुर्खेत पुर्ख्यौली घर भएका उमेश केसी ओछ्यानमा र पत्नी सदीक्षा नजिकै भर्याङमा झुन्डिएको अवस्थामा भेटिएका थिए । अनुसन्धानमा उमेशको हत्या गरी सदीक्षाले झुन्डिएर आत्महत्या गरेको प्रहरी आशंका रहे पनि आइफोन अनलक गरेर अनुसन्धान अघि बढाउन नसकेपछि घटनामा बाहिरी पक्षको संलग्नता खोजबिन नै भएन । २०७८ फागुनमा रामकोटमा एकै परिवारका चार जनाले आर्थिक अभावको कारण देखाएर विष सेवन गरी सामूहिक आत्महत्या प्रयास गरेका थिए । तीमध्ये एक जनाको मृत्यु भएको थियो । २०७८ असोज २२ मा धनुषाको नगराइन नगरपालिका७ फूलगामाकी २४ वर्षीया गुडिया साहले २ छोरा ५ वर्षीय अभिषेक र ३ वर्षीय आदित्यको हत्यापछि आत्महत्या गरेकी थिइन् । यी घटनाले आत्महत्या र हत्यापछि आत्महत्याजस्ता जघन्य अपराधमा मानिस कसरी संलग्न हुँदै गएका छन् भन्ने देखाउँछ । आव २०७४७५ देखि २०७८७९ को ५ वर्षे विवरणमा हरेक वर्ष आत्महत्या गर्नेको संख्या बढ्दै गएको देखिन्छ । प्रहरीको ५ वर्षको तथ्यांकमा विष सेवन, आगोमा जलेर, झुन्डिएर, हाम फालेर, करेन्ट लगाएर, हातहतियार तथा औजार प्रयोग गरेर तथा नदीखोला तथा पोखरीमा हाम फालेर आत्महत्या गरेको देखिन्छ । त्यसमध्ये झुन्डिएर र विष सेवन गरेर आत्महत्या गर्नेको संख्या ९८ प्रतिशतभन्दा बढी देखिन्छ । पछिल्लो ५ वर्षमा मात्रै आत्महत्या गरेर ज्यान गुमाउनेको संख्या ३१ हजार २ सय २१ पुगेको छ । आव २०७४७५ मा ५ हजार ३ सय १७ जनाको आत्महत्याबाट ज्यान गएकामा आव २०७५७६ मा करिब साढे ४ सय बढी अर्थात् ५ हजार ७ सय ५४ ले ज्यान गुमाएको देखिन्छ । आव २०७६७७ मा आत्महत्याको संख्या बढेर ६ हजार २ सय ४१ पुगेकामा आव २०७७७८ मा ७ हजार १ सय १७ र आव २०७८७९ मा ६ हजार ७ सय ९२ जनाको आत्महत्याबाट मृत्यु भएको देखिन्छ । मनोविद् ढकाल समस्या र चुनौतीको सामना गर्ने क्रममा झेल्नुपरेका कठिनाइले मानिसमा नैराश्य र आवेगप्रतिशोधजन्य परिस्थिति उत्पन्न हुने बताउँछन् । जसले आवेग र उत्तेजनाको सहज व्यवस्थापन गर्न सक्तैन, ऊबाट हो अकल्पनीय अवस्था आउने, जस्तो आवेग र उत्तेजनाले मानिसको विवेक गुम्छ, विवेक गुमेपछि संयम हराउँछ, धैर्य र संयम हरायो भने त्यसको नतिजा भनेको अपराध नै हो, उनी भन्छन्, यस्तै बेला हत्या, आत्महत्या, बलात्कार, कुटपिटजस्ता घटना हुने गरेको देखिन्छ । हरेक दिनजसो सामूहिक र एकल आत्महत्याका घटना घटिरहेका र यस्ता अपराध हुन नदिन सम्बन्धित व्यक्ति नै बढी संवेदनशील हुनुपर्ने उनको भनाइ छ ।"
समागमको याम,"भक्तपुरको मध्यपुर थिमि८ बोडेस्थित पलिस्वाःँपुखु अर्थात् कमलपोखरीमा सोमबार देखिएको भैंसे भ्यागुता । यो सानो आकारको भ्यागुता हो । यसले मान्छेलाई हानि गर्दैन । यो प्रजातिमा पोथी ४१ देखि ६२ मिलिमिटरको हुन्छ भने भाले ३० देखि ४५ मिलिमिटरको । औसतमा तौल ८ ग्राम हुने यी भ्यागुता आहार र प्रजननका लागि राति बढी सक्रिय हुन्छन् । प्रजनन समय मार्चदेखि सेप्टेम्बरसम्म हो । भ्यागुताको यो प्रजातिमा प्रजननको समय भालेहरू एक ठाउँमा भेला हुन्छन् । एउटालाई पोथीले रोज्छे । पोथीले रोजेपछि भाले बुरुक्क उफ्रिएर टाँसिन्छ, जसलाई ॅएमप्लेक्सस भनिन्छ । त्यसपछि फुल पार्ने प्रक्रिया अघि बढ्छ । थुतुनो चुच्चो भएका यी भ्यागुता मसिना किरा, माछाका भुरालगायत अन्य ससाना जीवलाई आहारा बनाउँछन् । तस्बिर ः हेमन्त श्रेष्ठकान्तिपुर"
चन्दसहितका नेतालाई पक्राउ पुर्जी जारी,"(काठमाडौं)  सरकारसँग सहमति गरी शान्ति प्रक्रियामा आएको नेपाल कम्युनिस्ट पार्टीका महासचिव नेत्रविक्रम चन्दलगायत दर्जनौं नेताविरुद्ध पक्राउ पुर्जी जारी भएको छ । ललितपुर जिल्ला अदालतले चन्द र उक्त पार्टीका नेताविरुद्ध पक्राउ पुर्जी जारी गरेको छ । साउन ६ को आदेशअनुसार मुलुकी फौजदारी कार्यविधि संहिता, २०७४ को दफा ५८ (१३) बमोजिम ३५ दिने पक्राउ पुर्जी जारी गरेको अदालतले जनाएको छ । अदालतले हातहतियार तथा खरखजाना, विस्फोटक पदार्थ विस्फोटन गराई कर्तव्य ज्यान र राज्यविरुद्धको अपराध, आपराधिक लाभ र संगठित अपराधको कसुरमा पक्राउ पुर्जी जारी गरेको हो । ३५ दिनभित्र अदालत उपस्थित नभए मुलुकी फौजदारी कार्यविधि संहिता, २०७४ को दफा ३५ बमोजिम कारबाही हुने पुर्जीमा जनाइएको छ । पक्राउ पुर्जी जारी भएकाहरूमा महासचिव चन्द, खड्गबहादुर विश्वकर्मा, उनकी श्रीमती नन्दा विश्वकर्मा, उदयबहादुर चलाउने, धर्मेन्द्र बाँस्तोला, पदमबहादुर राई, सन्तोष बुढामगर, मोहनबहादुर कार्की, टेकबहादुर केसी, भरतबहादुर बम, नवीन विश्वकर्मा, उमा भुजेल, शंखर दमार्इं, दमयन्तीकुमारी श्रेष्ठ चिमोरिया, बाबुलाल पुनमगर, सुदीप कुँवरलगायत छन् । पक्राउ पुर्जीपछि नेकपाले विज्ञप्ति जारी गर्दै सहमति कार्यान्वयन नभए गम्भीर अवस्था निम्तिन सक्ने चेतावनी दिएको छ । तत्कालीन केपी ओली सरकार र नेकपाबीच २०७७ फागुन २० मा पार्टीमाथि लागेको प्रतिबन्ध फुकुवा, नेता तथा कार्यकर्ता रिहा र मुद्दा फिर्ता तथा शान्तिपूर्ण राजनीतिमा सहभागी हुने तीन बुँदे समझदारी भएको थियो । पार्टीका प्रवक्ता खड्गबहादुर विश्वकर्माद्वारा जारी विज्ञप्तिमा भनिएको छ, हाम्रो पार्टी, नेतृत्व, कार्यकर्ता र तीनबुँदे सहमतिका विरुद्ध सरकार र राज्यले आज घटाएको घटनालाई तुरुन्त रोकिएन र तीनबुँदे सहमति तदारुकतासाथ कार्यान्वयन गरिएन भने हाम्रो पार्टी हातमा दही जमाएर नबस्ने चेतावनी शेरबहादुर देउवा नेतृत्वको गठबन्धन सरकार र राज्यका अधिकारीहरूलाई दिन चाहन्छौं । अहिलेसम्म पार्टी कार्यकर्तालाई सहमतिअनुरूप रिहा नगरिएको पनि नेकपाले आरोप लगाएको छ । प्रतिबन्ध फुकुवा भइसकेको र सरकारसँग सहमति गरेर शान्तिपूर्ण राजनीतिमा आइसकेपछि अदालतबाट पुर्जी जारी हुनु र ३५ दिनभित्र पक्राउ गर्न भन्नु नमिल्ने कुरा भएको नेताहरूले बताएका छन् । चन्द समूह छाडेर नेकपा (बहुमत) बनाएका धर्मेन्द्र बाँस्तोलाले सरकारले सहमति कार्यान्वयन नगर्दा पक्राउ पुर्जी जारी भएको हुन सक्ने प्रतिक्रिया दिए । उनीमाथि पनि पक्राउ पुर्जी जारी भएको छ । हामी खुला राजनीतिमै थियौं । तत्कालीन सरकारले जबर्जस्ती प्रतिबन्ध लगाएर धकेल्न खोजेको थियो । त्यसपछि सहमति गरेर शान्तिपूर्ण खुला राजनीतिमा आएका हौं, उनले भने, सहमति कार्यान्वयन प्रक्रियामा सरकारले ढिलाइ गरेको हुनाले अदालतले जारी गरेको होला । हामी सरकारसँग कुरा गर्छौं ।"
महाभियोग प्रस्ताव अघि बढाउन माग,"काठमाडौं (कास) नेपाल बार एसोसिएसनले प्रधानन्यायाधीश चोलेन्द्रशमशेर जबराविरुद्धको महाभियोग प्रस्ताव अगाडि बढाउन सभामुख अग्निप्रसाद सापकोटासँग माग गरेको छ । बार टोलीले सोमबार सभामुखलाई भेटेर महाभियोग प्रस्ताव अलपत्र नपार्न आग्रह गरेको हो । बार अध्यक्ष गोपालकृष्ण घिमिरेले महाभियोग प्रस्तावमा कुनै छलफल नभएकामा बारको गम्भीर चासो सभामुखलाई जानकारी गराइएको बताए । प्रस्ताव दर्ता भएको यतिका महिना भइसक्यो । तर, कुनै विषय नउठाउनु, कार्यसूचीमा पनि नपार्नु र छलफल पनि नगर्नु राम्रो भएन भनेका छौं, अध्यक्ष घिमिरेले कान्तिपुरसँग भने, यो बारको एजेन्डा हो, त्यसैले पारित गर्न दलहरूलाई दबाब दिन्छौं, प्रस्ताव अघि बढाउनुस् भनेका छौं । सभामुख सापकोटाले महाभियोग प्रस्तावलाई केही दिनमै सदनमा छलफल गराएर छानबिनका लागि सिफारिस समितिमा पठाउने जानकारी दिएका थिए । प्रधानन्यायाधीश जबराविरुद्ध सत्ता साझेदार कांग्रेस, माओवादी केन्द्र र एकीकृत समाजवादीका ९८ सांसदले गत फागुन १ मा संघीय संसद् सचिवालयमा महाभियोग प्रस्ताव दर्ता गराएका थिए । उक्त प्रस्तावमा छलफल गर्न फागुन तेस्रो साता सिफारिस समिति गठन गरिएको थियो, जसमा एमालेका विष्णु पौडेल, लालबाबु पण्डित, शिवमाया तुम्बाहाङ्फे र कृष्णभक्त पोखरेल, कांग्रेसका मीनबहादुर विश्वकर्मा, रामबहादुर विष्ट, माओवादी केन्द्रका यशोदा सुवेदी र रेखा शर्मा, एकीकृत समाजवादीकी कल्याणी खड्का, लोसपाका एकवाल मियाँ र जसपाका प्रमोद साह सदस्य छन् । समितिको बैठक एकपटक पनि बसेको छैन ।"
५ पक्राउ,"काभ्रे (कास) लागूऔषधसहित ५ जनालाई प्रहरीले पक्राउ गरेको छ । इलाका प्रहरी कार्यालय बनेपाबाट खटिएको प्रहरी गस्ती टोलीले सोमबार डाइजेपाम, फेनेरागन र नोफिम ३०२३०२ एम्पुलसहित ९ सय ६ एम्पुल लागूऔषध बरामद गरेको जिल्ला प्रहरी प्रमुख एसपी चक्रराज जोशीले बताए ।"
कोरोनाले साउनमै १६ को मृत्यु,"(काठमाडौं)  कोरोना संक्रमणबाट दुई सातामै १६ जनाले ज्यान गुमाएका छन् । पछिल्लो दिन संक्रमण दर पनि तीव्र रूपमा वृद्धि भएको छ । सोमबार मात्रै ५ हजार ९०९ नमुना परीक्षण गरिएकामा ८९५ जनामा संक्रमण पुष्टि भएको छ । योसँगै सक्रिय संक्रमितको संख्या ४ हजार ९३४ पुगेको छ, आधाभन्दा बढी काठमाडौं उपत्यकामै छन् । आइतबार ६२० जनामा संक्रमण र एक जनाको मृत्यु भएको थियो भने सोमबार पनि एक जनाले ज्यान गुमाएका छन् । स्वास्थ्य तथा जनसंख्या मन्त्रालयका अनुसार मृत्यु हुनेमा धेरैजसो ज्येष्ठ नागरिक र खोप नलगाएका छन् । पछिल्लो पटक वैशाख २१ गते कोरोना संक्रमणबाट मृत्यु भएकामा एकैचोटि साउन १ मा १ जनाको मृत्यु भएको थियो । साउनयता ७ हजार ९ सय २३ नयाँ संक्रमित थपिएका छन् । साउन १ मा संक्रमण दर ४४३ प्रतिशत रहेकामा सोमबार (१६ गते) संक्रमण दर बढेर १५१४ प्रतिशत पुगेको छ । पछिल्लो २४ घण्टामा काठमाडौंमा मात्र ३ सय ७३ जनामा संक्रमण पुष्टि भएको छ । भक्तपुरमा १७ र ललितपुरमा ६६ जना संक्रमित थपिएका छन् । काठमाडौंमा २ हजार ८ सय ७२, भक्तपुरमा ३० र ललितपुरमा ५ सय ४३ गरी उपत्यकामा मात्रै सक्रिय संक्रमितको संख्या ३ हजार ४ सय ४५ पुगेको छ । सोमबारसम्म ५ सयभन्दा बढी सक्रिय संक्रमित हुने जिल्लामा काठमाडौं र ललितपुर छन् भने कास्कीमा २ सयभन्दा बढी संक्रमित छन् । मनाङ, कालीकोट, मुगु, हुम्ला, बाजुरा, दार्चुला र बझाङमा सक्रिय संक्रमित शून्य छ ।मन्त्रालयका अनुसार हाल देशभर ३६ जना आइसोलेसनमा र ५ जना भेन्टिलेटरमा छन् । उपत्यकाका विभिन्न अस्पतालमा ३५ जना जनरल वार्डमा, ३१ जना एचडीयूमा, ३२ जना आईसीयूमा र ५ जना भेन्टिलेटरमा उपचाररत छन् । शुक्रराज ट्रपिकल तथा सरुवा रोग अस्पतालकी निर्देशक डा मनीषा रावलले चाडबाड नजिकिएसँगै संक्रमण बढ्दै जान सक्ने भएकाले सजगता अपनाउनुपर्ने सुझाइन् । शुक्रराज अस्पतालमा हाल एक जना आईसीयूमा उपचाररत छन् । यहाँ आइतबारसम्म १४ जना उपचाररत रहेका थिए । भर्ना भएका धेरैले खोपको पहिलो डोज मात्रै लगाएको डा रावलले बताइन् । दुई साताअघि कोभिड परीक्षण गराउने न्यून थिए, सातायता परीक्षण गराउनेको संख्या बढेको छ, उनले भनिन्, भर्ना भएका बिरामीमा जटिलता भने देखिएको छैन ।त्रिवि शिक्षण अस्पतालमा हाल ३ जना संक्रमितको उपचार भइरहेको अस्पतालका सूचना अधिकारी रामविक्रम अधिकारीले जानकारी दिए । उनका अनुसार साताअघि सात जना उपचाररत थिए । हाल शिक्षण अस्पतालका स्वास्थ्यकर्मी पनि संक्रमित हुन थालेका छन् । १२ जनामा संक्रमण पुष्टि भइसकेको उनले बताए ।जनस्वास्थ्यविज्ञ डा विन्ज्वला श्रेष्ठले जनस्वास्थ्यका मापदण्ड पालना गरे संक्रमणबाट बच्न र बचाउन सकिने बताइन् । मास्क अनिवार्य लगाउन र लक्षण देखिए आइसोलेसनमा बस्न उनको सुझाव छ । खोप नलगाएका र बढी उमेर भएकालाई जटिल बनाउने देखिएको छ, उनले भनिन्, सरकारले खोप अभियानमा पनि तीव्रता दिन जरुरी छ ।"
१७ अस्पतालमा निःशुल्क उपचार,"कोभिड१९ संक्रमणको मध्यम र गम्भीर अवस्थाका बिरामीको निःशुल्क उपचारका लागि १७ वटा अस्पताल तोकिएको छ । असार ३१ को निर्णयअनुसार स्वास्थ्य मन्त्रालयले सोमबार अस्पताल निर्धारण गरेको हो । संक्रमितको उपचारबापत ती अस्पताललाई अनुदान दिने व्यवस्था मिलाइएको छ । प्रदेश १ मा कोसी अस्पताल (विराटनगर) र बीपी कोइराला स्वास्थ्य विज्ञान प्रतिष्ठान (धरान), मधेसमा जनकपुर प्रादेशिक अस्पताल (जनकपुर) र नारायणी अस्पताल (वीरगन्ज) लाई तोकिएको छ । वाग्मतीमा शुक्रराज ट्रपिकल तथा सरुवा रोग अस्पताल (टेकु), भरतपुर अस्पताल (चितवन), वीर अस्पताल (महाबौद्ध), त्रिवि शिक्षण अस्पताल (महाराजगन्ज), पाटन स्वास्थ्य विज्ञान प्रतिष्ठान (लगनखेल) लाई तोकिएको छ । गण्डकीमा पोखरा स्वास्थ्य विज्ञान प्रतिष्ठान (पोखरा) र धौलागिरि अस्पताल (बागलुङ), लुम्बिनीमा लुम्बिनी प्रादेशिक अस्पताल (बुटवल) र भेरी अस्पताल (नेपालगन्ज) लाई निःशुल्क उपचारका लागि निर्धारण गरिएको छ । कर्णालीमा कर्णाली स्वास्थ्य विज्ञान प्रतिष्ठान (जुम्ला) र सुर्खेत प्रार्देशिक अस्पताल (वीरन्द्रनगर) र सुदूरपश्चिममा डडेलधुरा अस्पताल (डडेलधुरा) र सेती प्रादेशिक अस्पताल (कैलाली) लाई कोभिड संक्रमितको निःशुल्क उपचार गरिने अस्पतालका रूपमा तोकिएको छ । अहिलेसम्म नेपालमा ४ करोड ९४ लाख २५ हजार १ सय १३ डोज खोप लगाइएको छ । त्यसमध्ये २ करोड १५ लाख ५६ हजार ९१ जनाले एक डोज, २ करोड ५ लाख ९२ हजार १ सय पूर्ण डोज र ७२ लाख ७६ हजार ९ सय २२ जनाले अतिरिक्त डोज लगाएको स्वास्थ्य मन्त्रालयले जनाएको छ ।"
महाकाली सन्धिमा कमजोरी,"काठमाडौं (कास) एकीकृत महाकाली सन्धि नेपालको संसद्ले अनुमोदन गरेको साढे दुई दशकपछि नेकपा एमालेका अध्यक्ष केपी शर्मा ओलीले उक्त सन्धिमा कमजोरी रहेको स्वीकार गरेका छन् । पूर्वजलस्रोत सचिव द्वारिकानाथ ढुंगेलको पुस्तक लोकार्पण कार्यक्रममा बोल्दै ओलीले तल्लो शारदा नहरले प्रयोग गरेको पानीबारे त्यस समय चर्चा नहुनु कमजोरी भएको बताएका हुन् । एकीकृत महाकाली सन्धि अनुमोदन गर्न महत्त्वपूर्ण भूमिका खेलेका ओलीले महाकालीको पानी दुवै देशको आधाआधा हो भन्ने विषयलाई सन्धिले स्थापित गरेको बताए । त्यस समय केहीकेही चर्चामा नरहेको विषय पनि रहेछ, धेरै पहिलेदेखि तल्लो शारदा नहर पनि चलेको रहेछ, त्यस समयमा चर्चा भएन, त्यसले गर्दा कन्जक्टिभ वाटर (पानी खपतको बाँडफाँट) को विषयमा प्रशस्त छलफल हुन पाएन, उनले भने, कतिपय ल्याप्सेस (कमजोरी) रहे । तल्लो शारदा नहरको पानी दिन्छु भनेर कबुल गरिएको छैन । जति पानी छ, त्यसका आधारमा आधा भनेको हो । महाकाली सन्धिले आधा पानी नेपालको हो भनेर स्थापित गरेको छ ।एकीकृत महाकाली सन्धि अनुमोदन भए पनि पानीको बाँडफाँटका विषयमा टुंगो लागेको छैन । भारतले तल्लो शारदा नहरमा प्रयोग गर्दै आएको पानीको परिमाण घटाएर मात्रै बाँकीमा बाँडफाँट हुनुपर्ने बताउँदै आएको छ र नेपालले त्यसलाई स्वीकार गरेको छैन । २०५३ सालमा संसद्ले सन्धिलाई अनुमोदन गरेको थियो । त्यस समय एमालेभित्र त्यसले ठूलो विवाद निम्त्याएको थियो । सोही विषय चर्किंदै गर्दा एमाले विभाजनसमेत भएको थियो । कार्यक्रममा एकीकृत महाकाली सन्धि अनुमोदन आवश्यक थियो भनेर ओलीले विभिन्न तर्क प्रस्तुत गरेका थिए ।"
छात्रवृत्ति सबै लक्षित विद्यार्थीमा पुर्याऊ,"कक्षा ९१२ मा अध्ययन गर्ने दलितलगायत विपन्न छात्रछात्रालाई छात्रवृत्ति उपलब्ध गराउन वार्षिक झन्डै अर्ब रुपैयाँ बजेट छुट्याइए पनि यसबाट लक्षित सबै विद्यार्थी लाभान्वित हुन सकेका छैनन् । गत आर्थिक वर्ष छुट्याइएको ८६ करोडमध्ये विद्यार्थीले ३९ करोड मात्र पाए भने, ४७ करोड शिक्षा तथा मानवस्रोत विकास केन्द्रले रकमान्तर गरेर शिक्षक तलबभत्तालगायत शीर्षकमा खर्च गरेको छ । अर्थात्, ४५ प्रतिशत बजेट मात्रै लक्षित वर्गमा पुग्न सकेको छ । पाँच वर्षदेखि नै खास गरी विपन्नलक्षित छात्रवृत्तिको करोडौं रकम सम्बन्धित वर्गमा खर्च हुन सकेको छैन । यति लामो अवधिदेखि लक्षित शीर्षकमा बजेट खर्च हुन नसकेकाले सरकारले यसको कारण अध्ययन गरी सुधारको पहल गर्नुपर्छ । लक्षित सबै विद्यार्थीले छात्रवृत्ति पाएर रकम उब्रिएको अर्थात् सरकारले बजेट नै धेरै छुट्याएकाले यो अवस्था आएको होइन । अहिले पनि दलितलगायत विपन्न विद्यार्थीले बीचमै कक्षा छाड्ने दर उच्च छ । तथ्यांक नै बोल्छ विद्यार्थी टिकाउदर कक्षा ९१० मा ६६ प्रतिशत र कक्षा १११२ मा ३३ प्रतिशत मात्रै छ । यसरी एकातिर, ९१० मा भर्ना भएका एकतिहाइ र १११२ मा भर्ना भएका दुईतिहाइले बीचैमा कक्षा छाड्नु अनि अर्कातिर उनीहरूलाई विद्यालयमा टिकाउने उद्देश्यले सञ्चालित छात्रवृत्तिको रकम पूरै खर्च नहुनु आफैंमा विरोधाभासपूर्ण छ । तसर्थर्, सरकारले आर्थिक भरथेग आवश्यक पर्ने सबै विद्यार्थीलाई छात्रवृत्ति बाँड्न विशेष जोड दिनुपर्छ । सधैं लक्षित विद्यार्थीसम्म छात्रवृत्ति रकम पुग्न सकेन भने सरकारले ठूलो मात्रामा यस्तो रकम विनियोजन गरिरहनुको अर्थ हुँदैन । चालु शैक्षिक सत्रकै निम्ति पनि सरकारले बजेट घटाएर ६८ करोड रुपैयाँमा झारिसकेको छ । यस पालि यही रकम पनि खर्च भएन भने अर्को वर्षदेखि यसमा अझ कमी आउन सक्छ । छात्रवृत्ति बाँड्नुपर्ने विद्यार्थी संख्या नै घटेर कम रकम विनियोजन हुँदा त केही फरक पर्दैनथ्यो, तर लक्षित विद्यार्थी समस्यासित जुधिरहनुपर्ने र सरकारी रकम खर्चै हुन नसकेर बजेट नै कम विनियोजन हुने अवस्था निम्तिनुचाहिँ विडम्बनापूर्ण छ । मुलुकमा विपन्नहरूको व्यवस्थित तथ्यांक नभएकैले लक्षित सबैलाई छात्रवृत्ति बाँड्न समस्या भएको देखिन्छ । छात्रवृत्ति आवेदनका लागि केन्द्रले सूचना निकालेपछि विद्यालय र विद्यार्थीले अनलाइन प्रणाली ईएमआईएसबाट विद्यार्थी पहिचान फारम भर्नुपर्छ, जसमा विद्यार्थीअभिभावकको घरपरिवार, शैक्षिक योग्यता, आर्थिक अवस्थासँग सम्बन्धित प्रश्नावली राखिएको हुन्छ । घरको जगदेखि छानासम्मको अवस्था, चर्पी, खानेपानी, पकाउने चुलो, टेलिफोन, टेलिभिजन, इन्टरनेट, परिवारको आयस्रोत, बाबुआमाको शैक्षिक योग्यता लगायतका विवरण विद्यार्थीले भर्नुपर्छ । समस्या के छ भने, जस्ताको छानो, मोबाइल फोन, वैदेशिक रोजगारी, शौचालय, खानेपानी धारामा पहुँच भएको आवेदनमा उल्लेख भए अनलाइन प्रणालीबाटै छात्रवृत्ति पाउने सम्भावना न्यून देखिन्छ । त्यसैले, सन् २०११ मा गरिएको गरिबीको सर्वेक्षणका आधारमा छात्रवृत्ति दिने व्यवस्था गरिएकाले अहिले यिनै सूचकका आधारमा मात्र आवेदक विद्यार्थी विपन्न होइनन् भनी निर्क्योल गर्नु गल्ती हुनेछ । निश्चय पनि विपन्नका नाममा अरूले छात्रवृत्ति पाउने अवस्था रहनु हुन्न, तर सरकारी कार्यविधिको त्रुटिकै कारण ठूलो संख्यामा विपन्न स्वयं नै यस्तो सुविधाबाट वञ्चित हुने अवस्था पनि कायम रहिरहनु हुन्न । चालु शैक्षिक सत्रमा डेढ लाख विद्यार्थीले उक्त छात्रवृत्ति पाउन आवेदन दिएकामा २८ हजार ४ सय ९० जना मात्रै सुरुआती छनोटमा परेका छन् । यसरी छनोटमा परेका पनि सबैलाई छात्रवृत्ति दिइँदैन । यसरी आवेदन दिएर छनोटमा नपरेका करिब सवा लाख विद्यार्थीमध्ये कति त वास्तविक रूपमै विपन्न होलान्, कार्यविधिको त्रुटिकै कारण तिनलाई सरकारले तिमी विपन्न नभएकाले छात्रवृत्ति पाउनलायक छैनौ भन्नु कति जायज हुन्छ ?वार्षिक ६ हजारदेखि २४ हजार रुपैयाँसम्मको यस्तो छात्रवृत्तिले विद्यार्थीका लागि ठूलै भरथेग गर्न सक्छ, जसबाट संविधानप्रदत्त मौलिक हकका रूपमा रहेको सबैका लागि शिक्षा कार्यान्वयनमा सघाउ पुग्छ । प्रश्न कार्यविधिको मात्र होइन, अनलाइन प्रणालीबाट आवेदन दिन सबै विद्यालय र विद्यार्थीको पहुँच पनि नभएको देखिन्छ, दुर्गमका जिल्लाबाट न्यून आवेदन पर्नुको कारण यही हो । त्यसैले सरकारले वैकल्पिक विधि प्रयोग गरेर भए पनि लक्षित सबै विद्यार्थीसम्म छात्रवृत्ति रकम पुर्याउनुपर्छ । महालेखा परीक्षकको प्रतिवेदनमा समेत छात्रवृत्ति छनोटसम्बन्धी कार्यविधि पुनरवलोकन गर्न पटकपटक निर्देशन दिइएको सन्दर्भ यहाँ स्मरणीय छ ।सरकारले सञ्चालन गरेको गरिब घरपरिवार पहिचान तथा परिचयपत्र वितरण कार्यक्रम त त्यसै अलपत्र परेको अवस्थामा यस्तो छात्रवृत्ति वितरणका लागि वास्तविक विपन्न पहिचान गर्नु आफैंमा मुस्किल कार्य अवश्य हो । तैपनि अहिलेको कार्यविधिलाई लचिलो बनाउने वा उपलब्ध तथ्यांकहरूका आधारमा बजेट छुट्याएर विद्यालय र स्थानीय तहवडालाई नै यससम्बन्धी अधिकार दिई उनीहरूले पहिले लाभान्वित हुनेको सम्भावित सूची बनाएर त्यसमा स्थानीय स्तरमै सामाजिक परीक्षण गराई अन्तिम सूची प्रकाशित गर्ने गरेमा पनि अधिकतम विद्यार्थी लाभान्वित हुने अवस्था आउन सक्छ । यसै पनि संघीयतामा यो अधिकार संघले नै राखिराख्नुको कुनै तुक देखिँदैन । आफ्नो क्षेत्रभित्र कुन विद्यार्थीलाई छात्रवृत्ति आवश्यक छ भन्ने तथ्य सम्बन्धित पालिकावडालाई नै बढी थाहा हुन्छ । अहिलेकै कार्यविधिमा सुधार गर्न खोज्दा पनि पालिकासितको समन्वय खोज्न सकिन्छ । त्यसैले, यी सबै विकल्पहरूमा विमर्श गरी सरकारले समुचित उपाय पहिल्याएर लक्षित सबै विद्यार्थीलाई छात्रवृत्ति वितरण गर्न सक्नुपर्छ ।"
बेथितिको पराकाष्ठा,"बजेट भाषणको अघिल्लो रात अनधिकृत व्यक्तिलाई अर्थ मन्त्रालयमा प्रवेश गराई करको दरमा हेरफेर गरेको आरोप लागेर राजीनामा दिएका अर्थमन्त्री जनार्दन शर्मा पुनः नियुक्त हुनुले राज्य सञ्चालनको बेथितिले सीमा नाघेको प्रस्ट पार्छ । शर्माले बिचौलियासापेक्ष करको दर निर्धारण गरेको आरोप थियो । यसअघि पनि उनी बारम्बार विवादमा आइरहन्थे, नैतिकताको प्रश्न उठिरहन्थ्यो । शर्माले हुँदा खाने जनताको पक्षमा अर्थ मन्त्रालयमा बसेर गरेका काम शून्य छ । अर्थतन्त्र उकास्नेभन्दा पनि निमुखालाई न्याक्ने गरी करको दरमा हेरफेर गर्नमा ध्यान दिइरहे । उनको यस्तो वितण्डाको छानबिन गर्न बनेको समिति निरर्थक देखियो । शर्माले सीसीटीभी फुटेज नै गायब गरेको प्रशस्त आधारहरू हुँदाहुँदै सफाइको नाटक गरेर फेरि उही व्यक्ति अर्थमन्त्रीमा नियुक्त हुनु बेथितिको परकाष्ठा नै हो । शर्मा मन्त्रीबाट नहटुन्जेल मन्त्रालय नफर्किने भनेर बिदामा बसेका अर्थसचिव मधु मरासिनी शर्माको राजीनामा आउनेबित्तिकै मन्त्रालयमा हाजिर भएका थिए । अब पुनः नियुक्तिपछि के कर्मचारीहरूलाई सोही व्यक्तिसँग काम गर्न सहज होला ? मुलुकको शासन व्यवस्था दुईचार जना व्यक्तिहरूवरिपरि घुमुन्जेल यस्ता बेथिति भइरहन्छन् । अहिले शर्माबाहेक अर्थमन्त्री हुनयोग्य व्यक्ति अरू कोही नभएको देखियो । पटकपटक विवादमा मुछिने व्यक्तिलाई सरकारले च्याप्नुको रहस्य के हो ? चुनाव नजिकिँदै छ, त्यसबेला जनताले एकएक हिसाबकिताब गर्नेछन् । अर्थ मन्त्रालयजस्तो संवेदनशील स्थानमा भइरहेको बेथितिले देशमा पार्ने असरबारे गम्भीर नबन्ने दलका शीर्षनेताको रबैयालाई जनताले नियालिरहेका छन् । गोविन्द विक, बूढानीलकण्ठ१२, काठमाडौं"
सबल भएनन् सामुदायिक विद्यालय,"सामुदायिक विद्यालयहरू किन अब्बल बन्न सकेनन् भन्ने प्रश्नको जवाफको खोजी कतैबाट भइरहेको छैन । सामुदायिक विद्यालय मेरो पनि हो भन्ने महसुस समाजले गर्नुपर्छ । सरकारले पनि बजेट छुट्टाएपछि आफ्नो कर्तव्य सकियो भनेर सोच्नु भएन । हरेक वर्ष सामुदायिक विद्यालयको नतिजा कमजोर हुँदै गएपछि के कसरी यस्तो भइरहेको छ भनेर शिक्षा मन्त्रालयले छलफल गरेर निष्कर्ष निकाल्नु पर्दैन ? सामुदायिक विद्यालयको पढाइ कमजोर हुनु भनेको निम्नवर्गीय परिवारका छोराछोरीको भविष्य अँध्यारो हुनु हो । भोलि देशको बागडोर समाल्ने तिनै परिवारका छोराछोरीले हो । मध्यम र उच्च वर्गका छोराछोरी त युरोपअमेरिका पढ्न जान्छन् उतै हराउँछन् । सरकारले वार्षिक करोडौं बजेट सामुदायिक विद्यालयहरूलाई छुट्ट्याएको छ । खोइ त्यसको प्रतिफल ? सरकारी विद्यालय कमजोर भएकै कारण निजी विद्यालयहरूको मनोमानी बढेको छ । निजी विद्यालयहरू कमाउ धन्दामा लागेका छन् । सरकारी नीतिनियमले उनीहरूलाई छुँदैन । निजी विद्यालय व्यापारिक केन्द्र बनेका छन् । सामुदायिक विद्यालयमा पढाइ राम्रो छैन अनि निम्नवर्गीय परिवारका छोराछोरी अब्बल कसरी बन्ने ? नेता बन्न आफ्ना छोराछोरीलाई अनिवार्य सामुदायिक विद्यालयमा पढाउनुपर्ने नियम बनाउने हो भने केही सुधार पक्कै आउने थियो । यहाँ त सामुदायिक विद्यालय सुधार्ने जिम्मेवारी बोध कसैलाई छैन । पुरुषोत्तम घिमिरे, जोरपाटी, काठमाडौं"
कोभिडबाट जोगिऔं,"विश्वभरि कोरोनाको चौथो लहर फैलिरहेको छ । छिमेकी भारतमा दिन प्रतिदिन संक्रमण र मृत्युदर बढिरहेको छ । यो खुला सिमाना भएको हाम्रा लागि खतराको संकेत पनि हो । यसर्थ भारतसँग जोडिएका जिल्लाहरूमा आवतजावतमा सतर्कता अपनाउनु अति जरुरी भइसकेको छ । त्यस्तै संक्रमण दर उच्च भएकाले चीनको वुहान सहर लकडाउनमा गइसक्यो । हिजोआज बजारमा जहाँतहीँ भीड बढिरहेको छ । यस्तो देख्दा मानिसहरूमा कोरोनाको डर हराइसकेझैं लाग्छ । घरबाहिर निस्कँदा मास्क लगाउन छोडिसकेका छन् । अझ कतिपयको त मास्क लगाउने बानी नै छुटिसक्यो । धेरैले कोभिडको भयावह रूप बिर्सिसके । नेपालमा संक्रमण दरमा तीव्र वृद्धि भइरहेको छ । यसले गर्दा मृत्यु हुनेहरूको संख्या पनि बढ्न सक्नेछ । सबैले खोपको पूर्ण मात्रा तथा बुस्टर डोज लगाइसकेका छन् भनेर विश्वस्त हुन सक्ने स्थिति पनि छैन । फेरि खोप लगाएको छ भन्दैमा सुरक्षित भइन्छ भनेर ढुक्क हुन पनि सकिन्न । हामीले उच्च सतर्कता अपनाई आफू र आफ्नो परिवारलाई सुरक्षित बनाउनुपर्छ । अच्युतमानसिंह प्रधान, बालुवाटार, काठमाडौं"
दुर्व्यसनमुक्त समाजको चाहना,"संसारभरि नै लागूऔषधको व्यापार गर्नेहरूको सञ्जाल व्यापक छ । पछिल्लो समय नेपालमा समेत हरेक जिल्लामा यसको सञ्जाल फैलिरहेको छ । देशैभरिका विद्यालय तथा कलेजमा लागूऔषध व्यापारी पुगेका छन् । नेपाल प्रहरीले नै यो वास्तविकता स्विकारेको छ । विशेषतः स्कुले विद्यार्थीहरू उनीहरूको निसानामा परेका छन् । लागूऔषध दुर्व्यसनी बढ्दै जानुका अनगिन्ती कारण हुन सक्छन् । पहिलो त राज्यको कमजोर उपस्थिति नै हो । लागूऔषध सहर, गाउँ सबैतिर सहजै उपलब्ध हुन्छ, सजिलै खरिद गर्न पाइन्छ । दोस्रो परिवारको लापरबाहीका कारण पनि लागूऔषध दुर्व्यसनी बढिरहेका छन् । फेरिएको जीवनशैली, विद्यार्थीप्रति उदासीन विद्यालयहरू र वैदेशिक रोजगारीले निम्त्याएको पारिवारिक कलहले पनि यो समस्या बढिरहेको छ । छिट्टै लागूऔषधि कारोबारीको सञ्जाललाई निस्तेज नगराउने हो भने हरेक बाबुआमाले आफ्ना सन्तानको दुरवस्था सम्झेर रुने दिन नजिकिँदै गरेको तथ्य प्रमाणले नै बताइरहेको छ । त्यसले आफ्नो घर, टोल, नगरलाई दुर्व्यसनमुक्त राख्न समाजका हरेक तह र तप्काले अहम् भूमिका खेल्नु जरुरी छ । रामकृष्ण बराल, काठमाडौं"
"न्यायाधीश : कति भ्रष्ट, कति स्वच्छ ?","काठमाडौं जिल्ला अदालतका एक न्यायाधीश र कानुन व्यवसायीबीचको अडियो वार्तालाप हालै बाहिरिएपछि न्यायपालिकामा पनि भ्रष्टाचार हुने गर्दो रहेछ भन्नेबारे गहिरा विचारहरू सतहमा आएका छन् । सर्वोच्च बारका तर्फबाट २०६४ सालमा अधिवक्ता प्रकाश वस्ती, सर्वोच्च अदालतका तर्फबाट न्यायाधीश (पछि प्रधान न्यायाधीश) रामप्रसाद श्रेष्ठ र हालका न्यायाधीश हरिकृष्ण कार्कीका प्रतिवेदनहरूले न्यायपालिकामा विसंगति, विकृति र भ्रष्टाचार रहेको भनेर औंल्याएको भनी चर्चामा आएको छ । यी तीनमध्ये सर्वोच्च बारको प्रतिवेदनमा नेपाल कानुन समाजले २०५८ सालमा गरेको सर्वेक्षणका आधारमा सर्वसाधारण, उद्योगीव्यवसायी र न्याय सम्पादनमा संलग्न व्यक्तिहरूले न्यायपालिकामा भ्रष्टाचार छ भन्ने भावना राखेको एवं भ्रष्टाचार र बिचौलियाको अन्तरसम्बन्ध रहेको उल्लेख गरिएको छ । न्यायाधीश श्रेष्ठको प्रतिवेदनको निष्कर्षचाहिँ कसैले पनि न्यायाधीशलाई पैसा खुवाएर मुद्दा जितेको भन्न नसकेको भन्ने छ । न्यायाधीश कार्कीको प्रतिवेदनमा पनि न्यायपालिकामा सोझै भ्रष्टाचार हुने गर्छ, हुन्छ र भएको छ नभनी हुन सक्ने शब्दावली प्रयोग भएको छ । न्यायपालिकामा नेतृत्व, न्यायाधीश, कर्मचारी, कानुन व्यवसायी र बिचौलियाबाट हुन सक्ने भ्रष्टाचारलाई भन्ने वाक्यांश राखी त्यसलाई नियन्त्रण र कम गर्न सकिने उपायहरूबारे सुझाइएको छ । भ्रष्टाचार अवश्यम्भावी एवं सार्वजनिक पद र जिम्मेवारीको पदाधिकारीसँग जोडिने कार्य हो । भ्रष्टाचार, सार्वजनिक र जिम्मेवारीको पद एकअर्काका पर्याय हुन् । जहाँ सार्वजनिक जिम्मेवारीको पदबाट कार्यहरू हुने गर्दछन्, त्यहाँ अनियमितता, अधिकारको दुरुपयोग, क्षेत्राधिकार नाघेको र भ्रष्टाचार गरेको भन्ने आशंका र आरोपहरू स्वाभाविक हुन्छन् । यसको पुष्टि क्रिया र त्यसको परिणामको तथ्यबाटै हुने गर्दछ । यो जुनसुकै निकाय र संस्थामा हुन्छ । सबै पदाधिकारीबाटै हुने गर्दछचाहिँ भन्न सकिँदैन । कुनैकुनै अंग, निकाय र संस्थामा भने तलदेखि माथिका पदाधिकारीसम्म संस्थागत रूपमै भ्रष्टाचार हुने गर्दछ । कुनैकुनै विभाग, निकाय र कार्यालयमा आन्तरिक रूपमा मात्र सीमित रहेर समूह खडा गरी अनियमितता र भ्रष्टाचार हुने गर्दछ । अनियमितता र भ्रष्टाचार भएको छ कि छैन भनी त्यसको प्रकृतिबाटै आशंका गर्न र बुझ्न सकिने हुन्छ । यहाँसम्म कि, लेखा परीक्षण र कोहीविरुद्धको समाचार सम्प्रेषण गर्नेनगर्ने सम्बन्धमा पनि अनियमितता र भ्रष्टाचार हुने गर्दछ । कुनै पनि अंग, निकाय र न्यायपालिकामा भ्रष्टाचार छ भनेर कुनै पनि प्रतिवेदनले भनिरहनै पर्दैन । जसरी कुनै पनि जीवित प्राणीको अंगभित्र मलमूत्र हुन्छ भनिरहन पर्दैन, त्यसरी नै भ्रष्टाचार पनि धेरै वा थोरै हरेक अंग र निकायमा भैरहने विकृतिजन्य कार्य हो । कानुन, प्रमाण र प्रतिपादित न्यायिक सिद्धान्तलाई उपेक्षा गरेर भएका आदेश र निर्णयहरू मिडिया र सम्बन्धित क्षेत्रबाट आलोचित हुन पुग्छन् । आदेश र फैसलाउपरका टिप्पणी र आलोचनाको बहावका सम्बन्धमा सम्बन्धित निकायको पनि ध्यान आकृष्ट भैरहेको हुन्छ । आदेश र फैसलामा प्रथम दृष्टिमै गम्भीर कानुनी त्रुटि र न्यायिक विचलन देखिएमा ती छानबिनको दायराभित्र पर्ने हुन्छन् । छानबिनबाट आदेश र फैसलामा त्रुटि देखिए त्यसको प्रकृति, स्तर, मात्रा, पटक, न्यायाधीशको चारित्रिक पृष्ठभूमि र उसको बदनियत रहेनरहेका आधारमा कारबाहीको प्रकृति र निष्कर्ष निर्धारण हुने गर्दछ । कारबाहीको निष्कर्ष न्यायाधीशउपर सचेत गराउने र नोकरीबाटै बरखास्त गर्नेसम्मको हुन सक्दछ । भ्रष्टाचार भन्नेबित्तिकै रकमको लेनदेन र आर्थिक वा साम्पत्तिक फाइदा बुझिन्छ । यसरी बुझिएकैले न्यायाधीशउपर कारबाही हुँदा भ्रष्टाचारमा मुद्दा चलाइएन भन्ने गुनासो रहेको पाइन्छ । भ्रष्टाचारमा पनि छानबिन हुन र मुद्दा चलाउन पर्ने भए न्यायाधीशउपर कारबाहीको छानबिन गर्ने समितिले त्यसमा पनि अनुसन्धान गर्न र भ्रष्टाचारमा मुद्दा चलाउन परे मुद्दा पनि चलाउने अधिकार राख्दछ । तर यस्तो कारबाहीको पृष्ठभूमिमा बिगो बरामद नहुने भै बिगो कायम गर्न नसकिने र त्यसबिना भ्रष्टाचारको कसुर कायम गरी सजायको मागदाबी गर्ने आधार नै फितलो हुने हुँदा न्यायाधीशउपरको कारबाहीमा भ्रष्टाचारको मुद्दा चलाउन मिल्ने आधार हुन नसकेको हो । वकिल र न्यायाधीशबीचको हालैको अडियो संवादबाट न्यायपालिकाभित्र भ्रष्टाचार हुने गरेको छ भन्ने आधारलाई बल पुगेको छ । न्यायपालिकामा मात्र हैन, हरेक अंग, निकाय र पदाधिकारीबीच हुने अनियमितता र भ्रष्टाचारको स्वरूप र प्रक्रिया नै यही हो । यस्तो भ्रष्टाचारमा पैसाको लेनदेन अदृश्य हुन्छ । पैसा लेनदेनको क्रिया भएको वा त्यसको स्वीकारोक्तिबिना भ्रष्टाचारको कसुर स्थापित हुन कठिन हुन्छ । भारतमा रकम दिने व्यक्तिले नै लेखेको जैन डायरी का आधारबाट सीबीआईले चलाएको भ्रष्टाचार मुद्दा पनि असफल हुन गयो । अडियो रेकर्डलाई भारतीय अदालतले प्रमाणका रूपमा ग्रहण गरेन । जापानमा भने भूतपूर्व प्रधानमन्त्री फुजिमोरोलाई सन् २००७ मा घूस लिँदै गरेको भिडियो टेपका आधारमा अभियोग प्रमाणित भएको भनी सर्वोच्च अदालतबाट दोषी ठहर गरिएको छ । भ्रष्टाचार हुनु, त्यसको कसुर कायम हुनु र अदालतबाट ठहर हुनु तीन अलगअलग तथ्यका पक्ष हुन् । रकम लिएको प्रमाणित हुन कठिन हुन्छ, त्यो प्रमाणित नभएसम्म भ्रष्टाचारको कसुर ठहर हुन मुस्किल हुन्छ ।माथि चर्चा गरिएको अडियोमा न्यायाधीशले वकिलसँग मुद्दाको आदेश र निर्णयबारे कुरै गर्न हुँदैनथ्यो, विवादित बन्ने र बन्ने अवसर नै दिनु हुँदैनथ्योÙ यो उनको गल्ती हो । विचाराधीन ठगी र कीर्ते मुद्दा ठूलो बिगो भएको शक्तिसमेत संलग्न मुद्दा हो, जसमा दबाब र प्रभावका आधारमा प्रतिवादीलाई धरौटीमा छाड्न सक्ने अवस्था हुन सक्दैन । यस्ता र कानुनले नमिल्ने मुद्दाहरूमा पक्षले पनि बल गर्नै हुँदैन, यो कालान्तरमा उनीहरूकै लागि प्रत्युत्पादक हुन जान्छ । यो घटनाले न्यायपालिकामा मात्र होइन, राज्यको हरेक अंग र निकायमा हुने भ्रष्टाचारको तरिकालाई उजागर गर्नुका साथै न्यायाधीश पनि बिचौलिया हुन्, न्यायालयमा अनियमितता र भ्रष्टाचार हुने गर्छ भन्ने कानुन व्यवसायी पनि अदालतभित्रको भ्रष्टाचारको स्रोत रहेको देखाएको छ ।यस्ता घटनाहरू सबै बाहिर नआएका पनि हुन सक्छन्, आएका आधारमै संस्था र व्यक्तिप्रति शतप्रतिशतै पूर्वाग्रही भैहाल्न पनि आवश्यक छैन । घटना बाहिर उजागर नभएर पक्षको कार्य र भ्रष्टाचार पनि दुइटै भैरहेको हुन सक्छ । पक्षको कार्य पनि हुने, भ्रष्टाचार पनि हुने, सम्पादन भएको कार्य पनि कानुन बमोजिम नै भैरहेको भन्ने सन्देश पनि बाहिर गैरहेको हुन्छ । कानुन बमोजिमको कार्यमा अनियमितता र भ्रष्टाचार हुँदैन भनी अनुमान गरिन्छ, तर भ्रष्टाचार हुँदै हुँदैन भन्न सकिने अवस्था हुँदैन । जहाँ स्थिति, वातावरण र परिवेशविपरीत भएर घटना बाहिर आउँछ, त्यस अवस्थामा अनुसन्धान हुन्छ, सम्बन्धितलाई कारबाही हुन्छ, घटना पुष्टि भए सजाय हुन्छ । भ्रष्टाचारलाई यसरी नै नियन्त्रण गर्दै जाने हो । एउटादुइटा घटनालाई लिएर संस्था र सबै पदाधिकारीलाई बिलकुलै खत्तम भनिहाल्न भने हुँदैन । सकभर यस्ता क्रिया र घटनाहरू सुरक्षात्मक उपायद्वारा हुन नदिने गरी नियन्त्रण गर्ने हो, यदाकदा भैहालेछन् भने ती कारबाहीका दायरामा पर्ने हुन्छन्, कारबाही गर्दै अगाडि बढ्ने हो, प्रक्रिया र प्रचलन नै यही हो । कति बेला, कोबाट, कहाँ, के भैरहेको हुन्छ, त्यससम्बन्धी तथ्य र घटना बाहिर नआएसम्म केही थाहा हुँदैन । तथ्य बाहिर आएपछि र घटना भएपछि त्यो स्वतः कानुन बमोजिमको कारबाहीको दायरामा आउने हुन्छ ।कानुन, प्रमाण र स्थापित न्यायिक सिद्धान्तका आधारमा हुनुपर्ने कार्यहरूमा तलबितल गर्न कोही पनि अग्रसर हुँदैन । कानुन, प्रमाण र सिद्धान्तले नमिल्ने र गम्भीर प्रकृतिका मुद्दाहरूमा आदेश र निर्णयलाई आफूतिर पार्न पक्षले प्रयास गरेको हुन सक्ने भए पनि न्यायाधीश स्वयं आफ्नो पद जोखिममा राखेर त्यस्तो कार्य गर्न अग्रसर हुनु हुँदैन । बिचौलिया छ भन्नेÙ त्यससँग सम्पर्क र कुरा गर्नेÙ आफ्नो काम हुन्छ कि भनेर उसलाई प्रयोग अनि सूचना आदानप्रदान र सम्प्रेषण गर्नेगराउने जमात, समूह र दुनियाँ बेग्लै छ । उनीहरू मुद्दालाई आफ्नो पक्षमा पार्न भनसुन गर्ने, जोडबल गर्नेहरू नै काम नहुने भएपछि अदालत र न्यायाधीशको प्रतिकूलमा जानेÙन्यायाधीशलाई एकअर्कोविरुद्ध उचाल्नेÙ अन्य न्यायाधीशलाई र बाहिर पनि गलत सूचनाहरू दिने र प्रवाह गर्ने गर्दछन् । कानुन, प्रमाण र सिद्धान्तले नहुने र नमिल्ने कार्य जस्तोसुकै दबाब र प्रभावमा पनि हुन सक्दैनÙ केही हुने भए हुने र मिल्ने कार्यमै हुने गर्दछ । अहिले न्यायालय धनी व्यक्तिको मात्र हुने गर्दछ, पैसा खर्च नगरी र पहुँच नपुर्याई न्याय पाइँदैन, जसले पैसा खर्च गर्न र शक्तिको पहुँच पुर्याउन सक्दछ उसैले न्याय पाउँछ, बिचौलियाको बिगबिगी छ, बिचौलियाको न्यायाधीशसँग पहुँच हुन्छ, न्यायाधीशले बिचौलियामार्फत आर्थिक फाइदा लिएर न्याय सम्पादनको कार्य गर्ने गर्दछ भन्ने प्रभाव जनमानसमा परेको छ । अदालतमा सबै पक्ष मर्का परेरै आएका हुन्छन् भन्न सकिँदैन । अदालतमा झुठा मुद्दा लिएर आउने, अरूलाई दायित्व दिन धिङ्न्याइँ र ढिलाइ गर्नेले अदालतबारे गलत सन्देश प्रवाह गरिरहेका हुन्छन् । व्यक्तिले आफूलाई परेको पीरमर्का आफैं वा कसैमार्फत न्यायाधीशसमक्ष पुर्याउँदा यसले विवादमा लुकेको सत्यतथ्यबारे जानकारी गराउन मद्दत गर्ने हुँदा त्यसरी आफ्नो पीरमर्का भन्ने र पुर्याउने माध्यमको व्यक्तिलाई रकमकलम र दामकाम गर्ने बिचौलिया को स्थानमा राखिहाल्न हुँदैन । अनौपचारिक रूपमा कसैको पनि कुरा नसुन्ने, कसैलाई नभेट्ने र भेट्न नजाने न्यायाधीश हुँदा रहेनछन् भन्ने कुरा समयसमयका घटना र त्यसबारे सम्प्रेषण हुने गरेका समाचारहरूले पनि संस्मरण गराउने गरेका छन् । न्यायाधीश राजपत्रांकित प्रथम एवं विशिष्ट श्रेणी र संवैधानिक पदाधिकारीले पाउने सुविधा उपभोग गर्ने व्यक्ति हो । न्यायाधीशको जीवनस्तर प्रशासन र प्राविधिकतर्फको द्वितीय श्रेणीको पदाधिकारीभन्दा माथिको सायदै होला । तर पनि न्यायाधीशको न्यायिक कार्य कानुन, प्रमाण र स्थापित सिद्धान्तको दायराभन्दा बाहिर भै विवादित बन्न गए उसउपर तत्कालै विभिन्न प्रकृतिका कारबाही हुने हुन्छन् । त्यस्ता न्यायाधीशका तुलनामा अन्य निकाय र ती निकायका यो तहको पदाधिकारीविरुद्ध कुनै पनि स्तर र प्रकृतिको कारबाही सायदै हुन सकेको छ ।न्यायाधीशहरू न्यायिक अनुशासन र निष्काम आचरण मा हुन्छन् । यो अनुशासन र निष्काम आचरणको दायरालाई न्यायाधीशले पनि उल्लंघन गर्न हुँदैन । तैपनि न्यायाधीशको अनुशासन र आचरणलाई तोडाउन उत्प्रेरित गर्ने र उद्यत रहने व्यक्ति र शक्तिबारे अनि न्यायाधीश पनि आफ्नै स्थान, अनुशासन र आचरणमा रहेको छ कि छैन भन्नेबारे पनि पूर्वाग्रह नराखी मूल्यांकन गर्नुपर्ने हुन्छ ।जनमानसले अदालतभित्र भ्रष्टाचार हुन्छ, भएकै छ, न्यायाधीशविरुद्ध छानबिन र कारबाही हुनैपर्छ, छानबिनको प्रतिवेदन पनि उसका विरुद्धमा किन आएन, त्यहाँ पनि मिलिभगत छ, ऊ दण्डित भएर नोकरीबाट निष्कासन भएकै हुनुपर्छ भन्ने शैलीको निष्कर्षलाई मात्र रुचाउने गर्दछ । कुरा र उत्प्रेरित गर्ने कार्य कसले गरेको हो, बदनियत छ कि छैन, परिबन्द कस्तो हो भनी त्यसको पृष्ठभूमि, प्रकृति र गाम्भीर्यलाई मापन गरेर जनमानसले हेर्ने गर्दैन । हुन त न्यायाधीश भएपछि विवाद र सामान्य शंकाको घेरामा आउनै हुँदैन, आउने अवसरै दिन हुँदैन भन्ने मान्यता छ, यदि विवादमा आइहाले पनि ऊविरुद्धका कारबाहीमा सबै सिद्धान्त निस्तेज हुनुपर्दछ भन्ने मान्यता पनि राख्न हुँदैन । पदोन्नति, अनियमितता र पदीय आचरणविरुद्धको कारबाहीमा अरू अंग र निकायका कर्मचारीमाथि जे सिद्धान्त प्रतिपादन भएका र लागू हुने गरेका छन्, न्यायाधीशका हकमा अधिकांशतः कमै मात्रामा त्यस्तो कानुनी व्यवहार हुने गरेको छ ।हामीकहाँ कानुन व्यवसायीले न्यायाधीश किन्न सके वकिल किन राख्नुपर्यो भन्ने अभिव्यक्तिहरू पनि सुन्ने गरिन्छन् । यस सम्बन्धमा विद्वान्हरूका भनाइ विविध खाले छन् । भारतका विख्यात कानुनविद् पालकीवालाले भनेका छन्, भारतका सबै न्यायाधीश र वकिलहरूका कानुनका पसलहरूका सटर राष्ट्रव्यापी तवरमा बन्द गरिदिए जनतामाथि धेरै अन्याय बढ्नेछैन । बेलायती कानुनविद् जोन बेरीको भनाइ छ, अदालतप्रति त्यस्ता वकिल मात्र निश्चिन्त हुन्छन्, जो दिमागको सट्टा आफ्नो प्रभाव प्रयोग गर्दछन् र महँगा सिगार पिउँदै गह्रुंगा ब्रिफकेसहरू बोक्छन् । यो भनाइले पनि न्यायपालिकामा अनियमितता र भ्रष्टाचारको पहिलो र बढी स्रोतका रूपमा कानुन व्यवसायीलाई नै औंल्याउन खोजिएको छ । न्यायाधीश पनि व्यक्ति हो, उसमा कसैको भनसुन, आग्रह, प्रभाव र दबाब पर्दै पर्दैन, पर्न सक्दैन र पर्दो रहेनछ भन्ने पनि हुन सक्दैन । न्यायाधीशउपर जसरी भनसुन, आग्रह, दबाब र प्रभावको व्यवहार हुने गर्छ भन्ने सन्देश जाने गर्छ, त्यसरी नै त्यस्ता आग्रह, दबाब र प्रभाव न्यायपालिका र न्यायाधीशले निस्तेज पार्दै कार्य गर्ने गर्दछन् भन्ने विश्वासको अनुभूति हरेक पटकको न्यायिक कार्यबाट जनमानसमा पार्न जरुरी हुन्छ । यसरी न्यायिक कार्य गर्दा अनियमितता र भ्रष्टाचार भएको भन्ने तथ्य र घटना उजागर हुन गए कारबाही हुन्छ । यो नै हरेक अंग र निकायभित्रको असल कानुनी शासन को प्रयोग हो, यस अवस्थाबारे योभन्दा बढी अतिरञ्जना हुनु सभ्य समाजमा कानुनी शासनको सिद्धान्तले पनि उचित मानिँदैन । केसी सर्वोच्च अदालतका पूर्वन्यायाधीश हुन् ।"
जो किसानहरूका लागि लडे,"संयोग नै हो, फरक पृष्ठभूमिका किसान नेताहरू भीमदत्त पन्त, तुलसीलाल अमात्य र बलदेव रामको स्मृति दिवस साउन १७ मै पर्छ । यी नामहरू नेपाली किसान आन्दोलनमा अपरिचित होइनन् । यी तीनै व्यक्ति आफ्नो जीवनकालमा नेपाली किसान, गरिब र मजदुरका पक्षमा निरन्तर आवाज उठाइरहने निडर नेताका रूपमा परिचित छन् । यी नेताहरूको सम्झनामा किसान संघसंगठनहरूले स्मृति दिवस मनाउनेबाहेक राज्यले उनीहरूको योगदानको उचित मूल्यांकन गर्न सकेको देखिँदैन । सर्वहारा र श्रमजीवी वर्गको मुक्तिका लागि उनीहरूले उठाएका प्रश्नले सार्थकता पाएका छन् कि छैनन् भन्ने विषय बहसमा आउन जरुरी छ । राणाशासन र राजतन्त्रात्मक व्यवस्था भएको त्यो कठिन अवस्थामा विद्रोही र क्रान्तिकारी बनेर समग्र समाजको सुधार र किसानहरूको वर्गहितका लागि क्रान्तिकारी आवाज उठाउने प्रखर व्यक्ति थिए भीमदत्त पन्त । १९८३ मंसिर १० मा डडेलधुरामा जन्मिएका भीमदत्तले यस धरतीमा रहुन्जेल परिवर्तनका लागि संघर्ष गरिरहे । उनले शैक्षिक विकास एवं सामाजिक परिवर्तनका लागि प्रमुख भूमिका निर्वाह गरेका थिए । उनले दलितको घरमा गएर खाना खाई तत्कालीन समयमा जघन्य अवस्थामा रहेको जातीय कुसंस्कारलाई चुनौती दिएका थिए । जमिनदारहरूको ज्यादतीले हैरानी खेपिरहेका किसानलाई मुक्ति दिलाउन जाली तमसुक र कागजातहरू घरघरबाट थुतेर जलाइदिएका थिए । उनी वर्गमुक्तिको कुरा गर्थे, किसानहरूको न्याय र समुदायबीच समानताको कुरा गर्थे अनि त्यसलाई व्यवहारतः कार्यान्वयन गर्न चाहन्थे । तत्कालीन शासकहरूलाई त्यो कुरा पचेन र षड्यन्त्रपूर्वक उनको हत्या गरिदिए । यसरी परिवर्तनको एउटा दियो २०१० सालमा अल्पायुमै निभ्यो । अर्का किसान नेता तुलसीलाल अमात्य १९७३ जेठ १४ मा ललितपुरमा जन्मिएका हुन् । कम्युनिस्ट नेतासमेत रहेका उनले नेपाल मजदुर किसान संगठन स्थापना गरी संस्थापक अध्यक्षका रूपमा लामो समय काम गरे । उनी मजदुर, किसान तथा सर्वहाराका चिन्तक थिए । उनले जीवनभर किसान वर्गको मुक्तिका लागि पैरवी गरिरहे । वर्ग पक्षधरता र किसानको मुक्तिको कुरा गर्दा उनी जेलसमेत परे । आफूलाई किसानको नेता होइन, उनीहरूको साथी भन्न रुचाउने तुलसीलालले एक पटक रौतहट जिल्लामा भएको किसान आन्दोलनको नेतृत्व लिएर जमिनदारलाई घुँडा टेकाउन बाध्य बनाए र किसानलाई अधिकार दिलाए । गरिब, मजदुर र किसानहरूले वर्गचेतनासहितको अधिकार प्राप्तिको आन्दोलन गर्नुपर्नेमा उनी अडिग थिए र आफूले नेतृत्वसमेत लिएका थिए । २०५४ सालमा निधन हुनुअघिसम्म उनी किसानमजदुरकै हितमा चिन्तनशील थिए ।भूमि, कृषि र दलित अधिकार आन्दोलनमा बलदेव राम परिचित नाम हुन् । सप्तरीमा २००७ सालमा जन्मिएका बलदेवले जीवनभर अधिकारविहीन वर्गको मुक्तिका लागि संघर्ष गरिरहे । तराई, त्यसमा पनि मधेश क्षेत्रमा अन्याय र उत्पीडन, थिचोमिचो बेहोरेका बलदेवले भूमि अधिकार आन्दोलन, दलित विभेद मुक्तिको आन्दोलन र सिनो छोड आन्दोलनलाई कुशलतापूर्वक नेतृत्व दिएका थिए । दलित समुदायले मात्रै सिनो उठाउनुपर्ने बाध्यता उनकै नेतृत्वमा भएको विरोधपछि अन्त्य भएको हो । हरवाचरवाको मुक्तिको बुलन्द आवाज उनी नै बनेका थिए । राष्ट्रिय भूमि अधिकार मञ्च, नेपालको संस्थापक अध्यक्ष पनि हुन् बलेदव राम । २०६१ सालदेखि देशैभरिका भूमिपीडितहरू संगठित भई बनेको मञ्चको नेतृत्व सम्हाल्दै भूमिपीडितको संगठनलाई देशका ५९ जिल्लामा फैलाउन उनले महत्त्वपूर्ण भूमिका खेलेका थिए । यो संगठन अहिले देशैभरि फैलिएको छ र लाखौं भूमिपीडित संगठित भएका छन् । उनले २०६५ सालमा नेपाल उच्चस्तरीय वैज्ञानिक भूमिसुधार आयोगको सदस्यसमेत भएर योगदान दिएका थिए । गरिब, भूमिहीन र दलित परिवारमा जन्मिएका बलदेवले जीवनभरि कडा संघर्ष गर्नुपर्यो । उनले दुःख चिनेका थिए र दुःखमा पनि संघर्ष गर्दै अघि बढ्न प्रेरणा बाँडेका थिए । औपचारिक शिक्षा धेरै नभएका बलदेवको झोलामा भने जीवन दर्शन, अहिंसात्मक सामाजिक आन्दोलनका पुस्तकहरू हुन्थे । विभिन्न आन्दोलन र अभियानका काममा उनीसँग भेट हुँदा पंक्तिकारले पनि धेरै कुरा सुन्ने र सिक्ने अवसर पाएको थियो । नेपालको किसान आन्दोलन यो उचाइसम्म आइपुग्नुमा उपर्युक्त तीनै व्यक्तित्वको ठूलो योगदान छ । नेपालमा किसान आन्दोलन, किसान वर्गको मुक्ति, भूमिहीनतको अन्त्य, दलित र श्रमजीवी वर्गको मुक्तिका लागि आवाज बुलन्द गर्ने अन्य विभिन्न व्यक्तित्व पनि नभएका भने होइनन् । कतिपयको इतिहास लेखिन्छ, कतिपय त्यसै छायामा पर्छन् । हरेक परिवर्तनमा कुनै न कुनै व्यक्तिको प्रत्यक्ष योगदान हुन्छ । ठीक समयमा लिएको नेतृत्व र गरेको सही निर्णयले दीर्घकालसम्म असर गर्दछ र भावी पुस्तालाई मार्गदर्शन हुन्छ । राणाशासन कालमै भीमदत्तले किसान मुक्तिको सवाल उठाएका थिए, जातीय विभेद अन्त्य गरौं भनेका थिए ।तुलसीलालले राणाशासन, पञ्चायत हुँदै बहुदल आएपछिसम्म विभिन्न भूमिकामा रहेर आवाज बुलन्द गरिरहे । पञ्चायत, बहुदल र गणतन्त्रसमेत भोगेका बलदेव यी तीनै शासन व्यवस्थामा आफ्नो वर्गको पक्षमा मुक्तिका लागि निरन्तर खबरदारी गरिरहे ।अधिकार प्राप्तिको लडाइँ र संघर्ष सजिलो पक्कै हुन्न । समाजमा व्याप्त अन्याय, अत्याचार र बेथितिमाथि धावा बोल्नु र विद्रोह नै गर्नु भनेको चानचुने हुँदै होइन । त्यसमाथि कमजोर वर्गले शक्तिशाली र सत्तासीनहरूविरुद्ध धावा बोल्नु, उनीहरूविरुद्ध विद्रोह गर्नु भनेको ठूलै चुनौती मोल्नु हो । कार्ल मार्क्सले भनेका छन् हरेक युग र कालखण्डमा समाजमा हुने र नहुने वर्ग थियो र छ । कमजोर र बलियो वर्ग छ । धनी र गरिब वर्ग छ । बलियो शक्तिले कमजोरलाई जहिल्यै थिचोमिचो गरेकै छ । अन्याय र शोषण भइरहेकै छ । नेपालमा पनि यस्तै भइरहेको छ । बलियो शक्तिमा हुनेहरू राज्यशक्तिसँग नजिक छन्् । उनीहरू अन्याय, अत्याचार र शोषणविरुद्ध आवाज उठाउनेहरूलाई सकेसम्म दबाउन, कमजोर बनाउन र घाँटी निमोठ्न लागिपर्छन् । सर्वहारा वर्गको मुक्तिका लागि सर्वहारा वर्ग नै जुरमुराउनुपर्छ । उति बेलाका शासकहरूले भीमदत्तलाई दबाएपछि आन्दोलन रोकिन्छ र बाटो सफा हुन्छ भन्ने सोचेका थिए । त्यो त रोकिएन, झन् बलियो भएर आयो । किसान आन्दोलन देशैभरि फैलियो । छुवाछुतविरुद्धको आन्दोलन देशभर फैलियो । हलिया प्रथा लगभग अन्त्य भयो । किसानका जग्गा हडप्ने जमिनदारहरू घट्दै गए । किसानमजदूर लुट्ने जमिनदारी प्रथा सकिँदै गयो । त्यो निमिट्यान्न हुन भने अझै सकेको छैन । किसानका सपनाहरू पूरा भएका छैनन् । दलितका समस्या समाधान भएका छैनन् । भूमिहीनको भोक मेटिएको छैन । महिलाका दुःख सकिएका छैनन् ।कुनै एउटा नेताको हत्या गरिँदैमा, कुनै नेतालाई जेलनेल हाल्दैमा परिवर्तनका लागि सल्केको राँको ननिभ्ने रहेछ । परिवर्तनप्रति लम्किएका पाइलाहरू रोकिने होइन कि झन् प्रखर बनेर अघि बढ्ने रहेछन् । अहिले पनि चलिरहेका किसान आन्दोलन, दलित मुक्ति आन्दोलन, भूमि आन्दोलन, महिला आन्दोलन त्यसैका दृष्टान्त हुन् ।सर्वहारा, श्रमजीवी वर्ग जहिल्यै सामन्ती प्रथाबाट थिचिँदै आए । कतिपय श्रमजीवीले अहिले पनि दासताको जीवनबाट मुक्ति पाउन सकिरहेका छैनन् । मधेश प्रदेशमा अहिले पनि हरवाचरवा प्रथाको अवशेष देख्न पाइन्छ । पश्चिम क्षेत्रमा हलिया प्रथा, कमैया र कमलरी प्रथा छँदै छन् । दलित समुदायमाथि देशैभरि अन्याय र भेदभाव उस्तै छ । लाखौं संख्याका भूमिहीन र सुकुम्बासीका समस्या यथावत् छन् ।हिजो हाम्रा अग्रजहरू जुन सपना बोकेर अभियान र आन्दोलनमा होमिए, तिनले जस्तो सपना बाँडे, जसरी परितवर्नको पक्षमा लडे र जनतालाई जागरुक गराए, त्यो अहिले हामीले देखेको परिवर्तन र प्राप्त गरेको सफलताको बीज हो । यसलाई राम्रोसँग उमार्ने र फलाउनेफुलाउने जिम्मा वर्तमान नेतृत्वको हो । यो परिवर्तन सीमित वर्गलाई शासनसत्तामा पुर्याउन र तिनका आसेपासेलाई पोस्न ल्याइएको हो ? सर्वहारा र श्रमजीवी वर्गको कोणबाट बहस गरौं । हामी गणतन्त्रको अभ्यासमा छौं । यो व्यवस्था ल्याउन लाखौं नेपालीले योगदान गरे, सयौंले बलिदान दिए । आन्दोलन र अभियानको अग्रमोर्चामा तिनै सर्वहारा र मजदुर वर्ग खटिए । यो सर्वहारा, श्रमजीवी वर्गको मुक्ति भएर जनताले नै शासन गरिरहेको व्यवस्था हो भन्ने आम बुझाइ छ । यद्यपि हिजोका कुप्रथा, कुसंस्कारका अभ्यासहरूले निरन्तरता पाइरहेका छन् । जनसवालहरू उत्तिकै टड्कारा छन् । किसान, मजदुर, श्रमजीवी र सर्वहारा वर्गको मुक्ति हुनुको साटो नयाँनयाँ मुद्दा र सवालहरू थपिइरहेका छन् । विडम्बना, परिवर्तन गर्छौं भनेर तिनै वर्गको काँध चढी शासनसत्तामा पुगेकाहरू गणतन्त्रमा पनि पुरानै शैलीमा चलिरहेका छन् । हेरौं न, छिमेकी चीनमा र हामीकहाँ भइरहेको गणतान्त्रिक अभ्यास । के हामी एउटै बाटामा छौं ? गन्तव्य एउटै हो ? शासकलाई प्रश्न गरौं ।"
भारतमा मंकीपक्सबाट युवकको मृत्यु,"नयाँदिल्ली (कास) भारतमा मंकीपक्सबाट एक युवकको मृत्यु भएको छ । युवकको मृत्युसँगै भारतमा मंकीपक्सको संक्रमणलाई लिएर चिन्ता र सतर्कता बढेको छ । केरलाको त्रिसुरमा २२ वर्षका एक युवकको शनिबार मृत्यु भएको हो । मृत्युपछि गरिएको परीक्षणमा उनमा मंकीपक्स संक्रमण पुष्टि भएको अधिकारीहरूले जनाएका छन् । उनी जुलाई २१ मा संयुक्त अरब इमिरेट्स (यूएई) बाट भारत फर्केका थिए । जुलाई २७ मा उनी केरलाको अस्पताल भर्ना भएका थिए । यूएई छाड्ने बेलामा नै उनमा मंकीपक्स संक्रमण देखिएको पनि सार्वजनिक भएको छ । स्थानीय सञ्चार माध्यमका अनुसार एक युवकको अचानक मृत्यु भएपछि गरिएको परीक्षणमा भारतमा पनि मंकीपक्स पुष्टि भएको हो । केरलाका स्वास्थ्यमन्त्री विना जार्जले युवकको मृत्यु मंकीपक्सकै कारण भएको मिडियालाई पुष्टि गरेका छन् । भारतमा यतिबेला ५ जना मंकीपक्स संक्रमित छन् । केरला सरकारले युवकको मृत्युपछि उनको स्वास्थ्य परीक्षणमा अपनाइएको प्रक्रिया लगायतका विषयमा विस्तृत अध्ययन थालेको छ । देश फर्किएपछि उनीसँग सम्पर्कमा आएका व्यक्तिहरूको पनि खोजी थालिएको छ । मंकीपक्सबाट विश्वभर हालसम्म ८८ देशका २२ हजार ८ सय १ जना संक्रमित भइसकेका छन् । मृत्युदर भने कम छन् । विश्व स्वास्थ्य संगठन (डब्लूएचओ) ले मंकीपक्सको संक्रमणको विस्तार निकै तीव्र रूपमा भइरहेको जनाउँदै यसअघि नै विश्वव्यापी स्वास्थ्य आपत्काल घोषणा गरिसकेको छ । मंकीपक्सलाई लिएर भारत सरकारले नयाँ गाइडलाइन सार्वजनिक गरेको छ । मंकीपक्स संक्रमित पाइएमा २१ दिन आइसोलेसनमा बस्नुपर्ने र घाउलाई राम्ररी ढाक्नुपर्ने भनिएको छ । साथै संक्रमितले तीन तहको मास्क लगाउन अनिवार्य गरिएको छ । सरकारले मंकीपक्स परीक्षण किट बनाउन तथा खोप उत्पादनका लागि टेन्डरसमेत आह्वान गरिसकेको छ । भारतमा पहिलो पटक जुलाई १४ मा केरलामा मंकीपक्स संक्रमण भेटिएको थियो । दिल्लीमा भने जुलाई २५ मा संक्रमित भेटिएका थिए । मंकीपक्स भाइरसका कारण अफ्रिकाबाहिर हालसम्म दुई जनाको मृत्यु भएको छ । ब्राजिल र स्पेनमा गत शनिबार एकएक जना संक्रमितको मृत्यु भएको थियो । यसअघि मंकीपक्स संक्रमण मध्य र पश्चिम अफ्रिकी मुलुकमा मात्र देखिने गरेको थियो । तर यस पटक भने विश्वका अमेरिका, युरोपलगायत देशमा पनि संक्रमण फैलिएको हो ।मंकीपक्स भाइरस सन् १९५८ मा पहिलो पटक खोरमा राखिएको बाँदरमा पाइएको थियो । त्यही भएर यो रोगलाई मंकीपक्स नाम दिइएको हो । त्यसपछि अफ्रिकामा विभिन्न प्रकारका लोखर्के, मुसा, न्याउरी मुसा र विभिन्न प्रजातिका बाँदरमा संक्रमण पाइयो । मान्छेमा भने पहिलो पटक सन् १९७० मा अफ्रिकी मुलुक कंगोमा ९ महिने बालकमा संक्रमण पुष्टि भएको थियो ।"
"गौतमश्री सहकारीका सञ्चालक फरार, ११४५ बचतकर्ताको उजुरी","बचत तथा ऋणको कारोबार गर्ने समस्याग्रस्त सहकारी संस्थाहरूको छानविन गर्न गठित जाँचबुझ आयोग २०७० को प्रतिवेदनअनुसार १ सय ५३ संस्था समस्याग्रस्त देखिएकामा मन्त्रालयले १२ वटा संस्थालाई मात्र समस्याग्रस्त घोषणा गरेको छ । बाँकी १ सय ४१ वटा संस्था समस्याग्रस्त घोषणा गर्न बाँकी छ, महालेखाको ५९ औं प्रतिवेदनमा भनिएको छ । यो ०७४ सालमा प्रकाशित प्रतिवेदन हो । त्यसयता समस्या परेका सिभिल बचत तथा ऋणलगायत दर्जनौं सहकारी संस्थालाई सरकारले समस्याग्रस्त घोषणा गर्न नसकेको आरोप महालेखाको छ । सहकारी संघसंस्थालाई जिम्मेवार बनाउन आवश्यक रहेको भूमि व्यवस्था, सहकारी तथा गरिबी निवारणमन्त्री शशी श्रेष्ठले बताइन् । समस्याग्रस्त सहकारी व्यवस्थापन समितिले आर्थिक वर्ष ०७८७९ को वार्षिक प्रतिवेदन बुझाउने क्रममा सोमबार मन्त्री श्रेष्ठले सहकारीलाई जिम्मेवार बनाउन सबै पक्ष लाग्नुपर्नेमा जोड दिइन् । सहकारीको मूल्य, मान्यता, सिद्धान्तअनुसार चल्नुपर्नेमा जोड दिँदै मन्त्री श्रेष्ठले सहकारी समस्याग्रस्त बन्ने अवस्था आउन नदिने गरी काम गर्न सम्बद्ध पक्षलाई आग्रह गरिन् ।"
सेजमा सुर्ती र मदिराजन्य उद्योगलाई अनुमतिको गृहकार्य,"(भैरहवा)  नियमावली संशोधन गरेर भैरहवास्थित विशेष आर्थिक क्षेत्र (सेज) मा सुर्ती र मदिराजन्य उद्योग स्थापना गर्न दिने गृहकार्य सुरु भएको छ । विशेष आर्थिक क्षेत्र प्राधिकरणले भने दिनेनदिनेबारेमा अहिले छलफलकै क्रममा रहेको बताएको छ । सेज नियमावलीमा चुरोट, सुर्ती, गुट्खा जस्ता सुर्तीजन्य पदार्थ, बियर, मदिरा, वाइन जस्ता उत्पादन गर्ने उद्योग स्थापना गर्न नदिने व्यवस्था छ । केही पहुँचवाला उद्योगीले सेजमा बढी सेवासुविधा पाइने भएकाले निरन्तर यी उद्योग पनि स्थापना गर्न प्रयास गरिरहेका छन् ।प्राधिकरणको नियमअनुसार सेजमा सञ्चालित उद्योगले सञ्चालनको पहिलो वर्ष निकासी गर्नु नपर्ने र दोस्रो वर्ष उत्पादनको ६० प्रतिशत गर्नुपर्ने प्रावधान छ । सेजमा उद्योग सञ्चालन गर्ने व्यवसायीलाई ५ वर्षसम्म आयकरमा शतप्रतिशत छुट र २५ वर्षसम्मका लागि ५० प्रतिशत छुटको सुविधा छ । सेजमा सञ्चालित उद्योगमा भ्याट नलाग्ने, निकासी गर्दा अन्य उद्योगसरह निर्यात अनुदान पनि पाउने सुविधा छ ।उद्योग विभागमा मदिरा उत्पादनका लागि दर्ता गरेर व्यवसायी पवन अग्रवालले सेजभित्र सञ्चालनका लागि अनुमतिको मागेका थिए । अर्को बबई एग्रो हर्बल कम्पनीले सेजभित्र हर्बलको प्रशोधन गर्दै वाइन उत्पादनका लागि अनुमति मागेको थियो । सेजभित्र मदिरा र वाइन उत्पादन गर्न भनेर परेका दुई आशयपत्रसहितको निवेदनलाई सेज प्राधिकरणले डेढ महिनाअघि रद्द गरेको उनले जनाए । सेज प्राधिकरण बोर्डको जेठ २७ को निर्णयले भैरहवास्थित मदिरा र वाइन उद्योगका लागि परेको प्रस्तावको माग खारेज गरिसकेको छ । तर फेरि गुट्खा उद्योग स्थापनाका लागि भने अझै पनि नियमावली संशोधन गरेर स्थापना अनुमतिको गृहकार्य चलिरहेको छ । उद्योग वाणिज्य तथा आपूर्ति मन्त्रालयमा पहुँचवाला उद्योगीले गुट्खा र मदिरा उद्योग स्थापना गर्नुपर्ने लबिइङ गर्दै आएका छन् । यसबारे प्राधिकरणले भने अनभिज्ञता प्रकट गरेको छ । सेजभित्र सञ्चालन निषेध गरिएका उद्योगलाई अनुमति दिलाउने पक्षमा अरू कोही लागेकोबारे आफूलाई थाहा नभएको विशेष आर्थिक क्षेत्र प्राधिकरणका कार्यकारी निर्देशक चण्डिका भट्टले बताए । सेजमा सञ्चालित उद्योगले पाउने सुविधा लिन यस्ता उद्योगले सेजमा सञ्चालनको अनुमति लिन खोजेको हुन सक्ने उनको अनुमान छ ।दुईतीन वर्षदेखि बेलाबेलामा मदिरा, वाइन र गुट्खा उद्योगलाई पनि स्थापना दिनेबारे छलफल हुने गरे पनि अनुमति दिने पक्षमा आफू नरहेको कार्यकारी निर्देशक भट्टको भनाइ छ । विदेशी मुद्रा कमाउने र रोजगारी सिर्जना गर्न भन्दै यस्ता उद्योगलाई सेजभित्र सञ्चालनको अनुमति दिनुपर्ने तर्क छलफलमा सामान्य रूपमा उठ्ने गरेको उनी बताउँछन् । यस खालका उद्योग सेजभित्र सञ्चालन गर्न दिँदा सकारात्मक सन्देश जाँदैन । त्यसैले यस्ता उद्योग सेजभित्र सञ्चालनको अनुमति दिने पक्षमा छैन, भट्टले भने, म सेजको जिम्मेवार पदमा रहँदासम्म यस्ता उद्योग सेजमा कुनै पनि हालतमा आउँदैनन् ।औद्योगिक ऐनले उद्योग सञ्चालन गर्न दिन गरेको अनुमति सेजमा पनि सञ्चालन गर्न दिने कि नदिने भन्नेबारे छलफल भएको उनको भनाइ छ । ती उद्योगलाई सेजमा अनुमति दिइयो भने शतप्रतिशत उत्पादन निर्यात गर्नुपर्छ भन्ने तर्क हो, उनले भने, सेजमा यस्ता उद्योग सञ्चालनको अनुमतिका लागि हामीसँग नआएर कुनै माथिल्लो तहमा कसैलाई केही भन्न लगाएको भए बेग्लै कुरो हो । नत्र यस्ता उद्योगको अनुमतिका लागि हामीसँग अन्य उद्योग आएका छैनन् । अनुमति माग गरेकाको रद्द गरिसक्यौं । रूपन्देहीको श्रीराम टोबाकोले सेजभित्र सुर्तीजन्य उद्योग सञ्चालन गर्न खोजेको भन्नेबारे पनि आफूलाई जानकारी नभएको र सेजमा कुनै निवेदन नआएको उनले जनाए ।उद्योग विभागबाट सञ्चालन गर्ने अनुमति पाएको उद्योगलाई उद्योगमन्त्रीको अध्यक्षतामा गठित औद्योगिक प्रवर्द्धन बोर्डले मात्र परिस्थिति हेरेर सेजमा राख्न सदर गर्न सक्ने प्रावधान छ । तर सेज नियमावलीमा निषेध गरिएका उद्योगको हकमा उक्त बोर्डले पनि सदर गर्न सक्दैन । सेजमा उद्योग सञ्चालन गर्ने अनुमति दिनुपूर्व विभिन्न संसदीय समिति र व्यवसायीबीच बृहत् छलफल हुने गरेकाले कुनै पनि उद्योगले सुटुक्क अनुमति पाउन नसक्ने उनको दाबी छ ।"
प्रभुले सेञ्चुरी कमर्सियल बैंकलाई प्राप्ति गर्ने,"काठमाडौं (कास) प्रभु बैंकले सेञ्चुरी कमर्सियल बैंक लिमिटेडलाई प्राप्ति गर्ने सम्झौता भएको छ । दुवै बैंकको संयुक्त मर्जर कमिटी बैठक बसी सम्झौतापत्रमा हस्ताक्षर भएको विज्ञप्तिमा जनाइएको छ । प्रभु बैंकका सञ्चालक तथा मर्जर कमिटीका संयोजक रमेशसिंह खड्का र सेञ्चुरीको मर्जर कमिटीका संयोजक मनबहादुर राईले यससम्बन्धी सम्झौतापत्रमा हस्ताक्षर गरिसकेका छन् । प्रभु बैंकका प्रमुख कार्यकारी अधिकृत (सीईओ) अशोक शेरचनका अनुसार मंसिर मसान्तसम्म एकीकृत कारोबार गर्ने गरी सम्झौता भएको छ । नाम प्रभु बैंक नै रहनेछ । ड्यु डेलिजेन्स अडिट (डीडीए) गरे पनि स्वाप रेसियो बढीमा १ः१ हुने सम्झौता भएको छ, उनले भने । यसको अर्थ प्रभु बैंकको एक कित्ता सेयर बराबर सेञ्चुरी बैंकको पनि एक कित्ता हुने गरी प्राप्ति गर्ने सम्झौता भएको हो । सम्झौताअनुसार प्राप्तिपछि प्रभु बैंककै प्रमुख कार्यकारी अधिकृत शेरचन नै सीईओ रहनेछन् । सञ्चालकमा प्रभुले चार जनाको नाम तोक्नेछ । सेञ्चुरीबाट तीन जना रहनेछन्, शेरचनले भने, अध्यक्ष प्रभुकै रहनेछन् । प्राप्तिसम्बन्धी यस सम्झौताले बैंकमार्फत थप व्यवसाय विस्तार गर्न सजिलो हुने शेरचनको दाबी छ । बैंकको पुँजी पनि बढ्छ । थप कर्जा प्रवाह गर्न सकिन्छ, उनले भने, समग्रमा राष्ट्र बैंकले अघि सारेको मर्जर नीति हामीले पनि कार्यान्वयनमा लगेका हौं ।"
नर्भिकले ल्यायो अल्माको लेजर मेसिन,"काठमाडौं (कास) नर्भिक इन्टरनेसनल हस्पिटलले अल्मा कम्पनीबाट उत्पादित डर्मा क्लियर मेसिन (लेजर मेसिन) भित्र्याएको छ । अस्पतालको स्किन केयर सेन्टरमा आयोजित एक समारोहबीच सोमबार इजरायलमा अवस्थित अल्माबाट उत्पादित अत्याधुनिक डर्मा क्लियर लेजर मेसिन अनावरण गरियो । अत्याधुनिक मेसिन पहिलो पटक नेपाल भित्र्याएर छालाकै अत्याधुनिक उपचार सम्भव हुने अवस्था बनेको अस्पतालका प्रमुख कार्यकारी अधिकृत अजय मिश्रले बताए । अब छालाको कुनै पनि समस्या आउँदा स्तरीय उपचारका लागि विदेशिनुपर्ने बाध्यता हटेको छ, उनले भने, नर्भिकले सञ्चालनमा ल्याएको स्किन केयर सेन्टरमा विश्वविख्यात अत्याधुनिक उपचार विधिबाट छालाको उपचार गरिन्छ ।"
हिताचीका नयाँ उपकरण आउँदै,"काठमाडौं (कास) हिताचीले चाँडै नै चारवटा उत्पादन बजारमा ल्याउने घोषणा गरेको छ । ब्रान्डका माइक्रोवेभ ओभनका ४ मोडल, फ्रन्ट लोड अटोमेटिक १२ केजी वासिङ मेसिन, फ्रेन्च बटम रेफ्रिजेरेटर र कर्डलेस स्टिक भ्याक्युम क्लिनर बजारमा आउन लागेका हुन् । यसबारे जानकारी दिन १३ साउनमा मिट एन्ड ग्रिट कार्यक्रम आयोजना गरिएको थियो । कम्पनीले गुणस्तर र बिक्रीपछिको सेवामा विशेष ध्यान दिने नेपालमा हिताची होम अप्लाइन्सेसको आधिकारिक वितरक रमेश कर्प संस्थाका कार्यकारी निर्देशक सञ्जय अग्रवालले जनाए । बजारमा आउन लागेको हिताचीको वासिङ मेसिनमा फ्रन्ट लोडिङ, वासर ड्रायर, इन्भर्टर विन्ड, आइरन, एआई वास र अटो डोजिङ सिस्टम इन्भर्टरसहित १२ किलो धुने क्षमता र ८ केजी सुकाउने क्षमता छ । फ्रेन्च बटम रेफ्रिजेरेटर नवीन टेक्नोलोजीमा बनेको र वातावरणीय रूपमा दिगो रहेको कम्पनीले जारी गरेको विज्ञप्तिमा उल्लेख छ ।"
प्राइमको १० गुणासम्म रकम बढ्ने मुद्दती योजना,"काठमाडौं (कास) प्राइम कमर्सियल बैंकले निक्षेप रकम १० गुणासम्म बढ्ने गरी मुद्दती खाता सञ्चालनमा ल्याएको छ । बैंकले प्राइम धनवृद्धि मुद्दती खाता (व्यक्तिगत), प्राइम धनवृद्धि रेमिट मुद्दती खाता (व्यक्तिगत) तथा प्राइम धनवृद्धि संस्थागत मुद्दती खाता बैंकले सञ्चालनमा ल्याएको छ । प्राइम धनवृद्धि मुद्दती खाताका ग्राहकले जम्मा गरेको रकम २१ वर्ष ७ महिना २० दिनमा १० गुणा हुनेछ । रेमिट मुद्दती खाता १९ वर्ष १० महिना ७ दिन र संस्थागत मुद्दतीमा २६ वर्ष ६ महिना ३ दिनमा बचत रकम १० गुणा बढी पाइने बैंकले जनाएको छ । यी मुद्दतीका व्यक्तिगत निक्षेपकर्ताले १८ घातक रोगविरुद्ध बिमाबापत १० लाख रुपैयाँ, दुर्घटना बिमाबापत १० लाख रुपैयाँ तथा स्वास्थ्य बिमाबापत १ लाख रुपैयाँसम्म पाउन सक्ने बैंकले जनाएको छ ।"
एनआईसी एसिया क्यापिटलको ५५ प्रतिशत नगद लाभांश,काठमाडौं (कास) एनआईसी एसिया क्यापिटलले लगानीकर्तालाई ५५ प्रतिशत नगद लाभांश दिने भएको छ । कम्पनीको छैटौं वार्षिक साधारणसभा थापाथलीस्थित क्यापिटलको कार्यालयमा भदौ ८ मा हुने पनि बताइएको छ । साधारणसभाले आर्थिक वर्ष ०७८७९ को सञ्चालक समितिको वार्षिक प्रतिवेदन छलफल गरी पारित गर्नेछ । त्यस्तै चुक्ता पुँजीको ५५ प्रतिशत (करसहित) का दरले हुन आउने ११ करोड रुपैयाँ बराबर नगद लाभांश वितरण प्रस्ताव पनि स्वीकृत हुनेछ ।
एसईई उत्तीर्ण विद्यार्थीलाई ईसेवाको बम्पर अफर,काठमाडौं (कास) भुक्तानी सेवा प्रदायक कम्पनी ईसेवाले एसईई परीक्षा उत्तीर्ण गरेका विद्यार्थीलाई बम्पर अफर सार्वजनिक गरेको छ । यस अफरअन्तर्गत एक हजार जना विद्यार्थीले नेपालका विभिन्न कलेजमा शतप्रतिशत स्कलरसिपमा अध्ययन गर्न पाउने कम्पनीले जनाएको छ । यसका लागि विद्यार्थीहरूले ईसेवाको एकाउन्ट खोलेको हुनुपर्नेछ । त्यसपछि ईसेवा एपमार्फत आफूले अध्ययन गर्न चाहेको कलेज र पढ्न चाहेको विषय रोज्नुपर्नेछ । यसका लागि विद्यार्थीले १० रुपैयाँ तिरेर आवेदन दिन सक्नेछन् । त्यसमा १० प्रतिशत क्यासब्याक पाउनेछन् । यस योजनामा सहभागी हुन विद्यार्थीले आफ्नो वास्तविक मार्कसिट र चारित्रिक प्रमाणपत्र समावेश गर्नुपर्नेछ । कुन कलेजमा पढ्ने भन्ने कुरा ब्लगडटइसेवाडटकमडटएनपीमा हेर्न सकिने कम्पनीले जनाएको छ ।
बेलायती फुटबलमा बेग्लै रौनक,"अभाग्यशाली जर्मनीसायद भाग्यले जर्मनीलाई साथ दिएन । खेल सुरु हुनु अगाडि वार्मअप का क्रममा जर्मनीले कप्तान तथा प्रतियोगितामा सर्वाधिक गोलकर्ता रहेकी एलेक्जान्ड्रा पोपलाई गुमाएकी थिइन् । जर्मन प्रशिक्षक मार्टिना भोसटेकलेनबर्गलाई एउटा तथ्यमा गम्भीर गुनासो रह्यो । पहिलो हाफमा जर्मनीले पेनाल्टी पाउनुपर्ने थियो, जतिबेला इंग्लिस कप्तान विलियम्सनले बल ह्यान्ड गरेकी थिइन् । सायद खेलमा भाग्यले त्यही टिमलाई साथ दिन्छ, जसको प्रदर्शन बहादुरीपूर्ण हुन्छ । खेलपछि उनले दिएको प्रतिक्रिया यस्तो रह्यो, हामी पराजित रह्यौं, तर फाइनलसम्मको यात्राले भविष्यको जर्मन फुटबललाई सहयोग नै गर्नेछ । हाम्रो उद्देश्य पक्कै पनि उपाधिकै लागि खेल्ने हो । यो नतिजा जस्तै भए पनि फाइनलसम्मको यात्रामा हाम्रा खेलाडीले गरेको प्रदर्शनमा मलाई खुबै गर्व छ । दुःख के तथ्यमा छ भने अन्त्यमा टिमले सबै दिन सकेन । हामी इंग्ल्यान्डमा जित्न आएका थियौं तर सकेनौं । भोलि हाम्रा लागि पक्कै फरक दिन हुनेछ ।"
विश्वकप छनोटको नयाँ स्वरूप,"काठमाडौं (कास) एसियाली फुटबल महासंघ (एएफसी) ले सोमबार विश्वकप २०२६ र त्यसको एक वर्षपछि हुने एसिया कप छनोटको नयाँ स्वरूप जारी गरेको छ । त्यसअनुसार नेपालले एसियाली विश्वकप छनोटको पहिलो चरण खेल्नेछ । अमेरिका, क्यानडा र मेक्सिकोमा हुने विश्वकपमा ४८ टिम भाग लिनेछन् । त्यसमध्ये एसियाबाट ८ टिम छनोट हुनेछ भने एक टिमले अन्तर महादेशीय प्लेअफ खेल्नेछ । त्यस आधारमा एसियाबाट अधिकतम ९ टिमले सहभागिता जनाउन सक्नेछ । एसियाली विश्वकप छनोट चार चरणको हुनेछ । पहिलो चरणमा एसियाका २६ देखि ४७ वरीयताका २२ टिम हुनेछन् र यसमा ११ प्लेअफ खेल हुनेछ । यो होम एन्ड अवे को आधारमा हुनेछ । त्यस चरणमा विजयी ११ टिम दोस्रो चरण पुग्नेछन् । यहाँ कुल ३६ टिम हुनेछन् । ९ समूहमा रहेर होम एन्ड अवे का आधारमा खेल्नेछन् । समूह विजेता र उपविजेता १८ टिम सिधा एसिया कपमा छनोट हुनेछन् भने यिनै टिमले विश्वकप छनोटको तेस्रो चरण खेल्नेछन् ।"
निर्णायक खेलमा नेपाल,"(काठमाडौं)  भारतको हातबाट यू२० साफ च्याम्पियनसपमा नेपाली टिम ठूलो अन्तरले पराजित भएयता त्यसलाई लिएर थरीथरीका प्रतिक्रिया आउने क्रम रोकिएको छैन । भारतको भुवनेश्वरस्थित कालिंगा रंगशालामा आइतबार सम्पन्न खेलमा नेपाल अविश्वसनीय रूपमा भारतसँग ८० ले पराजित भएको थियो । धेरैले यस हारका लागि लज्जास्पद शब्द प्रयोग गरेका छन् । सम्भवतः यो केही हदसम्म अतिवादी प्रतिक्रिया रह्यो । किनभने प्रतियोगिताको फाइनल पुग्ने नेपालको चुनौती अझै सकिएको छैन । विश्व फुटबलको मान्यता हो सबैखाले प्रतिक्रिया, आलोचना, गाली वा तारिफ प्रतियोगिता सकिएपछि हो, प्रतियोगिता जारी रहेका बेला होइन । नेपालले लिग चरणको अन्तिम दिन मंगलबार बंगलादेशको सामना गर्दै छ । नेपाली टिमका लागि समर्थन र प्रेरणाका शुभकामना चाहिने समय यस्तै बेला हो । यो खेल नेपाली समयअनुसार सवा ४ बजे सुरु हुनेछ । त्यही दिन लिग चरणको अन्तिम खेलमा भारतले माल्दिभ्सको सामना गर्नेछ, सवा ७ बजे । माल्दिभ्ससँगै श्रीलंका प्रतियोगिताबाट बाहिरिइसकेका छन् । यस्तोमा फाइनल पुग्ने होड त्रिकोणात्मक छ । राउन्ड रोबिनका आधारमा सञ्चालन भएको प्रतियोगिताको शीर्ष दुई स्थानमा रहने टिम उपाधिका लागि भिड्नेछन् । बंगलादेश ९ अंकसहित शीर्षस्थानमा छ भने त्यसपछि भारत र नेपालको समान ६ अंक छ । शीर्ष दुई टिमको निर्णय हेड टु हेड का आधारमा हुनेछ । त्यसमा बराबरीको स्थितिमा गोल अन्तर नियम लागू हुनेछ । मंगलबारको खेलमा नेपालको एकमात्र उद्देश्य रहनेछ, बंगलादेशमाथि जित निकाल्ने । जित अन्तर बढी रहे त्यसले नेपाललाई स्वाभाविक रूपमा फाइदा गर्नेछ । नेपाल त्यस खेलमा बराबरीमा रोकिए वा पराजित रहे पनि फाइनल समीकरण सकिने छैन । अर्को खेलमा माल्दिभ्सले भारतलाई हराउने हो भने नेपालको भाग्य खुल्न सक्नेछ । नेपाल विजयी रहेको स्थितिमा भारत र माल्दिभ्सले बराबरी खेले पनि त्यो फाइलन पुग्न पर्याप्त हुनसक्छ । त्यसैले प्रतियोगितामा नेपालको सम्भावनालाई लिएर मंगलबार हुने दुवै खेलको नतिजा कुर्नुपर्नेछ । त्यसपछि मात्र सबैखाले प्रतिक्रिया उपयुक्त हुन सक्नेछ । नेपाली टिमका मुख्य प्रशिक्षक मेघराज केसीको उद्देश्य आफ्ना खेलाडीलाई बंगलादेशविरुद्धको खेलमा मानसिक रूपमा तयार पार्नुहुनेछ । ठूलो अन्तरको हारपछि विशेषतः युवा खेलाडी आत्तिन सक्ने हुन्छन् । नेपाली खेलाडी तीन खेलपछि शारीरिक रूपमा थाकेका हुन सक्छन् । यी दुवै स्थितिमा केसीले बंगालदेशविरुद्ध मैदानमा उत्रनुअगाडि आफ्ना खेलाडीलाई अभिप्रेरित गरिराख्नुपर्नेछ । प्रशिक्षक केसीले त्यसअघि भारतसँगको खेलबारे प्रतिक्रिया दिँदै त्यसको दोष खेलाडीलाई नदिनु भनेका छन् । सामाजिक सञ्जालमा उनले लेखेका छन्, टिमलाई समर्थन गर्नुभएकामा सबैलाई धन्यवाद । खेलाडीका अनुभवको कमी छ, तर उनीहरू प्रतिभाशाली छन् । खुसी दिन नसकेकामा दुःखी छौं । खेलाडी र एन्फालाई दोष नदिनु होला, यो मेरो गल्ती हो । उनले अबको खेलमा पनि राम्रो गर्न नसके प्रशिक्षक पदबाट राजीनामा दिने पनि जनाएका छन् ।"
रुचिका आधारमा छानौं विषय र विद्यालय,"(काठमाडौं)  कलंकीकी बिन्दिया अधिकारीले ३८० जीपीए ल्याएर एलआरआई स्कुलबाट एसईई उत्तीर्ण गरिन् । कक्षा ११ मा उनी गुणस्तरीय र राम्रो वातावरणमा पढाइ हुने विद्यालयमा भर्ना हुन चाहन्छिन् । राजधानीका अधिकांश विद्यालयले कक्षा ११ र १२ मा गुणस्तरीय र राम्रो वातावरणमा पढाइ हुने दाबीसहितका विज्ञापन गरेका छन् । विभिन्न सञ्चार माध्यममा आएका विज्ञापन देखेर उनी कुन कलेज छनोट गर्ने अन्योलमा परेकी थिइन् । अभिभावक र विषयविज्ञको सल्लाहमा उनले पहिलो चरणमा ४ विद्यालय छानिन् । तीमध्ये कुनै एउटामा भर्ना हुने उनको सोच छ । उनले रोजेका विद्यालयले गुणस्तरीय शिक्षा दिने गरेका र नतिजा राम्रो आउने गरेको उनको भनाइ छ । तर भर्ना हुन भने सजिलो छैन । यसका लागि प्रवेश परीक्षा उत्तीर्ण गर्नुपर्ने भएकाले उनी तयारीमा छन् । भविष्यमा चिकित्सा विज्ञान पढ्ने योजना भएकाले कक्षा ११ मा के पढ्ने भन्नेमा उनी प्रस्ट छिन् ।एसईई उत्तीर्ण भएपछि कुन विषय लिने र कहाँ पढ्ने भन्ने विषयमा यतिबेला कतिपय विद्यार्थी र अभिभावक द्विविधामा छन् । तर त्यसका लागि सबैभन्दा पहिले विद्यार्थी स्पष्ट हुनुपर्ने हुन्छ । अभिभावकको करकापले नभई विद्यार्थीले आफ्नो रुचिको विषय छनोट गरे सफल हुन सकिन्छ । रुचिसँगै विषयको महत्त्व र सम्भावना पनि हेर्नुपर्ने विज्ञहरूको भनाइ छ । त्रिभुवन विश्वविद्यालय शिक्षाशास्त्र केन्द्रीय विभागकी प्राध्यापक सुशान अचार्य अभिभावकले विद्यार्थीको रुचिलाई समर्थन गर्नॅपर्ने बताउँछिन् । पहिलो कुरा भनेको विद्यार्थीको इच्छा के हो भन्ने हो । इच्छा भएर मात्रै हुँदैन, त्यो विषयको मार्केट नै छैन भने के गर्ने भन्ने सवाल आउँछ । त्यस्तो अवस्थामा इन्टरडिसिप्लिनरी विषय पढ्न मेरो सुझाव हुन्छ, उनले भनिन् । भविष्यमा विज्ञान र प्रविधि लिएर पढ्ने योजना बुनेका विद्यार्थीलाई कुनै द्विविधा नभए पनि अन्य विषय छनोट गर्दा ख्याल पुर्याउन उनले आग्रह गरिन् । आफ्नो रुचि पनि नमरोस् । पढेको विषयबाट भविष्यमा काम पाउन पनि सजिलो होस्, उनले भनिन् । उनी विषय छनोट गर्दा द्विविधा पर्ने विद्यार्थीहरूलाई इन्टरडिसिपिलनरी विषय लिन सुझाव दिइन् । यी विषय लिँदा विश्वविद्यालयमा भर्ना हुने बेलामा धेरै अवसर हुने र सम्भावना पनि हुने उनले बताइन् । हाल विद्यालय तहअन्तर्गत राखिएको कक्षा ११ र १२ को नयाँ पाठ्यक्रममा अंग्रेजी, नेपाली र सामाजिक अध्ययन वा गणित अनिवार्य विषय हुन् भने अन्य ऐच्छिक विषय छन् । आफूले पढ्ने विषय प्रस्ट भएपछि त्यससम्बन्धी पढाइ हुने विद्यालय खोजेर विद्यार्थीहरू भर्ना हुन सक्ने विज्ञहरूको सुझाव छ । विद्यालय छनोट गर्दा विविध पक्षबारे ध्यान पुर्याउनुपर्ने हुन्छ । अध्यापन गर्ने शिक्षकको क्षमता र कार्यकौशलताबारे थाहा पाउनुपर्ने हुन्छ । त्यस्तै, विद्यालयको पुरानो नतिजा र अवस्थाबारे पनि बुझ्नुपर्छ । विद्यालयको पारदर्शिता, व्यवस्थापकीय पक्ष र अनुशासन अर्को पाटो हो । भूतपूर्व विद्यार्थीबाट पनि विद्यालयको अवस्थाबारे थाहा पाउन सकिन्छ । उनीहरूसँगको परामर्शले पनि विद्यालय, विषय छनोटमा मद्दत गर्छ । साथै भविष्यका अवसरहरूका बारेमा पनि राम्रो परामर्श मिल्नेछ । विद्यालय छनोटको अर्को महत्त्वपूर्ण पाटो भनेको शुल्क पनि हो । विद्यालयले लिने शुल्कअनुसार अध्यापन र गुणस्तरीयता छ वा छैन भन्ने पनि थाहा पाउनुपर्छ । यस्तै, विद्यार्थीले तिर्नुपर्ने शुल्कका विषयमा पनि अभिभावकसँग सल्लाह लिनुपर्ने हुन्छ । सबै कुरा बुझिसकेपछि विद्यार्थीले कलेज छनोट गर्न सक्छन् । काठमाडौं विश्वविद्यालयका पूर्वउपकुलपति एवं शिक्षाविद् प्राध्यापक सुरेशराज शर्मा विषय छनोट गर्दा भविष्यमा आफूले पढ्न चाहेको विषयसँग मिल्दोजुल्दो विषय लिन सुझाव दिन्छन् । युनिभर्सिटीमा पढाइ हुने र रोजगारी हुने किसिमका विषय छनोट गर्दा राम्रो हुन्छ, उनले भने । विद्यालय छनोट गर्ने सवालमा सबैभन्दा धेरै टेन्सन अभिभावकलाई हुन्छ । यसमा पनि पढाइसँगै शुल्कको कुरा जोडिन्छ । पढ्न खोजेको विषय पढाइ हुने कलेजको शुल्क क्षमताले धान्न नसक्ने अवस्था भयो भने उनीहरू चिन्तित हुन्छन् । यही बेलामा उनीहरूलाई अन्य तेस्रो कलेजबाट कम शुल्कमा पढाइ हुने भनेर विद्यार्थी भर्ना गरिदिने भन्छन् । उनीहरूको त्यसैको लहलहमा लागेर आफ्ना छोराछोरीलाई भर्ना गरिदिन्छन् । तर त्यसरी छनोट गरिएको विद्यालय गलत सावित हुन सक्छ ।पढाइ नराम्रो हुने, अनुशासन नभएको, व्यवस्थापकीय कमजोर भएको, विवादमा आइरहने विद्यालय पनि हुन सक्छन । त्यसतर्फ अभिभावकहरू सचेत हुन पनि जरुरी देखिन्छ । उच्च शिक्षा अध्ययनका लागि महत्त्वपूर्ण खुड्किलो रहेको कक्षा ११ र १२ मा सिकेका उपलब्धिबाट विद्यार्थीले आफ्नो शैक्षिक भविष्य निर्धारण गर्ने भएकाले विषय र विद्यालय छनोटमा गम्भीर हुनुपर्छ ।"
उद्यमी बनाउने सीपमूलक अध्ययन,"(काठमाडौं)  दुई दशकअघि होटल म्यानेजमेन्ट पढ्न भारत गएका काठमाडौं सिफलका सञ्जीव थापा आफूले अध्ययन गरिरहेको विषयबारे खुलेर भन्न सक्दैनथे । उनको टोलमा उनले पढिरहेको विषयबारे गफ हुँदा स्थानीय नाक खुम्च्याउँथे । तर, आज समय बदलिएको छ । सञ्जीव भारतमा होटल व्यवस्थापन सकेर काठमाडौं फर्किएपछि लाजिम्पाटको पाँचतारे र्याडिसन, बौद्धको हयात हुँदै बुढानीलकण्ठको पार्कभिलेज होटलमा पुगे ।त्यहाँबाट अहिले उनी काठमाडौंको हटस्पट मानिने चन्द्रागिरि केवलकार तथा पाँचतारे रिसोर्टको महाप्रबन्धक छन् । समय बदलियो अब आतिथ्य सत्कार नेपालमा फ्रन्टलाइनको पेसा भइसक्यो । पहिले जस्तो काठमाडौंका तारे होटल तथा रिसोर्टमा सेफ र होटलका जीएममा भारतीयलगायतका विदेशी छैनन्, उनले भने । होटल म्यानेजमेन्ट खाना पकाउन सिकाउने प्राविधिक मात्र नभई अतिथि सत्कारसँग सम्बन्धित सम्पूर्ण विषय हो । संसारभर फस्टाउँदो पर्यटन व्यवसायसँग प्रत्यक्ष जोडिएको होटल म्यानेजमेन्ट अध्ययन गर्न दुई दशकअघि सोल्टीमोडमा नाथम (नेपाल पर्यटन तथा होटल व्यवस्थापन प्रतिष्ठान) मात्रै थियो । त्यहाँ अध्ययन गर्न कि त जेहेन्दार हुनुपर्थ्यो कि शक्तिकेन्द्रमा पहँॅच हुनुपर्थ्यो । तर आज देशभर होटल व्यवस्थापन अध्यापन गराउने कलेज, तालिम केन्द्र सयौं छन् ।अहिले त्रिभुवन विश्वविद्यालयबाट अनुमति लिई सातवटै प्रदेशमा ३० भन्दा बढी कलेज चलिरहेका छन्, गेट कलेजका सञ्चालक खेमराज लकाईले भने, त्यसैगरी विदेशी विश्वविद्यालयबाट अनुबन्धित कलेजको संख्या पनि कम्तीमा २० नाघिसकेको छ । जसमा काठमाडौं बाहिर पनि विदेशी विश्वविद्यालयद्वारा अनुबन्धित कलेज खुलिसकेका छन् । उनका अनुसार, डिप्लोमा बाहेक हरेक वर्ष २ हजार विद्यार्थी कलेजबाट होटल म्यानेजमेन्ट विषयमा उत्तीर्ण हुन्छन् । त्यसमा धेरै विद्यार्थी नेपालमा बस्न रुचाउँदैनन् । विदेश जान्छन् । अहिले विश्वभरका हस्पिटालिटी उद्योगमा नेपाली विद्यार्थीहरू रुचाइने प्रमुख सूचीमा छन् ।जापानमा हाम्रा विद्यार्थीले काम पाउलान् भनेर कहिल्यै सोचेकै थिएनौं, पर्यटन व्यवसायीसमेत रहेका लकाईले भने, अहिले १२ पास भएका होटल म्यानेजमेन्टका विद्यार्थीले यदि जापानको भाषा तालिम लिएका छन् भने मासिक २ हजार डलरको अफर आइरहेको छ । जापानी युवाहरू अरू नै विकल्पमा आकर्षित भएकाले नेपाली, कम्बोडियन, भियतनामी विद्यार्थी जापानका उद्योगमा रुचाइएका छन् । सीपसँगै जोडिएको होटल म्यानेजमेन्ट विषय अध्ययन गरेका नेपाली विद्यार्थीलाई जापान मात्रै होइन, युरोपका अधिकांश मुलुकले पनि अहिले सजिलै भिसा दिने गरेको छ । मध्यपूर्वका देशमा नेपाली विद्यार्थीहरू रोजाइमा थिए नै, अब त पूर्वी एसियामा पनि नेपाली विद्यार्थीहरू फैलिरहेका छन्, लकाईले भने, बाहिर अध्ययन गर्न गएका विद्यार्थीहरू आफैं उद्यमी बनेर थुप्रैलाई रोजगार दिइरहेका छन् । होटल म्यानेजमेन्ट अध्ययन गरेकाहरू उद्यमी बन्ने सम्भावना त छँदै छ, यसबाहेक होटल, रेस्टुरेन्ट, रिसोर्ट, वायु सेवा कम्पनी, सरकारी कार्यालय, इभेन्ट, क्याटरिङ, टुर एन्ड ट्राभल एजेन्सी, ठूलठूला पानी जहाजलगायत पर्यटन हब भएका मुलुक र गन्तव्यमा रोजगार पाउँछन् ।कुनै पनि मुलुकमा पर्यटक आउँदा र फर्किंदा कस्तो बिदाइ भयो । कस्तो सत्कार गरियो । नौलो खान्की के खाए आदि यसै विषयसँग जोडिन्छन् । कृषिप्रधान नेपालमा पर्यटनको सम्भावना अत्यधिक भएकाले यो विषय अध्ययन गरेकाले विदेश नै गइरहनु पर्दैन । त्यसैगरी नेपालले दुई पटक भ्रमण वर्ष आयोजना गर्दा अर्बौंका होटल उद्योग स्थापना भएकाले नेपालमै पनि अहिले नेतृत्व तहमा होटल म्यानेजमेन्ट अध्ययन गरेका विद्यार्थीको अभावै देखिन्छ । अहिले भक्तपुरमा रहेको प्राविधिक शिक्षा तथा व्यावसायिक तालिम परिषद् (सीटीईभीटी) ले पढ्दै काम गर्दै प्रणालीको डिप्लोमा पाठ्यक्रम विकास गरेको छ । जसमा विद्यार्थीले काम गर्दै पढ्दै परीक्षामा भाग लिन पाउँछन् । यसले विद्यार्थीलाई पुस्तकको ज्ञानमा थप सीप सिकाउन मद्दत पुग्छ । त्यस्तै नाथमले देशभर शाखा विस्तारको कार्य अघि बढाइसकेको छ ।विद्यालय सञ्चालकहरूका अनुसार, दुई वर्षको डिप्लोमा वा प्लसटुमा विद्यार्थीलाई इन्टर्नसिप गराइन्छ । स्नातकमा त विद्यार्थीहरू इन्टर्नसिपका लागि विदेश नै जान पाउँछन् । त्यसैले एसईईपछि ठूलो लगानी नभएका विद्यार्थीका लागि दुई वर्षकै अध्ययनले रोजगार दिलाउने वा उद्यमी बन्ने अवसर दिने विषय हो होटल म्यानेजमेन्ट । गेट कलेजका सञ्चालक लकाईका अनुसार, १२ सकिएपछि पढ्दै कामै गर्छु भन्नेलाई होटल म्यानेजमेन्ट विषय छनोट गर्दा पछुतो हुँदैन ।"
'आगामी शैक्षिक सत्रबाटै स्तरीकृत परीक्षा,"राष्ट्रिय परीक्षा बोर्ड बन्नुभन्दा अगाडि उच्च माध्यमिक शिक्षा परिषद् थियो । परिषद्को काम कक्षा ११ र १२ को परीक्षा लिनेमात्रै नभएर पाठ्यक्रम निर्माण, विद्यालय सञ्चालन अनुमति, अनुगमन, मूल्यांकन, परीक्षा विश्लेषणलगायत सबै किसिमको जिम्मेवारी थियो । तत्कालीन रूपमा परीक्षा नियन्त्रण कार्यालय नेपाल सरकार शिक्षा मन्त्रालयअन्तर्गत थियो । त्यसले कक्षा १० को एसएलसी परीक्षा सञ्चालन गर्थ्यो । त्यसको परीक्षा सञ्चालन र नतिजा प्रकाशन आफैं गर्थ्यो । राष्ट्रिय परीक्षा बोर्ड बनेपछि उच्च माध्यमिक शिक्षा परिषद्ले तत्कालीन गरेका कतिपय काम पाठ्यक्रम विकास केन्द्र र स्थानीय सरकारलाई पुगेको छ । कतिपय शिक्षा तथा मानव स्रोत विकास केन्द्रले हेर्छ । खासगरी परीक्षासँग सम्बन्धित विषयहरू परीक्षा र मूल्यांकन, बाह्य परीक्षाका कुराहरू बोर्डले हेर्दछ । आन्तरिक मूल्यांकनको सन्दर्भमा धेरैजसो पाठ्यक्रम विकास केन्द्रले हेर्छ । समग्र नीति निर्माणका निम्ति अभिभावक संस्था राष्ट्रिय परीक्षा बोर्ड हो । यसले विद्यालय तहको परीक्षा प्रणाली हेर्छ । अहिलेको सन्दर्भमा राष्ट्रिय परीक्षा बोर्ड परीक्षा लिने र परीक्षाको नतिजा निकाल्ने काममै सीमित भएको छ । बोर्डको काम परीक्षा लिने र नतिजा प्रकाशन गर्ने मात्रै होइन । बोर्ड ती कामतर्फ जान खोजिरहेको छ । बोर्ड समग्र परीक्षा तथा मूल्यांकनको अभिभावक संस्था भएको कारणले राष्ट्रव्यापी रूपमा विद्यमान ऐन, नियमको परिधिभित्र रहेर कक्षा १० र कक्षा १२ को परीक्षाको प्रमाणीकरण गर्दै आएको छ । यति हुँदाहुँदै यस पटक २०७८ को एसईई परीक्षा सञ्चालनको सन्दर्भमा प्रदेश परीक्षा व्यवस्थापन समिति प्रदेशको सामाजिक विकास मन्त्रालयका सचिवको अध्यक्षतामा समिति बनाइयो । समितिले प्रदेशअन्तर्गतका एसईई परीक्षाको सञ्चालन व्यवस्थापनमा काम गर्यो । प्रश्नपत्र निर्माण र नतिजा प्रकाशनको काम बोर्डले र प्राप्तांक चढाउनेदेखि परीक्षा सञ्चालन व्यवस्थापन र नतिजा तयारीको कामचाहिँ प्रदेश समितिअन्तर्गत प्रदेश निर्देशनालयले गर्ने भन्यौं । नतिजा प्रकाशन अलि कति प्राविधिक विषय भएको कारणले अझै प्रदेशले नतिजा निकाल्ने, प्रोसेसिङ, प्राप्तांक चढाउने काम गर्न सकेको छैन । क्षमता अभिवृद्धिका निम्ति सूचना प्रविधिमैत्रीका काम भइरहेको छ । त्यसपछि यस पटकभन्दा बढी काम हुनेछ । बोर्डले अहिले परीक्षा सञ्चालनका निम्ति प्रश्नपत्र निर्माण, प्रश्नपत्र मोडरेसनका काम गरिरहेको छ । प्रश्नपत्र निर्माण र परीक्षा सञ्चालनपछि उत्तरपुस्तिका परीक्षणभन्दा अगाडि हरेक विषयका ५०६० शिक्षकको कार्यशाला गरेर, प्रश्नपत्र हेरेर त्यसको मार्किङ स्किम तयार गर्ने, उत्तरकुन्जिका तयार गर्ने र त्यसका आधारमा उत्तरपुस्तिका परीक्षण गर्ने काम गरिएको छ । यसको अर्थ कुनै पनि परीक्षाको नतिजालाई उत्तरपुस्तिका परीक्षण गर्दा त्यसको फरकपन (भेरियसन) धेरै नआओस् । नेपालका विभिन्न ठाउँहरूमा परीक्षा सञ्चालन हुन्छ । तर, विभिन्न शिक्षकबीच भेरियसन नआओस् भनेर डिटेल मार्किङ स्किमको काम भइरहेको छ । यो वर्षदेखि हामीले स्तरीकृत प्रश्नपत्रबाट परीक्षा सञ्चालन तयारी गर्दै छौं । कक्षा १० को तीन विषय अंग्रेजी, गणित र विज्ञानको स्तरीकृत प्रश्नपत्रबाट स्तरीकृत परीक्षा हुनेछ । त्यसको प्रश्नपत्रहरू तयार भएका छन् । प्रश्नपत्र बैंक बनेको छ । त्यो बैंकमा सातै प्रदेशका लागि विभिन्न समानान्तर सेटहरू छन् । त्यसलाई विद्यार्थीमाझ परीक्षण गरिसकेका छौं । जाँच भइसकेको छ, विश्लेषण गर्न बाँकी छ । त्यसको नतिजाअनुसार प्रश्नपत्रको सजिला, अप्ठ्यारा मिलाएर अर्को वर्षबाट कक्षा १० को हकमा यो लागू हुन्छ । परीक्षा व्यवस्थापन भने प्रदेश समितिले गर्दछ । यसैगरी तल्लो कक्षा आधारभूत तहमा पनि विद्यालयमा शिक्षकलाई तालिम दिँदै छौं । पाठ्यक्रम, पाठ्यक्रमअनुसारको विशिष्टीकरण तालिका, तालिका अनुसारको प्रश्नपत्र निर्माण र त्यहीअनुसारको सबै ठाउँमा, सबै स्थानीय तहमा एउटै किसिमको स्टान्डर्ड कायम गर्न पहल भएको छ । एउटै स्तर कायम गर्न अंग्रेजी, गणित र विज्ञानको गाइड बुक तयार गरेका छौं । स्थानीय सरकारका शिक्षा हेर्ने अधिकृतहरू र तीनवटै विषयका शिक्षकका लागि अनलाइन ओरिएन्टेसन भएको छ । अब हरेक पालिकामा ओरिएन्टेसन र त्यसअनुसारको प्रश्नपत्र निर्माणका निम्ति केन्द्रीय तहमा तयार गरिएका मास्टर ट्रेनर्सहरू जानेछन् । आउँदो भदौभित्र प्रदेश र जिल्लाहरूमा ट्रेनर तयार हुनेछ । ती ट्रेनर्सहरूले स्थानीय तहमा कार्यशाला सञ्चालन गर्नेछन् । त्यस्तै शिक्षकलाई क्षमता अभिवृद्धि गर्ने काममा शिक्षक महासंघ, प्याब्सन, एनप्याब्सनजस्ता संस्थाको भूमिका पनि महत्त्वपूर्ण रहन्छ । विद्यालय शिक्षा स्थानीय सरकारले कार्यान्वयन गर्ने हो । त्यसको सहजीकरण संघीय सरकारले गर्नुपर्छ । बोर्डले तयार गरेका हरेक सामग्री वेबसाइटमा मात्रै राखेर पुगेन । हरेक स्थानीय तहसम्म पुग्न त्यो लाइनमा काम गर्दै छौं । कक्षाकोठामा शिक्षण सिकाइ राम्रो हुनुपर्छ । परीक्षा केन्द्रित भएरमात्र हुन्न । शिक्षकलाई परीक्षा कसरी लिने, प्रश्नपत्र कसरी बनाउने भन्नेबारे तालिम नदिएसम्म, शिक्षकले थाहा नपाएसम्म विद्यार्थीको उचित मूल्यांकन हुन सक्दैन । विद्यार्थीको राम्रो नतिजाका निम्ति तल्लो तहबाट शिक्षकले थाहा पाउनुपर्छ । त्यही अनुसारको शिक्षण सिकाइ गर्न सक्छ । त्यसो हुँदा शैक्षिक गुणस्तर कायम हुन सक्छ भन्ने मान्यताका साथ अहिले बोर्डले काम गर्दै छ । बोर्डले अहिले नतिजा सार्वजनिक भएको नतिजाको विश्लेषण गर्छ । के कारणले नतिजा राम्रोनराम्रो भयो । के सुधार गर्नुपर्यो । विद्यार्थीको स्तर र ककेले नतिजामा असर पार्यो । कक्षाकोठाभित्र पठनपाठनका कारण, प्रश्नपत्रको कारण, प्रश्नपत्र सोधिएको समयको कारण अथवा ठाउँअनुसार फरक भएर हो कि ? नीतिगत कुराले हो कि ? बोर्ड यो वर्ष विश्लेषण गर्नेछ । त्यसपछि मानक परीक्षाका निम्ति तालिम दिनेछौं । विद्यार्थी अहिले परीक्षाको नतिजा लिन केन्द्रमै आउनुपर्ने बाध्यता छ । अब सूचना प्रविधिको सफ्टवेयर विस्तार गरी प्रदेश र जिल्लाबाट विद्यालयले आफ्ना सूचना, प्रमाणपत्र पाउने बाटो खुल्दै छ । स्तरीकृत परीक्षा आगामी शैक्षिक सत्रको परीक्षाबाट सुरु हुन्छ, कक्षा १० को । कक्षा ८ को परीक्षा ७ सय ५३ मध्ये निश्चित पालिकाले यो वर्षको वार्षिक परीक्षा स्तरीकृत परीक्षा गर्दै छन् । आगामी साढे तीन वर्ष कक्षा ८ को एउटै मापदण्डको स्तरीकृत परीक्षा सञ्चालन भइसक्नेछ । अरू कक्षाको सन्दर्भमा भने राष्ट्रिय परीक्षा बोर्डले गरेर मात्र पुग्दैन । पाठ्यक्रम विकास केन्द्र, मानव स्रोत विकास केन्द्र, स्थानीय सरकार सबैको साझा जिम्मेवारी हो । परीक्षा तथा मूल्यांकनको निम्ति बोर्डले निर्देश (गाइडेन्स) दिन्छ र सहजीकरण गर्छ । काम गर्ने स्थानीय तहले हो । यसका लागि सबैको सहयोग आवश्यक छ । स्रोतको पनि उत्तिकै आवश्यक छ । बोर्डले स्रोत दिँदैन, प्राविधिक सहयोग गर्छ । मास्टर्स ट्रेनर तयार पारेर प्रदेशका आवश्यकताअनुसार उपलब्ध गराउँछौं । त्यसपछि प्रदेश र स्थानीय सरकारले गर्नुपर्छ । स्तरीकृत प्रश्नपत्र निर्माणको चरणमा छौं । त्यसपछि क्रमशः सर्टिफिकेसनका काममा जानेछौं । कक्षा १२ सम्म विद्यालय तह भएकाले यसलाई गुणस्तरीय बनाउन सिकाइ पनि बलियो हुनुपर्छ । त्यसका लागि विद्यालयमा गुणस्तरीय शिक्षक तयार गर्ने जिम्मेवारी बोर्डको नभई सरकारको हो । बोर्डले नतिजा विश्लेषण गरेर संघ, स्थानीय तह र विद्यालयगत आधारमा सुधार गर्नेपर्ने सुधारका पाटाहरू सुझाउने छ । परीक्षामा भएका त्रुटि हटाउन अरूसँग सहकार्य गर्दै जानेछौं । त्यो भएमात्र साँच्चै यसको नतिजालाई अझै राम्रो र दक्ष, विद्यार्थीले पढ्ने वातावरण सिर्जना गर्ने, परीक्षा व्यवस्थापन गराउन सकिन्छ । अहिले कक्षाकोठामा केही नहेर्ने र परीक्षामात्र हेर्ने भन्ने छ । परीक्षाले पनि पढ्ने कुरालाई मात्र निर्देश गर्छ । तर, आन्तरिक मूल्यांकन विधि पनि हुनुपर्छ । त्यो पनि विद्यार्थीको मूल्यांकन नै हो । समयसमयमा स्तरीकृत परीक्षा भयो विद्यार्थीलाई सामर्थ्य बढाउँछ । कक्षा ८, कक्षा १० र कक्षा १२ को अन्तिममा हुने परीक्षाहरू विद्यार्थीले आफूलाई हेरेर अघि बढ्न सक्छ । कक्षा १२ सम्म आफूलाई प्रगतिशील तुल्याउँदै जाने हो । विद्यालयले पनि आफ्नो विद्यार्थीलाई त्यसैअनुसारको प्रगति गराउनुपर्छ । यसरी कक्षा १२ पछि विश्वविद्यालय जानलायक विद्यार्थी उत्पादन गर्ने हो । सिद्धान्त मात्र भएर पुगेन । हरेक विद्यालयले वास्तविक ढंगमा स्तरीकृत गर्नुपर्छ । सरकारले सन् २०३० सम्म शिक्षा क्षेत्रका लागि दिगो विकास लक्ष्य तय गरेको छ । आठ वर्षमा लक्ष्य प्राप्त गर्न बोर्डको मात्र नभई सरकार र अन्य सरोकारवालाको भूमिका पनि महत्त्वपूर्ण छ ।(राष्ट्रिय परीक्षा बोर्ड अध्यक्ष शर्मासँग गणेश राईले गरेको कुराकानीमा आधारित)"
व्यावहारिक र जीवन उपयोगी शिक्षा आवश्यक,"मैले प्लस टु (२०६००६२) अमरसिंह कलेज पोखरामा गरेकी हुँ । त्यसपछि वन विज्ञान अध्ययन संस्थानमा स्नातक पढें । पछि अमेरिकाबाट विद्यावारिधि गरें । अहिले क्यास मा वैज्ञानिकका रूपमा कार्यरत छु । अहिलेसम्मको मेरो शैक्षिक उपलब्धिको एक प्रकारको जग भनेको प्लसटुसँग पनि जोडिएको छ । त्यसले आधारभूत रूपमा जग बसाउने काम गर्यो । त्यसले कुन विषयलाई अघि बढाउने भन्ने पनि सहयोग गर्यो । आधारभूत ज्ञान प्राप्त गर्नका लागि निकै सहयोगी रह्यो । मेरो सुरुदेखि नै जीवविज्ञान र वनस्पति विज्ञानतर्फ रुचि थियो । भौतिकशास्त्र र रसायनशास्त्रको प्लस टु मा गरेको अध्ययन विद्यावारिधि गर्ने समय पनि काम लाग्यो । वन विज्ञान पढ्न थालेपछि ती सबै कुरा छुटे । भौतिकशास्त्र र रसायनशास्त्रमा प्राप्त गरेको आधारभूत ज्ञान मैले पीएचडीको अनुसन्धानमा निकै प्रयोग गरें । रसायनशास्त्रमा विषयमा अनुसन्धान स्वअध्ययन भए पनि त्यसलाई प्लस टुमा पढेको विषयले आधार पनि दिएको थियो । नेपाल र विदेशमा फरकफरक तहमा अध्ययन गरें । तर, केही खट्केका विषयहरू पनि छन् । जुन विदेशमा पढेपछि थाहा हुँदो रहेछ । नेपालमा धेरै सैद्धान्तिक विषयहरू मात्रै पढाइन्छ, सिकाइन्छ । प्रयोगात्मक विषय भने पनि त्यस्तो हुँदैन । कहिलेकाहीं फिल्डमा गए पनि त्यति प्रभावकारी थिएन । वास्तविक जीवनमा हामीले पढेको विषय कसरी प्रयोग भइरहेको छ भन्ने विषयमा बुझ्नका लागि कठिन थियो । बाहिर पढ्दा कुनै वास्तविक समस्या दिएर त्यस समाधान खोज्न सिकाइन्छ । नेपालमा फरेस्ट्री पढें । त्यस समयमा त्यहीसँग सम्बन्धित विषयहरू मात्रै लिन पाइन्छ । तर बाहिर त्यस्तो हुने रहेनछ । धेरै विषयमध्ये छनोट गर्न पनि पाइने रहेछ । त्यसले धेरै क्षेत्रमा जान बाटो खुल्छ । प्रस्तुति : मणि दाहाल"
