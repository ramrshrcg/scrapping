शीर्षक,विवरण
शिक्षक र कर्मचारीलाई दलीय आबद्धता त्याग्न निर्देशन,"काठमाडौं (कास) काठमाडौं महानगरपालिकाका मेयर बालेन्द्र शाहले महानगर अन्तर्गतका सार्वजनिक तथा सामुदायिक विद्यालयमा कार्यरत शिक्षक तथा कर्मचारीलाई दलीय आबद्धता त्याग्न निर्देशन दिएका छन् । दलीय आबद्धतासँग सम्बन्धित कुनै पनि प्रकारको सदस्यता नदिन वा सदस्यता लिएको भए रद्द गर्न सम्बन्धित दल र तिनका भ्रातृशुभेच्छुक संस्थालाई पनि उनले आग्रह गरेका छन् । मंगलबार विज्ञप्ति जारी गर्दै मेयर शाहले भनेका छन्, राजनीतिक आबद्धता कायम राखेको भए काठमाडौं महानगरपालिका अन्तर्गतको शिक्षक तथा कर्मचारीले त्यस्तो आबद्धता तत्काल त्याग गरी कानुनको परिपालना गर्न सूचित गरिन्छ । उनले दलसँगको आबद्धता त्याग नगरे सार्वजनिक रूपमा उजुरी आह्वान गरी वा अन्य उपायबमोजिम प्राप्त सूचनाका आधारमा कानुनी कारबाही अगाडि बढाउने नीति अख्तियार गरिने भन्दै सचेत गराएका छन् । महानगरपालिकाका कुनै पनि कर्मचारीले राजनीतिक दल वा संगठनको सदस्यता लिन, राजनीतिक क्रियाकलापमा संलग्न हुन वा अन्य कुनै पनि राजनीतिक गतिविधिमा भाग लिन नपाइने व्यवस्था रहेको पनि विज्ञप्तिमा उल्लेख छ । उक्त व्यवस्था काठमाडौं महानगरपालिका कर्मचारी सेवा ऐन २०७७ को दफा ४५ ले गरेको साहले जनाएका छन् ।राजनीतिक दलसम्बन्धी ऐन २०७३ को दफा १४ को उपदफा (२) को खण्ड (ग) ले पनि नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको संस्थाको बहालवाला प्राध्यापक, शिक्षक वा कर्मचारीलाई कुनै पनि राजनीतिक दलले सदस्यता दिन नहुने व्यवस्था गरेको छ । उक्त कानुन कार्यान्वयन गर्न अजित भण्डारीविरुद्ध प्रधानमन्त्री तथा मन्त्रिपरिषद्को कार्यालयसमेत भएको मुद्दामा उच्च अदालत पाटनले परमादेशसमेत जारी गरेको थियो । उक्त कानुनी व्यवस्था तथा अदालतको आदेशको परिपालना गर्नूगराउनू महानगरपालिकाका साथै प्रत्येक दल, तिनका भ्रातृ वा शुभेच्छुक संस्था र महानगरपालिका अन्तर्गतका शिक्षक तथा कर्मचारीको पनि दायित्व रहेको विज्ञप्तिमा उल्लेख छ ।"
'भीआईपी गिज्याइरहेको सडक,"(काठमाडौं)  पूर्वमन्त्रीदेखि बहालवालासम्मको बसोबास क्षेत्र हो, भैंसेपाटी । कतार, इजिप्ट र म्यानमारका दूतावास पनि यहीं छन् । मन्त्री, राष्ट्रिय सभा अध्यक्ष, उपाध्यक्ष, प्रदेश प्रमुखलगायत सरकारी उच्चपदस्थ अधिकारीको आवास भैंसेपाटीमै निर्माणाधीन अवस्थामा छ । २०८० असारभित्र आवास निर्माण सकिने बताइए पनि लामो समयदेखि सडक नबनेका कारण तोकिएको समयमा सम्पन्न हुनेमा शंका उब्जिएको छ ।सहरी विकास मन्त्रालयअन्तर्गत विशेष भवन निर्माण आयोजना स्रोतका अनुसार मन्त्री क्वार्टर ललितपुरको पुल्चोकबाट भैंसेपाटी सर्दासमेत सडक नबने भीआईपी लाई आउजाउमा समस्या हुनेछ । सडक बनाउन ढिलाइ भइरहेको छ, आयोजना स्रोतले भन्यो, मन्त्री क्वार्टर सर्दासमेत सडक नबने भीआईपीको सवारीमा समस्या हुने निश्चित छ ।नख्खुखोलाभैंसेपाटीसोह्रखुट्टे सडक निर्माण थालेकै ६ वर्ष पुग्यो । तर, दैनिक झन्डावाला गाडीमा हुइँकिने मन्त्रीका आँखा यो सडकमा पर्न सकेको छैन । पूर्वउपप्रधानमन्त्री, पूर्वमन्त्री, बहालवाला मन्त्रीलगायत भीआईपीहरूको बाक्लो बसोबास क्षेत्रका रूपमा परिचित भैंसेपाटी सडकको अवस्था बेहाल छ । अहिले जथाभावी भत्काएर अस्तव्यस्त बनाइएको छ तर सडक अलपत्र पार्ने ठेकेदारलाई कसैले कारबाही गर्ने हिम्मत गरेका छैनन् ।ललितपुर क्षेत्र नम्बर ३ बाट निर्वाचित सांसद पम्फा भुसाल अहिले ऊर्जा, जलस्रोत तथा सिँचाइमन्त्री छिन् । यही क्षेत्रको सांसद भए पनि वर्षौंदेखि अलपत्र सडकबारे उनले केही नबोलेको स्थानीयको गुनासो छ । काम नगर्ने ठेकेदारलाई कारबाही गर्न र काम चाँडो सक्न उनले कुनै किसिमको दबाबसमेत दिएकी छैनन् । यस विषयमा कुरा गर्न कान्तिपुरले पटकपटक फोन गर्दा पनि उनी सम्पर्कमा आउन चाहिनन् ।ठेकेदारले लामो समय काम अलपत्र पार्दा यो खण्डमा दैनिक ओहोरदोहोरमा यात्रुले निकै कष्ट भोग्नुपरेको छ । यही क्षेत्रमा बस्ने रघुवीर महासेठ भौतिक पूर्वाधार तथा यातायातमन्त्री हुनुअघि नै सडकको ठेक्का लागेको थियो । काम नगर्ने ठेकेदारलाई कारबाही गर्न उनले पनि आँट गरेनन् । अहिले भने उनी काम गर्ने हो भने ७ दिनमै सकिने बताउँछन् । म मन्त्री हुँदा काममा ढिलो हुनुका कारण सडकमा पर्ने रूख वन कार्यालयले काट्न नदिएर हो, उनले भने, यस विषयमा सबैलाई राखेर छलफल गरेपछि सडक विस्तारमा पर्ने रूख काट्ने सहमति भयो, काम पनि थालियो, पछि मन्त्रीबाट हटेपछि काम हुन सकेन । मन्त्री फेरिइरहने भएकाले कर्मचारीलाई ठेकेदारले नटेर्ने गरेको उनले बताए । काम नगर्ने र नटेर्ने ठेकेदारलाई कारबाही गर्न सक्नुपर्यो, ठेकेदार र सडक विभाग दुवैका कारण निर्माणमा ढिलाइ भइरहेको हो, उनले भने । ७० प्रतिशत गल्ती निर्माण व्यवसायी र ३० प्रतिशत गल्ती सडक विभागको देखिएको उनको भनाइ छ । एउटा मन्त्रीको डरले काम गर्ने, अर्को मन्त्री आएपछि काम नगर्ने भन्ने हुँदैन, उनले भने, पछिल्लो समय ठेकेदारकै कारण भैंसेपाटी सडकमा काम नभएको हो । अब पनि काम नगरे ठेकेदारलाई सम्बन्धित निकायले कारबाही गर्नुको विकल्प छैन ।महासेठसँगै उनकी पत्नी एवं पूर्वमहिला, बालबालिका तथा ज्येष्ठ नागरिकमन्त्री जुली महतो पनि यहीं बस्छिन् । पूर्वउपप्रधान तथा गृहमन्त्री वामदेव गौतम, पूर्वअर्थमन्त्री विष्णु पौडेल, पूर्वभौतिक पूर्वाधार तथा यातायातमन्त्री हृदयेश त्रिपाठी, पूर्वसिँचाइमन्त्री एनपी साउद पनि यहीं बस्दै आएका छन् ।पौडेल पहिलोचोटि आफू अर्थमन्त्री हुँदा भैंसेपाटी सडकलाई बजेट छुट्याएपछि काम सुरु भएको बताउँछन् । तर अहिले निर्माणमा चरम लापरबाही र बदमासी भएको छ, सम्बद्ध निकाय पनि लाचर भएको देखिन्छ, पौडेलले भने, निर्माण व्यवसायीको बदमासी उस्तै छ, ठेक्का लिएर कामै नगर्ने प्रवृत्तिले यो क्षेत्रका स्थानीय सडककै कारण आजित बनेका छन् । आफू अर्थमन्त्री हुँदा सडक निर्माण चाँडो सक्न दबाब दिएको उनको दाबी छ । कैयौं पटक सडकबारे बैठक राखियो, त्यसपछि काम गरे जस्तो गर्ने, पछि ताकेता नगरेपछि काम नै नगर्ने प्रवृत्ति छ, उनले भने, पूर्वाधार निर्माणमा कुन तहको बदमासी, लापरबाही र गैरजिम्मेवारी प्रदर्शन हुन्छ भन्ने यो सडक एउटा उदाहरण हो ।पूर्वभौतिक पूर्वाधार तथा यातायातमन्त्री हृदयेश त्रिपाठी पनि सडक निर्माणमा ठेकेदारले बदमासी गरेको बताउँछन् । सडक अलपत्र पार्ने राष्ट्रिय रोग जस्तै बनेको छ, ठेक्कामा लो बिड गर्नेलाई ठेक्का दिइन्छ, उनले भने, त्यसपछि ठेकेदार सडक बनाउनबाट भाग्छन्, पछि म्याद थप्ने, भेरिएसन (लागत) बढाउने काम हुन्छ । उनले समस्या आउँदा एकले अर्कालाई दोष देखाएर चोखिने प्रवृत्ति हट्न नसकेको बताए । समग्र विकास प्रक्रियाको जति विकृति छ, भैंसेपाटी सडक प्रतिनिधि उदाहरण हो, यो रोग देशभर छ, उनले भने, सामान्य उपचारले यो रोग ठीक हुँदैन, गतिलै उपचार चाहिन्छ । ठेकेदारको चाहनाअनुसार सार्वजनिक खरिद नियमावली संशोधन हुनु गलत रहेको उनको भनाइ छ । जसले लबिइङ गर्न सक्छ उसको पक्षमा नियमावली संशोधन हुन्छ, उनले भने ।पूर्वसिँचाइमन्त्री एनपी साउद पनि यो क्षेत्रमा बस्न थालेको चार वर्षभन्दा बढी भइसक्यो । तीनचार महिनामा सडक कोतर्ने र त्यसपछि केही काम नहुने गरेको उनले बताए । म बस्न थालेदेखि नै सडक अलपत्र अवस्थामा छ, चाँडो निर्माण सक्न स्थानीयले पटकपटक आवाज उठाउँदा पनि काम भएको छैन, उनले भने, सम्बन्धित निकायको ध्यानाकर्षण हुन सकेको छैन, निर्माण व्यवसायीले तीनचारवटा बिग्रिएका मेसिन राखेका छन्, काम हुन सकेको छैन । आफूले सडक निर्माणको काम चाँडो सक्न भन्दै आएको बताए । म त भाडामा बस्ने परें, यहीं घर भएका र भौतिक मन्त्रालय सम्हालिसकेका पूर्वमन्त्रीको बसोबास छ, उहाँहरूले पनि भन्नुभएको होला, उनले भने, यहाँ जस्तो ठेकेदारको चरम लापरबाही नेपालमा अरू सडकमा कहीं देखिनँ ।राष्ट्रिय योजना आयोगका उपाध्यक्ष विश्व पौडेलको बसोबास पनि भैंसेपाटीमै छ । तर डेढ किमि सडकको अवस्था देखेर पनि उनी नदेखेझैं गर्दै आएका छन् । स्थानीय कृष्ण गुरागाईंका अनुसार भैंसेपाटीमा भीआईपीको बसोबास बाक्लो भए पनि सडकको अवस्थाबारे कसैले नबोलेको सुनाउँछन् । काम थालेको ६ वर्ष पुग्दा अहिलेसम्म बनिसक्नुपर्ने सडकमा खाल्डाखुल्डी मात्र छन्, जसले गर्दा दुर्घटनाको जोखिम उच्च छ, उनले भने, ठेकेदारले ठेक्का लिने, पैसा बुझ्ने र काम नगर्ने प्रवृत्तिले हामीले दुःख पाएका छौं । अलपत्र पार्नेलाई कारबाही गर्न सक्नुपर्यो ।पानी पर्दा हिलो र घाम लाग्दा उड्ने धूलोले सडकमा हिँडिसाध्य हुँदैन । सडक खनेर अस्तव्यस्त बनाइएको छ भने दुवै किनारमा गिट्टी थुपारेर झन् साँघुरो पारिएको छ । सडक दुई खण्डमा बाँडेर ठेक्का लगाइएको थियो। पहिलो खण्ड नख्खुखोलाभैंसेपाटीसोह्रखुट्टेको दूरी ३५२ किलोमिटर छ । २०७३ असार ३० गते भएको ठेक्काअनुसार २०७५ कात्तिक ३० गतेभित्र काम सकिसक्नुपर्ने हो । तर अहिलेसम्म भौतिक प्रगति ७० प्रतिशत मात्र छ । ठेक्का लगाउने निकाय काठमाडौं उपत्यका सडक विस्तार आयोजनाका अनुसार ३५२ किमिमध्ये दुई किमि सडक मात्र कालोपत्र भएको छ । अझै डेढ किमि कालोपत्र हुन बाँकी छ ।सुरु ठेक्का रकम २८ करोड ६२ लाख ५० हजार रुपैयाँ भए पनि अहिले लागत बढाएर ३० करोड ५ लाख रुपैयाँ पुर्याइएको छ । १९ करोड ९६ लाख ९६ हजार रुपैयाँ त भुक्तानी नै भइसकेको छ । यो खण्डको ठेक्का आशिषबिरुवासीएम जेभीले लिएको हो । संयुक्त ठेक्का भए पनि सुरुवाती जिम्मा बिरुवा कन्स्ट्रक्सनले लिएको थियो । उसले काम नगरेपछि सीएम कन्स्ट्रक्सनले यसको काम गर्दै छ । अहिले सडकको चौथो पटक म्याद थप गर्ने तयारी हुँदै छ ।सीएम कन्स्ट्रक्सनका प्रबन्ध निर्देशक शान्तकुमार श्रेष्ठ संयुक्त ठेक्कामा पार्टनरले काम नगरेपछि आफूले जिम्मा लिएको बताउँछन् । अब काममा समस्या हुनेछैन, पानी परेर ढिला भएको हो, पानी रोकिनसाथ कालोपत्रको काम सुरु हुन्छ, उनले दाबी गरे, दसैंअघि नै कालोपत्र गर्ने तयारीमा छौं । अहिले कालोपत्रबाहेक काम भइरहेको उनको भनाइ छ ।दोस्रो खण्ड सोह्रखुट्टेबुङमतीचुनदेवी सडकको अवस्था पनि उस्तै छ । सडकमा खाल्डैखाल्डा छन् । पानी पर्नासाथ जम्छ । बर्खामा सडक हिलाम्य हुने भएकाले दुई पांग्रे सवारी बढी दुर्घटनामा पर्ने गर्छन् । ठेक्का लागेको पाँच वर्ष पुग्दा पनि अहिलेसम्म सडकमा पर्ने घर भत्काइएको छैन । ठेक्का भएको सडकको दूरी १५५ किमि छ । यसको ठेक्का पप्पुमहालक्ष्मीवर्ल्डवाइड जेभीले लिएको हो । २०७४ साउन ११ मा भएको सम्झौताअनुसार २०७६ साउन १० मा काम सम्पन्न गरिसक्नुपर्ने हो । तर, प्रगति ७५ प्रतिशत मात्र छ । संयुक्त ठेक्का भए पनि वर्ल्डवाइड निर्माण कम्पनीले काम गरिरहेको यो सडकको चौथो पटक म्याद थप गरिँदै छ ।यसको सुरु ठेक्का रकम २३ करोड ७२ लाख ४९ हजार रुपैयाँ हो । अहिले लागत बढाएर २६ करोड ९ लाख ४३ हजार रुपैयाँ पुर्याइएको छ । निर्माणमा प्रगति नभए पनि २० करोड ८ लाख ९९ हजार रुपैयाँ भुक्तानी भइसकेको छ । वर्ल्डवाइड कन्स्ट्रक्सनका प्रबन्ध निर्देशक रामशरण बुढाथोकी अब पनि काम गर्न नपाए ठेक्कै तोड्न आयोजनालाई भनेको बताउँछन् । उनले काम गर्न पाए अबको दुई महिनाभित्र सबै काम सक्ने दाबी गरे । सडकमा पर्ने दुईतीनवटा मात्र घर भत्काउन बाँकी छ, उनले भने, आयोजनाले काम गर्ने वातावरण बनाइदिए जसरी हुन्छ काम सक्ने पक्षमा छौं ।मुआब्जा र अदालतबाट हुने अन्तरिम आदेशले गर्दा केही सडकमा समस्या भएको भौतिक पूर्वाधार तथा यातायातमन्त्री मोहम्मद इस्तियाक राईले बताए । काम नगर्ने, पेस्की रकम लिएर काम गर्न अटेर गर्ने ठेकेदारलाई तह लगाउनेछौं, यसको कार्यसूची नै तयार पारेका छौं, उनले दाबी गरे, केहीलाई कालोसूचीमा राखिसकेको र केहीको कारबाही प्रक्रिया अघि बढाइएको छ । नख्खुभैंसेपाटी सडक खण्डबारेमा प्रतिनिधिसभामा कुरा उठेकाले बर्खा सकिनासाथ कालोपत्र गर्न निर्माण व्यवसायीले प्रतिबद्धता जनाएको उनको भनाइ छ ।"
ठेकेदार घरभेटीलाई कालोसूचीमा राखिँदै,"काठमाडौं (कास) सरकारले शारदाप्रसाद अधिकारीको निर्माण कम्पनी शैलुङ कन्स्ट्रक्सनलाई ठेक्कापट्टामा तीन वर्ष प्रतिबन्ध लगाउने तयारी गरेको छ । खरिद सम्झौताविपरीत ठेक्का अलपत्र पारेको आरोपमा सार्वजनिक खरिद अनुगमन कार्यालयले शैलुङलाई तीन वर्षका लागि कालोसूचीमा राख्न लागेको हो । काठमाडौं उपत्यकामा थुप्रै ठेक्का ओगटेर पेस्की रकम दुरुपयोग गरेको, सम्झौतामा उल्लिखित मितिभित्र निर्माण सम्पन्न नगरेको, नियतवश निर्माण लागत बढाएको आरोप अधिकारीमाथि छ । उच्च स्रोतका अनुसार केही दिनभित्रै शैलुङलाई कालोसूचीमा राखेर सार्वजनिक सूचना प्रकाशन गरिँदै छ । सत्ता र शक्तिको आडमा शैलुङका प्रमुख अधिकारीले ठेक्का हत्याउने, त्यसबापतको पेस्की रकम अन्यत्रै लगानी गरेर सडक, पुललगायत सरकारीसार्वजनिक संरचना निर्माण अलपत्र पार्दै आएका छन् । अधिकारी पूर्वप्रधानमन्त्री तथा नेकपा माओवादी केन्द्रका अध्यक्ष पुष्पकमल दाहालका घरभेटी हुन् । बालाजुरानीपौवा सडकको संयुक्त ठेक्का लिने एआईपीएलशैलुङ कन्स्ट्रक्सनलाई कालोसूचीमा राख्न लागिएको हो । कालोसूचीमा परेपछि दुवै निर्माण कम्पनीले नयाँ ठेक्का पाउनेछैनन् । खरिद अनुगमन कार्यालयका एक कर्मचारीले भने, कुनै नयाँ ठेक्का सम्झौता गर्ने अन्तिम तयारीमा भए कालोसूचीमा परेपछि सम्झौता गर्न पाइन्न । बालाजुरानीपौवा सडक स्तरोन्नतिका लागि आठ वर्षअघि एआईपीएलशैलुङ जेभीले संयुक्त ठेक्का लिए पनि काममा प्रगति हुन नसकेपछि सडक सुधार तथा विकास आयोजना निर्देशनालयले गत असार ५ मा ठेक्का सम्झौता तोडेको थियो । त्यसपछि निर्माण कम्पनीलाई कालोसूचीमा राख्न सार्वजनिक खरिद अनुगमन कार्यालयमा सिफारिस गरिएको थियो । ०७१ जेठ २२ मा गरिएको सम्झौताअनुसार ०७३ असार ३ सम्म सडक निर्माण सकिनुपर्ने थियो । भारतको ठेकेदार कम्पनी आरामाली इन्फ्रा पावर लिमिटेड (एआईपीएल) र शैलुङ कन्स्ट्रक्सनको संयुक्त ठेक्का भए पनि कामको जिम्मा शैलुङले लिएको थियो, जसको दूरी १७१० किमि छ । भारतीय एक्जिम बैंकको ऋण सहयोगमा ठेक्का भएको हो । तर ८ वर्षमा ५४ प्रतिशत मात्रै काम भएको छ । कुल ठेक्का रकम ३४ करोड ९४ लाख रहेकामा १८ करोड ९५ लाख ४७ हजार रुपैयाँ भुक्तानी भइसकेको छ । सात पटक म्याद थप्दा पनि प्रगति नभएपछि आयोजनाले ठेक्का तोडेको हो । ठेक्का तोड्ने निर्णय गरेपछि अन्तरिम आदेश माग गर्दै ठेकेदार जिल्ला अदालत ललितपुर पुगेका थिए । अदालतले अन्तरिम आदेश दिनु नपर्ने ठहर गरेपछि आयोजनालाई नयाँ ठेक्का गर्न बाटो खुलेको हो । उक्त कन्स्ट्रक्सनले ठेक्का लिएको खण्ड अहिले पनि हिलाम्मे छ, जताततै खाल्डाखुल्डी छन् । बालाजुबाट रानीपौवा जाने सडकमा तीनपिप्लेसम्म गएपछि ओखरपौवा जाने बाटो छुट्टिन्छ । राजधानीको फोहोर बोकेका टिपर यही सडक हुँदै बन्चरेडाँडा पुग्छन् । तर तिनलाई गन्तव्यसम्म पुग्न हम्मे पर्छ । निर्देशनालयको सिफारिसअनुसार उक्त कन्स्ट्रक्सनलाई कालोसूचीमा राख्ने तयारी गरेको खरिद अनुगमन कार्यालय स्रोतको भनाइ छ । यो कन्स्ट्रक्सनले सिंगल र संयुक्त गरेर १० वटाभन्दा बढी ठेक्का लिए पनि कुनैमा पनि प्रगति छैन । उक्त कन्स्ट्रक्सनले लिएका प्रायः ठेक्का लामो समयदेखि अलपत्र छन् । बालाजुरानीपौवा सडक खण्डलाई टुक्र्याएर फास्ट ट्र्याकमा नयाँ ठेक्का गर्ने तयारी गरिएको छ । ७ महिनाभित्र निर्माण सक्ने गरी ठेक्का आह्वान गर्ने तयारी भएको हो । उक्त खण्डको १७१० किमि सडक स्तरोन्नतिका लागि भारतीय निर्माण कम्पनी एआईपीएलसँग शैलुङ कन्स्ट्रक्सनले संयुक्त ठक्का लिएर काम नगरेपछि नयाँ ठेक्का गर्न लागिएको हो । उक्त सडकमा समस्या भएपछि चाँडो निर्माण सक्नेगरी मुड्खुतीनपिप्ले खण्डको ५५ किमिमा नयाँ ठेक्का गर्न लागिएको सडक विभागका महानिर्देशक अर्जुनजंग थापाले बताए । मुड्खुदेखि तीनपिप्लेसम्मको सडकमा समस्या छ, राजधानीको फोहोर बोकेर बन्चरेडाँडा जाने सडक पनि यही हो, उनले भने, यसलाई मूल ठेक्काबाट छुट्याएर फास्ट ट्र्याकमा काम गर्न मन्त्रिपरिषद्मा सहमतिका लागि पठाइएको थियो । त्यहीअनुसार निर्णय भएको छ, एकदुई दिनभित्र यसको ठेक्का आह्वान हुनेछ । सोमबार बसेको मन्त्रिपरिषद् बैठकले निर्माण कार्य तत्काल अघि बढाउन विशेष परिस्थितिमा बोलपत्र आह्वान गरी खरिद प्रक्रियामा लैजान सैद्धान्तिक सहमति प्रदान गर्ने निर्णय गरेको छ । सडक चाँडो नबनेर स्थानीय आत्तिएका छन् । काठमाडौंको फोहोर लैजान पनि सडकले गर्दा समस्या भइरहेको छ, थापाले भने, त्यसैले बढीमा ७ महिनाभित्र यस खण्डको काम सक्ने गरी ठेक्का गरिनेछ । त्यसका लागि ७ दिनको म्याद दिएर ठेक्का निकालिनेछ भने रकम करिब १६ करोड रुपैयाँ लाग्नेछ ।"
'धनुषा महतोलाई छाडेर पहाड उक्लन निधि तयार,"(काठमाडौंधनुषा)  लोकतान्त्रिक समाजवादी पार्टी (लोसपा) लाई सत्ता गठबन्धनमा ल्याउन प्रधानमन्त्री शेरबहादुर देउवाले राखिरहेको अडानमा कांग्रेस नेता विमलेन्द्र निधिले साथ दिएका छन् । लोसपालाई गठबन्धनमा ल्याउँदा नेता राजेन्द्र महतोसँग समस्या उत्पन्न हुन सक्ने चिन्ता उत्पन्न भइरहेका बेला निधिले आफ्नो निर्वाचन क्षेत्र छाड्न बाधक नहुने सन्देश पार्टी सभापति देउवा र केही पदाधिकारीलाई दिइसकेका छन् । उनले हिमालपहाड क्षेत्रमा उठ्न वा समानुपातिकमा बस्न पनि तयार रहेको सन्देश पार्टी नेतृत्वलाई दिएका हुन् । २०७४ को निर्वाचनमा धनुषा३ बाट महतोले निधिलाई करिब ३ हजार मतले पराजित गरेका थिए । लोसपा गठबन्धनमा सामेल भयो र जितेकै निर्वाचन क्षेत्र सुरक्षित राखेर अन्यमा बाँडफाँट गर्ने अवधारणा अपनाइयो भने उक्त क्षेत्र महताले पाउन सक्छन् । महतोजीले धनुषा३ बाटै चुनाव लड्ने अडान राख्नुभयो भने म हिमालपहाडी जिल्लाबाट चुनाव लड्ने वा समानुपातिकमा बस्ने विकल्प पनि छ । त्यसले सत्ता गठबन्धनलाई सिट व्यवस्थापन गर्न सहज हुन्छ, निधिले कान्तिपुरसँग भने । निधिले धनुषा३ छाडेर हिमालपहाडी जिल्ला जानुपरे रोजाइको ठाउँ भने बताएका छैनन् । उनले काठमाडौं, मुगु, डोल्पा, पाँचथर, ताप्लेजुङ र सिन्धुलीमा चासो राखेका छन् । यी हिमालीपहाडी जिल्लाबाट चुनाव लड्न स्थानीय नेताकार्यकर्ताको पनि प्रस्ताव आइरहेको छ, निधि निकट स्रोतले भन्यो । चुनावी राजनीतिमा सधैं मधेस र त्यसमा पनि धनुषालाई कर्मथलो बनाएका निधि चुनावको मुखमा हिमालीपहाडी जिल्ला जान खोज्नुलाई कांग्रेसभित्र भने अर्थपूर्ण रूपमा हेरिएको छ । कांग्रेसका संस्थापकसमेत रहेका उनका पिता महेन्द्रनारायण निधिले २०४८ को निर्वाचनमा चुनाव जितेका थिए । २०५१ को मध्यावधि निर्वाचनअघि उनको निधन भयो । त्यसपछि विमलेन्द्रले कांग्रेसबाट टिकट पाए र चुनाव जिते । २०५६ को निर्वाचनमा उनले चुनाव हारे । संविधानसभा चुनावअघि निर्वाचन क्षेत्र हेरफेर भयो । त्यसपछि भएका दुईवटा संविधानसभा निर्वाचनमा निधिले धनुषा३ बाटै जिते । २०७४ को निर्वाचनमा भने हारे । हिमाल र पहाडी क्षेत्रबाट चुनाव लड्ने सोच भने पार्टीको केन्द्रीय नीति तथा प्रशिक्षण प्रतिष्ठानको संयोजक भएका बखतदेखि नै आएको निधिको भनाइ छ । निधिले गरेको निर्णयमा पार्टीका संस्थापक बीपीको आदर्शको प्रभावसमेत जोडिएको निकट नेताहरू बताउँछन् । २०१५ सालको निर्वाचनमा बीपीले मधेसकाले हिमालपहाड र हिमालपहाडकाले मधेसमा झरेर चुनाव लड्दा पार्टीलाई मात्रै नभएर देशलाई जोड्न सकिने तर्क राखेका थिए । जिल्ला मैले राजेको छैन तर म तराईमधेसबाट नभई हिमाली र पहाडी जिल्लाबाट निर्वाचित हुन चाहन्छु, निधि भन्छन्, गठबन्धनलाई हिमाल र पहाडी जिल्लामा समेत व्यवधान पर्यो भने म समानुपातिकमा बस्नसमेत तयार छु । कांग्रेसका एक पदाधिकारीका अनुसार लोसपालाई गठबन्धनमा सामेल गर्ने निर्णय लिनुअघि मधेस प्रदेशमा रहेका सबै खालका व्यवधानमाथि गहिरो छलफल चलेको थियो । गठबन्धनका लागि मुख्य चुनौती नै धनुषा३ मा निधि र महतोबीचको व्यवस्थापन थियो । निधिले विकल्प अघि सारिदिएपछि प्रधानमन्त्रीलाई धेरै सहज भएको छ, कार्यदलमा रहेका कांग्रेसका एक सदस्यले भने, अब गठबन्धनमा समझदारी बनाउन बाँकी छ । लोसपा नेता महतोले पनि निधि र आफूबीच छलफल भएको स्विकारे । हामीहरूबीच कुनै द्वन्द्व हुन्न । निधिजीले मिलेरै जान सकिन्छ, कुनै समस्या छैन भनेर मसँग भनिसक्नुभएको छ, महतोले भने, यति भन्दा पनि सत्ता गठबन्धनले किन निर्णय नगरिरहेको हो, हामीलाई आश्चर्य लागेको छ । पाँच दलका बीचमा कुनै समस्या भए त्यसको जानकारी आफूहरूले पाउनुपर्ने उनले बताए । प्रधानमन्त्रीले प्रस्ताव राखेकाले हामीले स्वीकार गरेका हौं । गठबन्धनमा समस्या छ भने भन्नुपर्यो । हामी त्यही ढंगले सोच्छौं, आफ्नो बाटो लाग्छौं, महतोले भने । प्रधानमन्त्री देउवाले सिट बाँडफाँट र लोसपालाई गठबन्धनमा ल्याउने विषयमा मंगलबार बिहान पार्टीभित्रै छलफल गरेका थिए । वर्तमान र पूर्वपदाधिकारीबीच भएको छलफलमा महामन्त्री गगन थापाले पार्टीले सयभन्दा कम सिटमा सिम्झौता गर्न नहुने नेतृत्वलाई सुझाए । लोसपा गठबन्धनमा ल्याउने विषयमा नेताहरूले खासै विरोध नगरे पनि एउटै प्रदेशबाट दुवै मधेसकेन्द्रित दललाई सिट व्यवस्थापन गर्न चुनौती हुन सक्ने धारणा राखेका थिए । त्यसपछि बसेको गठबन्धनको बैठक निष्कर्षविहीन भएको थियो । लोसपालाई कांग्रेसको भागबाट मात्रै सिट छुट्याउन सक्ने अवस्था छैन । गठबन्धनमा मात्रै होइन, सरकारमै सहभागी हुने विषय पनि छ, बालुवाटार स्रोतले भन्यो, लोसपालाई गठबन्धनमा ल्याउँदा सिट बाँडफाँटमा तलमाथि हुन्छ । सबै विषय अध्ययन गरेर निर्णयमा पुग्ने कोसिस चलिरहेको छ । लोसपालाई गठबन्धनमा सामेल गराउने कि नगराउने भन्नेमा निष्कर्षमा पुग्न नसक्दा सत्ता गठबन्धनले सिट बाँडफाँट टुंगो लगाउन सकेको छैन । लोसपालाई गठबन्धनमा सामेल गर्न माओवादीमा अध्यक्ष पुष्पकमल दाहाल सकारात्मक देखिए पनि वरिष्ठ उपाध्यक्ष नारायणकाजी श्रेष्ठ, उपमहासचिव वर्षमान पुन विपक्षमा छन् । एकीकृत समाजवादी, जसपा र राष्ट्रिय जनमोर्चा पनि विपक्षमा छन् । लोसपालाई ल्याउँदा मधेसमा कांग्रेस खुम्चिने र त्यसबाट उत्पन्न हुने असन्तुष्टिले गठबन्धनलाई असर गर्ने भय देखिएको छ । जसपा र लोसपा दुवैको मुख्य आधार मधेस प्रदेश हो । कांग्रेसले समेत यस प्रदेशमा आफ्नो जनाधार बलियो भएको दाबी गर्दै आएको छ । २०७४ मा उपेन्द्र यादव नेतृत्वको तत्कालीन संघीय समाजवादी फोरमले जितेका १० मध्ये ९ र महन्थ ठाकुरलगायत ६ नेताको नेतृत्वमा रहेको तत्कालीन राष्ट्रिय जनता पार्टीले जितेका ११ मध्ये १० निर्वाचन क्षेत्र मधेस प्रदेशमा पर्छन् । मधेस प्रदेशबाट कांग्रेसले ६, माओवादीले ५ र एमालले २ सिट जितेका थिए ।"
साझेदारको अभाव,"पाँचदलीय सत्तारूढ गठबन्धनले चुनावी तालमेलको घोषणा गरेपछि एक्लिएको एमाले मधेससहित देशभर सशक्त साझेदारको खोजीमा छन् । ओली सरकारमा सामेल भएको लोसपासमेत सत्तारूढ गठबन्धनसँग तालमेल गर्न खोजिरहेको छ । राजनीतिक विश्लेषक रोशन जनकपुरी एमालेका लागि लोसपा विकल्प बन्ने सम्भावना अझै रहेको बताउँछन् । सत्तागठबन्धनभित्र लोसपालाई ल्याउने विषयमा कांग्रेसबाहेकका दलहरूको रुचि देखिँदैन । त्यसैले एमालेसँग गठबन्धन गर्दैन भनेर पूरै नकार्न सकिँदैन, उनले भने, अहिले कुनै वैचारिक राजनीतिको विषय छैन । फुटेपछि कमजोर भएको लोसपालाई पनि गठबन्धन चाहिएको छ । विभाजनपछि आफैं कमजोर रहेको लोसपाको साथले एमालेलाई धेरै फाइदा नगर्ने जनकपुरी बताउँछन् । स्थानीय तह चुनावमा एमाले र लोपसाबीच वीरगन्ज महानगरपालिकामा तालमेल भएको थियो । त्यहाँ गठबन्धनका उम्मेदवार विजयी भएका थिए । स्थानीय तह चुनावमा लोसपाले मधेसका १३ पालिकाको नेतृत्व जितेको छ ।"
क्रुजसिप चलाउने तयारी,"चितवन (कास) उपराष्ट्रपति नन्दबहादुर पुन २०७६ माघमा ठूलै दलबलसहित नारायणी नदी तीरमा आइपुगेका थिए । महायज्ञको उद्घाटनमा आएको भए पनि उनलाई क्रुजसिप (नदीमा चलाइने पानीजहाज) मा चढाएर त्यसको प्रचारप्रसार गर्न पाउँदा लगानीकर्ता उत्साहित देखिन्थे । तर, त्यो उत्साह लामो समय टिकेन । उपराष्ट्रपति पुनलाई बोकेर नारायणीमा केहीबेर कुदेको १५ करोड लागतमा निर्मित दुईतले क्रुज त्यसयता थन्किएको छ ।नारायणगढदेखि झन्डै ६ किलोमिटर पश्चिम भरतपुर१६ मंगलपुरको काब्रेघाटसम्म चलाउने तयारी अगाडि बढेको तीन वर्ष पुग्दै छ । झन्डै १३ सय टनको क्रुज काब्रेघाटबाट देवघाटसम्म पुगेर फर्काउने रुट कम्पनीले बनाएको थियो । यसका लगानीकर्ता राइनो वाटर इन्टरटेन्मेन्ट प्रालिका सञ्चालकले तीन वर्ष पहिलेको दसैंमा नै सेवा सुरु गर्ने घोषणा गरेका थिए । तर, समयमा निर्माण सम्पन्न नभएपछि ०७६ पुसमा मात्रै परीक्षण सुरु गरियो । ०७७ को नयाँ वर्षबाट क्रुज चलाउने भनिए पनि कोरोना महामारी सुरुपछि रोकिएको कम्पनीका कार्यकारी निर्देशक दीपक ढुंगेलले बताए ।अब वर्षा सकिएलगत्तै सेप्टेम्बरबाट हामी क्रुज चलाउँछौं, कसैलाई दुविधा नहोस्, उनले विश्वास दिलाए । क्रुज तयार भए पनि केही नीतिगत कुराले अड्किएको उनी बताउँछन् । क्रुजको लाइसेन्स, बिमाजस्ता विषय थिए । त्यसका लागि समय लाग्यो, उनले भने, अब यी नीतिगत कुरा पनि टुंगिएका छन् । नदीमा भेल आउन छाडेपछि व्यावसायिक रूपमा क्रुज चल्न सुरु हुन्छ ।यो क्रुजसिपमा प्रदेश सरकारको पनि चासो देखिन्थ्यो । क्रुजको स्टेसनआडमा नदीको बाढी आउँदा डुबान र कटान नहोस् भनेर वाग्मती सरकारले तटबन्धनका लागि एक करोड रुपैयाँ खर्च नै गरेको थियो । क्रुज स्टेसन राख्न ज्ञानेश्वर सामुदायिक वनले पनि एक हेक्टर जमिन दिएको थियो । वनका पूर्वअध्यक्ष तथा मंगलपुरका बासिन्दा सुरवीर पोखरेलले भने, क्रुज आए नयाँखाले पर्यटकीय गतिविधि सुरु हुन्छ भन्ने लागेर स्टेसन राख्न जग्गा दियौं तर चल्छचल्दैन भन्नेमै अझै दुविधा छ ।क्रुज स्टेसन रहेपछि उक्त क्षेत्रमा होटल तथा रेस्टुरेन्ट खुल्न थालेका थिए । जग्गाको भाउ पनि बढेको थियो तर अहिले त्यहाँ वरपर लगानी गरेकाहरू द्विविधामा छन् । कुनैबेला व्यावसायिक चहलपहल सुरु भइसकेको काब्रेघाट क्षेत्र सुनसान छ । क्रुज छेउमा कम्पनीले रेखदेख गर्न एकजना सुरक्षा गार्ड राखेको छ । क्रुज सञ्चालन गर्ने कम्पनीले निर्माणका क्रममा उधारोमा लिएको सामानको भुक्तानी पनि नदिएको गुनासो पनि उत्तिकै छ । एक वर्षअघि लगेको एसीको भुक्तानी नपाएपछि नारायणगढका विष्णुप्रसाद कँडेलले जडान गरेको एसी सेट नै झिकेर लगेका थिए । कम्पनीले ६० हजार रुपैयाँ पर्ने एसीको भुक्तानी नदिएपछि फिर्ता ल्याएको उनले बताए ।"
अदालतको आदेशविपरीत देवकोटाको घर पुनर्निर्माण,"(काठमाडौं)  सर्वोच्च अदालतको आदेशको अवज्ञा गर्दै महाकवि लक्ष्मीप्रसाद देवकोटाको निवास (कविकुञ्ज) पुनर्निर्माण गरिएको छ । २०७८ भदौ १३ मा सर्वोच्चको संयुक्त इजलासले काठमाडौं मैतिदेवीस्थित देवकोटाको घर भत्काउने कार्य प्राचीन स्मारक संरक्षण ऐनविपरीत भएको ठहर गरेको थियो । अधिवक्ता सञ्जय अधिकारीले घर नभत्काई प्राचीन स्वरूपमै संरक्षण गर्न अन्तरिम आदेश माग गर्दै रिट दर्ता गरेका थिए । उक्त रिटमाथि सुनुवाइ गर्दै अदालतले प्राचीनता नमासिने गरी संरक्षण गर्न अन्तरिम आदेश नै दिएको थियो । तर, अदालतको आदेशको अवज्ञा गर्दै नेपाल प्रज्ञा प्रतिष्ठानले घर भत्काएको थियो भने पुनर्निर्माण पनि आधुनिक तवरले गरेको हो ।पुनर्निर्माण गर्दा यसअघिको स्वरूप नै बिगारी आधुनिक तरिकाले निर्माण गरिएको अधिवक्ता अधिकारीले बताए । आधुनिक निर्माण सामग्री प्रयोग गरेर बनाइएको छ, उनले प्रश्न गरे, पुनर्निर्मित घरमा लिफ्टको व्यवस्था गरिएको छ । यसअघि देवकोटाको घरमा कहीं लिफ्ट थियो ? यस्तो पनि संरक्षण हुन्छ ?घर भत्काउँदा पनि प्रज्ञा प्रतिष्ठानले पुरातत्त्व विभागको अनुमति लिएको थिएन । पछि चौतर्फी विरोध भएपछि मात्रै अनुमति लिइएको थियो । पहिला चारतले बनाउने तयारी गरिएकामा पुरातत्त्वकै सिफारिसमा तीन तलामा झारिएको थियो । देवकोटाको घर तीनतले थियो । सर्वोच्चले मुख्य २ बुँदामा ध्यान दिएर संरक्षण गर्न भनेको थियो । पहिलो, आदेश भएको मितिले ३ दिनभित्र पुरातत्त्व विभागबाट निर्णय गराएर निश्चित निर्देशन नभएसम्म कविकुञ्ज निर्माण अघि नबढाई हालकै अवस्थामा राख्नू । दोस्रो, कविकुञ्ज भत्काउँदा फेला पारिएका पुरातात्त्विक वस्तु केकस्तो अवस्थामा थिए, ती वस्तुको केकसरी संरक्षण गरिएको छ भन्नेबारेमा तत्काल पुरातत्त्व विभागलाई यसमा संरक्षण प्रयोजनार्थ थप के गर्न आवश्यक छ भनेर सुझाव लिनू । तर यसरी काम गरिएको छैन, अधिवक्ता अधिकारीले भने ।प्राचीन स्मारक संरक्षण ऐनको दफा २ ख मा ऐतिहासिक विशिष्ट व्यक्ति बसेको घरलाई समेत पुरातात्त्विक वस्तु मानी सरकारले संरक्षण गर्नुपर्ने व्यवस्था छ । उक्त व्यवस्थाअनुसार कविकुञ्जको संरक्षणको जिम्मा पनि सरकारले लिएर प्रतिष्ठानलाई दिएको थियो । प्रतिष्ठानले घर संरक्षण गर्नुको सट्टा संग्रहालय बनाउने भन्दै कविकुञ्ज नै भत्काएको थियो । उक्त कार्यको सर्वत्र विरोध भएको थियो ।सर्वोच्चले पनि आवश्यक निर्णयसहित सहजीकरण गर्न पुरातत्त्व विभागलाई भनेपछि विभागले ५ सदस्यीय अध्ययन समिति गठन गरेको थियो । समितिले अदालतले सोधेका प्रश्नको जवाफसहित प्रतिवेदन पेस गरेको थियो । घर भत्काइसकेपछि आदेश आएकाले समितिले कविकुञ्जको फोटोका आधारमा प्रतिवेदन तयार गरेको थियो । प्रतिवेदनकै आधारमा भुइँतलासहित तीनतले पाखे छानो भएको घर मौलिक वास्तु शैलीमा परम्परागत निर्माण सामग्री प्रयोग गरी पुनर्निर्माण गराउन २०७८ असोज १४ मा प्रतिष्ठानलाई विभागले पत्र पठाएको थियो । विभागको पत्र पाएपछि मंसिर १० मा प्रतिष्ठानका सचिव जगतप्रसाद उपाध्यायले विभागलाई पत्र लेखे । उक्त पत्रमा पुरातत्त्वले चिठी काटेको भोलिपल्टै (असोज १५) बसेको प्रतिष्ठान प्रज्ञा परिषद्को बैठकले पुरातत्त्वले भनेकै शैलीमा निर्माण गर्ने र त्यसका लागि नक्सासमेत संशोधन गर्ने उल्लेख थियो । तर, पत्रमा भनिए पनि कार्यान्वयन भने गरिएन, अधिवक्ता अधिकारीले भने, कागजमा नक्सा सच्याइयो तर बनाउँदा न अदालतलाई टेरिएको देखिन्छ, न विभागलाई । प्रतिष्ठानले भने विभागककै पत्रअनुसार नै काम गरेको दाबी गरेको छ । चार तला बनाउने कुरा थियो, प्रतिष्ठानका उपकुलपति जगमान गुरुङले भने, पुरातत्त्वले भनेपछि तीन तलाको बनायौं । निर्माण अन्तिम चरणमा पुगेको छ । पुनर्निर्मित कविकुञ्जको आगामी भदौ २९ मा उद्घाटन नै गरिँदै छ । उता अदालतमा मुद्दा पनि चल्दै छ, यता उद्घाटनको पनि तयारी हुँदै छ, गुरुङले भने, पुरातत्त्वले भनेअनुसारै बनाएको हो । पुरातत्त्वसँग सहमति नै छ ।अदालतको आदेशविपरीत निर्मित संरचनाको जबर्जस्ती उद्घाटन गरिए मानहानिको मुद्दा लिएर पुनः अदालत जाने अधिवक्ता अधिकारीले चेतावनी दिए । सम्पदा संरक्षणविद्, वास्तुकलाविद्ले पनि कविकुञ्ज निर्माणप्रति आपत्ति जनाएका छन् । वास्तुकलाविद् ज्ञानेन्द्रराज देवकोटाले कविकुञ्ज पुनर्निर्माणलाई मान्छे मारेर अस्तुको चाहिँ संरक्षण गरेको संज्ञा दिए ।महाकविले जीवनको पछिल्लो कालखण्ड बिताएको, धेरै महत्त्वपूर्ण सिर्जना गरेको स्थानको नामोनिसान मेटाउने गरी ठाउँ कब्जा गरेर बनाएकामा साह्रै चित्त दुखेको छ, उनले भने, महत्त्वपूर्ण धरोहरको यथास्थितिमै संरक्षण गर्नुपर्छ भन्ने जान्दाजान्दै प्राज्ञहरूबाटै यस्तो नजरअन्दाज हुनु दुःखद हो ।उनका अनुसार महाकवि देवकोटा बिरामी पर्दा कठिनताका साथ चढेको लिस्नो भाँचेर फालिएको छ । माटोले लिपेर राखिएको सुत्ने ओछ्यान हराएको छ । छ त केवल बाहिरी र देखावटी सामान । यस्तो सम्पदा सरकारले नै मास्नु दुःखलाग्दो भएको उनको भनाइ छ । यसले स्रष्टा र तिनका सिर्जनालाई लिएर प्रज्ञा प्रतिष्ठान र सरकारको सम्पदाचेत कहाँनेर छ भन्ने प्रस्ट हुन्छ, उनले भने, हाल बनेको संरचनाको महाकविको घरसँग कुनै साइनो लगाउने ठाउँ नै छैन । केही बाहिरी रूपलाई हेरेर देवकोटाको घर भने पनि यो नक्कली घर हो । यसले देवकोटाको इतिहास मेटाएको छ ।"
ठगी आरोपमा २ पक्राउ,"काठमाडौं (कास) अमेरिकी डलर देखाएर शृंखलाबद्ध रूपमा ठगी गरेको आरोपमा प्रहरीले २ जनालाई पक्राउ गरेको छ । पक्राउ पर्नेमा सिन्धुपाल्चोक बाह्रबिसे३ घर भई काठमाडौंको बौद्ध आरुबारी बस्ने ३२ वर्षीय समीर भनिने सञ्जय तामाङ र ललितपुर धापाहाइट बस्ने ३१ वर्षीय विष्णु तामाङ छन् । टोखाको युनिक कोलोनीमा १५ लाख रुपैयाँ बराबरको डलर साट्ने भनी ठगी गर्न लागेको अवस्थामा पक्राउ गरिएको हो, कार्यालय प्रवक्ता कृष्णप्रसाद कोइरालाले बताए, ठूलो परिमाणमा रुपैयाँ लिने र सट्टामा १ वा ५० दरका डलरका नोट दिने गरेको पाइएको छ । उनीहरूले हालसम्म ५ स्थानमा ठगी गरेका कोइरालाले बताए ।"
संक्रमणकालीन न्यायसम्बन्धी संशोधन विधेयक संसद्मा पेस,"(काठमाडौं)  सरकारले संक्रमणकालीन न्यायसम्बन्धी ऐनको संशोधन विधेयक संसद्मा पेस गरेको छ । संसद् सचिवालयमा गत असार ३१ गते दर्ता भएको बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐनको संशोधनसम्बन्धी विधेयक कानुनमन्त्री गोविन्द शर्मा कोइरालाले ३८ दिनपछि संसद्मा छलफलका लागि मंगलबार पेस गरेका हुन् ।सांसद प्रेम सुवालले विधेयक पीडितलाई न्याय दिने ढंगले नभई पीडकलाई आममाफी दिने गरी आएको भन्दै मन्त्री कोइरालासँग जवाफ मागेका थिए । कानुनमन्त्रीले सुरुमै भन्नुभएको रहेछ, पीडितलाई न्याय दिने गरी ल्याउँछु, द्वन्द्वकालका घटनालाई मानव अधिकारको उल्लंघन र गम्भीर उल्लंघन भनी गरेको वर्गीकरणप्रति लक्षित गर्दै सुवालले भने, तर कानुनमन्त्री चुक्नुभएको छ । यो विधेयक पीडकलाई उन्मुक्ति दिने गरी ल्याइएको छ । विधेयकमा भएको मानवअधिकारको उल्लंघन र मानवअधिकारको गम्भीर उल्लंघनको परिभाषा नमिलेको टिप्पणी पनि उनले गरे । हत्या, अपहरणजस्ता गम्भीर उल्लंघनलाई पनि उल्लंघन मात्रै भनेर पीडकलाई छाडिदिने गरी ल्याउन लागिएको विधेयकमा सुवालले प्रश्न गरेका हुन् । जवाफमा मन्त्री कोइरालाले सामान्य फौजदारी न्यायिक प्रणाली र संक्रमणकालीन न्यायिक प्रणाली फरक हुने भएकाले दुई खालको परिभाषा गर्नुपरेको बताए । द्वन्द्वका घटनामा सत्य, न्याय, परिपूरण र संस्थागत सुधार गरी चार पिलर भएको संक्रमणकालीन न्यायिक प्रक्रियाबाट जानुपर्छ, उनले भने, सत्य निरूपण आयोगले द्वन्द्व किन भयो भन्ने पत्ता लगाउँछ अनि केही गम्भीर किसिमका घटनालाई ट्रायलमा लिएर जाने र अरूमा मेलमिलाप गर्ने प्रचलन संसारमै छ । आममाफीको प्रावधान राखेर सरकार र आफू नचुकेको भन्दै उनले संक्रमणकालीन न्यायलाई तार्किक निष्कर्षमा पुर्याउन विधेयकको संशोधित मस्यौदा संसद्मा पेस गरिएको प्रस्ट पारे । विधेयकमाथि सांसदहरूले अब संशोधन प्रस्ताव पेस गर्न सक्नेछन् र त्यसमाथि दफावार छलफल हुनेछ । संसद् सचिवालयका अनुसार विधेयकलाई संसद्मा प्रस्तुत गर्ने मन्त्रीले समितिमा लैजान प्रस्ताव नगरे पूरै सदनमा यसबारे दफावार छलफल हुनेछ । समितिमा पठाउँदा ज्यादा अलमल हुने हुनाले सरकार विधेयकलाई सदनमै छलफल गराएर अनुमोदन गराउने तयारीमा छ तर पीडितहरूले विरोध गर्दै आएका छन् । विधेयकमाथि छलफल गर्दा संसद्ले पीडित र मानवअधिकार आयोगको जायज चासोलाई सम्बोधन गर्नुपर्छ, संविधानविद् विपिन अधिकारी भन्छन्, संसारमा फरकफरक प्रकारका टीआरसीका ऐन बनेका देखिन्छन्, कुनैले अदालती प्रक्रियालाई जोड दिएका छन् भने कतिले शान्तिलाई । यसबारे पनि हाम्रो संसद्ले अध्ययन गर्नु जरुरी छ ।मानवअधिकार आयोगले गम्भीर अपराधमा संलग्न पीडकलाई आममाफी दिने गरी ऐन ल्याउन नहुने अडान लिएको छ । आममाफी हटाउनुपर्ने प्रावधानका साथै विधेयकमा सुधार गर्नुपर्ने १२ बुँदा आयोगले संसद्लाई गत साता बुझाएको थियो । त्यस्तै, पीडितहरूले पनि विधेयक अन्तर्राष्ट्रिय मानवअधिकार कानुनअनुसार नभएकाले त्यसलाई सच्याउन भन्दै सांसदहरूलाई पत्र नै लेखेका थिए । यो सबै पृष्ठभूमिलाई संसद्ले विचार पुर्याउनुपर्ने पीडितहरूको माग छ । हामीलाई न्याय दिने कानुन चाहिन्छ, द्वन्द्वका समयमा मारिएका प्रहरीहरूको परिवारजनको संगठन अमर प्रहरी परिवार की महासचिव रामकुमारी थापा खड्काले भनिन्, हत्यालाई सामान्य मानवअधिकारको उल्लंघन भनेर माफी दिने गरी कानुन आयो भने त्यसलाई स्वीकार्न सकिन्न । आममाफीको प्रावधानविरुद्ध विद्रोही पक्षबाट पीडित सुरक्षाकर्मी परिवारका ८ संगठन २५ दिनदेखि धर्नामा बसेका छन् । गृह मन्त्रालयले उनीहरूको आन्दोलनको पच्चीसौं दिन वार्ता टोली गठन गरेको छ । टोली गठन गरेपछि आज (मंगलबार) हामीले प्रदर्शन गरेनौं, खड्काले भनिन्, बिहीबार गृह मन्त्रालयमा वार्ता हुँदै छ, सरकारले हाम्रो माग पूरा गर्छ भने आन्दोलन फिर्ता लिन्छौं, नभए जारी राख्छौं ।दसवर्षे सशस्त्र द्वन्द्वका क्रममा मारिएका तथा बेपत्ता पारिएकाहरूको परिवारजन, घाइते, यातनापीडितलगायत आम रूपमा राज्यबाट पीडितहरू विधेयकका प्रावधानबारे विरोध गर्दै आएका थिए । यस पटक भने द्वन्द्वबाट पीडित सुरक्षाकर्मीहरूको आठ संगठन पनि संयुक्त रूपमा सडकमा उत्रिएका हुन् । अन्तर्राष्ट्रिय मानवअधिकार कानुनअनुसार विधेयक संशोधन हुनुपर्ने र मानवअधिकार गम्भीर उल्लंघनका दोषीलाई कुनै हालतमा आममाफी दिन नहुने उनीहरूको माग छ । सरकारले गत असार ३१ गते रातारात विधेयक संशोधन प्रस्ताव मस्यौदा गरेर संसद्मा पेस गरेपछि विरोधमा उत्रिएका दुवै पक्षका द्वन्द्वपीडित संसद्बाट आफ्ना माग सुनुवाइ हुनुपर्ने बताउँछन् । संशोधन मस्यौदामा क्रूर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय र क्रूरतापूर्वक दिएको यातना बाहेक हत्या, अपहरणलगायत अन्य सबै अपराधलाई मानवअधिकारको सामान्य उल्लंघन भनेर क्षमादान दिन मिल्ने प्रावधान राखिएको थाहा पाएपछि आन्दोलनमा उत्रनुपरेको हो, अमर प्रहरी परिवारकी महासचिव खड्काले बताइन् ।सुर्खेत वीरेन्द्रनगरकी उनी विधेयक संसद्मा पुगेपछि आन्दोलनका लागि काठमाडौं आएकी हुन् । प्रहरी र सशस्त्रका मृतक परिवार तथा घाइतेहरूको छुट्टाछुट्टै चार संगठन, द्वन्द्वपीडित सुरक्षाकर्मी संघ, सैनिक वीरगति एकल महिला समूह, पूर्वसुरक्षाकर्मी संघ र पूर्वसुरक्षा परिषद् नेपालका चार सयभन्दा बढी पीडित काठमाडौं आएको उनले बताइन् । तत्कालीन प्रहरी सहायक निरीक्षक रहेका उनका पति लोकबहादुर खड्कालाई माओवादी कार्यकर्ताले २०४८ फागुन ५ गते नियन्त्रणमा लिएर हत्या गरेका थिए । उहाँलाई हातखुट्टा बाँधेर, जीउभरि चक्कुले चिरेर ज्यादै यातना दिएर मारेका रहेछन्, उनी भन्छिन्, यस्तो घटना देशैभर हजारौंको संख्यामा भएको छ, यसलाई सामान्य उल्लंघन भनेर आममाफी दिन पाइन्छ ?राज्यबाट पीडितहरूले पनि आममाफीको विरोध गर्दै आएका छन् । सरकारले चलाखीपूर्वक पीडकलाई उन्मुक्ति दिने विधेयक ल्याएको छ, माओवादीद्वारा मारिएका लमजुङका शिक्षक मुक्तिनाथ अधिकारीका छोरा सुमन भन्छन्, हत्यालाई पनि क्रूर र अमानवीय नमान्ने हो भने केलाई क्रूर मान्ने ? केलाई मानवअधिकारको गम्भीर उल्लंघन मान्ने ?"
संवैधानिक इजलासले भन्यो 'कर्मचारी समायोजन कानुनसम्मत,"(काठमाडौं)  सर्वोच्च अदालतले साढे तीन वर्षअघि गरिएको ९९ हजार कर्मचारीको समायोजन प्रक्रियालाई कानुनसम्मत ठहर गरेको छ । सर्वोच्च अदालतको संवैधानिक इजलासले समायोजन ऐन २०७५ को व्याख्या गर्दै संविधान र ऐनमा बाझिएका केही विषयबाहेक प्रशासनिक संघीयता कार्यान्वयनका क्रममा संघ, प्रदेश र स्थानीय तहमा सरकारले गरेको कर्मचारी समायोजनको निर्णयलाई उचित ठहर गरेको हो । फैसलाअनुसार संविधान र ऐनसँग बाझिनेबाहेक समायोजनमा गएका कर्मचारी अब संघको दरबन्दीमा फर्कन पाउने छैनन् ।सर्वोच्च अदालतका प्रवक्ता विमल पौडेलले समायोजन ऐनसँग जोडर लोक सेवा आयोगलाई विपक्षी बनाउँदै दायर गरिएका सबै रिट खारेज भएको बताए । रिट निवेदकहरूको हरेक मुद्दाको व्याख्या गर्दै सर्वोच्चको संवैधानिक इजलासले समायोजनमा गएका कर्मचारीलाई मर्का परेका विषयमा सम्बोधन गर्न सरोकारवालालाई लेखी पठाउने आदेश पनि गरेको छ । कामु प्रधानन्यायाधीश दीपककुमार कार्की, न्यायाधीशहरू अनिलकुमार सिन्हा, विश्वम्भरप्रसाद श्रेष्ठ, बमकुमार श्रेष्ठ र टंकबहादुर मोक्तान सम्मिलित संवैधानिक इजलासले उक्त आदेश दिएको हो । गत साउनमा सुनुवाइ सकेको इजलासले मंगलबार निर्णय सुनाएको हो । अदालतको व्याख्याअनुसार समायोजन ऐनबमोजिम गरिएको समायोजनका सबै काम अनुमोदन भएका छन् । ऐनलाई ख्याल नगरी पद नै नभएको स्थानमा कर्मचारी खटाइएको विषयमा भने परमादेश जारी गरेर निवेदकको पक्षमा फैसला गरिएको छ । यो समस्या स्वास्थ्य क्षेत्रमा धेरै रहेको छ । सर्वोच्चले पद घटुवा गरेर खटनपटन गरेको विषयलाई पनि यथाशीघ्र पूर्वअवस्थामा रहने गरी समाधान गर्न आदेश दिएको छ । अदालतको मंगलबारको फैसलासँगै समायोजन ऐन कार्यान्वयनका क्रममा तीन वर्षदेखि सरकारले झेल्दै आएको धेरै समस्याको समाधान भएको छ । सर्वोच्चका प्रवक्ता पौडेलका अनुसार फैसलापछि तीन वर्षदेखि रोकिएका लोक सेवा आयोगका विभिन्न तहका परीक्षा सञ्चालन र नतिजा प्रकाशनको बाटो खुलेको छ । यसअघि अदालतले समायोजनसम्बन्धी मुद्दामा अन्तिम टुंगो नलागेसम्म आयोगका परीक्षा सञ्चालन नगर्न आदेश गरेको थियो । यसबाट नायब सुब्बादेखि अधिकृतसम्मका झन्डै १० हजार कर्मचारीको पदपूर्ति रोकिएको थियो । पदपूर्ति अगाडि बढाउन परीक्षार्थीले आयोगलाई दबाब दिँदै आएका थिए । प्रदेश र स्थानीय तहमा गएका अधिकृत र नायब सुब्बाहरूले आफूहरूलाई ऐनविपरीत जबर्जस्ती समायोजन गरेको दाबी गर्दै संघीय दरबन्दीमा फर्कन पाउनुपर्ने मागसहित सर्वोच्चमा रिट दायर गरेका थिए । निजामती सेवाका प्रशासन र प्राविधिक क्षेत्रका कर्मचारीले ९८ वटा रिट दायर गरेका थिए । सर्वोच्चले गरेको अन्तरिम आदेशअनुसार कतिपय कर्मचारी संघीय दरबन्दीमा फर्कन थालेपछि समायोजन ऐनमाथि नै प्रश्न उठेको थियो । केही अधिकृत अदालतको आदेशमा संघीय दरबन्दीमा फर्केर काम गरिरहेका छ । अब भने संघको दरबन्दीमा फर्केकाहरू पुनः समायोजन भएकै दरबन्दीमा जानुपर्ने भएको छ । अन्तरिम आदेशअनुसार संघको दरबन्दीमा आएका ३४ जना अधिकृत अब प्रदेश र स्थानीय तहमा फर्कनुपर्ने भएको हो । उनीहरूले संघमा दरबन्दी हुँदाहुँदै आफूहरूलाई जबर्जस्ती प्रदेश र स्थानीय तहमा पठाएको भन्दै रिट दायर गरेका थिए । सरकारले २०७६ चैतमा समायोजन पूरा भएको घोषणा गरेको थियो । संविधानतः समायोजन नै बेठिक भएको, ऐनअनुसार समायोजन नगरेको, ऐनविपरीत मापदण्ड बनाएर सरुवामा बेथिति सिर्जना गरेको, समायोजनमा परेकाहरूलाई माथिल्लो तहमा सरुवा हुन रोक लगाएको जस्ता विषय उठाएर कर्मचारीले रिट हालेका थिए । समायोजनका क्रममा पायक नपरेको जस्ता कर्मचारीको व्यक्तिगत गुनासोलाई आन्तरिक रूपमा मिलाउन सर्वोच्चले आदेश दिएको छ । प्रवक्ता पौडेलका अनुसार फैसलाको पूर्णपाठ पाएको एक महिनाभित्रमा समस्या समाधान गर्न सरोकारवालालाई लेखी पठाउने आदेश भएको छ । समायोजन ऐन कार्यान्वयनका विषयमा पटकपटक समस्या भएपछि कर्मचारी सरुवा, बढुवा र परिचालनमा एक वर्षदेखि कठिनाइ हुँदैआएको छ । संघीय मन्त्रालयका अधिकारीहरूले अब कर्मचारीतन्त्र चलायमान बन्ने बताए । धमाधम रिट पर्न थालेपछि सर्वोच्चले समायोजन र पदपूर्ति समस्या एउटै प्रकृतिको र एकअर्कामा सम्बन्धित भएकाले सबै विषय एकै पटक संयुक्त इजलासमा पेस गर्न २०७८ भदौमा २५ मा आदेश दिएको थियो । यसबीचमा चार पटक एउटै विषयको मुद्दामा फरकफरक आदेश गरिएको थियो ।"
बिमामा बिब्ल्याँटो बाटो,"सञ्चालनमा रहेका ४१ बिमा कम्पनीका लागि कारोबार नपुगेकाले मर्जरको नीति अघि सारिरहेकै बेला सरकारले थप कम्पनीलाई इजाजत बाँड्दै छ । कुनै पनि कोणबाट औचित्य पुष्टि हुन नसक्ने यो कार्य नीतिगत रूपमा विरोधाभासपूर्ण मात्र होइन, आर्थिक बदनियतबाट पनि प्रेरित देखिन्छ । नत्र, मुलुकमा संघीय र प्रादेशिक चुनावको प्रक्रिया सुरु भइसकको यो बेला विवादास्पद प्रक्रिया अघि बढाउनुपर्ने कुनै कारण छैन । तसर्थ, मुनासिब आधारबिनै गलत समयमा बढाइएको यो प्रक्रियालाई सरकारले तत्काल स्थगन गर्नुपर्छ । अर्थमन्त्री जनार्दन शर्माले नयाँ बिमा कम्पनीको लाइसेन्स खोल्न दिएको निर्देशनानुसार समितिले सातै प्रदेशमा लघु बिमाका नाममा इजाजतपत्र वितरण गर्ने प्रक्रिया अघि बढाएको हो । संसद्मा बजेट प्रस्तुत गर्ने अघिल्लो मध्यरात अनधिकृत व्यक्तिलाई सिंहदरबार बोलाएर करका दर हेरफेर गरेको प्रश्नमा राजीनामा दिएका शर्मालाई संसदीय छानबिनको अभियनमार्फत सुनियोजित सफाइ दिएर अर्थ मन्त्रालय फर्काउनुको तात्पर्य नै पहिलेदेखि तयारीमा रहेका यस्तै विवादास्पद कदमहरू अघि बढाउनु भएको यो प्रकरणबाट थप पुष्टि हुन्छ । बिचौलियाका बलमा भइरहेको यस्तो कार्यबाट मुलुकमा नीतिगत भ्रष्टाचार बढ्न गई राजकीय अराजकता अझ मौलाउने खतरा छ ।हरेक प्रदेशमा बढीमा एउटा (जीवन लघु बिमा वा निर्जीवन लघु बिमा) लघु बिमा कम्पनी स्थापना हुने गरी आवेदन आह्वान गर्ने तयारी भइरहेको छ । न्यूनतम चुक्ता पुँजी ७५ करोड तोकिएका कम्पनीले प्रदेशमा मुख्य कार्यालय रहे पनि देशभरै काम गर्न पाउनेछन् । जबकि, हाल सञ्चालनमा रहेका कम्पनीहरूले नै बजार अभावमा पूर्ण क्षमतामा व्यवसाय गर्न सकिरहेका छैनन् । तत्कालको बजारमा ग्राहकको विश्वास जितेर विश्वसनीय ढंगले काम गर्न भएकैको संख्या घटाउनुपर्ने अवस्था छ । त्यही भएरै समितिले मर्जरको नीति अघि सारेको हो । एक वर्षभित्र जीवन बिमा कम्पनीले कम्तीमा ५ अर्ब र निर्जीवन बिमा कम्पनीले कम्तीमा साढे २ अर्ब रुपैयाँ चुक्ता पुँजी कायम गर्नुपर्ने र हकप्रद सेयरमार्फत पुँजी वृद्धि गर्न नपाइने नीतिका कारण दुई महिनायता मात्रै दर्जनभन्दा बढी बिमा कम्पनीहरूले मर्जरका लागि समझदारीपत्रमा हस्ताक्षर गरिसकेका छन् । हिमालयन र एभरेस्ट इन्स्योरेन्सले त मर्जरपछिको एकीकृत कारोबार थालिसकेका छन् । यसरी मर्जरका निम्ति थप वातावरण तयार पारी कम्पनीहरूलाई उत्प्रेरित गर्नुको सट्टा अरू इजाजत बाँड्ने प्रक्रिया थालेर सरकार बिब्ल्याँटो बाटो हिँड्न खोजेको छ ।यदि कुनै कारणले नयाँ बिमा कम्पनीलाई इजाजत दिनैपर्ने अवस्था छ भने पनि यो उपयुक्त समय होइन । मुलुकमा निर्वाचन प्रक्रिया सुरु भइसकेकाले अत्यावश्यकबाहेक दीर्घकालसम्म प्रभाव पर्ने कुनै पनि काम गर्ने अधिकार सरकारलाई छैन । संसदीय लोकतन्त्रमा प्रचलित अभ्यास र नैतिक राजनीति दुवैको कसीमा सरकारको यो कार्य वैध हुन सक्दैन । औपचारिक रूपमा भनिए पनि, नभनिए पनि अब यो सरकार कामचलाउ भइसकेको छ, जसले न नयाँ विकासका आयोजनाहरू अघि बढाउन मिल्छ, न थप कम्पनीहरूलाई इजाजत बाँड्न नै । त्यसैले, निर्वाचन आयोगले पनि अति जरुरी र दैनन्दिन प्रशासनिकबाहेकका कार्य गर्नबाट सरकारलाई रोक लगाउनुपर्छ ।हाल भएकै बिमा कम्पनीहरूको प्रभावकारी नियमन छैन । अझ थप्दा कुन गति हुने हो ? कथं यो बेला बिमा कम्पनीहरू थपिएमा सरकारले राजधर्म उल्लंघन गरेको त ठहरिन्छ नै, यस्ता कम्पनीको पुँजीगत आधार र सेवाको गुणस्तर पनि धरमराउनेछ । कम्पनीको क्षमता अभिवृद्धि गरी सेवाको गुणस्तर बढाउने पाटो छायामा पर्नेछ । ग्राहकहरूले भरपर्दो सेवा नपाउने अवस्था बन्नेछ । अहिल्यै अस्तव्यस्त भएको बिमा कारोबारमा अझै विकृति थपिनेछ र बजारमा प्रत्यक्ष नकारात्मक असर पर्नेछ । अझ चिन्तालाग्दो त, प्रधानमन्त्री शेरबहादुर देउवा र माओवादी अध्यक्ष पुष्पकमल दाहालले निर्वाचनअगावै सम्पन्न गर्ने सूचीमा राखेका दर्जन काम विवादास्पद छन् । यसैबीच, वर्षौंसम्म दूरसञ्चार शुल्क नबुझाएपछि नेपाल स्याटलाइट प्रालि (हेलो नेपाल) को अनुमतिपत्र सरकारले खारेज गरिदिएको छ । तर यसबारे सञ्चार तथा सूचना प्रविधि मन्त्रालयलाई भने कुनै जानकारी पठाइएको छैन । वर्षैपिच्छे किस्ताबन्दीमा तिर्नुपर्ने रकम ९० करोड रुपैयाँ पुगिसक्दा पनि नतिर्ने कम्पनीको अनुमतिपत्र खारेज हुनु स्वागतयोग्य नै हो, तर सरकारले त्यसको फ्रिक्वेन्सी सीजी टेलिकम्युनिकेसन्स लिमिटेडलाई दिन खोजेको बुझिन्छ । यो होस् या त्यो, निर्वाचनअघि कुनै पनि कम्पनीको इजाजत बाँड्नु जायज नहुने भएकाले सरकार त्यस्तो प्रक्रिया र मनासयबाट पछाडि हट्नुपर्छ । सर्वप्रथम त, आफैं संयमित भएर सरकारले कानुनी तथा नैतिकताको सीमा नाघ्नु हुँदैन । केही गरी बलमिच्याइँ गरिरहे निर्वाचन आयोगले सरकारलाई गम्भीरतापूर्वक सजग गराउनुपर्छ । निष्पक्ष निर्वाचनका लागि गलत क्रियाकलापमा रोक लगाउनु आयोगको संवैधानिक दायित्व तथा अनिवार्य जिम्मेवारी हो ।"
अतिक्रमित सडकपेटी,"बाटो साघुरो भयो, फराकिलो बनाउन पर्यो भनेर कतै २२ मिटर त कतै १४ मिटरको सडक काठमाडौं उपत्यकामा बनिरहेका छन् । तर बाटोअनुरूपको व्यवस्थापनमा ध्यान नदिँदा समस्या आइरहेको छ । बढाएको सडकअनुसार सडकपेटी बनेका छैनन्, यसबारे किन सोचिएन ? सडक विभागअनुसार कम्तीमा सडकपेटी ३ फिटको चाहिन्छ, तर यहाँ त सडकपेटी नै राखिँदैन, जसका कारण सडक दुर्घटना बढेको छ । राखिहाले पनि, साह्रै साँघुरो हुन्छ । अझ अहिले त त्यसमै पनि राजधानीका कतिपय पालिकाले वृक्षरोपण गर्न लागेको देख्दा अचम्म लाग्छ । पैदल यात्री कहाँ हिँड्ने ? सडकपेटी अतिक्रमण गरेर पसल राख्ने त्यतिकै छन् । यसो भएपछि जति नै सडक बढाए पनि के अर्थ ? बौद्ध, जोरपाटी क्षेत्रमा त सडक नै पार्किङ स्थल बनेको छ अनि यात्रुलाई कसरी सहज होस् ? अपांगमैत्री सडक बनाउने भने पनि काम भएको छैन । पैदल हिँडन सजिलो होस् भनेर बनाएको सडकपेटी, त्यसको ठीकविपरीत छ । पुरुषोत्तम घिमिरे, जोरपाटी, काठमाडौं"
शैक्षिक प्रणाली र रोजगारी,"अच्यूत वाग्लेको लेख संकटापन्न विश्वविद्यालय शिक्षा वर्तमानमा शिक्षा क्षेत्रमा देखिएको क्षयोन्मुख अवस्थाको तस्बिर हो । सरकारले शिक्षा क्षेत्रमा लगानी गरिरहेको छ, तर यसबाट आशालाग्दो परिणाम निस्कन भने सकेको छैन । मूलतः नेपालमा पढाउने शैली घोकन्ते मात्र भइरहेको छ । यसलाई व्यावहारिक बनाउन सकिएको छैन । लेखकको नेपालमा रोजगार नपाइने भ्रमका कारण विद्यार्थी डलर तिरेर पढ्न गइरहेका छन् तर्कसँग भने सहमत हुन सकिएन । कुनै पनि जागिरको आवेदन खुल्दा मागभन्दा कैयौं गुणा आवेदन पर्ने गरेका हुन्छन् । प्रायः पहुँच हुनेहरू मात्र जागिरका लागि छानिने परिस्थति छ । कैयौं शिक्षित बेराजगारको भीडले पनि त्यही देखाउँछ । शिक्षा प्रणालीमाथिको लेखकको टिप्पणी भने सान्दर्भिक छ । त्रिभुवन विश्वविद्यालयका कतिपय संकायमा दुई जना मात्र विद्यार्थी अनि शिक्षक भने त्यसको तीन गुणा बढी हुनुले विश्वविद्यालयको शिक्षण प्रणाली असफलतातिर गइरहेको देखिन्छ । यसमा सरकार, विश्वविद्यालयका पदाधिकारी र शिक्षक, विद्यार्थी संघ संगठनको भूमिका कस्तो रह्यो भन्नेले पनि अहं भूमिका खेलेको हुन्छ । समयसापेक्ष पाठ्यक्रमको निर्माण नहुनु, राजनीतिक खिचातानी, तालाबन्दी, परीक्षा लिएर एक वर्ष कटिसक्दा पनि नतिजा ननिकाल्नुलगायत विकृति अद्यापि छन् । वार्षिक प्रणालीलाई हटाएर समेस्टर प्रणाली लागू गर्दा विविध कारणले दैनिक रूपमा कलेजमा उपस्थित हुन नसक्नेहरूका लागि त विश्वविद्यालयको ढोका बन्दजस्तै भएको छ । यस्तै कारण विद्यार्थीहरू आफ्नो भविष्य खोज्दै विदेश जाने लहर चलिरहेको छ । समयसापेक्ष शिक्षा प्रणाली विकास गर्न नसके सरकारले विश्वविद्यालयमा जति लगानी गरे पनि बालुवामा पानी खन्याएसरह हुनेछ । रेशमकुमार सुनुवार, बौद्ध, काठमाडौं"
कविराम र कर्णबहादुरलाई बधाई,"दैलेखका कविराम कामी र कर्णबहादुर कामीको नागरिकता लिँदा बिगारिएको नाम सच्चिएर आयो भन्ने समाचारले अत्यन्तै खुसी लाग्यो । विगतमा नागरिकता वितरण गर्ने अधिकारीहरूको असंवेदनशीलता तथा हेपाहा प्रवृत्तिका कारण विकृत नाममा नागरिकता दिइएका कारण कविराम र कर्णबहादुरहरूले लामो समयसम्म पीडा भोग्नुपरेको कुरो सञ्चारमाध्यममा व्यापक भएको थियो । मानव इतिहास हेर्ने हो भने कृषि युग सुरु हुनुअघि जातभातको अस्तित्व भएको पाइँदैन । जब कामको वर्गीकरण हुन थाल्यो तब टाठाबाठाले राज्य सञ्चालन र नीतिनियम बनाउन थाले भने सिधासाधा श्रम वा कठिन काम गर्न लगाइयो र यसैका आधारमा हेपिँदै, चेपिँदै लगियो । उनीहरूलाई दलित वा तल्लो वर्गको जातमा सीमित गर्दै अनगिन्ती शोषण गरियो । विवेकशील प्राणीमा गनिएको मानवले दुःखी र कमजोरहरूलाई निरन्तर श्रममा दलाएर समाजमा विभिन्न वर्ग जन्मायो । अझै समाजमा जातभातलगायतका थुप्रै अमानवीय कुप्रथा बाँकी छन् भन्ने बलियो प्रमाण कविराम र कर्णबहादुरसम्बन्धी घटना हुन् । लोकतन्त्रमा यो हदसम्मको अमानवीय चिन्तन बाँकी रहनु लज्जास्पद विषय हो । दलित र पीडित भएकैले नागरकिता बाँड्ने अधिकारीले पनि यिनलाई मानव देखेनन् । अब यसरी चल्दैन । सबै दलितले तिनका नामबाट दलित भनी अपमानित हुनु नपर्ने गरी नाम थर फेर्न पाउने गरी राज्यले आवश्यक नियम कानुन बनाओस् र कार्यान्वयनमा ल्याओस् । अन्यथा देशमा आएको गणतन्त्रको कुनै अर्थ बाँकी रहने छैन । अहिलेलाई कविराम र कर्णबहादुरहरूलाई बधाई ज्ञापन गरौं । कृष्ण कुम्पुरे, आदमटार, धादिङ"
प्रदीप गिरि गएपछि,"अब प्रदीप गिरि रहनुभएन ! यो लेख प्रकाशित हुँदा उहाँको देहावसान भएको पाँच दिन हुनेछ । नेपालको राजनीति र वैचारिक आन्दोलनमा पुर्याएको योगदान, थुप्रै मानिसको जीवनमा प्रत्यक्ष वा परोक्ष रूपमा पारेको प्रभावमार्फत उहाँ हामीहरूबीच सधैं रहनुहुनेछ । यसै कारणले होला, आर्यघाटमा कतिपयले भिन्नभिन्न भाषा र बोलीमा तर एउटै अर्थ लाग्ने प्रश्न गर्नुभयो । त्यस्तो प्रतिनिधि प्रश्न थियो आज यहाँ जम्मा भएकामध्ये कति जनाका लागि सत्तामा नरहेका बेला पनि अन्तिम बिदाइ गर्न मनैदेखि यति धेरै शुभचिन्तक जम्मा होलान् ? अन्तिम बिदाइका लागि जम्मा हुने सरकारी लस्कर होइन, शुभेच्छुकहरूले व्यक्त गरेको स्नेह र श्रद्धाले जीवनको अन्तर्य खोजी गर्न र आफ्नो कर्तव्यप्रति चिन्तन गर्न एवं इमानदार रहन अभिप्रेरित गर्दछ । यो अनि यस्तै धेरै प्रश्न मनमा बोकेर घाटबाट म फर्किएँ । अरू धेरैसँग यस कुरामा समभाव रह्यो होला भन्ने लागेको छ ।मैले संवेदना व्यक्त गर्न खोज्दा उहाँकी सँगिनी भारती सिलवाल गिरि नै पहिले बोल्नुभयो, मीनेन्द्र, तपाईंले फरक बेलामा प्रदीप गिरि अहिले कहाँ हुनुहुन्छ भनेर सोध्दा मैले आर्यघाटमा हुनुहुन्छ भन्या थिएँ । त्यो बेला उहाँ कसैलाई बिदा गर्न घाटमा हुनुहुन्थ्यो । आज पनि घाटमा हुनुहुन्छ । फरक यति छ, आज हामी उहाँलाई बिदा गर्न जम्मा भाछौं । उहाँ आर्यघाटमा हामी सबैबीच चिरनिद्रामा हुनुहुन्छ । भारतीले यसो भन्दै गर्दा तत्कालै केही भन्न मलाईं गाह्रो भयो, अलि पछि उहाँलाई सान्त्वनाका केही कुरा भनें । तर, उहाँको यो वचन मेरो मानसमा धेरै पछिसम्म गुन्जिरहनेछ । जम्मा भएका हामी प्रत्येकलाई बाँकी रहेका अरूले पालैपालो अन्तिम बिदाइ गरिरहनेछौं । सबैको जीवनको अन्तिम क्षणको निस्सारता आत्मसात् गर्दै शेष जीवनमा सार खोज्ने, निर्माण गर्ने प्रयत्न गर्ने पथमा क्रियाशील रहन यो वचनले मलाई अभिप्रेरित गरिरहनेछ ।अर्कों प्रसंग, घाटबाट फर्किंदा सरिता प्रसाईंले सोधिन्, दाइ, मामा (चक्रप्रसाद बाँस्तोला) पहिले जानुभयो, आज प्रदीप गिरि जानुभयो । अब देश र राजनीतिबारे गम्भीर कुरा गर्ने तपाईंहरूको कति ठाउँ बाँकी रह्यो ? अलि वर्षअघि गणेशराज शर्मालाई बिदा गरेपछि म यस्तै भाव लिएर फर्किएको थिएँ । आज सरिता र म मात्रै होइन, अरु धेरै साथी पनि यही तरंग बोकेर फर्किनुभयो होला ।प्रदीप गिरिसँग मेरो संगत धेरै लामो होइन, २०५३ सालपछि मात्रैको हो । सुरुमा नेपाली कांग्रेसको जुन राजनीतिक परिवेशमा हामी थियौं, त्यहाँ गिरिप्रति सहिष्णुता थिएन, जसका कारण, उहाँको राजनीतिक व्यक्तित्व र बौद्धिकताबारे परिचित हुँदाहुँदै पनि मलाई नेपालमा छँदा उहाँसँग भेट्न संकोच लाग्थ्यो । उहाँ मलाई सदैव मीनेन्द्रजी भन्नुहुन्थ्यो भने म प्रदीप दाइ भन्ने गर्थें । साख्यभाव र मित्रता, छब्बीस वर्षका केही प्रसंग र तीसँग जोडिएका विषयवस्तुबारे अब चर्चा गर्दछु । नेपाली कांग्रेसको चौधौं महाधिवेशनमा नेतृत्व छनोटबारे उहाँसँग पटकपटक लामो कुराकानी भएको थियो । उहाँले देख्न चाहेको जस्तो नेतृत्वबारे उहाँकै विचार सार्वजनिक जानकारीमा छन्, त्यसैले मैले केही भन्नुपरेन । उहाँको सोचअनुसार, आंशिक तर प्रभावकारी रूपमा, महाधिवेशनबाट नेतृत्व स्थापित भएको छ । लोकतान्त्रिक र समृद्ध नेपाल निर्माणमा उहाँकै भाषामा हस्तक्षेपकारी मैले भन्दा नेतृत्वदायी भूमिका भविष्यको गर्भमा छ ।२०७७ चैतमा तत्कालीन प्रधानमन्त्री केपी शर्मा ओलीको विकल्पमा संसदीय बहुमत निर्माणका लागि जनदबाब सिर्जना गर्न बृहत् नागरिक आन्दोलनले आयोजना गर्न लागेको र पुष्पकमल दाहाल, माधवकुमार नेपाल र महन्थ ठाकुरसमेत सहभागी हुने कार्यक्रममा प्रदीप गिरिलाई आमन्त्रण गर्न नारायण वाग्लेसहित केही आन्दोलनका अगुवाहरू उहाँकहाँ आउनुभएको थियो । त्यो भेटघाटमा गिरिले मलाई पनि बस्न भन्नुभयो । उहाँले नेपाली कांग्रेसका तर्फबाट आफूलाई होइन, मलाई सो कार्यक्रममा सामेल गर्न आयोजकहरूलाई भन्नुभयो, सोहीअनुसार म त्यसमा सहभागी भएँ । यो सदाशयलाई मैले उहाँको मेराप्रतिको स्नेह र विश्वासका रूपमा मनमा राखेको छु ।नेपाली कांग्रेस विभाजित भई नेपाली कांग्रेस (प्रजातान्त्रिक) बन्यो । सो दललाई तत्कालीन परिस्थितिमा स्थापित गर्न हामीले सँगसँगै काम गर्यौं । छुट्टिएका दुई दलका एघारौं महाधिवेशन अलगअलग हुन लागेका थिए । हाम्रा सभापति शेरबहादुर देउवा शाही आयोगको थुनामा हुनुभएकाले महाधिवेशन सम्पन्न गर्ने जिम्मा हामी बाहिर भएकाहरूको थियो । नेपाली कांग्रेसको विधानमा अठार निर्वाचित केन्द्रीय सदस्यको व्यवस्था थियो । गिरिको मूल अग्रसरतामा हामीले एक जना कर्णालीबाट अनि दलित, महिला, जनजाति र मधेशी समुदायबाट दुईदुई जनाको प्रतिनिधित्व हुने गरी सदस्यसंख्या वृद्धि गर्यौं । मूलधारका राजनीतिक दलमा समावेशी केन्द्रीय नेतृत्व परम्परा सुरु गर्न यो निर्णय कोसेढुंगा साबित भयो । र, गिरि कदमजम का प्रतिपादकका रूपमा चिनिनुहुन्छ । समावेशी राजनीतिको कुरा गर्दा मैले अन्यत्र पनि चर्चा गरेको प्रसंग यहाँ पनि सान्दर्भिक हुन सक्छ । २०१६ सालको आमनिर्वाचनको प्रचारका क्रममा मधेशी समुदायको अत्यधिक बहुमत रहेको गिरिकै गृहजिल्ला सिरहामा एक पहाडे उम्मेदवारका लागि मत माग्दा बीपी कोइरालाले अर्को आमनिर्वाचनमा पहाडबाट मधेशी उम्मेदवारलाई विजयी बनाउने वाचा गर्नुभएको थियो । दुर्भाग्यवश, मुलुकले अर्को आमनिर्वाचनका लागि बत्तीस वर्ष परखनुपर्यो । पहाडबाट मधेशीलाई सांसद बनाउने बीपीको प्रतिबद्धता पूरा हुन देशले अरू कति कुर्नुपर्ने हो ! समावेशी राजनीतिकै प्रसंगमा नेपाली कांग्रेसकै अर्का नेता कृष्णप्रसाद भट्टराईको चर्चासमेत आवश्यक छ । जमानसिंह गुरुङ र देवानसिंह राई कारामुक्त हुने क्रममा सरकारी कागजमा हस्ताक्षर गर्न तयार नभएको स्मरण गर्दै भट्टराई नोट्स फ्रम प्रिजनः सुन्दरीजल जेल मा २०१९ चैत १७ गते लेख्नुहुन्छ, यहाँ हामी एक राई (किराती), एक पस्चिमका गुरुङ, एक थकाली, एक नेवार, दुई बाहुन छौं । हाम्रा समुदायहरूको कस्तो राम्रो प्रतिनिधित्व ! त्यस बेला भट्टराई, गुरुङ र राईबाहेक सुन्दरीजल जेलमा बीपी, गणेशमान सिंह, रामनारायण मिश्र, योगेन्द्रमान शेरचनसमेत बन्दी हुनुहुन्थ्यो ।नेपाली कांग्रेस (प्रजातान्त्रिक) को एघारौं महाधिवेशनको अर्को महत्त्वपूर्ण पक्ष पारित राजनीतिक दस्ताबेजभित्रका दुई प्रस्ताव थिए । त्यस बेला मूलधारका दलहरूमा संघीयता स्वीकार्य थिएन । स्वाभाविक रूपमा हाम्रो दलमा पनि संघीयताको पक्षमा निर्णय गर्न सहज थिएन । थुनामा रहेका सभापतिले पनि संघीयताको निर्णय गर्न सहज मान्नुभएको थिएन । तर गिरिको मूल अग्रसरतामा राजनीतिक दस्ताबेज गर्ने मूल जिम्मेवारीमा रहनुभएका विमलेन्द्र निधिसहित हामीलाई मुलुकमा रहेको विविधतामा एकता कायम गरी समृद्धिको मार्गमा अघि बढ्न संघीयता आवश्यक छ भन्ने प्रस्ताव पारित गराउन सम्भव भयो । त्यस्तै अर्को प्रस्ताव नेपालमा राजतन्त्र विकल्पहीन रहेन भन्ने आशयको थियो । दलका सभापति र अर्का नेता प्रकाशमान सिंह कारागारमा रहँदा पनि सो पारित हुने कुरा कल्पनाबाहिर थियो । तथापि, गिरिकै कारण सो प्रस्ताव महाधिवेशनमा पारित भयो । अब नेपाली कांग्रेस र नेपाली कांग्रेस (प्रजातान्त्रिक) एकताबद्ध भएको करिब एक दशकपछि भएको तेह्रौं महाधिवेशनपछिको प्रसंग । त्यस बेला दलमा आफ्नो भूमिका संकुचित हुनेछ भन्नेमा मैले चित्त बुझाएरै बसेको थिएँ । संसदीय दलको नेता चयन गर्नसमेतका लागि विधान संशोधन गर्नुपर्ने बैठकमा थियौं हामी । गिरिले मलाई बैठकले आवश्यक निर्णय गर्न तपाईंको पनि खासै जरुरत भएजस्तो लाग्दैन, ल मेरो डेरामा बसेर केही कुरा गरौं भन्नुभयो । म उहाँसँग खुरुखुरु बाहिरिएँ । निकै बेरको कुराकानीपछि, त्यस बेला प्रकाशित भई नसकेका आफ्ना दुई कृति दिनुभयो । तीमध्येको एउटा पुस्तकमा भारतका प्रसिद्ध प्राध्यापक हरिदेव शर्माले बीपीसँग लिएको अन्तर्वार्ताको नेपाली अनुवाद मेरो जीवन असफल रहेन शीर्षकमा छ । मध्यम आकारको त्यस पुस्तकमा यो अन्तर्वार्ता १४१ पृष्ठ लामो छ । शर्माले लिएको सो अन्तर्वार्तामा बीपीले सुन्दरीजल जेलमा लामो समय लगाएर विल डुरान्टको द स्टोरी अफ सिभिलाइजेसन का सबै ठेली पढिसक्नुभएको प्रसंग उल्लेख छ । सो ग्रन्थ रोचक भएको कुरा पनि छ । मलाई सो ग्रन्थ अध्ययन गर्ने तीव्र इच्छा जागृत भयो, फुर्सद थियो । अनलाइन भर्सन किनेर, फुर्सदको जुनसुकै बेला आइप्याड, मोबाइल जेमा मिल्यो त्यसैमा गरेर एक वर्ष लगाई आद्योपान्त पढें । प्राचीनकालमा पूर्वीय मुलुक बेबिलोन, चीन, भारत, इजिप्ट, जापानबाट सुरु भई ग्रिस, इटली, टर्की हुँदै पश्चिम युरोपका बेलायत, फ्रान्स, जर्मनी, रुस, नेदरल्यान्ड र वरिपरिका अनि अरू पश्चिमा देशमा नेपोलियनको अवसानसम्मको समयमा धर्म, दर्शन, साहित्य, गीतसंगीत, मूर्तिकला, वास्तुकला, इन्जिनियरिङ, चिकित्साशास्त्र, खगोलशास्त्र, भूगोल, जल यातायात, लडाइँयुद्ध, सत्ता राजनीतिका कुटिल खेल, व्यापार, व्यवसाय, उद्योगधन्दा अनि ज्ञानविज्ञान र चेतनासँगै मानव सभ्यताको कसरी विकास भयो, त्यस ग्रन्थमा सविस्तार वर्णन छ । अध्ययन गरेको कति सानो अंश आज र पछिसम्म ताजा रहला, थाहा छैन, तर आफूलाई साह्रै कम जानकारी रहेको विषयमा ज्ञान आर्जन गरें । राजनीतिक दैनन्दिनी, यसको उहापोहबाट मुक्त भएर अध्ययनतर्फ अभिरुचि पुनर्जागृत गर्ने अवसर भयो त्यो, मेरा लागि । गिरिसँगको अनियत बैठक, छलफलबाट यस्तो सम्भावना कुनै पनि बेला देखिन सक्थ्यो ।गिरिजाप्रसाद कोइरालाको तीक्ष्ण नेतृत्व क्षमताका कारण माओवादीका लागि मूलधारको राजनीतिक यात्रा सम्भव भयो । तर लामो समयसम्म कोइरालासहित नेपाली कांग्रेसका सबैजसो नेतामा माओवादीप्रति निकै अनुदार र कठोर दृष्टिकोण थियो । माओवादीप्रति आफ्नो दलमा कठोर धारणा व्यापक हुँदा पनि गिरिचाहिँ निकै नरम हुनुहुन्थ्यो । माओवादीप्रतिको आफ्नो दृष्टिकोणबाट गिरिले कोइरालालाई कति प्रभावित पार्नुभयो, त्यो मेरो जानकारीबाहिरको विषय हो, तर सुरुका दिनहरूमा कोइरालाझैं माओवादीप्रति अनुदार रहेका भट्टराई र देउवालाई त्यसमा नरम बनाई माओवादीलाई वार्ता र सम्झौतामार्फत शान्ति र प्रजातन्त्रको बाटामा ल्याई समस्या समाधान गर्ने प्रतिबद्ध अग्रसरता लिने बनाउनुमा गिरिको प्रभाव रह्यो । गान्धीको अहिंसाको दर्शनप्रति गहिरो प्रतिबद्धताका बावजुद आन्दोलन र क्रान्तिको पृष्ठभूमिमा बनेको व्यक्तित्व भएकाले गिरिमा यस्तो समझ विकसित हुन सम्भव भयो होला ।गिरि कुनै अंकुशबेगरको व्यक्तिगत स्वतन्त्रताको पक्षपाती हुनुहुन्थ्यो । साथै, आफ्नो दलभित्रको अनुशासनको परिधि नाघेको आरोप उहाँलाई लागिरह्यो, जुन पछि स्थायी गुनासोजसरी रह्यो । यस विषयमा पनि एउटा रोचक र गम्भीर प्रसंगको चर्चा गर्छु । दलीय अनुशासन, निलम्बन, कारबाही आदि दलीय राजनीतिभित्रका विवादित र सत्ता महत्त्वाकांक्षाका लागि बेलाबेला दुरुपयोग हुने विषय हुन् । २०३८ सालमा हाम्रो दलका कार्यवाहक सभापति भट्टराईले मलाई भन्नुभएको थियो, दलीय सदस्यता ग्रहण गर्नु व्यक्तिको चाहनामा भर पर्ने कुरा हो । अरुचि भए व्यक्तिले आफैं दल परित्याग गर्दछ, त्यसैले त्यस्ता कारबाहीहरू औचित्यहीन छन् । यस कुरालाई समर्थन गर्ने तर्कका रुपमा उहाँले दलभित्र अनुशासनको कारबाही गर्न बेलाबेलामा बेहोर्नुपर्ने दबाब झेलेर भए पनि आफ्नो कार्यकालभरि गिरिको नेपाली कांग्रेसको सदस्यता अविच्छिन्न रूपमा सुरक्षित राखेको सुनाउनुभएको थियो । सबै दलमा अनुशासनको डन्डा र इनामको लोभ देखाएर आफूमा आश्रित राख्ने प्रवृत्ति संस्कृतिकै रूपमा विकसित भएको वर्तमानमा यो कुरा मननीय नै होला । गिरिको समाजवादी चिन्तनबारे अरूले प्रशस्त लेख्नुभएको छ, मलाई पनि लेख्ने मन छ । तर यो लेख निकै लामो भइसकेकाले, त्यो विषयलाई पूरक रूपमा लेखुँला । अहिलेलाई यति उल्लेख गर्न आवश्यक छ अंकुशबेगरको व्यक्तिगत स्वतन्त्रताप्रतिको आफ्नो प्रतिबद्धता, अझ भनौं आफ्नो चिन्तनमा यस विषयको प्रधानताका कारण नै समाज र अर्थतन्त्रबारे आफूभन्दा बिलकुलै पृथक् विचार राख्ने साथीहरूसँग पनि अहिंसा, शान्ति र लोकतन्त्रका आधारभूत मान्यता स्थापित गर्न एउटै दलमा बसेर गिरि सदैव क्रियाशील रहनुभयो । स्वतन्त्रता र उदार लोकतन्त्रप्रतिको अविचलित प्रतिबद्धताबाट मात्रै यो सम्भव छ । गिरिले जीवनभरि त्यसै गर्नुभयो र त्यसैले दलभित्र र दलबाहिर, लोकतान्त्रिक आन्दोलनमा पनि र वाम आन्दोलनमा पनि स्नेह र सम्मान आर्जन गर्न सफल हुनुभयो । उहाँको यो असाधारण विशेषता सबैका लागि सदैव अनुकरणीय छ ।"
चार दिनको जिन्दगी !,"विश्रामको तयारीदोस्रो संविधानसभामा रहे पनि आफ्नो उपस्थितिको निरर्थकता पीजीले सन् २०१४ तिरै ठम्याइसकेका थिए । त्यसपछि पंक्तिकारसँगको उनको वार्तालापले वैचारिक निर्देशको रूप लिन थालेको थियो । जस्तो कि, कुनै एउटा कार्यक्रमबाट निस्किएर त्रिपुरेश्वरतिर एउटा समोसाचाट छलफल कत्ति मधेशमधेश गर्नुहुन्छ ? त्यो नेपालको आन्तरिक नभएर भूराजनीतिक मुद्दा हो । भारतीय प्रधानमन्त्रीको बहुप्रचारित संसद् सम्बोधनपछिको एउटा अनौपचारिक भेट दक्षिण एसियामा दक्षिणपन्थलाई रोक्न सक्ने शक्ति छैन । सन् २०१५ ताका संविधानमा असहमति जनाउँदै हस्ताक्षर गर्न अस्वीकार गरेपछि राष्ट्रवादी प्रतिप्रहार (ब्याक्लैश) सँग अब कसरी मुकाबिला गर्ने ? सन् २०१७ तिर वीरगन्जमा समाजवादबारे लेख्छु भन्दै हुनुहुन्थ्यो, के भो ? अध्ययन पुगेको छैन भन्ने बहानालाई ठाडै खारेज गर्दै धन, ध्यान र अध्ययन कहिले पनि पुग्दैन । सकेजति गरिहाल्ने हो । बन्दाबन्दीका बेला एउटा लामो प्रवचनको बिट मार्दै नेपाली उपन्यास कत्तिको पढ्नुहुन्छ ? सीमित मात्र भन्ने उत्तर सुनेपछि त्यसो भए त झन् राम्रो ! राजनीतिक टिप्पणी धेरै लेख्नुभयो । अब साहित्यको समालोचनामार्फत समाजलाई उद्वेलित गर्नुस् । क्षमता पुग्दैन भने स्वीकारोक्तिको प्रत्युत्तर कस्सिएर पानीमा हामफालेपछि पौडी खेल्न सिकिन्छ । सायद अन्तिम भौतिक अन्तरक्रिया जनकपुरमा भएको थियो । आवाजमा ओज कति पनि कम भएको थिएन, तर अनुहारमा गहिरो उदासी स्पष्ट पढ्न सकिन्थ्यो । कुनै बेला उनको बस्तीपुर आश्रम एक्लै जानुपर्ने भयो । मैथिलीमा घाघ भनिने कृषि र मौसमसम्बन्धी उक्तिहरूको संग्रह उनको पुस्तकालयमा छ भन्थे ।अब केही दिनपछि पीजीलाई कसरी सम्झिने भन्ने बौद्धिक कर्मकाण्ड सुरु हुन्छ । नेपालका राजनीतिकर्मीहरूले बरु उनलाई कसरी बिर्सिने भन्ने अभ्यास गर्न थाले हुन्छ । योद्धाको सिंहासन, विद्वान्को मेच, गृहस्थको सुकुल एवं संन्यासीको मृगचर्ममध्ये जुनसुकै आसनमा बसे पनि पीजीको वजन यथावत् रहन्थ्यो । उनको लेखन पढ्नु नाउमा चढ्नुजस्तै हो, अर्को किनारा नपुगी बाटामा ओर्लिन खोज्ने हो भने डुबिन्छ । उनलाई सुन्नु आफ्नै अन्तर्मनको परीक्षण गर्नुजस्तो हो । राजकीय सत्ता पल्टिन सक्छ । व्यावसायिक सत्ता खिइन्छ । बौद्धिक सत्ताले आफ्नो उपस्थिति देखाउन कहिल्यै छोड्दैन । पीजीलाई नै आफ्नो जीवनको मूल्यांकन गर्न दिएको भए सायद उनले फैज अहमद फैजको नज्म दोहोर्याउँथे होला वो लोग बहुत खुशकिस्मत थे जो इश्क को काम समझते थे या काम से आशिकी करते थे हम जीतेजी मसरूफ रहे कुछ इश्क किया कुछ काम किया काम इश्क के आडे आता रहा और इश्क से काम उलझता रहा फिर आखिर तंग आकर हम ने दोनों को अधूरा छोड दिया !पीजी अलप भएका हुन् । कतै गएका छैनन् । दराजको किताबका पानामा होलान् । युट्युबको भिडियोमा भेट्टिन सक्छन् । अखबारको चाङतिर पो कतै छन् कि ? अरू कहीँ भेटिएनन् भने आफ्नै मनमस्तिष्कभित्र खोजे हुन्छ । त्यहाँबाट उनलाई सजिलै निकाल्न सकिने सम्भावना छैन ।"
बिहेबारी पच्चीसपारि,"तिमीले साँच्चै बिहे गर्ने भयौ है मधु ! ३४ वर्षअघि २६ वर्षको उमेरमा मेरो मागीबिहे हुने गाउँमा गाइँगुइँ चलेपछि मभन्दा दुई वर्ष जेठी अविवाहित साथीले भनेको यो वाक्य मेरो मानसपटलमा अझै ताजा छ । हुन पनि, तिनताक गाउँघरमा विद्यालय पढ्दै गरेका कतिपय दौतरीले प्रेमविवाह गरे । मैले भने कलेज पढ्ने अवसरसमेत पाएँ र त्यस उमेरमा मेरो मागीविवाह धेरैका लागि अप्रत्याशित भयो । स्नातक तहको पहिलो वर्ष नै आमा स्वर्गे हुनुभएकाले कलेजको पढाइका साथै भाइबहिनीको हेरचाहको जिम्मेवारी माझ मैले जेनतेन पढाइ सकेँ । धेरैले म एकल जीवन बिताउँछु भन्ने सोच्थे । त्यसैले पनि हुनुपर्छ त्यसबेलाको बिहे गर्ने उमेर घर्की सकेपछि मेरो मागीबिहेको कुराले केही समय चर्चा पायो । त्यसो त, जनजाति समुदायमा वर खोज्ने चलन त्यसबेला पनि थिएन, अहिले पनि छैन । यसो हुँदा पनि अरु समुदायको तुलनामा जनजाति समुदाय र घरपरिवारमा उमेर पुगेका छोराछोरीसँग बिहेबारे त्यति कुरा हुँदैन । यस अर्थमा बिहेका लागि छोराछोरीलाई करबल गर्ने चलन जनजाति समुदायमा छैन । पछिल्लोसमय अन्य समुदायमा पनि विशेष गरी शिक्षित घरपरिवारमा छोराछोरीको बिहेभन्दा पढाइलाई नै महत्त्व दिएको पाइन्छ । छोरासरह छोरीलाई पनि आर्थिक रूपले आत्मनिर्भर बनाउनुपर्छ भन्ने अभिभावक बढ्दै छन् । यसैको परिणाम पछिल्लोसमय शिक्षित र आत्मनिर्भर बन्ने दौडमा छोरीहरू पनि छन्, अधिकांशले बिहेलाई प्राथमिकतामा राखेका हुँदैनन् । विडम्बना केही समयअघि प्रतिनिधि र राष्ट्रिय सभामा छोरीको बिहेको उमेर घटाउनुपर्छ भन्नेमा सांसदहरूबीच दोहोरी नै चल्यो । यस्तै कानुनमन्त्री गोविन्दप्रसाद शर्मा कोइरालाले बालविवाह बढेकाले १८ वर्षमा छोरीको विवाह गर्दा घटने अभिव्यक्ति दिए । यसमा सांसद प्रेम सुवाल तथा रामकुमारी झाँक्रीले पनि समर्थन जनाए । राष्ट्रिय सभा सदस्य विमला राई पौड्यालले यस्तो भनाइको प्रतिवाद गर्दै विवाहजस्तो संवेदशील विषयमा राजनीतिकर्मीले हैन स्वास्थ्यविज्ञहरूको भनाइ वैज्ञानिक र तर्कसंगत हुने कुरा गरिन् । हुन पनि, हो लामो गृहकार्यपछि २०७४ सालमा कानुनले छोरीको बिहे गर्ने उमेर २० वर्ष तोकेको थियो । वास्तवमा १८ वर्षमा छोरीको बिहे गरिदिँदा बालविवाह घट्छ भन्ने सांसदहरूको बुझाइले नेपाली समाज अझै पाषण युगमै रहेको भान हुन्छ । छोरीलाई छोरासरह शिक्षित र आत्मनिर्भर बनाउनुभन्दा उमेर नपुगी बिहे गरिदिनुपर्छ भन्नु कदापि तर्कसंगत छैन । यस्तो तर्कले उमेर नपुगी बिहे गरिदिने अभिभावकहरूको मनोबलसमेत बढाउने काम गरेको छ । पछिल्लो समय जुनसुकै समुदायमा, अझ शिक्षित र हुनेखाने परिवारमै अघोषित रूपमा दाइजो दिने र लिने प्रचलन बढ्दै छ । दाइजोकै कारण छोरीबुहारीले बिहेपछि घरेलु हिंसा भोग्न बाध्य छन् । विभिन्न अध्ययनले यस्तो घरेलु हिंसा भोग्न बाध्य छोरीबुहारीमध्ये अधिकांशले विद्यालय शिक्षासमेत पूरा नगरी प्रेमविवाह वा अभिभावकले नै बिहे गरिदिने गरेको देखिन्छ । अझै बहुसंख्यक अभिभावक छोरीलाई बोझ सम्झन्छन् र जतिसक्दो छिटो बिहे गरिदिन पाए बोझ हलुंगो हुने मानसिकताबाट उनीहरू माथि उठ्न सकेको देखिँदैन । यस्तो विषयमा तीनै तहका सरकार मात्र होइन कानुनविद्हरू पनि मौनप्रायः देखिन्छन् । कुन उमेरमा छोरीको बिहे गरिदिँदा भविष्य सुरक्षित हुन्छ भनेर अभिभावक मात्र हैन सरोकारवाललगायत नागरिक समाजका अगुवाहरू संवेदनशील हुनु जरुरी छ । दाइजोलगायत बिहेको उमेरसम्बन्धी कानुन बहुसंख्यक शिक्षित अभिभावकले नै पालना गरेको देखिँदैन । छोरा होस् वा छोरी, यसै पनि विद्यालय शिक्षापछि कम्तीमा चार वर्ष लाग्छ स्नातक तह पूरा गर्न । अचेल स्नातकोत्तर गर्ने छोरीहरूको संख्या पनि बढ्दै छ । उच्च शिक्षा हासिल गरेपछि उनीहरूमा आत्मनिर्भर बन्ने चाहना जाग्नु स्वाभाविक हो । यही चाहनाका कारण पनि अन्यत्रजस्तै नेपाली समाजमा बिहेको उमेर बढ्दै गएको देखिन्छ । शिक्षित र आत्मनिर्भर छोरा होस् वा छोरी, उमेरसँगै उनीहरू परिपक्क पनि हुन्छन्, जीवनलाई बुझ्ने क्षमताको पनि विकास हुन्छ । यस अर्थमा नेपाली समाजमा पनि कम्तीमा २५ वर्ष पुगेपछि बिहे गर्नुपर्छ भन्ने अघोषित मान्यता स्थापित हुँदै छ । छोरीहरू शिक्षित र आत्मनिर्भर हुन सके सबै प्रकारका महिला हिंसामा पनि कमी आउनेछ । यद्यपि अहिले विगतमा जस्तै कतिपयले विद्यालय शिक्षा पूरा नगरी प्रेमविवाह गर्छन् । यस अर्थमा वर्तमान शिक्षाले पनि कुन उमेरमा र कहिले बिहे गर्ने भन्ने विषय उठाउन सकेका छैनन् । नेपालको कानुनले नै पनि १८ वर्षसम्मकालाई बालबालिका भनेको छ । तर यस्ता कानुनबारे नेपाली समाजका सबै समुदायमा जानकारी पुगेको छैन । जसले गर्दा कतिपय ठाउँमा बालविवाहले प्रश्रय पाएको छ । सहरबजारमा समेत विद्यालयका विद्यार्थीहरूले पनि प्रेमविवाह गर्ने गरेको देखिन्छ । उमेर नपुगी प्रेमविवाह गर्नेहरूले पछि अनेक समस्या भोग्ने गर्छन्, यसो गर्नु सानै उमेरमा आमा बन्नु पनि हो, जसले आमा र शिशुमा विभिन्न स्वास्थ्य समस्या निम्त्याउँछ । कतिपय स्वास्थ्य विज्ञले सुरक्षित मातृत्वका लागि सही उमेर २५ देखि ३० वर्षबीचको हो भनेका छन् । सुरक्षित मातृत्वका लागि आमाहरू पनि शारीरिक र मानसिक रूपले तयार हुनु जरुरी छ । यति हुँदाहुँदै विश्व परिवेशमा शिक्षित र आत्मनिर्भर नेपाली महिलाहरूको उपस्थिति नगन्य भए पनि सहरबजारमा बसोबास गर्ने अधिकांशले छोरीहरूलाई पनि छोरासरह शिक्षा र अवसर दिने प्रयास गर्दै आएका छन् । यसैको सुखद परिणाम भन्नुपर्छ, विगतको तुलनामा नेपाली समाजमा शिक्षित छोरीहरूको उपस्थिति बढ्दै छ । यसमा घरपरिवार र समुदायको पनि प्रत्यक्ष र परोक्ष भूमिका रहँदै आएको छ । बिहे गर्नु, नगर्नु वा कहिले गर्ने भन्ने निर्णय गर्ने पहिलो हक र रोजाइ छोरीहरूकै हो । शिक्षित र आर्थिक रूपले आत्मनिर्भर बनेका अविवाहित छोरीहरूलाई पनि परिवार र समाजले बिहेका लागि दबाब दिइरहने पितृसत्तात्मक समाजको संस्कृति बदल्नु जरुरी छ ।"
तोडफोड र आगजनीमा संलग्न ८२ जना पक्राउ,"काठमाडौं (कास) चारवटा साना वाम घटकले मंगलबार घोषणा गरेको नेपाल बन्दका क्रममा मंगलबार ८२ जना पक्राउ परेका छन् । तोडफोड, आगजनी र हूलहुज्जत गर्ने तथा जबर्जस्ती बन्द गराउँदै हिँड्नेलाई प्रहरीले विभिन्न जिल्लाबाट नियन्त्रणमा लिएको हो । भौतिक सम्पत्तिको नोक्सानी पुर्याउने तथा आगजनीमा संलग्न केहीलाई हिरासतमा राखेर बाँकीलाई साँझ नै रिहा गरिएको छ । प्रहरी प्रवक्ता डीआईजी टेकप्रसाद राईका अनुसार काठमाडौंबाट २४, ललितपुरबाट १, चितवन र दाङबाट ७७, काभ्रे र बागलुङबाट ८८, म्याग्दी, बर्दिया, इलाम र डोटीबाट २२, अर्घाखाँचीबाट ३, कैलालीबाट ४, बाजुराबाट १० र कञ्चनपुरबाट ३ जना पक्राउ परेका हुन् । बन्दकर्ताले १७ जिल्लामा तोडफोड, आगजनी तथा हूलहुज्जतका गतिविधि गरेको प्रहरीले जनाएको छ । २०७७ फागुन २० मा सरकार र नेत्रविक्रम चन्द नेतृत्वको नेपाल कम्युनिस्ट पार्टीबीच भएको तीनबुँदे सहमति कार्यान्वयन नभएको भन्दै नेकपासहित ऋषि कट्टेल नेतृत्वको नेपाल कम्युनिस्ट पार्टी, आहुति नेतृत्वको वैज्ञानिक समाजवादी कम्युनिस्ट पार्टी, कर्णजित बुढाथोकी नेतृत्वको नेकपा माओवादी समाजवादीले बन्द घोषणा गरेका थिए । डेढ वर्षअघि सरकार र चन्द समूहबीच भएको तीनबुँदे सहमतिमा दुवै पक्षबीच राजनीतिक समस्या वार्ता तथा संवादबाट समाधान गर्ने, नेकपाले आफ्ना सबै राजनीतिक क्रियाकलाप शान्तिपूर्ण रूपमा सञ्चालन गर्ने र नेकपामाथि लगाइएको प्रतिबन्ध हटाउने, कारागारमा रहेका पार्टीका नेताकार्यकर्ताको रिहाइ र सम्पूर्ण मुद्दा खारेज गर्नर् ेउल्लेख थियो । तर, सहमति अझैसम्म कार्यान्वयनमा नआएको भन्दै चन्द समूहसहित चार साना वाम घटकको भनाइ छ । २०७५ फागुन २८ मा तत्कालीन केपी ओली नेतृत्वको सरकारले चन्द समूह हिंसात्मक र आपराधिक गतिविधिमा संलग्न हुन थालेको आरोप लगाउँदै उसका गतिविधिमा प्रतिबन्ध लगाएको थियो । त्यसपछि २ हजार १ सयभन्दा बढी नेताकार्यकर्ता पक्राउ परेकामा ६० जिल्लामा प्रशासनबाट ६ सय १० र विभिन्न जिल्ला अदालतमा ३ सय २२ वटा मुद्दा दर्ता भएका थिए । जिल्ला प्रशासनमा दर्ता भएका ५ सय २३ वटा मुद्दा फिर्ता भइसकेको सरकारले जनाएको छ । त्यस्तै, ३८ वटा मुद्दा फिर्ताका लागि प्रक्रिया अघि बढाइएको गृह मन्त्रालयले जनाएको छ । विभिन्न जिल्ला अदालतमा दायरमध्ये १ सय १९ वटा मुद्दा टुंगिएको गृहमन्त्री बालकृष्ण खाँणले सोमबार आयोजित पत्रकार सम्मेलनमा जनाएका थिए ।"
एमालेको नजर साना दलतिर,"(काठमाडौं)  सहकार्यको विकल्प साँघुरो बन्दै गएपछि दबाबमा परेको एमाले चुनावी रणनीति निर्माणमा जुटेको छ । कांग्रेससहित पाँच दल र वामसमाजवादी मोर्चासँग लड्नुपर्ने बाध्यात्मक अवस्थामा पुगेको एमालेले मंगलबार चुनाव केन्द्रित बैठक थालेको छ । एमाले नेताहरूका अनुसार १ सय ६५ संघीय र ३ सय ३० प्रदेश निर्वाचन क्षेत्रको शक्ति सन्तुलन विश्लेषण गर्दै रणनीति बनाउने, अन्य दलका असन्तुष्ट नेताकार्यकर्ता भित्र्याउने र राप्रपा, नेकपा माले र जनता प्रगतिशील पार्टीसँग सहकार्य गर्नेलगायतका चुनावी रणनीतिमा काम भइरहेको छ । निर्वाचनमा राजनीतिकवैचारिक रूपमा मेल खाने शक्तिसँग सहकार्य गर्ने सम्भावना टरेपछि एमालेले एक्लै लडेर बहुमत ल्याउने मनोवैज्ञानिक सन्देश प्रवाह गर्न खोजेको छ । मंगलबारको एमाले स्थायी कमिटी बैठकले आफ्नै नेतृत्वमा बहुमतको सरकार बनाउन चुनावी अभियान चलाउने निर्णय गरेको छ । एमाले उपमहासचिव तथा प्रचार विभाग प्रमुख पृथ्वीसुब्बा गुरुङले एकल बहुमतको सरकार बनाउने रणनीतिसहित चुनावी अभियान चलाउने बताए । आज एमाले कुन ठाउँमा छ, सत्तारूढ गठबन्धन के गर्दै छ र अरू दल के गर्दै छन्, हामी कसरी जान सक्छौं भन्नेलगायतका विषयमा अध्यक्षको प्रतिवेदन आउँछ, बैठकपछि गुरुङले भने, तर, आगामी सरकार एमालेको बहुमतको बनाउने विषयमा प्रतिवेदन आउँछ । उनका अनुसार भदौ १० र ११ को केन्द्रीय कमिटी बैठकमा अध्यक्ष केपी शर्मा ओलीले पेस गर्ने राजनीतिक प्रतिवेदनमा चुनावी रणनीति समेटिनेछ ।अध्यक्ष ओलीले एमालेको एकल सरकार बनाउने नाराका साथ राष्ट्रियअन्तर्राष्ट्रिय परिस्थिति, नेपालको शक्ति सन्तुलन, गठबन्धनको क्रियाकलापलगायत विषय समेटेर राजनीतिक प्रतिवेदन पेस गर्ने जानकारी बैठकमा गराएको स्थायी कमिटी सदस्य मणि थापाले बताए । उनका अनुसार बैठकमा गण्डकीबाहेकका ६ वटा प्रदेश अध्यक्षबाट चुनाव केन्द्रित रिपोर्टिङ गरिएको थियो । आन्तरिक एकतालाई मजबुत नगर्दा स्थानीय निर्वाचनमा मत कम आएको हो तर पनि पाँचदलीय गठबन्धनको प्रतिस्पर्धामै छौं, पार्टीभित्रको अन्तरविरोधलाई हल गर्न सक्ने हो भने गठबन्धनभन्दा राम्रो सिट ल्याउन सकिन्छ भनेर उत्साहजनक रिपोर्टिङ भएको छ, स्थायी कमिटी सदस्य थापाले भने । केन्द्रमा गठबन्धन नगरे पनि जिल्ला तहमा आवश्यकताअनुसार तालमेल गर्ने एमालेको निर्णय छ । एमालले राप्रपा, माले र जनता प्रगतिशील पार्टीसँग सहकार्यका लागि वार्तासमेत गरिसकेको छ । राप्रपा अध्यक्ष राजेन्द्र लिङ्देन, माले अध्यक्ष सीपी मैनाली र जनता प्रगतिशील पार्टीका अध्यक्ष हृदयेश त्रिपाठीसँग ओलीको भेट भइसकेको छ । राप्रपा प्रवक्ता मोहन श्रेष्ठले एमालेसँग तालमेलको संवाद सकारात्मक भएको बताए । केही दिनअघिको केन्द्रीय कार्यसम्पादन समितिको बैठकले सम्भावित राजनीतिक दलहरूसँग वार्तासंवाद गर्न अध्यक्ष लिङ्देनलाई जिम्मा दिएको छ । त्यहीअनुसार एमाले अध्यक्ष ओलीसँग दुईतीनपटक भेटघाट पनि भएको छ, उनले भने, छलफल सकारात्मक दिशामा अगाडि बढिराखेको छ तर कसरी तालमेल हुन्छ भन्नेमा निष्कर्ष निस्केको छैन । प्रतिनिधिसभा विघटनको निर्णयमा ओलीलाई साथ दिएको लोकतान्त्रिक समाजवादी पार्टी (लोसपा) पछिल्लो समय एमालेसँग टाढिएको छ । एमाले नागरिता विधेयकको विपक्षमा उभिएपछि लोसपा एमालेसँग टाढिएको हो । एमाले उपमहासचिव गुरुङले सुशासन, समृद्धि, राष्ट्रिय स्वाधीनता, देशलाई बचाउने र संघीय लोकतान्त्रिक गणतन्त्र जोगाउने अभियानमा जोजोसँग एजेन्डा मिल्छ, उससँग चुनावी गठबन्धन हुने बताए । तर बलजफ्ती हामीसँग मिल्न आउ भन्ने हुँदैन, उनले भने । एमालेले अन्य दलका असन्तुष्ट नेताकार्यकर्ता प्रवेश गराएर चुनावका लागि शक्ति सञ्चय गर्ने रणनीति पनि बनाएको छ । त्यही रणनीतिअन्तर्गत पछिल्ला दिनमा ओलीद्वारा विभिन्न दलका नेताकार्यकर्तालाई पार्टीमा प्रवेश गराउने क्रम बढेको छ । उपमहासचिव गुरुङका अनुसार स्थायी कमिटी बैठकले पार्टी प्रवेश गरेकाहरूको व्यवस्थापन गर्ने र प्रवेशको लहरलाई निरन्तरता दिँदै उनीहरूलाई उपयुक्त जिम्मेवारी दिने निर्णय गरेको छ । अहिले पार्टीमा विभिन्न दल छोडी प्रवेश गर्नेको लहर छ । यसलाई निरन्तरता दिन आवश्यक छ, गुरुङले भने । एमालेले गत स्थानीय निर्वाचनमा पनि यस्तै अभियान चलाएको थियो । स्थानीय निर्वाचनमा एमाले २०६ पालिका प्रमुखअध्यक्ष जितेर दोस्रो दल बनेको छ । आगामी निर्वाचनमा एमालेले कांग्रेस, माओवादी, समाजवादी केन्द्र, जसपा र जनमोर्चाको गठबन्धनसँग प्रतिस्पर्धा गर्नुपर्नेछ । बाबुराम भट्टराई, वामदेव गौतमसहितका नेता समेटेर माओवादी अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालले वामसमाजवादी मोर्चाको अवधारणा अगाडि सारेका छन् ।"
सुदखोर आरोपित दुई पक्राउ,"काठमाडौं (कास) मिटरब्याजमा पैसा लगानी गरेर सोझासिधा सर्वसाधारणलाई उठिबास बनाउने सुदखोरविरुद्ध प्रहरीले कारबाही अघि बढाएको छ । गृह मन्त्रालयद्वारा गठित कार्यदलमा परेका उजुरी र पीडितका तर्फबाट दर्ता भएका जाहेरीका आधारमा अदालतबाट पक्राउ पुर्जी लिएर प्रहरीले अनुसन्धान थालेको हो । सोही क्रममा केन्द्रीय अनुसन्धान ब्युरो (सीआईबी) ले मंगलबार दुई सुदखोरलाई पक्राउ गरेको छ । नवलपरासीको प्रतापपुर गाउँपालिका९, बेलाटारीका जगदीश बानियाँ भनिने ५५ वर्षीय जगदीश कानु र काठमाडौं भीमढुंगाका ५५ वर्षीया लालबहादुर खड्का काठमाडौंबाट पक्राउ परेका हुन् । सीआईबी प्रमुख एआईजी उत्तम सुवेदीले दुवैमाथि अनुसन्धान अघि बढाइएको बताए ।मिटरब्याजका नाममा सापटी दिएर सोझा सर्वसाधारणबाट दसौं गुणासम्म रकम असुल्ने र रकम सापटी लिनेलाई पत्तै नदिई तमसुक गर्ने दुई जनालाई पक्राउ गरिएको छ, एआईजी सुवेदीले भने, यस्ता पीडितले सीआईबी र अरू प्रहरी युनिटमा गएर जाहेरी दिन सक्नुहुन्छ, हामी आफैं पनि त्यस्ता सुदखोरको पहिचान गरेर अनुसन्धान गरिरहेका छौं । चर्को ब्याजमा पैसा सापटी दिएर तमसुक बनाउने र भाखामा पैसा नदिए जग्गाजमिन नै हडप्नेसम्मका अपराध मौलाएपछि गृह मन्त्रालयले सुदखोरको पहिचान, उजुरी संकलन र कारबाहीका लागि सिफारिस गर्न सहसचिव भीष्म भुसालको संयोजकत्वमा साउन २७ मा कार्यदल गठन गरेको थियो । त्यसको भोलिपल्टै कार्यदलले भदौ ५ भित्र सुदखोरपीडितलाई उजुरी गर्न आह्वान गरेको थियो । गृह मन्त्रालयका अनुसार विभिन्न जिल्ला प्रशासन कार्यालयमा सुदखोरविरुद्ध १ हजार ९ सय ३७ को उजुरी परेको छ । प्रहरी प्रधान कार्यालयका अनुसार २०७६ देखि २०७९ साउन २३ सम्म ९ जिल्लाका प्रहरी कार्यालयमा सुदखोरविरुद्ध ७६ वटा उजुरी परेकामा ४४ विरुद्ध ११ वटा मुद्दा अदालतमा दर्ता भएका छन् । २०७७७८ मा १ जना, २०७८७९ मा २३ विरुद्ध ५ वटा र २०७९ वैशाखदेखि साउन २३ सम्म १७ जनाविरुद्ध २ वटा मुद्दा विभिन्न जिल्ला अदालतमा दायर भएको छ । दाङ जिल्ला अदालतमा ३, धनुषा, पर्सा र मकवानपुरमा ११, नवलपरासीमा २, महोत्तरी र सप्तरीमा ७७, सर्लाहीमा ५ र सिरहामा १७ जना सुदखोरविरुद्ध छुट्टाछुट्टै ११ वटा मुद्दा दर्ता भएको प्रहरीले जनाएको छ ।"
सडकबिनैको पुलबारे अख्तियारको चासो,गोरखा (कास) पहुँचका भरमा सडकबिनै बनेको पक्की पुलका विषयमा अख्तियार दुरुपयोग अनुसन्धान आयोगले छानबिन थालेको छ । सडकले नजोडेको ठाउँमा सिरानचोक गाउँपालिका५ जरेवर र गोरखा नगरपालिका३ नारेश्वर जोड्ने दरौदी नदीमाथि बनेको पुलबारे छानबिन अघि बढेको हो । गण्डकी प्रदेशका तत्कालीन भौतिक पूर्वाधार विकासमन्त्री रामशरण बस्नेतले बजेट व्यवस्था गरेर पुल निर्माण गराएका थिए । अख्तियारको केन्द्रीय कार्यालयबाट आएको प्राविधिकसहितको टोलीले पुलको स्थलगत निरीक्षण गरिसकेको छ । पुल निर्माणको योजना कार्यान्वयन गर्ने पूर्वाधार कार्यालयसँग पनि प्रमाणित कागजातसहितको फाइल झिकाएको अख्तियारले जनाएको छ । स्रोतका अनुसार भौतिक पूर्वाधार विकास मन्त्रालयका तत्कालीन समयका केही कर्मचारीसँग सोधपुछ गर्ने अख्तियारको तयारी छ । छानबिनका क्रममा रहेको भन्दै अख्तियारले भने यस विषयमा बढी खुलाउन चाहेन । पूर्वाधार कार्यालय गोरखाका प्रमुख ओमराज ढुंगानाले अख्तियारले मागेअनुसारको विवरण पठाइसकेको जानकारी दिए । अख्तियारको टोलीले पूर्वाधार कार्यालयसँग योजना सुरु हुँदाको प्रक्रियाबारे पनि जिज्ञासा राखेको उनले बताए । जरेवरनारेश्वरगोरखा बजार सडक खण्डअन्तर्गत दरौदी नदीमाथि ५ करोड ३९ लाखको लागतमा पुल निर्माण भएको छ । पुलको ९३ प्रतिशत काम सम्पन्न भइसकेको छ । २०७७ जेठमा निर्माण सुरु भएको पुल आगामी पुससम्म बनाइसक्ने लक्ष्य छ । पुल निर्माण सम्पन्न हुने चरणमा पुग्दासम्म दुवैतर्फ सडकले पुललाई जोडेको छैन । नारेश्वरतर्फ करिब सय मिटर दूरीमा सडक आइपुगेको छ । सडकबिनै पुल बनेको भन्दै सर्वत्र आलोचना भएपछि नारेश्वरतर्फ पुल र सडकबीचमा रहेको झाडी फाँडिएको छ । पुलको जरेवरतर्फ स्थानीयको खेत छ ।
चाहेको कम्पनीलाई ठेक्का पार्न चार पटक बोलपत्र संशोधन,"(रूपन्देही)  लुम्बिनी प्रादेशिक अस्पताल भवन निर्माणका लागि आह्वान गरिएको दोस्रो पटकको बोलपत्र पनि विवादमा परेको छ । प्रदेश पूर्वाधार विकास प्राधिकरणले असार १० मा गोरखापत्रमा बोलपत्रको सूचना प्रकाशन गरेको थियो । प्रकाशित सूचनामा प्राधिकरणले चाहेअनुसारका निर्माण व्यवसायी आउन नसक्ने देखिएपछि प्राधिकरणले सूचना प्रकाशन भएको १२ घण्टा नबित्दै ईबोलपत्रको साइटमा गएर पहिलो पटक बोलपत्र संशोधन गरेको थियो । त्यसपछि साउन ८ मा दुई पटक संशोधन गरियो । तेस्रो पटक साउन १३ मा बोलपत्रको सूचना चौथो पटक संशोधन गरिएको हो । प्राधिकरण आफैंले गरेका चारै पटकका संशोधनले राज्यलाई बढी नोक्सानी हुने र आफूले चाहेअनुसार सहमति गरेको निर्माण कम्पनी छनोट गर्न सहज बनाएको छ । सबै संशोधन सार्वजनिक खरिद ऐन र नियमावलीविपरीत छन् । ठेक्का प्रकरणमा भएको बोलपत्र संशोधन र प्रक्रिया नै नियमविपरीत भएको भन्दै तीन बुँदामा त्रुटि औंल्याएर सार्वजनिक खरिद अनुगमनको कार्यालयले पनि साउन १९ मा पत्र लेखेर प्राधिकरण र अख्तियार दुरुपयोग अनुसन्धान आयोगको ध्यानाकर्षण गराएको छ । प्रदेश पूर्वाधार विकास प्राधिकरणमार्फत पहिलो पटक ०७८ फागुनमा अघि बढेको ठेक्का प्रक्रियामा पनि राज्यलाई डेढ अर्ब नोक्सान हुने गरी सेटिङ गरेको आरोप लुम्बिनी प्रदेशका मुख्यमन्त्री कुलप्रसाद केसी र तत्कालीन प्राधिकरणका प्रमुख कार्यकारी निर्देशक अनन्तराज घिमिरेलाई लागेको थियो । आरोप र विवाद बढ्दै गएपछि निर्देशक घिमिरेले ०७८ चैत १४ मा राजीनामा दिएका थिए । सेटिङको ठेक्कामा आफू दलाल बन्न नसक्ने भन्दै उनले पदबाटै राजीनामा दिएपछि ठेक्का नै रद्द भएको हो । घिमिरेको राजीनामापछि सरकारले ०७८ चैत २५ मा प्यूठानका छविराज पोखरेललाई प्रमुख कार्यकारी निर्देशकमा नियुक्त गरेको थियो । पोखरेल आएलगत्तै उनले रद्द भएको बोलपत्रलाई पुनः प्रक्रिया सुरु गरेर अघि बढाएका थिए । अस्पताल भवन निर्माण लुम्बिनी प्रदेश सरकारको गौरवको आयोजना हो । एमाले नेता शंकर पोखरेल नेतृत्वको सरकारले प्रदेश गौरवको आयोजनाका रूपमा अस्पताललाई प्रदेशकै नमुना बनाउने गरी डीपीआर तयार गरेर काम सुरु गरिएको थियो । तर निर्माण व्यवसायी छनोटमै ठूलो आर्थिक चलखेल देखिएपछि निर्माणको काम अघि बढ्नै सकेको छैन । अघिल्लो बोलपत्र आह्वान गर्दा ठेक्का लागत अनुमान भ्याट र कन्टेन्जेन्सीबाहेक ४ अर्ब ६६ करोड थियो । अहिले सुरु बोलपत्रमा ६ अर्ब ५९ करोड लागत अनुमान तोकिएको भए पनि त्यसलाई संशोधन गरेर ५ अर्ब १३ करोड ७० लाख रुपैयाँमा झारिएको छ । अघिल्लो बोलपत्रबाट डेढ अर्बको चलखेल भएको निर्देशक घिमिरेले नै स्विकार्दै राजीनामा दिएका थिए । प्राधिकरण स्रोतका अनुसार यस पटक ठेक्का लागत ४७ करोड ७० लाख रुपैयाँले बढेको भए पनि १ अर्ब ४ करोडमा सहमति भएको दाबी गरिएको छ । अन्य कुनै कठिनाइ र उथलपुथल नभए ठेक्का शर्मा एन्ड कम्पनीकै स्वीकृत हुने फाइनल जस्तै हो, प्राधिकरण स्रोत भन्छ, बढी विवाद हुने देखिए शर्माले अन्य कम्पनीलाई संयुक्त (जेभी) गराउन सक्छ । त्यसैले ठेक्का स्वीकृत शर्मा एन्ड कम्पनीभन्दा अरू नहुने स्रोतको दाबी छ । प्राधिकरण स्रोतका अनुसार पहिलो बोलपत्रले ठेक्कामा विदेशी कम्पनीलाई पनि खुला गरेको थियो । त्यसअनुसार मलेसियाको निर्माण कम्पनी बिना पुरीसँग जेभी गराएर नेपालका समानान्तर र कालिका कन्स्ट्रक्सनले काम गर्ने सहमति गराएका थिए । त्यसलाई रोक्न असार ११ मा ईबोलपत्रमा विदेशी कम्पनीको हकमा आफ्नो देशभन्दा बाहिर गएर तोकिए बराबरको योग्यता पूरा गरेको हुनुपर्ने थपियो । तर असार २० मा सरकारले सार्वजनिक खरिद नियमावलीमा संशोधन गर्यो । प्राधिकरणले बोलपत्र आह्वान गर्दा सार्वजनिक खरिद नियमावलीको ११ औं संशोधनअनुसार निकालेको थियो । १२ औं संशोधनले तीन कम्पनी बोलपत्रमा योग्य ठहरिनुपर्ने बनायो । त्यसपछि नेपालकै कम्पनीलाई प्रतिस्पर्धा गराएर तीन योग्य ठहरिने गरी योग्यता तोक्ने र आफू अनुकूलको निर्माण व्यवसायी ल्याउने योजना बनाइयो । त्यसमा मुख्यमन्त्री केसीले यसअघिको ठेक्कामा छलफल गरेर सहमति गरेको तर ठेक्का रद्द भएपछि बाहिरिनुपरेको भ्याली कन्स्ट्रक्सनलाई दिन चाहेका थिए । तर प्राधिकरणका निर्देशक पोखरेल भने शर्मा एन्ड कम्पनीलाई नै ठेक्का दिलाउने अडानमा उभिए । भ्याली कन्स्ट्रक्सनलाई दिँदा पुनः विवाद बढ्ने भन्दै मुख्यमन्त्री केसीलाई मनाएका पोखरेलले साउन ८ मा शर्मा एन्ड कम्पनीलाई अनुकूल हुने गरी दोस्रो पटक बोलपत्र संशोधन गरे । त्यसमा डबल बेसमेन्ट भवन बनाएको अनुभव अनिवार्य हुनेछ थपियो । त्यो भनेको नेपालमा शर्मा एन्ड कम्पनीले मात्र वीर अस्पतालको सर्जिकल भवन डबल बेसमेन्टसहितको बनाएको थियो ।तर त्यो संशोधनले मात्र शर्मा एन्ड कम्पनीलाई सहज हुने देखिएन । ठेक्काको बिड योग्यता ५ अर्ब १३ करोड ७० लाखमा झारियो । बिड रकमअनुसार त्यसको ८० प्रतिशत योग्यता चाहिने गरी ३ अर्ब ९५ करोड ४० लाख रुपैयाँ बराबरको काम गरेको हुनुपर्ने व्यवस्था गरियो । तर, त्यो योग्यताले पनि शर्मा एन्ड कम्पनीलाई रोक्यो । शर्मा एन्ड कम्पनीको योग्यता २ अर्ब ८२ करोड ९३ लाख रुपैयाँको मात्र देखिएपछि उनले त्यही दिन झन्डै २ घण्टाको बीचमा तेस्रो संशोधन गरेर भवन निर्माण कम्पनीको योग्यता २ अर्ब ८१ करोडमा झार्ने निर्णय गरे, जुन सार्वजनिक खरिद नियमावलीविपरीत छ । सार्वजनिक खरिद नियमावलीको १२ औं संशोधनले निर्माण कम्पनीको योग्यता ८० प्रतिशतबाट घटाएर ६० प्रतिशतमा झारिसकेको छ । त्यहीबीचमा प्राधिकरणले ठेक्कामा निवेदन दिने आकांक्षीहरूलाई बोलाएर प्रिबिड बैठक राख्यो । त्यसमा शर्मा एन्ड कम्पनीले ठेक्कामा त्रुटि भएको औंल्याउँदै सुझाव दियो । त्यसमा जेभीका लागि संलग्न हुने अर्को निर्माण व्यवसायीले लागत अनुमानको १० प्रतिशत मात्र अस्पताल भवन निर्माणको काम गरेको हुनुपर्ने योग्यता तोक्नुपर्ने सुझायो । प्राधिकरणले त्यसकै आधारमा साउन १३ मा चौथो संशोधन गर्दै प्राधिकरणका निर्देशक पोखरेलले मुख्यमन्त्रीले चासो देखाएको भ्याली कन्स्ट्रक्सनलाई जेभीमा पनि आउन नसक्ने गरी जेभीमा संलग्न हुनुपर्ने योग्यता २८ करोडलाई संशोधन गर्दै ४७ करोड पुर्याइदिए । त्यसले भ्याली कन्स्ट्रक्सनलाई रोक्यो र शर्माले जेभी गर्न चाहेको अवस्थामा उसैले चाहेको कम्पनीलाई मात्र ल्याउन सक्ने प्रावधान राखियो । त्यसरी ठेक्का प्रक्रियाबाटै आफूलाई हटाइएको बुझेको भ्याली कन्स्ट्रक्सन अहिले पुरानै ठेक्का सदर गराउने प्रयास गर्दै अदालत पुगेको छ ।मुख्यमन्त्री केसी र निर्देशक पोखरेलले प्रदेश र प्रतिनिधिसभा निर्वाचन मितिभन्दा अगाडि नै सहमतिअनुसारको रकम निर्माण व्यवसायीबाट लिन हतारहतारमै काम गरिरहेको आरोप छ । ६ अर्ब ५९ करोडको ठेक्काका लागि अहिलेसम्म ३ अर्ब मात्र बजेट व्यवस्थापन भएको छ । बाँकी रकमको स्रोत सुनिश्चितसमेत नगरी सरकारले बोलपत्र आह्वान गरेको थियो । विवाद हुने देखिएपछि सरकारले स्रोत सुनिश्चितताका लागि प्रदेशको योजना आयोगलाई आग्रह गर्यो । योजना आयोगले प्रदेशको अर्थ तथा सहकारी मन्त्रालयलाई स्रोत सुनिश्चितताका लागि आग्रह गर्ने निर्णय गर्दै साउन १९ मा पत्र लेख्यो । तर त्यही बैठकमा राज्यलाई करोडौं रकम नोक्सानी हुने गरी गर्न लागिएकाले ठेक्काको लागत अनुमानमा पुनर्विचार गर्नुपर्छ भन्ने मत राखेका योजना आयोगका सदस्य डा दामोदर भुसाललाई बैठक र पत्रको विषयमा जानकारीसमेत गराइएन । बैठकको बहुमतका आधारमा भुसाललाई जानकारी नदिई निर्णय गरेर पत्राचार गरेपछि भुसालले त्यसको विरोध गर्दै आएका छन् । मन्त्रालयले थप रकमको स्रोत सुनिश्चित अझै गरेको छैन ।सार्वजनिक खरिद ऐनअनुसार प्रतिस्पर्धा खुम्च्याउने गरी कुनै पनि सरकारी ठेक्का लगाउन पाइँदैन । त्यसैले लुम्बिनी प्रादेशिक अस्पतालको भवनको ठेक्का प्रक्रियामा बोलपत्रमै नियमविपरीत संशोधन गरिएको भन्दै सार्वजनिक खरिद अनुगमन कार्यालयले प्राधिकरणलाई साउन १९ मा ध्यानाकर्षणपत्र पठाएको छ । पत्रमा विदेशी कम्पनी सहभागी हुँदा सम्बन्धित देशमै नोटराइज गर्नुपर्ने व्यवस्था, सोही कागजात नेपालस्थित दूतावासमा ल्याएर नोटराइज गर्नुपर्ने व्यवस्था र विदेशी कम्पनीले पनि आफ्नोबाहेक अन्य देशमा गएर तोकिएको योग्यताको काम गरेको हुनुपर्ने बुँदा खरिद नियमावलीविपरीत भएकाले सच्याउन निर्देशन गरिएको छ । अख्तियार दुरुपयोग अनुसन्धान आयोगलाई पनि बोधार्थ लेखिएको पत्रमा कार्यालयका इन्जिनियर उज्ज्वल खतिवडाले हस्ताक्षर गरेका छन् । प्रादेशिक अस्पतालको भवन निर्माणका विषयमा लुम्बिनी प्रदेशसभाको सार्वजनिक लेखा समितिले पनि चासो देखाएको छ । गत बुधबार बसेको समिति बैठकले भवन निर्माणको ठेक्का प्रक्रियाका सम्पूर्ण कागजातसहित ७ दिनभित्र समितिको कार्यालयमा उपस्थित हुन प्राधिकरण निर्देशक पोखरेललाई निर्देशन दिएको हो । समितिले ठेक्का र सेटिङ प्रकरणको गम्भीर रूपले अध्ययन गरिरहेको समितिका सभापति विष्णु पन्थीले बताए । एक साताभित्र डकुमेन्टसहित उपस्थित हुन भनेका छौं, उनले भने, कागजपत्र र जवाफ आएपछि थप प्रक्रिया अघि बढाउनेछौं । लुम्बिनी प्रादेशिक अस्पतालको भवन निर्माण रोक्न विभिन्न चलखेल भइरहेको लुम्बिनी प्रदेश सरकारका प्रवक्ता आन्तरिक मामिला, कानुन तथा सञ्चारमन्त्री तिलकराम शर्माको दाबी छ । टेन्डर प्रक्रियाबाट प्रतिस्पर्धा गराएर काम गराउँदा कसरी सेटिङ भन्ने हुन्छ र ? उनले भने, यो त भवन निर्माण हुनै नदिने चलखेल मात्र हो । सरकारले सबै प्रक्रिया पूरा गरेर अघि बढेको उनले बताए ।"
टाइप मिस्टेकले सच्यायौं,"प्रदेश पूर्वाधार विकास प्राधिकरणका प्रमुख कार्यकारी निर्देशक छविराज पोखरेलले भने बोलपत्र आह्वानका बेला केही विषय टाइप मिस्टेक भएका कारण सच्याउनुपरेको बताएका छन् । सार्वजनिक खरिद नियमावलीको ११औं संशोधनअनुसार बोलपत्र आह्वान गरिएको र १२औं संशोधनले केही प्रावधान नयाँ ल्याएकाले पनि सच्याउनुपरेको उनको भनाइ छ । केही विषय टाइप मिस्टेक भएकाले सच्याएका हौं, उनले भने, तर, केही विषयमा बाघ कराएको, बाख्रो हराएको जस्तै संयोग भएछ । शर्मा एन्ड कम्पनीको निर्माण योग्यता २ अर्ब ८२ करोड हुनु र बोलपत्रपछि संशोधन भएर निर्माण कम्पनीको न्यूनतम योग्यता २ अर्ब ८१ करोड तोकिनु संयोग भएको उनको दाबी छ । सार्वजनिक खरिद अनुगमन कार्यालयले पत्र लेख्दा अख्तियारलाई बोधार्थ दिएकामा पनि प्राधिकरणले आपत्ति जनाएको छ । हामीलाई मात्र सुझाव दिएको भए पुग्थ्यो, निर्देशक पोखरेलले भने, अख्तियारलाई पनि बोधार्थ दिँदा हामीलाई ह्यारेसमेन्ट गरियो । आफूहरूले सकेसम्म राज्यलाई लाभ पुग्ने गरी काम गर्न खोजिएको उनको भनाइ छ । अस्पतालको भवन निर्माणका लागि मंगलबारसम्म ६ कम्पनीले निवेदन दर्ता गरिसकेको र अझै ५ कम्पनीले कागजपत्र ल्याउने जानकारी गराएको पनि उनले बताए ।"
कारोबारको २५५ सम्म मात्र चालु पुँजी कर्जा,"(काठमाडौं)  बैंक तथा वित्तीय संस्थाले ऋणीको वार्षिक कारोबार (बिक्री) को अधिकतम २५ प्रतिशतसम्म मात्र चालु पुँजी कर्जा प्रवाह गर्न पाउन भएका छन् । यस्तो कर्जाको अवधि १ वर्ष वा त्यसभन्दा कम हुनुपर्नेछ । र, कर्जा नवीकरण गर्न सकिनेछ । तर २ करोड रुपैयाँ वा त्यसभन्दा कम रकमको चालु पुँजी कर्जाको सीमा निर्धारण गर्दा अनुमानिक वार्षिक कारोबारको अधिकतम २० प्रतिशतले हुन आउने रकमसम्म मात्र कर्जा प्रवाह गर्नुपर्ने व्यवस्था राष्ट्र बैंकले गरेको छ ।बैंक तथा वित्तीय संस्थाले उद्यम व्यवसायको विभिन्न सूचक विश्लेषण गरेर विशेष प्रकृतिको आवश्यकता देखे कर्जा फाइलमा कारणहरू उल्लेख गरी अनुमानित वार्षिक कारोबारबिक्रीको अधिकतम ४० प्रतिशतले हुन आउने रकमसम्म कुल चालु पुँजी कर्जा सीमा कायम गर्न सक्नेछन्, नेपाल राष्ट्र बैंकले मंगलबार सार्वजनिक गरेको चालु पुँजी कर्जासम्बन्धी मार्गदर्शन ०७९ मा भनिएको छ । राष्ट्र बैंकले गत वर्ष नै उक्त मार्गदर्शनको मस्यौदा तयार पारेको थियो । अहिले प्राप्त सुझाव समावेश गरेर मार्गदर्शनलाई अन्तिम रूप दिएर कार्यान्वयनमा ल्याएको हो । तर स्थिर चालु पुँजी कर्जा आवश्यक परेको हकमा भने बैंक तथा वित्तीय संस्थाले कम्तीमा ५ वर्षका लागि आवधिक प्रकृतिको कर्जा प्रवाह गर्न सक्ने व्यवस्था पनि मार्गदर्शनमा छ । चालु पुँजी प्रयोजनको आवधिक कर्जाको सीमा निर्धारण गर्दा कम्तीमा ५ वर्षको अनुमानित वित्तीय विवरण र कम्तीमा ३ वर्षको लेखापरीक्षण भएको विवरणको विश्लेषण गरी आफ्नो चालु पुँजी कर्जासम्बन्धी नीतिबमोजिम गर्नुपर्दछ, मार्गदर्शनमा उल्लेख छ, व्यावसायिक कारोबार सुरु भएको तीन वर्षभन्दा कम अवधि भएका वा नयाँ फर्मसंस्थाकम्पनीको हकमा बैंक तथा वित्तीय संस्थाले आफ्नो चालु पुँजी कर्जासम्बन्धी नीतिबमोजिम सीमा निर्धारण गर्न सक्नेछन् । फर्मसंस्थाकम्पनीलाई एक वा एकभन्दा बढी बैंक तथा वित्तीय संस्थाबाट प्रवाह हुने कुल २ करोड रुपैयाँभन्दा बढी रकमको चालु पुँजी कर्जाको सीमा निर्धारण गर्दा चालु पुँजी आवश्यकताको विश्लेषण गर्दा स्थिर प्रकृति वा परिवर्तनशील प्रकृतिको भनेर पहिचान गर्नुपर्नेछ ।ऋणीको लेखापरीक्षण भएको वित्तीय विवरण, चालु सम्पत्ति तथा चालु दायित्वसम्बन्धी यथार्थ विवरण साथै कर्जा सदुपयोगिता तथा चालु पुँजी आवश्यकताको विश्लेषणका आधारमा मात्र चालु पुँजी प्रकृतिका कर्जालाई नवीकरण गर्न पनि राष्ट्र बैंकले भनेको छ । चालु पुँजी कर्जा नवीकरण गर्दा लिइने शुल्क, ब्याजदर निर्धारण तथा सुरक्षणसम्बन्धी विवरणका साथै नवीकरण गर्न नमिल्ने आधार र अवस्थाबारे ऋणीलाई कर्जा प्रस्ताव पत्रमा पूर्ण जानकारी उपलब्ध गराउनुपर्छ, मार्गदर्शनमा उल्लेख छ ।बैंक तथा वित्तीय संस्थाले कम्तीमा तीन महिनामा एक पटक चालु सम्पत्ति र चालु दायित्वको निरीक्षण र वर्षको एक पटक अनिवार्य आकस्मिक निरीक्षण गरी त्यसको प्रतिवेदन कर्जा फाइलमा अद्यावधिक गर्नुपर्ने पनि राष्ट्र बैंकको निर्देशन छ । चालु पुँजी कर्जाको रकम व्यावसायिक प्रयोजनका लागि मात्र प्रयोग भएको यकिन गर्नुपर्छ । उक्त रकम व्यावसायिक प्रयोजनबाहेक असम्बन्धित व्यक्ति वा साझेदारप्रोप्राइटरसञ्चालककर्मचारीलाई भुक्तानी गर्न वा रकमान्तर गर्न नपाइने व्यवस्था मार्गदर्शनमा छ ।"
क्षमता हेरेर मात्र लघुकर्जा,"काठमाडौं (कास) ऋणीको ऋण तिर्न सक्ने क्षमता विचार गरेर मात्र कर्जा प्रवाह गर्ने निर्णय गरिएको छ । धेरै ग्राहक बनाउनकै लागि ऋण तिर्न सक्ने क्षमता नहेरी लघुवित्तले कर्जा प्रवाह गरेकाले विपन्न वर्गका नागरिक कर्जाको भारमा परेको आरोप लागिरहेका बेला लघुवित्त वित्तीय संस्थाका प्रमुख कार्यकारी अधिकृतहरू (सीईओ) ले यस्तो निर्णय गरेका हुन् । लघुवित्त बैंकर्स संघले गत शुक्रबार र आइतबार धुलिखेलमा लघुवित्त वित्तीय संस्थाका प्रमुख कार्यकारी अधिकृतहरूको भेला आयोजना गरेको थियो । कर्जा सूचना केन्द्रबाट कर्जा सूचना लिँदा तिरिँदै आएको शुल्क कम गर्न आग्रह गर्ने, बहुकर्जाबाट हुने विकृति र क्षमताभन्दा बढीको ऋण रोक्न एक जना ग्राहकलाई बढीमा ३ वटा लघुवित्त वित्तीय संस्थाले मात्र कर्जा लगानी गर्ने, यसरी कर्जा लगानी गर्दा पनि एकल ग्राहक सीमा ननाघ्ने गरी मात्र लगानी गर्ने, लघुवित्त बैंकर्स संघको विज्ञप्तिमा भनिएको छ, ऋणीले जुन प्रयोजनका लागि कर्जा माग गरेको हो, सोही प्रयोजनमा लगानीको सुनिश्चित गरेर मात्र लगानी गर्ने । भेलाले लघुवित्त वित्तीय संस्थाले प्रदान गर्ने वित्तीय सेवाहरूको ब्याजदर, सेवा शुल्क र अन्य सर्त प्रस्टसँग बुझ्ने गरी पर्याप्त सूचना प्रदान गर्ने निर्णय पनि गरेको छ । ऋणको ब्याजदर तथा सर्त निर्धारण गर्दा ग्राहक तथा लघुवित्त वित्तीय संस्था दुवैको दिगोपना हुने गरी उपयुक्त ब्याजदर र सेवा शुल्क निर्धारण गर्ने, संघको विज्ञप्तिमा भनिएको छ, प्रचलित कानुनले बाध्य पारेको अवस्थामा बाहेक ग्राहकको व्यक्तिगत विवरण तथा कारोबारको गोपनीयता कायम गर्ने । ग्राहक र संस्थाको बीचमा सुमधुर सम्बन्ध कायम गरी ग्राहक संरक्षणको आधारलाई मुख्य प्राथमिकतामा राखी सेवा प्रवाह गर्ने लघुवित्त वित्तीय संस्थाहरू सदैव दृढ रहने प्रतिबद्धता पनि लघुवित्तका सीईओले गरेका छन् ।"
अफ सिजनमै अन्नपूर्ण पदमार्गमा पर्यटक,"(लमजुङ)  विदेशी पर्यटकका लागि यो खासै घुम्ने समय होइन । यतिबेला मौसम बदलिन्छ । पानी पर्छ । बाढीपहिरो हुन्छ । हिँड्ने ठाउँ पनि हिलाम्मे हुन्छ । पर्यटक नआउने भएकाले यो समयलाई अफ सिजन समेत भनिन्छ । व्यवसायीले यसलाई लो सिजन पनि भन्छन् । अथवा पर्यटक थोरैधेरै भए पनि कहिलेकाहीँ आउँछन् । यस वर्ष भने पर्यटक बर्खायाममै आएका छन् । साउन १६ मा २७ जना पर्यटक भित्रिएको चक्रीय अन्नपूर्ण पदमार्गमा साउन २९ मा २० जना आए । भदौ १ मा २२ जना पर्यटक आए ।व्यवसायीका अनुसार केही वर्षअघिको मौसमलाई ख्याल गर्ने हो भने भदौ १५ देखि पर्यटक आउन थाल्छन् । बर्खायाममा पनि पर्यटक देखिएको माथिल्लो मनाङस्थित होटल तिलिचोका सञ्चालक कर्मा गुरुङले बताए । माथिल्लो क्षेत्रमा मौसम खासै बिग्रिएको छैन । कहिलेकाहीं हो । दुई वर्ष कोरोनाले ठप्प बनायो । अहिले बर्खा नभनी पर्यटक आएका छन्, उनले भने, भदौ अन्तिमतिरबाट भने पर्यटक बढ्न थाल्छन् । बर्खायाममा कतिपय होटल बन्द हुन्थे । बर्खायाममै पर्यटक आउन थालेपछि होटल प्रायः खुला छन् ।पहिले असारसाउनमा पर्यटक आगमन कहिलेकाहीं शून्य हुन्थ्यो । यस पटक भने बर्खायाममै पर्यटक आएको अन्नपूर्ण संरक्षण क्षेत्र आयोजना (एक्याप) मनाङको तल्लो मनाङस्थित धारापानी चेकपोस्टका पर्यटन सहायक क्षेत्रबहादुर गुरुङले जनाए । साउनमा २ सय ५४ जना विदेशी पर्यटक अन्नपूर्ण पदमार्गमा भित्रिएका छन् । भदौ १ देखि ६ गतेसम्म ५८ जना पर्यटक भित्रिएका छन् । कोरोनाका कारण २ वर्षसम्म पर्यटकले घुम्न पाएनन् र आउन समस्या भयो । अहिले बर्खा नभनी पर्यटक आएका छन्, उनले भने । गत वर्ष साउनमा दुई जना र भदौमा २० जना मात्रै आएका थिए ।गत आर्थिक वर्षमा ७ हजार २० जना बाह्य पर्यटकले चक्रीय अन्नपूर्ण पदमार्गको भ्रमण गरेका छन् । ०७७०७८ भन्दा अघिल्लो वर्ष पर्यटक आगमन संख्या बढे पनि साविकको तुलनामा यो कम हो । ०७७७८ मा ६ सय ३ विदेशी आएका थिए । एक्याप मनाङका अनुसार ०७६७७ मा १७ हजार ६ सय ३० जना पर्यटक चक्रीय अन्नपूर्ण पदमार्गमा आएका थिए । ०७५०७६ मा भने २८ हजार ७ सय २९ पर्यटक भित्रिएका थिए ।तथ्यांकअनुसार पर्यटक आगमन ०७५०७६ को तुलनामा ०७८७९ मा ७६ प्रतिशतले घटेको छ । ०७७७८ मा ९८ प्रतिशतले घटेको थियो । ०७७७८ को तुलनामा ०७८७९ मा ६ हजार ३ सय ९० पर्यटक अर्थात् ९१ प्रतिशतले बढेको छ ।"
तीजले बढाएन पार्टी प्यालेसको कारोबार,"(रूपन्देही)  कोरोना महामारीअघि हरितालिका तीजका अवसरमा एकै पटक ५ सय जनासम्मको कार्यक्रम हुने पार्टी प्यालेसमा अहिले ५० देखि ६० जना मानिसमै सीमित छन् । कोरोना संक्रमण मत्थर हुँदै गए पनि सर्वसाधारण त्रासबाट बाहिर आउन नसकेको पार्टी प्यालेस सञ्चालकहरूको साझा बुझाइ छ । धेरै संख्यामा संघसंस्थाले आयोजना गर्ने दर खाने कार्यक्रम पनि अझै सुरुवात नभएको उनीहरू बताउँछन् । तीज आउन ६ दिन मात्रै बाँकी हुँदा पनि दर खाने कार्यक्रम बढ्न नसकेको उनीहरूले सुनाए । कोरोना महामारीअघि महिना दिन अघिदेखि दर खाने कार्यक्रम सुरु हुने भए पनि अहिले त्यस्तो हुन नसकेको कुपन्डोल ब्यांक्वेटका सञ्चालक अभिषेक ढुंगेलले जनाए । तीज नजिकै आइसके पनि अहिलेसम्म जम्मा ४ वटा मात्रै कार्यक्रम भएको उनले सुनाए । कोरोना संक्रमणका कारण अहिले बुकिङ पनि रद्द भइरहेको उनले गुनासो गरे । विभिन्न संस्था तथा सहकारीले गर्न लागेका तीन वटा कार्यक्रम रद्द भइसके, उनले भने, कोरोना संक्रमण बढेकाले कार्यक्रम रद्द गरेको उनीहरूले बताए । पहिलाको तुलनामा पार्टी प्यालेसको संख्या बढेको र कोरोनाको त्रासबाट मुक्त हुन नसक्दा तीजको कार्यक्रम सुस्ताएको उनको भनाइ छ । पहिला प्रतिदिनजसो ४५ सय जनाको कार्यक्रम हुन्थ्यो, अहिले मुस्किलले २ सय नत्र सय जना मानिसको उपस्थितिमा कार्यक्रम हुन्छन्, उनले भने । तीजमा दर खाने कार्यक्रमले पार्टी प्यालेस भरिभराउ हुने सिजन भए पनि शनिबारबाहेक अन्य दिन कार्यक्रम शून्यप्रायः छन् । पहिला एक महिनाअघिदेखि नै दर खाने गरिए पनि अहिले परिवर्तन आएको उनीहरूको बुझाइ छ । अहिले सीमित मानिस भेला भई घरमै जमघट गर्ने, रेस्टुरेन्टमै भेटघाट गर्ने प्रचलनसमेत बढेको छ । ठूल्ठूला संघसंस्थाहरूले आयोजना गर्ने तीज कार्यक्रममा समेत कमी आएको छ । मानिसहरू दुई वर्षअघिको जस्तो तीजमा खुलेर खर्च गर्न डराएको बुद्धनगर पार्टी प्यालेसका सञ्चालक विष्णु भण्डारीको अनुभव छ । पहिला कार्यक्रम गर्न पनि प्रतिस्पर्धा हुन्थ्यो, अहिले त्यस्तो छैन । तर तीजका कार्यक्रम नभएका भने होइनन्, फाटफुट भइरहेका छन्, उनले भने, दुई वर्षयता पार्टी प्यालेसमा यस्तै समस्या छ, तीजकै सिजनले समेत राम्ररी छोएको छैन । कुनै बेला तीज नजिकिनु पार्टी प्यालेसका लागि सिजन हुन्थ्यो । तर कोभिडले सुस्ताएको पार्टी प्यालेसको कारोबार यो तीजले चलायमान मात्र त बनायो । तर राम्ररी प्रभाव पार्न सकेन । आफ्नो ब्यांक्वेटमा अहिलेको तीजमा ५ वटाभन्दा बढी कार्यक्रम नहुने देखिएको नयाँ बानेश्वस्थित अल्फा हाउसकी सेल्स एन्ड मार्केटिङ शाखाकी सुस्मिता शर्माले बताइन् । गत शुक्रबार एउटा भयो, आउने शुक्रबार छ, उनले भनिन्, समग्रमा तीजका कार्यक्रम भए ४५ वटा हुन्छन् होला, त्योभन्दा बढी हुँदैन, बुकिङ पनि छैनन् । पहिला हल पाइँदैन भनेर प्रिबुकिङ गर्नुपर्ने अवस्था हुने गरे पनि अहिले सहजै पाइने उनले सुनाइन् । तीजले पार्टी प्यालेसहरूलाई चलायमान बनाएको नेपाल राष्ट्रिय पार्टी प्यालेस तथा क्याटरिङ महासंघका उपाध्यक्ष तथा प्रवक्ता कृष्ण पाण्डे बताउँछन् । तर कोरोना अगावैको जस्तो माहोल बन्न नसकेको उनको भनाइ छ । तीजमा हुनुपर्ने धेरै कार्यक्रम हुन सकेका छैनन्, उनले भने, महिनाको अन्तिममा तीज परेको खण्डमा अलि धेरै कार्यक्रम हुन्थ्यो कि ? अहिले हल भाडा तिरेर कर्मचारीलाई तलब खुवाउन सकिने अवस्था मात्रै रहेको उनले सुनाए । कोभिडपछिको तुलनामा राम्रै हो । तर त्योभन्दा अघिको जस्तो भने माहोल बन्न सकेको छैन । काठमाडौं उपत्यकामा झन्डै ४ सय हाराहारीमा पार्टी प्यालेस छन् । तीमध्ये पनि २० देखि २५ वटा कोरोना महामारीमा विस्थापित भइसकेको समेत पाण्डेले जनाए ।"
मलेसियाका पूर्वप्रधानमन्त्री जेल चलान,"एजेन्सी (क्वालालम्पुर)  भ्रष्टाचार मुद्दामा दोषी ठहर मलेसियाका पूर्वप्रधानमन्त्री नजिब रजाकलाई १२ वर्षका लागि जेल चलान गरिएको छ । रजाक दुई वर्षअघि दोषी ठहर भएका थिए । तर संघीय अदालतले उनको पुनरावेदन अस्वीकार गरेसँगै रजाक जेल गएका हुन् । प्रधानन्यायाधीश तेङकु मैमुन तुअन म्याटले रजाकको पुनरावेदन सर्वसम्मतिले खारेज गरिएको बताएकी हुन् । पुनरावेदन गरेपछि धरौटीमा जेलबाहिरै रहेका रजाकले फैसला पर सार्न अदालतसँग आग्रह गरेका थिए । तर उनको आग्रह पनि अस्वीकार भएको हो । मलेसियाली उच्च अदालतले रजाकलाई सन् २०२० को जुलाईमा सम्पत्ति शुद्धीकरण, शक्तिको दुरुपयोग र भ्रष्टाचार मुद्दामा दोषी ठहर गरेको थियो । उनले वान एमडीबीको पूर्वइकाइ एसआरसी इन्टरनेसनलबाट अवैध रूपमा ९४ लाख अमेरिकी डलर आफ्नो व्यक्तिगत खातामा सारेको फैसला गर्दै १२ वर्षको जेल सजाय सुनाएको थियो । जेल सजायसँगै अदालतले उनलाई ४ करोड ६० लाख ८० हजार अमेरिकी डलर जरिवानासमेत सुनाएको थियो । रजाकले आफ्नो खातामा आएको रकम सरकारी कोषको नभई साउदी शाही परिवारले चन्दा दिएको ठानेका उनका वकिलहरूले दाबी गरेका थिए । त्यसका साथै रजाकलाई आफ्ना आर्थिक सल्लाहकारहरूले गलत सल्लाह दिएको दाबी गरिएको थियो । रजाकका वकिलहरूले मुद्दाको पुनरावेदनका विषयमा निर्णय लिने विषयमा प्रधानन्यायाधीश संलग्न हुन नहुने माग गरेका थिए । प्रधानन्यायाधीश म्याटका पतिले सन् २०१८ मा सामाजिक सञ्जाल फेसबुकमार्फत रजाकको आलोचना गरेकाले उनले पक्षपातपूर्ण निर्णय लिन सक्ने दाबी गरिएको थियो । तर म्याटले फेसबुकको पोस्ट मुद्दा दायर गरिनुअघिको भएको भन्दै उक्त आग्रह अस्वीकार गरेकी थिइन् । अभियोजनकर्ताहरूले रजाक सहसंस्थापक रहेको वान एमडीबीबाट ४ अर्ब ५० करोड अमेरिकी डलर हिनामिना गरिएको दाबी गरेका थिए । त्यसमध्ये एक अर्ब अमेरिकी डलर रजाकको खातामा भेटिएको भन्दै उनीहरूले प्रमाण पेस गरेका थिए । रजाककी पत्नी रोसमाह मान्सोरलाई सम्पत्ति शुद्धीकरण र कर छलीको आरोप लागेको छ । उनले भने आफू निर्दोष रहेको बताउँदै आएकी छन् ।"
मरिसनमाथि पुनः छानबिन गर्न आदेश,"(अस्ट्रेलिया)  अस्ट्रेलियाका पूर्वप्रधानमन्त्री स्कट मरिसनले गोप्य रूपमा विभिन्न ५ वटा मन्त्रालयको जिम्मेवारी लिएको कार्य कानुनसम्मत रहेको सार्वजनिक अध्ययनले ठहर गरेको छ । तर उनको कार्यले सरकारका सिद्धान्तलाई मौलिक रूपमा कमजोर बनाएको जनाइएको छ । मरिसन प्रधानमन्त्री रहेका बेला विभिन्न ५ वटा मन्त्रालयको जिम्मेवारी गोप्य रूपमा लिएको केही दिनअघि सार्वजनिक भएको थियो । उक्त तथ्य सार्वजनिक भएसँगै प्रधानमन्त्री एन्थोनी अल्बानिजीले सरकारका सोलिसिटर जनरललाई उक्त विषयमा अध्ययन गरी सरकारलाई सुझाव दिन आग्रह गरेका थिए । सोलिसिटर जनरल स्टेफन डोनोह्युले तयार पारेको प्रतिवेदन सार्वजनिक भएपछि प्रधानमन्त्री अल्बानिजीले मरिसन सरकारको गलत कार्यको आलोचना भएको बताएका छन् । उनले सोलिसिटर जनरलद्वारा सार्वजनिक गरिएको अध्ययन तथा सुझावमा उक्त कार्यले जिम्मेवार सरकारको सिद्धान्त मौलिक रूपमा कमजोर बनाएको जनाएका छन् । पूर्वप्रधानमन्त्री मरिसनले कोभिड संक्रमणको समयमा मार्च सन् २०२० मा स्वास्थ्य तथा अर्थ, अप्रिल २०२१ मा उद्योग, विज्ञान तथा स्रोत र मे २०२१ मा ट्रेजरी तथा गृह मन्त्रालयको जिम्मेवारीसमेत आफूले लिएका थिए । उनले जिम्मेवारी लिएका भए पनि उक्त कुरा कसैलाई जानकारी नदिई गोप्य राखेको पत्ता लागेपछि उनको चर्को आलोचना भएको थियो । मरिसनको कार्यको उनकै सरकारकी गृहमन्त्री करेन एन्ड्रुजले समेत कडा रूपमा आलोचना गर्दै सांसद पदबाट राजीनामा दिनुपर्ने बताएकी थिइन् । मरिसनले पनि पत्रकार सम्मेलन गर्दै आकस्मिक अवस्थामा प्रयोग गर्नुपर्ने भए प्रयोग गर्न सक्ने गरी मात्र आफूले उक्त जिम्मेवारी लिएको बताएका थिए । उनले आफूले एक पटक मात्र मन्त्रीको अधिकार प्रयोग गरेको बताएका थिए । प्रधानमन्त्री अल्बानिजीले मरिसन प्रधानमन्त्री भएको समयमा गोप्य रूपमा मन्त्रालयको जिम्मेवारी लिएर कुनै गलत कार्य गरे नगरेको विषयमा अध्ययन गरेर प्रतिवेदन दिनका लागि सोलिसिटर जनरललाई आग्रह गरेका थिए । सोलिसिटर जनरलले मरिसन प्रधानमन्त्री हुँदा गोप्य रूपमा लिएको उद्योग, विज्ञान तथा स्रोत मन्त्रालयअन्तर्गत प्रयोग गरेको अधिकार सही थियो वा थिएन भन्ने विषयमा सुझाव केन्द्रित रहेको थियो । मंगलबार प्रतिवेदन सार्वजनिक भएपछि प्रधानमन्त्री अल्बानिजीले यस प्रकारका कार्य फेरि हुन नदिने उद्देश्यले यस कार्यको अनुसन्धान गरिने जनाएका छन् । उनले सञ्चारकर्मीसँग अब हुने छानबिन राजनीतिक नभई कानुनको ज्ञान भएका र कानुनी पृष्ठभूमिका योग्य व्यक्तिबाट हुने बताएका छन् । उनले भविष्यमा हुने यस प्रकारका सबै नियुक्ति सार्वजनिक गरिने र यसका लागि आफ्नो विभागलाई कुनै परिवर्तन आवश्यक भए मूल्यांकन गर्नसमेत निर्देशन दिएको बताएका छन् । कानुनी रूपमा पूर्वप्रधानमन्त्री मरिसनले गरेको कार्य गलत नभएको सुझाव आए पनि प्रधानमन्त्रीले घोषणा गरेको नयाँ अनुसन्धानले यस विषयमा थप प्रकाश पार्न सक्ने समाचारहरूमा उल्लेख गरिएको छ । मरिसनले भने आफूले कुनै पनि अधिकारको गलत प्रयोग नगरेको दोहोर्याएका छन् । तत्कालीन समयमा प्रधानमन्त्रीका रूपमा सफा नियतका साथ निर्णयहरू लिएको मरिसनको दाबी छ ।"
सुडानमा बाढीले ८३ को मृत्यु,"खार्तुम (एजेन्सी) सुडानमा अबिरल वर्षा र बाढीका कारण कम्तीमा पनि ८३ जनाको मृत्यु भएको छ । अधिकारीहरूका अनुसार केही व्यक्ति हराईरहेका छन् । बाढी प्रभावित क्षेत्रमा कम्तीमा १८ हजार घर क्षतिग्रस्त भएका जनाइएको छ । अन्तर्राष्ट्रिय सञ्चार माध्यमका अनुसार कम्तीमा २५ हजार घरमा आंशिक क्षति पुगेको छ । बाढीका कारण कम्तीमा एक लाख ३६ हजार जना विस्थापित भएका छन् । मौसमविद्हरूले अझै केहि दिन वर्षा हुनसक्ने जनाएका छन् । सुडानका अधिकांश नदीमा पानीको सतह निकै धेरै बढेको अधिकारीहरूको भनाइ छ । सरकारले बाढीबाट निकै प्रभावित ६ राज्यमा आपत्काल घोषणा गरेको छ । नेसनल काउन्सिल फर सिभिल डिफेन्स ले अत्यधिक वर्षापछिको बाढीका कारण संकट उत्पन्न भएको जनाएको छ । नाइल, गेजिरा, ह्वाइट नाइल, वेस्ट कोर्डोफन, साउद डार्फर र कसला राज्यमा बाढीको बढी प्रभाव देखिएको छ । प्रभावित क्षेत्रमा उद्धारकर्ताहरू परिचालन गरिएको र आवश्यक सहयोगको प्रबन्ध गरिएको अधिकारीहरूले जनाएका छन् । पीडितहरूलाई सहयोग गर्न सरकारले राष्ट्रिय तथा अन्तर्राष्ट्रिय समुदायसँग आग्रह गरेको छ । स्वदेशी तथा विदेशी सहयोग संकलनका लागि सरकारले एक अलग्गै बैंक खाता खोल्ने निर्णय गरेको जनाइएको छ ।"
नृत्यमा महिला मुद्दा,"(काठमाडौं)  समाज र सोचसँगै पुस्ता परिवर्तन भए । तर महिलाका सवारमा उदारता अपेक्षाअनुसारको कहिल्यै भएन । महिलामाथि कामको बोझ, हिंसा र दृष्टिकोण कस्तो छ ? भोगाइहरूलाई शास्त्रीय नृत्यमा कलाकारले देखाएका छन् । थापागाउँस्थित मण्डला थिएटरमा एस्थेटिक डान्स स्टुडियोले गरेको चतुरंग नृत्य शृंखलामा २० भन्दा बढी कलाकारले विभिन्न भावभंगीमामा कथा पस्किए । शास्त्रीय वन्दना, रामायणमा सीताको भूमिका, महिलाको उमेर तथा सिंगो जीवनकाललाई शास्त्रीय संगीतका धुन र नृत्यको लयमा सहभागी दर्शकले सीताको जन्म, विवाह, वनवास, अग्निपरीक्षादेखि अहिले भइरहेका हिंसाका घटनाहरूसम्मको फेहरिस्त नियाले । अहिले सतहमा आएका महिलामाथिको यौन हिंसाजन्य व्यवहार, दुर्व्यवहार तथा भेदभाव जस्ता समसामयिक मुद्दाहरूलाई नृत्यकै माध्यममा प्रस्तुत गरिएको थियो । महिलामाथि भइरहेका यौनजन्य हिंसाका घटनालाई समाजले कसरी प्रतिक्रिया जनाइरहेको छ भन्ने अस्मिता गुरुङको कविता उमेर ले दर्शकलाई बुझाउने जमर्को गरेको थियो । उक्त कविता संगीता थापाले स्वरबद्ध प्रस्तुत गरिन् । त्यही भावलाई नृत्यमा उतारी कलाकारहरूले अहिलेकै परिवेशलाई जीवन्त रूपमा उतारे । एउटी छोरी आफ्नै वरपरबाट हिंसामा पर्छिन् । विद्यालय जाने उमेर र समाजमा असुरक्षित महसुस गर्नुपर्छ । कुन उमेरमा कसरी हिंसाका घटनालाई बाहिर ल्याउन आँट गर्छिन् भन्ने विषयसमेत नृत्यमा समेटिएको थियो । सुरज सुवेदीको रचनामा रिदम कँडेलको स्वरसंगीतमा महिलाको जन्म, रजस्वला, विवाह तथा श्रीमान्को मृत्युपछिका चार अवस्थालाई देखाइएको थियो । शास्त्रीय छन्दका धुनमा गरिएका नृत्य प्रस्तुतिमा कलाकारहरूको अभिनय, मुहारको भावभंगीसहितका अभिव्यक्ति सशक्त थिए । महिलाले आफ्नो कुरा निर्धक्क राख्न पाउनुपर्छ भन्ने आवाजलाई नृत्य विधामार्फत उठान गरिएको डान्स स्टुडियो संस्थापक कलाकार नम्रता केसीले बताइन् । महिलाका कथालाई उनले चौथो नृत्य शृंखलामा प्रस्तुत गरिएको उनले बताइन् । नृत्यलाई व्यावसायिक बनाउँदै अनामनगरस्थित सञ्चालित डान्स स्टुडियोमा शृंखलाहरूमार्फत जुटेको रकमले एउटा कोठामा पुस्तकालय खोल्ने सपना केसीको छ । सबै नृत्य शृंखलाहरूप्रति दर्शकहरूको निकै सकारात्मक प्रतिक्रिया आएको उनले सुनाइन् ।"
प्रकाश : कर्णालीको प्रतिबिम्ब,"(जुम्ला)  आफ्नै गाउँको दुःख पहिलोपल्ट आफ्नै गाउँमा सिनेमामा देख्न पाएँ, जुम्लाको पातारासी४ तिर्खुकी ५४ वर्षीया तारादेवी बुढाले भनिन्, हाम्रै दुःखव्यथा संगालेको फिलिम देख्दा आँसु रोक्नै सकिनँ । तिर्खुकी ४१ वर्षीया कल्पना बुढाले पनि ठूलो पर्दामा फिल्म हेरेकी थिइनन् । हाम्रो गाउँको दुःख जस्ताकै तस्तै फिलिममा देखायौ, फिल्म हेरेपछि चलचित्रको टिमसँग उनले भनिन्, तिमीहरूको सधैं जय जय होस् । जुम्लाकै तिर्खु गाउँमा झन्डै दुई महिना लगाएर छायांकन गरिएको चलचित्र प्रकाश को पहिलो शो तिर्खु गाउँमै सोमबार गरियो । प्रिमियर शो हेर्न गएकामध्ये अधिकांश अहिलेसम्म ठूलो पर्दामा फिल्म नहेरेकाहरू थिए । आफ्नो गाउँको दुःख हुबहु फिल्ममा देखिएको उनीहरूको भनाइ थियो । फिल्म छायांकन गरिएको ठाउँको प्रिमियरका लागि नायक प्रदीप खड्का र लेखक विकास सुवेदी तिर्खु पुगेका थिए । छायांकनमा निकै झन्झटिलो देखेका स्थानीयवासी फिल्म हेर्दा भने निकै उत्साहित भए । स्थानीय पुनबहादुर बुढाले चलचित्रमा गरिबको कथाव्यथा समेटिएको बताए । उनका अनुसार तत्कालीन चौधबिस क्षेत्र (अहिलेको पातारासी गाउँपालिका) को समग्र चित्रलाई चलचित्रमा समेटिएको छ । सच्चा इमानदार व्यक्तिले रोजगारी नपाउनु, शक्ति र पहुँचका आधारमा रोजगारी सिर्जना हुनु, पढ्दापढ्दै आर्थिक अभावले छोड्नुपर्ने र गरिब आमाबुबाको छोराछोरी हरेक हिसाबले परिपक्व बनाउने सपना साकार नहुँदा नहुँदै मृत्यु हुने परिवारका कथा फिल्ममा समेटिएको लेखक सुवेदीले बताए । भदौ १० देखि प्रदर्शनमा आउन लागेको फिल्ममा वास्तविक कर्णालीको कथा समेटिएको उनको भनाइ छ । उनले झन्डै २ घण्टाको चलचित्रले कर्णालीको खास सामाजिक बनोट समेटेको बताए । कलाकार खड्काले काठमाडौंका महँगा हलहरूमा रेडकार्पेटका साथ सेलिब्रेटीहरूबीच गरिने प्रिमियर शोलाई यो फिल्ममार्फत फरक गराइएको बताए । फिल्ममा कर्णालीको बिम्ब झल्कन्छ, यसले कर्णालीका वेदना बोलेको छ, उनले भने, सम्भावनाको पनि खोजी गरेको छ । तिर्खु गाउँको डिल्लीचौरस्थित ऋणमोक्ष माविमा फिल्म प्रोजेक्टरको माध्यमबाट देखाइएको थियो । जुम्लाका एक युवकले शिक्षक बन्न गरेको संघर्ष, हुँदा खाने र हुने खानेबीच विभेद, जुम्ली भाषा, साहित्य, संस्कृति तथा रहनसहनको संरक्षणको विषय पेचिलो तरिकाले समावेश गरिएको लेखक सुवेदीले बताए । कर्णाली कहिल्यै पनि राज्यको प्राथमिकतामा परेन, उनले भने, रोगभोक, गरिबी र पछौटेपनको नामले मात्र चिनिरह्यो, कर्णालीमा पनि सम्भावना छ भनेर जुम्लामै फिल्म बनाएका हौं । फिल्मले कर्णालीलाई राज्यको मूलप्रवाहीकरणमा ल्याउन अधिकतम प्रयास गरेको उनको भनाइ थियो । प्रकाश मा झन्डै ६० प्रतिशत जुम्लाका स्थानीय कलाकारहरूले अभिनय गरेका छन् । चलचित्र भारत, अमेरिका, जापान, अस्ट्रेलियालगायत देशमा एकैसाथ प्रदर्शन गर्ने तयारी छ । झन्डै २ करोड ५० लाख रुपैयाँको लगानीमा निर्माण गरिएको फिल्मको हालसम्म ७५ प्रतिशत लगानी सुरक्षित भएको उनले बताए । अस्ट्रेलियाबाट उठेको रकम पातारासीको ऋणमोक्ष माविको शैक्षिक विकासमा खर्च गरिने निर्देशक दिनेश राउतले बताए । चलचित्रमा प्रदीप खड्कासहित दिया मास्के, रेनु योगी, प्रकाश घिमिरेलगायत कलाकार मुख्य भूमिकामा छन् ।"
भेक को पालो,"काठमाडौं (कास) सांगीतिक क्षेत्रको प्रवर्द्धनका हातेमालो गर्दै आएको टुबोर्ग ओपन अभियानले यसपटक दुई चर्चित कलाकारसँग सहकार्य गरेको छ । अमेरिकी कलाकार जेसन डेरुलो र नेपाली कलाकार भेकसँग सहकार्य गरेको हो । पाँच वर्षदेखि सांगीतिक क्षेत्रसँग हातेमालो गरेको अभियानको यो वर्षको थिम छ टेक द स्टेज अर्थात् त्यो मञ्च लेऊ ।विगत ५ वर्षदेखि टुबोर्गले ओपेन क्याम्पेनद्वारा निरन्तर कैयौं राष्ट्रिय तथा अन्तर्राष्ट्रिय कलाकारहरूसँग संगीत क्षेत्र उत्थानका लागि सघाएको छ । टुबोर्गले नेपालमा मात्र नभई भारत, चीन, टर्की, सर्बियालगायत देशहरूमा पनि ओपेन क्याम्पेन गर्दै आएको छ । नेपालका लागि पाँचौं क्याम्पेन छनोटमा डेरुलो र भेक परेका हुन् । अन्तर्राष्ट्रिय कलाकारले एक जनालाई मेन्टरसिप दिने यसपटकको सिलसिलामा भेकलाई अमेरिकी गीतकार तथा गायक डेरुलोले संगीतको मूल भाव र एउटा लोकप्रिय कलाकार कसरी बन्ने भनी मार्गदर्शन गरेका छन् । डेरुलोका जलेबी बेबी, स्वाला, इन माइ हेड र सेभेज लव लगायत हिट नम्बरहरू विश्व चर्चित छन् ।भेक (विवेक वाइबा लामा) नेपाली संगीत जगत्मा पछिल्लो पुस्ताका उदीयमान कलाकार हुन् । नयाँ पुस्तामाझ उनको बेग्लै छाप छ । उनले पनि छोटो समयमै लोभलाग्दो लोकप्रियता कमाएका छन् । उनको चर्चित गीत एक्लै जिउन सिकें ले युट्युबमा एक करोडभन्दा बढी भ्युज पाएको छ । मायालु र लै बरी लै पनि उनका चलेका गीत हुन् । गत महिना डेरुलोसँग लस एन्जलसमा टुबोर्ग ओपेन २०२२ को उदीयमान कलाकार भेकले मेन्टरसिप प्राप्त गरी फर्किएका छन् । यो वर्षका लागि भेकले मेन्टरको मार्गदर्शनमा आधारित रहेर एउटा नयाँ गीत बनाउन गइरहेका छन् । उक्त गीत केही महिनापछि बजारमा आउनेछ । गोर्खा ब्रुअरीका बजार निर्देशक आशिष विष्ट भन्छन्, टुबोर्ग र संगीतको नाता गहिरो छ । संगीतको विधा जस्तो होस् टुबोर्गले प्रवर्द्धनमा सधैं सघाएको छ ।"
लिभरपुल दलदलमा युनाइटेडको उत्साह,"म्यानचेस्टर (एएफपी) जम्माजम्मी तीन महिनाअगाडि लिभरपुल अद्वितीय सफलताको संघारमा थियो, टिम चार ठूला उपाधि जित्ने सम्भावनाबाट गुज्रिइरहेको थियो । अबको नयाँ सिजनको इंग्लिस प्रिमियर लिग तीन खेलमात्र पुरानो भएको छ । यही लिभरपुल पहिलो जितका लागि संघर्ष गरिरहेको छ । योर्गन क्लोपको लिभरपुल सोमबार ओल्ड ट्राफोर्डमा भएको खेलमा म्यानचेस्टर युनाइटेडको हातबाट २१ ले पराजित रह्यो । यो जितपछि अंकतालिकामा युनाइटेडले लिभरपुललाई उछिनेको छ । टोलीले पछिल्लो साता पुछारमा केही समय बिताएको थियो ब्रेन्टफोर्डसँग ४० ले पराजित भएपछि । दशकयता सबैभन्दा खराब सुरुआतको सिकार भएको लिभरपुल अहिले नै डिफेन्डिङ च्याम्पियन म्यानचेस्टर सिटीभन्दा ५ अंकले पछाडि परको छ । अझ लिग तालिकामा सुरुआती अग्रता लिइरहेको आर्सनलभन्दा ७ अंकले पछाडि छ । यस्तोमा लिभरपुल दलदलमा फसेको छ । खेलपछि क्लोपले भनेका छन्, स्पष्ट छ, अहिले जे जस्तो अवस्था छ, त्यो ठीक छैन । लिभरपुल ३ खेलको समाप्तिमा १६ औं स्थानमा छ । प्रशिक्षक क्लोपका लागि सबैभन्दा चिन्ताको विषय के छ भने क्लबले अहिले समस्याको सामना गरिरहेको छ, त्यो तुरुन्तै समाधान हुने छाँट पनि छैन । लिभरपुलका लागि सबैभन्दा ठूलो समस्या खेलाडीको चोट रहेको छ । टोलीका थिएगो अल्कान्टार, नेबी केइटा, इब्राहिम कोनाटे, जोएल माटिप र डिएगो जोटा घाइते छन् । उनीहरू कोही पनि युनाइटेडविरुद्धको खेललाई उपलब्ध थिएनन् । नयाँ अनुबन्धित खेलाडी डारविन नुनेज पनि त्यस खेलमा उपस्थिति थिएनन् । उनी क्रिस्टल प्यालेसविरुद्धको खेलमा जोचिम एन्डरसनविरुद्ध टाउकोले प्रहार गरेको कारण तीन खेलको प्रतिबन्धबाट गुज्रिइरहेका छन् । युनाइटेडका लागि यो जितसँगै डच प्रशिक्षक एरिक टेन हागले नयाँ युग सुरुआत गरेका छन् । सुरुआती दुई खेल गुमाएको युनाइटेड यो जितपछि उत्साही बनेको छ । युनाइटेडले सन् २०१८ यता लिगमा लिभरपुललाई हराएको यो पहिलोपल्ट हो । पूरा खेल अवधिमा भने युनाइटेडका समर्थकहरू हामी ग्लेजर्स बाहिरिएको चाहन्छौं नारा लगाइरहेका थिए । खेलपछि टेग हाग पनि खुसी देखिए । उनले भने, हामीले यो खेलमा जसरी खेल्यौं, त्यस रणनीतिबारे पनि कुरा गर्न सक्छौं, तर सबैभन्दा महत्त्वपूर्ण तथ्य हाम्रा खेलाडीले प्रदर्शन गरेको मनोवृत्ति हो । यस जितमा युनाइटेडका लागि जाडोन सान्चो र मार्कस रसफोर्डले गोल गरेका थिए ।"
"थप तीनको भिसा आयो, अझै बाँकी","काठमाडौं (कास) केन्या जाने नेपाली क्रिकेट टोलीका सबै सदस्यको भिसा अझै अन्योलमा छ । अघिल्लो दिन केन्यासँग ५ ट्वान्टी२० अन्तर्राष्ट्रिय र ३ एकदिवसीय शृंखला खेल्नका लागि नेपाली टोलीका १४ सदस्य नैरोबी लागे पनि ७ जनाको भिसा नआउँदा उनीहरू काठमाडौंमै रोकिएका थिए । व्यवस्थापक सुनील महासेठ, ट्रेनर भारतका अब्दुल सतार तथा ५ खेलाडी बसिर अहमद, शाहब आलम, आदिल अलाम, विवेक यादव र सोमपाल कामी भिसा नआएका कारण सोमबार जान पाएका थिएनन् । मंगलबार राति १० बजेसम्मको स्थितिमा व्यवस्थापक महासेठ, खेलाडी सोमपाल र विवेकको भिसा आएको छ । ट्रेनर सतार र तीन खेलाडीको भिसा अझै आइपुगेको छैन । नेपाल क्रिकेट संघ (क्यान) का म्यानेजर विनोद दासले मंगलबार रातभरमा सबै खेलाडीको भिसा आइसक्ने विश्वास दिलाए । केन्या क्रिकेटले अघिल्लो दिन नै २४ घण्टाभित्र बाँकी रहेका सबैको भिसा आउने बताएको थियो, त्यहीअनुसार अहिले पालैपालो ३ जनाको भिसा आयो, उनले भने हामीले सबैको एकै पटक भिसा एप्लाइ गरेका हौं, भिसा नआएकाको फलोअप गर्दा पेन्डिङ छ भनेर जवाफ आएको छ ।भिसा आएका ३ तीन जना कहिल्यै जाने भने निश्चित छैन । भिसा आएपछि सबैलाई एकै पटक प्रयास गरिने म्याननेजर दास बताउँछन् । नेपालले बिहीबार केन्यासँग शृंखलाको पहिलो खेलका रूपमा ट्वान्टी२० अन्तर्राष्ट्रिय खेल्दै छ । मंगलबार रातभरमा बाँकी चारको भिसा आएमा सातै जनालाई बुधबार केन्या पठाउन सकिने उनले बताए । केन्या क्रिकेटले भिसा नआएका ७ जनाको टिकट होल्ड गरेर राखेका छन् । भिसा आएको खण्डमा उनीहरू बुधबार साँझ नैरोबी पुग्नेछन्, दासले भने ।तर चार जनाको भिसा नआएको खण्डमा शृंखला अन्योल बन्नेछ । मंगलबार साँझ नैरोबी पुगिसकेका १४ सदस्यीय टोलीमा ११ खेलाडी छन् । ११ खेलाडीको भरमा बिहीबार पहिलो खेल खेलिने सम्भावना नरहेको दास जनाउँछन् । नेपाली खेलाडी पुगेपछि मात्र खेल हुने भएकाले उनले निर्धारित तालिकालाई पुनर्तालिका गरिनसकेको बताए । दासले भने, अहिलेसम्म तोकिएको तालिकाअनुसार नै यथावत् छ । पुनः तालिका गर्ने सम्भावना छैन, हाम्रा खेलाडी गएपछि मात्र खेल हुन्छ । केन्या क्रिकेटले भनेअनुसार नै हामी अगाडि बढेका थियौं, यसमा हाम्रो कुनै दोष छैन, त्यही भएर हाम्रो टिम पूरा भएपछि मात्र खेल्नेछ ।"
बास्केटबललाई लीनिङको प्रायोजन,"(काठमाडौं)  नेपाल बास्केटबल संघ (नेबा) ले सिनियर तथा उमेर समूहका राष्ट्रिय टिमका लागि खेल पोसाक तथा उपकरणसम्बन्धी चिनियाँ कम्पनी लीनिङसँग मंगलबार प्रायोजन सम्झौता गरेको छ ।दुईवर्षे सम्झौतापत्रमा नेबाका कार्यवाहक अध्यक्ष भीमसिंह गुरुङ र लीनिङको आधिकारिक बिक्रेता चाइना ट्रेड लिंकका अध्यक्ष राजेन महर्जनले हस्ताक्षर गरे । अध्यक्ष गुरुङले भने, उहाँहरू (लीनिङ) बास्केटबलमा हाम्रो योगदान हुनुपर्छ भनेर आउनुभयो । धेरै धन्यवाद । यो सहकार्यलाई ठूलो रूपमा विस्तार गरेर जाने योजना छ ।विश्वविजेता पूर्वखेलाडीबाट स्थापित ब्रान्ड हो ली निङ । यो सबैभन्दा बढी ब्याडमिन्टन र बास्केटबलमा चलेको छ । यसलाई नेपाली बास्केटबलमा ल्याउन पाउँदा खुसी छौं, चाइना ट्रेडका महर्जनले भने । राष्ट्रिय बास्केटबल टिमका कप्तानहरू सदीश प्रधान (पुरुष) र सदिना श्रेष्ठ (महिला) ले राष्ट्रिय टिमले पहिलोपल्ट कुनै पनि ब्रान्डको जर्सी लगाएर खेल्न पाउने भएकामा खुसी व्यक्त गरे ।नेबाका महासचिव नरेन्द्र थापका अनुसार लीनिङले महिला र पुरुष दुवैका सिनियर राष्ट्रिय टिम, उमेर समूहमा यू१४, यू१६, यू१८, यू२३ का फाइभ बाई फाइभ र थ्री बाई थ्री टिमलाई अन्तर्राष्ट्रिय प्रतियोगिताका लागि २२ सेट जर्सी, वार्मअप जर्सी र ट्र्याकसुट दिने छ । उनले दुई वर्षमा नेपाली टिमले खेल्ने अन्तर्राष्ट्रिय प्रतियोगिताको संख्या भने निश्चित नभएको बताए ।सम्झौतापछि महिला र पुरुष टिमका कप्तानहरू सदिना र सदीशलाई नेपाली राष्ट्रिय टिमको जर्सी भनेर चिनियाँ टिमको जर्सी प्रदर्शन गर्न लगाइएको थियो । त्यसबारे चाइना ट्रेड लिंकमा अध्यक्ष महर्जनले भने, संघको लोगो पनि राम्रो छैन । लोगोसँगै जर्सी संघले चाहे जस्तै डिजाइन गर्ने हो कि भन्ने छ । यो जर्सी (कार्यक्रममा प्रदर्शन गरिएको चिनियाँ टिमको जर्सी) प्रयोग हुँदैन ।"
प्रियंकाको उच्च स्कोर,"(काठमाडौं)  ग्रिनल्यान्ड ए र सत्यसाईले १५ औं क्विक्सग्रिनल्यान्ड कप अन्तरस्कुल बास्केटबलको सिनियर गर्ल्समा जित पाएका छन् । ग्रिनल्यान्ड ए ले पृथ्वीलाई २२१९ स्कोरले हरायो । प्रियंका थापामगरले १७ स्कोर गरिन् । मनीषा केसीको ८ स्कोरमा सत्यसाईले ग्रिनल्यान्ड बी लाई २२११ ले हरायो ।सिनियर ब्वाइजमा एचएचसीएले इडेन ब्रिज एकेडेमी (ईबीए) लाई ४०२८, बसुन्धारा नेसनल एकेडेमी (बीएनए) ले ग्रिनल्यान्ड बी लाई ३८२४ र गोल्डेनपिकले एन्जल्स हार्टलाई ३३२३ स्कोरले हराए । एचएचसीएका विनोद शाहीले १५, बीएनएका सुदील रसाइलीले १२ र गोल्डेनपिकका दिनेश रपालले १४ स्कोर गरे । जुनियर ब्वाइजमा स्किब्सले फ्लोरोसेन्टलाई १९११ ले हराउँदा अनुज लिम्बुले १५ स्कोर जोडे ।"
एभरेस्ट तेक्वान्दो पोखरामा,काठमाडौं (कास) थुप्रै देशका खेलाडीहरूको सहभागितामा एभरेस्ट अन्तर्राष्ट्रिय खुला तेक्वान्दो च्याम्पियनसिप सन् २०११ मा त्रिपुरेश्वरस्थित कभर्डहलबाट सुरु भएको थियो । खस्किएको रूपमा २०१४ मा दोस्रो संस्करण राजधानीमै भयो । त्यसको आठ वर्षपछि आएर तेस्रो संस्करण पोखरामा आयोजना गरिने भएको छ ।नेपाल तेक्वन्दो संघले पत्रकार सम्मेलनमार्फत् मंगलबार एभरेस्ट तेक्वान्दोको तेस्रो संस्करण असोज ६ देखि ९ सम्म पोखरास्थित कभर्डहलमा सञ्चालन गर्ने जनाएको हो । च्याम्प्यिनसिपमा यसपालिदेखि पुम्सेलाई पनि समावेश गरिने भएको छ । विश्व वरीयतामा जीटु को मान्यता पाएको च्याम्पियनसिपमा अन्तर्राष्ट्रिय सहभागिताका लागि विभिन्न देशलाई निमन्त्रणा पठाइसकेको संघका अध्यक्ष प्रकाशशमशेर राणाले बताए । प्रारम्भिक दर्ता भदौ ९ सम्म तोकिएकामा ११ देशका आठ सय ११ जनाको दर्ता भइसकेको जनाइएको छ । नियमित दर्ता भदौ २७ सम्म तोकिएको छ ।च्याम्पियनसिपको ग्योरोगी (फाइट) मा महिला र पुरुषतर्फ सिनियर र जुनियरका ८८ स्पर्धा समावेश गरिएको छ । पुम्से (प्रदर्शनी) तर्फ महिला र पुरुषका व्यक्तिगत र जोडी (दुई खेलाडी) का ६६ स्पर्धा राखिएको छ । अध्यक्ष राणाको संयोजकत्वमा १०१ सदस्यीय मल आयोजक समिति तथा विभिन्न १६ उपसमिति गठन गरिएको छ । च्याम्पियनसिप सञ्चालन गर्न करिब २ करोड ५५ लाख रुपैयाँ लाग्ने बताइएको छ ।
