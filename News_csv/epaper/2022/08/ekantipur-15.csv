शीर्षक,विवरण
नागरिकता विधेयक दोस्रो पटक फिर्ता,"अब के हुन्छ ?राष्ट्रपतिले फिर्ता पठाएको विधेयक सरकारले अघि बढाउन चाहे अब फेरि संसद्मा पुरानै प्रक्रिया अवलम्बन गर्नॅपर्छ । सरकारले उक्त विधेयक फेरि प्रतिनिधिसभामा टेबल गर्नुपर्छ । यसरी टेबल गरेको विधेयकमा विचार गरियोस् भन्ने प्रस्ताव पारित गर्नुपर्छ । त्यसपछि उक्त विधेयकमा संशोधन हाल्न ७२ घण्टा समय दिनुपर्छ । त्यसपछि प्रतिनिधिसभाले दफावार छलफलका लागि समितिमा पठाउन पनि सक्छ, सभाबाटै टुंग्याउन पनि सक्छ । यस प्रक्रियाबाट प्रतिनिधिसभाबाट पास भएपछि उक्त विधेयक राष्ट्रिय सभामा पठाइन्छ । राष्ट्रिय सभाले पनि प्रतिनिधिसभाकै जस्तो प्रक्रिया पूरा गरेपछि सन्देशसहित प्रतिनिधिसभामा आउँछ । राष्ट्रिय सभाबाट पारित भएर आएको विधेयकलाई प्रतिनिधिसभाले स्वीकृत गरी प्रमाणीकरणका लागि राष्ट्रपतिकहाँ पठाइन्छ । यसरी पठाइएको विधेयक राष्ट्रपतिले फेरि फिर्ता गर्न मिल्दैन ।"
संघीय सरकारविरुद्ध धर्नामा मुख्यमन्त्री,"धर्ना बिहान ११ बजेदेखि दिउँसो १ बजेसम्म दुई घण्टा रहने र एक सातासम्म माग सम्बोधन नभए दोस्रो चरणको आन्दोलन घोषणा गर्ने उनले बताए ।धर्नामा भौतिक पूर्वाधार विकासमन्त्री रामसरोज यादव, गृह तथा सञ्चारमन्त्री साह, खानेपानी तथा ऊर्जामन्त्री ओमप्रकाश शर्मा, कानुनमन्त्री प्रमोद यादव, गृह तथा सञ्चार राज्यमन्त्री रुवी कर्ण, जसपा प्रमुख सचेतक शैलेन्द्र यादव, प्रदेश सभा सदस्य चमेलीदेवी दास, प्रमिला दास, सरस्वती चौधरीलगायत बसेका थिए । संविधानले प्रदेशको शान्तिसुरक्षा एवं प्रहरी व्यवस्थापनको जिम्मा प्रदेश सरकारको अधिकारभित्र रहेको सुनिश्चित गरे पनि संघ सरकारले प्रहरी समायोजन गरी प्रदेश सरकारलाई हस्तान्तरण गर्न आनाकानी गरिरहेकाले चरणबद्ध आन्दोलन सुरु गरेको साहले बताए । गृह मन्त्रालयका प्रवक्ता फणीन्द्रमणि पोखरेलले समायोजनका कतिपय काम अझै नसकिएका कारण यसले मूर्त रूप नलिएको बताए । ऐन जारी भए पनि यससँग सम्बन्धित अरू थुप्रै काम हुन बाँकी छ । समायोजनसँग जोडिएका नेपाल प्रहरी र प्रदेश प्रहरीको ओएन्डएम पनि अद्यावधिक गर्नुपर्नेछ, पोखरेलले कान्तिपुरसँग भने, नियमावली, निर्देशिका, कार्यविधिलगायतका कानुनी दस्ताबेज निर्माणले पनि पूर्णता पाएको छैन । यसको टुंगो लागेपछि समायोजन औपचारिक रूपमै अघि बढ्छ । गृहकै अर्का एक अधिकारीले निर्वाचनतिर ध्यान दिनुपर्ने भएकाले यो विषय अघि बढाउन कठिन रहेको बताए ।नेपाल प्रहरीका प्रवक्ता डीआईजी टेकप्रसाद राईले प्रहरी समायोजनका लागि आफूहरू निरन्तर खटिइरहेको बताए । समायोजनकै लागि कतिपय कानुनी आधार बनिसकेका छन्, गृह मन्त्रालयमा पनि यससम्बन्धी काम भइरहेकै छ, समायोजनका बाँकी विषय मन्त्रालयबाटै हुने हो, प्रवक्ता राईले भने । मधेस प्रदेश सरकारले संघविरुद्ध गरेको आन्दोलनबारे ध्यानाकर्षण भएको उनले बताए । कसैले कानुन उल्लंघन र शान्तिसुरक्षामा खलल पुर्याए प्रहरीले आफ्नो जिम्मेवारी निर्वाह गर्छ, उनले भने । मधेस सरकारले गत आइतबार प्रधानमन्त्री शेरबहादुर देउवालाई सात दिनभित्र प्रहरी समायोजन नटुंग्याए आन्दोलन गर्ने चेतावनीसहित पत्र पठाएको थियो तर त्यसमा कुनै रेस्पोन्स नआएपछि पहिलो चरणको आन्दोलन सुरु गरेको गृहमन्त्री साहले बताए । उनले प्रहरी समायोजनका लागि प्रदेश सरकारको संघर्षमा सबै पक्षलाई ऐक्यबद्धता जनाउन आग्रह गरे । सामान्यबाट सुरु भएर आन्दोलनले बृहत् रूप लिन्छ, उनले भने, गठबन्धन सरकारको नियतबारे प्रस्ट भएको भए सुरुमै आन्दोलन गर्थ्यौं । एउटै गठबन्धनको सरकार संघ र प्रदेशमा हुँदा अलमल भयो । निर्वाचनको मुखमा आएर संघीयता र प्रदेश सरकार बचाउन आन्दोलन गर्नुपरेको छ । संघबाट समायोजन टुंग्याएपछि आआफ्ना प्रदेशमा प्रदेश प्रहरीको संरचना बनाउन धेरैजसो प्रदेश सरकारले प्रदेश प्रहरी ऐन ल्याइसकेका छन् । हालसम्म प्रदेश १, मधेस, वाग्मती र गण्डकी प्रदेशले प्रदेश प्रहरी ऐन जारी गरिसकेका छन् । प्रदेश १ ले २०७७ असार, प्रदेश २ ले २०७५ भदौ, वाग्मतीले २०७७ वैशाख र गण्डकीले २०७७ असोजमा प्रदेश प्रहरी ऐन ल्याइसकेका छन् । कर्णाली प्रदेशमा २०७७ असोज २६ मा प्रदेशसभामा प्रदेश प्रहरी विधेयक दर्ता गरे पनि पास भइसकेको छैन । लुम्बिनी र सुदूरपश्चिम सरकारले प्रदेश प्रहरीसम्बन्धी विधेयक नै ल्याएका छैनन् । प्रहरी समायोजन नभएकै कारण आन्तरिक सुरक्षा, प्रहरी परिचालन, भर्ना, सरुवाबढुवाजस्ता विषयमा केन्द्रले खटनपटन गरिरहेको छ ।सातै प्रदेशमा प्रादेशिक सरकार गठनलगत्तै मुख्यमन्त्री र आन्तरिक मामिलामन्त्रीहरूले प्रहरी समायोजनको काम छिटो टुंग्याउन संघसँग आग्रह गरेका थिए । गत असार २३ मा धनुषामा सम्पन्न कर्णालीबाहेक ६ वटा प्रदेशका आन्तरिक मामिला तथा कानुनमन्त्रीको भेलाले समायोजन नभएको र प्रदेश सरकारका अधिकार कटौती गरेकोमा आपत्ति जनाएका थिए । ६ वटै प्रदेशका आन्तरिक मामिला मन्त्रीहरूले संघ सरकारमातहत राखिएका जिल्ला प्रशासन कार्यालय, प्रमुख जिल्ला अधिकारी, जिल्ला सरकारी वकिलको कार्यालय र मुद्दाको अभियोजनका काम प्रदेश सरकारमातहत राख्न माग गरेका छन् । २०७७ कात्तिक २७ मा मन्त्रिपरिषद् बैठकले प्रहरी समायोजनकै लागि नेपाल प्रहरी र प्रदेश प्रहरीमा रहने जनशक्तिको संगठन तथा व्यवस्थापन (ओएन्डएम) सर्वेक्षण पारित गरेको थियो । जसमा प्रहरी कर्मचारीको संख्या ७९ हजार ५ सय ३२ कायम गरेर नेपाल प्रहरीमातहत २४ हजार ८ सय १२ र सात प्रदेशमा ५४ हजार ७ सय २० जनशक्ति कायम रहने उल्लेख छ । तर, समायोजन र कार्य सञ्चालन सुपरिवेक्षण तथा समन्वयसम्बन्धी नियमावली, निर्देशिका र कार्यविधि अझै बनेका छैनन् । यी कानुनी प्रावधान टुंगो नलगाई समायोजनको काम अघि बढ्दैन ।"
नाबालिका बलात्कारमा मिलापत्र,"स्थानीय सरकारी विद्यालयमा ४ कक्षामा पढ्दै गरेकी ती बालिका घटनापछि स्कुलसमेत जान नसक्ने भएकी छन् । पछिल्लो समय मामाघरमा बस्दै आएकी छन् । कमजोर आर्थिक अवस्थाकी आमालाई धाकधम्की र दबाब दिएर घटना गुपचुप राख्ने सर्तमा सात लाख रुपैयाँ दिने गरी प्रेमजंगले साउन १८ मा मिलापत्र गर्न लगाए । घटनाका बारेमा थाहा नहोस् भनेर उक्त मिलापत्रमा त्यतिका धेरै रकम दिनुको उद्देश्य बालिकाको पठनपाठनमा सहयोग गर्न भन्ने उल्लेख गरिएको छ । कान्तिपुरलाई प्राप्त उक्त मिलापत्रमा हामी दुवै पक्ष सालाभिना नाता पर्ने भएकाले एकआपसको विश्वासमा राखिएकामा हाल दुवै पक्षको सहमतिले बालिकालाई आमाले बुझिलिने इच्छा जाहेर गरेको उल्लेख छ । उक्त मिलापत्रमा दुवै पक्षको अहित हुने र चरित्रमा दाग लाग्ने खालका क्रियाकलाप गर्ने छैनौं भन्ने मात्रै लेखिएको छैन, कोही कसैको उजुरबाजुर गर्ने छैनौं भनेर पनि उल्लेख गरिएको छ । मिलापत्रमा लेखिएको छ, त्यस्तो उजुरबाजुर गरेको खण्डमा यसै कागजको प्रमाण लगाई बदर भएमा मञ्जुर छ । बालिकामाथि भएको जबर्जस्ती करणीजस्तो गम्भीर फौजदारी कसुरलाई मिलापत्रबाटै टुंग्याउने अपराधमा केही स्थानीय अगुवाहरू पनि साक्षी बसेका छन् । मिलापत्रमा चन्दननाथ६ का कालीबहादुर भण्डारी, जीवन महत, चन्दननाथ४ का नवराज भारती, ६ का महेन्द्रबहादुर महत र तातोपानी८ बस्ने ईश्वरी आरसी साक्षी बसेका छन् । साक्षी बसेमध्येका कालीबहादुर चन्दननाथ५ का वडा सदस्य हुन् भने महेन्द्रबहादुर प्रेमजंगका दाजु र सामुदायिक प्रहरी सेवा केन्द्रका उपाध्यक्ष हुन् । अर्का साक्षी ईश्वरी आरसी होटल व्यवसायी हुन् । पीडक महतबाट पैसा दिने गरी मिलापत्रको कागज तयार भएपछि साक्षी बसेका मध्येका एक जनाले १५ र अन्यले १०१० हजारको दरले लिएकोबुझेको देखिन्छ । उक्त रकम बुझेलगत्तै सदरमुकामस्थित माछापुच्छ्रे बैंकमा रहेको बालिकाको खातामा ५ लाख र आमाको खातामा एक लाख रुपैयाँ राखेको देखिन्छ । कान्तिपुरसँग सम्पर्कमा आएका साक्षीहरूले भने मिलापत्र गर्ने बेलामा बालिका बलात्कारको प्रसंग नउठेको दाबी गरेका छन् । चन्दननाथ५ का वडा सदस्य कालीबहादुर भण्डारीले मिलापत्र कागजमा बालिका हितका बारेमा मात्रै लेखिएकाले साक्षीका रूपमा सहीछाप गरेको तर्क गरे । उनले भने, बालिका करणीको प्रसंग उठेको भए प्रेमजंगलाई नै कारबाहीको दायरामा ल्याउन सहयोग गर्ने अवस्था हुन्थ्यो । तर यो विषय न आमाले उठाइन् न छोरीले । कागज हेर्दा बालिकाकै भविष्यका लागि बनेको जस्तो देखिएपछि साक्षी बस्न राजी भएका हौं । साक्षी बनेबापत आफूले कुनै रकम नलिएको दाबी पनि उनले गरे । घटनापछि बालिकाको फरक स्वभाव देखिइरहेको उनी पढ्ने विद्यालयकी शिक्षिकाले बताइन् । उनले भनिन्, पछिल्लो समयमा टोलाएर बस्ने, पढाइमा चासो नराख्ने र बेसहारा जस्तो देखिने र छिट्टै रोइकराइ गर्ने गर्न थालेकी छन् । विद्यालयमा आइराख्ने तर पढाइमा निकै कम चासो दिन थालेपछि शिक्षिकाले बालिकाको स्वास्थ्य अवस्थाका बारेमा चासो पनि राखेका थिए । बालिकाले आफूमाथि बलात्कार भएको बताएकी थिइन् । घटना बाहिरिएपछि बालिकाकी आमाले साउन २८ मा जिल्ला प्रहरी कार्यालयमा उजुरी दिएकी हुन् । उजुरीलगत्तै प्रहरीले प्रेमजंगलाई नियन्त्रणमा लिएर अनुसन्धान गरिरहेको छ । डीएसपी नरेन्द्र चन्दले भने, पीडित बालिका मामाघरबाट आएपछि मेडिकल चेकजाँच गरेर रिपोर्ट ल्याउनेदेखि अन्य अनुसन्धानको काम अघि बढ्छ ।मानवअधिकार आयोगको ध्यानाकर्षण१३ वर्षीया बालिकालाई करणी घटनाबारे जुम्लास्थित राष्ट्रिय मानवअधिकार आयोग कर्णाली प्रदेश कार्यालयले चासो लिएको छ । आयोगका जुम्ला प्रमुख बुद्धनारायण साहनी र अधिकृत धनराज शाहीको टोलीले पीडित बालिकाकी आमा र प्रहरीसँग भेटेर जानकारी लिएको छ ।प्रमुख साहनीका अनुसार आयोगले घटना गम्भीर फौजदारी अपराध र बालअधिकार, यौन दुर्व्यवहार भएको विषयको अनुसन्धान गरेर पीडितले न्याय पाउनुपर्नेमा जोड दिएको छ । प्रहरीले आरोपित चन्दननाथ७ का ४८ वर्षीय प्रेमजंग महतलाई नियन्त्रणमा लिएर अनुसन्धान प्रक्रिया थालेको छ । यो सकारात्मक पक्ष हो, प्रमुख साहनीले भने, यो घटनाको प्रभावकारी अनुसन्धान हुनुपर्छ । पीडित बालिका र बालिकाकी आमाको पनि राज्यले उचित सुरक्षाको व्यवस्थापन गर्नुपर्ने आयोगले सुझाएको छ । घटना सामसुम पार्नेलाई पनि अनुसन्धान दायरामा ल्याएर कारबाही प्रक्रियामा लैजान ध्यानाकर्षण पनि गरिएको आयोगले जनाएको छ ।"
देश जोड्ने खेलाडी,"(काठमाडौं)  भाषा नेपाली नै । त्यसमा अलिकति हिन्दी । अनि अलिकति बंगाली पनि मिसिएको । जतिजति बेला श्याम थापा यो विशिष्ट शैलीमा बोल्न थाल्छन्, सुन्दा त्यसको मिठास नै बेग्लै हुने गर्छ । दक्षिण एसियाकै फुटबलका सर्वाधिक ठूला स्टार । नेपाली मूलका फुटबल खेलाडीमध्ये निर्विवाद सबैभन्दा ठूलो नाम । त्यसो भनेको तिनै श्याम थापा । साता दिनका लागि उनी अहिले काठमाडौंमा छन् । भ्याइनभ्याइको स्थिति छ उनलाई ।नहोस् पनि किन र ? उनी जत्तिको फुटबल व्यक्तित्वलाई भेट्न पाउनु नै ठूलो । त्यसमाथि अलि सरल र भलाद्मी मान्छे । लगभग १५ वर्षपछि उनी आइतबार औपचारिक रूपमा नेपाली मिडियासामु आए । सन् २००७ मा उनले अन्तिम पटक यसरी नै आधिकारिक कार्यक्रममा बोलेका थिए, प्रशिक्षकका रूपमा । अवसर थियो, सन् २००७ को विश्वकप छनोटको दोस्रो लेगको खेल । ओमानविरुद्धको खेलपछि उनले दशरथ रंगशालामा आयोजित पोस्ट म्याच कन्फ्रेन्स मा आफ्नो मुख खोलेका थिए ।त्यति बेला एउटा प्रश्नलाई लिएर उनी साह्रै रिसाएका थिए । प्रश्न थियो, के ओमानविरुद्धको खेल नतिजामा मिलेमतोमा तय गरिएको हो ? प्रश्न भुइँमा पनि झर्न पाएको थिएन, त्यति धेरै भलाद्मी मान्छेको अनुहारमा पनि चर्को न चर्को आक्रोश देखिएको थियो । मेरो त कञ्चट नै तातेको थियो, अहिले पनि सम्झेर उनी रिसाउने गर्छन् । भन्छन्, खेलाडीले कति धेरै मिहिनेत गरेका थिए, कति दुःखले खेलेका थिए, तर प्रश्न खेल मिलेर खेलेको भन्नेमा थियो ।त्यो त्यस्तै दिन थियो, डेढ दशकपछि आइतबारको साइत जुरेको थियो । खेलाडी डटकमले आयोजना गरेको कार्यक्रममा थापाले लगभग दुई घण्टा धारा प्रवाह बोले । अलिकति बिर्सने बानी भइसकेका रहेछन् । हुन पनि उनी ७५ वर्षको छेउछाउ छन् । अलिकति बुढो भएँ कि ? उनी बारम्बार ठट्यौली पारामा भन्ने गर्छन् । तर त्यति धेरै समय बोल्दा पनि उनलाई न त अल्छी लाग्यो, न त थाकेकै महसुस गरे । बरु मज्जा लिए, अनेक कथा सुनाए ।तीन हजारको सुरुआती तलबसन् १९६४ मा उनले पहिलोपल्ट सुब्रतो मुखर्जी कप खेले । त्यति बेला भर्खर १६ वर्षका थिए । त्यतिबेला नै उनी फुटबललाई सिरानी बनाएर सुत्थे, बाटो हिँड्दा पनि बल खेलाइ खेलाइ अगाडि बढ्थे । सुब्रतो कपमा उनको प्रदर्शन गज्जब रह्यो । इस्ट बंगालको आँखामा परिहाले । अनि १८ वर्षको उमेरमा इस्ट बंगालका लागि डेब्यु पनि गरे । डेब्यु आफैंमा गज्जब रह्यो, कोलकाता फुटबल लिगको राजस्थान फुटबल क्लबविरुद्धको खेलमा ह्याट्रिक गरे ।त्यतिबेला उनलाई इस्ट बंगालले व्यावसायिक अनुबन्ध गरिसकेको थियो । उनको तलब थियो, वार्षिक तीन हजार भारतीय रुपैयाँ । त्यो बेला यो रकम निकै ठूलो थियो, विशेषतः १८ वर्षे ठिटोका लागि । त्यस अगाडि उनी परिवारबाट पकेट खर्च भनेर महिनाको २५ रुपैयाँ जति पाउँथे । यो रकम उनले वास्तवमै के गरे, अहिले सम्झनामा छैन । उनले यसमध्ये केही रकम साथीहरूका लागि खर्चे, उपहार किन्नमा । त्यो तीन हजार सम्झेर अहिले पनि खुसीले दंग पर्ने गर्छन् ।भागेर इस्ट बंगालबाट मोहन बगानमाउनको समयमा भारतीय फुटबल भन्नु नै कि त इस्ट बंगाल थियो, होइन भने मोहन बगान । अझ भनौं, यी दुई टिमबीचको प्रतिद्वन्द्वीता नै भारतीय फुटबल थियो । दुवै एकअर्काका प्रतिद्वन्द्वी मात्र थिएनन्, शत्रु जस्तै थिए । सन् १९७७ मा उनी इस्ट बंगाल छाडेर मोहन बगान गए । भारतीय फुटबलमा यति धेरै विवादास्पद र सनसनीपूर्ण खेलाडी स्थानान्तर अरू बेग्लै होला । त्यति बेला दुवै क्लबले केही दादा पालेका हुन्थे, आफ्नो खेलाडी अन्यत्र जाला भनेर ।थापाले यस्तै इस्ट बंगालका दादा छलेर मोहन बगानसम्म पुगेका थिए । यसका लागि उनले रक्सी खाएर मातेको अभिनयसमेत गर्नुपरेको थियो । मध्यरात पर्खाल चढेर उनले इस्ट बंगालको होटल छाडेका थिए । पर्खाल बाहिर उनलाई लिन मोहन बगानको गाडी पर्खिरहेको थियो । अनुबन्धपछि दसौं हजार मोहन बगान समर्थकले थापालाई स्वागत गरे । त्यस दिन इस्ट बंगालका त्यस्ता समर्थक पनि रहे, जसले थापा मोहन बगान गएका कारण भक्कानो छाडेर रुनबाट आफूलाई रोक्न सकेनन् ।पेलेको टिमविरुद्ध गोलथापाको जीवनको सबैभन्दा खुसीको दिन यो पनि रह्यो, सन् १९७७ को सेप्टेम्बर २४ । त्यस दिन कोलकाताको प्रसिद्ध इडेन गार्डेनमा मोहन बगान र अमेरिकाको कसमसबीच मैत्रीपूर्ण खेल भएको थियो । कसमसबाट खेल्न आएका थिए, ब्राजिली पेले । भनिन्छ, त्यति बेला पूरा कोलकाता फुटबलका लागि पागल जस्तै भएको थियो । एउटा टिकटको मूल्य १० हजारसम्म पुगेको थियो, कालोबजारमा । खेल भने २२ को बराबरीमा छुटेको थियो ।त्यसमा कसमसले दुईपल्ट अग्रता लियो र दुवै अवसरमा मोहन बगानले पुनरागमन गरेको थियो । मोहन बगानका लागि दोस्रो गोल थापाले गरेका थिए । खेलको भोलिपल्ट जताततै खालि थापाकै मात्र चर्चा थियो । नहोस् पनि किन र ? भएछ के भन्दा खेलपछि पेलेलाई भारतीय पत्रकारले सोधेका रहेछन्, मोहन बगान टिममा सबैभन्दा मन परेको खेलाडी को हो ? पेलेको उत्तर थियो, २२ नम्बरका खेलाडी । उनलाई खेलाडीको नाम थाहा थिएन, तर ती अरू कोही नभएर, थापा नै थिए ।रातभरि एक्लै रोएको दिनथापाको जीवनमा सधैं खुसी, प्रशंसा, चर्चा मात्र रहेन । दुःख र निराशाका दिन पनि रहे । सन् १९७० र १९७४ को एसियाली खेलकुदमा भारतका लागि प्रतिनिधित्व गर्दै फुटबल खेले । सन् १९७८ को एसियाली खेलकुदमा पनि उनकै कप्तानीमा फुटबल टिम पठाउने तय जस्तै थियो । तर जति बेला प्रतियोगिताका लागि टिम घोषणा भयो, थापाको नामै थिएन । त्यस रात उनी एक्लै रोइरहे, त्यो पनि पूरा रात । त्यो दिन जत्तिको दुःख उनलाई कहिले पनि लागेको थिएन ।त्यसको भोलिपल्ट नै उनले अन्तर्राष्ट्रिय खेलजीवनबाट संन्यास लिए । फेरि उनी आफ्नो खेलजीवनकै उत्कृष्ट लयमा थिए । यस्तोमा चारैतर्फबाट दबाब सिर्जना भयो । पत्रपत्रिकाले उनी किन परेनन् भने चर्को आवाज उठाए । नतिजा उनलाई टिममा फिर्ता बोलाइयो । तर उनी गएनन् । थापा यसलाई आफ्नो जीवनकै एक ठूलो गल्ती मान्छन् । सायद केही हदसम्म दम्भ पनि थियो । उनी टिममा फर्केको भए, धेरैथोक हुन सक्थ्यो, जुन अहिले कल्पना गर्न सकिन्न ।राम्रो खेल्नु, अवसर आउँछश्याम थापासँगको कुराकानीमा उनी मात्र थिएनन्, पत्रकार मात्र थिएनन् । उनका कुरा सुन्न, उनका केही खासखास प्रिय नेपाली खेलाडी पनि थिए । तिनलाई देखेर उनी साह्रै खुसी भए । उनले केहीका त नाम पनि बिर्सेका थिए, तर जति बेला उनीहरूले आफ्नो परिचय दिए, थापाको खुसीको सीमा रहेन । पुराना कुरा सम्झेर भावुक पनि भए । अनि तिनलाई एउटा काम पनि सुम्पे, नेपाली फुटबलमा कोही राम्रा खेलाडी छन् भने भन्नु ।थापाले भने, भारतीय फुटबलमा म राम्रै पदमा छु, नेपाली फुटबलका लागि केही गर्न सक्छु । अझै पनि इस्ट बंगाल र मोहन बगानमा मैले केही भन्दा नाइँ भन्दैनन् । नेपालमा कसैले राम्रो खेलिरहेका छन् भने मलाई भन्नु । म तिनलाई कोलकातामा बोलाउनेछु र तिनलाई ट्रायलमा राख्नेछु । ट्रायल पनि एक दिनको हुने छैन, एक महिना हाराहारीको हुनेछ । त्यहाँ मज्जाले अभ्यास गर्नेछन्, प्रशिक्षण पाउनेछन् । नेपाली फुटबलका लागि कम्तीमा यति त म गर्न सक्छु ।"
ट्रेडमार्क : ब्याकभली,"(काठमाडौं)  फ्रान्सेली फुटबलको सबभन्दा ठूलो प्रतियोगिता लिग वन मा नयाँ सिजनको पहिलो खेलमा पेरिस सेन्ट जर्मेन (पीएसजी) ले क्लेर्मोन्ट फुटलाई ५० ले पराजित गरेको थियो । उक्त खेलमा लियोनल मेसीले ८६ औं मिनेटमा गरेको व्यक्तिगत दोस्रो गोलको खुबै चर्चा भइरहेको छ । अर्जेन्टिनी स्टारले लियान्ड्रो परेडेजको पासमा छातीले नियन्त्रण गर्दै बललाई बाइसाइकल किक प्रहार गर्दै उत्कृष्ट गोलमा परिणत गरेका थिए ।कीर्तिमान सातपल्ट बालोन डिअर अवार्ड (विश्वकै सर्वोत्कृष्ट फुटबलर) जितेका मेसीको उक्त गोलको दृश्य र तस्बिर सामाजिक सञ्जालमा भाइरल भयो । भारतको इकोनोमिक टाइम्स ले ६ अगस्टमा मेसीले गरेको गोललाई मोहन बगानका लागि श्याम थापाले इस्ट बंगालविरुद्ध ४४ वर्षअघि गरेको गोलसँग तुलना गर्दै दुवै तस्बिरलाई प्रकाशित गरेको थियो । थापाले सुवास भौमिकको क्रसमा मोहमद हबिबको हेडर पछि बाइसाइकल किकमा गोल गरेका थिए । उनले सन् १९७८ अगस्ट ६ मा कोलकातामा उक्त गोल गरेका थिए र त्यस बेला यस्तो किसिमको प्रहारलाई ब्याकभली भनिन्थ्यो । लिग वनमा मेसीको बाइसाइकल किकपछि भारतीय फुटबलमा थापाको ब्याकभली फेरि एकपल्ट चर्चामा आएको छ ।श्यामको सबभन्दा राम्रो ब्याकभली हो, जता गए पनि उनको ब्याकभलीका फ्यान भेटिन्छन्, कुनै बेला देहरादूनको स्कुलमा एउटै टिमबाट खेलेका भीम थापाले भने, ब्याकभलीसँगै स्कोरर पनि हुन् । स्कोररको अलग्गै खुबी हुन्छ नि जन्मजात किसिमको, हो त्यो थियो उनमा । हामीले मेसीलाई गोल गरेको देख्छौं, अनपेक्षित गर्छन् नि, त्यस्तै गर्थे श्यामले पनि । अर्डिनरी प्लेयरले अवसरको प्रतीक्षा गर्छ । एक्स्ट्रा अर्डिनरी प्लेयरले अवसर सिर्जना गर्छ, जस्तो ः मेसी । त्यस्तै क्रिएटर हुन् श्याम । उनी सानैदेखि एक्स्ट्रा अर्डिनरी खेलाडी हुन् । स्कुलमा भीमभन्दा जुनियर थिए श्याम । भीम राम्रो मिडफिल्डर थिए, श्याम स्ट्राइकर ।ठमेल ११ का पूर्वखेलाडी तासी घलेले भने, म उहाँ (श्याम) को ब्याकभलीको फ्यान नै हुँ । उहाँलाई ब्वाइज युनियनमा खेल्दा कसरी ब्याक भली हान्ने भनेर सोधेको थिएँ, बल आउनुभन्दा अगाडि नै तयार हुनुपर्छ भन्नुभयो, कत्ति प्रयास पनि गरें तर त्यस्तै ब्याकभली हान्न कहिल्यै सकिएन । उनी स्कुलमा जिम्न्यास्टिकलगायत धेरै खेल खेल्थे । टेनिस बल त जहिले पनि गोजीमा बोक्थे । उनी ७३ वर्षको उमेरमा पनि कोलकाताको क्लेकोर्टमा सातामा तीन दिन टेनिस खेल्छन् । तर, उनको ट्रेडमार्क ब्याकभली नै बन्यो, जुन मेसी युगमा बाइसाइकल किक भएको छ ।गोर्खा मिलिटरी स्कुलबाट लिटिल डुरान्ड कप जितेपछि गोर्खा टिमबाट १५ मिनेट खेल्ने अवसर पाएका श्याम इस्ट बंगालको रोजाइमा परेपछि कोलकाता हान्निएका थिए । १६ वर्षको छँदै कोलकाता पुगेका उनी अहिले पनि भारतको पुरानो राजधानीमा सरकारले उपहार दिएको घरमा बस्छन् । फरक यत्ति हो कि उनको पहिचान फेरिएको छ । त्यो बेला केटो का रूपमा कोलकाता छिरेका उनी श्याम दादा बनेका छन् । फिफा यू १७ विश्वकपताका पाँच वर्षअघि घरमै भेट्दा उनी युवा जोसमै थिए । स्टार खेलाडीलाई जस्तै उनलाई अचेल पनि कतै बजार र मलतिर निस्कँदा मानिसहरूले घेरिहाल्छन् । उनलाई ढोग्नेहरू टेनिस कोर्टदेखि बजार र सडकसम्मै भेटिन्छन् । उनकै खेल हेर्न नेपालबाट धेरै जना पटना, दिल्लीदेखि मुम्बईसम्मकै यात्रा गर्थे ।नेपाली राष्ट्रिय टिमका पूर्वप्रशिक्षकसमेत रहेका भीम सन् १९८६ को एसियन क्लब च्याम्पियनसिपमा न्युरोड टिम सम्हालेको बेला श्याम पनि इस्ट बंगालको सहायक प्रशिक्षकका रूपमा कोलम्बो पुगेका थिए । बर्सेनि दुईपल्ट जति श्याम काठमाडौं आउँछन्, यी दुईको भेट हुन्छ । खेल्न छाडेको ३७ वर्षपछि पनि श्याम फुटबल जगत्मा लोकप्रिय छन् । भीमले भने, चार्मिङ पर्सनालिटी छ । फ्र्यांक स्वभावको छ । कुनै कुरा लाग्यो भने भन्दिइहाल्छ, अप्ठेरो मान्दैन । सानैदेखि साथी र खेलाडीका लागि जे पनि गर्छन् । अहिले पनि उस्तै छन् । चार्मिङ पर्सनालिटीमा कुनै कमी आएको छैन ।"
बाबुरामको 'घर फिर्ती,"(काठमाडौं)  संविधान जारी भएलगत्तै २०७२ असोज ९ मा एकीकृत माओवादी परित्याग गर्दा पूर्वप्रधानमन्त्री बाबुराम भट्टराईले भनेका थिए चुहिएको घरमा फर्केर जाने होइन, नयाँ घर बनाउने हो । काठमाडौंमा आयोजित पत्रकार सम्मेलनमा भट्टराईले संविधान जारी भएपछि पुरानो राजनीतिक दलको औचित्य सकिएको दाबी पटकपटक गरेका थिए । उनले भनेका थिए, पुँजीवादी क्रान्ति सम्पन्न गर्नका लागि नेकपा माओवादी बनाएका थियौं, अब एउटा कालखण्डको काम पूरा गर्यौं । अब त्यही पुरानो पार्टी अगाडिको दिशामा पुग्दैन, नयाँ सोच आवश्यक भइसकेको छ । नयाँ सोच र नयाँ घरको कुरा गरेर बाहिरिएका भट्टराई करिब सात वर्षपछि त्यही पुरानो घरमा ओत लाग्दै छन् । आउँदो प्रतिनिधिसभा र प्रदेशसभा निर्वाचनमा उनले माओवादी केन्द्रकै चुनाव चिह्नमा लड्ने मौखिक सहमति दिइसकेका छन् । अब सोमबार लिखित सहमति गर्ने तयारी छ । वैचारिक रूपमा कम्युनिस्ट विचारधारा छाडेका भट्टराईले अब माओवादीसँगै चुनावी घोषणापत्र पनि जारी गर्नेछन् । आइतबारसम्म भएको मौखिक सहमतिमा रातारात कुनै प्रलय नआए अब भट्टराईको चुनाव चिह्न पनि गोलाकारभित्रको हँसिया हथौडा हुनेछ । भट्टराई एक दशकपछि पुनः गोलाकारभित्रको हँसिया हथौडा चिह्नमा चुनाव लड्न लागेका हुन् । भट्टराईले आफ्नो राजनीतिक आर्किटेक्ट मा नयाँ घर निर्माण गर्न खोजेका थिए । तर, त्यसको स्ट्रक्चर नै तयार गर्न नसकेपछि उनी आफैंले छाडेर हिँडेको घरमा शरण लिने अवस्थामा पुगेका हुन् । वैकल्पिक नयाँ राजनीतिक शक्ति निर्माण गर्न भन्दै उनले थालेको अभियानले राम्रोसँग संगठित आकारसमेत ग्रहण सकेन । संविधान जारी भएको एक सातामै पार्टी छाड्दा भट्टराईले लोकतान्त्रिक गणतन्त्रको जगमा टेकेर आर्थिक विकास र समृद्धि हुँदै समाजवादको दिशामा जाने नयाँ युग सुरु भएको बताएका थिए । आफ्नो जीवनको महत्त्वपूर्ण समय लगाएर निर्माण गरेको माओवादी पार्टी निर्माणको वैचारिक कार्य पूरा भएको दाबी पनि उनले गरेका थिए ।पार्टी छाड्दा मात्रै नभएर पछि पनि भट्टराई पुरानो राजनीतिक दल तथा उनीहरूले अवलम्बन गर्दै आएको वैचारिक धारको चर्को आलोचना गर्दै आएका थिए । खासगरी कम्युनिस्ट राजनीतिप्रति उनको कडा टिप्पणी हुने गर्थ्यो । त्यसको औचित्य समाप्त भएको दाबी उनी गर्थे । तर, एकपछि अर्को राजनीतिक प्रयोग असफल भएर शक्ति क्षीण हुँदै गएपछि भट्टराई आफैंले छाडेको माओवादीकै चिह्न लिएर चुनाव लड्न तयार भएका छन् । उहाँले मैले कम्युनिस्ट पार्टी छाडें, माओवाद छाडें, यो रातो स्किटर टाँसेको घर हो भन्दै निस्किनुभएको थियो । चुनावमा १२ सिटका लागि गठबन्धन गर्दै आउनुभएको छ । एउटा वैकल्पिकको मौलिक पहिचान निर्माण हुन नदिने यो वामपन्थी अवसरवाद हो, भट्टराईसँग वैकल्पिक राजनीतिक अभियानमा जोडिएका डम्बर खतिवडाले भने । गत महिनासम्म खतिवडा र भट्टराई एउटै दलमा थिए । अन्तिमसम्म हार खाने होइन, लडिरहनुपर्छ भन्ने व्यक्तिगत स्वभावका भट्टराईले मैदानमै बसेर एकपछि अर्को प्रयोग गर्दै आए । तर तिनमा उनी असफल हुँदै आए । अहिलेको स्थितिमा ल्याइपुर्याउन भट्टराईले अभ्यास गर्न खोजेको राजनीतिक असफलताकै मुख्य भूमिका छ । माओवादी परित्याग गरेपछि भट्टराईले आफ्नो नेतृत्वमा नयाँ शक्ति पार्टीको घोषणा गरेका थिए । नयाँ शक्तिले २०७३ जेठ ३० मा प्रमुख दैनिक पत्रिकाहरूमा ज्याकेट विज्ञापन छाप्नुका साथै दशरथ रंगशालामा भव्य कार्यक्रम आयोजना गरेको थियो । नयाँ शक्तिको घोषणा सभामा एमालेका अध्यक्ष केपी शर्मा ओलीले एमालेबाहेक सबैलाई नयाँ शक्तिले धक्का दिने बताएका थिए । तर बाबुरामबारे ओलीको त्यो भविष्यवाणी मिलेन । २०७४ सालको स्थानीय र आम निर्वाचनमा नयाँ शक्तिले कसैलाई धक्का दिन त के, डेग चलाउनसम्म सकेन । कांग्रेससँग चुनावी गठबन्धन गरेर भट्टराईले गोरखाबाट आफ्नो सिट सुरक्षित गरे र प्रदेशसभामा पनि तीन स्थानमा नयाँ शक्तिलाई जिताए । नयाँ शक्ति भने राष्ट्रिय दल बन्न सकेन । रसुवाबाट वाग्मती प्रदेशसभा सदस्य जितेका प्रेम तामाङ कांग्रेसमा प्रवेश गरिसकेका छन् । २०७४ को स्थानीय तह निर्वाचनमा विभिन्न पदमा जनशक्तिका १ सय १० जना विजयी भएका थिए । २०७४ को चुनावमा आफ्नो हैसियत नापिसकेपछि भट्टराईले उपेन्द्र यादव र अशोक राईसँग मिलेर वैकल्पिक शक्ति निर्माणको कोसिस गरे । संविधानमा मधेसी, थारू, आदिवासी जनजाति, दलितलगायत विभिन्न समुदायका कतिपय असन्तुष्टि कायमै रहेको र तिनलाई सम्बोधन गर्न संशोधन आवश्यक रहेको मत भट्टराईले राख्दै आएका छन् । उनले प्रत्यक्ष निर्वाचित कार्यकारी राष्ट्रपतीय प्रणाली एवं पूर्ण समानुपातिक संसद् नै सर्वोत्तम विकल्प हो भन्ने मान्यता अगाडि सारेका छन् । जारी हुँदाकै बखत संविधानलाई भट्टराईले आधा भरिएको गिलास भनेका थिए । संविधानलाई हेर्ने आलोचनात्मक दृष्टिकोणकै कारण भट्टराईप्रति मधेसी दलहरू उदार थिए । त्यही कारण मधेसकेन्द्रित दलभित्रै भट्टराई स्वीकार्यता बढेको थियो । यादव र राईको संघीय समाजवादी फोरम र नयाँ शक्तिबीच २०७६ वैशाख २३ मा नेपालमा नयाँ वैकल्पिक राजनीतिक शक्तिको उदय भएको घोषणासहित पार्टी एकता भयो । एकीकृत पार्टीको नाम समाजवादी पार्टी राखियो । भट्टराईले प्रमुख तीनवटा क्लस्टर खसआर्य, जनजाति र मधेसको नेतृत्वमा पार्टी अघि बढ्ने धारणा राखेका थिए । त्यसैअनुसार पार्टी अध्यक्षमा मधेसीमूलका उपेन्द्र यादव, खसआर्यका बाबुराम भट्टराई संघीय परिषद् अध्यक्ष र आदिवासी जनजातिका अशोक राई वरिष्ठ नेताका रूपमा रहे । भट्टराईको यो राजनीतिक अर्किटेक्ट ३ वर्षभन्दा लामो समयसम्म टिक्न सकेन । यादव र राईसँग गत महिना भट्टराई छुट्टिए ।तत्कालीन प्रधानमन्त्री केपी शर्मा ओलीले २०७७ को सुरुमै अध्यादेश ल्याएर समाजवादी पार्टी विभाजन गर्न खोजेपछि त्यसलाई रोक्न महन्थ ठाकुर र राजेन्द्र महतोको राष्ट्रिय जनता पार्टी (राजपा) सँग रातारात एकीकरण भयो । एकीकरण गरेर जनता समाजवादी पार्टी बनाएपछि समाजवादी पार्टीको सम्भावित विभाजन रोकियो तर ठाकुर र महतोसँगको सहकार्य एक वर्ष पनि चल्न सकेन । ठाकुर र महतोले अलग्गिएर लोकतान्त्रिक समाजवादी पार्टी (लोसपा) बनाए । त्यसको एक वर्ष नपुग्दै यादव र भट्टराई पनि फरकफरक पार्टीको नेतृत्वमा छन् । जसपाबाट बाहिरिएका भट्टराई र महिन्द्र राय यादव दुई जना अध्यक्ष रहेर नेपाल समाजवादी पार्टी (नेसपा) गठन गरेका छन् । सोही नेसपा साझा घोषणापत्र जारी गर्दै माओवादी केन्द्रको चुनाव चिह्नमा उम्मेदवार हुन तयार भएको हो । गत वैशाख ३० मा भएको स्थानीय चुनावको परिणामले पनि बाबुराम भट्टराईलाई माओवादीको आड लाग्नुपर्ने स्थितिमा पुर्याएको देखिन्छ । उनको गृहजिल्ला गोरखाका ११ स्थानीय तहमध्ये माओवादी केन्द्रले ९ वटामा नेतृत्व जित्यो । कांग्रेस २ पालिकामा सीमित भयो । यसबाट कांग्रेस र आफ्नो शक्तिले मात्रै गोरखामा आगामी प्रतिनिधिसभा चुनाव जित्न कठिन हुने भट्टराईले सहजै बुझे ।जसपामा विवाद चर्किँदै गर्दा भट्टराई एमाले अध्यक्ष केपी शर्मा ओलीसँग पनि संवादमा थिए । तर एमाले गोरखामा पहिलेदेखि नै कमजोर जनाधार भएको राजनीतिक दल हो । भट्टराईले आफ्नै गृह नगरपालिका पालुङटारमा एमालेसँग खोजेको तालमेलको प्रयोग असफल भयो । त्यस समयमा भट्टराई पाँच दलीय गठबन्धनमै थिए ।भट्टराईको राजनीतिक यात्रा करिब ४० वर्षको छ । २०३९ सालमा कम्युनिस्ट पार्टी सदस्यता लिएका उनी मोहनविक्रम सिंह नेतृत्वको चौममा सक्रिय भए । पछि नेकपा (मसाल) लागे, २०४८ सालमा मसालबाट विद्रोह गरेर नेकपा (एकता केन्द्र) सँग एकता गरे । २०५१ सालदेखि नेकपा माओवादीमा रहेका उनले २०५२ सालमा सुरु भएको जनयुद्धको नेतृत्व तहमा बसेर काम गरे । उनी २०६५ सालदेखि एकीकृत माओवादीको उपाध्यक्ष भए । २०६८ असोज १२ देखि २०६९ फागुन ३० सम्म प्रधानमन्त्री बने । भट्टराई दुईवटा संविधानसभामा (२०६४ र २०७० सालमा) गोरखाबाट निर्वाचित भए । २०७२ असोज ३ मा संविधान जारी भएको ६ दिनपछि माओवादी पार्टी र संसद् सदस्य पद त्यागे अनि २०७३ जेठ ३० मा काठमाडौंमा नयाँ शक्ति पार्टी घोषणा गरे । २०७४ को संसदीय निर्वाचनमा कांग्रेससँग तालमेल गरेर नयाँ शक्ति पार्टीका तर्फबाट गोरखाबाटै निर्वाचित भए ।राजनीतिक दलसम्बन्धी ऐन २०७३ ले २ वा २ भन्दा बढी राजनीतिक दललाई एउटै चुनाव चिह्नबाट प्रतिस्पर्धा गर्न सक्ने व्यवस्था गरेको छ तर चुनाव पछि फरक अस्तित्वमा पार्टी सञ्चालन गर्ने व्यवस्थामा जटिलता रहेको छ । त्यसले अन्ततोगत्वा पुर्याउने भनेको पार्टी एकतामै हो ।"
पार्टीभित्र शक्ति सन्तुलन मिलाउन शेखरको आग्रह,"काठमाडौं (कास) पार्टीभित्रको असन्तुष्टि व्यवस्थापन नगरी गठबन्धनमा मात्रै जोड दिँदा परिणाम राम्रो नआउने भन्दै कांग्रेस नेता शेखर कोइरालाले सभापतिसमेत रहेका प्रधानमन्त्री शेरबहादुर देउवालाई आन्तरिक शक्ति सन्तुलन मिलाएर अघि बढ्न चेतावनीयुक्त आग्रह गरेका छन् । पाँचवटा भ्रातृसंस्थाको अध्यक्ष मनोनयनमा एकलौटी गरिएपछि आक्रोशित कोइराला समूहले प्रदेशसभा र प्रतिनिधिसभाको टिकट वितरणमा समेत सभापतिले त्यस्तै रवैया अपनाउन सक्ने भन्दै पार्टीभित्र ४० प्रतिशत भागबन्डाको दाबी गर्ने निर्णय गरेको छ । देउवालाई भेट्नुअघि कोइरालाले आफ्नो समूहका पदाधिकारी र शीर्ष नेतासँग शनिबार परामर्श गरेका थिए । त्यसक्रममा पार्टी सञ्चालन र सरकारका कामकारबाहीमा प्रतिस्पर्धी समूहको अस्तित्व स्वीकार नगरी एकलौटी ढंगले अघि बढेकाले कडा प्रतिवाद गर्नुपर्नेमा नेताहरूले जोड दिएका थिए । देउवालाई भेट्न अपराह्न ३ बजे बालुवाटार गएका कोइरालाले करिब एक घण्टा वान टु वान कुरा गरेका थिए । पार्टीको चौधौं महाधिवेशनमा देउवासँग सभापतिका मुख्य प्रतिस्पर्धी रहेका उनले केन्द्रीय कार्यसमितिका सदस्यदेखि भ्रातृसंस्थाका अध्यक्ष मनोनयनसम्मका कुरा राखेका छन् । आसन्न प्रदेश र प्रतिनिधिसभा निर्वाचनमा हुने टिकट वितरणमा शक्ति सन्तुलन कायम हुन नसके देशभर असन्तुष्टि बढ्ने चेतावनी कोइरालाले दिएका छन् । तपाईंको काम गर्ने कार्यशैलीबाट मलाई दबाब थेग्न गाह्रो भयो, भ्रातृसंस्थामा भएका एकलौटी निर्णय सच्याउनुहोस्, पार्टीभित्रको फरक विचार समूहको अस्तित्व स्वीकार गरेर अघि बढ्नुहोस्, यसरी एकलौटी ढंगले अघि बढ्ने हो भने गठबन्धनमात्रै गरेर कुनै लाभ हुन्न, देशभरका साथीहरूमा असन्तुष्टि बढेको देख्छु, कोइरालाको भनाइ उद्धृत गर्दै स्रोतले भन्यो, कि मिलाएर लैजानुहोस् । होइन भने महाधिवेशनमा पाएको ४० प्रतिशतको हैसियत खोज्नुपर्ने हुन्छ ।देउवाले अहिलेसम्म भएका निर्णयलाई स्वीकार गर्न आग्रह गर्दै भविष्यमा परामर्श गरेर अघि बढ्ने बताएका छन् । अहिलेसम्म जे भयोभयो, अब आइन्दा तपाईंसँग सल्लाह गरेर अघि बढ्छु, उनको भनाइ थियो । उनले चुनाव सामुन्नेमा आएकाले गठबन्धनको विरोध नगर्न र सहयोग गर्न आग्रह गरेका थिए । भेट्दा राम्रो कुरा गर्ने तर व्यवहारमा पुरानै प्रवृत्ति देखिने गरेको भन्दै कोइरालाले सिंगो पार्टीलाई एक बनाउन न्यायोचित अवसर र वितरणको माग गरेका थिए । समूहको सल्लाहअनुसार कोइराला आइतबार देउवालाई भेट्न एक्लै गएका हुन् । देउवाले अर्को पटक पदाधिकारीसहित छलफल गर्ने बताएका छन् । देउवाको बोली र व्यवहारमा एकरूपता नभएको भन्दै कोइराला समूहका युवा नेताले भने छुट्टै भेला राख्ने र देउवाले अध्यक्ष नियुक्ति गरेका पाँच भ्रातृसंस्थामा समानान्तर समिति बनाउनेसम्मको चेतावनी दिएका छन् । कांग्रेस नेता गुरुराज घिमिरेका अनुसार सोमबार पाँचवटै भ्रातृसंस्थाका पाँचपाँच जना नेतृत्वपंक्तिको बैठक बस्ने र छिट्टै राजधानीमा भेला गर्ने तयारी भइरहेको बताए । भोलि बस्ने भ्रातृसंस्थाका युवा नेताको बैठकले भेलाको निर्णय गर्छ, उनले भने ।"
'हामीलाई न्यायबाट वञ्चित गरियो,"(काठमाडौं)  सरकारले संसद्मा दर्ता गराएको बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन संशोधन विधेयकप्रति राष्ट्रिय मानवअधिकार आयोगले गम्भीर असहमति जनाएको छ । विधेयकका विवादित प्रावधानको विरोधमा द्वन्द्वपीडितले पनि राजधानीमा दिनहुँ प्रदर्शन गरिरहेका छन् ।सरकारले गत असार ३१ मा प्रतिनिधिसभामा विधेयक दर्ता गराएको विधेयकमा मृत्यु, यातना, यौन हिंसाजस्ता अपराधलाई पनि मानवअधिकारको उल्लंघन र मानवअधिकारको गम्भीर उल्लंघन गरी दुई समूहमा वर्गीकरण गरेकामा द्वन्द्वपीडितको मुख्य आपत्ति देखिन्छ । अर्घाखाँचीको सन्धिखर्कमा २०५९ भदौ २३ मा माओवादीले हत्या गरेका सैनिक सुरेन्द्र बीसीकी श्रीमती श्रीशोभा बीसी १७ दिनदेखि काठमाडौंमा अन्य पीडितसँगै धर्नामा छिन् । द्वन्द्वकालमा हत्या, अंगभंग र बेपत्ता भएका सुरक्षाकर्मीका पीडित परिवारलाई न्याय सुनिश्चित नगरेको भन्दै उनीहरू साउन १३ यता हरेक दिन बिहान माइतीघर मण्डलमा धर्ना र बानेश्वरसम्म प्रदर्शन गर्दै आएका उनीहरू यसबीच तीनपटक पक्राउ परिसके । प्रस्तावित विधेयक संशोधनमा सरकारलाई दबाब दिन देशभरबाट काठमाडौं आएका १५० भन्दा बढी द्वन्द्वपीडित सुरक्षाकर्मीका परिवारमध्ये आइतबार २४ जना पक्राउ परे । विधेयक दर्ता गर्नुअघि कानुन मन्त्रालयले सातै प्रदेशमा द्वन्द्वपीडितसँग परामर्श गरेको थियो । ती परामर्श बैठकहरूमा आफूहरूलाई खबर नभएको र संसद्मा संशोधन विधेयक दर्ताअघि आफूहरूका सरोकार सरकारसमक्ष राख्न नपाएको द्वन्द्वपीडित सुरक्षाकर्मी परिवारका सदस्यको गुनासो छ । परामर्शका क्रममा र त्यसपछि पनि हामीले कानुनमन्त्रीलाई हाम्रा सरोकार सुनाउने अवसर पाएनौं, हामीलाई बाइपास गरेर संसद्मा दर्ता गराइएको विधेयकमा सुरक्षाकर्मीलाई मात्र अपराधीका रूपमा चित्रण गरिएको छ, बीसीले कान्तिपुरसँग भनिन्, सत्य निरूपण र बेपत्ता आयोगले पनि हाम्रा कुरा सुनेनन् । हामीलाई न्यायबाट वञ्चित गर्न खोजिएको छ । यस्तो विधेयकमा सुधार नगरिएसम्म हामी घर नफर्कने गरी आन्दोलनमा आएका छौं । द्वन्द्वपीडितले विवादित विधेयक संशोधनपछि मात्र पारित गर्नुपर्ने नत्र यस्तो विधेयक खारेज गर्नुपर्ने मागसहित आज (सोमबार) काठमाडौंमा विरोध र्याली पनि गर्दै छन् । द्वन्द्वपीडित साझा चौतारी नेपालका संस्थापक अध्यक्ष सुमन अधिकारीका अनुसार संशोधन नत्र खारेजी भन्ने नारासहित संक्रमणकालीन न्यायसम्बन्धी विधेयकको विरोधमा सोमबार ३ बजे नयाँ बानेश्वरमा बृहत् द्वन्द्वपीडित र मानवअधिकार समुदायको आयोजनामा विरोध र्याली आयोजना गरिएको बताए । आयोगले आइतबार पत्रकार सम्मेलन गरेर पीडितसँग पर्याप्त छलफल नगरी संसद्मा विधेयक पेस गरिएको भन्दै विरोध गरेको हो । आयोगले पीडित पक्ष, नागरिक समाजलगायतसँगको छलफल तथा राय संकलनपश्चात् प्रधानमन्त्री तथा मन्त्रिपरिषद्को कार्यालय, कानुन मन्त्रालय तथा संघीय संसद्मा १२ बुँदे सुझाव पेस गरेको अध्यक्ष तपबहादुर मगरले जानकारी दिए ।आयोगले प्रस्तावित विधेयकमा गरिएको मानवअधिकारको उल्लंघन र गम्भीर मानवअधिकारको उल्लंघन को परिभाषा र वर्गीकरण मानवअधिकार र अन्तर्राष्ट्रिय मानवीय कानुन एवं अन्तर्राष्ट्रिय मूल्य मान्यताअनुरूप नभएको भन्दै वस्तुगत आधार र कारणसहित वर्गीकरण गरी परिभाषा गर्न सुझाव दिएको छ । अध्यक्ष मगरका अनुसार आयोगले मानवताविरुद्धको अपराध, युद्ध अपराध, सशस्त्र व्यक्ति, निःशस्त्र व्यक्ति, बाल सेना र यौनजन्य हिंसा तथा जबर्जस्ती करणीको अन्तर्राष्ट्रिय मानवीय कानुन अनुकूल हुने गरी पारिभाषा गर्न पनि सुझाएको छ । त्यस्तै बेपत्ता पारिएका व्यक्तिको छानबिन, सत्य निरूपण तथा मेलमिलाप आयोगलाई प्रभावकारी बनाउन पर्याप्त समय, स्रोतसाधनको व्यवस्था गर्न, मानवताविरुद्धको अपराध र बाल सेनाको प्रयोगबारे सत्यको अन्वेषण तथा निरूपण गर्न संक्रमणकालीन न्यायको सिद्धान्तअनुसार सम्बोधन हुने गरी आयोगलाई जिम्मेवारी दिन पनि आयोगले सुझाएको छ । प्रस्तावित विधेयक द्वन्द्वकालमा भएको मानवताविरुद्धको अपराध र बाल सेनाको प्रयोगबारे मौन छ । आयोगका अध्यक्ष मगरले द्वन्द्वरत दुवै पक्षलाई बिनाभेदभाव समान व्यवहार गर्नुपर्ने बताए । द्वन्द्वरत सशस्त्र विद्रोही पक्षका सेना र राज्य पक्षबाट परिचालित सुरक्षाकर्मीलाई संक्रमणकालीन न्यायको सिद्धान्तअनुरूप बिनाभेदभाव समान व्यवहार गर्ने प्रबन्ध गर्नुपर्छ, उनले भने । सर्वोच्च अदालतले भेटिङ सम्बन्धी छुट्टै कानुनी व्यवस्था गर्न निर्देशनात्मक आदेश दिएको थियो । मानवअधिकार आयोगले सर्वोच्चको उक्त आदेशबमोजिम कानुनी व्यवस्था गर्न सुझाएको छ । त्यस्तै स्वच्छ सुनुवाइको अधिकार र पुनरावेदनको अधिकारका लागि विशेष अदालतको निर्णय नै अन्तिम हुने व्यवस्था संशोधन गर्न पनि आयोगको सुझाव छ । प्रस्तावित विधेयकले द्वन्द्वकालीन मुद्दाको सुनुवाइ गर्न विशेष अदालत गठन गर्ने र उक्त अदालतको आदेश नै अन्तिम हुने, त्यसमा पुनरावेदन लाग्न नसक्ने व्यवस्था गरेको छ । साथै अहिले अदालतहरूमा विचाराधीन रहेका मुद्दा पनि विशेष अदालतमा सार्न सकिने व्यवस्था विधेयकमा छ । अध्यक्ष मगरले यी मुद्दाहरू विशेष अदालतमा सार्न उचित नहुने भन्दै त्यसलाई संशोधन गर्नुपर्ने बताए । घटना हुँदाको समयमा प्रचलनमा रहेको मुलुकी ऐन र अहिलेको मुलुकी अपराध संहितामा रहेको हदम्यादका कारण द्वन्द्वकालमा भएका जघन्य अपराधमा पनि मुद्दा चल्न नसक्ने अवस्था छ । अहिले संसद्मा दर्ता भएको विधेयकले त्यसबारे कुनै व्यवस्था गरेको छैन । आयोगले हदम्यादलगायत प्रचलित कानुनमा रहेका व्यवस्थालाई संक्रमणकालीन न्यायसँग सामञ्जस्य हुने गरी व्यवस्थापन नगरेसम्म दोषीलाई कारबाही हुन सक्ने अवस्था नभएको भन्दै मानवअधिकारको गम्भीर उल्लंघन गर्ने तथा मानवताविरुद्धको अपराधमा संलग्नलाई कारबाही गर्न सक्ने गरी कानुनी प्रबन्ध गर्न सुझाएको छ । द्वन्द्वकालीन घटनाका सम्बन्धमा प्रत्यक्ष र भौतिक प्रमाणको अभाव हुन सक्ने तथ्यलाई विचार गरी परिस्थितिजन्य प्रमाणलाई समेत प्रमाणका रूपमा लिन सक्ने गरी कानुनी प्रबन्ध गर्नुपर्छ, आयोगको सुझाव छ । त्यसैगरी आयोगले सशस्त्र द्वन्द्वमा भाग नलिएका तर दुवै पक्षबाट द्वन्द्वको चपेटामा परेका नागरिकलाई न्यायको अनुभूति दिलाई राहत र परिपूरण प्रदान गर्न सरकारलाई सुझाएको छ । पीडितलाई प्रदान गरिने त्यस्तो राहत र परिपूरण संक्रमणकालीन न्यायसम्बन्धी आयोगहरूबाटै दिने व्यवस्था गर्न पनि आयोगको सुझाव छ ।"
उठेन काठमाडौंको फोहोर,"(काठमाडौं)  काठमाडौं महानगरपालिकाका मेयर बालेन्द्र शाहले महानगरका १ सय ५२ वटा गाडीले शनिबार बन्चरेडाँडामा फोहोर विसर्जन गरेको भन्दै सामाजिक सञ्जालमार्फत जानकारी दिए । कुनै अवरोध नभएमा दैनिक ३ सय ५० वटा गाडीले बन्चरेडाँडामा फोहोर विसर्जन गर्ने उनले जनाएका थिए । मेयर शाहको आशा २४ घण्टा नबित्दै निराशामा परिणत भयो । फोहोर बोकेर ल्यान्डफिल साइट गएका टिपरले आइतबार बिहानै नुवाकोटको कागते गाउँमा बाख्रा किचेपछि स्थानीयले बाटो अवरुद्ध गरे । केही समयको वार्तापछि फोहोर विसर्जन भयो । तर, तीनपिप्ले सडकखण्डअन्तर्गत पर्ने तारकेश्वर नगरपालिका३ मा दुईवटा टिपरले बाटोमै फोहोर फालेपछि स्थानीयले गाडी रोकिदिए । आइतबारदेखि बिनाअवरोध फोहोर उठ्ने अपेक्षा गरे पनि सामान्य विवादका कारण उठ्न सकेन । बाख्रा किचेपछि उत्पन्न विवाद समाधान भए पनि सडकमै फोहोर विसर्जन गरिदिएपछि पुनः समस्या भएको महानगरका प्रवक्ता नवीन मानन्धरले जनाए । उनका अनुसार स्थानीयले सडकमै फोहोर विसर्जन गरिएको भन्दै आइतबार दिनभर विरोध जनाएका थिए । आइतबार बिहान बन्चरेडाँडामा करिब एक सय टिपरले फोहोर व्यवस्थापन गरेका महानगरले जनाएको छ । सडकमै फोहोर विसर्जन गर्ने टिपर चालकलाई नियन्त्रणमा लिई २५ हजार रुपैयाँ जरिवाना गराइएको महानगरले जनाएको छ । गत जेठ २६ गते बन्चरेडाँडा ल्यान्डफिल साइट प्रभावित क्षेत्र व्यवस्थापन सरोकार समितिसँग सहरी विकास मन्त्रालय, काठमाडौं र ललितपुर महानगरसहित ल्यान्डफिल साइट प्रभावित पालिकाका जनप्रतिनिधिबीच फोहोर व्यवस्थापन सहज बनाउने सम्बन्धमा सहमति जुटेको थियो । जेठयता ३३ दिन काठमाडौंको फोहोर उठेको छैन । महानगरबाट कान्तिपुरलाई प्राप्त तथ्यांकअनुसार जेठ ७ र ८ गते, १४ देखि २४ र २६ गते गरी १३ दिन फोहोर उठेन । जेठ महिनामा काठमाडौं महानगरका साधनले २ सय ४३ ट्रिप मात्रै फोहोर विसर्जन गरेका छन् । असारमा १५, १८, ३१ र ३२ गते गरी ४ दिन फोहोर अवरुद्ध भयो । असारमा महानगरले ३ सय ४८ ट्रिप फोहोर बन्चरेडाँडामा विसर्जन गर्यो । सबैभन्दा धेरै अवरुद्ध साउनमा भएको छ । साउनमा १६ दिन फोहोर विसर्जन हुन पाएको छैन । साउन ३ देखि १४ गतेसम्म सडक अवरुद्ध हुँदा विसर्जन हुन पाएन । यस्तै, २२ देखि २७ गतेसम्म सडकको अवस्था, सवारीसाधन तोडफोड हुँदा विसर्जनमा समस्या भएको थियो । साउन २७ गतेसम्म महानगरले १ सय १४ ट्रिप मात्रै फोहोर विसर्जन गर्यो । निजी क्षेत्रहरूले लैजाने फोहोरको मात्रामा धेरै छ । मेयर शाहले शनिबार राति कुनै पनि हालतमा सिसडोलको दुरावस्था बन्चरेडाँडामा दोहोर्याउन नदिने दाबी गरे पनि हाल फोहोरको व्यवस्थापन महानगरले सोचेअनुरूपको छैन । मेयर शाहले फोहोरको रास लगाएर कुहिएको राजनीतिक खेल नखेल्न आग्रह गरेका छन् । धुनिबेंसी नगरपालिका१ का कांग्रेस, माओवादी र नेकपा एसका वडा समितिले पार्टी नगर समितिलाई संयुक्त रूपमा पत्र लेख्दै बन्चरेडाँडामा फोहोरमैला दीर्घकालीन रूपमा बन्द गर्न आग्रह गरेपछि मेयर शाहले आक्रोश पोखेका हुन् । राजनीति त्यस्तो हुँदैन । त्यस्तो राजनीतिले कसैलाई अगाडि बढाउँदैन । यसमा हेक्का राखौं, शाहले भनेका छन् । संविधानले परिकल्पना गरेको राज्य प्रणालीविपरीत एउटा सरकारले अर्को तहको सरकारलाई असहयोग गर्ने काम भएको शाहको भनाइ छ । हामीले र हाम्रो संविधानले जुन राज्य प्रणालीको परिकल्पना गरेको छ, त्यसमा एउटा सरकारको तह र अर्को तहको आपसी समन्वय तथा मेलमिलापको नै कल्पना गरिएको छ । यसविपरीत एउटा सरकारले अर्को तहको सरकारलाई असहयोग गर्नुपर्ने, असफल नै बनाउनुपर्ने खेल किन गरिन्छ ? हामी त्यति धेरै असभ्य र स्वार्थी किन छौं ? मेयर शाहले सामाजिक सञ्जालमा लेखेका छन् । फोहोर विसर्जन रोक्न आइतबार गरिएका अवरोध हटाइएपछि नयाँ अवरोधको कसरत भइरहेको उनको दाबी छ ।"
रातभर ऐतिहासिक नाच,"(भक्तपुर)  मध्यपुर थिमिमा भैल प्याखः (भैरव नाच), महाकाली, नीलवाराही, इन्द्रअप्सरा, भस्मासुर र अष्टमातृका देवगण नाच प्रदर्शन सुरु भएको छ । झन्डै चार दशक बन्द हुन पुगेको यी नाचलाई मध्यपुरवासीले २०७२ सालमा ब्युँताएका थिए । थिमिको लायकु (दरबार) बाट निस्किने भैल प्याखः को अवलोकन गर्न शनिबार राति उपराष्ट्रपति नन्दबहादुर पुनसमेत पुगेका थिए । नगर उपप्रमुख विजयकृष्ण श्रेष्ठका अनुसार करिब चार दशकसम्म सञ्चालन हुन नसकेको भैल प्याखः स्थानीयको पहलमा ०७२ सुरु भए पनि अघिल्ला दुई वर्ष कोभिड महामारीका कारण सञ्चालनमा आउन सकेको थिएन । तान्त्रिक विधिअनुसार नचाइने भैल प्याखः चार दिनसम्म प्रत्येक साँझदेखि रातभर विभिन्न टोलमा प्रस्तुत गर्ने चलन छ । यस नाचमा दुई जना भैलः, दाःगिं (कुमारी) दुई जना र ज्यापुगः एक गरी पाँच देवगण सहभागी हुने गर्छ । यस वर्ष ज्यापुगः मा रिसल श्रेष्ठ, न्हापा भैलमा उज्वल श्रेष्ठ, लिपा भैलमा रोमन श्रेष्ठ, न्हापा दाःगिंमा सुजल श्रेष्ठ तथा लिपा दागिंमा श्रयण श्रेष्ठले नाचिरहेका छन् ।भैलले खड्ग, कुमारीले डमरु र ज्यापुगःले कपासको यिबाँ, अक्षता र चामल भुटेर तयार गरिएको ताय् भएको भाँडो हातमा लिएर बाजाको तालमा हाउभाउ प्रस्तुत गर्दै नाच्ने गर्छन् । नाचका क्रममा भैल र दागिंले क्रोधित मुद्रा प्रस्तुत गर्ने गर्छन् । त्यसपछि ज्यापुगःले ताय्ले हानेपछि उनीहरू शान्त हुन्छन् ।भैल (भैरव) अत्यन्तै शक्तिशाली देवता मानिन्छ । नेपालभाषी बसोबास गर्ने टोलटोलमा भैलको पूजा हुन्छ । नृत्य हुन्छ । तर, ती सबै प्रचलन बिस्तारै लोप हुँदै गएको लाय्कु भैल प्याखः (भैरव जात्रा) सञ्चालन समितिका संयोजक एंव नाच प्रशिक्षक अर्जुन श्रेष्ठ बताउँछन् । थिमिमा देखाइने लाय्कु भैल प्याखः का गुठियारको जग्गा रैतानी गरिएपछि गुठी जग्गा मासिन पुगेको थियो । पःमा (प्रधान नाइके) लगायतको आयस्ता नै खोसिएपछि जात्रा सञ्चालन कठिन भएको स्थानीयको भनाइ छ । लाय्कू भैल प्याखःका साथै दिगुटोलमा महाँकाली, बोडेमा नीलवाराही, इन्द्रअप्सरा, भष्मासुर र अष्टमातृका देव गण नाच सुरु भएको छ । ऐतिहासिक नाच प्रदर्शनबाट आन्तरिक र बाह्य पर्यटक आकर्षित गर्न मध्यपुर पर्यटन विकास र प्रवर्द्धन फोरमसमेत गठन गरेको उपप्रमुख श्रेष्ठले बताए । नेपाल संवत् ६३३ मा भक्तपुरमा अनिकाल पर्दा राजा सुवर्ण मल्लले नवदुर्गा गण नाच, लाय्कु भैल र महाकाली नाच सुरु गरेका थिए । किंवदन्तीअनुसार थिमिमा भूतप्रेत, दैत्य दानवले दुःख दिन थालेपछि आराध्यदेवी बालकुमारीको पूजा आराधाना गरी देवीकै आज्ञाबमोजिम नाच सुरु गरेको भैल प्याखका प्रशिक्षक निरन्जन श्रेष्ठ बताउँछन् ।"
गान्धी महागुठीमा श्रेष्ठ,"काठमाडौं (कास) नेपाल चर्खा प्रचारक गान्धी तुलसी स्मारक महागुठीको साधारणसभाले उदयमोहन श्रेष्ठको अध्यक्षतामा १५ सदस्यीय केन्द्रीय कार्यसमिति चयन गरेको छ । गुठीयारले गरेको मतदानमा प्रतिद्वन्द्वी महालक्ष्मी श्रेष्ठलाई पराजित गरी उदयमोहन अध्यक्ष भएका हुन् । महागुठीका उपाध्यक्षमा भुवन ढुंगाना र मञ्जु मुना देवी प्रसाईं, महासचिवमा गोमाकुमारी बराल गौतम, सहमहासचिव राजन मेहेर श्रेष्ठ र कोषाध्यक्षमा किरण थापा मनोनीत भएका छन् ।"
वन हेरालुको बिमा,हेटौंडा (कास) मकवानपुरस्थित राप्ती डिभिजन वन कार्यालय मनहरीले मातहतका सामुदायिक वनका हेरालुको ७ लाख रुपैयाँ बराबरको दुर्घटना बिमा थालेको छ । डिभिजन वन कार्यालय मनहरी अन्तर्गत १ सय ९२ वटा सामुदायिक वन छन् । ती सामुदायिक वन उपभोक्ता समितिमध्ये आधाभन्दा बढीले वन हेरालु राखेका छन् । जंगलको संरक्षण गर्ने यी हेरालुहरूको मासिक तलब ८ देखि १० हजार रुपैयाँसम्म छ । केही सामुदायिक वनले उपभोक्ताबाट संकलन गरेर हेरालुलाई मासिक तलबबापत खाद्यान्न दिने गरेका छन् । राप्ती डिभिजन वन कार्यालय मनहरीको निर्देशनअनुसार सयभन्दा बढी वन उपभोक्ता समितिले वन हेरालुको दुर्घटना बिमा गरेको छ ।
शब्दकोशबाट थरका अपमानजनक अर्थ हटाऊ,"नेपाल प्रज्ञा प्रतिष्ठानले प्रकाशन गरेको नेपाली बृहत् शब्दकोशमा आजपर्यन्त कतिपय आदिवासी, जनजाति र दलितका थरलाई अपमानजनक विशेषणका रूपमा प्रयोग गरिनु आपत्तिजनक छ । २०४० सालमा प्रतिष्ठानले प्रकाशन गरेको शब्दकोश चार वर्षअघि मात्रै १० औं पटक संशोधन गरिँदा पनि आदिवासी, जनजाति र दलित थरसँगै राखिएका निन्दनीय अर्थ र विशेषण जस्ताका तस्तै छन् । शब्दकोश प्रकाशित भएयता देशमा प्रजातन्त्र पुनःस्थापना भयो लोकतन्त्र आयो सबै जातजाति, वर्ग, समुदायको सम्मानित जीवनका पक्षमा अभियानहरू चले संविधानसभानिर्मित संविधानले हरेक नागरिक सम्मानपूर्वक बाँच्न पाउने अधिकार सुनिश्चित गर्यो, तैपनि शब्दकोशमा भने समयोचित सुधार हुन नसक्नु दुःखद छ । निश्चय पनि शब्दकोश कुनै राजनीतिक दस्ताबेज होइन, खालि यसमा निश्चित भाषा र यसले अवलम्बन गरेका शब्दहरूको अर्थ समेटिइएको हुन्छ । तर, यसमा हिजोको जागरणविहीन समाजमा चलनचल्तीमा रहेका अरूलाई होच्याउन प्रयोग गरिने विशेषणहरूलाई जस्ताको तस्तै, उनीहरूको थरसँग जोडेर राखिन्छ र समयक्रमसँगै सच्याइन्न भने त्यो फेरि राजनीति हो, जुन किमार्थ सह्य हुन सक्दैन । शिक्षित र आफ्ना विधामा प्रतिष्ठित व्यक्तित्वहरूको संलग्नतामा शब्दकोश संशोधन हुँदा पनि यो पक्षमा अझै ध्यान नपुग्नु उदेकलाग्दो छ । यस्ता अर्थहरूलाई निरन्तरता दिइरहनु भनेको देशको पछिल्लो जागरण र परिवर्तनलाई आत्मसात् नगर्नु मात्र होइन, सम्बन्धित समुदाय र व्यक्तिको आत्मसम्मानप्रति संवेदनाशून्य बन्नु पनि हो । शब्दकोशको अघिल्लो संस्करणमा उल्लिखित आफ्नो थरको अर्थले अपमान भएको भन्दै कसाई समुदायका अगुवाहरूले अदालतमा मुद्दा दायर गरेपछि प्रतिष्ठानले भूलसुधार गरेको थियो । तैपनि दर्जनौं अन्य जातको अर्थ भने तिरस्कारपूर्ण नै हुनु भनेको प्रतिष्ठानले उक्त मुद्दाबाट समेत सिक्न नसकेको उदाहरण हो । अहिले पनि केही थरलाई एकार लगाएर बिगारिएको छ, जसलाई सम्बन्धित समुदायले आफूप्रतिको विभेदका रूपमा बुझेका छन् । केही थरका अर्थहरूमा आपत्तिजनक विशेषणहरू दिइएको छ, जसबाट उनीहरूले अपमानबोध गरेका छन् । उदाहरणका लागि, शब्दकोशमा कुसुन्डा जातिलाई कुसुन्डो भनिएको छ, नाम र विशेषण खुलाउँदै लेखिएको छ, काठमाडौंको पश्चिमदक्षिणको जंगली भेगमा बस्ने खिइँदै गएको घुमन्ता एक जाति, असभ्य, धुस्रोफुस्रो र नाङ्गोभुतुङ्गो, स्त्री कुसुन्डी । शब्दकोशमा नेवारभित्रको थर पोडे लाई नेवार जातिको एउटा निम्नवर्ग, फोहोरमैला आदि सफा गर्ने जाति, चाण्डालको एक भेद, देउला भनिएको छ भने सतारलाई विशेष गरेर नेपालको पूर्वी तराई झापा जिल्लामा बस्ने एक जाति, अग्लो मोटोघाटो मात्र भनिएको छैन, थप विशेषणका रूपमा खुब सप्रेको, लाज नभएको, नकच्चरो, कसैलाई नटेर्ने, उन्मत्त भनेर अर्थ्याइएको छ । हायु लाई नेपालको पूर्वी पहाडी भागमा बसोबास गर्ने एक जाति भनिए पनि विशेषणमा व्याख्या गरिएको छ, धेरै खाने, खन्चुवा, आफ्नो खुबी नभएको, गतिपतिहीन । यसै गरी खवास, डोम र कामीका विशेषण पनि अनुचित छन् । भाषाको मानक स्थापनाका निम्ति चिनिएको संस्थालाई यस्तो खेलाँची गर्ने छुट छैन । जसरी मानिसले सामूहिक तस्बिरमा सबैभन्दा पहिले आफूलाई खोज्छ, त्यसै गरी पहिलोचोटि शब्दकोश पल्टाउनेले पनि केही कौतूहल लागेका शब्दसँगै आफ्नो नामथरको अर्थ हेर्न चाहन्छ । अब कोही जिज्ञासुले शब्दकोश पल्टाउँदै गर्दा जब आफ्नो जातिसमुदायलाई तिरस्कार गरिएको विशेषण पाउँछ, तब उसको मनमा कस्तो भाव उत्पन्न होला ? यसबाट उसको आत्मसम्मानमा कति ठेस पुग्ला ? भाषा, साहित्य, संस्कृति, इतिहास, कला, वाङ्मयको अध्ययन, अनुसन्धान र प्रकाशन गर्ने जेठो प्राज्ञिक संस्थाबाटै यो गल्ती भैरहँदा सम्बन्धित समुदायले यसलाई राज्य प्रवर्द्धित अपमानकै रूपमा बुझ्नेछन्, जुन अस्वाभाविक पनि होइन । त्यसैले मुलुकको प्रगतिशील यात्रालाई नै बिटुलो बनाउने शब्दकोशका यस्ता त्रुटिहरू सच्याइनुपर्छ । जसरी नागरिकतामा अपमानजनक नाम राखेर नागरिकलाई होच्याइएको विषय सच्याउन गृह मन्त्रालयले मातहत कार्यालयहरूलाई परिपत्र गरेको छ, त्यही रीतमा अब प्रतिष्ठानले पनि शब्दकोश संशोधन गर्नुपर्छ । त्यसका निम्ति ११ औं संशोधनका क्रममा मुलुकका सम्भव भएसम्मका सबै जातजाति र समुदायका विज्ञहरू समेटिनुपर्छ । जो समेटिँदैनन्, उनीहरूसित पनि पर्याप्त परामर्श गरिनुपर्छ । यस्ता अपमानजनक अर्थहरू अरू कति छन्, खोजी गरी तिनलाई हटाइनुपर्छ । र, सम्बन्धित जात, जातिका परम्परागत भाषा, धर्म, संस्कृति, परम्परा अनुसारका अर्थपूर्ण नामविशेषणहरू थपिनुपर्छ ।प्रतिष्ठानले हमेसा हेक्का राख्नुपर्छ संवेदनशील विषयमा कुनै पनि अर्थ आफूखुसी अभिलेख नगरियोस् ! शब्दकोशकै कारण कसैको पनि स्वाभिमानमा चोट नपुगोस् !"
शीर्ष नेतृत्वप्रतिको निराशा,"नेतृत्वले थोपरेको निराशा समाचार पढ्दा तीन दशक लामो समय अकर्मण्यतामा बिताएको नेतृत्वबाट आउने दिनमा मुलुकको रूपान्तरण नहुने अनुभूत गर्न सकिन्छ । खास गरी पदलोलुपताका कारण उमेरले नेटो काट्न लाग्दासमेत नेतृत्व देशहितभन्दा व्यक्तिगत स्वार्थमा अल्झिएका कारण उनीहरूको राजनीति अर्थहीन बनेको सन्दर्भ मननयोग्य छ । नेपालीहरूको औसत आयु ७०९ वर्ष देखिएको छ, हाम्रा अधिकांश शीर्ष नेताहरूको उमेर यसैको वरपर रहेको पाइन्छ । अमेरिका लगायत पश्चिमी देशहरूमा वृद्ध नेतृत्वको कार्यगत क्षमता उमेरसँगै क्षीण बन्ने विषय उठाउन थालिएको छ । उमेर बढेसँगै विभिन्न शारीरिक, मानसिक कमजोरी देखिने निचोड निकालिएका छन् । उमेर बढेसँगै व्यक्तिले ठूला जिम्मेवारी लिन हुँदैन । हाम्रोमा नेताहरूको नैतिक प्राधिकार, अद्यावधिक ज्ञान, पठनलेखन संस्कृति, बौद्धिक धरातल कमजोर भएकामा विश्लेषकहरूले चिन्ता व्यक्त गरिरहेका छन् । समाचारमा प्रस्तुत विद्यमान चर्चित बाह्र जना नेताको इतिहास खोतल्ने हो भने तिनले तीन दशक अवधिमा मुलुकका निम्ति ठोस काम नगरेको भन्न कर लाग्छ । एकढिक्का बनिसकेको पार्टीलाई चकनाचुर बनाउने, सानो विवादमा अल्झिएर दल खोल्दै कोकोहोलो मच्चाउने, राष्ट्रिय तथा अन्तर्राष्ट्रिय मामिला सुल्झाउनेतर्फ ध्यान नदिने, नातावादकृपावादको घेराभित्र अल्झिरहने लगायत कुसंस्कारको घेराबाट बाहिरिने नियत नेताहरूमा देखिँदैन । पहिलेदेखि राजनीतिमा संघर्ष गर्नेहरूले जवानी अवस्थामा पनि मुलुकका निम्ति केही गर्न सकेनन् भने दोस्रो, तेस्रो पुस्ताको नेतृत्वमा पनि देश बनाउने आँटअठोट देखिँदैन । नयाँ नेतृत्वबाट वाक्क बनेका मलेसिया र जिम्बावेका जनताले उमेर ढल्केका महाथिर महम्मद, रवर्ट मुगावेजस्ता नेतालाई नेतृत्वमा पुर्याएका पनि छन् । खाने मुखलाई जुँगाले छेक्दैन भनेझैं देश बनाउन उत्कट अभिलाषा राख्ने प्रत्येक नेताले जुनसुकै उमेरमा समृद्धिको स्तम्भ खडा गर्न सक्छ । भुवनेश्वर शर्मा, चन्द्रागिरि२, काठमाडौं"
संसदीय छानबिन देखाउने दाँत,"पछिल्लो समय संसदीय छानबिन समितिको कार्य हेर्यो भने यसले आरोपित नेताहरू जोगाउनेबाहेक केही गरेको छैन । यो समिति विवादित नेतालाई चोखाउन बनाइएको होभन्दा फरक पर्दैन । यही कारण यो समिति अर्थहीन बनिरहेको छ । यो समितिले निष्पक्ष छानबिन गर्दैन भने किन चाहियो ? गणतन्त्र घोषणा भएपछि छानबिन समितिले कसलाई कारबाही गरेको छ ? सुडान घोटाला, वाइडबडी, सेक्युिरटी प्रिन्टिङ प्र्रेस, ओम्नीजस्ता अनेक काण्डमा मुछिएका नेताहरूलाई संसदीय छानबिन समितिले चोखाइदिएको छ । भर्खर जनार्दन शर्मालाई यो समितिले सफाइ दियो । उनी अहिले अर्थ मन्त्रालय फर्केका छन् । नेताह ले नीतिगत भ्रष्टाचार तथा अनियमितता गर्दै जाने अनि उन्मुक्ति पनि पाउँदै जाने भएपछि नीतिनियम कानुनचाहिँ जनताका लागि मात्र हो ? जसले नीतिनियम तथा कानुन बनाउँछन् उसैले उल्लंघन गर्दै हिँडेपछि सुव्यवस्था कसरी आउन सक्छ ? पुरुषोत्तम घिमिरे, जोरपाटी, काठमाडौं"
नबुझिने बाबुराम !,"अन्ततः बाबुराम भट्टराई नेकपा माओवादी केन्द्रकै चुनावचिह्न लिएर आगामी निर्वाचनमा सहभागी हुने लगभग पक्का भयो । करिब ७ वर्षको सम्बन्धविच्छेदपछि पुनः पुष्पकमल दाहालभट्टराई मिलनतिर जानु सकारात्मक छ । माओवादी छाडेपछि न भट्टराईले आफूलाई स्थापित गराउन सके न त दाहाल नेतृत्वको माओवादी नै अब्बल ठहरिन सफल भयो । यसबीच भोगेका कठिनाइ र हन्डरले उनीहरूलाई नजिक ल्याएको हुनुपर्छ । मुखै खोल्न नसके पनि तत्कालीन अवस्थामा भट्टराईलाई पार्टीमा अटाइराख्न नसकेकामा दाहाललाई पश्चात्ताप भएकै छ । त्यसै गरी आफूले माओवादी छोडेकामा पनि भट्टराईलाई पश्चात्ताप अवश्य नै छ । भट्टराईलाई पार्टीमा दाहालको अभाव र दाहाललाई पनि भट्टराईको अभाव अवश्य नै खड्किएको छ । भलै आफूले कम्युनिस्ट सिद्धान्त नै छोडेको भनेर निस्केका भट्टराईलाई पुनः सोही पार्टीमा फर्कन अवश्य नैतिकताले दिँदैन । त्यसैले पार्टीको नाम परिवर्तन भएमा दाहाल नेतृत्वको पार्टीमा फर्कन तयार छन् भन्ने नै बुझिन्छ । पार्टीको नाम फेर्न दाहाल तयार देखिँदैनन् । समाजवादी केन्द्र बनेमा पार्टी एकीकरण नै गर्ने दिशामा पुगेका भट्टराईलाई दाहालले अड्काइराखेका छन् । यता एकीकृत समाजवादीलाई पनि समाजवादी केन्द्रमा अटाउन खोज्दा केही असहज अवस्थाको सृजना अवश्य भएको छ । पटकपटकको भेटघाट भएको समाचारले भट्टराईदाहालसँगै यात्रा गर्न आतुर छन् भन्ने कुरालाई थप बलियो बनाउँछ । हरेक निर्वाचनमा कोसँग मिलेर मैदानमा उत्रने भन्ने पिरलो हुने गरेको दाहाललाई पनि भट्टराई लगायतका पूर्वमाओवादीलाई एक ठाउँमा जोड्न सके सहज हुन्थ्यो भन्ने पक्कै लागेको छ । अन्त्यमा पूर्वमाओवादीहरू एक ठाउँ आएको सबैभन्दा राम्रो हो । त्यसो हुन नसके पनि दाहाल र भट्टराई एक भए हुन्थ्यो भन्ने धेरै नेताकार्यकर्तालाई लागेको छ । निर्वाचनपछि समाजवादी केन्द्र बनाउने भन्ने एउटा बहाना हुन सक्छ तर भट्टराईको दाहालसँग मिल्ने प्रबल चाहनाले नै एउटै निर्वाचन चिह्नबाट चुनाव लड्न राजी भएका हुन् । भट्टराईको मोही माग्ने ढुङ्ग्रो लुकाउने यस्तो शैली बुझ्न सकिएन । सुजन देवकोटा, पालुङ्टार४, गोरखा"
शासक वर्गले थोपरिदिएको अर्थ,"जनजाति, बाहुन, भोटे, मधिशे, डुम, दमैजस्ता शब्द समाजमा घृणित भइसके । त्यसैले यस्ता शब्दहरू प्रयोगबाट हटाउनुपर्छ । दीपक पौडेल"
गैरआवासीय नेपाली नागरिकताको प्रश्न,"वर्तमान अवस्थासंविधान जारी भएको सात वर्ष पुग्दै छ । संविधानको धारा १४ ले दिन बनाएको अधिकार संघीय कानुन नबनाई प्राप्त गर्न सकिन्न । बल्लबल्ल संघीय संसद्ले संविधान बमोजिम गैरआवासीय नेपाली नागरिक समेट्ने गरी विधेयक पारित गरेको छ । मूल विधेयक पारित गरेपछि नियमावली बनाउन वाँकि नै छ । आर्थिक, सामाजिक, सांस्कृतिक अधिकार कुन अधिकारीबाट कुन प्रक्रियामार्फत नियमन हुने हो, अझै स्पष्ट छैन ।संविधान बनाउँदा गैरआवासीय नेपाली संघको जुन सक्रीयता थियो, आवश्यक ऐननियम बनाउँदा पनि त्यो कायमै राख्नुपर्ने हो । तर, यता संघ स्वयंले निर्वाह गर्नुपर्ने भूमिकामा खरो उत्रन नसकेको महसुस यो नागरिकता दिलाउन प्रयत्न गर्नेलाई लाग्नु दुःखको कुरो भएको छ । राष्ट्रिय राजनीतिको बेथितिको खेलको छाया संघ स्वयंमा परेको त हैन ?"
शिक्षामा आमूल सुधारको खाँचो,"विश्वविद्यालयको साख जोगाऔं विश्वविद्यालयमा प्रवेश गरेका युवाभित्र देशका लागि चाहिने उर्वर मस्तिष्क लुकेको हुन्छ । विश्वविद्यालय पढ्दै गरेको र पढेर निस्केको प्रत्येक जनशक्ति देशका लागि ठूलो पुँजी हो । यस्तो जनशक्तिलाई अनुसन्धान, आविष्कार र उत्पादनसँग जोड्नुपर्ने हो । राज्यले जनशक्तिको सदुपयोग गर्न सक्ने कार्यक्रम ल्याउँदा मात्रै देश विकासको गतिमा अघि बढ्छ । कृषि, उद्योग, ऊर्जा, भूगर्भ, शिक्षा, स्वास्थ्य, राजनीति, यातायात, अर्थजस्ता देशका सबै क्षेत्रसँग विश्वविद्यालयको बौद्धिकता र अनुसन्धान जोडिनुपर्थ्यो । विश्वविद्यालयमा स्थापनाकालदेखि आजसम्म हजारौं शोध भए । तर ती कबाडीलाई बेचिए, किनकि विश्वविद्यालय र सरकारी निकायलाई ती अनुसन्धानबाट प्राप्त निष्कर्षसँग कुनै मतलब थिएन । आजसम्म भैरहेको यही हो । विकसित मुलुकहरूमा सरकारी विकासकार्यमा विश्वविद्यालयहरूले गहन अनुसन्धान गर्छन् । सरकारले अनुसन्धानका लागि ठूलो लगानी गर्छ । हाम्रा विश्वविद्यालयहरूका अनुसन्धानले पनि देशभित्र उठेका अनेक प्रश्नको उत्तर दिन सक्नुपर्थ्यो । तर, त्यस्तो हुन सकिरहेको छैन । विश्वविद्यालयभित्र महान् मस्तिष्क प्रवेश गर्छन् र केही सूचनाको पोको बोकेर निस्कन्छन् । २५ वर्ष लगाई लाखौं खर्च गरेर स्नातकोत्तर सकेको विद्यार्थी जापानी, कोरियाली वा अंग्रेजी भाषा पढ्न फेरि कन्सल्टेन्सी धाउन बाध्य छ । यसर्थ, विश्वविद्यालयको शिक्षा सकेर निस्केका विद्यार्थीको विज्ञता राज्यले प्रत्येक क्षेत्रको उन्नति र विकासमा लगाउने सामर्थ्य राख्नुपर्छ ।अर्कोतिर, हाम्रा विश्वविद्यालयहरू अनुसन्धान र आविष्कारका केन्द्र बन्नुपर्ने थियो, तर त्यस्तो हुन सकेन । शिक्षकले नोट लेखाइदिने, विद्यार्थीले सार्ने र घोकेर परीक्षामा लेख्नेमा मात्रै समय व्यतीत भयो । शिक्षा परीक्षामा सीमित हुनु विडम्बनापूर्ण हो । विश्वविद्यालयको शिक्षा परीक्षामुखी भएकै कारण पुराना प्रश्नहरू अत्यधिक दोहोरिन्छन् । केही दिनअगाडिको त्रिविकै परीक्षामा अघिल्लो वर्षको प्रश्नपत्र हुबहु दोहोरिनुले त्यहाँभित्रको गैरजिम्मेवारीलाई छताछुल्ल पारिदिएको छ । यसले विद्यार्थीलाई चिट चोर्न उत्प्रेरित गरेको छ । विश्वविद्यालयका परीक्षाहरू सकिएपछि परीक्षा हलमा चिटका खात भेटिन्छन् । शौचालयका कुनाकुनामा चिट लुकाइएका हुन्छन् । चिट चोर्न नदिइएको झोंकमा विद्यार्थीले शिक्षक कुट्ने अशोभनीय हर्कत दोहोरिरहेका छन् । चिट चोर्न मिल्ने खालका प्रश्न सोध्ने र परीक्षा लिने शैली रहुन्जेल यस्ता घटना दोहोरिन्छन् । चिट प्रथालाई निरुत्साहित गर्ने गरी परीक्षा प्रणाली बदल्न विश्वविद्यालयले सोच्नुपर्ने हो ।विश्वविद्यालय भनेको देशको मस्तिष्क हो । देशको मस्तिष्क बिग्रनु भनेको देश पक्षाघातको सिकार बन्नु हो । यसको उपचार र निदानका लागि सरकार र सबै राजनीतिक दलले मजबुत आधार तय गर्न आवश्यक छ । महर नेविसंघका पूर्वअध्यक्ष तथा नेपाली कांग्रेसका केन्द्रीय सदस्य हुन् ।"
काठमाडौंमा मनाइयो पाकिस्तानको ७५ औं स्वतन्त्रता दिवस,"काठमाडौं (कास) पाकिस्तानको ७५ औं स्वतन्त्रता दिवसका अवसरमा आइतबार काठमाडौंमा राजदूत सैइद हैदर साहले झन्डोत्तलन गरेका छन् । दूतावासले आयोजना गरेको कार्यक्रममा दूतावासका अधिकारी तथा कर्मचारी र पाकिस्तानी समुदायको सहभागिता थियो । त्यस अवसरमा पाकिस्तानका राष्ट्रपति र प्रधानमन्त्रीको सन्देश पढेर सुनाइएको थियो ।कार्यक्रममा राजदूत साहले मोहम्मद अली जिन्नाको नेतृत्वमा भएको पाकिस्तान आन्दोलन स्मरण गरे । उनले जम्मु कश्मीरको विवाद उल्लेख गर्दै दिगो शान्ति, स्थायित्व र समृद्धिका लागि जनताको चाहना तथा संयुक्त राष्ट्रसंघको प्रस्तावअनुसार विवादको समाधान अपरिहार्य रहेको धारणा राखे ।"
'सेतो हात्ती बन्न सक्छ पोखरा विमानस्थल,"(पोखरा)  नागरिक उड्डयन प्राधिकरण (क्यान) को निर्णयलाई आधार मान्ने हो भने आगामी पुस १७ बाट पोखरा अन्तर्राष्ट्रिय विमानस्थल सञ्चालनमा आउने छ । निश्चित बिजनेस प्लान बिनै आएको सरकारी घोषणाले पोखरामा भने उल्लासभन्दा बढी संशय पैदा गरेको छ । सन् २०१७ जुलाई ११ मा निर्माण सुरु भएको राष्ट्रिय गौरवको आयोजना सन् २०२१ जुलाई १० मा सकिनुपर्ने हो । कोरोना महामारीका कारण एक वर्ष म्याद थपियो । तैपनि काम नसकिएपछि आगामी डिसेम्बरसम्म म्याद लम्ब्याइएको छ । हाल ९८ प्रतिशत काम सकिएको भनिएको विमानस्थल पुस १७ (जनवरी १) बाट सञ्चालन आउने भनिए पनि तोकिएको मितिमै अन्तर्राष्ट्रिय उडान हुनेमा पोखराकै सरोकारवाला विश्वस्त छैनन् । विश्वस्त हुन नसकिने पहिलो कारणमा पर्छ, पोखराको ल्यान्डफिल साइट व्यवस्थापन । अर्को हो, रिट्ठेपानी डाँडा कटान । ठेकेदार कम्पनी चाइना सीएएमसी इन्जिनियरिङले विमानस्थल बनाइसक्दा नेपालतर्फबाट हुनुपर्ने काममा ढिलाइ भएको छ । त्यसबाहेक सरकारले विमानस्थल सञ्चालनको खाका नै तयार गरेको छैन । न एयर रुटको टुंगो लागेको छ, न कुनकुन देशका कुनकुन कम्पनीले पोखरामा उडान भर्छन् भन्ने निश्चित नै भएको छ । विमानस्थल बन्न सुरु भएको पाँच वर्ष भइसक्दा नसरेको ल्यान्डफिल साइट अबको पाँच महिनामा सर्ला भन्ने विश्वास पोखरावासीले गरेका छैनन् । विमानस्थल निर्माणकै क्रममा काट्नुपर्ने डाँडामा हालसम्म रूख मात्रै काटिएको देखेर पनि प्राधिकरणले अबको पाँच महिनामा सञ्चालन कार्ययोजना टुंगो भन्नेमा सरोकारवालाले आशंका व्यक्त गरेका हुन् । सरकारी निकायले काम गरिरहेको देखाउन मात्रै सञ्चालनको मिति घोषणा गरिएको नेपाल उद्योग वाणिज्य महासंघका पूर्वअध्यक्ष आनन्दराज मुल्मी बताउँछन् । बिजनेस प्लान नभईकन मिति घोषणा हुनु भनेको काम गरेको भान पार्न खोज्नु मात्र हो, उनी भन्छन्, त्यतिबेलासम्म रिट्ठेपानी डाँडा कटान र ल्यान्डफिल साइट व्यवस्थापन नै भएछ भने पनि यहाँबाट कहाँ जहाज जाने हो, कहाँकहाँबाट यहाँ आउने हो, कति व्यापार गर्ने हो, सरकारले भन्न सकेको छैन ।भैरहवाको गौतम बुद्ध अन्तर्राष्ट्रिय विमानस्थलभन्दा पोखराको विमानस्थल सानो हो । गौतम बुद्धको रन वेको लम्बाइ ३ हजार मिटर छ, जब कि पोखराको २ हजार ५ सय मिटर मात्रै हो । यहाँ १ सय ५० देखि १ सय ८० सिट संख्या भएका एयरबस ३२० र बोइङ ७५७ वा सोसरहका जहाज मात्रै आउजाउ गर्न सक्छन् । सानो जहाज चलाउँदा लागत बढी पर्ने भएकाले पोखराबाट उड्दा यात्रुलाई भैरहवाभन्दा महँगो हुने सम्भावना छ । लुम्बिनी क्षेत्रलाई लक्ष्य गरी बनाइएको गौतम बुद्ध विमानस्थलले उल्लेखनीय प्रगति हासिल गर्न सकेको छैन । वैदेशिक रोजगारीमा गएका कामदार काठमाडौंबाट उड्नु र ओर्लनुको सट्टा लुम्बिनीबाट उड्ने र ओर्लने मात्रै भएको छ । त्यहाँ उडान र अवतरण शुल्कमा जहाज कम्पनीलाई सहुलियत दिइएकाले टिकट सस्तो परेको छ । तर त्यस्तो सहुलियत दिगो नहुने भएकाले त्यसपछिको अवस्थालाई हेरेर मूल्यांकन गर्नुपर्ने मुल्मी बताउँछन् । अपेक्षा गरेअनुसार अन्तर्राष्ट्रिय पर्यटक सिधै पोखरा आउने सम्भावना मुल्मी खासै देख्दैनन् । तथ्यांक केलाउने हो भने कोभिड महामारीअघि १५ करोड चिनियाँ पर्यटक विश्वभर घुमे । तर नेपालको भागमा जम्मा साढे दुई लाख हाराहारी मात्रै परे । कुनै देशमा पर्यटक भित्रिन वरिपरिका मुलुकको भूमिका हुन्छ । सन् २०२० मा चीनमा झन्डै ८ करोड पर्यटक पुगे । त्यहाँ पुग्नेमा धेरैजसो दक्षिण पूर्वी एसियाकै पर्यटक थिए । पर्यटक आकर्षित गर्न छिमेकी मुलुकको कुन सहरलाई केन्द्रित गर्ने भन्ने यकिन नगर्दासम्म पर्यटक आउने सम्भावना मुल्मी देख्दैनन् । साताको एकाध उडान वा महिनामा ८१० उडानले यो विमानस्थल धानिँदैन । यो विमानस्थलको लागत नै बढी छ, उनी थप्छन्, सञ्चालनमा आएपछि एक्जिम बैंकलाई झन्डै एक दिनमा १० लाख रुपैयाँ ब्याज मात्रै बुझाउनुपर्छ । आक्रामक ढंगले पर्यटक ल्याउन सकेनौं भने सेतो हात्ती हुने खतरा छ । २२ अर्ब रुपैयाँ लागतमा विमानस्थल निर्माण भइरहेको छ । उक्त रकममध्ये ७५ प्रतिशत चीनको एक्जिम बैंकको २ प्रतिशत ब्याज र २५ प्रतिशत चीन सरकारको निर्ब्याजी ऋण हो । सञ्चालनमा आएको ७ वर्षपछि ऋण तिर्न सुरु गर्नुपर्ने सम्झौतामा उल्लेख छ । तीन हजार मिटर रन वे नहुँदासम्म विमानस्थलले बिजनेस प्लान नै बनाउन नसक्ने र ठूला क्षमताका जहाज नचलाउँदासम्म आर्थिक रूपमा समेत दिगो नहुने मुल्मी बताउँछन् । पाँच वर्षमा विमानस्थल बन्न आवश्यक सबै जानकारी प्राधिकरणसँग थियो तर डाँडाकटानको निर्णय अन्तिम समयमा राखियो । योजनाबद्ध रूपमा काम नहुनुको यो एउटा उदाहरण हो । विमानस्थल बनेपछि फ्युल स्टेसन चाहिन्छ भन्ने प्राधिकरणलाई थाहा थियो तर अहिलेसम्म बन्न सकेको छैन । यसले के देखिन्छ भने प्राधिकरणले एकदेखि डेढ वर्षको पनि योजना बनाउन सक्दैन, मुल्मी भन्छन्, बिजनेस प्लान पनि त्यति सजिलै बन्दैन । पहल लिने कुरामा नेपाल सरकार र यहाँको कर्मचारीतन्त्र कमजोर छ । मुल्मीको तर्कसँग सहमत छन्, पोखरा पर्यटन परिषद्का अध्यक्ष गोपीबहादुर भट्टराई । पुस १७ मा अन्तर्राष्ट्रिय उडान सुरु हुनेमा उनी विश्वस्त छैनन् । विमानस्थलले गर्ने व्यापारको योजना बनाउन सरकार संवेदनशील नभएको उनको ठम्याइ छ । अन्तर्राष्ट्रिय उडान हुँदा कार्गो पनि चल्नुपर्छ, उनी भन्छन्, तर यहाँ कार्गोका लागि भित्रिने र बाहिरिने छुट्टै संरचना छैन । पहिलो उडान अन्तर्राष्ट्रिय नभई आन्तरिक मात्रै गरिए त्यसले विमानस्थलकै प्रतिष्ठामा आँच पुग्ने उनको भनाइ छ । पोखरा१४ को बाच्छेवुडुवास्थित ल्यान्डफिल साइट विमानस्थलबाट ४ किलोमिटर दूरीमा छ । अन्तर्राष्ट्रिय नागरिक उड्डयन संस्था (आईकाओ) को मापदण्डअनुसार ल्यान्डफिल साइट विमानस्थलभन्दा १३ किमि पर हुनुपर्छ । दिनमा झन्डै २ सय टन फोहोर विसर्जन हुने ल्यान्डफिल साइट विमानस्थल सञ्चालनपूर्व सार्नुपर्छ । पन्छीविद्का अनुसार चरालाई अन्तै बानी पार्न ६ महिनादेखि एक वर्ष लाग्छ । पोखरा पन्छी समाजका अध्यक्ष मनशान्त घिमिरेका अनुसार ल्यान्डफिल साइटमा आहाराको खोजीमा बस्ने चरा छँदै छन्, विमानस्थलकै वरिपरि गुँड बनाएर बसेका लोपोन्मुख गिद्धसमेत छन् । ल्यान्डफिल साइट सारेर भोलि चराको बासस्थान परिवर्तन हुँदैन, उनले भने, तर यो कुरा किन नबुझिएको हो ?पोखरा महानगरले पहिला भलाम र पछि भरतपोखरीमा ल्यान्डफिल साइट सार्ने भने पनि दुवै वडाका बासिन्दाको विरोधपछि ठाउँको टुंगो लागेको छैन । फोहोर व्यवस्थापन प्रणालीबारे बुझ्न महानगरको एक टोली धरान पुगेर फर्किएको छ भने अर्को टोली दिल्ली जाने तयारीमा छ ।विमानस्थलमा उडान र अवतरणमा अवरोधका रूपमा देखिएको पूर्वपट्टिको रिट्ठेपानी डाँडा कटानका लागि ५ वर्षमा बल्ल रूख काटिएको छ । जब कि निर्माणकै बेला उक्त डाँडा ४० मिटर काट्नुपर्छ भन्ने प्राधिकरणलाई थाहा थियो । अक्टोबरमा हुने भनिएको यान्त्रिक परीक्षण (क्यालिब्रेसन) उडानका लागि १४ मिटर काटेर काम चलाइने भएको छ । डाँडा कटानका लागि खरिद प्रक्रिया अघि बढेको छैन । त्यसमा जान नयाँ ठेक्का लगाउने वा विमानस्थल निर्माण गरिरहेको चिनियाँ कम्पनीलाई दिने भन्नेमा टुंगो नलागेको विमानस्थल आयोजना प्रमुख विनेश मुनकर्मी बताउँछन् । ल्यान्डफिल साइट सार्नुजत्तिको चुनौतीपूर्ण भने डाँडा कटानमा छैन । प्राधिकरणले खरिद प्रक्रियाको टुंगो लगाएको एकदुई महिनामै डाँडा कटानको काम सकिन्छ । यो विमानस्थल नेपालमा भएका भन्दा फरक प्रकारको छ । नेपालमै पहिलोपल्ट विमानस्थलमा प्यासेन्जर बोर्डिङ ब्रिज राखिएको छ । प्यासेन्जर टर्मिनलबाट यात्रु सिधै जहाजमा पुग्न सक्छन् भने जहाजबाट सिधै टर्मिनल बिल्डिङमा फर्कन सक्छन् । सिमेन्ट ढलान गरिएको रनवे छ, जुन खर्चिलो भए पनि टिकाउ हुन्छ । यस विमानस्थलमा निगरानी प्रणाली वाइड एरिया मल्टिल्याटरेसन (वाम) प्रविधिको हुन्छ । पोखरा उपत्यकाका वरिपरिका डाँडामा डिभाइस राखिएको छ, मुनकर्मीले भने, त्यसैको सहयोगमा सर्भिलेन्स सिस्टम (निगरानी प्रणाली) सञ्चालन हुन्छ । अहिले विश्वव्यापी रूपमा यो प्रविधि प्रयोगमा छ ।"
स्थानीय तहलाई पनि ऋणपत्र जारी गर्ने अधिकार दिइँदै,"(काठमाडौं)  स्थानीय तहले पनि ऋणपत्र जारी गरेर आन्तरिक ऋण उठाउने अधिकार पाउने भएका छन् । हाल संघीय र प्रदेश सरकारले मात्रै यो अधिकार पाइरहेका छन् । संसद्मा विचाराधीन सार्वजनिक ऋण व्यवस्थापनसम्बन्धी कानुनलाई संशोधन र एकीकरण गर्न बनेको विधेयक मार्फत यस्तो व्यवस्था ल्याउन लागिएको हो ।प्रतिनिधिसभा बैठकमा आइतबार अर्थमन्त्री जनार्दन शर्माले अर्थ समितिको प्रतिवेदनसहितको सार्वजनिक ऋण व्यवस्थापन विधेयक ०७६ माथि छलफल गरियोस् भन्ने प्रस्ताव पेस गर्ने कार्यसूची थियो । तर गणपूरक संख्या नपुगेपछि उक्त प्रस्ताव पेस हुन पाएन । संसद् बैठक मंगलबारसम्मका लागि स्थगन गरिएको छ । आइतबारको कार्यसूचीमा भएका प्रस्ताव मंगलबार प्रतिनिधिसभामा पेस भए सम्भवतः सार्वजनिक ऋण व्यवस्थापनसम्बन्धी विधेयकमाथि पनि छलफल हुनेछ । अर्थ समितिले तयार पारेको प्रतिवेदनअनुरूप नै विधेयक पारित भए आन्तरिक ऋण उठाउन स्थानीय सरकारले पनि अधिकार पाउनेछन् ।आन्तरिक ऋण उठाउन ऋणपत्र जारी गर्दा प्रदेश र स्थानीय तहले संघीय सरकारको अनुमति लिनुपर्नेछ । नेपाल सरकारले वा नेपाल सरकारको सहमतिमा प्रदेश सरकारले आयोगले सिफारिस गरेको सीमाभित्र रही आवश्यक परिमाणमा एकै वा पटकपटक गरी कुनै एक वा बढी प्रकारको ऋणपत्र निष्कासन गरी प्रचलित कानुनको अधीनमा रही आन्तरिक ऋण उठाउन सक्नेछ, विधेयकमाथि अर्थ समितिले तयार पारेको प्रतिवेदनमा भनिएको छ । प्रदेश र स्थानीय तहको ऋण उठाउन तथा ऋण व्यवस्थापनसम्बन्धी काममा सार्वजनिक ऋण व्यवस्थापन कार्यालयले सहजीकरण गर्नेछ ।प्रदेश तथा स्थानीय तहले विदेशी ऋण लिन नपाउने र उनीहरूले आन्तरिक ऋण लिन सक्ने रकमको सीमा राष्ट्रिय प्राकृतिक स्रोत तथा वित्त आयोगले निर्धारण गर्ने पनि विधेयकमा उल्लेख छ । विधेयकले वैदेशिक ऋण लिने अधिकार संघ सरकारलाई मात्रै दिइएको छ । प्रदेश सरकार वा स्थानीय तहका लागि लिनुपर्ने वैदेशिक ऋण पनि संघ सरकारले नै लिनेछ । तर त्यस्तो ऋणको व्ययभार भने सम्बन्धित प्रदेश वा स्थानीय तहको सञ्चित कोषबाट बेहोरिनेछ ।संघ सरकारको जमानतमा लिइएको ऋण तिर्न नसके त्यस्तो ऋणको साँवा र ब्याज सम्बन्धित प्रदेश वा स्थानीय तहलाई उपलब्ध गराउने राजस्व बाँडफाँटको रकमबाट कट्टा गर्न सकिने प्रावधान पनि विधेयकमा राखिएको छ । संघ सरकारले जमानत र प्रतिजमानत दिँदा त्यसको सिफारिस गर्न राष्ट्रिय योजना आयोगको सम्बन्धित क्षेत्र हेर्ने सदस्य संयोजक, अर्थ मन्त्रालय, कानुन न्याय तथा संसदीय मामिला मन्त्रालय र जमानत दिने परियोजनासँग सम्बन्धित मन्त्रालयको सचिव सदस्य रहने गरी एक समिति गठन गरिने पनि विधेयकमा उल्लेख छ ।संघ सरकारले बाह्य ऋण उठाउने अधिकतम सीमा पनि विधेयकमा राखिएको छ । कुल गार्हस्थ्य उत्पादन (जीडीपी) को तुलनामा विदेशी ऋणको अनुपात एक तिहाइभन्दा बढी नहुने गरी ऐनमार्फत सीमा निर्धारण गर्न लागिएको हो ।"
खराब व्यक्तिलाई नै जिम्मेवारी दिनुपर्छ : प्रभाकर,"(काठमाडौं)  जब टिममा एउटा व्यक्ति खराब हुन्छ, उसैलाई नै त्यो टिमको जिम्मेवारी दिनुपर्छ, नेपाली राष्ट्रिय क्रिकेट टोलीका नवनियुक्त प्रशिक्षक मनोज प्रभाकर यसरी नै सोच्छन् । कारण प्रभाकरको विचारमा यसले त्यो खराब व्यक्तिमाथि दबाब सिर्जना गर्छ । नेपाली टोलीभित्र ग्रुपिजमको बारेमा प्रश्न गर्दा उनी त्यसलाई फरक ढंगले यसरी उत्तर फर्काइरहेका थिए । अहिले हामी एउटा परिवार हौं, यदि परिवारमा एउटा समूह छुट्टिएर बसेको हुन्छ भने त्यो परिवारले सफलता हात पार्ने सम्भावना रहँदैन । परिवारमा कोही एक जना दुःखी छ भने त्यसको पीडा पूरा परिवारले बेहोरिरहेको हुन्छ, प्रभाकर खेलाडीलाई विश्वस्त बनाउने आफ्नो फर्मुला सुनाउँदै थिए, हामी एउटा परिवारका रूपमा खेल्छौं र जुध्छौं भने भविष्यमा सामूहिक रूपमा त्यसको सफलता पनि पाउँछौं ।यस्तो अवस्था चारैतिर छ तर त्यसलाई कसरी लिने भन्ने त्यही व्यक्तिमा भर पर्ने प्रभाकरले बताए । अघिल्लो साता नेपाल क्रिकेट संघ (क्यान) ले प्रशिक्षकमा नियुक्त गरेका भारतका पूर्वअलराउन्डर प्रभाकर शनिबार राति नेपाल आइपुगेका थिए र आइतबार सञ्चारमाध्यमसामु प्रस्तुत भएका थिए । २०१५१६ मा अफगानिस्तानको बलिङ प्रशिक्षक रहिसकेका प्रभाकरले पहिलो पटक राष्ट्रिय टोलीको मुख्य प्रशिक्षकको जिम्मेवारी पाएका हुन् । उनले आइतबार बिहान त्रिवि क्रिकेट मैदान कीर्तिपुर गएर नेपाली टोलीको अभ्यासमा समावेश भएका थिए । नेपालको टोली युवा भएकाले चाँडै लय लिने विश्वास उनको थियो । जब म अफगानिस्तानमा थिएँ, उनीहरू कहीं थिएनन् । युवा टोली छरितो र जहिले सिक्नलाई लालायित हुन्छन्, नेपाली टोलीको औसत उमेर २२ वर्ष छ, यो भनेको युवा टोली हो । युवाले चाँडो सिक्छन् र राम्रो प्रदर्शन गर्छन्, प्रभाकरले भने, आज मैदानमा जसरी उनीहरू मैले भनेको सुनिरहेको थिए, विचारहरू राखिरहेको थिए, त्यसले मेरो पहिलो दिनलाई निकै फलदायी बनाएको थियो । यसलाई मैले धेरै सकारात्मक रूपमा लिएको छु । यसको नतिजा केही समयमै देख्न पाइन्छ ।पहिलो दिनको अभ्यासमा ब्याटरबाट उनी सन्तुष्ट हुन सकेनन् । अर्को उनी ९० को दशकको क्रिकेट शैलीमा पनि फर्किए । हाम्रो लक्ष्य एकदिवसीय मान्यता रक्षा गर्नु हो, हामी त्यसैको प्रतीक्षामा छौं । तर अहिलेको क्रिकेटको कमजोरी सबै जना आईपीएल खेल्न चाहन्छन्, त्यसपछि टेक्निक गलत हुन्छ । आईपीएल पावर खेल हो, जबकि टेक्निक सुधार्न एकदिवसीय र टेस्ट खेल्नु आवश्यक हुन्छ, प्रभाकरले भने, मेरो पहिलो लक्ष्य टेक्निकलाई सुधार गर्नु हुनेछ, त्यसपछि टेस्टका बारेमा योजना बनाउनेछौं । टेस्टमा पुग्नुभन्दा पहिला विश्वकप लिग २ मा बाँकी रहेकामध्येबाट अधिकतम खेल जित्नु आवश्यक छ । नेपालले लिग २ मा २० वटा म्याच खेलिसकेको छ । १६ वटा म्याच खेल्न बाँकी रहेको अवस्थामा नेपाल सात राष्ट्र सहभागी प्रतियोगिताको छैटौं स्थानमा छ । एकदिवसीय मान्यता जोगाउन कम्तीमा पाँचौं स्थानभित्र रहनुपर्ने अवस्थामा प्रभाकरले भने, अब हाम्रो ध्यान बाँकी रहेको १६ खेलमा हुनेछ, जसमा अधिकतम खेल जित्नुपर्नेछ ।"
