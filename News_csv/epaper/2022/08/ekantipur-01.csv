शीर्षक,विवरण
साताभित्रै चुनाव घोषणा,"यस आधारमा हरेक सदस्यको निर्वाचित मिति फरकफरक गणना गर्दा विवाद हुने भन्दै आयोगले पहिलो सदस्य निर्वाचित मितिलाई आधार मानेर प्रतिनिधिसभा र प्रदेशसभा सदस्यको पदावधि गणना गर्नु व्यावहारिक र निर्विवाद हुने व्याख्या गरेको छ । त्यही कारण मंसिर २२ भित्रै निर्वाचन भइसक्नुपर्नेमा आयोगको जोड छ । २०७४ मंसिर १० मा ३२ जिल्ला र मंसिर २१ मा ४५ जिल्ला गरी दुई चरणमा प्रतिनिधिसभा सदस्य र प्रदेशसभा सदस्यको निर्वाचन गरिएको थियो । आयोगका अनुसार मंसिर २२ मा प्रतिनिधिसभा सदस्य र प्रदेशसभा सदस्य निर्वाचनको पहिलो नतिजा प्रकाशित भएको थियो । आयोगले प्रतिनिधिसभाको निर्वाचन पूरा गरी राष्ट्रपति र उपराष्ट्रपतिको निर्वाचनसमेत पुस मसान्तभित्र गरिसक्नुपर्ने प्रस्ताव गरेको छ । मिति घोषणा भएपछि मतदाताको विवरण अद्यावधिक गरेर छाप्नुपर्ने हुन्छ । मिति घोषणा भएको भोलिपल्टदेखि मात्रै मतदाता नामावली संकलनको काम रोकिन्छ । नामावली तयार गरी प्रकाशन गर्न कम्तीमा ६० दिन लाग्ने आयोग स्रोतले जनाएको छ । मतदाता संख्याको आधारमा मतदान केन्द्र निर्धारण गर्नुपर्ने हुन्छ । अन्तिम मतदाता नामावली टुंगिएपछि मतदान केन्द्र निर्धारण गरिन्छ ।सर्वोच्च अदालतको असार ३० को परमादेशअनुसार निर्वाचनमा कर्मचारी, कारागार, थुनुवा, सेना, प्रहरीमा समेत अस्थायी मतदाता नामावली संकलनको व्यवस्था गर्नुपर्ने हुन्छ । उनीहरूले समानुपातिक प्रणालीमा भाग लिन पाउँछन् । अस्थायी मतदाता नामावलीका लागि मतदान केन्द्र निर्धारण गर्न कम्तीमा ३० दिन लाग्ने आयोगले जनाएको छ । मतदाता नामावली तयार भएपछि परिचयपत्र छपाइ गर्नुपर्ने हुन्छ । छपाइ भएको सामग्री निर्वाचन कार्यालयसम्म ढुवानी गर्नुपर्ने हुन्छ । नामावली छपाइ गरेर ढुवानी गर्न अर्को ३० दिन लाग्ने आयोगले जनाएको छ । यी सबै काम गर्न कम्तीमा १ सय २० दिन लाग्ने आयोगले जनाएको छ । निर्वाचन मिति घोषणा नभएसम्म यी कुनै पनि काम गर्न सम्भव हुँदैन । यसबाहेक मतपत्रका लागि कागज खरिद र मतपत्र छपाइ ढुवानी गर्ने महत्त्वपूर्ण काम आयोगले गर्नुपर्ने हुन्छ । चार प्रकारका मतपत्र छपाइ गर्न १२ सय टन कागज आवश्यक पर्ने आयोगले सरकारलाई जानकारी गराएको छ । सरकारलाई आयोगले लेखेको पत्रमा भनिएको छ, कागज नेपालमा उत्पादन हुँदैन । मतपत्रको आकारप्रकारसँग मिल्दोजुल्दो आकारप्रकारको स्वीकृत स्पेसिफिकेसनअनुसारको कागज बोलपत्र आह्वान गरी खरिद गर्नुपर्ने हुन्छ । खरिद कार्य पूरा गर्न कम्तीमा ५० दिनसम्म लाग्ने हुन्छ । अन्तिम मतदाता नामावली प्रकाशन भएपछि मतपत्रको जिल्लागत विवरण तयार हुन्छ । मतपत्र ५ सय ३३ प्रकारको हुने आयोगले सरकारलाई जानकारी गराएको छ । प्रतिनिधि र प्रदेशसभाको निर्वाचनमा ८ करोड मतपत्र छाप्नुपर्ने हुन सक्ने आयोगले अनुमान गरेको छ । निर्वाचन हुनुभन्दा १० दिनअघि नै छपाइ गरेर ढुवानी गरिसक्नुपर्ने हुन्छ । कागज खरिद र छपाइ गर्न पनि कम्तीमा १ सय २० दिन लाग्ने भएकाले बेलैमा मिति घोषणा गरिदिन आयोगले सरकारलाई आग्रह गरेको छ । त्यस्तै अन्तर्राष्ट्रिय पर्यवेक्षक संस्थाबाट पर्यवेक्षण गराउन पनि समय लाग्ने आयोगले जनाएको छ । कूटनीतिक नियोगमार्फत कम्तीमा १ सय दिनअघि पर्यवेक्षक संस्थाहरूसँग पत्राचार गर्नुपर्ने हुन्छ । पर्यवेक्षण कार्यविधि निर्माण, आवेदन संकलन, भिसा प्रक्रिया र आन्तरिक व्यवस्थापनका लागि २० दिन समय आवश्यक पर्ने आयोगले जनाएको छ । पर्यवेक्षकलाई पत्राचार र व्यवस्थापन गर्न १ सय २० दिन लाग्ने आयोगले सरकारलाई जानकारी गराइसकेको छ । निर्वाचन सामग्रीहरूको खरिद तथा ढुवानी गर्न पनि १ सय २० दिन आवश्यक पर्ने आयोगले जनाएको छ । निर्वाचनमा कम्तीमा ६५ प्रकारका निर्वाचन सामग्री आवश्यक पर्ने र यी सामग्रीको स्पेसिफिकेसन र लागत अनुमान तयार गर्न कम्तीमा १५ दिन, अन्तर्राष्ट्रिय बजारबाट खरिद गर्नुपर्ने, सामान प्राप्त गर्न कम्तीमा ७० देखि ९० दिनसम्म लाग्ने, निर्वाचनभन्दा १५ दिनअघि निर्वाचन कार्यालयमा ढुवानी गरिसक्न कम्तीमा ३० दिन लाग्ने विगतको अनुभवका आधारमा आयोगले सरकारलाई बेलैमा मिति घोषणा गरेर व्यवस्थापनमा सहयोग गरिदिन आग्रह गरेको स्रोतले जनाएको छ ।निर्वाचनलाई व्यवस्थित र मर्यादित बनाउन आवश्यक पर्ने नियमावली, निर्देशिका, कार्यविधिको मस्यौदा गरी स्वीकृत गर्न कम्तीमा ९० दिन लाग्ने अनुमान गरिएको छ । यी सामग्री छपाइ गरी निर्वाचन कार्यालय र निर्वाचन अधिकृतको कार्यालयसम्म ढुवानी गर्न कम्तीमा ३० दिन लाग्ने आयोगको अनुभव छ । आयोगले प्रस्ताव गरेअनुसार मंसिर २ मा निर्वाचन भएमा दसैं र तिहारको कारणले झन् कामको चाप पर्न सक्ने आयोगको आकलन छ । बेलैमा मिति घोषणा गरिदिन आयोगले सरकारलाई पठाएको पत्रमा भनिएको छ, राष्ट्रिय चाडहरू विजयादशमी, दीपावली तथा छठजस्ता पर्वका कारण सार्वजनिक बिदा हुने र यी बिदाका दिनमा निर्वाचनसम्बन्धी नियमित कार्य गर्न कठिनाइ हुने भएकाले निर्वाचन हुने दिनभन्दा १ सय २० दिनको अवधि नभएमा निर्वाचन व्यवस्थापन गर्न जटिल र चुनौतीपूर्ण बन्नेछ ।"
हेलम्बुमा कृत्रिम हिउँ बनाउन बजेट,"अध्यक्ष शेर्पाले यसका लागि डेढ किलोमिटर लामो पाइपमार्फत हिमाल छेउछाउमा पानीका फोहोरा झार्ने योजना रहेको सुनाए । माथिल्लो क्षेत्रमा फोहोरा बनाएर झार्दा पानी जम्छ, उनले भने ।अध्यक्ष शेर्पाले भारत लद्दाखका इन्जिनियर एवं शिक्षा सुधारकर्ता सोनाम वाङचुङले कृत्रिम हिउँ उत्पादन गर्नका लागि प्रयोग गरेको मोडालिटी पछ्याउन लागेको बताए । उनले भने, त्यहींबाट प्रभावित भएर हेलम्बुमा काला पहाडमा हिउँ पार्न खोजेको हुँ । बजेट धेरै लाग्ने भएकाले यो वर्ष प्राविधिक अध्ययन र प्रयोगका लागि एउटा फोहोरा जडान गर्ने उनको योजना हो । जलवायु विज्ञ एवं मध्यपश्चिम विश्वविद्यालयका विज्ञान तथा प्रविधि संकाय डिन सहप्राध्यापक सुदीप ठकुरी कृत्रिम हिउँ उत्पादन गरेर जलवायु न्याय गर्ने योजना अहिले पनि ट्रायल अवस्थामै रहेको बताउँछन् । हिउँ कति मात्रामा उत्पादन गर्ने, कति क्षेत्रमा ट्रायल गर्ने भन्ने कुरामा निर्भर हुन्छ, उनले भने, ठूलो भूगोल हुने भएकाले त्यसले जलवायु प्रभाव न्यूनीकरण गर्छ भन्ने अनुसन्धान नगरी भन्न सकिँदैन ।काठमाडौं विश्वविद्यालयका प्राध्यापक एवं ग्ल्यासियोलोजिस्ट रिजनभक्त कायस्थले मोटर जडान गरेर कृत्रिम रूपमा हिउँ उत्पादन गर्न गाह्रो हुने बताउँछन् । ठूलो भूगोलमा धेरै मात्रामा हिउँ उत्पादन गर्नका लागि लगानी र खर्चसँगै ऊर्जा पनि आवश्यक पर्ने उनको भनाइ छ । मोटर चलाउनका लागि विद्युत् (ऊर्जा) चाहिन्छ, उनले कान्तिपुरसित भने, हिउँ परेको बेला हिउँ छोप्ने, संकलन गरेर त्यसलाई थुपार्ने, पोखरी खनेर छोप्ने विधिहरू त छन् तर धेरै लगानी र स्रोत खर्च हुन्छ । यो कार्य गर्नेबित्तिकै हिमाल हिउँले सेताम्मे हुने भन्ने ग्यारेन्टी दिन पनि सकिँदैन । लद्दाखमा माथिल्लो क्षेत्रबाट आएको पानीलाई संकलन गरेर त्यसलाई फोहोरामार्फत हिउँ बनाइएको छ । जुन हिउँ बिस्तारै पग्लँदा तल्ला तटीय क्षेत्रका मानिसले कृषिका लागि प्रयोग गर्छन् । नेपालमा तापक्रम बढी हुनुका साथै हिउँ पग्लने दर पनि धेरै भएकाले प्रभावकारी हुनेमा आशंका व्यक्त गर्छन् । नेपालको सवालमा यो योजना नयाँ भएकाले कुन तरिकाले प्रयोग गरिन्छ, कसरी र कुन क्षेत्रमा गरिन्छ भन्नेबारे थाहा भएपछि मात्रै प्रभावकारिताबारे भन्न सकिने प्राध्यापक कायस्थको भनाइ छ । पालिका अध्यक्ष शेर्पा भने कृत्रिम हिउँ उत्पादनका लागि खपत हुने विद्युत् सोलारमार्फत आपूर्ति गर्न सकिने बताउँछन् । उनी भन्छन्, एउटा फोहोरा बनाएर कतिको प्रभावकारी हुन्छ, हेर्छौं अनि मात्रै भन्न सकिन्छ । गत वर्ष असार १ र १७ मा मेलम्चीमा भेमाथाङ पहिरो मिसिएको बाढीले मेलम्ची खानेपानी आयोजनासँगै हेलम्बु र मेलम्ची बजारमा ठूलो क्षति गरेको थियो । हेलम्बुको शिरभेग भेमाथाङको पहिरो सोहोरिएर आएको मेलम्ची बाढीले हेलम्बु र मेलम्ची नगर क्षेत्रलाई ध्वस्त बनाएको थियो । पाँच जनाले ज्यान गुमाएका थिए भने २० जना बेपत्ता भएका थिए । बढ्दो तापक्रमले हिउँ पग्लिएपछि हिमाली क्षेत्रमा चिसोपना हराएको र हिमालमा हिउँ राख्नका लागि कृत्रिम उत्पादन गर्ने भन्दै बजेट विनियोजन गरिएको हो ।"
बाटैमा सुत्केरी,"राजबहादुर शाही (मुगु), चाँदनी कठायत (वीरेन्द्रनगर) र हरि गौतम (रुकुम पश्चिम)"
महानगरका लागि छुट्टै ऐन माग,"कास्की (कास) मुलुकका ६ महानगरका प्रमुखहरूले काम गर्न सहजीकरणका लागि संघसँग छुट्टै ऐन माग गरेका छन् । पोखरामा सम्पन्न मेयर सम्मेलनले सातबुँदे घोषणापत्र जारी गर्दै साझा समस्या र चुनौती पहिचान गरेको हो । फोहोर व्यवस्थापन मुख्य चुनौती र स्थानीय तहले गर्न चाहने काममा सार्वजनिक खरिद ऐन बाधक रहेको रहेको निष्कर्ष सम्मेलनको छ । पोखरा महानगर प्रमुख धनराज आचार्यले फोहोर व्यवस्थापन मुलुकका सबै महानगरको समस्या रहेको बताए । शुक्रबारदेखि चलेको दुईदिने सम्मेलनपछि आइतबार घोषणापत्र जारी गरिएको हो । तीन तहकै सरकारका साझा ऐन र सार्वजनिक खरिद ऐन पनि महानगरका लागि समस्या रहेको सम्मेलनमा बहस भएको थियो । सार्वजनिक खरिद ऐनकै कारण चाहेर पनि कतिपय काम अधुरै छाड्न बाध्य भएको ललितपुरका महानगर प्रमुख चिरीबाबु महर्जनले बताए । महानगरीय सुशासन, नीति तथा योजना व्यवस्थापन, विकास निर्माण र सेवा प्रवाहलाई थप सुदृढ बनाउन महानगरपालिकाका लागि संघीय संसद्बाट छुट्टै ऐन जारी गर्न सम्मेलनले माग गरेको छ । महानगर मञ्च नेपालद्वारा प्रत्येक वर्ष पालैपालो महानगर सम्मेलन आयोजना गर्ने घोषणापत्रमा छ । जवाफदेही कार्यान्वयन प्रणाली सुनिश्चित गर्न हरेक महानगरमा नीति तथा योजना आयोग गठनको माग पनि सम्मेलनको छ । सबै महानगरको संगठन संरचनामा उपयुक्त संस्थागत व्यवस्था गर्ने, महानगरका छिमेकी पालिकासँग हरित तथा समावेशी पूर्वाधार सुशासन तथा विकास, वित्तीय लगानी, आयोजना तर्जुमा र कार्यान्वयन एवं सेवा प्रवाहका क्षेत्रमा सहकार्य गर्ने भनिएको छ । महानगरका पारस्परिक सवाल, समस्या र चुनौतीलाई समन्वित ढंगबाट सम्बोधन गर्ने सन्दर्भमा संघ र प्रदेश सरकार एवं राज्यका अन्य अंग र निकायहरूसँग पारस्परिक सूचना सम्प्रेषण र परामर्श गरी सम्पर्क समन्वय र सहकार्य गर्ने घोषणपत्रमा छ ।महर्जनले सार्वजनिक ऐन २०६३ र नियमावली ६४ अनुसार १२ संशोधनले पनि बाधा अड्काउ नफुकाएको भन्दै महानगरले चाहेर पनि विकास निर्माणका काम समयमै गर्न नसकिने बताए । सम्मेलनमा पोखरा, काठमाडौं, विराटनगर, भरतपुर, ललितपुर र वीरगन्जका प्रमुखले आआफ्ना मुख्य योजना र कार्यान्वयनका चुनौतीबारे बताएका थिए । कार्यक्रममा योजना आयोगका पूर्वउपाध्यक्ष जगदीशचन्द्र पोखरेल, पूर्वाधार विज्ञ सूर्यराज आचार्य र पूर्वसचिव कृष्ण ज्ञवाली, सुदृढ परियोजनाका सरोज बस्नेतलगायतले पनि आफ्ना प्रस्तुति राखेका थिए । दोस्रो सम्मेलन भरतपुरमा गर्ने निर्णय गरिएको छ ।"
निगमको न्यारोबडी पनि ग्राउन्डेड,"(काठमाडौं)  बेलैमा जहाज मर्मत गर्न नसकेर नेपाल वायु सेवा निगमले आफ्ना नियमित उडान भटाभट रद्द गर्न थालेको छ । पछिल्लो पटक शुक्रबार निगमको वाणिज्य विभागले संशोधित बर्खे तालिका जारी गरेर न्यारोबडी (नाइनएनएकेडब्लू) को दायाँ इन्जिनमा समस्या देखिएको भन्दै भारतको दिल्लीका लागि तय भएका तीन र मुम्बईको एक गरी चारवटा उडान रद्द गरेको छ । विभागले शुक्रबार साउन तेस्रो साताका लागि मात्रै तोकेको संशोधित तालिका हो । जहाज नभएपछि अर्को साता थप उडान रद्द हुने सम्भावना छ । यसले एकातिर निगमको शाखमा असर त परेको छ भने अर्कातिर करोडौंको व्यापार पनि गुम्नेछ । तामझामका साथ थालिएको साउदीको रियाद उडान जहाज नभएकै कारणब बन्द गरिएको छ । निगमसँग अन्तर्राष्ट्रिय उडानका लागि दुइटा वाइडबडी र दुइटा न्यारोबडी विमान छन् । यीमध्ये मकालु नेपाली नाम दिइएको वाइडबडी नियमित मर्मत (सीचेक) का लागि इन्डिनेसियामा छ । उक्त विमान पनि नहुँदा अब १० वटा अन्तर्राष्ट्रिय गन्तव्यको चाप दुईटा जहाज (११ न्यारोबडी र वाइडबडी) विमानमाथि आइपरेको छ । निगमसँग आन्तरिक उडानका लागि तीनवटा ट्वीनअटर विमान छन् । दुइटा पालैपालो गरेर एक महिनादेखि ग्राउन्डेड छन् । अर्को अल्फा ब्राभो एक्सरे ग्राउन्डेड गरिएको १० वर्ष लाग्दै छ । निगमका एक इन्जिनियरका अनुसार बिहीबार प्राविधिकहरूले सगरमाथा नेपाली नाम दिइएको न्यारोबडी जहाजको दायाँ इन्जिनको बोरोस्कोप जाँच गर्दा ५ उडान (टेकअफ र ल्यान्डिङ गरी दस साइकल) मात्रै गर्न मिल्ने देखाएको थियो । उक्त जहाजले शनिबार दिल्लीका लागि एउटा मात्रै उडान गर्यो । बोरोस्कोप इन्स्पेक्सन (जाँच) का कारण आइतबारदेखि यो विमानको कतै पनि उडान राखिएको छैन, एक इन्जिनियरले भने, निर्माता कम्पनी एयरबसका प्राविधिकहरूले बोरोस्कोप इन्स्पेक्सनमा गरेको विश्लेषणअनुसार यस्तो अवस्थामा जोखिम लिएर उडान गर्न मिल्दैन । हवाई तथा यात्रु सुरक्षालाई प्राथमिकता दिनुपर्छ ।न्यारोबडी सगरमाथा मर्मत गर्न निगमले सार्वजनिक खरिद ऐनलगायत नियम अवलम्बन गर्नुपर्ने हुन्छ । तर यसलाई मर्मत गर्न र इन्जिन भाडामा ल्याउन निगमले तयारी गरेको छैन । यो इन्जिन नेपालमा बनाउन सकिँदैन । विदेशमा लैजानुपर्छ । निगमले मर्मतका लागि इन्जिन कसलाई दिने टुंगो लगाउन सकेको छैन, निगमका ती इन्जिनियरले भने, यही जहाजको समस्याले टाउको खाइरहेको छ । अर्को ग्राउन्डेड ट्वीनअटरलाई पनि ध्यान दिन सकेका छैनौं । प्राविधिकहरूका अनुसार इन्जिनमा समस्या देखिएको न्यारोबडीको दायाँ इन्जिन झिकेर अर्को राखेपछि केही सयम उडाउनुपर्छ । जहाज ग्राउन्डेड गर्दा निगमले घाटा व्यहोर्ने भएकाले इन्जिन भाडामा लिनुपर्ने हुन्छ । यी सबै गर्न निगमले पहिल्यै तयारी गर्नुपर्थ्यो । सात महिनाअघि यही जहाज बायाँ इन्जिनमा समस्या देखिएपछि कतारको दोहामा ७० दिनसम्म ग्राउन्डेड भएको थियो । त्यसताका समयमै मर्मत र इन्जिन भाडामा ल्याउने निर्णय हुन सकेको थिएन । अहिले दिनको २ हजार डलर (२ लाख ५३ हजार रुपैयाँ) तिरेर निगमले भाडाको इन्जिन राखेको छ । उसको आफ्नै इन्जिन मर्मत भइसकेको छैन । यसको दैनिक भाडाबाहेक उडाउँदा प्रतिउडान र घण्टाको अतिरिक्त भाडा छुट्टै छ । निगमका निर्देशकहरूका अनुसार सरकारको निलम्बनपछि अदालतबाट अल्पकालीन अन्तरिम आदेश ल्याई निगम फर्केका कार्यकारी अध्यक्ष युवराज अधिकारीले आन्तरिक र अन्तर्राष्ट्रिय उडान व्यवस्थापन गर्न सकिरहेका छैनन् । अधिकारीको ध्यान मन्त्रिपरिषद्को स्पष्टीकरण तथा अदालतमा विचाराधीन मुद्दातर्फ मोडिएकाले निगमका उडानमा असर देखिन थालेको हो । उनी मुद्दा मामिलामा केन्द्रित हुँदा निगमको दैनिक कामकारबाहीमा पनि प्रभाव परेको छ । कार्यकारी अध्यक्ष कुन बेला अफिस आउनुहुन्छ, फर्किनुहुन्छ हामी नै थाहा पाउँदैनौं, एक निर्देशकले भने । निगमका कार्यकारी अध्यक्ष अधिकारीले आफू बिरामी भएकाले बोल्न नसक्ने एसएमएस पठाए । निगमको संस्थागत विभागले बुधबार इन्डोनेसियाबाट वाइडबडी मर्मत भएर आउने छ । त्यसपछि न्यारोबडीले उडान गर्दै आएका रुटमा वाइडबडी पठाएर उडान नियमित गर्ने योजना छ ।यसैबीच नेपालको नागरिक उड्डयनलाई नियमनकारी र सेवाप्रदायक संस्थामा विभाजन गर्न युरोपियन युनियनले नौ वर्षदेखि राख्दै आएको सर्त नमान्ने संस्कृति, पर्यटन तथा नागरिक उड्डयनमन्त्री जीवनराम श्रेष्ठले बताएका छन् । नागरिक उड्डयन प्राधिकरणको चालु वर्षको बजेटबारे आइतबार आयोजित पत्रकार सम्मेलनमा उनले प्राधिकरणलाई कसैको इच्छा र चाहनामा नटुक्र्याइने बताए । मन्त्री श्रेष्ठले हवाई यातायातको नियमन गर्ने संयुक्त राष्ट्रसंघ मातहतको अन्तर्राष्ट्रिय उड्डयन संगठन (आईकाओ) को सम्परीक्षण (अडिट) मा नेपालले राम्रो अंक पाइरहेको उल्लेख गर्दै युरोपियन युनियनको कालोसूचीमा नेपाल पर्नु आश्चर्यजनक रहेको बताए ।"
इन्द्रचोकमा नौ दशकपछि डबली,"(काठमाडौं)  इन्द्रचोक (वंघः चुकः) मा रहेको ऐतिहासिक डबली (वंघः दवू) मासिएको झन्डै नौ दशकपछि पुनः सोही ठाउँमा निर्माण भएको छ । इन्द्रजात्रामा निकालिने देवी नाच र १२ वर्षमा श्वेतकाली नाच नचाइने यो डबली प्रदेश सरकारको बजेटबाट बनाइएको हो ।इन्द्रचोकको आकाश भैरवअगाडिको यो डबली राणा प्रधानमन्त्री जुद्धशमशेरले नयाँ सडक बनाउने बेला मासिएको स्थानीय बासिन्दा बताउँछन् । १९९० को भुइँचालोअघि खिचिएको एक तस्बिरमा यो डबलीमा नाच देखाइएको दृश्य छ । त्यही फोटोलाई समेत आधार मानेर डबली बनाउन सजिलो भयो, सम्पदा संरक्षण अभियानकर्मी गणपतिलाल श्रेष्ठले भने, ऐतिहासिक डबली पुरानै अवस्थामा फिर्ता ल्यायौं ।फोटोमा डबली अलि माथि उठेको देखिन्छ । पुरानो फोटोमा दुई इन्च अग्लो ढुंगाको डबली देखिएको छ, डबली डिजाइन गरेका इन्जिनियर अमित बज्राचार्यले भने, सामान्यतया डबली अलि अग्लो नै हुन्छ तर यो दैनिक सवारीसाधन गुड्ने सडकमै भएकाले सडक सतहभन्दा माथि उठाइएको छैन । डबलीको स्वरूप भने दिइएको छ । डबलीमा चाहिने सामान प्रयोग गरिएको छ । लम्बाइ २२ र चौडाइ १८ फिट छ । डबली फिर्ता ल्याउने अभियानको नेतृत्व इन्द्रचोक पुनर्निर्माण समितिले लिएको थियो । व्यस्त सडकमा डबली बनाउन सजिलो थिएन । झन्डै एक महिनासम्म वरपरका पसलसमेत बन्द गर्नुपरेको थियो । सबैको सहयोगले डबली फिर्ता ल्याउन सकियो, यो एउटा उदाहरण पनि भयो, समिति संयोजक केयुरमान सिंहले भने । डबली बनाएको ठाउँ मखन, यट्खाटोल, वसन्तपुर दरबार क्षेत्र, असन, भेडासिंह र जनबहालतर्फ जाने ६ वटा सडकको केन्द्रमा पर्छ । इन्द्रचोकमा किराती राजा यलम्बरको टाउको मानेर पुज्ने परम्परा रहेको आकाश भैरवको मूर्तिसमेत छ । पद्म श्रेष्ठको पुस्तक नेपाल मण्डलका सम्पदामा उल्लेख भएअनुसार किरातीहरूले तीनतले घरशैलीको मन्दिर निर्माण गरेका थिए । तीनतले मन्दिर निर्माण गरेर यलम्बरको टाउकोसमेत प्रतिस्थापित गरेको श्रेष्ठले उल्लेख गरेका छन् । यो ऐतिहासिक चोकलाई समेत पुरानै स्वरूपमा फर्काइएको छ । यही चोक हुँदै सेतो मत्स्येन्द्रनाथको रथ तान्ने बाटो पनि प्राचीन शैलीमै पुनर्निर्माण गरिएको छ ।चोकको डबलीमा १२ वर्षमा हुने श्वेतकाली नृत्यका क्रममा देवगण नाच्ने गर्थे । डबली नहुँदा सडकको बीचमै नाच्दै आएका थिए । श्वेतकाली नृत्यलाई स्थानीय भाषामा न्यतमरु अजिमा नृत्य भनिन्छ, जसका बारेमा कल्पना श्रेष्ठले आफ्नो कृति काठमाडौं उपत्यकाको सांस्कृतिक परम्परा मा उल्लेख गरेकी छन् । अजिमा भनेकै वरिष्ठ देवी हो, नरदेवी गुठीका गुठीयार मच्चाराजा डंगोलले भने, डबलीमै नाच्नुपर्ने चलन छ १२ वर्षे नाचको । तर डबली मासिएपछि सडकमा नाच्नुपरेको थियो ।श्वेतकाली यात्रा प्रत्येक वर्ष मनाइने र १२ वर्षमा मनाइने गरी दुई किसिमका छन् । वर्ष दिनमा मनाइने श्वेतकाली पिचास चतुर्दशीको दिन नरदेवीबाट प्रारम्भ हुन्छ । त्यहाँको श्वेतकाली मन्दिरको दक्षिणपूर्व कुनामा रहेको डबलीमा नृत्य प्रदर्शन गरिन्छ । प्रत्येक वर्ष नाचिने र १२ वर्षमा नाचिने नाचमा केही भिन्नता रहेको श्रेष्ठले बताइन् । वार्षिक नाचमा मनमैंजु (इन्द्रायणी), श्वेतकाली, कुमारी, नारायणी, रुद्रायणी, ब्रह्मायणी, महालक्ष्मी, गणेश, भैरव, बाराही, सिंहिनी र ब्याघिनीसमेत गरी १२ जना देवगण सहभागी हुन्छन् । १२ वर्षे नृत्यमा भने प्रत्येक वर्ष नचाइने देवताबाहेक महादेव, चण्डाशुर, दैत्य, कुमार, सुलमाजु, स्याल, कुकुरसमेत गरी १८ जनाको देवगण हुने श्रेष्ठले बताइन् । १२ वर्षे नृत्य नरदेवीबाट सुरु भएर ललितपुर, कीर्तिपुर, भक्तपुर र बनेपा समेत लगेर नचाइन्छ । देवमाला वंशावलीअनुसार श्वेतकाली नृत्य सूर्यवंशी राजा गुणकामदेवले चलाएका हुन् । वंशावलीअनुसार १९९० को भुइँचालोले श्वेतकालीको देवल केही भएन तर घर भत्किए । भत्किएका घर १९९५ मा पुनर्निर्माण गरिएको थियो ।"
काभ्रेमा संक्रमण दर उच्च,"काभ्रे (कास) काभ्रेमा कोरोना संक्रमण दर फेरि बढेको छ । तीन सातामा परीक्षण गराउनेमध्ये २७७७ प्रतिशतमा कोरोना संक्रमण पुष्टि भएको छ । असार २४ यता परीक्षण गराएका ९ सय २० मध्ये १ सय ६६ जनामा संक्रमण देखिएको हो । कोरोनासँग मिल्दोजुल्दो लक्षण देखिएका धेरै जना उपचारमा गएका छैनन् । खोपका कारण आत्मविश्वास बढेकाले लक्षण देखिए पनि धेरैले परीक्षण गराउन चासो दिएको देखिँदैन, स्वास्थ्य कार्यालयका वरिष्ठ स्वास्थ्य प्रशासक डा पुरुषोत्तमराज सेढाईंले भने, संक्रमण दर उच्च देखिएको छ, परीक्षण बढे संक्रमित संख्या बढ्न सक्छ । स्वास्थ्य कार्यालय काभ्रेका अनुसार महामारीको अघिल्लो लहरसम्म जिल्लामा १ सय ९५ जनाको मृत्यु भएको थियो । आइतबारसम्म जिल्लामा सक्रिय संक्रमितको संख्या ८७ जना छ ।"
मानन्धर युवा समूहले मनायो रजत जयन्ती,भक्तपुर (कास) मध्यपुर थिमिको मानन्धर युवा समूहले रजत जयन्ती मनाएको छ । लोपोन्मुख नौ बाजाको प्रदर्शन गर्दै आयोजित समारोहमा समूहले स्थापनाको २५ औं वर्ष पूरा गरेकोमा मध्यपुर थिमि नगर प्रमुख सुरेन्द्र श्रेष्ठले बधाई दिए । संस्कृति जगेर्नामा मानन्धर समुदायले खेलेको अग्रणी भूमिकालाई स्थानीय तहले बुझेको उनले बताए । नगरपालिका उपप्रमुख विजयकृष्ण श्रेष्ठले एउटै तालमा नौ बाजाको प्रस्तुतिले धैरै आनन्दित तुल्याएको बताए । कार्यक्रम रत्नप्रसाद मानन्धरको सभापतित्वमा भएको थियो ।
प्राविधिक शिक्षालय खुल्दै,"काभ्रे (कास) बर्सेनि हजार जनाभन्दा बढी प्राविधिक जनशक्ति उत्पादन गर्ने लक्ष्यसहित पनौती४ डिहीगाउँमा प्राविधिक तालिम केन्द्र खुल्ने भएको छ । नेपाल भोकेसनल सेन्टर रवीन्द्र पुरी फाउन्डेसनको १ सय ७ रोपनी जग्गामा निर्माण गरिने भएको हो । पुरीले सेन्टरका प्राचार्य प्रकाश कुइँकेललाई जग्गाधनी पुर्जा हस्तान्तरण गरे । पुरीका अनुसार पहिलो बहुद्देश्यीय भवन जर्मन नागरिक हान्स जोआकिम स्नाइडरको सहयोगमा सुलन फ्युर नेपालमार्फत ७ करोड रुपैयाँको लागतमा निर्माण हुनेछ । भवनमा वर्कसप, कक्षाकोठा, कन्फरेन्स हल, मिटिङ हललगायत कक्ष रहनेछन् ।"
बाह्रखरीलाई कथा आह्वान,"काठमाडौं (कास) बाह्रखरी मिडिया प्रालिले बाह्रखरी कथा लेखन प्रतियोगिता २०७९ का लागि कथा आह्वान गरेको छ । बाह्रखरीले आइतबार पत्रकार सम्मेलनमार्फत बाह्रखरी कथा प्रतियोगिता को चौथो शृंखला घोषणा गर्दै प्रतियोगितामा कथा पठाउन नेपाली लेखकलाई आह्वान गरेको हो । नेपाली आख्यान साहित्यमा स्थापित अग्रज साहित्यकारहरूको सम्मान र नवप्रतिभालाई प्रोत्साहित गर्ने उद्देश्यका साथ बाह्रखरीले कथा प्रतियोगिता आयोजना गर्दै आएको छ । आधुनिक नेपाली कथा क्षेत्रमा कलम चलाउने स्थापित लेखकदेखि नवप्रतिभासम्मले कथा प्रतियोगितामा भाग लिन सक्छन् । प्रतियोगिताका लागि नेपाली भाषामा लेखिएको वा अन्य भाषामा लेखिएको अप्रकाशित मौलिक कथालाई आफैंले नेपालीमा अनुवाद गरी पठाउनुपर्नेछ । उक्त कथा अघिल्लो वर्षको प्रतियोगिताका लागि पनि नपठाइएको हुनुपर्ने बाह्रखरीले जनाएको छ । कथा पठाउने अन्तिम म्याद आगामी भदौ १४ लाई तोकिएको छ । बाह्रखरीको आन्तरिक निर्णायक मण्डलले प्रतियोगिताका लागि प्राप्त कथामध्येबाट ५० वटा चुनेर निर्णायक मण्डललाई उपलब्ध गराउनेछ । ती कथामध्येबाट निर्णायक समूहले उत्कृष्ट कथा २०७९ पुस्तकका लागि २५ वटा छान्नेछ र त्यसैमध्येबाट प्रथम, द्वितीय र तृतीय कथा घोषणा गरिनेछ । यस वर्ष साहित्यकार तथा समालोचक कुमारप्रसाद कोइरालाको संयोजकत्वमा साहित्यकारहरू सगुना शाह र उमा सुवेदी निर्णायक समूहमा छन् । प्रतियोगितामा सर्वोत्कृष्ट तीन कथालाई अघिल्ला वर्षहरूमा जस्तै क्रमशः १ लाख, ६० हजार र ४० हजार रुपैयाँ नगद राशिका साथ प्रमाणपत्र प्रदान गरिनेछ । उत्कृष्ट २५ भित्र परेका अन्य २२ कथाकारले पनि जनही पाँच हजार रुपैयाँ पाउनेछन् । कथा प्रतियोगिताको नतिजा २०७९ असोज ३० गते आइतबार सार्वजनिक गरिनेछ र सोही दिन उत्कृष्ट कथा २०७९ को लोकार्पण पनि गरिनेछ । यस वर्ष उत्कृष्ट कथालाई नेपाली कथाको थप प्रतिनिधिमूलक संग्रह बनाउन कथाकारहरू ध्रुवचन्द्र गौतम, माया ठकुरी, बेन्जु शर्मा, राजव र अविनाश श्रेष्ठका कथासमेत समावेश गरिने भएको छ ।"
सरकारले धोका दियो : द्वन्द्वपीडित,"(काठमाडौं)  आफूहरूसँग गरिएको परामर्शभन्दा फरक विधेयक ल्याएर पीडकलाई आममाफी दिने प्रयास गरिएको भन्दै द्वन्द्वपीडितले सरकारबाट धोका भएको निष्कर्ष निकालेका छन् । पीडितसँग एक महिना लामो परामर्शपछि कानुनमन्त्री गोविन्द शर्मा कोइरालाले संसद् सचिवालयमा दर्ता गरेको बेपत्ता व्यक्तिको छानबिन र सत्य निरूपण तथा मेलमिलाप आयोग ऐनको संशोधन विधेयक धोकापूर्ण रहेको भन्दै राज्य तथा माओवादी दुवैतिरका पीडितले आइतबार राजधानीमा प्रदर्शनसमेत गरेका छन् । असार ३१ गते राति संसद्मा दर्ता गरिएको विधेयकमा भएका त्रुटिपूर्ण प्रावधानले न्यायको मर्मलाई नै कुठाराघात गर्ने पीडितले बताएका छन् । मन्त्री कोइरालाले संक्रमणकालीन न्याय प्रक्रियालाई सर्वोच्चको फैसला र अन्तर्राष्ट्रिय मानवअधिकार कानुनअनुसार अघि बढाउने सार्वजनिक प्रतिबद्धता गर्दा पीडितले आफूहरूमा आशाको सञ्चार भएको बताएका थिए । तर मन्त्री शर्मा र कानुन मन्त्रालयमाथि जुन भरोसा र विश्वास गरेका थियौं, त्यसमा गम्भीर धोका भएको महसुस गरेका छौं, द्वन्द्वपीडितका ४० वटा संगठनका प्रतिनिधिले प्रदर्शनलगत्तै संयुक्त विज्ञप्ति जारी गर्दै भनेका छन्, संशोधन विधेयक मस्यौदा भएपछि पीडित र अन्य सरोकारवालासमेतको सुझाव ग्रहण गरेर मात्रै संसद्मा दर्ता गरिने आमबुझाइ र मन्त्रालयको प्रतिबद्धता कुल्चँदै पीडित र नागरिक समाजलाई गुमराहमा राखेर रातारात गम्भीर, त्रुटिपूर्ण र अन्तर्राष्ट्रिय कानुन तथा सर्वोच्च अदालतको आदेशविपरीत हुने गरी पीडकमैत्री विधेयक दर्ता गरियो, यसले हामीलाई स्तब्ध पारेको छ ।मन्त्री कोइरालाले संशोधन विधेयक संसद्मा दर्ता गर्नुअघि सातै प्रदेशमा पुगी संक्रमणकालीन न्यायलाई टुंगोमा पुर्याउन कानुनमा व्यवस्था गर्नुपर्ने प्रावधानबारे पीडितको रायसुझाव आफैंले टिपोट गरेका थिए । त्यसपछि उनले काठमाडौंमा समेत पीडित र मानवअधिकारकर्मीको सुझाव लिएका थिए । यी सबै परामर्शमा पीडितले उत्साहपूर्ण सहभागिता जनाएका थिए । मन्त्री यो विषयका ज्ञाता भएकाले हामीलाई विश्वास थियो संशोधन सर्वोच्चको आदेश र अन्तर्राष्ट्रिय मानवअधिकार कानुनअनुसारै आउँछ, माओवादीद्वारा मारिएका लमजुङका शिक्षक मुक्तिनाथ अधिकारीका छोरा सुमन भन्छन्, तर भनेजस्तो संशोधन आएन । यसमा म मन्त्रीलाई दोष दिन चाहन्न किनभने राजनीतिक तहबाटै हस्तक्षेप भएको छ र पीडकले आफूलाई बचाउने गरी संशोधन पेस गरेका छन्, जुन हामीलाई स्वीकार्य छैन । विधेयकमा भएका प्रावधान पीडितहरूको न्याय प्राप्तिको अहिलेसम्मको लडाइँ, अभिलाषा, आकांक्षा र दण्डहीनताविरुद्धको जारी संघर्षलाई सम्पूर्ण रूपमा निस्तेज पार्ने गरी र सारभूत न्यायको मुटुमै प्रहार गर्ने गरी मस्यौदा गरिएको भन्दै पीडितले विज्ञप्तिमा लेखेका छन्, मानवअधिकारको गम्भीर उल्लंघन र मानवअधिकार उल्लंघनअन्तर्गत क्षमादानयोग्य र क्षमादान अयोग्य अपराधहरूलाई जसरी वर्गीकरण गरिएको छ र जसरी प्रचलित कानुनबमोजिम सजाय घटाएर दण्ड सजाय गर्ने प्रावधान प्रस्ताव गरिएको छ, यसले घुमाइफिराइ कानुनी छिद्र प्रयोग गरी पीडकलाई सहज तरिकाले उन्मुक्ति दिलाउन खोजिएको स्पष्ट भएको छ ।संशोधन मस्यौदामा क्रूर यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय र क्रूरतापूर्वक दिएको यातनाबाहेक हत्या, अपहरणलगायतका अन्य सबै अपराधलाई मानवअधिकारको सामान्य उल्लंघन भनेर क्षमादान दिन मिल्ने प्रावधान छन् । यसरी हत्या, अपहरणजस्तो अपराधलाई पनि क्रूर वा अमानवीय भनी प्रमाणित गर्नुपर्ने गरी ऐन संशोधन गर्न खोज्नु उदेकलाग्दो मात्र नभई अन्तर्राष्ट्रिय कानुन र सिद्धान्तअनुसार अमिल्दो र हास्यास्पद भएको पीडितको ठहर छ । विधेयकलाई संसद्को दर्ता सूचीबाट फिर्ता ल्याई त्रुटिपूर्ण प्रावधानहरूलाई सच्याएर फेरि दर्ता गर्नुपर्ने पीडितको माग छ । संसद्मा संशोधन विधेयक पेस गरेलगत्तै कोभिड संक्रमण देखिएपछि आइसोलेसनमा बसेका मन्त्री कोइराला यस मामिलामा टिप्पणी गर्न सक्ने अवस्थामा नभएको उनको सचिवालयले जनाएको छ । विधेयकमा सर्वोच्चको आदेशअनुसारै संशोधन भएको हो, सचिवालय स्रोतले भन्यो, नमिलेका केही कुरा संसद्ले संशोधन गर्न सक्ने अवस्था अन्त्य भइसकेको छैन ।"
विवादबारे बोलेनन्,"(काठमाडौं)  संसदीय छानबिन विशेष समितिबाट सुनियोजित सफाइ पाएको पर्सिपल्टै जनार्दन शर्मा अर्थ मन्त्रालय फर्किएका छन् । शर्मालाई मन्त्रालय फर्काउने उद्देश्यका लागि संसदीय समितिलाई पंगु बनाइएको थियो, कतिसम्म भने बजेटको अघिल्लो राति अनधिकृत रूपमा मन्त्रालय प्रवेश गरेका भनिएका व्यक्तिसँग समितिले बयानसमेत लिएन । सडक र सदनबाट दबाब बढेपछि सभामुख अग्निप्रसाद सापकोटाले असार २२ मा संसदीय छानबिन विशेष समिति बनाएका थिए । समिति गठन भएकै दिन शर्माले पदबाट राजीनामा दिएका थिए । स्रोतका अनुसार त्यतिबेला छानबिन प्रक्रिया पूरा गरेपछि अर्थमन्त्रीकै रूपमा फर्काउने बचन दिएर प्रधानमन्त्री शेरबहादुर देउवा र माओवादी अध्यक्ष पुष्पकमल दाहालले शर्मालाई राजीनामाका लागि मनाएका थिए । सत्तारूढ कांग्रेसकै संस्थापनइतर समूहका नेता भने शर्माको पुनरागमनको विपक्षमा थिए । शर्माकै दल माओवादीभित्र पनि असन्तुष्टि छ । तर, शर्मालाई पदमा फर्काउने उद्देश्यका लागि प्रधानमन्त्री देउवा र माओवादी अध्यक्ष दाहालले सार्वजनिक नैतिकतालाई पूर्णतः बेवास्ता गरेका छन् । माओवादी नेता कृष्णबहादुर महराले भने आरोप पुष्टि हुन नसकेपछि शर्मालाई नै फेरि अर्थमन्त्री बनाउने निर्णय भएको बताए । छानबिनबाट निर्दोष व्यक्तिलाई पुरानै पदमा फिर्ता गरिनु स्वाभाविक हो, उनले भने । देउवानिकट एक नेताले भने राजनीतिक रूपमा प्रधानमन्त्री देउवा र माओवादी अध्यक्ष दाहालले आफ्नो जित देखाउन पनि शर्मालाई अर्थमन्त्री बनाएको बताए । कांग्रेसका एक नेताका अनुसार प्रधानमन्त्री देउवा र माओवादी अध्यक्ष दाहालको जानकारीमा बजेट निर्माणमा अनधिकृत व्यक्तिको प्रवेश भएको थियो । त्यस्तै प्रधानमन्त्री पत्नी एवं कांग्रेस नेता आरजु राणाका लागि पनि शर्मा सहज मन्त्री भएकाले उनको पुनरागमन गराइएको मन्त्रिपरिषद्का एक सदस्यले दाबी गरे । जनार्दनले आफूलाई माओवादीको भन्दा पनि देउवाको टिम ठान्छन् । आरजुको चासो रहेका काम गर्न उनी चनाखो हुने गरेका छन्, यो समझदारीले उनी सिंहदरबार फर्कन महत्त्वपूर्ण भूमिका खेल्यो, ती नेताको दाबी छ । दाहालले शर्मालाई पुनः अर्थमन्त्री बनाएर वामलोकतान्त्रिक गठबन्धन बलियो भएको सन्देश दिएको माओवादीका एक नेताले बताए । माओवादीका वरिष्ठ उपाध्यक्ष नारायणकाजी श्रेष्ठ र वर्षमान पुनलगायत नेताले वाम गठबन्धनको वकालत गरिरहेका बेला शर्माले वामलोकतान्त्रिक गठबन्धनको पक्षमा बोल्दै आएका थिए । आगामी निर्वाचनपछि प्रधानमन्त्री बन्ने दाउमा रहेका दाहालले शर्मालाई महत्त्व दिँदै आएका छन् । आइतबार पदभार ग्रहणपछि अर्थमन्त्री शर्माले आफूलाई पुनः नियुक्ति दिएकामा प्रधानमन्त्री र गठबन्धनका नेताको नामै लिएर धन्यवाद दिए । मलाई बजेट कार्यान्वयन गर्ने अवसर दिनुभएकामा सम्माननीय प्रधानमन्त्रीज्यू र पार्टी अध्यक्ष प्रचण्ड, नेता माधवकुमार नेपाल, उपेन्द्र यादव र दुर्गा पौडेलज्यूलगायतलाई धन्यवाद, उनको भनाइ थियो । एमालेले भने शर्माको पुनरागमनलाई जनताको अपमान भनेको छ । एमाले उपमहासचिव प्रदीप ज्ञवालीले शर्मालाई अर्थमन्त्रीमा पुनर्नियुक्ति गरेर प्रधानमन्त्री देउवा र माओवादी अध्यक्ष दाहालले जनताको संवेदनशीलतामाथि अपमान गरेको टिप्पणी गरे । ज्ञवालीले संसदीय समितिको छानबिन नै अपूरो रहेको र गम्भीर आरोपमाथि पर्याप्त मात्रामा छानबिन हुन नसकेको बताए । उनी संसदीय छानबिन समितिमा सदस्यसमेत थिए । अनधिकृत व्यक्ति प्रवेश गरेको हो कि होइन भन्ने आधार छैन । अरू परिस्थितिजन्य कारणले अनधिकृत व्यक्ति आएको प्रस्टसँग देखिन्छ । त्यसका लागि प्रमाण नै चाहियो र थप अनुसन्धान जरुरी हुन्छ, ज्ञवालीले भने, गम्भीर प्रश्न उठिसकेपछि पनि फेरि सम्बन्धित पार्टी र प्रधानमन्त्रीले पुनः त्यही ठाउँमा फर्काउनु भनेको नेपाली जनतालाई अपमान गर्नु हो । अर्थमन्त्रीमा पुनर्बहाली भएसँगै जनार्दन शर्माले देशको बिग्रँदो अर्थतन्त्र सुधारमा लागिपर्ने प्रतिबद्धता जनाएका छन् । आइतबार पदभार ग्रहणपछि सञ्चारकर्मीसँग शर्माले चालु आर्थिक वर्षको बजेटको प्रभावकारी कार्यान्वयनमार्फत अर्थतन्त्र सुदृढीकरण र आत्मनिर्भरतालाई मुख्य प्राथमिकता दिएको बताए । अर्थमन्त्री शर्माले आयात प्रतिस्थापन, उत्पादन वृद्धि र वैदेशिक मुद्राको सञ्चिति वृद्धि गर्नमा बजेट केन्द्रित रहेको उल्लेख गरे । मन्त्री शर्माले अर्थ मन्त्रालयका कर्मचारीबाट पूर्ण सहयोगको अपेक्षा राखेको बताए । राजस्व सचिव कृष्णहरि पुष्करले अर्थमन्त्रीको काममा मन्त्रालयका कर्मचारीको पूर्ण सहयोग रहने बताए । उहाँको नेतृत्वमा हामीले बजेट लेख्यौं, अब कार्यान्वयन पनि उहाँकै नेतृत्वमा गर्न पाउँदा हामी हर्षित र खुसी छौं, उनले भने, आशा छ, जुन पावन उद्देश्यले बजेट ल्याएका थियौं, त्यसको सफल कार्यान्वयनका लागि सहयोग रहनेछ । मन्त्रालयका कर्मचारीका तर्फबाट म अर्थमन्त्रीलाई पूर्ण सहयोगको प्रतिबद्धता जनाउँछु । अर्थ सचिव मधुकुमार मरासिनी अर्थमन्त्रीको स्वागतमा देखिएनन् । एसियाली विकास बैंकको कार्यक्रमका लागि पोखरा गएका कारण अर्थमन्त्रीको स्वागत कार्यक्रममा अनुपस्थित रहेको अर्थ सचिव मरासिनीको सचिवालयले जनाएको छ । नेपाल राष्ट्र बैंकका गभर्नर महाप्रसाद अधिकारी पनि स्वागत कार्यक्रममा देखिएनन् ।पुनर्बहालीपछि अर्थमन्त्री शर्माले कर्जा सुरक्षण कोषबाट सञ्चालित सुरक्षण कार्यक्रम र लघुबिमा सहयोग कार्यक्रमको दायरा विस्तार गर्नेसम्बन्धी निर्णय गरेका छन् ।"
देउवादाहालको निर्लज्ज शासन,"बजेट निर्माणका बेला अनधिकृत व्यक्तिलाई अर्थ मन्त्रालय प्रवेश गराई करका दर हेरफेर गराएको आरोपमा राजीनामा दिएका जनार्दन शर्मालाई नै पुनः अर्थमन्त्री बनाएर प्रधानमन्त्री शेरबहादुर देउवा र माओवादी अध्यक्ष पुष्पकमल दाहालले यो देश विधिपद्धति, नैतिक राजनीतिका मूल्यमान्यता र लोकमतका आधारमा नभई पूरापूर आफूहरूको हुकुम प्रमांगी मा चल्छ भन्ने सन्देश दिएका छन् । आर्थिक अपराधको संगीन आरोप लागेको व्यक्तिलाई संसदीय छानबिनको नौटंकीमञ्चमा चोख्याएको अभिनय गराई पुनः जिम्मेवारी सुम्पिएर उनीहरूले स्वेच्छाचारी राजको झल्को दिएका छन् । यसबाट पूर्वकार्यकालमा आफूले गरेका हर्कतका निम्ति अर्थमन्त्री शर्मा निमित्त नायक मात्र थिए, खास सूत्रधार त देउवा र दाहाल नै रहेछन् भन्ने देखिएको छ । नेताद्वयमा देखिएको हामीले जे गरे पनि हुन्छ भन्ने यस्तो बलमिच्याइँ लोकतन्त्र तथा उत्तरदायी शासन व्यवस्थाको श्रीवृद्धिका निम्ति सर्वथा घातक छ ।देउवादाहालले देशलाई जवाफ दिनुपर्छ शर्मालाई नै पुनः अर्थमन्त्री नबनाई नहुने कारण के हो ? शर्माको पुनर्नियुक्ति औचित्यपूर्ण हुन त उनीमाथि षड्यन्त्रमूलक ढंगले झुटो आरोप लागेको हुनुपर्थ्यो, र छलछामबाट नभएर सम्पूर्ण दसीप्रमाणबाटै उनी निरपराध ठहरिनुपर्थ्यो । नियोजित सफाइ नै पाएर पनि सोही पदमा पुग्न त यसअघि आफ्नो पदीय जिम्मेवारीमा अब्बल ठहरिएको हुनुपर्थ्यो । तर जगजाहेरै छ शर्मा कति बेदाग थिए, संसदीय छानबिन समितिले पनि कति प्रभावकारी ढंगले छानबिन गरेको थियो, र संकटोन्मुख आर्थिक अवस्थालाई सम्हालेर लयमा ल्याउन उनले केकस्तो प्रयत्न गरेका थिए यी सबै तथ्य छर्लंग हुँदा पनि देउवादाहाललाई फेरि किन उनै शर्मा नभई भएन भन्ने विषय बडो रहस्यमय र शंकास्पद छ । हिजोको आफ्नो संलग्नताप्रति शर्मा निःसन्देह दोषभागी छन्, तर पुनर्नियुक्तिको प्रश्न भने उनीभन्दा बढी देउवादाहालमाथि नै सोझिन्छ । राजीनामा दिएर बाहिरिसकेपछि ती व्यक्तिउपर बिनादबाबप्रभाव अनुसन्धान गर्न दिने जिम्मेवारी पूरा नगरेका उनीहरूले अरू नै कोही स्वच्छ छविको दक्ष व्यक्तिलाई अर्थमन्त्री बनाउनुपर्ने सार्वजनिक मागलाई पनि सम्मान गरेनन् । आफ्नो हातमा आइसकेको मार्गसुधारको अवसरलाई उनीहरूले जानीजानी लत्याइदिए । सर्वप्रथम त, अध्यक्ष दाहालले आफ्नो दलबाट कोही अर्को व्यक्तिलाई मन्त्रीमा सिफारिस गर्न सक्थे, त्यसो नगरी उनले शर्मालाई नै सिफारिस गर्दा पनि देउवाले त्यसलाई रोकिदिन सक्थे । तर दुवैले त्यसो गर्न जरुरी ठानेनन् । उनीहरूले निष्ठा र नैतिकताको राजनीतिलाई तिलाञ्जली दिए, जनआवाजलाई नसुनेझैं गरे । यो हाम्रो लोकतन्त्रमा शीर्ष नेतृत्वको साख तीव्र गतिमा क्षयीकरण हुँदै गएको अर्को दृष्टान्त हो । यसले आउँदो चुनावमा उच्च नेतृत्वपंक्तिलाई हराउनुपर्छ भन्ने आवाज किन बढिरहेको छ भन्ने छनक पनि दिन्छ ।शर्मा प्रकरणमा उच्चस्तरीय न्यायिक समिति गठन गरेरै छानबिन गर्नुपर्ने आम माग थियो । सत्ता गठबन्धनकै बहुमत सांसद सदस्य भएको समितिप्रति धेरैको विश्वासै थिएन । तैपनि संसदीय व्यवस्थामा कुनै मन्त्रीमाथि लागेको आरोप छानबिन गर्न संसदीय समिति बन्नु प्रचलित अभ्यास नै थियो, खालि समितिले घटनाको जरोसम्म पुगेर अनुसन्धान गर्न जरुरी थियो । तर समितिले सम्पूर्ण सत्यतथ्य पत्ता लगाउनु कता हो कता, अनुसन्धानकै क्रममा पनि उल्टो बाटो अपनायो । यस प्रकरणका घटनाक्रमहरू आफैंमा पारिस्थितिक प्रमाण थिए, जसको चुरोसम्म पुग्न समितिले चाहँदै चाहेन । कतिसम्म भने, अर्थ मन्त्रालयको सीसीटीभी फुटेज स्टोर हुने हार्डडिक्स सुरुमै नियन्त्रणमा लिनसमेत उसले जरुरी ठानेन । समितिले जसरी अनुसन्धान गर्दा प्रमाण नष्ट पार्न आरोपितलाई सहयोग पुग्थ्यो, त्यही गर्यो । अनुसन्धान गरिनुपर्ने शंकास्पद व्यक्तिमाथि निगरानी र सम्भावित प्रमाण सुरक्षित गर्नुपर्नेमा आरोपितलाई उन्मुक्ति दिन सुरुबाटै लापरबाही गर्यो । करको दर हेरफेरमा संलग्न भनिएका पूर्वनासु रघुनाथ घिमिरे र अर्का चार्टर्ड एकाउन्टेन्ट (सीए) बजेट निर्माणको दिन कहाँ थिए, उनीहरूले कोसँग कुरा गरे भन्ने पत्ता लगाउन कल डिटेल र लोकेसन ट्र्याक समेत गरेन । शंकाको घेरामा रहेका घिमिरेलाई केन्द्रमा राखेर अनुसन्धान गर्नुपर्नेमा उनीसँग सामान्य सोधपुछसम्म गरिएन, अर्थसचिव मधु मरासिनी लगायतका कर्मचारीको बयान लिएजस्तो मात्र गरियो, उनीहरूमाथि समेत गहिरो छानबिन गरिएन, जबकि यस काण्डमा कर्मचारीहरू स्वयं नै यो या त्यो रूपमा जोडिएका थिए । त्यही भएर अर्थसचिव मरासिनीले संसदीय समितिसामु उभिएर लोकलाई भ्रम दिन बरु भक्कानिएको अभिनय गरे, तर सत्य ओकल्न सकेनन् या चाहेनन् । समितिले कतिसम्म हेलचेक्य्राइँ गरेको देखिन्छ भने, कति कर्मचारीलाई त बयान पनि एकै ठाउँमा राखेर लिइयो । लाग्छ एकअर्काको डरले कसैले पनि सत्य नबोलोस् भन्नेमा समिति पूरै सचेत थियो ।समितिको अनुसन्धानमाथि प्रश्नैप्रश्न छन् । अर्थ मन्त्रालयले असहयोग गरेको देखाउँदै मन्त्रालयमा त्यति बेला खटिएका सुरक्षाकर्मीदेखि अरू तल्ला तहका कर्मचारीको बयान लिन नसकेको लाचारी देखाउनु संसदीय समितिका लागि सुहाउने कुरा होइन । मन्त्रीविहीन मन्त्रालयको प्रशासनतन्त्रले कसैको संरक्षणबिना संसदीय समितिलाई त्यसै अवज्ञा गर्नै सक्दैन, यसबाट त समितिले नै गम्भीरतापूर्वक अनुसन्धान गर्न नचाहेको बुझिन्छ । प्रहरीको फरेन्सिक ल्याबबाट रिकभर भएको, अर्थ मन्त्रालयभित्र एक जना कर्मचारीसमेत नदेखिने फुटेजका आधारमा मन्त्रालयमा अनधिकृत व्यक्ति प्रवेश नगरेको पुष्टि गरी घटनाको वास्तविकतामै नपुगी शर्मालाई सफाइ दिने नियतले समितिले प्रतिवेदन तयार पारेको प्रस्टै देखिन्छ । यसरी समितिले सुनपानी छर्किदिँदा तत्काललाई प्राविधिक रूपमा त शर्मा र सम्बन्धित कर्मचारीहरू चोखिएलान् तर आम विश्वसनीयताको कसीमा भने उनीहरू अद्यापि कलंकित नै छन् । समितिको यो फितलो कार्यबाट संसदीय छानबिनको अवधारणामा समेत प्रश्न उठेको छ, जुन हाम्रो व्यवस्थाकै निम्ति गम्भीर सवाल हो । त्यसैले पनि यो सबै घटनाक्रमप्रति देउवादाहालले आँखा चिम्लिन कदापि मिल्दैनथ्योमिल्दैन । यसमा उनीहरूले गम्भीर गल्ती गरेका छन् ।देउवादाहालले बुझ्नुपर्छ उनीहरूले शर्मामाथि लागेको दाग धुन जति खोज्दै छन्, त्यति त्यो रङ सरेर उनीहरूको आफ्नै छवि अरू मैलिन्छ, मैलिरहेको छ । अन्ततः यस्तो निर्लज्ज शासकीय प्रवृत्तिले ढिलोचाँडो उनीहरूकै राजनीतिक अवरोह गराउनेछ ।"
सहकारीहरूको मनोमानी,"अहिले देशभरि हजारौं सहकारी सञ्चालनमा छन् । सामूहिक रूपमा अगाडि बढ्नुका साथै समाज पनि लाभान्वित हुने उद्देश्य सहकारीले बोकेको भए पनि केही फटाहा सञ्चालकले अपचलन गरेर जनताले खाईनखाई बचत गरेको पैसा डुबाएका उदाहरण धेरै छन् । सहकारीहरूमा १०१५ जनाको सञ्चालक समिति हुने भए पनि त्यो बाउ, छोरा, ज्वाइँ, दिदी, भाइ आदि राखेर गठन गर्ने र आफूखुसी मनोमानी ढंगले पैसा चलाउनेको कमी छैन । दिउँसोको १२ बजे अफिस खोल्ने, अध्यक्ष र उपाध्यक्षले कहिलेकाहीँ अफिस गएर महिनामहिनामा तलब लिने, भ्रमण, सामान खरिद, पिकनिक, क्यालेन्डर छपाइजस्ता कामबाट कमिसन खाने हुनाले सहकारी धराशायी भइरहेका छन् । बाहिर सहकारीहरूले १०१५ प्रतिशत लाभांश दिएर ठूलो उपलब्धि हासिल गरेको र संस्था बलियो रहेको हल्ला मच्चाए पनि भित्री रूपमा चुसेर रुग्ण बनाइरहेका हुन्छन् । बर्सेनि अडिट हुने भए पनि कतिपय कुरा लुकाएर र अडिटरलाई प्रभावमा पारेरे पनि कैयौं बदमासी भएका र गरेका कारण धेरै सहकारी ध्वस्त भएर गरिब जनताले जम्मा गरेका पैसा पाउन सकेका छैनन् । यौटा व्यक्ति १०२० वर्ष या आजीवन अध्यक्ष, उपाध्यक्ष हुने, आफन्त र आसेपासेलाई कर्मचारी नियुक्त गरेर जीवनभर कमाइ खाने भाँडो बनाउनाले सहकारीहरू उठ्न सकेका छैनन् । हजारौं सेयरधारक र बचतकर्ताले जम्मा गरेको करोडौं रुपैयाँ २४ लाखको सेयर हाल्ने सीमित व्यक्तिहरूको आयस्रोतको माध्यम बनिरहेको छ । संस्थालाई यथास्थितिमा राखी रुग्ण बनाउने कतिपय सञ्चालकलाई समयमै परिवर्तन गरिएन भने सहकारीहरूको बरबादी निश्चित छ । सहकारीलाई नियमन गर्ने संस्थाले भित्री रूपमा अनुगमन गरी अपचलन गरेका र सहकारीको सामान्य नीतिनियम पनि नमानी आफूअनुकूल सञ्चालन गरिरहेका सञ्चालकहरूलाई कारबाही गर्न ढिलो भैसकेको छ । रोशन भट्टराई, इनरुवा३, सुनसरी"
वास्तविक सुपारी किसान बदनाम,"नेपालको भनेर भारत निर्यात हुँदै गरेको आठ ट्रक सुपारीको चर्चा राट्रिष्यस्तर र मोफसलका प्रायः सबै छापा तथा विद्युतीय माध्यमहरूले गरिरहेका छन् । किसानको सुपारीको मोल व्यापारीले खेतमै आएर तोकिदिन्छन् र बैना गर्छन् अनि अनुकूल समयमा लैजान्छन् । एक साल भाउ आयो भन्छन्, अर्को साल भाउ घटेको र भाउ नभएको किसानलाई सुनाउन टोली नै खटाउँछन् । किसानले आयातनिर्यातको कुरा रेडियोमा सुन्ने मात्र हो । हामी वास्तविक किसान पसिना बगाएर खेतमै निश्चित मात्रामा सुपारी उत्पादन गर्छौं । खेतीपाती नगर्ने कागजमै मात्र किसान बनेकाहरूबाट प्रताडित भएका छौं । उनीहरूले नेपाललाई आवश्यक नै नभएको सुपारी आयात गर्छन् र हाम्रो उत्पादनलाई देखाएर विदेशी सुपारी निर्यात गर्छन् । माथिल्लो निकायमा पहुँच भएको भरमा सुपारी उत्पत्तिको विषयमा विज्ञता राख्नेहरूको खोजी गरिनुपर्छ अनि मात्र वास्तविक किसानका सुपारीले मूल्य पाउँछ । कागजी किसानहरूको चलखेल अनि आयातनिर्यातको खेलले सुपारी किसान पतै नपाई बदनाम भइरहेका छन् । हामीलाई त साना सुपारी व्यापारीहरू आएर उत्पादन लगिदिएको नै फाइदा छ न कि यस्ता आयातनिर्यातकर्ताहरूका मतियारहरू । अब उत्पत्तिको प्रमाणपत्र छछैन हेरेर मात्र हैन, वास्तवमै नेपालको सुपारी होहैन विभिन्न तरिकाले परीक्षण गरेर निष्कर्षमा पुगियोस् । प्रमाणपत्र जारी गरेर आयात निर्यातमा संलग्नहरूबाट किसानलाई जोडेर हैन अलग गरेर हेरियोस् । आयात बन्द गरेर किसानको सुपारीको मूल्य बढाउने रणनीतिमा सरकार लागोस् न कि केही सहयोग लिएर उनीहरूलाई पोस्नमा । सुरेश खतिवडा, शान्तिनगर, झापा"
विश्वविद्यालयमा बेथिति नै बेथिति,"भारतका पूर्वप्रधानमन्त्री जवाहरलाल नेहरूले कुनै बेला भनेका थिए, सबैतिर शैक्षिक गतिविधि स्थिर, शून्य राजनीतिक प्रभाव देखिन थालेपछि समृद्धिको दौड सुरु हुन्छ । हामीकहाँ भने नेतृत्वले शिक्षाको महत्त्व, उपादेयता नबुझ्दा विश्वविद्यालयदेखि सार्वजनिक शिक्षण संस्थाहरू राजनीतिक चपेटामा परेका छन्, उठ्नै नसक्ने भएका छन् । पटकपटक त्रिभुवन र नेपाल संस्कृत विश्वविद्यालयमा तालाबन्दी भएको समाचार आइरहन्छन्, यसबाट परेको बहुआयामिक असर शब्दमा वर्णन गर्न सकिँदैन । कुनै वेला एसियाको उत्कृष्टमध्येमा पर्ने त्रिभुवन विश्वविद्यालय यतिबेला भ्रष्टाचार, आर्थिक महासंकटले घेरिएको, बेरुजु २४ अर्ब रुपैयाँ पुगेको स्थितिमा छ । राजनीतिक नियुक्ति, बन्दहडतालले जरा गाड्दा पठनपाठनको स्तर दयनीय छ । आन्तरिक आम्दानी ओरालो लागे पनि सोको ५६ प्रतिशत रकम सेवा सुविधामा खर्च हुँदा अरू गतिविधि प्रभावित बनेका छन् । उता दाङस्थित संस्कृत विश्वविद्यालयको बेथिति उत्तिकै निराशाजनक छ । विश्वविद्यालयका अधिकांश पदाधिकारी एमाले निकट हुँदा विभिन्न माग राखी कांग्रेसनिकट कर्मचारी र नेविसंघले तीन महिनादेखि तालाबन्दी गरेको, आर्थिकप्रशासनिक काम ठप्प हुँदा कर्मचारीले तलब नपाएको, गत आर्थिक वर्षको विभिन्न कामको भुक्तानी रोकिएको, आचार्य तहको परीक्षा सापटी मागेर चलाउन बाध्य भएको लगायत दुःखपीडा गनेर साध्य छैन । योग्यता भए पनि ठूला राजनीतिक दलमा आबद्ध नहुनेले विश्वविद्यालयको पदाधिकारी बन्न सम्भव नहुने दुःखद परिस्थिति छ । एउटा पार्टीसमर्थक कर्मचारी, विद्यार्थीले अर्को पार्टीकोलाई देखी नसहने, विश्वविद्यालय परिसरलाई नेता, कर्मचारी, विद्यार्थीले सधैं मुठभेडको थलो बनाएर ताण्डव मच्चाउने जति शिक्षाक्षेत्रका महाशत्रु हुन् । शिक्षण संस्थाबाट राजनीति नहटाएसम्म मुलुकको भलो हुन सक्दैन । भुवनेश्वर शर्मा, चन्द्रागिरि२, काठमाडौं"
छानबिन गरेजस्तो गरेर झुक्याइयो !,"संसदीय छानबिन विशेष समिति आरोपीलाई चोख्याउने वा उन्मुक्ति दिने ठाउँजस्तो लाग्यो । विधि त हामी सोझा जनताका लागि मात्र रैछ । रहर थापािििसमिति गठनको केही अर्थ थिएन । यही निर्णय हुन्छ भन्ने सबैलाई थाहै थियो, यो त जनता झुक्याउने आयोग हो । उद्धव अचार्यिििआत्तिनु पर्दैन । कानुनबाट दण्डित हुन नसके पनि एक दिन नेपाली जनतालाई झुक्याएकामा पश्चात्ताप जरुर हुनेछ । अनि लोकतन्त्रको दुरुपयोग भनेको यही हो । चेतन रानािििभिडियो फुटेज बिगार्ने, कल विवरण र अरू प्रमाण खोज्न नमिल्ने, मात्र बहुमतले निर्णय गरे हुने यस्तो पनि छानबिन समिति हुन्छ ? अमर सिवाकोटीिििनैतिकता नभएका नेताहरूले भरिभराउ देशमा कानुन भनेको हामीजस्ता सर्वसाधारणलाई मात्र हो । त्यसैले इनफ इज इनफ भन्दै यस्ता नैतिकता हराएका नेताहरूलाई रोक्नैपर्छ अब । जागौं । सानुराज शाक्यिििअर्थमन्त्रीसम्बद्ध पार्टी र गठबन्धन सरकारले नैतिकता महसुस गर्नु पर्दैन ? आफैंले आफैंलाई निर्दोष भनेर हुन्छ ? लोक लाज हुँदैन टक गलमीिििछानबिनमा केही नभेटिएपछि दोहोरिँदा कसलाई, किन र केको आपत्ति ? वीरेन्द्र शर्मािििआफूआफू मिलेर छानबिन गरेजस्तो गर्ने अनि निर्दोष देखाएपछि त जहिल्यै पद सुरक्षित हुने रछ त विश्वनाथ भट्टराईिििअब अर्थसचिव मधु मरासिनीले के गर्ने हो ? बिदामा बस्ने कि राजीनामा दिने ? काम गर्ने वातावरण हुन्छ ? गीर्वाण थापा"
नागरिकका दर्जाहरू,"विगतमा नेपाल राज्यले नागरिकलाई प्रस्टैसँग विभिन्न दर्जामा राखेर न्यायमूलक समाज सुनिश्चित गर्ने झुटो आश्वासन दिएको थियो । नेपाल अधिराज्यबाट संघीय गणतन्त्र त भयो तर नागरिकलाई विभेदकारी दर्जाहरूमा राख्ने ऐतिहासिक थितिमा अपेक्षित समानता आएन । न्यायमूलक समाज सुनिश्चित गर्ने कार्यभार अधुरै छ । अधुरो मात्र होइन, धेरै हिसाबले अपूर्णसमेत छ । हाल प्रतिनिधिसभाले अनुमोदन गरेको र राष्ट्रिय सभाले पारित गरेको नागरिकतासम्बन्धी संशोधन विधेयक त्यही अधुरोपन र अपूर्ण प्रतिबद्धताको द्योतक हो । ऐतिहासिक रूपमै नागरिकले पाएका असमान दर्जाहरूको पछिल्लो दृष्टान्त हो । प्रस्तावित संशोधन विधेयकले प्रस्ट सन्देश दिएको छ नेपालमा नागरिकका भिन्न दर्जाहरू छन्, जुन मूलतः असमान छन् । पुस्तौंपुस्तादेखि देशमा बसोबास गरिरहेका नागरिकलाई विभिन्न दर्जाको ठान्ने, ती दर्जाहरू पुनरुत्पादन गर्न कानुनलाई साधन बनाउने कार्यले भन्छ सबै उस्तै नेपाली होइनन् । कोही कम नेपाली छन्, कोही बढी नेपाली छन् । तर आफू कम वा बढीमध्ये कुन नेपाली हुने, त्यो रोज्ने छुट नागरिकलाई छैन । समान दर्जाको नेपाली हुने छनोट प्रत्येक नागरिकलाई उपलब्ध नै छैन । त्यो छनोट उसलाई राज्यले निर्दिष्ट गरेको विभेदकारी संविधानले दिन्छ । त्यही संविधानको जगमा निर्माण भएको कानुनले नागरिकको फरकफरक दर्जा तोक्छ । प्रस्तावित संशोधन विधेयकले ऐतिहासिक विभेदकारी दर्जाहरूलाई निरन्तरता दिने निश्चितप्रायः छ । नागरिकता ऐनले विगतमा जन्माएका असमान (अ)नागरिक, ती असमानताहरूले जन्माएका विभेद र फरक दर्जामा जीवन गुजारा गरेका नागरिकले भोगेका अन्यायलाई संशोधन विधेयकले सम्बोधन नगर्ने पक्का छ । बहिष्कृत व्यक्तिले विगतमा नागरिकता प्रमाणपत्र प्राप्त गर्न भोगेको कठिनाइलाई नयाँ विधेयकले सुझाउने सम्भावना छैन । विगतका नागरिकता ऐनहरूले निर्माण गरेका विभेदलाई निरुपण गर्ने गुन्जाइस पनि छैन । यसको अर्थ नागरिकतावरिपरिका तमाम समस्या आगामी धेरै वर्ष ज्युँका त्युँ रहनेछन् । ऐतिहासिक अन्यायको अविरल यात्रा अघि बढिरहनेछ । विगतमा नागरिकता ऐनहरूले नागरिकलाई अनेकौं दर्जामा राखे । प्रत्येक दर्जाले चक्रीय रूपमा अन्याय र विभेदको पुनरुत्पादन गरिरह्यो । नयाँनयाँ स्वरूपमा असमानता पनि जन्मायो । यस लेखमा केवल तीन समस्याको चर्चा सान्दर्भिक हुन्छ । ती हुन् संकुचित राष्ट्रियता, गरिबी र लैंगिक विभेदको पुनरुत्पादन । नागरिकतालाई नेपाली राष्ट्रियताको प्रमाणपत्रजस्तो निस्सा ठान्नु पहिलो समस्या हो । त्यस्तो ठान्नासाथ नागरिकताको प्रयोग राष्ट्रिय सुरक्षासँग जोडियो । नागरिकता प्रमाणपत्र पाउने प्रत्येक व्यक्तिले राष्ट्रिय सुरक्षालाई बल दिने ठानियो । प्रकारान्तरले प्रत्येक नागरिक जोसँग नागरिकता छैन वा नहुन सक्छ लाई राष्ट्रिय सुरक्षाका लागि खतरा मानियो । २००९ सालमा पहिलो नागरिक ऐन बनेयता यो विचार झन्झन् झाँगिँदै गयो । पञ्चायतकालमा नागरिकता ऐनका अनेकौं संशोधनले कानुनमार्फत नागरिकतालाई संकुचित राष्ट्रियतासँग जोड्न महत्त्वपूर्ण भूमिका खेले । पञ्चायतका पछिल्ला चौध वर्षमा नागरिक प्रमाणपत्र वितरणमा जेजस्ता समस्याहरू भए, त्यसको गहिरो असर त्यसपछिका दशकहरूमा रह्यो । हालको संशोधन विधेयकसम्म आइपुग्दा धेरैलाई लाग्छ, नागरिकताको प्रमाणपत्र हुनु नै राष्ट्रियताको प्रमाणपत्र हो । त्यसैले नागरिकतासम्बन्धी कानुन झन्झन् पेचिलो बनिरहेको छ । नागरिकता ऐनमा राष्ट्रियताको सांस्कृतिक पक्ष मूलतः दुइटा शब्दसँग जोडिएर आयो नेपाली उत्पत्तिको व्यक्ति र नेपाली भाषा बोल्न वा लेख्न जान्ने । यी दुवै प्रावधान पञ्चायतका प्रारम्भिक नागरिकता ऐन र संशोधनहरूमा आए, त्यो पनि अंगीकृत नागरिकको हकमा मात्र । तर अंगीकृत नागरिकका लागि राखिएको बसोबासको सीमा, बिहावारीको समयावधि र नेपाली बोल्ने वा लेख्ने क्षमता अंगीकृतका लागि मात्र लागू भएन । व्यवहारमा गृह प्रशासनले वंशज र जन्मसिद्धका लागि समेत यी सर्तहरू थोपर्यो । त्यो पनि व्यापक रूपमा । मूलतः ती वंश र नेपालभित्र जन्मेका परिवारका लागि जो नेपालीभाषी थिएनन् । कतिपय अवस्थामा जो हिन्दु धर्मावलम्बी थिएनन् । पञ्चायतकालीन एक भाषा एक वेश को संकुचित राष्ट्रियता बलियो बनाउन अंगीकृत नागरिकका लागि तेर्स्याइएका यी सर्तहरू नेपालका आदिवासी, गैरनेपाली भाषी र बहिष्करणमा पारिएका समुदायमाथि समेत लादियो । परिणामतः नागरिकता प्रमाणपत्र राष्ट्रियता रक्षार्थ नेपाली भाषा र वेशभूषासँग समेत जोडिएको विशिष्ट प्रमाणपत्र बन्यो । संकुचित राष्ट्रियता यति विभेदकारी बन्यो, हिजो जानअनजानमा जन्मसिद्ध अन्तर्गत नागरिकता प्रमाणपत्र लिएको व्यक्तिका सन्तानहरूलाई नागरिकता पाउन धेरै गाह्रो भयो । उनीहरू नेपालभित्रकै वंश नभएको व्याख्या हुन थाल्यो । नागरिकता प्रमाणपत्र भएकै अवस्थामा समेत ती व्यक्तिका सन्तानलाई यो उल्झन धेरै झमेलाग्रस्त बन्यो । यस्तो उल्झनबाट उम्कन कानुननिर्माताहरूले पनि जन्मसिद्धको प्रावधान हटाउन नै सजिलो ठाने । जन्मसिद्धको प्रावधान पछिल्ला कानुनहरूमा छैन । तर मूल झमेला यो थिएन । यस्तो प्रावधान हटाउँदैमा नेपाली उत्पत्तिको व्यक्ति जस्तो मूल उल्झनबाट नागरिकता ऐनले छुटकारा पाउने सम्भावना थिएन । नागरिकहरूको दर्जा समान हुने छाँट थिएन । अद्यापि छैन । पञ्चायतकालीन राष्ट्रवाद नागरिकताका लिखतहरूमा गहिरिएको नागरिकता वितरण गर्दा को नेपाली हुन पाउने र को हुन नपाउने अभ्यासमा विशिष्ट किसिमले फस्टायो । नेपाली हुनुको यस्तो दायरा धेरै संकुचित थियो । अद्यापि संकुचित छ । किनकि नेपाली उत्पत्तिको व्यक्ति जस्तो वाक्यांश आफैंमा अमूर्त कुरा हो । यस्तो वाक्यांशलाई नागरिकताका कानुनहरूमा कहिल्यै प्रस्ट किसिमले परिभाषित गरिएन । कुनै पनि तरिकाले नेपाली उत्पत्तिको व्यक्ति परिभाषित गर्दा कानुननिर्माताहरू फस्ने थिए । नागरिकता ऐन थप विवादित हुने थियो । यो कुरा उनीहरूले बुझेका थिए । त्यसैले सो वाक्यांशलाई खुला राखियो । यस्तो अमूर्त वाक्यांशको स्पष्ट परिभाषा नदिँदा नै त्यसमा निहित विभेदकारी प्रावधान व्यवहारमा उतार्न सजिलो हुन्थ्यो । पञ्चायतकालभरि त्यही भयो । नेपाली उत्पत्तिको व्यक्ति को व्याख्या गर्ने वा त्यसलाई व्यवहारमा लागू गर्ने तजबिज गृह प्रशासनले पायो । नतिजा, अंगीकृतका सर्तहरूलाई गृह प्रशासनले नेपालका आदिवासी, गैरनेपालीभाषीमाथि निर्मम तरिकाले लागू गर्यो । समयक्रममा नागरिकता ऐनले धेरै नेपालीलाई नै नेपाली हुन दिएन । राष्ट्रियताको संकुचित दायरा नागरिकताको कानुनमार्फत थप साँघुरिँदै गयो । अंगीकृतका लागि बनाइएका कतिपय प्रावधान वंशज र जन्मसिद्धमाथि पनि थोपरिए । नतिजा, देशभित्रकै अधिकांश नेपाली नागरिकलाई विदेशी नागरिकसरह व्यवहार गरियो । कतिपय अवस्थामा विदेशी जस्तै बनाइयो । नागरिकता ऐनले गरिबीको पुनरुत्पादनमा निरन्तर सघाइरहनु दोस्रो समस्या हो । धेरै गरिब नेपाली चाहेर पनि विदेशी वा सुपठितहरूको भाषामा ग्लोबल सिटिजन हुन सक्दैनन् । गरिब नेपालीको यस्तो तप्कालाई देशभित्रै गैरनागरिक बनाउँदै गरिबी उत्पादनमा नागरिकता ऐनहरूले महत्त्वपूर्ण भूमिका खेले । नागरिकता प्रमाणपत्र नहुँदा नियमतः सन्तानको जन्मदर्ता गर्न पाइँदैन । जन्मदर्ताको अभावमा स्कुलमा भर्ना हुन सकिँदैन । आधारभूत शिक्षा केहीकथम् मिले पनि माध्यमिक र उच्च शिक्षा पाइँदैन । औपचारिक शिक्षा नपाएपछि औपचारिक रोजगारीको सम्भावना न्यून रहन्छ । राज्यबाट कुनै सुविधा पाइँदैन । नियमतः निर्वाचनमा भोट हाल्नसमेत नपाएपछि आफ्नो प्रतिनिधि छनोट गर्ने प्रक्रियाबाट बेदखल भइन्छ । अन्य काम गर्नलाई कतै चालक अनुपतिपत्र नपाएकाले रोकिन्छ । कतै बैंक खाता खोल्न नसक्ने अवस्थाले । नागरिकता प्रमाणपत्रबेगर शिक्षा आर्जन, रोजगारी र अन्य औपचारिक अवसरबाट अपवादबाहेक प्रत्येक व्यक्ति यति पर धकेलिन्छ कि ऊ अनेकौं किसिमले बहिष्कृत हुन्छ । अधिकांश अवस्थामा झन् गरिब बन्न अभिशप्त रहन्छ । नागरिकता ऐनले गरिबीको पुनरुत्पादन गर्ने यस्तो चक्रलाई दशकौंदेखि सघाइरहेको छ । कानुनमा निहित बाध्यकारी प्रावधानले धेरै व्यक्तिलाई गरिबीउन्मुख यस्तो चक्रबाट निस्कन दिँदैन । लामो समयदेखि नागरिकता ऐन राज्यका लागि गरिबी उत्पादन गर्ने साधन बनिरहेको छ । जहाँ राज्यले आफ्नो देशमा जन्मेका नागरिकलाई शिक्षा नदिने, रोजगारी नदिने र आर्थिकराजनीतिक जीवनमा भाग लिन नदिने कानुनी सुनिश्चितता प्रदान गरेको छ, त्यस्तो समाजमा असमानता र विभेद नै फस्टाउने हो । प्रस्तावित संशोधन विधेयकले यस्तो विभेदकारी कार्यलाई थप बलियो बनाउने निश्चित छ । नागरिकता ऐनले अनेकौं अवसरबाट देशवासीलाई वञ्चित गरिरहँदा नागरिकता प्रमाणपत्र नपाएकाहरू सम्पत्तिको हकबाट समेत वञ्चित छन् । कतिपय निरक्षर वा असाक्षर व्यक्ति, परिवार वा समुदाय रोजगारीको खोजीमा आफ्नो थातथलोबाट समेत विस्थापित हुन्छन् । एक ठाउँबाट अर्को ठाउँ, त्यहाँबाट अर्को स्थानमा जीवन गुजारा गर्ने सहारा खोजिरहँदा स्थानविशेषसँग नागरिकताविहीनहरूको निष्ठा नरहेको आशंका गरिन्छ । कतै देशभक्ति नै हराएको प्रश्न तेर्स्याइन्छ । यसरी नागरिकताविहीन बनाइँदै पहिला सम्पत्तिबाट वञ्चित गरिन्छ, बिस्तारै पहिचान संकटमा पारिन्छ, अनि अराष्ट्रिय भएको संशय गरिन्छ । ऐनमार्फत व्यक्ति, परिवार वा समुदायलाई बहिष्कृत गर्नु भनेको जन्मदातामाथि विभेद गरिरहनु हो । त्यसैले नागरिकताको लैंगिक विभेद तेस्रो महत्त्वपूर्ण समस्या हो । नागरिकता कानुनमा देखिएको लैंगिक विभेद ठम्याउन नेपालको संविधानमै फर्किनुपर्छ । संविधानमा निहित असमानतामै टेकेर नागरिकता कानुनले लैंगिक दर्जाहरू तोक्ने ऐतिहासिक अभ्यास छ । प्रस्तावित विधेयक पनि कुनै मानेमा फरक छैन । सरसर्ती हेर्दा नेपालको संविधानले नागरिकता प्रमाणपत्र प्राप्त गर्ने हकबाट कुनै नागरिकलाई वञ्चित गर्दैन । संविधानको धारा ११(२)(ख) ले सबै नागरिकलाई समान ठान्दै नागरिकता प्रमाणपत्र पाउने हकलाई सुनिश्चित गरेको छ । यसले कुनै व्यक्ति जन्मँदा आमा वा बाबु नेपाली भए नेपालको वंशजको नागरिकता प्राप्त गर्न सकिन्छ भन्छ । तर धारा ११(५) र (७) ले नागरिकताका लागि योग्य आमालाई तीन किसिमले कल्पना गरेको छ । पहिलो, नेपाली पुरुषसँग विवाह गरेकी । दोस्रो, विदेशी पुरुषसँग विवाह गरेकी । तेस्रो, पति वा सन्तानको जैविक बाबुको पहिचान नभएकी । तीनै किसिमका आमालाई नागरिकता लिन योग्य ठहर गरे पनि बाबुको नागरिकता र पहिचानको अवस्था अनुसार थप तीन सर्त तेर्स्याइएका छन् । एक, बाबु नेपाली भएको खण्डमा आमाको कुनै विवरणबेगर सहजै नागरिकता प्रमाणपत्र प्राप्त हुने । अर्थात्, बाबुको विवरण नै पर्याप्त हुने । दुई, बाबु विदेशी भएको अवस्थामा बाबुले विदेशी नागरिकता त्यागेको वा नपाएको प्रमाण पेस गर्नुपर्ने । तर अन्य सबै देशमा नेपालले खोजेजस्तो निस्सा लिने वा नागरिकता प्रमाणपत्र त्याग्नैपर्ने व्यवस्था छैन । त्यसैले विदेशी बाबुसँग विवाह गरेका आमाका सन्तानलाई नागरिकता लिन धेरै कठिन छ । प्रकारान्तरले यस्ता व्यक्तिले अंगीकृत नागरिकतासमेत नपाउने र अन्ततः बालबच्चाको भविष्यका लागि नेपाल छोड्नुपर्ने अवस्था आउँछ । तीन, बाबुको पहिचान नभएको खण्डमा नेपालमै जन्म र बसोबास भएको हुनुपर्ने । यस्तो अवस्थामा आमाको स्वघोषणा पर्याप्त हुने भनिए पनि स्वघोषणा गलत ठहरे सजायको प्रावधान छ । संशोधन विधेयकमा सजायको यस्तो व्यवस्था संविधानसँग बाझिएकाले असंवैधानिक छ । संविधानमा भएको प्रावधान अनुसार स्वघोषणा गलत ठहरिएको अवस्थामा सो नागरिकता अंगीकृतमा परिणत हुने व्यवस्था छ । यी प्रावधान र थप सर्तहरू संविधानमै नेपाली पुरुषको दृष्टिकोण अनुसार उनीहरूका सन्तानलाई सुविधा हुने किसिमले कल्पना गरिएका छन् । नेपाली पुरुष पुनः नेपालीभाषी हिन्दुवादी मूल्यमान्यतामा साँघुरिएको छ । त्यसैले सन्तानको अधिकारलाई नेपाली आमाले सुनिश्चित गर्ने हक सरसर्ती हेर्दा छजस्तो लागे पनि संवैधानिक कल्पना र कानुनी व्यवहारमा वास्तविकता अर्कै छ । संविधान र कानुन दुवै नेपाली पुरुषकेन्द्रित छन् । अन्त्यमा, नागरिकलाई अनेकौं दर्जामा कल्पना गर्ने र असमान थितिलाई मलजल गर्ने कार्य राज्यको सांस्कृतिक ऐतिहासिकतामै छ । त्यहीँबाट नेपालको संविधानमा निहित छ, जसले नागरिकको आर्थिक हकअधिकारलाई खोसेको छ । राजनीतिक सहभागिताबाट धेरैलाई वञ्चित गरेको छ । संविधानले नै नागरिकका दर्जाहरू तोकेको देशमा प्रस्तावित संशोधन विधेयकले सबै नागरिकलाई समान बनाउने रचनात्मक भूमिका खेल्न सक्दैन । संविधान संशोधन नागरिकका दर्जाहरूलाई निस्तेज बनाउने न्यूनतम माग हो । आधारभूत प्रस्थानविन्दु पनि हो । त्यसैले नागरिकताको बहस र नागरिक हुनुको हकअधिकार संविधान संशोधनतर्फ नै केन्द्रित हुन अत्यन्तै जरुरी छ ।"
व्यवस्था बदनाम बनाउँदै पात्रहरू,"अकर्मण्य संसद्संसद् भनेको विधिपद्धति र परम्परामा आधारित हुन्छ । संसद् अधिवेशनको बोलावटदेखि अन्त्यसम्म पूर्वनिर्धारित हुन्छन् । तर, पाँचवर्षे संसदीय कालखण्डमा कहिले अधिवेशन बोलाइन्छ र कहिले सकिन्छ भन्ने भेउ स्वयं सभामुखले समेत नपाउने परिस्थिति बन्यो । सभामुखलाई नै अर्थहीन तुल्याएपछि अरूको के कुरा !सदनभित्रकै दृश्य हेरौं, न शून्य समय प्रभावकारी बन्यो, न त विशेष समय नै । यसबीच मुलुकमा अनेक जल्दाबल्दा समस्या आए, तर न सार्वजनिक महत्त्वका विषयहरूमा जोड दिइयो न संकल्प प्रस्तावहरू पारित गर्दै सरकारलाई निर्देशन दिने नै काम भए । मुलुकसामु उत्पन्न सम्पूर्ण समस्यामा बहस गर्ने र निष्कर्ष खोज्ने थलोका रूपमा संसद्लाई प्रयोग गर्न खोजिएकै पाइएन । प्रतिनिधिसभाले स्वयं लामो समय आफ्नो उपसभामुख निर्वाचित गर्न सकेन ।प्रधानमन्त्री र मन्त्रीहरूको निगरानीको मूलभूत औजार मानिएको प्रधानमन्त्रीमन्त्रीसँगको प्रश्नोत्तर संसदीय कर्मबाटै हराएझैं प्रतीत हुन्छ । २०४८२०५१ सालताका एकै अधिवेशनमा १५ सयसम्म प्रश्न सोधिएका थिए, तर चालु अधिवेशनमा आधा दर्जन मात्र प्रश्न दर्ता भएसँगै सांसदहरू निगरानीको संसदीय धर्मबाट बाहिरिएको स्पष्ट हुन्छ ।संसद्को काम कानुन निर्माण गर्नु हो । संसद्मा दर्ता भएका धेरै विधेयक दफावार छलफलमै प्रवेश नगरी अल्झिएका छन् भने, कतिपय विधेयक सरकारको दबाबमा प्रक्रिया नै पूरा नगरी पारित गर्ने गरिएको छ । यसले संसद् र सांसदको दक्षता र भूमिकामा धेरै प्रश्न उठाएको छ । कतिपय विधेयक दुईतीन वर्ष छलफल गर्ने, सरकारले पुनः फिर्ता लाने र फिर्ता गरेको भोलिपल्ट पेस गरी पास गर्ने प्रक्रिया अगाडि बढाउँदा पनि प्रश्नहरू उब्जेका छन् । संघीय संसद्का राष्ट्रिय सभा र प्रतिनिधिसभा अन्तर्गत सोह्रवटा विषयगत समितिहरू छन्, जसमध्ये कति त सभापतिविहीन छन् । समितिहरूको कामकर्तव्य र समितिले तयार गरेको प्रतिवेदनको प्रभावकारितामा पनि समयसमयमा प्रश्न उठ्दै आएको छ । संसद्मा पेस भएको विधेयकमा सरोकारवालाहरूको सहभागिताबारे, सरोकारवालाहरूको सुझावलाई विधेयकमा समावेश गर्ने गरी संशोधन राख्ने सांसदहरूमा विषयवस्तुको ज्ञानबारे, विधेयकमा सुझाव राख्न पाउने सांसदको व्यक्तिगत स्वतन्त्रताबारे, सरकार पक्षका सांसदहरूको विधेयकमा संशोधन राख्न पाउने स्वतन्त्रताबारे व्यापक छलफल गरी संसदीय अभ्यासको संस्थागत विकास गर्नुपर्ने समय आएको छ । सभामुखले संसद् सञ्चालन गर्न सहज भएनभएको कुन अवस्थामा संसद् अवरोध गर्ने एवं सांसदको जिम्मेवारी र दायित्व के हो भन्नेबारे पनि छलफल गर्नुपर्ने बेला भएको छ । संघीय संसद्ले यी पाँच वर्षमा नयाँ संविधानलाई कार्यान्वयन गर्ने गरी धेरै कानुन बनाउन नसक्दा प्रदेश सरकार र सभा, स्थानीय सरकार अपांग बनेका छन् । संघीयता नै चाहिन्छ कि चाहिँदैन भनी प्रश्न उठ्न थालेको पृष्ठभूमिमा आगामी दिनमा आवश्यक कानुन निर्माण गर्नु संसद्को प्रमुख दायित्व हुनेछ । यसकै अभावमा सरकारले सदनलाई सक्रिय हुन नदिई अध्यादेशबाट राज्य सञ्चालन गर्ने अभ्यास बढेको छ जुन संसदीय अभ्यासका लागि ठूलो चुनौती मानिन्छ । संसद्ले शासकीय शक्तिको जाँच, सन्तुलन र नियन्त्रण गर्न नसकेको तीतो यथार्थलाई चुनौती दिने हैसियत संसद् र सांसदले राख्न सक्ने देखिँदैन । अझ सत्तारूढ सांसदहरू सत्ताशासकका वफादार औजारमा परिणत भएकै हुन्छन् । उनीहरूले आफूलाई सांसदको हैसियतमा प्रस्तुत गर्न नसकेको यथार्थ हो । संसद् भनेको नागरिकहरूले अहिले भोगिरहेका समस्यासंकट मात्र होइन कि सम्भावित संकट र जटिलतामाथि समेत बहस गर्ने थलो हो । संसदीय परिसर र सदनभित्रै तार्किक बहस गरी निष्कर्ष खोज्न सके मात्रै संसदीय अभ्यास र पद्धतिको वास्तविक स्वाद चाख्न पाइन्छ ।प्रधान नेपाल कानुन समाजका कार्यकारी निर्देशक हुन् ।"
राष्ट्रलाई जोड्ने भावना,"राष्ट्र, राष्ट्रियताको मुद्दामा कोही खरो रूपमा उत्रिएको देखिँदैन । हाम्रो स्वाभिमानको सन्दर्भमा देशका शासक, प्रशासकहरू संवेदनशील हुनुपर्ने, राष्ट्रियताका सवालहरूमा काम गर्नुपर्ने तर उनीहरू यो विषयमा गम्भीर हुनुको सट्टा यहीमाथि नै धावा बोल्न र देशको सीमा मिच्न सजिलो बनाइदिइरहेका छन् । कति नागरिक घरबारविहीन, गरिखाने जग्गाविहीन बनेर रोइरहेका छन् । नागरिकको पीडामा मलमपट्टी गर्नुको साटो समस्या छ, समाधान गर्न हामी खोजिरहेका छौं भन्छ सरकार । खोइ कहिले समस्याको समाधान खोज्छ कुन्नि ? आम नागरिकलाई थाहा छैन । कति सजिलोसँग देशको भूगोल जबर्जस्ती मिच्दा उसका लागि समस्या मात्र बन्छ, देशको सार्वभौमसत्तामाथि हस्तक्षेप संवेदनशील विषय कहिल्यै बन्दैन । उफ ! यो कस्तो मानसिकता हाम्रा देशका शासक प्रशासकहरूको ? छिमेकीले पनि सानो भूगोलका मान्छेको सार्वभौमसत्तामाथि यसरी ठाडो हस्तक्षेप गर्नु लाजको विषय बन्नुपर्ने हो । खुब प्रजातन्त्र र लोकतन्त्र अलापेर आफ्नै छिमेकीको जमिन मिच्ने, यहाँका नागरिकलाई जमिनविहीन बनाउनु सरमको कुरो हो भन्ने कहिले बुझ्ने ? हाम्रा देशका शासक, प्रशासकहरूको दिमाग अरूले चलाएको भरमा चल्छ । उनीहरू आफ्नै बुद्धिले चल्न सक्दैनन् । छिमेकीहरूले चलाइदिनुपर्छ । केपी शर्मा ओली सरकारको पालामा नेपालको सार्वभैम सत्ताको बारेमा निकै राम्रो बहस उठेको थियो । उनको नेतृत्वमा नेपालको चुच्चे नक्सा सार्वजनिक भएको थियो । त्यो सार्वजनिक गर्ने सामर्थ्य अरू नेपाली नेताहरू कसैको थिएन । गुमेको भूमिलाई फिर्ता ल्याउने राजनीतिक, कूटनीतिक पहल गर्नुको सट्टा वर्तमान सरकारले सानो समस्याजस्तो गरेर पन्छिएको देखिन्छ । अनाहकमा आफ्ना नागरिकहरूलाई बारम्बार दुःख दिइरहँदा पनि टुलुटुलु हेरेर बस्नुबाहेक हामी नेपाली नागरिकको कुनै विकल्प छैन । हामी बेटी र रोटीको सम्बन्धले सधैं चलिरहन्छौं । तर समान स्वाधीनता र समान सार्वभौमसत्ता भएका नागरिकहरू हौं भन्ने विश्वास गर्न सकेनौं किनभने हामीलाई सधैं बडे भाइको सम्मान गर्न भनियो र छोटे भाइलाई झुक्न सिकाइयो । कुनै राष्ट्र आकारमा सानो ठूलो भए पनि उसको स्वाधीनता र सार्वभौमसत्ता सधैं समान हुन्छ । कोही बडे भाइ र छोटे भाइ हुँदैनन् । आआफ्नो देशको समान सार्वभौमसत्ता सम्पन्न नागरिक हुन्छन् । उनीहरूलाई आआफ्ना भूमिको समान मायाले बाँधेको हुन्छ । माया मात्र होइन उनीहरूको जीवन र जिजीविषा भूमिसँग जोडिएको हुन्छ । कसैले जबर्जस्ती त्यही कुरा खोसिदिँदा उनीहरूको मन कति रुन्छ ? जमिन खोसिएका पीडितहरूको आर्तनाद कहिले कसले सुनिदेला ? आँसुको झरी खोइ कहिले रोकिने हो ? धेरै समय भइसक्यो आँसुको झरी बगेको ? त्यो कसले पुछिदिने ? बिचराहरूको गाँसै खोसिएको छ । यो वर्षौंदेखिको समस्या हो । यसलाई नेपाली नेताहरूले समस्याकै रूपमा मात्र नहेरेर कसरी हुन्छ ? समाधान गर्न गम्भीरतापूर्वक लाग्नु आवश्यक छ । अरू विषयमा राजनीतिक दलहरूका आआफ्ना विचारधारणाहरू होलान् । तर राष्ट्र र राष्ट्रियताको विषयमा सबै दलको एउटै धारणा बन्नुपर्छ । कसरी हुन्छ, राष्ट्रिय स्वाधीनताको प्रश्नलाई अक्षुण्ण राख्नु आवश्यक छ । हाम्रो राष्ट्र सानो भए पनि यो स्वतन्त्र हुनुपर्छ । यो विषयमा सबै जिम्मेवार पक्षहरू संवेदनशील बन्नु आवश्यक छ । हाम्रा जबर्जस्ती हड्पिएका जमिनहरू यथाशीघ्र पहल गरेर फिर्ता ल्याउनुपर्छ । यसका लागि राजनीतिक, कूटनीतिक रूपमा पहल गर्नुपर्छ । यसका लागि सबै राजनीतिक दलका नेताहरू, नागरिक समाज र आमनागरिक एकजुट भएर राष्ट्रियतालाई बलियो पार्न लागौं ।"
मधेशवादी दलहरूको घट्दो लोकप्रियता,"नेपालको राजनीतिमा अर्थपूर्ण र निर्णायक मानिएको मधेश राजनीति यति बेला खस्किँदो छ । मधेशी जनतामा मधेशी नेताहरूमाथिको विश्वास उठ्दै गएको छ । फेरि पनि पहाडी पुरातन शासकीय राजनीतिक मनोविज्ञानले ठाउँ लिन थालेको छ । हालै सम्पन्न स्थानीय तहको निर्वाचन परिणामले यही तथ्यलाई पुष्टि गर्छ ।मधेश प्रदेशका ८ जिल्लामा १३६ स्थानीय तह छन् । भर्खरै सम्पन्न स्थानीय तहको निर्वाचनमा मधेशमा नेपाल कांग्रेस पहिलो र नेकपा एमाले दोस्रो भए । कांग्रेसले ४६ र एमालेले ३० स्थानीय तहमा जित्दा जसपा २५ र लोसपा १४ को हैसियतमा खुम्चिन पुगेका छन् । मत परिणाम अनुसार माओवादीले ९ र एकीकृत समाजवादीले ६ वटा पालिकाको नेतृत्व लिएका छन् । यसअघि २०७४ मा सम्पन्न पहिलो स्थानीय तहको निर्वाचनमा कांग्रेसले ४०, संघीय समाजवादी फोरम (संसफो) ले २६, तमलोपाले २५, माओवादीले २१, एमालेले १८ पालिकामा अगुवाइ गरेका थिए । यो तथ्यांकले स्पष्ट पार्छ मधेशमा मधेश कै मुद्दा बोकेर हिँड्ने पार्टीहरूको स्थिति कमजोर भएको छ । पहाडी वर्चस्वको पुरातन शासकीय मानसिकता बोकेका पार्टीहरू नै मधेशी जनताको रोजाइमा पर्न थालेका छन् । यसरी किन दिनानुदिन मधेश राजनीति कमजोर हुँदै गैरहेको छ त ? मधेशी नेताहरूमाथि मधेशी जनताको विश्वास किन घट्दो क्रममा छ ? यसको प्रमुख कारण के हो ?स्थानीय तह निर्वाचनको रुझानको प्रभाव आसन्न प्रदेश र संघको निर्वाचनमा राम्रै पर्ने देखिएको छ । ६४ प्रदेश सिट र ३२ प्रतिनिधिसभा सिट रहेको मधेशमा २०७४ को निर्वाचनबाट प्रदेशमा संसफो ३७, कांग्रेस १९, तमलोपा १६, एमाले २१, माओवादी ८ सिटको हैसियतमा आए । अर्थात्, प्रदेशतर्फ ५३ सिटमा मधेशवादी दलहरूको बाहुल्य रह्यो । संघीय संसद्मा भने तमलोपा १०, संसफो ९, कांग्रेस ६, एमाले ४, माओवादी ३ सिटको हैसियतमा पुगे । अर्थात्, यो प्रदेशबाट मधेशवादी दलहरू संघीय संसद्मा पनि १९ सांसदसहित राम्रै किसिमले आए । यस पटकको स्थानीय तह निर्वाचनको परिणाम अनि पार्टीहरूको विभाजन र टुटफुट, नेता र दलहरूको चरित्र र चुनावी गठबन्धनका कारण मधेशवादी दलहरूसहित राष्ट्रिय पार्टीहरूको हैसियतसमेत फेरिने स्पष्ट छ ।मधेशमै मधेशवादी दलहरूको लोकप्रियता किन घटिरहेको छ त ? यो प्रश्नको जवाफ सोझोसपाट तरिकाले भन्दा पनि ऐतिहासिक घटनाक्रमका आधारमा खोज्न जरुरी छ र त्यो नै वस्तुगत पनि हुन्छ । मधेशी जनताले आफ्नो निरन्तर उत्पीडन र विभेदका विरुद्ध मधेशी नेताहरूलाई जनमत दिँदै आएका छन् । तर मधेशी जनताले मुक्ति पाउनुको साटो उल्टो आफ्नै नेताहरूको निहित स्वार्थपूर्तिका बार्गेनिङको गोटी बनिरहनुपरेको छ । मधेशी जनताका टाउकामा पहिले पहाडी वर्चस्वशालीहरू विराजमान हुन्थे र मधेशी जनताका नाममा सत्ताको मोज गर्थे, अहिले कथित मधेशी मसिहाहरू गिर खेल्छन् । मधेशका जनता स्वाभिमानसहितको समृद्धि चाहन्छन् । जुन मुद्दा उठाएर मधेशवादी दलहरू अगाडि आए, विभिन्न संघर्षको उठान गरे, ठूलठूला बलिदान भए र त्यसैको बलमा नेपालको राष्ट्रिय तथा क्षेत्रीय राजनीतिमा जुन हैसियत प्राप्त गरे, त्यसलाई यी नेताहरूले कायम राख्न सकेनन् । मधेशी जनताले जुन विश्वासका साथ मधेशी नेताहरूलाई आफ्नो अमूल्य मत दिए, त्यसमा उनीहरूले घात गरे । प्राप्त जनमतलाई मधेश र मधेशी जनताको सेवामा भन्दा पनि आफू र आफ्ना छोराछोरी, श्रीमती र आसेपासेलाई पोस्नमा लगाए । मधेशी जनताका लागि मधेशी नेताहरू जुन जोगी आए पनि कानै चिरेको मार्काका भए । मधेशी जनताले मधेशवादी दलहरूलाई आचार, व्यवहार, विचार, दृष्टिकोण, चिन्तन प्रवृत्तिमा कांग्रेस, एमाले, राप्रपाभन्दा फरक पाउन सकेनन् । फलतः जनतामा मधेशवादी दलहरूको छवि धमिलिँदै गयो, तीप्रतिको विश्वास उठ्दै गयो । ती जनताबाट काटिँदै गए । मधेशी जनतालाई देखाएर सिंहदरबारको आसनका लागि दिनरात शासकहरूसँग बार्गेनिङमा लिप्त हुन पुग्दा मधेशी दलहरूको औचित्यमै प्रश्न खडा भएको छ ।पटकपटकको संघर्ष, आन्दोलन र बलिदानबाट गुज्रिएका मधेशी जनता समयक्रमसँगै पात्र र प्रवृत्तिहरूलाई चिन्ने, विचारविश्लेषण गर्ने, तथ्य र तर्क गर्न सक्ने स्तरमा उक्लिएका छन् । अब मधेशी जनता मधेशी सेन्टिमेन्ट मा बहकिने र त्यसैलाई भजाएर मुट्ठीभर नेताहरूलाई तिनको वर्गउत्थान गरिरहन दिने स्थितिमा छैनन् । पहाडी शासक र मधेशी अभिजात वर्गबाट दोहोरो शोषण, विभेद र उत्पीडनबाट गुज्रिरहेका मधेशका वास्तविक शोषितउत्पीडित अब त्यसबाट मुक्ति चाहन्छन् ।पुस्तौंदेखि अन्यायमा परेका मधेशी जनताले आफ्नो हकअधिकार, मुक्ति र स्वतन्त्रताका निम्ति इतिहासका विभिन्न कालखण्डमा महत्त्वपूर्ण योगदान र बलिदान दिँदै आएका छन् । चाहे अंग्रेजसँगको युद्धमा होस् या राणाविरोधी आन्दोलनमा, २०४६ सालको आन्दोलनमा होस् वा दसवर्षे जनयुद्ध र २०६२६३ को जनआन्दोलन वा मधेश आन्दोलन नै किन नहोस्, मधेशी जनताले बलिदानका महान् कीर्तिमानहरू खडा गरेका छन् ।गजेन्द्रनारायण सिंह, डा महानन्द ठाकुर, दुर्गानन्द झा, रामराजाप्रसाद सिंह लगायतका नेताले मधेशी जनताले भोग्नुपरेको दोहोरो उत्पीडनकै कुरा उठाएका थिए । र, त्यसबाट मधेशी जनतालाई मुक्त पार्न सक्दो प्रयास गरेका पनि थिए । इतिहासको त्यो कालखण्डदेखि अहिलेसम्म मधेशी जनताले जुन मुक्ति र अधिकार खोजेका थिए, त्यो पाउन किन सकेनन् ? किनकि मधेशमा शोषण, विभेद र उत्पीडनमा परेकाहरूले अझै आफ्नो वास्तविक मुक्तिदाता पाएका छैनन् । उनीहरू अहिले आफ्नो नेता खोज्नुपर्ने अवस्थाको बोध गरिरहेका छन् । उनीहरूले थाहा पाउन थालेका छन् राजनीतिमा मधेशका हुनेखाने सम्भ्रान्त शोषक तथा जमिनदार वर्गकै कब्जा छ । वास्तविक मधेशी जनता हिजो जस्तो अवस्थामा थिए, आज पनि त्यस्तै हालतमा छन् । व्यवस्था फेरिए पनि मधेशी जनताको अवस्था फेरिएको छैन । किनभने मधेशका ठालुहरूले यहाँका जनता ठगिरहेका छन् र आफ्नो दुनो सोझ्याइरहेका छन् । अहिले मुलुकमा लोकतान्त्रिक गणतन्त्र छ तर त्यसको वास्तविक अनुभूति मधेशका जनताले गर्नै पाएका छैनन् । समयक्रममा मधेशी राजनीतिको कमान्ड जुनजुन वर्ग र समुदायले गरे, तीती वर्ग र समुदायले नै यहाँको राजनीतिक अधिकार, सेवासुविधालाई पनि जातीयकरण गरे, पेवा बनाएÙ आन्दोलनलाई आम मधेशी जनताको अधिकारसँग जोडेर तिनले निरन्तरता दिनै चाहेनन् । गजेन्द्रनारायण सिंहको राजनीतिक यात्रालाई निरन्तरता दिनुभन्दा जातीय हिसाबमा तोडेर त्यसलाई अलगथलग बनाइदिए ।यतिखेर मधेशी जनताले मधेशवादी दलहरूलाई प्रश्न गरिरहेका छन् तिनै कांग्रेस, एमाले र माओवादीको पुच्छर बनेर राजनीति गर्ने भए किन चाहिए मधेशीवादी दलहरू ? कांग्रेसएमालेमाओवादीकै जस्तो विचार र राजनीति बोक्ने हो भने किन आवश्यक परे मधेशवादी दलहरू ? तिनै पार्टीका नेताहरूको जस्तो आचारव्यवहार गर्ने हो भने किन चाहिए मधेशवादी दलका नेताहरू ? अहिलेसम्म पटकपटक सिंहदरबारको यात्रा गरेका मधेशवादी दलहरूका नेताले मधेश र मधेशी जनतालाई के दिए ? यी प्रश्नको उचित जवाफ दिन नसक्ने हो भने आगामी दिनमा मधेशवादी दलहरूको अवस्था थप खस्कने मात्रै होइन, सिद्धिनेतर्फ उन्मुख हुने निश्चित छ । जनाधार र जनसम्बन्धबाट काटिएको राजनीतिक दलको कुनै भविष्य हुँदैन ।"
स्पेन घुम्ने बेलायतीलाई कडाइ,पेरिस (कास) स्पेनले आफ्नो देश घुम्न चाहने बेलायती पर्यटकले दैनिक कम्तीमा एक सय युरो खर्च गर्नुपर्ने जनाएको छ । युरोपेली संघ (ईयू) बाट बेलायतको बहिर्गमनसँगै कडा नीति अख्तियार गरेको स्पेनले खर्च गर्न सक्ने क्षमता प्रमाणित गर्नुपर्ने नियम सार्वजनिक गरेको हो । ब्रेक्जिटपछिका नियमअन्तर्गत स्पेनी सीमा अधिकारीहरूले बेलायती यात्रुलाई उनीहरूको यात्राको लागत धान्न आर्थिक स्रोतहरू देखाउन माग गर्न सक्ने भएका हुन् । प्रत्येक दिनका लागि एक सय युरो खर्च गर्न गर्न सक्ने प्रमाणित गरेसँगै बेलायतीले अतिरिक्त न्यूनतम ९ सय युरोसमेत देखाउनुपर्ने अधिकारीले जनाएका छन् ।
शिव सेना सांसद ईडीद्वारा पक्राउ,"(नयाँदिल्ली)  भारतमा केन्द्रीय सरकार मातहतको प्रवर्तन निर्देशनालय (ईडी) ले एकपछि अर्को विपक्षी दलका नेतामाथि कारबाही बढाउँदै लगेको छ । ईडी आर्थिक मामिलामा छानबिन गर्ने निकाय हो । ईडीको पछिल्लो कारबाहीमा महराष्ट्रका शिव सेना सांसद सञ्जय राउत परेका छन् । उनी शिव सेनामा उद्धव ठाकरे पक्षीय नेता हुन् । भाजपा सरकारको कडा आलोचकका रूपमा चिनिने उनलाई ईडीले आइतबार पक्राउ गरेको हो । ईडीको कारबाहीमा प्रमुख प्रतिपक्षी दल कंग्रेसका अध्यक्ष सोनिया गान्धी, कंग्रेस नेता तथा उनका छोरा राहुल गान्धी पनि परेका छन् । ईडीले पछिल्लो समय लगातार दुवै नेतालाई दिल्लीस्थित आफ्नो कार्यालयमा बोलाएर घण्टौं बयान लिइसकेको छ । महाराष्ट्रमा पक्राउ परेका राउतसहितको शिव सेनाको गुट कंग्रेस गठबन्धनमा छ । त्यहाँ कंग्रेसको समर्थनमा शिव सेनाले सरकार बनाएको थियो । तर, केही दिन अगाडि मात्रै शिव सेना विभाजित भएर एउटा गुटले भाजपासँग गठबन्धन गरेर सरकार बनाएको हो । ईडीका अधिकारीले राउतसँग ९ घण्टा बयान लिएपछि अनुसन्धानमा सहयोग नगरेको भन्दै उनलाई पक्राउ गरेको हो । महराष्ट्रमा जमिन घोटाला काण्डमा राउतको संलग्नताको विषयमा ईडीले अनुसध्नका गरिरहेको छ । उक्त घोटाला १ हजार ३४ करोडको रहेको मानिएको छ । राउतले भने आफूले कुनै आर्थिक घोटाला नगरेको सार्वजनिक अभिव्यक्ति दिएका छन् । उनले आफूलाई फसाउन भाजपाको चाल मात्रै रहेको बताएका छन् । महाराष्ट्रको प्रदेश अध्यक्ष नाना पाटोलले मोदी सरकारको विरोधमा बोल्ने जोसुकैमाथि ईडीले कारबाही अघि बढाउन थालेको भन्दै विगतको अंग्रेज सरकारसँग भाजपा सरकारको तुलना गरेका छन् । दिल्ली सरकारमा आम आदमी पार्टीका मन्त्री सत्येन्द्र जैनलाई ईडीले गत ३० मेमा पक्राउ गरेको थियो । उनी अनुसन्धानका क्रममा अहिलेसम्म ईडीको हिरासतमै छन् । उनीमाथि मनी लाउन्ड्रिङसम्बन्धी मुद्दा छ । यसैबीच, दिल्लीका उपमुख्यमन्त्री आपका वरिष्ठ नेता मनीष सिसोदियामाथि पनि केन्द्रीय जाँच एजेन्सी सीबीआईले दिल्लीमा रक्सीसम्बन्धी लिइएको एक नीतिमा भ्रष्टाचार भएको विषयमा छानबिन गर्ने भएको छ । त्यस्तै, पश्चिम बंगालमा मन्त्री रहेका पार्थ चटर्जीलाई पनि भर्खरै मात्र ईडीले पक्राउ गरेको छ । उनी ममता बनर्जीको नेतृत्वको तृणमूल कंग्रेसका नेता हुन् । बनर्जी, उनको पार्टी र उनी नेतृत्वको सरकार भाजपाको कट्टर विरोधीका रूपमा स्थापित छन् । उनीमाथि शिक्षक भर्नामा भ्रष्टाचारको आरोप छ । कंग्रेस अध्यक्ष गान्धी र उनका छोरा राहुलमाथि नेसनल हेराल्ड पत्रिकासम्बन्धी पुरानो मुद्दामा ईडीले अनुसन्धान बढाएको छ । दुवै नेताले ईडीको कार्यालयमा पुगेर घण्टौं बयान दिएपछि उनका समर्थक र पार्टीका कार्यकर्ताहरूले लगातार प्रदर्शन गरेका थिए । ईडीलाई बयान दिन गएका बेला राहुलले ईडीका अधिकारीलाई के तपाईंहरू भाजपाका नेतालाई पनि यसरी बोलाउनुहुन्छ ? भनेर प्रश्न गरेका थिए । विपक्षी दलका नेताहरूले भाजपा नेतृत्वको सरकारले सरकारी एजेन्सीको दुरुपयोग गरेर विरोधी तर्साएको आरोप लगाएका छन् । भाजपा नेताहरू भने भ्रष्टाचार गरेपछि कारबाहीका लागि जोसुकै तयार हुनुपर्ने बताउँदै विपक्षी दलका नेतामाथि प्रहार गर्दै आएका छन् । कंग्रेस, आम आदमी पार्टी वा तृणमूल कंग्रेस जस्ता विपक्षी दलका नेताहरू रक्षात्मक अवस्थामा पुग्न थालेका बेला महाराष्ट्रमा भाजपा गठबन्धनभन्दा बाहिर रहेको शिव सेना पनि त्यही पंक्तिमा थपिएको छ ।"
युक्रेनको पूर्वी क्षेत्रमा भीषण आक्रमण,"किभमस्को (एजेन्सी) रुसले युक्रेनको पूर्वी क्षेत्रमा पुनः आक्रमण तीव्र पारेको छ । रुसी आक्रणसँगै युक्रेनी राष्ट्रपति भ्लोदिमिर जेलेन्स्कीले पूर्वी क्षेत्र दोनेत्स्कमा बसिरहेका सबै सर्वसाधारणलाई सुरक्षित स्थानमा जान आदेश दिएका छन् । रुसी क्रूरताबाट जोगिन उक्त स्थान खाली गर्नुको विकल्प नरहेको उनको भनाइ छ । एक सम्बोधनका क्रममा जेलेन्स्कीले दोनेत्स्क क्षेत्रमा युद्ध अझै चर्किन सक्ने चेतावनी दिएका बीबीसीले जनाएको छ । दोनेत्स्क क्षेत्रबाट जति धेरै मानिसहरू अन्यत्र जान्छन्, सर्वसाधारणको हत्याका लागि रुसी सेनासँग उति नै समय कम हुन्छ, जेलेन्स्कीले भने । दोनेत्स्कका अधिकांश भागमा हाल रुसी फौजले नियन्त्रण कायम गरिसकेको छ । पछिल्लो समय आक्रमण तीव्र पारेसँगै रुसी फौज युक्रेनको नियन्त्रणमा रहेका स्थानतर्फ अघि बढिरहेका अन्तर्राष्ट्रिय सञ्चार माध्यमहरूले जनाएका छन् । सम्भव भएसम्म हामीले धेरैभन्दा धेरै जीवन रक्षा गर्नेछौं र रुसी आतंकलाई सकभर सीमित पार्नेछौं, राष्ट्रपति जेलेन्स्कीले भने । उनले दोनेत्सक क्षेत्रमा फसेका हजारौं सर्वसाधारणको उद्धारका लागि प्रयास भइरहेको जनाए । रुसी फौजको आक्रमणमा परी शनिबार राति युक्रेनी व्यवसायी ओलेक्सी भडाटर्स्की र उनकी पत्नी मारिएका छन् । युक्रेनको हिरो को उपाधि प्राप्त भडाटर्स्की युक्रेनको सबैभन्दा ठूलो कृषि कम्पनी निबुलनका संस्थापक हुन् । रुसी फौजले शुक्रबारदेखि दोनेत्स्क क्षेत्रमा आक्रमण बढाएको थियो । पछिल्ला आक्रमणमा कम्तीमा ८ जनाको मृत्यु भएको जनाइएको छ । १५ जनाभन्दा बढी घाइते भएका थिए । रुसी फौजले शुक्रबार युक्रेनको खर्किभस्थित विद्यालयमा समेत आक्रमण गरेको माइकोलेभका मेयर ओलेक्सान्दर सिएन्केभिचको भनाइ छ । दोनेत्स्कमा रुस समर्थित पृथकतावादीको नियन्त्रणमा रहेका ५० युक्रेनी युद्धबन्दीको मृत्युका विषयमा अनुसन्धान गर्न रुसले राष्ट्रसंघ र रेडक्रसका अधिकारीहरूलाई निम्तो दिएपछि जेलेन्स्कीको प्रतिक्रिया आएको हो । रुसी अधिकारीले मस्कोले घटनाको वस्तुगत अनुसन्धानलाई स्वागत गर्ने बताएका हुन् । रुसी नियन्त्रणमा रहेको एक शिविरको जेलमा रहेका ५० जनाभन्दा बढी युद्धबन्दीको मृत्युको विषयमा संयुक्त राष्ट्रसंघ र रेडक्रसले अनुसन्धान गर्नुपर्ने युक्रेनले माग राखेको थियो । उक्त आक्रमणबारे युक्रेन र रुसले आरोपप्रत्यारोप गरिरहेका छन् । पुष्टि हुन बाँकी एक भिडियोमा ध्वस्त भएका खाट र नराम्रोसँग जलेका मानव शरीरहरू देखिएका छन् । उक्त भिडियो रुसले सार्वजनिक गरेको ठानिएको बीबीसीले जनाएको छ । तर रुस समर्थित पृथकतावादी दोनेत्स्क पिपुल्स रिपब्लिकको नियन्त्रणमा रहेको ओलेनिभ्कास्थित जेलमा के भएको थियो भन्ने प्रस्ट भइसकेको छैन । उक्त जेलमा चरम यातना दिइएको र कतिपयको हत्या गरिएको युक्रेनको दाबी छ । घटनासम्बन्धी प्रमाण नष्ट गर्नका लागि रुसी फौजले जेललाई आक्रमणको निसाना बताएको युक्रेनी अधिकारीहरूको दाबी छ । युक्रेनी राष्ट्रपति जेलेन्स्कीले शनिबार घटनाबारे प्रतिक्रिया दिँदै रुसले जानाजान युद्ध अपराध गरेको बताएका छन् । तर शिविरमा युक्रेनी क्षेप्यास्त्र प्रहार भएको रुसको दाबी छ । गत मे महिनामा युक्रेनको दक्षिणी सहर मरिउपोलस्थित स्टिल कारखानाको रक्षाका लागि खटिएका अजोभ बटालियनका सदस्यलाई रुसी फौजले नियन्त्रणमा लिएपछि उक्त जेलमा राखेको थियो । सन् २०१४ मा गठित अजोभ रेजिमेन्ट अतिदक्षिणपन्थीहरूसँग सम्बन्धित थियो । तर पछि उक्त रेजिमेन्टलाई युक्रेनको नेसनल गार्डमा गाभिएको हो । रुसले त्यसलाई नवनाजी र युद्ध अपराधीको फौज बताउने गर्छ । रुसले युक्रेनमाथिको आक्रमणको औचित्य पुष्टि गर्न उक्त रेजिमेन्टविरुद्ध भ्रामक प्रचार गर्ने गरेको युक्रेनको दाबी छ । बेलायतस्थित रुसी दूतावासले शुक्रबार एक ट्वीट गर्दै अजोभ विद्रोहीलाई मृत्युदण्ड दिइनुपर्ने जनाएको थियो । उनीहरूलाई गोली हानेर होइन, झुन्ड्याएर मारिनुपर्छ । किनकि उनीहरू वास्तविक सिपाही होइनन् । उनीहरू अपमानजनक मृत्युका लागि योग्य छन्, ट्वीटमा लेखिएको थियो । रुस समर्थित दोनेत्स्क जनवादी गणतन्त्रका प्रवक्ता डानिल बेज्सोनोभले कैदीहरूलाई राखिएको ब्यारेकमा सिधा प्रहार गरिएको बताएका छन् । रुसी रक्षा मन्त्रालयले अमेरिकी क्षेप्यास्त्र प्रहार गर्ने उपकरण हिमर्सबाट आक्रमण गरिएको जनाएको छ । उक्साहटका लागि युक्रेनले जानीजानी आक्रमण गरेको दाबी गर्दै मन्त्रालयले हिमर्स प्रणालीबाट प्रहार गरेका क्षेप्यास्त्रका टुक्राहरू बटुलेको जनाएको छ । तर रुसी दाबीको युक्रेनले खण्डन गर्दै आफूहरूले कुनै पनि क्षेप्यास्त्र प्रहार नगरेको जनाएको छ । युक्रेनी राष्ट्रपति जेलेन्स्कीका सल्लाहकारले रुसले सार्वजनिक गरेको ठानिएको दृश्य आगजनीको जस्तो देखिएको बताए । यदि क्षेप्यास्त्र नै प्रहार गरिएको भए त्यहाँ रहेका बन्दीहरूका शव छरपष्ट हुने उनको दाबी छ । युक्रेनको जनरल स्टाफ अफ द आर्मड फोर्सले पनि युद्धबन्दीको मृत्युबारे राष्ट्रसंघ र रेडक्रसले अनुसन्धान गर्नुपर्ने बताएको थियो । रुसले युद्धबन्दीलाई चरम यातना दिएको र त्यसलाई लुकाउन शिविरमा आक्रमण गरिएको उसको दाबी छ । युक्रेनका मुख्य अभियोजनकर्ता एन्ड्री कोस्टिनले उक्त घटनाका विषयमा यसअघि नै युद्ध अपराध मा अनुसन्धान सुरु भइसकेको जनाएका छन् । उत्तर एटलान्टिक सन्धि संगठन (नाटो) को सदस्यता लिने तयारी गरेपछि रुसले फेब्रुअरी २४ मा युक्रेनमाथि आक्रमण सुरु गरेको हो । आक्रमण सुरु भएको ५ महिना नाघिसकेको भएपछि तत्काल युद्ध रोकिने सम्भावना देखिएको छैन । रुसी आक्रमण सुरु भएयता कम्तीमा ५ हजार युक्रेनी सर्वसाधारणको ज्यान गइसकेको छ ।"
सिद्धपोखरीमा सयर,भक्तपुरस्थित सिद्धपोखरीमा बोटिङ गरिरहेका आन्तरिक पर्यटक । कोभिडपछि सुस्ताएको पर्यटन व्यवसायमा यति बेला आन्तरिक पर्यटकका कारण केही सकारात्मक संकेत देखिन थालेका छन् । तस्बिर ः दीपक केसीकान्तिपुर
जुन ठेक्कामा सरकारको पनि केही चल्दैन,"अदालतले आदेश गरेपछि बोल्नै नपाइने ? यस्तो पनि हुन्छ ? यो समस्या निर्माण थालिएका धेरै आयोजनामा छ, उनले भनेकी थिइन्, अदालतमा एउटा निवेदन हालेपछि अन्तरिम आदेश दिने र काम ठप्प पार्ने गरिन्छ, यो राम्रो होइन । समस्या भए त्यसको ध्यानाकर्षण गर्दा पुग्ने ठाउँमा काम रोक्नू भन्नु गलत रहेको उनको भनाइ छ । निर्माण व्यवसायीले गलत गरेको काममा पनि अदालतमा मुद्दा परेपछि अन्तरिम आदेश आउने र त्यसले गर्दा धेरैजसो आयोजना प्रभावित बनेको भौतिक मन्त्रालय र आयोजना कार्यालयहरूले जनाएका छन् । विकास तथा प्रविधि समितिले उत्तरी नाकाबाट राजधानी जोड्ने महत्त्वपूर्ण सडक निर्माणको काम तत्काल अगाडि बढाउनेबारे आवश्यक व्यवस्था मिलाउन भौतिक पूर्वाधार तथा यातायात मन्त्रालयलाई निर्देशनसमेत दिइसकेको छ ।"
अब ५ लाख रुपैयाँसम्म निक्षेपको बिमा,"काठमाडौं (कास) अब बैंक तथा वित्तीय संस्थामा प्राकृतिक व्यक्तिको खातामा रहेको ५ लाख रुपैयाँसम्मको बिमा (सुरक्षण) हुने भएको छ । अर्थमन्त्री जनार्दन शर्माले आइतबार पुनर्बहालीपछि ५ लाख रुपैयाँसम्म निक्षेपको सुरक्षण हुने व्यवस्थासहितको निक्षेप सुरक्षण नियमावली संशोधनका लागि सैद्धान्तिक स्वीकृति दिए । यसअघि ३ लाख रुपैयाँसम्म निक्षेपको बिमा हुने व्यवस्था थियो ।सरकारले चालु आर्थिक वर्षको बजेटमार्फत उक्त सीमा बढाएर ५ लाख बनाएको थियो । बजेटको व्यवस्थाबमोजिम निक्षेप तथा कर्जा सुरक्षण कोषले नियमावली संशोधन गरी स्वीकृतिका लागि अर्थ मन्त्रालय पठाएको थियो । अर्थमन्त्रीमा पुनर्बहालीपछि पहिलो निर्णयका रूपमा शर्माले सोही नियमावली स्वीकृत गरेका हुन् । निक्षेप तथा कर्जा सुरक्षण कोषबाट सञ्चालित सुरक्षण कार्यक्रम र लघु बिमा सहयोग कार्यक्रमको दायरा विस्तार गरिनेछ । निक्षेप बिमाको विद्यमान सीमा ३ लाखबाट वृद्धि गरी ५ लाख रुपैयाँ पुर्याइनेछ, बजेट वक्तव्यमा भनिएको छ ।राष्ट्र बैंकको निर्देशनअनुसार क, ख र ग वर्गका वित्तीय संस्थाले आफ्नो संस्थामा रहेको प्राकृतिक व्यक्तिको खातामा रहेको रकममध्ये प्रतिखाताको बिमा गर्नुपर्छ । आर्थिक वर्ष ०७५७६ को बजेट वक्तव्यमार्फत सरकारले निक्षेप बिमाको सीमा एक लाख रुपैयाँबाट बढाएर प्रतिखाता २ लाखबाट ३ लाख रुपैयाँ पुर्याएको थियो । यो सुविधा व्यक्तिगत निक्षेप खातामा मात्र हो । संस्थाले जम्मा गर्ने निक्षेप (कम्पनीले जम्मा गरेको) खातामा बिमा हुँदैन । निक्षेप बिमा गरेपछि कुनै कारणले बैंक तथा वित्तीय संस्था डुबे (खारेजी गए) त्यस संस्थामा निक्षेप गर्ने प्रत्येक व्यक्तिगत निक्षेपकर्ताले बढीमा ३ लाख रुपैयाँ भुक्तानी पाउँछन् । बैंक तथा वित्तीय संस्थामा रहेको निक्षेपमध्ये एउटा संस्थामा एक व्यक्तिको मात्र निक्षेप सुरक्षण हुने हो ।साना निक्षेपकर्ताको बचत सुरक्षित गर्ने उद्देश्यले सरकारले करिब एक दशकअघि यस्तो कार्यक्रम ल्याएको हो । यस प्रावधानअन्तर्गत हालसम्म हिमालय फाइनान्सका निक्षेपकर्ताले करिब ११ करोड रुपैयाँ फिर्ता पाइसकेका छन् । हिमालय फाइनान्स खारेजीमा गएपछि त्यो संस्थामा निक्षेप गर्ने व्यक्तिगत निक्षेपकर्ताले साविकको व्यवस्थाअनुसार बढीमा २ लाखका दरले रकम फिर्ता पाएका थिए ।"
खाद्यमा छुट रकम हिनामिना गर्नेलाई संरक्षण,"(काठमाडौं)  हुम्लीवासीलाई खाद्यान्नमा दिइएको छुट खाद्य व्यवस्था तथा व्यापार कम्पनीका कर्मचारीले हिनामिना गरे पनि तिनलाई प्रमुख कार्यकारी अधिकृत (सीईओ) मोहनप्रकाश चन्दबाटै संरक्षण भएको छ । ९० दिनभन्दा बढी निलम्बन गर्न नियमावली बाधक भएको भन्दै छुटको रकम अपचलन गर्ने कर्मचारीलाई बचाउ गरिएको हो । र, ती कम्पनीमा हाजिर गराइएको छ । हुम्लावासीलाई छुट नदिएको उजुरी परेपछि खाद्य कम्पनी स्वयंले कमिटी गठन गरेर अध्ययन गर्यो । अध्ययनमा जनतालाई छुटमा बिक्री गरेको देखिएन, कम्पनीका एक अधिकारीले भने, हुम्लावासी जनताको अधिकार खोसियो । तर गलत काम गर्ने कर्मचारीले उन्मुक्ति पाए । कोभिड संक्रमण बढेपछि गरिएको लकडाउनका क्रममा सरकारले २०७७ जेठ २१ देखि असार ७ सम्म खाद्य कम्पनीबाट बिक्री हुने खाद्यान्न बिक्रीमा २० प्रतिशत छुट दिएको थियो । तर शाखा कार्यालय हुम्लामा कार्यरत प्रमुख निर्मल थापा र सहायक भरत अधिकारीले हुम्लावासीलाई छुट दिएनन् । केन्द्रमा भने छुट दिएको भनी तिनले प्रतिवेदन पेस गरेका थिए । खाद्यले गठन गरेको आन्तरिक कमिटीले छुट नदिएको पुष्टि गरे पनि हुम्लाका ती कर्मचारीलाई उन्मुक्ति दिइएको हो ।प्रतिवेदनअनुसार २०७७ जेठ अन्तिम साता र असार पहिलो साता हुम्लामा ९ सय १७४० क्विन्टल चामल बिक्री भएको थियो । नियमित बिक्री दर प्रतिक्विन्टल ५८०० रुपैयाँका हिसाबले ५३ लाख २० हजार ९ सय २० रुपैयाँ हुन्छ । त्यसको २० प्रतिशत छुट १० लाख ६४ हजार १ सय ८४ रुपैयाँ हुन्छ । यसबारे जिल्लाका सम्बन्धित निकायलाई जानकारी नगराएको र २० प्रतिशत छुटमा बिक्री भएको देखाई त्यसमध्ये दुई वटा बिल केरकार गरी सच्याइएको प्रतिवेदनमा उल्लेख छ । दुई वटा बिल केरकार गरी पुनः सच्याइएकाले छुट दिई बिक्री गरेको अवस्था नरहेको प्रतिवेदनको निष्कर्ष छ । खाद्यका अधिकृत मदन रायमाझीको संयोजकत्वमा वरिष्ठ सहायक घनश्याम अर्याल सदस्य रहने गरी आन्तरिक कमिटी गठन भएको थियो । छुट दिएको आधार नभेटिएपछि दुवै कर्मचारीलाई केही समय निलम्बन गरियो, ती अधिकारीले भने, त्यसपछि खाद्यकै उच्च अधिकारीले उन्मुक्ति दियो । प्रतिवेदनअनुसार हुम्ला शाखामा कार्यरत कर्मचारीले बिक्रीका क्रममा खरिदकर्तासँग आवश्यक कागजात नलिनु, सम्बन्धित निकायसँग समन्वय नगर्नु र छुटका विषयमा प्रचारप्रसार नगर्नु गल्ती भएको स्विकारेका छन् । छुट नदिएको पुष्टि भएपछि तत्कालीन हुम्लाका प्रमुख जिल्ला अधिकारी गणेश आचार्यले ती कर्मचारीलाई डिपोबाट हटाएका थिए । तर केन्द्रीय कार्यालयले पुनः काममा खटाएको छ । स्रोतका अनुसार उनीहरूले निलम्बन फुकुवा गरेर एक पटकका लागि माफी दिनुपर्ने लबिइङ गर्दै आएका थिए । कम्पनीका उच्च अधिकारीहरूले समेत कर्मचारी अभाव भएको भन्दै एक पटकलाई माफी दिनुपर्ने बताउने गरेका थिए । खाद्य संस्थान कार्य सञ्चालन तथा कर्मचारी सेवा सर्त र सुविधासम्बन्धी नियमावलीले ३ महिनाभन्दा बढी निलम्बन गर्न नपाउने भनेकाकाले उनीहरूलाई काममा लगाइएको खाद्यका सीईओ चन्दले दाबी गरे । अख्तियार दुरुपयोग अनुसन्धान आयोगले यस विषयमा छानबिन गरिरहेको प्रमुख कार्यकारी अधिकृत चन्दले बताए । खाद्य कम्पनीमा अन्य बेथिति पनि रहेको जानकारहरूको भनाइ छ ।"
टीभीएसको नयाँ फाइनान्स अफर,"काठमाडौं (कास) नेपालका लागि टीभीएस मोटर्सको एक मात्र आधिकारिक वितरक जगदम्बा मोटर्सले नयाँ फाइनान्स अफर ल्याएको छ । यस योजनाअन्तर्गत ग्राहकले मोटरसाइकल र स्कुटर खरिदमा २० प्रतिशत डाउनपेमेन्टमा सवारी खरिद गर्न पाउनेछन् । टीभीएसको जुपिटरमा न्यूनतम ईएमआई ३ हजार ९ सय ८, एनटर्क स्क्वाडमा ५ हजार २ सय ५४, अपाचे आरटीआर २०० फोरभीमा ६ हजार ८ सय २२ रुपैयाँमा खरिद गर्न सक्नेछन् । अपाचे आरटीआर २०० फोरभीको नगद खरिदमा ग्राहकले टीभीएस रेसिङ ज्याकेट निःशुल्क पाउने जगदम्बा मोटर्सले जनाएको छ ।"
सानिमाको एपमा निःशुल्क इन्टरनेट,"काठमाडौं (कास) सानिमा बैंकका ग्राहकले निःशुल्क मोबाइल बैंकिङ एप चलाउन पाउने भएका छन् । नो डाटा, नो प्रोब्लोम योजनाअन्तर्गत मोबाइल बैंकिङ सेवा प्रयोग गर्न निःशुल्क इन्टरनेट डाटा उपलब्ध गराइने बैंकले जनाएको छ । यस योजनाअन्तर्गत नेपाल टेलिकम वा एनसेल सिम प्रयोग गर्ने बैंकका ग्राहकले सानिमा मोबाइल बैंकिङ एप प्रयोग गर्न निःशुल्क इन्टरनेट डाटा पाउनेछन् ।"
भाइबरको न्यु म्युजिक क्याम्पेन,काठमाडौं (कास) गत वर्ष स्वप्न सुमनका साथ लन्च गरिएको विश्व संगीत दिवस क्याम्पेन लाई निरन्तरता दिँदै मेसेजिङ एप राकुटेन भाइबरले यस वर्ष पनि आफ्नो सांगीतिक अभियानलाई निरन्तरता दिने भएको छ । त्यसका लागि भाइबरले कलाकार समृद्धि राई र यावेश थापालाई अनुबन्ध गरेको छ । पृथक् शैलीबाट फ्यानहरूलाई आफ्ना मन पर्ने कलाकारको निकट ल्याउन कम्पनी निरन्तर लागिपरेको भाइबरले जनाएको छ । दुवै कलाकारका लोकप्रिय गीतसहितको अडियो स्टिकर प्याक र सांगीतिक कुराकानी पनि लन्च गर्न लागेको भाइबरले बताएको छ । यसका लागि भाइबरले दुई कलाकारका नाममा विशेष च्यानल सार्वजनिक गरिसकेको बताएको छ । आफ्ना च्यानलका लागि रमाइला गतिविधि आयोजना गर्दै अगस्ट र सेप्टेम्बरका लागि राई र थापा पालैपालो च्यानलका एडमिन हुनेछन् ।
राष्ट्रिय वाणिज्य बैंकको डबल मुद्दती,काठमाडौं (कास) राष्ट्रिय बैंकले फुल डबल मुद्दती खाता सञ्चालनमा ल्याएको छ । ग्राहकले यस मुद्दती खातामा लगानी गरेको रकम ६ वर्ष ७ महिना २३ दिनमा दुई गुणा हुने बैंकले जनाएको छ । उक्त अवधिको अन्त्यमा बैंकले कुनै पनि शुल्क कट्टी नगरी ग्राहकलाई पूरा दोब्बर रकम भुक्तानी गर्नेछ । यो योजनामा बीचमै पैसा चाहिए ग्राहकले कुल जम्मा रकमको ९० प्रतिशतसम्म कर्जा लिन सक्नेछन् ।
सिटिजन्सका ग्राहकलाई एपोलोमा छुट,काठमाडौं (कास) सिटिजन्स बैंक र काठमाडौंको धुम्बाराहीस्थित एपोलो डाइग्नोस्टिक केन्द्रबीच बैंकका कार्डवाहकलाई छुट दिने सम्बन्धमा सम्झौता भएको छ । सम्झौतापछि सिटिजन्स बैंकका कार्डवाहकले एपोलो डाइग्नोस्टिक केन्द्रका विभिन्न स्वास्थ्यसम्बन्धी जाँच र हेल्थ प्याकेजमा १५ प्रतिशतसम्मको आकर्षक छुट पाउनेछन् । यस किसिमको सहकार्यबाट बैंकका ग्राहक लाभान्वित हुनुका साथै डिजिटल कारोबारका लागि प्रोत्साहन मिल्ने बैंकले जनाएको छ ।
प्राधिकरणको बजेट ४१ अर्ब,"काठमाडौं (कास) नागरिक उड्डयन प्राधिकरणले आर्थिक वर्ष ०७९८० का लागि ४१ अर्ब ८५ करोड रुपैयाँ बराबरको बजेट ल्याएको छ । चालु आर्थिक वर्षमा प्राधिकरणले १४ अर्बको आम्दानी प्रक्षेपण गरेको छ । यसबाहेक नेपाल सरकारबाट १२ अर्ब २४ करोड ऋण तथा सेयर, ३ अर्ब १ करोड सरकारबाट फिर्ता पाउनपर्ने मूल्य अभिवृद्धि कर, ३ अर्ब पेस्की मौज्दात, ८ अर्ब बैंकमा रहेको मौज्दात गरी प्राधिकरणले ४१ अर्ब बराबरको स्रोत बजेटमा देखाएको छ । यसमध्ये प्राधिकरणले चालु वर्ष २६ अर्ब पुँजीगत खर्च गर्ने जनाएको छ । झन्डै ५० अर्ब ऋणमा रहेको प्राधिकरणले यस वर्ष कर्मचारीलाई बोनसबापत ४ करोड १२ लाख वितरण गर्ने भएको छ ।"
पहिचान गुमाउँदै दास समुदाय,"को हुन दासहरू ?लोपोन्मुख हुन थालेको दास समुदाय दास प्रथा उन्मूलन हुनुभन्दा धेरै अघि पूर्वी नेपालबाट खरिदबिक्री हुँदै डोटीको जोरायलमा पुगेका हुन् । जोरायलबाट विस्थापित भएर भारत जाने क्रममा बैतडी पुगेका दासका पुर्खालाई स्थानीय ठकुरीहरूले खान, बस्न केही जग्गा दिएर राखेको किंवदन्ती रहेको वृद्ध हरि दासले बताए ।सस्कृंतिविद् प्रेमराज पाण्डे दासहरू दलितभन्दा भिन्दै भएको दाबी गर्छन् । डोटीको जोरायलबाट बैतडी पुगेपछि मात्र उनीहरू दलित समुदायमा परिणत भएको उनको दाबी छ । सुदूरका जातजातिहरू पुस्तकमा उनले लेखेका छन्, देवदास राख्ने प्राचीन चलनअनुसार दास समुदाय स्थापित भएको देखिन्छ । दास प्रथाअनुसारका दास यिनीहरू नभएको उनले उल्लेख गरेका छन् ।"
उमेर समूहमा नेपालको अहिलेसम्मकै खराब प्रदर्शन,"(काठमाडौं)  खेल सुरु हुनअगाडि यस खेललाई प्रतियोगिताकै सर्वाधिक प्रतीक्षा गर्न लायक रोमाञ्चक खेल मानिएको थियो । अनुमान गरिएको थियो, भारतको सामना गर्दा त्यसमा नेपालले बलियो चुनौती पेस गर्नेछ । तर खेल सकिँदा यो उमेर समूहको फुटबलमा नेपालको अहिलेसम्मकै सर्वाधिक खराब प्रदर्शनमध्ये एक रहनेछ । अझ दक्षिण एसियाली फुटबलको उमेर समूहको फुटबलमा नेपालले यस अगाडि यति धेरै अन्तरको हार बेहोरेकै थिएन ।सम्भवतः ८० को जित मिल्नेछ भनेर भारतले पनि सोचेको थिएन । नेपालले यू२० साफ च्याम्पियनसिपमा आइतबार भारतको हातबाट बेहोरेको यो हार वास्वतमै बिर्सनलायक रहनेछ र भविष्यमा नेपालले अन्तर्राष्ट्रिय फुटबलमा गरेको खराब प्रदर्शनमध्ये यसलाई पनि दोहोर्याएर सम्झिनेछ । भारतको भुवनेश्वरस्थित कलिंगा रंगशालामा बेहोरेको यो हारले नेपालको फाइनल पुग्ने समीकरण पनि कठिन बनेको छ । यो हारले खेलाडीको आत्मविश्वासमा पनि ठूलो धक्का पुगेको छ ।लगातार दुई खेल जितेर सुखद सुरुआत लिएको नेपालले तेस्रो खेल आइपुग्दा यो हार सामना गरेको हो । यो नतिजापछि भारत र नेपाल दुवैको समान ६ अंक भएको छ । बंगलादेश भने तीन खेलबाट नौ अंकसहित शीर्ष स्थानमा छ । कुल पाँच टिम सम्मिलित प्रतियोगिता राउन्ड रोबिन लिगका आधारमा भइरहेको छ र त्यसको अन्त्यमा शीर्ष दुई स्थानमा रहने टिमबीच फाइनल हुनेछ । भारतको यस जितपछि फाइनल पुग्ने दुई टिमको निर्णय लिग चरणको अन्तिम खेलपछि मात्र हुनेछ ।नेपालले अन्तिम खेलमा बंगलादेशको सामना गर्नेछ । प्रतियोगिताको डे फाइभ मा बंगलादेश, भारत र नेपाल तीनै टिमको फाइनल पुग्ने सम्भावना कायम रहनेछ, तर सबैभन्दा कमजोर स्थिति नेपालकै रहनेछ । समान अंक रहेको स्थितिमा हेड टु हेड नियम लागू हुनेछ । बंगलादेशविरुद्धको खेलमा बराबरी अथवा हारको अवस्थामा नेपालको सम्भावना समाप्त हुन सक्नेछ । बंगलादेशविरुद्ध जित निकालेको स्थितिमा मात्र फाइनल सम्भावना जीवन्त हुन सक्नेछ ।भारतको जितमा भने पार्थिव गोगाईले दुई गोल गरे भने टाइसन सिंह, पाथुम गिमाना, हिमांशु झाङ्ग्रा, मोहमद रिकाज, गुरकित सिंह, सुभो पलले एकएक गोल गरे । पहिलो हाफ केही प्रतिस्पर्धात्मक रहेको थियो र त्यसमा नेपाल एकै गोलले मात्र पछाडि रहेको थियो । तर दोस्रो हाफमा भने भारतले लगातार गोल गरेको थियो र यसक्रममा नेपाली टिम तहसनहस भएको देखिएको थियो । दोस्रो हाफमा नेपालले ४२ मिनेटको अन्तरमा सात गोल खाएको थियो ।श्रीलंका र माल्दिभ्सको बराबरीत्यस अगाडि आइतबारको पहिलो खेलमा श्रीलंका र माल्दिभ्सबीचको नतिजा ११ को बराबरीमा टुंगिएको थियो । यो नतिजापछि माल्दिभ्सको फाइनल प्रवेशको सम्भावना समाप्त भएको छ । श्रीलंका यस अगाडि नै प्रतियोगिताबाट बाहिसकेको थियो । खेलमा माल्दिभ्स जिततर्फ अग्रसर रहेको बेला श्रीलंकाले दोस्रो हाफको इन्ज्युरी समयमा बराबरी गोल फर्काएको हो । उसका लागि जे जी थिसानले हेड मद्दतले गोल गरेका हुन् र यससँगै टिमले जितसरह खुसियाली मनाएको थियो ।गोलरहित पहिलो हाफको बराबरीपछि आइहम हामडोनले माल्दिभ्सका लागि गोलको खाता खोले । उनले ७४ औं मिनेटमा गोल गरेका हुन् । यो नतिजापछि दुवै टिम एकएक अंकमा रहे । श्रीलंकाले भने प्रतियोगितामा आफ्ना चारै खेल टुंग्याएको छ । त्यस अगाडिका तीन खेलमा श्रीलंका लगातार पराजित रहेको थियो । माल्दिभ्सले भने अब आफ्नो अन्तिम खेलमा आयोजक भारतको सामना गर्नेछ र यो उसका लागि प्रतिष्ठाको खेल मात्र रहनेछ ।"
किंग अफ स्विङ,"फरक एन्डरसनतर यी सबैभन्दा एन्डरसन फरक छन् । उनी सानो छँदादेखि उनको खेल हेरिरहेकामा पर्छन्, लंकासायर र इंग्ल्यान्डका प्रारम्भिक ब्याट्सम्यान डेविड लोयड । अहिले उनी प्रशिक्षक छन् । बर्नलीमा जन्मेका एन्डरसनले रेड रोज काउन्टीबाट खेल्न सुरु गरेका थिए । लोयडले हालै डेली मेलमा लेखेका छन्, एन्डरसन अब ४० वर्षका भए, त्यसैले हामी सबैले उनी तेस्रो तथा चौथो स्पेलमा उत्तिकै प्रभावशाली रहनेछन्, अथवा छैनन्, त्यसमा ध्यान दिनेछौं ।उनी थप्छन्, मेरो लागि यसको उत्तर हो, उनी तेस्रो अथवा चौथो स्पेलमा उत्तिकै प्रभावशाली छन् र रहने पनि छन् । लोयड लंकासायरकै एक अर्को बलरको उदाहरण पेस गर्छन् । नयाँ बल बलर ब्रायन स्टाथमले इंग्ल्यान्डका लागि ७० टेस्ट खेले र २ सय ५२ विकेट लिए, उत्कृष्ट २४८४ को औसतले । उनी आफ्नो अचुक र सटीक बलिङका लागि प्रख्यात दिए । सन् १९६८ मा संन्यास लिन अगाडि स्टाथमले ३८ वर्षको उमेरसम्म ५ सय ५९ प्रथम श्रेणीको क्रिकेट खेले ।यसमा उनले दुई हजार दुई सय ६० विकेट लिए । एन्डरसनले भने त्यसको ठीकविपरीत अहिलेसम्म २ सय ७७ प्रथम श्रेणीको खेल मात्र खेलेका छन् र यसमा एक हजार ७७ विकेट लिएका छन् । पछिल्लो समय घरेलु प्रथम श्रेणीको खेल खेल्ने क्रम घट्दो छ भने टेस्ट क्रिकेट खेल्ने क्रम बढ्दो छ । फेरि इंग्लिस क्रिकेट बोर्डसँग केन्द्रीय अनुबन्ध भएको कारणले पनि एन्डरसनले लंकासायरका लागि घरेलु क्रिकेट खेल्नैपर्छ भन्ने पनि छैन, त्यसैले उनीमाथि बोझ केही कम नै छ । फेरि जसरी स्टाथमले फ्रेड ट्र्युमनसँग बलिङ गर्ने अवसर पाएका छन्, त्यस्तै एन्डरसनले पनि स्टुवार्ट ब्रोडसँग सँगसँगै खेल्ने अवसर पाएका छन् । ब्रोड आफैं ३६ वर्षका भए र उनले पनि ५ सय ५२ विकेट लिइसके । पछिल्लो मार्चमा इंग्ल्यान्डले वेस्ट इन्डिजको भ्रमण गर्दा यी दुवै बलर टिममा थिएनन्, त्यसैले खुबै विवाद भयो । बोर्डको आलोचना भयो । अब दुवै टिममा छन् र दुवै मिलेर दक्षिण अफ्रिकाविरुद्धको शृंखलामा आफ्नो चुनौती पेस गर्दै छन् ।"
नवौं राष्ट्रिय खेलकुदमा ४०७ स्पर्धा,"काठमाडौं (कास) राष्ट्रिय खेलकुद परिषद्को आइतबार भएको ११३ औं बोर्ड बैठकले नवौं राष्ट्रिय खेलकुदका ३६ खेलमा ४०७ स्पर्धा (इभेन्ट्स) समावेश गर्ने निर्णय गरेको छ । पदक गणना हुने ३६ खेल र दुई प्रदर्शनी खेलको यसअघि नै निर्णय भएको थियो ।युवा तथा खेलकुदमन्त्री महेश्वरजंग गहतराजको अध्यक्षतामा भएको बैठकले एकल स्पर्धाका विजेतालाई २५ हजार रुपैयाँ, टिम स्पर्धाका विजेतालाई जनही १५ हजार र राष्ट्रिय कीर्तिमान बनाउने खेलाडीलाई ५० हजार दिने निर्णय पनि गर्यो । सात प्रदेश, तीन विभागीय र गैरआवासीय नेपाली संघ गरी ११ टिमका खेलाडीले प्रतिस्पर्धा गर्नेछन् । जसमा प्रत्येक टिमको लागि खेलाडी महिला ३३९ र पुरुष ३६९ जनाको कोटा निर्धारण गरिएको छ ।प्रदेश छनोटको लागि आवश्यक बजेट उपलब्ध गराउने निर्णय गरेको बैठकले खेलाडी र अफिसियललाई दैनिक २ हजार भत्ता तोकेको छ । भदौ १५ गतेसम्म खेलाडी संख्या र २५ गतेसम्म खेलाडीको नाम दर्ताको मिति तोकिएको छ । राष्ट्रिय खेलकुदको नवनिर्मित ट्रफी सातै प्रदेश र विभागीय टिमका मुख्यालयमा प्रदर्शन गर्ने निर्णय पनि बैठकले गरेको छ ।अर्को वर्ष हुने १४ औं दक्षिण एसियाली खेलकुद (साग), १९ औं एसियाली खेलकुद, पेरिस ओलम्पिक २०२४, विन्टर ओलम्पिक २०२६ र युथ ओलम्पिक गेम्स २०२६ को तयारीको लागि बजेटको व्यवस्था गर्ने तथा खेलाडी छात्रावास निर्माण, मूलपानीमा एनएससी फिटनेस सेन्टर स्थापना गर्ने निर्णय पनि गर्यो ।परिषद्का कर्मचारीहरूलाई अर्को व्यवस्था नभएसम्मका लागि कामकाज गर्न प्रदेश खेलकुदको संरचनामा पठाउने निर्णय पनि भयो, जसलाई प्रादेशिक संरचनामा कर्मचारीलाई खटाउने पाउने व्यवस्थाको रूपमा बुझिएको छ ।बैठकले विभिन्न समिति गठन गर्ने निर्णय पनि गरेको छ । परिषद्को कर्मचारी सेवा, सर्तसम्बन्धी विनियम तयार गर्न प्रकाश कुसारी, परिषद्को भौतिक संरचना तथा सम्पत्ति यकिन तथा प्रदेशमा हस्तान्तरणसम्बन्धी अन्जन धमला, खेल संघ विवाद सहजीकरणमा उपाध्यक्ष शिव कोइरालाको संयोजकत्वमा समिति गठन गरिएको छ ।"
लिभरपुल च्याम्पियन,"जर्मन सुपर कपबर्लिन साडियो मानेले बायर्न म्युनिकसँग अनुबन्ध गरेयताको पहिलो प्रतिस्पर्धात्मक गोल मद्दतले बुंडेसलिगा च्याम्पियनले शनिबार लाइपजिगलाई ५३ ले हराएर जर्मन सुपर कप जितेको छ । उसले यो उपाधि जितेको दसौंपल्ट हो । अफ्रिकी वर्ष खेलाडी घोषित मानेले लिभरपुलमा छ वर्ष बिताएर बायर्न आएका हुन् ।उनले ३१ औं मिनेटमा टिमका लागि दोस्रो गोल गरे । बायर्नका लागि जमल मुसिला, बेन्जामिन पाभरड, सर्गे जियानब्रे र ले रोय सानेले गोल गरे । रोमाञ्चक खेलमा लाइपगिजका तर्फबाट मार्से हाल्सटेनबर्ग, क्रिस्टोफर एनकुन्कु र डानी ओल्मोले गोल गरे । जर्मन सुपर कप उपाधिका लागि बुंडेसलिगा र जर्मन कप विजेताबीच खेल हुने गर्छ ।"
