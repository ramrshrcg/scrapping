शीर्षक,विवरण
न्याय खोज्न देहातबाट काठमाडौं,"हत्यापश्चात् उनलाई टिपरले किचाएर दुर्घटना भएको देखाउने प्रयास गरिएको प्रहरी प्रतिवेदनमा उल्लेख छ । दिलीपको हत्या गरेको भन्दै चुरियामाई बालुवा प्रशोधन उद्योग सञ्चालक विपिनकुमार महतो, उनका दाइ विनोदकुमार महतो, उद्योगमा कार्यरत मुनिन्द्र महतो, जितेन्द्र महतो, सत्यनारायण महतो र शत्रुधन महतो तथा दिलीपका साथी रोशनकुमार यादवविरुद्ध जिल्ला अदालतमा मुद्दा दायर गरिएको छ । उनीहरूमध्ये सुरुमा फरार रहेका उद्योग सञ्चालक विनोद करिब एक वर्षपछि अदालतमा आफैं हाजिर हुन पुगेकामा जिल्ला अदालतले साधारण तारेखमा राख्यो । कामदारहरू सत्यनारायण र शत्रुधन तथा विनोदका साथी रोशनकुमारलाई जिल्ला र उच्च अदालतले २५ हजार धरौटीमा छाडेका कारण उनीहरू निष्फिक्री हिँडिरहेका छन् । उद्योग सञ्चालक विपिन तथा उनका कामदारहरू मुनिन्द्र र जितेन्द्र पुर्पक्षका लागि थुनामा छन् । यो मुद्दाको फैसला नहोउन्जेलसम्म उनीहरू न्यायिक हिरासतमा बस्नुपर्नेछ । उनीहरू सातै जनाले दिलीपलाई फलामको लिभर र पेचकसले शरीरका विभिन्न भागमा क्रूरतापूर्वक प्रहार गरेर हत्या गरेको सरकारी वकिलको दाबी छ । जिल्ला अदालतमा दायर गरिएको अभियोगपत्रमा आक्रमणपश्चात् बेहोस भएर ढलेका दिलीपलाई ढुंगा, ना ७ ख ६४१३ नं टिपरको पछाडिको चक्काले टाउकोमा कुल्चाएर मारी सडक दुर्घटनाको रूप दिने प्रयास गरिएको उल्लेख छ । २०७६ माघ २२ मा धनुषा जिल्ला अदालतमा दायर गरिएको अभियोगपत्रमा दिलीपलाई यातना दिई क्रूरतापूर्वक मारेको भन्दै सातै जनालाई जीवित रहेसम्म कैद गर्न माग गरिएको छ । मुलुकी अपराध संहिता, २०७४ को दफा ४१ मा क्रूर यातना दिई निर्ममतापूर्वक ज्यान मार्ने व्यक्तिलाई जीवित रहेसम्म कैद गर्नुपर्ने कानुनी व्यवस्था छ । यही कानुनी व्यवस्थालाई दिलीपको घटनामा पनि आकर्षित गर्ने सरकारी प्रयास छ । दिलीपको हत्यासम्बन्धी मुद्दा जिल्ला अदालतमा दर्ता भएको १४ महिनापछि मात्रै पूर्ण सुनुवाइका लागि इजलासमा पेस भएको थियो । २०७७ चैत ३१ देखि गत महिना साउन ३० सम्ममा जम्मा १० पटक पेसीमा चढेकामा तीन पटकमात्र सुनुवाइ भयो, जसमा २०७८ असोज ७ मा जिल्ला न्यायाधीश ध्रुव कार्कीले साक्षी बुझ्न आदेश दिएका थिए । त्यसपछि अदालतले निरन्तर तीन पटकसम्म यो मुद्दा स्थगित गर्यो । २०७८ फागुन २५ मा अर्का न्यायाधीश तीर्थराज केसीले पुनः साक्षी बुझ्ने आदेश दिए । त्यस्तै गत जेठ २४ मा अर्का न्यायाधीश परशुराम भट्टराईले बयानबकपत्र गराउन आदेश दिएका थिए । त्यसबाहेक पेसीका अन्य दिनमा अभियुक्तहरूका कानुन व्यवसायीले सुनुवाइ स्थगित गराएका थिए । गत जेठ ९ मा एक पटक सरकारी वकिलले सुनुवाइ स्थगित गराएको देखिन्छ । आफूहरूले जति नै अनुरोध गर्दा पनि अदालतमा सुनुवाइ सुरु नभएपछि काठमाडौं आएको दिलीपकी बहिनी लक्ष्मीले बताइन् । दिलीप भारतको भोपालमा इन्जिनियरिङको अन्तिम सेमेस्टरको अन्तिम परीक्षा दिएर छुट्टीमा घर आएका थिए । हत्या भएको केही महिनापछि उनी अन्तिम वर्षको अन्तिम सेमेस्टरको परीक्षामा पनि उत्तीर्ण भएको खबर आएको थियो । दाइको मृत्युपछि उनी पास भएको खबर पाउँदा कैयौं दिन आँसु नरोकिएको संगम बताउँछिन् । न्याय प्राप्तिको लडाइँसँगै बहिनीहरू संगम र लक्ष्मीले स्थानीयस्तरमा वातावरण संरक्षणको समेत अगुवाइ गर्दै छन् । २०७७ भदौ ३१ मा संगमको अध्यक्षतामा ओमप्रकाश महतो (दिलीप) पर्यावरण संरक्षण प्रतिष्ठान दर्ता गरिएको छ । राष्ट्रपति चुरे तराई मधेस संरक्षण समिति र प्रदेश सरकारले गरेको सहयोगले संरक्षणका कार्यक्रम अगाडि बढाउँदै उनीहरूले औरही खोलामा दिलीप चुरे वाटिका बनाउँदै छन् ।श्रीपुर गाउँका दुई सयभन्दा बढी परिवारको भेलाले २०७६ फागुन १० मा दिलीपलाई पर्यावरण सहिद घोषणा गर्दै औरही खोलामा अवैध उत्खनन रोक्ने निर्णय गरेको थियो । उद्योग सञ्चालक विपिन पक्राउ परेका थिए भने विनोद फरार थिए । त्यसमाथि गाउँलेको भेलाले उद्योग सञ्चालनमा रोक लगाउने निर्णय गरेको थियो तर विनोदले साधारण तारेखमा बसेर मुद्दाको प्रतिरक्षा गर्ने मौका पाएपछि दिलीपका बुवा रामजीवन, आमा चन्द्रकलादेवी र दुईवटी बहिनीहरू संगम र लक्ष्मीविरुद्ध जनकपुर उच्च अदालतमा आफ्नो उद्योगमा हस्तक्षेप गरेको भन्दै २०७७ चैत २० मा निषेधाज्ञा निवेदन दिए । ११ दिनपछि चैत ३१ मा उच्च अदालतका न्यायाधीशद्वय रमेश ढकाल र लेखनाथ घिमिरेले दिलीपको परिवारका नाममा कानुनले नदिएको अधिकार प्रयोग गरी उद्योग सञ्चालनमा अनधिकृत हस्तक्षेप नगर्नूनगराउनू भन्ने अन्तरिम आदेश दिए । चार दिनअघि गत भदौ ७ मा उच्च अदालतका न्यायाधीशद्वय प्रमोदकुमार श्रेष्ठ र सागर बिष्टको इजलासले दिलीप परिवारविरुद्ध निषेधाज्ञा आदेश जारी गरेको छ । अदालतको २०७७ चैत अन्तिमकै अन्तरिम आदेशबाट ढुक्कसँग चलेको उक्त उद्योगका पक्षमा अन्तिम फैसला आएपछि अहिले झन् गैरकानुनी उत्खनन तीव्र बनेको दिलीपकी बहिनी लक्ष्मीले बताइन् । उनका अनुसार उक्त बालुवा प्रशोधन उद्योग सरकारले तोकेको मापदण्डविपरीत चलिरहेको छ । खोलाबाट कर नतिरी, सम्बन्धित निकायको अनुमतिबिनै नदीजन्य पदार्थको उत्खनन र निकासी गर्दै आएको उद्योगले सर्वसाधारणको स्वास्थ्य, जनजीवन र पर्यावरणमा नकारात्मक प्रभाव पारेको छ । आफूहरूले कम्तीमा दिलीप हत्याको मुद्दा टुंगो नलागेसम्म उद्योग नचलाउन गरेको मागलाई समेत बेवास्ता गरिएको उनको गुनासो छ । मिथिला नगरपालिकाले नगरभित्र सञ्चालित उद्योगहरूको व्यवस्थापनका लागि गठन गरेको अध्ययन टोलीले स्थलगत अनुगमन र निरीक्षणको आधारमा तयार पारेको औरही, जलाद र जगधर खोलाबाट ढुंगा, गिट्टी र बालुवा संकलन एवं उत्खनन कार्यको प्रारम्भिक वातावरणीय परीक्षण प्रतिवेदनमा पनि चुरियामाई बालुवा प्रशोधन उद्योगले न्यूनतम मापदण्डसमेत पालना नगरेको उल्लेख छ । उक्त उद्योगले तोकिएभन्दा बढी परिणाममा र गहिरो गरी उत्खनन गरेको तथा निषेध गरिएको क्षेत्रबाट पनि ढुंगा, गिट्टी, बालुवा झिकेको पाइएको थियो । दिलीपको हत्यामा सात जनाविरुद्ध दर्ता भएको अभियोगपत्रमा अपराधमा प्रयोग गरेको साधन तथा कसुरजन्य सम्पत्ति रोक्का राख्न र नियन्त्रण गरी जफत गर्न माग गरिएको छ । तर त्यसमा अदालतले कुनै आदेश दिएको छैन, संगमले भनिन्, उच्चले उद्योगलाई निरन्तर चलाउन आदेश दिएपछि अहिले प्रतिबन्धित स्थानबाट पनि ढुंगा, गिट्टी, बालुवा निरन्तर उत्खनन गरिएको छ ।दिलीपका बुवा रामजीवनले पैसाको चलखेल भएको आफूले सुनेको बताए । प्रहरी र स्थानीय तहका प्रतिनिधिले अवैध उत्खनन रोक्न चासो देखाउँदैनन्, किन त ? उनको प्रश्न छ, जिल्ला अदालतमा अहिले गोलाबाट इजलास छानिने कारणले आफूले चाहेको न्यायाधीशकामा मुद्दा नपरेसम्म स्थगित गराइरहेका छन् । त्यो पैसाको चलखेल नभएर के हो ?"
कहिले जोडिएला टिप्ताला ?,"(ताप्लेजुङ)  ताप्लेजुङको ओलाङचुङगोला नाकाको टिप्ताला भन्ज्याङ जोड्ने सडक गत वर्षदेखि अघि बढ्न सकेको छैन । सुकेपानी फक्ताङलुङ गाउँपालिका६ लेलेपको अन्तिम बिन्दु हो । यहाँबाट वडा ७ ओलाङचुङगोलाको प्रस्थान बिन्दु नजिकै पर्छ । सडकको ट्र्याक ओलाङचुङगोलाबाट पनि ल्याइएको छ । बाँकी सडक खुल्नासाथ नेपालचीन सिमानासम्म गाडी चल्छ । टिप्ताला भन्ज्याङ जोड्ने सडकको ट्र्याक खोल्न सुकेपानीमा डेढ किलोमिटर मात्रै बाँकी छ । गत चैत अन्तिम सातादेखि भने यहाँको काम रोकिएको हो । सडक आयोजना र ठेकेदार कम्पनीले विस्फोट गर्न सबै उपकरण कार्यस्थलमा पुर्याए पनि कञ्चनजंघा संरक्षण क्षेत्रअन्तर्गत ३१ हेक्टर जमिनको रूख हटाउनुपर्ने र क्षतिपूर्तिको विषयले बाँकी काम रोकिएको हो । उत्तरदक्षिण लोकमार्ग ओलाङचुङगोला सडक कार्यालय प्रमुख अमिन्द्र खड्काले उक्त क्षेत्रको रूख हटाउन र जमिनको क्षतिपूर्तिका लागि अर्थ मन्त्रालयले ५ करोड रुपैयाँ सुनिश्चित गरेको बताए । राष्ट्रिय निकुञ्ज तथा वन्यजन्तु संरक्षण विभागले उक्त रकम लिएर निर्माण अनुमति दिए तत्काल काम अघि बढाउन सकिने उनको भनाइ छ । मन्त्रिपरिषद्ले नै रकम लिनु भन्ने निर्णय गरिदिए पनि समस्या समाधान हुन्छ, निर्णय भएको तीन महिनाभित्र ट्र्याक खुलिसक्नेछ, खड्काले भने । यो निर्णय नभए सडक कार्यालयले क्षतिपूर्तिका लागि ३१ हेक्टर जमिन खोज्नुपर्छ । जमिन खरिद गरेर विभागको नाममा रजिस्ट्रेसन पास गरिदिनुपर्छ । सबै कानुनी प्रक्रिया पूरा गर्न लामो समयसम्म लाग्छ । अर्थ मन्त्रालयले उपलब्ध गराएको रकमले नपुग्न सक्ने, सरकारी मापदण्डअनुसारको जमिन पाउन कठिन हुने र प्रक्रियाका लागि लामो समय लाग्ने भएकाले रकम बुझेर निर्माणको बाटो खुलाइदिए हुने भन्ने चाहनामा सडक कार्यालय छ । त्यसका लागि विभागसँग अनुरोध गरे पनि विभागले मञ्जुरी दिएको छैन । गत वैशाख १४ को मन्त्रिपरिषद् बैठकले रूख कटानको निर्णय गरेको थियो । स्रोत भर्नाबापतको रकम नै बुझी निर्माणको बाटो खोलिदिनु वा राष्ट्रिय महत्त्वको सडक भएकाले बिनाअवरोध निर्माण गर्नु भन्ने निर्णय मन्त्रिपरिषद्बाट भइदिए काम गर्न सकिने थियो, सडक कार्यालयका एक अधिकारीले भने ।कञ्चनजंघा संरक्षण क्षेत्र व्यवस्थापन परिषद्का अध्यक्ष खगेन्द्र फेम्बू पनि आफूहरू चाँडो निर्णयको पर्खाइमा रहेको बताउँछन् । यसअघि मन्त्रिपरिषद्ले नियमअनुसार गर्नु भन्ने निर्णय गरेको सुनेको छु, उनले भने, परिषद्मा त त्यो निर्णय पनि आएको छैन । फेम्बूका अनुसार ३१ हेक्टर जमिनका ६ सय २७ रूख हटाउनुपर्छ । टिप्ताला भन्ज्याङदेखि ओलाङचुङगोलाको बस्ती हुँदै सुकेपानी छेउसम्मको २४ किलोमिटर ट्र्याक खोलिइसकेको छ । यसका लागि चीनको डिङजे काउन्टीबाट भाडामा मेसिन ल्याइएको थियो । गोलाको बस्तीदेखि सदरमुकामतर्फको सुकेपानी छेउसम्मको सडक ३२ किलोमिटर रहेको सडक कार्यालय प्रमुख खड्काले बताए । कोरोना महामारीयता चीनले नाका बन्द गरेपछि पन्साउने मेसिन ल्याउन नसकेका कारण सिमानातर्फको सडक ठाउँठाउँमा भत्किएको छ । फक्ताङलुङ७ ओलाङचुङगोलाका वडाध्यक्ष छेतेन शेर्पा लामा ट्र्याक खोलेपछि त्यही कम्पनीको मेसिनले पन्छाउन धेरै समय नलाग्ने बताउँछन् । हाम्रो ठेक्काको समयावधि पनि सकियो, निर्माण कम्पनीका पेम्बा शेर्पाले भने, बिनाकाम मेसिन थन्क्याएर राख्नुपर्दा ठूलै समस्या र क्षति भएको छ । यहाँ काठमाडौंको एसबीए एलाइट जेभी कम्पनीले ४२ करोडमा लागतमा ठेक्का लिएको छ । कम्पनीका प्रोजेक्ट म्यानेजर राजीव लामिछानेका अनुसार काम रोकिँदा ४५ जनाको जनशक्तिका साथै एक्स्काभेटरलगायतका मेसिन र उपकरण थन्किएका छन् । ठेक्काको समयावधि जेठमा सकिएको छ । यसअघि पनि जग्गा विवादका कारण लेलेपमा तीन महिना काम रोकिएको थियो । यो सडक सम्पन्न हुँदा टिप्ताला भन्ज्याङदेखि विराटनगर रानी भन्सारसम्मको दूरी ३ सय ४० किलोमिटर हुन्छ ।"
राष्ट्रप्रमुखलाई सुपारी दाम,"ललितपुर (कास) ठेचोको नवदुर्गा भवानी देवी नाचका देवगणले शुक्रबार १२ वर्षे जात्राको अवसरमा राष्ट्रपति विद्यादेवी भण्डारीलाई हाँससहित सुपारी दाम चढाएका छन् । १२ वर्षे जात्राको क्रममा जुगःचह्रे तिथिमा मन्दिरमा पूजा गरेपछि राष्ट्रप्रमुखलाई फूलप्रसाद चढाउने परम्परा छ । हाँससहित सुपारी दाम ग्रहण कार्यक्रममा राष्ट्रपति भण्डारीले नाचलगायत जात्रापर्व संरक्षण प्रवर्द्धन गर्न सक्दो सहयोग गर्ने प्रतिबद्धता व्यक्ति गरिन् । जात्रा पर्व सञ्चालन गर्न आइपरेको समस्या समाधान गर्न संस्कृति मन्त्रालय र गुठी संस्थानलाई भन्नेछु, उनले भनिन् ।साउन १० मा घण्टाकर्ण चतुदर्शीको दिन नवदुर्गा मन्दिरमा विधिवत् रुपमा पूजाआजा गरेर ताल्चा लगाएपछि १२ वर्षे जात्रा सुरु भएको थियो । जात्रा एक वर्षसम्म चल्नेछ । जात्राको क्रममा विभिन्न २८ वटा पर्वपूजा सञ्चालन गर्नुपर्छ । तीमध्ये साबिक दलचोकी गाविसमा पुगेर आँग सिं भनी दाउरा लिन जाने पर्व भदौ १४ मा परेको छ । जात्राका क्रममा पाटन दरबार क्षेत्रको मूलचोक, सुनाकोठी, ठेचो, चापागाउँ र बुंगमतीमा नृत्य प्रस्तुत गरिन्छ । सुनाकोठीमा गरिने कुल्पी यज्ञ, दे भ्वए (देश भोज) भनी ठेचो र सुनाकोठीवासीलाई देवगणद्वारा प्रसादग्रहण, श्वेत भैरवको नृत्यलगायत जात्राकोमुख्य आकर्षणको रूपमा रहँदै आएको छ । नवदुर्गा नाचमा १३ देवगण छन् । भैरव, काली, बाराही, कुमारी, गणेश, ब्रम्हायणी, महादेव, महालक्ष्मी, विष्णुदेवी, सिघिनी, बाघिनी, इन्द्रायणी र श्वेत भैरव । नवदुर्गा गुठीमा ३४ जना गुठीयार छन् । परम्पराअनुसार गणेश हुने देवगणले तन्त्रसाधना गरिएको तिलक लगाइदिएपछि सबै देवगणमा देवता चढेको विश्वास गछि । देवगणहरू तान्त्रिक र यान्त्रिक तवरबाट छुट्टाछुट्टै नृत्य गर्ने गर्छन् । इन्द्रायणी देवीको भने नृत्य गराइँदैन । श्वेत भैरव १२ वर्षमा एक पटक मात्र नृत्य गराइन्छ । नवदुर्गा भवानी देवी पुजारी गोपाल मालीले जात्रापर्व समिति समुदाय र व्यक्ति विषेशको मात्र नभई नेपालकै गौरवको रुपमा रहेकोले सबैले अपनत्व लिनुपर्ने बताए । संस्कृति जगेर्ना गर्न गुठीयार मात्र नभई युवापुस्ता, सरोकारवाला निकाय सबै जागरुक हुनुपर्छ, उनले भने ।नाचबारे भाषा वंशावलीमा यिनी राजाका पालामा मनमानेश्वरी देवीको प्रसादले मागल देशमा खड्गी टोल बनाई मूःस्वाा नामक पुष्पका निमित्त माली जात प्रख्यात गरेको उल्लेख छ । राजा मानदेवको पालामा मू छेँ आँगम घर स्थापना गरी खड्ग जात्रा चलाएको कुरा देवमाला वंशावलीमा उल्लेख छ ।"
दसैंलाई छैन छुटको चिनी,"(काठमाडौं)  चाडबाड लाग्दानलाग्दै सहुलियत पसलको चर्चा सुरु हुन्छ । तर, घटस्थापना सुरु एक महिनामात्रै बाँकी हुँदा सरकारी चिनी गोदाम भने रित्तै छन् । गत वर्ष असोज १ देखि सहुलियत पसल सुरु गरेको सरकारले सहुलियत चिनी आयातबारे निर्णय गर्न सकेको छैन । यही बेला साल्ट ट्रेडिङ कर्पोरेसन र खाद्य व्यवस्था तथा व्यापार कम्पनीसँग चिनी छैन, उद्योग वाणिज्य तथा आपूर्ति मन्त्रालयका एक अधिकारीले भने, सहुलियत दर (भन्सार छुट) मा आयात व्यवस्था मिलाउन अर्थ मन्त्रालयलाई पटकपटक पत्र पठाएका पनि छौं । तर कुनै निर्णय हुन सकेको छैन । चाडबाडलाई नै लक्ष्य गरेर विगतका वर्षमा चिनीमा प्रतिकिलो ५ रुपैयाँ छुट दिइन्थ्यो । चाडबाडमा सरकारी संस्थानको उपस्थिति नहुँदा बजारभाउ अराजक बन्छ । व्यापारीहरूले आफूखुसी मूल्य तोक्दै आएका छन् । त्यसलाई हस्तक्षेप गर्न सहुलियत पसल सञ्चालन गर्ने गरिएको सरकारी दाबी छ । तर यस पटक भने सरकारी गोदाममै चिनी छैन । दुई महिनादेखि गोदाममा चिनी नभएको साल्ट ट्रेडिङका सहमहाप्रबन्धक कुमार राजभण्डारीले बताए । २ वर्षअघि सहुलियत दरमा २० हजार टन आयात गरेका थियौं । त्यसपछि सहुलियत दरमा आयातको स्वीकृति पाएनौं, उनले भने, २ वर्षसम्म त्यही चिनी बिक्री गर्यौं, पछिल्लो समय गोदाम खाली भएको छ । हाल चिनी आयात गर्दा भन्सार शुल्क ४० प्रतिशत लाग्छ । त्यसमा १३ प्रतिशत भ्याट लाग्छ । साल्टले भने २० प्रतिशत भन्सार छुटमा चिनी आयात गरेको थियो, जसले गर्दा व्यापारीले बिक्री गर्ने मूल्यभन्दा सस्तोमा बिक्री गर्न सजिलो भएको थियो । साल्टले प्रतिकिलो ७९ रुपैयाँमा बिक्री गर्दै आएको चिनी बजारमा १ सय ५ रुपैयाँसम्म पर्छ । सोही गुणस्तरको चिनी भाटभटेनीमा प्रतिकिलो १ सय ५० रुपैयाँसम्म पर्छ । खाद्य व्यवस्था तथा व्यापार कम्पनीकी सूचना अधिकारी शर्मिला न्यौपानेले पनि खाद्यसँग चिनी नभएको पुष्टि गरिन् । भन्सार छुटमा १० हजार टन चिनी आयात गर्न पत्र लेखेका छौं, उनले भनिन्, फलोअप गरिरहेका छौं । तर टुंगो लागिसकेको छैन । चिनीको खपत दसैंसँगै तिहार र छठसम्म बढी हुन्छ । चाडबाडको समयमा औसतमा मासिक ३० हजार टन खपत हुन्छ । दसैंदेखि तिहारसम्म करिब ९० हजार टन आवश्यक पर्छ । सरकारी कम्पनीसँग मौज्दात नहुँदा बजारमा मनोमानी हुने उपभोक्ता अधिकारकर्मीहरूको दाबी छ । साल्टको मौज्दात सकिएपछि बजारभाउ प्रतिकिलो १ सय ५ देखि १ सय १० रुपैयाँसम्म पुगेको छ । दसैंसम्म प्रतिकिलो १ सय २०१ सय २५ रुपैयाँसम्म पुर्याउने चलखेल भइरहेको छ, राष्ट्रिय उपभोक्ता मञ्चका अध्यक्ष प्रेमलाल महर्जनले भने, उद्योगी व्यापारीले झेली काम गरिरहेका छन्, त्यसमा अर्थ मन्त्रालयले समेत साथ दिएको छ । अर्थ मन्त्रालय र उद्योगीको साँठगाँठकै कारण सहुलियत दरको चिनी आयात हुन नसकेको महर्जनको दाबी छ । सरकारी संस्थानसँग मौज्दात सकिनै लाग्दा संसद्को उद्योग तथा वाणिज्य र श्रम तथा उपभोक्ता हित समितिले भन्सार छुटमा आयात अनुमति दिन निर्देशन दिएको थियो । समितिले ०७९ असार ९ मा उद्योग वाणिज्य तथा आपूर्ति मन्त्रालय र अर्थ मन्त्रालयलाई दिएको निर्देशन कार्यान्वयन भएको छैन । समितिले ४० हजार टन आयात गर्न साल्ट र खाद्य व्यवस्था कम्पनीलाई अनुमति दिन भने पनि कार्यान्वयन भएन । आपूर्ति मन्त्रालयले डेढ महिनाअघि नै सिफारिस गरे पनि अर्थले इजाजत दिएन, आपूर्ति मन्त्रालयका एक अधिकारीले भने, यस्तै अवस्था रहे यसपालि सहुलियतको चिनी आउँदैन । चाडबाडमा मुख्यतः चिनीमा आकर्षण हुन्छ । अर्थले अनुमति नदिएपछि साल्टले गत महिना दुईदुई पटक ग्लोबल र आन्तरिक टेन्डर गरेको थियो । १५ हजार टन चिनी आयात गर्न ग्लोबल र पाँच हजार टनका लागि डोमेस्टिक टेन्डर गरेको थियो । तर साल्टलाई चिनी दिन कुनै कम्पनी इच्छुक भएनन् । स्वदेशी उद्योगले समेत दिन चाहेनन् । त्यसपछि साल्टको गोदाम रित्तिएको हो । यता बजारमा भने चिनी अभाव नभएको चिनी उद्योग संघका उपाध्यक्ष राजकुमार अग्रवालको दाबी छ । उद्योगीसँग पर्याप्त मौज्दात रहेकाले चाडबाडमा अभाव नहुने उनको भनाइ छ । मेरै कम्पनीसँग करिब १७ सय टन छ । अरू साथीहरूसँग पनि मौज्दात छ, उनले भने, चिनीमा समस्या छैन । संघका अनुसार गत वर्ष १ लाख ३० हजार टन चिनी उत्पादन भएको थियो । वार्षिक माग भने २ लाख ६० हजार टन हो । चिनी आयात पनि भएकाले अभाव नहुने व्यापारीहरू बताउँछन् । मूल्य भने मागमा निर्भर हुने अग्रवालको भनाइ छ । साल्टका अनुसार अर्थले तत्काल अनुमति पाए एक महिनामा आयात गर्न सकिन्छ । ग्लोबल टेन्डरमार्फत खरिदआयात गर्दा समय लाग्न सक्छ । जीटूजीमार्फत भने दसैंका लागि आयात सम्भव भएको जानकारहरू बताउँछन् । तर विडम्बना अर्थको ध्यान राजस्वमा मात्रै केन्द्रित छ । छुटमा चिनी आयात गर्न दिने चाहना छैन, आपूर्ति मन्त्रालयका एक अधिकारीले भने ।"
सातै प्रदेशका पर्यटनमन्त्री काठमाडौंमा,"काठमाडौं (कास) कोरोना महामारीको असरले सुस्ताइरहेको पर्यटन क्षेत्रलाई चलायमान बनाउनेलगायतका उद्देश्य राखेर संस्कृति, पर्यटन तथा नागरिक उड्डयन मन्त्रालयले सातै प्रदेश सरकारमा पर्यटन क्षेत्र हेरिरहेका पर्यटनमन्त्रीलाई काठमाडौं बोलाएको छ । महामारीका कारण पर्यटकको संख्या न्यून रहेका बेला मन्त्रालयले शनिबार राजधानीमा एकदिने सम्मेलन राखेको हो । संघीय संरचना कार्यान्वयनमा ल्याइएपछि यो पर्यटनसम्बन्धी विषयगत पहिलो कार्यक्रम भएको मन्त्रालयका सहसचिव तथा प्रवक्ता टोकराज पाण्डेले जनाए । सम्मेलनमा होटल, र्याफ्टिङ, होमस्टे, ट्राभल एजेन्सी, ट्रेकिङ एजेन्सी, पर्यटक यातायात सेवा, टुर गाइडलगायतको दर्ता, अनुमति, नवीकरण र नियमनमा सम्बन्धित प्रदेश सरकारबाट जारी भएका कानुन तथा मापदण्डबारे छलफल हुनेछ । सम्मेलनमा संविधानमा राखिएका पर्यटन क्षेत्र सम्बन्धित अधिकार, संघीय संरचना र अन्तर्सम्बन्ध, संघ, प्रदेश र स्थानीय तहका जिम्मेवारी, चालु आर्थिक वर्षको बजेटले घोषणा गरेका नीति तथा कार्यक्रम, पुनरुत्थान कार्ययोजना, स्थानीय तहमा सञ्चालित पर्यटन पूर्वाधार साझेदारी कार्यक्रमलगायतका विषयमा पनि छलफल हुने मन्त्रालयले जनाएको छ । संघ, प्रदेश र स्थानीय तह समन्वय तथा अन्तरसम्बन्ध ऐन ०७७ ले विषयगत मन्त्रालयलाई वर्षमा कम्तीमा एकपटक योजना, कानुन तथा नीतिगत विषयमा समन्वय तथा एकरूपता ल्याउन प्रदेश सरकारका सम्बन्धित विषयगत मन्त्री सदस्य र संघीय मन्त्री अध्यक्ष रहेको विषयगत समितिलाई बैठकको अधिकार दिएको छ । संविधानले संघ मातहतको पर्यटन मन्त्रालयलाई हवाई उड्डयन, अन्तर्राष्ट्रिय विमानस्थल, पर्यटन दस्तुर, प्रतिलिपि अधिकार, पर्यटन नीति, पुरातात्त्विक महत्त्वका स्थान, प्राचीन स्मारकलगायतका विषयमा एकल अधिकार दिएको छ भने प्रदेशलाई पर्यटन शुल्क, भाषा, लिपि, संस्कृति, ललितकलामा एकल अधिकार दिएको छ । संघ र प्रदेशको साझा अधिकारमा क्यासिनो, चिट्ठा क्यासिनोलाई राखिएको छ । ट्रेकिङ, कायाकिङ, क्यासिनो, र्याफ्टिङ, शुल्क, पर्यटन शुल्क, सेवा शुल्कको अधिकार स्थानीय सरकारलाई दिइएको छ । नेपालले सन् २०२१ मा पर्यटन क्षेत्रबाट १३ अर्ब ५० करोड रुपैयाँ आम्दानी गरेको थियो । यो त्यसअघिको वर्षको दाँजोमा ४६ प्रतिशतले कम हो ।"
एकीकृत कार्यालय व्यवस्थापन प्रणाली कार्यान्वयन सुस्त,"(काठमाडौं)  सरकारले कागजरहित सेवा प्रक्रियाका लागि सञ्चालनमा ल्याएको एकीकृत कार्यालय व्यवस्थापन प्रणाली हाल सञ्चार तथा सूचना प्रविधि मन्त्रालय र यसका ६ वटा निकायमा मात्रै लागू हुन सकेको छ । वैशाखभित्र सिंहदरबारका सबै मन्त्रालयमा प्रणाली लागू गर्ने भनिएको थियो । तर हालै सार्वजनिक सञ्चार मन्त्रालयका उपलब्धिको सूचीमा एक मन्त्रालय र त्यसका ६ निकायमा मात्रै एकीकृत कार्यालय व्यवस्थापन प्रणाली लागू भएको उल्लेख छ ।०७८७९ मा मन्त्रालयबाट भएका काम र उपलब्धिबारे मन्त्री ज्ञानेन्द्रबहादुर कार्कीले बिहीबारको नियमित पत्रकार सम्मेलनमा भनेका थिए, कागजरहित सरकारका लागि एकीकृत कार्यालय व्यवस्थापन प्रणाली सूचना प्रविधि मन्त्रालय र अन्तर्गतका ६ निकायमा कार्यान्वयन गरिएको छ । मन्त्रालयअन्तर्गतको सूचना प्रविधि विभागले निर्माण गरेको यो प्रणाली सुरुमा सबै मन्त्रालय र त्यसपछि क्रमशः सबै सरकारी निकायका कार्यालयहरूमा स्थापना गरिने भनिएको थियो । वैशाखभित्र सबै मन्त्रालयमा प्रणाली स्थापना गर्न कर्मचारीहरूलाई विभागले तालिम दिएको यसअघि बताएको थियो । हामीले ५० वटा निकायका कर्मचारीलाई तालिम दिइसकेका छौं, विभागका महानिर्देशक प्रेमशरण श्रेष्ठले भने, हामीले मात्रै ताकेता गरेर भएन, प्रणाली लागू गर्न निकायहरू आफैं पनि तयार हुनुपर्छ । उनीहरूले पनि चाहनुपर्यो । एकीकृत कार्यालय व्यवस्थापन प्रणाली ३० वटा निकायमा लागू भइसकेको छ । मन्त्रालयले सार्वजनिक गरेको विवरण अद्यावधिक नभएकाले त्यसमा ६ वटा मात्रै निकाय उल्लेख भएको श्रेष्ठको भनाइ छ । भौतिक पूर्वाधार तथा यातायात मन्त्रालय, राष्ट्रिय योजना आयोग, सम्पत्ति शुद्धीकरण अनुसन्धान विभाग, खानेपानी मन्त्रालय, गृह मन्त्रालय, महान्यायाधिवक्ताको कार्यालय, सार्वजनिक खरिद अनुगमन कार्यालय, गोरखापत्र संस्थानलगायत ३० वटा निकायमा एकीकृत कार्यालय व्यवस्थापन प्रणाली उपलब्ध छ । यो भनेको यी निकायमा दर्ता, चलानी गर्ने, टिप्पणी उठाउने, बिदा, काजका लागि कर्मचारीले कार्यालमा खबर गर्नेलगायत कार्यालयका सम्पूर्ण काम सफ्टवेयरको माध्यमबाट हुन्छ । यो अफिस अटोमेसनको अभ्यास हो । हालसम्म प्रणालीबाट कुल १७ हजार ८ सय ९५ वटा दर्ता, ५ हजार ६ सय १० वटा चलानी, १ हजार २२ वटा टिप्पणी उठाउने काम भएका छन् । हामीले २६२७ वटा निकायलाई युजरनेम र पासवर्ड दिइसकेका छौं, श्रेष्ठले भने, १५ वटाले राम्ररी सञ्चालन गरेका छन् । एकीकृत प्रणालीमार्फत सबै सरकारी कार्यालयका काम एउटै विद्युतीय माध्यमबाट सञ्चालन गर्दै विवरणलाई अनलाइन प्रणालीमा राख्न खोजिएको छ । यसरी सरकारी कार्यालयलाई डिजिटाइजेसनमा लग्न वैशाख ५ मा एकीकृत विद्युतीय प्रणाली निर्देशिका, ०७८ समेत जारी गरिएको थियो ।सरकारले ०७६ मा डिजिटल नेपाल फ्रेमवर्क बनाएर सेवा प्रवाहलाई प्रविधिमा आधारित भई सरल र सहज रूपमा उपलब्ध गराउने बताएको थियो । फ्रेमवर्क कार्यान्वयनको लागत १ खर्ब ७ अर्ब ५० करोड अनुमान छ । यस अभियानअन्तर्गत स्थानीय, प्रदेश र संघीय तहका सरकारी कार्यालयहरूले विभिन्न अनलाइन पूर्वाधार (जस्तै मोबाइल एप्लिकेसन) हरू बनाइरहेका छन् । कतिले अनलाइनबाट सेवा प्रवाहका लागि प्रयास गरिरहेका छन् । तर, गुणस्तरीय उच्च गतिको इन्टरनेट, साइबर सुरक्षा नीति, डाटा सेन्टर, राष्ट्रिय भुक्तानी प्रणाली आदिको निर्माणमा भएको ढिलाइले डिजिटल नेपाल अवधारणाले पर्याप्त गति लिन सकेको छैन ।एकीकृत कार्यालय व्यवस्थापन प्रणालीको सफल कार्यान्वयनका लागि हामी नयाँ किसिमको आर्किटेक्चरमा जान खोजिरहेका छौं, श्रेष्ठले भने, पछि गएर देशैभरिका निकाय यस प्रणालीमा जोडिने हुँदा त्यो भार थेग्न सक्ने गरी हामीले लोड ब्यालेन्सिङका कुरामा ध्यान दिएका छौं ।"
गौतमबुद्ध विमानस्थलबाट कार्गो पठाइँदै,"(भैरहवा)  गौतमबुद्ध अन्तर्राष्ट्रिय विमानस्थलबाट पहिलो पटक शनिबारदेखि कार्गो (सामान) विदेश पठाउन लागिएको छ । कुवेतको जजिरा एयरलाइन्सले गत जेठ २ बाट व्यावसायिक उडान थालेको थियो । यहाँ कार्गो उडानका लागि आवश्यक पूर्वाधार तयार रहे पनि निर्यात कम्पनीले चासो नदिँदा ढिलाइ भएको थियो । जजिरा एयरलाइन्सले शनिबार बिहान दुई टन कार्गो लैजान लागेको विमानस्थलले जनाएको छ । सामान निर्यातका लागि शुक्रबार दिउँसो विमानस्थलमा भन्सार, सुरक्षा जाँचलगायत आवश्यक प्रक्रिया पूरा गरिएको छ । काठमाडौंस्थित हिमालेक्स ट्रेडर्सले पहिलो पटक आफ्ना उत्पादन राइजिङस्टार कार्गो प्रालिमार्फत फ्रान्स निर्यात गर्न लागेको हो । यो ट्रान्जिट कार्गो भएको हिमालेक्स ट्रेडर्सका सञ्चालक प्रदीप सापकोटाले बताए । कुवेत हुँदै सामान फ्रान्सको लियोन विमानस्थल पुर्याइनेछ, उनले भने, भैरहवा विमानस्थलबाट पनि कार्गो पठाउन सम्भव छ भन्ने देखाउन काठमाडौंबाट सामान ल्याएर पठाएका हौं । यहाँबाट कार्गो उडान सुरु भएको खबरपछि अन्य कम्पनीले निर्यातका लागि चासो दिने भएकाले विमानस्थलको प्रवर्द्धनका लागि काठमाडौंबाट यहाँ आएको सापकोटाको भनाइ छ । ऊनबाट निर्मित विभिन्न हस्तकलाजन्य सामान पठाइएको हो । ती सामान बिहीबार काठमाडौंबाट यहाँ आइपुगेका थिए । यहाँबाट कार्गो उडानका लागि पूर्वाधार तयार भएपछि स्थानीय निर्यातकर्ता सामान पठाउन काठमाडौंस्थित त्रिभुवन अन्तर्राष्ट्रिय विमानस्थल पुग्ने गरेका छन् । त्यस्ता निर्यातकर्ताले भैरहवा विमानस्थल प्रयोग गरून् भन्ने उद्देश्य हो, राइजिङस्टार कार्गोका व्यवस्थापक जीवन पन्तले भने, भैरहवास्थित विमानस्थलको प्रवर्द्धनका लागि हामी यहाँ आएका हौं ।कार्गोका लागि तयारी अवस्थामा रहे पनि सामान पठाउने कम्पनी (सिपर) सम्पर्कमा नआएकाले ढिलाइ भएको अन्तर्राष्ट्रिय विमानस्थलका महाप्रबन्धक गोविन्दप्रसाद दाहालले बताए । जजिराले सुरुवातमै रुचि देखाएको थियो, उनले भने, तर निर्यातकर्ता नआएपछि ढिलो भयो । विमानस्थल सञ्चालनसँगै कार्गो उडानका लागि आवश्यक भन्सार, प्रहरी, बैंक, पारवहन तथा गोदाम व्यवस्था कम्पनीलगायत आवश्यक कार्यालय स्थापना भइसकेका छन् । अहिले निर्यातकर्ता कम्पनी जोडिएपछि आयातनिर्यातले पूर्णता पाएको दाहालको भनाइ छ । विमानस्थलले आयातनिर्यात पूर्वाधार तयार गरेको छ, उनले भने, भन्सारले जाँच प्रक्रिया पूरा गरेर प्रज्ञापनपत्र दिन्छ । सामान राख्नपठाउन पारवहन तथा गोदाम कार्यालय छ । अहिले कार्गो भवनमा सामान स्क्यानिङ गर्न ठूलो एक्सरे मेसिन जडान गरिएको छ । आयात र निर्यातका सामान राख्न दुई वटा गोदाम तयार छन् । शुक्रबार निर्यातका लागि ल्याइएका सामानलाई उक्त मेसिनमा राखेर सुरक्षा जाँच गरिएको थियो । भन्सारले राजस्व लिएपछि गोदामलाई हस्तान्तरण गर्छ, दाहालले भने, त्यस बेलासम्म निर्यातकर्ता सँगै हुन्छन् । सामानको प्रकृति, कहाँ पठाउने, कसले पाउनेलगायत बेहोरा खुलाएपछि निर्यातकर्ताको यहाँको काम सकिने उनले बताए ।अब यहाँका सामान निर्यात हुन थालेपछि विमानस्थलको राजस्व बढ्छ, उनले भने, अब अन्य कम्पनी पनि आउलान् । यहाँबाट प्रतिदिन ४५ सय टन कार्गोको कारोबार गर्न समस्या नरहेको दाहालको भनाइ छ । यहाँबाट निर्यातका लागि केही कम्पनी छलफलमा रहेकाले यसले निरन्तरता पाउने उनले बताए । यहाँबाट तत्काल कृषि उपज, गार्मेन्ट्स र चाउचाउ निर्यात गर्न सकिन्छ, दाहालले भने, यस्ता कम्पनीका प्रतिनिधि अहिले छलफलमा आइरहेका छन् ।अहिले उडान भरिरहेको जहाजले एक पटकमा दुई टनसम्म कार्गो ओसार्ने जजिरा एयरलाइन्सका कार्गो बिक्री तथा बजार व्यवस्थापक राजेन्द्र बानियाँले जानकारी दिए । यहाँको कार्गो यहींबाट उडोस् भन्ने चाहना हो, उनले भने, त्यसका लागि स्थानीय निर्यातकर्तालाई विश्वासमा लिने कोसिस गरिरहेका छौं ।"
पाकिस्तानमा राष्ट्रिय संकट घोषणा,"एजेन्सी (कराँची)  लगातारको वर्षापछि आएको बाढीपहिरोले ठूलो मानवीय र भौतिक क्षति निम्त्याएपछि पाकिस्तानमा राष्ट्रिय संकट घोषणा गरिएको छ । बाढीपहिरोमा परी हालसम्म कम्तीमा ९ सय ३७ जनाको मृत्यु भइसकेको छ, जसमा ३ सय ४३ जना बालबालिका मात्रै छन् । सयौं घाइते र हराइरहेका छन् । विभिन्न राज्यमा गरी हालसम्म ३ करोडभन्दा बढी मानिसप्रत्यक्ष प्रभावित भएको भन्दै पाकिस्तानले बिहीबार राष्ट्रिय संकट घोषणा गरेको हो ।बाढीपहिरोले हालसम्म ४ लाख घरहरू ध्वस्त भएका छन् । संयुक्त राष्ट्र संघीय विपद् राहत एजेन्सी ओसीएचएले पनि बिहीबारसम्म १ लाख ८४ हजार परिवार घरबारविहीन भएको र उनीहरूलाई तत्काल आवासको व्यवस्था गर्नुपर्ने जनाएको छ । बाढीपहिरोबाट सबैभन्दा बढी सिन्ध राज्य प्रभावित बनेको छ । गत जुन १४ यता भएका बाढीपहिरोजन्य घटनामा परी सिन्धमा मात्रै ३०६ जनाको मृत्यु भएको राष्ट्रिय विपद् व्यवस्थापन प्राधिकरण (एनडीएमए) ले जनाएको छ । प्राधिकरणका अनुसार बलुचिस्तान राज्यमा २३४ जना, खैबरमा १८५ जना र पन्जावमा १६५ जनाको मृत्यु भएको छ । यसैगरी, जम्मु कश्मीरमा ३७ जनाको मृत्यु हुँदा राजधानी इस्लामाबादमा १ जनाको ज्यान गएको रिपोर्ट छ ।पाकिस्तानी सूचनामन्त्री मरियम औरंगजेबले संकटको यो घडीमा राष्ट्रिय एकता कायम गर्दै सबैलाई उद्धार र राहतमा जुट्न आग्रह गरेकी छन् । बाढीपहिरो प्रभावित क्षेत्रमा खटिएर पीडितहरूलाई जतिसक्दो चाँडो उद्धार गर्नुपर्ने भन्दै उनले यसमा सघाउन अन्तर्राष्ट्रिय समुदायलाई समेत गुहारेकी छन् । प्रधानमन्त्री शेहबाज सरिफले पीडितहरूसमक्ष छिटोभन्दा छिटो राहत पुर्याउन एनडीएमएअन्तर्गत रहने गरी वार रुम नै बनाएका छन् । यो इकाइले राहतका साथै उद्धारकार्यलाई समेत तीव्रता दिने बताइएको छ । सरकारले प्रभावितका लागि प्रधानमन्त्री राहत कोषमा रकम जम्मा गरी सहयोग गरिदिनसमेत आग्रह गरेको छ ।जारी वर्षा र भीषण बाढीका कारण राहत कार्यमा कठिनाइ भएको र उद्धार कार्यलाई पनि तीव्रता दिन नसकेको स्थानीय अधिकारीहरूले जनाएका छन् । जलवायुमन्त्री शेरी रहमानले पनि राक्षसी वर्षाका कारण राहत र उद्धारमा सकस झेलिरहेको बताएकी छन् । विशेषगरी प्रभावित क्षेत्रसम्म पुग्ने हेलिकोप्टर उडानमा समस्या भइरहेको छ, इस्लामाबादमा बिहीबार पत्रकार सम्मेलन गर्दै उनले भनेकी छन् ।बाढीपहिरोले सडक, पुल र सञ्चारसम्बन्धी पूर्वाधारमा बढी क्षति पुगेको उनको भनाइ छ । घरबारविहीन भएका हजारौं परिवारलाई आवास मात्र होइन, अहिले बिहानबेलुका खानाकै पनि समस्या हुन थालेको छ, उनले भनेकी छन्, लगातार पानी परिरहे घरबारविहीन हुनेहरूको संख्या अझै बढ्नेछ । प्रभावितलाई आवास र खानाको तत्काल व्यवस्था गर्नुपर्ने देखिएकाले म अन्तर्राष्ट्रिय समुदायलाई सहयोगका लागि आग्रह गर्छु । बाढीपहिरोले सबैभन्दा बढी क्षति पुर्याएका दक्षिण पाकिस्तानका सिन्ध र बलुचिस्तान राज्यले क्रमशः १० लाख र १ लाख टेन्टको माग गरेका छन् । यसका लागि मुलुककै उद्योगहरूलाई पूर्ण क्षमतामा उत्पादन गर्न भनिएको र अन्तर्राष्ट्रिय दातालाई समेत गुहारेको उनले बताइन् ।सामान्यतः पाकिस्तानमा मनसुन वर्षमा ३४ चरणसम्म सक्रिय रहन्छ । तर, अहिले आठौं चरणको वर्षा भएको जलवायुमन्त्री रहमानको भनाइ छ । मुलुकले अभूतपूर्व मौसमी विपद् सामना गरिरहेको छ । वर्षा, बाढी र पहिरोसम्बन्धी तथ्यांक निकै डरलाग्दो छ, उनले भनिन्, सेप्टेम्बरमा अर्को चरणको मनसुन सक्रिय हुने सम्भावनासमेत देखिएको छ ।एनडीएमएका अनुसार अगस्टमा मुलुकभर सामान्यतः ४८ मिलिमिटर वर्षा हुने गरेकोमा अहिले १६६८ मिलिमिटर भइसकेको छ । जुन सामान्य अवस्थाको भन्दा २४१ प्रतिशतले बढी हो । सिन्ध र बलुचिस्तानमा यो आँकडा क्रमशः ७८४ प्रतिशत र ४९६ प्रतिशतले बढी छ । अप्रत्याशित रूपमा भएको वर्षाले निम्त्याएको बाढीपहिरोले सिन्धका २३ जिल्लालाई तहसनहस गरेको छ । छोराछोरीसहित हामी केही दिनदेखि रिक्सामा रात काटिरहेका छौं, सिन्ध राज्यको दोस्रो ठूलो सहर हैदराबादकी एक महिलाले सामाचार एजेन्सी रोयटर्ससँग भनेकी छन्, छानोले वर्षा थेग्न नसकेर घर जलमग्न छ । नाली फुट्दा आँगन ढलले भरिएको छ । घर र गल्लीहरू फोहोर पानीको पोखरीमा परिणत भएका छन् । यस्तो अवस्थामा हामी कहाँ जाऔं ?सरकारले बाढीपहिरो प्रभावितका लागि तत्काल राहत पुर्याउन ७२ अर्ब ३६ करोड पाकिस्तानी रूपी आवश्यक पर्ने जनाएको छ । सरकारको प्रारम्भिक मूल्यांकन रिपोर्टअनुसार खाद्यान्न र नगद राहत दिनका लागि मात्रै ७ अर्ब ३३ करोड रूपी आवश्यक पर्नेछ । खाद्यान्नबाहेकका राहत सामग्री जुटाउन ८ अर्ब ७१ करोड र स्वास्थ्य सामग्रीमा १ अर्ब ६२ करोड रूपी आवश्यक पर्ने आकलन गरिएको छ ।स्थानीय किसानले पालेका हजारौं गाईवस्तु बाढीले बगाएको छ । उक्त क्षति पूर्ति गर्न मात्रै ९ अर्ब २ करोड रूपीभन्दा बढी खर्च हुने अनुमान छ । मेसिन तथा उपकरण खरिदमा ४ करोड ६४ लाख खर्च हुने प्रारम्भिक मूल्यांकन गरिएको छ । बाढीपहिरोले भत्काएका कम्तीमा ८२ हजार घरहरू तत्काल बनाउनुपर्नेछ । एउटा घर निर्माण गर्न कम्तीमा ५० हजारका दरले पनि ४१ करोड रुपी खर्च हुने देखिएको छ, प्रारम्भिक रिपोर्टमा उल्लेख छ ।"
अन्तर्राष्ट्रिय समुदायसँग सहयोगको अपिल,"बाढीपहिरोको विपत्ति सामना गर्न पाकिस्तानलाई अन्तर्राष्ट्रिय सहयोग अत्यावश्यक रहेको पाकिस्तानी प्रधानमन्त्री शेहबाज सरिफले बताएका छन् । बाढीपहिरोका कारण लाखौं सर्वसाधारण प्रभावित भएकाले अप्ठेरो अवस्थामा रहेका पाकिस्तानी जनतालाई सहयोग गर्न उनले अन्तर्राष्ट्रिय समुदायसँग अपिलसमेत गरेका छन् ।बिहीबार बिहान राजधानी इस्लामावादमा रहेका विभिन्न मुलुकका राजदूत, दातृ निकाय तथा अन्तर्राष्ट्रिय वित्तीय संस्थाका प्रतिनिधिहरूसँग भेट गर्दै उनले आर्थिक तथा अन्य सहयोगका लागि आग्रह गरे । त्यस क्रममा बाढीपहिरोले पुर्याएको क्षति, राहत तथा उद्धारको अवस्थाबारे जानकारीसमेत गराइएको थियो । लगातारको वर्षाले मुलुकभर विनाश निम्त्याएको छ, शुक्रबार बिहान ट्वीट गर्दै उनले लेखेका छन्, क्षतिको अभिलेखीकरण हुन बाँकी नै छ तर वर्षाको मापन र क्षति हेर्दा सन् २०१० को विपत्तिभन्दा भीषण देखिन्छ । मौसमी वर्षापछिको बाढीपहिरो र डुबानका कारण सन् २०१० मा पनि पाकिस्तानमा व्यापक जनधनको क्षति पुगेको थियो ।उनले राहत र उद्धारमा मुलुकको सबै स्रोतसाधन परिचालन गरेको पनि उल्लेख गरेका छन् । बाढीपहिरोका कारण भएको क्षतिप्रति सहानुभूति, समवेदना र सहयोगको प्रतिबद्धताका लागि हामी अन्तर्राष्ट्रिय समुदायप्रति आभारी छौं, सरिफको ट्वीटमा भनिएको छ, हामी एकसाथ मिलेर हालको भन्दा राम्रोसँग पुनर्निर्माण गर्नेछौं ।"
भारतीय कंग्रेस नेता आजादद्वारा पार्टी परित्याग,"नयाँदिल्ली (एजेन्सी) भारतीय राष्ट्रिय कंग्रेसका पुराना नेता गुलाम नबी आजादले पार्टी परित्याग गरेका छन् । पार्टीको साधारण सदस्यसमेत नरहने व्यहोराको पत्र शुक्रबार कंग्रेस अन्तरिम अध्यक्ष सोनिया गान्धीलाई पठाएर आजादले पार्टीसँग अब कुनै सम्बन्ध नरहने जनाएका हुन् । ठूलो अफसोचका साथ मैले भारी मनले राष्ट्रिय कंग्रेससँगको आधा शताब्दी लामो सम्बन्ध तोड्ने निर्णय गरेको छु, आजादले गान्धीलाई लेखेको पत्रमा उल्लेख छ ।७३ वर्षीय आजादले सन् २०१३ मा उपाध्यक्षका रूपमा राहुल गान्धीको प्रवेशपछि पार्टीमा सरसल्लाह हुन छाडेको आरोप लगाएका छन् । पार्टीमा वरिष्ठ तथा अनुभवी नेताको कुरा सुन्न छाडिएको उनको भनाइ छ । पछिल्लो समय कंग्रेसमा गैरअनुभवी र चाकडीबाज प्रवृत्तिका व्यक्तिलाई प्राथमिकता दिन थालिएको भन्दै उनले कंग्रेसलेभारत जोडो यात्रा भन्दा पनि कंग्रेस जोडो यात्रा गर्नुपर्ने सुझावसमेत दिएका छन् ।यसअघि कंग्रेसका वरिष्ठ नेता कपिल सिब्बलले पनि पार्टी परित्याग गरेका थिए । उनलाई समाजवादी पार्टीले राज्यसभामा पठाएको छ । पार्टीमा नेतृत्व संकट र नयाँ अध्यक्षको चुनाव हुन लागेका बेला वरिष्ठ नेता आजादले पनि पार्टी छाड्नुलाई कंग्रेस वृत्तमा विशेष रूपमा हेरिएको छ । उनले लामो समयदेखि पार्टीका फोरमहरूमा असन्तुष्टि व्यक्त गर्दै आएका थिए । उनी कंग्रेसका असन्तुष्ट नेताहरूको समूह जी२३ का नेतासमेत हुन् । जी२३ समूहले कंग्रेसमा लगातार नेतृत्व परिवर्तनको आवाज उठाउँदै आएको छ । जम्मुकश्मीरको डोडाका आजाद कंग्रेसमा प्रभावशाली नेता मानिन्थे । राज्यसभामा उनले प्रतिपक्ष नेताका रूपमा पनि प्रखर आवाज उठाउँदै आएका थिए । ४० वर्षभन्दा लामो राजनीतिक जीवनमा उनले विभिन्न पदमा रही महत्त्वपूर्ण भूमिका निर्वाह गरेका छन् । सन् १९८० मा पहिलो पटक सांसद बनेर लोकसभापुगेका उनी सन् १९८२ मा केन्द्रीय मन्त्री बनेका थिए । सन् १९९० देखि २०१४ बीचमा पनि विभिन्न पदमा रहे । सन् २००५ मा उनी जम्मुकश्मीरको मुख्यमन्त्रीसमेत बनेका थिए ।कंग्रेसमा स्वर्गीय नेता अहमद पटेलपछि आजाद चर्चित मुस्लिम चेहरा थिए । पार्टीमा हुने सानाठूला निर्णयमा उनको अनिवार्य सहभागिता हुन्थ्यो । पार्टीको संगठनात्मक सुधारका लागि उनले नेतृत्वलाई पटकपटक सुझाव पनि दिँदै आएका थिए ।"
"उपाधि नजिक पुग्दै, चुक्दै","ल कप्तान को त ?महिला साफ च्याम्पियनसिप २०२२ सुरु हुन केही दिनमात्र बाँकी छँदा कप्तान को भन्न कौतूहल बाँकी नै छ । खासमा भन्दा अहिलेसम्म नेपालले कसको कप्तानीमा खेल्नेछ । घोषणा भएकै छैन । सायद एकाध दिनमा यसमा छुपेको रोमाञ्चकता सकिने छ । प्रशिक्षणकै क्रममा घाइते भएपछि कप्तान रहेकी रेनुका नगरकोटेले यसपल्टको प्रतियोगिता खेल्न नपाउने भएको छ । यसै कारणले पनि नेपाली टिमलाई नयाँ कप्तान चाहिएको हो । इतिहास पल्टाउने हो भने नेपालकी पहिलो कप्तान हुन्, रमा सिंह । सूची बनाउने हो भने त्यसमा थपिने नाममा कमला हिराचन, मीरा चौधरी, जमुना गुरुङ, चन्द्रा भण्डारी, अनु लामा र रेनुका नगरकोटे । त्यस अर्थमा अहिलेसम्म सात भाग्यमानी खेलाडी कप्तान भएका छन् । अब घोषित हुने नाम आठौं कप्तान हुनेछ । तथ्यांककै लागि महिला राष्ट्रिय टिममा सर्वाधिक धेरै कप्तानीको अवसर जमुनाले पाएकी छन् । उनले १७ खेलमा कप्तानी भूमिका निभाएकी छन् ।"
एसियन र्याफ्टिङलाई तयारी,"(पोखरा)  भारतको मनालीस्थित व्यास नदीमा भदौ ३१ देखि असोज ९ सम्म हुने एसियन र्याफ्टिङ च्याम्पियनसिपमा नेपालको प्रतिनिधित्व गर्दै सेनाको टोली सहभागी हुँदै छ । विश्व र्याफ्टिङ महासंघ र भारतीय र्याफ्टिङ संघको आयोजनामा हुने प्रतियोगितामा उपाधि जित्ने नै सेनाको लक्ष्य छ ।फागुन १२ देखि १४ सम्म त्रिशूली नदीमा भएको छैटौं राष्ट्रिय र्याफ्टिङ प्रतियोगितामा विजेता भएर विभागीय टिमले एसियन च्याम्पियनसिपको सहभागिता पक्का गरेको हो । उपाधि जित्ने गरी प्रतियोगितामा सहभागी हुन सेनाका खेलाडीले डेढ महिनादेखि बन्द सिविरमा रहेर प्रशिक्षण गरिरहेका छन् । खेलाडीलाई सेनानी राजीव चन्दले प्रशिक्षण दिएका छन् । चार मुख्य खेलाडी सागर आलेमगर, भुवन केसी, चन्द्रसिंह ठकुराठी र सुरेश धामी छन् । वैकल्पिक खेलाडी शेरबहादुर गुरुङ छन् । दुईदुई वर्षमा हुने प्रतियोगितामा नेपाल पहिलोपल्ट सहभागी हुँदै छ । प्रतियोगितामा नेपालसहित भारत, फ्रान्स, इरान, टर्की, पाकिस्तान, काजकिस्तान, उज्वेकिस्तान, बंगलादेश, चीन, श्रीलंकालगायत २५ देश हुँदै छन् । तीमध्ये फ्रान्स, टर्की, इरान बलिया प्रतिस्पर्धी मानिन्छन् । एक सय २० अंकको नकआउट, एक सय अंकको स्लालम र ८० अंकको डाउन रिभर गरी तीन विधामा ३ सय अंकका लागि प्रतिस्पर्धा हुने छ । फरक विधामा फरकफरक पदकको व्यवस्था छ भने तीनवटै विधाको कुल अंक जोड्दा धेरै अंक ल्याउने देशले उपाधि जित्ने छ । सेनाको टिमले हाल पोखराको सेती नदी र फेवातालमा अभ्यास गरिरहेको छ । यसअघि कालीगण्डकी नदीमा प्रशिक्षण गरेको टिमले यसपछि त्रिशूली नदीमा अभ्यास गर्नेछ । प्रशिक्षक राजीव चन्दका अनुसार सेती नदी प्राविधिक रूपमा अप्ठेरो भएकाले पनि यहाँ प्रशिक्षण गराइएको हो । र्याफ्टिङको टिम बनाउन उनलाई ७ वर्ष लाग्यो । हाल राष्ट्रिय प्रतियोगिता जितेर एसियन च्याम्पियनसिप खेल्न जाने तयारीमा रहेका सेनाका खेलाडी भने ४ वर्षदेखि र्याफ्टिङ अभ्यास गरिरहेका छन् । प्रशिक्षक चन्द स्वयं तीनपल्ट राष्ट्रिय प्रतियोगितामा सहभागी भइसकेका छन् । सेनामा २०७१ मा साहसिक खेलकुदले प्रवेश पाएपछि उनी र्याफ्टिङमा आवद्ध भए । सेनामा जागिरे हुनुभन्दा पहिले नै साइक्लिङ र ट्रायथलनका खेलाडी रहेका उनको व्यक्तिगत रुचिले पनि र्याफ्टिङ रोजे । कोरियाबाट उनले ट्रायथलनको लेभल टु कोर्स पूरा गरेका छन् । नेपालका चार लेभल टु प्रशिक्षकमध्ये उनी एक हुन् । राष्ट्रिय प्रतियोगिता जितेर सन् २०१७ मा नेपाल कायाक क्लबले जापानमा सम्पन्न विश्व च्याम्पियनसिपमा सहभागिताको अवसर पाएको थियो । नेपालको प्रतिनिधित्व गर्ने टिमको प्रशिक्षकमा चन्द नै चुनिए । प्रतियोगितामा नेपालले कुनै उपाधि जित्न नसके पनि दुई महिनाको बसाइँ उपलब्धीमूलक भएको उनी बताउँछन् । त्यतिबेलासम्म र्याफ्टिङ कसरी खेल्ने भन्ने हामीलाई धेरै जानकारी नै रहेनछ, उनले भने, दुई महिना जापानको सिकाइले नेपालको र्याफ्टिङमा क्रान्तिकारी परिवर्तन ल्यायो । फागुनमा भएको राष्ट्रिय प्रतियोगितामा ११ टिमबीच प्रतिस्पर्धा हुँदा नेपाल कायाक क्लब तेस्रोमा सीमित भएको थियो । दोस्रो भएको नेपाल फिस्लिङ कायाक तथा क्यानोइङ क्लब सन् २०१८ मा अस्ट्रेलियामा भएको विश्व च्याम्पियनसिपमा सहभागी भएको टिम हो । सेनाबाहेकका विभागीय टिमले भने पछिल्लोपल्ट राष्ट्रिय प्रतियोगितामा सहभागिता जनाएका छैनन् । नेपालका र्याफ्टिङ गाइड जापान, नर्वे, आइसल्यान्ड, भारतमा फैलिएका छन् । नेपालमा व्यावसायिक रूपमा र्याफ्टिङ फस्टाए पनि खेलको रूपमा स्थापित गर्न राखेपले नै आधिकारिक मान्यता दिनुपर्ने उनको भनाइ छ । अन्तर्राष्ट्रिस्तरमा पदक ल्याउन सक्ने महत्त्वपूर्ण खेल र्याफ्टिङ हो, उनी भन्छन्, ओलम्पिकले पनि प्रतियोगी खेलको रूपमा राख्ने र नेपाल सरकारले पनि मान्यता दिने हो भने प्याराग्लाइडिङले जस्तै पदक ल्याउने खेल र्याफ्टिङ बन्न सक्छ । नेपालमा झन्डै ४५ हजार र्याफ्टिङ गाइड भए पनि कसरी खेलका रूपमा प्रयोग गर्ने भन्ने ज्ञानको अभाव रहेको उनले सुनाए । भने, खेलको रूपमा विकास गर्न गाइडलाई पर्याप्त तालिम आवश्यक छ । अन्तर्राष्ट्रिय र्याफ्टिङमा ब्राजिल र जापान अंग्रपंक्तिमा आउँछ । यी दुवै देशले र्याफ्टिङलाई आधिकारिक खेलको मान्यता दिएका छन् । र्याफ्टिङकै लागि विश्वभर प्रख्यात नेपालका नदीमा भने ड्याम बन्ने क्रम बढेकामा उनी चिन्तित छन् । माथिल्लो भोटेकोसीमा जलविद्युत् ड्यामका कारण र्याफ्टिङ नै बन्द भएको छ । भोटेकोसी र्याफ्टिङका लागि चर्चित मानिथ्यो । हाल तल्लो भोटेकोसीमा र्याफ्टिङ हुने गरेको छ । र्याफ्टिङकै लागि चल्तीको नदी त्रिशूलीमा समेत जलविद्युत आयोजनाको ड्याम बन्दै छ । हाल र्याफ्टिङ भइरहने भागमा त्रिशूली थ्री बीको ड्याम बनेपछि व्यावसायिक र्याफ्टिङ विस्थापित नै हुने प्रशिक्षक चन्दले बताए । कालीगण्डकी, कर्णाली, तमोरमा पनि ड्यामकै कारण र्याफ्टिङको भविष्य सकिँदै छ, उनले भने, जलविद्युत बन्नुहुँदैन भन्ने होइन तर निश्चित क्षेत्र र्याफ्टिङका लागि जोगाएर राख्नुपर्छ । खेलको रूपमा अभ्यासका लागि सेती गण्डकी उपयुक्त भएकाले कम्तीमा यो नदीमा ड्याम बन्नबाट जोगाउनुपर्ने उनी बताउँछन् । एसियन च्याम्पियनसिप सुरु हुने मितिभन्दा एक साताअघि नै पुगेर अभ्यास गर्ने सेनाको तयारी छ । फ्रान्स, टर्की र इरान नै आफ्नो प्रतिस्पर्धी रहेको प्रशिक्षक चन्दले बताए । पहिलोपल्ट एसियन च्याम्पियनसिप खेल्दै छौं, खेलाडी उत्साहित छन्, उनले भने, कुनै न कुनै उपाधि जित्ने लक्ष्य छ ।"
दोस्रो खेलमा नेपाल पराजित,"काठमाडौं (कास) नेपाली क्रिकेट टिम शुक्रबार दोस्रो ट्वान्टी२० अन्तर्राष्ट्रिय खेलमा केन्यासँग १७ रनले पराजित भएको छ । फेरि एकपल्ट खराब ब्याटिङको सिकार बनेको नेपाल केन्याली बलरले तेर्स्याएको चुनौतीसामु फिक्का साबित भएको थियो । केन्याको जितपछि ५ खेलको शृंखला ११ को बराबरीमा पुगेको छ । नेपालले पहिलो ट्वान्टी२० खेल बिहीबार ५ विकेटले जितेको थियो । नैरोबीको जिमखाना क्रिकेट मैदानमा नेपालले टस जितेर केन्यालाई ब्याटिङको निम्तो दिएको थियो । यसक्रममा घरेलु टिमले २० ओभरमा ९ विकेट गुमाएर १ सय ३२ रन बनाएको थियो । जवाफमा नेपालले १९ ओभरमा सबै विकेट गुमाएर १ सय १४ रन मात्र बनाउन सक्यो । त्यसमा आरिफ शेखले सर्वाधिक २५ रन बनाए । आदिल अलाम र रोहित पौडेलले २०२० रन बनाए । पवन सर्राफले १९ रन जोडे । त्यसलाई छाडेर अरू कुनै पनि ब्याटरले गतिलो प्रदर्शन गर्न सकेनन् । केन्याली बलरमध्ये इमानुल बुन्डी, लुकास ओलोच र भिराज पटेलले समान दुई विकेट लिए । यसअगाडि केन्याली इनिङ्समा राकेप पटेलले सर्वाधिक ३५ रन बनाएका थिए ।"
स्वर्ण जित्ने वाग्मतीका खेलाडीलाई ६ हजार,"काठमाडौं (कास) वाग्मती प्रदेशले नवौं राष्ट्रिय खेलकुदमा स्वर्ण पदक जित्ने खेलाडीलाई प्रोत्साहनस्वरुप मासिक ६ हजार रुपैयाँ भत्ता प्रदान गर्ने भएको छ । वाग्मती प्रदेश खेलकुद विकास परिषदका सदस्यसचिव सूर्यलाल भण्डारीले वाग्मती प्रदेश सरकारको प्राथमिकतामा परेका ९ खेलमा स्वर्ण जित्नेलाई उक्त भक्त प्रदान गर्ने बताए । वाग्मतीले फुटबल, क्रिकेट, भलिबल, एथलेटिक्स, बक्सिङ, कराते, तेक्वान्दो, ब्याडमिन्टन र पौडी खेललाई प्राथमिकतामा राखेको छ । केन्द्रको राष्ट्रिय खेलकुद परिषद्बाट दिने सेवा सुविधाबाट वञ्चित भएका खेलाडीले मात्र उक्त सुविधा पाउने सदस्यसचिवले बताए । उक्त सुविधा अर्को राष्ट्रिय खेलकुदसम्म लागू हुने जनाइएको छ । नवौं राष्ट्रिय खेलकुद गण्डकी प्रदेशमा असोज २८ देखिस कात्तिक ३ सम्म हुँदै छ । प्रतियोगितामा तीन विभागीय, सात प्रदेश र एनआरएनए गरी ११ टिमले प्रतिस्पर्धा गर्नेछन् । वाग्मतीले ३६ वटै खेलमा भाग लिने भएको छ ।"
बचेरा हुर्काउँदै जलअप्सरा,"मन्द उडान ! लामालामा औंला ! लचकदार हिँडाइ ! बच्चा कोरल्ने समयमा शरीरभन्दा लामो घुम्रिएको कालो पुच्छर ! तल्लो भाग खैरो र लामो ! मनमोहक र चित्ताकर्षक ! प्रजननका बेला झन् सुन्दर र आकर्षक देखिन्छ जलअप्सरा चरा । यसको प्राकृतिक रङ कति सुन्दर र कलात्मक हुन्छ भने त्यसले अर्को आनन्द र रोमाञ्चकता थप्छ । यो चरा हेरेर रमाउन मन भए कपिलवस्तुस्थित पन्छी आरक्ष जगदीशपुर ताल आए हुन्छ । नेपालमै सबैभन्दा बढी यो पानीचरा जगदीशपुर तालमा पाइन्छ । साउनभदौदेखि झिक्रा, झिँजाझिजी र पातपतिङ्गर जम्मा गरेर यो चरा ओथारोको तयारीमा लाग्छ । कतिपयले बचेरा हुर्काइरहेका छन् । यो सुन्दर चरा पोथीको मर्जीमा चल्छ । अंग्रेजीमा पिजेन्ट टेल ज्याकाना भनिने यो चराको भाले ओथारो बस्छ, बचेरा कोरल्छ, स्याहारसुसार गर्छ, हुर्काउँछ अनि उडाउँछ । पोथीचाहिँ भाले फेर्दै हिँडिरहन्छ । अण्डा कोरल्दासम्म भालेसँगै बस्छ । फेरि अर्को भालेको खोजीमा लाग्छ । जुनदेखि सेप्टेम्बरसम्मको ब्रिडिङ समयमा पोथीले ७ देखि ८ वटा भाले फेरिसक्छ । प्रजननको समय आएपछि यो चरा अझै राम्रो देखिन्छ, वन्यजन्तु विशेषज्ञ प्रोफेसर डा करनबहादुर शाह भन्छन्, प्रकृतिले भाले र पोथीको पुच्छरमा ३४ वटा लामालामा प्वाँख थपिदिन्छ । करिब ३१ सेन्टिमिटर लामो यो चरामा डेढ फुट लामो प्वाँख जोडिँदै निस्कन्छ । प्रजनन समय सकिएपछि प्वाँख आफैँ खस्छ । पोथीले एकपटकमा ४ वटासम्म अण्डा पार्छ । पानीमाथि बाक्लो सिंगाडा वा कमलको फूलको पातमा घाँसपात र झिँजा बटुलेर भाले ओथारो बस्छ । पानीमा अण्डा नडुबोस् भनी ओथारोका लागि ठाउँ छान्छ । यो चरा सन् १७८६ मा इटलीका जीए स्कोपोलीले विश्वलाई चिनाएका थिए । तैरिने वनस्पति भएका तालपोखरीमा पाइने यो चित्ताकर्षक चरा नेपालमा विशेषगरी तराईमा पाइन्छ । १ हजार ५ सय मिटर उचाइसम्म पाइएको रेकर्ड भए पनि नेपालमा भने तराईमा बढी पाइन्छ । आजभोलि पोखरा उपत्यकामा फाटफुट्ट पाइन्छ, चराविद् टीकाराम गिरी भन्छन्, अहिलेसम्मको रेकर्डमा नेपालमै सबैभन्दा बढी कपिलवस्तुको जगदीशपुर तालमा पाइएको छ । सन् १९८८ मा जगदीशपुर तालमा ८५ जलअप्सरा रेकर्ड गरिएको आईयूसीएन रेडलिस्टमा उल्लेख छ । त्यसयता त्यहाँ जलअप्सरा निरन्तर बढ्दै गएका छन् । अहिले यो चरा २ सयको हाराहारीमा भएको अनुमान छ ।"
महागीमा टुटेका रूटिनहरु,जति मूल्य चुकाउनुपरे पनि खराबसाग आाखा जुधाई नै रहनेछ असलले ।
मुन्धुममा बैरागी काइँला स्कुल,"मुन्धुमको अर्थअहिलेसम्म काइँलाबाहेक कसैले पनि मुन्धुम शब्दको अर्थ खुलाउन सकेका छैनन् । उनले मुन्धुम शब्दलाई फुटाएर यसको अर्थ पर्गेल्ने प्रयास गरेका छन् । यस लेखकसँगको संवादमा काइँलाले उल्लेख गरेअनुसार मुन् थुम् शब्दको अप्रभंस नै मुन्धम् हो । लिम्बू भाषामा मुन् (मुम्मा) को अर्थ हल्लनु वा गतिशील हुनु भन्ने अर्थ लाग्छ । यस्तै थुम् (थुम्मा) को अर्थ बलियो हुनु वा कठिन हुनु भन्ने हो । यसरी हेर्दा लिम्बूहरूको सामाजिक, सांस्कृतिक तथा आध्यात्मिक जीवन गतिशील, बलियो तथा कठिन किसिमबाट अगाडि बढिरहेको भन्ने अर्थ खुलाउन सकिन्छ ।उनी तङ्सिङ् तक्मा मुन्धुम (२०५२ः१) मा मुन्धुमको महत्त्व दर्साउँदै लेख्छन्, लिम्बू जातिमा मुन्धुमको सामाजिक र सांस्कृतिक महत्त्व अति नै छ । सामाजिक, नैतिक र धार्मिक धारणाहरूको विकासको चरम अभिव्यक्ति मुन्धुममा पाइन्छ । अनेक आख्यानहरूद्वारा धार्मिक, नैतिक र सामाजिक अवधारणाहरूका लागि अठार पुराणको महत्त्वजस्तै लिम्बू जातिका लागि मुन्धुमको महत्त्व छ र हुन्छ ।लिम्बू भाषा र व्याकरण हुँदै सम्पूर्ण ऊर्जा र उमेर उनले मुन्धुममै समर्पण गरेको देखिन्छ । साप्पोःक् चोमेनः लिम्बूजातिमा कोखपूजा (२०४९) को प्रकाशनबाट लिम्बू मुन्धुमसम्बन्धी पुस्तक प्रकाशन सुरु गरेका उनले हालसम्म मुन्धुममाथि मात्रै ११ वटा किताब लेखेका छन् । मुन्धमको क्षेत्रमा यति धेरै काम गरिसकेका काइँलाले जगदम्बाश्री सम्मान थाप्दा आफ्नै कामको मूल्याङ्कन गर्दै भनेका थिए, युगानुयुगदेखि श्रुतिपरम्परामा जीवित अमूर्तसम्पदा मुन्धुम सबैका दृष्टिमा पुगोस्, संरक्षण र संवद्धर्नमा आंशिक टेवा पुगोस् भनेर यस दिशामा सानो प्रयाससम्म गरेको हुँ । यसो गर्दा लिम्बू जातिको मुन्धुमलाई लिम्बू भाषा लेखिने सिरिजङ्गा लिपि र देवनागरी लिपिमा लिम्बू भाषा लिपिबद्ध गर्ने काम र नेपाली भाषामा अनुवाद गरेर लिम्बू भाषाभाषीका साथै नेपाली लेख्ने, पढ्ने र बुझ्ने जुनसुकै भाषाभाषी पाठकमा पुगोस् भनेर अग्रजहरूले प्रारम्भ गरेका कामलाई मैले पनि निरन्तरता दिएको मात्र हुँ ।मुन्धुमसम्बन्धी यति धेरै कृतिको कीर्तिमानले उनी लिम्बू मुन्धुमको एउटा स्कुलको रूपमा स्थापित छन् । लिम्बूहरू लिपि आविष्कार वा प्रचलनका लागि त्येअङ्सी सिरिजङ्गालाई, समाजसुधारका क्षेत्रमा महागुरु फाल्गुनन्दलाई तथा इतिहास लेखनमा इमानसिंह चेम्जोङलाई विभूति मान्छन् । यी तीन विभूतिपछि लिम्बूहरू मुन्धुम सङ्कलन र प्रकाशनका कारण काइँलालाई असाध्यै माथिल्लो स्थानमा राखेर निकै सम्मान गर्छन् । यहाँनेर काइँलाबारे बौद्धिक व्यक्तित्व प्राडा नोबलकिशोर राईको भनाइलाई गम्भीरतापूर्वक लिनुपर्ने हुन्छ । स्व इमानसिंह चेम्जोङको शतवार्षिकी समारोह (सन् २००४) मा बोल्दै राईले भनेका थिए, लिम्बूहरूका लागि इमानसिंह चेम्जोङले नेपाली भाषामा भानुभक्तले गरेजस्तै काम गर्नुभयो । मोतीरामको भूमिका काइँला दाइले निर्वाह गर्नुभयो । लिम्बूहरूमा देवकोटा, सिद्धिचरणको भूमिका ककसलाई निर्वाह गर्न मन छ, ठाउँ खाली छ है ।"
खजाञ्चीको त्यो हस्ताक्षर,"नेपालमा कागजी नोटको इतिहास उति लामो छैन । ७७ वर्षअघि विसं २००२ (सन् १९४५) मा मात्रै यहाँ कागजी नोट प्रचलनमा आएको हो । त्यसअघि नेपालमा सिक्का प्रचलनमा थियो । सन् १९४० को दशकको सुरुवातसम्म छापिने ती सिक्कामा १ पैसा, २ पैसा, ५ पैसा र १० पैसासम्म हुन्थे तामाका । त्यस्तै २० पैसा, आधा मोहर र एक मोहरभन्दा माथि चाँदीको सिक्का छापिन्थ्यो । ती सिक्का मिसावटबिनाका शतप्रतिशत शुद्ध तामा र चाँदीका हुन्थे । तराईमा भारततर्फ कारोबार गर्न ब्रिटिस भारतको नोट प्रचलनमा थियो । तर, हिमाली र पहाडी भेग भने कागजको नोटबाट अपरिचित नै थियो ।धेरै शताब्दीसम्म सिक्का मात्रै चलाएको नेपालले पहिलोपटक कागजी नोट छापेर प्रचलनमा ल्याउनुका पछाडि केही कारण थिए । द्वितीय विश्वयुद्ध चलिरहँदा भारतमा चाँदीको मूल्यमा अस्वाभाविक वृद्धि भयो र त्योसँगै चाँदीको कृतिम अभाव पनि सिर्जना भयो । नेपालमा छापिने सिक्काहरू शतःप्रतिशत शुद्ध चाँदीबाट बनेका हुन्थे । चाँदीको मूल्य वृद्धि हुँदा ती सिक्का अवैध रूपमा भारततर्फ निकासी हुन थालेका थिए । ती सिक्का भारततर्फ रुपैयाँका लागि नभई चाँदीका लागि निकासी हुन थालेको थियो । भारत पुगेका सिक्का पगालिन्थ्यो र त्यसबाट निस्कने चाँदीलाई निकै महँगोमा बिक्री गरिन्थ्यो । अवैध निकासी भएर भारत पुगेपछि नेपालमा सिक्काको अभाव हुन थाल्यो । त्यसपछि आर्थिक कारोबारको केन्द्रविन्दु काठमाडौंबाट ती सिक्का बाहिर नजाउन् भनी तत्कालीन सरकारले अनेकन् कडा आदेश पनि जारी गरेको थियो । तर, आदेशले मात्रै नेपाली सिक्काको अवैध निकासी रोकिएन ।चाँदीको मूल्यमा अस्वाभाविक वृद्धि हुँदा नेपाललाई त्यतिबेला दुई कारणले अप्ठ्यारो पर्यो । पहिलो, नेपालमा भएका चाँदीका सिक्का भारततर्फ अवैध निकासी हुन थाल्यो । दोस्रो, सिक्का छाप्न आवश्यक चाँदीसमेत भारत बाहिरबाट आयात गर्न मूल्यका हिसाबले महँगो र उपलब्धताका हिसाबले कठिन हुन थाल्यो । महँगोमा चाँदी आयात गरेर छापेको सिक्कासमेत फेरि चाँदीकै लागि भारततर्फ अवैध निकासी हुने जोखिम पनि उत्तिकै थियो । चाँदीका सिक्का नेपालभित्रै रहने ग्यारेन्टी हुन सकेन । त्यो परिस्थितिमा सबै पक्ष मध्यनजर गर्दै तत्कालीन प्रधानमन्त्री जुद्धशमशेरले पहिलेझैं चाँदीको सिक्का छाप्न नसकिने ठहर गरे । र, ५, १०, १०० रुपैयाँको कागजी नोट छापेर त्यसलाई प्रचलनमा ल्याउने निर्णयमा पुगे ।सन् १९४३ अगस्टमा सम्पन्न दिल्ली भ्रमणमा जुद्धशमशेरले तत्कालीन भाइसराय लर्ड लिनलिथगोसमक्ष नेपालका लागि आवश्यक कागजी नोट छपाइमा सहयोग गरिदिन आग्रह गरेका थिए । जवाफमा भाइसरायले त्यससम्बन्धी सम्पूर्ण विवरण नेपालस्थित ब्रिटिस राजदूतमार्फत पठाउन र त्यसमा भारत सरकारका तर्फबाट सक्दो सबै सहयोग उपलब्ध गराउने वचन दिएका थिए । भ्रमणबाट फर्किएपछि जुद्धशमशेरले २७ सेप्टेम्बरमा ब्रिटिस राजदूत जेफ्री बेथममार्फत गभर्मेन्ट अफ इन्डियालाई नेपालका लागि कागजी नोट छापिदिन अनुरोध गर्दै पहिलोपटक पत्र पठाएका थिए ।पत्रमा उनले नेपालका लागि ५० लाख रुपैयाँ बराबरको कागजी नोट छापिदिन अनुरोध गरेका थिए । त्यसमा १०० रुपैयाँका २० हजार थान नोट (२० लाख रुपैयाँ), १० रुपैयाँका १ लाख ५० हजार थान नोट (१५ लाख रुपैयाँ) र ५ रुपैयाँका ३ लाख थान नोट (१५ लाख रुपैयाँ) छाप्न अनुरोध गरिएको थियो । छापिनेमध्ये हरेक दरका नोटको आधा परिमाण जतिसक्दो चाँडो उपलब्ध गराउने उल्लेख थियो । र, बाँकी परिणाम पहिले उपलब्ध गराएको ६ महिनापछि अर्को चरणमा उपलब्ध गराए पनि हुने उल्लेख थियो । नोट छाप्न केही बढी समय लाग्यो । र, उल्लेख गरिएभन्दा बढी मात्रामा नोट छापिए ।नेपालले आफूलाई आवश्यक सिक्का धेरै वर्षदेखि देशमै छाप्थ्यो । तर, कागजी नोट छाप्ने व्यवस्था नेपालसँग थिएन । त्यसो त नोट छाप्ने प्रिन्टिङ प्रेसको व्यवस्था अहिलेसम्मै नेपालमा छैन । त्यतिबेला कागजी नोट नेपालका लागि नितान्त नौलो थियो । र, नोटको डिजाइनदेखि छपाइसम्मको सम्पूर्ण सहयोग ब्रिटिस भारत सरकारसँग लिनुपरेको थियो ।भारतमा नेपालको कागजी नोट छाप्ने व्यवस्था गभर्मेन्ट अफ इन्डियाले मिलाइदिएको थियो । नेपालले अनुसरण गर्ने कागजी नोटसमेत रिजर्भ बैंक अफ इन्डियाले भारतमा छाप्ने गरेको नोट नै थियो । उसले आफ्नो नोट छाप्ने बम्बेको नासिकस्थित सेक्युरिटी प्रिन्टिङ प्रेसमै नेपाली नोट छाप्ने बन्दोबस्त मिलाएको थियो । त्यतिबेला आजजस्तो डिजिटल डिजाइनको जमाना थिएन, त्यसैले नेपालले आफ्ना देशका कुशल चित्रकारद्वारा स्केचचित्र बनाएरै नोटको डिजाइन उपलब्ध गराएको थियो । नेपालले आफ्नो नोटकोआकार पनि भारतको नोटकै बराबरीमा छाप्न भनेको थियो । नोटडिजाइन सरकारको सम्पत्ति भएको र त्यसमा नेपालको प्रतिलिपि अधिकार सुरक्षित रहनेछ भनी जुद्धशमशेरले नेपालस्थित ब्रिटिस राजदूत र प्रिन्टिङ प्रेसलाई सुरुमै अवगत गराएका थिए । नोटको डिजाइनलाई अन्तिम रूप दिई प्रेसमा छापिनुअघि एकपटक स्वीकृतिका लागि आफूकहाँ पठाउनुपर्ने माग थियो जुद्धशमशेरको ।मागबमोजिम सन् १९४३ नोभेम्बरमा जुद्धशमशेरलाई नयाँ नोटको डिजाइन पठाइएको थियो । र, डिसेम्बरमा उनले त्यो डिजाइन स्वीकृत गरेका थिए । त्यस नोटमा सुरक्षा प्रबन्धका लागि वाटरमार्कको प्रयोग गरिएको थियो । तर, वाटरमार्क राख्नेनराख्ने भन्ने विषयमा लामो समय छलफल चलेका कारण छपाइमा केही ढिला भएको थियो । तत्कालै नोटको आवश्यकता परेकाले जसरी हुन्छ जतिसक्दो चाँडो छपाइ होस् भन्ने नेपालको चाहना थियो । तर, अन्य व्यवस्था मिलाउँदा ढिलो भएकाले र नोटमा सुरक्षा प्रबन्ध राख्नुपर्छ भन्ने प्रेसको धारणा रहेकाले नेपालसमेत त्यसमा सहमत भएको थियो । नोटको दायाँबायाँ छाप्न कागजी नोट साइज को राजा त्रिभुवनको दुईवटा तस्बिरसमेत पठाइएको थियो । अर्को महत्त्वपूर्ण पक्ष नेपालले नोटको सिरियल नम्बर राख्दा त्यसमा नेपाली अंक (१,२) र देवनागरी अक्षरमा (क,ख) लेख्न आग्रह गरेको थियो । क्रमसंख्या राख्दा प्रत्येक दरको नोट दस लाख थानसम्म छाप्ने योजनाका साथ निर्धारण गरिएको थियो । पहिलो नोटको सिरियल नम्बर १ र अन्तिमको दस लाखसम्म राख्न सकिने तय हुँदा पहिलो नोटको नम्बर ०००००१ थियो । त्यसमा देवनागरी अक्षर क थियो । अक्षर र अंकसमेत गरी पहिलो नोटको नम्बर क ०००००१ थियो ।प्रेसले कुन दरको नोट छपाइमा कति खर्च लाग्ने भन्ने व्यहोरासमेत उतिबेलै नेपाललाई पठाएको थियो । त्यसअन्तर्गत ५ रुपैयाँको १ हजार प्रति नोट छाप्दा १२ रुपैयाँ ८ पैसा, १० रुपैयाँको १७ रुपैयाँ ८ पैसा र १०० रुपैयाँको ४५ रुपैयाँ लाग्ने उल्लेख थियो । नोटको आकार, प्रयोग हुने कागजको गुणस्तर, कागजको उपलब्धतासँगै अन्य कारण पनि अलगअलग दरको नोट छपाइमा अलगअलग खर्च प्रेसले निर्धारण गरेको थियो ।अर्को महत्त्वपूर्ण विषय थियो नोटमा कसले हस्ताक्षर गर्ने भन्ने । भारतमा रिजर्भ बैंक अफ इन्डिया थियो, त्यसका गभर्नर हुन्थे र उनैले नोटमा हस्ताक्षर गर्थे । तर, नेपालमा राष्ट्र बैंक खुलिसकेको थिएन । नेपाल बैंक खुलेको भए पनि त्यो बैंकिङ कारोबारमा मात्रै सीमित थियो । त्यतिबेला सरकारी लेखा सदर मुलुकी खानाले राख्थ्यो । उतिबेला रकम जारी गर्ने निकाय पनि सदर मुलुकी खाना नै थियो । मुलुकी खानामा खजाञ्ची भन्ने पद थियो । विसं २००२ मा पहिलोपटक छापिएका नेपालका कागजी नोटमा खजाञ्चीका रूपमा जनकराजको हस्ताक्षर छ । विसं २००२२०१३ मा राष्ट्र बैंक खुल्ने बेलासम्मको ११ वर्षको अवधिमा मुलुकी खानाबाट जारी भएका नोटमा खजाञ्चीका रूपमा तीन जना (जनकराज, भरतराज र नरेन्द्रराज) को हस्ताक्षर छ । विसं २०१३ मा राष्ट्रबैंकको स्थापना भएर पहिलो गभर्नरका रूपमा हिमालयशमशेरको नियुक्ति भयो । त्यसपछि राष्ट्र बैंकमार्फत नोट छापिन थाल्यो । र, त्यतिबेलै पहिलोपल्ट नोटमा गभर्नरको हस्ताक्षरसमेत भयो ।नेपालले त्यतिबेला चाँदीको सिक्का छाडेर कागजी नोट छाप्ने निर्णय मात्रै लिएन, शुद्ध तामा प्रयोग गरिने २ पैसा र ५ पैसामा समेत अन्य धातु मिसाई छाप्न सुरु गर्यो । शुद्ध तामाको मात्रै छापिने दुई पैसाको सिक्का सन् १९४३ देखि पित्तलको छापियो । त्यसअघि शुद्ध चाँदीको रहेको ५ पैसासमेत गल्टी मिसावट छापिन थालियो । सन् १९४५ को फेब्रुअरीबाट नोट छपाइ सुरु भयो । छापिसकेपछि नोटलाई नेपालसम्म कसरी सुरक्षित रूपमा पुर्याउने भन्ने मुख्य चुनौती थपियो । प्रेसले रिजर्भ बैंक अफ इन्डियालाई जसरी तयारी कागजी नोट पठाउँछ, त्यसैगरी आफूलाई उपलब्ध गराउन नेपालले आग्रह गर्यो । छापेर तयार भएका अलगअलग दरका नेपाली नोटलाई अलगअलग बन्डल बनाएर टिनको बाकसमा राखेर पठाउने सहमति थियो । नोटलाई बम्बेबाट रक्सौलसम्म पुर्याउने जिम्मा भारत सरकारले नै लिएको थियो । रक्सौल आइपुग्नु एक हप्ताअघि नै वीरगन्जका बडाहामिकको नेतृत्वमा नेपाली टोली नोट बुझ्न त्यहाँ पुग्नुपर्थ्यो । पहिलो चरणमा कुल दुई लाख पचास हजार थान नोट छापिएका थिए । तीमध्ये ५ रुपैयाँ र १० रुपैयाँका ११ लाख थान नोट थिए भने १ सय रुपैयाँका ५० हजार थान । पहिलो चरणमा २४ अगस्ट १९४५ मा २ लाख ५० हजार थान नोट १० वटा टिनको बाकसमा राखेर नेपाल पठाइएको थियो । नोट पहिचान गर्न सहज होस भनेर टिनको बाकस बाहिर अलगअलग दरको नोटका लागि अलगअलग सांकेतिक कोड राखिएको थियो । ५ रुपैयाँको नोटका लागि एनभी, १० रुपैयाँलाई एनएक्स र १०० रुपैयाँलाई एनसीयू लेखिएको थियो सांकेतिक चिह्नका रूपमा ।नयाँ नोट छापिएर नेपाल आइपुगेपछि तिनलाई सदर मुलुकी खानामा जम्मा गरियो । मुलुकीखाना अन्तर्गतको नगद विभागबाट ती नोट जारी गर्ने बन्दोबस्त मिलाइएको थियो । नेपालले इतिहासमा सर्वप्रथम प्रयोगमा ल्याउन लागेको कागजी नोटबारे विसं २००२ भदौ ३० गते सरकारका तर्फबाट एउटा इस्तिहार जारी भयो । इस्तिहारमा लेखिएको थियो, सरकार रैयत दुवैतर्फ फायदा र सुविस्ता हुने गर्नालाई नेपाल सरकारको पनि नेपाली नोट चलाउने प्रबन्ध मिलाई सो मोहर, रुपैयाँ र नेपाली नोट सरोबरीमा चलाउने गरी चलन चल्ती हुने नोटको नोटबमोजिमको जम्मा रुपैयाँ रिजर्भ राखिबक्सेको छ । नोट छाप्दा नेपालले भारी मुद्रास्फीति आकलन नगरेको भए पनि ठूला दरका कागजी नोट प्रयोगमा ल्याउँदासम्म भने द्वितीय विश्वयुद्ध अन्त्य भएर मुद्रास्फीति ह्वात्तै बढेको थियो । त्यसपछिका दिनमा थोरै सामान खरिदका लागि पनि धेरै रकम आवश्यक पर्ने भयो । नेपालमा पहिले ठूलो दरका नोट नहुँदा सानो दरको सिक्का धेरै छाप्नुपर्थ्यो । लामो समय सिक्कालाई मात्रै पैसा मानेका नेपालीले सुरुमा कागजी नोटलाई पैसा मान्न तयार भएनन् । आम मानिसलाई नोटप्रति भरोसा दिलाउन एकैपटक कागजी नोट मात्रै प्रयोगमा नल्याई आधा टक सिक्का र आधा कागजी नोट बराबर प्रचलनमा ल्याउने नीति अपनाइयो । यसअन्तर्गत सरकारले सरकारी कर्मचारी सहित सेनाप्रहरीलाई तलब दिँदा आधा सिक्का टक र आधा कागजी नोटमा भुक्तानी गर्न थाल्यो । पहिलोपटक प्राप्त गरेको ६५ लाख रुपैयाँको कागजी नोटबाट नेपालले २५ लाख रुपैयाँ प्रचलनमा ल्याएको थियो । भदौ ३० गतेको उक्त इस्तिहारमा विभिन्न दरका नोटको क्रमसंख्या नै जारी गरी नोट प्रचलनमा आउने जानकारी गराइएको थियो । नेपालमा पहिलोपटक विसं २००२ भदौ ३१ (सन् १९४५ सेप्टेम्बर १६) बाट कागजी नोट प्रचलनमा आएको थियो । पहिलोपटक नेपालले ५ रुपैयाँका २ लाख थान नोट क्रम संख्या क ०००००१ देखि २००००० जम्मा १० लाख रुपैयाँ, १० रुपैयाँका १ लाख थान नोट क्रम संख्या क ०००००१ देखि १००००० जम्मा १० लाख रुपैयाँ र १०० रुपैयाँका ५ हजार थान क ०००००१ देखि ००५००० जम्मा ५ लाख रुपैयाँ गरि कुल २५ लाख रुपैयाँ प्रचलनमा ल्याएको थियो । पहिलो चरणमा छापिएका नोटको बिल उक्त नोटसँगै २४ अगस्ट १९४५ मा सेक्युरिटी प्रिन्टिङ प्रेसले नेपाललाई पठाएको थियो । मुलुकी खानाका खजाञ्ची भरतराजले सोही १२ अक्टोबरमा नोट छापेको खर्च रु १४,७७५ प्रेसलाई भुक्तानी गरेका थिए ।(भारतको नयाँ दिल्लीस्थित राष्ट्रिय अभिलेखागारमा रहेका ब्रिटिसकालीन दस्तावेजहरू र विसं २००२ असोज २ र ५ गतेको गोरखापत्र पत्रिकाको आधारमा ।)"
समाजको मानचित्रमा छोरीमान्छे,"त्यसपछि हाम्रो भेट त्यहीँ सकियो । त्यसपछि हाम्रो बोलचाल त्यहीँ सकियो । त्यसपछि हाम्रो हेराहेर त्यहीँ सकियो । सुत्ने बेला म्यासेज बज्यो, ओइ मसँग बोल्नु पनि हुन्न कि क्या हो ! सानैदेखि हामी एउटै माटोमा खेलेर हुर्केका ! तर, एकै सहरमा भए पनि हामी आज अपरिचितजस्तै बन्यौं । आज भेट भएपछि सायद उसले पनि पुराना दिन सम्झी । म्यासेज रिप्लाई गरेँ, हुन्छ किन नहुनु र ? अर्को म्यासेज लेखी, सरसँग तेरो राम्रो छैन, हो ? न हातमा चुरा, न निधारमा टीका, न गलामा पोते, न रातो लुगा ! केही नलगाई त्यसरी हिँडेकी छेस् । फेसबुकमा पनि कहिल्यै सरको फोटो पोस्ट गर्दिनस् । म त बूढा र मेरो मात्रै फोटो सेयर गर्छु । तैंले त धर्म परिवर्तन गरिस कि क्या हो ? मैले होइन मात्रै फर्काएँ । उसले बिलकुलै पत्याइन । म सधैं यसैगरी हिँडिरहेकी हुन्छु । गलामा, हातमा, नाकमा, कानमा सुनैसुनले पुरिएर, सिन्दूर, चुरा, पोतेलाई सौभाग्य मानेर हिँड्ने धेरैले मलाई बेलाबेला यस्तै प्रश्न गर्छन् । सायद ऊ पनि सबै शृङ्गारमा पोतिएकी थिई, मैले याद गरिनछु । भर्खरै बिहे भएकी साथीलाई अर्को साथीले भिडियो कलमा भनेको सम्झिन्छु । नयाँ दुलही उसले थोरै सिन्दूर र सानो डोरो पोते मात्रै लगाएकी थिई । बिहे भएको एक हप्ता पनि भएको छैन, किन हो लोग्ने मरेजस्तो केही नलगाई बसेको ? नयाँ दुलही त चिरिच्याट्ट परेर पो बस्नुपर्छ ! कसरी हुर्किंदै छौं हामी ? कसरी हुर्काउँदै छौं नानीहरूलाई ? ल ल लहामीलाई सानैदेखि घोकाइएको एउटा शब्द हो समाज । समाज खासमा मान्छेको झुन्ड हो या राज्यको, जहाँ विभिन्न धर्म, जात, भाषा र संस्कृतिका मान्छे बस्छन् । पहाड, तराई र हिमालको समाज बेग्लैबेग्लै छ । बेग्लैबेग्लै समाजमा पनि छोरीमान्छेका लागि बनाइएको ताल्चा भने एउटै छ । समाजले छोरीलाई एउटै कुरा सिकाउँछ चुप लागेर बस्, राती बाहिरफेर हिँडडुल नगर् ! अनेकअनेक । लौ कोही अभिभावकले छोरीलाई सरल र सहज जीवनयापनका मार्ग खोलिदिएछन् नै भने पनि त्यसमा समाज ले काँडेतार लगाइहाल्छ । समाज ले छोरीलाई कसैसँग बोल्न रोक्छ, कसैसँग आँखामा आँखा जुधाएर प्रतिस्पर्धा गर्न रोक्छ । बरु भनिरहन्छ ठूलालाई मान गर्नू, सानालाई माया अनि बिहेको भोलिपल्टैदेखि भान्सा सम्हाल्नू ! तरकारी काट्न नजान्ने लोग्नेका लागि सिङ्गो सेफ बनेर विभिन्न परिकार डाइनिङ टेबुलमा सजाउनू ! उसको इज्जतका लागि लुगा धोएर आइरन गरिदिनू ! वंश धान्न बच्चा जन्माइदिनू ! समाजको यो भाष्यले सधैं महिलालाई पछाडि धकेलिरह्यो । समाजको संकुचनबाट छोरीहरू वर्षौंदेखि निराश छन् । निराशाले छोरीहरूलाई यस्तो आभास दिलाउँछ यो आकाश हाम्रो होइन, न टेकेको धर्ती नै हाम्रो हो । आफ्नो प्रिय कपडा, आफ्नो प्रिय हेयरस्टाइलको सपना देख्न पनि अझै मुस्किल छ छोरीलाई । समाजले बनाएको चित्रमा छोरीहरू जकडिएका छन् । बीचमै कतै घुमिरहेको छ आज पनि छोरीको उडानसपना । छोरालाई बलियो र छोरीलाई कमजोर देख्ने सामाजिक मान्यताले सधैं लैङ्गिक विभेदलाई पृष्ठपोषण गरेको छ । आजसम्मको पुरुषप्रधान समाज वा पितृसत्ताले चिनाएको नारी जम्माजम्मी यत्ति हो, नारीको सबैभन्दा ठूलो प्राप्ति रूप हो ! नारीको सबैभन्दा ठूलो गुण लज्जा हो ! नारीको सबैभन्दा ठूलो विशेषता कोमलता हो ! नारीको सबैभन्दा ठूलो उद्देश्य असल पतिप्राप्ति हो ! नारीको सबैभन्दा ठूलो कमाइ चरित्र वा अस्मिता हो ! नारीको सबैभन्दा ठूलो परिचय छोरी, श्रीमती, आमा र समग्रमा गृहिणी हुनु हो! त्यसैले सोच्छु, छोरीमान्छे फगत अरू कसैका लागि बाँचिरहेकी छ । अब समाजले बनाएको छोरीको तस्बिर फेर्नुपर्छ । हामीले धेरै सुन्यौं भृकुटी र सीताजस्ती छोरी हुनू ! धरती र समुद्रजस्तो सहनशील बन्नू ! भद्र र शालीन हुनू ! वस्त्र र आभूषणले सुसज्जित हुनू ! सति सावित्री बन्नू ! संस्कारी हुनू ! ठूला (पुरुष) को इज्जत र सम्मान गर्नू ! अबदेखि समाजले छोरीलाई यस्तो भनोस् न स्वाभिमानी हुनू ! स्वावलम्बी बन्नू ! सपनाहरू साकार पार्नू ! कसैसँग नडराउनू ! प्रगति गर्दै जानू ! आफ्नै विवेकले निर्णय गर्नू ! स्वतन्त्रतापूर्वक बाँच्नू ! आफ्नो नाम र पहिचान बनाउनू ! आफैं आफ्नो जिन्दगीको मार्गचित्र तयार पार्नू ! अझै पनि यहाँ चुरा नलगाएको हातबाट पानी खानुहुन्न भन्ने मान्छे जीवितै छन् । नारीको शोभा, गहना नै शृङ्गार हो भन्ने मान्छे जीवित नै छन् । त्यसपछि यस्तो लाग्छ, छोरीलाई शिक्षा फगत एक नारा हो । र, त्यो शिक्षा उसको बिहेका लागि तयार पारिएको केवल एक सर्टिफिकेट । ल ल लवर्षौंपछि पसलमा भेटिएकी मेरी प्रिय साथी ! मैले शृङ्गार नगरेकोमा, तिमीजस्तै गहना नलगाएकोमा चिन्ता नगर । म सोच्छु, मेरो शरीरमा मेरै मात्र अधिकार हुन्छ । गहना र सिन्दूर समाजले तिमीमाथि थोपरिदिएको अनावश्यक झन्झट हो, जो स्वतन्त्रताको बाधक पनि हो जहिल्यै । साथी, तिमीले ममाथि जे धारणा बनायौ नि, त्यो तिम्रो होइन समाजले बनाएको धारणा हो । हेर त, हामी छोरीमान्छेलाई समाजले अनेक घेरामा कैद गरेको छ । के तिमीलाई म कैदी हुँ भन्ने कहिल्यै लाग्दैन ? आऊ सँगै मिलेर त्यो घेराबन्दीका पर्खाल भत्काऔं !"
