शीर्षक,विवरण
किन जाग्यो जबराको मुद्दा ?,"जबराको सम्भावना  अब छानबिन समितिले बयानका लागि जबरालाई बोलाउनुपर्छ, तीन महिनाभित्र प्रतिवेदन सदनलाई दिनुपर्छ  तीन महिना (कात्तिक अन्तिम) सम्म संसद् रहने छैन, किनकि असोज अन्तिममा उम्मेदवारी दर्ता हुँदै छ असोज अगाडि नै छिनोफानो हुन सक्छ, तर दुई तिहाइ पुर्याइदिन एमाले तयार छैन, सफाइ दिन भने सत्ता र प्रतिपक्ष मिल्न सक्छन्  असोज अन्तिम साता नै सांसदहरुको कार्यकाल अन्त भएपछि महाभियोग प्रस्ताव बहाल रहन्छ कि स्वतः निष्क्रिय हुन्छ भन्नेमा संविधानविद् नै विभाजित छन् प्रस्ताव निष्क्रिय भए जबरा अदालत फर्कन सक्छन् ? यो विषयमा पनि फरकफरक धारणा छन् जबरा फर्किन खोजे बार र सर्वोच्च अदालत प्रशासनले उनलाई हाजिर गर्न दिने सम्भावना कम छ उनी अदालतमा रिट लिएर जान सक्छन्, तर रिट दर्ता नै नहुने सम्भावना पनि उत्तिकै बलियो छ  एक मन्त्री दाबी गर्छन्, कात्तिकमा निवृत्त हुने वर्तमान कामु प्रधानन्यायाधीश असोज मै छुट्टीमा जान्छन्, उनी प्रधानन्यायाधीश नहुने सुनिश्चित भएपछि जबराले राजीनामा दिन्छन्"
ठेक्का अवधि सकिँदा सडक १८ प्रतिशत मात्रै,"सडकको आडैमा घर छ । धूलोले बस्न नसक्ने अवस्था छ । धूलोकै कारण रुघाखोकीको समस्या बढेको छ । निर्माणको काम अगाडि बढाउने भन्दै खाडल खनेर महिनौंसम्म नपुर्ने गर्दा पनि सबै चुपचाप छन् । सरकारले ठेकेदार कम्पनीलाई जरिवाना गर्ने र ठेक्का नै रद्द गर्न नसक्ने अनि ठेकेदारले भनेअनुसार म्याद थप गर्दै जाने हो भने अझै चारपाँच वर्ष सडक विस्तार नहुने पक्का छ, उनले भने । खाडल, धूलो, हिलो र प्रदूषणले वाक्क भएका स्थानीयले जनप्रतिनिधिसँग गुनासो राख्दछन् तर जनप्रतिनिधिका अगाडि धूलोरहित बनाउने र निर्माणलाई तीव्रता दिने बचन दिने चिनियाँ ठेकेदार कम्पनीका प्रतिनिधि त्यसपछि सम्पर्कमा आउँदैनन् । अहिले बुटवलनारायणगढ खण्डमा गाडी चलाउन कठिन छ । खाल्डाखुल्डी, धूलो र डाइभर्सनका कारण साना सवारी चालकले त सास्ती खेपिरहेका छन् । सडक विस्तार हुने खुसीमा रहेका आसपासका स्थानीय अहिले आजित भएका छन् । स्थानीयले आन्दोलन गरेमा केही समय पानी हाल्ने र सामान्य मर्मत गरेजस्तो गर्ने र अन्य स्थानमा सामान्य खाडलसमेत नपुर्ने परिपाटीको कारण चालक र यात्रु हैरान छन् ।स्थानीय प्रशासनको कुरा नटेर्ने र केन्द्रले वास्ता नगर्दा समस्या थप बल्झिएको छ । विभिन्न स्थानमा पुल निर्माणका लागि बनाइएका डाइभर्सन सामान्य वर्षामा पनि बगाउँदा घण्टौंसम्म सवारी जाम हुने गरेको छ । एकदुई घण्टामा पुगिने गन्तव्य ६७ घण्टा लाग्दा थप समस्या उत्पन्न भएको छ । मुख्य राजमार्ग विस्तारको काम सरकारले तदारुकताका साथ गराउन नसक्दा जनताले वर्षौंसम्म हिलो, धूलो र सास्ती भोग्नुपरेको छ, कावासोती८ का रमेश मैनालीले भने, पटकपटक बहाना बनाउने कम्पनीको ठेक्का रद्द गरेर नयाँ प्रक्रियामा जाने हो भने अन्य निर्माण कम्पनीले पनि समयमा काम गर्ने र सचेत हुने थिए । विदेशी कम्पनी भएर होला, ठेकेदार कम्पनीले भनेअनुसार सरकार चलेको जस्तो अनुभव गरेका छौं । अब जनता सडकमा उत्रिएर आन्दोलन नगरेसम्म कामले तीव्रता लिने छाँट छैन ।हालसम्मको निर्माण कार्य चित्तबुझ्दो नभएको र अहिले पनि ढिलासुस्ती भइरहेको नारायणगढबुटवल सडक योजना पूर्वीखण्डका योजना प्रमुख रमेशकुमार दृष्टिले बताए । सम्झौताअनुसार काम भएको छैन, हामीले सरकारी पक्षबाट काम तीव्र पार्न पटकपटक सूचना गरेका छौं, काम अगाडि बढाउन सहजीकरण पनि गरेका छौं तर ठेकेदार कम्पनीले सम्झौताअनुसार काम गरेको छैन, उनले भने, सम्झौता सकिन केही दिन मात्र बाँकी छ । ठेकेदारले म्याद थपको प्रस्ताव गरेको छ तर म्याद थप गर्ने वा नगर्ने विषय अझै पनि टुंगिएको छैन । निर्माण कम्पनीलाई जरिवाना गरेर म्याद थप गर्ने वा सचेत बनाएर म्याद थप गर्ने भन्ने विषयमा सरकार अझै अन्योलमा नै छ । यस सडक खण्डमा २ सय १५ वटा कल्भर्ट र २२ साना पुल निर्माणाधीन अवस्थामा छन् । केही पुल र कल्भर्टको काम सम्पन्न भएको छ । कोरोना र निर्माण सामग्रीको बहाना बनाएको ठेकेदार कम्पनीले रूख कटान, बिजुलीको पोल सार्ने काम भइसक्दासमेत काममा ढिलासुस्ती गरेका कारण अब थप हुने समयमा पनि काम गर्नेमा सरकारी पक्ष नै आश्वस्त छैन ।"
किसानका साथी माकुरा,"विदेशीले नेपालबाट पत्ता लगाए नयाँ दुईसन् २०२० मा नेपालबाटै खोजेर लगिएको माकुरा विश्वकै लागि नयाँ प्रजातिको भएको पत्ता लाग्यो । रसिया एकेडेमी अफ साइन्सेन्सका एन्ड्रेई भी टानास्भिचले गरेको अनुसन्धानले हिमालाफुर्का जेनसका दुई प्रजाति संसारकै लागि नयाँ भएको पत्ता लगाएका हुन् । सन् २०२१ मा प्रकाशित उनको वैज्ञानिक आलेखअनुसार हिमालाफुर्का मार्टेन्सी र हिमालाफुर्का स्चावालेरी प्रजाति विज्ञानकै लागि नयाँ हो । अनुसन्धानकर्ता मास्के भन्छन्, माकुराको अध्ययन गर्ने हो भने नेपालका लागि धेरै नै सम्भावना छ । यो विषय अनुसन्धानकर्ताहरूको आँखामा परेको छैन ।"
कति थरी जालो ?,"गुजुल्टो, गोलाकार, तौलिया आकार, सोली आकार"
कांग्रेसले कसरी गर्ला आकांक्षी व्यवस्थापन ?,"(काठमाडौं)  बागलुङकी कांग्रेस नेता मञ्जु शर्मा चालिसेले गलकोट नगरपालिकामा मेयरको टिकट खोजेकी थिइन् । माओवादीसँग गठबन्धन हुँदा कांग्रेसकै भागमा मेयर परेको थियो तर उनलाई पार्टीले टिकट दिएन । शेखर कोइराला पक्षीय उनले बागी उम्मेदवारी दिइन् । त्यसपछि पार्टीको कारबाहीमा परेकी उनलाई एमालेले प्रतिनिधिसभामा उम्मेदवार बनाउने आश्वासन दिएर एक महिनाअघि पार्टी प्रवेश गराएको छ । मैले बालकोट पुगेर पार्टी प्रवेशको टीका लगाएकी हुँ । प्रतिनिधिसभा र प्रदेशसभामध्ये कुनमा चुनाव लड्ने भन्ने निर्णय पार्टीले गर्छ, उनले भनिन् । जनकपुर उपमहानगरमा कांग्रेस छाडेर मेयर पदमा स्वतन्त्र उम्मेदवारी दिएका मनोज साहले गठबन्धनका उम्मेदवारलाई हराए । पाँचदलीय गठबन्धनको भागबन्डामा मेयर जसपालाई परेपछि साहले विद्रोह गरेका थिए । गठबन्धनको निर्णयप्रति कांग्रेसमै चर्को असन्तुष्टिका कारण जसपाका नेता लालकिशोर साह मेयरमा पराजित भए । भरतपुर महानगरपालिकाको मेयरमा गठबन्धनले माओवादीकी रेनु दाहाललाई पुनः अघि सारेपछि कांग्रेस नेता जगन्नाथ पौडेलले विद्रोह गरे । कांग्रेसका शीष नेताहरूको दबाबका बीच पनि उनी पछि हटेनन् । चुनावी परिणाममा गठबन्धनलाई असर नपरे पनि पौडेलको उम्मेदवारीले कांग्रेसभित्रको असन्तुष्टि उजागर गरेको थियो । स्थानीय तहमा कांग्रेसभित्रै विद्रोह गरिएका यी प्रतिनिधि घटना मात्रै हुन् । गठबन्धनको निर्णय र पार्टीको उम्मेदवार छनोट प्रक्रियाको विरोधमा स्वतन्त्र रूपमा उम्मेदवारी दिएका कांग्रेस नेता दर्जनौं छन् । स्थानीय तहको निर्वाचन विश्लेषण गर्न गठित समितिका संयोजक प्रदीप पौडेलका अनुसार यसपटक करिब ९ प्रतिशत पालिकामा पार्टीबाट विद्रोही उम्मेदवार परेको थियो । ०७४ को निर्वाचनको तुलनामा यो करिब तीन प्रतिशत बढी हो । स्थानीय तहको निर्वाचनमा केन्द्रबाट ६ महानगर र ११ उपमहानगरपालिकामा मात्रै तालमेलको निर्णय गरिएको थियो । अन्य पालिकामा गठबन्धन र उम्मेदवार चयनसम्बन्धी निर्णय दलहरूले स्थानीयस्तरबाटै गरेका थिए । प्रदेश र प्रतिनिधिसभा चुनावमा कांग्रेसमा चुनौती अझै बढ्ने नेताहरू बताउँछन् । कांग्रेस नेता शेखर कोइराला गठबन्धन गर्ने तर पार्टीको आन्तरिक व्यवस्थापन नगर्ने हो भने परिणाम मात्रै नभएर कांग्रेसकै संगठनलाई क्षति पुग्ने बताउँछन् । गठबन्धनजत्तिकै महत्त्वपूर्ण पार्टीको आन्तरिक व्यवस्थापनको मुद्दा हुने उनको भनाइ छ । कोइराला र उनीपक्षीय नेताहरूले ६० प्रतिशतभन्दा कम सिटमा कांग्रेसले तालमेल गर्न नहुने दबाब नेतृत्वलाई दिइरहेका छन् । कांग्रेसका पूर्वमहामन्त्री शशांक कोइरालाले समेत आइतबार चितवनमा आयोजित एक कार्यक्रममा सयभन्दा कम सिटमा सम्झौता गर्दा नेता तथा कार्यकर्ता व्यवस्थापन गर्न नसकिने बताएका थिए । चुनावी गठबन्धनमा जानुपर्छ तर गठबन्धन गर्दा कांग्रेसले सय सिट लिनुपर्छ, उनको भनाइ थियो । कांग्रेसका प्रवक्ता प्रकाशशरण महतले गठबन्धनमा धेरै दल भएकाले कांग्रेसमा बढी दबाब हुनु स्वाभाविक रहेको बताउँछन् । ०७४ को संसदीय निर्वाचन र गत वैशाखमा सम्पन्न स्थानीय तहको निर्वाचनमा प्राप्त मत र स्थानीय भावनासमेतलाई विश्लेषण गरेर सिट बाँडफाँट हुने उनले बताए । गठबन्धनको पक्षमा परिणाम आउने गरी सिट बाँडफाँट हुनुपर्छ । अस्वाभाविक देखियो भने असन्तुष्टि हुन्छ र मत ट्रान्सफरमा समस्या पर्छ, महतले भने, कांग्रेसबाट धेरै सिटमा अडान राख्दा मत ट्रान्सफरमा समस्या आउन सक्छ । त्यसको लाभ एमालेलाई जान्छ । यथार्थ धरातल विश्लेषण गरेर निर्णय लिनुपर्छ । पाँचदलीय सत्ता गठबन्धनले सिट बाँडफाँटका लागि ११ सदस्यीय कार्यदल बनाएको छ । कार्यदलमा कांग्रेसबाट महामन्त्री गगन थापा, पूर्वमहामन्त्री कृष्णप्रसाद सिटौला र सञ्चारमन्त्री ज्ञानेन्द्रबहादुर कार्की सदस्य छन् । गठबन्धनको निर्णय र पार्टी सञ्चालनका विषयमा एकलौटी शैलीले चलेको आरोप पार्टीभित्रबाट लागिरहेका बेला कांग्रेस सभापति एवं प्रधानमन्त्री शेरबहादुर देउवाले यसपटक कोइराला समूहबाट महामन्त्री थापालाई कार्यदलमा सहभागी गराएर सकारात्मक सन्देश दिन खोजेका छन् । पार्टीले दिने उम्मेदवारप्रति हाम्रो मुख्य चासो छ, महाधिवेशनमा प्राप्त ४० प्रतिशत मतको कदर हुने गरी आन्तरिक शक्ति सन्तुलन मिलाएर उम्मेदवार चयन गर्नुपर्छ भन्ने हाम्रो माग हो, कोइरालापक्षीय एक नेताले भने, एकपक्षीय रूपमा उम्मेदवार चयन गर्न खोजियो भने पार्टीबाटै विद्रोह बढ्ने संकेत देखिँदै छ । उनका अनुसार उम्मेदवार चयनमा सन्तुलन कायम गर्न नसक्दा मधेसमा नेताकार्यकर्ताले पार्टी परिवर्तन गर्ने सम्भावना बढी छ । केन्द्रीय सदस्य पौडेल गठबन्धनको औचित्य नेतृत्वले बुझाउन नसक्दा र पार्टीको आन्तरिक व्यवस्थापनमा ख्याल दिन नसक्दा आगामी निर्वाचनमा धेरै विद्रोही उम्मेदवार हुन सक्ने बताउँछन् । स्थानीय तहमा धेरै पद थियो । प्रदेशसभा र प्रतिनिधिसभामा सीमित पद छन् । त्यसमा पनि कांग्रेसका करिब २५३० जनाको उम्मेदवारी निश्चित जस्तै छ । बाँकी उम्मेदवारमा चित्तबुझ्दो निर्णय हुन सकेन भने विद्रोह हुन सक्छ, पौडेलले भने । गठबन्धन दलबीच यसअघि आफूले जितेका स्थान सुरक्षित राख्दै एमाले जितेका सिट मात्रै भागबन्डा गर्ने छलफल चलेको छ । यो अवधारणामा जाँदा कांग्रेस केन्द्रीय कार्यसमितिमा रहेका धेरै नेता बाहिरिनुपर्ने हुन सक्छ । ०७४ को चुनावमा तनहुँ१ बाट कांग्रेस नेता रामचन्द्र पौडेलले हाल एकीकृत समाजवादीमा रहेका किसान श्रेष्ठसँग चुनाव हारेका थिए । उनले प्रत्यक्ष चुनाव लड्ने अडान लिँदा गठबन्धनबाट श्रेष्ठले उम्मेदवार बन्न नपाउने परिस्थिति बन्न सक्छ । कांग्रेस महामन्त्री विश्वप्रकाश शर्मा झापा१ बाट माओवादीका नेता सुरेन्द्रकुमार कार्कीसँग करिब तीन हजार मतले पराजित भएका थिए । महामन्त्री शर्माको क्षेत्रमा माओवादीलाई दाबी गर्न अप्ठ्यारो पर्ने देखिन्छ । सिन्धुपाल्चोक१ बाट कांग्रेसका मोहन बस्नेत सभामुख अग्नि सापकोटासँग हारेका थिए । त्यहाँ माओवादीले सापकोटालाई उम्मेदवार बनाउँदा बस्नेतले टिकट नपाउने अवस्था बन्छ । डोटीमा कांग्रेसका वीरबहादुर बलायर त्यस्तै अवस्थामा छन् । एकीकृत समाजवादीमा रहेका प्रेमबहादुर आलेसँग बलायरले चुनाव हारेका थिए । बस्नेत र बलायरले केन्द्रीय कार्यसमिति बैठकमै आफ्नो क्षेत्र नछाड्ने चेतावनी नेतृत्वलाई दिएका छन् । हाल पाँचदलीय गठबन्धनका प्रत्यक्ष सांसद ८० जना छन् । कांग्रेसले २३ र माओवादीले ३६ सिटमा प्रत्यक्षतर्फ जितेका थिए । माओवादीका ३६ जनामध्ये चार जना एमालेमा प्रवेश गरेका छन् । सत्ता गठनबन्धनमा रहेका एकीकृत समाजवादीसँग १२, जनता समाजवादी पार्टीसँग १३ र राष्ट्रिय जनमोर्चासँग १ जना प्रत्यक्षतर्फ जितेका सांसद छन् । प्रत्यक्षतर्फ ९ सिट रहेको लोकतान्त्रिक समाजवादी पार्टीसमेत सत्ता गठबन्धनमै आउने प्रयासमा छ । लोसपासमेत गठबन्धनमा आए ८९ सिट पुग्छ । एमालेले प्रत्यक्षतर्फ जितेका सिट मात्रै भागबन्डा भयो भने कांग्रेस केन्द्रीय कार्यसमितिमा रहिसकेका बस्नेत, बलायर, दिलबहादुर घर्ती, चीनकाजी श्रेष्ठ, रामशरण महत, दीपकुमार उपाध्याय, राजीवविक्रम शाह, रामजनम चौधरी, मदनबहादुर अमात्य, उमेशजंग रायमाझी, अमृत अर्याल, बलबहादुर केसीलगायतका नेताले टिकट नपाउन सक्छन् । यसअघि माओवादीसँगै चुनाव हारेका नेताको व्यवस्थापनसमेत नेतृत्वलाई चुनौतीपूर्ण छ । १६५ सिटमा हामीले कम्तीमा ९५ सिट लिनुपर्छ । ९० सिट पनि भएन भने आन्तरिक व्यवस्थापनमा ठूलो कठिनाइ आउँछ, एक मन्त्रीले भने । कार्यदलमा रहेका एक सदस्यका अनुसार सुरुमा गठबन्धन दलले कतिकति सिट लिने भनेर समझदारी जुटाउनै समस्या छ । सिटको संख्यामा कुरा मिले पनि कहाँकसले छोड्ने भन्नेबारे मिलाउन अझै ठूलो चुनौती छ । आकांक्षीले आफ्नो क्षेत्र जोगाउन दबाब दिन थालिसकेका छन् । डेलिगेसन समेत आउन थाल्यो । यस्तो अवस्थामा बढी दबाबमा कांग्रेस पर्ने देखिएको छ, कार्यदलका ती सदस्यले भने, अझ मधेस प्रदेशका ३२ निर्वाचन क्षेत्र त हाम्रा लागि ठूलो चुनौती हुने देखिन्छ ।"
सत्ता गठबन्धनमा जान लोसपा सकारात्मक,"(काठमाडौं)  लोकतान्त्रिक समाजवादी पार्टी (लोसपा) सत्ता गठबन्धनमा सामेल हुन सकारात्मक देखिएको छ । प्रधानमन्त्री शेरबहादुर देउवासँग आइतबार छलफल गरेका लोसपाका नेताहरू राजनीतिक आधार टेकेर गठबन्धनमा जाने मनस्थितिमा पुगेका हुन् । बालुवाटारमा भएको छलफलमा कांग्रेस सभापति एवं प्रधानमन्त्री शेरबहादुर देउवाले लोसपालाई सत्ता गठबन्धनमा सामेल हुन प्रस्ताव राखेका थिए । प्रधानमन्त्री देउवाले गठबन्धन सरकारमा सामेल हुन प्रस्ताव राख्नुभयो । यसलाई हाम्रो पार्टीले सकारात्मक मानेको छ । हाम्रा माग पूरा भए गठबन्धनमा बस्न सकारात्मक छौं, लोसपाका वरिष्ठ नेता राजेन्द्र महतोले कान्तिपुरसित भने । लोसपा सत्ता गठबन्धनमा जाने विषयमा दस महिनादेखि छलफल भइरहेको छ । जसपाका अध्यक्ष उपेन्द्र यादवसँग लोसपा नेताको टकरावले सत्तारोहण सहज देखिएको छैन । लोसपाका केन्द्रीय कार्यकारिणी सदस्य सर्वेन्द्रनाथ शुक्ल भने गठबन्धनमा सहभागी हुँदा यादवसँगको सम्बन्धले असर नगर्ने बताउँछन् । जसपामा हुँदा उपेन्द्रजीसँग पार्टीभित्रै बसेर संघर्ष गरेका हौं । सरकारमा पनि हामी आआफ्नै ढंगमा काम गर्छौं, उनले भने, उपेन्द्रजीसँग हामीलाई कुनै आपत्ति छैन ।लोसपाका नेताहरूले मधेसको हितमा पार्टीले उठाउँदै आएका माग पूरा भए र राजनीतिक स्वार्थ मेल खाएमात्रै सरकारमा जान सकिने बताउँदै आएका छन् । प्रधानमन्त्री देउवाले नागरिकता विधेयक संसद्मा पारित गराएपछि लोसपा नेतृत्व देउवा सरकारप्रति सकारात्मक बनेको छ । विधेयक राष्ट्रपतिबाट प्रमाणीकरण हुन भने बाँकी छ । प्रमाणीकरण भएपछि मात्र नागरिकताको मुद्दा सम्बोधन भएको भन्न मिल्ने लोसपाका केन्द्रीय कार्यकारिणी सदस्य शुक्ल बताउँछन् । प्रधानमन्त्रीसँगको भेटवार्तामा सहभागी शुक्लले सत्ता गठबन्धनमा सम्मानजनक सहभागिता हुने भए सामेल हुने बताए । हामी सरकारमा जाने विषयमा सकारात्मक नै छौं, उनले भने, तर त्यहाँ कस्तो स्थान र भूमिका हुनेछ भन्नेमा पाँचदलीय गठबन्धनले पहिला छलफल गर्न जरुरी छ । लोसपाले नागरिकताको समस्या समाधान गर्नुपर्ने, विभिन्न आन्दोलनका क्रममा झूट्टा मुद्दा लागेका कार्यकर्तालाई रिहा गर्नुपर्नेलगायतका माग राख्दै आएको छ । यी सबै माग प्रधानमन्त्री देउवाले समाधान गर्ने प्रक्रियामा रहेको आश्वासन लोसपाका नेतालाई दिएका छन् । तर सरकारमा जाने प्रक्रिया लामो छ । तुरुन्तै भइहाल्छ भन्ने होइन, उनले भने ।"
प्रहरी समायोजन नगरिए आन्दोलन गर्ने चेतावनी,"(जनकपुर)  तोकिएको प्रतिनिधिसभा र प्रदेशसभा निर्वाचनलाई प्रभावित पार्ने गरी मधेस प्रदेश सरकारले प्रहरी समायोजनको मुद्दामा आन्दोलन चर्काउने तयारी थालेको छ । संघले रोक्ने र प्रदेशले थुत्ने रस्साकसीमा पेचिलो बनेको प्रहरी समायोजनलाई आन्दोलनबाटै टुंग्याउने चेतावनी प्रदेश सरकारले दिएको छ ।मधेस प्रदेशका गृह तथा सञ्चारमन्त्री भरतप्रसाद साहले प्रहरी समायोजन गरेर र प्रमुख जिल्ला अधिकारीलाई प्रदेशमातहत ल्याएर मात्रै चुनावमा जानुपर्ने सर्त राखेका छन् । प्रहरी समायोजन सात दिनभित्र नटुंग्याए आन्दोलन गर्ने चेतावनीसहित मधेस सरकारले आइतबार प्रधानमन्त्री शेरबहादुर देउवालाई ध्यानाकर्षणपत्र पठाएको छ । प्रदेश प्रमुख हरिशंकर मिश्रमार्फत मधेसका गृह तथा सञ्चारमन्त्री साहले प्रधानमन्त्री देउवालाई ध्यानाकर्षणपत्र पठाएका हुन् । पत्रमा प्रहरी र शान्तिसुरक्षासम्बन्धी अधिकार प्रदेशको क्षेत्राधिकारभित्र रहेको स्मरण गराइएको छ । प्रदेश सरकारले प्रहरी समायोजन र प्रदेश प्रहरी गठनमा सुरुदेखि नै बल गरिरहेको छ तर संघीय सरकारको अनिच्छाका कारण अघि बढेको छैन । संघीय सरकारले तदारुकता नदेखाउँदा प्रहरी र प्रशासनबिना प्रदेश सरकारको अनुभूत हुन सकेको छैन, पत्रमा लेखिएको छ, आगामी निर्वाचनअगावै समायोजित प्रहरीलाई प्रदेश सरकारसमक्ष हस्तान्तरण कार्य एक साताभित्र गरियोस् । मन्त्री साहले साताअघि पनि पत्रकार सम्मेलन गरेर प्रहरी समायोजन नगरिए चुनावसमेत प्रभावित हुने संकेत गरेका थिए । स्थानीय सरकारसँग नगर प्रहरी छ, संघीय सरकारले प्रहरीको कमान्ड गर्छ, अनि प्रदेशचाहिँ हातमा दही जमाएर बस्ने ? मन्त्री साहले भने, यी विषय नटुंग्याए हाम्रो आन्दोलन प्रदेश र संघीय क्षेत्रसम्म पुग्छ । त्यसले निर्वाचन सहज नहुन पनि सक्छ ।संविधानको अनुसूची ६ मा प्रदेश प्रहरी र शान्तिसुरक्षाको बन्दोबस्त प्रदेशको एकल अधिकार सूचीमा राखिएको छ । त्यसैलाई टेकेर मधेस प्रदेशले २०७५ असार १० मा प्रदेश सभामा दर्ता गराएको प्रदेश प्रहरी ऐन पास भई ०७५ पुस १५ मा प्रमाणीकरणसमेत भइसकेको छ । प्रहरी ऐन ल्याएपछि मधेस सरकारले प्रदेश प्रहरी गठन गर्न खोज्दा संघ तगारो बनिदियो । त्यही झोकमा मधेस प्रदेशले समानान्तर प्रमुख जिल्ला अधिकारी खटाउन ०७५ चैत १४ मा प्रदेश प्रशासन सम्बन्धमा व्यवस्था गर्न बनेको विधेयक प्रदेश सभामा दर्ता गरायो । संघीय प्रमुख जिल्ला अधिकारीसँग राहदानी, नागरिकता र सीमाबाहेक सबै अधिकार खोसिएको यो विधेयक भने ०७६ साउन २४ मा प्रदेशसभाले संसदीय समितिमा पठायो । अझै, त्यो विधेयक समितिमै अड्किएको छ ।मधेस प्रदेशले आफ्नो छुट्टै गुप्तचर विभाग गठन गर्न प्रदेश अनुसन्धान ब्युरो ऐन ल्यायो । यो ऐन ०७७ कात्तिक ४ मा प्रमाणीकरण भए पनि संघीय सरकारकै अनिच्छाले कार्यान्वयन हुन सकेको छैन । संघीयताको जननी भनिने मधेस प्रदेशले आफ्नो शासनप्रशासन का लागि भने संघीय सरकारसँग लामै संघर्ष गर्यो । मुख्यमन्त्री लालबाबु राउतले प्रदेश प्रहरी गठन गर्न प्रदेशसभामा संकल्प प्रस्ताव मात्र ल्याएनन्, संघीय राजधानी काठमाडौं पुगेका बेला हरेकपटक शीर्ष तहको ध्यानाकर्षण गराइरहे । तर, साउन पहिलो साता प्रधानमन्त्री शेरबहादुर देउवा, माओवादी अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपालसित भेट्न पुगेका मुख्यमन्त्री राउत र प्रदेश मन्त्री प्रहरी र शान्तिसुरक्षाको मामिलामा निराश हुनुपर्यो । प्रधानमन्त्रीज्यूको जवाफ थियो समय थोरै छ । हामी गर्न सक्ने स्थितिमा नपुग्न पनि सक्छौं, निर्वाचनपछि यो मामिलालाई अगाडि बढाउनेछौं, मन्त्री साहले भने, संविधानको अनुसूची ६ मा रहेको प्रदेश प्रहरी र शान्तिसुरक्षासम्बन्धी एकल अधिकार पनि खोस्ने, अपव्याख्या गर्ने र आश्वासन दिएर टार्दै जाने काम भइरहेको छ ।संघीय सरकार मंसिरको चुनावपछि प्रहरी समायोजन र शान्तिसुरक्षाको मामिलामा प्रदेशको माग हेर्ने र मधेस प्रदेश चुनावअघि नै यो मामिला संघीय सरकारले टुंग्याउनुपर्ने अडानले टकरावको स्थिति बनेको छ । मधेस प्रदेश सरकारले पनि यो मामिलालाई चुनावी मसला बनाउन खोजेको देखिन्छ । गत फागुन अन्त्यतिर प्रदेश सुरक्षा समितिको बैठकमा प्रदेश प्रहरी गठनलाई लिएर तत्कालीन प्रदेश प्रहरीका डीआईजी उमेश रञ्जितकारसँग गृह तथा सञ्चारमन्त्री साह र प्रमुख न्यायाधिवक्ता दीपेन्द्र झाको भनाभन नै पर्यो । मधेस प्रदेशमा कति दरबन्दी खाली छ, सूची ल्याउनुस्, हामी प्रदेश प्रहरी भर्ना खोल्छौं, मन्त्री साहले प्रस्ताव राखेका थिए । त्यसपछि डीआईजी रञ्जितकारले तपाईंहरूले गठन गरेको प्रदेश प्रहरी नगर प्रहरीजस्तै हुन्छ, जचुकालि (मधेस सरकारको सचिवालय) भित्रै राख्नुहोला भनेका थिए । प्रदेश प्रहरीलाई नगर प्रहरीझैं बनाइदिने डीआईजी रञ्जिकारको भनाइले मधेस सरकार यति धेरै बिच्कियो कि मन्त्रिपरिषद्मा ठाडै प्रस्ताव लगेर प्रदेश प्रहरी भर्ना खोल्ने तयारी सुरु भयो तर कानुनी अड्चन आएपछि रोकिए । संघीय सरकारलाई दबाब दिन मधेस सरकारले असार २३ माजनकपुरमा सातै प्रदेशका आन्तरिक मामिलामन्त्रीको भेला गर्यो । प्रहरी समायोजन र शान्ति सुरक्षा प्रदेशमातहत हुनुपर्ने अडान राख्दै ७ बुँदे घोषणापत्र नै जारी गर्यो । बुधबारको पत्रकार सम्मेलनमा मन्त्री साहले अर्को भेद खोले, गृह मन्त्रालयले प्रहरी समायोजनको सबै विषय टुंग्याइसकेको छ, नोटिस पनि ड्राफ्ट गरिसकेको छ, संघीय सरकारले आदेश दिनेबित्तिकै सूचना जारी हुन्छ र सात दिनभित्र प्रहरी समायोजन हुन्छ । मन्त्री साहले यो दाबी गृह मन्त्रालयका पदाधिकारीसँगको छलफलका आधारमा गरेको पनि बताए । मधेस प्रदेशले प्रदेश प्रहरी ऐन पहिल्यै ल्याएको हो । प्रदेश प्रहरी गठन गर्न मधेस प्रदेशले सुरुदेखि नै बल गरिरहेको छ । निर्वाचनको मिति पनि तोकिएको छैन, संघीय सरकार संघीयताप्रति अनिच्छुक देखियो, मन्त्री साहले भने, प्रदेशमा शान्तिसुरक्षाको स्थिति बिग्रँदो छ । त्यसैले बाध्य भएर आन्दोलनमा उत्रिनुपरेको हो ।"
पुरातात्त्विक पोखरीमा पुल,"(भक्तपुर)  भक्तपुरको प्राचीन बस्ती चित्रपुरको पोखरीको बीचमा पुल निर्माण गरिएको छ । प्राचीन स्मारक संरक्षण ऐनविपरीत वाफे पुखु मा पुल राख्दा पोखरी कुरूप देखिएको छ । सूर्यविनायक नगरपालिका४ मा पर्ने यो पोखरीको गत वर्षदेखि जीर्णोद्धार सुरु गरिएको थियो । जीर्णोद्धार गर्न नगरले गरेको लागत इस्टमेटमा यस्तो पुल राख्ने उल्लेख छैन । प्राचीन स्मारक संरक्षण ऐनविपरीत मात्र होइन, नगरपालिकाले तयार पारेको लागत स्टमेटविपरीत काम भयो, स्थानीय राजेशकुमार राजथलाले भने, यो ऐनविपरीत काम तुरुन्त सच्याउनुपर्छ ।प्राचीन स्मारक संरक्षण ऐनले सम्पदामा नयाँ संरचना बनाउन निषेध गरेको छ । ऐनले प्राचीन स्मारक नष्ट गर्न, भत्काउन, हटाउन, स्वरूप परिवर्तन गर्न, विरूप बनाउन निषेध गरेको छ । यसो गरेमा सजाय हुन्छ । ऐनको दफा १२ को खण्ड कमा सजायको व्यवस्था गरेको छ । ऐनको दफाले प्राचीन स्मारक ऐनअनुसार काम गरेमा बिगो रकम असुरउपर गरी पच्चीस हजार रुपैयाँदेखि लाख रुपैयाँसम्म जरिवाना र पाँच वर्षदेखि १५ वर्षसम्म सजायको व्यवस्थासमेत गरेको छ । सम्पदा जोगाउन हामी कानुनी कारबाहीको माग लिएर अदालतमा जानसमेत तयार छौं, राजथलाले भने, यो सम्पदा हाम्रो बस्तीको गहना हो । यसलाई खेलबाड गर्न दिँदैनौं । सूर्य विनायक नगरपालिकाको आर्थिक सहयोगमा उपभोक्ता समितिमार्फत सुरु गरिएको जीर्णोद्धार कार्य अन्तिम चरणमा पुगेको छ । पोखरीको उत्तरतर्फबाट भित्र पस्ने गेट बनाइएको छ । त्यो गेटबाट छिर्नासाथ पुल सुरु हुन्छ । करिब दुई मिटर लम्बाइको पुल बनाइएको छ । खै के बनाउन लागेको हो ? पोखरीको बीचबाट पिल्लर पनि उठाइएको छ, स्थानीयवासी मदन राजथलाले भने, हामीले सुरुमा थाहै पाएनौं । पछि हेर्दा पो पुल बनाइएको रहेछ ।कृष्णहरि खड्काले यहाँ पुल बनाएका हुन् । पोखरीको बीचमा नागको प्रतिमा बनाउने उनको योजना रहेको स्थानीयले जनाए । यो नागपोखरी नभई कृषकको संस्कृतिसँग जोडिएको पोखरी भएकाले नागको मूर्ति राख्नु उचित नभएको राजथलाले बताए । उनका अनुसार पोखरीको चिउरा बनाउने सस्कृतिसँग जोडिएको छ । चिउरा बनाउन धान भिजाउन यही पोखरीबाट पानी लगिन्थ्यो । धान भिजाउने पोखरी भएकाले यसको नामै धान भिजाउने पोखरी भनेर चर्चित भयो । नेवारी भाषामा यो पोखरीलाई वाफे पुखु भनिन्छ । राजथलका अनुसार वाफे भनेको धान र पुखु भनेको पोखरी हो । राख्नै परे बरु धानको प्रतीक राख्नु, किसानको प्रतीक राख्नु, राजथलाले भने, त्यही पनि ऐनअनुसार पोखरी चलाउन पाइँदैन । न यहाँ धानकै राख्न मिल्छ, नत नागकै राख्न मिल्छ । यहाँ बनाइएका अनावश्यक संरचना तुरुन्त भत्काउनु पर्छ ।वडाध्यक्ष लक्षु न्यौपानेले पोखरीबारे के भएको बुझेर आवश्यक कारबाही गर्ने बतााए । यो पहिला नै निर्माण सुरु भएको हो । कसरी निमाण भयो, कसले बजेट दियो सबै अध्ययन गर्छौं, न्यौपानेले भने, हिजो स्थानीयको पनि भेला भएको थियो । भेलाले जे भन्छ, त्यही गर्छौं । भेलाले सम्पदा संरक्षण समितिसमेत बनाउने निर्णय गरेको उनले जनाए ।"
मजदुरको ज्याला बढेपछि काम सुरु,"(सिन्धुली)  मजदुरहरूको पारिश्रमिक वृद्धिपछि सुनकोसीमरिण डाइभर्सनको काम पुनः सुरु भएको छ । सरकारी जिल्ला दररेटअनुसारको न्यूनतम पारिश्रमिक पाउनुपर्नेलगायतका माग राख्दै साताअघिदेखि सुनकोसीमरिण डाइभर्सन बहुउद्देश्यीय आयोजनामा कार्यरत मजदुरहरू आन्दोलित भएका थिए । ठेकेदार कम्पनीले मजदुरको न्यूनतम पारिश्रमिकमा दैनिक ३० रुपैयाँ बढाएपछि आइतबारबाट काम सुरु भएको हो ।सुनकोसीमरिण डाइभर्सनअन्तर्गत सुरुङ मार्गको ठेक्का लिएको चाइनिज कम्पनी चाइना ओभरसिज इन्जिनियरिङ (कोभ्याक) का जनसम्पर्क अधिकृत जनक विकका अनुसार अर्धदक्ष मजदुरले ८ घण्टा काम गरेबापत पाउँदै आएको ५ सय ८० रुपैयाँमा ३० रुपैयाँ बढाएर ६ सय १० कायम गरिएको छ भने दक्ष मजदुरको ७ सय ५० मा ३० रुपैयाँ बढाएर ७ सय ८० पुर्याइएको हो । जिल्लाको दररेटमा भने अर्धदक्ष कामदारको ७ सय ५० र दक्षको एक हजार छ ।आन्दोलनरत मजदुरहरूले १० वटा माग राखेकामा मुख्य पारिश्रमिक वृद्धि रहेको थियो । अन्य माग कम्पनीले यसअघि नै सम्बोधन गरिसकेको जनसम्पर्क अधिकृत विकको दाबी छ । कमलामाई नगरपालिका२ को कुसुमटारमा सुरुङ खन्नका लागि प्रवेश मार्गमा पाँच सयभन्दा बढी नेपाली मजदुर कार्यरत छन् । आयोजना प्रमुख मित्र बरालले ठेकेदार कम्पनी, आयोजना, स्थानीय प्रशासन र आन्दोलनरत पक्षबीच सहमति भएसँगै काम सुरु भएको बताए । सुरुङ खन्न प्रयोग हुने टीबीएम मेसिनको प्लेटफर्म जडान कार्य भइरहेको छ, उनले भने, दुई महिनाभित्र सुरुङ खन्ने काम सुरु हुन्छ । सुनकोसी नदीको पानी सुरुङबाट मरिण खोलामा खसाली तराईका खेतीयोग्य जमिनमा सिँचाइ सुविधा पुर्याउने र ३१ मेगावाट विद्युत् उत्पादन गर्ने आयोजनाको उद्देश्य छ ।सुनकोसीमरिण डाइभर्सन आयोजनाको सुरुङ निर्माणसँगै अन्य संरचनाको ठेक्का ११ अर्ब २९ करोड २७ लाख २६ हजार ३ सय ३४ रुपैयाँमा चाइना ओभरसिज कम्पनीलाई दिएको छ । गत आवबाट सुरु भएको आयोजना ०८२८३ सम्ममा सक्ने लक्ष्य छ ।"
नियमावलीको चाङ तर निजामती प्रशासन जस्ताको तस्तै,"(काठमाडौं)  सरकारले निजामती कर्मचारी र आयोजना प्रमुखहरूको कार्यप्रगति बढाउन भन्दै नयाँनयाँ ऐन, नियमावली र कार्ययोजनाहरू जारी गरिरहे पनि कार्यसम्पादन प्रभावकारी र नतिजामुखी बन्न सकेको छैन । यही कामका लागि २८ वर्षदेखि पटकपटक नियमावली बनाइएका छन् तर निजामती प्रशासन जस्ताको तस्तै छ । सुधार प्रयास थालिएका तीन दशकसम्म कर्मचारीतन्त्र किन प्रभावकारी हुन सकेन त ? पहिलो पटक २०५० मा निजामती सेवा नियमावलीमा यो कुरा उल्लेख गरेको सरकारले गत असारमा फेरि सार्वजनिक पदाधिकारीको कार्यसम्पादन करार निर्देशिका २०७९ लागू गरेको छ । कर्मचारीको कार्यसम्पादन र सुशासनसँग सम्बन्धित सातवटाभन्दा बढी ऐन, नियमावली र निर्देशिका सक्रिय रहेका बेला सरकारले उही कामका लागि अर्को निर्देशिका थपेको हो । प्रशासनिक क्षेत्रका विज्ञहरूले यसलाई ओभर रेगुलेसन को संज्ञा दिएका छन् ।पूर्वप्रशासक शारदाप्रसाद त्रिताल सरकारको नीति, कार्यक्रम र बजेट कार्यान्वयन गर्नु नै उचित कार्यसम्पादन भएको तर्क गर्छन् । सरकारले जारी गरेको सुशासनसम्बन्धी ऐनलाई कार्यान्वयन गर्ने हो भने सबै त्यसैमा छ, उनले भने, काम देखाउनका लागि गरिने कार्यसम्पादन सम्झौता मेरो विचारमा नाटक मात्रै हो । हरेक वर्ष आउने बजेट संसद् र सरकारको सम्झौता हो । सरकारले पेस गर्छ, संसद्ले पारित गर्छ । त्यसलाई सही ढंगले कार्यान्वयन गर्ने हो भने कार्यसम्पादनको प्रभावकारिता देखिन्छ ?२०४९ सालमा निजामती ऐन बनेपछि पनि उस्तैउस्तै प्रकृतिका ऐन, नियमावली र निर्देशिका जारी गरेर कार्यर्सम्पादन, मूल्यांकन र सुशासनका विषय जोडिँदै आएको छ । हरेक आर्थिक वर्षको सुरुमा कार्यसम्पादन करार सम्झौता गर्ने परम्परा नै छ । गत असार १४ मा स्वीकृत गरिएको निर्देशिकाबमोजिम आर्थिक वर्ष २०७९८० को सुरुवातबाटै यस्तो सम्झौता गर्न सुरु भइसकेको छ । निर्देशिकामा सार्वजनिक पदाधिकारीलाई जिम्मेवार र उत्तरदायी बनाई कार्यसम्पादन प्रभावकारी बनाउने उद्देश्य राखिएको छ । यस अवधिमा बनाइएका सबै ऐन, नियमावली र निर्देशिकामा सुशासन, कार्यसम्पादन, प्रभावकारिता, परिणाम र उपलब्धिजस्ता शब्दावली छुटेका छैनन् । झन्डै डेढ दशकदेखि गरिँदै आएका यस्ता सम्झौतामा तोकिएका काम र लिएका उद्देश्य पूरा भएका छन् कि छैनन् ? सम्झौताअनुसार काम नगर्ने विभागीय प्रमुखलाई कारबाही भएका छन् कि छैनन् ? सम्झौताअनुसार राम्रो काम गर्नेलाई पुरस्कृत गर्ने नीति छ कि छैन ? त्यसको अनुगमन कसले गर्ने ? एक सचिवले प्रश्न गरे, पहुँच र चाकडीले योग्यता निर्धारण हुने समाजमा कार्यसम्पादन देखाउने दाँत मात्रै हो । उनले यसलाई कागजको घोडाको संज्ञा दिए । बहालवाला एक सचिवले गौरवका आयोजनाको प्रगति, बजेट खर्चको प्रतिशत र सुशासनका इन्डिकेटर ले कार्यसम्पादन सम्झौताको खिल्ली उडाएको बताए । मुलुकका कति आयोजना कति वर्षदेखि अलपत्र छ ? नयाँ आयोजनाको प्रगति कस्तो छ, त्यसबाट कार्यप्रगतिको भयावह अवस्था देखिँदैन र ? उनले प्रश्न गरे । ती सचिव थप्छन्, आयोजना प्रमुख वा कुनै मन्त्रालयका सचिवलाई काम गर्ने वातावरण दिइयो कि दिइएन ? सहजीकरण गरियो कि गरिएन ? त्यसलाई पनि कार्यसम्पादनको आधार बनाउनुपर्छ ।निजामती ऐन २०४९, निजामती नियमावली २०५०, सुशासन व्यवस्थापन तथा सञ्चालन ऐन २०६४, सुशासन व्यवस्थापन तथा सम्पादन नियमावली २०६५, नेपाल सरकार सुशासन कार्ययोजना २०६८, सुशासन निमावली २०६८ पहिलो संशोधन र सार्वजनिक पदाधिकारीको कार्यसम्पादन करार निर्देशिका २०७९ मा निजामती कर्मचारीको कार्यसम्पादन मूल्यांकन, उनीहरूमाथि गर्न सक्ने कारबाही, पुरस्कार, सरुवा, बढुवाजस्ता विषय जोडिएका छन् । प्रधानमन्त्री तथा मन्त्रिपरिषद् कार्यालयको वेबसाइटमा उल्लेख भएका यी ऐननियमावली र निर्देशिकाका आधारमा निजामती कर्मचारीको कार्यसम्पादन मूल्यांकनका थुप्रै आधार छन् ।निजामती सेवा नियमावली २०५० को दफा ७८ को (ग) मा कार्यसम्पादन मूल्यांकनको आधार तोकिएको छ । उक्त दफा (१) मा सुपरिवेक्षकले मूल्यांकन गर्ने क्रममा (क) देखि (छ) सम्म ६ वटा विषयलाई निर्धारण मानिएको छ । बिदा स्वीकृत नगराई वा बिदाको निवेदन नलिई ३० दिनभन्दा बढी अनुपस्थित रहेको, नसिहत पाएको, ग्रेड रोक्का गरेको वा बढुवा रोक्काको सजाय पाएको, पेस्की फर्स्योट नगरेको जस्ता आधार तोकिएको छ । यसैगरी सुपरिवेक्षकले चौमासिक अवधिको रकम निकास भई कार्यक्रम स्वीकृत भएको अवस्थामा पनि आयोजना प्रमुखले ५० प्रतिशत काम पूरा गर्न नसकेको, अर्धवार्षिक कार्यसम्पादन फाराम नभरेको र म्यादभित्र अर्धवार्षिक कार्यसम्पादन मूल्यांकन नगरेको आधार मानेर कार्यसम्पादन मूल्यांकन गर्न सक्छ । सुशासन व्यवस्थापन ऐन २०६४ को दफा ४५ नेपाल सरकारले सरकारी कार्यालयको कामकारबाहीलाई प्रक्रियागत ढंगबाट छिटो, छरितो र मितव्ययी रूपमा सञ्चालन गर्न वा कार्यसम्पादन गर्न आवश्यक निर्देशिका वा दिग्दर्शन बनाई लागू गर्न सक्ने उल्लेख छ । सुशासन व्यवस्थापन ऐन २०६४ को दफा १९ मा नेपाल सरकारले सम्पादन गर्नुपर्ने कुनै पनि काम निश्चित अवधिभित्र सम्पादन गरिसक्नुपर्ने वा निश्चित परिमाणको उपलब्धि हुने गरी सम्पादन गर्नुपर्ने भएमा वा नेपाल सरकारको राष्ट्रिय दृष्टिकोणले प्राथमिकता प्राप्त कुनै कार्यक्रम वा आयोजना कार्यान्वयन गर्नुपर्ने भएमा कुनै पदाधिकारीसँग कार्यसम्पादन करार गरी त्यस्तो कार्यसम्पादन गर्ने जिम्मेवारी निजलाई दिन सक्ने उल्लेख छ । पूर्वसचिव गोपीनाथ मैनाली ऐन, नियम र निर्देशिकाको भन्दा कार्यान्वयनको खाँचो रहेको बताउँछन् । करार निर्देशिका आउनुलाई सकारात्मक मान्नुपर्छ तर कार्यान्वयन नहुने परम्म्पराले परिणाम आउनेमा शंका गर्न सकिन्छ । गत असारमा जारी करारसम्बन्धी निर्देशिकाको दफा ५ मा करार अवधि एक आर्थिक वर्षको हुने उल्लेख छ । सामान्यतः आर्थिक वर्ष सुरु हुनुअगावै करार सम्झौता गर्नुपर्छ । पहिलेकै पदाधिकारीले कार्यसम्पादन करार गरेको भए सोहीबमोजिम जिम्मेवारी बहन गर्नुपर्छ । नयाँ पदाधिकारीले अर्को सम्झौता गर्नुपर्दैन । सुशासन व्यवस्थापन तथा सञ्चालन नियमावली २०६५ दफा ११ मा काम र जिम्मेवारीको विस्तृत विवरण खुलाउनुपर्ने व्यवस्था गरिएको छ । यति धेरै ऐन, नियम र निर्देशिका जारी हुँदा पनि किन भएन प्रभावकारी कार्यसम्पादन ? संघीय मामिला तथा सामान्य प्रशासन सचिव सुरेश अधिकारी कार्यसम्पादन करार सम्झौता गर्दा सूचकमा आधारित जिम्मेवारी दिनुपर्ने बताउँछन् । सम्झौता अवधिभर सरुवा नगर्ने र सूचक तोक्ने हो भने करार सम्झौताको व्यवस्था प्रभावकारी हुने उनले बताए । भन्छन्, करार सम्झौताको परिणामलाई सरुवा, बढुवा, विदेश भ्रमणसँग जोडेमा अझ बढी प्रभावकारी हुन्छ ।प्रधानमन्त्री तथा मन्त्रिपरिषद् कार्यालयमा ११ वटा महाशाखा र ३० वटाभन्दा बढी शाखा छन् । महाशाखाको नेतृत्व सहसचिवले गर्दै आएका छन् । क्षेत्रगत रूपमा ५ जना सचिवले नेतृत्व गर्दै आएका छन् । तीमध्ये प्रधानमन्त्री कार्यालयमा सुशासनसँग जोडिएका नतिजा अनुगमन शाखा, सुशासन प्रवर्द्धन तथा भ्रष्टाचार निगरानी महाशाखा, योजना अनुगमन महाशाखा र शासकीय सुधार महाशाखा छ । यी महाशाखाहरूको मुख्य लक्ष्य भ्रष्टाचार र अनिमिततालाई न्यूनीकरण गर्दै परिणाममुखी कार्यसम्पादनमार्फत सुशासन कायम गर्नु नै हो । प्रधानमन्त्रीकै प्रत्यक्ष निगरानीमा सुशासनसम्बन्धी यी शाखा र महाशाखाहरूको काम के हो ? पूर्वमुख्य सचिव सोमलाल सुवेदी प्रधानमन्त्री कार्यालय समन्वयको भूमिकामा केन्द्रित हुनुपर्ने तर्क गर्छन् । सुशासन महाशाखाको मुख्य काम नेतृत्व, समन्वय र सहजीकरण हो, सुवेदीले भने ।"
श्रीमती र सासूको जलाएर हत्या प्रयास,"धनुषा (कास) ज्वाइँले मट्टीतेल छर्केर आगो लगाई हत्या प्रयास गरेका आमाछोरी सख्त घाइते भएका छन् । प्रहरीका अनुसार भंगहा१ कञ्चनवनमा घरायसी झगडामा ज्वाइँ शंकर सदाले सासू रेशमादेवी सदा र श्रीमती प्रमिलालाई मट्टीतेल खन्याएर आगो लगाएका हुन् । सख्त घाइते दुवै जनालाई प्रादेशिक अस्पताल जनकपुरले काठमाडौं रेफर गरेको छ । शनिबार मध्यरात भएको घटनामा ६५ वर्षीया रेशमादेवीको पिठ्युँ, पाखुरा र बायाँ खुट्टा जलेको छ भने ३५ वर्षीया प्रमिलाको दुवै हातखुट्टादेखि पैताला र छाती जलेको छ । उनीहरूलाई थप उपचारका लागि काठमाडौं रेफर गरिएको प्रादेशिक अस्पतालका डारूपेश बर्माले बताए । उनले भने, आमाको उपचार गरेर रिकभर गर्ने अवस्था भए पनि छोरी प्रमिलाको अवस्था गम्भीर छ । घरायसी विवादमा सासू र श्रीमतीलाई आगो लगाएर भागेका ज्वाइँको खोजी भइरहेको जिल्ला प्रहरी कार्यालय महोत्तरीका डीएसपी प्रकाश विष्टले बताए । वैदेशिक रोजगारीमा कुवेत बसेर फर्केपछि औरही८ का शंकर पछिल्लो समय ससुरालीमै बस्दै आएका थिए । बिहीबार भारत झारखण्डको बाबाधाम मेला भरेर फर्केका शंकर शनिबार साँझ श्रीमती प्रमिलासँगै घाँस काट्न गएका थिए । घाँस लिएर फर्केका उनले साँझ नजिकैको बजारबाट मदिराको बोतलमा मट्टीतेल लिएर आएका थिए । खाना खाएर सुतेपछि मध्यरात पानी परिरहेको समयमा निदाएकी श्रीमती र सासूलाई मट्टीतेल छर्केर आगो लगाएको स्थानीयवासीले प्रहरीलाई बताएका छन् । आगो लगाएर शंकर घरको बाहिरबाट ढोका थुनेर भागेका हुन् । जीउमा आगो लाग्दा घरबाहिर निस्किन नपाएका आमाछोरीले टिनको बाकस र चामल राखेको जुटको बोराले निभाउने प्रयास गरेका थिए । उनीहरूको आँगनमा जलेका कपडा र चामल छरिएको अवस्थामा छ । शरीरमा आगो सल्केपछि आमाछोरीले चिच्याउँदै गुहारे पनि भारी वर्षाका कारण छिमेकीले आवाज ढिला सुनेका थिए । त्यसैले उद्धार ढिला भएको थियो । राति पिसाब गर्न उठेकी छिमेकी राजवती देवीले आवाज सुनेपछि घर खोलेर छिमेकमा जानकारी गराएर आमाछोरीको उद्धार गरेको आफन्तले बताए । ढोका खोल्दा आमाछोरीको लुगासँगै छाला डढेर लडेको अवस्थामा देखेपछि तत्कालै उपचारका लागि जनकपुर पुर्याएको रेश्माकी जेठी बुहारी सानकुमारी सदाले बताइन् । घरमा कुनै झैझगडा त भएको थिएन, बुहारीले भनिन्,सँगै घाँस काटेर साँझ घर फर्केकी नन्द र ज्वाइँबीच त्यस्तो कुनै विवाद भएको सुनिएको थिएन । घाइते आमाछोरीको उपचारका लागि गाउँमा ऋण खोजिरहेको उनले बताइन् । मट्टीतेल ल्याएको मदिराको बोतल घटनास्थलमा भेटिएको छ ।"
पोखरा अन्तर्राष्ट्रिय विमानस्थल उद्घाटन पुस १७ मा,"काठमाडौं (कास) पोखरामा निर्माणाधीन क्षेत्रीय अन्तर्राष्ट्रिय विमानस्थल अंग्रेजी नयाँ वर्ष २०२३ को पहिलो दिन पारेर उद्घाटन गरिने भएको छ । आगामी पुस १७ (जनवरी १) मा उद्घाटन गर्ने निर्णय नागरिक उड्डयन प्राधिकरण सञ्चालक समिति बैठकले गरेको हो । संस्कृति, पर्यटन तथा नागरिक उड्डयनमन्त्री जीवनराम श्रेष्ठको अध्यक्षतामा आइतबार बबरमहलमा भएको बैठकले उद्घाटन मिति टुंगो गरेको प्रवक्ता जगन्नाथ निरौलाले बताए । उनका अनुसार निर्माण कम्पनी चाइना सीएएमसी इन्जिनियरिङले पोखरा अन्तर्राष्ट्रिय विमानस्थलको ९८ प्रतिशत भौतिक काम पूरा भइसकेको जनाएको छ । अब २ प्रतिशत भनेको उडान परीक्षण (क्यालिब्रेसन) लगायतका ससाना काममात्रै बाँकी छन्, उनले भने । नेपाल सरकारले चीनको एक्जिम बैंकबाट २२ अर्ब रुपैयाँ ऋण लिई उक्त विमानस्थल निर्माण अघि बढाएको हो । निर्माण कार्य २०७४ कात्तिकमा सुरु भएको थियो । कोभिडका कारण काममा अवरोध पुगेको भन्दै २०२२ को डिसेम्बरसम्म ठेकेदार कम्पनीलाई समयसीमा तोकिएको छ । तर, ठेकेदार कम्पनीले दुई महिनाअघि नै नेपाल सरकारलाई विमानस्थल हस्तान्तरण गर्ने तयारी गरेको छ । विमानस्थल हस्तान्तरणपछि उडान परीक्षण गरिने प्राधिकरणले जनाएको छ ।"
कान्तिपुरकर्मी बीसीलाई मातृशोक,काठमाडौं (कास) कान्तिपुरकर्मी गंगा बीसीलाई मातृशोक परेको छ । कान्तिपुर दैनिकको राजनीतिक ब्युरो प्रमुख बीसीकी ७९ वर्षीया आमा मौरा बोहराको शनिबार बिहान रुकुम पश्चिमको चौरजहारीस्थित घरमा निधन भएको हो । बोहराको आइतबार दाहासंस्कार गरिएको छ । परिवारका अनुसार उनलाई केही वर्षयता दमको समस्या थियो । उनका दुई छोरा र तीन छोरी छन् ।
अवैध मुद्रासहित पक्राउ,"काठमाडौं (कास) त्रिभुवन अन्तर्राष्ट्रिय विमानस्थलबाट अवैध मुद्रासहित भारतीय नागरिक पक्राउ परेका छन् । काठमाडौंबाट दुबई जान लागेका ४३ वर्षीय अंकुर घनश्यामभाइ पटेललाई शनिबार प्रहरीले प्रस्थान कक्षको ब्याग एक्सरे एरियाबाट पक्राउ गरेको हो । ब्यागबाट ३६ सय अमेरिकी डलर, २१ सय ३० पाउन्ड स्ट्रलिङ, ३४ सय युरो, ४४ सय ६५ यूएई दिराम र ४६ सय ५० केन्या सिलिङ्स बरामद भएपछि पक्राउ गरिएका उनलाई कारबाहीका लागि आइतबार राजस्व अनुसन्धान विभाग हरिहरभवन पठाइएको प्रहरीले जनाएको छ ।"
ट्राफिक बत्ती व्यवस्थित बनाऊ,"पछिल्ला दुई दशकयता काठमाडौं उपत्यकामा सवारीसाधनको संख्या अत्यधिक रूपमा बढिरहेको छ, सँगै व्यवस्थित यातायात प्रणालीको माग पनि । तर सहरवासीको व्यस्त दैनिकी र आवतजावतको आवश्यकतालाई मध्यनजर गरी यातायात प्रणालीको सुधारका लागि न्यूनतम कामसम्म हुन सकेको देखिन्न । अन्य ठूला योजना त परै जाऊन्, कम लगानीमै व्यवस्थापनको पाटोमा थोरै ध्यान दिएमा काठमाडौंका अधिकांश चोकचोकका ट्राफिक कन्ट्रोल सिग्नल (ट्राफिक बत्ती) को प्रयोगलाई व्यवस्थित गर्न सकिन्थ्यो । सरकारले यति काम पनि नगर्दा सहरका मुख्य चोकमै ट्राफिक प्रहरी हात हल्लाएरै सवारीलाई संकेत दिइरहेका हुन्छन् । सहरभरि एकीकृत ट्राफिक बत्ती अभावमा एउटै सवारीसाधन हरेकजसो चोकमा जतिखेर पनि जाममा पर्नुपर्ने समस्या छ । ट्राफिक प्रहरी कार्यालय अनुसार, काठमाडौं उपत्यकामा १७ लाखको हाराहारीमा सवारीसाधन छन्, जसको दुई प्रतिशत हिस्सा मात्र सार्वजनिक सवारीसाधनले ओगट्छन् । निजी सवारीसाधनमा पनि दुईपांग्रे साधन ज्यादा छन् । यो तथ्यांकले काठमाडौंको यातायात प्रणालीलाई सहज बनाउन सरकारले ध्यानै दिन नचाहेको तस्बिर देखाउँछ । काठमाडौंमा सडक जाम बढ्दै जानुमा बढ्दो निजी सवारी र खस्कँदो सार्वजनिक यातायात प्रणाली मुख्य कारण बनिरहेका छन् । अहिले कार्यालय समयमा काठमाडौंमा ५७ किलोमिटरको दूरी छिचोल्न पनि कम्तीमा एक घण्टा लाग्ने गर्छ । यस्तो वास्तविकताले सहरी जीवनको यातायात सकसलाई प्रतिविम्बित गर्छ । सार्वजनिक यातायातको हिस्सेदारी बढाउँदै निजी सवारीसाधन घटाउन दीर्घकालीन योजना अघि सार्न र तत्कालै ट्राफिक बत्तीको चुस्त व्यवस्थापन गर्न सके मात्रै सहरी आवागमनलाई अलि सहज बनाउन सकिन्छ । मुख्य चोक तथा सडकमा सडक विभाग, स्थानीय तह तथा विभिन्न संघसंस्थाले ट्राफिक बत्ती जडान गरेका छन् । जडानपछि भने तिनको नियमित मर्मतसम्भार, सञ्चालन भएनभएको ख्याल कुन निकायले गर्ने, स्पष्ट छैन । ट्राफिक प्रहरी कार्यालय र जडान गरिदिने संस्थाहरूले एकअर्कालाई देखाउँछन्, यही हानथापमा एकपटक बिग्रेपछि ट्राफिक बत्ती बन्दैनन् । कतै ट्राफिक प्रहरीले नै फ्ल्यास मोड मा राखिदिँदा ट्राफिक बत्ती नै नभएजस्तो देखिन्छ । त्यस्तै, सञ्चालनमा भएका बत्तीहरूबीच एकीकृत प्रणाली बनाउन ध्यान दिइएको छैन, जुन अर्को ठूलो समस्या बनिरहेको छ । सामान्यतः कुनै एउटा चोकमा जाममा परेको सवारीसाधन त्यहाँबाट अघि बढेपछि लगत्तैका अन्य दुइटा चोकका जाममा पर्नु हुन्न भन्ने मान्यता छ । तर यहाँ एक त ट्राफिक बत्ती नै नियमित छैन, भए पनि तिनमा एकअर्काबीच समन्वय छैन । यस्तो दुरवस्थालाई हटाउँदै सवारीसाधनको आवागमनलाई समयबद्ध गर्न एकीकृत ट्राफिक बत्ती प्रणालीको खाँचो छ । एकीकृत ट्राफिक बत्ती प्रणाली बनाउन त्यति सहज भने छैन । हाम्रोमा हचुवाका भरमा जता मन लाग्यो त्यता ट्राफिक बत्ती राखिदिने चलन छ । सडक सर्वेक्षण वा सवारी आवागमनको ढाँचा सम्बन्धी व्यवस्थित अध्ययन कुनै पनि सरकारी निकायले गरेको छैन । ट्राफिक बत्तीहरूबीचको दूरी निर्क्योल गर्ने आधार, तिनको आवश्यकता, सडकको अवस्था र सवारीसाधनको आवागमन, यात्रुको चाप लगायतका तथ्यांक संकलन गरी सो अनुसार योजना नबनाउनाले उपत्यकाको यातायात प्रणाली यति विघ्न अस्तव्यस्त भएको हो । ट्राफिक बत्ती प्रणाली सुधार्न मात्र होइन, काठमाडौंको समग्र यातायात प्रणाली खास गरी यात्रुको मागअनुरूप कति संख्यामा, कति क्षमताको सार्वजनिक सवारीसाधन वा कस्तो खालको सार्वजनिक यातायात प्रणाली आवश्यक पर्छ भन्न पनि यस्तो सर्वेक्षण चाहिन्छ । अर्को, प्रयोगकर्तालाई ट्राफिक बत्तीको महत्त्व र सडक अनुशासनका बारेमा सचेत बनाउन पनि सकिएको छैन । ट्राफिक बत्ती भएका स्थानमा सामान्यतः अन्य सहरमा ट्राफिक प्रहरी बस्दैनन् । तर, हाम्रोमा भने अझै पनि ट्राफिक बत्ती मात्रैले सवारीसाधन रोक्दैन । बत्ती भएकै स्थानमा पनि ट्राफिक प्रहरीहरूले बिहानदेखि साँझ अबेरसम्म असिनपसिन भएर सवारीलाई संकेत गरिरहन्छन् । ट्राफिक प्रहरीबिना ट्राफिक बत्ती प्रभावकारी रूपमा सञ्चालन नहुनुले नागरिक पनि कति लापरबाह छन् भन्ने झल्काइरहेको छ । सडक व्यवस्थापनसँगै कानुन कार्यान्वयनको जिम्मा ट्राफिक प्रहरीले पाएको छ । ट्राफिक प्रहरीलाई छल्न सकेदेखि सडक अनुशासन उल्लंघन गरे पनि उन्मुक्ति पाइन्छ भन्ने मानसिकता हावी छ । एक त, सडक व्यवस्थापन अझै हाते इसारामै सीमित हुनु र अर्को आधुनिक बन्दै गएको काठमाडौंजस्तो सहरका सभ्य बासिन्दालाई ट्राफिक बत्तीको नियम पालना गराउन सचेतनामूलक कार्यक्रम कै आवश्यकता पर्नु आफैंमा लज्जाको विषय हो । सडक प्रणालीलाई सुधार्न भौतिक पूर्वाधारको स्वतः सञ्चालनका लागि चुस्त व्यवस्थापनका अतिरिक्त, नागरिकको चेतनास्तरमा पनि वृद्धि हुन जरुरी छ ।"
नामथर फेर्न पाउने कानुन चाहियो,"नाममै अपमान सामाचार पढेपछि निकै दुःख र पुनः अपमानित भएको महसुस गरें । विदेशी हो कि नेपाली हो ठम्याउन नाम र थरमा सीडीओले र्याखर्याखती पारेर मात्र नागरिकता दिन्छन्, तिनको जवाफ दिन नसक्ने कतिपयलाई नागरिकताबाटै वञ्चित गराइन्छ । तर हाम्रा घुम्ती शिविरमा गएका टोली र सीडीओसाबहरूले नाम किन सोधेनन् ? किन नाम सच्चाउन सकेनन् ? खासमा त्यस्तो नाम उनीहरूले नै राखिदिएका हुन् भन्दा फरक पर्दैन किनकि नागरिकतामा सही उनीहरूले नै धस्काउने हुन् । अब सीडीओहरूलाई स्पष्टीकरण सोध्नुपर्छ । मानिसको नाम कस्तो हुन्छ भन्ने पनि सेन्स नहुने व्यक्ति कसरी नेपाल सरकारको कर्मचारी हुन सक्छन् ? त्यसकारण उनीहरूलाई जागिरबाट हटाएर कानुनी कारबाही गरिनुपर्छ र नागरिकताको नाम र थर फेर्न पाउने कानुनी प्रावधान ल्याइनुपर्छ । बाउको नाम फ्याउरे राखिदिएपछि हीनताबोध र लाजले विद्यालय पढ्नबाट वञ्चित दलित बालबालिकाको भविष्य अन्धकार मात्र हैन जीवनभरि अपमानित भएर बाँच्नुपर्दा कस्तो पीडा हुन्छ, त्यो भोग्नेलाई मात्र थाहा हुन्छ । म सानो छँदा, विद्यालयमा गैरदलितले यो त दमाई भनेर अपमान गर्दा मेरो दाइले पढाइ छाड्नुभयो । यस्तो व्यवहारबाट दलितहरूलाई भइरहेको अन्यायको क्षतिपूर्ति कसले तिर्ने ? यस्तो नाम र जातका कारण हाम्रो मानसिकतामा कति असर पारेको होला कसले बुझ्न सक्छ ? त्यसकारण आफ्नो अधिकार दुरुपयोग गर्दै कसैलाई कामी, कसैलाई सार्की अनि कसैलाई भिखारी र कुकुर कामी नाम दिने सीडीओहरूलाई कडाभन्दा कडा कानुनी कारबाही गरियोस् र नागरिकताको नामथर फेर्न पाउने कानुन ल्याइयोस् । सुनीलकुमार परियार, ब्यास१४, तनहुँ"
मतदाताको परीक्षा,"सरकारले आगामी मंसिर ४ गते प्रतिनिधिसभा र प्रदेशसभाको एकै चरणमा निर्वाचन हुने घोषणा गरेको छ । २०७४ सालको निर्वाचनभन्दा करिब ३० लाख नयाँ मतदाताले आगामी निर्वाचनमा भाग लिँदै छन्, यो आफैंमा उत्साहित पार्ने खबर हो । नयाँ मतदाताले योग्य, सक्षम र क्षामतावान् प्रतिनिधि छनोट गर्न सके भने जनताका समस्या पनि त्यही अनुसार समाधान हुन्छन् भन्नेमा दुईमत छैन । कस्तो प्रतिनिधि छनोट गर्ने भन्ने परीक्षा पनि हो मतदाताका लागि निर्वाचन । बिदेसिएका नागरिकहरूले भने यो पटक पनि निर्वाचनमा भाग लिन नपाउने भएका छन् । सर्वोच्च अदालतले प्रवासी नेपालीलाई निर्वाचनमा भाग लिने वातावरण बनाउनू भनेर सरकारलाई आदेश दिए पनि समयमै कानुन बनाउन नसक्दा उनीहरू राजनीतिक अधिकारबाट वञ्चित हुनुपर्यो । समय परिवर्तन भइरहे पनि निर्वाचन प्रक्रिया बदलिन नसक्नु विडम्बना नै हो । त्यस्तै विद्युतीय मतदानको कुरा उठे पनि अझै यो लागू भएन । यसो गर्दा मतदान र गणना गर्दा समय र खर्चको बचत हुने थियो । तर दलहरू नयाँ प्रविधि अपनाउन असहमत भएका कारण पुरानै तरिकाले निर्वाचन हुने भएको छ । यस्तो सुधार अब आगामी निर्वाचनमा देख्न पाइयोस् । तिलप्रसाद न्यौपाने, माछापोखरी चोक, काठमाडौं"
दुर्गन्धित काठमाडौं,"काठमाडौंको अहिलेको ठूलो समस्या भनेकै फोहोरको व्यवस्थापन गर्न नसक्नु हो । जुनै पार्टीको सरकार आए पनि यो समस्याको दीर्घकालीन हल हुन सकेको छैन । आजकल स्थानीयको अवरोध, फोहोर फाल्ने स्थानमा भएको समस्या, सडक निर्माण सम्पन्न नभई नसकेको लगायत कारण काठमाडौंमा जहाँतहीँ फोहोरको डुंगुर देखिन्छ । यसले सहरको शोभा पनि घटेको छ ।दिनहुँजसो पानी पर्नाले उक्त फोहोर बगेर सडकको यत्रतत्र फैलिने तथा ढलमा मिसिएर निकास बन्द हुनुका साथै वातावरण दुर्घन्धित भै सरुवा रोग फैलन सक्छ । घरघरको फोहोर संकलन गर्ने कम्पनीहरूले फोहोर नउठाए पनि ग्राहकहरूबाट भने मासिक शुल्क उठाइरहेका छन् । यो कतिको उचित हो ? फोहोर नउठ्नाले गर्दा घरमै थुपारेर राख्नुपर्छ । एक त घना बस्ती, गुजमुज्ज बसोबास त्यसमाथि फोहोर थुप्रिदा बसिनसक्नु हुन्छ । अझ गर्मी तथा वर्षात्को समय फोहोरको दुर्गन्ध झनै बढ्छ । त्यसैले पनि सडक अनि खुला ठाउँमा फोहोर थुप्रिने गर्छ । महानगरले ल्यान्डफिल साइट को दीर्घकालीन व्यवस्थापन गर्न नसकेका कारण पनि समयसमयमा यस्तै समस्या दोहोरिएको हो । यसर्थ महानगरले यथाशीघ्र फोहोर व्यवस्थापनको दीर्घकालीन तरिकामा ध्यान दिनु आवश्यक भइसकेको छ । अच्युतमानसिंह प्रधान, बालुवाटार, काठमाडौं"
खोपको चुस्त व्यवस्थापन,"साउनयता कोरोना संक्रमितमध्ये १६ जनाको मृत्यु हुनु दुःखद छ । मृतकमध्ये १२ जनाले हालसम्म कोरोनाविरुद्ध एउटा पनि खोप नलिएको, दुई जनाले एउटा मात्रै खोप लिएको र एक जनाले बुस्टर डोज लिएको ५० वर्ष उमेर पुगेका बिरामी रहेको कुरा झनै आश्चर्यजनक छ । कोरोनाविरुद्ध लामो समयदेखि निःशुल्क खोप अभियान चलिरहँदा यति धेरै व्यक्तिले खोप नलगाएकै कारण ज्यान गुमाउनुले सरकारी खोप व्यवस्थापनमा भएको कमजोरी र लापरबाहीलाई उजागर गरेको छ । दाताहरूले दिएको लाखौं मात्रा खोप समयावधि सकिएर नष्ट भएको खबर आउनु दुःखद छ । अर्कातिर खोप नलगाएका कारण मृत्यु भइरहेको समाचार स्वास्थ्य मन्त्रालयलाई समयमै सच्चिन चेतावनी पनि हो । खोप व्यवस्थापनमा तीव्र सुधार ल्याउनु जरुरी छ । दूरदराजका विकट, सूचनाबाट टाढा र मानव बस्ती पातलो रहेको ठाउँमा घरदैलो खोप कार्यक्रम ल्याउनुका साथै कोभिडविरुद्ध प्रभावकारी र जागरणमूलक प्रचारप्रसारको पनि त्यति नै आवश्यकता छ । महेन्द्रसिंह बम, टीकापुर१, कैलाली"
सिंगै नेपालको अर्थ,"चार दशकअघि, सडक कविता क्रान्तिको समयमा, यो कवितामार्फत कवि कृष्णभूषण वलले उद्घोष गरिसकेका थिए काठमाडौं एक्लैले अब सिंगै नेपालको अर्थ लगाउन सक्दैन । तत्कालीन नेपाल अधिराज्य काठमाडौंकेन्द्रित थियो । चर्को उकुसमुकुसको समय थियो त्यो । कवि, कलाकार र साहित्यकारले जसोतसो स्वतन्त्रताको दीपशिखा जलाएका थिए । रमाइलो कुरा, चर्को केन्द्रीयताको त्यो समयमा स्वतन्त्रताका सानातिना उच्छवास पनि काठमाडौंकेन्द्रित नै थिए । पढेलेखेका सचेत व्यक्तिहरू, कवि, कलाकार र साहित्यकारहरू, राजनीतिक कार्यकर्ताहरू र आन्दोलनकारी विद्यार्थीहरू साँझपख नयाँसडकको पीपलबोटमा जम्मा हुन्थे । भारतको राजधानी दिल्लीबाट प्रकाशित हुने प्रभावशाली समाचारपत्रहरू हरेक अपराह्न नयाँसडकको पत्रिकाबजारमा आइपुग्थे । प्रजातन्त्रवादी र प्रगतिवादी खेमामा विभाजित तत्कालीन नेपाली समाजको आँखीझ्याल थियो नयाँसडक ।त्यो बेला कवि कृष्णभूषण वलको कविताले नेपालको एकात्मक राज्यसत्तालाई दिएको चुनौती कतिले महसुस गरे वा गरेनन्, त्यसको लेखाजोखा आवश्यक छैन । काठमाडौं सानो र गरिब अधिराज्यको वैभवको केन्द्र थियो भने त्यो केन्द्रको अन्तःपुर थियो नारायणहिटी राजदरबार । पश्चिम बैतडीको सीमामा पर्ने झुलाघाटदेखि सदरमुकाम गोठालापानीसम्म बाटो निर्माण गर्ने निर्णय पनि अन्तःपुरले नै गर्थ्यो । राष्ट्रिय एकता कायम राख्न कर्णालीका विकट गाउँमा चामल पठाउँथ्यो सरकार । त्यसका लागि कोल्टी विमानस्थल सप्लाईको प्रमुख केन्द्र बनेको थियो । यो त अहिलेसम्म पनि नेपालको सर्वाधिक अविकसित क्षेत्रको चोला फेर्न नसकेको पश्चिम नेपालको कुरा हो । त्यतिखेर तुलनात्मक रूपले सम्पन्न मानिने पूर्वी नेपालको अवस्था पनि खासै राम्रो थिएन । देश विकासका लागि विकेन्द्रीकरणको नारा घन्काइएको थियो । तर, देशमा चलाइएको राजनीतिक परिपाटी पूरै केन्द्रीकृत थियो ।निश्चय पनि, २०३६ सालमा राजा वीरेन्द्रले आफ्ना प्रजा लाई बहुदलीय प्रजातान्त्रिक व्यवस्था र निर्दलीय पञ्चायत व्यवस्थाबीच चयनको आह्वान गरेका थिए, जनमतसंग्रहका माध्यमबाट । त्यो जनमतसंग्रहमा बहुदल पक्षको पराजय भएको थियो । तत्कालीन वामपन्थी राजनीतिमा प्रभावशाली मानिने माले का नेताहरू र राजाबीच समझदारी स्थापित भएपछि मालेले जनमतसंग्रह बहिष्कार गरेर निर्दलीय पक्षलाई सघाएको थियो । खास गरेर, देशमा प्रजातन्त्र स्थापनाका लागि आजीवन सक्रिय रहेका अथक योद्धा बीपी कोइराला र उनको दल नेपाली कांग्रेससँग विमति राख्ने त्यो समूह राजासँग मिलेर देशको शासन चलाउन चाहन्थ्यो । तत्कालीन परिस्थितिमा अपेक्षाकृत कमजोर रहेको कम्युनिस्ट नेता मनमोहन अधिकारीको समूह बहुदलीय प्रजातन्त्रको पक्षमा सक्रिय थियो । जनमतसंग्रहमा बहुदल पक्षको पराजयपछि स्थानीय रूपमा प्रभावशाली मानिएका मालेका केही नेता जनपक्षीय पञ्चका रूपमा राजनीतिको मैदानमा उत्रिएका थिए । तत्कालीन निर्दलीय पञ्चायत व्यवस्थाका नेताहरू अहोरात्र राष्ट्रिय स्वाभिमानको रक्षाका लागि शाहवंशीय राजाहरूको योगदानको चर्चा गर्थे । एक सय चार वर्षसम्म राणाहरूको पिञ्जरा मा थुनिएका बबुरा शाहवंशीय राजाहरूले राष्ट्रिय स्वाभिमानको रक्षा कसरी गरेका थिए, अहिलेसम्म लेखिएको नेपालको इतिहासमा यसको उत्तर पाइँदैन । काठमाडौं एक्लैले अब सिंगै नेपालको अर्थ लगाउन सक्दैन भनेर कवि कृष्णभूषण वल गर्जिएको तीन दशकपछि मूलधारका राजनीतिक दल र राज्यविद्रोहमा लागेका माओवादीको संयुक्त जनसंघर्षपछि नेपाल संघीय गणतन्त्रका रूपमा स्थापित भयो । परिवर्तनका लागि हतियार बोकेर जंगल पसेका माओवादीहरू चुनबाङ बैठकसम्म दिशाहीन क्रान्तिको बाटामा दौडिरहेका थिए । त्यतिखेर उनीहरूको गन्तव्य भ्रमित थियो । त्यतिखेर, माओवादी जनयुद्धका कमान्डर प्रचण्डमा राजासँग मिलेर देश हाँक्ने अभिलाषा नभएको होइन । माओवादी विचारक मानिने मोहन वैद्य अहिलेसम्म पनि कम्बोडियाका राजा नरोदम सिंहानुकबाट प्रभावित रहनु भनेको माओवादी नेतृत्वको तत्कालीन चञ्चल मनस्थितिको संकेत हो ।जनयुद्धको प्रारम्भदेखि जनगणतन्त्र नेपालको स्थापनाको उद्देश्य राख्दै आएको माओवादीले सन् २००५ को चुनबाङ बैठकपछि संघीय गणतन्त्र नेपालको स्थापनालाई आफ्नो मुख्य कार्यसूची बनायो । त्यति बेला माओवादी नेताहरूले जनगणतन्त्र कार्यान्वयनका लागि संरचना नभएको महसुस गरेका थिए । माओवादीहरूलाई मूलधारका दलहरूसँगको सहकार्यबिना नेपालका गाउँहरू मात्रै कब्जा गरेर सफलता हात लाग्दैन भन्ने अनुभूति भैसकेको थियो । तत्कालीन अवस्थामा राजा ज्ञानेन्द्रको नेमेसिस का रूपमा रहेका नेपाली कांग्रेसका सभापति गिरिजाप्रसाद कोइराला र माओवादीबीच सहकार्यका लागि रंगमञ्च तयार भैसकेको थियो । अहिले बुद्धिजीवीहरूले भन्ने गरेजस्तो यो रंगमञ्चको निर्माण भारतको सदाशयबाट मात्रै भएको थिएन । यसमा अमेरिका र युरोपका स्टेकहोल्डरहरू पनि संलग्न थिए । प्राचीन देशका रूपमा स्थापित नेपालजस्तो आकारले सानो र धार्मिकसांस्कृतिक हिसाबले ठूलो देशको व्यवस्थापनमा सबै शक्तिराष्ट्रको चासो हुनु अस्वाभाविक होइन । लामो समयदेखि शक्तिराष्ट्रका नेताहरूबाट पुलपुल्याइँदै आएको राजतन्त्रात्मक देशले संघीय गणतन्त्रको यात्रा सुरु गर्नु सहज थिएन । यो असहज अवस्था राजा ज्ञानेन्द्रको व्यर्थको अभिमानका कारण उत्पन्न भएको थियो । उनको छोटो शासनकाल देशको विकासका लागि अवरोधकका रूपमा देखा पर्यो । यो घटनापछि नेपालको राज्यशक्ति कसको कब्जामा छ भन्ने नयाँ प्रश्नको उदय भयो । कुनै पनि देशको संरचनात्मक परिवर्तनका लागि राजनीतिक दलहरू, हिंसात्मकअहिंसात्मक विभिन्न आन्दोलनहरू, नेपालको हकमा भारत, चीन, अमेरिका र युरोपको तागतले मात्र पुग्दैन । त्यसका लागि आन्तरिक रूपले बलिया रैथानेहरूको भूमिका महत्त्वपूर्ण रहन्छ । नेपालमा मल्लकालभन्दा पहिलेदेखि सत्ताको एकछत्र भोगचलन गर्दै आएको वर्ग यो कुराको निर्णायक हुन्छ । संघीय गणतन्त्रको स्थापनापछि परिवर्तनको जग बलियो बनाउन माओवादीसहितका राजनीतिक दलले छिटछिटो पाइला चलाउनुपर्थ्यो । तर, दलहरू आफैं संक्रमणमा थिए । संविधानसभामा झन्डै बहुमत ल्याएर सरकारको नेतृत्वमा पुगेको माओवादीले नेपाली कांग्रेस सभापति गिरिजाप्रसाद कोइरालालाई राष्ट्रपति बनाउने गूढ सहमति तोडिदियो । यसले नेपाली कांग्रेसलाई मात्र रुष्ट बनाएन, शान्ति प्रक्रियामै असर पार्यो । नेपाली कांग्रेस र माओवादीबीच समझदारी कायम रहेको भए संविधानको निर्माण सहज हुने थियो । त्यो असमझदारीले गर्दा संविधानको निर्माणमै एक दशक लाग्यो । आफूलाई देशका धुरन्धर राजनीतिक खेलाडी हौं भन्नेहरू २०७२ सालको भुइँचालोपछि झस्किएका हुन् । भुइँचालो नआएको भए गणतन्त्र नेपालको संविधान निर्माण अझै पर धकेलिने थियो ।तर, गणतान्त्रिक संविधान बनेर पनि देश राजनीतिक स्थायित्वको बाटामा उन्मुख हुन सकेको छैन । संविधान निर्माणका दस वर्ष नबित्दै देश आर्थिक, राजनीतिक, सांस्कृतिक र सामाजिक सबै क्षेत्रमा अस्तव्यस्त भएको छ । जुन केन्द्रीयताविरुद्ध जनताले विद्रोह गरेका थिए, त्यही केन्द्रीयतालाई निरन्तरता दिन ढल्केको स्पष्ट देखिन्छ अहिलेको नेपाली कांग्रेस र वामपन्थी दलको राजनीतिक नेतृत्व । नेपाली कांग्रेसको निर्णायक तहमा रहेका अहिलेका नेताहरूले जानीजानी संघीय संरचनाको अर्थ बुझ्न चाहेका छैनन् । उनीहरूका लागि संघीयता काकताली परेको हो । यो कुरा धेरैले अनुभव गरेको हुनुपर्छ २०४६ को परिवर्तनपछि नेपाली कांग्रेस नेतृत्वको सरकारले पञ्चायतको पालादेखि विकेन्द्रीकरणका नाममा चल्दै आएको केन्द्रीकरणको सिद्धान्तकै अनुगमन गर्यो । नेपाली कांग्रेसको विकल्पमा आएका वामपन्थीहरूले पनि त्यही नीतिलाई निरन्तरता दिए । निर्दलीय पञ्चायत व्यवस्थाविरुद्ध गणेशमान सिंहको नेतृत्वमा भएको पहिलो राष्ट्रिय जनआन्दोलनको एक दशक पनि नबित्दै जसरी घटनाक्रम बदलियो, त्यो नाटकीय थियो । त्यो नाटकको पटाक्षेप दोस्रो जनआन्दोलनले पनि गर्न सकेको छैन ।नेपाली समाजको एउटा वर्ग जसले आफ्नो स्वर बजारमा चर्काउन सक्छ ले अहिलेको चातुर्दिक राजनीतिक र आर्थिक असफलताका लागि संघीय संरचनालाई दोषी ठहर्याउन लागेको छ । तर, यो असफलता संघीय सिद्धान्तको होइन, राजनीतिक नेतृत्वको हो । यो कुरा सत्य हो, माओवादीले नेपाली कांग्रेसलाई लतार्दै परिवर्तनको बाटामा ल्याएको थियो भने नेपाली कांग्रेसले पनि माओवादीलाई लतार्दै ल्याएको थियो संसदीय लोकतन्त्रको बाटामा । दुवै पार्टी राज्यको रूपान्तरण प्रक्रियामा सहमत थिए । तर, नेपाली राजनीतिमा यस्ता सहमतिहरूले खासै अर्थ नराख्ने रहेछन् । अहिले संघीयताविरुद्ध जुन हाहाकार मच्चिएको छ, त्यसको कुनै अर्थ र औचित्य छैन । नेपालको शासन राजाको दैवी शक्तिका आधारमा हुनुपर्छ भन्ने मान्यता राख्ने सानो समूहले गरेको चर्को हल्लाको खण्डन गर्न देशका राजनीतिक दलहरू अझै सचेत भएका छैनन् । अहिले हामीकहाँ जुन संघीय शासन छ, त्यो केन्द्रमै केन्द्रित रहेको संघीय शासन हो । भारतमा जिल्ला मजिस्ट्रेटको व्यवस्था छ भन्दैमा नेपालले उतैको मजिस्ट्रेटजस्तो प्रमुख जिल्ला अधिकारीलाई केन्द्रीय प्रतिनिधिको कार्यभार दिएर प्रत्येक जिल्लामा पठाउनु संघीय चरित्रको उपहास हो । केन्द्रले जबसम्म स्थानीय निकाय र प्रदेश सरकारबीच समन्वयको बाटो समात्दैन, तबसम्म संघीय पद्धति सफल हुँदैन । संघीय शासनले भ्रष्टाचार बढायो भन्दै आँसु खसालेर बिलौना गर्नुको पनि कुनै औचित्य छैन । केन्द्रीय शासनमा रहेका सत्तापक्ष र प्रतिपक्ष नै भ्रष्टाचारको दलदलमा फँसेको अहिलेको अवस्था जटिल छ । सरकारलाई बिचौलियाहरूले घेराबन्दीमा पार्दै लगेका छन् । यो परिस्थितिमा शासनमा सदाचारको कुरा गर्नु नै व्यर्थ छ ।अहिलेकै अवस्थामा देश श्रीलंकाको जस्तो टाट पल्टिने हैसियतमा त नपुग्ला तर अनाचार जारी रहने हो भने अहिलेका नामीगिरामी नेताहरू देश छाडेर भाग्नुपर्ने अवस्था नआउला भन्न सकिँदैन । कुरा यति मात्रै हो अहिले देश चलाउने सत्तापक्ष र प्रतिपक्ष दुवैतिरको नेतृत्वले शासनप्रशासनमा सदाचार र संघीय संस्कृतिको अपरिहार्यतालाई आत्मसात् गर्न सक्नुपर्छ । उनीहरूले यो बुझ्नुपर्छ काठमाडौं एक्लैले अब सिंगै नेपालको अर्थ लगाउन सक्दैन ।"
मुसहरहरूको भूमि अधिकार,"निर्बुदी ऋषिदेव झापाको बिर्तामोड नगरपालिका१० स्थित मुसहर बस्तीमा बसोबास गर्दै आएको ५८ वर्ष भयो । उनका दुई छोरा र छोरी छन् । बस्दै आएको जमिन उनको नाममा छैन । कानुनतः मोहियानी हकबाट उनी वञ्चित छन् । २०२१ सालदेखि भोगचलन गर्दै आइरहेको ४ बिघा जमिनमा न उनको स्वामित्व छ न त बस्दै आइरहेको घरलाई सुरक्षित बनाउन सकेका छन् । ग्रामीण विकास प्रशिक्षण केन्द्र, कलबलगुडीको ५५ बिघा जमिनमध्ये ४ बिघामा ऋषिदेवको परिवारले खेती गर्दै आइरहेको छ । भोगचलन गरेको जग्गा आफ्नो स्वामित्वमा आउनुपर्छ भन्ने थाहा नहुँदा र स्थानीय सरकारले पनि यो विषयमा ध्यान नदिँदा ऋषिदेवजस्ता कैयौं मुसहर भूमिहीन भएर बस्न बाध्य छन् । अझ धेरैको जीवन त उनको भन्दा दयनीय छ ।झापामा मात्रै तीन दर्जनभन्दा बढी सीमान्तकृत तथा दलित समुदायको बसोबास छ, तिनैमध्येको एक हो भूमिहीन मुसहर समुदाय । बिर्तामोड नगरपालिकाका ३ र १० वडामा १७ मुसहर परिवारको बसोबास छ । पाँच दशकभन्दा बढी समयदेखि बसोबास गर्दै आएका उनीहरू कसैसँग पनि जग्गाको स्वामित्व छैन । यो बस्ती १० वर्षअघिसम्म एउटै थियो, जनसंख्या बढेसँगै विभाजित भयो । त्यसपछि केही मुसहर बिर्तामोड१० को अन्धुवा खोला किनारमा बसोबास गर्न थालेका छन् । उक्त बस्तीसम्म जाने बाटो छैन । खानेपानीको व्यवस्था छैन । बर्खामा पूरै डुबानमा पर्छ । बस्तीका अधिकांशसँग नागरिकता छैन । उनीहरूले आफ्ना यस्ता समस्या सरोकारवाला निकायसम्म पुर्याउन सकेका छैनन्, न त सरोकारवालाहरूको ध्यान नै उनीहरूसम्म पुगेको छ । २०७८ असोज २ गते प्रमाणीकरण भएको भूमि सम्बन्धी (सातौं संशोधन) ऐन२०७५ मा सरकारले भूमिहीन दलितलाई एक पटकका लागि तोकिए बमोजिम तीन वर्षभित्र जमिन उपलब्ध गराउने व्यवस्था गरेको छ । त्यसै गरी, भूमि सम्बन्धी (सातौं संशोधन) नियमावली२०७५ ले ऐन बमोजिम भूमिहीन दलितलाई हिमाली क्षेत्रमा अधिकतम एक रोपनी, पहाडी क्षेत्रमा सदरमुकाम रहेको गाउँपालिका र जिल्लाभित्रका सबै नगरपालिकाको क्षेत्रभित्र १ सय ८० वर्गमिटर र सोबाहेक अन्य क्षेत्रमा आधा रोपनी, तराईको सम्पूर्ण क्षेत्रमा १ सय ८० वर्गमिटर जमिन उपलब्ध गराउने व्यवस्था गरेको छ । त्यस्तै, संविधानको मौलिक हक अन्तर्गत दलितको हकको धारा ४०(५) मा राज्यले भूमिहीन दलितलाई कानुन बमोजिम जमिन उपलब्ध गराउन र धारा ४०(६) मा राज्यले आवासविहीन दलितलाई कानुन बमोजिमको बसोबासको व्यवस्था गर्न स्पष्ट किटान गरेको छ । मौलिक हकमै किटान गरिएको यो व्यवस्थालाई उपलब्धिमूलक मान्नुपर्छ । तर वर्षैभरि खेतबारीमा काम गर्ने बिर्तामोडका मुसहर बस्तीलाई आजसम्म संविधानका यस्ता व्यवस्थाले छुन सकेका छैनन् । करिब २ लाख ३४ हजार ३ सय ५८ को संख्यामा रहेका मुसहर ३५ जिल्लामा छरिएका छन् । सबैभन्दा बढी आबादी सिरहामा छ । भूमिहीन मधेशी दलितको हकहितका लागि विभिन्न नीति तथा कार्यक्रमहरू नबनेका होइनन् तर ती परिणाममुखी छैनन् । संविधानले नै भूमिमा रहेको दोहोरो स्वामित्व अन्त्य गर्दै वैज्ञानिक भूमिसुधार गर्ने भूउपयोग नीति अवलम्बन गरी भूमि व्यवस्थापन र यसको आधुनिकीकरण गर्ने नीति लिएको छ । तर व्यवहारमा लागू नभएपछि यस्तो व्यवस्थाको के मतलब ? केही वर्षअघिको एउटा तथ्यांक अनुसार, तराईमा ४४ प्रतिशत दलित पूर्ण रूपमा भूमिहीन छन् । जमिन भएका ९० प्रतिशतको पनि त्यसबाट जीविकोपार्जन हुँदैन । नेपाली समाजमा भूमिमाथि स्वामित्वको सवाल व्यक्ति, परिवार र समुदायको राजनीतिक, आर्थिक र सामाजिक हैसियत निर्माणको मुख्य स्रोत रहँदै आयो । तर कुल जनसंख्याको १३ प्रतिशतभन्दा बढी हिस्सा ओगटेको दलित समुदाय भने भूमि अधिकारबाट आधारभूत रूपमै वञ्चित छ । भूमि अधिकारकै लागि धेरै आन्दोलन भए । भूमिप्राप्तिको आन्दोलनमा सप्तरीका बलदेव रामको नाम छुटाउनै नहुनेमा पर्छ । उनी दलितको भूमि अधिकारलाई प्रमुख मुद्दा बनाएर जीवनभरि लडिरहे । विशेष गरी उनी चमारहरूका लागि भूमि, स्वास्थ्य, शिक्षा तथा रोजगारीको व्यवस्थाका लागि विभिन्न अभियान चलाउने गर्थे । तर सपना पूरा हुन नपाउँदै उनको केही वर्षअघि निधन भयो । विभेदकारी भूसम्बन्धको अन्त्य गर्दै न्यायोचित भूमि वितरणका लागि दलित आन्दोलन भएको निकै समय भयो । संवैधानिक र कानुनी रूपमा भूमिहीन दलितलाई जीविकोपार्जनका लागि पुग्ने गरी न्यायोचित रूपमा जमिन उपलब्ध गराउनुपर्ने, आवासविहीन दलितका लागि राज्यले बसोबासको व्यवस्था गर्नुपर्ने र भूमि वितरण गरिँदा पहिलो प्राथमिकता दलितलाई दिइनुपर्ने माग अझै पूरा हुने देखिन्न । देशको अर्थतन्त्र बलियो नहुनुको कारण भूमिमा आधारित असमान व्यवस्था नै हो । हरेक नागरिकको भूमिमा पहुँच हुनुले राज्यप्रतिको अपनत्व महसुस गराउँछ । देशबाट गरिबी हटाउने प्रमुख आधार पनि भूमिमा समान पहुँच नै हो । वर्षैभरि खेतमा काम गर्ने मजदुर तथा दलित मधेशी, जसले देशको कृषि उत्पादन बढाइरहेका छन्, उनीहरू नै भूमिबाट वञ्चित छन् । संविधानले सुनिश्चित गरेको भूमि सम्बन्धी व्यवस्था लागू गरेर दलित भूमिहीनता अन्त्य गर्दा समाजले फड्को मार्छ । र, यो अवसर राज्यसँग ऐतिहासिक रूपमा उपस्थित छ । ऋषिदेवहरूलाई भूस्वामित्व दिलाउन संविधान तथा कानुनका व्यवस्थाहरूको पालना अब हुनुपर्छ । त्यसका लागि राज्यलाई चारैतिरबाट दबाब दिनु आजको आवश्यकता हो ।"
बाँदरको प्राकृतिक व्यवस्थापन,"समाधानका उपायराष्ट्रिय निकुञ्ज तथा वन्यजन्तु संरक्षण ऐन२०२९ ले घरपालुवाबाहेक जुनसुकै जातिका स्तनधारी जन्तु, पन्छी, घस्रिने जन्तु, माछा, भ्यागुता र कीराफट्यांग्रा इत्यादिलाई संरक्षण गरेको छ । संरक्षित जनावरहरूलाई हानिनोक्सानी पुर्याए दण्डसजायको व्यवस्था छ । यसैले बाँदरलाई मार्ने, बन्ध्याकरण गर्ने, समात्ने, पाल्ने लगायतका कार्यहरू दण्डनीय हुन सक्छन् । कृषिकार्यमा बाँदरको समस्या समाधानका लागि तीन घेराको सुरक्षा तथा अन्य व्यवस्था मिलाउन सकिन्छ ।(क) वनजंगलको प्राकृतिक संरचनाको पुनःस्थापना (पहिलो घेरा) ः नेपालमा वनजंगलको क्षेत्रफल बढिरहेको तथ्यांकले देखाउँछ तर बाँदरहरू वनमा अडिन सकेका छैनन् । आफ्ना लागि आहारा जंगलमै उपलब्ध हुन सके बाँदरहरू वनमै रमाउनेछन् । तीनै तहका सरकार र वन तथा वातावरण मन्त्रालयले बहुवर्षीय योजनाहरू बनाई योजनाबद्ध रूपमा फलफूल जातका बिरुवाहरू वनजंगलमा रोप्नुपर्छ । छिटछिटो फल लाग्ने बिरुवाहरूलाई जंगलको भित्री भागमा र ढिलो फल लाग्ने बिरुवाहरूलाई बाहिरी भागमा लगाउँदा बाँदरहरूलाई छिट्टै जंगलमै फर्काउन सकिन्छ । अचेल बाँदरहरूले मकैमा आसक्ति देखाएको पाइएकाले जंगलको भित्री भागमा मकै छरिदिँदा ती त्यतै अलमलिन सक्छन् । (ख) समस्याग्रस्त क्षेत्रहरूमा पशुपालन (दोस्रो घेरा) ः सन् १९९५ देखि २०१५ सम्म लागू भएको दीर्घकालीन कृषि योजनाले वातावरणीय तथा भौगोलिक दृष्टिबाट पहाडी क्षेत्रहरूमा पशुपालन तथा तराईका क्षेत्रहरूमा खाद्यान्न उत्पादन उत्तम हुने बताएको थियो । बाँदर प्रभावित क्षेत्रहरूमा व्यावसायिक पशुपालन उत्तम विकल्प बन्न सक्छ र खाद्यान्न उत्पादन क्षेत्रहरूमा बाँदरको प्रवेशमा कमी ल्याउन यसले दोस्रो घेराको काम गर्छ । पशुहरूका लागि फल लाग्ने डाले घाँसहरू (खन्यु, बिडुला, भुटुक, बडहर आदि) लगाए बाँदरहरूको आहारामा सहयोगी पनि हुन जान्छ । प्रशस्त घाँस उत्पादन गर्न सकिने पहाडी क्षेत्रहरूमा बाख्रापालन, गाईभैंसीपालन लगायतलाई प्रोत्साहन गर्नुपर्छ ।(ग) खाद्यान्न उत्पादन (तेस्रो घेरा) ः वन र पशुपालनको घेराभित्र खाद्यान्न उत्पादन गरेमा बाँदरबाट हुने क्षति घटाउन सकिन्छ ।(घ) पहाडमा मानव बस्तीको पुनःस्थापना ः जसको संख्या बढी छ, उसैको दबदबा हुनु प्राकृतिक सिद्धान्तको नियम नै हो । मानिस र बाँदरबीच पनि संख्याकै खेल छ । सबै तहका सरकारले पहाडबाट बसाइँसराइमा कमी ल्याउन तथा गाउँ छोडिसकेकाहरूलाई फिर्ता बोलाउन योजना बनाई काम गर्नुपर्छ । (ङ) पर्यावरणमैत्री विकास ः विकासका नाममा जथाभावी सडक निर्माण गर्दा बाँदरसहित अन्य पशुपन्छीका बासस्थानहरूमा असर परेको छ । पर्यावरणीय अध्ययनबिनाका सडक संरचनाले गर्दा पानीका मुहान सुक्ने, जंगली जनावरहरूको आतंक बढ्ने भएकाले वन्यजन्तु तथा वातावरणलाई कमभन्दा कम असर हुने गरी विकासका कार्यहरू सञ्चालन गर्नुपर्छ । (च) बाँदरको व्यवहार अध्ययन ः माथि नै भनियो, बाँदरहरू हिंस्रक हुँदै गएका छन् । बढ्दो प्रदूषण, जलवायु परिवर्तन, प्राकृतिक बासस्थानमा मानव हस्तक्षेप, आहाराको अभाव लगायतका कारणले बाँदरहरूको व्यवहारमा परिवर्तन आएको हुन सक्छ । यसबारे अध्ययनअनुसन्धान गर्न सकिन्छ ।हुन त मानिस र जंगली पशुपन्छीबीचको द्वन्द्व नेपालमा मात्रै नभएर विश्वमै छ तर नेपालजस्तो विकासशील राष्ट्रमा यसको सामाजिकआर्थिक प्रभाव बढी देखिएको छ । त्यसै त गरिबी, कुपोषण, बेरोजगारी, महँगीले ग्रस्त मिहिनेती किसानहरू बाँदरको समस्याका कारण कृषि पेसाबाटै पलायन हुनुपर्ने अवस्था आएको छ । जनप्रतिनिधिहरूले क्षणिक र चुनावमा बिकाउ योजना होइन कि, दिगो समाधानका लागि सर्प पनि मर्ने र लठ्ठी पनि नभाँचिने उपायहरू खोज्नुपर्छ । एकदुई वर्षमै समाधान भइहाल्ने समस्या होइन यो । त्यसैले वैज्ञानिक र विधिगत उपायतिर लाग्नुपर्छ । तीनै तहका सरकार र नागरिक समाजले यसलाई राष्ट्रिय अभियानका रूपमा लिनुपर्छ ।"
इजरायलले चर्कायो गाजामा आक्रमण,जेरुसेलम (एजेन्सी) इजरायलले गाजा क्षेत्रमा गरेको हवाई आक्रमणमा प्यालेस्टिनी इस्लामिक जिहाद (पीआईजे) समूहका वरिष्ठ कमान्डर खलिद मन्सुर मारिएका छन् । उनको मृत्युसँगै गाजा क्षेत्रमा संघर्ष चर्केको छ । इजरायली सेनाले शनिबार राति गरेको आक्रमणमा कमान्डर खलिद मन्सुरले ज्यान गुमाएका हुन् । त्यसअघि अर्का कमान्डर तैसिर जबारी मारिएका थिए । उनीहरूको मृत्युपछि पीआईजे थप आक्रामक बनेको हो । शुक्रबारयता इजरायलले गरेको आक्रमणमा ६ बालबालिकासहित ३१ जनाले ज्यान गुमाइसकेका बीबीसीले जनाएको छ । इजरायली अधिकारीका अनुसार शुक्रबार यता प्यालेस्टिनी भूभागबाट कम्तीमा ६ सयवटा क्षेप्यास्त्र प्रहार गरिएको छ । तीमध्ये कम्तीमा ९७ प्रतिशतलाई आइरन डोम क्षेप्यास्त्र प्रतिरक्षा प्रणालीले निस्तेज पारिदिएको इजरायलको भनाइ छ । इजरायलले पीआईजे समूहबाट तत्काल खतरा देखिएका कारण ब्रेकिङ डन नामक कारबाही चलाएको जनाएको छ । इजरायली सेनाले प्रहार गरेको क्षेप्यास्त्रका कारण पीआईजे कमान्डर खलिद मन्सुर मारिएपछि पछिल्लोपटक हिंसा भड्केको हो । शनिबारको आक्रमणमा अर्का पीआईजे कमान्डर तैसिर जबारीले ज्यान गुमाएका थिए । इजरायल र प्यालेस्टाइनबीच लामो समयदेखि द्वन्द्व जारी छ । तर जाबारीको मृत्युसँगै करिब एक वर्षसम्म लगभग शान्त रहेको क्षेत्रमा तनाव चर्केको हो । दुई पक्षबीच सन् २०२१ को मे महिनामा भएको ११ दिन लामो युद्धमा कम्तीमा २ सय प्यालेस्टिनी र १२ जना इजरायलीले ज्यान गुमाएका थिए । आक्रमणमा ज्यान गुमाएका खलिद मन्सुरको हत्या गर्ने उद्देश्यले यसअघि ५ पटक प्रयास गरिएको थियो । उनी दक्षिणी गाजास्थित रफाह शरणार्थी शिविरमा बसिरहेका बेला आक्रमणमा परेका हुन् । प्यालेस्टिनी क्षेत्रबाट आफूमाथि हुने आक्रमणका लागि उनी मुख्य जिम्मेबार रहेको इजरायलले दाबी गर्दै आएको थियो । गाजास्थित स्वास्थ्य मन्त्रालयले इजरायली आक्रामकताका कारण दर्जनौं प्यालेस्टिनीले ज्यान गुमाएका र २ सयभन्दा बढी घाइते भएका आरोप लगाएको छ । तर इजरायलले भने पीआईजे समूहद्वारा प्रहार गरिएको क्षेप्यास्त्र गाजा स्ट्रिपस्थित जबालियामा लागेका कारण केही बालबालिकाले ज्यान गुमाएका बताएको छ ।
चीनको सैन्य अभ्यास गैरजिम्मेवार : अमेरिका,"एजेन्सीहरू (वासिङ्टनबेइजिङ)  चीनले आफूमाथि आक्रमण गर्न सैन्य अभ्यास तीव्र पारेको ताइवानको भनाइपछि अमेरिकाले चीनको चर्को आलोचना गरेको छ । चीनले गैरजिम्मेवार कार्य गरेको र उत्तेजना फैलाउन खोजेको अमेरिकाको आरोप छ । चिनियाँ सैनिक गतिविधिहरू यथास्थिति फेर्ने प्रयासमा गरिएको ठूलो घटना हो । गैरजिम्मेवार र उत्तेजनापूर्ण यस्ता कदमले जोखिम बढाउँछन्, अमेरिकी राष्ट्रपति कार्यालय ह्वाइटहाउसका प्रवक्ताले भनेका छन्, यस्ता गतिविधि ताइवान स्ट्रेटमा शान्ति र स्थिरता कायम राख्ने लक्ष्यविपरीत छन् ।अमेरिकी सभामुख नान्सी पेलोसी नेतृत्वको अमेरिकी प्रतिनिधिमण्डलले गत साता ताइवानको भ्रमण गरेपछि अमेरिका र चीनबीच तनाव चुलिएको छ । चिनियाँ अधिकारीले ताइवान भ्रमण नगर्न पेलोसीलाई चेतावनी दिएका थिए । चीनले ताइवान आफ्नो छुट्टै राज्य भएको बताउने गर्छ । पेलोसीको भ्रमण ताइवान भ्रमणले ताइवानमाथिको आफ्नो स्वामित्वलाई चुनौती दिइएको चीनको बुझाइ छ । पेलोसीको भ्रमण सकिएलगत्तै चीनले ताइवान स्ट्रेटमा सैन्य अभ्यास सुरु गरेको हो । चीनले सैन्य अभ्यास सुरु गरेको आइतबार चौथो दिन हो । उक्त सैन्य अभ्यास हालसम्मकै ठूलो भएको बताइएको छ । ताइवानको रक्षा मन्त्रालयले चिनियाँ जहाज र विमानहरूले ताइवान स्ट्रेटमा विभिन्न गतिविधि गरेको जनाएको छ । तीमध्ये केहीले चीन र ताइवानबीच विद्यमान अनौपचारिक मध्यवर्ती रेखा नाघेका थिए । चीनले आफ्नो देशमाथि आक्रमण गर्न त्यसरी अभ्यास गरेको ताइवानी अधिकारीको भनाइ छ । आइतबारको अभ्यासमा सयभन्दा बढी लडाकु विमान र १० वटा सैन्य युद्धपोत सहभागी थिए । चिनियाँ सञ्चारमाध्यमका अनुसार अभ्यासका क्रममा एउटा क्षेप्यास्त्र सिधै ताइवानी टापुमाथि प्रहार गरिएको थियो । वास्तविक शस्त्रअस्त्रसहित गरिएको त्यस्तो अभ्यासको यथोचित जवाफ दिइएको ताइवानी सेनाको भनाइ छ । सैन्य विमान र युद्धपोतलाई चेतावनी दिन ताइवानले पनि आफ्ना लडाकु विमान उडाएको जनाएको छ । चीनले क्षेत्रीय स्थिरता भंग गर्न हठपूर्वक सैन्य अभ्यास गरेको ताइवानी प्रधानमन्त्री सु जनचाङले आरोप लगाएका छन् । तर उनले चिनियाँ पक्षलाई संयमित हुन आग्रह गरेका छन् । चिनियाँ अधिकारीले भने सैन्य अभ्यासबारे हालसम्म कुनै टिप्पणी गरिसकेको छैन । शुक्रबार भने चिनियाँ विदेश मन्त्रालयका प्रवक्ता हुवा चुनइङले अमेरिकी विदेश नीतिको कडा आलोचना गरेका थिए । पेलोसीको ताइवान भ्रमणका कारण ताइवान स्ट्रेटको शान्ति र स्थिरतामा गम्भीर असर पुगेको चीनको भनाइ छ । लामो समयदेखि चीनको कडा आलोचकका रूपमा परिचय बनाएकी अमेरिकी सभामुख मंगलबार राति ताइवान पुगेकी थिइन् । साढे दुई दशकपछि ताइवान पुग्ने उनी वरिष्ठ अमेरिकी अधिकारी हुन् । भ्रमणका क्रममा उनले अमेरिकाले ताइवानको साथ नछाड्ने बताएकी थिइन् । ८२ वर्षीया पेलोसीले मानवाधिकारको अवस्थाबारे प्रश्न उठाउँदै चीनको आलोचना गर्दै आएकी छन् । त्यसका साथै मुस्लिम समुदायमाथि चीनले गरेको दमनको पनि पेलोसीले कडा आलोचना गर्दै आएकी छन् । यसअघि उनी सन् १९९१ मा अप्रत्याशित रूपमा बेइजिङ पुगेर तियानान्मेन स्क्वायर नरसंहारका पीडितको समर्थनमा आक्रमणस्थलमै पुगेर ब्यानर सार्वजनिक गरेकी थिइन् । उक्त कार्यपछि चिनियाँ अधिकारीहरू उनीसँग आक्रोशित भएका थिए ।"
अब सहकारीहरूको पनि एटीएम कार्ड,"काठमाडौं (कास) अबदेखि सहकारीहरूले पनि आफ्ना बचतकर्ता तथा सदस्यलाई एटीएम कार्ड दिने भएका छन् । राष्ट्रिय सहकारी बैंकको २० औं स्थापना दिवसका अवसरमा आयोजित कार्यक्रममार्फत सहकारीहरूको कार्ड सेवा थालनी भएको छ । स्मार्ट च्वाइस टेक्नोलोजिज (एससीटी), राष्ट्रिय सहकारी बैंक र ग्लोबल आईएमई बैंकको सहकार्यमा कार्ड सेवाको सुरुवात भएको हो ।ग्लोबल आईएमई बैंकमार्फत युनियन पे कार्ड जारी भई राष्ट्रिय सहकारी बैंकमार्फत सहकारीहरूले प्रदान गर्नेछन् । यसमा पीएसओका रूपमा एससीटीले जिम्मेवारी लिएको छ । यसरी प्रदान हुने कार्ड अन्तर्राष्ट्रियस्तरको चिपयुक्त हुने र कन्ट्याक्टलेस प्रविधिमा आधारित रहेको एससीटीले जनाएको छ । यो कार्ड नेपाल तथा भारतका एटीएम तथा पोस मेसिनमा प्रयोग गर्न सकिनेछ । यस सेवाले सहकारीहरूलाई विद्युतीय कारोबारका लागि थप सुविधा मिलेको र यसले सहकारीको सेवालाई डिजिटल बनाउने राष्ट्रिय सहकारी बैंकका प्रमुख कार्यकारी अधिकृत बद्रीकुमार गुरागाईंले बताए ।अब सहकारीहरूले सजिलै राष्ट्रिय सहकारी बैंकमा सम्पर्क गरी कोप कार्ड जारी गर्न सक्नेछन् । सहकारीहरूले आफ्ना सदस्य तथा बचतकर्तालाई कोप कार्ड वितरण गरेपछि सहकारीमा आबद्ध सदस्यले जुनसुकै बेला जहाँबाट पनि एटीएममार्फत आफ्नो खाताको रकम निकाल्न पाउनेछन् । साथै पोस मेसिनमा कार्ड प्रयोग गरी कुनै पनि सेवा वा वस्तु खरिदको भुक्तानी गर्न सक्नेछन् । यो सुविधापछि सहकारीमा खाता हुनेहरूलाई नगद अभाव झेल्नु नपर्ने सहकारी बैंकले जनाएको छ ।सहकारी क्षेत्रको सहभागितामार्फत उपलब्ध साधन स्रोतको अधिकतम परिचालन गरी आर्थिक वृद्धि हासिल हुने भूमि, व्यवस्था, सहकारी तथा गरिबी निवारणमन्त्री शशी श्रेष्ठले बताइन् । दिगो आर्थिक विकास गर्दै शोषणरहित समाज निर्माण गर्नु अहिलेको आवश्यकता रहेको उनको भनाइ छ । कार्यक्रममा ग्लोबल आईएमई बैंकका प्रमुख कार्यकारी अधिकृत रत्नराज बज्राचार्यले सहकारी क्षेत्रमा पनि बैंकले प्राविधिक रूपमा सहयोग गरिरहने प्रतिबद्धता जनाए ।"
भन्सार बढाउन पर्याप्त ठाउँ छ : अध्ययन,"(काठमाडौं)  नेपालले हाल कायम गरिरहेका भन्सार दर दोब्बरले बढाउन सकिने एक अध्ययनले देखाएको छ । अर्थ मन्त्रालयअन्तर्गतको राजस्व परामर्श समितिले गरेको व्यापार सम्झौताहरूले नेपालको राजस्व परिचालनमा पारेको असर र प्रभावसम्बन्धी अध्ययन अनुसार कृषि र गैरकृषि दुवै क्षेत्रका वस्तुमा भन्सार महसुल बढाउन सकिने प्रशस्त आधार देखिएको छ । नेपालले द्विपक्षीय, बहुपक्षीय र क्षेत्रीय रूपमा गरेका व्यापारसम्बन्धी सन्धिसम्झौतामा जनाएको प्रतिबद्धताको तुलनामा कार्यान्वयनमा रहेका भन्सार दर निकै कम हुँदा वार्षिक ठूलो परिमाणमा राजस्व गुमिरहेको पनि अध्ययनले प्रस्ट्याएको छ । नेपाल सन् २००४ मा विश्व व्यापार संगठन (डब्लूटीओ) मा प्रवेश गर्दा कृषितर्फ औसत भन्सार दरमा नेपालले गरेको प्रतिबद्धता दर ४११ प्रतिशत हो । तर यस्ता वस्तुमा हाल लागू भइरहेको औसत भन्सार दर १४९ प्रतिशत देखिन्छ, प्रतिवेदनमा भनिएको छ, कार्यान्वयनमा रहेको उक्त औसत भन्सार महसुल निकै न्यून रहेकाले त्यसलाई बढाउनुपर्छ । डब्लूटीओलाई नेपालले जनाएको प्रतिबद्धता र लागू भइरहेको भन्सार दरमा २६२ प्रतिशत बिन्दुसम्मको अन्तर देखिन्छ । गैरकृषि क्षेत्रमा डब्लूटीओसँग नेपालले गरेको प्रतिबद्धताको औसत भन्सार महसुल दर २३७ प्रतिशत हो । तर लागू रहेको औसत भन्सार महसुल दर ११८ प्रतिशत बराबर छ । यसरी नेपालले जनाएको प्रतिबद्धता र लागू गरिरहेको वास्तविक भन्सार दरमा १९९ प्रतिशतको अन्तर छ । यस्तो अन्तर नेपालका लागि खेल्न मिल्ने मैदान (लेभल प्लेइङ फिल्ड) रहेको प्रतिवेदनमा उल्लेख छ । नेपालको राजस्व परिचालन गर्ने क्षमता कसरी बढाउने भनेर हेर्दा भन्सार दर बढाउन सकिने पर्याप्त ठाउँ देखियो, अध्ययन कार्यदलका संयोजक तथा पूर्वसचिव चन्द्रकुमार घिमिरेले भने, लेभल प्लेइङ फिल्डलाई नेपालले सदुपयोग गर्न सक्छ । तर औद्योगिक कच्चा पदार्थ र दैनिक उपभोग्य वस्तुमा भन्सार बढाउन हुन्न । यसले आम नागरिकलाई असर गर्ने गरी बजार मूल्य बढ्छ । औद्योगिक कच्चा पदार्थ र दैनिक उपभोग्य वस्तुमा भन्सार बढाउन नहुने तर नेपाल आत्मनिर्भर भइसकेका र हुन लागेका कृषिजन्य तथा विलासिताका वस्तुमा भन्सारका महसुल बढाउन सकिने प्रतिवेदनको सुझाव छ । अत्यावश्यक तथा उपभोग्य वस्तुमा कम्तीमा ५ र बाँकी सबै कृषिजन्य वस्तुमा ९ प्रतिशत कृषि सुधार शुल्क लगाउन सकिने सुझाव पनि कार्यदलको छ । व्यापारसम्बन्धी विभिन्न सन्धिसम्झौतामा गरेको प्रतिबद्धताका कारण नेपालको राजस्व परिचालन क्षमता घटिरहेको छ । दक्षिण एसियाली खुला व्यापार सम्झौता (साफ्टा) सुविधाअन्तर्गतका वस्तुमा न्यून भन्सार लगाउँदा नेपालले बर्सेनि ठूलो अंकमा राजस्व गुमाइरहेको अध्ययनले देखाएको छ । साफ्टा सुविधाअन्तर्गत नेपाल सरकारलाई भएको क्षति केलाउँदा आर्थिक वर्ष ०७५७६ मा ४ अर्ब ३७ करोड ३० लाख, ०७६७७ मा ३ अर्ब ५४ करोड ४० लाख र ०७७७८ मा ५ अर्ब ७१ करोड १० लाख राजस्व क्षति भएको देखियो, प्रतिवेदनमा भनिएको छ । द्विपक्षीय सम्झौतातर्फ नेपालभारत वाणिज्य सन्धिको धारा ४ बमोजिम भारतबाट नेपालमा हुने कृषिजन्य वस्तुको आयातमा नेपालले शून्य भन्सार महसुल सुविधा दिएको छ । यसले आर्थिक वर्ष ०७५७६ पछिका तीन वर्षमा मात्रै नेपाललाई ३० अर्ब ९४ करोड राजस्व क्षति भएको प्रतिवेदनमा जनाइएको छ । आर्थिक ऐन ०५७ को अनुसूची १ को दफा १९ मा व्यवस्था गरिएबमोजिम चीनको स्वशासित क्षेत्र तिब्बत हुँदै नेपालमा आयात हुने कृषिजन्य वस्तुमा पनि शून्य भन्सार कायम गरिएको छ । यसबाट नेपालले चीनतर्फ वार्षिक सरदर २८ करोड रुपैयाँ बराबरको राजस्व क्षति बेहोर्दै आएको देखिएको छ । द्विपक्षीय व्यापार सम्झौतातर्फ खासगरी भारत र चीनसँगका वर्तमान वाणिज्य सम्झौता र भन्सार छुटसम्बन्धी व्यवस्थामा संशोधन आवश्यक सुझाव कार्यदलले दिएको छ । नेपालको औसत भन्सार दरलाई दक्षिण एसियाका छिमेकी मुलुकहरूसँग तुलना गर्दा निकै कम छ । कृषिजन्य वस्तुमा लगाइएको करको दर हेर्दा भारतमा ३४, बंगलादेशमा १७५, श्रीलंकामा २७४ र भुटानमा ४१९ प्रतिशत छ । दक्षिण एसियामा कृषिजन्य वस्तुमा पाकिस्तान र माल्दिभ्सले लगाएको भन्सार दर मात्र नेपालको भन्दा कम छ । गैरकृषितर्फको औसत भन्सार दर भारतमा ११९, बंगलादेशमा १३४, पाकिस्तानमा ११९, भुटानमा १८९ र माल्दिभ्समा १३३ प्रतिशत छ । गैरकृषिजन्य वस्तुमा नेपालभन्दा न्यून भन्सार लगाउने मुलुकमा श्रीलंका मात्रै छ । त्यहाँ गैरकृषि वस्तुको औसत भन्सार दर ६४ प्रतिशत छ । नेपालको राजस्व परिचालनमा भन्सारमाथिको अधिक परनिर्भरतालाई गम्भीर पुनर्विचार गर्न पनि कार्यदलले सुझाएको छ । राजस्व भन्सारमा बढी आश्रित रहँदा राजस्व प्रणाली नै आयातमुखी हुने र यसबाट अर्थतन्त्रमा व्यापार घाटा, चालु खाता घाटा, शोधनान्तर घाटालगायत साइड इफेक्ट देखिन्छन्, प्रतिवेदनमा भनिएको छ ।"
१५ महिनामा डलर कार्डमार्फत बाहिरियो ८८ करोड,"(काठमाडौं)  अमेरिकी डलरमा भुक्तानी गर्न मिल्ने प्रिपेड कार्डबाट भएका भुक्तानीमध्ये धेरैजसो सामाजिक सञ्जालमा गरिएको विज्ञापन, विभिन्न स्कुलकलेजबारे जानकारी तथा सेवा, अन्तर्राष्ट्रिय जर्नल खरिदअध्ययन, सूचना प्रविधिसम्बन्धी सेवालगायतको भुक्तानी गर्न उपयोग भएको राष्ट्र बैंकको एक अध्ययनले देखाएको छ । मुलुकमा विदेशी मुद्रा सञ्चिति घटिरहेको समयमा डलर कार्डमार्फत पनि ठूलो परिमाणमा विदेशी मुद्रा बाहिरिएको भन्दै राष्ट्र बैंकको आलोचना हुन थालेपछि गरिएको उक्त अध्ययनले यस्तो देखाएको हो । राष्ट्र बैंकका अनुसार गत असारसम्म ३८ हजार ६६ वटा डलर कार्ड जारी भएका छन् । वाणिज्य बैंक र विकास बैंकले उक्त कार्ड जारी गर्न पाउने व्यवस्था छ । तर हालसम्म २३ वटा वाणिज्य बैंकले मात्र कार्ड जारी गरेका छन् । ती कार्डमा ९३ लाख ८५ हजार अमेरिकी डलर (करिब १ अर्ब १९ करोड १९ लाख रुपैयाँ) भरिएको (लोड गरिएको) छ । भरिएको मध्ये ६१ लाख ३३ हजार अमेरिकी डलर (करिब ७७ करोड ८८ लाख ९१ हजार रुपैयाँ) खर्च भएको राष्ट्र बैंकले जनाएको छ । ०७८ असारसम्म ८ हजार ४ सय ९३ वटा कार्ड जारी भएका थिए । ती कार्डमा १६ लाख ६८ हजार अमेरिकी डलर लोड भएकामा ४ लाख ८९ हजार डलर खर्च भएको थियो । ०७७ चैतदेखि डलर कार्डबाट भुक्तानी गर्न सकिने व्यवस्था राष्ट्र बैंकले गरेको थियो । यसकारण ०७८ असारसम्म थोरै कार्ड जारी भएको र रकम पनि कम खर्च भएको देखिएको थियो । तर गत असारसम्म आइपुग्दा डलर कार्डबाट मात्र करिब ८८ करोड रुपैयाँ बराबर विदेशी मुद्रा बाहिरिएको छ । आन्तरिक प्रयोजनका लागि राष्ट्र बैंक विदेशी विनिमय व्यवस्थापन विभागले अमेरिकी डलरमा भुक्तानी गर्न मिल्ने प्रिपेड कार्डबाट भएको कारोबार सम्बन्धमा विस्तृत अध्ययन गरेको छ । सर्वसाधारणका लागि सार्वजनिक नगरिएको उक्त अध्ययनमा गत चैतसम्मको तथ्यांक समावेश गरिएको छ । प्रतिवेदनले डलर कार्ड प्रयोगकर्तामध्ये २० देखि ३० वर्ष उमेर समूहका र त्यसपछि ३० देखि ४० वर्ष उमेरका नागरिक धेरै रहेको पनि औंल्याएको छ । कार्डको उपयोग संस्थागतभन्दा पनि व्यक्तिगत धेरै रहेको पनि अध्ययनले औंल्याएको छ । ०७७ चैतदेखि नेपालबाटै अनलाइनमार्फत अमेरिकी डलरमा प्रिपेड कार्डमार्फत भुक्तानी गर्न सकिने व्यवस्था गरिएको थियो । उक्त व्यवस्था गर्दा कार्डमार्फत विदेशी मुद्रा बाहिरिने मात्र नभई भित्रिने (इनफ्लो) दाबी पनि गरिएको थियो । तर, राष्ट्र बैंकले गरेको पछिल्लो अध्ययनले कार्डको कारोबारमार्फत विदेशी मुद्रा भित्रिएको सम्बन्धमा नहेरिएको स्रोतले बताएको छ । यद्यपि राष्ट्र बैंक विदेशी विनिमय व्यवस्थापन विभाग प्रमुख रामु पौडेलले केही परिमाणमा विदेशी मुद्रा भित्रिएको दाबी गरे । उक्त अध्ययनमा कार्डमार्फत नेपाल भित्रिएको विदेशी मुद्राबारे हेरिएन । तर तथ्यांक हेर्दा सूचना प्रविधिमार्फत केही विदेशी मुद्रा भित्रिएको देखिन्छ, उनले भने, कार्डमार्फतको ठूलो रकम सामाजिक सञ्जालमा गरिएको विज्ञापन, विभिन्न स्कुलकलेजबारे जानकारी तथा सेवा, अन्तर्राष्ट्रिय जर्नल खरिदअध्ययन, सूचना प्रविधिसम्बन्धी सेवालगायतको भुक्तानीमा उपयोग भएको देखियो, जुन अपेक्षित थियो । कार्डमार्फत भएका भुक्तानी नेपालमा कानुनले वञ्चित गरेका वस्तु तथा सेवा, क्रिप्टोकरेन्सीलगायत विभिन्न प्रकारका डिजिटल मुद्रालगायत कारोबारमा उपयोग नभएको देखिएको उनले दाबी गरे । अध्ययनमा हामीले निकै सूक्ष्म तरिकाले कारोबारको सबै पक्ष नियालेका छौं, उनले भने, कहीँकतै कानुनले वञ्चित गरेका स्थानमा कारोबार भएको देखिएन । कार्डमा लोड भएको रकमको कारोबार सम्बन्धित बैंकलाई निकै जिम्मेवार बनाइएकाले ग्राहकले सजिलै गलत प्रयोजनमा उक्त रकम खर्च गर्न नसक्ने पनि पौडेलले बताए ।विदेशी मुद्रा घट्नुमा एक कारण डलर कार्ड पनि भएको विश्लेषण हुन थालेपछि राष्ट्र बैंकले यो अध्ययन गरेको हो । प्रतिवेदनले कार्डमार्फतको भुक्तानी गलत ठाउँमा प्रयोग भएको नदेखिएपछि हाललाई उक्त नीतिलाई निरन्तरता नै दिने सोचमा राष्ट्र बैंक पुगेको स्रोतले बताएको छ । अध्ययनले कार्डमार्फतको भुक्तानी सही ठाउँमा उपयोग भएको देखाएपछि अहिलेलाई उक्त व्यवस्था कायमै राख्ने निर्णय भएको हो, स्रोतले भन्यो, तर, हरेक कारोबार सूक्ष्म रूपमा निगरानी गर्ने, गलत प्रयोग भएको देखिए नीतिगत परिवर्तन गर्ने सम्बन्धमा पनि छलफल गर्ने कुरा भएको छ । कार्डमार्फत केही परिमाणमा विदेशी मुद्रा भित्रिएको दाबी राष्ट्र बैंकले गरे पनि त्यो निकै नगण्य रहेको स्रोतले बताएको छ । राष्ट्र बैंकले विदेशी मुद्रा भित्रिएको तथ्यांक सार्वजनिक गरेको छैन ।यसले उक्त कार्डमार्फत विदेशी मुद्रा नभित्रिएको प्रस्ट हुन्छ । नत्र विदेशी मुद्रा कमी भएकै कारण मुलुक संकटोन्मुख अवस्थामा रहेको समयमा राष्ट्र बैंकले तथ्यांक किन लुकाउँथ्यो, स्रोतले भन्यो, आकलझुकलबाहेक कार्डमार्फत विदेशी मुद्रा आएकै छैन । यही कारण राष्ट्र बैंकले उक्त विवरण सार्वजनिक नगरेको हो । विदेशी मुद्रा नआउने तर बाहिरिने मात्र भएपछि उक्त व्यवस्था पुनर्विचार गर्ने सम्बन्धमा छलफल भएपछि राष्ट्र बैंकले पछिल्लो अध्ययन गरेको पनि स्रोतको दाबी छ । डलर कार्डमार्फत हुने भुक्तानी पहिले अनौपचारिक माध्यमबाट हुन्थ्यो, त्यो रोकिएको छ, ती अधिकारीले भने, करिब १५ महिनामा झन्डै ९० करोड रुपैयाँ बराबर विदेशी मुद्रा बाहिरिए पनि सन्तोष मान्नुपर्ने अवस्था छ । राष्ट्र बैंकले ०७७ चैतमा विदेशी मुद्रामा बैंक खाता नभएका वा विदेशी मुद्रा आर्जनको स्रोत नभएका सर्वसाधारणले पनि वार्षिक ५ सय अमेरिकी डलर बराबरको भुक्तानी विदेशी मुद्रामा गर्न पाउने व्यवस्था गरेको थियो । यसका लागि सर्वसाधारणले आफ्नो खाता रहेको वाणिज्य बैंक वा विकास बैंकमा गएर प्रिपेड कार्ड बनाउनुपर्ने व्यवस्था छ । सोही कार्डमार्फत उनीहरूले विदेशबाट खरिद गरेको सामानको भुक्तानी विदेशी मुद्रामा गर्न सक्ने प्रावधान छ ।यस्तो कारोबारका लागि वार्षिक अधिकतम ५ सय अमेरिकी डलरको सीमा तोकिएको छ । सर्वसाधारणले एकै पटक वा पटकपटक गरी एक वर्षमा अधिकतम ५ सय अमेरिकी डलर बराबरको भुक्तानी मात्र विदेशी मुद्रामा गर्न पाउँछन् । यस्तो कारोबारमा तोकिएको सीमाभित्र रहेर नेपालको कानुनले वञ्चित नगरेका सबै प्रकारका वस्तु तथा सेवा खरिद गर्न सकिने प्रावधान छ । यी कार्डबाट एटीएम कार्डबाट जस्तो नगद निकाल्न भने पाइँदैन । विदेशबाट सामान खरिद गर्दा विद्युतीय माध्यमबाट भुक्तानीका लागि मात्र कार्ड प्रयोग गर्न पाइन्छ । यसअघि नियमित रूपमा डलरको स्रोत भएकाले मात्र बैंकमा अमेरिकी डलर (विदेशी मुद्रा) को खाता खोल्न पाउने व्यवस्था थियो । विद्युतीय कार्डमार्फत वार्षिक ५ सय अमेरिकी डलरसम्म भुक्तानी गर्न सकिने भए पनि सो कारोबारबाट विदेशी मुद्रा आर्जन गर्ने व्यक्तिले वार्षिक ५ हजार अमेरिकी डलरसम्मको कारोबार गर्न पाउँछन् ।तर उनीहरूले डलरमै नगद निकाल्न भने पाउँदैनन् । यस्तो व्यवस्थाले फेसबुक, युट्युबलगायत सामाजिक सञ्जालमा विज्ञापनबापतको भुक्तानी औपचारिक माध्यमबाट अमेरिकी डलरमै गर्न सजिलो भएको सरोकारवालाहरू बताउँछन् । राष्ट्र बैंकले ०७६ माघ १७ देखि सामाजिक सञ्जालमा हुने विज्ञापनको अनौपचारिक भुक्तानी रोकेको थियो । त्यसयता राष्ट्र बैंकबाट अनुमति लिएरमात्र भुक्तानी गर्नुपर्ने व्यवस्था छ । गत आर्थिक वर्षको एघार महिनामा मात्र मुलुकको विदेशी मुद्रा सञ्चिति करिब २ खर्ब २३ अर्ब रुपैयाँ घटेको छ । यसअनुसार गत जेठसम्म कुल विदेशी मुद्रा सञ्चिति ११ खर्ब ७६ अर्ब ८४ करोड रुपैयाँ छ । गत असारको तुलनामा यो करिब १६ प्रतिशत घटेको हो । गत असारमा कुल विदेशी मुद्रा सञ्चिति १३ खर्ब ९९ अर्ब ३ करोड रुपैयाँ थियो ।"
भैंसेपाटी सडकको काम अघि बढाउन ठेकेदार सहमत,"काठमाडौं (कास) लामो समयदेखि अलपत्र पारिएको नख्खुभैंसेपाटी सडक चाँडो निर्माण सक्नुपर्ने माग गर्दै स्थानीय आन्दोलित बनेपछि ठेकेदार कम्पनी काम अघि बढाउन सहमत भएको छ । सडक कालोपत्र गर्नुपर्ने, खाल्डाखुल्डी पुर्नुपर्नेलगायत माग राख्दै ललितपुर महानगरपालिकाको १८, २१, २२ र २५ नम्बर वडाका बासिन्दा शनिबार बिहान ९ देखि ११ बजेसम्म सडक अवरुद्ध पारेर आन्दोलनमा उत्रिएका थिए । त्यसलाई आइतबार पनि निरन्तरता दिएपछि ललितपुरका प्रमुख जिल्ला अधिकारी घनश्याम उपाध्यायले आयोजना कार्यालय, ठेकेदार, स्थानीय जनप्रतिनिधिसहितलाई बोलाएर छलफल गरेका थिए ।छलफलपछि निर्माण व्यवसायीले सोमबारबाट काम थाल्ने सहमति जनाएको स्थानीय अजरमान जोशीले जनाए । ठेक्का भएको लामो समय भयो, काम नसकेर अलपत्र पारिएको छ, जोशीले भने, सबैभन्दा बढी समस्या भैंसेपाटी उकालोमा छ, त्यहाँ दुर्घटना नभएको दिन हुँदैन । सहमति भएअनुसार काम नगरे फेरि आन्दोलनमा उत्रनुको विकल्प नहुने उनले बताए । प्रमुख जिल्ला अधिकारी उपाध्यायले सडकबारे चासो दिएकाले पनि ठेकेदारले अब भने काम गर्नेमा आशावादी बनेको उनको भनाइ छ । काठमाडौं उपत्यका सडक विस्तार आयोजनाले सडकको ठेक्का गरेको हो । यसको ठेक्का आशिष बिरुवा सीएम जेभीले लिएको छ । ज्वाइन्टमा ठेक्का भए पनि पहिला यसको व्यवस्थापनको काम बिरुवा कन्स्ट्रक्सनले हेरेको थियो । अहिले व्यवस्थापनको पाटो ठेक्का ज्वाइन्ट भेन्चरमै भए पनि सीएम कन्स्ट्रक्सनले हेर्दै आएको छ, जसले नख्खुखोला पुलदेखि सोह्रखुट्टेसम्म ३५२ किमि सडक विस्तारको ठेक्का लिएको हो । ०७३ असार ३० मा ठेक्का भई ०७५ कात्तिक ३० मा विस्तारको काम सक्नुपर्ने थियो । अहिलेसम्म यस खण्डको भौतिक प्रगति ७५ प्रतिशत मात्र छ । सुरु ठेक्का रकम २८ करोड ६२ लाख ५० हजार रहेकामा संशोधित ३० करोड ५ हजार रुपैयाँ पुर्याइएको छ । पटकपटक म्याद थप्दा पनि निर्माणमा प्रगति भने कम छ ।सहमतिअनुसार निर्माण व्यवसायीले सोमबारबाटै सडकमा खाल्डाखुल्डी टाल्ने र मंगाल बनाउने काम गर्ने काठमाडौं उपत्यका सडक विस्तार आयोजनाका प्रमुख कृष्ण ओझाले जनाए । बर्खा कम हुनेबित्तिकै सडक कालोपत्र गर्ने काम पनि अघि बढाउन तयार भएका छन्, ओझाले भने ।"
केयू र नाथमले काठमाडौंबाहिर ३ कलेज चलाउने,"काठमाडौं (कास) पर्यटन क्षेत्रको जनशक्ति विकास गर्न नेपाल पर्यटन तथा होटल व्यवस्थापन (नाथम) ले काठमाडौं विश्वविद्यालय (केयू) सँगको सहकार्यमा काठमाडौंबाहिर तीन वटा कलेज सञ्चालन गर्ने भएको छ । संघीयताको मर्मअनुसार नाथमका स्नातक तहका शैक्षिक कार्यक्रम प्रदेशमा विस्तार गर्ने उद्देश्यसहित दुवै संस्थाबीच आइतबार संस्कृति, पर्यटन तथा नागरिक उड्डयन मन्त्रालयमा समझदारीपत्रमा हस्ताक्षर भएको छ ।"
'गुरु ट्राभल सञ्चालन,काठमाडौं (कास) नेपालको पर्यटन क्षेत्रमा सबल बनाउने उद्देश्यसहित पहिलो पब्लिक लिमिटेड ट्राभल कम्पनी गुरु ट्राभल सञ्चालनमा आएको छ । हेलिकोप्टर व्यवसायी तथा पूर्वप्रहरी विज्ञानराज शर्मा अध्यक्ष रहेको कम्पनीमा पर्यटनलगायत क्षेत्रका ६० जना व्यवसायीहरूको लगानी छ ।
बजारमा पिकअप ट्रक विंगल ५,"काठमाडौं (कास) जीडब्लूएम नेपालले पिकअप ट्रक विंगल ५ सार्वजनिक गरेको छ । यो कम्प्याक्ट पिकअप ट्रकलाई चिनियाँ अटोमेकर जीडब्लूएमद्वारा डिसेम्बर २००६ मा निर्माण र मार्केटिङ गरिएको थियो । विदेशी बजारमा निर्यात र अस्ट्रेलियामा बिक्री हुने पहिलो चिनियाँ पिकअप ट्रक रहेको कम्पनीले जनाएको छ । पिकअपमा १०५ किलोवाट र ३०५ एनएम क्षमता प्रदान गर्ने नयाँ २० लिटर टर्बो डिजेल इन्जिन छ । यो गाडी स्तरीय अलोई ह्विल, रेडियो, इलेक्ट्रिक विन्डोज, लेदरट्रिम गरिएको सिट, रियर डिफ्रेसियल लक, टीपीएमएस र अटोएयर कन्डिसनयुक्त छ । स्काई सिल्भर, पर्ल ब्ल्याक र टाइटेनियम ह्वाइट रङमा उपलब्ध कम्प्याक्ट पिकअप ट्रकको मूल्य नेपाली बजारमा ५२ लाख ४९ हजार तोकिएको कम्पनीले जनाएको छ ।"
एनसेलको 'सही यो ! पावर सिम,"काठमाडौं (कास) एनसेल आजियाटा लिमिटेडले युवा लक्षित प्याक सही यो ! पावर सिम फेरि सञ्चालनमा ल्याएको छ । साउन २३ बाटै ग्राहकले करसहित ९७ रुपैयाँमा यो सिम लिन सक्नेछन् । यो सिममा ग्राहकले २० रुपैयाँको मेन ब्यालेन्ससहित सात दिन समयावधि रहेको २०० एमबी डेटा, २० मिनेट अन नेट टक टाइम र २० वटा अन नेट एसएमएस पाउने एनसेलले जनाएको छ । सही यो प्याक लिने ग्राहकले प्याक सुरु भएको दिनबाट ३० दिनसम्म इन्स्टाग्राम सेवा निःशुल्क चलाउन सक्नेछन् ।"
मेघौली सेराईमा 'मनसुन अफर,"काठमाडौं (कास) चितवनको मेघौलीमा रहेको ताज सफारी रिसोर्ट मेघौली सेराईले मनसुन अफर ल्याएको छ । एक्सपेरियन्स मनसुन एट मेघौली सेराई अ ताज सफारी रिसोर्ट अफरअन्तर्गत रिसोर्टमा आउने पाहुनाले विशेष छुट पाउनेछन् । मनसुन अफरअन्तर्गत खाना एवं पेय पदार्थ र जंगल सफारीमा १० प्रतिशत छुट दिइएको छ । स्पामा भने १५ प्रतिशतको छुट घोषणा गरिएको रिसोर्टको भनाइ छ । यस अफरअन्तर्गत ब्रेकफास्ट, लन्च, डिनर, मुख्य इन्फिनिटी पुल, जिम, योग कोठालगायतका सुविधा पनि आगन्तुकले प्राप्त गर्नेछन् ।"
सिटिजन्सको चिरायु मुद्दती योजना,काठमाडौं (कास) सिटिजन्स बैंकले मुद्दती निक्षेपको १० गुणासम्म प्रतिफल पाउने गरी आकर्षक चिरायु मुद्दती योजना सञ्चालनमा ल्याएको छ । चितवनमा आयोजित एक कार्यक्रममा बैंकका प्रमुख कार्यकारी अधिकृत गणेशराज पोखरेलले यो योजना सुरुवात भइसकेको घोषणा गरे । सिटिजन्स चिरायु मुद्दती योजनाअन्तर्गत ग्राहकले १३ वर्ष ४ महिनादेखि २२ वर्ष १ महिनासम्म जम्मा भएको रकममा एकमुष्ट चार गुणादेखि १० गुणासम्म निक्षेप रकम फिर्ता पाउनेछन् ।
हेल्थ एट होममा रेडियोलोजी सेवा,काठमाडौं (कास) हेल्थ एट होम मेडप्रो इन्टरनेसनलले घरमै पुगेर रेडियोलोजी सेवा दिन सुरु गरेको छ । यसअघि घरमै पुगेर स्वास्थ्य सेवा दिइरहेको हेल्थहोमले घरमै रेडियोलोजी सेवासमेत सुरु गरेको हो । ओछ्यानमै रेडियोलोजी सेवा चाहिने बिरामीलाई लक्ष्य गर्दै कम्पनीले यो सेवा सुरु गरेको हो । घरमा स्वास्थ्यको रेडियोलोजी विभागले अल्ट्रासाउन्ड र इकोकार्डियोग्राफी प्रदान गर्नेछ ।
जबराविरुद्ध २१ अभियोग,"१ लोकतन्त्र, मानवअधिकार, जनताको न्याय, विधिको शासन, संवैधानिक सर्वोच्चता एवं स्वतन्त्र, सक्षम, निष्पक्ष र जिम्मेवार न्यायपालिकाको जगेर्ना गर्न अक्षम २ न्यायपालिकाभित्र अतिशय विकृति, विसंगति, भ्रष्टाचार तथा बिचौलिया प्रवेश गराएको३ संविधानको पवित्र उद्देश्य र संवैधानिक दर्शनलाई सम्पूर्ण रूपमा भताभुंग र नष्ट गर्ने गरी संवैधानिक जिम्मेवारीलाई आफ्नो निजी सम्पत्तिसरह स्वेच्छाचारी ढंगले देखादेखी दुरुपयोग गरेको४ प्रधानन्यायाधीशसँग एउटा सफल संविधान र स्वतन्त्र न्यायपालिकाले अपेक्षा गर्ने र गरेका कुनै पनि गुण र विशेषता जबरासँग बाँकी नरहेको ५ संवैधानिक दायित्व पूरा गर्न अक्षम रहेको, न्यायालयको साख, इज्जत, प्रतिष्ठा, प्रभावकारिता र जनआस्थालाई श्रीवृद्धि गर्ने संवैधानिक दायित्वबाट पूर्ण रूपमा विमुख र विफल भएको ६ संवैधानिकता परीक्षण गर्न दायर भएका रिटहरूको समयमै प्रधानन्यायाधीश जबराले निरूपणको व्यवस्था गर्नुपर्नेमा पदीय जिम्मेवारीविपरीतका कार्य गरी न्यायमा विचलन ल्याएको ७ संवैधानिक परिषद् सदस्यको हैसियतमा आफूसमेत संलग्न भई विभिन्न संवैधानिक अंगका पदाधिकारीको नियुक्ति सम्बन्धमा परेका रिटको एक वर्षसम्म पनि प्रारम्भिक सुनुवाइसम्म नगरी न्यायमा गम्भीर अवरोध र विचलन सिर्जना गरेको, आफूले अध्यक्षता गर्नुपर्ने संवैधानिक इजलासको कामकारबाहीलाई अवरुद्ध गरी संविधानको कार्यान्वयनमा गम्भीर अवरोध सिर्जना गरेको८ सशस्त्र प्रहरीका तत्कालीन वरिष्ठ अधिकृत रञ्जनकृष्ण कोइराला संलग्न ज्यान मुद्दामा मातहत अदालतबाट भएको फैसला उल्टाई गैरकानुनी ढंगले कैद घटाएको, सर्वोच्च अदालतमा विचाराधीन त्यस्तो संगीन मुद्दाको शीघ्र सुनुवाइ गरीगराई न्यायिक मूल्य पुनःस्थापित गर्नुपर्नेमा आफैंले पटकपटक पेसी स्थगन गरेको र मुद्दालाई प्रभावित गर्ने गरी सार्वजनिक रूपमै फैसलाको व्याख्या गर्दै त्यसको प्रतिरक्षा गरेको ९ विशेष अदालतमा महिनौंदेखि न्यायाधीशको पदपूर्ति गर्न अनिच्छुक रही विशेष न्याय प्रक्रियामा अवरोध सिर्जना गरेको१० आफूसँग सम्बन्धित मुद्दाको सुनुवाइमा आफू संलग्न नहुने भनी संवैधानिक इजलासबाटै निर्णय गरेपश्चात् पनि जबराले इजलासमा बसेर व्यक्त गरेको आफ्नो रायविपरीतको विषयवस्तु बनाई संवैधानिक इजलासको सुनुवाइ रोकिपाऊ भनी परेको रिटलाई अस्वाभाविक तरिकाले पूर्वअभ्यासविपरीत एकल इजलाससमक्ष पेसीमा चढाई संवैधानिक इजलासलाई अनिश्चितकालसम्म अवरुद्ध गर्ने प्रबन्ध मिलाउन भूमिका खेलेको११ प्रधानन्यायाधीशको नियुक्तका क्रममा संसदीय समितिमा गरेका प्रतिबद्धताविपरीत न्यायाधीशको पदपूर्ति र उचित समयभित्र मुद्दाको फर्स्योट गर्न अक्षम१२ संवैधानिक परिषद्को पदेन सदस्यका रूपमा कार्यपालिकासँग हिस्सेदारी माग गरी संवैधानिक आयोग तथा अन्य आयोगमा आधार, कारण र मापदण्डसमेत निर्धारण नगरी आफ्नो परिवारका सदस्य तथा निकटका व्यक्तिहरूलाई नियुक्ति सिफारिस गरेको १३ न्यायपालिकाको विकृति, विसंगति र भ्रष्टाचारका सम्बन्धमा अध्ययन गर्न आफैंद्वारा गठित न्यायाधीश हरिकृष्ण कार्कीको संयोजकत्व समितिको प्रतिवेदन लागू गर्न अनिच्छुक रहेको १४ साप्ताहिक तथा दैनिक मुद्दाको पेसी र न्यायाधीश तोक्दा कुनै निश्चित आधार मापदण्ड र मान्य प्रचलन एवं अभ्यास पालना नगरेको, न्यायाधीश तोक्दा खासखास किसिमका मुद्दा आफ्नो इजलासमा वा नियन्त्रणमा पर्ने गरी तोकेर न्यायपालिकालाई निरन्तर विवादमा ल्याएको र न्यायपालिकाभित्र न्यायाधीशहरूका बीचमा पनि गुटउपगुट सिर्जना गरेको १५ सबै तहका अदालतका न्यायाधीशको नियुक्ति निष्पक्ष एवं पारदर्शी रूपमा नभई मनोमानी ढंगले गरेको१६ आफ्नै परिवारका सदस्य र नातागोताका व्यक्ति एवं आफूले नियुक्त गरेका कतिपय न्यायाधीश र पदाधिकारीलाई बिचौलियाका रूपमा संलग्न गराई भ्रष्टाचार र अनियमितता गरी अवैध सम्पत्ति आर्जन गर्नेगराउने कार्यमा संलग्न रहेको१७ कोभिड१९ जस्तो संक्रमणबाट पीडित भई अस्पताल भर्ना भएको अवधिमा समेत बिदामा नबसी प्रचलित कोभिड१९ संक्रमणसम्बन्धी कानुन उल्लंघन गरी सर्वोच्च अदालतलाई जानीजानी नेतृत्वविहीन बनाई संविधानको धारा १२९(६) को ठाडो उल्लंघन गरेको१८ सहकर्मी न्यायाधीशहरू प्रधानन्यायाधीशसँग इजलासमा सँगै बसी न्यायसम्पादन गर्न तयार नभएको तथ्यलाई स्वीकार गर्दै प्रधानन्यायाधीशका रूपमा निजमाथि आक्षेप लाग्दा पनि हाजिर जनाएर निवास फर्कने गरेकाले नेतृत्व गर्न अक्षम भएको १९ संवैधानिक र कानुनी कर्तव्य पालना गर्नुपर्ने न्यायपरिषद् एवं न्याय सेवा आयोगको बैठक लामो अवधिदेखि बस्न नसक्दा न्यायाधीश एवं न्याय सेवाका कर्मचारीको नियुक्ति, सरुवा, बढुवालगायत वृत्ति विकासका अनिवार्य कार्य अवरुद्ध हुन पुगेको २० मुलुकको कानुन प्रणालीलाई दीर्घकालीन प्रभाव छाड्ने विधिशास्त्रीय महत्त्वको कुनै योगदान पुर्याउन असफल भएको, जनताका निमित्त अन्धकार र बिचौलियाका निमित्त सुरक्षित स्वर्गका रूपमा न्यायपालिकालाई स्थापित गर्ने र सञ्चालन गर्ने असंवैधानिक एवं अमर्यादित हर्कतबाट न्यायपालिकालाई मुक्ति दिलाउन अपरिहार्य रहेको२१ पूर्वन्यायाधीश, नागरिक समाज, नेपाल बार एसोसिएसन एवं सर्वोच्च अदालत बार एसोसिएसनसमेतबाट जबराको कार्यमा गम्भीर प्रश्न खडा गरी अविश्वास प्रकट गरेको र उल्लिखित बार एसोसिएसनले जबरालाई सर्वोच्च अदालत प्रवेशमा रोक लगाउन १०० दिनभन्दा अघिदेखि धर्ना, जुलुस, सभा सम्मेलनसमेतका विभिन्न कार्यक्रम गर्दै आएको र सिंगो न्यायिक प्रणाली अवसादको स्थितिमा रही संवैधानिक प्रणाली सुसञ्चालन हुनमा बाधा उत्पन्न भइरहेको, प्रधानन्यायाधीश पदलाई आफ्नै गैरजिम्मेवारीपन, अधिकार दुरुपयोग एवं अनैतिक आचरणका कारणले अत्यन्त विवादित बनाई न्यायिक गतिरोध सिर्जना गरेको"
ओल्ड ट्राफोर्डमा ब्राइटनको पहिलो जित,"इस्को रियलबाट सेभियामाम्याड्रिड (एएफपी) स्पेनी मध्यपंक्तिका खेलाडी इस्कोले आइतबार सेभियासँग दुई वर्षको अनुबन्ध गरेका छन् । जुनयता रियल म्याड्रिडसँग उनको अनुबन्ध समाप्त भएको थियो र पछिल्ला समय बिनामूल्य सरुवा बजारमा उपलब्ध थिए । सेभियाले भनेको छ, हामीले इस्कोसँग अनुबन्ध गरेका छौं र उनी हाम्रो टिममा भित्रिएका तेस्रो नयाँ खेलाडी हुनेछन् ।इस्को सोमबार चिकित्सकीय परीक्षणबाट गुज्रिनेछन् । त्यस अगाडि सेभियाले गालातासारेबाट डिफेन्डर मार्कोलाई अनुबन्ध गरेको थियो । यस्तै एलेक्स टेलेस ऋणमा म्यानचेस्टर युनाइटेडबाट सेभिया आएका छन् । स्पेनका लागि ३८ पल्ट खेलेका छन् र अब उनी रियलका पूर्वप्रशिक्षक जुलेन लोपेटेगुइको नेतृत्वमा खेल्नेछन् ।मालागाबाट रियलमा नौ वर्ष अगाडि आबद्ध भएका ३० वर्षीय इस्कोले बर्नाबाउ बसाइका क्रममा पाँच युरोपेली च्याम्पियन्स लिग, तीन स्पेनी ला लिगा र एक कोपा डेले रे उपाधि जिते । रियलमा कार्लो एन्सेलोटी आएपछि उनी पहिलो रोजाइका खेलाडी हुन छाडेका थिए । ढाडको दुखाइका कारण पछिल्लो सिजन उनले धेरै खेल्न भने पाएनन् ।"
राजाको लगातार दोस्रो शतक,हरारे (एएफपी) सिकन्दर राजाले अविजित १ सय १७ रन बनाएपछि जिम्बावेले तीन दिनमा दोस्रो ठूलो लक्ष्य पछ्याउँदै बंगलादेशमाथि आइतबार ५ विकेटको जित हात पारेको छ । जिम्बावेले यससँगै तीन एकदिवसीय अन्तर्राष्ट्रिय खेलको शृंखलामा २० को अविजित अग्रता लिएको छ । पाकिस्तानमा जन्मिएका राजाले १ सय २७ बलको इनिङ्समा ४ छक्का र ८ चौका प्रहार गरेका थिए । उनले कप्तान रेगिस चाकाब्भासँग पाँचौं विकेटमा २ सय १ रनको साझेदारी गरेपछि जिम्बावेले हरारेमा बंगलादेशले पहिला ब्याटिङ गरी बनाएको २९०९ को स्कोरलाई पन्छाएको हो । राजा र चाकाब्भाको शतकपछि जिम्बावेले हरारे स्पोर्ट्स क्लबमा १५ बल अगाडि लक्ष्य पूरा गरेको थियो । साकाब्भाले ७५ बल खेली १० चौका र २ छक्का प्रहार गर्दै १ सय २ रन बनाए । टोनी मुनिओन्गा १६ बलमा २ चौका र २ छक्का प्रहार गरी ३० रन बनाई अविजित रहे । नयाँ प्रशिक्षक डेव हजटनको नेतृत्वमा जिम्बावेको टोलीमा उल्लेखनीय सुधार भएको छ । जिम्बावेले शुक्रबार पहिलो खेलमा बंगलादेशलाई ५ विकेटले नै पराजित गर्दा ३ सय ७ रनको विजय लक्ष्य पूरा गरेको थियो । त्यसमा पूर्वकप्तान राजाले १ सय ९ बलमा अविजित १ सय ३५ रन बनाएका थिए । अर्को खेलमा उनको नजर लगातार तेस्रो खेलमा शतक हुनेछ । अफगानिस्तानसँग एकदिवसीय अन्तर्राष्ट्रिय र ट्वान्टी२० अन्तर्राष्ट्रिय शृंखलामा ३० को क्लिनस्विप हार बेहोरेपछि राष्ट्रिय टोलीका पूर्वब्याटिङ स्टार हजटनलाई जिम्बावेको प्रशिक्षकको जिम्मेवारी दिइएको थियो । उनी प्रशिक्षक भएर आएयता जिम्बावेले अहिले एकदिवसीय अन्तर्राष्ट्रिय वरीयतामा आठौं स्थानमा रहेको बंगलादेशमाथि लगातार दुई खेल जितेको हो । अक्टोबरमा अस्ट्रेलियामा हुने ट्वान्टी२० विश्वकपको तयारी गरिरहेको जिम्बावेले हजटनको प्रशिक्षणमा एकदिवसीय र ट्वान्टी२० अन्तर्राष्ट्रियमा गरी १० खेलमा ९ मा जित हात पारिसकेको छ । हजटनले आफ्ना खेलाडीलाई विपक्षी जस्तोसुकै भए पनि उनीहरूसँग नडराउन र गल्ती नगर्न निर्देशन दिने गरेका छन् ।
भारतलाई ट्वान्टी२० शृंखला,"लउडरहिल, अमेरिका (एएफपी) अबको ट्वान्टी२० विश्वकपका लागि प्रभावशाली तयारी गर्ने क्रममा भारतले शनिबार वेस्टइन्डिजलाई चौथो खेलमा पराजित गर्दै पाँच खेलको शृंखला आफ्नो पक्षमा पारेको छ । फ्लोरिडाको ब्रोडवार्ड कन्ट्री स्टेडियममा भएको खेलमा भारत ५९ रनले विजयी रह्यो ।रोहित शर्माको भारतले पहिले ब्याटिङ गर्दै पाँच विकेटमा १ सय ९१ रन बनाएपछि त्यसलाई रक्षा गर्ने क्रममा वेस्टइन्डिजलाई १९१ ओभरमा १ सय ३२ रनमा अलआउट गरेको थियो । अमेरिकामा रहेका आफ्ना समर्थकमाझ प्राप्त यस जितपछि भारतले शृंखलामा ३१ को अग्रता लिएको छ ।भारतका लागि अर्सदीप सिंह सबैभन्दा सफल बलर रहे । बायाँ हाते मिडियम पेसरले आफ्नो उत्कृष्ट बलिङ पेस गर्ने क्रममा १२ रन मात्र खर्चेर तीन विकेट लिए । त्यस अगाडि भारतका लागि ऋषव पन्तले ३१ बलमा ४४ रन बनाए । खेलपछि कप्तान शर्माले भने, जितको अन्तर धेरै देखिए पनि यो सजिलो भने रहेन किनभने परिस्थिति दुवै टिमका लागि प्रतिकूल थियो ।"
