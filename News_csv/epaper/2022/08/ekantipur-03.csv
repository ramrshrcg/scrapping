शीर्षक,विवरण
जबराले खनेको जगमा सर्वोच्च विवाद,"एक मात्र बोलपत्रलाई सारभूत रूपमा प्रभावग्राही मानेर स्वीकृत गर्दा प्रतिस्पर्धा सीमित भई निर्माण कार्यको स्वीकृत लागत अनुमानको हाराहारी अर्थात् ०३९ प्रतिशत मात्र न्यून रकमको ठेक्का स्वीकृत भएकाले खरिद कार्य प्रतिस्पर्धी एवं मितव्ययी भन्न सकिने अवस्था रहेन, प्रतिवेदनमा छ । महालेखाको टिप्पणी आउनुअघि नै अख्तियारमा यसबारे उजुरी परिसकेको थियो । अख्तियारले फाइल माग्दा सर्वोच्चका रजिस्ट्रार नारायणप्रसाद पन्थीले गत वैशाख १६ मा प्रधानन्यायाधीशको निर्णयसमेतका आधारमा बोलपत्र स्वीकृत गरिएको र प्रधानन्यायाधीशबाट निर्णय भएको विषयमा संवैधानिक परिषद् वा संसद्को समितिबाहेक अन्य निकायबाट छानबिन हुन नसक्ने व्यहोराको पत्र लेख्दै अख्तियारलाई रोक्न खोजेका थिए । अख्तियारलाई जवाफ दिँदा रजिस्ट्रारले आफूसँग परामर्श नगरी पत्र पठाएको थाहा पाएपछि कामु प्रधानन्यायाधीश कार्कीले गत असार २९ मा निजी सचिवालयबाट अर्को पत्र पठाउन लगाएर नयाँ भवन निर्माणमा भएका अनियमितताका सम्बन्धमा अनुसन्धानमा भएको प्रगतिबारे जानकारी माग गर्दै १५ दिनभित्र छानबिन सक्न निर्देशनसमेत दिएका छन् ।रजिस्ट्रारले पठाएको पत्रका कारण अन्योलमा नपर्न पनि उनले अख्तियारलाई स्पष्ट निर्देशन दिएका छन् । गत वैशाख १६ मा पठाइएको पत्रबाट कुनै असमञ्जस्यताको स्थिति रहनुपर्ने अवस्था नरहेको र आवश्यक पत्राचार प्रधानन्यायाधीशको निजी सचिवालयमै गर्न भनिएको छ ।सर्वोच्चका मुख्य रजिस्ट्रारले प्रधानन्यायाधीशसँग परामर्श नगरी अख्तियारलाई जवाफ पठाएको र लगत्तै कामु प्रधानन्यायाधीश कार्कीले निजी सचिवालयबाट अख्तियारलाई पत्राचार गरेपछि अदालतभित्र तरंग सिर्जना भएको छ । यसले न्यायालय र न्यायाधीशसमेत जोडिएका भ्रष्टाचारजन्य विषयमा अख्तियारको क्षेत्राधिकार रहन्छ वा रहन्न भन्ने बहस निम्तिएको छ भने अर्कातर्फ सर्वोच्च अदालतकै न्यायाधीशहरू आफूहरूसँगको परामर्शबिना कामु प्रधानन्यायाधीशले अख्तियारलाई निम्त्याएकामा असन्तुष्ट छन् । उनीहरूले गत शुक्रबार कामु प्रधानन्यायाधीश कार्कीलाई भेटेर यस विषयमा पूर्ण बैठक (फुल कोर्ट) मा छलफल गर्न माग गरेका छन् । सर्वोच्चका न्यायाधीशहरूका बीचमा यस विषयमा दुईथरी धारणा देखिएको छ । एकथरी न्यायाधीश अख्तियारका लागि संविधानले नै स्पष्ट सीमा कोरेकाले प्रधानन्यायाधीशको सचिवालय वा अन्य कुनै निकायले चाहेर पनि अख्तियारलाई संविधानले कोरेको सीमाभन्दा अगाडि जान दिन नसक्ने र कुनै पनि तहका अदालतका न्यायाधीश अख्तियारको क्षेत्राधिकारमा नपर्ने बताउँछन् । यस्तो दृष्टिकोण राख्ने न्यायाधीशहरूका अनुसार सर्वोच्च अदालतका न्यायाधीश संलग्न अनियमितता वा भ्रष्टाचारका विषय संसद्को क्षेत्राधिकारमा पर्छन् भने उच्च अदालत र जिल्ला अदालतका न्यायाधीश संलग्न विषय न्यायपरिषद्को क्षेत्राधिकारमा । उनीहरूलाई न्यायपरिषद्ले नै अनुसन्धान गरी विशेष अदालतमा भ्रष्टाचार मुद्दा चलाउन सक्ने व्यवस्था न्यायपरिषद् ऐनमा राखिएका कारण अख्तियारको क्षेत्राधिकार अस्वीकार गरिएको हो । सर्वोच्चमै कामु प्रधानन्यायाधीश कार्कीलगायत अर्काथरी न्यायाधीशहरू भने इजलास सञ्चालन र निर्णयमा न्यायाधीश स्वतन्त्र हुने भएपछि भवन निर्माण वा सार्वजनिक खरिदजस्ता विषयमा उनीहरूलाई त्यस्तो उन्मुक्ति नहुने दाबी गर्छन् । अन्य सार्वजनिक कार्यालयजस्तै अदालतका खरिदमा पनि अनुसन्धान गर्ने अधिकार अख्तियारलाई भएको उनीहरूको मान्यता छ । कार्कीको सचिवालयले अख्तियारलाई लेखेको पत्रमा स्पष्ट भनिएको छ, सार्वजनिक खरिद ऐन तथा नियमावलीले गरेका व्यवस्थाबमोजिम काम भएका छन्छैनन् ? सूक्ष्म रूपमा अध्ययन गर्ने जिम्मेवारी र दायित्व आयोगकै हो, यो कुरा आयोगले स्पष्ट रूपमा बुझेकै हुनुपर्छ ।फरक दृष्टिकोणका कारण कामु प्रधानन्यायाधीश कार्की र अन्य न्यायाधीशबीच विश्वासकै संकट देखिन थालेको छ । प्रधानन्यायाधीश चोलेन्द्रशमशेर जबरालाई पदमुक्त गराउन सँगै आन्दोलन गरेका उनीहरूबीच अहिले अविश्वास बढेको छ । न्यायाधीशहरूबीचको यस विवादमा सर्वोच्च अदालत बार एसोसिएसनले पनि चासो देखाएको छ । सोमबार सर्वोच्च बारले कामु प्रधानन्यायाधीश कार्कीलाई भेटेर ध्यानाकर्षण भएको जनाएको छ । हामीले सर्वोच्च अदालतका न्यायाधीश जोडिएका भ्रष्टाचार मुद्दासमेत अख्तियारबाट हेर्न संविधानले नै रोक लगाएकाले त्यसलाई संसद्ले टुंगो लगाउनुपर्ने, जिल्ला र उच्च अदालतका न्यायाधीश जोडिएका अनियमितता र भ्रष्टाचारका मुद्दा न्यायपरिषद्ले टुंग्याउनुपर्ने र जुनसुकै तहको न्यायालयका कर्मचारी संलग्न मुद्दा अख्तियारले अनुसन्धान गरी मुद्दा दर्ता गर्ने गरी टुंग्याउन उचित हुने राय कामु प्रधानन्यायाधीश कार्कीलाई दियौं, सर्वोच्च बारका अध्यक्ष तथा वरिष्ठ अधिवक्ता पूर्णमान शाक्यले भने । उता अख्तियारले भने आफूलाई सर्वोच्च अदालतबाट दुईवटा पत्र आएको जनाउँदै प्रारम्भिक अनुसन्धान प्रक्रिया अगाडि बढाएको बताएको छ । एक आयुक्तले भने, कागजातलगायत प्रमाण संकलनको काम भइरहेको छ । कामु प्रधानन्यायाधीशको निजी सचिवालयले १५ दिनभित्र अनुसन्धान सक्न भनेको विषयमा उनले भने, प्रारम्भिक अवस्थामा रहेकाले अनुसन्धान यति दिनभित्र टुंगिन्छ भन्न सकिने अवस्था छैन, अनुसन्धान हुँदै जाँदा लामो समय पनि लाग्न सक्छ । त्यस्तै सर्वोच्च अदालतको भवन निर्माणको बोलपत्र स्वीकृत गर्नेक्रममा कुनै अनियमितता भएको थियो वा थिएन ? भएको थियो भने त्यसलाई अख्तियारले छानबिन गरी मुद्दा दर्ता गर्ने हो वा त्यसको प्रतिवेदन सर्वोच्च अदालत, संसद् वा न्यायपरिषद्लाई दिने हो भन्ने प्रश्न अहिले बहसमा छन् । अझ, सर्वोच्च अदालतका न्यायाधीशहरू ठेक्कापट्टा, सामान खरिद वा यस्तै प्रकृतिका अन्य न्याय सम्पादनभन्दा बाहिरका कार्यमा किन संलग्न हुन्छन् ? न्यायाधीशलाई न्यायिक कार्यमा मात्र सीमित गर्न किन नसकिने हो र पछिल्लो समय न्यायिक कार्यभन्दा बाहिरका काममा संलग्न हुन न्यायाधीशहरूलाई केले आकर्षण गरिरहेको छ जस्ता गम्भीर प्रश्न पनि उब्जिएका छन् । न्यायपालिकाप्रति समग्र जनआस्था बढाउने वा खस्काउने यस्ता प्रश्नको जवाफ खोज्नुपर्ने बेला भएको विज्ञहरू बताउँछन् । सर्वोच्च अदालतले विकास गरेका नजिर प्रकाशन गर्ने समितिमा न्यायाधीश चाहिन्छ । त्यस्तै मेलमिलाप समितिमा पनि न्यायाधीश चाहिन्छ । त्यसबाहेकका अन्य समितिमा न्यायाधीश बस्नु पर्दैन, सर्वोच्च बारका अध्यक्ष वरिष्ठ अधिवक्ता शाक्यले भने, भवन निर्माण, गाडी वा सूचना प्रविधिका करोडौंका सामग्री खरिद गर्ने काममा न्यायाधीश आफैं बसेर भ्रष्टाचार गर्ने नियत राखेपछि अहिलेको समस्या आएको हो । यस्ता काम प्रशासनलाई जिम्मा दिन सकिन्छ । त्यसमा गडबडी भए प्रधानन्यायाधीशले नै कारबाहीका लागि अग्रसरता लिन सक्छ । शाक्यले खरिद समितिमा आफू नबसेर त्यसको जिम्मा रजिस्ट्रारलाई दिएका पूर्वप्रधानन्यायाधीश रामप्रसाद श्रेष्ठको सम्झना गरे । रजिस्ट्रार नेतृत्वको समितिले गाडी खरिद गर्दा त्यो बेला पनि विवाद आएको थियो तर प्रधानन्यायाधीश आफैंले चासो देखाएर त्यसलाई नियन्त्रण गर्नुभएको थियो, उनले भने, अहिले प्रधानन्यायाधीश चोलेन्द्रशमशेर जबरा आफैं खरिद समितिको संयोजक भएर एकबाहेक अन्य निर्माण कम्पनी अयोग्य हुने गरी छनोट मापदण्ड बनाएका कारण समस्या आएको हो । संविधानविद् विपिन अधिकारी त भवन निर्माण र मर्मत जस्ता विषय सहरी विकास तथा भवन निर्माण विभागलाई दिँदा फरक नपर्ने बताउँछन् । अदालतको स्वतन्त्रता कायम गर्न न्यायालयले आफूलाई चाहिने बजेट स्वःमूल्यांकन गरेर माग गर्ने र अर्थमन्त्रीले प्रधानन्यायाधीशलाई भेटेर त्यसको सुनिश्चित गरिदिने अभ्यास सुरु भएको थियो, अहिले अदालत बजेटका लागि आफैं घरदैलो गर्नुपर्ने अवस्थामा पुगेको छ, उनले भने, न्यायाधीशहरू आफैं ठेक्कापट्टामा संलग्न हुन थालेपछि बिग्रिएको हो । अब अदालत आफैं अग्रसर हुनुपर्ने कारण छैन । आफ्नो आवश्यकता यो हो भनेर माग गर्ने हो । निर्माण सकेर हस्तान्तरण गर्ने बेलामा आफूहरूको स्पेसिफिकेसन पूरा भयो कि भएन भनेर जाँच गर्ने हो । बाँकी काम सहरी विकास मन्त्रालयको कार्यक्षेत्रमा छाडिदिँदा हुन्छ । छिमेकी भारतमा न्यायालयसँग सम्बन्धित भवन निर्माणलगायत काम गर्न राष्ट्रिय न्यायिक पूर्वाधार प्राधिकरण (नेसनल जुडिसिएल इन्फ्रास्ट्रक्चर अथोरिटी) प्रस्ताव गरिएको छ । नेपालमा पनि कार्यकारीअन्तर्गतको निकायलाई न्यायालयको सम्पूर्ण निर्माणको जिम्मा सिधै दिन नखोजे अदालतकै प्रशासकीय कर्मचारीको नेतृत्वमा बन्ने त्यस्तै कुनै संरचना उपयोगी हुन सक्ने विज्ञहरूको भनाइ छ । अदालतले हालसम्म बनाएका भवनहरूमा गुणस्तर कायम नभएको देखिएको छ । अदालतको क्षमता र अनुभव दुवै नभएको निर्माणको क्षेत्र बोकिरहनु उपयुक्त देखिँदैन, अधिकारीले भने । उच्च र जिल्ला अदालतहरू दुवै तह संवैधानिक मान्यता प्राप्त निकाय हुन् । त्यहाँ आवश्यक पर्ने संरचनालाई पूर्ण रूपमा केन्द्रीकृत गरेर सर्वोच्च अदालतको नियन्त्रणमा राखिएको छ । यसले एकातर्फ देशैभरको भवन निर्माण र मर्मतको भार सर्वोच्च अदालतमा थपेको छ भने अर्कातर्फ प्रधानन्यायाधीशलाई गृहजिल्लामा बडेबडे भवन निर्माण गर्ने मोहमा फसाएको छ । सर्वोच्चका न्यायाधीशहरूलाई यसै पनि मुद्दाको कार्यबोझ बढी छ । सम्पूर्ण न्यायालयको प्रशासकीय प्रमुखका रूपमा काम गर्ने प्रधानन्यायाधीशको कार्यबोझ न्यायपरिषद्मा त्यत्तिकै छ । नेपाल बारका पूर्वमहासचिव सुनील पोखरेल अदालत न्यायिक कार्यमै केन्द्रित हुनुपर्ने बताउँछन् । अदालतको आवश्यकता के हो ? कति तलाको, कति कोठाको, कस्तो प्रविधि जोडिएको भवन चाहिने हो ? मापदण्ड दिऔं तर निर्माणमा अब आफैं अगाडि नसरौं, उनले भने, भवन निर्माणमा न्यायालयको अनुभव र भिजन केही रहनेछ भन्ने सिद्ध भइसक्यो । न्यायालय न्यायिक कार्यमा भन्दा कार्यकारीले गर्ने काममा रमाउन थालेको आभास भएको छ । अब आफ्नै काममा फर्कनुपर्छ ।"
२१ वर्षपछि जागिरमा पुनर्बहाली,"शिक्षक रामप्रसाद लामिछानेका अनुसार देशैभरका विस्थापित शिक्षकको विषयमा विस्थापित अवस्थाको पनि सेवा सुविधासहित पुनर्बहाली गर्न सर्वोच्च अदालतले गत वर्ष भदौ १५ मा आदेश दिएको थियो । तर सरकारले पुनरावलोकनका लागि भन्दै पुनः सर्वोच्चमा निवेदन दिएकामा उक्त निवेदन गत सोमबार खारेज भएको छ । यस्तै, विस्थापित हुने बेला प्राथमिक तह तृतीय श्रेणीमा रहेका अन्य चार शिक्षक पनि पुनर्बहाली भएका छन् । उनीहरूले पनि अन्य शिक्षकसरह उमेरको हदबन्दी लाग्ने समय ६० वर्ष पूरा नहुन्जेलसम्म शिक्षण गर्न पाउने इकाइ प्रमुख लामिछानेले बताए ।"
हातहातमा मल्टिप्लेक्स,"एसियामा राम्रै, भारतमा खस्किँदोएसियाली देशहरूमा नेटफ्लिक्सले राम्रै प्रगति गरिरहेको देखिन्छ । सशुल्क सदस्यता लिनेको संख्या एसिया प्यासिफिक क्षेत्रमा बढिरहेको द बिजनेस स्ट्यान्डर्ड अनलाइनले जनाएको छ । सन् २०२१ को डिसेम्बरमा नेटफ्लिक्सले भारतमा मोबाइलबाट नेटफ्लिक्स चलाउनेलाई सदस्यता शुल्क २५ प्रतिशत घटाएर मासिक १ सय ४९ भारु बनाइदिएको थियो । यसले गर्दा एसिया प्यासिफिक क्षेत्रबाट प्राप्त हुने आम्दानीमा २ प्रतिशत कम भएको नेटफ्लिक्सको तथ्यांक छ । जापान, फिलिपिन्स, ताइवानमा नेटफ्लिक्स चलाउनेको संख्या सन्तोषजनक रहे पनि भारत खस्किँदो अवस्थामा पुगेको छ । भारतमा हाल ५५ लाख रहेको बताइन्छ । त्यहाँ डिज्ने हटस्टारका सब्स्क्राइबर ५ करोड र अमेजन प्राइम भिडियोका सब्स्क्राइबर २ करोड अनुमान गरिएको छ । हामीकहाँ ओटीटीका ग्राहकको संख्या कति छ भन्ने तथ्यांक छैन । तर, यहाँ क्यास सर्भर भएका प्लाटफर्मको ब्यान्डविथ खपतबारे नेपाल दूरसञ्चार प्राधिकरणको तथ्यांकले नेटफ्लिक्स, अमेजन, युट्युबका ग्राहक प्रशस्तै रहेको औंल्याउँछन् । २०७६७७ मा ओटीटीको बजार उत्कर्षमा रहेका बेला हामीकहाँ अन्तर्राष्ट्रिय ब्यान्डविथ खपत औसतको भन्दा दोब्बर बढी थियो । गुगल, अमेजन, नेटफ्लिक्सजस्ता कम्पनीले दिने सेवाका लागि ब्यान्डविथ खपत धेरै भइरहेको तथ्यांकले देखाएको थियो । त्यो बेला गुगलमा ३३३ प्रतिशत, नेटफ्लिक्समा २६ प्रतिशत, अमेजनमा ०७ प्रतिशत ब्यान्डविथ खपत भएको प्राधिकरणको तथ्यांक थियो ।अन्तर्राष्ट्रिय ब्यान्डविथ खरिद र ग्राहक सदस्यताका लागि हाम्रोबाट राम्रै रकम बाहिरने गरेको छ । तसर्थ, सरकारले नेपालमा सेवा दिएर आम्दानी गरेबापत ओटीटी प्लाटफर्मलाई पनि करको दायरमा ल्याउन खोजिरहेको छ । आन्तरिक राजस्व विभागले २२ असारमा विद्युतीय सेवा कर (डिजिटल सर्भिस ट्याक्स) सम्बन्धी कार्यविधि, २०७९ र गैरबासिन्दा व्यक्तिले प्रदान गर्ने विद्युतीय सेवामा मूल्य अभिवृद्धि करसम्बन्धी कार्यविधि, २०७९ जारी गरेको थियो । त्यसमा विदेशी सेवा प्रदायक (युट्युब, टिकटक आदि) वा गैरबासिन्दा व्यक्तिले नेपालका उपभोक्तालाई उपलब्ध गराएको विद्युतीय सेवा (विज्ञापन, चलचित्र, टेलिभिजन, संगीत, ओभर द टप, गेमिङ आदि) को कारोबार मूल्यमा २ प्रतिशतका दरले सेवा कर लगाउने व्यवस्था छ । तर, यसको कार्यान्वयन कसरी गरिन्छ भन्नेमा सरकारले जवाफ दिएको छैन ।(एजेन्सीको सहयोगमा)"
"अविरल वर्षाले बाढी, पहिरोमा परिवारै सखाप","घनश्याम खड्का (म्याग्दी), मनोज पौडेल (कपिलवस्तु), नारायण शर्मा र नवीन पौडेल (नवलपरासी)"
बस्तीमा कोसी पस्ने त्रास,"(राजविराजउदयपुर)  पहाडी क्षेत्रमा लगातारको वर्षाका कारण सप्तकोसी नदीमा जलस्तर बढेपछि कटान र ओभरफ्लोका कारण सप्तरी र उदयपुरका तटीय बस्तीमा जोखिम बढेको छ । उदयपुरको बेलका नगरपालिका८ डुम्रिबोटेनजिक नदी बस्तीतर्फ सोझिने खतरा छ । उक्त स्थानमा बाढीले जमिन कटान बढे बेलका नगरसहित सप्तरीसम्म प्रभावित हुन्छ । बेलका८ मा कोसी नदी बस्तीतर्फ सोझिएर पुरानो धारमा पस्ने अवस्था आउन सक्ने भएकाले स्थानीय त्रसित छन् । वर्षाका कारण मंगलबार पानीको सतह बढेको र पछिल्ला केही वर्षयता कोसीको धार पश्चिमतर्फ धकेलिएकाले नदी बस्ती पस्ते खतरा बढेको हो । जलस्रोत तथा सिँचाइ विभागका उपमहानिर्देशक कृष्णप्रसाद नेपालले कोसी नदीको जलस्तर बढ्दा उदयपुरको बेलका नगरनजिक असहज स्थिति आएको बताए । अहिले २ लाख २५ हजार क्युसेक प्रतिसेकेन्डका दरले वहाब छ, जुन वहाब बढी हो, उनले भने, ओभरफ्लो हुन सक्ने स्थिति छ, आपत्कालीन रोकथामका काम भइरहेको छ ।यसअघि गत असारमा पनि उक्त स्थानमा समस्या हुँदा विभागले रोकथामको काम गरे पनि स्थायी समाधान हुन सकेको थिएन् । नदी बस्तीतर्फ सोझिने खतरा बढेपछि अहिले बेलका३ का स्थानीयवासी सुरक्षित स्थानतर्फ सर्न थालेको नगरप्रमुख अशोक कार्कीले बताए । बाढी प्रभावित हुन सक्ने क्षेत्रका स्थानीयलाई सुरक्षित स्थानमा जान माइकिङसमेत गरिएको छ । पूर्वी पहाडमा लगातारको वर्षासँगै सप्तकोसीमा आएको बाढीले पश्चिम तटीय क्षेत्रमा दुई सातायता कटान तीव्र पारेको थियो । बाढी बस्तीतर्फ सोझिए पश्चिम तटीय क्षेत्रका २० हजारभन्दा बढी जनसंख्या विस्थापनको जोखिममा पर्नेछन् । कोसी छिर्दा उदयपुरको बेलका नगरको १, २, ३, ८ र ९ वडाको धौरीटापु, श्रीलंका टापु, भागलपुर, करैया, तपेश्वरीलगायका बस्तीका १ हजार ७ सय परिवारका २० हजार बढीको बसोबास जोखिममा पर्नेछ । त्यसैगरी सप्तरीको सप्तकोसी र कञ्चनरूप नगरपालिकासाथै सुनसरीमा समेत क्षति पुग्ने खतरा छ । अहिले कटान गरिहेको डुम्रिबोटे क्षेत्र रोक्न सकिएन भने जोखिम निश्चित रहेको बेलका नगरप्रमुख कार्कीले बताए । २०४५ सालअघि कोसी ७ नम्बर स्पर दक्षिण डुम्रिबोटे हुँदै बग्ने गरेको स्थानीय बताउँछन् ।कोसीले अब डुम्रिबोटेमा ७८ मिटर मात्रै कटान गरेमा जोखिम हुन्छ, नगरप्रमुख कार्कीले भने, तर अहिले कटान रोक्नका लागि स्थानीय, प्रदेश र संघीय सरकारले प्रयास गरिहेको छ । सिँचाइ विभाग, राष्ट्रिय विपद् जोखिम न्यूनीकरण तथा व्यवस्थापन प्राधिकरण, स्थानीय बासिन्दा, नगरपालिका कटान रोक्ने प्रयास गरिरहेको उनले बताए । सप्तकोसीमा सतह बढेपछि तटबन्ध छेउका सप्तरीका बस्तीमा हाई अलर्ट गरिएको छ । पानीको अत्यधिक चाप रहेको सप्तरीको हनुमाननगर कंकालिनी १४ डलवा र १३ को गोबरगाढालाई उच्च सतर्क पारिएको सप्तरीका एसपी अभिनारायण काफ्लेले बताए । उक्त क्षेत्रमा सुरक्षाकर्मी परिचालन गरी कोसीको पश्चिमी तटबन्धको निगरानी गर्ने काम भइरहेको छ ।"
साढे २२ लाख रुपैयाँसहित उपसचिव पक्राउ,"काठमाडौं (कास) संस्कृति, पर्यटन तथा नागरिक उड्डयन मन्त्रालयका उपसचिव प्रमोद नेपाल साढे २२ लाख रुपैयाँसहित पक्राउ परेका छन् । सेवाग्राहीबाट घूसबापत लिएको ६ लाख रुपैयाँसहित नक्साल (नागपोखरी) को एक होटलबाट उपसचिव नेपाललाई अख्तियार दुरुपयोग अनुसन्धान आयोगको टोलीले समातेको थियो । पछि उनले प्रयोग गर्ने बा१झ ९९४६ नम्बरको सरकारी गाडी खानतलासी गर्दा थप साढे १६ लाख रुपैयाँ फेला परेको थियो । उक्त रकम पनि सेवाग्राहीबाटै घूसबापत लिएको आशंका अख्तियारले गरेको छ । एक पर्यटन व्यवसायीले प्याराग्लाइडिङ सञ्चालन अनुमतिका लागि मन्त्रालयमा निवेदन दिएपछि उपसचिव नेपालले फाइल अड्काएर घूस रकम मोलमोलाइ गरेको आरोप छ । पटकपटक फाइल अघि बढाउन आग्रह गर्दा ६ लाख मागेपछि सेवाग्राहीले अख्तियारलाई खबर गरेका थिए । त्यसपछि निगरानी गरिरहेको अख्तियार टोलीले मंगलबार दिउँसो घूस लिँदालिँदै नेपाललाई पक्राउ गरेको हो ।"
टाँकमा सुन !,काठमाडौं (कास) हाफ पाइन्टमा सुनको टाँक बरामद भएपछि मंगलबार भारतीय नागरिक डेभिड मक्करलाई त्रिभुवन अन्तर्राष्ट्रिय विमानस्थलबाट पक्राउ परेका छन् । थाई स्माइल एयरलाइन्सको उडानमार्फत बैंककबाट काठमाडौं अवतरण गरेका उनले ल्याएको ५ वटा हाफ पाइन्टभित्र अस्वाभाविक संख्यामा जडान गरिएका टाँकभित्र ससानो रिङ बनाएर ३५ लाख रुपैयाँ बराबरको ४ सय २६ ग्राम सुन लुकाई ल्याएको फेला परेको विमानस्थल भन्सार कार्यालय प्रमुख महेश भट्टराईले बताए ।
तस्बिरको 'जगमा सम्पदा पुनर्निर्माण,"(काठमाडौं)  हनुमानढोका दरबार क्षेत्रको विष्णु मन्दिर जगैसम्म भत्काएर पुनर्निर्माण भइरहेको छ । यो मन्दिर निर्माण गर्दा जुन शैलीमा भएको थियो, त्यही शैलीमा पुरातत्त्व विभागले पुनर्निर्माण गरिरहेको हो । १९९० सालको भूकम्पअघि खिचिएको तस्बिरका आधारमा पुनर्निर्माण हुन लागेको हनुमानढोका दरबार संग्रहालय विकास समितिका कार्यकारी निर्देशक सन्दीप खनालले बताए । पुरानो तस्बिरमा मन्दिर शिखर शैलीको देखिन्छ । पाटनको कृष्ण मन्दिर जस्तै देखिने यो विष्णु मन्दिर ढुंगैढुंगाले बनेको छ । इतिहासकार गौतमबज्र बज्राचार्यले हनुमानढोका राजदरबार मा उल्लेख गरेअनुसार १९९० सालको भूकम्पले भत्काएपछि यो मन्दिरको स्वरूप बिगारेर बनाइयो । पहिला निकै सुन्दर देवल थियो, उनले लेखेका छन्, अहिलेको मन्दिरको स्वरूप भने भद्दा छ । २०६८ को भूकम्पका क्षतिग्रस्त बनेको यो मन्दिर २०७२ को भूकम्पबाट जोगियो । त्यही बेलादेखि मन्दिरमा टेको लगाएर राखिएको थियो ।तस्बिरअनुसार ढुंगाको सिँढी चढेर माथि पुगेपछि मन्दिरको पहिलो तला सुरु हुन्छ । पछि बनाइएको मन्दिरमा पनि सिँढी चढेरै पहिलो तला सुरु भएको छ । तर पहिलो तला र दोस्रो तला पूरै बिगारिएको छ । मन्दिरको गजुर राख्ने भाग भने पछिल्लो मन्दिरको पनि शिखर शैलीजस्तै बनाइएको थियो । पछिल्लो मन्दिरमा माथि कौशी जस्तो बनाइएको छ । पुरानोमा यस्तो थिएन । पुरानो मन्दिरमा लहरै ससाना शाखा मन्दिर बनाएका ठाउँमा पछि कौशी बनाइएको थियो । अब यो मन्दिर घुम्दा पाटन कृष्ण मन्दिरकै झल्को आउनेछ, खनालले भने, हुनमानढोकामा ढुंगाको मन्दिर यही एउटा हुनेछ । स्वरूप र शैली सबै हिसाबले अब राम्रो हुन्छ । ललितपुर र भक्तपुरमा भने ढुंगाका मन्दिर छन् । पुरानो तस्बिर वा स्केचका आधारमा सम्पदालाई पुरानै शैलीमा लैजाने अभ्यास रानीपोखरीबाट सुरु भएको हो । २०७२ को भूकम्पपछि पहिलोपल्ट पुरानो चित्रका आधारमा रानीपोखरीबीचको बालगोपाल मन्दिर पुनर्निर्माण गरिएको थियो । प्रताप मल्लले १७२७ सालमा बनाएको रानीपोखरीको यो मन्दिर समयक्रममा पुनर्निर्माण हुँदै आएको थियो । प्रताप मल्लले बनाएको मन्दिर भत्किएपछि जंगबहादुर राणाले सन् १८५१ मा भत्काएर प्राचीन स्वरूप बिगारेर अर्कै शैलीको बनाए । रानीपोखरी अध्ययन समितिले तयार पारेको प्रतिवेदनअनुसार जंगबहादुरले शिखरशैलीको मन्दिरलाई गुम्बज शैलीको बनाए । जंगबहादुरले बनाएको मन्दिर पनि १९९० सालको भूकम्पले क्षति पुर्यायो । राणा प्रधानमन्त्री जुद्धशमशेरले यसको पुनर्निर्माण गर्दै गुम्बज शैलीकै बनाए तर जंगबहादुरले बनाएको भन्दा फरक शैलीमा । जंगबहादुरले छाने शैलीको गुम्बज शैली बनाएकामा जुद्धशमशेरले प्याज आकारको बनाएको प्रतिवेदनमा उल्लेख छ । जुद्धशमशेरले पुनर्निर्माण गरेको मन्दिर २०७२ को भूकम्पमा क्षतिग्रस्त बन्यो । हाल यसलाई प्रताप मल्लकै पालाको ग्रन्थकुट (शिखर) शैलीबाट पुनर्निर्माण गरिएको छ । ग्रन्थकुट शैलीमा फर्काउने काम चित्रलाई आधार बनाएर गरिएको हो । सन् १८४५ मा तत्कालीन पर्सियाका राजकुमार बाल्डमार नेपाल घुम्न आउँदा साथमै आएका कलाकारले चित्र बनाएका थिए । त्यही चित्र कान्तिपुरमा प्रकाशित भएपति बहस सुरु भएको थियो । पछि अध्ययन टोलीले त्यही चित्रलाई आधार मानेर ग्रन्थकुट शैलीमै बनाउन सिफारिस गर्यो । समितिको सुझावअनुसार राष्ट्रिय पुनिर्निर्माण प्राधिकरणले दुई वर्षअघि रानीपोखरी पुनिर्निर्माण गरिसकेको छ । झन्डै आधा शताब्दी नामेट भएको ललितपुर पुल्चोकको समय फल्चाले पनि तस्बिरकै कारण नवजीवन पाएको छ । भत्किएको ४९ वर्षपछि ललितपुर महानगरपालिकाले फाल्चा पुनर्निर्माण गर्यो । गएको चैतमा मेयर चिरीबाबु महर्जनलेले फाल्चा उद्घाटन गरेका हुन् । त्यसक्रममा उनले भनेका थिए, तस्बिर थिएन भने यो फाल्चा फर्काउन सकिने थिएन । महानगरपालिका कार्यालय अगाडिको अशोक चैत्य छेउमै छ फाल्चा । इन्द्रजात्राको अवसरमा यहीं बसेर समय बजी वितरण गर्ने चलन छ । जात्रापर्वमा सांस्कृतिक गतिविधि गर्न र बटुवालाई बस्न बनाइएको फल्चा भत्किएपछि यो क्षेत्र हडपिएको थियो । २०२३ सालमा खिचिएको तस्बिर बोकेर प्रधानमन्त्री कार्यालयदेखि जिल्ला प्रशासन कार्यालयसम्म धाएको महर्जनले बताए । तस्बिरका आधारमा सम्पदालाई पुरानै अवस्थामा फर्काउन सक्नु सकारात्मक भएको सम्पदाविज्ञ बताउँछन् । फोटोबाट प्राचीन स्वरुपमा फर्काउनु सकारात्मक छ, वास्तुकलाविद् ज्ञानेश्वर देवकोटाले भने, इतिहासमा प्रमाणित सबैभन्दा पुरानो फोटोअनुसार बनाउन सकिन्छ । तर फोटोका आधारमा मात्र बनाउँदा पूरै प्राचीन शैलीमा जान नसक्ने देवकोटाले बनाए । मुख्य कुरा यसको नापजाँच थाहा हुँदैन । कति अग्लो, कति होचो भन्ने थाहा हुँदैन, उनले भने, फोटोअनुसार बनाउँदा पनि सम्पदाको प्रमाणित नाप नक्सा खोज्नुपर्छ । त्यहीअनुसार बनाउनुपर्छ । भेनिस चार्टरअनुसार बनाउनुपर्ने उनको सुझाव छ । यो चार्टअनुसार स्वरूप मात्र नभई निर्माण सामग्री, प्रविधि र शैली पहिला जस्तो थियो त्यस्तै हुनुपर्छ । भेनिस चार्टर भनेको सम्पदा संरक्षणका लागि अन्तर्राष्ट्रिय गाइडलाइन हो । सन् १९६४ मा पारित इन्टरनेशनल भेनिस चार्टरको गाइडलाइन विश्वभर अवलम्बन गर्नुपर्छ । रानीपोखरीको बालगोपाल पनि स्केचका आधारमा बनाइयो । तर यसको उचाइ पहिलाको जस्तो छैन, देवकोटाले भने, त्यसको स्वरूप मात्र बनाउने भन्दा पनि निर्माण सामग्री र प्रविधि परम्परागत हुनुपर्छ । तस्बिरले मात्र कुन निर्माण सामग्री प्रयोग भएको हो थाहा नहुन सक्छ ।सम्पदा पुनर्निर्माण गर्दा बनाउने स्थानको पनि यकिन हुनुपर्ने देवकोटा बताउँछन् । स्थान थोरै दायाँबायाँ परेमा इतिहासै फरक पर्न सक्छ । जग फरक पर्यो भने यसको प्राचीनता मेटिन सक्छ । यसको पुरानो भुइँतह तलमाथि पार्नुहुँदैन, उनले भने, इतिहासमा सम्पदा बन्ने भत्किने भइरहने हुँदा जमिनबाट कति माथि वा कति तल भन्ने कुराले धेरै कुराको अन्वेषण गर्न सहयोग पुग्छ ।"
सडकका विषयमा मेयरआईजीपी भनाभन,"ललितपुर (कास) नख्खुएकान्तकुना सडकमा लागू भएको वान वे (एकतर्फी) प्रहरीले हटाएको विषयलाई लिएर मेयर चिरीबाबु महर्जन र प्रहरी महानिरीक्षक धीरजप्रताप सिंहबीच फोनमा भनाभन परेको छ । प्रहरीले छापामार शैलीमा नख्खुएकान्तकुनाको वान वे हटाएको भन्दै महानगरपालिकाका मेयर महर्जनले उक्त क्षेत्रमा पुगेर पुनः लागू गराएका छन् । वान वे गरेपछि ट्राफिक व्यवस्थापन उपलब्धिमूलक भइरहेको थियो, आईजीपीको ठाडो निर्देशनमा महानगरले राखेको बोर्ड हटाएर दुईतर्फी गरिएछ, मेयर महर्जनले भने, फोनमा हाम्रो भनाभन नै भयो । स्थानीय सरकारले गरेको निर्णयलाई प्रहरीले हस्तक्षेप गरेको उनको भनाइ छ ।मंगलबार बिहान १० बजे प्रहरीले आफ्नो कार्यक्षेत्रमा महानगरले हस्तक्षेप गरेको भन्दै वान वे हटाएको थियो । आईजीपी सिंहकै निर्देशनमा प्रहरीले उक्त क्षेत्रको वान वे हटाएको महर्जन बताउँछन् । वान वे सुरु गरेपछि दुर्घटना र सवारी जाम शून्य भएको समेत उनको दाबी छ । महानगरले राम्रो काम गरेको भनेर स्थानीय खुसी भएका छन्, उनले भने, यसरी एकाएक छापामार शैलीमा प्रहरीले स्थानीय सरकारको काममा हस्तक्षेप गर्न मिल्दैन । वान वे लागू गर्नुअघि महानगरले काठमाडौं उपत्यका ट्राफिक प्रहरी कार्यालय, जिल्ला प्रहरी परिसर ललितपुर, ट्राफिक प्रहरी कार्यालय सातदोबाटो, प्रहरी प्रभाग सानेपा, ट्राफिक प्रहरी वृत्त जावलाखेल, ललितपुर महानगरपालिका वडा नम्बर ४ र नगर प्रहरी बल ललितपुरलाई पत्राचार गरेकोसमेत जनाएको छ । बढ्दो सवारी चापलाई ध्यानमा राखेर महानगरले साउन १० गतेबाट नख्खु पुलबाट गायत्री पेट्रोल पम्प हुँदै एकान्तकुनातर्फ आउने र भनिमण्डल चोकबाट नख्खु चोकतर्फ जाने चारपाङ्ग्रे सवारीसाधनलाई वान वे गरेको थियो । ट्राफिक विज्ञ, स्थानीयवासी तथा वडा र सरोकारवालाको सुझावअनुसार एकान्तकुना क्षेत्रमा सवारी आवागमन सहज बनाउन नख्खु पुलबाट गायत्री पेट्रोल पम्प हुँदै एकान्तकुनातर्फ आउने (२७९ मिटर) र भनिमण्डल चोकबाट नख्खुचोकतर्फ आउने (२५२ मिटर) क्षेत्र एकतर्फी गरिएको मेयर महर्जनले जानकारी दिएका छन् । महानगरले यसअघि झम्सिखेल, पाटनढोका, पाटन दरबार क्षेत्र वान वे बनाइसकेको छ ।"
बाँदर बदमासीले हैरान किसान,"वीरेन्द्र केसी (अर्घाखाँची), गगनशिला खड्का (गुल्मी), शमशेरविक्रम जीसी (प्यूठान), माधव अर्याल (पाल्पा), अगन्धर तिवारी (पर्वत), केदार शिवाकोटी (दोलखा) र रमेशचन्द्र अधिकारी (धनकुटा)"
हिंसापीडित शिक्षक हटाउन दबाब,"(झापा)  झापाको मेचीनगर७ गोमनसरीस्थित अरनिको माविकी एक महिला शिक्षकलाई चरित्रहीन भन्दै बर्खास्तीको मागसहित हस्ताक्षर संकलन भएको छ । दुई महिनाअघि ती शिक्षकले तत्कालीन प्रधानाध्यापक अग्नि घिमिरेले यौनजन्य दुर्व्यवहार गरेको घटना सार्वजनिक गरेकी थिइन् । त्यसपछि घिमिरेले राजीनामा दिएका थिए । घटना सेलाउन नपाउँदै अभिभावकको एक समूहले यौन दुर्व्यवहारबाट पीडितलाई नै बर्खास्त गर्न विद्यालय व्यवस्थापन समितिसमक्ष लिखित माग गरेको हो ।शिक्षिकालाई बिनाकारण दोषी देखाएर स्कुलबाट निकाल्ने प्रपञ्च सुरु भएको छ, एक शिक्षकले भने, हामी भने यसको तीव्र विरोधमा छौं । अघिल्लो घटनापछि लामो समय मानसिक पीडा भोगेकी उनी हाल थप पीडामा छिन् । मलाई किन चरित्रहीन करार गरेर निकाल्न खोजिएको हो, थाहा छैन, उनले कान्तिपुरसँग भनिन्, विद्यालयको मर्यादा र अनुशासनविपरीत कुनै काम गरेको भेटिएमा कारबाही होस् । चन्द्रकला भण्डारी, डिकबहादुर भट्टराईलगायत ७२ अभिभावकले तत्काल उनलाई विद्यालयबाट निष्कासन गर्न माग गरेका छन् । माग पूरा नभए बालबालिका विद्यालय नपठाउने र तालाबन्दी गर्ने चेतावनी पनि दिइएको छ । विद्यालय व्यवस्थापन समितिका अध्यक्षलाई स्थानीयले साउन १३ गते निवेदन बुझाएका थिए । निवेदनमा महिला शिक्षकलाई चरित्रहीन को संज्ञा दिइएको छ । निवेदनमा भनिएको छ, महिला शिक्षकलाई स्कुलबाट बर्खास्त गरी अनुशासित एवं मर्यादित रूपमा विद्यालय सञ्चालन गर्न गराउन शिक्षकशिक्षिकाहरूलाई निर्देशन दिन हुन सञ्चालक समितिसँग माग गरिन्छ । ३ सय १२ विद्यार्थी अध्ययनरत विद्यालयमा १५ शिक्षक तथा कर्मचारी कार्यरत छन् । विद्यालय व्यवस्थापन समितिका अध्यक्ष हरि दाहाल पीडित शिक्षकलाई हटाएर आफ्नो नातेदारलाई नियुक्ति गर्ने योजनामा रहेको अन्य शिक्षकहरूको भनाइ छ । त्यही योजना मुताविक ती महिला शिक्षकलाई निष्कासन गर्ने माग अघि बढाइएको हो, एक शिक्षकले भने । प्रधानाध्यापक विशाल भट्टराईले पीडित शिक्षकबाट विद्यालयको अनुशासन उल्लंघन हुने कुनै काम नभएकाले अभिभावकहरूको मागको कुनै औचित्य नरहने बताए । घटना बाहिर आएपछि विद्यालय व्यवस्थापन समितिका अध्यक्ष दाहाल र शिक्षक अभिभावक संघका अध्यक्ष दुर्गा आचार्यले मंगलबार राजीनामा दिएका छन् ।"
पालिकाहरूको विज्ञापनमा चलखेल,"आर्थिक वर्ष सुरु भएलगत्तै कतिपय स्थानीय सरकारले विज्ञापन छपाइको दररेट पेस गर्न सूचना जारी गरेका छन् । विज्ञापन एजेन्सीहरूले ७५८० प्रतिशतसम्म छुटमा विज्ञापन प्रकाशन गर्ने गरी दररेट बुझाएका पनि छन् । ती स्थानीय तहले कुन रेटमा विज्ञापन छपाउँछन् भन्ने खुलेको छैन । तर, अधिकांश स्थानीय तहले जम्माजम्मी १५ प्रतिशत छुटमा विज्ञापन प्रकाशन गर्ने गर्छन् र सोहीअनुरूप बिल पनि पाउँछन् । यसबीच विज्ञापन प्रकाशन गर्ने सम्बन्धित मिडियाले पाउने भनेको कुल रकमको १५ प्रतिशत जति मात्रै हो । बाँकी ७० प्रतिशतमध्ये विज्ञापन एजेन्सीहरूले १५ देखि २० प्रतिशत रकम राख्छन् भने अरु रकम सम्बन्धित स्थानीय तहका लेखाका कर्मचारी, इन्जिनियर, प्रमुख प्रशासकीय अधिकृत र कतिपयमा प्रमुखउपप्रमुखसम्म पुग्ने गरेको छ । बीचमा विज्ञापनको दलाली गर्नेहरू पनि हुन्छन् । एउटा स्थानीय तहले वर्षमा कम्तीमा १० लाख रुपैयाँको विज्ञापन राष्ट्रियस्तरका पत्रपत्रिकामा प्रकाशन गर्ने गर्छन्, यसमा अधिकांश विज्ञापन टेन्डरको सूचनाका आधारमा हुने गर्छ । सरकारले ईबिडिङको प्रणाली ल्याएको छ, टेन्डर खुलेको थाहा पाउन ठेकेदारहरूले पत्रपत्रिका हेर्नु पर्दैन, बोलपत्रडटजीओभीडटएनपीबाट थाहा पाउँछन् तैपनि सार्वजनिक खरिद ऐनको हवाला दिँदै अनावश्यक रूपमा पत्रपत्रिकामा (जुन कम चलेका छन् त्यसमै) सूचना छापिने गर्छ । कम्तीमा १० लाख रुपैयाँको विज्ञापन एउटा पालिकाले प्रकाशन गर्दा (कतिपयले ४० लाखसम्मको छपाइ गरेको पाइन्छ) सबै पालिकाको गरी ७५ करोडको विज्ञापन मात्रै प्रकाशन हुने गरेको छ । यसमा १५ प्रतिशत छुट, मिडियाले पाउने र एजेन्सीले राख्नेबाहेकको रकम ५० प्रतिशत मात्रै हिसाब गर्दा पनि ३२ करोडभन्दा बढी रकम हुन आउँछ । विज्ञापन बोर्डमार्फत वा प्रतिस्पर्धाका आधारमा विज्ञापन प्रकाशन गर्ने हो भने सरकारको यो रकम विकास निर्माणका अन्य काममा प्रयोग गर्न सकिन्छ । यसतर्फ महालेखा परीक्षक, विज्ञापन बोर्ड, संघीय मामिला मन्त्रालय, अर्थ मन्त्रालय सबैको ध्यान किन जाँदैन ? शिला शर्मा, भक्तपुर"
पर्यटन प्रवर्द्धनको आवश्यकता,"लामो राजनीतिक उतारचढाव हुँदा पनि हाम्रो समृद्धि सपनाले निश्चित आकार लिन सकेको छैन, हामी वल्लो घाट न पल्लो तीर को बनेर पुर्पुरो छाम्न बाध्य छौं । विकासको दौड लगाउन सफल अन्य मुलुकको दृष्टान्त हेर्दा आर्थिक जग बलियो नभएसम्म विकासका अन्य सूचक कमजोर बन्ने निश्चित देखिन्छ । राजनीतिक हंगामा, नाराले वाक्कदिक्क भएको बेला सरकारले सन् २०२३ देखि २०३३ सम्मलाई भ्रमण दशक घोषणा गरेर विकासले फड्को मार्ने अपूर्व योजना सार्वजनिक गरेको छ । गरिब देशका लागि थोरै खर्चबाट बढी आर्थिक उपलब्धि हासिल हुने क्षेत्र अरू हुन पनि सक्दैन । उपलब्धिविहीन राजनीतिक छलफलको सन्दर्भलाई न्यून प्राथमिकता दिएर सञ्चार क्षेत्र पर्यटन प्रवर्द्धनमा अहिलेदेखि जुट्न सके विकासले गति लिने कुरा निश्चित छ । हुन त सरकारका जिम्मेवार पदाधिकारीले पर्यटन व्यवसायीसँग छलफल प्रारम्भ गरिसकेका छन्, तर यसले मात्र ग्रामीण अर्थतन्त्रमा खासै सुधार आउने देखिँदैन । कार्ययोजनालाई मूर्तरूप दिने क्रममा पर्यटन व्यवसायी दाहिने हात भए पनि सरकारको ढुकुटी यसबाट भरिपूर्ण बन्न सक्दैन । सरकारले पुँजीनिर्माणको रणनीति, कार्यनीतिलाई व्यवहारमा उतारेर पर्यटन व्यवसायले गरिबीको दलदलबाट जनतालाई उतार्ने आँट र अठोट देखाउनुपर्छ । राष्ट्रिय अर्थतन्त्र भरिपूर्ण बनाउने आधार अनगिन्ती छन् । जस्तो, भारतको तिरुपति बाबा दर्शन गर्न जानेहरूबाट उठेको ठूलो रकम विश्वमै अग्रपंक्तिमा रहेको मानिन्छ जुन नेपालको अर्थतन्त्रको हाराहारीमा पुगेको छ । हामीले पनि अब पशुपति, मुक्तिनाथ, राष्ट्रिय निकुञ्जलगायत अनगिन्ती पर्यटकीय स्थलहरूमा बढी शुल्क लिने कुरामा मुटु कमाउनु हुँदैन, अर्थतन्त्रलाई उकास्ने काममा ढिलाइ गर्नु हुँदैन । दान, भेटी चढाउनेहरूमध्ये हिन्दुहरू विश्वमै अग्रपंक्तिमा देखिन्छन् । पशुपतिनाथमा उठ्ने शुल्कले छोटो समयमै राष्ट्रिय ढुकुटी भरिँदै जाने, सबै क्षेत्रमा उठेको रकमले विकासको अभियान सशक्त बन्ने निश्चित छ । भुवनेश्वर शर्मा, चन्द्रागिरि२, काठमाडौं"
"तुइन हटाउन सकिएको छैन, बाटोबिनै पुल",हैन सडक नभए निर्माण सामग्री ड्रोन बाट लग्यो ? कि आफ्नो घरनजिक नभएर वा जग्गा सडकले लाने भो भनेर रिस पोख्या हो ? परशु राई
विषमुक्त माटो र खाना,"एक भारतीय अभिनेताले सञ्चालन गरेको एउटा टीभी कार्यक्रममा केही वर्ष पहिले खानामा विष र यसले भारतीय समाजमा पारेको प्रभावबारे लामो चर्चा गरिएको थियो । त्यो हेर्दा ढिलोचाँडो नेपालको नियति पनि त्यस्तै हुनेमा धेरै द्विविधा थिएन किनकि नेपाली कृषिले लिएको बाटो त्यही थियो । त्यो कार्यक्रममा पन्जाबको एउटा गाउँबाट क्यान्सर उपचारका लागि राजस्थान जान रेलको टिकट काट्न काउन्टरमा पुगेका एक यात्रुको क्यान्सर रेल कति बेला आउँछ ? भन्ने प्रश्न र त्यसमा देखाइएको बिरामीको अवस्था मर्मस्पर्शी थियो । त्यस्तो रेल नेपालमा त छैन तर क्यान्सर अस्पताल गेट, भरतपुर लेखिएका माइक्रो बसहरू भने देशका धेरै भागबाट चल्ने गरेका छन् ! त्यसो त हामी धेरैले याद नगरे पनि विषाक्त माटो, खाना र जीवनशैलीका कारण नसर्ने दीर्घरोगहरूको विस्तार कहालीलाग्दो छ । मधुमेह, मुटुरोग, क्यान्सर, थाइराइड, मस्तिष्काघात र रक्तचापका बिरामीहरू दिनदिनै थपिइरहेका छन् । अस्पताल भर्ना हुनेमध्ये ८० प्रतिशत नसर्ने दीर्घरोगकै हुने गरेका छन् । अचेल चाडपर्वमा हैन, अस्पतालमा मेला छ । यो प्रमाण नेपाल र भारतका नसर्ने दीर्घ रोगका अस्पताल र तिनमा लाग्ने यस्ता बिरामीहरूको लाइनÙ खेतीमा अत्यधिक कृत्रिम रसायन र विषादी प्रयोग गर्दै आएका शान्तिनगर, हल्दीबारी, भेडेटार, लालबन्दी, चितवन, पाँचखाल, धार्के, चरौंदी, कपुरकोट, गुराँसेलगायतका किसान र तिनका परिवारहरूले दिइरहेका छन् । बुझ्नु, नबुझ्नु या बुझ पचाउनु बेग्लै कुरा हो ।हामी धेरैलाई थाहा छ, चितवनको भरतपुर नेपालकै ठूला सहरी केन्द्रहरूमध्ये एक हो । यो क्षेत्र कृषि तथा पशु उद्योग, अस्पताल र शिक्षाको केन्द्रसमेत हो । नारायणगढ बजारको सहिद चोकवरपर सयौं एग्रोभेट छन् । यी एक हिसाबले विष भण्डार हुन् र यस भेगका धेरै ठाउँमा विष पुर्याउने काम गर्छन् । नेपालकै एक मात्र कृषि विश्वविद्यालय यहीँ छ । विडम्बना, यसले यी विषको कसरी (दुर्) उपयोग गर्ने भन्नेबारे पढाउँछ । उता, भानूदय उच्च माविमा विषको खराबीबारे चर्चा भइरहँदा कक्षा १० मा कृषि पढ्ने एक छात्राले सोधेकी थिइन्, यस्तो खराब विषको मात्रा मिलाउन हामीलाई किन सिकाउने हो ? यो प्रश्नले विश्वविद्यालय र यस मातहतका क्याम्पसले नै विषको व्यापार बढाएको यथार्थ छर्लंग पार्छ । त्यो भारतीय प्रस्तुति हेर्दा माटो र खानामा थपिँदै गएको विषले हाम्रो जीवनका धेरै आयाममा यति छिट्टै र यति गहिरो संकट निम्त्याउला भन्ने लागेको थिएन । चितवनको क्यान्सर अस्पताल, सहरी क्षेत्र र यसैसँग जोडिएको पहाडको छोटो हिँडाइ र भेटघाटमै यहाँको माटो र खाना दुवै यति धेरै संकटग्रस्त भइसकेछ भन्ने थाहा पाउँदा मैले त्यो भारतीय कार्यत्रम सम्झिरहें । खास गरी क्यान्सर अस्पतालमा मानिसको घुइँचो देखेर राजस्थान जाने यात्रुले सोधेको प्रश्न झलझली याद आयो । अहिले बिरामी र कुरुवाको भीडले सबैतिरका अस्पतालहरूमा मेला जस्तै छ । यस्तो मेला भने भरतपुरको क्यान्सर अस्पतालमा सबैभन्दा ठूलो छ । सँगै, यहाँको सहरी क्षेत्र होस् या गाउँ, सबैतिर क्यान्सरलगायतका नसर्ने दीर्घरोगीहरू भेटिन्छन् । स्थानीय बासिन्दाहरूले केही वर्ष पहिलेसम्म यो अस्पतालमा बाहिरबाट मात्र उपचार गर्न आउँछन् होला भन्ठानेको तर अचेल यस्ता बिरामी आफ्नै गाउँघरमा बढिरहेको कुरा गर्न थालेका छन् । आफैंले नभोगेका धेरै मानिसलाई यो कुरा पत्यार नलाग्ला तर केही वर्षयता नसर्ने दीर्घरोग वास्तवमै व्यापक बन्दै गएको छ । प्लास्टिकको झोलामा सेता ट्याब्लेट नभएको घर पाउन मुस्किल छैन । यो सब खानामा मिसिएको विष र अहिलेको जीवनशैलीको प्रभाव हो । विडम्बना, हामी यस्ता ट्याब्लेटका भरमा बाँच्ने पुस्ता बनेका छौं र यही नियति भविष्यको पुस्तालाई जिम्मा लगाउन उद्यत छौं ।माटो, वातावरण र प्रकृतिमा थोपरिएको मन्द विष नै अहिले हाम्रो जीवनको मुख्य संकट हो । यही कुरा विचार गरी हाम्री तीसवर्षे विवाहित छोरीले आफूले भन्दा बढी दुःख पाउने देखेर बच्चा नजन्माउने निर्णय गरेको सुनाउँदा मलाई धेरै अचम्म त लागेन, तर सबैले यस्तै सोच्ने दिन आयो भने यो परिस्थिति निम्त्याउन सघाउने हाम्रो पुस्ताले के जवाफ दिने होला भन्ने कुराले पिरोलिरह्यो । माटो र खाना विषले भरिँदा संकट हाम्रो दैलोमै आइसकेको योभन्दा बलियो प्रमाण अर्को के चाहिएला र ? आगामी पुस्ताका मानिसले आजभन्दा बढी दुःखकष्ट झेल्नुपर्नेमा अब धेरै द्विविधा छैन । अहिले नै प्रकृतिमा देखिएका केही उत्ताउला प्रवृत्तिहरूले, खास गरी जलवायु परिवर्तन, कोभिड१९ र खानामा विषका कारण फैलिरहेका नसर्ने दीर्घरोगहरूका कारण निकट भविष्यमै मानव सभ्यतामै संकट आउने सम्भावनाले सबैलाई आतंकित तुल्याएको छ । तर यसलाई सम्बोधन गर्न जिम्मेवार हुनुपर्ने हाम्रो राजनीतिक नेतृत्व निरोझैं बाँसुरी बजाएर बसिरहेको छ । त्यसो भए अब के गर्ने त ? पहिलो कुरा, फेरि पनि अहिले देखिएका संकटहरूको संकेतले हामीलाई सतर्कतापूर्वक बिराएको बाटो पहिल्याउने र मानवीय विवेक सच्याउने आधार बनाउने मौका दिएको छ । यसको सबैभन्दा बलियो अवसर पनि हामीलाई नै छ किनकि अन्य क्षेत्र र समुदायका तुलनामा हामीले अरूले बिराएर धेरै काटिसकेको बाटो धेरै हिँडिसकेका छैनौं । यो विकासे यात्रामा हामी सबैभन्दा पछाडि छौं । यो नै हामी नेपालीको उन्नत मानव समाजको अगुवा बन्ने अवसर हो । विडम्बना, हामी यो मौकासमेत गुमाउन उद्यत छौं ।दोस्रो, यसबारे कुरा गर्नुअघि हामीले तय गर्न खोजेको समृद्धियात्राबारे प्रस्ट हुन जरुरी छ । यो यात्राको जगमै ठूलो खोट छ । यसको मूल कारण नबुझी यसलाई फेर्ने दृष्टिकोणसमेत बन्दैन । मुख्य कुरा, खेतीपाती र खाना जोगाउने पक्षमा उभिन आँट गर्ने राजनीतिक नेतृत्वलाई साथ दिएर मात्र हामीले बिराएको बाटो फेर्ने यात्रा सुरु हुन्छ । तर यसको व्यावहारिक अभ्यास गर्न खानामा आत्मनिर्भर हुनु पहिलो सर्त हो ।तेस्रो, आज हामीले जस्तो बाटो हिँडेर समृद्ध हुने सपना बाँडेका छौं, त्योबाटै गलत छ । यो अहिलेको पुस्तामा फैलिएको क्यान्सर हो भने भावी पुस्ताका लागि भयंकर त्रासदी । आधुनिक हुने नाममा बाँडिएको मृगमरीचिका मात्र हो यो । यसलाई प्रश्न बनाउन नदिन सफल भएको राजनीतिक नेतृत्वले त अहिलेसम्म सबै जित्यो तर हामी आम नागरिक भने सबै हिसाबले हार्यौं । यस्तो नेतृत्वले थोपरेको नियतिलाई निकम्मापन, निरीहता र पलायन जे भनेर अर्थ्याए पनि हुन्छ । यस्तो नेतृत्वले विषयुक्त माटो र खानाले निम्त्याएको आसन्न संकटको सामना गर्ने र यसलाई सच्याउने आँट र सुझबुझ राख्छ भन्ने आशा गर्न सकिँदैन । देखासिकी र परनिर्भरतामा बाँचेको राजनीतिको यो पुस्ता तत्कालै फेरिएर विवेक फर्किन्छ भन्ने लाग्दैन । समाजको अगुवाइ गर्नुपर्ने राजनीतिक नेतृत्वले बजारमुखी दलाल अर्थतन्त्रमा भासिएर आफ्नो सुझबुझ हराउँदै गएको छ । यसको नेतृत्व विज्ञान र विज्ञताको अहंकारले अन्धो हुँदै गएको विवेकहीन मझौला कदको वैश्विक विद्वत् वर्गको प्रतिनिधिमूलक जमातले गरिरहेको छ । कुनै चमत्कार भएर यो विवेक फर्केछ भने त्यही दिन यी सबैलाई नमन गरौंला । यसरी हेर्दा, मुख्यतः, अहिलेकै जस्तो समृद्ध हुने परम्परागत सोच र तरिकाले प्रकृतिका फेरिएका व्यवहार सच्याउन सकिँदैन । यस अर्थमा, यो संकटको सम्बोधन गर्ने र यी सबै सम्हाल्ने जिम्मा नयाँ पुस्ताको काँधमा आएको छ । यसलाई सच्याउन सघाउने जिम्मेवारी भने हामी सबैको हो । तर सँगै हेक्का राख्नुपर्ने के छ भने, अहिलेको नेतृत्व पुस्ता जसले समग्रतामा सबै क्षेत्रबाट पलायन र समर्पणको बाटो समातेर नेपाली समाजलाई यो गतिहीनतामा पुर्यायो, यस्तो चाला भएको अगुवाको उत्पादन र पुनरुत्पादनको सहयोगी बन्यो या मूकदर्शक बनेर दिन काटिरह्यो र जानीनजानी भावी पुस्तालाई उज्ज्वल भविष्यको बाटो देखाउने शिक्षा, दीक्षा र मानवीय मूल्यमान्यता सिकाउन छोडेर विकासे अलमलमा पारिरह्यो, अब पनि राजनीतिको बागडोर यसैले सम्हाल्न सक्छ भनेर पत्याउनु मूर्खताबाहेक केही हुन सक्दैन । अन्त्यमा, अब खाना र खेतीपाती सच्याउन समय छँदै सचेततापूर्वक सार्थक प्रयत्न नगर्ने हो भने धेरै ढिलो भइसक्नेछ । यो कुराको भेद थाहा पाउँदै गरेका देश, समुदाय र व्यक्तिहरू अझै पनि माटो र खाना विषमुक्त बनाउन सकिन्छ भनेर निरन्तर कोसिस गरिरहेका छन् । अरूको कुरै छाडौं, भारतका प्रधानमन्त्रीले गत महिना जुन ५ मा माटो बचाउन गरेको आग्रह मननयोग्य छ । आफ्ना परिवेश र चेतनाका आधारमा क्रमिक सुधार र बृहत् रूपान्तरणका प्रयासहरू थालेका यस्ता उदाहरण सबैतिर छन् । तर हाम्रो राजनीतिक वृत्त र समाजमा भने यो चेतनाको लहर अझै आएको छैन । तसर्थ विषमुक्त खेतीपाती र खानाका पक्षमा उभिन तयार नेतृत्वलाई मात्र अब भरोसा गर्न सकिन्छ । यस्तो नेतृत्वले मात्र हामीमा आशा जगाउन सक्छ । यदि खेतीपाती र खाना हाम्रो प्राथमिक सवाल होइनन् भने बेग्लै कुरा, अन्यथा खानाका लागि खेतीपातीको विकल्प के हो ? यसको जवाफ जिम्मेवार राजनीतिक नेतृत्वले दिने बेला भएको छ । यसको जवाफ खोज्नु नै हाम्रो उन्नतितर्फको पहिलो पाइला हो ।"
थप्पडी मार्न मात्र जानेका दार्जिलिङका जनता,"१६ मार्च २०२२ मा पश्चिम बंगालको विधानसभामा खर्साङका भाजपा विधायक बीपी बजगाईंले अलग उत्तर बंगाल राज्य गठन हुन्छै हुन्छ भने । कुरा सोझै अलग राज्यको थिएन तर त्यसको पृष्ठभूमिमा डुवर्समा भाजपाका समर्थक अनि प्रतिनिधिहरूमाथि भएको बंगाल पुलिसको अत्याचार अनि थानामा भाजपाकर्मीहरूको प्राथमिकी लिन पुलिसले गरेको अस्वीकार नै प्रमुख मुद्दा थियो । तृणमूलको यस्तै मनपरीको विरोधमा बोल्दा अलग राज्यको कुरा चैं निहुँ खोज्नझैं गरी निकाल्दै बजगाईंले भने, तिमीहरूको यस्तै बेहोरा छ र त हामी बंगाल विभाजनको कुरा गर्दै छौं अनि उत्तर बंगाल एक दिन अलग हुन्छै हुन्छ ! बजगाईंको वक्तव्यको विरोध गर्दै विधानसभामा तृणमूल विधायकहरूले होहल्ला गरे । भाजपाका विधायकहरूको वक्तव्यको त तृणमूलले विरोध गर्ने नै हो तर मेरो लेखको दिशा अर्कै हो अथवा मैले भन्न चाहेको कुरा बेग्लै छ । त्यस दिन म विधानसभामै थिएँ । स्पिकरको अतिथिका रूपमा, तिनकै पछाडि, देब्रेपट्टि । बजगाईंको ढाड मात्र देखें, तिनी मेरो अघि पछिल्लो सिटबाट तेस्रो लहरमा थिए । कति सजिलो छ पहाडेको मन जित्न ! अब त दिल्लीले सिकाएका कारण पहाडका नेताहरू पनि जनतालाई अलमल्याउन खप्पिस भएका छन् । जनतालाई उत्तर चाहिँदैन, चिच्याएर भन्यो भने प्रश्नलाई नै उत्तर सम्झिन्छन् । कुरासित मात्र मतलब छ पहाडका जनतालाई । कसले अनि कहाँ भन्नुपर्ने भन्ने कुरासित वास्ता छैन । त्यसैको फाइदा उठाएर राजु विष्टले दार्जिलिङको चोक बजारमा गोर्खाल्यान्ड माग्दा बजगाईं विधानसभामा उत्तर बंगाल राज्य माग्दै छन् । माग्दै छन् पनि कहाँ हो र, बंगाल विभाजन हुन्छैहुन्छ भन्ने धम्की विधानसभामा दिँदै छन् !वक्तव्यको यो अंश रेकर्डमा जाँदैन, कारण यो विधानसभाको विषय होइन भनेर स्पिकर विमान बनर्जीले भनेको बजगाईंले सुने कि सुनेनन्, मैले स्पष्टै सुनें ! तर पहाडका जनतालाई के छ र, नारा लगाउन अनि थप्पडी मार्न पाए भैगो ! त्यही त गरे आजसम्म । सन् २००९ मा दार्जिलिङ लोकसभा क्षेत्रका भाजपा उम्मेदवार भएपछि जसवन्त सिंहले भनेका थिए, क्यों नहीं होगा गोर्खाल्यान्ड ? जरुर होगा । केन्द्र सरकार से मैं बात करुँगा ।हामी सबैले थप्पडी मार्यौं, मैले पनि मारें । त्यति मात्र कहाँ हो र, तिनको चुनाव प्रचारमा मैले प्रमुख प्रचारकहरूमध्ये एक भएर काम गरें ! पार्टीको त्यस्तै निर्देश थियो । गोर्खाल्यान्ड भएन तर जसवन्त सांसद भए । पालेको चराले आफ्नै आँखा ठुङ्छ भन्ने सुनेको थिएँ, जसवन्त सिंहसित पछिको अनुभवले मलाई उक्त उखानको सार्थकता प्रमाण गरिदियो । दार्जिलिङमै बस्छु, घर खोजिदिनू मलाई ! एक दिन तिनले दार्जिलिङमा विमल गुरुङलाई यसो भनेका बेला म त्यहीँ थिएँ । सबै जना खुसी भयौं । तर त्यसपछि जसवन्त दार्जिलिङ आउनै छाडे । दार्जिलिङको चोक बजारमा पोस्टर टाँसियो बालक हराएको सूचना ! मुन्तिर जसवन्तको फोटो थियो !केही महिनापछि गोर्खा जनमुक्ति मोर्चाको एउटा टोली दिल्ली हिँड्यो, जसवन्तलाई भेट्न । विमल गुरुङको निर्देश थियो, जसवन्त सिंहलाई दार्जिलिङ आउनु भन्नू । तिनको क्वाटरमा भेट्न गयौं । पोस्टरको कुरा तिनले अघिबाटै थाहा पाएका थिएछन् । हामीलाई भेट्दा तिनको अनुहारमा रिस थियो । हामीले विमल गुरुङको निमन्त्रणको कुरा सुनाउँदा तिनले भने, देखिए, मेरा बहुत काम होता है दिल्ली में । घर भी जाना पडता है, बाडमेर । बीबी की तबियत ठीक नहीं है । आप कहो तो मैं सांसद पद से इस्तिफा दे दूँ क्या !पक्कै गोर्खाल्यान्ड दिलाउँछु भन्ने जसवन्तले सांसद भएको चार वर्ष लाग्दा यस प्रकारको धम्की दिए, मोर्चाको टोलीलाई । पहिलोपल्ट भाजपाको चुनाव घोषणापत्रमा नौपल्ट संशोधनपछि अन्तमा लामो समयदेखि अल्झेको माग लाई सहानुभूतिपूर्वक अध्ययन गरेर उपयुक्त रूपमा सम्बोधन गर्ने कुरा लेख्ने यिनै जसवन्त सिंह थिए । मलाई पनि यो कुरा बुझ्न धेरै समय लाग्यो वास्तवमा हामीले धेरै ठूला ठानेका अनि देशले पनि मानेका केही यस्ता व्यक्तिहरूलाई सांसदको सुविधासित दिल्लीमा बस्ने लोभ हुँदो रहेछ । जसवन्तलाई दार्जिलिङको प्रतिनिधित्वसित कुनै मतलब थिएन । तिनलाई त पुस्तक लेख्नु थियो दिल्ली बसेर । सन् २०१४ मा भाजपाले फेरि मौका नदिने निश्चित भएपछि (जिन्नामाथि लेखिएको पुस्तकका कारण) हामीलाई राजीनामाको धम्की दिएका थिएछन् । पुस्तकै लेख्न मात्र हो भने त ती राजस्थानको बाडमेरमा आफ्नै घरमा बसेर आरामसित त्यो काम गर्न सक्थे तर सांसदको सुविधाको लोभले नछोड्दा भाजपाबाट टिकट नपाउँदा पनि तिनले स्वतन्त्र उम्मेदवार भएर २०१४ को चुनावमा भाग लिए । हारे । केही दिनपछि बाथरुममा लडे भन्ने खबर सुनियो अनि केही महिनापछि बिते । गोर्खाल्यान्ड राजनीति गर्नलाई पहाडेहरूले एउटा दिगो नाराबाहेक केही पाएका पनि होइनन् । नयाँ पार्टी खोल्नपरे हाम्रो एक मात्र माग गोर्खाल्यान्ड हो भनेपछि राजनीति गर्ने लाइसेन्स जस्तैले पनि पाइहाल्छन् । कसैले पनि भन्नेको औकात हेर्दैन । चौकीदारी गर्ने औकात छैन भने पनि गोर्खाल्यान्डको नेता चैं हुन सकिन्छ । आखिर भन्नै त हो, जसरी बजगाईंले १६ मार्चमा विधानसभामा भने अनि स्वागत गर्न साथीहरू फूलमाला लिएर न्यु जलपाईगुडी पुगिहाले । स्कुलमा दाखिला नलिई म फर्स्ट हुन्छु भन्छन् अनि वर्षौं बित्दा पनि पास गरेको सर्टिफिकेट देखाउन नसक्दा जनताको (?) दबाब भइहाले कोरोनाको कारण स्कुल खोलिएकै छैन, खोलिनासाथ दाखिला लिएर गरिहाल्छु भन्दा जनताले ताली पिटिहाल्छन् । झमेलै छैन । राजु विष्टले त्रिपक्षीय वार्ता नहुनुको कारण अफगानिस्तानलाई बताए जस्तो ।गोर्खाल्यान्ड ल्याउन नसके आफ्नै टाउको काटेर म महाकाल बाबालाई चढाउँछु भनेका थिए सुवास घिसिङले । आन्दोलनमा १,२०० मानिस सहिद भए अनि घिसिङ पार्वत्य परिषद्का अध्यक्ष । २१ वर्ष परिषद् चलाए, गोर्खाल्यान्ड नफल्ने वनतरुल भने । हराएको कुकुर जस्तो गोर्खाल्यान्ड एक दिन पुच्छर हल्लाउँदै आउँछ भने । दैविक शक्तिले मात्र गोर्खाल्यान्ड सम्भव छ पनि भने । आमरण तिनको टाउको तिनकै काँधमाथि थियो । त्यही नारा विमलले पनि टिपे । १० मार्चको तारिख तोके । औंलाले निधार ताकेको पोस्टर छापे । जीटीएको अध्यक्ष भए । गोर्खाल्यान्ड रेलवे जंक्सन जस्तो राजनीतिक दलहरूलाई झन्डी हल्लाउने प्लेटफार्म मात्र भयो । दलहरू कहाँकहाँ पुगे, के के भए, तर गोर्खाल्यान्ड नाराको नारै रह्यो ।सन् २०१४ मा सुकुनामा मोदीले गोर्खाहरूलाई सपना देखाउँदा ताली पिट्नेहरूमध्ये एक म पनि थिएँ । सुकुनादेखि मोदीको हेलिकप्टरमा विमल गुरुङ पनि चढे, बाघडुग्रासम्म । गोर्खाल्यान्ड त्यति नै हो भन्ने कुरा त्यस समय बुझिएन । गोर्खाल्यान्ड बाघडुग्रासम्म हो अनि त्यो दिल्ली पुग्दैन भन्ने कुरा विमलले कल्पना पनि गरेनन् । अहलुवालिया सांसद भए । संसद्को चप्पाचप्पा मलाई थाहा छ, गोर्खा र सरदार एकै हो, म तिमीहरूको माग पक्का फत्ते गर्छु भनेका थिए अहलुवालियाले । उनले जय महाकाली, आयो गोर्खाली को नारा लगाउँदा हामी पनि जो बोले सो निहाल, सतश्री अकाल भनेर उफ्रिएकै हौं । तर दुई वर्षपछि गोर्खाल्यान्डको विधेयक संसद्मा किन ल्याउनुहुन्न भनी प्रश्न गर्न जाने टोलीलाई गाली गर्दै अहलुवालियाले भने, जाओ, एक बार अच्छी तरह से संविधान देख लो । विधानसभा में पहले गोर्खाल्यान्ड का बिल पास करके दिखाओ, फिर मुझसे बात करना ।यहाँसम्म त तै सहन सकिन्थ्यो होला, तर पछिबाट तिनले दार्जिलिङको नेतृत्वलाई धम्की दिँदै भने, मैं तुम लोगों की भोट से नहीं, सिलिगुडी और तराई की भोट से जीता हुँ ! त्यसअघि तिनलाई भेट्न गएको टोलीका सदस्यहरूलाई दिल्ली पुलिसले बाह्र घण्टा थानामा राखेको थियो । चुनावको समयमा पसिना काढ्दै जुन व्यक्तिलाई गोर्खाल्यान्डको आशामा जिताइयो, त्यही व्यक्तिले आफ्ना मतदाताहरूको यसरी हुर्मत लियो तरै पनि गोर्खाको बहादुरीको के तुलना ! सन् २०१९ मा अपमानको फ्रेस डोजका निम्ति एक मणिपुरीलाई निम्त्याउने काम भयो । विमलको काँध चढेर दार्जिलिङ उक्लिएका राजु विष्टले वर्षदिन नबित्दै तिनै विमलको खुट्टाको नाप बताउन थाले । दार्जिलिङका विगतका सबै नेतालाई बेइमान भने । अपमानको खोराकमा बाँच्ने बानी परेकाहरूले सक्दो ताली बजाए । के पो दिन पर्छ र पहाडको मानिसलाई ! एउटा पत्रकार सम्मेलन, हामी काम गर्दै छौं, तपाईंहरू निर्धक्क बस्नुहोस्, गोर्खाल्यान्ड हुन्छै हुन्छ भन्ने आश्वासन अनि प्रेस विज्ञप्तिहरूले पहाडका सांसद मात्रै सात जना पचाइदिए । राजनीतिक दलहरूले जनतालाई मात्र होइन, महाकाल बाबालाई समेत हैरान पारेका छन् । कसम खान सबै त्यतै जान्छन् । राजु विष्टले पनि चौरस्तामा उभिएर कसम त खाएकै थिए, तर कसमको दिशा ठीक नभएर हो वा महाकाल बाबाको पावर घटेर हो, भाकल पूरा गर्न नसक्दा पनि महाकालको त्रिशूल उँधोमुन्टो परेर जमिनमै गाडिएर बस्यो । यसबीच नीरज जिम्बा र बीपी बजगाईं खर्साङ र दार्जिलिङका विधायक भए । एउटा दलको सदस्य भएर अर्कै दलको विधायक हुने कीर्तिमान गोर्खा राष्ट्रिय मुक्ति मोर्चा (गोरामुमो) बाहेक देशमा अरू दलले कायम गरेको कमसेकम मलाई थाहा छैन । यो एउटा ऐतिहासिक घटना हो । सुवासवादको पराकाष्ठा होला ।सन् २०१७ को १०५ दिने बन्दको काण्डपछि मुद्दा लागेर विमल भूमिगत भई दिल्ली बस्दा तिनको भाजपासितको मधुर सम्बन्ध धेरै मधुरो भयो । भाजपा केन्द्रीय नेतृत्वका निम्ति आफू भालुको कन्पट भइसकेको कुरा विमलले बुझेकै थिएनन् । २०१९ को लोकसभासम्म भाजपाले विमललाई पुलपुल्याएर राखे पनि त्यो चुनावपछि उनी अन्डा पारिसकेको पोथीझैं हलुङ भएका थिए । त्यही समय भाजपाले दार्जिलिङका मानिसलाई राजनीतिक बोरामा हाल्न नयाँ पार्टनर गोरामुमो भेट्टायो । जनताको ध्यान गोर्खाल्यान्डबाट हटाउन जोन बार्लामार्फत अलग उत्तर बंगाल राज्यको पैरवी गर्न लगायो । यसो गर्दा गोर्खाल्यान्डको साँप पनि मर्ने भयो अनि बंगाली सेन्टिमेन्टको लाठी पनि भाँचिएन । तर अलग उत्तर बंगाल राज्यको दाबीले भनेजस्तो समर्थन पाउन सकेन । सायद भन्नेले नै यो कुरा अन्योल सिर्जना गर्ने उद्देश्यले मात्र भनेको थियो भन्ने बुझेरै सबैले त्यो घोषणालाई गम्भीरतासित लिएनन् । हुन पनि भाजपा त्यही कुरामा इमानदार भएको भए किन जोन बार्ला मात्रै र, उत्तर बंगालका आफ्ना सम्पूर्ण प्रतिनिधिहरूको टोलीलाई संलग्न गराएर त्यही मागबारे चर्चा गर्न दिल्ली बोलाउने थियो । कश्मीरमा असम्भवजस्तो देखिने काम पनि गरेर देखाउने भाजपाले (त्यो सही थियो कि थिएन, सो बेग्लै कुरा हो) संविधानसम्मत अनि आफ्नो प्रतिनिधि पनि भएको ठाउँमा किन एउटा सांसदलाई, जसले अलग राज्यको मुद्दामा चुनाव जितेको पनि होइन, त्यस्तो संवेदनशील विषयमा बोल्न लगायो त ? नेतृत्व गुमाउने डरले सिक्किम विलयको विरोध गर्ने दार्जिलिङले अझ उत्तर बंगालको अवधारणा त किन पो समर्थन गर्थ्यो र ? अनि आफ्नो अडानलाई न्यायसंगत बताउन हाम्रो परिचय अनि चिनारीको प्रश्न चैं कसरी समाधान हुन्छ त ? भन्ने पुरानो लौरो त रंगितवारि र पारि दुवैतिर छँदै थियो ।उता भाजपाले सोचेको थियो, घोषणालाई नै उपलब्धि ठान्ने अल्पशिक्षित पहाडेहरू यति सुनेपछि नाच्न थालिहाल्लान् भनेर । ताल र लयको धेर ज्ञान भएको पहाडेलाई नाच्न गीत नै चाहिन्छ भन्ने त अवश्यै होइन, कारण तालीमा नाच्ने अभ्यास छँदै छ । राजनीतिक गर्मागर्मीमा उत्तर बंगालको कुरा बाफ भएर त्यसै हरायो । तर उत्तर बंगाल अलग हुन्छैहुन्छ भनेर हठात् यति बेला विधानसभामा किन कुरा उठाए त बजगाईंले ? दार्जिलिङ नगरपालिकाको परिणामले रिँगटा चलेर धताएका त होइनन् तिनी ? केन्द्रको त कुरै नगरौं, तर राज्य भाजपाको पनि सहमति थियो के त यो मुद्दामा ? जाबो एउटा त्रिपक्षीय वार्ता डाक्नलाई त बंगालको सहमति पर्खिने केन्द्रले गर्ला यस्तो आँट ? बजगाईंले उत्तर बंगाल अलग हुन्छ भनेर विधानसभामा भने अनि दार्जिलिङ आइपुग्दा उत्तर बंगाल गोर्खाल्यान्ड भयो भने त्यो नगरपालिकाको क्षतिपूर्तिको राजनीतिसिवाय अरु केही होइन । बजगाईं इमानदार छैनन् भनेको होइन तर तिनी जुन दलमा छन् त्यो दलले अह्राएकोदेखि बाहिर एकै शब्द पनि आफ्नो मुखबाट निस्कियो भने के हुन्छ भन्ने कुरा तिनलाई थाहा छ । अनि यदि बजगाईंले उत्तर बंगालको साटो गोर्खाल्यान्ड भनेका भए तृणमूल त होइन भाजपाकै विधायकहरूले तिनलाई छिल्लीबिल्ली पार्ने थिए । अब जनरलले हुँदै हुँदैन भनेको पत्याउने कि सिपाहीले हुन्छैहुन्छ भनेको पत्याउने ? अनि बजगाईंको हुन्छैहुन्छ को पछि आधार के हो ? लोकसभाले बहुमतले लोकसभामै भन्ने कुरा बजगाईंले विधानसभामा भने । प्रश्न सोध्ने जनता भए पो बजगाईं डराउँथे, विश्वासी र थप्पडी मार्न मात्र जानेका जनतासित केको डर ? हिन्दीका व्यंग्यकवि सम्पत सरलले भनेका छन्, जब बोलनेवाले और सुननेवाले दोनों को पता हो कि यह झुठ है तो फिर वो अपराध नहीं है !अब कुरा आउँछ, बजगाईंले आवेशमा आएर उत्तर बंगालको कुरा गरे कि भाजपाले यस्तो वक्तव्यका निम्ति तिनलाई निर्देश दिएको थियो त ? क्षेत्रीय पार्टीकाहरूले झैं जे मनमा आयो त्यही बोल्ने अनुमति राष्ट्रिय पार्टीका सदस्यहरूलाई हुँदैन । अनि भाजपाकै निर्देश थियो भने त्यस्तो निर्देश उपयुक्त ठाउँमा उठाउन भाजपाले राजु विष्टलाई किन लगाएन ? नपाइने ठाउँमा हल्ला गर्न लगाउनुको अर्थ के हो ?राजु विष्ट सिलिगुडी आएर पानी, निम्नतम रोजगार, बंगालमा कानुन व्यवस्थाबारे भाषण दिन्छन् अनि बजगाईं विधानसभामा अलग उत्तर बंगालको । सांसदले विधायकको अनि विधायकले सांसदको काम गरेको पनि पहिलोपल्ट भाजपामै देखियो । अब भाजपाको मानसिकताको कुरा गर्ने हो भने, तिनीहरूकै सदस्य सागर पोखरेलसित भएको घटना यथेष्ट छ बुझ्नलाई । गोर्खाल्यान्ड सम्भव छैन, यसैले गर्दा गोर्खाल्यान्डबाहेक अन्य मुद्दाहरूमा भाजपाले आफैंलाई केन्द्रित गरेको राम्रो भन्ने मन्तव्य व्यक्त गर्नासाथ सागरलाई दार्जिलिङ भाजपाले सस्पेन्ड गरेको थियो । लगत्तै भाजपाको केन्द्रीय कमिटीले सागरलाई युवा अध्यक्षका रूपमा पुनः दलको जिम्मा लगायो । अर्थात्, दार्जिलिङ भाजपा युनिटको केन्द्रीय भाजपा युनिटअघि कुनै औकात छैन । तर पीपीएसमा वास्तवमा के छ अनि दार्जिलिङलाई के दिने विचार भाजपाको मनमा छ ? भनेर दलको अनौपचारिक सभामा प्रश्न उठाउँदा सागरलाई बंगाल भाजपाले दलबाट निकालिदियो । यसपालि केन्द्रीय भाजपाले राज्य युनिटको निर्णयको विरोध गरेन । दिल्लीले कसको कुरा सुन्छ भन्ने बुझ्नलाई यति उदाहरण नै पर्याप्त छ । तर बजगाईंले उत्तर बंगालको साटो गोर्खाल्यान्डको उच्चारण गरेका भए तिनकै भाजपाका साथीहरूले धूलोपीठो पार्ने थिए ।त्यही १६ मार्च बेलुकी टेलिभिजनमा कांग्रेस (आई) का पी चिदम्बरम भन्दै थिए, भाजपा देशको निम्ति यति हानिकारक छ कि यसलाई रोक्न हामी तृणमूल अनि आपको जुनियर पार्टनर भएर काम गर्न तयार छौं । चिदम्बरमले किन यसो भने त ? १५० वर्ष पुरानो कांग्रेस जसको नेतृत्वमा भारत स्वाधीन भयो लाई किन भर्खरै जन्मेका दलहरूको जुनियर पार्टनर हुने आवश्यकता पर्यो ? सत्ताकै मोहमा हो भने त सब्जीको भाउमा बिक्री हुने जनप्रतिनिधिहरूजस्तै उनीहरू पनि जय श्रीराम को नारा लगाएर गंगामा डुबुल्की मार्न सक्थे, संसारका सबैभन्दा लोकप्रिय(?) प्रधानमन्त्री मानिएका मोदीसित भेट गर्न सक्थे, जसरी सिन्धियाहरूले भेटे अनि भाजपाकै भएर केन्द्रीय मन्त्रीको पद ओगट्न सक्थे । तर त्यसो गर्नुको साटो तिनीहरू विपक्षमा बसेर समान सोच भएकाहरूसित मिली संघर्ष गर्ने तयारीमा किन लागे ?कुनै पनि राजनीतिक दलको चरित्र बुझ्न त्यसको शीर्ष नेतृत्वको चरित्र बुझ्नु जरुरी हुन्छ । दक्षिण भारतका प्रतिभाशाली अभिनेता प्रकाश राजको अन्तर्वार्ता म १८ मार्चमा एउटा च्यानलमा हेर्दै थिएँ । तिनले भने, भाजपाले देशप्रेमको कुरा नगरोस् । मलाई यिनीहरूको देशप्रेमको जन्मदिन थाहा छ । १९४७ को १५ अगस्टपछि यिनीहरूको देशप्रेमको जन्म भएको हो । त्यसअघि यिनीहरू तिरंगालाई राष्ट्रिय ध्वज मान्दैनथे । सन् १९४२ को भारत छोडो आन्दोलनको विरोध गरेका थिए । कालापानीको जेलबाट छुट्न दामोदर सावरकरले, जसलाई भाजपाईहरू वीर सावरकर भन्छन्, अंग्रेजसित माफी मागेर चिठी लेखेका थिए । स्वाधीनताको आन्दोलनमा कहिल्यै सरिक नहुने वचन दिएका थिए ।वास्तवमा आरएसएससित देखाउन लायकको कुनै अनुहार थिएन । स्वाधीनता संग्राममा तिनीहरूको भूमिका नकारात्मक थियो । कसको काँध चढेर राजनीतिक दल खडा गर्ने भन्ने समस्या थियो तिनीहरूलाई । यस्तो परिस्थितिमा तिनीहरूले सरदार पटेललाई खोजी निकाले । पटेलको त्यस्तो राजनीतिक विरासत थिएन जुन नेहरूको थियो । नेहरू परिवारको अन्त गर्नलाई त्यस्तै एउटा महामानव खडा गर्ने आवश्यकता बोध गरेपछि उनीहरूले पटेलको ३ हजार करोड भारुको मूर्ति खडा गरे । तर इतिहासका विद्यार्थीहरूलाई थाहा छ, पटेलले १९४८ को ४ फेब्रुअरीको दिन, जुन समय तिनी देशका गृहमन्त्री थिए, गान्धीको हत्यामा हात भएको शंकामा आरएसएसमाथि प्रतिबन्ध लगाएका थिए । प्रतिबन्धको उद्देश्यबारे तिनको पत्रमा स्पष्ट रूपमा लेखिएको थियो, टु रुट आउट द फोर्सेज अफ हेट एन्ड भायोलेन्स !तर भाजपाले पटेलका साथै भगत सिंहलाई हाइज्याक गर्यो । प्रचारतन्त्र आफ्नो हातमा भएपछि जे पनि इतिहास हो भन्न मिल्छ । भर्खरै पार्टीको आन्तरिक सभामा प्रधानमन्त्रीले कश्मीर फाइल्स शीर्षक फिल्मको चर्चा गर्दै भने, गान्धी सिनेमा एउटा विदेशीले बनाउनुअघि संसारमा गान्धीको कुनै चर्चा थिएन । संसारमा त मार्टिन लुथर किङ अनि नेल्सन मन्डेला लोकप्रिय थिए । बापु अनि राष्ट्रपिताको नामले देशभरि चिनिएका गान्धीलाई रिचर्ड एटनबरोले चिनाए भन्नु ठूलै आँटको कुरा हो । तर इतिहासका जानकारहरूले खोजीखोजी मार्टिन लुथर किङका साथै नेल्सन मन्डेलाका ती भिडियो क्लिपहरू निकाले जहाँ यी दुवै महापुरुषले आफ्नो जीवनमा गान्धीको प्रभावबारे चर्चा गरेका छन्, संघर्ष गर्ने आफ्नो आत्मविश्वास अनि प्रेरणाको स्रोत गान्धीलाई मानेका छन् । संसारका मानिसहरूलाई गान्धीबारे थाहा हुँदा देशको प्रधानमन्त्री अनभिज्ञ हुनु भनेको लाजमर्दो कुरा हो । सन् १९८८ मा म पर्यावरणको डिप्लोमा कोर्स गर्न गुजरात गएको थिएँ । एक दिन साथीहरूसित म साबरमती आश्रम घुम्न गएँ । प्रदर्शनीमा राखिएका अमूल्य वस्तुहरूमा रवीन्द्रनाथ ठाकुर अनि रुसी साहित्यकार लियो टोल्सटोयले गान्धीलाई लेखेका चिठीहरू पनि थिए । राष्ट्रपिता नचिन्ने राष्ट्रप्रमुख हाम्रो दुःखद यथार्थ हो । मैले दलको चरित्र बुझ्न नेतृत्वको चरित्र बुझ्नुपर्छ भनेको त्यसैकारण हो । यस्तो दलको विधायक भएर बिचरा बजगाईंहरू चाहे पनि के पो गर्न सक्छन् र ? पाँच वर्ष राजीनामा दिने धम्की दिँदै बिताउनुबाहेक उनीहरूसित कुनै विकल्प छ र ?भारतको कालेबुङ निवासी छेत्री पश्चिम बंगाल राज्यका पूर्वविधायक हुन् ।"
युक्रेन युद्ध र म्यान्मारबारे छलफल हुने,"नोमपेन (एजेन्सी) दक्षिणपूर्वी एसियाली राष्ट्रहरूको संगठन (आसियान) का विदेशमन्त्रीस्तरीय बैठकमा म्यान्मारमा जारी हिंसा, युक्रेन युद्धलगायत दक्षिणपूर्वी एसियाली देशका साझा चासोका विषयमा छलफल हुने भएको छ । युक्रेनमाथि रुसी आक्रमणले सिर्जना गरेको तनावबीच हुन लागेको बैठकमा अमेरिका, चीन, रुस र अन्य विश्व शक्ति राष्ट्रका शीर्ष कूटनीतिज्ञ सहभागी हुँदै छन् । युक्रेन र दक्षिणपूर्वी एसियाली राष्ट्रमा बेइजिङको बढ्दो महत्त्वाकांक्षाले चिन्ता थपिएको पश्चिमा मुलुकका अधिकारीहरूको भनाइ छ ।कम्बोडियाको नोमपेनमा बुधबार सुरु हुने बैठकमा अमेरिकी विदेशमन्त्री एन्टोनी ब्लिंकेन र रुसी विदेशमन्त्री सर्गेई लाभरोभ पनि सहभागी हुँदै छन् । दुवै देशका विदेशमन्त्री एक महिनाको अन्तरालमा दोस्रो पटक एउटै मञ्चमा आमनेसामने हुँदै छन् । यद्यपि उनीहरूबीच भेटवार्ता हुने प्रस्ट भइसकेको छैन । गत महिना इन्डोनेसियाको बालीमा भएको जी२० का विदेशमन्त्रीहरूको बैठकमा सहभागी उनीहरूबीच छुट्टाछुट्टै भेट भएको थिएन । बैठकमा चिनियाँ विदेशमन्त्री वाङ यी पनि सहभागी हुँदै छन् । युक्रेनमा भएको द्वन्द्व अन्त्य गर्न र म्यान्मारमा सन् २०२१ को फेब्रुअरीमा भएको सैनिक कु पछि उत्पन्न तनाव अन्त्यका लागि बेइजिङको भूमिका महत्त्वपूर्ण हुने भन्दै धेरैले वाङतिर आँखा सोझाएका छन् ।त्यस्तै, अमेरिकी सभामुख नान्सी पेलोसीको ताइवान भ्रमणपछि वासिङ्टन र बेइजिङबीच बढ्दो तनावबीच हुन लागेको बैठकले विश्व समुदायको चासो खिचेको छ । एसियाप्रशान्त क्षेत्रमा चीनको बढ्दो आर्थिक र सैन्य प्रभावलाई अमेरिकाले निस्तेज पार्ने प्रयास गरिरहेको छ । अझ भनौं त्यहाँ चिनियाँ प्रभाव नहोस् भन्ने अमेरिकाको चाहना छ । गतसाता अमेरिकी राष्ट्रपति जो बाइडेनसँगको टेलिफोन वार्तामा चिनियाँ राष्ट्रपति सी चिनफिङले पेलोसीको सम्भावित ताइवान भ्रमणका विषयमा आपत्ति जनाएका थिए ।त्यसैगरी, युक्रेनमा रुसी आक्रमण, विश्वव्यापी खाद्य र ऊर्जा मूल्यहरूमा त्यसले पारेको प्रभाव, चीन र अमेरिकाबीच बढ्दो टकराव चिन्ताको विषय बनेको अस्ट्रेलियाको लोवी इन्स्टिच्युटका दक्षिणपूर्वी एसिया कार्यक्रमका निर्देशक सुसाना प्याटन बताउँछन् । विदेशमन्त्रीहरूको बैठक क्षेत्रीय सुरक्षा र समृद्धिप्रति प्रतिबद्धता व्यक्त गर्ने विषयमा महत्त्वपूर्ण हुने बताउँदै उनले अमेरिका, चीन र रुसका लागि परस्पर संवाद गर्न र समर्थन जुटाउन उपयोगी अवसर हुने उल्लेख गरे ।पछिल्ला दिनमा भने रुसले आफ्नो ध्यान अफ्रिकामा केन्द्रित गरेको छ । चीनको ध्यान प्रशान्त क्षेत्रका टापु देशमा पुगेको छ । रुसी विदेशमन्त्रीको अफ्रिकी देशको भ्रमण र चिनियाँ विदेशमन्त्रीको प्रशान्त क्षेत्रका टापु राष्ट्रको भ्रमणपछि दक्षिणपूर्वी एसियाली देशमा यात्रा भइरहेको छ ।आसियान बैठकले भारत, जापान, दक्षिण कोरिया, टर्की, कतार, संयुक्त अरब इमिरेट्स, ओमान, बेलायत, अस्ट्रेलिया, न्युजिल्यान्ड र क्यानडालगायत आसियानसँग साझेदारी गर्ने वा वार्ता गरिरहेका केही देशलाई पनि एकै ठाउँमा ल्याएको छ ।खासगरी अस्ट्रेलियाले आसियान राष्ट्रहरूको महत्त्वमा जोड दिएको छ । विदेशमन्त्री पेनी वोङले गत महिना अस्ट्रेलिया, अमेरिका, भारत र जापानको क्वाड समूह र अस्ट्रेलिया, बेलायत र अमेरिका सम्मिलित ओकुस समूहलगायत नयाँ गठबन्धन आसियान क्षेत्रको उन्नति र विकासका लागि हुनुपर्ने बताएका थिए ।"
अमेरिकी ड्रोन आक्रमणमा अलकायदा प्रमुख मारिए,"वासिङ्टन (एजेन्सी) इस्लामिक विद्रोही संगठन अलकायदाका प्रमुख आइमन अलजवाहिरी अमेरिकाले अफगानिस्तामा गरेको ड्रोन आक्रमणमा मारिएका छन् । अमेरिकी राष्ट्रपति जो बाइडेनले एक भिडियो जारी गर्दै गुप्तचर एजेन्सी सीआईएले आइतबार गरेको ड्रोन आक्रणमा ७१ वर्षीय जवाहिरीको मृत्यु भएको पुष्टि गरेका हुन् । सीआईएले अफगानिस्तानको राजधानी काबुलमा गरेको आतंकवादविरोधी आक्रमणमा जवाहिरीको मृत्यु भएको जनाइएको छ । सीआईएले ड्रोनमार्फत काबुलमा दुईवटा क्षेप्यास्त्र प्रहार गरेको थियो ।अमेरिकी अधिकारीका अनुसार अफगानिस्तानको काबुलस्थित एक घरको बरन्डामा रहेका बेला जवाहिरीमाथि ड्रोन आक्रमण गरिएको हो । घरमा रहेका अन्य सदस्य भने सकुशल रहेका ती अधिकारीलाई उद्धृत गर्दै बीबीसीले जनाएको छ । अमेरिकी नागरिकको रगतले हात रंगिएका जवाहिरीको मृत्युसँगै अमेरिकी नागरिकलाई न्याय मिलेको बाइडेनको भनाइ छ । हामीले आज यो कुरा प्रमाणित गरेका छौं कि जति नै लामो समय र जुनसुकै स्थानमा लुकेर बसेको किन नहोस् हाम्रा नागरिकको डरको कारण बनिरहेको छ भने त्यसलाई हामी पत्ता लगाएरै छाड्छौं, अमेरिकी राष्ट्रपति कार्यालय ह्वाइटहाउसले जारी गरेको भिडियो सन्देशमा राष्ट्रपति बाइडेनले भनेका छन् । हामी अब उप्रान्त अफगानिस्तानलाई आतंकवादीका लागि सुरक्षित स्थान बन्न दिने छैनौं, बाइडेनले भनेका छन् । अलकायदाले अब अमेरिकामाथि आक्रमण गर्न नसक्ने बाइडेनको दाबी छ । सन् २००१ को सेप्टेम्बर ११ मा ट्वीन टावर र पेन्टागनमा गरिएको आतंककारी आक्रमणका मुख्य योजनाकारमध्ये जवाहिरी एक रहेको अमेरिकाको दाबी छ । उक्त आक्रमणमा २ हजार ९ सय ७७ जनाको ज्यान गएको थियो । अलकायदा प्रमुख ओसामा बिन लादेन सन् २०११ मा मारिएपछि जवाहिरीले अलकायदाको नेतृत्व सम्हाल्दै आएका थिए । त्यस्तै, सन् २००० को अक्टोबरमा यमनको अडेनमा भएको आक्रमणमा पनि जवाहिरीको हात रहेको बाइडेनले बताए । उक्त आक्रमणमा १७ अमेरिकी मारिएका थिए । अमेरिकी गुप्तचर एजेन्सी सीआईएले सन् २०२२ को सुरुदेखि नै जवाहिरीको खोजी गरी पछ्याइरहेको थियो । केही साताअघि राष्ट्रपति बाइडेनले स्वीकृति दिएपछि सीआईएले ड्रोन आक्रमण गरेको अमेरिकी अधिकारीहरूलाई उद्धृत गर्दै न्युयोर्क टाइम्सले जनाएको छ ।अफगानिस्तानमा तालिवान सत्तामा आउनुअघि अमेरिकी पूर्वराष्ट्रपति डोनाल्ड ट्रम्पसँग सन् २०२० गरेको दोहासम्झौता मा अफगानिस्तानले आफ्नो भूमिमा आतंकवादीलाई प्रश्रय नदिन सहमत भएको थियो । तर अझै पनि आतंकवादी समूहका नेता खुलेआम हिँडिरहेका भन्दै अमेरिकी अधिकारीले उक्त सम्झौता उल्लंघन भएको बताउने गरेका छन् । सम्झौतामा अलकायदा, आईएसआईएस लगायतका समूहलाई अफगान भूमि प्रयोग गर्न नदिने विषयमा सम्झौता भएको उनीहरूको भनाइ छ । जवाहिरीको मृत्युपछि भने तालिवान प्रवक्ताले अमेरिकी ड्रोन आक्रमणले अन्तर्राष्ट्रिय कानुन उल्लंघन भएको प्रतिक्रिया दिएका छन् ।"
छोटकरी,"इरानमा बाढीले मृत्यु हुनेको संख्या ७६ पुग्योतेहरान (एजेन्सी) इरानमा बाढी पहिरोमा परि मृत्यु हुनेको संख्या ७६ पुगेको छ । सरकारी अधिकारीहरूले देशका विभिन्न स्थानमा आएको बाढी पहिरोमा परी ७६ जनाले ज्यान गुमाएका र अन्य केहि हराइरहेका मंगलबार जनाएका हुन् । इरानको राष्ट्रिय प्रकोप व्यवस्थापन निकायका प्रमुख मोहम्मद हसन नामीले बाढी पहिरोमा परेर बेपत्ता भएका १६ जना अझै हराइरहेका जनाए । बेपत्ता भएकाहरूको अझै पनि खोजी कार्य जारी रहेको र त्यसका लागि उद्धारकर्ता, सुरक्षाकर्मी खटाइएको उनले बताए । इरानमा यही जुलाई २३ देखि भारी वर्षा भएको र वर्षाका कारण बाढी पहिरो आएकोले ठूलो क्षति भएको अधिकारीहरूले बताएका छन् । भारतमा कोरोना संक्रमण घट्दैनयाँदिल्ली (एजेन्सी) भारतमा पछिल्लो समय कोरोना संक्रमितको संख्या घटेको छ । स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा भारतभर १३ हजार ७ सय ३४ जनामा भाइरसको संक्रमण पुष्टि भएको जनाएको छ । सोमबार १६ हजार ४ सय ६४ जना संक्रमित भएका थिए । त्यसअघि दैनिक करिब २० हजारको हाराहारीमा संक्रमण पुष्टि भएको थियो । भारतमा हालसम्म ४ करोड ४० लाख ५० हजार ९ जना संक्रमण पुष्टि भइसकेको छ । १ लाख ३९ हजार ७ सय ९२ सक्रिय संक्रमित छन् । यसैगरी, १७ हजार ८ सय ९७ संक्रमणमुक्त भएका छन् । योसँगै कोरोना निको हुनेको संख्या ४ करोड ३३ लाख ८३ हजार ७ सय ८७ पुगेको छ । पछिल्लो २४ घण्टामा कोरोनाका कारण ३४ जनाको मृत्यु भएको छ । योसँगै कोरोनाबाट ज्यान गुमाउनेको संख्या ५ लाख २६ हजार ४ सय ३० पुगेको छ । इराकी प्रधानमन्त्रीद्वारा वार्ताका लागि आह्वानबग्दाद (एजेन्सी) इराकी प्रधानमन्त्री मुस्तफा अल कादिमीले वार्ताका लागि आन्दोलनरत पक्षहरूलाई आहृवान गरेका छन् । हाल इराकमा देखिएको राजनीतिक गतिरोधको अन्त्यका लागि सबै पक्षलाई वार्तामा बोलाउँदै उनले राष्ट्रिय रुपमा नै अहिलेको राजनीतिक संकट अन्त्य गर्न सकिने बताए । कादिमीको कार्यालयद्वारा जारी विज्ञप्तिमा आन्दोलनरत सबै पक्षलाई राष्ट्रिय वार्तामा आउन र वार्ताकै माध्यमबाट सबै समस्याको हल गर्न सकिन्ने उल्लेख छ । मोहमद सिया अल सुडानीलाई प्रधानमन्त्री बनाउने निर्णयको विरोधमा त्यहाँको एक मुस्मिल समुदायले आल्दोलन गरिरहेको छ । सो समुदायले कहिले संसद भवनभित्रै छिरेर प्रदर्शन गर्ने त कहिले सडकमा हिंसात्मक प्रदर्शनहरू गर्ने गरेको छ ।"
सोलारको साथ,नुवाकोट विदुर नगरपालिका१२ स्थित कफी एरिया २ मा राखिएको सोलार प्यानल । अहिले २२ मेगावाट क्षमताको सोलार प्यानलबाट बिजुली उत्पादन भइरहेको छ । तस्बिर ः कृष्णकान्तिपुर
सोलारको २२ मेगावाट राष्ट्रिय प्रसारणमा,"(नुवाकोट)  समयावधि थपेर निर्माण भइरहेको सोलार प्यानल आयोजनाबाट साढे २२ मेगावाट बिजुली राष्ट्रिय प्रसारण लाइनमा थपिएको छ । नेपाल विद्युत् प्राधिकरणले नुवाकोटमा निर्माण गरिरहेको सोलार प्यानल आयोजनाबाट उत्पादित बिजुली हालै ग्रिडमा थपिएको हो । आयोजनाबाट उत्पादित बिजुली देवीघाट विद्युत् गृहको सबस्टेसनमा जोडेर राष्ट्रिय प्रसारण लाइनमा प्रवाह गरिएको छ । २५ मेगावाट क्षमताको आयोजनामा साढे दुई मेगावाटको काम जारी छ । त्यसमध्ये साढे २२ मेगावाट ग्रिडमा जोडिएको सोलार आयोजनाका प्रमुख विकास रघुवंशीले जनाए । सन् २०१७ बाट सुरु भएको आयोजना कोभिडअघि र पछि पनि पटकपटक म्याद थपिएर निर्माण पूरा हुने अवस्थामा पुगेको रघुवंशीले बताए । आयोजनाका ७ वटा साइट छन् । ६ वटा साइटबाट बिजुली सञ्चालन भएको आयोजनाले जनाएको छ । फोरवे, स्टाफ क्वाटर, केराघारी, रातोमाटे, कफी एरिया १, कफी एरिया २ र मान्द्रेढुंगामा रहेको हेलिप्याड क्षेत्रबाट दिउँसोमा बिजुली उत्पादन भइरहेको छ । कफी एरिया २ मा साढे २ मेगावाट चालु हुन बाँकी छ, सोलार आयोजना प्रमुख रघुवंशीले भने, दिनमा उत्पादन हुने बिजुली देवीघाट ग्रिडमा जोडिएको छ । चीनको राइसेन इनर्जी कम्पनीले ठेक्का लिएर सोलार पावर राखिरहेको छ । दिउँसो घाम लागेका बेला दैनिक सरदर ५ घण्टा बिजुली उत्पादन दिने आयोजनाले जनाएको छ । २५ मेगावाट सोलारका लागि ५ सय रोपनी जग्गा ओगटिएको छ । यो नेपालकै सबैभन्दा ठूलो सोलार प्यानल आयोजना हो । उक्त सोलार प्यानल सञ्चालनमा आएपछि राष्ट्रिय प्रणालीमा ऊर्जा अभावलाई कम गर्न सहयोग पुग्ने देखिएको छ । सोलार प्यानल सञ्चालनमा आएपछि पानी जम्मा गरेर पिक आवरमा जलाशययुक्त कुलेखानी र कालीगण्डकी ए, मध्यमर्स्याङ्दी, मर्स्याङ्दी, चिलिमे जस्ता अर्धजलाशययुक्त आयोजनाको जलाशयमा दिउँसो पानी सञ्चित गरी बिजुली उत्पादन गरिँदै आएको आयोजनाको भनाइ छ । बेलुका र बिहान बढी बिजुली माग हुने समयमा ती विद्युत् केन्द्र सञ्चालन गर्न मद्दत पुग्ने देखिएको छ । यसले बिजुली माग र आपूर्तिको व्यवस्थापनलाई थप सहज बनाउनेछ । विश्व बैंकको ग्रिड सोलार तथा ऊर्जा दक्षता परियोजनाअन्तर्गत यो सोलार प्यानल स्थापना गरिएको हो । नेपाल सरकार र विश्व बैंकको सहुलियतपूर्ण ऋण लगानीमा आयोजना निर्माण भइरहेको हो । यो आयोजनाको लागत ३ अर्ब ८० करोड रुपैयाँ छ । नुवाकोटमा ६० मेगावाटको माथिल्लो त्रिशूली ३ ए, २१ मेगावाटको त्रिशूली, १४ मेगावाटको देवीघाट र ५ मेगावाटको सातबिसेस्थित आदिशक्ति र अर्को ५ मेगावाटको तादीखोला जलविद्युत् उत्पादन केन्द्र सञ्चालनमा छन् । ३७ मेगावाटको माथिल्लो त्रिशूली ३ बी निर्माण भइरहेको छ । सोलार प्यानल आयोजना निर्माण प्यानल राख्नुअघि स्थानीयले सडक कालोपत्र गरिदिनुपर्ने मुख्य माग राखेका थिए । तर आफूहरूको माग समयमै सम्बोधन नभएको भन्दै उनीहरूले आपत्ति जनाएका छन् । पहिला ६ करोड रुपैयाँमा आर्मी ब्यारेकदेखि ज्यामिरे मोडसम्म करिब ४ किमि सडक कालोपत्र गर्ने भनिएको थियो । तर अहिले रकम घटाएर डेढ किमि मात्र सडक कालोपत्र गर्ने आयोजनाले जनाएको छ । स्थानीयको समस्या समाधान भइसकेको छ, आयोजना प्रमुख रघुवंशीले भने, बजेट विनियोजन गरी सोलार फार्म र सर्वसाधारणका लागि छुट्टाछुट्टै बाटोको टेन्डर हुन लागेको छ । आयोजनाले ३ करोडमा लागतमा देवीघाट आर्मी ब्यारेकबाट कफी एरिया २ जाने डेढ किमि सडक कालोपत्र गर्ने भएको छ ।"
कर घटाएर मूल्य समायोजनमा झेल नगरे प्रतिलिटर १५९ मा पेट्रोल,"करकै कारण आईओसीले पठाएको मूल्यअनुसार खुद्रा बिक्री मूल्य घटाउन नसकिएको शाहको पनि भनाइ छ । अर्थले पूर्वाधार करकै शोधभर्ना दिएको छैन । अर्थले जेठको १० दिन बराबरको करिब ५९ करोड शोधभर्ना दिए पनि असारको नदिएको उनले जनाए । असारको मात्रै १ अर्ब ९३ करोड रुपैयाँ लिनुपर्ने छ । त्यो पनि पाएका छैनौं, साहले भने, कर समायोजन भएको भए अहिले त्यहीअनुसार मूल्य घट्थ्यो । अन्यथा निगमको ऋण चुक्ता नभएसम्म समस्या नै हुन्छ । यसअघि निगमले बुढीगण्डकी जलविद्युत् आयोजना (पूर्वाधार कर) का नाममा भन्सार बिन्दुमा उठाउँदै आएको कर घटाइदिन आग्रह गर्दा अर्थले शोधभर्ना दिने निर्णय गरेको थियो । तर, उक्त रकम पनि दिएको छैन । नयाँ मूल्यसूचीअनुसार निगमलाई केही राहत भए पनि ३ महिनाभित्रै राष्ट्रिय वाणिज्य बैकको ऋण तिर्नुपर्ने दायित्व भएको निगमका कार्यकारी निर्देशक उमेशप्रसाद थानीले बताए । निगमको जग्गा धितोमा राखेर ऋण लिएका छौं । वाणिज्य बैंकको ऋण तीन महिनामा तिर्नुपर्ने छ । समग्र अवस्था विश्लेषण गर्दा अझै पनि हामी घाटामै छौं, थानीले भने, यस्तो अवस्थामा तत्काल धेरै मूल्य घटाउन सक्ने अवस्था छैन । निगमको अवस्था सबैले बुझिदिनु जरुरी छ ।"
भारतमा बिजुली बेच्दा नेपालले कति शुल्क तिर्छ ?,"उक्त परिमाणमा बिजुली बिक्री हुँदा (पीटीसीएन) लाई तिर्नुपर्ने शुल्कको अनुपात करिब ६२५ प्रतिशत बराबर हुन जान्छ । यसरी आईईएक्स, एनभीभीएन र करिडोर चार्जमा ९१७ प्रतिशत र पीटीसीएनलाई तिर्नुपर्ने ६२५ प्रतिशतसमेत गर्दा नेपालले कुल बिजुली व्यापारमा १५४२ प्रतिशत सेवा शुल्कमा मात्र खर्च हुने देखिन्छ । पीटीसीएनमा नेपाल विद्युत् प्राधिकरण, हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी लिमिटेड (एचआईडीसीएल), पावर ग्रिड कर्पोरेसन इन्डिया लिमिटेड (पीजीसीआईएल) र आईएल एन्ड एफएस इनर्जी डेभलपमेन्ट कम्पनी लिमिटेड (आईईडीसीएल) को संयुक्त स्वामित्व छ ।"
बीओके र हिमालयन बैंकले चीनमा मुद्दा जिते,"(काठमाडौं)  मेलम्ची खानेपानी आयोजनाको पर्फमेन्स ग्यारेन्टीसम्बन्धी मुद्दा बैंक अफ काठमान्डू (बीओके) र हिमालयन बैंकले जितेका छन् । ग्यारेन्टीबापतको रकम सम्बन्धित बैंकलाई फिर्ता गर्नुपर्ने गरी चीनको हेनान प्रान्तको झेङझाओ इन्टरमिडियट (उच्च) अदालतले सोमबार नेपाली बैंकहरूको पक्षमा मुद्दाको फैसला गरेको हो । यससँगै आफूहरूले पर्फमेन्स ग्यारेन्टी र अग्रिम भुक्तानीबापतको करिब डेढ अर्ब रुपैयाँ पाउने निश्चित भएको दुवै बैंकका प्रमुख कार्यकारी अधिकृतहरूले बताएका छन् । यस मुद्दामा सोही अदालतले सन् २०२० मै नेपाली बैंकको पक्षमा फैसला गरेर पैसा फिर्ता दिन निर्देशन दिएको थियो । तर उक्त फैसलाउपर चित्त नबुझेपछि ठेकेदार कम्पनी चाइना रेलवेले उच्च अदालतमा मुद्दा दर्ता गरेपछि बैंकहरूले रकम फिर्ता पाएका थिएनन् । उक्त मुद्दामा पनि उच्च अदालतले नेपाली बैंकहरूको पक्षमा फैसला गरेको हो । यस फैसलासँगै बैंकले काउन्टर ग्यारेन्टीबापत मेलम्ची खानेपानी आयोजनालाई भुक्तानी गरिदिएको अमेरिकन डलर ६६ लाख २५ हजार १० र युरो १४ लाख ११ हजार ४ सय ५३ बापतको रकम (करिब १ अर्ब रुपैयाँ) बैंक अफ काठमान्डूले फिर्ता पाउने भएको छ, बीओकेका प्रमुख कार्यकारी अधिकृत श्रवण मास्केले भने । रकम फिर्ताका लागि आजभोलिमै पत्र पठाउने तयारी भएको उनले बताए । हिमालयन बैंकका प्रमुख कार्यकारी अधिकृत अशोक राणाले पनि रकम फिर्ताका लागि पत्राचारको तयारी भएको जनाए । उक्त मुद्दामा लामो समय र पैसा खर्च भएकाले रकम क्षतिपूर्तिका लागि ठेकेदार कम्पनीलाई छुट्टै मुद्दा हाल्ने तयारी भएको उनको भनाइ छ । मुद्दा लड्न हालसम्म लागेको खर्चबारे एकदुई दिनमै मुद्दा दायर गर्छौं, उनले भने, ग्यारेन्टीको पैसा आउने निश्चित भयो । अब क्षतिपूर्ति माग्छौं । उच्च अदालतले दुई पटकसम्म नेपाली बैंकहरूको पक्षमा फैसला गरेकाले अब रकम आउने निश्चित भएको बैंकका तर्फबाट मुद्दा हेरिरहेका वरिष्ठ अधिवक्ता गान्धी पण्डितले बताए । बैंक ग्यारेन्टीको मुद्दामा उच्च अदालतले फैसला गरेपछि सर्वोच्चमा जान नपाउने निर्देशन जारी गरेको छ, उनले भने, यसकारण अब ठेकेदार कम्पनीले सर्वोच्च अदालतमा मुद्दा अपिल गर्ने बाटो बन्द भएको छ । तर विशेष निर्णय (स्पेसल पर्मिसन) बाट सर्वोच्चमा रिट हाल्ने झिनो विकल्प भए पनि बैंकिङ मुद्दामा न्यून सम्भावना रहन्छ । त्यसैले पनि चाइना कन्स्ट्रक्सन बैंक कर्पोरेसन (सीसीबी) ले बीओके र हिमालयन बैंकलाई रकम फिर्ता गर्नुपर्ने देखिन्छ । बीओके र हिमालयन बैंकले आयोजनालाई सीसीबीका नाममा ०६५ चैतमा काउन्टर ग्यारेन्टी दिएका थिए । बीओकेले काउन्टर ग्यारेन्टीका रूपमा १४ लाख युरो र ६६ लाख अमेरिकन डलर (हालको विनिमय दरअनुसार कुल ८४ करोड रुपैयाँ) को अग्रिम भुक्तानी दिएको थियो । हिमालयन बैंकले भने ६६ लाख डलर (हालको विनिमय दरअनुसार करिब ८२ करोड रुपैयाँ) पर्फमेन्स ग्यारेन्टी दिएको थियो । चाइना रेलवेले ०६९ भदौमा मेलम्चीसँगको ठेक्का तोडेपछि राष्ट्र बैंकले हिमालयनबाट उक्त रकम जफत गरी मेलम्चीलाई भुक्तानी दिएको थियो । तर सीसीबीले अनेक बहानामा नेपाली बैंकलाई झुलाउँदै आएको थियो । तत्कालीन समयमा मेलम्ची आयोजनाको निर्माण ठेक्का पाएको ठेकेदार चाइना रेलवे १५ ब्युरो ग्रुपको ग्यारेन्टरका रूपमा सीसीबी थियो । सीसीबीका नाममा यहाँका बैंकले काउन्टर ग्यारेन्टी दिएका थिए ।चाइना रेलवे ब्युरोले ठेक्का तोडेपछि मेलम्ची आयोजनाले काठमाडौं जिल्ला अदालतमा ग्यारेन्टी रकमको दाबी गर्दै नेपाली बैंकलाई समेत मुद्दा हाल्यो । काठमाडौं अदालतले मेलम्चीको पक्षमा निर्णय गरेसँगै राष्ट्र बैंकको पहलमा सम्बन्धित बैंकहरूले राष्ट्र बैंकमा राखेको रकमबाटै आयोजनालाई रकम भुक्तानी गरियो । त्यसपछि नेपाली बैंकहरूले त्यहाँको जिल्ला (तल्लो) अदालतमा मुद्दा दर्ता गरेका थिए । उक्त अदालतले ठेकेदार कम्पनीको पक्षमा फैसला गरिदियो । जिल्ला अदालतको फैसला चित्त नबुझेपछि बैंकहरू उच्च अदालत गएका थिए । अहिले उच्च अदालतले नै दोस्रो पटक बैंकहरूको पक्षमा फैसला गरेको हो ।"
कार्यान्वयन योजना बनाउन निर्देशन,"काठमाडौं (कास) प्रधानमन्त्री शेरबहादुर देउवाले समयमै बजेट कार्यान्वयन गर्ने योजना बनाउन मन्त्री र सचिवलाई निर्देशन दिएका छन् । मन्त्री र सचिवसँग मंगलबार संयुक्त बैठक गरी प्रधानमन्त्रीले निर्देशन दिएका हुन् ।बैठकको सुरुमा प्रधानमन्त्री तथा मन्त्रिपरिषद् कार्यालयअन्तर्गत नतिजा व्यवस्थापन महाशाखाका सचिव लक्ष्मण अर्यालले आर्थिक वर्ष २०७८७९ मा भएका अर्थतन्त्रका ४० वटा प्रमुख परिसूचक र आधार प्रस्तुत गरेका थिए । त्यसपछि मन्त्रीहरूले कार्य प्रगतिको अवस्था र चुनौतीबारे बोलेका थिए । प्रधानमन्त्री कार्यालयका प्रवक्ता सहसचिव महादेव पन्थका अनुसार प्रधानमन्त्री देउवाले चालु आर्थिक वर्षको बजेट समयमै कार्यान्वयन गर्ने बनाउन निर्देशन दिएका थिए । गत आर्थिक वर्षमा के कति कारणले बजेट कार्यान्वयनमा समस्या भयो र अबका चुनौती के हुन् पहिचान गरेर समस्या समाधानको उपाय खोज्नुहोस्, देउवाको निर्देशन थियो, आर्थिक वर्षको सुरुबाटै बजेट कार्यान्वयनको कार्ययोजना बनाएर अघि बढ्नुहोस् । प्रधानमन्त्रीले सार्वजनिक सेवा प्रवाह र सुशासन प्रवर्द्धनलाई केन्द्रमा राखेर काम गर्न निर्देशन दिएका थिए । तपाईंहरूले सरकारी कार्यालयका टेबलटेबलका शासन आजैदेखि बन्द गराउनुहोस्, जनताको सेवक ठानेर चुस्त र प्रभावकारी रूपमा काम गर्नुहोस्, उनले भनेका थिए । उनले ६ महिनाभित्र तरकारी तथा फलफूल र एक वर्षभित्र खाद्यान्नमा आत्मनिर्भर हुने गरी तयारी गर्न निर्देशन दिए ।इन्धनको मूल्य वृद्धिसँगै मुलुकको विदेशी मुद्रामा असर परिरहेको बेला सरकारी सवारीसाधन सञ्चालन र खरिदमा नियन्त्रण गर्नुपर्ने बताए । कानुनले तोकेबाहेकका सरकारी कर्मचारी र पदाधिकारीलाई सवारीसाधनको सुविधा पाए नपाएको लगत हेरेर कटौती गर्न निर्देशन दिए । एकवर्षे कार्यकालमा कोभिड नियन्त्रणमा प्रगति गर्नुका साथै स्थानीय तह निर्वाचन समयमै गरेको सफलता पनि प्रधानमन्त्रीले सुनाए । अब आगामी संसदीय निर्वाचन सम्पन्न गर्नका लागि ध्यान केन्द्रित गर्नुपर्ने उनको भनाइ थियो । देउवाले प्रधानमन्त्री नियुक्त भएको एक वर्षपछि मन्त्री र सचिवहरूको संयुक्त बैठक राखेका हुन् ।"
भलिबल नेतृत्वमा मास्केको घोषणा,"(काठमाडौं)  निरोज मास्केले औपचारिक हिसाबमै नेपाल भलिबल संघको अध्यक्षमा उम्मेदवारी घोषणा गरेकी छन् । यसअघि अध्यक्षका लागि आफू दाबेदार भएको बताउँदै आए पनि उनले मंगलबार भलिबलसँग सरोकार राख्ने बाक्लो जमातबीच आफ्नो उम्मेदवारी घोषणा गरेकी हुन् । डेढ दशकअघि दार्चुलाबाट प्रतिनिधित्व हुँदै भलिबल संघमा सदस्य भएकी थिइन् । त्यसपछि उनी कोषाध्यक्ष हुँदै अहिले उपाध्यक्ष छिन् । आफ्ना स्व पति सञ्जयको स्मृतिमा सञ्जय मेमोरियल फाउन्डेसनमार्फत उनले भलिबलका विभिन्न गतिविधि गर्दै आइरहेकी छन् । गत चैतमा फाउन्डेसनले पाल्पाको रानीमहलस्थित कालीगण्डकी किनारामा महिला बिच भलिबलको आयोजना गरेको थियो । मैले अध्यक्षका लागि उम्मेदवारी घोषणा गरे पनि कोही प्रतिद्वन्द्वी महसुस गरेको छैन, सर्वसम्मत हिसाबमै अगाडि बढ्न लाग्ने छौं, घोषणासभामा अध्यक्षका प्रत्याशी मास्केले भनिन् । भदौ २१ मा हुने भलिबल संघको निर्वाचनमा अध्यक्षका लागि मास्केबाहेक अरूको औपचारिक घोषणा भएको छैन । २०३३ सालमा स्थापना भएको भलिबल संघमा पहिलो पटक अध्यक्षका लागि महिलाको उम्मेदवारी परेको हो । महासचिवमा मनवीर छन्त्यालले उम्मेदवारी दिने जनाउँदै आएका छन् । सोही सभामा छन्त्यालले अध्यक्षका लागि आफ्नो पूर्ण समर्थन मास्केलाई हुने जनाए । छन्त्यालले संघको नेतृत्व हाँक्ने मान्छेले जिम्मेवारी लिनका लागि पूर्ण समय दिनुपर्ने र त्यसका लागि मास्के उपयुक्त पात्र भएको बताए । अघिल्लो वर्षदेखि नै मास्केले अध्यक्षका लागि आफ्नो चहलपहल अगाडि बढाए पनि राष्ट्रिय खेलकुद परिषद्बाट स्वीकृति नपाउँदा भलिबल संघको निर्वाचन हुन सकेको थिएन । नेपालको पुरुष राष्ट्रिय भलिबल टोलीका कप्तान इम रानासहित भलिबल संघका पूर्वअध्यक्षहरू गंगाबहादुर थापा, दानबहादुर घिसिङ, प्रकाश थपलिया, प्रदेश १ र सुदूरपश्चिम प्रदेश खेलकुद परिषद्का सदस्यसचिव क्रमशः हंशराज वाग्ले र दीपक सिंह, गणतान्त्रिक खेलकुद महासंघका अध्यक्ष जयन्द्रबहादुर चन्द, न्यु डायमन्ड एकेडेमीका अध्यक्ष कुमार राईको उपस्थितिमा मास्केले आफ्नो उम्मेदवारीको घोषणा गरेकी थिइन् । भलिबल संघको पहिलो महिला कमिसनमा संयोजकको जिम्मेवारी लिएर काम गरिसकेकी मास्केले भलिबल विकासका लागि पाँच प मा आफ्नो प्रतिबद्धता रहेको जनाउँदै प्रशिक्षण, प्रतियोगिता, पूर्वाधार, प्रोत्साहन र प्रशासनिक संरचनामा जोड दिने बताएकी छन् । सरकारी निकायसँग साझेदारी, निजी क्षेत्रको परिचालन, सदस्यता वितरण र प्रभावकारी बाँडफाँट व्यवस्था, रणनीतिक साझेदार, एनआरएनए र विश्वभर छरिएका भलिबलप्रेमी, पेशागत संघसंस्था र समुदायको संलग्नता एवं परिचालन गरेर स्रोतको व्यवस्थापन गर्ने उनले घोषणा पत्रमा उल्लेख गरेकी छन् । नयाँ खेलकुद ऐन आएपछिको अन्योलता, प्रादेशिक संरचना नभएका कारण भलिबल संघको निर्वाचन रोकिँदै आएको थियो । भलिबल संघको कार्यसमितिको पदावधि सकिएको दुई वर्षपछि निर्वाचन हुन लागेको हो । निर्वाचन साधारणसभाले १ अध्यक्ष, ५ उपाध्यक्ष, १ महासचिव, ७ सचिव, १ कोषाध्यक्ष र १० सदस्य चुन्ने छ । ३९ जनाको कार्यसमिति रहनुपर्ने भलिबल संघको विधान छ । २५ जना निर्वाचन प्रकृयामार्फत आउनेछन् भने १३ जनालाई निवार्चित भएर आएको कार्यसमितिले मनोनीत गर्नेछ । एक पूर्वअध्यक्ष पदेन सदस्यका रूपमा रहनेछन् । भलिबल संघको निर्वाचनमा १ सय ३३ मत रहेको छ । ७७ जिल्ला नै मान्यता रहेको नेपाली खेलकुदमा भलिबल संघमात्र हो । ७७ जिल्लालाई ११, सात प्रदेशका २२ गरी १४, केन्द्रीय समितिका ३९, रेफ्री कमिसन, राष्ट्रिय टोली पुरुष र महिला ११ तथा तीन क्लबको हैसियतमा जावलाखेल भलिबल प्रशिक्षण केन्द्र, ढोरपाटन भलिबल प्रशिक्षण केन्द्र र न्यु डायमन्ड भलिबल क्लबलाई भलिबलको निर्वाचनमा मताधिकार छ ।मास्केको उम्मेदवारी घोषणाले नै आफूले जितिसकेको अनुभव गरेको बताउँदै पूर्वअध्यक्ष एवं दक्षिण अफ्रिका लागि राजदूत दानबहादुर तामाङले भने, उहाँले भलिबललाई धेरै दिइसक्नुभएको छ । सदस्य हुँदै उहाँ आजको स्थितिमा आइपुग्नुभएको हो । त्यसैले उहाँले अध्यक्षका लागि मौका पाउनुपर्छ । उहाँको मुख्य खुबी भनेको भलिबल संघमा आएको बजेटमा र्याल नचुहाउनु हो । मास्केको उम्मेदवारीलाई पूर्ण समर्थन गरेका उनले प्रतिप्रश्न गरे, भलिबल संघमा पहिलो पटक महिलालाई नेतृत्वमा किन नलैजाने ?राष्ट्रिय खेलकुदको मान्यता पाएपछि संघमा जिम्मेवारी बढेको जनाउँदै अर्का पूर्वअध्यक्ष गंगाबहादुर थापाले भने, अब नयाँ नेतृत्वले नतिजामुखी बनाएर काम अगाडि बढाउनुपर्ने चुनौती छ । प्रतिबद्ध व्यक्तिहरू भलिबल संघमा अहिलेको आवश्यकता हो । त्यस्ता प्रतिबद्ध व्यक्तिलाई मेरो सहयोग जहिल्यै रहनेछ ।पूर्वराष्ट्रियखेलाडी पनि रहेका हंशराज वाग्लेले निर्वाचन प्रजातान्त्रिक प्रक्रिया रहे पनि सर्वसम्मत हिसाबमा नेतृत्व नआए भलिबल संघमा संकट पर्ने जनाए । २०६४ सालमा भलिबल संघको निर्वाचनमा अध्यक्षमा थापासँग पराजित वाग्लेले भने, नेपाली खेलकुदमा जति पनि चुनाव भएका छन्, त्यहाँ राजनितिले जरा गाडेको छ, गुट मौलाएको छ र त्यसले खेलकुद समाप्त भएको छ । त्यही भएर सर्वसम्मत नेतृत्व चयन गर्नु उत्तम हुन्छ । आफू सरकारी नियुक्तिको जिम्मेवारी लिएका कारण भलिबल संघको निर्वाचनमा कुनै समूहमा नरहेको बताए पनि वाग्लेले मास्केलाई आफ्नो समर्थन रहेको जनाए ।"
किरण फेरि उत्कृष्ट,"काठमाडौं (कास) नेपाली गोलकिपर किरण चेम्जोङले माल्दिभ्सको उच्च श्रेणीको फुटबल प्रतियोगिता धिवेही प्रिमियर लिग मा उत्कृष्ट गोलकिपरको अवार्ड जितेका छन् ।माल्दिभ्सको राजधानी मालेस्थित नेसनल स्टेडियममा सोमबार सम्पन्न २०२२ सिजनको अन्तिम खेलमा किरणको क्लब माजिया स्पोर्ट्स एन्ड रिक्रिएसन क्लबले दोस्रो स्थानमा रहेको इगल्सलाई ५० ले पराजित गर्यो । तीन खेलअगावै उपाधि निश्चित गरेको माजियाले १४ अंकको फराकिलो अग्रतासँगै सिजन टुंग्याएको हो । चौथोपल्ट लिग च्याम्पियन भएको माजियाले यसपालि २१ मध्ये २० खेल जित्यो, जसमा उसले ५ गोलमात्रै बेहोर्यो । त्यसैले किरण झन्डै सात महिना चलेको लिगकै उत्कृष्ट गोलकिपर घोषित भए । यसबीच उनले एएफसी कप २०२२ को समूह चरणमा पनि गोलपोस्ट सम्हालेका थिए ।सन् २०१७ देखि माल्दिभ्स र भारतको लिगमा व्यस्त ३२ वर्षीय किरणले लिगको पुरस्कार समारोह सकिएलगत्तै मैदानमै प्रेमिका कञ्चन निरौलालाई विवाहको प्रस्ताव राखेका थिए, जसको उनले इन्स्टाग्राम र फेसबुकमा पोस्ट गरेको भिडियो खुबै हिट भएको छ । काठमाडौं बानियाँटारकी निरौला पेसाले एयर होस्टेस हुन् । उनी किरणकी आमासँगै दुई दिनअघिमात्रै माले पुगेकी थिइन् ।किरण दोस्रोपल्ट धिवेही प्रिमियर लिगमा दोस्रोपल्ट च्याम्पियन भएका हुन् । यसअघि २०१८ मा टीसी स्पोर्टसबाट च्याम्पियन हुँदा पनि उनी उत्कृष्ट गोलकिपर भएका थिए । त्यही सिजन उनी मिनेरवा पन्जावसँगै भारतको आई लिग च्याम्पियन पनि भएका थिए । उनले आई लिग २०२०२१ मा गोल्डेन ग्लोभ्स अवार्ड हात पारेका थिए । उनी तीन देशको लिग जित्ने पहिलो र एकमात्र नेपाली फुटबलर हुन् । उनले थ्रीस्टारबाट सहिद स्मारक ए डिभिजन लिग २०१३ र राष्ट्रिय लिग २०१५ को उपाधि जितेका थिए । ती दुवै लिगमा पनि उनी उत्कृष्ट गोललिकपर भएका थिए ।नेपाली राष्ट्रिय टिमको लागि सर्वाधिक खेल खेलेका किरणले हालसम्मकै सबैभन्दा ठूलो उपलब्धिको रुपमा रहेको एएफसी सोलिडारिटी कप २०१६ जित्दा पोस्ट सम्हालेका थिए । उनले गत वर्ष दशरथ रंगशालामा भएको थ्री नेसन्स कप विजेता नेपाली टिमको कप्तानी गरेका थिए । तर, प्रशिक्षक अब्दुल्लाह अलमुताइरीसँगका विवादमा खेलाडीको पक्षमा खुलेपछि उनलाई एसियन कप २०२३ छनोट (तेस्रो चरण) मा टिममा बोलाइएको थिएन ।"
