शीर्षक,विवरण
हेटौंडा सिमेन्ट ४ वर्षमा ८० करोड घाटामा,"बजारसँग प्रतिस्पर्धा गर्न उद्योगले हाल सिमेन्ट प्रतिबोरा ७ सय ४६ रुपैयाँ ९३ पैसामा बिक्री गरिरहेको छ, जुन उत्पादन लागतभन्दा बोरामै एक सय ५३ रुपैयाँ ७ पैसा कमी हो । उद्योगलाई एक बोरा सिमेन्ट उत्पादन गर्न करिब ९ सय रुपैयाँ लाग्ने गरेको छ । उद्योग बीचबीचमा बन्द हुने अवस्थाबाट गुज्रिएका कारण पनि समस्या भएको महाप्रबन्धक पाण्डे बताउँछन् । सिमेन्ट उत्पादन गर्ने मेसिन जीर्ण भइसकेको छ । पटकपटक बिग्रिने र पूर्ण क्षमतामा सञ्चालन गरेर उत्पादन गर्न नसक्ने अवस्था छ, उनले भने । महाप्रबन्धक पाण्डे उद्योगमा नयाँ मेसिन नल्याएसम्म समस्या समाधान गर्न र निजी उद्योगसँग प्रतिस्पर्धा गर्न गाह्रो हुने बताउँछन् । बिग्रिएको मेसिन मर्मत गरे पनि केही न केही समस्या आइहाल्छ, उनले भने । नयाँ मेसिन थप्न सरकारलाई धेरै पटक उद्योगले आग्रह गरे पनि सुनुवाइ नभएको पाण्डेले बताए । उद्योगमा स्थापनाको समयदेखिकै मेसिन छ । पुरानो मेसिनको उत्पादन क्षमता कमजोर छ । त्यसले बिजुली खपत पनि बढी गरिरहेको छ । उद्योगका लागि अत्याधुनिक मेसिन चाहिएको छ, पाण्डेले भने । उद्योगमा नयाँ मेसिन थपेर लागत घटाउँदै निजी क्षेत्रसँग प्रतिस्पर्धा गर्न जरुरी रहेको उनको भनाइ छ । हेटौंडा सिमेन्ट उद्योग करिब १ सय १ बिघा क्षेत्रफलमा फैलिएको छ ।"
संसदीय छानबिन : नेता शुद्धीकरण संयन्त्र,"सेक्युरिटी प्रिन्टिङ प्रेसमा तत्कालीन मन्त्री गोकुल बाँस्कोटाले कमिसन मोलमोलाइ गरेको अडियो टेप नै बाहिरियो । यस विषयमा लेखा समितिले पनि छानबिन गरेको थियो । समितिले थप छानबिन गर्न भन्दै अख्तियारलाई फाइल पठायो । यो मुद्दा अन्तिम किनारा नलाग्दै विवादमा परेका बाँस्कोटा लेखा समितिकै सदस्य भएका छन् । पूर्वमन्त्री बाँस्कोटा र स्विस कम्पनी केबीए नोटासिसका स्थानीय एजेन्ट विजय मिश्रबीच ७० करोड कमिसनको मोलमोलाइ भएको अडियो बाहिर आएको थियो । समितिले सरकारलाई सेक्युरिटी प्रिन्टिङ प्रेस खरिद प्रक्रिया अघि नबढाउन निर्देशन दिएको थियो । प्रेस खरिदको नाममा गम्भीर अनियमितता भएको भन्दै समितिमा सांसदहरूले प्रश्न उठाएका थिए । प्रेस खरिद प्रक्रियामा विवाद आएपछि मन्त्रिपरिषद्ले जीटुजी प्रक्रियामा गएर फ्रान्स वा जर्मनमध्ये एक देशसँग ऐननियमअनुसार उपयुक्त प्रस्ताव लिएर प्रेस खरिद गर्ने निर्णयको जिम्मा मन्त्री बाँस्कोटालाई दिएको थियो । जीटुजीको निर्णयपछि स्विस कम्पनीबाट बाहिरिएपछि उसले नेपाली एजेन्ट प्रयोग गरेर संसद्को सार्वजनिक लेखा समितिमा उजुरी गरेको थियो । एजेन्ट बनेर हिँडेका मिश्रलाई नै लेखा समितिले सेक्युरिटी प्रेसको विज्ञका रूपमा बोलाएर छलफल गरेपछि विवाद भएको थियो । सोही उजुरीका बारेमा छलफल गर्न समितिले बोलाएको बैठकको अघिल्लो रात अडियो संवाद बाहिरिएको हो । कांग्रेस नेता अमरेश सिंहले संसदीय समितिको छानबिन दोषीलाई सफाइ दिन मात्रै हुने गरेको आरोप लगाए । २०७० को चुनावमा धाँधली भएको आरोप लागेपछि समिति बनाइयो । तर के भयो हामीलाई थाहा छैन, उनले भने । भ्रष्टाचार र बदमासीको छानबिन गर्न समिति बनाए पनि यसलाई लुकाउन यस्ता समिति सहयोगी बनेको उनको भनाइ छ । जति पनि समिति छन्, त्यसमा सबै दलको प्रतिनिधित्व हुने भएकाले भ्रष्टाचार र बदमासी लुकाउन सर्वदलीय संलग्न हुने गरेको पाइन्छ, १५ वर्ष संसद्मा प्रतिनिधित्व गर्दाको अनुभव सुनाउँदै उनले भने, समितिले नेता जोगाउँछन्, कर्मचारी फसाउँछन् । कर्मचारीको त कुनै दल छैन । त्यसैले उनीहरू फस्छन् ।केही संसदीय छानबिन समितिले छानबिन लुकाउन प्रतिवेदन नदिई नेताहरूको अनियमितता र कमजोरी ढाकछोपसमेत गर्ने गरेको उनले बताए । सुडान घोटालामा प्रहरी जेल गए पनि कुनै नेतालाई कारबाही नभएको उनले उदाहरण प्रस्तुत गरे । सुडान घोटालाको छानबिन गर्न एमाले नेता प्रदिप ज्ञवालीको संयोजकत्वमा संसदीय छानबिन समिति गठन भएको थियो । आईजीपी सबै जेल गए, नेता चोखिए । नेता जोगाउन राष्ट्रपति, दलका नेताहरू लागिपरे, सिंहले भने, कसलाई जोगाउन को लागि परे तत्कालीन अख्तियार प्रमुखलाई मात्रै थाहा छ । एमाले नेता ज्ञवाली तथ्यका आधारमा समितिले दोषी पत्ता लगाउने भएकाले कसैलाई जोगाउने र कसैलाई फसाउने भन्ने नहुने बताउँछन् । समितिले सत्यको गहिराइमा पुगेर छानबिन गर्नुपर्छ । तथ्य पत्ता लगाउने अनुसन्धान विधि सदुपयोग गर्नुपर्छ, उनले भने, मेरो नेतृत्वमा भएको सुडान घटनाको छानबिनमा गृहको संलग्नता थिएन । छानबिन समितिमा वास्तविकता पत्ता लगाएपछि सहमतिमै प्रतिवेदन बन्नुपर्ने उनले बताए । समिति बन्दा विगतमा अल्पमत र बहुमतको आधारमा टुंग्याएको देखिएको थिएन । यसपालि चाहिँ देखियो, उनले भने । सरकारको कार्यसम्पादनमा आर्थिक कामको अधिकार मन्त्रीलाई नहुने र नीतिगत निर्णय मात्रै हुने उनको भनाइ छ । मन्त्रीको नीतिगत निर्णयमा दबाब दिए वा गलत गरे कर्मचारीले भन्न सक्नुपर्छ । कर्मचारी त स्थायी सरकार हो । मन्त्रीलाई कानुनसम्बन्धी थाहा नहुन सक्छ, उनले भने । दुईवटा संसदीय छानबिन समितिको नेतृत्वमा बसेका नेता लक्ष्मणलाल कर्णले समितिले नेतालाई चोख्याउन मात्रै समिति बनाउने भन्ने नेगेटिभ सोच भएको भन्दै पन्छिए । अध्ययन गर्दा प्रमाण भेटिएन भने जबर्जस्ती दोषी हो भन्न त सकिँदैन, उनले भने, समितिले चेख्याउँछ भन्नेचाहिँ आरोप मात्रै हो । अदालतले मान्छे थुन्द्यो भने ठीक गर्यो भन्छन् । छाड्यो भने घूस खायो भन्छन् । हो हामीलाई पनि यस्तै आरोप लाग्ने गरेको छ ।"
प्रधानमन्त्रीनिकट चिकित्सकको स्वार्थमा स्वास्थ्यमन्त्रीले बढाए उमेर हद,"अस्पतालमा मुटुको शल्यचिकित्सक १२ जना र मुटु जाँच गर्ने कार्डियोलोजिस्ट २५ जना छन् । हाल अस्पतालले आर्थिक अभावलगायतका कारण ६ सय ८ दरबन्दीमध्ये रिक्त १ सय ५ पद पूर्ति गर्न सकेको छैन । यहाँ ३ सय ११ जना करारमा कार्यरत छन् । सर्जरी, कार्डियोलोजी, नर्सिङ, प्याथोलोजीलगायत प्रमुख प्राविधिक पदपूर्ति नहुँदा सेवा प्रवाहमा असर पर्ने गरेको महालेखाले समेत औंलाएको थियो । अस्पतालमा दुई सातादेखि अक्सिजेनेटर अभावका कारण रोकिएको शल्यक्रिया अझै सुरु हुन सकेको छैन । उक्त मेसिन आउने टुंगो पनि छैन । जसका कारण आकस्मिक शल्यक्रिया गर्नुपर्ने बिरामीलाई औषधिको भरमा घर पठाउने गरिएको छ । अस्पतालमा दैनिक ७८ जनाको शल्यक्रिया हुने गरेको थियो ।"
०७४ को समीकरण उल्टिँदा दबाबमा एमाले,"(काठमाडौं)  संविधान जारीपछि पहिलो प्रतिनिधि र प्रदेशसभा निर्वाचनमा बनेको चुनावी गठबन्धन दोस्रो निर्वाचनमा पूर्णरूपमा उल्टिएको छ । ०७४ मा एमाले नेतृत्वमा कांग्रेसविरुद्ध वाम गठबन्धन बने पनि दोस्रो निर्वाचनमा कांग्रेस नेतृत्वमा एमालेविरुद्ध वामलोकतान्त्रिक गठबन्धन बनेको छ । पाँच दलले गठबन्धन गरेर जाने निर्णय गरेसँगै संसद्को ठूलो दल एमाले दबाबमा परेको छ । गत वैशाख ३० मा भएको स्थानीय निर्वाचनमा आंशिकबाहेक एमालेले एक्लै प्रतिस्पर्धा गरेको थियो । अहिले एमालेका विकल्प साँघुरा भएका छन् । सरकारबाहिर रहेका राप्रपा र लोसपासँग गठबन्धन गर्ने विकल्प बाँकी छ तर एमाले नेताहरू एक्लै चुनाव लड्ने बताइरहेका छन् ।चुनावी समीकरण उल्टिँदा ०७४ को तुलनामा शक्ति सन्तुलनमा के फेरबदल होला भन्ने राजनीतिक वृत्तमा प्रश्न र चासो छ । फरक राजनीतिकवैचारिक पृष्ठभूमिका दलबीच तालमेल, पाँचदलीय गठबन्धनभित्र पनि कांग्रेसबाहेक चार दलको उपगठबन्धन बनाउने प्रयास, दलहरूका आन्तरिक असन्तुष्टि, सीमित सिटमै खुम्चिनुपर्ने बाध्यता, गत वैशाखको स्थानीय निर्वाचनमा तालमेलमै देखिएका समस्या र संगठनात्मक रूपमा बलियो विपक्षीका कारण गठबन्धनलाई आगामी चुनाव अपेक्षा गरेजस्तो हुन नसक्ने विश्लेषकको ठम्याइ छ । दलका नेता भने अनुकूलता हुने दाबी गर्छन् ।०७४ को एमालेमाओवादी गठबन्धन र अहिलेको गठबन्धन फरक हो, अहिले पाँच दलले गठबन्धन गर्ने भने पनि भोलि चुनाव लड्दा देशभरिमा कति ठाउँमा अन्तर्घात हुन्छ, कसले कसलाई हराउने, जिताउने भन्ने हुन्छ, यस्तो स्थानीय तहको निर्वाचनमा पनि भयो, राजनीतिशास्त्रका प्राध्यापक लोकराज बरालले भने, तर पनि एउटा पार्टी एकातिर र पाँच पार्टी अर्कोतिर हुँदा स्वाभाविक रूपमा शक्ति सन्तुलनमा फरक पर्ने भइहाल्यो । त्यसकारण अहिले एमालेलाई अलि अप्ठ्यारो पर्ला ।पाँचदलीय सत्ता गठबन्धनले आगामी प्रतिनिधि र प्रदेशसभा निर्वाचनमा चुनावी तालमेल गर्ने निर्णय गरिसकेको छ । बैठकपछि प्रधानमन्त्री एवं कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल, एकीकृत समाजवादीका अध्यक्ष माधवकुमार नेपाल, जसपा अध्यक्ष उपेन्द्र यादव र राष्ट्रिय जनमोर्चा उपाध्यक्ष दुर्गा पौडेलले जारी गरेको विज्ञप्तिमा पाँचदलीय गठबन्धनबीच चुनावी तालमेल गरेर अगाडि बढ्ने निर्णय भएको उल्लेख छ । राजनीतिक विश्लेषक पुरञ्जन आचार्यको बुझाइमा पाँच दलबीच तालमेल हुँदा एमालेको ०७४ को शक्ति क्षयीकरण हुनेछ तर पाँच दलबीचको तालमेल पनि त्यति सहज हुने छैन । अहिले एमालेविरुद्ध मोर्चाबन्दी अगाडि आयो, यसले एमालेको हिजोको शक्ति क्षय हुने देखियो, आचार्यले भने, यद्यपि ०७४ मा विचारधाराको पनि गठबन्धन थियो, अहिले फरक विचारधारा भएकाहरूका बीचमा गठबन्धन भएको छ । त्यसकारण यसको सफलतालाई लिएर शंका गर्ने ठाउँ प्रशस्तै छ । अहिले शेरबहादुर देउवा, उहाँका एकदुई जना मान्छे र प्रचण्डको गठजोडजस्तो छ, गठबन्धनजस्तो छैन । यसको उद्देश्य सत्ता निर्माण गर्ने र ओलीलाई एक्ल्याउने भन्ने छ ।अहिले नेपालको कम्युनिस्ट आन्दोलन विभाजित भएको र यही गठबन्धनकै कारण कांग्रेसमा पनि विभाजनको सम्भावना रहेको आचार्य बताउँछन् । त्यसले चुनावपछिको शक्ति सन्तुलन हेरफेर हुन सक्छ, भोलिको दिनमा निश्चित रूपमा नेपाली कांग्रेसभित्र विस्फोट आउँछ, उम्मेदवारी स्वीकार नगर्ने ठूलो समूह देखापर्छ, बागीविद्रोही अगाडि आउँछन् र यो गठबन्धनलाई चुनौती दिन्छन्, उनले भने, यसले कांग्रेसको आन्तरिक जीवनमा पनि विभाजन र ठूलो चुनौती आउने सम्भावना छ । त्यसकारण गठबन्धन धेरै सहज छैन ।गठबन्धनका नेता भने पूर्ण वा आंशिक तालमेल र आपसी विश्वासमा नतिजा भर पर्ने बताउँछन् । नतिजा कहिल्यै पनि अनुमान गरेजस्तो हुँदैन, स्वभावैले ०७४ को भन्दा अहिले परिणाम फरक हुन सक्ला, एकीकृत समाजवादीका महासचिव बेदुराम भुसालले भने, दुई विपरीत विचार बोकेका पार्टीहरूको प्रतिबद्ध खालको मत ट्रान्सफर हुन्छ कि हुँदैन भन्ने अनुमान गर्न सकिन्छ तर आधारभूत रूपमा त्यसले परिणामलाई त्यति क्षति नगर्ला ।चुनावी परिणामअनुकूल बनाउन गठबन्धनका दलहरू गृहकार्यमा लागिसकेका छन् । सिट बाँडफाँटका लागि शीर्ष नेताहरूले गठबन्धनमा आबद्ध दलका प्रतिनिधि रहेको ९ सदस्यीय कार्यदलसमेत बनाएका छन् । कार्यदलमा कांग्रेसबाट महामन्त्री गगन थापा, कृष्णप्रसाद सिटौला र ज्ञानेन्द्रबहादुर कार्की छन् । माओवादीबाट अर्थमन्त्रीसमेत रहेका जनार्दन शर्मा र वर्षमान पुन छन् । जसपाबाट रामसहाय यादव र रकम चेम्जोङ, एकीकृत समाजवादीबाट महासचिव भुसाल र उपाध्यक्ष प्रमेश हमाल छन् । राष्ट्रिय जनमोर्चाबाट हिमलाल पुरी र आनन्द शर्मा कार्यदलका सदस्य छन् । गत वैशाखमा मुख्यतः पाँचदलीय गठबन्धन र एमालेबीच भएको प्रतिस्पर्धाले ०७४ को स्थानीय निर्वाचनको शक्ति सन्तुलनमा फेरबदल आएको छ । सोही कारण गठबन्धनका नेताहरू प्रदेश र संघीय निर्वाचनमा पनि यस्तै नतिजाको अपेक्षामा छन् । सरकारले प्रतिनिधिसभा र प्रदेशसभा निर्वाचन मंसिर ४ मा एकै चरणमा गर्ने निर्णय गरिसकेको छ ।प्रतिनिधिसभामा १ सय ६५ र प्रदेशसभामा ३ सय ३० सिट छन् । ती सबै सिटमा गठबन्धन दलबीच भागबन्डा गर्ने वा केही क्षेत्रमा मात्रै गठबन्धन गर्ने भन्ने सहमति भइसकेको छैन । अनौपचारिक छलफलका क्रममा कांग्रेसले कम्तीमा ९५ सिट र अन्य दलले ८० देखि ८५ सिट दाबी गर्ने बताएका छन् । ०७४ को र ०७९ को स्थानीय तह निर्वाचन परिणाम सिट बाँडफाँटको मुख्य आधार हुन सक्ने नेताहरूको बुझाइ छ । ०७४ मा एमाले र माओवादीबीच ६०४० का आधारमा सिट भागबन्डा भएको थियो । प्रतिनिधिसभाका १ सय ६५ प्रत्यक्षतर्फको सिटमा एमाले ८०, कांग्रेस २३, माओवादी ३६, राजपा ११, संघीय समाजवादी फोरम १०, नयाँ शक्ति, नेमकिपा, राप्रपा र जनमोर्चा ११ तथा स्वतन्त्र १ विजयी भएका थिए । समानुपातिक १ सय १० सिटमा एमाले ४१, कांग्रेस ४०, माओवादी १७, राजपा ६ र संघीय समाजवादी फोरमले ६ सिट पाएका थिए । समानुपातिकसमेत गरी एमाले १ सय २१ सिटसहित प्रतिनिधिसभामा सबैभन्दा ठूलो दल बनेको थियो । ०७९ को स्थानीय निर्वाचनमा भने समीकरण बदलिएपछि एमाले दोस्रो शक्ति भएको छ, कांग्रेस पहिलो स्थानमा छ । कांग्रेसले ३ सय २९ र एमालेले २ सय ६ पालिका प्रमुख जितेका छन् । त्यसैगरी माओवादीले १ सय २१, जसपाले ३० र एकीकृत समाजवादीले २० पालिका प्रमुख जितेका छन् ।एमाले प्रचार विभाग प्रमुख पृथ्वीसुब्बा गुरुङ पाँचदलीय गठबन्धनसँग प्रतिस्पर्धा गर्न पार्टी सक्षम रहेको दाबी गर्छन् । परिस्थिति कसरी विकास हुन्छ, त्यो हेर्दै जाऊँ, अहिले हामीले गरेको तयारी भनेको एक्लै प्रतिस्पर्धाको हो, गुरुङले भने ।राजनीतिशास्त्री बराल पाँचदलीय गठबन्धन बन्ने भएपछि एमाले अध्यक्ष ओली दबाबमा परेको बताउँछन् । दबाबकै कारण ओलीले चुनावी मुद्दा खोज्न थालेको बरालको बुझाइ छ । ओलीले चुनावी एजेन्डा खोज्दै छन्, कहिले धर्मको कुरा उठाउँछन्, कहिले पशुपतिनाथमा दर्शन गर्न जान्छन्, कहिले चुच्चे नक्सा जारी गरेको हुँदा भारतले मलाई प्रधानमन्त्रीबाट हटायो भन्छन्, यी सबै लक्षणले हतोत्साहित भएजस्तो देखिन्छ, बरालले भने ।असार १९ को केन्द्रीय कमिटी बैठकका निर्णयसहित जारी अन्तरपार्टी निर्देशन४ मा अध्यक्ष ओलीले आसन्न निर्वाचनमा बहुमतलाई गन्तव्य मान्दै त्यसलाई हासिल गर्ने गरी राजनीतिक ध्रुवीकरणमा जोड दिएका थिए तर ध्रुवीकरणको प्रक्रियामा पनि एमाले सफल हुने देखिएको छैन । एमालेले सत्ताबाहिर रहेका ससाना दलसँग चुनावी तालमेल गर्न सक्ने सम्भावना भने छ । एमाले प्रचार विभाग प्रमुख गुरुङका अनुसार अन्य दलसँग पनि अनौपचारिक रूपमा कुराकानी भइरहेका छन् । उता, शुक्रबार बिहान बालुवाटारमा सत्तारूढ पाँच दलको बैठक बसेर प्रतिनिधिसभा र प्रदेशसभा निर्वाचनमा तालमेल गर्ने निर्णय गरे पनि साँझ कांग्रेसबाहेक चार दलका शीर्ष नेतासहितको छुट्टै बैठक बस्यो । बैठकको एजेन्डा थियो वामसमाजवादी मोर्चा निर्माण । बैठकमा माओवादी अध्यक्ष दाहाल, एकीकृत समाजवादीका अध्यक्ष नेपाल, जसपा अध्यक्ष यादव, माओवादी वरिष्ठ उपाध्यक्ष नारायणकाजी श्रेष्ठसहितका नेता सहभागी थिए ।बैठकमा सहभागी एकीकृत समाजवादीका उपमहासचिव प्रकाश ज्वालाका अनुसार चार पार्टीको बीचमा मोर्चा बनाएर जाने र त्यसका लागि मोडालिटी तयार गर्ने सहमति भएको छ । एक किसिमले चार दलबीच मोर्चा बन्ने पक्कापक्की जस्तै हो, मोडालिटी बनाएपछि छलफल गर्ने र अन्तिम निर्णय गर्ने सहमति छ, ज्वालाले भने ।उनका अनुसार पाँच दलको गठबन्धनभित्रै बन्ने वामसमाजवादी मोर्चा चुनावकेन्द्रित मात्रै छैन, अन्य वामसमाजवादी शक्तिलाई एकीकृत पनि गर्नेछ । पाँच दलबीच चुनावी तालमेलको आधार र सिट बाँडफाँट गर्ने कामको निम्ति कार्यदल बनेको छ । त्यो कार्यदलले आफ्नो काम गर्छ । यता चार दलको बीचमा मोर्चा बनाउने काम हुन्छ । यो मोर्चा बनाउने कुराले कांग्रेससँगको गठबन्धनलाई मद्दत गर्छ । यसले वामसमाजवादी शक्तिलाई एकीकृत गर्ने मोर्चा बलियो बनाउने काम पनि गर्छ । ज्वालाका अनुसार यसमा कांग्रेस पनि सकारात्मक छ ।एकीकृत समाजवादीका अध्यक्ष नेपालले बिहीबारमात्रै पाँचदलीय गठबन्धन कायम रहने र त्यसभित्र तेस्रो शक्ति बनाउन पनि पार्टीहरू एकजुट भइरहेको उल्लेख गरेका थिए । नेपालले कांग्रेसलाई दबाबमा राख्न यस्तो मोर्चा आवश्यक रहेको संकेत गरेका थिए । गठबन्धन गरेर जाने निर्णय त हुन्छ तर अन्तिम बेलामा यति लिने भए लेऊ, नत्र जाऊ भन्ने अवस्था आयो भने रोएर बस्ने ? नेपालले भने, त्यसकारण आफ्नो शक्ति तयार गरेर अगाडि बढ्ने हो । शक्ति निर्माण गरेर अगाडि बढ्दा सम्भावना निकै राम्रो देखेको छु ।माओवादीका एक नेताका अनुसार मोर्चामा सहभागी दलका तर्फबाट ५० प्रतिशत सिट सुनिश्चित हुने गरी कांग्रेससँग छलफल गर्ने तयारी भएको छ । कांग्रेस सहमत नभए देशभर वाममोर्चाबाट उम्मेदवार उठाउने र एमालेलाई हराउन मत नपुग्ने क्षेत्रमा मात्रै कांग्रेससँग तालमेल गरेर अगाडि बढ्ने छलफल भएको छ । एमाले बलियो भएको ठाउँमा पाँचदलीय गठबन्धनको साझा उम्मेदवार उठाउने, केही ठाउँमा कांग्रेसविरुद्ध चारदलीय मोर्चाका उम्मेदवार पनि हुन सक्छन्, त्यस्तो अवस्थामा मित्रवत् प्रतिस्पर्धा हुन्छ, माओवादीका ती नेताले भने ।"
एक्स्काभेटरको बकेटबाट सुत्केरीको उद्धार,"(सिन्धुपाल्चोक)  अघिल्लो रातदेखि अविरल वर्षाका कारण शुक्रबार अबेरसम्म अरनिको राजमार्गको बाह्रबिसे बजारको साँधीखोल्सा उर्लिएर वरिपरिको सडकसहित केही घरका संरचना पनि ध्वस्त बनायो । यहाँको माथिल्लो भेगबाट खसेको पहिरोसहितको साँधीखोल्साको बाढीले खुर्सानीबारी र बाह्रबिसे बजारलाई सम्पर्क टुटाएपछि स्थानीय र सवारी यात्रु वारिपारि नै थुनिए । त्यसै बेला बाह्रबिसे नगरले एक्स्काभेटर प्रयोग गरेर धमाधम अस्थायी सडक बनाउन थाल्यो । पारितर्फ एम्बुलेन्समा शिशुसहित थिइन् २३ दिनकी सुत्केरी बाह्रबिसे५ की २८ वर्षीया समीक्षा तामाङ । जन्डिसले सिकिस्त बिरामी भएको छोरालाई काभ्रेको धुलिखेल अस्पताल लैजान आतुर उनी आफैं श्वासप्रश्वासको समस्याले तनावमा थिइन् । खोलाबीच एक्स्काभेटर प्रयोग गरेर सडक बनाइँदै थियो । मेयर बालकृष्ण बस्नेतले एक्स्काभेटर चालकलाई बोलाए अनि सुत्केरीको परिवारलाई बकेटमा हालेर आफू पनि चढे । जिसस प्रमुख बालकृष्ण श्रेष्ठले झोलातुम्बा समाए अनि मेयरले आफूले प्रयोग गर्दै आएको सरकारी सवारीमा सुत्केरीलाई राखेर अस्पताल कुदाउन चालकलाई निर्देशन दिए । सडकका कारण यस्ता सुत्केरी, गर्भवती, बालबालिका, वृद्धवृद्धा र अन्य गम्भीर प्रकृतिका बिरामीलाई समस्या हुने देखिएकाले नगरबाट दुई एक्स्काभेटर प्रयोगमा ल्याइएको छ । हामी सबैतिर सडक खोल्न विशेष जोडमा छौं, जनताको गुनासो सुन्नेबित्तिकै एक्स्काभेटरसहित त्यहाँ पुगेर सडक सञ्चालनमा ल्याइरहेका छौं, मेयर बालकृष्ण बस्नेतले भने । जिल्लाको पूर्व भोटेकोसी, त्रिपुरासुन्दरी गाउँपालिकादेखि बाह्रबिसे नगरबाट काठमाडौं जोड्ने एक मात्र स्थल मार्ग अरनिको राजमार्गको साँधीखोल्सा, जुरे, बलेफीजस्ता खण्डमा पहिरो झर्न थालेको जिसस प्रमुख श्रेष्ठको भनाइ छ ।"
नियमित मर्मत नहुँदा पर्यटकीय सडक जीर्ण,"काभ्रे (कास) नियमित मर्मत सम्भार नहुँदा पर्यटकीय स्थल नमोबुद्ध जाने काभ्रेभञ्ज्याङदाप्चाकाक्रे सडक जीर्ण भएको छ । ९ वर्षअघि कालोपत्र भएको सडकको काभ्रेभञ्ज्याङफूलबारी खण्डको ४ किलोमिटर सडक मर्मत सम्भार नहुँदा पुरानै अवस्थामा पुगेको छ । नालीमा माटो थुप्रिएकाले सडकमा पानी बग्दा खाल्डाखुल्डी बनेका छन् । सडककै कारण यहाँ आउने पर्यटक र सो सडक प्रयोग गर्ने धुलिखेल र नमोबुद्ध नगरवासीले सास्ती खेप्ने गरेका छन् । सबै कालोपत्र उप्किसकेको छ, खाल्डाखुल्डीका कारण दुर्घटनाको जोखिम पनि उत्तिकै छ, नियमित ओहोरदोहोर गर्ने दाप्चाका बिलबहादुर श्रेष्ठले भने । १९८६ सालमा दुर्गाशमशेर राणाको पाला खनिएको उक्त सडक ८४ वर्षपछि २०७० सालमा सुरुमा २ किलोमिटर कालोपत्र गरिएको थियो । सडक विभागमार्फत ३ करोडको बजेटमा पहिलो वर्ष २ किलोमिटर र अर्को वर्ष २ किलोमिटर पिच भएको थियो । सोही सडकको फूलबारीदाप्चा खण्ड भने आर्थिक वर्ष २०७७७८ मा सडक विभागमार्फत २२ करोडको लागतमा कालोपत्र भएको छ । संघीयतापछि प्रदेश सरकारमातहत रहेको उक्त सडक नियमित मर्मत भएको छैन । संघबाट प्रदेशलाई हस्तान्तरण भए पनि मर्मतको लागि नियमित बजेट नहुँदा समस्या भएको पूर्वाधार विकास कार्यालय काभ्रेका प्रमुख लोकनाथ रेग्मीले जानकारी दिए । यो वर्ष मर्मतका लागि ५ लाख बजेट भए पनि त्यो पर्याप्त छैन, रेग्मीले भने, प्रदेशअन्तर्गतको सडक भनिए पनि नियमित बजेट कुनै पनि सडकलाई छैन, मातहतको सडक तोकेर नियमित बजेट व्यवस्थापन गर्ने हो भने मर्मतलगायतका काम गर्न सकिन्छ । तत्कालीन जिल्ला विकास समितिले उठाउँदै आएको सडक उपयोग शुल्क संघीयतापछि पनि धुलिखेल नगरपालिकाले उठाए पनि मर्मतमा चासो दिएको छैन । आफ्नो नगर क्षेत्रमा पर्ने ४ किलोमिटर सडक प्रयोग गरेबापत धुलिखेलले हेभी ट्रक, टिपर, बस, डोजर, बसलाई ५० रुपैयाँ, मिनी ट्रक, लहरी, निसान, मिनिबसलाई ३० रुपैयाँ र निजी कार, जिप, डेलिभरी भ्यान, पावर टेलर, टेम्पोका लागि २० रुपैयाँ शुल्क लिँदै आएको छ । सुरुका वर्षदेखि नै सडक उपयोग कर उठाएको नगरपालिकाले यो वर्ष पनि न्यूनतम ३ लाख ७० हजार रुपैयाँ कायम गरेर बोलपत्र आह्वान गरिसके पनि नमोबुद्ध नगरपालिकाले उक्त सडकमा आफ्नो क्षेत्र बढी पर्ने भन्दै कर नउठाउन अनुरोध गरेको छ । सडक उपयोग कर उठाएको धुलिखेलले गत वर्ष दसैंको समयमा माटो हालेर खाल्डाखुल्डी पुर्नेबाहेक अरू काम गरेको छैन । नगर प्रमुख अशोककुमार व्याञ्जु श्रेष्ठले डीएफआईडीको सहयोगमा सडक मर्मतका लागि पहल भइरहेको बताए । नमोबुद्ध नगरप्रमुख कुन्साङ लामाले नियमित मर्मतसम्भारका लागि कर्मचारी, बजेट व्यवस्थापनका लागि प्रदेश सरकार, धुलिखेल नगरपालिकालगायत निकायसँग छलफल भइरहेको बताए । बीपी राजमार्ग नखुल्दा उक्त सडक पूर्वका जिल्ला आउजाउको मुख्य मार्ग थियो । ओखलढुंगा, सिन्धुली, रामेछापलगायतका जिल्लाका बासिन्दा दाप्चा हुँदै राजधानी जाने गरेका थिए । नमोबुद्ध, दाप्चा जाने उक्त सडकमा अहिले पनि उत्तिकै चाप छ । बिदा मनाउन आउने पर्यटक, बौद्धमार्गीका कारण सडकमा सवारी आवागमन नियमित छ ।"
भत्ता लिन सास्ती,"दोलखा (कास) सामाजिक सुरक्षा भत्ता लिन भीमेश्वर७ की ९० वर्षीया कृष्णमाया सुवेदी वडा कार्यालय धाउन थालेको निकै दिन भएको थियो । तर बैंक प्रतिनिधि भत्ता बाँड्न गाउँमा आएनन् । यो पटक जनप्रतिनिधिले नै बैंकसम्म लगिदिएर भत्ता दिलाएको उनले बताइन् । सबै बूढाबूढी जम्मा गरेर बसमा वडाध्यक्षले नै लगेर भत्ता दिलाए । खाजा खुवाए, साँझ घरै पुर्याइदिए, उनले भनिन् । यसअघि वृद्धवृद्धा बैंकमा दिनभर लाइन बस्न बाध्य थिए । गाउँमा बैंकले घुम्ती सेवा नदिँदा भत्ता लिन उनीहरूले सास्ती खेप्दै आएका छन् । दैनिक वडामा ज्येष्ठ नागरिक भत्ता लिन धाउन थालेपछि वडाध्यक्ष विनोद तामाङले बैंकलाई सम्झौताअनुसार भत्ता बाँड्न आग्रह गरे । तर बैंकले गाउँमा आउन मानेनन् । सम्झौतामा गाउँमा पुगेर भत्ता वितरण गर्ने भए पनि बाँड्ने बेलामा बैंकले विभिन्न कारण देखाएर नआउने गरेको उनले बताए । भत्ता बाँड्न घुम्ती सेवा सञ्चालन गर्ने भनेर सम्झौता गरेका छन्, तर बाँड्ने बेलामा असुरक्षा, कर्मचारी अभावलगायत कारण देखाएर आउनै मान्दैनन्, उनले भने । वडा कार्यालयमा ज्येष्ठ नागरिक सकस खेपेर भत्ता लिन आउन थालेपछि बैंकसँग सल्लाह गरेर भत्ता दिलाउन लगेको उनले बताए । सबै ज्येष्ठ नागरिकलाई निःशुल्क बस सेवा सञ्चालन गरेर दुई दिन बैंकमा लगेर भत्ता वितरण गरिएको थियो । सामाजिक सुरक्षा भत्ता घुम्ती सेवामार्फत गाउँमा बाँड्ने सम्झौता गरेको बैंकले कार्यान्वयन नगर्दा ज्येष्ठ नागरिकले सास्ती खेप्नु परेको हो ।"
आलेकै पदचापमा वनमन्त्री यादव,"(काठमाडौं)  प्रतिनिधिसभाको सार्वजनिक लेखा समितिले २०७७ असारमा वैज्ञानिक वन कार्यक्रमको स्थलगत अध्ययन गर्न जनता समाजवादी पार्टीका सांसद प्रदीप यादवको संयोजकत्वमा तीन सदस्यीय उपसमिति बनायो । समितिमा सांसदद्वय प्रेमबहादुर आले र मीना सुब्बा सदस्य थिए । यादव संयोजक भए पनि आले हाबी भए र आफू अनुकूल प्रतिवेदन तयार पारी मूल समितिमा पेस गरे । उनको सिफारिसअनुसार केही कर्मचारीलाई कारबाही प्रक्रिया सुरु भइसकेको छ । त्यसबेला प्रतिवेदनमा उठाइएका कतिपय विषयमा संयोजकका हैसियतले यादवले असहमति पनि जनाएका थिए । तर, त्यही स्थलगत अध्ययनका क्रममा सांसदद्वय आले र यादवबीच दोस्ती गहिरियो, यादवले आलेको चातुर्य नजिकबाट बुझ्ने अवसर पनि पाए । त्यही वर्षको पुसमा केपी शर्मा ओलीको सरकारमा आले वनमन्त्री बने । पुसदेखि जेठसम्म वनमन्त्री रहेका आले बोल्ने आफ्नै शैलीका कारण भाइरल बनिरहे । वन मन्त्रालयअन्तर्गतका विभिन्न विभागसँग सम्बन्धित नीतिगत निर्णयमा समेत आलेले आफूखुसी कैयौं निर्णय गरे । प्रक्रिया नपुर्याई गरिएका निर्णय रोक्न खोज्दा आनाकानी गर्ने विभागीय प्रमुखहरूको सातो लिए । अहिले वनमन्त्री बनेका यादव आलेको नजिकका साथी त बनेकै छन्, उनकै पदचाप पछ्याउँदै हिँडिरहेका देखिन्छन् । वनमन्त्री छँदा आलेको प्रेस संयोजक रहेका विमल विष्टलाई यादवले त्यही जिम्मेवारीमा राखेका छन् । दुई मन्त्री (यादवआले) बीचको फरक भनेको नम्रता र सरलता हो, आले उग्र रूपमा प्रस्तुत हुन्थे भने यादव केही नम्र छन्, मन्त्रालयका एक उच्च अधिकारी भन्छन्, काम गर्ने गति र शैली भने उस्तै देखिन्छ । मन्त्रालयमा पूर्वमन्त्री आले र अर्का पूर्वमन्त्री कृष्णकुमार श्रेष्ठ किसानको बाक्लो आउजाउ हुन्छ । मन्त्री यादव पनि आले र श्रेष्ठलाई सहयोगी साथीका रूपमा व्याख्या गर्छन् । मन्त्रालयका एक अधिकारी भन्छन्, फास्ट ट्र्याकबाट काम गर्ने मन्त्रीज्यूको शैली रहेछ, त्यसैअनुसार मन्त्रालय चलेको छ । यसको पुष्टि उनले गरेका पछिल्ला केही निर्णयबाट पनि हुन्छ । यादव मन्त्री भएर आएकै बेला एकसिंगे गैंडाको मुख्य बासस्थल चितवन निकुञ्जमा दिनहुँजसो गैंडा मरिरहेको समाचार आएका थिए । त्यो विषयमा निकुञ्ज विभागले ब्रिफिङ नगरेकामा सुरुमा यादवले मन्त्रालय र विभागीय अधिकारीहरूसँग असन्तुष्टि जनाए, समाधान दिन नसक्ने कर्मचारीलाई सरुवा गर्न बाध्य हुने अप्रत्यक्ष धम्की नै दिए । र, मर्नुको कारण र समाधानसहितको प्रतिवेदन तयार गर्न छानबिन (अध्ययन) समिति बनाए । अहिले निकुञ्ज विभागका उपमहानिर्देशक वेदकुमार ढकाल नेतृत्वको टोलीले चितवनमा गैंडाबारे अध्ययन गरिरहेको छ । छानबिन टोली जानुअघि सचिव पेमनारायण कँडेल र तत्कालीन महानिर्देशक रामचन्द्र कँडेललाई लिएर मन्त्री यादव स्थलगत निरिक्षणमा चितवन निकुञ्ज पुगे । त्यहाँका विकास निर्माणबारे भरतपुर महानगर प्रमुख रेनु दाहाललगायत मध्यवर्तीका जनताका गुनासो सुनेर फर्किए । त्यस्तै, आफ्नै निर्वाचन क्षेत्र र गृहनगरसमेत रहेको पर्साको वीरगन्जमा प्राकृतिक चिडियाखाना स्थापना गर्न अध्ययन टोली बनाए । मन्त्रीको चाहनाअनुसार विभागका उपमहानिर्देशक अजय कार्की नेतृत्वको टोलीले चार दिनमै अध्ययन पूरा गरेर प्रतिवेदन बुझायो । स्रोतका अनुसार मन्त्रालयले पहिलो चरणमा चिडियाखानाका लागि करिब १० करोड रुपैयाँ बजेटको जोहो गरिसकेको छ । स्रोत भन्छ, चुनावअघि नै मन्त्री यादव चिडियाखानाको प्रक्रिया अघि बढाउन चाहन्छन् । यसबीच मन्त्री यादव हिमाली क्षेत्रका निकुञ्जआरक्ष ढोरपाटन र राराको स्थलगत अनुगमनमा पनि जान खोजेका थिए । तर, मौसमले साथ नदिएपछि उक्त कार्यक्रम तत्कालका लागि स्थगित छ । यादव फिल्डस्तरका कार्यक्रममा पनि सहभागी भइरहेको देखिन्छ । शनिबार दिउँसो उनी वन तथा भूसंरक्षण विभागले बनाएको सशस्त्र वन रक्षकको ब्यारेक उद्घाटन गर्न सर्लाहीको सागरनाथ पुगे भने त्यसअघि बिहान वीरगन्ज महानगरमा वृक्षरोपण गरे । झट्ट हेर्दा यादवले मन्त्रालयका गतिविधिहरूमा सक्रियता बढाएर सकारात्मक सन्देश दिन खोजे पनि मन्त्री सम्हालेलगत्तै सुरु गरेको कर्मचारीको जथाभावी सरुवा लगायतका निर्णयले उनी आलोचित बन्न पुगेको जानकारहरू बताउँछन् । मन्त्री भएको केही दिनमै कोसीटप्पु वन्यजन्तु आरक्ष प्रमुख (चिफ वार्डेन) उपसचिव रामचन्द्र खतिवडालाई हटाएर मन्त्री यादवले अधिकृत (सहायक संरक्षण अधिकृत) रमेश यादवलाई प्रमुख बनाएको विषय आलोचित बनेको छ । कोसीटप्पु वन्यजन्तु आरक्ष प्रमुखमा उपसचिवको दरबन्दी छ । तर, मन्त्रीको निर्णयका कारण अधिकृत हैसियतमा कञ्चनजंघा संरक्षण क्षेत्र, ताप्लेजुङमा प्रमुख रहेका रमेशले कोसीमा प्रमुख बन्ने अवसर पाएका छन् । रमेश मधेस प्रदेशका हुन् । मन्त्रीले पर्सा निकुञ्जका प्रमुख मनोज साहलाई पनि हटाएका छन् । साहले कानुनविपरीत जथाभावी क्रसर सञ्चालन गर्न दिएकाले हटाएको मन्त्री यादवको दाबी छ । तर, साहले आफ्नो सरुवालाई सकारात्मक हिसाबले लिएका छन् । उनी भन्छन्, बरु, हरेक ३ वा ६ महिनामा सबै संरक्षण क्षेत्रको स्वतन्त्र मूल्यांकन गरी रिपोर्ट कार्ड सार्वजनिक गरिएको भए म खुसी हुने थिएँ । मन्त्री आएपछि राष्ट्रपति चुरे तराई मधेस संरक्षण विकास समितिमातहत र वन तथा भूसंरक्षण विभागका फिल्डका कार्यालयहरूमा उपसचिव दरबन्दी रहेकामा अधिकृतहरूलाई प्रमुखको जिम्मेवारी दिएको विषय पनि विवादित बनेका छन् । त्यसो त, मन्त्री यादवले मन्त्रालयका सहसचिवहरूको समेत सरुवा गरेर आफू शक्तिशाली मन्त्री भएको सन्देश पनि दिन खोजेका छन् । यादवले मन्त्री पद सम्हालेको एक महिना नपुग्दै ६ जना सहसचिवको जिम्मेवारी फेरबदल गरिसकेका छन् । सहसचिवहरूको काम सन्तोषजनक नभएका कारण आफूले त्यस्तो कदम उठाएको उनको भनाइ छ । म पहिलाको जस्तो हस् हजुर भन्नेखालको मन्त्री होइन, केही दिनअघि उनको प्रतिक्रिया थियो, मलाई रिजल्ट चाहिन्छ । उनले विगतका नियुक्तिसमेत हटाउने बताएका छन् । चुरे, राष्ट्रिय प्रकृति संरक्षण कोष र विभिन्न समितिका नियुक्ति हटाउँछु उनले भने । ओली सरकारका पालामा नियुक्त भएका चुरेका अध्यक्ष किरण पौड्यालसहित चार सदस्य, कोषका अध्यक्ष कृष्णप्रसाद ओली र वन पैदावार विकास समितिकी अध्यक्ष दीपा दाहाललाई अघिल्ला वनमन्त्रीले पनि हटाएका थिए । तर उनीहरूको पद सर्वोच्च अदालतको अन्तरिम आदेशपछि जोगिएको थियो । कोषका अध्यक्ष ओली दोहोरो भूमिका छन् । उनी राष्ट्रपति विद्यादेवी भण्डारीका वातावरण सल्लाहकारसमेत हुन् । विगतमा वनमन्त्री नै कोषका अध्यक्ष रहने व्यवस्थालाई पूर्वप्रधानमन्त्री ओलीले रोकेर नातेदारसमेत पर्ने कृष्णप्रसाद ओलीलाई अध्यक्षको जिम्मेवारी दिएका हुन् । वनमन्त्रीलाई कोषको अध्यक्षबाट हटाइएपछि वन मन्त्रालय र कोषबीचको सम्बन्धसमेत चिसिन पुगेको छ । जसका कारण वन मन्त्रालयमार्फत मन्त्रिपरिषद् जानुपर्ने प्रस्तावहरू लामो समयदेखि पेन्डिङ मा छन् ।कोषले वर्षौंदेखि थन्किएका प्रस्ताव अघि बढाउन पहलकदमी नगर्दा अन्नपूर्ण पदमार्ग र मनास्लु संरक्षण क्षेत्र आयोजनाको व्यवस्थापन बिथोलिएको छ । ती दुवैको व्यवस्थापन गर्न कोषलाई सरकारले दिएको म्याद सकिएको धेरै समय बिते पनि नयाँ प्रक्रिया मन्त्रालयमै अल्झिएको हो ।"
रोकियो पीसीएल नर्सिङको भर्ना,"(काठमाडौं)  प्राविधिक शिक्षा तथा व्यावसायिक तालिम परिषद् (सीटीईभीटी) ले यो वर्ष पनि पीसीएल नर्सिङको भर्ना रोकेको छ । अन्य विषयमा भर्ना खुले पनि नर्सिङका लागि आवेदन नखुल्दा अभिभावकका साथै एसईई नतिजापछि नर्सिङ अध्ययनको तयारीमा रहेका हजारौं विद्यार्थी अन्योलमा परेका छन् । डिप्लोमा तहको सीटीईभीटीतर्फ सामान्य चिकित्सा, फार्मेसी, मेडिकल ल्याब टेक्नोलोजी, डेन्टल साइन्स, आयुर्वेद, डाइग्नोस्टिक रेडियोग्राफी, अफ्थाल्मिक साइन्स, अकुपञ्चर फिजियोथेरापी, योग एन्ड नेचुरोपेथीलगायत विषयमा भर्नाका लागि आवेदन खोलिएको छ । सीटीईभीटीका उपाध्यक्ष खगेन्द्रप्रसाद अधिकारीले नर्सिङ कलेजको अनुगमन बाँकी रहेकाले काम सकेर केही दिनमै भर्ना आह्वान गरिने बताए । धेरै कलेज बन्द भएपछि थोरै विद्यार्थीले मात्रै पढ्ने अवसर पाउँछन्, उनले भने, सकभर मापदण्ड पुगेका सबै कलेजमा विद्यार्थी भर्ना लिन केही ढिलाइ भएको हो । गतवर्ष पनि सीटीईभीटीले नर्सिङको भर्ना महिनौंसम्म रोकेर राखेको थियो । त्यतिबेला ऐन संशोधन गरेर मापदण्ड बदल्ने चलखेलसमेत गरिएको थियो । गतवर्ष सीटीईभीटीले ४५ कलेजमा भर्ना खुलाए पनि तीमध्ये १५ वटा शिक्षण संस्थाले स्नातक तहमा पनि नर्सिङ कार्यक्रम सञ्चालन गरेकाले चिकित्सा शिक्षा आयोगले रोक लगाएको थियो । अन्तिम समयमा ३५ कलेजमा करिब १४ सय विद्यार्थीले पढ्ने मौका पाएका थिए । ऐनमा स्नातक र पीसीएल नर्सिङ एउटै शिक्षण संस्था वा कलेजले अध्यापन गराउन नपाउने व्यवस्था छ । स्रोतका अनुसार स्नातक र पीसीएल दुवै तहमा नर्सिङ पठनपाठन गर्ने कलेजहरू कानुनी रूपमा फरक शिक्षण संस्था सञ्चालन गर्न संस्था परिवर्तनको तयारीमा छन् । निजी कलेजहरूको आग्रहमा उपाध्यक्ष अधिकारी र सदस्य सचिव जीवनारायण काफ्लेले भर्ना नै रोकेर राखेका हुन् । ऐनले कम्तीमा आफैं एक सय शय्याको अस्पताल चाहिने व्यवस्था गरेपछि ७५ भन्दा बढी कलेज बन्द अवस्थामा छन् । ऐन आउनुअघि सरकारी र निजी अस्पतालको सहकार्यमा यी शिक्षण संस्थाले नर्सिङको कक्षा सञ्चालन गर्दै आएका थिए । धेरै कलेज बन्द भएकाले निजी कलेज सञ्चालकले ऐन नै संशोधन गर्नुपर्ने माग अघि सारेका छन् । नर्सिङ पढाउन आफ्नै एक सय शय्याको अस्पताल चाहिने मापदण्ड अव्यावहारिक रहेको स्वास्थ्य तथा प्राविधिक विज्ञान मञ्चका अध्यक्ष नेत्रराज चटौतले जानकारी दिए । २०७५ मा ऐन जारी हुँदा आफ्नै अस्पताल नभएका शिक्षण संस्थालाई २ वर्षभित्र सय शय्याको अस्पताल बनाउन समय दिइएको थियो । समय दिँदा पनि शिक्षण संस्थाले अस्पताल बनाएका छैनन् । अध्यक्ष चटौतले शिक्षण संस्थाले करोडौं लगानी गरेर नर्सिङ पढाउनका लागि सय शय्याको अस्पताल निर्माण गर्न नसक्ने बताए । भर्नाको समयमा ढिलाइ गर्दा विद्यार्थीलाई झनै समस्या पर्ने उनको भनाइ छ । ऐन कार्यान्वय हुनुअघि १ सय ९ नर्सिङ कलेजमा प्रत्येक शैक्षिक सत्रमा ४ हजार ६ सय विद्यार्थीले पढ्ने अवसर पाउँथे । ठूलो संख्यामा विद्यार्थी अध्ययनबाट वञ्चित हुँदासमेत सरकारले कुनै प्रयास नगरेको कलेज सञ्चालकहरू बताउँछन् । सीटीईभीटीका सदस्य सचिव जीवनारायण काफ्लेले कलेजहरूको आग्रहमा भर्ना रोकिएको र एकदुई दिनमा भर्ना आवेदन खुला गरिने प्रतिक्रिया दिए । ४० नर्सिङ कलेजमा भर्ना आह्वान गर्ने प्रयास भइरहेको सीटीईभीटीले जनाएको छ । भर्ना आवेदन खुलेपछि विद्यार्थीले प्रवेश परीक्षाका लागि दरखास्त दिन पाउँछन् । सीटीईभीटीको परीक्षा नियन्त्रण कार्यालयले सञ्चालन गर्ने प्रवेश परीक्षाको नतिजाका आधारमा कलेजले विद्यार्थी भर्ना लिएर पठनपाठन थाल्ने व्यवस्था छ । भर्ना खोल्नका लागि सीटीईभीटीको स्तर निर्धारण महाशाखाले कलेजहरूको अनुगमन गरिरहेको छ ।यसअघि करिब २० हजार विद्यार्थीले नर्सिङ पढ्न आवेदन दिन्थे । सीटीईभीटीका पदाधिकारीदेखि कलेज सञ्चालकहरू ऐनको व्यवस्थाअनुसार एक सय शय्याको अस्पताल निर्माण गर्नुभन्दा ऐन संशोधन गरेर उक्त व्यवस्था नै हटाउनुपर्ने तर्क गर्छन् । स्नातक र पीसीएल पनि एउटै शिक्षण संस्थाले सञ्चालन गर्न सक्ने उनीहरूको भनाइ छ । तर विज्ञहरू एक सय शय्याको अस्पताल अनिवार्य चाहिने र स्नातकपीसीएल एउटै शिक्षण संस्थाले पठनपाठन गराउन उपयुक्त नहुने धारणा राख्छन् । विज्ञहरूको सुझावकै आधारमा ऐनमा उक्त व्यवस्था राखिएको थियो । आफ्नै अस्पताल नभएका कारण सुदूरपश्चिम र कर्णालीका कुनै पनि शिक्षण संस्थाले नर्सिङ पठनपाठन गराउन पाउँदैनन् ।"
दलितका नागरिकताको अपमानजनक नाम सच्याऊ,"अपमान त्यस्तो वस्तु हो, जसले दियो त्यसलाई उत्तिकै तौलमा नफर्काएसम्म त्यो आफूसितै सञ्चित रहिरहन्छÙ समय र कालले जतिसुकै खाटा बसाले पनि सानसानो चोटले त्यो उप्किएर सधैंभरि यातना दिइरहन्छ । सुविख्यात साहित्यकार धच गोतामेले आफ्नो उपन्यास घामका पाइलाहरू मा एक पात्रमार्फत पोखेको उल्लिखित उक्ति सबै खाले अपमान भोग्नेहरूको साझा व्यथा हो । व्यक्तिव्यक्तिबीचको मानअपमानको हिसाब त सार्वजनिक गणनामा आउलानआउला, तर हाम्रो देश नेपालमा एउटा सिंगो समुदायले नै राज्य र समाज दुवैबाट पाइलापाइलामा अपमान र तिरस्कार भोगिरहेको छ । जात व्यवस्थाको जाँतोमा जुगौंदेखि पिल्सिरहेका दलितहरू यस आधुनिक युगमा पनि राज्य संरचनाबाटै ठाडो अपमान भोग्न अभिशप्त छन् । कैयौं अबोला र अशिक्षित दलितलाई अपमानजनक नाम राखेर नागरिकता दिइनु उनीहरूमाथि भैरहेको संगठित अपमानको दुःखद दृष्टान्त हो । सामान्यतया कसैको व्यक्तिगत, पारिवारिक, सांस्कृतिक र ऐतिहासिक परिचय बोक्ने औपचारिक नाममै भएको यो खेलबाडबाट उनीहरूको व्यक्तिगत मर्यादा तथा भावनामाथि मात्र चोट पुगेको छैन, हाम्रा राज्य संरचनाहरूको चरम असंवेदनशीलता र घृणित हर्कत पनि उदांगिएको छ । साह्रै थोरै मान्छेहरूका नाममा मात्र यस्तो हुन्थ्यो भने पनि त्यसलाई हाम्रो नागरिकता वितरण प्रणालीमा आबद्ध एकाध व्यक्तिको गैरजिम्मेवारी वा हेलचेक्य्राइँ मान्न सकिन्थ्यो, तर यहाँ त ठूलो संख्यामा दलितलाई नागरिकताको नाममार्फत बदनाम गरिएको छ । आम रूपमा चलनचल्तीका नामहरूमा दलितका हकमा एकार लगाइदिनु त सामान्यझैं भैहाल्यो, आफ्नो परिचय दिन पनि लाज लाग्ने गरी कसैलाई जनावरको नाम दिइएको छ त कसैलाई फोहोरी मानिसलाई भनिने संज्ञा । फ्याउरो बादी, सिँगाने कामी, कुत्ता बादी, कुकुर्नी कमिनी, कुकुर कामी, नौपुठे कामी, ढाले कामी, काली गाँसे, गोप्लो, लाटो, लुखुरी कामी त यस्ता केही उदाहरण मात्र हुन् । उल्लेख गर्नैपर्छ, यसरी अपमानजनक नाम केवल दलितहरूमा थोपरिएको छ । राज्याधिकारी तथा जनप्रतिनिधिहरूको व्यक्तिगत कमजोरी हुन्थ्यो भने, कथित उच्च जातका लागि पनि यस्तै नाम सामान्य हुनुपर्थ्यो । तर असाध्यै अपवाद भए बेग्लै कुरा, नत्र अन्य समुदायको नागरिकतामा न यसरी नाम किटिएको पाइन्छ न लाजलाग्दो संज्ञा दिइएकै । यही अपमानबोधक नामका कारण सम्बन्धित व्यक्ति मात्र होइन, तिनका छोरानाति पनि पलपलमा पीडित भैरहेका छन् । जुनसुकै सरकारी लेखापढीमा होस् या वित्तीय संस्थाहरूमा, तीनपुस्ते लेख्नुभन्नुपर्दा यस्तो नामका कारण दलितका सन्तानदरसन्तानले नामकै कारण घरीघरी मानसिक यातना पाइरहेका छन् । निश्चय पनि कति गाउँघरतिर पहिलेपहिले कुनै सन्तान मरेमा त्यसपछि जन्मिएकालाई अकालमा नमरोस् भनेर नाम बिगारेर बोलाउने चलन थियो, त्यस्तो (अन्ध)विश्वास अहिले पनि कताकति होला । तर यही कारण मात्र यति धेरै दलितका नाम बिगारिएको पक्कै होइन । यस्तो प्रचलन त कथित उच्च भनिने जातहरूमा पनि पाइन्थ्यो, तर उनीहरूका नागरिकतामा यस्ता नाम छैनन् । खालि दलितका हकमा मात्रै यो चेतनाहीन र संवेदनाशून्य व्यवहार दर्साइएको छ । नागरिकताका लागि सिफारिस गरिदिने व्यक्तिनिकायदेखि नागरिकता प्रदान गर्ने अधिकारीहरूसम्मले न्यूनतम विवेक नराख्दा दलितहरूका पुस्तौंपुस्ता अपमानको घुट्को पिएर बाँच्नुपरेको छ । गाउँसमाजमा अनाहकमा आफ्नै नाम लिन पनि सरम मान्नुपरेको छ । पाइलापाइलामा अपहेलित र हँसीमजाकको पात्र हुनुपरेको छ । जातका कारण विभेद त छँदै थियो, नामकै कारण सामाजिक रूपमा एक्लिनुपरेको छ, छोराछोरीले विद्यालय नै छाड्न बाध्य हुनुपरेको छ । राज्याधिकारीहरूको एउटै संवेदनहीनताका कारण यो समुदायका धेरै पुस्ता हरपल पिरोलिनुपरेको छ ।उदेकलाग्दो त, लोकतन्त्र आइसकेपछि पनि यस्ता नाममा नागरिकता प्रदान गरिएका छन् । नागरिकता वितरण प्रक्रियामा संलग्नहरूसित थोरै मात्रै विवेक हुन्थ्यो भने पनि उनीहरूलाई उचित नाम सुझाउनुपर्थ्यो । तलबाट गलत नाम आएको रहेछ भने पनि नागरिकताको प्रमाणपत्रमा सही गर्ने अधिकारीले यसप्रति आपत्ति जनाउँदै अपमानबोध नहुने नाममा नागरिकता बनाइदिनुपर्थ्यो । कसैले हेय दृष्टिले दलितहरूका नागरिकतामा यस्ता नाम सिफारिस गरे पनि त्यसलाई सच्याउन नभनी प्रमाणपत्रमा सोझै सही धस्काइदिनु जिम्मेवार अधिकारीहरूबाट पनि प्रदर्शन भएको हेपाहा प्रवृत्तिको द्योतक हो । र हो हाम्रो राज्यसंयन्त्रको अवचेतनमा विद्यमान एउटा घातक ऐंजेरु पनि । राज्य सञ्चालकहरूलाई बोध हुनैपर्छ यो लोकतान्त्रिक गणतन्त्र र दलितमाथिको यस्तो अनादर सँगसँगै जान किमार्थ सक्दैन । देशको एउटा ठूलो समुदायमाथि भैरहेको यो अपमान वर्तमान शासनव्यवस्थाको श्रीवृद्धिका लागि विशाल तगारो हो । तसर्थ, यो अपमानको सिलसिला जसरी पनि रोकिनैपर्छ । पहिलो त, अब बन्ने नागरिकताका सवालमा सिफारिस गर्ने वडास्थानीय तहका कर्मचारी र जनप्रतिनिधिदेखि नागरिकता प्रदान गर्ने जिल्ला प्रशासन कार्यालयका अधिकारीहरूसम्म यसबारे सचेत, सतर्क र संवेदनशील बन्नुपर्छ । र दोस्रो, अहिले नागरिकतामा भएका नामहरू, जसले व्यक्तिको अस्तित्व र स्वाभिमान दुवैको तेजोवध गरेका छन्, तिनलाई सच्याउनुपर्छ । पक्कै पनि हाम्रो नागरिकता कानुनमा नाम संशोधनको व्यवस्था छैन, र नाम संशोधनले एकैचोटि धेरै झमेला उत्पन्न गर्छ पनि, तर नामकै कारण चरम अपमान भोगेकाहरूलाई न्याय दिलाउन कानुन संशोधन गरी नागरिकताको नाम सच्याउने व्यवस्था गर्नुको अर्को विकल्प छैन । औचित्यपूर्ण विषयमा संविधान त संशोधन गर्न सकिन्छ, कानुन ठूलो कुरा होइन । संविधानप्रदत्त सम्मानपूर्वक बाँच्न पाउने हकÙ राज्यले नागरिकहरूका बीच उत्पत्ति, धर्म, वर्ण जातजाति  का आधारमा भेदभाव गर्न नपाउने समानताको हकÙ भेदभावविरुद्धको हकÙ दलितको हक र सामाजिक न्यायको हकका आलोकमा पनि यसो गर्नु अपरिहार्य छ । बरु यस्तो प्रावधानको दुरुपयोग हुन नदिन अपमानबोधक नामहरू मात्रै सच्याउने व्यवस्था किटेरै गर्न सकिन्छ । राज्यले कानुन संशोधन गरी यस्तो व्यवस्था गरेमा नामकै कारण दलितहरू थप प्रताडित भैरहनु पर्दैन । र, यसबाट उनीहरूको नाम मात्र होइन, विगतमा राज्यले गरेको ठूलो गल्ती पनि सच्चिन्छ । तसर्थ, राज्यले आफ्नो यो परम दायित्वबाट पिठ्युँ फर्काउन मिल्दैन । आफ्नो चित्तले खाएका विषयमा अध्यादेशराज नै चलाउने शासकहरूले लोकहित र सीमान्तीकृत समुदायको न्यायका निम्ति यति प्रबन्ध मिलाउनैपर्छ । कथं शासकहरूले यसप्रति आँखा चिम्लिएमा शंकै छैन भोलि कुनै दिन दलितहरू घामका पाइलाहरू मा धच गोतामेले भनेकै शैलीमा यो अपमान जसले दिएको हो त्यसैलाई अर्थात् राज्यलाई उत्तिकै तौलमा फर्काउन बाध्य हुनेछन्Ù यो कुनै अतिरञ्जित तर्कना होइन, समाज संघर्षविकासको सामान्य नियम हो । लोकतान्त्रिक राज्यले त्यस्तो दिन नकुरोस्, सन् २००८ मा अस्ट्रेलियाका तत्कालीन प्रधानमन्त्री केभिन रुडले आफ्नो मुलुकका आदिवासीहरूमाथि भएका ऐतिहासिक गल्तीप्रति संसद्मार्फत राष्ट्रिय माफी मागेकोजस्ता अन्तर्राष्ट्रिय सकारात्मक पहलहरूबाट हाम्रो सरकारले पनि सिकोस् । र, आफ्ना ऐतिहासिक गल्तीहरूलाई सच्याउँदै नागरिकताको नामशास्त्रलाई सम्पूर्ण रूपमा विभेदरहित, सुसंस्कृत र सभ्य बनाओस् ।"
अब माफीसहित नयाँ नागरिकता,"नाममै अपमान समाचारमा उल्लेख हाकिम भनाउँदाहरूले दलितका नागरिकतामा लेखिदिएका अपमानजनक नाम पढ्दा अत्यन्त दुःख लाग्यो । यथार्थमा भन्नुपर्दा जजसले आफूले आर्जन गरेको ज्ञान र राज्यले नागरिकको सेवामा समर्पित हुन दिएको रोजगारी तथा सुअवसरको दुरुपयोग गरेर यस्तो कुकृत्य गरे, तिनहरू नै यिनै नामहरूले सम्बोधित हुनलायक देखिए, आम मानिसको नजरमा । हुनु नपर्ने, तर भएको यथार्थलाई दृष्टिगत गरेर केकतिसम्म सुधार गर्न सकिन्छ, यसतर्फको सरकारको दृष्टिकोणले मात्र ती दुःखित र पीडित नागरिकले केही राहत महसुस गर्न सक्ने स्थिति रहन्छ । महेशप्रसाद ढुंगाना, नयाँबानेश्वर काठमाडौंिििनाममै अपमान समाचारले नेपाली समाजमा निरक्षर समुदायले कतिसम्म पीडा बेहोर्नुपर्छ भन्ने प्रस्ट पार्छ । संविधानप्रदत्त नागरिकता प्राप्तिको हक सुनिश्चित गर्ने र जुनसुकै काम गर्न पनि पहिले पहिचान नै चाहिने अवस्थामा नागरिकताको नाम, थर र त्यसले दिने अर्थले जीवनभर पछ्याउने गर्छ । यस्ता विषयमा नागरिकता बनाउने प्रक्रियामा संलग्न वडा कार्यालयदेखिका जनप्रतिनिधि र कर्मचारीहरूलाई राज्यले सचेत बनाउनु आवश्यक छ । नाम उल्लेख गर्दा अपमान हुने गरी शब्द चयन गरिनु, जनावर र पशुपन्छीलाई बोलाउने नामहरू मानिसको पहिचानका लागि अभिलेखमा राख्नु कदापि उचित होइन । समाजमा कथित ठूलाबडा वर्गले चलाएको चलन र संस्कारका आधारमा भइरहेको यस्तो सामाजिक विभेदको अन्त्य आवश्यक छ । तर यस्ता विकृतिपूर्ण व्यवहारहरूलाई शिक्षित समाजले सुधार गर्नुको सट्टा अनुकरण गर्नु विडम्बनापूर्ण छ । लोकतन्त्र स्थापनापछि निमुखा तथा पिछडिएका समुदायहरूलाई अपमान हुने गरी व्यवहार गरेको समाचार बाहिरिनुले राजनीतिक परिवर्तनसँगै समाज परिवर्तन नभएको देखाउँछ । के राजनीतिक परिवर्तन केबल सत्ता परिवर्तनका लागि हो र ? सँगै समाज परिवर्तन जरुरी छैन ? राजनीतिक आन्दोलनले विशेष गरी सहरी समाजमा ठूलै परिवर्तनको आभास दिलाए पनि गाउँघरमा अझैं परिवर्तन पुग्न सकेको छैन भन्ने यस्तै सामाजिक कुसंस्कार र व्यवहारहरूले प्रदर्शन गर्दै आएका छन् । जातीय विभेदको अन्त्य कानुनी रूपमा घोषणा गरे पनि व्यवहारमा त्यसको प्रत्याभूति गराउन सकेको छैन, यो राज्यकै कर्तव्य र दायित्व हो । एक्काइसौं शताब्दी सुहाउँदो हुने गरी नेपाली समाजलाई विभेदरहित बनाउने दायित्वबाट अब कसैले पनि पन्छिन् मिल्दैन, हुँदैन । नोदनाथ त्रिताल, चौबिसे गापा३, धनकुटा"
पितृसत्तावादको अर्थ,"महिला भोग्या हुन् भन्ने अवधारणासामन्तवादी पितृसत्ताले लामो समय लगाएर शास्त्रीयकरण गरी महिला भोग्या हुन् अथवा पुरुषले भोग्नका निम्ति निर्मित हुन् भन्ने अवधारणा जनजनमा संस्कारका रूपमा प्रशिक्षित गर्यो । त्यसलाई पुँजीवादले पनि कायमै राखेको छ । सीधा कुरा त के हो भने, महिला भोग्या हुन् भने पुरुष पनि भोग्या हुन् । किनभने दुवैबिना त यौन वा प्रजनन सम्भव छैन । तर यो भोग्याको अवधारणाले पहिलो रोजाइ र निर्णयका निम्ति पुरुषलाई अग्राधिकार दिन्छ । यौनमा पुरुषलाई विशेष अधिकार प्रदान गर्छ र महिलाका यौनजन्य विशेषतालाई विचलन देख्न सिकाउँछ । आज पुरुषले प्रथम नजरमै किन महिलाका अंगहरूमा आँखा पुर्याउँछ ? महिला बौद्धिकता किन पुरुषलाई स्वतः कमजोर लाग्छ ? किनभने पितृसत्ताले पुरुषलाई महिला भनेका भोग्या हुन् भनी प्रशिक्षित गरेको छ । जसरी बलि दिन तयार पारिएको पशुले नमान्दा मानिसलाई रिस मात्र उठ्छ, बाँच्नका निम्ति पशुले गरेको प्रयत्न फगत झन्झट मात्रै लाग्छ, त्यसै गरी यौन प्रस्ताव अस्वीकार गर्ने महिला पुरुषलाई रिसउठ्दी लाग्छे किनभने भोग्याको अवधारणाबाट पुरुष संस्कारबद्ध भएको हुन्छ । बलात्कारमा गर्व गर्ने पुरुषको वैचारिकी यही भोग्याको अवधारणा हो । यो भोग्याको अवधारणावाला पितृसत्ताले यौन क्षमतामा तन्दुरुस्त महिलालाई कामुक ठान्छ, पुरुषको कामुकतालाई भने शक्तिको नाम दिन्छ । यस प्रकारको पितृसत्तावादका यी तीन वटा मुख्य अवधारणाबारे प्रशिक्षित गर्नु र त्यसविरुद्ध सैद्धान्तिक एवं व्यावहारिक पहलका साथ अघि बढ्नु आजको समग्र क्रान्तिकारी आन्दोलन र महिला मुक्ति आन्दोलनको एउटा मुख्य चुनौती हो ।पितृसत्तावाद हरेक वर्गसमाजलाई निरन्तरताका निम्ति एउटा औजार बन्दै आएको छ । यो समग्र प्रणालीमा व्यक्त हुन्छ, एकाध पक्षमा होइन । पितृसत्तावाद अर्थतन्त्र, राजनीति, सामाजिक संगठन र संस्कृति समग्रमा छ । यो आजको पुँजीवादी व्यवस्थाको एउटा खाँबो हो । पितृसत्ताविरुद्ध किस्ताकिस्तामा लडेर विजयी हुन सम्भव छैन । घरेलु हिंसालाई एक किस्ता खतम गरौं, अर्को किस्ता बलात्कार नामेट गरौं अनि त्यसपछि राजनीतिभित्रको पितृसत्तासँग लडौंला भन्ने नीतिले काम गर्नेवाला छैन । किनभने घरेलु हिंसाविरुद्ध मात्र लड्दा घरेलु हिंसा जन्माउने विभिन्न कारक सक्रिय रूपमा बढिरहेका हुन्छन् । अर्को कुरा, आजको पितृसत्तावाद सामन्तवादी होइन, पुँजीवादी पितृसत्तावाद हो । यसभित्र जति सामन्तवादी तत्त्वहरू छन्, तिनलाई पनि पुँजीवादले आफूमा समाहित गरेर अपनाइसकेको छ । अब पुँजीवादी व्यवस्थाभित्र सुधार गरेर पितृसत्तालाई खतम पार्न सम्भव छैन किनभने एउटा विषयमा सुधार गर्न खोज्दा हजार विषयमा पितृसत्तालाई बलवान् बनाउने संरचना र वैचारिकी क्रियाशील भैरहने परिस्थिति बनिसकेको छ । तसर्थ, पितृसत्तावादविरुद्धको संघर्ष समग्र पुँजीवादी सामाजिक व्यवस्थाविरुद्धको संघर्षका रूपमा बुझ्दा र विकसित गर्दा मात्र पितृसत्तावादलाई वास्तविक अर्थमा बुझ्नु ठहर्छ ।"
ताइवान र अमेरिकाचीन तनाव,"बयासी वर्षको उमेरमा पनि उच्च राजनीतिक आत्मविश्वास, हक्की राजनीतिज्ञको छवि बनाएकी र राजनीतिक अनुभवले खारिएकी अमेरिकी तल्लो सदनकी सभामुख नान्सी पेलोसीको हालैको ताइवान भ्रमणले चीनको मात्र निद हराम गरेन, विश्वराजनीतिमा समेत नयाँ तरंग उत्पन्न गर्यो । रुसयुक्रेन युद्धले तनावमा रहेको विश्वसमुदाय अर्को दुर्घटना त निम्तिने होइन भन्ने चिन्तामा पर्यो । जो बाइडेन प्रशासन पेलोसी भ्रमण आफ्नो क्षेत्राधिकारको नभएको भनेर उम्किन खोजे पनि वर्तमान विश्वराजनीति गरम अवस्थामा रहेका बेला यो भ्रमणले दोस्रो आर्थिक शक्ति चीनलाई आन्तरिक र बाह्य दुवै अवस्थाबाट दुर्बल साबित गराउने एवं अवाञ्छित क्षेत्रीय तनावमा सघन रूपमा तान्ने रणनीति लिएको बुझ्न कठिन छैन । पेलोसीको ताइवान भ्रमण अढाई दशकयताको उच्च अमेरिकी भ्रमण हो । केही अमेरिकी मिडियालाई आधार मान्दा, तत्काल ताइवान नगइदिए हुन्थ्यो भन्ने राष्ट्रपति बाइडेनको चाहनाविपरीत भएको बताइरहँदा र अमेरिकी राजनीतिमा शक्ति पृथकीकरणको सिद्धान्तको महत्त्वलाई ध्यान दिँदै गर्दा पनि शक्तिराष्ट्रहरूबीचको राजनीतिमा के बिर्सनु हुँदैन भने, पेलोसीको भ्रमण चीनलाई घेर्ने, कमजोर बनाउने अनि उसको क्षेत्रीय र बढ्दो विश्वव्यापी शक्तिलाई निस्तेज पार्ने अमेरिकी ग्रान्ड डिजाइनअन्तर्गत नै भएको हो । यो भ्रमणलाई बाहिर प्रचार नगरिए पनि प्रत्यक्ष रूपमै अमेरिकी प्रशासनले निर्देश गरेको थियो एवं चीनलाई उत्तेजित र असंयमित बनाएर केही कडा कदम चालेमा नाकाबन्दी लगायतबाट उसको आर्थिक तथा सप्लाई चेनलाई कमजोर बनाउने नै एउटा रणनीति थियो ।लामो राजनीतिक अनुभव भएकी पेलोसी अमेरिकी राजनीतिक वृत्तमा पनि चीनप्रति कडा अडान लिने राजनीतिज्ञभित्र पर्छिन् । डेमोक्रेट पार्टीका सांसद जिम म्याकगर्भनका भनाइमा ताइवान, तिब्बत, सिचियाङ, हङकङ लगायतका मुद्दामा चीनप्रति कडा रवैया अपनाउने पेलोसीको हालैको भ्रमण विविध रणनीतिक महत्त्वको छÙ केवल सभामुखको भूमिकाबाट मात्र हेर्नु हुँदैन । चीनसँगको आर्थिक सहकार्यको आडमा उसलाई मानव अधिकारका मुद्दामा उन्मुक्ति दिनु हुँदैन भन्ने धारणा पेलोसीको रहँदै आएको थियो । पेलोसीको चीनविरोधी दृष्टिकोणबाट परिचित बेइजिङले परिपक्व र प्रभावशाली राजनीतिज्ञको यो भ्रमणलाई स्वाभाविक रूपमा लिने कुरै भएन । पेलोसीको भ्रमणलाई लिएर चीनले कडा प्रतिक्रिया मात्र दिएको छैन, ताइवाननजिकै विशाल सैन्य अभ्याससमेत गरिरहेको छ । चिनियाँ सैन्य क्षमता सन् १९९६ को भन्दा अहिले धेरै बलियो भएको छ । सन् १९९६ को घटनाको पाठले चिनियाँ सेनालाई शीघ्र मजबुत बनाउन उत्प्रेरित गरेको चिनियाँ सैन्य अध्येताहरू टिप्पणी गर्छन् । चिनियाँ मुख्य भूमिमा ताइवानको फिर्ती ऐतिहासिक अपरिहार्यता भएको चिनियाँ विदेशमन्त्री वाङ यीले प्रतिक्रिया दिएका छन् । अमेरिकाले कथित लोकतन्त्रको आवरणमा चिनियाँ सम्प्रभुतामाथि हस्तक्षेप गर्ने निकृष्ट काम गरेको वाङको कडा जवाफ थियो । चिनियाँ सञ्चारमाध्यमहरूले पनि पेलोसीको भ्रमणले अमेरिका आफैंले प्रतिबद्धता गरेको एकचीन नीति, चीनअमेरिकाबीचका विभिन्न संयुक्त विज्ञप्ति र चीनको सार्वभौमिकता तथा भौगोलिक अखण्डताको उल्लंघन गरेको आरोप लगाएका छन् । चीनअमेरिकाबीच जनगणतन्त्र चिनियाँ सरकारलाई मान्यता दिँदै यसैका आधारमा मात्र ताइवानी जनतासँग अमेरिकाले व्यापारिक, सांस्कृतिक तथा अन्य अनौपचारिक सहकार्य गर्ने सहमति भएको थियो । चिनियाँ पक्षको आरोप अमेरिकाले यसअघिका आफ्नै प्रतिबद्धताहरूलाई ठाडै लत्यायो भन्ने नै हो । केही दिनअगाडिको बाइडेनसँगको टेलिफोन कुराकानीमा चिनियाँ राष्ट्रपति सी चिनफिङले ताइवानको विषयलाई संकेत गर्दै आगोसँग नखेल्न चेतावनी दिएका थिए । यसअघिको भर्चुअल वार्तामा अमेरिकी राष्ट्रपतिले युक्रेन मामिलामा रुसलाई खुलेर सहयोग गरे चीनका लागि अमेरिका तथा युरोपको बजार बन्द गरिदिने चेतावनी दिएको केही अमेरिकी विश्लेषकहरूले उल्लेख गरेका छन् । बाइडेनको चेतावनीपछि चीन रुसले अपेक्षा गरे अनुसार सहयोगका लागि प्रस्तुत नभएको बताइन्छ । तर चीन र रुसबीच व्यापार लगायतका सहकार्यहरू घटेका छैनन् । पेलोसीको भ्रमण लगत्तैदेखि चीनले ताइवान आसपास पुनः एकीकरणको पूर्वाभ्यास भन्दै विशाल सैन्य अभ्यास सुरु गरेको छ र यो अझै केही दिन जारी रहने बताएको छ । ताइवानको सत्तारूढ पार्टी डेमोक्रेटिक प्रोग्रेसिभ पार्टी (डीपीपी) चीनप्रति कडा नीति अख्तियार गर्छ । यसको नेतृत्व चिनियाँ कम्युनिस्ट पार्टी (सीपीसी) र जनगणतन्त्र चीनलाई अस्वीकार मात्र गर्दैन, चीनको अस्तित्व नै स्विकार्न तयार छैन । डीपीपीका नेताहरूको भनाइ के छ भने, यदि समझदारी हुन्छ भने लोकतन्त्रसहितको गणतन्त्र चीनमा सहमत हुन सकिन्छ, जनगणतन्त्र चीन वा सीपीसीको एकल सत्ता स्विकार्न सकिँदैन । यसकारण पनि डीपीपीका नेताहरूले बेलाबेला मुख्य भूमि चीनको नेतृत्वलाई तनावमा ल्याउने गर्छन् । चिनियाँ नेताहरूले उपयुक्त समयमा ताइवानलाई मुख्य भूमिमा एकीकरण गराउने बताउँदै आएका छन् । चिनियाँ राष्ट्रपति सीले त ताइवान मामिलालाई लामो समय राख्न नसकिने बताइसकेका छन् । सीआईएका निर्देशक विलियम वर्नका अनुसार पनि कहिले भन्ने कुरा मात्र हो, चीन ताइवानलाई विलय गराउन योजनाबद्ध किसिमले अगाडि बढिसकेको छ । अमेरिकी नेतृत्वले स्पष्ट के बुझेको छ भने, चीन आर्थिक तथा सैन्य हिसाबले धेरै सशक्त भइसकेको छ र सन् १९९७ मा तत्कालीन सभामुख न्युट गिङरिचको ताइवान भ्रमणताका भन्दा अहिलेको परिस्थिति धेरै भिन्न छ । चीन यी २५ वर्षमा धेरै परिवर्तन भएको छ, हर आयामबाट । सन् १९९७ ताका सभामुख गिङरिचले चीनलाई धम्की दिँदा पनि चिनियाँ नेतृत्व रक्षात्मक हुनुपरेको थियो । न्युयोर्क टाइम्सका स्तम्भकार तथा लेखक टमस फ्रिडम्यान पेलोसीको ताइवान भ्रमण राजनीतिक रूपमा लापरबाहीपूर्ण भएको र यसले चीनको उपस्थितिलाई बलियो बनाउने मात्र होइन, आन्तरिक रूपमा विविध झमेला बेहोरिरहेका राष्ट्रपति सीको नेतृत्वलाई बाह्य मामिलामा सशक्त देखिएर आन्तरिक समर्थन जुटाउने अवसर मिलेको टिप्पणी गर्छन् । तर वासिङ्टन पोस्टको आफ्नो लेखमा सभामुख पेलोसीले ४३ वर्षअगाडिको ताइवान रिलेसन्स एक्टको मर्म अनुसार ताइवानसँगको सम्बन्ध थप गाढा बनाउन एवं स्वशासन, लोकतन्त्र, मानव अधिकार र मानवीय प्रतिष्ठालाई बढाउन ताइवानसँग सघन सहकार्यका लागि आफ्नो भ्रमण रहेको दाबी गरेकी थिइन् । र, यो धारणा उनले ताइवान पुगेपछि पनि दोहोर्याएकी थिइन् । ताइवानी राष्ट्रपति साई इङवेनले पेलोसीको प्रतिबद्धताको प्रशंसा गरेकी थिइन् । पेलोसीको भ्रमणलाई अमेरिकी तल्लो सदन मात्र होइन, माथिल्लो सदनका अधिकांश सिनेटरले खुलेरै समर्थन गरेका थिए । रिपब्लिकन पार्टीका दुई दर्जनभन्दा बढी सिनेट सदस्यहरूले त वक्तव्य नै सार्वजनिक गरेर पेलोसीलाई समर्थन गरेका थिए । उनीहरूको दाबी थियो, पेलोसीको भ्रमण अमेरिकाको एकचीन नीति र ताइवान रिलेसन्स एक्टकै मर्म अनुसार भएको हो र अमेरिकी सिनेटरहरूको पहिलेदेखि हुँदै आएको ताइवान भ्रमणकै निरन्तरता हो । बरु राष्ट्रपति बाइडेनले पेलोसीको भ्रमणअगाडि यसबारे वास्तविक धारणा राखेका थिएनन् । शंका छैन, यो भ्रमणलाई बाइडेन प्रशासन आफ्नो क्षेत्राधिकारभन्दा भिन्न किसिमको हो भनी प्रस्तुत गर्न उद्यत थियो भने चीन अमेरिकी अधिकारीहरूको चीनविरोधी योजनाबद्ध हर्कतकै भयानक प्रयास भएकामा प्रस्ट देखिन्थ्यो । यता, ताइवानी अधिकारीहरूचाहिँ स्थिति उत्तेजित नहोस् भन्न यो भ्रमण आफ्ना कारणले भन्दा अमेरिकीहरूको चाहनाले भएको देखाउन चाहिरहेका थिए, यसैले उनीहरूले भ्रमणको अघिल्लो दिनसम्म पनि प्रस्ट धारणा राखेका थिएनन् र हुने वा नहुने अन्योल नै छ भन्ने किसिमको सन्देश अप्रत्यक्ष रूपमा प्रवाह गरिरहेका थिए । चीनको आन्तरिक रूपमा बढ्दो आर्थिक तथा सामरिक तागतका कारण मात्र होइन, चीनरुसबीच झाँगिएको रणनीतिक साझेदारी र विद्यमान विश्व व्यवस्था परिवर्तन गर्नुपर्नेमा दुवैको निरन्तर जोडलाई पनि अमेरिकाले आफ्नो वर्चस्व तथा मान्यताका लागि सबैभन्दा ठूलो चुनौतीका रूपमा लिएको छ । न्यु साउथ वेल्स विश्वविद्यालयका प्राध्यापक अलेक्जेन्डर कोरोलेभको भनाइमा चीनलाई कमजोर बनाउने गरी अमेरिका अगाडि बढिसकेको सन्दर्भमा संयुक्त राष्ट्रसंघ सुरक्षा परिषद्को स्थायी सदस्य तथा मजबुत सैन्य शक्ति रुस स्वाभाविक रूपमा चीनका लागि गतिलो मित्र हुन सक्छ, रणनीतिक रूपमा । चीन र रुसबीच घनिष्ठता बढ्नुमा अमेरिकाको चीन तथा रुसप्रति निरन्तरको वैरभाव नीति नै प्रमुख कारक रहेको प्राध्यापक कोरोलेभको टिप्पणी छ । चीनविज्ञसमेत रहेका अस्ट्रेलियाका पूर्वप्रधानमन्त्री तथा एसिया सोसाइटीका अध्यक्ष केभिन रुडले फरेन अफेयर म्यागजिनमा प्रकाशित आफ्नो पछिल्लो लेखमा उल्लेख गरेका छन्, तनावलाई खतरनाक मोडमा पुग्न नदिन अमेरिका र चीन व्यवस्थित रणनीतिक प्रतिस्पर्धाका आधारमा अगाडि बढे स्थितिलाई आउँदो दशकसम्म पनि सामान्यीकरण गरिरहन सहयोग पुग्छ । तर पनि रुडको सुझावको कार्यान्वयन त्यति सहज छैन । अब दुवै पक्षले एकअर्कालाई अनौपचारिक रूपमा त सही रणनीतिक दुस्मन स्वीकार गरिसकेका छन् र आफ्नो सामर्थ्यलाई थप मजबुत बनाउन योजनाबद्ध किसिमले अगाडि बढिरहेका छन् । एसिया प्यासिफिकमा अमेरिकाको उपस्थिति मुख्य गरी सन् १९६० यता बढ्ता मजबुत बन्दै गएको हो भने, सन् १९९१ यता त झन् गुणात्मक रूपमा बढेर मात्र गएन, आफ्ना वैचारिक तथा सामरिक दुस्मनहरूलाई अपमान गर्ने किसिमका गतिविधिहरूलाई अमेरिकाले जारी नै राख्यो । तर यस्ता मैमत्तपूर्ण व्यवहारको भविष्यमा कस्तो प्रभाव पर्ला भनी अमेरिकी अधिकारीहरूले गम्भीर रूपमा नलिँदा आज चीन र रुसको भयानक ओजको खतरनाक धक्का अमेरिकाले महसुस मात्र गरेको छैन, कठिन चुनौती स्वीकार गर्ने स्थिति निर्माण भएको सैन्य मामिलाका जानकारहरूको टिप्पणी छ । सोभियत संघको पतनपश्चात् पनि अमेरिकाले रुसलाई अपमान गर्न नछोड्नु गम्भीर भूल थियो, जसको रणनीतिक असर र प्रतिक्रिया अमेरिकाले यतिखेर महसुस गरिरहेको छ । अमेरिकाको यही खराब नीतिका कारण भ्लादिमिर पुटिन रुसका बलिया शासक मात्र बनेका छैनन् कि, रुसको ऐतिहासिक शक्ति र प्रतिष्ठालाई पुनः फर्काउँछु भन्ने भ्रम जनतामाझ छर्दै अमेरिकालाई कडा चुनौती दिइरहेका छन् । इन्डोप्यासिफिक क्षेत्रलाई अमेरिकाले आफ्नो विशाल रणनीतिको मुटु नै सम्झँदा र त्यही अनुसार विभिन्न गठबन्धन निर्माण गर्दै चीन तथा रुसप्रति कडा रूपमा प्रस्तुत हुँदा चीन र रुस झन् नजिकिने स्थिति मात्र बनेन, अमेरिकाले एकपछि अर्का सामरिक चुनौतीहरू बेहोर्नुपरिरहेको छ । चीनले सभामुख पेलोसी र उनका पारिवारिक सदस्यहरूमाथि प्रतिबन्ध घोषण गरे पनि चीनभित्र यो भ्रमणबारे चिनियाँ सरकारका जवाफी प्रतिक्रियाहरू त्यति सबल नभई देखाउनकै लागि मात्र भएको आवाजहरू पनि उठिरहेका छन् । मुख्य गरी सीपीसीभित्रका कट्टरपन्थी नेताकार्यकर्ताहरू चीनले यही मौकालाई सदुपयोग गर्दै व्यापक सैन्य कारबाही गरेर ताइवानलाई मुख्य भूमिमा पुनः एकीकरण गर्नुपर्ने माग गरिरहेका छन् । उनीहरूको विचारमा हालको चिनियाँ सैन्य अभ्यास अपुग र लक्ष्यहीन छ । चीनले सैन्य अभ्यासलाई तीव्र पारेसँगै पेलोसीले ताइवान एक्लो नभएको पुनः दोहोर्याएकी छन्, पत्रकारहरूसँग प्रतिक्रियामा । हुन त अमेरिकाचीन मामिलाका जानकारहरू अमेरिकाले भन्ने गरेको एकचीन नीति र चीनले सम्झाइरहने गरेको एकचीन नीतिबारे दुवै मुलुकका परिभाषा र भाष्य फरकफरक छन् भन्छन् । यसै कारण अमेरिकी गतिविधिमा चीन चनाखो भइरहनुपर्ने र चिनियाँ प्रतिक्रियामा अमेरिका सतर्क भइरहनुपर्ने स्थिति बनेको हो । अमेरिकाका लागि चिनियाँ राजदूत छिन काङले वासिङ्टन पोस्टमा हालै प्रकाशित आफ्नो लेखमा अमेरिकाले चीनसँग गरेका प्रतिबद्धताहरू लत्याएर अगाडि बढ्दा खतरनाक संकट निम्तिएको आरोप लगाएका छन् । वासिङ्टन पोस्टकै लेखमा विश्लेषक फरिद जकारियाले ताइवानको विषयलाई लिएर अमेरिकाचीनबीच तनाव अपेक्षित नै रहेको उल्लेख गर्दै बाइडेनको नीति केही खराब भए पनि सीको ताइवान नीतिमा नयाँ परिवर्तनले स्थितिलाई थप विनाशकारी बनाएको तर्क गरेका छन् । हुन त राष्ट्रपति सीले ताइवानको मुद्दालाई लामो समय राख्न नसकिने संकेत दिइसकेका छन् । त्यस्तै चिनियाँ उच्च सैन्य अधिकारीहरूले सन् २०३० अगाडि नै ताइवानलाई मुख्य भूमिमा पुनः एकीकरण गर्नुपर्ने र त्यसका लागि सेना सक्षम रहेको सुझाव पार्टी नेतृत्वलाई दिएको भन्ने पनि चिनियाँ विज्ञहरूमार्फत बाहिर आएको छ । यथार्थमा के देखियो भने, अमेरिका नयाँ ढंगले चीनलाई घेर्ने रणनीतिसहित अगाडि आएपछि चीनले शान्तिपूर्ण नीतिको जप अब गरिरहन नसक्ने जनाउ अप्रत्यक्ष रूपमा दिएको छ । यसै वास्तविकताकै आधारमा ऐतिहासिक आवश्यकता र रणनीतिक लाभका निम्ति ताइवान मुद्दालाई जतिसक्दो चाँडो टुंग्याउनुपर्नेमा सीपीसी नेतृत्व एकमत छ र त्यस अनुसारको ग्रान्ड डिजाइन अनुसार नै अगाडि बढेको बुझ्न कठिन छैन । निष्कर्षमा भन्नुपर्दा, चीनका लागि ताइवान मुद्दा निश्चित रूपमा संवेदनशील र चिनियाँ सार्वभौमिकताका लागि महत्त्वपूर्ण विषय भए पनि हालको रुसयुक्रेन युद्ध तथा एसिया प्यासिफिक क्षेत्रमा देखिएको तनावको अवस्थालाई रणनीतिक रूपमा हेर्दा तत्काललाई अमेरिकी उक्साहटबाट चीनले अप्रिय कदम चाल्नु उचित हुँदैन । अमेरिका चीनलाई सीधा टकरावमा ल्याएर नयाँ प्रतिबन्धहरू लगाई चिनियाँ अर्थतन्त्र र सप्लाई चेनको आधारलाई कमजोर पार्नुका साथै युरोपेली मुलुकहरूसँगको चीनको सम्बन्धमा पनि तनाव उत्पन्न गर्न चाहन्छ । यस स्थितिबाट अमेरिकालाई बृहत् रणनीतिक लाभ मिल्न सक्छ । खासमा विश्वसमुदाय, विश्वशान्ति र स्थिरता तथा आपसी सहकार्यका लागि दुई ठूला शक्तिहरू अमेरिका र चीनबीच सहकार्य तथा स्वस्थ प्रतिस्पर्धा हुनु जरुरी छ । यसका लागि निश्चित रूपमा अमेरिका र चीनबीच हालसम्म भएका समझदारी, सहमति र सहकार्यका आधारशिलाप्रति दुवैको पुनः प्रतिबद्धताको खाँचो छ । एकले अर्कालाई जसरी पनि कमजोर बनाउने रणनीति जारी रह्यो भनेचाहिँ अब उप्रान्तका दिनहरू थप तनावपूर्ण हुने निश्चित छ । अब कस्तो विश्व निर्माण गर्ने झन्ने मुद्दा अमेरिका र चीनका नेतृत्वसामु तेर्सिएको छ ।"
बिदेसिएकाको मताधिकारको सवाल,"सरकारले आगामी मंसिर ४ गते प्रतिनिधिसभा र प्रदेशसभा सदस्यको निर्वाचन घोषणा गर्नु स्वागतयोग्य कदम हो । तर संघीय संसद्ले विदेशमा रहेका नेपालीलाई मताधिकार दिने अधिकारसहितको एकीकृत निर्वाचन सम्बन्धी विधेयक पारित गर्न ढिलाइ गर्दा प्रवासीले निर्वाचनमा भाग लिन नपाउने निश्चित भएको छ । भूमण्डलीकरणको प्रभाव तथा देशभित्र रोजगारीका अवसरहरूको अभाव लगायत कारणले आज जनसंख्याको ठूलो हिस्सा विदेशमा छ । तिनलाई मताधिकारजस्तो संवैधानिक अधिकारबाट विमुख गर्नु किमार्थ राम्रो होइन । नेपालको संविधानको प्रस्तावनामै सार्वभौमसत्तासम्पन्न नेपाली जनता भनी सम्बोधन गर्दै नेपाली जनताले आफूमा निहित सार्वभौमसत्ताको अभ्यास आवधिक निर्वाचन र बालिग मताधिकार बाट गर्ने आशय व्यक्त गरिएको छ भने विचार र अभिव्यक्तिको स्वतन्त्रतालाई मौलिक हकका रूपमा व्यवस्था गरिएको छ । त्यसै गरी संविधानको धारा ८४(५) मा अठार वर्ष उमेर पूरा भएका प्रत्येक नेपाली नागरिकलाई संघीय कानुनबमोजिम कुनै एक निर्वाचन क्षेत्रमा मतदान गर्ने अधिकार हुनेछ भन्ने व्यवस्था छ भने धारा १७६(५) मा अठार वर्ष उमेर पूरा भएको प्रदेशको क्षेत्रभित्र बसोबास गर्ने प्रत्येक नेपाली नागरिकलाई कानुनबमोजिम कुनै एक निर्वाचन क्षेत्रमा मतदान गर्ने अधिकार हुनेछ भन्ने व्यवस्था छ । यसको अतिरिक्त धारा २२५(५) मा अठार वर्ष उमेर पूरा भएका गाउँपालिकाको मतदाता नामावलीमा नाम समावेश भएका व्यक्तिलाई संघीय कानुनमा व्यवस्था भएबमोजिम मतदान गर्ने अधिकार हुनेछ भन्ने व्यवस्था गरिएको छ भने धारा २२३(५) मा अठार वर्ष उमेर पूरा भएको नगरपालिकाको मतदाता नामावलीमा नाम समावेश भएको व्यक्तिलाई संघीय कानुनबमोजिम मतदान गर्ने अधिकार हुनेछ भन्ने उल्लेख छ । यसरी विभिन्न तहको आवधिक निर्वाचनमा मतदानमार्फत सहभागी हुन पाउने नेपाली नागरिकको हकलाई नेपालको संविधानले स्पष्ट रूपमा संरक्षण गरेकाले मतदान गर्न पाउने अधिकार संवैधानिक हकको रूपमा रहेको देखिन्छ । सर्वोच्च अदालतले मिति २०७४१२७ मा प्रेमचन्द्र राई वि नेपाल सरकार, प्रधानमन्त्री तथा मन्त्रिपरिषद्को कार्यालयसमेत रहेको परमादेश मुद्दामा, न्यायाधीशहरू सपना प्रधान मल्ल र पुरुषोत्तम भण्डारीको इजलासबाट विदेशमा रहेका नेपाली नागरिकहरूलाई मताधिकार दिनू भनी सरकार र निर्वाचन आयोगका नाममा पाँचबुँदे निर्देशनात्मक आदेशसमेत जारी गरेको थियो । मुलुकबाहिर रहेका नागरिकहरूको रेमिट्यान्सले अर्थतन्त्रमा पुर्याएको योगदानबाट राज्य लाभान्वित हुने तर तिनै नागरिकलाई मतदान अधिकारबाट वञ्चित गर्नु न्यायको दृष्टिकोणबाट समेत उचित होइन । देशको अर्थतन्त्रले रोजगारीका अवसर सृजना गर्न नसकेका कारण बिदेसिन पुगेका नागरिकलाई मतदान अधिकारबाट वञ्चित गर्दा राजनीतिक रूपमा समेत वञ्चितीकरणमा पर्न सक्ने जोखिम हुन्छ । जनसंख्याको ठूलो हिस्सालाई अलग राखी गरिने निर्वाचनले एकातर्फ ती नागरिकको मताधिकारलाई हनन गर्छ, अर्कातर्फ निर्वाचन परिणामले नागरिकहरूको वास्तविक इच्छा र भावनालाई पूर्ण रूपमा प्रतिविम्बित गर्न सक्दैन । राज्यले गर्ने निर्वाचनहरू स्वच्छ र निष्पक्ष हुनुपर्छ भन्नेमा कुनै विवाद हुन सक्दैन तर जनसंख्याको ठूलो हिस्सालाई मत खसाल्ने अवसरबाटै विमुख गरी गरिने निर्वाचनलाई पूर्ण रूपमा जनअनुमोदित भनी मान्न पनि सकिँदैन । यसै सम्बन्धमा भारतको सर्वोच्च अदालतले पीयूसीएल एन्ड एएनआर भर्सेज युनियन अफ इन्डिया (२०१०) मुद्दामा लोकतन्त्रको अस्तित्व एवं सुशासनका लागि जनताले उपयुक्त उम्मेदवारहरूलाई छनोट गर्न पाउनुपर्छ र मतदातालाई सो छनोट गर्ने अवसर पनि उपलब्ध हुनुपर्छ भनी व्याख्या गरेको छ । त्यसै गरी आप्रवासी कामदारको संरक्षण सम्बन्धी महासन्धि १९९० को धारा ४१ मा वैदेशिक रोजगारीमा रहेका व्यक्ति तथा निजको परिवारलाई कानुनले तोकेबमोजिम आफ्नो देशको निर्वाचनमा मतदान गर्ने तथा चुनिने अधिकार हुनेछ भन्ने व्यवस्था गरेको छ । नेपालले औपचारिक रूपमा उक्त महासन्धिलाई अनुमोदन नगरे पनि वैदेशिक रोजगारीमा रहेका नागरिकहरू निर्वाचनमा सहभागी हुने अधिकारलाई अन्तर्राष्ट्रिय कानुनले समेत मान्यता दिएको छ । संवैधानिक हकहरू संविधानले नागरिकसमक्ष गरेका वाचा हुन्, जसको कार्यान्वयन गर्ने जिम्मेवारी राज्यको हो । संविधानले नागरिकलाई मतदानको अधिकार दिएकाले यो अवसर दिलाउनका लागि राज्यले तत्काल उपलब्ध स्रोत, साधन तथा व्यवस्थापकीय क्षमताको पूर्ण उपभोग गर्दै यसको कार्यान्वयन गर्नका लागि तत्काल कदमहरू चाल्नुपर्छ । अतः प्रवासी नेपालीको मताधिकार सुरक्षित राख्न निर्वाचन सम्बन्धी एकीकृत ऐन र नियमावली जारी गर्न नसके पनि हवाई भाडामा छुट दिने लगायतका विभिन्न व्यवस्थापकीय र कार्यविधिगत प्रबन्ध गरी प्रवासीलाई नेपालमा आई मताधिकार प्रयोग गर्न प्रोत्साहन गर्नेतर्फ सरोकारवालाले आवश्यक गृहकार्य गर्नु जरुरी छ ।"
गैरआवासीय नेपालीलाई नागरिकता,"नागरिकता विधेयक पारित भएसँगै गैरआवासीय नेपाली (एनआरएन) हरूलाई आफ्नो मातृभूमिको नागरिकता हात पर्ने विषय व्यवहारतः सम्भव हुने दिन नजिकिँदै गएको छ । नेपालको संविधानको धारा ९४ ले व्यवस्था गरे पनि ऐननियमावली लगायतका प्रमुख कानुनी दस्तावेजहरूबिना गैरआवासीय नेपालीहरूका निम्ति नागरिकता एउटा अमूर्त सपना बराबर थियो । अहिले आएको मूल ऐन हो, जसले गैरआवासीय नेपालीलाई आर्थिक, सामाजिक र सांस्कृतिक अधिकारसहितको नागरिकता दिने व्यवस्था गरेको छ । ती अधिकार अन्तर्गत केके पर्छन् भनेर विस्तृत परिभाषाचाहिँ गैरआवासीय नेपाली सम्बन्धी विधेयकले गर्नेछ । उक्त विधेयकको मस्यौदा नेपाल कानुन आयोगले तयार गरेर परराष्ट्र मन्त्रालयमा पेस गरिसकेको छ । त्यसबारे विभिन्न तहमा अझ व्यापक छलफल गरी संसद्बाट पारित गर्नु सरोकारवाला सबैको अर्को महत्त्वपूर्ण कार्यभार हो । गैरआवासीय नेपाली संघका लागि नागरिकता ऐनको यो उपलब्धि एउटा ऐतिहासिक अनुभव हो । स्थापनाकालदेखिको प्रमुख संस्थागत एजेन्डा र त्यसभन्दा अघि पनि व्यक्तिगत रूपमा गरिएका कतिपय पहलले यो स्वरूप लिन यतिका वर्ष लगायो । करिब फलीभूत भएको अवस्थाबाट फर्केर हेर्दा यो आफ्नै बन्धुबान्धवहरूसँगको एक किसिमको सौदाबाजीजस्तो प्रतीत हुन्छ । एनआरएनलाई कुनै पनि कानुनी हैसियत दिने विषयप्रति विभिन्न तहमा रहेका शंका र अवरोध अबका दिनमा नरहलान्, त्यो नै सबैभन्दा ठूलो उपलब्धि हो । गैरआवासीय नेपाली अभियानको एउटा सामान्य अभियन्ताका रूपमा म के विश्वास गर्छु भने, यो उपलब्धिले समुन्नत नेपाल निर्माणको अभिप्राय साकार पार्न जगको काम गर्न सक्छ । गैरआवासीय नेपाली संघ (एनआरएनए) ले स्थापनाका दुई दशकमा गैरआवासीय नेपालीलाई नागरिकताको एजेन्डा जन्माएर निरन्तर हुर्काइरह्यो । यसबीचको संवाद, रस्साकस्सी र बोधबीच यो अभियानले नेपाली बन्धुत्व र समभावलाई नयाँ उचाइमा पुर्याएको यथार्थलाई बिर्सनु हुन्न । आज संसारका ८५ मुलुकमा गैरआवासीय नेपालीहरू एनआरएनएको छातामुनि संगठित भएर बसेका छन् । यिनै गैरआवासीय नेपालीहरूको महिनावारी कमाइ विप्रेषणका रूपमा भित्रिएर मुलुकको अर्थतन्त्र धानिएको छ । लगानीका हकमा गैरआवासीय नेपालीहरूको उपस्थिति निरन्तर बढ्दो छ । एक्काइसौं शताब्दीको प्रतिस्पर्धात्मक व्यापार युगमा वैदेशिक व्यापारका अनेक सर्त र आयाम हुन्छन्, तर संसारभर छरिएर कमाइधमाइ गरिरहेका नेपालीहरूको मनमा भने आफ्नै मातृभूमिले चाहिँ पत्याए मात्र पनि हुन्थ्यो भन्ने अत्यन्त निम्छरो पुकार छ । आज नागरिकताको बाटो खुलेको छ, नियमावली बनाएर नागरिकताको प्रमाणपत्र पाउने दिन सायद धेरै टाढा नहोला । यो घटनाक्रमले गैरआवासीय नेपालीहरूको नेपाललगानी अद्भुत ढंगले बढ्ने प्रस्ट छ । एनआरएन नेपाल डेभलपमेन्ट फन्डले एउटा चरणको कार्य सकिसकेको छÙ नेपालको सबैभन्दा ठूलो वित्तीय संस्थाका रूपमा स्थापित भएर उत्पादनमुखी परियोजनाहरूमा लाग्ने यसको लक्ष्य चाँडोभन्दा चाँडो साकार हुने निश्चित छ । नागरिकताको औचित्यलाई विदेशमा बसेका नेपालीले भित्र्याउन सक्ने पैसा वा लगानीको परिमाण वा प्रवृत्तिसँग मात्र जोड्नु अल्पविवेक वा अन्याय हो । आज संसारकै सर्वशक्तिमान् अमेरिकादेखि भारत अनि सिरियासम्मले आफ्ना गैरआवासीय नागरिकलाई दोहोरो नागरिकताको सुविधा दिएका छन् । त्यो सुविधाको अन्तर्यमा पैसा मात्र छैनÙ त्यो त खासमा भूमण्डलीकरणको रापभित्र खोजी भइरहेको राष्ट्रियता हो । आजको मानव जातिलाई कुनै तन्त्र वा भूगोलले बाँधेर राख्न सक्दैनÙ मानिसले आफ्नो जीवनको अनुकूलतालाई हेर्छ र नयाँ क्षितिजमा गएर नयाँ अनुभव गर्न चाहन्छ । जहाँ पुगे पनि तिमी हाम्रै हौ भन्ने सांस्कृतिक चेत जोगाइराख्न खासमा दोहोरो नागरिकताको अवधारणा जन्मेको हो । र, कुनै पनि समाजको मानवीय विकास र उत्पादन क्षमता त्यहाँको सांस्कृतिक चेतनाबाट निर्देशित हुन्छ । विकसित मुलुकहरूले नागरिकता वा बसोबास अनुमतिको विषयलाई धेरै लचिलो र अन्तरक्रियात्मक बनाउँदै लगेका छन् । आफ्ना मान्छे जोगाएर अरूलाई आफूतिर तान्ने नीतिले उनीहरू विश्वमञ्चमा झन्झन् बलिया बन्दै गएका छन्Ù उनीहरूको राष्ट्रियता झन्झन् कसिलो बन्दै गएको छ । नेपाल यही समकालीन विश्वचेतनासँग नजिकिँदै जानु सुखद विषय हो । विश्वसमाज फुक्दै जाने नियमले विस्तारित हुँदै छ । यस्तोमा जुन समाज संकुचनको पक्षमा हुन्छ, त्यसले अरूको गति पक्रन असम्भव छ । हामी नेपालीहरूले नेपालमा नागरिकता कानुनलाई समयसापेक्ष बनाउने उपक्रम सुरु गरेर संकुचन तोड्ने काम गरेका छौं । यसका लागि हामी सबै बधाईका पात्र भयौं । अबका कार्यभारहरू झन् मिहिन छन्Ù जस्तो गैरआवासीय नेपाली परिचयपत्रलाई नागरिकतासरह अधिकारसम्पन्न बनाउनु, नेपाली जातिसंस्कृतिमै रहिरहे पनि पुस्तान्तरका कारण टाढिनुपर्ने अवस्थाका बन्धुबान्धवहरूलाई नजिक ल्याउनु । अर्थात्, अन्ततः नेपाल सारा नेपाली जातिका लागि खुला देश हो भन्ने भावनालाई काठमाडौंबाटै कानुनतः उद्घोष गराउनु । नेपाल दस वर्षमा आर्थिक रूपान्तरणको विराट् रूप लिन सक्ने सम्भाव्यता बोकेको मुलुक हो । त्यो सम्भव गराउने एउटै उपाय हो बेरोकतोक नेपालित्व । एनआरएनएको नारा एक पटकको नेपाली सधैंको नेपाली यही भावबाट उब्जेको हो । प्रवासी नेपालीहरूलाई हेर्ने केही विशेष दृष्टिकोणहरूमाथि बहस भइरहन्छ, जुन स्वाभाविक हो । नेपालीहरू नयाँनयाँ अवसरको खोजीमा बिदेसिएका हुन् । भूगोल परिवर्तनले मात्र संस्कृतिका गुण एवम् व्यवहारका दोषहरूलाई तलमाथि गर्न सम्भव छैन । जस्तै पश्चिमा सयलमा बसे पनि नेपालीहरू एकअर्काका दुःखमा पग्लिन्छन्, सहयोगी हातहरू अगाडि बढाइहाल्छन् । त्यो हाम्रो सांस्कृतिक गुण हो । यसले नै हामीलाई बचाएको छ । कोभिड महामारीका बेला करिब २८ हजार नेपाली दाजुभाइदिदीबहिनीको उद्धार गर्ने बृहत् अभियानलाई हाँक्ने अवसर पंक्तिकारले पायो । त्यति बेला नेपालीहरूले एकअर्कालाई के मात्र दिएनन्, के मात्र गरेनन् ! यस्तो सांस्कृतिक संवेदना नेपाली जातिमा बाहेक अन्यत्र कमै भेट्न सकिन्छ । बस, यो गुणलाई जोगाइराखौं । अनि, देशको सीमा छाडे पनि नेपाली दाजुभाइले छाड्न नसकेका केही स्वाभाविक प्रवृत्ति सतहमा आइराख्छन् । हामी विदेशी भूमिमा पनि नेपालकै दलीय प्रतिस्पर्धा खोजिरहन्छौं भन्ने आरोप छ । यसबारे गम्भीर छलफल हुनुचाहिँ पर्छ । हामीले हाम्रो कमजोरी स्विकार्यौं र दलीय आस्थालाई राजनीतिक छनोटको तात्कालिक व्यवहार मात्र मान्यौं भने हामीमाथि आरोप लाग्न छाड्छ । प्रवासलाई राजनीतिक वञ्चितीकरणको बुझाइबाट हेर्न छाड्नुपर्छ । हामीले बढीभन्दा बढी उत्पादनशील भएर नेपालको विकासमा योगदान पुर्याउनुपर्छ । र, त्यसकै आधारमा नेपाल आफैंले राजनीतिक अधिकार पनि लिइदिनोस् भनेर आग्रह गर्ने दिन आउँछ । त्यो पनि धेरै टाढा छैन । एनआरएनहरूसँग पैसा छ, यिनीहरूलाई राजनीति गर्न दियो भने सिध्याउँछन भन्ने भ्रम एक तहमा जबर्जस्त भएर नबसेको होइन, तर त्यो गलत धारणा हो जसका लागि प्रवासी नेपालीहरू स्वयम् पनि जिम्मेवार छन् । हरेक महत्त्वपूर्ण रूपान्तरण क्रमबद्ध ढंगले आउँछ । आशा गरौं, त्यो दिन चाँडै आउनेछ, जहिले हामीले भूगोल परिवर्तनका कारण नेपाली नागरिकको हैसियत गुमाउनुपर्नेछैन, अनि हाम्रो राजनीतिक विवेक पनि यो देशको भविष्य निर्माणसँग जोडिनेछ ।केसी गैरआवासीय नेपाली संघका अध्यक्ष हुन् ।"
भारतको उपराष्ट्रपतिमा धनखड निर्वाचित,"नयाँदिल्ली (एजेन्सी) भारतको उपराष्ट्रपतिमा जगदीप धनखड निर्वाचित भएका छन् । उनलाई भारतीय जनता पार्टी (भाजपा) नेतृत्वको सत्तारूढ गठबन्धनले उम्मेदवार बनाएको थियो । धनखडले कुल खसेको मतमा ५ सय २८ प्राप्त गरेका भारतीय सञ्चारमाध्यमहरूले जनाएका छन् । विपक्षी दलका उम्मेदवार मार्गरेट अल्वाले १ सय ८२ मत प्राप्त गरेकी छन् । एनडीएका उम्मेदवार जगदीप धनखडले ३ सय ४६ मतान्तरले चुनाव जितेका छन् । उनले खसेको ७ सय २५ मतमध्ये ५ सय २८ प्राप्त गरेका छन् । १५ मत रद्द भएको छ । विपक्षी दलको उम्मेदवार मार्गरेट अल्वाले १ सय ८२ मत प्राप्त गरेकी छन्, चुनावी परिणामको घोषणा गर्दै लोकसभा महासचिव उत्पल सिंहले भने ।भारतका उपराष्ट्रपति माथिल्लो सदन राज्यसभाको अध्यक्ष हुने व्यवस्था छ । धनखडले अगस्ट १० मा वेङ्कैया नायडुको कार्यकाल समाप्त भएपछि जिम्मेवारी सम्हाल्नेछन् । यसअघि उनी पश्चिम बंगालको राज्यपाल थिए । जुलाई महिनामा भएको चुनावमा द्रौपदी मुर्मू राष्ट्रपतिमा निर्वाचित भएकी थिइन् । उनी सत्तारूढ गठबन्धनबाट उम्मेदवार बनेकी थिइन् ।"
दक्षिण कोरियामा एकै दिन लाखभन्दा बढी संक्रमित,सोल (एजेन्स्)ी दक्षिण कोरियामा पछिल्ला केही दिनदेखि कोरोना संक्रमितको संख्या निरन्तर बढिरहेको छ । केही दिनयता दैनिक रूपमा एक लाख जनाभन्दा बढीमा संक्रमण देखिएको छ । अधिकारीहरूका अनुसार पछिल्लो २४ घण्टामा एक लाख १० हजार ६ सय ६६ जना संक्रमित थपिएका छन् । दक्षिण कोरियामा अहिलेसम्म कुल संक्रमितको संख्या २ करोड ३ लाख ८३ हजार ६ सय २१ पुगेको स्वास्थ्य मन्त्रालयले जनाएको छ । शुक्रबार एक लाख १२ हजार ९ सय १ जना संक्रमित थपिएका थिए । अघिल्लो साता करिब ८० हजारको हाराहारीमा नयाँ संक्रमित थपिएका थिए । हाल संक्रमणको अवस्थामा रहेका ३ सय १३ जना गम्भीर रहेको जनाइएको छ । दक्षिण कोरियामा कोरोना भाइरसका कारण हालसम्म २५ हजार २ सय ३६ जनाले ज्यान गुमाइसकेका छन् ।
इजरायलद्वारा प्यालेस्टिनी इस्लामिक समूहलक्षित आक्रमण,"एजेन्सीहरू (जेरुसेलम)  इजरायली सुरक्षा फौजले गाजा स्ट्रिपका विभिन्न क्षेत्रमा गरेको हवाई आक्रमणमा कम्तीमा १५ जना प्यालेस्टिनी मारिएका छन् । ज्यान गुमाउनेमा ५ वर्षीय बालक र प्यालेस्टिनी इस्लामिक जिहाद (पीआईजे) नेता तैसिर जबारीसहित ४ लडाकु रहेका जनाइएको छ । त्यसका साथै, अधीनस्थ वेस्ट बैंकमा छापा मारेर पीआईजे समूहका १९ जना सदस्यलाई पक्राउ गरेको इजरायलको दाबी छ । स्थानीय स्वास्थ्य अधिकारीहरूले अन्य ५५ जना मानिसहरू घाइते भएको जनाएका छन् । इजरायली सेनाका एक जना प्रवक्ताले करिब १५ जना लडाकु मारिएको अनुमान गरेको जनाएका छन् । पीआईजे समूहको धम्कीपछि आफूहरूले हवाई आक्रमण गरेको इजरायलको भनाइ छ । इजरायली सेनाले गाजा क्षेत्रबाट शुक्रबार राति दर्जनौं रकेटहरू प्रहार गरिएको र तीमध्ये अधिकांशलाई निस्तेज पारिएको जनाएको छ ।इजरायल र प्यालेस्टाइनबीच लामो समयदेखि द्वन्द्व जारी छ । तर करिब एक वर्षसम्म लगभग शान्त रहेको क्षेत्रमा एकाएक हिंसा भड्किएको हो । दुई पक्षबीच सन् २०२१ को मे महिनामा ११ दिन भीषण युद्ध भएको थियो । दुई पक्षबीच युद्धविराम सम्झौता हुनुअघिसम्म कम्तीमा २ सय प्यालेस्टिनी र १२ जना इजरायलीले ज्यान गुमाएका थिए । इजरायली सेनाले पछिल्ले सैनिक कारबाहीलाई ब्रेकिङ डन नाम दिएको । यो कारबाही एक सातासम्म चल्न सक्ने उसको चेतावनी छ । तर गाजा क्षेत्रको मुख्य सैन्य समूह हमासले अझैसम्म आफ्ना ठूला क्षेप्यास्त्र भने प्रहार गरिसकेको छैन । हमास र पीआईजेबीचको विचारधारा मिल्ने भएकाले उनीहरूले प्रायः आपसी समन्वयमा काम गर्ने गर्छन् । तर पछिल्लो घटनाक्रमपछि हमासले चुप लागेर नबस्ने चेतावनी दिएको छ । इरानको समर्थन रहेको पीआईजे गाजामा रहेका शक्तिशाली लडाकु समूहमध्येको एक हो । सिरियाको राजधानी दमास्कसमा मुख्यालय रहेको समूह इजरायलविरुद्ध क्षेप्यास्त्रलगायतका आक्रमणका लागि जिम्मेवार मानिन्छ । सन् २०१९ को नोभेम्बरमा इजरायलद्वारा पीआईजे कमान्डर मारिएपछि सुरु भएको युद्ध ५ दिनसम्म चलेको थियो । युद्धका क्रममा ३४ जना प्यालेस्टिनीले ज्यान गुमाएका थिए भने १ सय ११ प्यालेस्टिनी र ६३ इजरायली घाइते भएका थिए । इजरायलका आन्तरिक मामिलामन्त्री आइलेट सखिदले द्वन्द्व लामो समयसम्म जारी रहन सक्ने बताएकी छन् । यो कस्तो हुन्छ भन्छ भन्ने हामीलाई नै थाहा छैन । तर यो लामो समय चल्न सक्छ र कठिन द्वन्द्वको चक्र बन्न सक्छ, स्थानीय सञ्चारमाध्यमसँग कुरा गर्दै उनले भनिन् । इरान भ्रमणमा रहेका पीआईजेका महासचिव जयद अलनखलाले इजरायललाई आक्रमणमार्फत जवाफ दिने बताएका छन् । हामीले यसको बलपूर्वक जवाफ दिनेछौं । त्यहाँ लडाइँ हुन्छ र हाम्रा मानिसहरू विजयी हुनेछन्, उनले भने । शनिबार थप क्षेप्यास्त्र प्रहार गरिएका साइरन बजेपछि जवाफमा पीआईजे विद्रोहीलाई लक्षित गरी गाजा क्षेत्रमा हवाई आक्रमण गरिएको इजरायलले जनाएको छ । इजरायली प्रधानमन्त्रीले याइर लापिडल प्यालेस्टिनी इस्लामिक जिहाद (पीआईजे) बाट आफूहरूमाथि तत्काल जोखिम देखिएपछि सेनाले कारबाही गरेको बताएका छन् । पीआईजेका वेस्ट बैंक प्रमुख बसिम सादीलाई इजरायलले सोमबार पक्राउ गरेको थियो । त्यसको जवाफमा पीआईजेले इजरायलतर्फ सयभन्दा बढी रकेट प्रहार गरिसकेको छ । तर तीमध्ये अधिकांशलाई इजरायलको आइरन डोम क्षेप्यास्त्र प्रतिरक्षा प्रणालीले निष्क्रिय तुल्याइदिएको छ । त्यसपछि इजरायल डिफेन्स फोर्स (आईडीएफ) ले लडाकुका स्थान पहिचान गरी हवाई आक्रमण गरेको जनाइएको छ । आफूले निसाना बनाएका गाजास्थित प्यालेस्टाइन टावरसहितका स्थानहरू पीआईजेसँग सम्बन्धित रहेका आईडीएफको दाबी छ ।"
कर्जा प्रवाह ठप्प हुँदा पनि बैंकको नाफा २३ प्रतिशत बढ्यो,"(काठमाडौं)  लगानीयोग्य रकम नभएकाले बजार मागअनुसार कर्जा प्रवाह गर्न नसकेको समयमा पनि वाणिज्य बैंकहरूको खुद नाफा करिब २३ प्रतिशतले बढेको छ । अघिल्लो आर्थिक वर्ष वित्तीय प्रणालीमा पर्याप्त तरलता हुँदा पनि बैंकहरूको खुद नाफा करिब २० प्रतिशतले मात्र बढेको थियो । गत आर्थिक वर्षको पछिल्लो ६ महिनामा बैंक तथा वित्तीय संस्थाले नयाँ कर्जा प्रवाह गर्न पाएनन् । नियामक निकायको निर्देशनअनुसार अनिवार्य नगद मौज्दात (सीआरआर) र कर्जा निक्षेप अनुपात (सीडी) कायम गर्न पनि राष्ट्र बैंकबाट ठूलो परिमाणमा अल्पकालीन सापटी लिनुपर्यो । तर समग्रमा बैंकहरूको वार्षिक खुद नाफाको वृद्धिदर भने अघिल्लो वर्षको तुलनामा थप सवा तीन प्रतिशत विन्दुले बढेको बैंकहरूले प्रकाशन गरेको गत आर्थिक वर्षको चौथो त्रैमासको अपरिष्कृत वित्तीय विवरणमा उल्लेख छ ।गत आर्थिक वर्षमा तीव्र रूपमा व्यवसाय विस्तार गरेर भन्दा पनि उत्कृष्ट पोर्टफोलियो व्यवस्थापनमार्फत बैंकहरूले अपेक्षाभन्दा राम्रो नाफा आर्जन गरेको बैंकर्स संघका अध्यक्ष अनिलकुमार उपाध्यायले बताए । गत आर्थिक वर्षको कात्तिकसम्म बैंकहरूले औसतमा १५ प्रतिशतको कर्जा विस्तार गरिसकेका थिए । तरलता अभावले गर्दा त्यसपछि कर्जा विस्तार दरमा कमी आयो । गत पुसपछि त अत्यावश्यकबाहेक थप कर्जा विस्तार ठप्प जस्तै भयो, उनले भने, यसरी कर्जा विस्तारमा कमी आउँदा बैंकको सञ्चालन खर्चमा पनि कमी आयो । तर अघिल्ला ६ महिनामा प्रवाह गरेको कर्जाको ब्याज आइरह्यो । यसले बैंकहरूको नाफामा सकारात्मक प्रभाव देखिएको हो । गत आर्थिक वर्षमा धेरैजसो बैंकको ब्याज आम्दानी बढेको पनि उपाध्यायको भनाइ छ । गत आर्थिक वर्षमा केही बैंकको कर्जा असुली राम्रो भएकाले पनि नाफा वृद्धिमा टेवा पुगेको उनले बताए ।गत आर्थिक वर्षमा २६ वटा वाणिज्य बैंकले कुल ७४ अर्ब ८० करोड रुपैयाँ खुद नाफा गरेका छन् । अघिल्लो आर्थिक वर्षको सोही अवधिको तुलनामा गत आर्थिक वर्षको खुद नाफा औसत २३१४ प्रतिशतले बढी हो । अघिल्लो आर्थिक वर्षमा (त्यति बेला) सञ्चालनमा रहेका २७ वाणिज्य बैंकले ६० अर्ब ७४ करोड रुपैयाँ खुद नाफा आर्जन गरेका थिए । आधार दरमा भएको वृद्धिको अनुपातमा निक्षेपको ब्याजदर वृद्धि कम हुनु र मुद्रा बजार (ट्रेजरी बिल) बाट राम्रो प्रतिफल प्राप्त भएकाले बैंकहरूको नाफा बढेको चार्टर्ड एकाउन्टेन्ट एवं पूर्वबैंकर अनलराज भट्टराईले जनाए । गत आर्थिक वर्षमा बैंकहरूको कर्जाको वृद्धि करिब १२ प्रतिशत मात्र छ । तर आर्थिक वर्षको अन्त्यमा आएर सरकारी ऋणपत्र र ट्रेजरी बिल्समा भएको लगानीले राम्रो प्रतिफल दियो, उनले भने, बैंकहरूले राष्ट्र बैंकबाट ७ प्रतिशत ब्याजदरमा अल्पकालीन कर्जा लिएर १० देखि ११ प्रतिशतमा ट्रेजरी बिल्समा लगानी गरे । यहाँनिर बैंकहरूलाई सीधै ३ देखि ४ प्रतिशत बिन्दुका दरले ब्याज आय प्राप्त भयो । निक्षेपको ब्याजदर नबढाउने बैंकहरूबीचको सहमति पनि नाफा वृद्धिको अर्को कारण भएको उनको भनाइ छ । लागत बढेअनुसार आधार दर बढेपछि बैंकहरूले कर्जाको दर बढाइरहे, भट्टराईले भने, तर त्यस अनुपातमा निक्षेपको ब्याजदर बढेन । गत आर्थिक वर्षको पछिल्लो ६ महिनामा बैंकहरूले कर्जा विस्तार गरेनन् । तर आर्थिक वर्षको सुरुमा भएको कर्जा विस्तारको ब्याज आय आइरह्यो । यी कारणले तरलता अभाव भएको समयमा पनि गत आर्थिक वर्षमा बैंकहरूको खुद नाफा राम्रो देखिएको भट्टराईको तर्क छ । गत आर्थिक वर्षमा सबै बैंकको खुद नाफा १ अर्ब रुपैयाँभन्दा माथि छ । यसअनुसार ५ अर्ब २१ करोड रुपैयाँ खुद नाफा कमाएर राष्ट्रिय वाणिज्य बैंक पहिलो बनेको छ भने १ अर्ब ३५ करोड नाफासहित सेन्चुरी बैंक सबैभन्दा पछि छ । अघिल्लो वर्षको तुलनामा गत आर्थिक वर्षमा कृषि विकास, सानिमा र हिमालयन बैंकको खुद नाफा घटेको छ भने बाँकी सबैको बढेको छ । गत आर्थिक वर्षमा राष्ट्रिय वाणिज्य बैंक र ग्लोबल आईएमई बैंकले ५ अर्ब रुपैयाँभन्दा बढी खुद नाफा आर्जन गरेका छन् । यस्तै नबिल, एनआईसी एसिया र इन्भेस्टमेन्ट बैंकको नाफा ४ अर्ब रुपैयाँभन्दा धेरै छ । बाँकी ४ वटा बैंकको खुद नाफा ३ अर्ब, १२ वटाको २ अर्ब र ५ वटाको १ अर्ब रुपैयाँभन्दा बढी छ । गत आर्थिक वर्ष ०७८७९ मा बैंक तथा वित्तीय संस्थाले कुल ५ खर्ब १५ अर्ब रुपैयाँ मात्र थप कर्जा विस्तार गरेका छन् । ०७८ असारको तुलनामा यो करिब १२३ प्रतिशतले बढी हो भने राष्ट्र बैंकले तय गरेको वार्षिक कर्जा विस्तार लक्ष्यको करिब ६५५ प्रतिशत मात्र हो । गत आर्थिक वर्षका लागि राष्ट्र बैंकले निजी क्षेत्रतर्फ १९ प्रतिशतको कर्जा विस्तारको लक्ष्य तय गरेको थियो । यसअनुसार बैंक तथा वित्तीय संस्थाले कुल ७ खर्ब ८६ अर्ब रुपैयाँ थप कर्जा विस्तार गर्नुपर्ने थियो । तरलता (लगानीयोग्य रकम) नभएको भन्दै बैंक तथा वित्तीय संस्थाले आवको पछिल्लो ६ महिना कर्जा प्रवाह नै ठप्प बनाएपछि वार्षिक लक्ष्यभन्दा करिब ७ प्रतिशत कम कर्जा विस्तार भएको हो । अघिल्लो आर्थिक वर्षका लागि राष्ट्र बैंकले निजी क्षेत्रतर्फ २० प्रतिशत कर्जा विस्तारको लक्ष्य तय गरेकामा बैंक तथा वित्तीय संस्थाले २८ प्रतिशतभन्दा बढीले कर्जा विस्तार गरेका थिए । गत आर्थिक वर्षको पहिलो ६ महिनामै बैंक तथा वित्तीय संस्थाहरूले ४ खर्ब २२ अर्ब रुपैयाँ थप कर्जा विस्तार गरेका थिए । यो राष्ट्र बैंकले गत आवका लागि तय गरेको वार्षिक लक्ष्यको करिब ६० प्रतिशत थियो । त्यति बेला बैंक तथा वित्तीय संस्था आक्रामक रूपमा कर्जा विस्तारमा लागेकाले नियन्त्रण गर्न भन्दै राष्ट्र बैंकले निर्देशन दिएको थियो । राष्ट्र बैंकको निर्देशन र तरलता अभाव कायमै रहेकाले पछिल्लो ६ महिनामा भने थप कर्जा विस्तार ठप्प जस्तै रह्यो । उक्त अवधिमा गत वर्ष प्रवाह भएको कुल कर्जाको करिब ९३ अर्ब रुपैयाँ मात्र थप विस्तार हुनुले बैंक तथा वित्तीय संस्थाले नगण्य मात्रामा मात्रै कर्जा विस्तार गरेको पुष्टि हुने जानकारहरू बताउँछन् ।कयद्यपि अघिल्लो आर्थिक वर्षको कर्जा विस्तार वृद्धिदर पछिल्लो ५ वर्षयताकै उच्च भएको तथ्यांकहरूले देखाएका छन् । पछिल्ला ५ वर्षमा बैंकहरूको कर्जा विस्तार दर औसत २२ प्रतिशत छ । उक्त अवधिमा न्यूनतम १६ देखि अधिकतम २८ प्रतिशत वार्षिक कर्जा विस्तार भएको देखिन्छ । कर्जा विस्तारको वृद्धिदर अघिल्लो वर्षदेखि बढ्न थालेको हो । त्यो क्रमले गत आवको पहिलो ६ महिनासम्म पनि तीव्रता पाएको थियो । त्यसपछिका ६ महिनामा भने तरलता अभावसँगै कर्जाको वृद्धिदर सुस्ताएको थियो । तर त्यसको असर बैंकहरूको नाफामा भने देखिएन ।"
चेक बाउन्स अब बैंकिङ कसुर,"जसको दफा १०७ (क) मा बैंकमा आफ्नो निक्षेप पर्याप्त छैन भन्ने जानीजानी कुनै व्यक्तिले चेक काटी कसैलार्ई हस्तान्तरण गरेमा र पर्याप्त निक्षेप नभएका कारण बैंकबाट चेक अनादर (बाउन्स) भए चेक काट्ने व्यक्तिबाट चेकमा उल्लिखित रकम र ब्याजसमेत धारकलार्ई भराई चेक काट्ने व्यक्तिलार्ई तीन महिनासम्म कैद वा तीन हजार रुपैयाँसम्म जरिवाना वा दुवै सजाय हुने व्यवस्था छ ।०७२ को साउन २० मा फैसला दिँदा सर्वोच्च अदालत कार्कीका वकिलहरूको तर्कसँग सहमत भयो । बैंकिङ कसुर तथा सजाय ऐनले खातामा भएको रकमभन्दा बढीको चेक काटेका कारणले मात्र बैंकिङ कसुर कायम हुने व्यवस्था नगरेको भन्दै बैंकका कर्मचारीसँग मिलेमतो गरी त्यस्तो चेकमा भुक्तानी दिएमा मात्रै बैंकिङ कसुर हुने थप व्याख्या गरिदियो । साथै यही मुद्दामार्फत सर्वोच्च अदालतमा विचाराधीन चेक अनादरसम्बन्धी सबै मुद्दामा लागू हुने गरी एकमुष्ट रुलिङ गर्यो । यो एउटा नजिर बन्यो । यसपछि यस्तै मुद्दामा फैसला गर्दा पुनरावेदन अदालतका वाणिज्य इजलास र सर्वोच्च अदालतले यही कानुनी मान्यतालाई पछ्याए । तर ०७३ असोज १८ मा संसद्ले खातामा भएको रकमभन्दा बढीको चेक काटिदिएमात्रै पनि बैंकिङ कसुर मानिने गरी ऐन संशोधन गर्यो । संशोधित व्यवस्थाअनुसार अब बैंकिङ कसुर हुन खातामा भएकोभन्दा बढी रकमको चेक काटिदिएर त्यसको भुक्तानी हुन जरुरी भएन । त्यस्तो चेक काटिदिएमात्रै पनि त्यो बैंकिङ कसुर हुने भयो र त्यस्तो कसुरमा बिगो रकम भराउँदै त्यति नै जरिवाना र तीन महिनासम्म कैद सजाय हुने व्यवस्था भयो । यसरी संसद्ले कानुन संशोधन गरेको तीन वर्षपछि ०७६ असार ९ मा कैलाली टीकापुरकी निर्मला सोडारी जोडिएको अर्को मुद्दामा फैसला दिँदासमेत सर्वोच्च अदालतका न्यायाधीशद्वय शाही र रेग्मीले कानुन संशोधन हुनुअघिको सर्वोच्च अदालतको नजिरलाई पछ्याए । संशोधित कानुन पन्छाउने तर असान्दर्भिक भइसकेको नजिर पछ्याउने गरी सर्वोच्च अदालतको संयुक्त इजलासले आदेश दिएको यो तीन वर्षमा त्यसले अभियोजनमा प्रशस्त अन्योल सिर्जना गरेको एक जना सरकारी वकिलले बताए । कानुन आपसमा बाझिए पछिल्लो कानुन लागू हुने विधिशास्त्रीय सिद्धान्त र मान्यता छ, एउटै उद्देश्यबाट बनेका दुईवटा ऐनका व्यवस्था एउटै विषयसँग सम्बन्धित भए पनि विधायिकाको पछिल्लो इच्छालाई समेट्ने ऐन नै आकर्षित हुन्छ नाम उल्लेख गर्न नचाहने सरकारी वकिलले भने, कानुनले दुईवटा बाटो अवलम्बन गरेको अवस्थामा मर्का पर्ने वा कारबाही गर्न अधिकार प्राप्त निकायले जुन ऐनको सजाय मागदाबी गर्न उपयुक्त ठान्छ, सोहीअनुसार दाबी गर्न पाउने व्याख्या सर्वोच्चले गरिसकेको थियो । संयुक्त इजलासको फैसलामा यी सबै मान्यता र सिद्धान्त हेरिएन । अहिले आएर बल्ल पूर्ण इजलासले त्यसलाई सच्यायो ।टीकापुरकी निर्मला सोडारीले गणेशकुरमा रावललाई १७ लाख ८५ हजार रुपैयाँ र एक लाख गरी १८ लाख ८५ हजार रुपैयाँका दुईवटा चेक क्रमशः ०७३ चैत २९ र ७४ असोज २ मा दिएकी थिइन् । सोडारीले आफ्नो खातामा ती चेकमा उल्लिखित रकम भुक्तानी दिन पुग्ने रकम नभएको जान्दाजान्दै पनि त्यसरी चेक काटिदिएकी थिइन् । यी दुवै चेक बैंकिङ कसुर तथा सजाय ऐनको संशोधन (१८ असोज २०७३) पछि काटिएका थिए । फौजदारी कानुन प्रणालीमा अपराध हुँदाका बखत कायम रहेको कानुन नै लागू हुने मान्यता छ । तर ऐन संशोधनपछि भएको यो घटनामा समेत सर्वोच्च अदालतले ऐन संशोधनपूर्वको कानुनी व्यवस्था र त्यसैअनुसारको नजिरलाई उद्धृत गर्दै चेक बाउन्सको कसुर बैंकिङ अपराध नहुने फैसला दियो । सर्वोच्च अदालतले विचाराधीन सबै मुद्दामा लागू हुने गरी बैंक खातामा भएको रकमभन्दा बढीको चेक काटिदिँदैमा (उक्त चेकबाट भुक्तानी नदिएसम्म) मात्रै बैंकिङ कसुर नहुने आदेश जारी गरेपछि संसद्ले बैंकिङ कसुर तथा सजाय ऐन संशोधन गरेको थियो । र, त्यसरी चेक काटिदिने कार्य मात्र पनि बैंकिङ कसुर हुने व्यवस्था गरेको थियो । यसरी संसद्ले बैंकिङ कसुर कानुन संशोधनमार्फत आफ्नो मनसाय स्पष्ट पारिसकेपछि भएको घटनामा आएको सर्वोच्चको फैसलाले पनि उक्त व्यवस्थालाई नजरअन्दाज गरेको थियो । यस्तो फैसलाविरुद्ध महान्यायाधिवक्ता कार्यालयले सर्वोच्च अदालतमा ०७६ को भदौ १७ मा पुनरावलोकन निवेदन दर्ता गरायो । त्यही पुनरावलोकन निवेदनमार्फत सर्वोच्च अदालतले अहिले पुरानो फैसला सच्याएको हो । सर्वोच्च अदालतले जारी गरेको संक्षिप्त आदेशमा ०७३ मा बैंकिङ कसुर तथा सजाय ऐनमा संशोधन भएपछि खातामा रकम नभएको जानीजानी चेक काटी दिने कार्यलाई मात्रै (रकम भुक्तानी आवश्यक नपर्ने) पनि ऐनले कसुर मानेको भन्दै संयुक्त इजलासको फैसला त्रुटिपूर्ण रहेको उल्लेख छ । चेक बाउन्सको विषयमा पीडित व्यक्तिलाई बैंकिङ कसुर तथा सजाय ऐन र विनिमय अधिकारपत्र ऐनअनुसार उपचार खोज्न पाउने दुईवटा विकल्प उपलब्ध भए जुनसुकै मार्ग उपयोग गर्ने स्वतन्त्रता पीडित व्यक्तिमा हुने पनि सर्वोच्चले प्रस्ट्याएको छ । बैंकिङ प्रणालीको विश्वसनीयता उसका ग्राहकले गर्ने व्यवहारमा निर्भर रहने भन्दै सर्वोच्च अदालतले काटेको चेक खातामा रकम नरहेको भनी सटही हुन नसक्दा बैंकिङ प्रणालीप्रति अविश्वास बढ्दै जान सक्ने भएकाले बैंकिङ कसुरअन्तर्गत कारबाहीको विषय बन्ने ठहर गरेको हो । प्रतिवादीले काटेको चेक अनादर भएका दिन लागू रहेको कानुनमध्ये पीडितले रोजेको कानुनी उपचारको मार्गलाई अदालतले इन्कार गर्न सक्ने अवस्था देखिँदैन, सर्वोच्चको फैसलामा भनिएको छ । संयुक्त इजलासको ०७६ को फैसला अभियोग दाबीमा सीमित रही फैसला गर्नुपर्ने न्यायको मान्य सिद्धान्तविपरीत रहेको भन्दै सर्वोच्च अदालतले उल्ट्याइदिएको छ । अब यादवले सोडारीबाट १८ लाख ८५ हजार रुपैयाँ भराउन पाउनेछन् भने बाउन्स चेक दिने सोडारीले त्यति नै रकम सरकारलाई जरिवाना तिर्नुपर्नेछ । साथै उनलाई एक महिना कैद सजाय हुने पनि सर्वोच्च अदालतको फैसलामा छ । पछिल्लो समय चेक बाउन्सका विवादहरू बढ्दो क्रममा छन् । नेपाल प्रहरीका अनुसार आर्थिक वर्ष ०७४७५ मा ७ सय ७६ वटा बैंकिङ कसुरका उजुरी परेकामा पाँच वर्षपछि ०७८७९ मा यस्तो संख्या ४ हजार ५ सय ९० पुगेको छ । बैंकिङ कसुरका यी मुद्दामा ८० प्रतिशत हिस्सा चेक बाउन्सको रहेको प्रहरीको भनाइ छ । बैंकिङ कसुर तथा सजाय ऐन र विनिमय अधिकारपत्र ऐन दुवैमा चेक बाउन्सको उपचार सुझाइएका कारण कार्यान्वयनमा समस्या आएको सरकारी अध्ययनले पनि देखाएको छ । महान्यायाधिवक्ता कार्यालयले ०७४ मा गरेको बैंकिङ कसुरसम्बन्धी कानुनको प्रभाव अध्ययन प्रतिवेदन ले यी ऐनका दोहोरिएका प्रावधानलाई एउटै कानुनमा समेट्न सुझाएको छ । चेक अनादरको विषयलाई बैंकिङ कसुर भनी थुनामा राखी बदला लिने प्रवृत्ति देखिएको, ठगी कसुरमा समेत मुद्दा चलाउने गरिएको, कुनै मुद्दामा बैंकिङ कसुरअनुसार त कुनैमा विनिमय अधिकारपत्रअनुसार मुद्दा ठहर हुने गरेको भन्दै प्रतिवेदनले चेक अनादर कुन कानुनअन्तर्गत अभियोजन गर्ने भन्नेमा प्रशस्त अन्योल रहेको उल्लेख छ । सर्वोच्च अदालतको पछिल्लो फैसलाले पनि दुवै ऐनको प्रयोगको बाटोलाई खुलै छाडिदिएको छ ।"
बन्देजकारी नीतिले अर्थतन्त्र सबल हुँदैन,"सरकारी संयन्त्रहरूसँगसँगै आर्थिक दायित्व पनि बढिरहेको तर सेवा प्रवाह स्थायित्वमा त्यसको सकारात्मक प्रभाव देखिन नसकेको पूर्वगभर्नर दीपेन्द्रबहादुर क्षत्रीको भनाइ छ । संघीयता कार्यान्वयनपछि वित्तीय अनुशासन पनि खस्किँदै गयो । राष्ट्रिय पुँजी निर्माण गर्ने विकास खर्चको अवस्था मात्रै हेर्ने हो भने धेरै कुरा स्पष्ट हुन्छन्, क्षत्रीले भने, हामीले संयन्त्रहरू बढाउँदै गयौं, यसले दायित्व मात्रै बढायो । उपलब्धि बढाएन ।नेपालको सूचना प्रविधि क्षेत्र अन्तर्राष्ट्रिय बजारमा प्रतिस्पर्धा गर्न सक्ने सम्भावना रहेपछि त्यसका बाटा खोल्न नसकिएको इन्भेस्टिङ विथ ग्रेसकी संस्थापक ग्रेसी रौनियारले बताइन् । पुँजीबजारमा नयाँ प्रविधि र उपकरण प्रयोगमा सम्बन्धित निकायले ध्यान दिन नसकेको उनको भनाइ छ । वस्तु विनिमय बजार अहिलेसम्म पनि सञ्चालनमा आउन नसक्नु दुर्भाग्य रहेको रौनियारको गुनासो छ । लगानी व्यवस्थापकका रूपमा काम गरिरहेका विशेष बज्राचार्यले पनि नेपालमा नवप्रवर्तन तथा सूचना प्रविधिका क्षेत्रमा उदार नीति अवलम्बन गरिनुपर्ने धारणा राखे । प्रविधिमा आधारित नवीनतम् सोच र व्यवसाय आइरहेका छन् । तर नेपालले ती अवसरको उपयोग गर्न सकेको देखिँदैन । हाम्रा नीति नियमनभन्दा पनि बन्देजमा बढी केन्द्रित छन्, बज्राचार्यले भने । सोही कार्यक्रममा आगामी निर्वाचनपछि नेपाली कांग्रेस सरकारमा रहेको अवस्थामा आफूले त्यसको नेतृत्व लिनेबारे पार्टीभित्र छलफल चलाइरहेको पनि महामन्त्री थापाले बताए । मैले प्रतिनिधिसभा सदस्य र मन्त्रीका रूपमा अनुभव लिएँ । यो अनुभवले मलाई नेतृत्व लिन सघाउँछ भन्ने लागेको छ, उनले भने, अब पहिलो तहका नेतालाई सम्मानजनक बहिर्गमन खोज्नुपर्छ भनेर पार्टीभित्र बहस पनि सुरु भएको छ । पछिल्लो पुस्ताले नेतृत्व लिनेबारे पार्टीभित्र एक तहसम्म छलफल पनि गरिसकेको छु । नेपालले पछिल्लो तीन दशकयता उदारवाद र खुलाबजार अर्थतन्त्र अँगालिरहेकामा त्यसलाई थप परिष्कृत र समयसापेक्ष बनाउन नीतिगत सुधारका लागि आफूले काम गरिरहेको पनि थापाको भनाइ छ । निकै कम समय र स्रोतबाट हामीले उपलब्धि हासिल गर्नुपर्ने अवस्था छ । आर्थिक नीति परिवर्तनका लागि टिमले काम गरिरहेको छ । केही बोल्ड रिफर्मको तयारी गरिरहेका छौं, उनले भने ।"
स्वनियमनमा जाँदै सामाजिक सञ्जाल,"एजेन्सी मेटा (फेसबुक र इन्स्टाग्राम), गुगल (युट्युब), टिकटक, अमेजन (ट्वीच) र ट्वीटरले स्वनियमनका लागि न्युजिल्यान्डको आचारसंहितामा हस्ताक्षर गरेका छन् । त्यहाँको नेटसेफ नामक समूहले सरकार, सामाजिक सञ्जाल र अन्य सरोकारवालासँग मिलेर बनाएको आचारसंहिताले कम्पनीहरूलाई आफ्ना प्लेटफर्ममा हानिकारक सामग्री कम गर्न अनिवार्य गरेको छ । कोभिडका बेला सबैलाई आपसमा जोड्न डिजिटल प्लेटफर्महरू सफल भए । तर त्यो बेला हानिकारक सामग्रीहरूको प्रचार २५ प्रतिशतभन्दा धेरैले बढेको थियो, नेटसेफका प्रमुख कार्यकारी अधिकृत ब्रेन्ट क्यारीले प्रेस विज्ञप्तिमार्फत भनेका छन्, धेरै मानिस अनलाइन धम्की, उत्पीडन र दुर्व्यवहारको सिकार भएका छन् । प्रयोगकर्तालाई सुरक्षित राख्न हामीले यो आचारसंहिता बनाएका हौं । संहितामा सामाजिक सञ्जालहरूले गरेको सामूहिक र स्वैच्छिक प्रतिबद्धताहरूको रूपरेखा प्रस्तुत गरिएको छ । अब प्रत्येक कम्पनीले यो संहिताको पालना गर्दै आफ्नो प्रगतिको वार्षिक विवरण प्रकाशन गर्नुपर्नेछ । आफ्ना प्रतिबद्धता उल्लंघन गरे न्युजिल्यान्डमा कम्पनीहरूमाथि प्रतिबन्ध लगाइने कुरा संहितामा उल्लेख छ । तिनले सार्वजनिक गुनासाहरू निवारणको संयन्त्र पनि बनाउनुपर्ने भनिएको छ ।यो संहिता किन महत्त्वपूर्ण छ भन्नेबारे भारतीय अनलाइन पोर्टल मिडिया नम को रिपोर्टमा भनिएको छ, न्युजिल्यान्डमा विश्वव्यापीस्तरका प्रविधि कम्पनीहरूले हानिकारक अनलाइन सामग्रीको आफैंले नियमन गर्ने भएका छन् । यस्ता नियमन सरकारीस्तरबाट भए सम्भवतः अझै बढी कठोर हुन्छन् । जसरी भारतमा सूचना प्रविधि (इन्टरमेडियरी गाइडलाइन्स एन्ड डिजिटल मिडिया एथिक्स कोड) नीति २०२१ र यसको पछिल्लो संशोधनले धेरै प्रश्न उठाएको छ, त्यसरी नै सरकारी नियमनले सेन्सरसिपको समस्या निम्त्याउँछ । स्वनियमनले यस्ता समस्या समाधान गर्न सक्छन् । भारतको आईटी नीतिको नयाँ प्रावधानले सरकारलाई आपत्कालीन अवस्थामा कुनै पनि सूचनामा मानिसहरूको पहुँच रोक्न सक्ने सुविधा दिएको छ । आफूलाई चित्त नबुझेका एकाउन्ट, स्टाटस वा अनलाइन सामग्री हटाउन सरकारले प्रविधि कम्पनीहरूलाई निर्देशन दिन सक्छ । हिन्दुवादी भारतीय जनता पार्टी (भाजपा) सरकारले पछिल्लो समय ट्वीटरलाई यस्तै निर्देशन दिएको थियो । कतिपय राजनीतिक नेताहरूले गरेका ट्वीट हटाउन लगाएको र सरकारको आदेश नमाने भारतस्थित कम्पनीको कार्यालयका प्रमुखविरुद्ध आपराधिक मुद्दा चलाएर कारबाही गर्ने भनिएको थियो । यसको विरोध गर्दै ट्वीटरले भारत सरकारविरुद्ध अदालतमा मुद्दा हालेको छ । न्युजिल्यान्डमा झैं भारतमा पनि मेटा, ट्वीटर र गुगलले स्वनियमनका लागि संरचना बनाउने योजना सुनाएका छन् । भारत सरकार स्वयंले गुनासो सुन्ने समिति बनाउने घोषणा गरेपछि सामाजिक सञ्जालहरूले त्यसको विरोध गरेका थिए । प्रविधि कम्पनीहरूका लागि न्युजिल्यान्डले अवलम्बन गरेको नीति भारत र अन्य सरकारहरूलाई पनि उदाहरण हुन सक्ने जानकारहरू बताउँछन् । न्युजिल्यान्डको अनलाइन सुरक्षासम्बन्धी आचारसंहितामा हानिकारक सामग्रीको व्यापकता कम गर्ने, प्रयोगकर्तालाई सचेत बनाउने, नीति, प्रक्रिया र प्रणालीको पारदर्शिता बढाउने, स्वतन्त्र अनुसन्धान र मूल्यांकनलाई समर्थन गर्ने जस्ता चार प्रमुख प्रतिबद्धता समाविष्ट छन् ।यो आचारसंहिताको टिकटक स्वागत गर्छ, टिकटकका प्रवक्ताले भनेका छन्, यसले हानिकारक अनलाइन सामग्रीको सामना गर्न सुरक्षा र पारदर्शितासम्बन्धी महत्त्वपूर्ण, समावेशी, स्वनियामक फ्रेमवर्क प्रदान गरेको छ । न्युजिल्यान्ड र प्यासिफिक आइल्यान्ड्सका लागि मेटाका पब्लिक पोलिसी प्रमुख निक म्याकडोनलले पनि यस संहिताको प्रशंसा गरेका छन् । यसले हानिकारक अनलाइन सामग्रीबाट प्रयोगकर्तालाई सुरक्षा प्रदान गर्ने उनको भनाइ छ ।स्वनियमनलाई लिएर कतिपय सरकारले पनि खिन्नता व्यक्त गरेका छन् । यस्ता नियमनले काम गरिरहेका छैनन् भन्नेबारे सामाजिक सञ्जालहरूले स्पष्ट पारेको अमेरिकी सरकारले गत वर्ष बताएको थियो । ह्वाइटहाउसकी प्रेस सेक्रेटरी जेन साकीले भनेकी थिइन्, सामाजिक सञ्जालहरूले युवापुस्तालाई आकर्षित गर्न जे गरिरहेका छन्, त्यसले किशोरकिशोरीहरूको मानसिक स्वास्थ्यमा नकारात्मक प्रभाव पारेको देखिन्छ । यस्ता समस्या समाधान गर्न हामीले आधारभूत सुधारका प्रयासलाई निरन्तरता दिनेछौं ।फेसबुककी पूर्वकर्मचारी फ्रान्सिस हाउगनले फेसबुकका गोप्य दस्तावेजहरू पत्रिकालाई दिँदै अमेरिकी संसद्मा यसबारे बोलेपछि साकीले सामाजिक सञ्जालको स्वनियमनबारे अमेरिकी सरकारको भनाइ पत्रकारसामु राखेकी थिइन् । हाउगनका अनुसार फेसबुकले किशोरकिशोरीलाई हानि पुर्याउने वा समाजमा विभाजन बढाउने किसिमका सामग्री जानाजान राख्ने गरेको छ । यस्ता गतिविधिले गर्दा प्रविधि कम्पनीहरूको स्वनियमनमाथि प्रश्न उठ्ने गरेको छ ।"
अब ईसेवामार्फत अनलाइनबाटै होटल बुक गर्ने सुविधा,"काठमाडौं (कास) ईसेवाले अनलाइनबाटै होटल बुक गर्न सकिने सेवा थालेको छ । यससँगै अब ग्राहकले सहजै ईसेवा एपमार्फत नेपालका कुनै पनि क्षेत्रका होटल बुक गर्न सक्नेछन् । ईसेवामा हाल होटल सूचीकरण गर्ने काम भइरहेको कम्पनीले जनाएको छ । ईसेवामा भएका होटलको सूची ईसेवा होटल डटकममा गएर हेर्न सकिनेछ । ईसेवामार्फत शुक्रबार साँझ ६ बजेसम्म होटल बुक गरे ५० प्रतिशत छुटको व्यवस्थासमेत छ । हाल यो सेवा एन्ड्रोइड मोबाइलमा मात्र उपलब्ध भए पनि केही दिनमा आईओएसमा समेत उपलब्ध हुने कम्पनीले जनाएको छ । डिजिटल नेपाल र कारोबारलाई बढावा दिने उद्देश्यले यो सेवा सुरु गरिएको ईसेवाका होटल विभाग प्रमुख अनुज विष्टले बताए । यसले पर्यटन क्षेत्रको मन्दीलाई न्यूनीकरण गर्नसमेत सघाउने उनको भनाइ छ । ईसेवाबाट इन्स्योरेन्सको प्रिमियम, इन्टरनेट, बिजुली तथा खानेपानीको महसुल भुक्तानी, मोबाइल, टेलिफोन रिचार्ज तथा टपअप, हवाईजहाज, बसको टिकट, स्कुल कलेजको शुल्कलगायत सेवाको शुल्क भुक्तानी गर्न सकिन्छ ।"
४ जीपीए ल्याउने विद्यार्थीलाई इलिक्सरको एकएक लाख,"काठमाडौं (कास) काठमाडौंको चाबहिलस्थित इलिक्सर एकेडेमीबाट ०७८ सालको एसईई परीक्षामा सहभागी दुई जना विद्यार्थीले ४ जीपीए ल्याएका छन् । देशभरबाट ४२ र काठमाडौंबाट १० जनाले ४ जीपीए ल्याएकामा यस विद्यालयका दुई विद्यार्थी कृत्तिका शिवाकोटी र प्रतीक पौडेलले ४ जीपीए ल्याएका हुन् । यी विद्यार्थी स्कुलका १२ औं ब्याचअन्तर्गतका हुन् । यी दुई विद्यार्थीलाई विद्यालयले प्रतिविद्यार्थी एकएक लाख पुरस्कार घोषणा गरेको छ । यस वर्ष काठमाडौंमा उत्कृष्ट विद्यालय ठहरिएको इलिक्सरले यसअघि पनि राम्रो नतिजा हासिल गरेको छ । योग्य, सक्षम, इमानदार नागरिक तयार गर्नु विद्यालयको उद्देश्य रहेको विद्यालयका प्रधानाध्याक रविन दाहालले बताए । पुरस्कारले विद्यार्थीहरूमा मिहिनेत गरेपछि प्रतिफल प्राप्त हुन्छ भन्ने भावनाको विकास गराउने उनको भनाइ छ । आउँदा वर्ष पनि ४ जीपीए ल्याउने विद्यार्थीलाई एकएक लाखको पुरस्कार प्रदान गरिने उनले जनाए ।"
नेपालमा फाइभजीका लागि नोकियाले सघाउने,"काठमाडौं (कास) नेपाललाई फाइभजी युगका लागि तयार पार्न नोकियाले सघाउने भएको छ । नोकियाले फिनल्यान्डको दूतावाससँगको सहकार्यमा शुक्रबार नोकिया नेपाल इनोभेसन डे आयोजना गरेको थियो । गिगाबाइट युगमा गति बढाउँदै लैजाने विषयमा छलफल भएको थियो । नेपालमा मेसिनरीहरूलाई निर्बाध रूपमा जडान गर्ने, नयाँ सेवा विकास गर्ने सम्बन्धमा नोकियाले विशेषज्ञहरूबाट राय लिएको छ । सार्वजनिक स्थल, यातायात, स्मार्ट सहरलगायत उद्योग क्षेत्रमा फाइभजी प्रयोग गर्नेबारे विशेषज्ञहरूले सुझाएका थिए । नोकियाले हाल १० लाख रुपैयाँभन्दा बढी नेपाली घरसम्म उच्च गुणस्तरको फिक्स्ड ब्रोडब्यान्ड सेवा पुर्याउन सफल भएको दाबी गरेको छ । उच्च गुणस्तरीय सेवा, किफायती मोबाइल र फिक्स्ड ब्रोडब्यान्ड अबको उद्देश्य रहेको नोकियाले जनाएको छ ।"
६४ वर्षपछि तथ्यांक ऐनको नयाँ मस्यौदा संसद्मा,"(काठमाडौं)  पटकपटक मस्यौदा बने पनि सांसदको प्राथमिकतामा नपरेको तथ्यांक विधेयक फेरि संसद्मा पेस भएको छ । पञ्चायतकाल सुरु हुनुअघिको तथ्यांक ऐन २०१५ लाई विस्थापन गर्न नयाँ विधेयक पेस भएको हो । उक्त विधेयक राष्ट्रिय सभाले पारित गरेको एक वर्षपछि गत मंगलबार प्रतिनिधिसभामा पेस भएको हो । नयाँ ऐनको अभावमा विभागले दीर्घकालीन तथ्यांकीय नीति निर्माण, तथ्यांक सर्वसुलभता, विद्युतीय प्रणालीबद्ध तथ्यांक व्यवस्थापनलगायत समस्या झेल्दै आएको छ । मुलुकको राजनीतिक, सामाजिक, सांस्कृतिक परिवर्तनसमेत आकलन गरी समयसापेक्ष, विज्ञान प्रविधिमैत्री ऐनको मस्यौदा निर्माण भएको जनाइएको छ । संघीय संरचनाअनुसार मुलुकको जनगणना लिने निकायको नाम राष्ट्रिय तथ्यांक कार्यालय रहने र कार्यालयको प्रमुख सचिव स्तरीय कर्मचारी रहने प्रस्तावमा छ ।२०१८ सालमा गठन भएको केन्द्रीय तथ्यांक विभाग हालसम्म राष्ट्रिय योजना आयोगअन्तर्गत राखिएको छ । प्रस्तावित तथ्यांक कार्यालयलाई स्वतन्त्र निकायका रूपमा राख्ने उल्लेख छ । त्यसैगरी ऐनमै राष्ट्रिय तथ्यांक परिषद्को व्यवस्था गर्नुपर्ने उल्लेख छ । विद्यमान ऐनमा केन्द्रीकृत तथ्यांक प्रणाली रहेको छ । व्यवहारमा तथ्यांकको उत्पादन तथा वितरण विभिन्न निकायले गर्दै आएका छन् । तथ्यांक ऐनको मस्यौदामा सूचना प्रविधिलाई समन्वय गरेर सबै मन्त्रालय, निकायहरूको एकद्वार प्रणालीबाट तथ्यांक व्यवस्थित गर्ने, ओपन डेटा प्रणालीलाई सरलीकृत गर्ने भनिएको छ । संघ, प्रदेश र स्थानीय तहलाई आवश्यक परेका तथ्यांक व्यवस्थापन गर्ने, ठूला खालका सर्भे केन्द्रीय स्तरबाट गर्ने, साना प्रकृतिका अरु निकायलाई गर्न अनुमति दिनेलगायत प्रस्ताव रहेका छन् । संविधानतः तीनै तहको सरकारले तथ्यमा आधारित नीति निर्माण र निर्णय गर्न स्थान, समाज र नागरिकसम्बन्धी आधारभूत तथ्यांकहरूको आवश्यकता हुने र यस्ता तथ्यांकहरूको व्यवस्थापन गर्ने जिम्मेवारी रहेको छ । तथ्यांक प्रयोगकर्ताहरूमा उत्पादित तथ्यांकको बारेमा जानकारी नहुनु तथा सहज पहुँच हुन नसक्नु, तथ्यांकमा दोहोरोपना रहनु, मस्यौदामा चुनौतीबारे छ, तथ्यांकको गुणस्तरमा विश्वस्त हुन नसक्नु र उपलब्ध तथ्यांकको पनि उपयोग गर्न नसक्नु आदि प्रमुख चुनौतीका रूपमा रहेका छन् । विभिन्न सरकारी निकायहरूबाट संकलित तथ्यांकहरू एकीकृत गरी सरकारी तथ्यांक सम्बद्ध गर्ने उल्लेख छ । राष्ट्रिय सभाले पास गरेको एक वर्षपछि प्रतिनिधिसभाले टेबल गरेको छ, विभागका निर्देशक ढुण्डीराज लामिछानेले भने, अब प्रतिनिधिसभामा छलफल भएर पास हुने ठानेका छौं । ऐन जारी भएपछि मुलुकको तथ्यांकलाई विद्युतीय अभिलेखमा राख्ने, व्यवस्थापन गर्ने काम हुनेछ । प्रस्तावित राष्ट्रिय तथ्यांक प्रणालीले कुन निकायले कुन काम गर्ने भन्नेबारे ऐनअनुसार राष्ट्रिय तथ्यांक कार्यालयले तोक्ने, दोहोरोपना हुन नदिने र तथ्यांकको अभाव पूरा गर्ने ठानिएको छ । यद्यपि एकीकृत तथ्यांक प्रणालीले विभिन्न विश्वविद्यालयले गर्नेगराउने अध्ययन, अनुसन्धान र प्राप्त निष्कर्ष तथा तथ्यांकमाथि अंकुश लाग्ने प्राध्यापकहरूको ठहर छ । त्यसैले उनीहरूले विश्वविद्यालयलाई स्वतन्त्रता दिइनुपर्ने बताउँदै आएका छन् । विसं१९६८ मा पहिलो पटक जनगणना भएको थियो । त्यसयता हरेक दस वर्षमा राष्ट्रिय जनगणना हुँदै आएको छ । मुलुकमा राजनीतिक व्यवस्था परिवर्तन भए पनि उक्त ऐनका आधारमा सातवटा राष्ट्रिय जनगणना सम्पन्न भएको थियो । तथ्यांक ऐन, २०१५ को दफा ४ अनुसार जारी गरिएको राष्ट्रिय जनगणना सञ्चालन तथा व्यवस्थापन आदेश, २०७६ को आधारमा राष्ट्रिय जनगणना २०७८ सम्पन्न भएको थियो । जनसंख्याविद् प्राध्यापक योगन्द्रबहादुर गुरुङ पञ्चायतकालभन्दा अघिको तथ्यांक ऐनले वर्तमान तथ्यांकीय आवश्यकतालाई सम्बोधन गर्न नसकेको बताउँछन् ।"
फेरि समुदायमै कोरोना,"(कञ्चनपुर)  कञ्चनपुरको महाकाली प्रादेशिक अस्पतालका डाक्टरदेखि सरसफाइकर्मीसम्म कोरोना संक्रमित भएपछि सेवा प्रभावित भएको छ । अस्पतालका ४ डाक्टरसहित १० जनामा संक्रमण देखिएको हो । निमित्त मेडिकल सुपरिन्टेन्डेन्ट डा अर्जुन भट्टका अनुसार अन्य स्वास्थ्यकर्मीमा समेत ज्वरो र रुघा खोकीलगायत लक्षण देखिएको छ । संक्रमित स्वास्थ्यकर्मीलाई ३ देखि ५ दिन आइसोलेसनमा राखेर सेवामा फर्काउने गरिएको उनले बताए । अहिले संक्रमित सबै स्वास्थ्यकर्मी आइसोलेसनमै छन् । बिरामीको चापसमेत बढेका बेला स्वास्थ्यकर्मी संक्रमित हुँदा सेवाप्रवाहमा समस्या देखिएको छ । अहिले इमर्जेन्सी र ओपीडीमा दैनिक ५ सयभन्दा बढी बिरामी आउने गरेका छन् । अस्पतालका सबै बेड भरिभराउ छन् । निमोनिया, दम, रुघाखोकी र ज्वरोका बिरामी बढी आउने गरेको डा भट्टले बताए । उनकाअनुसार अधिकांशको लक्षण कोरोनासँग मिल्दोजुल्दो छ । बिहीबार १० जनाको एन्टिजेन परीक्षण गर्दा ९ जनामा संक्रमण देखिएको थियो । समुदायमा संक्रमण फैलिइसकेको छ, सबैले सतर्कता अपनाउनु आवश्यक छ, डा भट्टले भने, मास्क र सेनिटाइजरको प्रयोग अनिवार्य गर्नु जरुरी भइसकेको छ । उनले अहिले महाकाली प्रादेशिक अस्पतालमा एन्टिजेन मात्रै परीक्षण भइरहेको र आइतबारदेखि पीसीआर परीक्षण पनि सुरु गरिने बताए । केही दिनयता संक्रमण तीव्र गतिमा बढ्दै गएको छ । जिल्ला स्वास्थ्य कार्यालयका अनुसार बिहीबार मात्रै जिल्लामा ४३० जनाको एन्टिजेन परीक्षण गर्दा ३९ जनामा संक्रमण देखिएको थियो । जसमध्ये गड्डाचौकी हेल्थ डेस्कमा ११, भीमदत्त नगरपालिकामा १४, बेलौरी नगरपालिकामा ८, शुक्लाफाँटामा ३, कृष्णपुरमा २ र पुनर्वासमा १ जनामा संक्रमण देखिएको छ । शनिबार गड्डाचौकी नाकामा ३४८ को एन्टिजेन परीक्षण गर्दा १२ जनामा संक्रमण देखियो । हेल्थ डेस्ककी अनमी प्रिती बोहराका अनुसार अहिले भारतबाट घर फर्किने सबैको परीक्षण भइरहेको छ । केही दिनअघिसम्म लक्षण देखिएका, शंकास्पद र प्रभावित क्षेत्रबाट आएकाहरूको मात्रै परीक्षण हुने गरेको थियो । कोरोना संक्रमण बढ्दै गएपछि उपचारमा समस्या देखिएको छ । सरकारले संक्रमित गम्भीर बिरामीको उपचारका लागि सुदूरपश्चिम प्रदेशमा कैलालीको सेती प्रादेशिक अस्पताल र डडेलधुराको उपक्षेत्रीय अस्पताललाई मात्रै तोकेका कारण गम्भीर बिरामीको उपचारमा समस्या हुने भएको हो । हामीकहाँ संरचना छ, जनशक्ति छ, तर सरकारले यस पटक त्यो सुविधा हामीलाई दिएन, मेसु भट्टले भने, यहाँ आउने गम्भीर बिरामीलाई धनगढी वा डडेलधुरा पठाउनुपर्ने हुन्छ । उनले महाकाली प्रदेशिक अस्पतालमा आईसीयूदेखि भेन्टिलेटर र अक्सिजन प्लान्टलगायत सबै सुविधा भएका कारण यहाँ पनि गम्भीर खालका बिरामीको उपचार गर्ने व्यवस्था मिलाउन आग्रह गरिएको बताए ।"
पहिलो खेलमै रोकियो लिभरपुल,"लन्डन (एएफपी) दुई पटक खेलमा पछाडि परेको लिभरपुलले शनिबार नवप्रवेशी फुलहमसँगको खेल २२ को बराबरीमै चित्त बुझाउँदै प्रिमियर लिगको नयाँ सिजनको सुरु गरेको छ । गत सिजन च्याम्पियन बनेको म्यानचेस्टर सिटीभन्दा एक अंकले पछाडि परेको लिभरपुल यसपालि पहिलो खेलमै रोकिएको हो । एलेक्जान्डर मिट्रोभिचले दुई पटक घरेलु टोलीलाई अग्रता दिलाए । तर, प्रिमियर लिगमा डेब्यु गरिरहेका डार्विन नुनेजले वैकल्पिक खेलाडीको रूपमा मैदान प्रवेश गरेर खेलमा ठूलो प्रभाव पारे । झन्डै १० करोड युरोमा एनफिल्ड आएका उरुग्वेली स्ट्राइकर नुनेजले फ्लिकमा गोल गर्दै खेल ११ को बराबरीमा ल्याए भने खेलसकिनु १० मिनेटअघि मोहम्मद सलाहलाई बराबरी गोलका लागि अवसर बनाइदिए । गत साता म्यानचेस्टर सिटीलाई पराजित गर्दै कम्युनिटी सिल्ड जितेको लिभरपुलले पहिलो एक घण्टाको खेलमा फुलहमविरुद्ध प्रभाव देखाउन सकेन, जसका कारण टोलीले २ अंक गुमाउन पुग्यो । फुलहमलाई च्याम्पियनसिपको उपाधि दिलाउनेक्रममा गत सिजनमा ४३ गोल गरेका मिट्रोभिचले पहिलो मिनेट देखि नै लिभरपुलसामु चुनौती तेर्स्याए । केनी टेटेको क्रसमा उनले ३२ औं मिनेटमा फुलहमको खाता खोले । बराबरीमा ल्याउने प्रयासमा लुइस डियाजको प्रहार पोस्टमा लाग्न पुग्यो । नुनेज मैदानमा छिरेपछि लिभरपुल खेलमा हाबी हुन थाल्यो । ६४ औं मिनेटमा उनले सलाहको क्रसमा ब्याकहिलमा गोल गरे । लिभरपुलका रक्षक भर्जिल भान डाइकले मिट्रोभिचलाई लडाएपछि फुलहमले पेनाल्टी पायो । त्यसमा मिट्रोभिचले ७२ औं मिनेटमा गोल गर्दा टोली जिततर्फ अगाडि बढेको थियो । नुनेजले ८० औं मिनेटमा एलेक्जान्डर आर्नोल्डको क्रस नियन्त्रणमा राख्दा खोज्दा त्यसैमा सलाहले गोल गरी लिभरपुललाई बराबरीमा ल्याए । सलाहले लगातार ६ वर्ष प्रिमियर लिगमा आफ्नो पहिलो खेलमा गोल गरेका हुन् । इन्ज्युरी समयमा कप्तान जोर्डन हेन्डरसनको प्रहार पोस्टमा लागेर फर्किनु लिभरपुलको दुर्भाग्य बन्यो । शुक्रबार राति प्रिमियर लिगको नयाँ सिजन सुरु हुँदा आर्सनलले क्रिस्टल प्यालेसमाथि २० को जित हात पारेको थियो । गत सिजनमा आर्सनल आफ्नो पहिलो खेलमा नवप्रवेशी ब्रेन्टफोर्डसँग २० ले पराजित भएको थियो र टोलीको त्यो ६७ वर्षयताकै खराब प्रदर्शन थियो ।"
अरहन्त र कृष्णा च्याम्पियन,"काठमाडौं (कास) शीर्ष वरीयताप्राप्त अरहन्तकेशर सिंहले शनिबार दोस्रो वरीयताप्राप्त अमृत थापामगरलाई सोझो सेटमा पराजित गर्दै चौथो धनलक्ष्मी स्मृति राष्ट्रिय स्क्वास प्रतियोगिताको पुरुष एकलमा उपाधि रक्षा गरेका छन् । नेपाल स्क्वास र्याकेट्स संघको आयोजनामा सातदोबाटोस्थित स्क्वास हलको सेन्टर कोर्टमा सम्पन्न फाइनलमा अरहन्तले अमृतलाई ११४, ११७, ११६ ले हराएका थिए । अमृतले तीनै सेटमा सुरुमा अग्रता बनाए तर त्यसलाई कायम राख्न सकेनन् । दोस्रो सेट सकिएपछि अमृतको मांसपेसीमा समस्या उत्पन्न भएपछि केही मिनेट खेल रोकिएको थियो । विजेता अरहन्तले २५ हजार र अमृतले १५ हजार रुपैयाँ पुरस्कार पाए । सेमिफाइनल पराजित अमिर ब्लोन र दीपक थापाले समान १० हजार पाए । महिला एकलमा कृष्णा थापा मगर विजेता भइन् । ऊनले बिना ब्लोनलाई ११७, ११७, ११७ ले हराएकी थिइन् । वृष्णा र अमृत दिदीझाइ हुन् । विजेता वृष्णाले १८ हजार र विपनाले ११ हजार रुपैयाँ पुरस्कार पाए । सेमिफाइनल पराजित भावना सुनुवार र स्वास्थानी श्रेष्ठले पनि नगद पुरस्कार पाए ।जुनियर ब्वाइजमा विकास मगर च्याम्पियन भएका थिए । उनले फाइनलमा गोपाल थापालाई ८११, ११२, ११९, ११८ को सेटमा हराए । विकासले १० हजार र गापालले ६ हजार पुरस्कार पाए । भेट्रान (५० प्लस) मा सन्दीपबहादुर सिंहले प्रज्ज्वल प्रधानलाई ११५, १११३, ११७, ११६ ले हराएर उपाधि जिते । पुरुष प्लेटतर्फ प्रयाग जोशीले राज महर्जनलाई ११७, १२१०, १४१२ ले हराएर उपाधि जिते । यस विधामा कमल शाक्य र जुनिल शाक्य तेस्रो भए ।"
रहेनन् ब्वाइज युनियनबाट खेल्ने नरेन्द्र,"(काठमाडौं)  ती त्यस्ता दिन थिए, जतिबेला काठमाडौं र बंगाली फुटबलबीच गहिरो सम्बन्ध थियो । त्रिभुवन च्यालेन्ज सिल्ड र बर्थडे कपमा नेपाली क्लबका लागि खेल्न कोलकाताका खेलाडीमात्र होइनन्, राम्रै क्लबहरू पनि यता आउँथे । सन् ८० को दशकअगाडि पछाडि श्याम थापाले ब्वाइज युनियनका लागि खेल्न थालेपछि यो क्रम अझ बढेको थियो । दर्जनभन्दा बढी नाम चलेका भारतीय खेलाडीले त्रिपुरेश्वरको ब्वाइज युनियनका लागि खेलेका छन् । यो क्रम ब्वाइज युनियन क्लबमै मात्र सीमित रहेन । एनआरटी, आरसीटी, संकटा जस्ता क्लबमा पुराना खेलाडीलाई सोध्नुपर्छ, उनीहरू त्यहाँबाट खेलेका बंगाली खेलाडीको नाम एकपछि अर्को भन्ने गर्छन् । त्यही समयका एक खेलाडी थिए, नरेन्द्र थापा । अन्य भारतीय खेलाडीभन्दा उनी के अर्थमा धेरै फरक थिए भने एक त उनी नेपाली मूलका थिए । देहरादुनतिरका थिए अनि नेपाली भाषी थिए । सबैभन्दा ठूलो काठमाडौंमा फुटबल खेल्न पाएर खुसी हुनेमा थिए उनी । यिनै नरेन्द्र थापाको शुक्रबार निधन भएको छ । हृदयाघातका कारण कोलकातामा उनको निधन भएको थियो । उनी ५८ वर्षका थिए । सन् ८० दशकमा भारतीय फुटबलका सबैभन्दा चर्चित नाममध्ये उनी एक थिए । ब्वाइज युनियनका पूर्वखेलाडी तथा पदाधिकारी श्रवण श्रेष्ठले शनिबार मात्रै उनको परिवारसँग सम्पर्क गर्ने प्रयास गरेका थिए । श्रेष्ठको थापा परिवारसँग सम्बन्ध अझै कायम छ । त्यसक्रममा थापाको अन्त्येष्टि हरिद्वारमा भएको जानकारी प्राप्त भएको थियो । श्रेष्ठ भन्छन्, ब्वाइज युनियनका लागि धेरै नाम चलेका भारतीय खेलाडीले खेले । त्यसमध्ये ठूला स्टारमा नरेन्द्र थापा एक थिए । उनले चार वर्ष ब्वाइज युनियनबाट बर्थडे कप खेलेका छन् । त्यतिबेलाको सबै जानकारी अब उनीसँग पनि रहेन । ठ्याक्कै तिथिमिति पनि सम्झनामा रहेन । भारतीय फुटबलमा श्याम थापाको उदयसँगै केही नेपाली मूलका खेलाडीले त्यहाँ प्रभाव जमाउन सुरु गरेका थिए । त्यसैमध्येका एक हुन् नरेन्द्र थापा । पूरा नाम थियो नरेन्द्र थापा क्षेत्री । उनी निकै भलाद्मी खेलाडी थिए, उत्तिकै मिजासिला, पूर्वखेलाडी श्रेष्ठ भन्छन् । काठमाडौं बसाइका क्रममा नरेन्द्र थापाको एउटा बानी थियो, जे जस्तो परिस्थितिमा पनि हस् दाइ, हुन्छ दाइ भन्ने । सन् ८० कै दशकतिर नरेन्द्र थापा फरक टिमको प्रतिनिधित्व गर्दै त्रिभुवन च्यालेन्ज सिल्ड खेल्न पनि आए । श्रेष्ठको स्मरणमा रहेअनुसार त्यो टिम फर्टिलाइजर कम्पनी अफ इन्डिया (एफसीआई) थियो । नेपाली दर्शकमाझ उनी खुबै लोकप्रिय थिए । ठीक त्यही बेला अर्जेन्टिना र डिएगो म्याराडोनाको पनि विश्व फुटबलमा उदय भएको थियो । नेपाली दर्शक मायाले नरेन्द्र श्रेष्ठलाई भारतका म्याराडोना समेत भन्थे । भारतीय मिडियाले पनि उनको निधनमा ठूलो महत्त्व दिएर समाचार छापेको छ । नरेन्द्र थापाले सन् १९८३ मा भारतका लागि डेब्यु गरे र २९ खेल खेलेका छन् । यी खेलमा उनले तीन गोल पनि गरे, जसमध्ये अल्जेरियाविरुद्धको गोलबारे अहिलेसम्म भारतीय फुटबलमा दोहोर्याएर चर्चा हुने गर्छ । चीनमा भएको ग्रेटवाल कपमा भारतले शक्तिशाली अल्जेरियामाथि १० को प्रसिद्ध जित निकालेको थियो । यसमै नरेन्द्र थापाले निर्णायक गोल गरेका थिए । यही गोलका कारण उनी भारतीय फुटबलमा अमर जस्तै रहे । भारतले सन् १९८४ को एसिया कप पनि खेलेको थियो । त्यस टिमबाट नरेन्द्र थापाले पनि खेले । सन् १९८६ मा बंगालले सन्तोष ट्रफी जित्दा पनि उनी त्यसका प्रमुख सदस्य थिए । उनले बंगाली फुटबलका तीनै ठूला क्लब मोहन बगान, इस्ट बंगाल र मोहम्मडन स्पोर्टिङबाट फरकफरक समयमा खेलेका छन् ।"
