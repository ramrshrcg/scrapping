शीर्षक,विवरण
"७ खर्ब बचत संकलन, ८ खर्ब ऋण प्रवाह","सहकारीमा निक्षेप झिक्न लर्को सहकारी संस्था समस्यामा पर्ने क्रम बढेसँगै बचत झिक्नेको ओइरो लाग्ने गरेको छ । एकै पटक सबैजसो बचतकर्ता आउँदा सहकारी संस्थाहरूले पैसा दिन सक्दैनन् । काठमाडौंमा गौतमश्री र ललितपुरमा देउराली बहुउद्देश्यीय सहकारी समस्यामा परेपछि अरू सहकारीमा पनि निक्षेप झिक्ने क्रम बढेको राष्ट्रिय सहकारी महासंघका अध्यक्ष मीनराज कँडेलको भनाइ छ । हामीले एक दिनमा सदस्यले जम्मा गरेको बचतको बढीमा ५ प्रतिशत मात्र भुक्तानी दिन आग्रह गरेका छौं, उनले भने, आवधिक बचत अवधि नपुगी भुक्तानी नदिन र बचतकर्तालाई राम्रोसँग परामर्श गरेर निक्षेप नझिक्न प्रेरित गर्न पनि भनेका छौं । त्यसो त वित्तीय प्रणालीले गत आर्थिक वर्षदेखि भोग्दै आएको तरलता समस्याको असर सहकारी संस्थामा पनि परेको छ । तरलता अभावसँगै सहकारी क्षेत्रमा देखिएका समस्या समाधान गर्न राष्ट्रिय सहकारी महासंघले दुई साताअघि ३८ संघसंस्था आबद्ध रहेको सहकारी सहजीकरण संयन्त्र गठन गरेको छ । संयन्त्रले वस्तुस्थिति अध्ययन गरी दिइएको विभिन्न सुझावमध्ये नगद लाभांश वितरणमा रोक्नुपर्ने पनि उल्लेख छ । वित्तीय कारोबारबाहेकका क्षेत्रमा समेत मन्दी देखिएका कारण सदस्यहरूले लिएको ऋण संस्थामा समयभित्रै फिर्ता नभई त्यस्ता ऋण क्रमशः भाखा नाघेका ऋणमा गणना भई तुलनात्मक रूपमा एकातिर भाखा नाघेको ऋण बढिरहेको छ, प्रतिवेदनमा भनिएको छ, बचत फिर्ताको चाप बढिरहेको छ । अतः विद्यमान सहकारी ऐन नियममा भएका ऋण असुलीसम्बन्धी व्यवस्थाहरूको तत्काल कार्यान्वयन गरी भाखा नाघेको ऋण छिटो असुली गर्ने । तर, सहकारी संयन्त्रको सुझावपछि महासंघले सहकारी संस्थालाई बचतकर्ताको बचत फिर्ता नगर्न, लाभांश वितरण नगर्न निर्देशन दिएको छ । जबकि सहकारीको सिद्धान्तअनुसार नियामक निकायबाहेकले सहकारी संस्थालाई यसरी निर्देशन दिन मिल्दैन । तर, यस विषयमा नियामक निकाय मौन छ । सहकारी विभागका रजिस्ट्रार पण्डितले संयन्त्रले सबै संस्थाका लागि नभएर समस्यामा रहेका सहकारी संस्थाका बारेमा निर्देशन दिएको हुन सक्ने बताए । संयन्त्रले संस्थाहरूलाई बचत, लाभांशलगायतका बारेमा निर्देशन दिन पाउँदैनन्, उनले भने, संयन्त्रले दिएका निर्देशनबारे छलफल गर्दै छौं । त्यस सम्बन्धमा २३ दिनभित्र सहकारी विभागको धारणा सार्वजनिक गर्छौं ।"
पर्यटकले गर्ने खर्च दिनकै १७ डलरले घट्यो,"बोर्डका सीईओ धनञ्जय रेग्मीले स्याटलाइट एकाउन्टका लागि प्रश्नावली बनाउने काम भइरहेको बताए ।विदेशमा प्रवर्द्धन, प्रचार र पर्यटक वृद्धि गर्ने उद्देश्य लिई २६ वर्षअघि स्थापना भएको स्वायत्त संस्था पर्यटन बोर्ड छ । गत वर्ष ९२ करोड बजेट विनियोजन गरिएको बोर्डले नेपालमा पर्यटक बढाउन त्यसअघिको वर्ष ५६ करोड खर्च गरेको थियो । पर्यटकको आगमनबाट संकलन गरिने १ हजार प्रतिपर्यटक सेवा शुल्क नै मुख्य आम्दानीको स्रोत रहेको यही संस्थाको समेत पर्यटकको संख्या घट्दा आम्दानीमा असर परेको छ । तर, निजी क्षेत्र पर्यटन बजार पुरानै लयमा फर्किने आकांक्षामा होटल, रिसोर्ट, प्याराग्लाइडिङजस्ता साहसिक र मनोरन्जनात्मक क्रियाकलापमा खर्च गरी नै रहेका छन् । गत वर्ष थपिएका २० वटा होटलको संख्याले पनि यो चित्र देखाउँछ । मन्त्रालयका अनुसार, गत वर्षसम्म देशभर १८ वटा ५ तारे र १ सय ४४ वटा एकदेखि चारतारे होटल पुगेका छन् । यीबाहेक पर्यटक स्तरीय होटल करिब १२ सय तथा ४ सय हाराहारी होमस्टे छन् । होमस्टेलाई समेत समेट्दा बेड संख्या ५० हजार हाराहारी पुगेको देखिन्छ ।"
मूर्तिमै चार पुस्ता,"प्रथम विश्वयुद्धमा बेलायत विजयी भयो । तत्कालीन राणा सरकारले लडाइँमा सैनिक पठाएर सघाएकाले नेपाललाई पोस्ट वार रिकन्स्ट्रक्सन फन्ड पठायो । उक्त फन्डबाट बन्यो काठमाडौंको महांकालको त्रिचन्द्र सैनिक अस्पताल । विसं १९८२ मा निर्मित यो सैनिक अस्पताललाई चिनाउने सेनाका सिपाहीको विशेष प्रकारको एउटा सालिक छ, जसलाई हेर्ने जोकोहीले यो फलानो अस्पताल भनेर खुट्याउन थालेको नौ दशकभन्दा बढी भइसक्यो । आजभन्दा ९७ वर्षअघि उक्त सालिक बनाएका हुन् रत्नबहादुर तुलाधरले । उक्त मूर्तिमा उनको कारिगरीबाट प्रभावित तत्कालीन प्रधानमन्त्री चन्द्रशमशेरले ५ सय रूपैयाँ इनाम दिएका थिए । साथै उपत्यकामा झ्याली बजाउन लगाई तुलाधरलाई मुलुककै सालिक बनाउने पहिलो कलाकार भनेर प्रचार गर्न लगाएका थिए । त्यसबेला रत्नबहादुरको ख्याति बढेको थियो । निकै वाहवाही बटुलेका उनले काम गर्दै गए । सिंहदरबारभित्र सिंह, पशुपति क्षेत्रभित्र राजा महेन्द्र, प्रसूति गृहमा इन्द्रराज्यलक्ष्मी तथा पद्मोदय स्कुलमा पद्मशमशेरको सालिकहरु तुलाधरकै कलाकारिता हुन् । विसं १९६० मा सहिदगेटमा सहिदका सालिकहरु बनाउँदै थिए, त्यही दौरान उनको निधन भयो । तर काम रोकिएन, जिम्मेवारी लिएर छोरा बालकृष्णले पूरा गरे । बालकृष्णले सानैदेखि बाबुको कारिगरी नजिकबाट नियाल्ने मात्रै होइन संगतले काम सिक्ने मौका पाएका हुन् । उनले आफ्नो बाबुकै कामलाई निरन्तता दिँदै अघि बढे । टुँडिखेलको सैनिक मञ्चका ६ सिपाहीका सालिक, शोभाभगवतीमा दशरथ चन्द, गंगालाल र गणेशमान सिंहको सालिक उनले बनाएका हुन् । काठमाडौं उपत्यकामा मात्र नभई विभिन्न जिल्लामा पनि आफ्नो कलाकारिता बढाउँदै गए । उनी ८६ वर्ष पुगे । अहिले उनलाई सघाउँदै छन् छोरा श्याम, बुहारी रिना र दुई नातिहरुले । काठमाडौंको बाफलमा तेस्रो पुस्ताका श्याम मूर्ति बनाउनै व्यस्त छन् । काठमाडौंको माइतीघर मण्डलमा १० फिट अग्लो मान्छेको आकृतिसहित नेपालको नक्सा, किलागलमा १० फिट अग्लो तामापाताको हात्तीको टाउको, भूकम्पपछि निर्माणाधीन नयाँ धरहरामा २५ फिट अग्लो गजूर पनि उनकै कलाकारी हुन् । तुलाधर बाबुछोराले बनाएका महाकवि लक्ष्मीप्रसाद देवकोटा, आदिकवि भानुभक्त आचार्य, बीपी कोइराला, रामप्रसाद राईलगायतका थुप्रै सालिक मुलुकका विभिन्न जिल्लामा छन् । बालकृष्ण र छोरा श्याम त मूर्ति बनाउँछन् नै, उनीहरुलाई पत्नी रिना र दुई छोराहरुले पनि सघाउँछन् । दुवै छोरा हाल सिर्जना कलेज अफ फाइन आर्ट कलेजमा ललितकला अध्ययन गरिरहेका छन् ।"
गंगालालमा चिकित्सकलाई १५० प्रतिशत भत्ता,"(काठमाडौं)  स्वास्थ्यमन्त्री भवानीप्रसाद खापुङ नेतृत्वको सञ्चालक समितिले गंगालाल राष्ट्रिय हृदय रोग केन्द्रका विशेषज्ञ चिकित्सकहरूलाई २ वर्षसम्मका लागि मासिक खाइपाई आएको तलब भत्ताको थप १ सय ५० प्रतिशत भत्ता दिने निर्णय गरेको छ । समितिले डा रवि मल्ललगायत केही चिकित्सकको प्रभावमा परेर अस्पतालको आर्थिक प्रशासन शाखासँग राय सुझावसमेत नलिई भत्ता बढाउने निर्णय गरेको स्रोतले जनाएको छ । भत्ता दिने निर्णयले अस्पताललाई मासिक थप एक करोड रुपैयाँभन्दा बढी आर्थिक भार पर्ने अस्पतालकै अधिकारीहरू बताउँछन् । खर्च धान्न बिरामीलाई चर्को शुल्क लिनुपर्ने अवस्था आउन सक्छ, उनले भने । सञ्चालक समितिले अवकाश पाउन लागेका डा मल्ललाई लक्ष्य गरेर विशेषज्ञ चिकित्सकको अवकाशको उमेर ६० वर्षबाट बढाएर ६३ वर्ष कायम हुने गरी नियमावली संशोधन गर्ने निर्णय गरिसकेको छ । उक्त निर्णय पनि अस्पताल प्रशासन महाशाखा, आर्थिक प्रशासन, नर्सिङ विभाग, वरिष्ठ कन्सल्ट्यान्ट कार्डियोलोजिस्ट तथा विभागीय प्रमुखले दिएको रायसुझावविपरीत गरिएको थियो । डा मल्ल प्रधानमन्त्री शेरबहादुर देउवासँग नजिकको सम्बन्ध रहेका चिकित्सक हुन् । कार्डियोलोजिस्ट उनी सोमबार ६० वर्ष पुगेका छन् । मुटुको शल्य चिकित्सकलाई आकर्षण गर्न गंगालालका सञ्चालक समिति सदस्य विजय राईको संयोजकत्वमा डा राजेन्द्र कोजू र डा रामेश कोइराला सदस्य रहेको समिति गठन गरिएको थियो । समितिको प्रतिवेदन हालसम्म सार्वजनिक गरिएको छैन । काठमाडौं युनिभर्सिटी स्कुल अफ मेडिकल साइन्सका डिन डा कोजुले विशेषज्ञ चिकित्सकलाई १ सय ५० प्रतिशतसम्म भत्ता दिनेबारेमा आफूलाई जानकारी नभएको बताए । नेपालमै मुटुको शल्य चिकित्सक अभाव भएका कारण उनीहरूलाई कसरी टिकाउने र आकर्षण गर्ने भन्ने विषयमा प्रतिवेदन तयार पारेका थियौं, उनले भने, तर बीचैमा यस्तो निर्णय आयो । अस्पताल सञ्चालक समितिका सदस्यसमेत रहेका उनी उक्त निर्णय गर्दा बैठकमा उपस्थित थिएनन् । स्वास्थ्यमन्त्री खापुङले भने अस्पतालका चिकित्सकहरूले पेस गरेको रिपोर्टका आधारमा निर्णय गरेको दाबी गरे । रिपोर्ट त्यही ढंगबाट आयो । आर्थिक रूपमा अस्पतालले धान्छधान्दैन, छुट्याउने काम उहाँहरूको हो, उनले भने, समग्र अस्पतालको हितमा निर्णय गरेका छौं । उनले यसबारेमा थप अध्ययन गर्न तीन सदस्य समिति गठन गरेको जानकारी पनि दिए । समितिले अध्ययन प्रतिवेदन दिएपछि थप निर्णय गर्छौं, उनले भने, भत्ता दिने निर्णय पनि २ वर्षपछि पुनरावलोकन गर्न सकिन्छ ।गंगालालको सञ्चालक समिति १३ सदस्यीय छ । सदस्यसचिव गंगालालको कार्यकारी निर्देशक हुने व्यवस्था छ । निर्णय गर्दा बैठकमा ८ जना मात्र उपस्थित थिए । त्यसमा पनि स्वास्थ्य सचिव डा रोशन पोखरेलको साटो प्रमुख विशेषज्ञ श्यामसुन्दर यादव र गंगालालका कार्यकारी निर्देशक डा चन्द्रमणि अधिकारीको सट्टामा डा सुजीव राजभण्डारी उपस्थित थिए । गंगालालका सदस्य काठमाडौं क्षेत्र नम्बर ५ प्रतिनिधिसभा सदस्य ईश्वर पोखरेल, अर्थ मन्त्रालयका सहसचिव रितेशकुमार शाक्य, महिला प्रतिनिधि बिना दवाडी ज्ञवाली बैठकमा उपस्थित भएनन् । अर्थ मन्त्रालयका प्रतिनिधि शाक्यले अन्य ठाउँमा व्यस्त भएकाले बैठकमा सहभागी हुन नसकेको बताए । निर्णयबारे मलाई आधिकारिक जानकारी नभएकाले ठीक होहोइन, त्यसै भन्न सकिएन, उनले भने । अस्पताल कर्मचारी संघका अनुसार बैठकको बहुमत पुर्याउन चैतमा अवकाश भइसकेका समिति सदस्य हृदयरोग विशेषज्ञ डा युवराज लिम्बूले समेत उपस्थित भएर हस्ताक्षर गरेका छन् । कान्तिपुरले यसबारेमा डा लिम्बूसँग बुझ्न खोज्दा स्पष्ट जवाफ दिएनन् । मलाई धम्क्याउने ? हातमा ठेला उठाएर जमिनबाट उठेको मान्छे हुँ, उनले भने, मलाई नियम कानुन सिकाउने ? अस्पताल कर्मचारी संघका अध्यक्ष तिमिल्सिनाले गम्भीर विषयमा निमित्त प्रतिनिधिले गरेको हस्ताक्षर मान्य नहुने बताए । सहिद गंगालाल राष्ट्रिय हृदय केन्द्र सञ्चालक समिति, अध्यक्ष तथा कार्यकारी निर्देशकको काम, कर्तव्य र अधिकारसम्बन्धी नियमावली, २०५८ को दफा १८ मा अधिकार प्रत्यायोजन गर्ने अधिकारीले आफ्नो सामान्य रेखदेख र नियन्त्रणमा रहने गरी गर्नुपर्ने व्यवस्था छ, उनले भने, यो निर्णयलाई सामान्य मान्न सकिन्न । स्वास्थ्य सचिव डा पोखरेलले भने निमित्तलाई आर्थिकबाहेक अन्य अधिकार प्रत्यायोजन गर्न सकिने दाबी गरे । हामी प्रायः आर्थिक चलाउन मात्र अधिकार दिँदैनौं, उनले भने । अध्यक्ष तिमल्सिनाले बिनाछलफल गरिएको निर्णय नसच्याए न्यायका लागि अदालतको ढोका ढकढक्याउने बताए । कार्यकारी निर्देशक नभएका बेला हतारहतार निर्णय गरियो, उनले भने, निर्णय नियमसम्मत पनि छैन । संघले स्वास्थ्यमन्त्री खापुङलाई यो निर्णय गराउन भूमिका खेल्ने सरोकारवाला सबैको छानबिन गरी कारबाहीको दायरामा ल्याउन पत्रमार्फत माग पनि गरेका छन् । यस विषयमा आइतबार प्रमुख प्रतिपक्षी एमालेका सांसद योगेश भट्टराईले संसद्मा प्रधानमन्त्री शेरबहादुर देउवानिकट चिकित्सकलाई सेवामा निरन्तर राख्न सहिद गंगालाल राष्ट्रिय हृदय केन्द्रमा अवकाशको उमेर हद बढाउने निर्णय गरिएको भन्दै विरोध जनाएका थिए ।"
आदिवासी जनजाति मन्त्रालयको माग,"काठमाडौं (कास) नेपाल जनजाति महासंघले संविधान संशोधन गरी जातीय पहिचानका मुद्दा सम्बोधन गर्न र आदिवासी जनजाति मन्त्रालय बनाउन माग गरेको छ । संघीय लोकतान्त्रिक गणतन्त्रको संविधान जारी भएपछि आदिवासी जनजातिको अधिकार खोसिएको छ, २८ औं विश्व आदिवासी दिवसका अवसरमा राजधानीमा मंगलबार आयोजित समारोहमा महासंघका अध्यक्ष गेल्जे लामा शेर्पाले भने, सयौं वर्षदेखि जल, जंगल र जमिनका संरक्षक मानिएका आदिवासी जनजातिको पहिचानलाई संविधान अस्वीकार गरेको छ । त्यसैले संविधान संशोधन हाम्रो मागलाई दोहोर्याउन चाहन्छौं । आदिवासी जनजातिका अगुवाले मौलिक चाडपर्वमा बिदा कटौती गरिएकाले पुनःस्थापना हुनुपर्ने माग पनि गरेका छन् । प्रधानमन्त्री देउवाले कुल जनसंख्याको एक तिहाइ हिस्सा ओगटेका आदिवासी जनजातिले मुलुकको राजनीतिक परिवर्तनमा विशेष योगदान पुर्याएको बताए ।"
कैदीबन्दीको सिदा र पर्व खर्च बढाइने,"(काठमाडौं)  विभिन्न कसुरमा कैद भुक्तानरत र मुद्दाको किनारा नलागेर पुर्पक्ष थुनामा रहेका कैदी तथा बन्दीको नगद भत्ता (नगद सिदा) वृद्धि हुने भएको छ । कैदीबन्दीले पाउने दैनिक भत्ता र दसैं खर्चबापतको रकम वृद्धि गर्न गृह मन्त्रालयले कारागार नियमावली २०२० संशोधन प्रक्रिया अघि बढाएको हो । गृह मन्त्रालयका अनुसार साउनबाटै बढेको भत्ता पाउने गरी नियमावली संशोधन गर्न लागिएको छ । हाल कैदीबन्दीले दैनिक पाउँदै आएको नगद भत्ता रकम ६० रुपैयाँबाट बढाएर ८० प्रस्ताव गरिएको छ । चाडपर्व खर्चबापत प्रत्येक वर्ष कैदीबन्दीले एकमुष्ट ३ सय रुपैयाँ पाउँदै आएकामा अब १ हजार रुपैयाँ प्रस्ताव गरिएको छ । कारागार व्यवस्थापन विभागले दैनिक भत्ताबापत शतप्रतिशत अर्थात् १ सय २० रुपैयाँ र चाडपर्व खर्चबापत एक वर्षमा एकमुष्ट ५ हजार रुपैयाँ दिन विभागले प्रस्ताव गरेको थियो । तर, विभागको प्रस्ताव संशोधन गर्दै पर्व खर्च १ हजार र दैनिक भत्ता ८० कायम गर्ने गरी अर्थ मन्त्रालयले सैद्धान्तिक सहमति दिएको छ । दैनिक रूपमा कैदीबन्दीलाई दिइँदै आएको चामलको परिमाण भने यथावत् राख्न प्रस्ताव गरिएको छ । १८ वर्षमाथिका कैदीले दैनिक ७ सय ग्राम चामल पाउँछन् । तर, ७ महिनादेखि १ वर्षसम्मकालाई १ सय ग्राम, १ वर्षदेखि तीन वर्ष सम्मकालाई १ सय ५० ग्राम, तीन वर्षदेखि ५ वर्षसम्मकालाई २ सय ग्राम, पाँचदेखि ७ वर्षसम्मलाई २ सय ५० ग्राम, सातदेखि १२ वर्षसम्मलाई ४ सय ५० ग्राम र १२ देखि १८ वर्षसम्मकालाई ६ सय ग्राम चामल र सबैलाई दैनिक ३५ रुपैयाँ सिदा दिइँदै आएको छ । हालै प्रतिनिधिसभाबाट पारित कारागारसम्बन्धी कानुनलाई संशोधन र एकीकरण गर्न बनेको विधेयक राष्ट्रिय सभाबाट पारित भई राष्ट्रपतिले प्रमाणीकरण गरेमा त्यहीअनुसार नियमावलीमा बढाउन प्रस्ताव गरिएको गृह मन्त्रालयका एक अधिकारीले जानकारी दिए । साउन ८ मा प्रतिनिधिसभाबाट पारित विधेयक राष्ट्रिय सभामा विचाराधीन छ । विभागका महानिर्देशक वासुदेव घिमिरेले कैदीबन्दीका लागि पर्व खर्च र दैनिक भत्ता बढाउने गरी कारागार नियमावली संशोधनको मस्यौदा गृह मन्त्रालयमा पठाइएको बताए । प्रस्तावित मस्यौदा संशोधनका क्रममा रहेको र संशोधनपछि मात्रै यसबारे औपचारिक विवरण बाहिर ल्याइने उनको भनाइ छ । कारागार नियमावली २०२० को नियम २३ अनुसार थुनुवा वा कैदीलाई मोटो चामल ७ सय र दैनिक ८० रुपैयाँ तथा चाडपर्व खर्चबापत प्रत्येक वर्ष एकमुष्ट तीन सय रुपैयाँ दिइने उल्लेख छ । सोही नियममा कैदीबन्दीसँगै रहेका दूधेबच्चादेखि सुधारगृहमा रहेका नाबालक नाबालिकाका लागि पनि दैनिक ३५ रुपैयाँ दिइने गरेकामा यसमा पनि संशोधन गरी ३३ प्रतिशत रकम बढाउन प्रस्ताव गरिएको छ । विभागको २०७९ असार मसान्तसम्मको विवरणअनुसार हाल देशभरका कारागारमा २६ हजार २ सय ४० कैदीबन्दी र १ हजार ६४ बालबालिका सुधारगृहमा छन् ।"
'दबाबले अपराध अनुसन्धान प्रभावित,"(चितवन)  अपराध अनुसन्धानको मुख्य जिम्मेवारी पाएको नेपाल प्रहरी अभाव र दबाबबाट गुज्रिरहेको सरकारी अधिकारी र न्याय सेवाका व्यक्तिले नै चर्चा गरेका छन् । भरतपुरमा मंगलबार भएको नेपाल प्रहरीको वाग्मती प्रदेशस्तरीय अपराध अनुसन्धान समीक्षा गोष्ठीमा अपराधको प्रवृत्ति परिवर्तन भएको, प्रविधिको दुरुपयोग बढे पनि अनुसन्धान क्षेत्रमा सन्तोषजनक लगानी नभएको वक्ताहरूको भनाइ छ । कार्यक्रममा चितवनका प्रमुख जिल्ला अधिकारी अस्मान तमाङले सुरक्षामा राम्रो र प्रभावकारी लगानी हुन नसकेको भनाइ राखे । सुरक्षामा बजेट कम छ । अपराध निकै बढी हुने ठाउँमा राज्यले नै सीसी क्यामेरा राखौं भनेको सुनुवाइ भएको छैन । आर्थिक अपराधको जालो नेपालभन्दा बाहिरसम्म छ । प्रविधिमा हामी कमजोर छौं । राजनीतिक अपराधलाई कठघरामा ल्याउन खोज्दा के हुन्छ, सुनेकै छौं, बुझेकै छौं, तामाङले सुनाए ।नेपालमा १५ वर्षयता अपराधको प्रवृत्ति र प्रकृति एक्कासि परिवर्तन भएको प्रहरी अतिरिक्त महानिरीक्षक (एआईजी) उत्तमराज सुवेदीले बताए । पहिला ८० प्रतिशतभन्दा बढी अपराधमा नचिनेका मान्छेहरू संलग्न हुने गरेको सुवेदीले सुनाए । तर अहिले दुःखका साथ भन्नुपर्छ, हत्या, बलात्कार तथा ठूला लुटपाट चिनजानकै व्यक्ति र त्यसमा पनि घरपरिवार, नातागोताबाट हुने गरेको छ, सुवेदीले भने । शान्तिसुरक्षा कमजोर भएको भनेर चर्चामा आउने छिमेकी देश भारतको बिहार राज्यमा पनि ६५ प्रतिशतभन्दा बढी अपराध चिनजानबेगरका संगठित आपराधिक गिरोहबाट हुने गरेको छ । तर नेपालमा अब अपराधी खोज्न घरभित्र छिर्नुपर्ने अवस्था आएको उनले बताए । प्रविधिको विकासले अपराधको शैली विकराल बनाउँदै लगेको उनले बताए । सामाजिक सञ्जाल प्रयोग गरेर ठग्ने चलन पनि मौलाउँदै गएको उनले बताए । ५५ वर्षभन्दा माथिका पुरुषहरू सामाजिक सञ्जालमा युवतीसँग नजिकिँदै ५० लाख रुपैयाँसम्म दिँदै जाने व्यक्तिहरू पनि भेटिएको उनले बताए । ठूल्ठूला प्रहरी अधिकारी, राजनीतिज्ञ, चिकित्सकसमेत युवतीको जालमा फस्ने तथा सामाजिक सञ्जालमा अनेक तरिकाका च्याट र भिडियो कल गर्दै जाने गरेका छन्, सुवेदीले भने । हिजोको जस्तो भूमिगत समूहले गर्ने विस्फोट, संगठिन अपराधअन्तर्गत हुने हत्या अपहरण कम भएको तर अरू अपराध बढेको उनले बताए । नेपालमा नेपाली र भारतीय मिलेर अमेरिकी नागरिकको अमेरिकामा नै रहेको बैंकको पैसा ह्याक गरेर त्यो पैसा भारत पठाउने पनि हुन थालेछ । अपराधको शैली कहाँबाट कहाँ पुग्यो, सुवेदीले भने । क्रिप्टोकरेन्सीको नाममा अर्बौं रकम ठगिएको हुन सक्ने उनले बताए । यस्ताखाले नौला अपराधलाई रोक्ने प्रविधि र पर्याप्त स्रोत साधन नभएको पनि उनले बताए । प्रविधिमा हामीले विकास गर्न सकेनौं, नेपाल प्रहरीलाई बलियो बनाउन सकेनौं, सरकारी संयन्त्र र न्यायालयलाई पनि त्यहीअनुरूप अपग्रेड गरेनौं भने साइबर सेक्युरिटीमा अब्बल भएनौं भने अपराध हुँदै गर्ने, टुलुटुलु हेर्नुपर्ने अवस्थामा हुन्छौं, सुवेदीले भने । चितवन जिल्ला अदालतका न्यायाधीश रिपेन्द्र थापाले नेपाल प्रहरीले अनुसन्धान गर्दा रक्त समूहसमेत छुट्याउन नसकेको बताए । अन्य क्षेत्रमा कति लगानी भएको छ तर अनुसन्धानका क्रममा यहाँहरूले डीएनए टेस्ट गर्न सक्नु हुन्न । डीएनए टेस्ट गर्न काठमाडौं पठायो तीन वर्षसम्म प्रतिवेदन आउँदैन, न्यायाधीश थापाले अनुभव सुनाए । यस्ताखाले अभाव र प्रभावबाट मुक्त भए मात्रै व्यक्तिले छिटोछरितो न्याय पाएको अनुभव गर्ने वक्ताहरूको भनाइ थियो । कार्यक्रममा उपत्यकाका तीन र काभ्रेबाहेक वाग्मती प्रदेशका ९ जिल्लाका प्रहरी अनुसन्धान अधिकृतहरू सहभागी भएका थिए ।"
सम्पत्तिको स्रोत नखुलेपछि श्रेष्ठ पुर्पक्षमा,"काठमाडौं (कास) स्रोत नखुलेको करोडौं रुपैयाँ बराबरको चलअचल सम्पत्ति भेटिएपछि पक्राउ परेका नुवाकोट स्थायी घर भई हाल पानीपोखरी बस्दै आएका ४१ वर्षीय अमित श्रेष्ठ पुर्पक्षका लागि कारागार चलान भएका छन् । काठमाडौं जिल्ला अदालतले श्रेष्ठलाई मंगलबार पुर्पक्षका लागि डिल्लीबजार कारागार चलान गरेको हो । गैरकानुनी रूपमा आर्जित धनको कारोबारमा संलग्न भएको आरोपमा काठमाडौं उपत्यका अपराध अनुसन्धान कार्यालयले श्रेष्ठलाई केही साताअघि काठमाडौंबाट पक्राउ गरेको थियो । त्यसपछि थप अनुसन्धानका लागि काठमाडौं प्रहरी परिसर पठाइएकोमा श्रेष्ठविरुद्धको मुद्दा सरकारी वकिल कार्यालयमार्फत अदालतमा दायर गरिएको थियो । प्रहरीको अनुसन्धानमा श्रेष्ठले कमन वेल्थ बैंक अफ अस्ट्रेलियाको खाताबाट १ लाख ९४ हजार २८५ दशमलव ५६ अमेरिकी डलर, रोयल बैंक अफ क्यानडाबाट १८ लाख ७४ हजार ४२१ दशमलव ३८ डलर तथा सोही बैंकबाट सेयर कारोबार गरेको, एभरेस्ट बैंकबाट २ करोड ६ लाख ६ हजार ६९२ र एनआईसी एसियाबाट ६५ लाख २४ हजार ९१० गरी विभिन्न कम्पनीमा सेयर लगानी गरेको, नबिल बैंकमा क्यानडेली डलर ६७ हजार ५९६ र नेपाली रुपैयाँ ६५ लाख रहेको देखिएको छ । यस्तै, कलंकी र लाजिम्पाटमा जग्गा, पानीपोखरीमा अपार्टमेन्ट गरी ४ लाख ४९ हजार १९ अमेरिकी डलर बराबरको अचल सम्पत्ति भेटिएको प्रहरीको अनुसन्धानमा उल्लेख छ । अनुसन्धानमा श्रेष्ठले यी सबै चलअचल सम्पत्ति अपराधबाट आर्जन गरेको हुन सक्ने उल्लेख छ । श्रेष्ठको २ थान मोबाइल र २ थान ल्यापटप बरामद गरी प्रहरीले नेपाल प्रहरी प्रधान कार्यालय अपराध अनुसन्धान विभाग डिजिटल फरेन्सिक ल्याबबाट परीक्षण गरिँदा उक्त रकम तथा कारोबार शंकास्पद भएको खुल्न आएको प्रहरीले जनाएको छ ।"
हुन्डी कारोबारमा संलग्न ३ पक्राउ,"काठमाडौं (कास) काठमाडौं उपत्यका अपराध अनुसन्धान कार्यालयले ७४ लाख रुपैयाँ नगद र विभिन्न वित्तीय संस्थाका नाममा काटिएका २६ लाख ३२ हजार ७५० रुपैयाँ बराबरको ९ वटा चेकसहित हुन्डी कारोबारमा संलग्नको आरोपमा ३ जनालाई पक्राउ गरेको छ । प्रहरीका अनुसार पक्राउ पर्नेहरूमा भारत राजस्थान शिखर जिल्ला देवथला घर भई काठमाडौं बबरमहल बस्ने ६४ वर्षीय राजु अग्रवाल, सिन्धुपाल्चोक मेलम्ची नगरपालिका४ घर भई जोरपाटी बस्ने २० वर्षीय रामहरि दुलाल र रौतहट चन्द्रपुर नगरपालिका४ घर भई चाबहिल बस्ने २४ वर्षीय सुदीप आचार्य छन् । काठमाडौं महानगर१८ नरदेवी क्षेत्रमा गैरकानुनी रूपमा हुन्डीको कारोबार भइरहेको सूचनाका आधारमा सोमबार साँझ नगद र चेकसहित उनीहरूलाई पक्राउ गरेको काठमाडौं उपत्यका अपराध अनुसन्धान कार्यालयका प्रवक्ता एसपी कृष्णप्रसाद कोइरालाले बताए । प्रहरीले स्रोत नखुलेको ५ सय र १ हजार रुपैयाँ दरका ७४ हजार रुपैयाँ र विभिन्न वित्तीय संस्थाका २६ लाख ३२ हजार ८५० रुपैयाँ बराबरको ९ वटा चेक बरामद गरेको उनले बताए । थप अनुसन्धान तथा कारबाहीका लागि प्रहरीले उनीहरूलाई राजस्व अनुसन्धान विभाग हरिहरभवन पठाएको प्रहरीले जनाएको छ ।"
फास्ट ट्र्याकबाट निजामती विधेयक !,"काठमाडौं (कास) सरकारले गत असोजमा प्रतिनिधिसभाबाट फिर्ता लिएको संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक फास्ट ट्र्याकबाट जारी गर्ने तयारी थालेको छ । २०७५ माघमा प्रतिनिधिसभामा पेस भएको विधेयकलाई संसद्ले पारित नगरेका कारण प्रशासनिक संघीयता कार्यान्वयन हुन नसकेको आवाज चौतर्फी उठिरहेको छ । लामो समय संघीय मामिला तथा सामान्य प्रशासन मन्त्रालयमा राखेर अहिले उक्त विधेयक कानुन न्याय तथा संघीय मामिला मन्त्रालयले अध्ययन गरिरहेको छ । संघीय मन्त्रालय स्रोतका अनुसार विधेयकका प्रावधान टुंग्याउनुअघि गठबन्धन दलका शीर्ष नेतृत्वबीच सहमति गरिनेछ । यसका लागि सञ्चार तथा सूचना प्रविधिमन्त्री ज्ञानेन्द्रबहादुर कार्की, संघीय मामिलामन्त्री राजेन्द्रप्रसाद श्रेष्ठ, कानुनमन्त्री गोविन्दप्रसाद कोइराला, अर्थमन्त्री जनार्दन शर्मा, भूमि व्यवस्था सहकारी तथा गरिबी निवारणमन्त्री शशी श्रेष्ठ, संस्कृति पर्यर्टनमन्त्री जीवनराम श्रेष्ठबीच छलफल भएको छ । २०७७ असारमा उक्त विधेयक राज्य व्यवस्था समितिबाट पारित भएको थियो । छलफलमा सहभागी एक मन्त्रीले सकभर यही संसद्बाट विधेयक पारित गर्ने प्रयास भएको बताए । मुलुकभरका कर्मचारी परिचालनको ऐन नबन्दा प्रशासनिक क्षेत्रमा लामो समयदेखि अन्योल छाएको छ । विधेयकमा भएका प्रावधानले पार्ने आर्थिक भारका सम्बन्धमा भने अर्थ मन्त्रालयले स्वीकृत दिएको संघीय मन्त्रालयका अधिकारीहरूले बताए । ऐनको अभावमा कर्मचारी प्रशासनले गति लिन सकेको छैन । स्थानीय तह, प्रदेशमा खटिएका कर्मचारीको सरुवा, बढुवा, सेवा सुविधा र परिचालनमा बेथिति झाँगिँदै गएको छ । संघीय निजामती ऐनलाई आधार मानेर प्रदेश निजामती सेवा जारी गर्ने प्रावधान छ । संघीय ऐन नबनेका कारण कर्मचारी समायोजन ऐन कार्यान्वयन असफल जस्तै भएको छ । स्थानीय र प्रदेशमा समायोजनमा गएका कर्मचारीसमेत सर्वोच्च अदालतको आदेशमा संघीय दरबन्दीमा फर्कन थालेपछि समायोजन ऐन नै धरापमा परेको छ । संघीय मामिला मन्त्रालय स्रोतका अनुसार विधेयकमा उल्लिखित कतिपय प्रावधानमा गठबन्धन दलहरूबीच सहमति नभएका कारण अन्तिम मस्यौदा तयार भएको छैन । प्रदेश सचिव र स्थानीय तहका प्रमुख प्रशासकीय अधिकृतको दरबन्दी संघको हुने कि प्रदेशको भन्ने विवाद मिलेको छैन । सरकारले २०७५ सालमा प्रतिनिधिसभामा पेस गरेको विधेयकमा प्रदेश सचिव र प्रमुख प्रशासकीय अधिकृत संघले नै पठाउने उल्लेख छ । राज्य व्यवस्था समितिबाट पारित गर्दा प्रदेश मन्त्रालयको सचिव र स्थानीय तहका प्रमुख प्रशासकीय अधिकृत प्रदेश लोक सेवाले नै भर्ना गर्ने र दरबन्दी प्रदेशकै हुने उल्लेख छ ।"
बलात्कार मुद्दामा भारतीय पक्राउ,काठमाडौं (कास) जबर्जस्ती करणी मुद्दाका फरार रहेका काठमाडौं महानगरपालिका१४ कालीमाटीका वर्कसप सञ्चालक ४७ वर्षीय सकिल खानलाई प्रहरीले पक्राउ गरेको छ । भारत मोतीहारी तुरकौलिया थाना रगुनाथपुरका उनलाई उच्च अदालत पाटनले २०७६ भदौ ८ मा जबर्जस्ती करणी मुद्दामा ५ वर्ष कैद सजाय सुनाएको थियो । उनलाई मंगलबार केन्द्रीय अनुसन्धान ब्युरो महाराजगन्जबाट खटिएको प्रहरी टोलीले कुलेश्वरबाट पक्राउ गरेको हो । खानले २०७३ फागुन ८ मा ३२ वर्षीया महिलालाई मादक पदार्थ सेवन गराई व्यापार व्यवसाय सञ्चालन गर्ने सामान किन्न भारत लैजान्छु भन्दै झुक्याएर काठमाडौं महानगर११ सुन्धारास्थित ओम सुन्धारा गेस्ट हाउसमा लगेर जबर्जस्ती करणी गरेका थिए । खानलाई फैसला कार्यान्वयनका लागि मंगलबार नै जिल्ला अदालत काठमाडौंमा पेस गरिएको प्रहरीले जनाएको छ ।
मलेसियामा कामदार आवेदन स्थगित,काठमाडौं (कास) मलेसियाले दुई साताका लागि रोजगारदाता कम्पनीको मागपत्र (आवेदन) स्वीकृति गर्न रोकेको छ । मागपत्र प्रमाणीकरण भइसकेका कामदार भने सहज रूपमा जान पाउनेछन् । मलेसियाको मानव संसाधन मन्त्रालयका अनुसार अगस्ट १५ देखि ३१ तारिखसम्म रोजगारदाताको मागपत्र प्रमाणीकरण गर्न अस्थायी रोक लगाइएको हो । मलेसियाले आउँदो सेप्टेम्बर १ देखि संशोधित रोजगार ऐन १९५५ लाई कार्यान्वयनमा ल्याउने तयारी गरेकाले कम्पनीका मागपत्र स्वीकृतिमा रोक लगाएको हो । संशोधित रोजगार ऐनमा सुधार गरिएका प्रावधान भने विज्ञप्तिमा उल्लेख छैन ।
नर्सिङ कलेजको मापदण्ड बदल्न चलखेल,"(काठमाडौं)  संसद् अन्त्यको संघारमा केही निजी नर्सिङ कलेजको स्वार्थअनुकूल सरकारले चिकित्सा शिक्षा ऐन संशोधन प्रक्रिया अघि बढाएको छ । शिक्षामन्त्री देवेन्द्र पौडेलको प्रस्तावमा मन्त्रिपरिषद् बैठकले गतसाता नर्सिङ पठनपाठन गराउन एक सय शय्याको आफ्नै अस्पताल चाहिने ऐनको व्यवस्था बदल्ने निर्णय गरेको हो । मापदण्ड पुगेका नर्सिङ कलेजको समेत भर्ना रोकेर केही नेपाल ऐन संशोधन विधेयकमार्फत मापदण्ड नपुगेका कलेजमा पनि एकैसाथ भर्ना आह्वान गर्ने चलखेल भइरहेको स्रोतको भनाइ छ । मन्त्री पौडेलकै निर्देशनमा सीटीईभीटीले समेत नर्सिङको भर्ना रोकेर राखेको छ । विधेयक कानुनमन्त्री गोविन्दप्रसाद शर्मा कोइरालाले संसद्मा पेस गर्ने तयारी छ । नर्सिङ कलेजको एक सय शय्याको आफ्नै अस्पताल चाहिने व्यवस्था विज्ञहरूको सुझावका आधारमा ऐनमा राखिएको थियो । तर उक्त व्यवस्था हटाउने तयारीबारे ऐन कार्यान्वयन गर्ने चिकित्सा शिक्षा आयोगले समेत अनभिज्ञता जनाएको छ । सरकारको प्रस्तावअनुसार ऐन संशोधन भए अस्पताल नभएका तर सीटीईभीटीबाट सम्बन्धन पाएका कलेजले पनि नर्सिङको पठनपाठन गराउन पाउँछन् । विद्यार्थीले अस्पताल नभएका कलेजमा पढ्दा प्रयोगात्मक अभ्यास गर्न पाउँदैनन् । त्यसको प्रत्यक्ष असर आमनागरिकको स्वास्थ्यमा पर्ने विज्ञको भनाइ छ । आयोग र चिकित्सा शिक्षाका अभियन्ता डा गोबिन्द केसीले ऐनका अन्य केही व्यवस्था संशोधन गर्न पटकपटक गरेको आग्रह सुनुवाइ नगरेको सरकारले निजी कलेज सञ्चालकको फाइदाका लागि भने फास्ट ट्र्याक बाट ऐन संशोधन गर्न खोजेको हो । अधिकांश कलेज सञ्चालक मन्त्री, सांसद, नेताका निकट रहेकाले विज्ञको सुझावविपरीत ऐन संशोधन गर्न लागिएको आयोगका एक उपसचिवले बताए । गतवर्ष पनि मापदण्ड नपुगेका कलेजमा भर्ना खोल्न तत्कालीन स्वास्थ्य राज्यमन्त्री उमेश श्रेष्ठले चलखेल गरेका थिए । कलेजको भर्ना रोकेको लगायत विषयमा प्रधानमन्त्री शेरबहादुर देउवाका सहयोगी भानु देउवाले समेत आयोग पदाधिकारीलाई पदबाट हटाउने चेतावनी दिएको स्रोत बताउँछ । आयोगका पदाधिकारी मापदण्डविपरीत भर्ना आह्वान गर्न तयार नभएपछि अन्ततः मापदण्ड पुगेका ३५ कलेजमा करिब १४ सय विद्यार्थी भर्ना भए । यसपटक नेपाल ऐन संशोधनमार्फत सय शय्या नभएका नर्सिङ कलेजमा समेत भर्ना आह्वान गर्न लागिएको शिक्षामन्त्री पौडेलले पुष्टि गरे । हजारौं विद्यार्थीले नर्सिङ पढ्न पाएका छैनन्, विदेश गएका छन्, उनले भने, विदेश जाने प्रवृत्ति रोक्न ऐन संशोधन प्रक्रिया अघि बढेको छ । आफ्नै अस्पताल नभए पनि कलेजले सरकारी अस्पतालमा विद्यार्थीको अभ्यास गराउन सक्ने उनले जनाए । सरकारले मेडिकल कलेज नहुँदा हजारौं विद्यार्थी चिकित्सा शिक्षा पढ्न विदेश गएको दाबी गरे पनि तथ्यांकमा त्यस्तो देखिँदैन । विगत दुई वर्षमा छात्रवृत्तिमा सहित १५ जनाले मात्र विदेश पढ्न जान अनुमति लिएका छन् । पीसीएल नर्सिङमा विद्यार्थीको चाप देखिए पनि मेडिकल शिक्षाको स्नातक तहमा कोटाअनुसार विद्यार्थी भर्ना नभएको तथ्यांक छ । गतवर्ष कोटा नपुगेपछि प्रवेश परीक्षाको नतिजा सार्वजनिक गर्ने पद्धति नै बदलेर पर्सेन्टाइल विधि लागू गरिएको छ । जसमा प्रवेश परीक्षा दिएका ५० प्रतिशत विद्यार्थीर् न्यून अंक ल्याए पनि अध्ययन गर्न स्वतः योग्य हुनेछन् । नर्सिङमा विद्यार्थीको आकर्षण रहे पनि बेरोजगारीको समस्या बढ्दै गएको आयोगका निर्देशक प्राडा रमेशप्रसाद आचार्य बताउँछन् । नर्सिङ पढ्न नपाएर विदेश गए भन्नु प्रायोजित हंगामा हो, उनले भने, नर्सिङको जनशक्ति आवश्यक छ, पढाइलाई निरन्तरता दिनुपर्छ । तर, धेरै जनशक्ति भएर काम नपाउने, भए पनि तलब नपाउने समस्या छ । सीटीईभीटीले पीसीएल नर्सिङ अध्यापन गराउन १ सय ९ निजी कलेजलाई सम्बन्धन दिएको छ । तीमध्ये ७४ वटा कलेजले आफ्नै अस्पताल नभएका कारण गतवर्ष विद्यार्थी भर्ना लिन पाएनन् । त्यसपछि निजी कलेज सञ्चालकसँगै मिलेर सीटीईभीटीका उपाध्यक्ष खगेन्द्रप्रसाद अधिकारी, सदस्यसचिव जीवनारायण काफ्लेलगायतले ऐन संशोधन गर्न लबिइङ गर्दै आएका थिए । नर्सिङ कलेज बन्द हुँदा मुख्य आम्दानीको स्रोत गुम्ने चिन्ता सीटीईभीटीका पदाधिकारी र कर्मचारीलाई छ । निजी कलेज सञ्चालकसमेत रहेका उपाध्यक्ष अधिकारीको कलेजले समेत आफ्नै अस्पताल नहुँदा विद्यार्थी भर्ना लिन पाएको छैन । ऐनले दुई वर्ष (२०७७ सम्म) भित्र अस्पताल निर्माण गर्न दिएको समयसीमा कुनै पनि कलेजले पूरा गरेका छैनन् । सीटीईभीटीबाट सम्बन्धन पाएका निजी कलेजको संस्था फोरम फर हेल्थ एन्ड टेक्निकल साइसेन्सका अध्यक्ष नेत्रराज चटौतलगायत पदाधिकारीले एक सय शय्याको अस्पताल निर्माण गर्न सम्भव नहुने प्रक्रिया दिँदै आएका छन् । धेरै कलेज बन्द भएर विद्यार्थी पढ्न वञ्चित भएपछि आयोग र स्वास्थ्य क्षेत्रका विज्ञले सरकारी अस्पतालमा अभ्यास गर्ने गरी स्थानीय तहलाई नर्सिङ कक्षा चलाउन अनुमति दिन सरकारलाई आग्रह गरेका थिए । तर सरकारले उक्त सुझाव सुनेको छैन । आयोगले २०७८ जेठमा चिकित्सा शिक्षा ऐन संशोधन गर्न सरकारलाई सिफारिस गरेको थियो । नर्सिङ कलेजको सय शय्याको आफ्नै अस्पताल चाहिने विषयमा संशोधन गर्न कार्यदलले भने कुनै सुझाव दिएको छैन । सय शय्याको अस्पताल चाहिने प्रावधान लहडको भरमा ऐनमा राखिएको होइन, आयोगका उपाध्यक्ष श्रीकृष्ण गिरीले भने, २०६५ सालदेखि नै सय बेड चाहिने कुरा उठ्दै आएको थियो, २०७५ मा मात्रै ऐनमा राख्न सकियो । विद्यार्थीलाई प्रयोगात्मक अभ्यास गर्ने आफ्नै अस्पताल नहुँदा पढाइको गुणस्तरमा असर पुग्ने उनको भनाइ छ । अहिले ऐन संशोधनको प्रक्रिया अघि बढेकोबारे आयोगलाई जानकारी नभएको उनले बताए । चिकित्सा शिक्षा सुधारका अभियन्ता डा केसीले विज्ञको सुझाव र आयोगको सिफारिसबिनै ऐन संशोधन गरेर आमजनताको स्वास्थ्यमा खेलबाड गर्न खोजिएको बताए । अर्का अभियन्ता डा जीवन क्षेत्रीले एउटा सरकारी अस्पतालमा ८९ वटासम्म कलेजका विद्यार्थीलाई अभ्यास गराएर नर्सिङ पढाइमा हुँदै आएको ठगीलाई निरन्तरता दिन लागिएको टिप्पणी गरे । सय बेडको अस्पताल चाहिने प्रावधान चिकित्सा शिक्षा ऐन बन्नुपहिलेकै निर्णय हो, कार्यान्वयन मात्र हुन सकेको थिएन, उनले भने, यो प्रावधान हटाए चिकित्सा शिक्षामा भयानक प्रतिगमन हुन्छ, राज्यले चिकित्सा शिक्षा सुधार गर्ने होइन, स्वार्थ समूहसँग घरीघरी घुँडा टेक्छ भन्ने पुष्टि हुन्छ । चिकित्सा शिक्षा ऐनले नर्सिङ अध्यापन गराउन शिक्षण संस्थाको आफ्नै सय बेडको अस्पताल चाहिने, एउटै शिक्षण संस्थाले बीएस्सी (स्नातक तह) र पीसीएल (प्रमाणपत्र तह) को नर्सिङ पठनपाठन गराउन नपाउने व्यवस्था गरेको छ । यो व्यवस्था हटाउन निजी कलेजसँगको मिलेमतोमा पटकपटक सरकारले नै प्रयास गर्दै आएको छ ।"
सेनाको कमान्ड संरचना कति प्रभावकारी ?,"(काठमाडौं)  नेपाली सेनाले एक वर्षअघि लागू गरेको थ्री प्लस वान (तीन जोड एक) कमान्ड संरचनाको कार्यान्वयन प्रभावकारी हुन सकेको छैन । छिटोछिटो संरचना परिवर्तन गरिएको र नेतृत्व पनि फेरिएको हुनाले कमान्ड संरचना कार्यान्वयनमा कठिनाइ भएको हो । नेपाली सेनाले २०७८ साउन १ देखि थ्री प्लस वान कमान्ड कार्यान्वयनलाई अघि बढाएको थियो । सेनाले ५ वर्ष अर्थात् २०८३ सम्ममा नयाँ संरचना लागू गर्ने गरी सरकारबाट स्वीकृत गराएको थियो । नयाँ संरचना तत्कालीन प्रधानसेनापति पूर्णचन्द्र थापाले कार्यान्वयनमा ल्याएका हुन् । संरचना कार्यान्वयनमा आएको एक महिनामै प्रभुराम शर्मा प्रधानसेनापति बने । थापाले बनाएको संगठन संरचनालाई प्रभावकारी रूपमा कार्यान्वयनमा लैजान शर्माका लागि चुनौतीका रूपमा रहेको छ । सेनाले भने जुनसुकै प्रधानसेनापतिको कार्यकालमा भए पनि संगठनसँग सम्बन्धित रहेकाले प्रभावकारी कार्यान्वयन गर्न काम भइरहेको जनाएको छ । २०७२ सालमा नयाँ संघीय संविधान जारी हुनुअघि ५ विकास क्षेत्रका आधारमा पाँच र उपत्यका पृतना गरी ६ पृतना थिए । संघीय संविधान जारीपछि तत्कालीन प्रधानसेनापति राजेन्द्र क्षत्रीले सेनालाई सात प्रदेश र एक उपत्यका पृतना कायम गरी पुनःसंरचना गरे । तर गत वर्ष थ्री प्लस वान संरचनामा राष्ट्रिय भूगोलको सुरक्षालाई केन्द्रमा राखेर नदीको बहावअनुसार पूर्व, मध्य र पश्चिममा तीन कमान्ड तथा काठमाडौं उपत्यकाको सुरक्षाको संवेदनशीलतालाई केन्द्रमा राखेर उपत्यका कमान्ड राखियो । कोसी नदीको बहावलाई आधार पारेर पूर्व कमान्ड रहेको छ । उक्त कमान्डको हेडक्वार्टर धनकुटामा छ । यस्तै, गण्डकी नदीको बहावलाई आधार मानेर मध्य कमान्ड राखिएको छ । उक्त कमान्डको हेडक्वार्टर पोखरामा छ । कर्णाली नदीको बहावलाई लिएर खडा गरिएको पश्चिम कमान्डको हेडक्वार्टर सुर्खेतमा छ । उपत्यका कमान्डको हेडक्वार्टर नारायणहिटीमा रहेको छ । नेपाली सेनामा झन्डै ९६ हजार सैनिक छन् । पृतनाको नेतृत्व गर्ने उपरथीहरूले नै अहिले कमान्डको नेतृत्व गरिरहेका छन् । तर पहिलो ती उपरथीलाई पृतनापति भनिन्थ्यो भने कमान्ड सेनापति भनेर सम्बोधन गरिन्छ । सेनाका प्रवक्ता नारायण सिलवालले लक्ष्यअनुसार ५ वर्षभित्रमै नयाँ संरचना लागू भइसक्ने बताए । यो नयाँ संरचना चरणबद्ध लागू हुने भन्ने थियो । केही लागू भइसके, केही हुन बाँकी छन् । केही भविष्यमा हुन्छन् । कमान्डको नेतृत्व गर्नेजस्ता काम तत्काल नै भइहाल्यो । नयाँ बनाउनुपर्ने काम भइरहेको छ, उनले भने, समायोजनको काम पनि भइरहेको छ । समीक्षा पनि भइरहेको छ । उनका अनुसार यसबीचमा दुई महानिर्देशनालयहरू (कल्याणकारी र वन तथा राष्ट्रिय निकुञ्ज) थपिएका छन् । प्रतिरक्षा विश्वविद्यालय निर्माण भइसकेपछि अर्को निर्देशनालय थपिनेछ । प्रवक्ता सिलवालले बटालियन, गुल्म नयाँ खडा हुने र त्यसमा आर्थिक दायित्वसहित भौतिक पूर्वाधार चाहिने बताए । दरबन्दी बढेको होइन, पुनःसंरचना मात्र गरिएको हो । कति आर्थिक भार बढ्छ भन्ने पनि वार्षिक योजनामा हुन्छ । त्यहीअनुसार काम हुन्छ, उनले भने । सैनिक स्रोतका अनुसार नयाँ कमान्ड संरचना लागू गर्न सहज छैन । तर पहिलेको नेतृत्वले अघि बढाइसकेकाले त्यसैमा अघि बढ्नुपर्ने अवस्था छ । तत्कालीन प्रधानसेनापति थापाले नयाँ कमान्ड संरचना कार्यान्वयना सहज होस् र पछि प्रश्न नउठोस् भनेर त्यति बेला बलाधिकृत रथी रहेका अहिलेका प्रधानसेनापति शर्मालाई संरचनाको सम्पूर्ण कामको जिम्मा दिएका थिए । एक बहालवाला सैनिक अधिकृतले नयाँ संरचना लागू गर्न नसक्दा संगठनमाथि नै प्रश्न खडा हुने भएकाले सैनिक मुख्यालयले कार्यान्वयनमा प्राथमिकता दिइरहेको बताए । पूर्वउपरथी विनोज बस्न्यात नेपाली सेनाजस्तो संवेदनशील संगठनको संरचना पटकपटक परिवर्तन हुनुलाई गलत मान्छन् । कमान्ड संरचनाले संगठनलाई थप बलियो बनाउनेभन्दा पनि अप्ठ्यारोमा पारेको देखिन्छ, उनले भने, अहिलेको राजनीतिक र भूराजनीतिक अवस्थालाई हेर्दा पहिलेकै विकास क्षेत्रअनुसारको संरचना भौगोलिक र प्रशासनिक हिसाबमा ठीक थिए । उनले बदलिँदो भूराजनीति र दुई छिमेकले नेपालका सीमा क्षेत्रमा गर्ने सुरक्षा व्यवस्थाका आधारमा नेपाली सेनाको संरचना परिवर्तन गरेको भए उचित हुने बताए । संरचना हेरफेर हुँदा हातहतियार, तालिम, भौतिक व्यवस्थालगायत विभिन्न पक्षमा संगठनलाई असर पर्छ, उनले भने ।"
माओवादीको दोधारे प्रवृत्ति,"सरकारले चुनावको मिति घोषणा गरेसँगै दलहरूलाई भागबन्डा मिलाउने चटारो छ । सत्ता गठबन्धनका पाँच दलमध्येको माओवादी केन्द्रलाई भने आफू कसरी माथि आउने भन्ने कुराले सताएको छ । २०७४ सालको निर्वाचनमा एमालेको साथ लागेर संसद्मा तेस्रो दल बन्न सफल माओवादी यसपालि कांग्रेसको काँधमा बसेर मलाई दोस्रो दल बन्ने गरी सिट दिन्छस् कि दिन्नस् भनिरहेको छ । आफ्नो पार्टीको विवादलाई वास्तै नगरी कांग्रेसले पनि माओवादीलाई ओत लाग्न दिएको छ । तर माओवादीले एमालेसँगको पुनः वाम एकताको कुरा गर्दै धाक लगाइरहेको छ । एमालेले पनि वाम एकता को रटान लगाइरहेको छ । तर यो साँच्चैको वाम एकता हो कि गठबन्धन भत्काउने चालबाजी थाहा छैन । यस्तो कुरालाई देखाएर माओवादीले भने, आफ्नो दुवै हातमा लड्डु छ भन्दै कांग्रेसलाई ठेलिरहेको छ । लगभग आधा कांग्रेस गठबन्धनको विपक्षमा रहँदारहँदै पनि नेतृत्वले पार्टी सञ्चालनमा भन्दा पनि गठबन्धन जोगाउन बढी ध्यान दिएका कारण माओवादीलाई फाइदा पुगेको हो । यसर्थ कांग्रेसको अहिलेको लचकतालाई सामान्य ठानेर माओवादीले आफूलाई ठूलो दल हुने प्रबल चाहना राख्दै गयो भने स्थानीय तहको जत्तिको हैसियत पनि नपाउन सक्छ । अर्कातिर सरकार निर्माणमा पहिलो र तेस्रो दलको भूमिका जति महत्त्वपूर्ण हुन्छ, जुन कुरा माओवादीलाई मज्जाले थाहा छ । त्यसैले सत्ता समीकरण आफूअनुकूल होस् भनेर माओवादी लागिपरेको देखिन्छ । माओवादीले कांग्रेसलाई यसैगरी पेल्न थाल्यो भने गठबन्धन भनिए पनि कांग्रेसले माओवादीलाई आन्तरिक रूपमा हराउने रणनीति अख्तियार गर्ने सम्भावना पनि देखिन्छ । सुजन देवकोटा, पालुङ्टार४, गोरखा"
झूटनीतिमा अल्झिएको बुढीगण्डकी,"सूर्यनाथ उपाध्याय र प्रकाश गौडेलको नीतिगत व्यवस्थाविपरीत बुढीगण्डकी लेखमा जलस्रोतको सदुपयोगबाट मुलुकलाई समृद्धिको उचाइमा पुर्याउने अथाह सम्भावना हुँदाहुँदै नीतिभन्दा शासकीय दन्तवजानले दुष्चक्र थपिएको यथार्थमाथि चर्चा गरिएको छ । बुढीगण्डकीबाट विद्युत् उत्पादन गर्न थुप्रै सरकार असफल भए । सन् १९७० को दशकदेखि ठेकेदार, साझेदार नपाउँदा पटकपटकको सरकारी निर्णय असफल भइरह्यो । केही अघि चिनियाँ ठेकेदारसँगको सम्झौता रद्द गरिएको थियो । अब आएर आयोजना आन्तरिक स्रोत परिचालन गर्ने गरी प्राधिकरणलाई जिम्मा लगाइएको छ । छिमेकीसँगको सहकार्यबाट विद्युत् उत्पादन गर्दा असीमित लाभ लिन सकिने विषयलाई पन्छाई बगेको पानीबाट भारतलाई मात्र फाइदा हुने कार्ययोजना बन्नु दुःखद छ । अमेरिका र क्यानडाबीच कोलम्बिया नदीबाट बराबर फाइदा लिने जलउपयोग कार्यक्रम, अफ्रिकामा सेनेगल नदीका तीन तटीय राष्ट्रहरू माली, सेनेगल र मौरिटानिया सबैलाई फाइदा हुने सम्झौता भएको, धनी ब्राजिलले छिमेकी निर्धन देश पाराग्वेसँगको सहकार्यबाट दुई देशबीच बग्ने नदीबाट १३,००० मेगावाटभन्दा बढी विद्युत् उत्पादनका साथै जलउपयोगबाट अर्थतन्त्र उकासेको अद्भुत नमुनादेखि हाम्रा योजनाकार बेखवर छन् । उल्टो बृहत्तर जलउपयोग नीतिको बेवास्ता गर्दै झूटनीति, लुटनीति, स्वार्थमा अल्झिरहेका छन् । भुवनेश्वर शर्मा, चन्द्रागिरि२, काठमाडौं"
नेपाली चिया जोगाऔं,"भारत नेपालको मित्र देश हुँदै होइन, नभए मित्रले आफ्नो मित्रलाई कहिल्यै अप्ठ्यारोमा पार्छ ? भारतले जहिले पनि नेपालको विवशताको फाइदा उठाउने काम मात्रै गर्छ । रमेश भट्टराई"
जिजीविषाले जोगाएको छिमेकी देश !,"भूराजनीतिक भुमरीब्रिटिस भारतको पश्चिमी सरहदमा पाकिस्तान स्थापित गर्नुपर्ने सबभन्दा स्पष्ट र सशक्त आवाज इन्डियन मुस्लिम लिगको इलाहाबाद सत्रका अध्यक्ष एवं अविभाजित भारतका प्रसिद्ध कवि, राजनीतिकर्मी तथा चिन्तक मुहम्मद इकबालले उठाएका थिए । त्यस परिकल्पनाभित्र बंगाल एवं भारतका अरू भागका मुसलमानहरूका लागि ठाउँ थिएन । सुरुमा बेलायतका रणनीतिकारहरूलाई त्यस्तो प्रस्तावना मन परेको पनि हुन सक्छ । भारतीय उपमहाद्वीपको सुरक्षाका लागि तत्कालीन सोभियत संघसँगको सिमानानजिक तथाकथित लडाकु नस्ल (मार्सियल रेसेज) बाहुल्यको राज्य स्थापना गर्नु सामरिक तवरले उपयोगी ठहरिन सक्दथ्यो । मुसलमान र दलितहरूका दाबीलाई देखाएर भारतको स्वतन्त्रता अभियानलाई कमजोर गर्ने रणनीतिले पनि काम गरेको हुन सक्छ । समयक्रममा पाकिस्तानको गठन भारतीय मुसलमानहरूको उल्लेख्य हिस्साको माग बन्न पुग्यो र बंगाललाई त्यस परिकल्पनाबाहिर राख्न सक्ने अवस्था रहेन । सन् १९४० को दशकसम्म आइपुग्दा एकातिर हिन्दु महासभाका सेठसाहूकारहरूको धर्मकेन्द्रित राज्यको अभिलाषा एवं अर्कातिर मुस्लिम लिगसँग जोडिएका जागिरदार तथा जमिनदारहरूको आफ्नो आधिपत्य कायम राख्ने चिन्ताबीचको द्वन्द्वमा अविभाज्य भारतको प्रस्तावना कमजोर बन्न पुगेको थियो । पाकिस्तानका केही अध्येताका अनुसार, जिन्नाले केही गरी आफ्नो मागलाई संघीयतामा सीमित गरेका भए उनीभन्दा कठोर मुसलमान नेतृत्व सतहमा आउने परिस्थिति बनिसकेको थियो । शीतयुद्धको वातावरण बन्दै गर्दा नयाँ राष्ट्रलाई आफ्नो कित्तामा राख्ने बेलायत र अमेरिकाको संयुक्त प्रयत्नलाई अस्वाभाविक मान्न पनि मिल्दैन । अंग्रेजीका तीन ए आद्यक्षरमध्ये अल्लाहपछि पाकिस्तानको परिकल्पनामा अमेरिका सम्भवतः आर्मीभन्दा पनि पहिले छिरेको हुन सक्दछ ।भारतीय प्रधानमन्त्री नेहरू समाजवादी विचारधाराबाट प्रभावित थिए । गुट निरपेक्षताको आवरणमा उनले नवस्वतन्त्र मुलुकहरूको अगुवाइ गर्ने महत्त्वाकांक्षा राखेका थिए । अमेरिकाका तुलनामा उनलाई सोभियत संघको निकटता अपेक्षाकृत कम क्षोभक लाग्दथ्यो । अमेरिकी अधिकारीहरूलाई समेत नेहरूको कश्मीरी पण्डितजस्तो शुद्धता एवं बेलायती पाराको बुद्धिमत्ता कत्ति पनि मन पर्दैनथ्यो । उनका तुलनामा पाकिस्तानका सैनिक अधिकारीहरू ठाडो भए पनि स्पष्टवादी देखिन्थे । भूरणनीतिक हिसाबले पनि पश्चिम एसिया एवं मध्य एसियामा पहुँच पुर्याउनका लागि पश्चिम पाकिस्तान उपयुक्त थियो भने दक्षिणपूर्वी एसियामा अमेरिकी वर्चस्वको रेखदेख गर्न पूर्वी पाकिस्तान उपयोगी ठहरिन सक्दथ्यो । भारतचीन सीमा संघर्ष समयावधिको अपवादबाहेक अन्तर्राष्ट्रिय मञ्चमा अमेरिकीहरू निरन्तर पाकिस्तानको पक्षधर रहँदै आएका छन् । सन् १९६० को दशकमा पाकिस्तानको अर्थतन्त्रलाई उकास्नमा कोरियाली युद्धको रहलपहलले पनि योगदान पुर्याएको हुन सक्दछ । प्रजातन्त्रको मन्त्र जतिसुकै जप्ने गरेका भए पनि अमेरिकीहरू पनि आफ्ना असामी राज्यमा बलियो सत्ता अर्थात् निरंकुश शासक नै मन पराउने गर्दछन् ।संयुक्त राज्य अमेरिकासँग पारस्परिक रक्षा सम्झौतामा हस्ताक्षर गरेर पाकिस्तान सन् १९५४ मै दक्षिणपूर्वी एसिया सन्धि संगठन अर्थात् सिटो भनिने सामरिक समूहको सदस्य भइसकेको थियो । सन् १९५९ मा बग्दाद प्याक्ट बाट इराक बाहिरिएपछि पाकिस्तान अमेरिकी नेतृत्वको मध्यपूर्वी एसियाकेन्द्रित मध्य सन्धि संगठन अर्थात् सेन्टो भनिने सैनिक गठजोडको पनि सहभागी भयो । स्वाभाविक हो, सैन्य संस्थापनको प्रधानताले गर्दा पाकिस्तानका सुरक्षा संयन्त्रहरू जति धेरै बलिया हुँदै गए, त्यहाँको नागरिक प्रशासन एवं विकास अभियान त्यति नै कमजोर बन्दै गयो । एउटा अनौपचारिक अध्ययनअनुसार सन् १९६० र सन् २०१२ बीच पाकिस्तानले कम्तीमा ७३१ अर्ब डलर वैदेशिक सहयोग प्राप्त गरेको थियो र त्यसमध्ये बढीमा १० प्रतिशत मात्र आर्थिक विकास एवं सामाजिक रूपान्तरणका लागि लगानी गरिएको थियो । सन् १९७१ पछि जुल्फिकार अली भुट्टो नागरिक प्रशासनमा सैन्य प्रधानता घटाउने जोखिम उठाउन सक्दथे । तर, उनले घाँस खाएर भए पनि इस्लामिक परमाणु बम बनाउने जिद्दीले गर्दा सेनाको शरण पर्न बाध्य भएर अन्ततः आफ्नो ज्यानसमेत जोगाउन सकेनन् ।अल्लाह, आर्मी र अमेरिकाको संयुक्त प्रमुखतालाई सबभन्दा बलियो बनाएको भने अफगानिस्तानमा सोभियत संघको उपस्थितिको कालखण्ड (सन् १९७९१९८९) ले हो । त्यसबीच सन् १९७७ देखि सन् १९८८ सम्म जनरल जिया उल हकले शासन गरेका थिए । आफ्नो अणु बम परियोजनाका लागि पश्चिम एसियाका शेखहरूसँग आर्थिक स्रोत जुटाउन इस्लामीकरण अभियानलाई प्रधानमन्त्री भुट्टोले नै सुरु गरिसकेका थिए । जनरल जियाले त्यसलाई गति दिए । मुजाहिद्दिनबाट अलकायदा हुँदै तालिवानसम्मका लडाकाहरू जनरल जियाको शासनकालमा अफगानिस्तानविरुद्ध सञ्चालित जिहादको भ्रूणबाट जन्मिएका हुन् । चीनसँगको सम्बन्ध सुधार एवं सोभियत संघलाई ध्वस्त गर्ने अभियानमा सघाएकाले गर्दा अमेरिका अहिले पनि पाकिस्तानको सुरक्षा संयन्त्रलाई त्यस देशको प्रमुख खेलाडी मान्दछ । लगभग त्यस्तै निर्क्योल चीनको पनि हो । यस्ता सबै गन्जागोलबीच परिश्रमी पाकिस्तानीहरू विप्रेषण पठाउँछन्, देशभित्रै पनि दिनरात नभनी खट्छन् । शासकीय सम्भ्रान्त हुन्डीमार्फत तिनको कमाइ विदेशमा लगेर थुपार्छन् । विदेशमा रहेका पाकिस्तानीहरू दिक्दार भएर भन्छन् पाकिस्तान अहिलेभन्दा धेरै राम्रो हुन योग्य छ ! त्यो चाहना पूरा होस्, पाकिस्तानी अवामलाई ७५ औं जश्ने आजादी को हार्दिक शुभकामना !"
अवसरवादको राजनीति,"न्यून सकारात्मक संकेतस्थानीय निर्वाचन सम्पन्न गर्नु, नागरिकतासम्बन्धी संशोधन विधेयक ल्याउनु, एमसीसी पारित गराउनु सरकारका उपलब्धि हुन् । कोभिडविरुद्धको भ्याक्सिन अभियान पहिले नै सुरु भएको भए पनि सरकारले जस लिने उपाय रच्यो, ठीकै छ । एमसीसी पारित हुँदा नागरिकमा छाएको खुसी सकिन नपाउँदै स्टेट पार्टनरसिप प्रोग्राम (एसपीपी) ले आम नागरिकमा असहजता ल्यायो । नेपाल कता जान लागेको हो, सरकारले स्पष्ट पार्न सकेन । सरकारले यी दुवै विषयलाई आम नागरिकसमक्ष स्पष्ट पार्न आवश्यक पनि ठानेन ।सत्ताप्राप्तिपछि गाउँ नजानु, सिंहदरबार र बालुवाटारलाई मात्रै देश ठान्नु अनि भुइँमान्छेका कुरा नसुन्नु कांग्रेसी नेताहरूको पुरानै रोग हो । जनतासँग जोडिने काम भने सरकारले गर्न सकेन । यो वर्ष पनि किसानका समस्या ज्युँका त्युँ रहे । समयमै मलखाद उपलब्ध भएन । कृषिमा लगानी र आधुनिकीकरण, गुणस्तरीय शिक्षा र स्वास्थ्य, आम नागरिकका जनजीविकाको सवाल, बजार मूल्य नियन्त्रण तथा रोजगारी सिर्जना गर्नेजस्ता विषयमा सरकार उदासीन देखियो । राजनीतिक स्थिरता, सुशासन, भ्रष्टाचारमुक्त नेतृत्व नेपाली नागरिकको चाहना र मुलुकको आवश्यकता हो । त्यसबाट मात्रै आर्थिक उन्नयन, दिगो विकास र अमनचैनको ढोका खुल्छ । वर्तमान अवस्था र शैलीले त्यो चाहना अधुरै हुने देखिन्छ । मुलुकमा राजनीतिक अस्थिरता कायम छ । संघीय लोकतान्त्रिक गणतन्त्रसम्म आइपुग्दा त्यसको अनुभूति आम नागरिकमा हुन सकेको छैन । त्यो दिन नेपाली कांग्रेसले सक्नुपर्ने थियो, तर सकिरहेको छैन ।अन्तमा, यहाँ नेतृत्वको आडमा रहेकाहरूले राज्य संयन्त्रलाई कमाइ खाने भाँडो बनाउँदै त्यहीँ टिकिराख्न खोज्ने नियतिले समस्या निम्त्याएको हो । राजनीतिक दलहरू थोरै संख्यामा रहेको र इमानदार नेतृत्व सत्तामा पुगेको मुलुकले विकास गरेको र लोकतन्त्र सुदृढ बनाएको पाइन्छ ।हाम्रो राजनीतिक प्रणाली कमजोर छैन । कमजोर छ त सोच र कार्यशैली । यहाँको नेतृत्वमा एकपटक सत्तामा रहेपछि आफू नै सबै हुँ भन्ने सोचले समस्या निम्तिएको हो । त्यही आभास अहिले हुँदा र आफ्ना कुरा विदेशीसँग राख्दा पद खतरामा पर्छ भन्ने सोचले ग्रस्त हुँदा मुलुक विकासको चरणमा प्रवेश गर्न नसकेको हो । र, आम नागरिकमा निराशा पैदा भएको हो ।नेपाल लामो समयदेखि राजनीतिकलगायत सबै प्रकारका अस्थिरताबाट प्रताडित मुलुक हो भन्दा अन्यथा हुँदैन । तत्कालीन नेकपा सरकारले दुई तिहाइनजिकको बहुमत प्राप्त गरी बनाएको सरकारबाट मुलुकमा राजनीतिक स्थिरता कायम हुने र समृद्धिको दिशामा बढ्ने अपेक्षा नागरिकले गरेका थिए । नागरिक गलत ठहरिए । मुलुकमा दण्डहीनता र भ्रष्टाचार व्याप्त छ । कमिसनखोरलाई कारबाही होइन, पुरस्कृत गरिने शैली नेतृत्वको छ । अख्तियार दुरुपयोग अनुसन्धान आयोग छ कि छैन भन्ने अवस्था अहिले छ । राजनीतिक स्थिरताबाटै राष्ट्रको पहिचान बन्नुका साथै समाजको एकीकरण र राष्ट्रिय एकता सम्भव हुन्छ । राजनीतिक स्थिरताबाट आर्थिक र सामाजिक क्षेत्रको उच्च स्तरको प्रगति सम्भव हुन्छ । दण्डहीनता अन्त्य गरी नेपाली कांग्रेस नेतृत्वले सामूहिक निर्णयमा अघि बढ्दै मुलुकलाई अघि बढाउन अब ढिलाइ गर्न हुँदैन । अब छलछामको राजनीति चल्दैन ।नेपालमा २००७ सालपछि धेरै संविधान लेखिए र धेरै निर्वाचन भए पनि ती सबैको वैधानिकता स्थापित हुन नसक्दा बीचैमा समाप्त भएको भुल्नु हुँदैन । अल्लारेपन देखाएर अवसरवादको राजनीतिमा लाग्न हुँदैन । राजनीतिक अस्थिरता सबै प्रकारका अस्तव्यस्तताको जननी हो । यसको निराकरण गर्दै दिगो शान्ति, स्थिरता, सुशासन र समृद्ध मुलुकको परिकल्पना गरेर अघि बढ्न ढिलाइ गर्न हुँदैन ।"
साना विद्यार्थीलाई जीवनजगत्,"साताका पाँच दिन कक्षाकोठामै पढाए पनि शुक्रबारका दिन, पानी नपरेका बेला, यूकेजीका विद्यार्थीलाई मैले आफ्नो कौसीखेती अवलोकन गराउँदै आएकी छु । वर्षायाममा करेसाबारीभन्दा कौसीमा मौसमी तरकारीसहित फलफूल बढी सप्रने गरेकाले पनि कौसीखेती अवलोकन बढी फलदायी हुने गरेको छ । कौसीखेती घुमेपछि विद्यार्थीहरू तरकारीहरूका नाम भन्न, आफूलाई मन पर्ने तरकारी र फलफूलको चित्र बनाउन उत्साहित हुन्छन् । उनीहरूलाई तरकारी र फलफूलको महत्त्व बुझाउँदा तरकारी नखाने विद्यार्थीहरू पनि अब त म पनि तरकारी खान्छु भन्न थाल्छन् । कहिलेकाहीँ अवलोकनपछि घर जाने बेला उनीहरूलाई मैले उपहारस्वरूप तरकारीको बिरुवा दिने गरेकी छु । यसरी आफूले दैनिक खाने तरकारी र फलफूल देखेर कतिपयले मेरो घरमा पनि छ नि यस्तो तरकारीबारी भन्ने गर्छन् । यस्तै कतिपय भन्छन्, अब त म पनि बाबामम्मीलाई पनि भन्छु यस्तै तरकारीबारी बनाउन ।सबैजसोका घरका कौसी र करेसाबारीमा तरकारी र फलफूल लगाउने गरिएकै हुन्छ तर अधिकांश साना विद्यार्थीलाई यसबारे त्यति थाहा हुँदैन या भनौं अभिभावकहरूले पनि यसको महत्त्व बुझाउने गरेका हुँदैनन् । तरकारी तथा फलफूलबारे पढाउने मात्रै होइन, महत्त्व पनि बुझाइदिनुपर्ने हुन्छ । अफसोस, सैद्धान्तिक ज्ञान मात्र बाँड्दै आएका अधिकांश शिक्षकका कारण विज्ञान विषय साना विद्यार्थीका लागि हाउगुजी बन्ने गरेको छ । विज्ञानको व्यावहारिक ज्ञानले विद्यार्थीलाई जिज्ञासु बनाउँछ । पूर्वप्राथमिक र प्राथमिक तहका विद्यार्थीहरूलाई विज्ञानप्रति कौतूहल जगाउन शिक्षक र विद्यालय व्यवस्थापनले अतिरिक्त समय र अर्थ खर्चिनुपर्ने हुन्छ । पूर्वप्राथमिक र प्राथमिक तहका विद्यार्थीलाई विज्ञानको सैद्धान्तिक ज्ञानले मात्र पुग्दैन, उनीहरूको सिकाइ पूरा गर्न व्यावहारिक ज्ञान अपरिहार्य हुन्छ ।तल्लो तहमा विज्ञानको व्यावहारिक ज्ञान नपाएका कारण माथिल्लो कक्षा पुग्दानपुग्दै अधिकांश विद्यार्थीलाई यो विषय झ्याउ लाग्न थाल्छ । मेरा आफ्नै छोराछोरीले पनि स्कुले जीवनमा विज्ञानको व्यावहारिक ज्ञान पाएनन् । छोराले वैज्ञानिकहरूले गरेका अनुसन्धानबारे हामीले किन पढ्ने, हामीले त नयाँनयाँ काम पो गर्ने हो त भन्ने गर्थ्यो । हुन त अधिकांश अभिभावकको चाहना आफ्ना छोराछोरीले स्कुले शिक्षापछि विज्ञानमा उच्च शिक्षा हासिल गरून् भन्ने हुन्छ तर तीमध्ये अधिकांशले सन्तानले विद्यालयमा विज्ञानको व्यावहारिक ज्ञान कस्तो पाइरहेका छन् भन्नेबारे त्यति चासो भने लिँदैनन् । पढेलेखेकै अभिभावकहरूको चासोचिन्तामा विज्ञान नपरेपछि यसका विषय शिक्षकहरूले पनि विद्यार्थीहरूलाई व्यावहारिक ज्ञान दिन आवश्यक ठान्दैनन् । त्यसो त प्रायः विद्यालय व्यवस्थापनले समेत यी र यस्ता विषयमा त्यति चासो लिँदैनन् । अधिकांश विषय शिक्षकको ध्याउन्न पनि विज्ञानलाई कसरी रुचिकर बनाउनेभन्दा पनि कहिले पाठ सिध्याउने भन्नेतिर हुन्छ । शिक्षकको यस्तो व्यवहार र निष्क्रिय शिक्षण सिकाइको दूरगामी प्रभाव विद्यार्थीको सिकाइमा पर्छ । साना विद्यार्थीहरूलाई जसरी पढाए पनि केही फरक पर्दैन भन्ने मनोविज्ञानबाट माथि उठ्न नसकेका कारण विज्ञान शिक्षकले व्यावहारिक ज्ञान दिन कन्जुस्याइँ गरेको देखिन्छ । यसो हुनुमा विज्ञान विषयका शिक्षकहरू स्वयंले पनि स्कुले जीवनमा व्यावहारिक ज्ञान पाएका हुँदैनन् । स्कुले जीवनमा बुझेरभन्दा पनि घोकेर विज्ञान पढ्ने कतिपयले स्कुले शिक्षापछि केही वर्ष विज्ञान पढ्छन् र कालान्तरमा संकाय नै बदल्छन् । कतिपयले पढाइ नै छाड्छन् । यसरी स्कुल पढ्दापढ्दै मात्र हैन, उच्च शिक्षा हासिल गर्दागर्दै पढाइ छाड्ने थुप्रै कारणमध्ये विज्ञान विषयको निष्क्रिय शिक्षण सिकाइ पनि एक हो भन्ने अध्ययनले औंल्याएको धेरै भयो । विकसित मुलुकहरूमा शिक्षाका सरोकारवालाहरूले विज्ञान विषयलाई मात्र हैन, समग्र शिक्षालाई नै मानिसको जीवन र जगत्सँग कसरी जोड्ने भनेर अध्ययनअनुसन्धान गर्दै आएका छन् भने हामीकहाँ त्यस्तो अभ्यासको पूर्णतया कमी छ । स्कुले शिक्षा भनेको विद्यार्थीले आफ्नो जीवनको लक्ष्य निर्धारण गर्ने अवसर हो भन्नेबारे वर्तमान शिक्षाका सरोकारवालहरू अनभिज्ञजस्तै देखिन्छन् ।पछिल्लो समय त बालमनोविज्ञानका कुरालाई चटक्क बिर्सेर साना विद्यार्थीहरूलाई जसरी पनि पढाउनैपर्छ भन्ने मनोविज्ञानले अधिकांश शिक्षक ग्रस्त छन् । यसरी विज्ञान पढाइको अवैज्ञानिक सुरुवातले साना विद्यार्थीहरूको प्रारम्भिक शिक्षणसिकाइ नै हलुवामा बालुवा मिसिएसरह भएको छ । अधिकांश शिक्षक स्वयं पनि बालविज्ञानका आधारभूत कुराबारे अनभिज्ञजस्तै छन् । त्यसैले उनीहरूमा यस्तो मनोवृत्तिको विकास हुँदै गएको देखिन्छ । हुन त शिक्षकहरूमा यस्तो मनोवृत्ति विकास हुनुमा अभिभावकहरू पनि जिम्मेवार देखिन्छन् । किनभने निजी विद्यालयका अधिकांश अभिभावक स्वयं पनि आफ्ना छोराछोरीले बढीभन्दा बढी लेखपढ गरून् भन्ने चाहन्छन् । अभिभावकहरूको यस्तै अति चाहनालाई पूरा गर्न शिक्षकहरू कम्मर कसेर लागिपरेका देखिन्छन् ।यस्तै कतिपय कारणले गर्दा पनि विज्ञानलाई जीवन र जगत्सँग जोड्न सकिएको छैन । पूर्वप्राथमिक र प्राथमिक तहका बालबालिकाको शिक्षणसिकाइमा व्यावहारिक शिक्षाले महत्त्व नपाएकै कारण विज्ञान मात्र हैन, अरू विषय पनि रुचिकर बन्न सकेका छैनन् । हुन पनि हो, औपचारिक शिक्षाको प्रारम्भिक खुड्किलो अर्थात् पूर्वप्राथमिक तथा प्राथमिक तह भनेका ज्ञान निर्माण गर्ने प्रारम्भिक अवस्था हुन् जसका लागि अभिभावकले घरमा र शिक्षकले विद्यालयमा सहजकर्ताको भूमिका निर्वाह गर्नुपर्छ ।विद्यार्थीहरूलाई सानैदेखि बारी गोडमेल गर्ने सीप पनि सिकाउन सके माटोसँगको सामीप्य बढ्छ । विद्यार्थी जीवनमा माटोसँग सामीप्य बढाउन विज्ञान विषयको सक्रिय शिक्षण सिकाइले महत्त्वपूर्ण भूमिका खेल्छ । प्राथमिक तहका विद्यार्थीलाई विद्यालयमा मात्र हैन, घरमा पनि अभिभावकहरूलाई कौसी र करेसाबारीमा सघाउन शिक्षकहरूले अभिप्रेरित गर्न सके सानै उमेरमा बोटबिरुवा हुर्काउने सीपको विकास हुन्छ । सहरबजारमा हुर्किरहेका सानाठूला विद्यार्थीहरू अहिले मोबाइल र टीभीमा घण्टौं समय बिताउने गरेका छन् । यस्ता विद्यार्थीहरूको समयलाई सदुपयोग गर्न पनि विज्ञान विषयका शिक्षकहरूले व्यावहारिक शिक्षा दिन अपरिहार्यजस्तै देखिएको छ । यसो हुन सके उनीहरूलाई विज्ञान हाउगुजी हैन, ज्ञान निर्माणका लागि चाहिने अति आवश्यक विषय बन्न पुग्छ । यसरी विज्ञानको अपरिहार्यतालाई विषय शिक्षकले बुझ्न सके मात्र यसलाई जीवन र जगत्सँग जोड्न सकिन्छ ।"
खेतीपातीमा चराको साथ,"सन् १९५८ मा माओ त्सेतुङले चीनमा भँगेरा सखाप अभियानको घोषणा गरे । अन्नबाली नोक्सान गरेको ठानेर चालिएको यो अभियानमा ६० करोडभन्दा बढी भँगेरा मारिएको बताइन्छ । बिडम्वना भँगेरा सखाप पारेपछि त्यहाँको कृषि उत्पादन झन् घट्यो । भँगेराले अन्न मात्र खाँदैनथे, किराफट्याङ्ग्रा पनि खान्थेँ । भँगेरा नहुँदा सलह र अन्य हानिकारक किराको संख्या ह्वात्तै बढ्यो फलस्वरूप अन्न कम भयो, भोकमरी झन् बढ्यो र यसैका कारण डेढ करोडभन्दा बढी मानिसले ज्यान गुमाएको चिनियाँ सरकारको तथ्यांक छ । सन् १९६० मा माओले यो अभियान फिर्ता लिए र कृषि उत्पादन दिगो राख्न भँगेराको पनि आवश्यकता महसुस गरी जोगाउन अपिल गरे । तर, चीनमा भँगेरा लगभग लोप भइसकेको थियो । यो अभियानबाट एउटा प्रजाति लोपोन्मुख मात्र भएन, सन्तुलित पर्यावरण नै खलबलियो, लाखौं मानिस भोकले मर्नुपर्यो, चरा मार्ने र खाने प्रचलन पनि व्यापक भयो । स्न १९३२ मा अस्ट्रेलियाको सैनिकलाई इमु चरा मार्न निर्देशन दिइयो । किसानको खेती जोगाउन भन्दै हजारौं इमु मारियो । तर मान्छेले आक्रमण गरेकोमा रिसाएका इमुले किसानको झन् धेरै अन्नबाली नोक्सान मात्र गरेनन्, सन्तान उत्पादन क्षमतासमेत बढाए । पछि अस्ट्रेलिया सरकारले इमु मार्ने निर्णय फिर्ता लियो, सेनाको हार भयो । त्यस्तै औद्योगिक कृषि मलको अविष्कार भइनसकेको अठारौं शताब्दीमा चराको दिसा सबैभन्दा उत्तम मल मानिन्थ्यो र व्यापक प्रयोग गरिन्थ्यो । खासगरी समुद्री तटमा लाखौंको संख्यामा रहने चराको बिष्टा (गुवानो) को स्वामित्वका लागि देशहरूबीच लडाइँ नै भयो । सन् १८६४ मा पेरुभिएन टापुमा थुप्रिएको गुवानोका लागि स्पेनको पेरु, इक्वेडर र बोलेभियासँग युद्ध भएको इतिहास छ । यस्ता दृष्टान्तबाट चरा र कृषि पर्यावरण परिपूरक हुन भन्ने थाहा हुन्छ । चरा मात्र होइन माहुरी, पुतली, माकुराजस्ता किरादेखि चरनमा रमाउने ठूला जनावरसम्म कृषि प्रणालीका सारथि हुन् । तर पछिल्लो समय कृषिको व्यापक आधुनिकीकरण र व्यवसायीकरणसँगै यसका परम्परागत प्राकृतिक प्रणालीहरू खलबलिँदै छन् । विश्वको करिब ३८ प्रतिशत जमिनमा खेती गरिन्छ, मान्छेले छिटोभन्दा छिटो ठूलो परिणाममा उत्पादन गर्नेतिर मात्र ध्यान दिँदा कृषि पर्यावरणले आफ्नो प्राकृतिक स्वरूप, गुणस्तर र दिगोपन भने गुमाउँदै गएको छ । बर्डलाइफ इन्टरनेसनलका अनुसार विश्वमा चरा लोप हुँदै जानुको एउटा प्रमुख कारण आधुनिक कृषि प्रणालीको तीव्र विकास हो । विश्वमा पाइने ११ हजारभन्दा बढी प्रजातिका चरामध्ये करिब १५ सय प्रजाति लोपोन्मुख अवस्थामा छन्, जसमध्ये ७४ प्रतिशत प्रजाति बदलिँदो खेती प्रणालीको प्रत्यक्ष मारमा परेका छन् । कृषि क्षेत्रको विस्तारका कारण प्राकृतिक वातावरण नासिँदा चराको बासस्थान पनि हराएको छ । चिया, कफी, उखुजस्ता एकै जातका बालीनालीको खेती गरिँदा धेरै चरालाई सुहाउँदो आहार र उपयुक्त बासस्थान उपलब्ध हुँदैनन् । रासायनिक विषादीको व्यापक प्रयोग भएका खेतका कृषि उपज र किरा खाँदा चराको श्वासप्रश्वासमा समस्या आउने, स्नायु प्रणालीमा असर पर्ने, तौल घट्ने र प्रजनन नहुने विभिन्न अध्ययनले देखाएका छन् । संयुक्त राज्य अमेरिकामा मात्र हरेक वर्ष ६ करोड ७० लाख चरा रासायनिक विषादीको प्रयोगका कारण मर्ने र करिब ६० करोड चरा प्रभावित हुने वैज्ञानिकहरू बताउँछन् । डीडीटीजस्तो विषादीका कारण शाही बाज र अन्य सिकारी चराहरूको अन्डाको बोक्रा पातलो भएर प्रजनन असफल हुनु अहिले ठूलो चुनौती बनिरहेको छ । बसाइँसराइ गर्ने चराहरू विषादीका कारण तौल कम भई कमजोर हुँदा गन्तव्यसम्म उडान भर्न र स्नायु प्रणालीमा असर पर्ने हुँदा गन्तव्यसम्म पुग्ने बाटो पहिचान गर्न पनि सक्दैनन् । कृषिको तीव्र व्यावसायीकरणसँगै चराहरू घट्दै गएका छन् । संयुक्त राज्य अमेरिका र क्यानडामा सन् १९६६ देखि २०१३ सम्मको अध्ययनमा कृषि क्षेत्रमा बस्ने चराको संख्या ७४ प्रतिशतले घटेको छ । युरोपमा पनि सन् १९८० को दशकदेखि खेतबारीमा पाइने चराको संख्या ५७ प्रतिशतले कम भएको छ । युरोप र एसियाका खेतबारी र सँगैको सिमसार क्षेत्रमा बस्ने भँगेरा आकारको बगालेबगेडीको संख्या पनि स्न १९८० देखि २०१३ सम्म ९० प्रतिशतभन्दा बढीले घटेको छ । युरोपका खेतबारीमा पाइने तामे ढुकुर प्रजातिको संख्या गत १५ वर्षमा ४९ प्रतिशतले कम भयो । नेपालमा पाइने ८ सय ९० प्रजाति चरामध्ये करिब २१ प्रतिशत कृषि क्षेत्रमा बस्छन् र त्यसमा पनि विश्वमै दुर्लभ चराका ४३ प्रजातिमध्ये करिब आधा प्रजाति कृषि क्षेत्रमा निर्भर छन् । कान्लामा गुँड बनाउने संसारको सबैभन्दा अग्लो चरा सारस हुन् वा खेतहरू बीचका अग्ला रूखमा गुँड बनाउने गरुड, गिद्ध वा जाडोयाममा मंगोलियाबाट हाम्रो खेतबारीमा आउने पाहुना बगालेबगेडी, यी सबै लोपोन्मुख छन् । नेपालको कृषि क्षेत्रमा निर्भर चराको अवस्था र तिनले भोगिरहेका चुनौतीका विषयमा विद्यावारिधि गर्नुभएका हेमबहादुर कटुवालको हालैको अनुसन्धानमा सुनसरी, सर्लाही, चितवन तथा कपिलवस्तुका कृषि क्षेत्रमा २०१ प्रजातिका चरा पाइने र तीमध्ये ९ प्रजाति विश्वमै दुर्लभ रहेको अनि २६ प्रजाति राष्ट्रिय रूपमा संकटापन्न अवस्थामा रहेको तथ्य पाइन्छ । रोचक त, वन र नदीको बहाव क्षेत्रमा भन्दा कृषि क्षेत्रमा चराको प्रजाति र संख्या बढी देखिएको छ । यो अध्ययनमा तराईमा विभिन्न बालीको मिश्रित तथा बीचबीचमा रूखहरू भएका खेतमा चराहरूको विविधता र संख्या बढी पाइएको छ । बहुवर्षीय बालीले भन्दा मौसमअनुसार लगाइने फरकफरक खेतीले धेरै चरालाई आकर्षित गर्ने देखिएको छ । अध्ययनमा उखु खेती पनि गरिएका क्षेत्रमा प्रजाति बढी पाइने र धान खेतमा संख्यात्मक हिसाबले धेरै चरा पाइने उल्लेख छ । कटुवालकै अर्को अध्ययनमा तराईका ७ सय ४३ किसानमध्ये ६३ प्रतिशतले चरालाई मन पराएको र चराले उनीहरूलाई कुनै न कुनै रूपमा फाइदा पुर्याएको बताएका छन् । यसले के देखाउँछ भने, हाम्रो मिश्रित बालीको खेती गर्ने, मौसमअनुसारका फरकफरक बाली लगाउने, खेतका बीचमा रूखहरू पनि जोगाउने परम्परागत खेती प्रणाली अत्यन्तै पर्यावरणमैत्री, सन्तुलित र दिगो छ । तर कटुवालको अध्ययनले यसको बदलिँदो र बिग्रँदो पाटो पनि उजागर गरेको छ । पछिल्ला दिनहरूमा खेतीयोग्य जमिनमा जथाभावी र मनोमानी तवरले घर, बाटो बनिरहेका छन्, बिजुलीका तारहरू राखिएका छन् । अध्ययनबिना इँटा उद्योग सञ्चालन र अनियन्त्रित ढुंगा, माटोको उत्खननले कृषि पर्यावरण नै खलबलिएको छ । चराहरूको चोरीसिकार पनि बढेको छ । मात्रा र सावधानीसम्बन्धी कुनै जानाकारीबिना विषादीको प्रयोग व्यापक बन्दै गएको छ । कृत्रिम वातावरण सिर्जना गरेर ठूलो परिणाममा उत्पादन गर्न अनेक हतकण्डा अपनाउने प्रवृत्ति मौलाएको छ । यसले चरा र किसानबीच द्वन्द्व पनि बढाएको छ । राज्यले पनि खेतीयोग्य जमिनको पहिचान गरी गुणस्तरीय र दिगो कृषि उत्पादनको प्रवर्द्धनमा खासै चासो दिएको छैन । स्थानीय सरकारले यो पाटोलाई बेवास्ता गरिरहेका छन् । उनीहरूको ध्यान अनुदान वितरण र राहात उपलब्ध गराउनेमा मात्र छ, जुन दिगो समाधानको बाटो हुँदै होइन । स्वाभाविक रूपमा खाद्यान्नको बढ्दो मागलाई पूर्ति गर्न उत्पादनलाई बढाउनुपर्ने बाध्यता छ तर यसको मतलब गुणस्तरीय, दिगो र पर्यावरणमैत्री उत्पादन र यसका प्राकृतिक प्रणालीहरूलाई बिर्सनु हुँदैन । कृषिमा आधुनिकीकरण भनेको बढी उत्पादन गर्नु मात्र होइन, त्यसको गुणस्तर कायम राख्नु र दिगो बनाउनु पनि हो । तर हाम्रोमा माटो र वातावरणको ख्यालै नगरी रासायनिक मल र विषादिको जथाभावी प्रयोग गरिन्छ । यसले माटोको उर्वराशक्ति घटाउनुका साथै उत्पादित चिजले नै विषको काम गर्ने खतरा रहन्छ । त्यस्तै यहाँको हावापानीमा अनुकूलित भएका स्थानीय जातका बालीहरू विस्तारै विस्थापित भइरहेका छन्, योसँगै पौष्टिकता मात्र हराएका छैनन्, बीउ, औजार र प्रविधिमा समेत परनिर्भरता बढ्दै छ । गहिरिँदो खाद्य संकट समाधान गर्दै भविष्यमा खाद्य सुरक्षाको सुनिश्चितताका लागि मात्रात्मक उत्पादन बढाउने मात्र होइन दिगो, गुणस्तरीय र पर्यावरणमैत्री कृषि उत्पादन, त्यसको बजारीकरण र जिम्मेवार उपभोगमा पनि जोड दिनुपर्छ । यसका लागि प्रांगारिक उत्पादन र इन्टिग्रेटेड पेस्ट म्यानेजमेन्ट जस्ता विधि अपनाउनुका साथै परम्परागत ज्ञान र सीपलाई समयानुल परिष्कृत र प्रभावकारी बनाउँदै लैजानुपर्छ । यस्ता विधिमा चरा, माहुरी, पुतली तथा गड्यौलाले महत्त्वपूर्ण सहयोग गर्छन् । विश्व प्रांगारिक कृषितिर ढल्कँदै छ, १८७ देशको ७ करोड २३ लाख हेक्टर जमिनमा ३१ लाख किसानले प्रांगारिक कृषिलाई अपनाएको बताइन्छ । कयौं बाली र फलफूलको बीउ वितरण र परागसेचनमा चराको महत्त्वपूर्ण भूमिका हुन्छ । कतिपय बीउ त चराले खाएर बिष्टाएपछि मात्र उम्रन सक्छन् । किसानको साथी भनिने गोठे लाटोकोसेरोको जोडीले एक प्रजनन अवधिमा करिब ३ हजार मुसा खाने कतिपय अध्ययनले देखाएका छन् । यसबाट चराले किसानलाई पुर्याउने सहयोगको सहजै अनुमान गर्न सकिन्छ । त्यसैले कृषि र चराको अन्तरसम्बन्धलाई खलबलिन दिनु हुन्न । भुसाल पन्छीविज्ञ हुन् ।"
संघीय जाँच ब्युरोद्वारा ट्रम्पको घरमा छापा,"वासिङ्टन (एजेन्सी) अमेरिकी पूर्वराष्ट्रपति डोनाल्ड ट्रम्पको घरमा संघीय जाँच ब्युरो (एफबीआई) ले छापा मारेको छ । ट्रम्पले एक वक्तव्य जारी गर्दै लोरिडास्थित मारएलागो रिसोर्टमा रहेको घर एफबीआई एजेन्टको ठूलो समूहले कब्जा गरेको जनाएका छन् । अमेरिकी समाचार संस्था सीबीएस न्युजले आधिकारिक कागजपत्रहरूको विषयमा ट्रम्पको घरमा छापा मारिएको जनाएको छ । अमेरिकी संसद् भवनमा गत वर्ष भएको हिंसात्मक घटनाका विषयमा पनि ट्रम्पमाथि अमेरिकी संसद्ले छानबिन गरिरहेको छ । सीएनएनका अनुसार एफबीआईले सोमबार छापा मारेको समयमा ट्रम्प भने न्युयोर्कस्थित ट्रम्प टावरमा रहेका थिए । राष्ट्रिय अभिलेखालयको विवरणसँग सम्बन्धित अनुसन्धानमा ट्रम्पको घरमा छापा मारिएको जनाइएको छ । उनी राष्ट्रपति हुँदाका बखतका महत्त्वपूर्ण सरकारी कागजात ट्रम्पले आफ्नो घरमा लुकाएका जनाइएको छ । तर ट्रम्पले उक्त आरोपको खण्डन गरेका छन् । ट्रम्पका वरिष्ठ सल्लाहकारले राष्ट्रपतीय अभिलेखसँग सम्बन्धित विषयमा ट्रम्प निवासमा छापा मारिएको बताएका छन् । छापा मार्ने क्रममा एफबीआईले निकै कम मात्र जानकारी प्राप्त गरेको जनाइएको छ । अमेरिकी राष्ट्रपतिहरूको अभिलेख व्यवस्थापन गर्ने राष्ट्रिय अभिलेखालयले गत फेब्रुअरीमा न्याय मन्त्रालयलाई सरकारी कागजपत्रको व्यवस्थापनको विषयमा ट्रम्पमाथि छानबिन गर्न निर्देशन दिएको थियो । अमेरिकी राष्ट्रपतिले सबै चिठीपत्र, कामकाजसँग सम्बन्धित कागजपत्र र इमेल राष्ट्रिय अभिलेखालयलाई हस्तान्तरण गर्नुपर्ने कानुनी व्यवस्था छ । यो हाम्रो देशका लागि कालो समय हो, ट्रम्पले भनेका छन् । सबै सरकारी निकायसँग आफूले समन्वय गरेको दाबी गर्दै ट्रम्पले पूर्वजानकारीबिना छापा मारिएको र उक्त कार्य अनावश्यक र अनुचित भएको दाबी गरेका छन् । अमेरिकामा सन् २०२४ मा हुने राष्ट्रपतीय चुनावमा आफूलाई उम्मेदवार बन्न नदिन न्याय प्रणालीलाई हतियारका रूपमा प्रयोग गरिएको ट्रम्पको आरोप छ । उनले यस्ता आक्रमण तेस्रो विश्वमा मात्र हुने गरेको दाबी गरे । दुःखको कुरा अमेरिका जस्तो देशमा पनि यस्तै भएको छ । उनीहरूले मेरो सेफ पनि फुटाए, ट्रम्पले भनेका छन् । ट्रम्पको घरमा छापा मार्ने योजनाबारे राष्ट्रपति कार्यालय ह्वाइट हाउसलाई पनि जानकारी नदिइएको अधिकारीको भनाइ छ । यसबारे सञ्चारमाध्यम र सामाजिक सञ्जालबाट थाहा भएको ह्वाइटहाउसका एक अधिकारीले बताए ।"
अस्थिरताको पर्याय : नितिश कुमार,"एजेन्सीहरू (पटना)  भारतीय राज्य बिहारका मुख्यमन्त्री नितिश कुमारले सरकार परिवर्तन गर्ने कलामा आफू माहिर रहेको पुनः एक पटक प्रमाणित गरिदिएका छन् । सन् २००५ यता आठ महिनामात्र मुख्यमन्त्रीको कुर्सीबाहिर रहेका नितिशले मंगलबार भारतीय जनता पार्टी (भाजपा) सँगको गठबन्धन तोडेका हुन् । यसलाई नितिशले सन् २०१७ मा भाजपा नेतृत्वको नेसनल डेमोक्रेटिक अलाएन्स (एनडीए) गठबन्धनमा आबद्ध हुन राष्ट्रिय जनता दल (राजद) नेतृत्वको महागठबन्धनलाई लात हान्ने घटनासँग जोडेका छन् । कतिपयले भने नितिशको पछिल्लो कदमलाई राष्ट्रिय कंग्रेससँगको गठबन्धन तोडेर भाजपा र शिव सेनाको विद्रोही पक्षबीचको सरकार गठनको जवाफका रूपमा हेरेका छन् । बिहार महाराष्ट्र नामक सिक्काको अर्को पाटो बनेको छ, मौलाना आजाद इन्स्टिच्युट अफ एसियन स्टडिजका पूर्वप्राध्यापक तथा राजनीतिक विश्लेषक रणवीर समदरले भने । सन् १९५१ को मार्च १ मा जन्मिएका निशित कुमार पहिलो पटक सन् २००० मा मुख्यमन्त्री बनेका थिए । छोटो समयको मुख्यमन्त्रीको कार्यकालपछि उनी अटल बिहारी बाजपेयी सरकारमा मन्त्री बने । रेलमन्त्रीका रूपमा उनले भारतीय रेलसेवामा चामत्कारिक सुधार गरेका थिए । सन् २००५ मा दोस्रो पटक मुख्यमन्त्री बनेपछि नितिशले सुशासन बाबु का रूपमा चिनिए । विकासको मामिलामा पुछारमा रहेको बिहारमा उनले कानुनी शासन स्थापित गरे । सडक, पुल लगायतका संरचनाको उल्लेख्य विकास गरे र शैक्षिक क्षेत्रमा आमूल परिवर्तन ल्याए । मुख्यमन्त्रीका रूपमा उनले एक लाखभन्दा बढी शिक्षकहरू नियुक्त गरे । प्राथमिक स्वास्थ्य केन्द्रमा चिकित्सकले काम गर्ने वातावरण सिर्जना गरे र कैयौं गाउँलाई झलमल्ल पारे । नयाँ सडकहरू बनाए, महिला साक्षरतामा उल्लेख्य सुधार गरे । समग्रमा बिहारीको औसत आम्दानी दोब्बर बनाइदिए । तर सत्ताको चास्नीमा डुबिरहन चाल्ने पटकपटकको कित्ता परिवर्तन गर्ने कदमले पछिल्लो समय नितिशको छवि भने धूमिल हुँदै गएको छ । अझ भनौं, राजनीतिको पूर्वार्द्धमा सुशासन बाबु को उपनामले चर्चित नितिश अब कुर्सीको लिसो का रूपमा चिनिन थालेका छन् । यसअघि २०१५ मा जनता दल युनाइटेड (जदयू), राजद, कांग्रेस र वामपन्थी दलहरूले महागठबन्धन बनाएर भाजपाविरुद्ध चुनाव लडेका थिए । उनीहरूले सरकार बनाए पनि नितिशले बीचमै गठबन्धन तोड्दै भाजपासँग सहकार्य गरेका थिए । त्यसपछि सन् २०१७ मा उनी एनडीए गठबन्धनमा गएका थिए । सन् २०१७ मा ७१ सिट भएको जदयूले भाजपासँगको तालमेलमा सन् २०२० को चुनावमा ४५ सिट जितेको थियो । नितिशको जदयूले भाजपासँगको सत्ता सहकार्य तोडेसँगै सात दलीय नयाँ गठबन्धन निर्माण गरेका छन् । मंगलबार पटनास्थित राजभवन पुगेर राज्यपाल फागु चौहानलाई राजीनामा बुझाएका नितिश राष्ट्रिय जनता दल (राजद), भारतीय राष्ट्रिय कंग्रेस र वाम दलहरूको समर्थनमा पुनः मुख्यमन्त्री बन्दै छन् । उनले बुधबार मुख्यमन्त्रीको शपथ लिने जनाइएको छ । २४३ सदस्यीय बिहार विधानसभामा सरकार गठनका लागि १२२ विधायकको समर्थन आवश्यक पर्छ । सबैभन्दा ठूलो दल राजदका ७९ सदस्य छन् । जदयूको ४५, राष्ट्रिय कंग्रेसको १९ र वामपन्थी दलहरूको १६ सिट छ । ७७ विधायक रहेको भाजपा विधानसभाको दोस्रो ठूलो दल हो । विधानसभाको गणित हेर्दा नितिश अब करिब २ तिहाइ विधायकको समर्थनमा मुख्यमन्त्री बन्ने भएका हुन् । योसँगै उनले भारतको राजनीतिक इतिहासमै सबैभन्दा बढी अर्थात् ८ पटक मुख्यमन्त्री बन्ने कीर्तिमान कायम गरेका छन् । उनी यस्तो मुख्यमन्त्री हुन् जसको पार्टीले कहिल्यै पूर्ण बहुमत ल्याएको छैन, तर पनि सन् २००५ यता ८ महिनाबाहेक राज्य सरकारको नेतृत्व सम्हालेका छन् । पत्रकारसँग कुरा गर्दै नितिशले आफ्नो दलका सबै सांसदहरूको सहमतिमा भाजपा नेतृत्वको गठबन्धन छाड्ने निर्णय भएको बताए । नयाँ सरकार गठनका लागि कांग्रेस र वामपन्थी दलहरूले राजदका नेता तेजस्वी यादवलाई समर्थन पत्र बुझाइसकेका छन् ।बिहारका पूर्वमुख्यमन्त्री लालु यादवका छोरा तेजस्वीले गृह मन्त्रालय र सभामुख आफ्नो दलले पाउनुपर्ने माग राखेका छन् । तेजस्वी यसअघि नितिश नेतृत्वको सरकारमा उपमुख्यमन्त्री थिए । उनी पुनः उपमुख्यमन्त्री हुने तय भएको छ । पछिल्लो समय भाजपाले क्षेत्रीय दलहरूसँग तालमेल गरी विभिन्न राज्यमा आफ्नो उपस्थिति बलियो बनाउँदै लगेको छ भने प्रतिपक्ष दलहरू झन् कमजोर देखिएका छन् । तर पछिल्लो कदमपछि नितिशको सशक्त प्रतिपक्ष नेताका रूपमा हेरिएको छ ।पछिल्लो समय बिहारमा नाटकीय रूपमा जुटेको सत्ता गठबन्धनले भने भाजपालाई झस्काएको छ । पछिल्लो समीकरण कायमै रहेको खण्डमा बिहारको आगामी चुनाव भाजपाका लागि वास्तविक राजनीतिक रणमैदान हुने देखिएको छ । भारतमा सन् २०२४ मा लोकसभा र २०२५ मा बिहार विधानसभा चुनाव हुँदै छ । सन् २०१९ को लोकसभा चुनावमा बिहारले एनडीएलाई ठूलो जित दिलाएको थियो । बिहारका ४० मध्ये ३९ सिट एनडीएले जितेको थियो । सन् २०२४ को लोकसभा चुनावमा प्रतिपक्ष नेताका रूपमा नितिशसहित पश्चिम बंगालकी मुख्यमन्त्री ममता बनर्जीसम्मका नेताहरूले चुनौती थप्ने देखिएको छ । तर देशव्यापी रूपमा सशक्त प्रतिपक्षको सामना नगरेको भाजपाल कम्तीमा अझै एक कार्यकाल सरकार बनाउने विश्लेषकहरूको दाबी छ । ७१ वर्षीय नितिश बिहार विद्युत् बोर्डका पूर्वइन्जिनियर हुन् । सन् १९७० को दशकमा उनी समाजवादी नेता राम मनोहर लोहिया र जयप्रकाश नारायणको आन्दोलनमा सहभागी भएका थिए । समाजवादी पार्टीको पटकपटकको विभाजन र एकीकरणपछि नितिशले जदयू गठन गरेका हुन् ।"
क्राइमियाको रुसी सैन्य शिविरमा विस्फोट,क्राइमिया (एजेन्सी) क्राइमियास्थित रुसको सैनिक हवाई शिविरमा विस्फोट भएको छ । स्थानीय प्रत्यक्षदर्शीलाई उद्धृत गर्दै रोएटर्सले कम्तीमा १२ वटा विस्फोटको आवाज सुनिएको जनाएको छ । विस्फोटपछि शिविरबाट धुावाको मुस्लो निस्केको भिडियोहरू सामाजिक सञ्जालमा पोस्ट गरिएका छन् ।स्थानीय बासिन्दाहरूले शिविरमा केही मिनेटको अन्तरमा एकपछि अर्को गर्दै विस्फोटको आवाज सुनिएको बताएका छन् । क्राइमियास्थित रुसका प्रमुख प्रतिनिधि ओलेग क्रयुच्कोभले विस्फोट भएको पुष्टि गरे पनि कारणबारे भने केही उल्लेख गरेका छैनन् । युक्रेनी सञ्चार माध्यमहरूले क्राइमियाको पश्चिम तटीय क्षेत्रमा रहेको नेफेडोरोभ्का वायु सैनिक शिविरमा आक्रमण गरिएको जनाएका छन् । जबकि रुसले आक्रमण नभएको र गोलीगठ्ठामा विस्फोट भएको दाबी गरेको छ । रुस र युक्रेनबीच पाँच महिनाभन्दा बढी समयदेखि युद्ध जारी छ । युक्रेनले उत्तर एट्लान्टिक सन्धि संगठन (नाटो) को सदस्यता लिने तयारी गरेपछि रुसले गत फेब्रुअरी २४ मा आक्रमण थालेको हो । क्राइमियास्थित स्थानीयले १२ वटा विस्फोटको आवाज सुनेको बताएको बीबीसीले जनाएको छ । केही मिनेटको अन्तरमा एकपछि अर्को गर्दै विस्फोटहरू भएको स्थानीयको भनाइ छ । अन्तिम विस्फोट निकै शक्तिशाली र ठूलो भएको उनीहरूले जनाए । सामरिक दृष्टिकोणले महत्त्वपूर्ण ब्ल्याक सीमा अवस्थित क्राइमिया सन् २०१४ मा रुसले युक्रेनबाट कब्जा गरेको हो । पछि जनमत संग्रह गराएर क्राइमियालाई रुसी भूभागमा विलय गराइएको थियो ।
नेपाली गाडी भारतीय पेट्रोल पम्पतिर,"(भैरहवा)  गत जेठको मध्यसम्म यहाँका सीमावर्ती नेपाली पेट्रोल पम्पमा भारतीय मालवाहक र अन्य गाडीको लाइन लाग्थ्यो । अहिले अवस्था ठीक उल्टो छ । नेपाली मालवाहक गाडी र अन्य सवारीसाधनको लाइन सीमावर्ती भारतीय पेट्रोल पम्पमा लाग्ने गरेको छ । यहाँका धेरैजसो पेट्रोल पम्प सुनसान छन् । बजार क्षेत्रका पेट्रोल पम्पमा सामान्य लाइन देखिन्छ । भारत र नेपालको सीमावर्ती क्षेत्रमा पेट्रोलियम पदार्थको मूल्यमा भएको अन्तरले यस्तो परिस्थिति उब्जाएको हो । पहिला भारतमा भन्दा नेपालमा मूल्य सस्तो थियो । नेपाल आएका भारतीय मालवाहक गाडी र अन्य सवारीसाधन नेपालका पेट्रोल पम्पमा इन्धन भर्न आउँथे, नेपाल पेट्रोलियम डिलर्स राष्ट्रिय एसोसिएसनका सदस्य तथा स्थानीय पेट्रोल पम्प व्यवसायी हरेराम कसौधनले भने, यति बेला नेपालमा भन्दा भारतमा पेट्रोलियम पदार्थको मूल्य सस्तो भएपछि त्यहाँका पेट्रोल पम्पमा नेपाली गाडीको लाइन लाग्ने गरेको छ । गत जेठको मध्यसम्ममा भारतमा भन्दा नेपालमा पेट्रोल प्रतिलिटर २२ र डिजेल २० रुपैयाँ सस्तो थियो । भारतबाट विभिन्न औद्योगिक कच्चा पदार्थ, मेसिनरी सामान र अन्य व्यापारिक सामान ढुवानी गरी नेपाल आएका भारतीय मालवाहक गाडीले नेपालमै इन्धन भर्थे । भारतबाट ती सामानको ढुवानी गरी नेपालको भन्सारसम्म पल्टी गर्न आइपुग्ने भारतीय मालवाहक गाडीले पनि फर्किने बेला नेपालमै इन्धन भर्थे । भारतीय मालवाहक गाडीबाहेक जिप, कार, भ्यान, मोटरसाइकलजस्ता साना हलुका सवारीसाधन पनि नेपालको नजिकको सहरसम्म आउन भन्सार सुविधा हुने गरेकाले इन्धन भर्न नेपालमै आउँथे । अहिले नेपालमा भन्दा भारतमा पेट्रोल प्रतिलिटर ३० र डिजेलमा २७ रुपैयाँ सस्तो भएपछि नेपाली गाडी र अन्य सवारी सीमावर्ती भारतीय पेट्रोल पम्पमा पुग्ने गरेका हुन् । नजिकको भारतीय रेलवे स्टेसनसम्म नेपाली नम्बरका हलुका सवारीसाधन लैजान छुट छ । नेपाल आयात हुने नुन, फलाम, कोइला, चामललगायत सामान पनि नजिकको भारतीय रेलवे स्टेसनसम्म आउने भएकाले नेपाली मालवाहक गाडी त्यहाँसम्म ढुवानीका लागि जाँदा उतै इन्धन भर्छन् । सुनौली नाकाबाट करिब ४ किमिको दूरी पार गरेपछि भारतमा पेट्रोल पम्प छन् । नेपालतर्फ सिमानादेखि ४ सय मिटर दूरीदेखि नै पेट्रोल पम्प छन् । मूल्य अन्तरका कारण यतिबेला सुनौली नाकाबाट मात्रै प्रतिदिन १ सयभन्दा धेरै मालवाहक नेपाली गाडी इन्धन भर्न भारतीय पेट्रोल पम्पमा पुग्ने गरेको नेपाली पेट्रोलियम व्यवसायीको अनुमान छ । भारतीय पेट्रोल पम्पमा अहिले जिप, कार, भ्यान, मोटरसाइकल जस्ता हलुका सवारीसाधनको ताँती नै लाग्ने गर्छ । भन्सारमा भारतीय मालवाहक गाडीले पल्टी गरेको सामान लोड गर्न जाने नेपाली मालवाहक गाडीदेखि भारतबाट पेट्रोलियम पदार्थको ढुवानी गर्ने नेपाली ट्यांकर सबैले भारतमै इन्धन भर्ने गरेका छन् । पेट्रोलियम पदार्थको मूल्य नेपालमा भन्दा भारतमा सस्तो भएपछि नेपालका सीमावर्ती क्षेत्रमा पेट्रोलियम पदार्थको बिक्रीमा कमी आएको छ । रूपन्देहीको भलवारीस्थित नेपाल आयल निगम प्रादेशिक कार्यालयका अनुसार असारदेखि पेट्रोलियम पदार्थको बिक्री आधाभन्दा धेरै परिमाणले घटेको हो । पेट्रोलियम पदार्थको नेपाल र भारतमा भएको मूल्य अन्तरबाहेक नेपालमा सञ्चालित विकास निर्माण निरन्तर सञ्चालन नहुनु र आर्थिक मन्दी पनि बिक्री कमी हुनुको कारण मानिएको छ । कार्यालयका अनुसार असारअघिसम्म भालवारीबाट प्रतिदिन ८ सय किलोलिटर (केएल) डिजेल र २ सय ९० किलोलिटर पेट्रोलको बिक्री थियो । अहिले यसको बिक्री प्रतिदिन डिजेल ३ सय किलोलिटर र पेट्रोल १ सय ८० किलोलिटरमा झरेको छ । वर्षायाममा रोपाइँ हुने कारणले पनि अन्य बेलाभन्दा धेरै पेट्रोलियम पदार्थको बिक्री हुनुपर्ने हो, निगमका प्रादेशिक कार्यालय प्रमुख नवविनोद पोखरेलले भने, बिक्री घट्नुको मुख्य कारण नेपालभारतबीच मूल्यमा परेको अन्तर, मुलुकमा सञ्चालित विकास निर्माण कार्यले निरन्तरता नपाउनु र आर्थिक मन्दी नै हो । निर्माण व्यवसायीले निर्माण अवधि थप पाएको र उद्योगहरू पनि पूर्ण क्षमतामा सञ्चालन नभएकाले ढुवानी कम भएको पोखरेलको तर्क छ । यस कार्यालयमा पहिला दैनिक ६० भन्दा धेरै ट्यांकरले भारतबाट पेट्रोलियम पदार्थको ढुवानी गर्ने गरेकामा अहिले १२१५ वटाले मात्रै गर्ने गरेका छन् । पेट्रोलियम पदार्थमा बिक्री कम भएसँगै यसबाट सरकारले असुली गर्ने राजस्वमा पनि प्रतिकूल असर पारेको छ । हाल नेपालमा कायम रहेको प्रतिलिटर १ सय ८१ रुपैयाँ पेट्रोलको मूल्यमध्ये ६३ रुपैयाँ ३६ पैसा सरकारले राजस्व लिने गर्छ । १ सय ७२ रुपैयाँ प्रतिलिटर डिजेलमा ४७ रुपैयाँ ३ पैसा राजस्व लाग्ने गर्छ । यसअन्तर्गत भ्याट, भन्सार महसुल, प्रदूषण नियन्त्रण र पूर्वाधार शीर्षकमा कर लाग्ने गर्छ । भारतमा सरकारले पेट्रोलियम पदार्थमा लगाउँदै आएको कर छुट दिएकाले मूल्य सस्तो पर्न गएको हो, पोखरेलले भने, नेपालमा पनि कर छुट दिने हो भने स्वतः मूल्य सस्तो पर्न आउँछ । जति धेरै पेट्रोलियम पदार्थको बिक्री बढ्छ, राजस्व पनि उत्तिकै असुली हुने भएकाले नेपाल र भारतको सीमावर्ती क्षेत्रमा मूल्य फरक नपर्ने गरी मूल्य कायम गरिनुपर्ने व्यवसायी कसौधनले बताए । पेट्रोलियम पदार्थको बिक्री नेपालभरिमै ५० प्रतिशतभन्दा धेरैले कमी आएको र भारतमा मूल्य सस्तो भएकाले नेपालका सबै मूल भन्सार नाकाबाट दैनिक १ हजारभन्दा धेरै नेपाली मालवाहक गाडी, ३ सयभन्दा धेरै नेपाली ट्यांकर र हजारौं हलुका नेपाली सवारीसाधन इन्धन भर्न सीमावर्ती भारतीय पम्पमा पुग्ने गरेको उनको दाबी छ ।"
सडक विस्तार र सुरुङ अध्ययनबारे छलफल हुने,"(काठमाडौं)  सरकारले चीनसँग सम्झौता भएर पनि अघि बढ्न नसकेका भौतिक परियोजनालाई अघि बढाउने गृहकार्य गरेको छ । परराष्ट्रमन्त्री नारायण खड्काको चीन भ्रमणका क्रममा सडक र सुरुङको पूर्वसम्भाव्यता अध्ययनलाई कार्यान्वयनमा लैजानेबारे छलफल हुने भएको छ । चिनियाँ विदेशमन्त्री वाङ यीको निमन्त्रणामा मन्त्री खड्का मंगलबार चीन प्रस्थान गरेका छन् । चक्रपथ दोस्रो खण्ड विस्तार, टोखाछहरे सुरुङमार्ग र काठमाडौंकेरुङ रेलमार्गको प्रारम्भिक अध्ययन भएर पनि काम अघि बढेको छैन । भौतिक पूर्वाधार तथा यातायातमन्त्री मोहम्मद इस्तियाक राईले चीन सरकारले धेरै आयोजनामा प्रतिबद्धता जनाएकाले कार्यान्वयनमा लैजानुपर्ने बताए । केके विषयमा छलफल गर्ने भन्ने केही कुरा भएको छैन, उनले भने, यसमा परराष्ट्र मन्त्रालयबाटै होला, चीनले प्रतिबद्धता जनाएका आयोजना चाँडो कार्यान्वयनमा लग्नुपर्छ । ०७६ माघमा टोखाछहरे सुरुङमार्गको प्रारम्भिक अध्ययन सकिएपछि अहिलेसम्म खासै प्रगति भएको छैन । चिनियाँ टोलीले काठमाडौं टोखादेखि नुवाकोटको छहरे जोड्ने सुरुङमार्गको एक महिना लगाएर प्रारम्भिक अध्ययन गरेको थियो । सडक विभाग स्रोतका अनुसार दुई वर्षअघि पूर्वसम्भाव्यता अध्ययन गर्ने भन्दै समझदारीपत्रमा हस्ताक्षर भएको थियो । कोभिडपछि थप काम अघि बढेको छैन । प्रारम्भिक अध्ययनका क्रममा टोलीले साइट अवलोकन, डाटा संकलन, गल्छी र बालाजु सडकको अध्ययन गरेको थियो ।सुरुमा सुरुङको दूरी ७ किमि हुने भन्ने थियो तर टोलीले चार किमि हुन सक्ने प्रारम्भिक अध्ययनका क्रममा जानकारी गराएको थियो । सुरुङ निर्माण भने चीन सरकारबाटै हुने विभागको भनाइ छ । यो खण्डमा सुरुङ निर्माण गर्नुको कारण रसुवागढी सडकको दूरी छोट्याउनु हो । सुरुङ निर्माण भएपछि करिब १२ किमि दूरी घट्ने सडक विभागका महानिर्देशक अर्जुनजंग थापाले बताए । यता काठमाडौंकेरुङ रेलमार्गको विस्तृत सम्भाव्यता अध्ययन गर्ने सहमति भएको ५ महिना बित्न लाग्दा पनि काम अघि बढ्न सकेको छैन । गत चैतमा चिनियाँ विदेशमन्त्री वाङ यीको नेपाल भ्रमणका बेला दुई देशका उच्च अधिकारीबीच छिट्टै अध्ययन गर्ने गरी समझदारीपत्रमा हस्ताक्षर भएको थियो । यसमा दुई देशका उच्च अधिकारी सहमत थिए तर त्यसपछि अध्ययनका लागि चिनियाँ प्राविधिक टोली अहिलेसम्म नआएको भौतिक पूर्वाधार मन्त्रालय स्रोतले जनाएको छ । चिनियाँ प्राविधिक टोली कोभिडका कारण आउन नसकेको मन्त्रालयको भनाइ छ । जेठअसारमा चिनियाँ प्राविधिक टोलीसँग नेपालमा बैठक बस्ने भनिए पनि चीनमा कोभिड बढेकाले उताबाट आउन समस्या भएको मन्त्रालयका एक उच्च तहका कर्मचारीले बताए । काठमाडौंकेरुङ रेलमार्गको पूर्वसम्भाव्यता अध्ययन ०७५ मंसिरमै भएको थियो ।०७६ असोजमा चिनियाँ राष्ट्रपति सी चिनफिङको नेपाल भ्रमणका क्रममा सम्भाव्यता अध्ययन सुरु गर्नेबारे सहमति भएको थियो । उक्त समयमा रेलमार्गको काम चाँडै सुरु गर्नेबारे दुवै देशका उच्च अधिकारी तयार थिए । सहमति भएको दुई वर्ष बिते पनि यसमा अहिलेसम्म कुनै प्रगति छैन । रसुवागढीदेखि काठमाडौंसम्म ७२ किमि दूरी रहने रेलमार्गमा ९८ प्रतिशत पहाड पर्छ । जसलाई छेडेर रेलमार्ग बनाइने मन्त्रालयले जनायो । यसको अध्ययन चीन सरकारले नै गर्नेछ । नेपाल र चीनबीचको रेलको सम्भाव्यता अध्ययन गर्न ५ देखि ६ वर्ष लाग्न सक्ने जनाइएको छ । यता, चक्रपथको दोस्रो खण्ड (कलंकीनारायणगोपाल चोक) विस्तारबारे अझै अलमल कायमै छ । काम अघि बढाउन भन्दै चिनियाँ प्राविधिक टोली गत मंसिरमा साइट भिजिट गर्न नेपाल आएको थियो । दोस्रो खण्ड क्लियर छछैन भनेर चीनको हेनान प्रोभेन्सियल कम्युनिकेसन प्लानिङ सर्भे एन्ड डिजाइन इन्स्टिच्युट कम्पनीले पठाएको चार जनाको प्राविधिक टोली साइट भिजिट गरेर फर्किए पनि त्यसपछि यस खण्डको विस्तारमा थप प्रगति केही छैन । कोभिडले चीनबाट टोली आउन नसकेको सडक विभागले जनाएको छ ।"
सहकारीमा नागरिकको पैसा डुब्न थालेको छ,"सहकारीमा पनि सरकारले नीतिगत भ्रष्टाचार गरेकाले बचतकर्ताको पैसा जोखिममा परेको हो । मनपरी रूपमा लाइसेन्स वितरण गरियो, अनुगमन गरिएन । स्वनियमनका नाममा नागरिकको पैसा दुरुपयोग भइरहेको छ । सहकारी संस्थाले बैंकले जस्तो समानान्तर बैंकिङ कारोबार गरिरहेका छन् । यो सहकारीको सिद्धान्त र विद्यमान नियमकानुनविपरीत हो । यसमा सरकार, िनयामक निकाय र सहकारी अभियान कसैको चासो छैन । सहकारीलाई राजनीति गर्ने माध्यम बनाइएको छ । पार्टीगत रूपमा सहकारी खोलिएको छ । सहकारीका सदस्यलाई भोट बैंकका रूपमा मात्र प्रयोग गरिएको छ । अभियानका नाममा सहकारीका नेताहरू देशविदेश घुम्छन्, तारे होटलमा सभासम्मेलन गर्छन् । तर, सहकारीका समस्यामा उनीहरूलाई सरोकार छैन । समस्यामा रहेका सहकारीबारे कसैले प्रश्न उठाए हामीलाई सोधेर काम गरेका थिए र ! भन्ने गैरजिम्मेवार जवाफ आउँछ । सहकारीको मुख्य कारोबार सदस्यभित्रै हुनुपर्छ । एउटै व्यक्ति १५१६ वटा सहकारी संस्थाको सदस्य बनेका उदाहरण कैयौं छन् । ५० करोड रुपैयाँभन्दा ठूला सहकारीलाई राष्ट्र बैंकले नियमन गर्ने व्यवस्था सहकारी ऐनमा छ । तर नियमन छैन । राजनीतिक आस्थाका आधारमा निकट सहकारीलाई सरकारबाट अनुदान वितरण गरिएको छ । मुलुक संघीय संरचनामा गइसकेपछि सहकारीहरूको नियमन र व्यवस्थापनलाई पनि तीन तह (संघ, प्रदेश र स्थानीय तह) मा बाँडफाँट गरिएको छ । ९१ प्रतिशतभन्दा बढी सहकारी स्थानीय तहमा छन् । धेरै सहकारीका सञ्चालक आफैं जनप्रतिनिधि हुन् । यसले एकातिर स्वार्थ बाझिएको छ भने अर्कातिर उनीहरूसँग नियमन र अनुगमन गर्ने अनुभव तथा ज्ञान छैन । अपवादबाहेक सबै सहकारी संस्थाले घरजग्गा, व्यवसाय र हायरपर्चेज जस्ता अनुत्पादक क्षेत्रमा लगानी गर्दै आएका छन् । जबकि सहकारी संस्थाले कम्तीमा ५१ प्रतिशत लगानी उत्पादनमूलक क्षेत्रमा लगाउनुपर्ने सहकारी विभागको निर्देशन छ । आफ्नो निर्देशन पालना नभएकामा सहकारीका नियामक निकायले केही गर्न सकेको छैन । आफूले लाइसेन्स दिएर सञ्चालनमा रहेका सहकारी संस्थाबाट आवश्यक तथ्यांकसमेत संकलन गर्न नसक्ने नियामक निकायले के ती संस्थाको प्रभावकारी नियमन गर्लान् ? समस्याग्रस्त सहकारी व्यवस्थापन समितिको काम पनि प्रभावकारी छैन । आयोगले भनेका सहकारी संस्थाको पनि छानबिन हुन सकेको छैन । समस्याग्रस्त घोषणा गर्नुपर्नेलाई पनि गरिएन । थप सहकारी समस्याग्रस्त भएका छन् ।"
मत याः मा लोपोन्मुख १५ बाजा,"(ललितपुर)  प्राप्तिका वज्राचार्यले धा बाजा सिक्न लागेको ९ महिना भयो । बाजा सिकिसकेर गुरुसँग बिदा भइसकेको पनि चार दिन बित्यो । प्रशिक्षण सकिए पनि पाटन कोबहाको भगवती फल्चामा अभ्यास गर्न भने आइरहेकी छन् । १८ वर्षीया वज्राचार्यले आउँदो आइतबार हुने मत याः यात्रामा धा बाजा बजाएर ललितपुरको प्राचीन बस्ती परिक्रमा गर्नेछिन् । आयुष वज्राचार्य पनि धा बाजाकै अभ्यास गरिरहेका छन् । प्राप्तिका र आयुषजस्तै १३ वर्षदेखि ५५ वर्ष उमेरका सय जनाले नौ महिनादेखि बाजा बजाउन सिकिरहेका छन् । यीमध्ये सबैभन्दा बढीचाहिँ धा बाजा सिक्ने नै छन् । सय जनामध्ये ३६ जनाले धा बाजा सिकिरहेका छन् । योसहित १५ वटा बाजा मत याःमा घन्किन्छन् । तीमध्ये केही बाजा हराउँदै गएकासमेत छन् । हराएका बाजासमेत मत याःले संरक्षण गरिरहेको छ, मत याः यात्रा सञ्चालक समितिका अध्यक्ष सुधालाल मुल्मीले भने, ललितपुरका टोलै ब्युँझाउने यो भव्य पर्व हो ।मत याः मा दर्जी समुदायले बजाउने पञ्चैबाजादेखि तामाङ समुदायमा प्रचलित ढ्याङ्ग्रोसम्म बजाइन्छ । ज्यापू समाजमा प्रचलित धिमे बाजादेखि किरात समुदायमा प्रचलित मुर्चुङ्गासमेत बजाइन्छ । कुनै बाजा सिकाउन ९ महिना लाग्यो भने कुनै एकै दिनमा पनि सिकिए । एक दिनको बाजा सिक्नेमध्येमा पर्छन् सुवर्ण शाक्य । उनले ढ्याङ्ग्रो बजाउन सिकेका छन् । एकै दिनमा सिकें मैले, फाल्चामा धा बजाइरहेका उनले भने, तर धा बाजा सिक्न नौ महिना लाग्छ । यो गाह्रो छ ।धिमे, नायु खिंचा, काशी बाजा, खैजडी, कोचाखी, मगःखि, नगरा, दमोखिं, मृद्ग, ढोलक, दः धाँ, धोचा, दरमा, जोनगरा र कान्ताडब गरी १५ प्रकारका हुन्छन् बाजा । यीमध्ये प्रमुख बाजा धा बाजा मानिन्छ । दमोखिंलाई चाहिँ महत्त्वपूर्ण बाजा मानिन्छ । दमोखिंलाई देव बाजा मानिने मुल्मीले बताए । दमोखिंको विभिन्न भागमा विभिन्न देवदेवी विराजमान भएको मानिन्छ । दमोखिंको दायाँ भागमा महालक्ष्मी, बायाँमा महाकाली, बीचमा भैरव विराजमान भएको मानिन्छ । दायाँ चक्कामा नृत्यनाथ र बायाँमा महांकाल विराजमान भएको मानिन्छ । ललितपुरका १० टोलले मनाउँछ यो मत याः । हरेक वर्ष बेग्लाबेग्लै टोलले आयोजना गर्छ । यो वर्ष कोबहाको पालो परेको छ । हाम्रो पालो २०६९ सालमा आएको थियो, यो पालि २०७९ मा आयो, मुल्मीले भने, अब २०८९ सालमा हाम्रो टोलको पालो आउँछ । यो टोलमा ललितपुर महानगरका ९, ११, १२ र १६ गरी ४ वटा वडा पर्छन् । नकवहिल, चक्रवहिल, बुबहाल, ओकुबहाल, कोबहाल, मंगलबजार, इखाछें, हौगल, इखालखु र सौगाल गरी १० वटा टोलले आयोजना गर्छ मत याः । यहाँ कुनै जातीय विभेद छैन, मुल्मीले भने, सबै जाति सहभागी हुन्छन् ।प्रत्येक वर्ष फरक टोलकाले यात्रा आयोजना गर्ने भएकाले प्रत्येक वर्ष नयाँ मान्छेले बाजा सिक्नुपर्छ । पोहोर अर्को टोलमा सिकेको मान्छेले यो वर्ष अर्को टोलमा बजाउन पाउँदैन । हाम्रो टोलमा पालो आएपछि हाम्रै टोलकाले सिक्नुपर्छ । अघिल्लो वर्ष सिकेकाले यहाँ आएर बजाउन पाउँदैन, मुल्मीले भने, प्रत्येक वर्ष नयाँले सिक्नुपर्छ । १० वर्ष पहिला सिकेकाले पनि बिर्सिसकेको हुन्छ । यो वर्षको मत याः सिकिएको दुई महिनापछि नै नयाँ टोलले सिक्न सुरु गरिसकेको हुन्छ । यस अर्थमा वर्षर्भैरि कुनै न कुनै टोल मत याःमा जुटेको हुन्छ, उनले भने, वर्षैभरि कतै न कतै उत्सव भइरहेको पर्व हो मत याः ।नवीनमंगल जोशीले ललितपुरको मत याः मा उल्लेख गरेअनुसार दसौं शताब्दीमा राजा गुणकामदेवको पालामा यो यात्रा पुनरुत्थान गरिएको थियो । गुणकामभन्दा अगाडि १४ सय वर्ष पहिला राजा बालार्चन देवको पालादेखि नै ललितपुर नगरमा आफ्नो परिवारको कोही सदस्यको मृत्यु भएमा दिवंगत आत्माको चिरशान्तिको कामना गर्दै मत याः सुरु गरेको जोशीले उल्लेख गरेका छन् । मत याः गाईजात्राको भोलिपल्ट पर्छ । बौद्ध समुदायको पर्वका रूपमा चिनिने मत याः मा ललितपुरभित्रका चैत्य, बहा, बही र विहारको परिक्रमा गरिन्छ । निकु जात्रा, दीपजात्रा र शृंगारभेरी जात्रा भनेर चिनिने मत याः को बेलुका मात्र यी १५ किसिमको बाजा बजाएर टोल घुमिन्छ । बाजा बजाउनु अघिचाहिँ दीप लिएर घुम्ने गरिन्छ । मत याः सुरु हुनुभन्दा दुई साताअघि श्रावण शुक्लपक्ष प्रतिपदा तिथिबाट एक सातासम्म नेकु बाजा बजाएर टोल घुम्ने गरिन्छ । यसलाई व्वगी जाने कार्यक्रम भनिन्छ । व्वगी मध्यरातमा गएर बिहान घाम झुल्कनुअघिसम्म जारी रहन्छ । वर्षायाममा बाढी, पहिरो, भूकम्प जस्ता प्राकृतिक प्रकोप नहोस् भनेर नेकु बाजा फुक्दै चैत्य घुम्ने परम्परा रहेको मुल्मीले बताए । यसरी परिक्रमा गर्नाले सम्भावित अनिष्ट हट्ने विश्वास गरिन्छ, उनले भने, ढ्याङ्ग्रो, डम्फु जस्ता थर्किने बाजाबाट निस्कने तिखो र चर्को आवाजले भूतप्रेत पन्छिने जनविश्वास छ । मत याः को दिन ललितपुर परिक्रमा गरिन्छ भने भोलिपल्ट बुङ्मती गइन्छ । तेस्रो दिन स्वयम्भूसम्म पुगिन्छ । मत याः को चौथो दिन गणेश पूजा गरिन्छ । ललितपुरका विभिन्न गणेश मन्दिरको परिक्रमा गरिन्छ । अनि त्यही दिन अर्को वर्षको यात्राको व्यवस्थापनको जिम्मा अर्को टोललाई हस्तान्तरण गरिन्छ ।"
आर्थर गन नेपाल आउँदै,"काठमाडौं (कास) अमेरिकी गायन रियालिटी शो अमेरिकन आइडल२०२० का उपविजेता आर्थर गन का नामले चिनिने दिवेश पोखरेलले नेपालमा प्रस्तुति दिने भएका छन् । उनलाई बियर ब्रान्ड टुबोर्गले सांगीतिक अभियानमा यही महिना नेपाल निम्त्याइएको घोषणा गरेको हो ।आर्थरले काठमाडौं, पोखरा, चितवन, बुटवल, धरानलगायतका सहरहरूमा प्रत्यक्ष सांगीतिक प्रस्तुति दिनेछन् । अमेरिकन आइडल १८ औं सिजनको एक हिस्सा बनेपछि आर्थर गनको लोकप्रियता निकै बढेको हो । अंग्रेजी गीत प्रस्तुतिमा उनले आइडल अडिसनबाटै आफ्नो फरक पहिचान बनाएका हुन् । उनले ८ वटा गीतको आफ्नो पहिलो एल्बम ग्रहण २०१८ मा ल्याएका थिए । त्यसयता २०१९ मा खोज, म र कर्णाली लगायतका गीतहरू ल्याएका छन् । अंग्रेजी गायनमा संसारभर युवामाझ परिचयको दायरा फराकिलो पारेका उनलाई टुबोर्गले ब्रेन सर्भिसिङ र एमएन इभेन्ट्ससँगको सहकार्यमा नेपाल निम्त्याएको हो ।गोर्खा ब्रुअरीका बजार निर्देशक आशिष विष्ट भन्छन्, टुबोर्गले नेपाली संगीत क्षेत्रको उत्थान र विभिन्न विधालाई सधैं समर्थन गर्दै आएको छ । त्यसलाई निरन्तरता दिँदै आर्थर गनलाई बोलाउन पाउँदा निकै गर्व महसुस गरेका छौं किनभने उनले आफ्नो संगीतमार्फत नेपाली संगीतप्रेमीहरूलाई गौरवान्वित बनाएका छन् । होमकमिङ टुरका बारेमा सोध्दा पोखरेलले भनेका छन्, नेपाल आउन पाउँदा म धेरै खुसी छु । म सबैलाई भेट्न र मेरो यात्रामा मलाई साथ दिनु हुने शुभचिन्तक माझमा प्रस्तुति दिन निकै उत्साहित छु ।"
गाउँदै पढ्ने चाहना,"(अस्ट्रेलिया)  यदि रचना रिमालले सोचेको जस्तो हुन्थ्यो भने अहिले उनी अस्ट्रेलियाको कुनै विश्वविद्यालयमा विद्यार्थी भिसा लिएर अध्ययन गरिरहेकी हुन सक्थिन् । अनि नेपालबाट आउने कलाकारको गीत सुन्न वा उनीहरूलाई हेर्नका लागि मात्रै भए पनि कम्तीमा १५ डलरको टिकट काटेर लाइनमा उभिएकी हुन्थिन् । तर समयले उनलाई उही सपनाको संसारमा विद्यार्थी नभएर गायिकाका रूपमा कार्यक्रम गर्ने अवसर जुटाइदियो । बाआमाको चटपटे पसलमा बसेर गीत गाउँदै गरेको एउटा सानो गाउँले भिडियोले उनको जीवनको मोड मात्र परिवर्तन गरिदिएन कि उनका उमेरका युवा जानका लागि मरिहत्ते गर्ने मुलुकहरूमा कार्यक्रम गर्न सक्ने आत्मविश्वास र अवसर दुवै जुटाइदियो । साँच्चै भन्ने हो भने रचना रिमाललाई डाक्टर बन्ने इच्छा थियो रे, अन्य सामान्य परिवारमा जन्मिएका बालबालिका झैं । धेरै पैसा कमाउन सकिएला, आफ्ना बाआमालाई राम्रो घर बनाउँला र चटपटेको व्यवसायबाट मुक्ति दिलाउँला भन्ने सोच उनको दिमागमा सानैदेखि सधैं आउँथ्यो । अलि ठूलो हुँदै गएपछि लाग्यो सायद अस्ट्रेलिया पो जानुपर्छ कि उच्चशिक्षाका लागि ? किनकि उनले राम्रो कमाइ मात्र हैन भविष्य पनि राम्रो हुन्छ भन्ने सुनेकी थिइन् । उनले यही साता त्यही देशका ६ सहरमा कार्यक्रम गरेकी छन् । त्यही देशको चौथो ठूलो राज्यको राजधानीमा बसेर आफ्ना अनुभव सुनाइरहेकी थिइन् । मलाई त धेरै कुरा गर्न पनि आउँदैन, दक्षिण अस्ट्रेलियाको एडिलेडस्थित होटलको सोफामा थकित मुद्रामा देखिएकी रिमालले भनिन् । ६ वटा सहरमा छोटो समयमै भएका ब्याक टु ब्याक कार्यक्रम सकेर थकित देखिए पनि संगीतप्रतिको मोह उनको मुहारमा प्रस्ट देख्न सकिन्थ्यो । पहिलो पटक अस्ट्रेलिया आएकी उनलाई यहाँको सांगीतिक माया र प्रेमबाहेक यहाँको विकास अत्यन्तै मनमोहक र रोचक लागेछ । प्रस्तुतिका क्रममा सिड्नीदेखि तास्मानियासम्म पुगेकी उनले कति ठाउँ त नेपालजस्तै लागेको सुनाइन् । चन्द्रगढीस्थित प्रज्ञा एकेडेमीमा कक्षा ५ मा पढ्दा नै उनले स्कुलस्तरीय सांगीतिक प्रतियोगतामा प्रथम भएर डायरी र ५ सय रुपैयाँ जितेकी थिइन् । उनको जीवनको पहिलो सांगीतिक सफलता र संगीतले दिएको पहिलो पुरस्कार त्यही थियो त्यसैले पनि उनीसँग त्यो डायरी र ५ सय रुपैयाँ अहिलेसम्म छ । मलाई त्यो क्षण र त्यो पुरस्कार अहिले पनि उत्ति नै प्यारो लाग्छ, उनी भन्छिन् । त्यसपछि सुस्त रूपमा अघि बढ्दै गएको सांगीतिक यात्रा चटपटे बेच्दै गीत गाएको भाइरल भिडियोसँगै नेपाल आइडलमा आएपछि भने उचाइमा पुग्यो । त्यसमा पनि फोटो फिरिममा बोलको गीत गाएपछि उनले सांगीतिक यात्रामा पछाडि फकेर हेर्नु परेको छैन । झन्डै एक हजार हाराहारी गीत गाइसकेकी उनी कन्सर्टमा रमाउँछिन् । आफ्नो सांगीतिक यात्रा अझ सफल र व्यस्त हुने उनलाई विश्वास छ । म संगीत नै अध्ययन गरिरहेकी छु र पढाइलाई समेत सँगै लिएर जान्छु, उनले आफैंसँग प्रतिबद्धता गरेकी छन् । रिमाल अस्ट्रेलियामा पशुपति शर्मासहितको टोलीमा पुगेकी हुन् ।"
मदन पुरस्कार सूचीमा ८ पुस्तक,"काठमाडौ (कास) मदन पुरस्कार गुठीले मदन पुरस्कार २०७८ का लागि प्राप्त भएका २ सय ९९ पुस्तकमध्ये उत्कृष्ट छनोटमा परेका ८ पुस्तकको सूची सार्वजनिक गरेको छ । पुरस्कारका लागि प्राप्त पुस्तकमध्येबाट बढीमा १० उत्कृष्ट पुस्तकको सूची तयार गर्न गठित समितिले ८ पुस्तकको नाम उपलब्ध गराएको गुठीका अध्यक्ष कुन्द दीक्षितले जानकारी दिएका छन् । छनोटमा परेका पुस्तकमध्येबाट एक पुस्तकलाई वर्ष २०७८ को मदन पुरस्कार प्रदान गरिनेछ । छनोटमा परेका ८ पुस्तकमा अग्नि (नवराज लम्साल), ग्रीष्मको नीलो बतास (दामोदर पुडासैनी किशोर), महाभारा (बसन्त बस्नेत), यादको सन्दुक (दिपा मेवाहाङ राई), लिच्छवि लिपि (नयनाथ पौडेल), व्युत्पत्तिमूलक संस्कृतनेपाली शब्दकोश (प्रा नीलमणि ढुङ्गाना), सती ः इतिहास र मीमांसा (सुजित मैनाली) र हिति प्रणाली (पद्मसुन्दर जोशी) रहेका छन् ।"
निबन्ध संग्रह 'आदर्श पानाहरू विमोचन,"काठमाडौं (कास) स्रष्टा शिवनाथ अधिकारीको तेस्रो कृति निबन्ध संग्रह आदर्श पानाहरू प्रकाशित भएको छ । काठमाडौं धापासीमा आदर्श समाज तिलिंगाटारद्वारा आयोजित कार्यक्रममा उक्त कृति लोकार्पण गरिएको छ । प्रज्ञा प्रतिष्ठानका उपकुलपति जगमान गुरुङको प्रमुख आतिथ्यमा समाजका अध्यक्ष हरिहर खनाल, अर्थविद् प्राडा गोविन्द नेपाल, तिलिङटार माविका प्रधानाध्यापक सरोजकुमार पाण्डेलगायतले कृति लोकार्पण गरे । कृतिमा २१ वटा निबन्धको माध्यमबाट लेखकले आफ्नो दृष्टिकोण प्रस्तुत गरेको पाइने गुरुङले बताए । पाँच कर्मेन्द्रीय, ज्ञानेन्द्रीय, पञ्चकोश, पञ्चप्राण र आत्मा यी दर्शनशास्त्रका २१ तत्त्व हुन् । शिवनाथ अधिकारीले यो कृतिमा मानव अभ्युदयका लागि आफ्नो दृष्टिकोण प्रस्तुत गर्नुभएको छ, उनले भने । यसअघि अधिकारीका दुई कृति प्रकाशित छन् ।"
जावलाखेलको इतिहास फुटबलजत्तिकै पुरानो,"वास्तविक परिचयमा फुटबलअरू खेलमा जावलाखेलले हात हाले पनि क्लबको मुख्य परिचय भनेको फुटबल नै हो । यसमा अरू खेलले चित्त दुखाउनुपर्दैन । नेपालको घरेलु फुटबलमा असाध्यै योगदान रहेका क्लबमध्ये जावलाखेल सबैभन्दा अगाडि आउने गर्छ । क्लबले अहिलेसम्म फुटबलमा तय गरेको यात्राका अनेक अमूर्त कथाहरू सुन्न पाइन्छ । यी कथाले भन्ने गर्छ, जावलाखेल फुटबललाई असाध्यै माया गर्नेहरूको क्लब हो । यही क्लबका मेघराज केसीको भनाइमा यी फुटबलका पागलहरू हुन् ।पोखरेली जय थापाले जावलाखेलबाट लामै समय फुटबल खेले । उनी भर्खर भर्खर काठमाडौं झर्दा खेलाडी हुन् । जहाँ डाइट नपुग्ला भनेर घरको खानासम्म लाने पनि साथीभाइ थिए । जय यस्तै कथा गर्वले सुनाउने गर्छन् । त्यसो किन हो त, जावलाखेलको जत्तिकै लामो इतिहास भए पनि घरेलु फुटबलमा यो उति साह्रो सफल क्लब भने होइन । विश्वास नहुन सक्छ, क्लबले अहिलेसम्म मोफसलमा तीन नकआउट प्रतियोगिता मात्र जितेको छ । काठमाडौंमा केही जितेको छैन । लिग त झन टाढैको कुरा । लिगमै पनि जावलाखेल न उपाधि जित्ने टिम हो, न त झर्ने नै । अधिकांश समय औसत प्रदर्शन । नेपाली राष्ट्रिय टोलीबाट खेलेका खेलाडी पनि जावलाखेलका कमै छन् । बरू त्यस्ता खेलाडी धेरै छन्, जसले भाग्य वा अरू के कारणले हो राष्ट्रिय टोली नजिक पुगेर पनि खेल्न पाएनन् । त्यस अर्थमा जावलाखेल फुटबलमा अन्डर एचिभर्स नै हो । तर जावलाखेलसँग मेघराजसँगै किशोर केसी र सुनील श्रेष्ठ जस्ता प्रशिक्षक छन्, जसले नेपाली फुटबलका एकपछि अर्को पुस्ताका खेलाडी हुर्काएका छन्, बढाएका छन् । तिनका कुरा सुन्नुपर्छ, तिनका योगदानबारे कुरा हुनुपर्छ, त्यसलाई सुन्न मज्जा आउँछ । उनीहरू जस्ता फरक समयमा अरू पनि धेरै होलान् । उनीहरू खासमा सिनेमाका सहनायक जस्ता पात्र हुन्, जसले पूरा कथामा महत्त्वपूर्ण भूमिका त खेल्छ, तर अलिकति ओझेलमा पनि पर्छ । जावलाखेलको फुटबल स्वयं यस्तै हो । नत्र जावलाखेलको फुटबलमा त्याग, तपस्या, समर्पणका अनेक कथा सुन्न पाइन्छ । जावलाखेलको फुटबल त्यसै बनेको होइन ।तर, अचेल कलह, बेमेल, असन्तोष, दिक्दारीका अनेक कथा जावलाखेलभित्र पर्याप्त सुन्न पाइन्छ । फुटैफुट छ भनिन्छ । सायद जहाँ त्याग, तपस्या, समर्पण हुने गर्छ, त्यहाँ कलह, बेमेल, असन्तोष पनि हुने गर्छ कि ? एउटा कल्पना गरौं, मन नमिलेका, मनभित्र दुःख र पीडा लुकाएका सबै जावलाखेलका फुटबललाई माया गर्ने साथीभाइहरू एकजुट हुने हो भने के होला त ? यो प्रश्नमा अर्को प्रश्न जोडिन्छ । के यो सम्भव छ र ?"
ज्ञानेन्द्रलाई टोलीमा बोलाइयो,"(काठमाडौं)  पूर्वकप्तान ज्ञानेन्द्र मल्ललाई नेपाली राष्ट्रिय टोलीमा फिर्ता बोलाइएको छ । नेपाल क्रिकेट संघ (क्यान) ले दुई सातापछि गर्न लागेको केन्या भ्रमणका लागि मंगलबार १६ सदस्यीय टोली घोषणा गर्दा ज्ञानेन्द्रलाई पनि समेटिएको हो । नेपालले मार्चमा विश्वकप लिग २ का लागि यूएई भ्रमण गरेयता ज्ञानेन्द्र नेपाली टोलीमा छैनन् । त्यसपछि नेपालले लिग २ कै लागि अमेरिका र स्कटल्यान्ड भ्रमण तथा द्विपक्षीय शृंखलाका लागि क्यानडा भ्रमण गरे पनि ३१ वर्षे पूर्वकप्तानलाई समावेश गरेको थिएन । ट्वान्टी२० अन्तर्राष्ट्रियमा ज्ञानेन्द्रले १ सय २३ भन्दा माथिको स्ट्राइक रेटमा ७ सय ४८ रन बनाएका छन् । उनीभन्दा बढी रन नेपालबाट पारस खड्का (७९९) र दीपेन्द्रसिंह ऐरी (१०३३) ले मात्र प्रहार गरेका छन् । तर खराब फर्मका लागि उनलाई टोलीलाई हटाइएको थियो । २०१९ को डिसेम्बरमा भुटानविरुद्ध १३ औं दक्षिण एसियाली खेलकुदमा १ सय ७ रन बनाएयता ज्ञानेन्द्रले ट्वान्टी२० अन्तर्राष्ट्रियमा एउटै अर्धशतक बनाउन सकेका छैनन् । नेपालले केन्यामा पाँच ट्वान्टी२० अन्तर्राष्ट्रियमा र तीन एकदिवसीय खेल खेल्ने छ । नैरोबीको जिमखानामा नेपालले नामिबियासँग अगस्ट २५, २६, २८, २९, ३० मा ट्वान्टी२० अन्तर्राष्ट्रिय तथा सेप्टेम्बर २, ३ र ५ मा तीन एकदिवसीय खेल खेल्नेछ । नेपालको प्रशिक्षकका रूपमा भारतीय मनोज प्रभाकरको यो पहिलो भ्रमण हुनेछ । ज्ञानेन्द्रसहित शाहब आलम र विवेक यादवलाई नेपाली टोलीमा फिर्ता बोलाइएको छ । फेब्रुअरीमा ओमानमा भएको ट्वान्टी२० विश्वकप छनोटपछि दुवैलाई नेपाली टोलीबाट हटाइएको थियो । विवेकले सोही प्रतियोगिताबाट ट्वान्टी२० अन्तर्राष्ट्रियमा डेब्यु गरेका थिए । अर्जुन साउदलाई पहिलो पटक नेपाली राष्ट्रिय टोलीमा राखिएको छ । उनले गत वर्ष यूएईमै यू१९ एसिया कप खेल्नेक्रममा राम्रो प्रभाव देखाएका थिए । ओपनिङ ब्याटर कुशल भुर्तेल र विकेटकिपर विनोद भण्डारीलाई केन्या जाने टोलीमा राखिएको छैन । १६ सदस्यीय टोलीमा सन्दीप लामिछाने (कप्तान), रोहित पौडेल (उपकप्तान), आसिफ शेख, आरिफ शेख, दीपेन्द्रसिंह ऐरी, देव खनाल, आदिल आलम, करण केसी, ज्ञानेन्द्र, सोमपाल कामी, अर्जुन, पवन सर्राफ, शाहब, किशोर महतो र विवेक रहेका छन् ।"
वाग्मतीले ४५ दिन बन्द प्रशिक्षण राख्ने,"(मकवानपुर)  वाग्मती प्रदेश सरकारले नवौं राष्ट्रिय खेलकुदमा भाग लिने खेलाडीलाई करिब डेढ महिना बन्द प्रशिक्षणमा राख्ने भएको छ । असोज २८ देखि कात्तिक ३ सम्म गण्डकी प्रदेशमा हुने राष्ट्रिय खेलकुदमा वाग्मतीबाट भाग लिने खेलाडीलाई ४५ दिन बन्द प्रशिक्षणमा राख्ने निर्णय प्रदेश खेलकुद परिषद्ले गरेको छ । प्रदेश खेलकुद विकास परिषद् बोर्ड बैठकले राष्ट्रिय खेलकुदलक्षित गर्दै सम्पूर्ण तयारी अगाडि बढाउने र सबै ३६ खेलका खेलाडीलाई बन्द प्रशिक्षणमा राख्ने निर्णय गरेको सदस्यसचिव सूर्यलाल भण्डारीले जानकारी गराएर । प्रदेशले राष्ट्रिय खेलकुदका लागि चालु आर्थिक वर्षका लागि बजेटसमेत विनियोजन गरेको थियो ।प्रदेश सरकारले नवौंको तयारीका लागि जिल्ला छनोटमा १ करोड ३० लाख, प्रदेश छनोटमा ५ करोड रुपैयाँ बजेट विनियोजन गरेको छ । राष्ट्रिय खेलकुद परिषद् (राखेप) ले राष्ट्रिय खेलकुद तयारीका लागि भन्दै प्रत्येक प्रदेशलाई ४९ लाख रुपैयाँ बजेट दिने निर्णय गरिसकेको छ ।नवौं राष्ट्रिय खेलकुदमा ३६ खेलमा प्रतिस्पर्धा हुनेछ । सोहीअनुसार वाग्मती प्रदेशले सबै खेलमा खेलाडीलाई उतार्ने औपचारिक निर्णय गरेको हो । नवौंका लागि बजेटमै कार्यक्रम आएपछि तयारी अघि बढाउन सहज भएको छ । प्रदेशले दिएको बजेटअनुसार नवौंका लागि राम्रो तयारीसँग अघि बढाउन सकिन्छ, भण्डारीले भने । प्रदेश खेलकुद विकास परिषद् वाग्मतीले नवौंको जिल्ला छनोट भदौ १० भित्र र प्रदेश छनोट भदौ २० भित्र सक्ने निर्णय गरेको छ । प्रदेश छनोट सकिएसँगै खेलाडीलाई बन्द प्रशिक्षणमा राखेर तयारीमा थाल्ने प्रदेश सरकारले जनाएको छ । प्रतियोगितामा वाग्मती प्रदेशबाट ७ सय ६ खेलाडी सहभागी हुनेछन् । त्यसमध्ये २० खेलका खेलाडीलाई आवासीय प्रशिक्षणको व्यवस्था मिलाइने उनले बताए । बाँकी १६ खेलका खेलाडीलाई घरपायक स्थानमा प्रशिक्षण व्यवस्था गर्नेछौं, उनले भने । करिब एक सय स्वर्ण पदक जित्ने गरी तयारी अगाडि बढाइएको उनको दाबी छ । हामी विभागीय टोलीलाई समेत जित्ने गरी तयारी अगाडि बढाउँछौं, उनले भने । राष्ट्रिय खेलकुदमा सबैभन्दा बलियो टिम भनेकै विभागीय हो । विभागीयभन्दा राम्रो नतिजा निकाल्न जिल्ला र प्रदेशबाट छनोट खेलाडीलाई तयारी राम्रोसँग गराउनुपर्छ । त्यसैले राम्रो नतिजा निकाल्न प्रदेश छनोटबाट आएका खेलाडीलाई लामो समय बन्द प्रशिक्षणमा राख्ने निर्णय भएको हो, सदस्यसचिव भण्डारीले भने । गत आर्थिक वर्षमा प्रदेशस्तरीय खेलकुद प्रतियोगिता सम्पन्न गर्ने वाग्मती पहिलो र एकमात्र प्रदेश सरकार हो ।"
समान तलब दिन चान्सलरको सुझाव,"फ्य्रांकफर्ट (एएफपी) चान्सलर ओलफ स्कोल्जले युरोपियन च्याम्पियनसिपको सफलतापछि मंगलबार जर्मनीका महिला र पुरुष राष्ट्रिय टिमका खेलाडीलाई समान पारिश्रमिक दिन सुझाव दिएका छन् ।यसमा मेरो विचार प्रस्ट छ, यसबारे जर्मन फुटबल संघ (डीएफबी) सँगको छलफलपछि स्कोल्जले भने, बढीभन्दा बढी बालिका र महिलालाई फुटबलमा उत्साहित पार्न कसरी सहयोग गर्न सकिन्छ भन्नेबारे छलफल गरेका छौं । पक्कै पनि यसमा मुख्य प्रतियोगिताको खर्चले ठूलो भूमिका खेल्नेछ । त्यसैले समान तलबबारे छलफल गरिएको हो । मैले सुझाव दिइसकेको छु र यस विषयमा छलफल गर्न पाउँदा कृतज्ञ छु । सन् २०१५ यताको ठूलो उपलब्धिको रूपमा जर्मनी यसपालि युरोपियन च्याम्पियनसिपमा उपविजेता भयो । वेम्बलीमा भएको फाइनलमा जर्मनीलाई इंग्ल्यान्डले हराएको थियो । फाइनलमा सहभागी भएका उनले ट्वीट गरेका थिए, यो २०२२ हो । महिला र पुरुषले समान तलब पाउनुपर्छ । यसलाई खेलकुदमा लागू गर्नुपर्छ विशेषगरी राष्ट्रिय टिममा ।प्रतियोगिता जितेको भए जर्मन महिला टिमका खेलाडीले जनही ६० हजार युरो पाउने थियो जबकि गत वर्षको युरो जितेको भए पुरुष खेलाडीले जनही ४ लाख प्राप्त गर्ने थियो ।"
