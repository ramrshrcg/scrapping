शीर्षक,विवरण
खेतमै सुक्यो धान,"(रौतहट), (सर्लाही), (दाङ), (लुम्बिनी), (धनगढी) र (प्यूठान)खडेरीको मारमै जेनतेन रोपाइँ गरेका किसानको खेतमा धानका बोट हुर्कन पाएको छैन । पर्याप्त वर्षा नभएपछि भदौ पहिलो सातासम्म पनि केही ठाउँमा रोपाइँ गर्न नपाउँदा ब्याड सुकिसकेको छ । रोपाइँ गरेका खेतमा पनि धाँजा फाटेर धानका बोट पहेँलिन थालेका छन् । बोट हलक्क बढ्नुपर्ने बेला सुक्न थालेपछि किसानहरू आकाशतिर हेर्दै दिन काटिरहेका छन् । रौतहटको चन्द्रपुर१० का चन्देश्वर चौधरीले साउन १५ मा १० कट्ठा खेतमा धान रोपे । भदौ पहिलो सातासम्म पर्याप्त पानी नपाएपछि उनको खेतमा धानका बोट सुक्न थालेका छन् । सुक्खाले खेतमा फाटेका धाँजा देखेर उनी दिक्क छन् । असारमै सक्नुपर्ने रोपाइँ जेनतेन मध्यसाउनमा गरे पनि पर्याप्त पानी नपरेपछि १० कट्ठामा लगाएको धान सुक्दै गएको छ । खेत पटपटी फुटेर चिरा पर्न थाल्यो, उनले भने, नहरको पानी लाग्ने अवस्था छैन । धानै फलेन भने वर्षभरि के खाने ? पछिल्ला वर्ष यहाँ मन्सुली, कतर्नी, सावित्री जातका धान लगाउँछन् । कृषि ज्ञान केन्द्रका अनुसार रौतहटको ६५ हजार हेक्टर खेतीयोग्य जमिनमध्ये ३८ हजार १ सय हेक्टरमा धान खेती गरिन्छ । ज्ञान केन्द्रका अधिकृत अशोक सिंहले सुक्खाका कारण यस वर्ष धान उत्पादन प्रभावित हुने बताए । समयमा रोप्न नसकेर निराश बनेका किसान धान सप्रिने बेला पानी नपरेर तनावमा छन्, उनले भने, सिँचाइ सुविधा नभएको खेतमा धाँजा फाटेर धान सुक्न थालिसक्यो । धान रोप्न मल अभाव भोगेका किसानलाई यस पटक मौसमले समेत साथ नदिएको अधिकृत सिंहले सुनाए । रोपो सुक्न थालेपछि जिल्लाको उत्तरी भेगका किसानले भने बोरिङ र नहरको पानीले खेत पटाइरहेका छन् । असारमा जसोतसो रोपाइँ सक्यौं, कनकपुरका शेख मैनुद्दिनले भने, धानलाई चाहिने गरी पर्याप्त पानी परेकै छैन । यस्तै सुक्खा रहे एक गेडा पनि फल्छजस्तो छैन ।सर्लाहीको कविलासी नगरपालिका१ पिपरियाका रवीन्द्र रायको खेतमा यतिबेला पर्याप्त सिँचाइ र मल हाल्नुपर्ने हो । सिँचाइ सुविधा भए पनि उनले खेतमा पानी पुर्याउन सकेका छैनन्, मल त पाउने कुरै भएन । धानले गाँज हाल्ने बेला उनको खेत सुक्खा भएको छ । नहरमा सबै किसानको चाप भएकाले उनको खेतसम्म पानी पुगेको छैन । ढिलो गरी रोपाइँ भयो, त्यसपछि मल पाएनौं, अब फेरि पानी अभावले खेत सुक्न थालेको छ, उनले भने ।सिँचाइ सुविधा नभएको क्षेत्रका किसान आकाशतिर हेरेर बसिरहेका छन् भने सिँचाइ सुविधा भएको क्षेत्रका किसानबीच पानी पटाउने विषयमा दिनहुँजसो विवाद हुँदै आएको छ । स्थानीय रामबाबु यादवले पानी पटाउन रातभर जाग्राम बस्नुपरेको बताए । पानी खेतमा टिक्दै टिक्दैन, आकाशे पानी भइरहेका बेला भरथेग हुन्थ्यो, सम्पूर्ण चाप नहर तथा कुलोमै छ, उनले भने, नहरको पानी एकातिरका किसानले पटाउँदै गर्दा अर्कोतिरको खेत सुक्खा हुन थाल्छ, जसले विवाद बढाएको छ । केहीले राति पानी पटाउन थालेका छन् । वडाध्यक्ष दिपलाल रायले वर्षा नहुँदा खेतमा पानी पटाउने विषयमा हरेक दिनजसो किसानबीच विवाद भइरहेको बताए । ४६ हजार हेक्टर क्षेत्रफलमा रोपाइँ हुने सर्लाहीमा यस पटक ९० प्रतिशत रोपाइँ भएको कृषि ज्ञान केन्द्र मलंगवाले जनाएको छ । बूढो बीउ, सिँचाइ अभावले ढिला गरी रोपाइँ, मल अभाव तथा पर्याप्त आकाशे वर्षा नहुँदा यस पटक उत्पादनमा ह्रास आउने केन्द्रको अनुमान छ । नब्बे प्रतिशत रोपाइँ भएको छ तर अधिकांश खेतमा पानी अभावले चिरा परेको छ, केन्द्र प्रमुख कमलदेव महतोले भने, यस्तो रोपाइँको अर्थ हुँदैन, यसले समग्रमा उत्पादनमा असर देखाउनेछ ।पानी नपरेका कारण खेतमै ब्याड सुकिसकेको र रोपेका खेत पनि चिरा परेको दाङको घोराही उपमहानगरपालिका७ का किसान लालबहादुर चौधरीले बताए । पानी पर्ला भन्दाभन्दै भदौ लागिसक्यो, अब त रोपाइँ गर्दा पनि उब्जनी होलाजस्तो छैन, उनले भने, खेतमा चिरा परेको छ । रोपो पहेँलो भइसक्यो । दाङमा ३९ हजार ४ सय हेक्टरमा रोपाइँ हुने गरेकामा हालसम्म ८७ प्रतिशत खेतमा मात्रै धान रोपिएको कृषि ज्ञान केन्द्र घोराहीका प्रमुख बुद्धि घिमिरेले बताए । पानी नपरेका कारण १३ प्रतिशत खेत बाँझो भएको र रोपेका खेत पनि चिरा परेको उनले बताए । घोराही र तुलसीपुर उपमहानगरपालिकाका साथै शान्तिनगर र बबई गाउँपालिकामा पानी नपरेका कारण रोपाइँ नभएको हो । जिल्लाका १० स्थानीय तहमध्ये देउखुरीका लमही नगरपालिका, राजपुर, गढवा र राप्ती गाउँपालिकामा मात्रै सिँचाइको व्यवस्था छ ।रूपन्देहीको मायादेवी४ गुण्डीका किसान राजमंगल कोहारको धान सुकेर पहेँलिने र रोग लागेजस्तो हुन थालेपछि चिन्ता बढेको छ । पानीया नहीं परल तो झुराजाई धानीया, उनले भने, अब के खाई मालुम नहीं बा । धान रोप्ने बेलामा पनि पानी पर्खिंदापर्खिंदै ढिला रोपेको उनले बताए । अरू किसानले पम्पसेटमार्फत पानी लगाए पनि आफूले त्यसो गर्न नसकेको उनले सुनाए । गुण्डीकै सुग्रिम बरईले ६ बिघा खेतमा धान रोपे । अहिले मोटर पाइप लगाएर पानी हालिरहेको उनले बताए । पोहोर राम्रो फलेथ्यो, नयाँ धान लगाएको छु, उनले भने, यसपालि त बोटै मर्न थालेको छ । सौरभ, चौसठ चौबालीस नामका धान रोपेका उनले विगतमा १३ क्विन्टलभन्दा बढी फलेको सुनाए । पानी हाल्ने मेसिनलगायत सामग्री वडामा आउने भए पनि आफूजस्ता किसानले नपाएको उनले बताए ।कोटहीमाई५ का किसान मन्तुप्रसाद मोल ४ बिघा खेतका मालिक हुन् । धान फल्ने आशा छैन, मजदुरीको काम सुरु गरेको छु, उनले भने, यो बुढेसकालमा खेतीकै भर बस्दा समस्या भयो । उनले भैरहवास्थित एक पसलमा बोरा सिलाउने काम सुरु गरेको बताए । परिवारका ६ जनाको लालनपालन तथा केटाकेटीको पढाइ खर्च पुर्याएको धान खेती सुक्खा भएपछि भोकमरी लाग्ने चिन्ता बढेको उनले बताए । रूपन्देही धानखेतीको उर्वर भूमि हो । जिल्लामा २० वटा सानाठूला सिँचाइ आयोजना पनि छन् तर ती आयोजनाबाट ६९ हजार २ सय हेक्टरका किसान लाभान्वित हुन सकेका छैनन् । उनीहरूले आकाशे पानीकै भरमा खेती गर्दै आएका छन् । रूपन्देहीमा सावा मन्सुली, सावित्री, मकवानपुर १, सुनौली सुगन्ध, चौसठ चौबालीस, काला नमक, गोरखनाथ ५०९ लगायत धान खेती हुँदै आएको छ । जिल्लाको उत्तरी, दक्षिण भेगमा खेतीयोग्य जमिन पर्याप्त छ । ती खेतमा पानी नभएपछि धानको टुप्पो पहेँलिन थालेको छ भने खेत पटपट फुटेको छ । रूपन्देहीलाई सुक्खा क्षेत्र घोषणा गरी राहत प्याकेज उपलब्ध गराउनुपर्ने सिद्धार्थनगर नगरपालिका११ सिसवाका किसान मोहम्मद युनुशले बताए । उनले बोरिङ गाड्ने क्षमता नभएका किसानले बढी दुःख पाइरहेको जनाए । महँगो उपकरण खरिद गर्ने पैसा छैन, पालिकाको हामीले पाउँदैनौं, उनले भने, सरकारले बोरिङ मेसिन उपलब्ध गराओस् र तेल पनि देओस् । कैलालीको धनगढी उपमहानगरपालिका१६ उर्माका पेरुलाल चौधरीको खेतमा पनि धानका बेर्ना पहेँलिन थालेको छ । अब केही दिनभित्र पनि पानी नपरे बेर्ना नष्ट हुन्छ, उनले भने । पानी नपाएको खेतका धानमा रोग लाग्ने अवस्था भएको चौधरीले बताए । सिँचाइ सुविधाबाट वञ्चित कैलालीका ६० प्रतिशत किसान यही अवस्थामा छन् । नहर तथा कुलोको सिँचाइ सुविधा ३० प्रतिशत र डिप बोरिङलगायत अन्य मेसिनरी प्रयोगबाट खेत सिँचाइ गर्ने किसान १० प्रतिशत जति छन् । पैसा हुनेले बोरिङ र मोटरबाट पानी तानेर सिँचाइ गरिरहेका छन्, उनले भने, नहुनेको खेतमा चिरा परेको छ । धानमा रोग देखिन थालेको छ ।यो वर्ष पर्याप्त वर्षा नहुँदा धानबाली सप्रिन नपाएको धनगढीकै कैलाली गाउँका देवुराम डगौरा थारूको भनाइ छ । हुर्कने बेलामा आकाशेपानी नै चाहिन्छ, उनले भने, असार र साउनमा १० दिनजति पनि पानी परेन । धानमा गाँजा लाग्ने र पसाउने समयमा आकाशेपानी चाहिने उनले बताए । असारतिर रोपाइँ गरेकाको धान फुल्ने समय भएको छ, देवुरामले भने, साउन दोस्रो सातासम्म रोपेकाको धानमा गाँज लाग्ने बेला भएको छ ।कैलारी गाउँपालिकाका कुलदेव चौधरीले कैलारीको मोहना किनारका किसानलाई बढी वर्षा हुँदा बाढी लाग्ने र वर्षा नहँॅदा खेत सुक्ने चिन्ता रहेको बताए । अहिले पटक्कै वर्षा भएको छैन, धानमा रोग लाग्न थालेको छ, उनले भने, मोहनाकिनारका हामीलाई पानी नपरे पनि चिन्ता, वर्ष धैरै भए धानै बगाउने डर हुन्छ । पश्चिम नेपालमा यो वर्ष ढिलो मनसुन सक्रिय भएको थियो । कैलालीको अत्तरियास्थित जल तथा मौसम विज्ञान फिल्ड कार्यालयका मौसम सहायक सिंगल चौधरीका अनुसार यस पटक असारदेखि साउन ३१ सम्म कैलालीमा ७ सय ४९ मिलिमिटर मात्रै वर्षा भएको छ । गत वर्षको यो अवधिमा १ हजार ३ सय ८० मिलिमिटर वर्षा भएको थियो । यहाँ असार १५ देखि सामान्य वर्षा हुन सुरु भएको थियो । पर्याप्त पानी नपर्दा केही किसानले पूरा रोपाइँ गर्नै पाएका छैनन् । कृषि ज्ञान केन्द्र कैलालीका अनुसार जिल्लामा ६८ हजार हेक्टरमा धानखेती भएको छ । अघिल्ला वर्ष ७२ हजार हेक्टरसम्म धानबाली लगाइन्थ्यो । ज्ञान केन्द्र प्रमुख खगेन्द्र शर्माले पर्याप्त पानी नपर्दा केही प्रतिशत धान उत्पादन घट्न सक्ने बताए । धानबालीलाई चाहिएको बेला पानी परेको छैन, उनले भने, यसको असर उत्पादकत्वमा पर्छ ।रोगले अर्को चिन्ताप्यूठान नगरपालिका८ खर्पेङखोलाकी राधा केसीले ४० मुरी धान फल्ने खेतमा स्थानीय बजारबाट बीउ ल्याएर धान रोपेकी थिइन् । राम्रो उत्पादन हुने झिमरुक फाँटमा अहिले उनको धान कामै नलाग्ने गरी नष्ट भएको छ । धान पसाउने बेला रोग लागेको उनले बताइन् । तलमाथि गर्ने सबैले के भएर यस्तो भएको होला भनेर हेर्छन्, आफ्नो मन खेतको धान हेरेर भक्कानिन्छ, उनले भनिन्, धान खेती गर्न थालेको यतिका वर्षसम्म यस्तो कहिल्यै भएको थिएन । रोग लागेर पातबाट सुक्दै गएको उनले सुनाइन् ।पसाउने बेलाको धान रोगले नष्ट गरेपछि यतिबेला किसानलाई भोक न प्यास बनाएको छ । धान हेर्दा रातभर निद्रा लाग्दैन, खेतमा जान पनि मनले मान्दैन, प्यूठान१ खैराका किसान भोजबहादुर जीसीले भने, धानमा रोग लागेपछि खेतमा गएकै छैन । प्राविधिकको टोलीले यस्तो धान नफल्ने सल्लाह दिएको छ । खैरा फाँटका सबै किसानको खेतमा उस्तै समस्या देखिएको छ । अलिअलि सग्लो धान हुनेले पनि अब रोगले सक्छ भनेर हेरचाह गर्न छाडेका छन् । धानको पातमा काला थोप्ला देखा पर्ने, गाँज सुक्ने र बिस्तारै बोट नै टुक्रिँदै जाने समस्या देखिएको किसानहरू बताउँछन् । अघिल्लै वर्षदेखि धानमा रोग लाग्ने समस्या सुरु भएको हो । खैरे थोप्ले रोग, फेद कुहिने, गवारो किरा र जिंकको कमीजस्ता समस्या धानमा देखिएको किसानले बताए । झिमरुक फाँटका सबै खेतमा यो समस्या देखिएको छ । १२ सय हेक्टरको धान खेतीमा रोग लागेको प्रधानमन्त्री कृषि आधुनिकीकरण परियोजना धान जोन प्यूठानका प्रमुख चुमानसिंह गिरीले बताए । उनका अनुसार खेतमा ६ प्रकारका रोग देखिएको छ । प्यूठानको बर्खे धानमा रोगको समस्या छ, फाँटमा गएर पनि अनुगमन र परीक्षण गरेर हेर्यौं, उनले भने, हाम्रो पहुँचले सक्ने गर्यौं, थप उपचारका लागि विभिन्न निकायसँग पनि समन्वय गरेर काम गरिरहेका छौं ।ठूलो क्षेत्रफलमा धान खेतमा समस्या देखिएपछि प्यूठानमा नेपाल कृषि अनुसन्धान परिषद् नार्क र राष्ट्रिय धानबाली अनुसन्धान कार्यक्रम हर्दिनाथ धनुषासँग समन्वय गरेर काम भइरहेको छ । नार्क र धानबाली अनुसन्धान कार्यक्रमका विशेषज्ञसहितको टोली प्यूठान आएर यसको जाँच गरेको प्रमुख गिरीले बताए । अघिल्लो वर्ष पनि केही क्षेत्रमा धानमा रोग देखिएको थियो तर यस वर्ष धेरै क्षेत्रमा लागेको छ । राष्ट्रिय धानबाली अनुसन्धान कार्यक्रम हर्दिनाथको तीन जनाको समूह अहिले प्यूठानका किसानको खेतमै पुगेर रोगको पहिचानमा लागेको छ । प्रधानमन्त्री कृषि आधुनिकीकरण परियोजनाको आग्रहमा आफूहरू प्यूठान आएको राष्ट्रिय धानबाली अनुसन्धान कार्यक्रम हर्दिनाथ किटविज्ञ मोहम्मद फरज अलिले बताए । खेतहरूको निरीक्षण गर्दा पहिलो समस्या बीउमै छ, जथाभावी बीउ प्रयोगले समस्या देखिएको अनुमान छ । बीउको स्रोतको पहिचान र किसानलाई जानकारी नहँॅदा पनि समस्या भएको बताए । खेतमा पुगेर हेर्दा धान सुक्दै गएको, जलेको जस्तो देखिएको छ, उनले भने, धान रोपेदेखिकै समस्या हो । धानमा सेतो झिंगाको पनि समस्या छ । उनका अनुसार अहिलेसम्म प्यूठानमा केही क्षेत्रमा धान प्रयोग नै गर्न नमिल्ने र उत्पादन नै नदिने गरी नष्ट भएको छ । धानलाई आवश्यक पर्ने पानी पनि यस वर्ष पर्याप्त नपरेको कारणले पनि धानमा रोगको प्रकोप बढी देखिएको उनको दाबी छ ।"
नाउँ सच्याउन गाउँ पुग्यो टोली,"(दैलेख)नागरिकतामा अपमानजनक नाम उल्लेख गरिएका भगवतीमाई३ का कविराम बिश्वकर्माको नागरिकता सच्याउन प्रक्रिया सुरु भएको छ । कविरामले नागरिकतामा आफ्नो नाम अपमानजनक लेखिएको भन्दै ९ दिनअघि जिल्ला प्रशासन कार्यालयमा निवेदन दिएका थिए । उक्त निवेदनअनुसार सच्याउन जिल्ला प्रशासन कार्यालयको टोली गाउँमै मुचुल्का उठाउन पठाइएको प्रमुख जिल्ला अधिकारी हरि प्याकुरेलले बताए । उनीसहित भगवतीमाई३ का कर्णबहादुर बिश्वकर्माले पनि नागरिकता सच्याउन निवेदन दिएका छन् । कविरामको नागरिकतामा कुकुर र कर्णबहादुरको ठगे कामी लेखिएको छ । नाममै अपमान समाचार प्रकाशन भएपछि गृह मन्त्रालयको निर्देशनअनुसार जिल्ला प्रशासन कार्यालयले ११ स्थानीय तहमा यस्ता नामबाट अपमान खेप्नुपरेका व्यक्तिहरूलाई नागरिकता सच्याउन भन्दै सूचना जारी गरेको थियो । त्यो सूचना आउनबित्तिकै जिल्ला प्रशासन पुगें, कविरामले भने, वडा कार्यालयको सिफारिस पनि प्रशासनमा बुझाइसकेको छु । आफ्नोसँगै ५ छोराछोरीको नागरिकतामा पनि आफ्नो नाम सच्याउन चाहेको उनले बताए । उनकी माइली बुहारी निशाले ससुराको नागरिकता बन्नासाथ आफ्नो बिहे दर्ता र छोराको जन्मदर्ता बनाउने बताइन् । बिहे भएको यतिका वर्ष हुँदा पनि श्रीमान्ले नागरिकता नबनाएकै कारण मैले विवाह दर्ता गराएको छैन, उनले भनिन्, ससुराको नाम सच्चिए हामीलाई पनि आत्मसम्मान हुने थियो ।कविरामको नाम सच्याउन जिल्ला प्रशासन कार्यालयले आफ्नो प्रक्रिया थालिसकेको जनाएको छ । सम्बन्धित व्यक्तिले कागजात ल्याउन ढिला गरेकाले समय लागेको हो, प्रजिअ प्याकुरेलले भने, यस्ता अपमानजनक नामले समस्या भोगेकाको सोझै मुचुल्का र सिफारिस पठाउन अनुरोध गरिएको छ । कविरामले यसै साता नयाँ नागरिकता पाउने उनले जानकारी दिए । जिल्ला प्रशासनले जारी गरेको सूचनापछि अरू तीन कार्यालयमा आएको उनको भनाइ छ । कुकुर र ठगे मात्र हैन गुखाने, कुत्ता, फ्याउरो, लुते, गुइचे, कुजो, डेडो, कालो, नीलाजस्ता सबै नाम परिवर्तन हुन्छ, उनले भने, उनीहरूले नाता प्रमाणित र प्रहरी मुचुल्का समयमा नल्याएकाले केही ढिलाइ भएको हो, अब एक सातामै निवेदन आएका सबैको नाम सच्याएर नयाँ नागरिकता दिइन्छ ।कथित माथिल्लो जातका शिक्षित हाकिमले निरक्षर दलितका नागरिकतामा नाम यस्तोसम्म लेखिदिएका छन् सिंगाने कामी, कुकुर्नी कमिनी, कुकुर कामी, रातो कामी, नौपुठे कामी, ढाले कामी, काली गासे, गोप्लो, लाटो, लुखुरी कामी ।यस्तै दुल्लु नगरपालिका१ निवासी ३५ वर्षीय कुलबहादुर बादीलाई आफ्नै नागरिकता बोकेर हिँड्दा अपमानबोध हुन्छ । नहोस् पनि किन, २०४४ सालमा जन्मेका कुलबहादुरको नागरिकतामा नाम, थर फ्याउरो बादी लेखिएको छ । २०६४ मा बनाएको नागरिकतामा शाखा अधिकृत मेगनाथ पाध्याले निर्धक्क हस्ताक्षर धस्काएका छन् ।कुलबहादुरको जस्तै समस्या श्रीमती मदनालाई पनि छ । किनकि उनको नागरिकतामा हाकिम ले मदन लेखिदिए । नागरिकता टोलीलाई मदनाले सही नाम नै भनेकी थिइन् । तर असंवेदनशील टोलीले मदन लेखिदियो, यो पनि उनले धेरै पछि मात्रै थाहा पाइन् । जसका कारण उनले पाइलापाइला सफाइ दिनुपर्ने परिस्थिति बनेको छ । अझ श्रीमान्लाई झनै आपत् परिरहेको उनी बताउँछिन् । रुकुम पश्चिम आठबिस नगरपालिका३ का एक नागरिकको प्रमाणपत्रमा त कुत्ता बादी लेखिएको छ । ६१ वर्षीय उनी आफ्नै नागरिकताका कारण अपमानित छन् । दुर्गम भेग र निरक्षर पृष्ठभूमिका उनलाई आफ्नो असली नाम के थियो भन्ने पनि थाहा छैन । नागरिकतामै लेखिएको नाम काढेर उनलाई स्थानीयले बोलाउँछन् । तर उनी विरोध गर्न सक्दैनन् । कथित तल्लो जातका मानिसलाई हेयको दृष्टिले राखिदिएका नाममा सरकारी अधिकारीले ठप्पा लगाइदिए, जसले एक नागरिकको स्वाभिमानमा चोट लागेको छ ।"
परिवारै प्रहरी,"(प्यूठान)घरमा रमाइलो वातावरण थियो । वर्षौंपछि भेट भएका दाजुभाइ खुलेर कुराकानी गरिरहेका थिए । त्यसअगाडि फोनमा दुःखसुख साट्थे । त्यस दिन उनीहरू आपसमा गफिइरहेका देखिए । हाँसोठट्टा पनि चलिरहेको थियो । टाढिएका दाजुभाइको भेटघाट कान्छी बहिनीको बिहेले जुराएको थियो । एकातिर वर्षौंपछि परिवार भेट्दाको खुसी, अर्कातिर प्यारी बहिनीलाई अन्माएर पठाउँदाको दुःख पनि सँगसँगै थियो । प्यूठान नगरपालिका८ मानागाउँका भोजबहादुर विकका सन्तानहरूबीच भेटघाट दुर्लभ हुनुको एउटै कारण छ परिवारका १० जना नेपाल प्रहरीमा कार्यरत हुनु । उनीहरू विभिन्न ठाउँ र समयमा भर्ना भएका मात्र होइनन्, कार्यरत रहेका ठाउँ पनि फरक छन् । त्यसैले एकैपटक सबै जना एउटै थलोमा भेला हुनु संयोग नै भएको हो । मानागाउँका ६२ वर्षीय भोजबहादुरका चार छोरा, दुई छोरी, दुई बुहारी र दुई ज्वाइँ प्रहरी सेवामा छन् । भोजबहादुरले आफू १९ वर्षको हुँदा बिहे गरेको बताए । जेठो छोरा अहिले ३८ वर्षका भए । पहिले पहिले बिहान खाए बेलुका के खाने भन्ने चिन्ता हुन्थ्यो, भोजबहादुरले भने, अहिले त घरका सबै सरकारी जागिरे छन्, खान, लाउन समस्या छैन । उनका ६ छोरा र २ छोरी हुन् । दुवै छोरी र ज्वाइँ प्रहरी छन्, उनले भने, छोराहरूमध्ये माइलो र साइँलोबाहेक सबै प्रहरी छन् । जेठा सुवास, काइँलो सुजल, राइँलो गगन र कान्छो छोरा मोहन प्रहरी छन् । माइलो छोरा विदेश आउजाउ गर्छन् । साइँला छोरा पूर्वमाओवादी लडाकु भएको भोजबहादुरले बताए ।बुहारी पनि प्रहरीमै जागिरे भएकामा खुसी लाग्ने गरेको उनले सुनाए । पहिले गाउँमा काम मिल्थेन । परिवार पाल्न ९ वर्ष भारतमा रोजगारी गरेको दिन अहिले पनि सम्झन्छु, भोजबहादुरले भने, यस्ता दिन आउँदा रहेछन् । दुःख गरेकै कारण भगवान्ले हेरे जस्तो लाग्छ । माइला छोरा पूर्णबहादुरका अनुसार गाउँमै पहिलोपटक अंग्रेजी विषय लिएर उनका जेठा दाइले आईए पढेका थिए । दाइले पनि हाम्रै लागि पाँच वर्ष भारतमा काम गर्नुभयो, उनले भने, २०६३ सालमा पहिलोपटक घरबाट जेठो दाइ नेपाल प्रहरीमा भर्ना हुनुभएको हो । त्यसपछि त लगातार पालो लागेजस्तै भएको उनले बताए । ३८ वर्षीय सुवास अहिले नेपाल प्रहरीमा हवल्दार छन् । उनले जागिर खाएको १६ वर्ष भयो । राइँलो भाइ पहिलो प्रयासमै पास भएको दाइ पूर्णले सुनाए । राइँलो र काइँलोले सँगै नाम निकालेका हुन्, पूर्णले भने, जेठी बहिनीको पनि सँगै हो । तीनै जनाले एकैपटक नाम निकालेको उनले बताए । कान्छो भाइ ६ वर्षदेखि प्रहरीमा कार्यरत रहेको उनले सुनाए । घरको रेखदेख गर्ने, बाबुआमासँग बस्ने म छँदै छु, उनले भने, बाहिरबाट दाइ र भाइहरूको सहयोग छँदै छ ।जेठी छोरी प्रहरीमा भर्ना भएको ९ वर्ष भएको र कान्छी छोरी ४ वर्षअघि भर्ती भएको भोजबहादुरले बताए । जेठी छोरी अहिले सहायक हवल्दार छे, उनले भने, कान्छी सिपाही नै छे । एकै परिवारका १० जना नेपाल प्रहरीमा हुँदा छोराछोरीका लागि केही गरेछु भन्ने लागेको उनी बताउँछन् । गाउँमा शिर ठाडो गराएर हिँड्न सक्ने भएँ, उनले भने, मेरा दुःखका दिन अब हराए । देशमा सशस्त्र द्वन्द्वको समयमा साइँलो छोरा तत्कालीन विद्रोही माओवादीमा आबद्ध थिए । जेठो छोरा प्रहरीमा भर्ना भएका थिए । गाउँमा धेरैले अब दुई भाइ छोरा आपसमा लडेर मर्छन् भन्थे, भोजबहादुरले सम्झिए, डर पनि लाग्थ्यो । शान्ति सम्झौतासँगै मनमा शान्ति छाएको उनले बताए । गाउँका सबैले एउटा माओवादी र अर्को पुलिस भनेर भन्थे, उनले सम्झिए । छोरा, बुहारी, छोरी र ज्वाइँहरू आफ्नै खुट्टामा उभिएपछि दंग परेको आमा वसन्तीले बताइन् । बाबुको जागिर नहँॅदा यत्तिका छोराछोरी कसरी पाल्ने हो भन्ने चिन्ता थियो, उनले भनिन्, बिहान के खाउँ र साँझ के खाउँ हुन्थ्यो । अहिले त्यस्तो केही चिन्ता छैन । घरै रमाइलो छ ।"
"चर्चामा माडी, ओझेलमा वाल्मीकि आश्रम","योजना अलपत्र, सम्पदाको बेवास्ता रत्नाकर डाँकुपछि वाल्मीकि ऋषि बनेको कथा सुनेका भरतपुर हाकिमचोकका सुशान्त पौडेल आश्रम पुग्न निकै उत्सुक थिए । चितवनबाट दुई अरू जिल्ला कटेर भारतीय भूमि छिरेर आश्रम पुग्दा उनलाई लाग्यो माडीबाटै आउन पाए या कम्तीमा नेपाली भूमि हुँदै पुग्न पाए कति जाती हुन्थ्यो आश्रम वरपर असरल्ल सम्पदा देख्दा मलाई दुःख लाग्यो, बिहीबार आश्रम पुगेका उनले भने । यहाँ सीताको माताको सिलौटा भनेर लेखिएको ठूलो ढुंगो छ । कम्मरसम्म आउने अग्लो ढुंगामाथि झन्डै तीनचार फिट लामो सिलौटो र लोहरो जस्तो वस्तु छ । यो देखेपछि जसले पनि मसला पिसेझैं लोहोरो चलाउने भए, त्यसैले अहिले सिलौटो खुइँलिँदै गएको छ । यस्ता प्राचीन सामग्री छुन चलाउन नपाउने, हेर्न मात्रै मिल्ने गरेर छेकबार लगाएर राखे उत्तम हुन्थ्यो, पुजारी सुवेदीले भने । आश्रममा यस्ता अनेक सम्पदाको बिजोग छ । रामायण कथाअनुसार सीताका छोरा लव र कुशको यहीं पठनपाठन भयो । रामले लगाएको अश्वमेध यज्ञका बेला छाडेका घोडा पनि लव र कुशले समाएर बाँधेका थिए । आश्रममा यी घटनासँग जोडिएका पुराना वस्तु छन् । आश्रम वरपर सीता पाताल प्रवेश स्थल, अमृत कुण्ड, हवन कुण्डका अवशेषहरू छन् । लव र कुशले घोडा बाँधेको खम्बा, पाठशालाको अवशेष, विष्णु चक्र, सीताको फलफूल बगैंचा र वाल्मीकि ऋषि अन्तरध्यान भएका स्थल पनि यहाँ रहेको पुजारी सुवेदीले बताए । पुरातात्त्विक महत्त्वका यी क्षेत्र खुला आकाशमुनि छन् । कलात्मक ढुंगा, ढुंगाकै खम्बा, इँट्टाका टुक्रा जस्ता प्राचीन वस्तुहरू यत्रतत्र छरिएका छन् । पुराना इँटाका टुक्रा र ढुंगा घुम्न आउनेले खेलाउने सामग्री भएका छन् । विश्व सनातन धर्म सीतामाता मन्दिर वाल्मीकि आश्रम व्यवस्थपन समितिका सदस्य आरपी शर्मा अन्तर्राष्ट्रिय पहिचान भईकन पनि वाल्मीकि आश्रमको चाहेअनुसार विकास नभएको बताउँछन् । माडीको स्थानीय सरकार र केन्द्र सरकार कसैको नजर यो ठाउँ परेन, उनले भने, आश्वासन आउँछ, आश्वासनको खोलो बग्यो तर विकासको छिटो पनि परेन ।आश्रममा रहेको पुरानो मन्दिरका पुजारी रामशरण गिरी हुन् । उनका बुबा जद्दु गिरी गोसाइँ आश्रमका पहिलो पुजारी थिए । २० वर्षअघि उनको निधन भएपछि रामशरणकी आमा मन्दिरको पुजारी थिइन् । आमा पनि बितेपछि आठ वर्षयता आफूले पूजा गर्दै आएको रामशरणले बताए । उनका अनुसार जंगलमा असरल्ल पुराना वस्तु भएको थाहा पाएपछि २०२२ सालतिर तत्कालीन राजा महेन्द्र नदी तरेर त्रिवेणी आएका थिए । त्यो ठाउँ वाल्मीकि ऋषिको आश्रम हो भन्ने लागेपछि रेखदेखका लागि आफ्ना बाबुलाई पुजारी बनाएर जिम्मा लगाएको रामशरण बताउँछन् । ०२४ सालमा तनहुँको रिसिङबाट मगर समुदायका पाँचसात घरपरिवार पनि यहाँ बस्न आएका थिए । विस्तारै पाल्पातिरका उनीहरूका आफन्त पनि झरे । ०३० सालमा चितवन निकुञ्ज घोषणा हुँदा आश्रम रहेको १२ बिघाजति जमिन निकुञ्ज सिमानाभन्दा बाहिर पारियो । उक्त ठाउँमा ०४२ सालतिर तत्कालीन राजा वीरेन्द्र पनि पुगेका थिए । राजा गएपछि आश्रमलाई चितवन निकुञ्जले पनि रेखदेख गर्नुपर्ने निर्देशन आयो । त्यसपछि ०५२ सालमा निकुञ्जकै सक्रियतामा एउटा सानो मन्दिर बनेको चितवन निकुञ्जका तत्कालीन प्रमुख संरक्षण अधिकृत रामप्रित यादवले बताए । विश्व सनातन धर्म स्तापनार्थ मूल समितिले त्यहाँ ०५५ सालमा सीतामाता मन्दिर बनायो । योबाहेक आश्रममा उल्लेख्य प्रगति भएन ।आश्रमको नयाँ मन्दिर निर्माण मूल समितिका अध्यक्ष दीपक रायामाझीका अनुसार आश्रमको गुरुयोजना २० वर्षअघि नै तयार भएको थियो । त्यहाँ बस्ने पुराना बासिन्दाका लागि भान्सा र दुई कोठासहितको घर, धर्मशाला, धारा, बगैंचा, मन्दिर, मूर्ति र पुराना सामग्री संरक्षण गर्न विशेष खालका संरचना बनाउने गुरुयोजनामा उल्लेख छ । पुरातात्त्विक विभागको समन्वयमा उत्खनन गरेर यहाँका प्राचीन सम्पदाको संरक्षण गर्ने भनिएको थियो तर विभाग पुगेन । भारतीय बाटोबाट जान नमिल्ने भएपछि नेपाली बाटो भएर जाने योजना बनाइएको थियो । नवलपरासीको त्रिवेणीबाट झोलुङ्गे पुल बनाउने पनि गुरुयोजनामा समेटियो । १८ महिनामा काम सक्ने गरी ०७० असारमा झोलुङ्गे पुल निर्माणको सम्झौता भए पनि ४७९ मिटर लामो पुल बल्ल अन्तिम चरणमा छ । नेपाल सरकारका पूर्वसचिव आत्मराम पाण्डे यही कामका लागि सक्रिय छन् । अब नेपालीहरू वाल्मीकि आश्रम जान भारतीय भूमि जानुपर्ने बाध्यता हट्ने अपेक्षा छ, उनले भने । भारतीय बाटो हुँदै जाँदा गण्डक ब्यारेजको मुख रहेका भारतीय सीमा सुरक्षा बलले निकै कडाइ गर्छन् । त्यसपछि बीचमा वाल्मीकि टाइगर रिजर्भ वन पोस्ट छ । त्यहाँ टिकट नै काट्नुपर्छ । अन्तिममा पनि भारतीय सुरक्षा पोस्टमा सोधपुछ हुन्छ । तीनतीन ठाउँमा निगरानी भएपछि नेपालीहरू यो झन्झट बेहोरेर आश्रम पुग्न कमै रुचाउने गरेका छन् । निकुञ्जको घना जंगल र कष्टकर भूगोलका कारण माडीबाट आश्रम पुग्न सकिँदैन । नारायणी नदीमा पुल बनेपछि सहज हुने देखिन्छ । आश्रमबाट ४५ किलोमिटर टाढा घर भएका भारत बगाहाका हिंमासु प्रसाद मोटरसाइकल चढेर ४५ मिनेटमै आश्रममा आए । आश्रममा दिनमा हजार जनासम्म आउँछन् । तीमध्ये अधिकांश भारतीय नै हुन्छन् । बिहारका विद्यार्थी पनि भ्रमणका लागि यहाँ आउने गरेका छन् । माडी नगरपालिकाकी मेयर ताराकुमारी काजी महतोले भूगोल माडीको परे पनि माडी हुँदै जान नसकिने कारण योजना बनाएर तदारुकताका साथ काम गर्न नसकेको बताइन् ।"
आचारसंहिता कार्यान्वयनको जिम्मा सीडीओलाई,"(काठमाडौं)निर्वाचन आयोगले आचारसंहिता कार्यान्वयनमा कडाइ गर्न भन्दै प्रमुख जिल्ला अधिकारीको नेतृत्वमा आचारसंहिता अनुगमन समिति बनाउने तयारी गरेको छ । यसअघि जिल्ला न्यायाधीश (मुख्य निर्वाचन अधिकृत) लाई यो जिम्मेवारी दिने प्रावधान आचारसंहितामा राखिन्थ्यो । गृह मन्त्रालयमातहत रहने प्रजिअलाई अनुगमनको अधिकार सुम्पिँदा सत्तारूढ दलले फाइदा उठाउन सक्ने भन्दै आशंका उब्जिएको छ ।मुख्य निर्वाचन अधिकृतलाई यो अधिकार दिँदा आचारसंहिता कार्यान्वयन प्रभावकारी नभएको आयोगको ठहर छ । प्रजिअलाई अधिकार दिने गरी तयार पारिएको आचारसंहिताको मस्यौदा आयोगले राजनीतिक दललाई अध्ययनका लागि पठाएको छ । आयोगले सोमबार प्रदेश र संघमा प्रतिनिधित्व गर्ने १२ वटा दललाई मस्यौदामा राखिएको प्रावधानमा छलफल गर्न बोलाएको छ । आयोगले नयाँ प्रावधानमा दलको साथ खाजेको छ । आचारसंहिताको मस्यौदामा धेरै कुरा आएको छ, जिल्लामा अनुगमन अधिकृत छुट्टै राख्ने भन्ने पनि आएको छ, आचारसंहिता अनुगमन पनि अरूबाट भएन सीडीओबाट हुनुपर्छ भन्ने कुरा छलफलमा आएका छन्, आयोगका प्रवक्ता शालिग्राम पौडेलले भने, स्थानीय तह निर्वाचनको सातै प्रदेशमा भएको समीक्षामा आचारसंहिता अनुगमनको जिम्मा सीडीओलाई दिनुपर्छ भन्ने आएको छ । आयोगले विचार गरेर आचारसंहिता बनाउनेछ ।लोक सेवा आयोगका पूर्वअध्यक्ष उमेश मैनालीले आचारसंहिता कार्यान्वयन कार्यपालिका मातहतको कर्मचारीलाई दिन नहुने बताए । यसै त सरकारले निर्वाचनमा धाँधली गर्यो भनेर आरोप लाग्छ, अनुगमन समितिको काम पनि सीडीओलाई दिँदा के होला ? एक्ज्युकेभिटलाई नेतृत्व दिन हुँदैन । सीडीओ त प्रभावमा पर्न सक्छ । ऊ सरकार मातहतको कर्मचारी हो । अनुगमनको काम सीडीओलाई दिने होइन । आयोगका पूर्वप्रमुख आयुक्त अयोधीप्रसाद यादव पनि प्रजिअलाई आचारसंहिता अनुगमनको जिम्मेवारी दिन नहुने पक्षमा छन् । सीडीओ त जिल्लाको सुरक्षा व्यवस्थापनको जिम्मेवारी पाएको व्यक्ति हो, उनले भने, निर्वाचन गराउने जिम्मेवारी मुख्य निर्वाचन अधिकृतको हो । निर्वाचन स्वतन्त्र बनाउने हो भने अनुगमनको नेतृत्व मुख्य निर्वाचन अधिकृतलाई नै दिनुपर्छ । मुख्य निर्वाचन अधिकृत निर्वाचन कार्यक्रममा खटिनुपर्ने भएकाले आचारसंहिता कार्यान्वयन हुन नसकेको आयोगको ठहर छ । आयोगले तयार गरेको मस्यौदामा प्रमुख जिल्ला अधिकारी अनुगमन समितिको संयोजक, सुरक्षा प्रमुखहरू सदस्य र अनुगमनका लागि छुट्टै शाखा अधिकृत रहने गरी संरचना बनाउने उल्लेख छ । आयोगले उम्मेदवारी दिन जाँदा राजनीतिक दलले प्रयोग गर्ने झन्डाको संख्या पनि बढाउने तयारी गरेको छ । यसअघि उम्मेदवारी दिन जाँदा दुईवटा झन्डा प्रयोग गर्न दिएकामा अब १० वटासम्म पुर्याउने गरी आचारसंहिताको मस्यौदा बनाइएको छ । दुईवटा मात्रै झन्डा प्रयोग गर्नुपर्ने प्रावधान राख्दा कार्यान्वयन नहुने अवस्था देखेपछि यसपालि बढाउन लागिएको हो, आयोग स्रोतले भन्यो ।त्यस्तै उम्मेदवारी दिन र निर्वाचन प्रचारप्रसारमा जाँदा बढीमा २५ जना मात्रै हुने गरी संख्यामा पनि आयोगले लगाम लगाउन लागेको छ । निर्वाचनको प्रचारक्रममा स्टेज बनाउँदा कस्तो बनाउने ? विजय भएपछि अपनाउने मापदण्ड पनि आचारसंहितामा समेट्न खोजिएको छ । मतपरिणाम आएपछि भोजभतेर गर्न नपाउने गरी आयोगले अंकुश लगाउन खोजेको छ । प्रत्यक्षतर्फका उम्मेदवारले सम्पत्ति विवरण र व्यक्तिगत विवरण बुझाउने प्रावधान पनि आचारसंहितामा समेट्न लागिएको छ । सम्पत्ति विवरण गोप्य राखे पनि व्यक्तिगत विवरण सार्वजनिक गर्ने वा नगर्ने भन्ने यकिन नभएको आयोग स्रोतले जनाएको छ । मतदाताले आफ्ना उम्मेदवार कस्ता हुन् भन्ने जानकारी लिन व्यक्तिगत विवरण सार्वजनिक गर्नुपर्ने सुझाव आएको आयोग स्रोतले जनाएको छ । निर्वाचनको मनोनयन फारममा अचल सम्पत्ति कति छन् भन्ने मात्रै यसअघि देखाउनुपर्थ्यो ।"
सांसदलाई पैसा नबाँड्न निर्देशन,"काठमाडौं (कास) निर्वाचन आयोगले गण्डकी र प्रदेश १ सरकारलाई निर्वाचन क्षेत्र पूर्वाधार विशेष कार्यक्रमअन्तर्गत सांसदलाई पैसा बाँड्ने काम तत्काल रोक्न निर्देशन दिएको छ । प्रदेशसभाको कार्यकाल सकिन लाग्दा योजना छनोट र पैसा बाँड्ने तयारी भएको भन्दै आयोगले ध्यानाकर्षण भएको जनाएको हो । निर्वाचनको मुखमा प्रदेश सांसदलाई बजेट शीर्षकमा शुक्रबार कान्तिपुरले समाचार प्रकाशित गरेपछि आयोगले निर्वाचन प्रक्रिया सुरु भइसकेको अवस्थामा निर्वाचनको निष्पक्षतालाई असर पुग्ने गरी कुनै पनि कार्यक्रम सञ्चालन गर्नु स्वाभाविक मान्न नसकिने जनाएको हो । आयोगले निर्वाचनको मिति घोषणा भइसकेपछि प्रदेश निर्वाचन क्षेत्र पूर्वाधार विशेष कार्यक्रमको नामबाट छोटो अवधिमा योजना र बजेट वितरण गर्ने गरी किन कार्यक्रम सुरु गर्नुपरेको हो भनेर स्पष्टीकरणसमेत सोधेको छ । यस्ता कार्यक्रमले निर्वाचनको निष्पक्षतामा असर गर्दैन भन्ने के निश्चितता छ भनेरसमेत आयोगले सोधेको छ ।आयोगको विज्ञप्तिमा भनिएको छ, अझ वितरणमुखी कार्यक्रमले त निर्वाचनको स्वच्छतामा नै प्रश्न उठाउन सक्ने देखिन्छ । आयोगले निर्वाचनमा स्वच्छता, निष्पक्षता, पारदर्शिता तथा भयमुक्त वातावरण कायम राख्न विभिन्न निकायलाई निर्देशन दिन सक्ने स्पष्ट कानुनी व्यवस्था भएको हुँदा आयोगले प्रदेश सरकारहरूलाई उल्लेखित कामकारबाही नगर्ननगराउन निर्देशन दिइन्छ । प्रतिनिधिसभा र प्रदेशसभाको कार्यकाल सकिन लागेका बेला अघिल्ला वर्षजस्तै निर्वाचन क्षेत्र पूर्वाधार विशेष कार्यक्रम मार्फत गण्डकी र प्रदेश १ सरकारले सांसदमार्फत बजेट खर्चन लागेका हुन् । प्रदेश १ मा कार्यविधि बनाएर योजना छनोट गर्न लगाइएको छ भने गण्डकीमा योजना बाँड्ने तयारी छ । प्रदेश १ का सांसदलाई १ करोडको दरले र गण्डकीमा २ करोडको दरले बाँड्ने तयारी गरेको छ । त्यस्तै आयोगले विपद् व्यवस्थापनसम्बन्धी कार्य गर्नुपर्ने वा स्वास्थ्य महामारीको सामना गर्न आवश्यक उपाय अवलम्बन गर्नुपर्ने विषयबाहेक मतदातालाई प्रभावित पार्ने कुनै पनि नयाँ कार्यक्रम नेपाल सरकार, प्रदेश सरकार र स्थानीय तह सञ्चालन तथा कार्यान्वयन नगर्न पनि निर्देशन दिएको छ ।"
सिफारिसमा कडाइ गर्न प्रशासनको आग्रह,"रामेछाप (कास) नागरिकता सच्याएर वृद्धभत्ता लिने गरेको गुनासो बढेपछि जिल्ला प्रशासन कार्यालयले रामेछापका स्थानीय तहलाई सचेत गराएको छ । प्रमुख जिल्ला अधिकारी दीपककुमार पहाडीले जिल्लाका सबै स्थानीय तहलाई पत्राचार गरी नागरिकता फेरेर भत्ताका लागि कसैबाट प्रयास भएमा जिल्ला प्रशासनमा बुझेर मात्र कारबाही अघि बढाउन सुझाएको छ । पत्रमा भत्ता वा अन्य प्रयोजनका लागि नाम र जन्म मितिसमेत फेरेर दोहोरो नागरिकता बनाउनेसमेत गरेको पाइएकाले सिफारिस गर्दासमेत बुझेर मात्र गर्न भनिएको छ । कानुनविपरीतका काम भए गरेको पाइएमा कानुनबमोजिम कारबाही हुने चेतावनीसमेत पत्रमा उल्लेख गरिएको छ । केहीले नागरिकता सच्चाएर आफूअनुकूलको सेवा लिने र पछि कारबाहीको डरले नागरिकता हरायो भनेर प्रतिलिपि लिने गरेको गुनासो प्रशासनमा पुगेको छ । उक्त गुनासोको आधारमा यसअघि सामाजिक सुरक्षा भत्ता वितरण भएनभएको बारेमा स्थानीय प्रशासनले अनुसन्धानसमेत अघि बढाएको छ । एक साताअघि मात्र पहिले लिएको नागरिकताभन्दा फरक जन्ममिति राखेर दोहोरो नागरिकता लिन जिल्ला प्रशासन कार्यालय आइपुगेकी एक महिला, उनलाई जन्मदर्ता गराउने उनकी आमा र वडा सचिव र वडा अध्यक्षलाई पक्राउ गरी अनुसन्धानका लागि प्रहरी हिरासतमा लिएपछि जिल्ला प्रशासन कार्यालयको परिपत्र पालिकामा पुगेको हो ।"
६२३ जना संक्रमित,काठमाडौं (कास) पछिल्लो २४ घण्टामा देशभर ६ सय २३ जनामा कोरोना भाइरस संक्रमण पुष्टि भएको छ । स्वास्थ्य तथा जनसंख्या मन्त्रालयले शुक्रबार सार्वजनिक गरेको तथ्यांक अनुसार १ हजार ६ सय २१ पीसीआर परीक्षणमा २ सय ४६ र ३ हजार ३ सय २४ एन्टिजेन परीक्षणमा ३ सय ७७ जनामा संक्रमण देखिएको हो । २४ घण्टामा ४ हजार ९ सय ४५ नमुना परीक्षण भएको थियो । २४ घण्टामा निको हुनेको संख्या ४ सय ८७ रहेको छ । शुक्रबारसम्म सक्रिय संक्रमितको संख्या ५ हजार २४ रहेको छ । २४ घण्टामा १० हजार ९९० जनाले खोप लगाएका छन् ।
चितवन सारिएका अर्ना मासिए,"(चितवन)दुर्लभ वन्यजन्तु अर्नाको संख्या बढाउन ६ वर्षअघि चितवनको पदमपुरमा बनाइएको खोर रित्तो भएको छ । पूर्वको कोसी टप्पु वन्यजन्तु आरक्ष र ललितपुरको जावलाखेलस्थित सदर चिडियाखानाबाट ल्याएर चितवन राष्ट्रिय निकुञ्जको पदमपुर फाँटमा छाडेका सबै अर्ना (जंगली भैंसी) सखाप भएका छन् । ०७३ माघमा कोसीबाट १२ र चिडियाखानाबाट तीनवटा अर्ना राख्न ३० हेक्टर जमिनलाई तारबार गरेर इनक्लोजर बनाएको थियो । त्यहाँ बाँकी रहेका तीन वटा अर्ना सोमबार बाघले खाएपछि पदमपुरको खोर रित्तो भएको हो । ०७३ मा तत्कालीन वनमन्त्री शंकर भण्डारीको उपस्थितिमा पञ्चेबाजा र थारू समुदायको सांस्कृतिक झाँकीसहितको तामझामसाथ अर्ना बोकेका ट्रक बाघमारा हुँदै पदमपुर फाँटतर्फ लगिएको थियो । ०७४ साउन ८ को बाढी इनक्लोजरभित्र छिरेर दुई अर्ना मरे । त्यसअघि नै चिडियाखानाबाट ल्याएका तीन अर्ना मरिसकेका थिए । बाँकी १० अर्ना पनि बाढी गएको केही समयपछि बिरामी परेर थलिए । बाढीको वितण्डापछि बाघको समस्या सुरु भयो । अनेक समस्याका कारण जोगिएकामध्ये अघिल्लो आर्थिक वर्षमा १० वटा अर्ना भकाभक मरे । बाँकी तीनवटा पोथी अर्ना थिए । ती सबैलाई सोमबार बाघले मारेछ, निकुञ्जका सूचना अधिकारीसमेत रहेका सहायक संरक्षण अधिकृत गणेशप्रसाद तिवारीले भने । बाघले यी अर्ना मारेसँगै पदमपुरको खोर रित्तो भएको छ । चितवन आएपछि अर्नाका सात बच्चा पनि जन्मेको सहायक संरक्षण अधिकृत तिवारीले बताए । महालेखा परीक्षकको हालै प्रकाशित ५९ औं वार्षिक प्रतिवेदनमा उल्लेख भएअनुसार अमेरिकी सहयोग नियोग (यूएसएड) को आर्थिक सहयोग र राष्ट्रिय प्रकृति संरक्षण कोषको प्राविधिक सहयोगमा अर्नाहरू चितवन सारिएको थियो । कोषको सौराहा कार्यालय प्रमुख बाबुराम लामिछानेका अनुसार बाघ र बाढी जस्ता समस्याका कारण अर्ना चितवनमा फस्टाउन नसकेको हो । खोरभित्र लामो समय राखेका कारणले पनि संकट परेको उनको भनाइ छ ।खोरभित्र लामो समय राख्ने गरेर ल्याएको हैन । तर २०२२ वटा भएपछि खुला छाड्ने भन्दाभन्दै त्यत्रो संख्या कहिल्यै पुगेन । लामो समय एकै ठाउँ बस्दा सोचे जस्तो विकास भएन, लामिछानेले भने । बाघले अहिलेसम्म ६ वटा अर्ना मारेको, माउलाई बाघले मारेपछि त्यसको बच्चा पनि मरेको र एउटा बच्चालाई अजिंगरले खाएको उनले बताए । विसं २००७ सालतिर चितवनमै देखिने अर्ना पछि लोप हुँदै गएका हुन् । प्राकृतिक बासस्थलमा हाल पूर्वको कोसी टप्पु वन्यजन्तु आरक्षमा मात्रै अर्नाहरू छन् । दुई वर्षअघि कोसीमा ४ सय ९६ अर्ना रहेको आरक्ष प्रमुख रमेशकुमार यादवले बताए । २००७ सालमा पाइने चितवनमा फस्टाउन सक्ने ठानेर अर्नाको बासस्थल फैलाउन यहाँ स्थानान्तरण गरिएको थियो । स्थानान्तरणका बेला इनक्लोजर निर्माणका लागि ३४ लाख र अर्ना ल्याउन ४५ लाख रुपैयाँ खर्च भएको थियो । महालेखाको पछिल्लो (५९ औं) प्रतिवेदनमा आर्थिक वर्ष ०७६७७ र ०७७७८ मा इनक्लोजरमा रहेका अर्नाका लागि ६३ लाख ६९ हजार रुपैयाँ खर्च भए पनि संरक्षणमा अपेक्षित सफलता प्राप्त नभएको उल्लेख छ ।"
"बजारमा न बिचौलिया घटे, न विकृति","(काठमाडौं)बजारलाई स्वच्छ, चुस्तदुरुस्त र अनुगमनमा हुने बेथिति हटाउन सरकारले उपभोक्ता संरक्षण ऐन ०५४ लाई संशोधन गर्दै उपभोक्ता संरक्षण ऐन ०७५ जारी गर्यो । ०७५ असोज २ मा प्रमाणीकरण भएको ऐनको दफा १३ मा बजारको तह निर्धारण गर्ने भनिएको छ । उपभोक्ता अधिकार संरक्षण, बजारको नियमबमोजिम बजार व्यवस्थापन तथा बजारलाई स्वच्छ, पारदर्शी बनाउने प्रयोजनका लागि तोकिएको वस्तुसेवासम्बन्धी उत्पादन वा पैठारीकर्तादेखि अन्तिम उपभोक्तासम्म पुर्याउँदा संलग्न हुने बजारको तह तोकिएबमोजिम हुनेछ, ऐनमा भनिएको छ । ऐनको दफा १९ मा अत्यावश्यक खाद्यवस्तु तथा अन्य वस्तु र सेवाअन्तर्गत सरकारले राजपत्रमा सूचना प्रकाशन गरी अत्यावश्यक खाद्य तथा अन्य वस्तु वा सेवाको सूची निर्धारण गर्नुपर्ने भनेको छ । सूचीमा अत्यावश्यक खाद्य तथा अन्य वस्तु वा सेवाको अधिकतम मूल्य तोक्नुपर्ने र बिक्रेताले अधिकतम मूल्यभन्दा बढी हुने गरी बिक्री गर्नगराउन नपाइने उल्लेख छ । तर ऐन बनेको चार वर्ष बितिसक्दा पनि सरकार मौन छ । वार्षिक कोटा पुर्याउन बजार अनुगमन गरे पनि ऐनमा उल्लेख भएअनुसार काम गरिएको छैन । ऐन कार्यान्वयन गर्ने निकाय उद्योग वाणिज्य तथा आपूर्ति मन्त्रालय र वाणिज्य आपूर्ति तथा उपभोक्ता संरक्षण विभाग हुन् । तर अहिलेसम्म बजार तह निर्धारणमा कसैले ध्यान दिएका छैनन् । न बजार मूल्य निर्धारणमै चासो दिइएको छ । अराजक बजार नियन्त्रणको एक मात्रै विकल्प बजार तह निर्धारण र वस्तुको अधिकतम मूल्य तोक्नु हो । विगत र अहिलेको तुलनामा अनुगमनमा कुनै फरक छैन । बजारमा धेरेजसो वस्तुको मूल्य मनोमानी बढेको छ । बजार तह र वस्तुको भाउ निर्धारणले धेरै हदसम्म मूल्य नियन्त्रण हुन्थ्यो । तर सरकार स्वयं बजार हस्तक्षेप गर्न चाहँदैन, राष्ट्रिय उपभोक्ता मञ्चका अध्यक्ष प्रेमलाल महर्जनले भने, बजार तह तोक्नु भनेको हस्तक्षेप हो, सरकार व्यापारी चिढ्याउन चाहन्न । खाद्यान्नमा व्यापारीहरूले ७ तहसम्म बनाएर लुट मच्चाएको महर्जनको दाबी छ । कृषिजन्य वस्तुमा ६ देखि ७ तहसम्म बनाएर किसानदेखि उपभोक्ता ठगिएका छन् । तर सरकार मौन छ । खाद्यान्नमा ७ तह भनेको सानो होइन, सरकारी कर्मचारीकै मिलेमतोमा भएको ठूलो चलखेल हो, महर्जनले भने, तर, अहिलेसम्म कुनै संयन्त्र नै बनेको छैन । सरकारले हस्तक्षेप गर्न नखोज्नु ठूलो रहस्य हो । उपभोक्ता अधिकार अनुसन्धान मञ्चका अध्यक्ष माधव तिमिल्सिना पनि ऐनले बाध्यकारी बनाए पनि सरकारले कार्यान्वयनमा इच्छाशक्ति नदेखाएको आरोप लगाउँछन् । तरकारी, फलफूल, माछामासुलगायत खाद्यान्नमा अस्वाभाविक मूल्य वृद्धि भइरहँदा तह निर्धारणले नियन्त्रणमा सजिलो हुने उनको भनाइ छ । तह निर्धारणसम्बन्धी काम गर्नुपर्ने निकाय मन्त्रालय र विभाग भए पनि व्यापारीको दबाबमा ती निष्क्रिय रहेको उनले बताए । बजार तह निर्धारणले स्वतः सुधार ल्याउँछ । अस्वाभाविक मूल्य वृद्धि नियन्त्रण गर्न सजिलो हुन्छ, उनले भने, तर, विडम्बना ४ वर्ष भयो, कुनै प्रगति छैन । यसअघि वाणिज्य विभाग स्वयंले गरेको अध्ययनमा उत्पादकदेखि उपभोक्तासम्म खाद्य वस्तुको अस्वाभाविक तह देखिएको थियो । ०७७ असारमा गरिएको अध्ययनले उत्पादक र उपभोक्ताबीच ६ तहसम्म रहेको निष्कर्ष निकालेको थियो । अनुगमन टोलीले तेल, पानी, औषधि, सिमेन्ट र स्टिलमा अध्ययन गरेर यस्तो निष्कर्ष निकालेको थियो । खाने तेलमा अधिकतम ४ देखि ६, पानीमा अधिकतम ३ देखि ५, जारमा ३ देखि ५ र बोतलमा ५ तह देखिएको थियो । पानीको ढुवानी गर्ने गाडीमा समेत तह देखिएको विभागको निष्कर्ष छ । औषधिमा ५, सिमेन्टमा ६, स्टिल उद्योगमा ४ र सर्जिकल सामग्रीमा १० देखि ११ तहसम्म व्यापारीको संलग्नता देखिएको थियो । बढी तह हुँदा उपभोक्ता ठगिने सम्भावना उत्तिकै रहन्छ । अत्यधिक तह देखिएपछि वाणिज्य विभागका तत्कालीन महानिर्देशक नेत्र सुवेदीले तह र मूल्य निर्धारण गर्न मापदण्डको मस्यौदा तयार पारेका थिए । विभागले तयार पारेको वस्तु वा सेवाको बजारको तह र मूल्य निर्धारणसम्बन्धी मापदण्ड ०७७को प्रारम्भिक मस्यौदामा तीन तह राख्ने प्रस्ताव थियो । मस्यौदामा उत्पादक, वितरक र बिक्रेता गरी तीन तहको मात्र बजार हुनुपर्ने र अन्तिम उपभोक्तासम्म वस्तु तथा सेवा पुग्ने गरी बजार प्रणाली विकास गर्नुपर्ने प्रस्ताव गरिएको थियो । प्रारम्भिक मस्यौदा विभागकै पूर्वमहानिर्देशक योगेन्द्र गौचनले बनाएका थिए । उत्पादक, वितरक वा बिक्रेता र उपभोक्ता गरी समग्रमा तीन तहको व्यापार प्रणाली मात्र कायम गर्दा उचित हुने सुझाएका थिए । मस्यौदा तयार भए पनि बजार तह निर्धारण त्यत्तिकै तुहियो । बजार तह निर्धारण हुन नसक्दा बजारभाउ अनियन्त्रित छ । महँगी बढेको छ, गौचनले भने, बजार तह र वस्तुको अधिकतम मूल्य निर्धारण गर्न सके मूल्य घटाउन सकिन्छ । बजार तह र मूल्य निर्धारणको सन्दर्भमा ऐनमै व्यवस्था भएकाले तत्काल कार्यान्वयनतर्फ जानुपर्नेमा गौचनको जोड छ । महँगी नियन्त्रण गर्ने उपाय नै तह निर्धारण हो तर मन्त्री र सचिवले राम्रोसँग यसबारे बुझ्न सकेनन्, उनले भने, इच्छाशक्ति भए तुरुन्तै कार्यान्वयन गर्न सकिन्छ ।यता विभागका महानिर्देशक लीलाप्रसाद शर्माले भने बजार तह निर्धारण गर्ने सन्दर्भमा अध्ययन गर्ने गरी मन्त्रालयमा प्रतिवेदन पेस गरिएको दाबी गरे । विगतमा ठोस रूपमा केही काम नभएकाले मन्त्रालयमा पुनः प्रतिवेदन पेस गरेको उनले जनाए । मन्त्रालयले कार्यदल गठन गरे काम अगाडि बढ्छ । कार्यदलले कुन सामानको कति तहसम्म निर्धारण गर्ने, अत्यावश्यक वस्तुको सूची तयार पार्ने र मूल्य निर्धारणको मापदण्ड बनाउँछ, शर्माले भने, कार्यदलले काम गरेपछि कार्यान्वयन गर्न सहज हुन्छ ।"
फजुल खर्च कटौतीपछि उदयपुर सिमेन्ट नाफातिर,"(उदयपुर)तीन दशकअघि जडित उपकरण (औजार, पार्टपुर्जा) को मर्मत सम्भारपछि उदयपुर सिमेन्ट उद्योगले पुनः गति लिएको छ । मर्मत सम्भार नै नगरी जबर्जस्ती सञ्चालन गरिँदा यसअघि उद्योग लगभग बन्द हुने अवस्थामा पुगेको थियो । उपकरणको मर्मत सम्भार र फजुल खर्च कटौतीपछि उद्योगले गत आर्थिक वर्ष ०७८७९ मा ९० दशमलव ५२ प्रतिशत उपलब्धि प्राप्त गरेको हो । उक्त आर्थिक वर्षमा उद्योगले २१ लाख ७२ हजार ४ सय १९ बोरा सिमेन्ट बिक्री गरेको थियो । उद्योगले २४ लाख बोरा सिमेन्ट बिक्री गर्ने लक्ष्य राखेको थियो । पूर्ण सरकारी स्वामित्वको सिमेन्ट उद्योग झन्डै ३० वर्ष पुरानो मिल र मेसिनरीको भरमा सञ्चालन हुँदै आएको छ । उद्योगले रोपवे, रोपवेको टावर, सेकेन्डरी क्रसर ह्यामर परिवर्तन, रमिलको टायर, बियरिङ, लाइनर, हाइड्रोलिक सिलिन्डर, नचलेको रोलरमा सोलोनाइड भल्ब, जीसीटी पम्प, कोन, नोजललगायत १६ वटा उपकरण मर्मत गरेको उद्योगका प्रवक्ता लक्ष्मण पोखरेलले जनाए । उपकरण मर्मतले उत्पादन वृद्धि भएको छ, प्रवक्ता पोखरेलले भने, तर पनि बजारमा सिमेन्टको माग उच्च हुँदाहुँदै पनि कहिलेकाहीँ माग धान्नै सकिँदैन । इन्धनको मूल्य एवं कर्मचारीको तलब वृद्धि भइरहेको छ । तर उद्योगले गत आर्थिक वर्षमा सिमेन्टको मूल्य बढाएन । उद्योगको उत्पादन गैंडा छाप सिमेन्टको मूल्यवृद्धि नहुँदा निजी उद्योगले समेत बिक्री मूल्य बढाएनन् । त्यसको लाभ उपभोक्ताले पाए । मर्मत सम्भारमा ध्यान दिनु, फजुल खर्च कटौती र उत्पादनमा जोडले उद्योग सही मार्गमा आएको प्रवक्ता पोखरलको भनाइ छ । ०७८७९ मा उद्योगले भ्याटबापत १८ करोड ८२ लाख ६२ हजार २ सय २७ रुपैयाँ बुझाएको छ । अन्तःशुल्कबापत २ करोड ३८ लाख ९६ हजार ६ सय ९ रुपैयाँ राजस्व तिरेको उद्योगका महाप्रबन्धक गोपीकृष्ण न्यौपानेले बताए । उद्योगले अग्रिम कर १ करोड ६० लाख २९ हजार ९ सय ७९, रोयल्टी ८३ लाख ५२ हजार ५ सय ८०, प्रदूषण शुल्क ५४ लाख ३२ हजार, विद्युत् महसुल २० करोड ७५ लाख ४० हजार गरेर ४४ करोड ९५ लाख १४ हजार रुपैयाँ करबापत बुझाएको छ । उद्योगले ०७७७८ मा दैनिक औसत २ सय ४२ दशमलव १६ टन अर्थात् ४ हजार ८ सय ४४ बोरा उत्पादन भएकामा ०७८७९ औसत ३ सय ६२ दशमलव शून्य ७ टन अर्थात् ७ हजार २ सय ४२ बोरा सिमेन्ट उत्पादन भएको छ । ०७७७८ को तुलनामा ०७८७९ मा ४९ दशमलव ५० प्रतिशत उत्पादन वृद्धि भएको छ । उद्योगमा करिब ५६ करोड रुपैयाँ थप लगानी गर्न सके प्रतिदिन ११ सय टनसम्म क्लिंकर उत्पादन गर्न सकिने गरी उद्योगको अपग्रेडेसन सम्भव भएको विज्ञको रिपोर्टबाट देखिएको छ । ०७७७८ सम्म ३० प्रतिशतभन्दा कम उत्पादन रहेको स्थितिमा ०७८७९ मा ३९ दशमलव १९ प्रतिशत उत्पादन हुनु उपलब्धि भए पनि उद्योगलाई नाफामा लैजान ५० प्रतिशतभन्दा बढी उत्पादन हुनैपर्ने तथ्यांकले पुष्टि गरेको बताइएको छ । चन्दाउपहार र सित्तैमा सिमेन्ट दिने कार्य कटौती गरिएको छ । यसले फजुल खर्च रोकिएको महाप्रबन्धक न्यौपानेले बताए । उद्योगको वित्तीय विवरण एनएफआरएसअन्तर्गत बनेकाले ५ अर्ब ५० करोड घाटा पूर्ति भई ५६ करोड सञ्चित नाफा कायम भएको महाप्रबन्धक न्यौपानेले बताए । कर्मचारीलाई दिइने अनावश्यक काज रोक्दा पनि खर्च कटौती भएको हो, उनले भने ।"
पहाडमा तरकारी क्रान्ति !,"(गुल्मी)गुल्मीको छत्रकोट४ दिगामकी तिलका न्यौपानेका तीन छोरा घरबाहिरै छन् । माइला वैदेशिक रोजगारीमा छन् । जेठा काठमाडौंमा बस्छन् । कान्छो छोरा बुटवलमा रमेका छन् । घरमा तिलका र उनका पति कृष्णमात्र छन् । पौरखी दम्पती छोराबुहारीसित सन्चोबिसन्चो सोधिरहन्छन् । तर, खर्च माग्दैनन् । बरु छोराबुहारीलाई अपुग भएका बेला घरबाटै पठाउँछन् । छोराबुहारीले सके कृषि गर्नुस्नत्र छाड्नुस् भन्छन्, तिलकाले भनिन्, हाम्रो मन मान्दैन । पौरखी यी दम्पतीका बारीमा अहिले खुर्सानी, काउली, बोडी, टमाटर, करेला र सिमी लहलह छन् । फेरि साग रोप्ने तयारी छ, उनले भनिन्, अहिले १५ रोपनीमा तरकारी खेती छ । त्यसबाहेक बारीमा उखु रोपेका छन् । भुइँकटहर पनि राम्रो भएको छ । खुदो पनि बिक्री गर्छौं, उनले भनिन्, अब मकै छाडेर सबै बारीमा तरकारी रोप्ने सोच छ । तरकारी बेचेर छोराछोरी पढाएको उनले बताइन् । बाख्रा किन्न पुगेको छ, उनले भनिन्, भैंसी खरिद गर्दा तरकारीकै आम्दानीले थपथाप भो । बिरामी हुँदा उपचार खर्चका लागि कसैलाई गुहार्नु नपरेको उनले बताइन् । यसपालि डल्ले खुर्सानी राम्रो फलेको छ, उनले भनिन्, काउली, सिमी, काँक्रा र टमाटर तयार छन् । न्यौपाने दम्पती प्रतिदिन दुई घण्टा उकालो उक्लेर डाँडापोखरीमा रहेको संकलन केन्द्रमा आउँछन् । लौरो टेकेर आउँछौं, उनले भनिन्, खेताला पाइँदैनन्, आफैं दुःख गर्छौं । अहिले यहाँका डाँडापाखा हरिया छन् । प्रत्येक घरमा तरकारी खेती गरिएको छ । यस्तो खेतीमा विविधता छ । जसले गर्दा सर्वसाधारणले बाह्रैमास आम्दानी गरिरहेका छन् । छत्रकोट४ डाँडापोखरीका शारदा र नीलकण्ठ न्यौपाने दम्पती व्यावसायिक किसानका रूपमा कहलिएका छन् । बाँदरले मकै स्याहार्न नदिएपछि बसाइँ सर्ने सोचमा पुगेका थिए । जन्मेहुर्केको बस्ती छाड्न मन लागेन । बाँदरले हानि नपुर्याउने खेती गर्ने सोच बनाए । सुरुमा काउली र आलु खेती थाल्यौं, नीलकण्ठले भने, त्यसमा हानि पुर्याएपछि डल्ले खुर्सानी खेती गर्यौं । घर आसपास २० रोपनी बारीमा खुर्सानीलगायत तरकारी खेती गरेका छन् । मिनामकोटमा २२ रोपनीमा खेती गरिरहेका छौं, उनले भने, यसपालि ६ हजार खुर्सानीका बोटबाट ५ लाख आम्दानी भयो । बारीमा एकपटक रोपेपछि २ देखि ७ वर्षसम्म फल्ने जातका खुर्सानीका बोट छन् । स्थानीय जातका खुर्सानी धेरै छन् । सुरुमा ज्ञान भएन, अलि निराश भइयो, उनले भने, अहिले प्राविधिकको सहयोगमा खेती गर्दा खुसी छौं । बचेको बारीमा उखु रोपेका छन् । यहाँको परम्परागत उत्पादन खुदो हो, उनले भने, ७८ वर्ष भयो हामी तरकारीमा लागेको । तीनवटा गाई छन् । दिन बिराएर ४५ लिटर दुध बिक्री गरिरहेको शारदाले बताइन् । तरकारी, दूध, गुँड, खुदो र उखु बेचेर वर्षमा ४० देखि ४५ लाख रुपैयाँ कमाइ हुन्छ, उनले भनिन्, १४ रोपनीमा स्ट्रबेरी खेती गर्ने तयारीमा छौं । छोराछोरी बुटवलमा छन् । यहाँ मिहिनेत गर्ने बूढाबूढीमात्र हौं, उनले भनिन् । रुरुक्षेत्र५ बसाडका रामबहादुर नेपाली काउली किसान हुन् । उनको घरवरिपरि बारीमा अहिले काउली फुल्न तयार छ । चाडबाड नजिएकाले उत्साहित छन् । तीजदेखि दसैंसम्म फल्ने गरी मिलाएर खेती गरेका छन् । सात वर्षअघिसम्म मकै खेती गर्थे । सात वर्षदेखि काउली उत्पादन गरिरहेको उनले बताए । काउलीसँगै मुला र धनियाँ उत्पादन गर्छन् । जसले अतिरिक्त कमाइ हुने गरेको नेपालीको भनाइ छ । गत वर्ष काउलीका १६ हजार बेर्ना जमाएर रोपें, उनले भने, पाँच लाख बराबरको बिक्री गरें । यसपालि लट अनुसार त्यति नै बेर्ना रोपेको उनले बताए । एक किलो काउली फले ६० रुपैयाँ आम्दानी हुन्छ, उनले भने, एक घोगा मकैको ६० रुपैयाँ पर्दैन । काउली खेतीबाट घाटा नहुने नेपालीको भनाइ छ । यहाँका साना किसान आवश्यकताअनुसार स्थानीय पैंचो पसलमा तरकारी बिक्री गरेर नुन, तेल, साबुनदेखि खाद्यान्न लैजान्छन् । ठूला किसानले नगद प्राप्त गरिरहेका छौं, उनले भने, पैंचो पसलले घरमै आएर तरकारी संकलन गर्ने भएकाले बजारको दुःख छैन । रुरुक्षेत्र५ बम्घाका हिमलाल पुरीले ०४० सालबाट तरकारी खेती गरिहेको जनाए । त्यस बेला जति फल्थ्यो, डोकोमा बोकेर उल्लीखोला र खैरेनी बजार पुर्याउँथें, उनले भने, त्यति बेला थोरै खेती गर्दा पनि धेरै हुन्थ्यो । किनेर खाने चलन नभएकाले कसैले एक किलो टमाटर मागे १० किलो सित्तैमा दिने गरेको उनले सम्झिए । अहिले ५ रोपनीमा तरकारी खेती गरिरहेको उनले बताए । अहिले करेला र काँक्रो फलेको छ, उनले भने, बोडी फल्दै छ । अन्य तरकारीमा सिमी र काउली रोपेको उनको भनाइ छ । उनका तीन छोरा र एक छोरी हुन् । छोरीको बिहे भइसक्यो । एक छोरा काठमाडौंमा छन् । अर्का भारतमा छन् । कान्छा छोरा गाउँपालिकामा रोजगारी गर्छन् । गत वर्ष साढे २ लाखको तरकारी बेचें, पुरीले भने, बीउलाई मात्र खर्च हो, बाँकी परिश्रम बूढाबूढीले गर्छौं । पहिले गोरुले जोतेर खनजोत गर्थे । दुई वर्षयता हाते ट्र्याक्टरले जोतिरहेका छन् । बस्तीमा सिँचाइ सुविधा छ । बस्तुको मल हाल्छौं, पुरीले भने, यसैको आम्दानीले छोराछोरीलाई डिग्रीसम्म पढाइयो । बम्घामा रहेको स्मार्ट कृषि गाउँका अध्यक्ष चेतनारायण श्रेष्ठका अनुसार स्थानीय १ सय ५० परिवारले तरकारी खेती गरिरहेका छन् । गाउँबाट पैंचो पसलले मात्र वार्षिक २ करोड रुपैयाँको तरकारी खरिद गरिरहेको उनले जानकारी दिए । सोचेको जस्तो भएको छ, उनले भने, एकजुट भएर खेती गरिरहेका छौं । यहाँका धेरैजसोले परम्परागत तरिकाबाट खेती गर्थे । धेरै उत्पादन हुँदा बिक्री गर्थे । नत्र घरमै खपत हुन्थ्यो । अहिले किसान आधुनिक बनेका छन् । उनीहरूले आधुनिक प्रविधिबाट खेती गरिरहेका छन् । जसले गर्दा उत्पादन बढेको छ । छत्रकोट२, पल्लीकोटका इमानसिंह राना आधुनिक प्रविधि प्रयोग गर्नेमध्येका हुन् । भिरालो पाखामा उनले १४ वटा फलामका स्थायी टनेल निर्माण गरेका छन् । ६ वटा बाँसका छन् । १० रोपनीमा टनेल निर्माण गरेर टमाटर खेती गरेको छु, रानाले भने, त्यसमै भित्री बालीका रूपमा बोडी, सिमी र काँक्रा खेती गर्छु । जीवनको उर्वर समय भारतमा बिताएको उनले बताए । २० वर्ष भारतमा बसें, उनले भने, पूरै भारत घुमेर वेल्डिङको काम गरेको छु । ०७२ सालबाट तरकारी खेती गरिरहेका रानाले भारतको दुःखभन्दा यहीं तरकारीबाट भइरहेको आम्दानी राम्रो भएको बताए । अहिले दिनरात तरकारी हेरचाहमा बितिरहेको छ । रातभरि पनि टमाटरका बेर्ना रोपें, उनले भने, आराम छैन, तैपनि दुःखी छैन । उनले दुई जना नियमित कामदार राखेका छन् । उनीहरूलाई प्रतिव्यक्ति मासिक १२ हजार रुपैयाँका दरले पारिश्रमिक दिन्छन् । साँझ एक छाक खाना दिन्छु, उनले भने, वार्षिक ६ लाख आम्दानी हुन्छ । जेठा छोरा बुटवलमा व्यवस्थापनमा स्नातक अध्ययन गरिरहेका छन् । कान्छा छोरा घरमै छन् । उनको घरमै तरकारी संकलन केन्द्र छ । त्यसैले आसपासका किसानले उत्पादन यहीं ल्याएर जम्मा गर्छन् । सातामा दुई दिन तरकारी संकलन गर्छौं, रानाले भने, पैंचोको गाडी आएर लैजान्छ ।छत्रकोट१ स्थित ठूलापोखरा तरकारी उत्पादन केन्द्र हो । यहाँका प्रत्येक घरमा अहिले टनेलभित्र तरकारी लटरम्म छन् । धेरैले मल्चिङ प्रविधिबाट खेती गरेका छन् । स्थानीयका अनुसार यहाँका ५ सय घरधुरी तरकारी खेती गर्छन् । बिक्री र ज्याला मजदुरी गर्नेसमेत गाउँका ७ सय परिवार तरकारीबाट आत्मनिर्भर छन् । यहाँका २९ वर्षीय भुवन खराल सबैभन्दा धेरै आम्दानी गर्ने किसान हुन् । जिल्लामा सबैभन्दा बढी आधुनिक प्रविधि प्रयोगमा ल्याउने पालिका यही हो, खरालले भने, घरैपिच्छे प्लास्टिक टनेल र मल्चिङ विधि अपनाइएको छ । गत वर्ष सबै ठाउँमा गरी आफूले ५० लाखको तरकारी उत्पादन गरेको खरालले जानकारी दिए । आफूले १० वर्षदेखि तरकारी खेती गरिरहेको उनले बताए । घरवरिपरि ८० रोपनीमा तरकारी लगाएको छु, उनले भने, पाल्पाको अर्गेलीमा ४ सय रोपनीमा खेतीको तयारी छ । पहिले टमाटर र खुर्सानी यहाँ धेरै उत्पादन गरिन्थ्यो । अहिले रातो मुला, काँक्रो, टमाटर, काउली र बन्दा खेती गरिरहेको खरालले बताए । शिक्षाशास्त्रमा स्नातक भुवनले वैदेशिक रोजगारीमा जाने योजना बनाएका थिए । सुरुमा दाइले तरकारी उत्पादन गरिरहेका थिए, उनले भने, पछि विदेश जाने सोच त्यागेर यही खेतीलाई निरन्तरता दिएँ । खेतीका लागि प्राविधिक सहयोग पैंचोले उपलब्ध गराइरहेको उनको भनाइ छ । खेती सुरु गर्ने बेलादेखि पैंचो पसलका कृषि प्राविधिक घरमै आएर सल्लाह दिन्छन्, उनले भने, उत्पादन भएपछि पैंचोले सबै तरकारी किनेर लैजाने भएकाले बजारको समस्या छैन । वार्षिक ८ सय क्विन्टल टमाटर, २ सय क्विन्टल काउली, ३ सय क्विन्टल खुर्सानी र १ सय क्विन्टल रातो मुला उत्पादन गरिरहेको उनले सुनाए । जिल्लाभरिका किसानलाई सघाउन पैंचो पसल प्रालिले एक जना कृषिमा स्नातकसहित विभिन्न विधाका १६ जना प्राविधिक खटाइरहेको जनाएको छ । बीउ राख्ने बेलादेखि हाम्रा प्राविधिकले किसानलाई सघाउँछन्, पैंचो पसलका प्रबन्ध निर्देशक ध्रुव न्यौपानेले भने, कृषि उत्पादन गरेर मात्र हुँदैन, बजारीकरण मुख्य भएकाले किसानसित सम्झौता गरेर हामीले सबै तरकारी खरिद गरिरहेका छौं । प्रत्येक गाउँमा संकलन केन्द्र रहेकाले स्थानीय आफ्ना उत्पादन त्यही ल्याएर तौलिने गर्छन् । तौलिएपछि विद्युतीय मेसिनबाट तुरुन्त भुक्तानी गरिन्छ । उक्त भुक्तानी किसानको खातामा जम्मा हुन्छ ।"
संक्रमणकालीन न्याय कानुनमा सुरक्षा निकायको चासो,"(काठमाडौं)नेपाली सेना, सशस्त्र प्रहरी बल र नेपाल प्रहरीले संक्रमणकालीन न्यायसम्बन्धी विधेयकमा संयुक्त चासो देखाएका छन् । गत असार ३१ मा सरकारले प्रतिनिधिसभामा दर्ता गराएको विधेयकले आफूहरूलाई न्याय सुनिश्चित नगरेको भन्दै द्वन्द्वपीडित सुरक्षाकर्मी परिवारले काठमाडौंमा प्रदर्शन जारी राखेका बेला सुरक्षा निकायले पनि विधेयकमा संशोधन हुनुपर्ने विषय समेटेर संयुक्त प्रस्ताव तयार पारेका छन् ।तीनवटै निकायका कानुन र मानवअधिकार हेर्ने महाशाखाका प्रमुख र प्रतिनिधिको संयुक्त छलफलपछि तयार पारिएको प्रस्ताव कान्तिपुरले प्राप्त गरेको छ । उक्त प्रस्तावमा संक्रमणकालीन न्यायसम्बन्धी कानुनका विभिन्न विषयमा सुरक्षा निकायले संशोधन चाहेको देखिन्छ । सशस्त्र प्रहरी बलका एक उच्च अधिकारीले सुरक्षा निकायका प्रमुख दुई सरोकार रहेको बताए । द्वन्द्वकालमा मृत्यु, घाइते, अंगभंग भएका सुरक्षाकर्मीका परिवारलाई अन्य द्वन्द्वपीडितलाई जस्तै परिपूरण र राहतको व्यवस्था गर्नुपर्छ भन्नेमा हाम्रो चासो छ, उनले कान्तिपुरसँग भने, त्यसबाहेक अवकाश भइसकेका र नेतृत्व पंक्तिमा पुगिसकेका अधिकृत पनि द्वन्द्वकालीन घटनामा तानिने सम्भावना छ, त्यसमा स्वाभाविक चासो हुने नै भयो ।संक्रमणकालीन न्यायसम्बन्धी कानुन संशोधनका लागि सुरक्षाको प्रस्तावमा यीबाहेक सशस्त्र द्वन्द्वका क्रममा भएका मानवअधिकार गम्भीर उल्लंघनका घटनामा माओवादी पक्षलाई जवाफदेही बनाउन आवश्यक पर्ने थप प्रावधान पनि सुझाइएको छ । बालसैन्य प्रयोग गर्ने तथा लडाइँमा मानव ढालको प्रयोग गर्ने कार्यलाई पनि मानवअधिकारको गम्भीर उल्लंघनको सूचीमा समावेश गर्नुपर्ने सुरक्षा निकायको प्रस्ताव छ ।०७१ मा बनाइएको बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐनमा सशस्त्र द्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको हत्या, अपहरण तथा शरीर बन्धक, व्यक्ति बेपत्ता पार्ने, अंगभंग वा अपांग बनाउने, शारीरिक वा मानसिक यातना, बलात्कार तथा यौनजन्य हिंसा, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी, घरजग्गाबाट जबर्जस्ती निकाला वा अन्य कुनै किसिमबाट विस्थापन वा अन्तर्राष्ट्रिय मानवअधिकार वा मानवीय कानुनविपरीत गरिएका जुनसुकै किसिमका अमानवीय कार्य वा मानवताविरुद्धको अन्य अपराधलाई मानवअधिकारको गम्भीर उल्लंघन का रूपमा परिभाषित गरिएको थियो । सरकारले प्रतिनिधिसभामा दर्ता गराएको विधेयकमा मानवताविरुद्धको अपराधलाई यो सूचीबाट झिकिएको छ । अपराध का ९ वटा सूचीलाई मानवअधिकार उल्लंघनको परिभाषाअन्तर्गत मात्र राखिएको छ । जसमा बलात्कार र यौनजन्य हिंसाको ठाउँमा यौनजन्य हिंसा मात्र छ । बेपत्ता पार्ने कार्यलाई पनि यो सूचीबाट हटाइएको छ भने गैरकानुनी थुनालाई थप गरिएको छ । मानवअधिकारको उल्लंघन को सूचीबाट हटाइएका बलात्कार र व्यक्ति बेपत्ता पार्नेजस्ता कार्यलाई मानवअधिकारको गम्भीर उल्लंघन को सूचीमा थपिएको छ । यो सूचीमा जम्मा चारवटा अपराध लाई राखिएकामा बाँकी दुई वटामा क्रूर यातना दिई ज्यान मारेको र अमानवीय वा क्रूरतापूर्वक यातना दिएको राखिएको छ । सशस्त्र द्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएका यस्ता अपराधलाई मानवअधिकारको उल्लंघन वा गम्भीर उल्लंघनको सूचीमा राख्ने विधेयकको यस्तो व्यवस्थामा सुरक्षा निकायको चित्त बुझेको देखिँदैन । उनीहरूले ड्युटीगस्तीमा खटिएका बखत वा सुरक्षाकर्मी हो भन्ने पहिचान गरी अन्य बखत योजनाबद्ध ढंगले झुक्याएर सुरक्षाकर्मीविरुद्ध गरिएका माथि उल्लिखित अपराधलाई पनि यी सूचीमा समावेश गर्न माग गरेका छन् । मानवअधिकारको उल्लंघनका घटनामा पीडित र पीडकले मेलमिलापका लागि निवेदन दिएमा आयोगले पीडितको स्वतन्त्र सहमतिमा मेलमिलाप गराइदिन सक्छ तर मानवअधिकारको गम्भीर उल्लंघनका घटनामा मेलमिलाप हुन सक्दैन । सुरक्षा निकायले संक्रमणकालीन न्यायसम्बन्धी ऐन र विधेयकका कतिपय परिभाषा पनि बदल्न सुझाएका छन् । पीडित, पीडक, सशस्त्र, निःशस्त्रजस्ता शब्दहरूको परिभाषा विस्तार गर्नुपर्छ भन्ने उनीहरूको दृष्टिकोण देखिन्छ । उदाहरणका लागि पीडक भन्नाले द्वन्द्वका क्रममा मानवअधिकारको उल्लंघन वा गम्भीर उल्लंघनसम्बन्धी अपराधमा संलग्न व्यक्ति सम्झनुपर्छ र सो शब्दले त्यस्तो अपराध गर्न आदेश दिने व्यक्तिसमेतलाई जनाउँछ भन्ने प्रतिनिधिसभामा दर्ता गरिएको विधेयकको परिभाषालाई सुरक्षा निकायले बदल्न चाहेका छन् । यस्तो परिभाषाबाट अपराध गर्न आदेश दिने व्यक्ति लाई हटाएर अपराध गर्न सहयोग पुर्याउने व्यक्ति लाई परिभाषामा समेट्न सुझाइएको छ । यस्तो सुझाव कार्यान्वयन भएमा त्यसले द्वन्द्वका क्रममा अपराध गर्न आदेश दिने उपल्ला तहका सुरक्षाकर्मीलाई उम्काउँछ र आदेश कार्यान्वयन गर्ने तल्ला तहका सुरक्षाकर्मी मात्रै जवाफदेही बन्नुपर्ने अवस्था ल्याउँछ । तत्कालीन समयमा सरकारको आदेशबाट परिचालन भएका सुरक्षाकर्मी र तिनका परिवार मानवअधिकारको गम्भीर उल्लंघनको सिकार हुँदा पनि सबै सुरक्षाकर्मीलाई मात्र पीडकका रूपमा चित्रण गरिने काम भएको छ, कानुन संशोधनका लागि प्रस्ताव तयार पार्न नेपाल प्रहरीबाट प्रतिनिधित्व गरेका एक जना अधिकृत भन्छन्, तत्कालीन अवस्थामा सुरक्षामा खटिएका पीडित सुरक्षाकर्मी र उनीहरूका परिवारले न्याय पाउने अधिकार छ कि छैन ? छ भने उनीहरूलाई मात्रै पीडकका रूपमा चित्रण गर्ने कानुन किन बन्दै छ भन्ने हाम्रो प्रश्न हो ।नेपाली सेनाका एक अधिकृतले सुरक्षाकर्मीसमेत तत्कालीन माओवादीबाट मानवअधिकारको गम्भीर उल्लंघनको सिकार भएको अवस्थालाई भुलेर सुरक्षाकर्मीलाई केवल पीडकका रूपमा उभ्याउने सरकारी नीति आएको भन्दै असन्तुष्टि व्यक्त गरे । सशस्त्र र निःशस्त्रको परिभाषामा पनि त्यस्तो विभेद देखिन्छ, राज्यले थमाएको हतियार बोक्नुपर्ने सुरक्षाकर्मीको बाध्यताकै कारण उनीहरूलाई हरेक अवस्थामा सशस्त्र मानिएको छ, उनले भने, जबकि ड्युटीमा नरहेको अवस्थामा वा विकास निर्माण र अन्य प्राविधिक कार्यको सिलसिलामा निःशस्त्र सुरक्षाकर्मीलाई माओवादीले अपहरण तथा आक्रमण गरी पुर्याएको क्षतिमा भएको मानवअधिकारको गम्भीर उल्लंघनलाई नजरअन्दाज गरिएको छ ।२०७१ को ऐनले व्यक्ति बेपत्ता पार्ने कार्य लाई परिभाषित गरेको थियो । उक्त परिभाषामा सुरक्षाकर्मीले पक्राउपछि बेपत्ता पारेको कार्यका अतिरिक्ति द्वन्द्वका क्रममा कुनै संगठन वा संगठितअसंगठित समूहको नामबाट कुनै व्यक्तिलाई पक्राउ वा अपहरण गरेर वा कब्जामा लिएर वैयक्तिक स्वतन्त्रताबाट वञ्चित गरेको कार्य पनि समेटिएको थियो । प्रतिनिधिसभामा अहिले दर्ता भएको विधेयकमा व्यक्ति बेपत्ता पार्ने कार्य लाई परिभाषित गर्ने प्रावधान (दफा २ को खण्ड ट) नै हटाइएको छ । सुरक्षा निकायले हालसम्म पनि बेपत्ता व्यक्तिको खोजी गर्ने कार्य अपूर्ण रहेको भन्दै व्यक्ति बेपत्ता पार्ने कार्य लाई परिभाषित गर्ने उक्त खण्डलाई निरन्तरता दिन सुझाएका छन् । द्वन्द्वका क्रममा बेपत्ता पारिएका सुरक्षाकर्मीको अवस्था र संख्या राज्यले हालसम्म सार्वजनिक गर्न सकेको छैन, सशस्त्र प्रहरी बलका अर्का अधिकृतले भने, यसले गर्दा बेपत्ता पारिएका सुरक्षाकर्मीको परिवारले अझ बढी पीडित महसुस गरिरहेको अवस्था एकातिर छ भने अर्कोतर्फ व्यक्ति बेपत्ता पार्ने निकायका रूपमा सुरक्षा अंगलाई मात्र मुछ्न खोजिएको छ । सुरक्षाकर्मीका परिवारले बेपत्ता पारिएका व्यक्तिको छानबिन आयोगमा दिएका निवेदनमा समेत आवश्यक कारबाही भएको छैन । त्यस्तै पीडितको परिभाषामा सुरक्षाकर्मीको परिवारका सदस्यलाई पनि समेट्नुपर्ने सुरक्षा निकायको दृष्टिकोण देखिन्छ । त्यसका लागि राष्ट्रिय मानवअधिकार आयोगले सशस्त्र द्वन्द्वका क्रममा मानवअधिकारको गम्भीर उल्लंघन गरेका भनी कारबाहीका लागि सिफारिस गरेका सुरक्षाकर्मीलाई बाहेक गर्न सकिने विकल्प उनीहरूले सुझाएका छन् ।२०७१ सालको ऐन र अहिले प्रतिनिधिसभामा दर्ता विधेयकले नै आफूहरूलाई न्याय सुनिश्चित गर्न नसकेको भन्दै पीडितले गुनासो गरिरहेको सन्दर्भमा सुरक्षा निकायका कतिपय प्रस्तावले भने न्यायलाई अझ अप्रभावकारी बनाउने मनसाय राखेको देखिन्छ । द्वन्द्वकालका कतिपय घटनाको अभिलेख फेला नपर्ने, पीडक र पीडितको यकिन पहिचान गर्न कठिनाइ हुने, अपराधमा संलग्न रहेको भनी आशंका गरिएका अधिकांश सुरक्षाकर्मी सेवानिवृत्त भइसकेका जस्ता कारण देखाउँदै सुरक्षा निकायले किटानी जाहेरी परेबाहेकका घटनामा पीडितलाई यथोचित क्षतिपूर्ति प्रदान गरी मध्यमार्गी उपायबाट न्याय निरूपण गर्दा उपयुक्त हुने सुझाएका छन् । एवंरितले न्याय निरूपण गर्दा वास्तविक पीडितले केही हदसम्म न्यायको अनुभूति गर्नुका साथै आयोगको कार्यक्षमता पनि अभिवृद्धि हुने देखिन्छ, प्रस्तावमा छ । यस्तो प्रस्ताव न्याय पाउने पीडितको हक र त्यसलाई सुनिश्चित गर्ने राज्यको दायित्व दुवैको विपरीत देखिने विज्ञहरू बताउँछन् । तीनवटै सुरक्षा निकायका तर्फबाट संयुक्त रूपमा तयार पारिएको यस्तो प्रस्ताव औपचारिक रूपमा नेपाल सरकार वा संघीय संसद्मा पेस भएको भने छैन । कानुनको संशोधनमा योयो विषय समेट्नुपर्छ भनेर सिधै सरकारलाई लेखेर पठाउन अलि अप्ठ्यारो छ, हाम्रा सीमा छन् तर अनौपचारिक माध्यमबाट हाम्रा सरोकार निरन्तर राखिरहेका छौं, सशस्त्र प्रहरी बलका एक वरिष्ठ अधिकृतले भने, अहिले संसद्मा दर्ता भएको विधेयक त्यहाँबाट मानवअधिकार समितिमा जानेछ भन्ने हाम्रो अपेक्षा छ । उक्त समितिमा तीनवटै सुरक्षा निकायका प्रमुखप्रतिनिधिलाई बोलाएर छलफल गर्न हामीले अनुरोध गरिसकेका छौं ।उनले अहिले पनि सशस्त्र प्रहरी बल र नेपाल प्रहरीले गृह मन्त्रालयमार्फत तथा नेपाली सेनाले रक्षा मन्त्रालयमार्फत संक्रमणकालीन न्यायसम्बन्धी कानुन संशोधनमा आफ्ना सरोकार सरकारसमक्ष पुर्याइरहेको बताए । संसद्को मानवअधिकार समिति नै हाम्रा लागि उपयुक्त मञ्च हो, त्यो फोरमलाई संस्थागत रूपमै उपयोग गर्ने हाम्रो तयारी छ, उनले भने ।"
"युरोपमा आँधी, कम्तीमा १२ को मृत्यु","(पेरिस)मध्य युरोपमा बिहीबार शक्तिशाली आँधीका कारण ३ बालबालिकासहित कम्तीमा १२ जनाको मृत्यु भएको छ भने दर्जनौं घाइते भएका छन् । एक महिनाभन्दा बढी समययता लगातारको गर्मीका कारण जनजीवन कष्टकर बनिरहेका बेला अकस्मात्को वर्षा र आँधीले सयौं घर तथा संरचना क्षतिग्रस्त बनेका छन् ।फ्रान्सको कोर्सिका टापुमा मात्रै ५ जनाको मृत्यु भएको स्थानीय अधिकारीहरूले बताएका छन् । ३ दिनसम्मको वर्षापछि बिहीबार बिहान हावाहुरी र चट्याङ पर्दा उनीहरूको ज्यान गएको हो । फ्रान्सकै प्रमुख पर्यटकीय गन्तव्य मानिने कोर्सिकामा ज्यान गुमाउनेमा १३ वर्षीया बालिका, ४६ वर्षीय पुरुष र ७२ वर्षीया महिला छन् । समुद्री तटस्थित एक भवनको छानोले उनीहरू सवार कारलाई चेपेको थियो । यसबाहेक ६२ वर्षीय मछुवार र ६२ वर्षीय महिला पौडीबाजको पनि ज्यान गएको छ ।फ्रान्सेली आन्तरिकमन्त्री गेराल्ड डर्मानिनले क्षतिग्रस्त कोर्सिका क्षेत्रको बिहीबारै अवलोकन गरेका छन् । अवलोकनपछि उनले हालसम्म २० जना घाइते भएका र जसमध्ये ४ जनाको अवस्था गम्भीर रहेको बताएका छन् । आँधीहुरी र बाढीबाट प्रभावित क्षेत्रबाट १३ हजारभन्दा बढी मानिसको उद्धार गरी सुरक्षित स्थानमा सारिएको छ, उनले भनेका छन् ।त्यस्तै, इटालीको टुस्कनी क्षेत्रमा हावाहुरीले भौतिक संरचना भत्काउँदा त्यसमा परी २ जनाको मृत्यु भएको छ भने १८ जना घाइते भएका छन् । दुवैको रूखले किच्दा मृत्यु भएको त्यहाँस्थित समाचार संस्थाहरूले जनाएका छन् । मारिना डी मासाको समुद्री किनारस्थित शिविरमा गाडीमा घर र भवनको छाना खस्दा ४ जना घाइते भएका छन् । उनीहरूको स्थानीय बारगा सहरको एक अस्पतालमा उपचार भइरहेको समाचारमा उल्लेख छ । इटालियन नागरिक सुरक्षा एजेन्सीका अनुसार जोखिमयुक्त र क्षतिग्रस्त संरचनाबाट सय जनाभन्दा बढी सर्वसाधारणलाई उद्धार गरी स्थानीय विद्यालय र शारीरिक सुगठन केन्द्रहरूमा आपत्कालीन आवासको व्यवस्था मिलाइएको छ । आँधीले भेनिस सहरका केही भवनमा पनि क्षति पुर्याएको छ ।दक्षिणी अस्ट्रियामा ३ महिला र २ बालबालिकाको मृत्यु भएको छ । १३ जना घाइते भएकामा ५ जनाको अवस्था गम्भीर रहेको अधिकारीहरूले बताएका छन् । घाइतेहरूको स्थानीय अस्पतालहरूमा उपचार भइरहेको समाचारमा उल्लेख छ । अस्ट्रियाको रेडक्रसका प्रवक्ता मेलानी रेइटरले ५ र ८ वर्षका बालबालिकालाई क्यारिन्थियास्थित तालनजिकै खेलिरहेका बेला हुरीले उखेलेका रूखले च्यापेको बीएफएम टीभीसँगको कुराकानीमा बताएकी छन् । उनका अनुसार अन्य ३ महिलाको पनि रुखले नै किच्दा मृत्यु भएको थियो ।प्रतिघण्टा १२० देखि २२४ किलोमिटरसम्मको गतिमा चलेको आँधी र मुसलधारे वर्षाले इटाली, स्पेन, अस्ट्रिया, फ्रान्सलगायत मुलुकमा बढी क्षति गरेको छ । रूखहरू ढल्ने, चट्याङ पर्ने र बाढीले धेरै क्षति पुगेको बताइएको छ । इटालीको मिलान सहरका अधिकारीहरूले सर्वसाधारणलाई पार्किङस्थल वा रूखमुनि हिँड्न तथा घरको छत र बालकोनीमा राखिएका वस्तु हटाउन आग्रह गरेका छन् ।फ्रान्सेली सामुद्रिक प्राधिकरणले भूमध्यसागरमा पार्किङ गरिएका र आँधीले पल्ट्याएका पानीजहाज र सवार पर्यटकको उद्धारका लागि कोर्सिकास्थित पश्चिमी तटमा सहयोगी र उद्धारकर्ता खटाइएको जनाएको छ । फ्रान्सको मुख्य ग्रिड अपरेटर एन्डिसका अनुसार दक्षिणी ल्वार र एन प्रशासनिक विभागहरूमा आँधीकै कारण करिब हजार घरधुरीमा विद्युत् सेवा अवरुद्ध भएको छ ।युरोपका कतिपय मुलुक र सहरमा अझै पनि तापक्रम ४० डिग्री सेल्सियसभन्दा माथि रेकर्ड भइरहेको छ । तर, इटाली, स्पेन, अस्ट्रिया, फ्रान्सलगायत मुलुकमा अकस्मात् मौसम बदली भई आँधीहुरी र वर्षा भएको हो । जसको कुनै पूर्वानुमान नभएको र आफूहरूलाई त्यसबारे सचेत समेत नगराइएको सर्वसधारणहरूले बताएका छन् । फ्रान्सको कोर्सिकाका होटल व्यवसायी सेड्रिक बोयलले यस्तो उच्च गतिको आँधीको कल्पना नै नगरेको समचार एजेन्सी रोयटर्ससँग बताएका छन् । हामीले अहिलेसम्म यस्तो आँधी कहिल्यै देखे, भोगेका थिएनौं, उनले भनेका छन्, यसबारे हामीलाई कुनै पूर्वसूचनासमेत दिइएको थिएन ।इटालीको दक्षिणी सहर सिसिलीमा अहिले पनि प्रत्येक दिन ४० डिग्री सेल्सियसभन्दा बढी तापक्रम रेकर्ड भइरहेको मौसम विभागले जनाएको छ । अर्को युरोपेली मुलुक अल्जेरियामा जंगलमा लागेको डढेलोमा परी ३८ जनाको मृत्यु भइसकेको छ । युरोपले एक महिनाभन्दा बढी समययता उच्च तापक्रम, तातो हावा र डढेलोको सामना गरिरहेको छ । यसलाई वैज्ञानिकहरूले ग्लोबल वार्मिङ को असरका रूपमा अर्थ्याएका छन् ।"
जी२० सम्मेलनमा चिनफिङ र पुटिन सहभागी हुने,"बाली (एजेन्सी) चिनियाँ राष्ट्रपति सी चिनफिङ र रुसी राष्ट्रपति भ्लादिमिर पुटिन आगामी नोभेम्बरमा बालीमा हुने जी२० सम्मेलनमा सहभागी हुने भएका छन् । सम्मेलनमा यी दुवै नेताको सहभागिताबारे शुक्रबार इन्डोनेसियाली राष्ट्रपति जोको विडोडोले पुष्टि गरेका हुन् ।रुसयुक्रेन युद्ध र ताइवानलाई लिएर चर्किएको अमेरिकाचीनबीचको तनावबीच हुन लागेको यो प्रभावशाली विश्व सम्मेलन हो । सम्मेलनमा चिनफिङ र पुटिन सहभागी हुनेबारे पहिलो पटक आधिकारिक तहबाट जानकारी बाहिर आएको हो । सी चिनफिङ आउनु हुनेछ, राष्ट्रपति पुटिनले समेत सम्मेलनमा सहभागी हुनेबारे मसँगको कुराकानीमा बताउनुभएको छ, राष्ट्रपति विडोडोले समाचार संस्था ब्लुमबर्गसँगको अन्तर्वार्तामा भनेका छन् । अमेरिकी राष्ट्रपति जो बाइडेनसमेत सहभागी हुने आकलन गरिएकाले यो सम्मेलनलाई चौतर्फी चासोका रूपमा हेरिएको छ । त्यस क्रममा बाइडेन र पुटिनबीच भेटवार्ता हुनेमा भने अन्योल छ । तर, बाइडेन र चिनफिङबीच भने सम्मेलन सुरु हुनुअगावै वा साइडलाइन वार्ता हुन सक्ने रिपोर्टहरूमा जनाइएको बीबीसीले लेखेको छ ।चीनले विगर मुसलमानमाथि दमन गरिरहेको अमेरिकाले आरोप लगाउँदै आएको छ । यसबाहेक द्विदेशीय व्यापारलाई लिएरसमेत लामो समयदेखि दुवै मुलुकको सम्बन्ध चिसिएको छ । चीनले आफ्नो भूमि बताउँदै आएको ताइवानमा चिनियाँ चेतावनीका बाबजुद केही साताअघि मात्रै अमेरिकी सभामुख न्यान्सी पेलोसीले भ्रमण गरेपछि दुई मुलुकबीच तनाव उत्कर्षमा पुगेको छ । भ्रमणपछि चीनले पावेलमाथि प्रतिबन्ध लगाउँदै अमेरिकालाई आफ्नो सीमा ननाघ्न चेतावनी दिइसकेको छ । यद्यपि पछिल्लो एक सातायता ताइवानमा अमेरिकाले संयुक्त सैन्य अभ्यास गरिरहेको छ ।अर्कोतर्फ युक्रेनमा सैन्य कारबाहीका बाबजुद चीन र रुसबीच सीमारहित रणनीतिक साझेदारी गर्ने सहमति भइसकेको छ । रुसले युक्रेनमाथि युद्ध छेडेपछि उसको अमेरिकासहित पश्चिममा मुलुकसँगको सम्बन्ध बिग्रिएको छ । यस्तोमा विश्वका प्रमुख नेताहरू एकै स्थानमा भेट भए त्यसले कूटनीतिक रूपमा ठूलो अर्थ राख्ने कूटनीतिज्ञहरूको भनाइ छ ।यसअघि युक्रेनमा आक्रमण थालेपछि अमेरिकाले रुसलाई जी२० को सदस्यबाटै हटाउनुपर्ने प्रस्ताव गरेको थियो । सम्मेलनमा राष्ट्रपति पुटिनलाई निमन्त्रणासमेत दिन नहुनेमा उसको जोड थियो । अमेरिका र उसका पश्चिमी सहयोगी मुलुकका कतिपय नेताहरूले भने जी२० सम्मेलनमा नगएर रुस र चीनलाई एकतर्फी आफ्ना कुरा राख्न दिन नहुने भन्दै सम्मेलनमा सहभागी हुनुपर्नेमा जोड दिँदै आएका छन् । यता, इन्डोनेसियाले तीनै शक्ति राष्ट्रहरूबीच चर्किएको तनाव मत्थर पार्न आफू मध्यस्थकर्ताको रूपमा उभिन खोजिरहेको बताएको छ । शक्ति राष्ट्रहरूबीच चुलिएको तनाव वास्तवमै चिन्ताजनक छ, राष्ट्रपति विडोडोले भनेका छन्, हामी चाहन्छौं यो क्षेत्र स्थिर र शान्तिपूर्ण रहिरहोस्, जसबाट आर्थिक विकासको बाटोमा लम्किन सकियोस् ।यसै साताको सुरुमा मात्रै विडोडोले आफ्नो मुलुकलाई शान्ति स्थापनाका लागि सेतुको रूपमा प्रयोग गर्न रुस र युक्रेन दुवै राष्ट्र सहमत भएको बताएका थिए । उनले गत जुनमा किभ र मस्कोको भ्रमण गरेर दुवै मुलुकका समकक्षीसँग भेटसमेत गरेका थिए । रुसयुक्रेन युद्ध सुरु भएपछि किभ र मस्को पुग्ने विडोडो पहिलो एसियाली नेता हुन् । भ्रमणका क्रममा आफूले दुवै नेतासमक्ष युद्ध अन्त्य गर्न र विश्वव्यापी रूपमा देखिएको खाद्यान्न संकटको समाधान निकाल्न आग्रह गरेको विडोडोले बताएका थिए ।"
चीनमा फाइभजी प्रयोगकर्ता ४७ करोड ५० लाख,"बेइजिङ (एजेन्सी) चीनमा फाइभजी मोबाइल प्रयोगकर्ताको संख्या ४७ करोड ५० लाख नाघेको छ । चिनियाँ उद्योग तथा सूचना प्रविधि मन्त्रालयले शुक्रबार पत्रकार सम्मेलन गर्दै प्रयोगकर्ताको गत जुलाईसम्मको तथ्यांक सार्वजनिक गरेको हो ।सन् २०२१ यता मात्रै १२ करोड प्रयोगकर्ता थपिएका मन्त्रालयको भनाइ छ । सबै सहर, काउन्टी र ९६ प्रतिशत बजारहरूमा गरी हालसम्म फाइभजी नेटवर्कका करिब १९ लाख ७० हजार सबस्टेसन निर्माण गरिसकिएको छ । फाइभजी नेटवर्क र गिगाबाइट अप्टिकल नेटवर्कको संरचना निर्माणलाई तीव्रता दिइराखिएको पनि मन्त्रालयले जनाएको छ । पछिल्लो समय विभिन्न क्षेत्रमा डबलगिगाबाइट नेटवर्कको विस्तारमा समेत जोड दिइएको छ ।उच्च क्षमताको फाइभजी नेटवर्कको सेवा सहर मात्रै होइन, ग्रामीण भेगसम्मै पुर्याइएको छ । ग्रामीण क्षेत्रमा नयाँ उद्योग र व्यवसाय विस्तार गर्न यसले सहयोग पुग्नेसमेत मन्त्रालयले विश्वास लिएको छ । पछिल्ला वर्षहरूमा चीनले फाइभजी नेटवर्क विस्तारमा ठूलो धनराशी खर्च गरिरहेको छ । यो क्रम मुलुकबाहिर पनि फैलाउन चीन सक्रिय देखिन्छ ।"
सच्चा खेलव्यक्तित्व,"बैंकक एसियाडमा सहभागितासन् १९५१ देखि एसियाली खेलकुदको आयोजना सुरु भएको थियो । एसियाली खेलकुदको इतिहास जति पुरानो छ, त्यसमा नेपालको सहभागिता उत्तिकै पुरानो छ । त्यसो भनेको सुरुआती संस्करणदेखि नै नेपालको यसमा सहभागिता रह्यो । तर, दुःख के भने यसबारे ठ्याक्कै यस्तो हो भनेर दाबी गर्न सकिने इतिहास लेखिएको छैन । को कति खेलाडीले कहिले कुन खेलमा कतिबेला भाग लिए भन्ने जानकारीमा हामी निकै गरिब छौं ।शाहीसँगको कुराकानीका आधारमा एउटा तथ्य के बाहिर आएको छ भने छैटौं एसियाली खेलकुद आइपुग्दा नेपालले ब्याडमिन्टनमा पनि सहभागिता जनायो । त्यो भनेको सन् १९७० को बैंकक एसियाली खेलकुद । सुरुमा यो दक्षिण कोरियाको सोलमा हुने कार्यक्रम थियो, तर उत्तर कोरियाले आक्रमण गर्ने धम्की दिएपछि प्रतियोगिता बैंककमा सर्यो । बैंकक गएको नेपाली ब्याडमिन्टन टिमका उनी आफैं सदस्य थिए । नेपालको पहिलो प्रतिद्वन्द्वी बलियो इन्डोनेसिया थियो ।त्यसैले नेपाली खेलाडीले अपेक्षाअनुसार नै केही ठूलो केही गर्न सकेनन् । नेपाली खेलाडीमध्ये कस्ले कोसँग कस्तो खेल्यो भन्नेबारे शाहीलाई पनि ठ्याक्कै जानकारी छैन । किनभने यो सहभागिता आफैंमा पाँच दशकभन्दा पुरानो भइसक्यो । उनी टिममा सहभागी हुने खेलाडीको ऐतिहासिक सूची भने मुखैमुख भन्न सक्छन् । ६ जनाको टिम थियो । र, यो ऐतिहासिक सूची यस्तो छ, शाही आफैं भइहाले, किशोरबहादुर सिंह, गेहेन्द्रमान सिंह, बलराम केसी, पुरुषोत्तम केसी र ज्ञानबहादुर खड्का ।सिंह शाहीका आफ्नै फुपूका छोरा हुन् । बलराम र पुरुषोत्तम काका भतिजा थिए । प्रशिक्षक थिए मलेसियाका ली । विदेशबाट नेपाल आएर प्रशिक्षकको भूमिका निभाउनेमध्ये ली पहिले पुस्ताका हुन् । अहिलेको सिद्धार्थ वनस्थली स्कुल रहेको स्थान बालाजुमा बन्द प्रशिक्षण चलेको थियो । तीन महिना प्रशिक्षण भयो । कोर्टमात्र एउटै थियो, त्यो पनि सिमेन्टको । प्रशिक्षण चल्दै गरेका बेला शाहीको विवाह घोषणा भएको थियो । त्यसै कारण केही दिन उनको प्रशिक्षण छुटेको थियो ।बैंकक जानु अगाडि उनले त्यसका लागि शाही परिवारबाट अनुमति लिनुपरेको थियो । त्यो एसियाली खेलकुद शाहीका लागि विशेष छ । किनभने यो आखिरमा उनको विवाहको वर्ष थियो । शाही परिवारको सम्बन्ध राजपरिवारसँग धेरै अगाडिदेखि थियो । अझ उनका बुवा त राजा महेन्द्रका नजिकका थिए । बुवा आफैं पनि ब्याडमिन्टन खेल्थे । यो सबै घटनालाई खेलकुदको नजरले अहिले हेर्दा यसमा ब्याडमिन्टन सबैभन्दा कारक देखिन्छ । होइन र ? उसको जवाफमा शाही मस्तले हाँस्छन् ।नेपाली ब्याडमिन्टन धेरै समय शाही परिवारको वरपर नै रह्यो भन्दा हुन्छ । पहिलो अध्यक्ष महेन्द्र आफैं भइहाले । उनी राजा भएपछि मोहनबहादुर शाही खेलाडीको रूपमा उदाए । दशकअघि उनका कान्छा भाइ प्रकाशबहादुर शाही ब्याडमिन्टन संघको अध्यक्ष थिए । नम्बर एक चिनियाँमाथि जितसन् १९७२ मा शाही एसियाली ब्याडमिन्टनमा सहभागी हुन इन्डोनेसिया गए । एसियाली ब्याडमिन्टनको यो नै सबैभन्दा ठूलो प्रतियोगिता थियो । यो सन् १९६२ बाट सुरु भएको प्रतियोगिता हो । इन्डोनेसियामा आयोजित प्रतियोगिता चौथो संस्करणमात्र थियो । एसियाली ब्याडमिन्टनमा नेपालको सहभागिता यो नै पहिलो थियो । त्यस अर्थमा उनी नेपाली ब्याडमिन्टनका ऐतिहासिक खेलाडी हुन् । त्यस टिमका अर्का एक खेलाडी फेरि उही सिंह थिए ।सँगै बलराम केसी, शंकरबहादुर सिंह र प्रेम पाण्डे । यो अर्को ऐतिहासिक टिमको सूची भयो । प्रशिक्षक थिए, जापानका यामामोतो । ब्याडमिन्टन खेल्नेक्रममा शाहीको सबैभन्दा सम्झनलायक क्षण भने चीनमा बनेको थियो, जतिबेला उनले तत्कालीन नम्बर एक चिनियाँ खेलाडी तान सियाङ हुईलाई हराएका थिए । सन् १९७३ को कुरा हो । अवसर थियो आमन्त्रित प्रतियोगिता । त्यतिबेला चीनको सरकारी कूटनीतिकै एक भाग थियो, विदेशी खेलाडी चीन बोलाउने अनि आफ्ना खेलाडीलाई विदेश पठाउने । नेपालका धेरैभन्दा धेरै टेबलटेनिस खेलाडी चीन गए, चीनका खेलाडी यता आउँदा तिनका विरुद्ध पनि खेले । यो त पिङपङपोलिसी नै भयो । यस्तै नीति ब्याडमिन्टनलाई लिएर पनि थियो । यसैक्रममा शाही बेइजिङ पुग्दा सँगै तत्कालीन अधिराजकुमारी शोभा पनि थिइन् । संयोग भनौं न, आफ्नै श्रीमतीका अगाडि उनले चिनियाँ नम्बर एक खेलाडी हुईविरुद्ध सफलता पाएका थिए । हुई इन्डोसियामा जन्मेका चिनियाँ खेलाडी थिए ।हुई कति राम्रा खेलाडी थिए भने उनलाई मुकुटविनाका राजा पनि भनिन्थ्यो । यिनै खेलाडीलाई बेइजिङको भरिभराउ कभर्डहलमा शाहीले दुई सेटमा पराजित गरेका थिए । यो जित आफैंमा अविश्वसनीय थियो । यो कति धेरे अविश्वसनीय थियो भने अहिले पनि यो सम्झँदा शाही उत्साहित हुन्छन् । जितका बेला पूरा कभर्डहल दर्शकको आवाजले गुन्जयमान भएको थियो । त्यो स्वर अहिले पनि शाहीको मनमा गढेको छ । आँखा चिम्लेर त्यसलाई फेरि फेरि दोहोर्याएर सुन्न सक्छन् ।त्यो पक्कै पनि आमन्त्रित प्रतियोगिताको खेल थियो । त्यस अर्थमा आधिकारिक थिएन । तर यत्ति त पक्कै दाबी गर्न सकिन्छ, नेपाली ब्याडमिन्टनका कुनै पनि खेलाडीले हात पारेको सबैभन्दा ठूलो व्यक्तिगत सफलता हो । हुई अचेल ८० वर्षका भए । त्यस अर्थमा शाहीभन्दा एक वर्ष जेठा । उनी नामी प्रशिक्षक पनि रहे । उनका शिष्य पनि एकसेएक छन् । कसैले ओलम्पिकमा स्वर्ण जितेका छन्, कसैले विश्व च्याम्पियनसिपमा । तिनै सियान हुईविरुद्ध शाहीले खेलका क्रममा आठ गजबको अंक जितेका थिए । भएको के थियोभन्दा शाहीले यस्ता आठ शट प्रहार गरेका थिए, जुन नेटमा हल्का लागेर तल झरेको थियो । त्यसमा सियान हुईले केही गर्नै सकेनन् । यी चिनियाँ खेलाडी उल्टै दंग परे र शाहीसामु आएर सोधेछन्, यो शट हान्न कहाँ सिकेको हो ? खासमा चिनियाँ खेलाडीले यस्तो शट खेल्ने गर्दैनथिए । तर उनको अनुमान ठीकै थियो, शाहीले यो शट मलेसियामा सिकेका थिए ।आफ्नै व्यक्तिगत संग्रहालयकमलादी दरबारमार्गको कुनै उपयुक्त घरबाट तल हेर्नुपर्छ, त्यहाँको एउटा घरमा गाई पालिरहेको गोठ सजिलै देख्न सकिन्छ । दरबार मार्गमा गोठ ? अविश्वसनीय छ । त्यो भन्दा अविश्वनीय छ, त्यसै घरमा एउटा निजी संग्रहालय छ । त्यो पनि निकै व्यवस्थित र भव्य । यहाँ शाहीसँग जोडिएका सबथोक छन्, किनभने यो उनकै घर हो । यसलाई धेरै हदसम्म खेल संग्रहालय भने पनि हुन्छ । शाहीले आफ्नो खेल जीवनमा जति ब्याडमिन्टन खेले, लगभग सबै ब्याट त्यस संग्रहालयमा छन् ।केही समय उनले टेनिस पनि खेले । त्यसका ब्याट पनि यहीं छन् । उनी सिकारका सौखिन थिए, त्यसका पूरा झल्को पनि त्यहाँ पाउन सकिन्छ । तर हाम्रो रूचि त खेलमै त थियो । उनी नेपाली प्रतिनिधि भएर सन् १९७२ को म्युनिक ओलम्पिकमा गएका थिए । त्यतिबेलाको ब्लेजर कोट पनि त्यहीं छ । पदक र पुराना पुराना तस्बिर त कति कति । सौख नै सौख का धनी यी शाहीलाई कसैले केही दिनुपर्छ, त्यो उनका लागि संग्रहणीय भइहाल्यो ।यही बानीको उपज हो यो संग्रहालय । यसले नेपाली खेलकुद इतिहासबारे धेरै बोल्ने गर्छ । यहाँ रहेका अनेक तस्बिरमध्ये एकमा शाही र सियान हुई खेलिरहेका छन् । तर यसैबारे जोडिएको चिनियाँ समाचारको कटिङ भने उनले कता हराए कता । सानोमा गोदावरीको सेन्ट जेभियर्समा पढ्दा जितेका गुच्चा पनि उनले हराए । यी पनि दुई भएको भए सायद संग्रहालय अझ पूरा हुन्थ्यो कि ? शाहीलाई यस्तै लाग्छ । खासमा उनी आफूले टेकेको आधार बिर्सन चाहँदैनन् ।उनको व्यक्तित्वका धेरै आयाम छन् । जसरी हामीलाई उनको संग्रहालयमा रहेको खेलकुदको भागमा मात्र बढी रूचि थियो, त्यसरी नै उनको व्यक्तित्वमा रूचि भनेको पनि खेलकुदसँग जोडिएका मोडमै हुन् । ब्याडमिन्टनमात्र होइन, नेपाली खेलकुदकै उनी ऐतिहासिक पात्र हुन् । उनको त्यो एसियाली खेलकुदमा सहभागिता अनि चिनियाँ नम्बर एक खेलाडीलाई हराएको क्षणबारे कमै मात्र चर्चा भएका छन्, जति हुनुपर्ने थियो वा भएकै छैन । भए धेरै राम्रो । हामी त भन्छौं, खुबै गजब छन्, यी सच्चा स्पोर्ट्सपर्सन मोहनबहादुर शाही ।"
तीन दिनमै दक्षिण अफ्रिकाको प्रभाव,लन्डन (एएफपी) दक्षिण अफ्रिकाले इंग्ल्यान्डलाई पहिलो टेस्टमा एक इनिङ्स र १२ रनले पराजित गरेको छ । इंग्ल्यान्डको दोस्रो इनिङ्सलाई शुक्रबार १ सय ४९ रनमा समेट्दै दक्षिण अफ्रिकाले दुई दिनभन्दा बढीको खेल बाँकीको अवस्थामा जित हात पारेको हो । तेस्रो दिन चियाअगाडि नै इंग्ल्यान्ड धराशायी हुन पुग्यो । बुधबार पहिलो दिनको अधिकांश समयको खेल वर्षाले प्रभावित पारेको अवस्थामा दक्षिण अफ्रिकाले ६ सत्रको खेलबाटै टेस्ट आफ्नो पक्षमा पारेको हो । देव्रेहाते स्पिनर केशव महाराजले २ विकेट लिएपछि तीव्र गतिका बलर एनरिच नोकियाले १० बलको आफ्नो सानदार स्पेलमा विना रन ३ विकेट लिँदा दक्षिण अफ्रिका विजय नजिक पुगेको थियो । विश्व टेस्ट च्याम्पियनसिपको शीर्षस्थानको दक्षिण अफ्रिकाले यस जितसँगै तीन टेस्टको शृंखलामा अग्रता लिएको छ । बेन स्टोक्स कप्तान र ब्रेन्डन म्याकलम प्रशिक्षक भएयता इंग्ल्यान्डले यसअघिका सबै चार टेस्टमा विजय हात पारेको थियो । यी सबै टेस्टमा ठूलो स्कोर बनाउनुभन्दा चौथो इनिङ्समा आक्रामक ब्याटिङ गर्दै इंग्ल्यान्डले जितेको थियो । इंग्ल्यान्डको पहिलो इनिङ्स १ सय ६५ रनमा समेटिँदा बलिङ नगरेका महाराजले भोजन सत्रअगाडि ३ ओभर बलिङ गर्दै ज्याक क्रावली र ओलि पोपलाई एलबीडब्लू आउट गरेका थिए । दक्षिण अफ्रिकाका कप्तान डिन एल्गरले सातौं ओभरमै महाराजलाई बलिङ आक्रामणमा ल्याएका थिए । क्रावलीले १३ रन बनाए । पहिलो इनिङ्समा ७३ रन बनाएका पोपले ५ रनमात्र जोड्न सके । लुङ्गी एनगिडीले स्टार ब्याटर जो रुटलाई स्लिपमा ६ रनमै आउट गरेपछि पहिलो इनिङ्सका आधारमा १ सय ६१ रनले पछाडि रहेको इंग्ल्यान्ड ५७३ को अवस्थामा पुगेको थियो । पछिल्ला चार टेस्टमै शतक बनाएका जोनी बेरिस्टोमाथि इंग्ल्यान्डको धेरै आस थियो । उनले पनि १८ रनमात्र बनाउन सके र नोकियाको पहिलो सिकार भए । नोकियाले बेन फोक्सलाई पनि खाता खोल्न दिएनन् । ओपनर एलेक्स लिज र स्टुवार्ट ब्रोडले इंग्ल्यान्डबाट समान ३५ रन बनाए । ब्रोडले नोकियाको बलमा छक्का प्रहार गरेका थिए । कप्तान बेन स्टोक्स २० रनमा आउट भए । इंग्ल्यान्डको पहिलो इनिङ्समा ५२ रन खर्चेर ५ विकेट लिएका कागिसो राबाडा २ विकेट थप्दै प्लेयर अफ द म्याच बने । दक्षिण अफ्रिकाले पहिलो इनिङ्समा ३ सय २६ रन बनाएको थियो ।
बागलुङमा ह्यान्डबल र सुटिङको प्रशिक्षण,"(बागलुङ)असोज २८ देखि कात्तिक ३ सम्म गण्डकी प्रदेशमा हुने नवौं राष्ट्रिय खेलकुदका लागि बागलुङमा दुई खेलको बन्द प्रशिक्षण सुरु भएको छ । जिल्ला खेलकुद विकास समितिको सक्रियता र प्रदेश खेलकुद परिषद्को आयोजनामा महिला ह्यान्डबल र सुटिङको प्रशिक्षण हुन लागेको हो । बागलुङमा ५ जिल्लाका खेलाडीको प्रशिक्षण हुने समितिका अध्यक्ष कुमार खड्काले जानकारी दिए । शुक्रबार बागलुङ नगरपालिकाका प्रमुख बसन्तकुमार श्रेष्ठले प्रशिक्षण सुरु गरे । प्रशिक्षणमा बागलुङसहित कास्की, नवलपुर, गोरखा र स्याङजाका खेलाडी आउनेछन् । प्रशिक्षणमा ह्यान्डबलका १५ र सुटिङका १८ खेलाडी आइसकेका छन् । एक दुई दिनमै अन्य जिल्लाका पनि खेलाडी आउँछन्, त्यसका लागि हामी तयारी छौं, खड्काले भने, दक्ष प्रशिक्षकले प्रशिक्षण दिने भएकाले खेलाडीलाई पनि राम्रो प्रशिक्षक हुनेछ । ह्यान्डबलमा भीमसेन शाक्य र सुटिङमा भगवती केसीले प्रशिक्षण दिनेछन् । शाक्य समितिका सहायक प्रशिक्षक हुन् भने केसी सिड्नी ओलम्पिककी खेलेकी खेलाडी हुन् । थाइल्यान्डमा हुने ओपन कराते डोजो च्याम्पियनसिप २०२२ मा भाग लिन यहाँका दुई खेलाडीले प्रतिस्पर्धा गर्ने भएका छन् । बागलुङको बडिगाड डोजोका खेलाडी नवीन थापा र बिज्जल पाइजा थाइल्यान्ड गएका हुन् । बागलुङमा अहिले २ सय ७० बढी ब्ल्याकबेल्ट पाएका युवा खेलाडी करातेमा सक्रिय छन् ।"
"'जतिन्जेल मर्दिनँ, त्यतिन्जेल बाँच्नैपर्छ'","मेरो आफ्नै नाममा द सटानिक भर्सेस को जुन प्रति घरमा छ, त्यसको कथा पनि त्यत्तिकै मार्मिक छ । जतिबेला भुपेन्द्रले मलाई त्यो किताब पोखरामा एक दिनका लागि दिएका थिए, मेरी सुदूर भविष्यकी श्रीमतीका माइला हजुरबुवा अच्युत घिमिरे त्यतिबेला अमेरिका पुग्नुभएको रहेछ । संसारभर चर्चा भइरहेको त्यो पुस्तक उहाँले त्यतिबेलै अमेरिकाबाट किनेर नेपाल ल्याउनुभएको रहेछ । धेरैलाई नभनी दशकौंसम्म सुरक्षित राखेको उपन्यास, पाँच वर्षपहिले एक दिन झम्सिखेलको उहाँको घर गएका बेला अकस्मात् निकालेर मलाई दिनुभयो सधैंका लागि राख्नू भनेर । त्यसको वर्षदिन नहुँदै उहाँ बित्नुभयो । त्यत्रो वर्ष आफूसँग राखेको पुस्तक के सोचेर संसारबाट बिदा हुनुअघि मलाई दिनुभएको थियो, लिने बेला मैले सोध्न सकिनँ । पछि पाइनँ । इस्लाम धर्म मान्नेहरूले भनेका छन् उपन्यासमा प्रोफेट मोहम्मदसँग जोडिएका स्वैरकाल्पनिक उपकथाले उनीहरूको आस्थाको अपमान गरेको छ । यसरी कुनै विषयमा जब धार्मिक संवेदनशीलता जोडिन्छ तब त्यसमा वस्तुगत त के, प्राज्ञिक विमर्श गर्नसमेत अप्ठ्यारो हुन्छ । धर्म, संस्कृति र राष्ट्रवादका प्रसंग उठ्नेबित्तिकै मान्छेका आग्रहपूर्वाग्रह सतहमा आइहाल्छन् । त्यसको बावजुद पनि केचाहिँ भनिहालूँ भने अहिले संसारमा जति मुख्य धर्म छन्, ती सबैका भगवान्हरू सभ्यताको क्रममा मानिस आफैंले कल्पना गरेका अवधारणा हुन् भन्ने प्रमाण समाजविज्ञानमा जताततै छन् । दसौं हजार वर्षको हाम्रो इतिहासको खोज भई नै सकेको छ । अहिले मानिएका प्रायः सबै धर्मका भगवान्, भगवान् पुत्र वा भगवान्का दूतहरू त दुईचार हजार वर्षका इतिहासका अवधारणा न हुन्, मान्छेले नै कल्पेका । पाँचै हजार वर्षअघि पुग्ने हो भने पनि इतिहासमा अहिलेका भगवान् हरू थिएनन् । र, भगवान्कै बारेमा चर्चा गर्दा, मानिसको मस्तिष्क ब्रह्माण्डबोध गर्न सक्ने गरी बनेकै छैन । जहाँ हाम्रो बोध गर्ने क्षमता सकिन्छ, जहाँनेर हाम्रो कग्निटिभ क्यापसिटी को अन्त्य हुन्छ, भगवान्को सुरुवात त्यहीँबाट हुन्छ । विज्ञान र समाजविज्ञानका प्रमाण आफ्नै ठाउँमा छन्, सबैले आफ्नो इच्छाअनुसार आस्था राख्न पाइन्छ र त्यसलाई अरूले सम्मान गर्नुपर्छ । रुस्दीको उपन्यासले इस्लाममा आस्था राख्ने समुदायलाई चोट पुगेजस्तो लाग्छ भने उनीहरूले त्यसको शान्तिपूर्वक विरोध गर्न नमिल्ने कुरै भएन । तर, जब त्यो विरोध हिंसात्मक हुन्छ, त्यो अर्कै हुन्छ । उपन्यासको रूपमा द सटानिक भर्सेस को सुरुवात त्यति नै तिलस्मी छ, जति मिडनाइट्स चिल्ड्रन का उनका मन्त्रमुग्ध पाठकले अपेक्षा गरेका हुन सक्थे । म्याजिक रियलिजम (जादुमय यथार्थ) को मास्टर्ली प्रयोगमार्फत भनिएका उपन्यासका कथाहरू पत्रपत्रमा बाडिँदै र जोडिँदै अघि बढ्छन् । केन्द्रीय कथा बेलायतमा बस्ने भारतीय मूलका दुई जना मुस्लिम पात्र गिब्रिल फरिस्ता र सलादिन चम्चाको हो । कथा आफ्नो थातथलोबाट विस्थापित भएका दुई भारतीयको हराएको पहिचान र झुकेको आत्मसम्मानको हो, जो न आफूले छाडेर आएको संस्कृतिलाई आफ्नो भनेर सम्मान गर्न सक्छन् न बसाइँ सरेर आएको देशको संस्कृतिलाई । न उनीहरू यताका हुन्छन् न उताका । एकातिर भारत ब्रिटिस उपनिवेशबाट आजाद हुन्छ, अर्कोतिर आफ्नो आजादी जसले हरेको थियो, उसैको पछि लागेर उसकै देशमा जान पाए सपना पूरा हुन्थ्यो भन्ने लाखौंको लस्कर, जो अहिले पनि देखिन्छ । यो त्यस्ता पात्रको विसंगतिबीच बुनेको, तिनैको जेलिएको जीवनको कथा हो । मुम्बईबाट लन्डन फर्कंदै गर्दा फरिस्ता र चम्चाको जहाजमै भेट हुन्छ । फरिस्ता पहिले भारतको नामी अभिनेता हुन्छ, जसलाई कतिपयले अमिताभ बच्चनको पात्रतासँग जोडेका छन् । चम्चा पनि सानोतिनो कलाकार नै हुन्छ, आफ्नो आवाज अरू कलाकारका लागि दिने । उड्दा उड्दैको जहाज शिख आतंककारीद्वारा हाइज्याक हुन्छ । जहाज इङ्लिस च्यानलमाथिको आकाशमा उडेका बेला आतंककारीले ल्याएको बम दुर्घटनावश पड्किन्छ । जहाज चकनाचुर हुन्छ । सबै यात्रीमध्ये केवल दुई जना जीवित रहन्छन् एट्लान्टिक महासागरमा खसेर । जहाज पड्केपछि तल समुद्रतिर खस्दै गर्दा फरिस्ता ग्याब्रिएल नामको देवदूतमा रूपान्तरण भएको हुन्छ । र, चम्चा एउटा डेभिल मा । समुद्री तटमा आफू के भएका हौं भनेर स्तब्ध भएका उनीहरूलाई रोजा डायमन्ड नाम गरेकी बूढीले नजिकैको आफ्नो घरमा आश्रय दिन्छिन् । उनीहरूसँग आफ्नो ज्यानबाहेक पासपोर्टलगायत केही पनि बाँकी छैन । गैरकानुनी रूपमा हाम फाल्दै बेलायत प्रवेश गर्न खोज्ने आप्रवासीहरूलाई खोज्दै आएका प्रहरीले रोजाको घरमा शंकास्पद व्यक्ति लुकेको चाल पाउँछन् । फरिस्तालाई भलादमी देखेर उसको अंग्रेज राष्ट्रियताप्रति प्रहरीले शंका गर्दैनन् । तर, बेलायती सभ्यता अक्षुण्ण राख्ने जिम्मेवारी आफ्नो काँधमा रहेको ठान्ने अधिकारीले सलादिन चम्चालाई आफ्नो देशको नागरिक भनेर पत्याउँदैनन् । चम्चालाई प्रहरीले भ्यानमा हालेदेखि उसलाई अस्पतालमा राख्दासम्मको अध्याय मेरो सबैभन्दा मन पर्नेमध्येको एक हो, जसलाई मैले यसै साता फेरि पढें । चम्चा अधिकारीहरूसँग अनुनय गर्छ, म यहीँको मान्छे हुँ । मेरो पुरा नाम सलाउद्दिन चम्चावाला हो । यहीँकी एक गोरी मेरी श्रीमती छन् । मेरो फोन नम्बर यो हो । तिमीहरूले मप्रति अन्याय गरिरहेका छौ । यस्तो पनि बेलायत हुन्छ ? तँ यस्तो असभ्य देखिने र सुनिने मान्छे कसरी अंग्रेज हुन सक्छस् ? भनेर उसलाई यातना दिइन्छ । सलाउद्दिन चम्चावाला, यस्तो पनि कोही इङ्लिसम्यानको नाम हुन्छ ? भनेर उसलाई हकार्छन् । एक त ऊ जहाजबाट खस्दा अर्कै पात्रमा रूपान्तरित भएको छ । त्यसमाथि आफ्नो पहिचान जब प्रहरीले स्विकार्दैनन्, आत्मसम्मान यसरी तल झर्छ कि उसको टाउकोमा बाख्राका सिङ पलाउन थाल्छन् । प्रहरीसँग जब केही बोल्न खोज्छ उसको मुखबाट बाख्राको जस्तो म्याँ आवाज आउँछ । उसका खुट्टा र साँप्रा कक्रक्क पर्छन् । ऊ बिस्तारै बाख्रोमा रूपान्तरित हुन्छ । उसले बुझिरहेको छैन आफूलाई के भएको हो । पछि जब कम्प्युटरमा हेर्दा ऊ बेलायती नागरिक नै हो भन्ने थाहा हुन्छ, प्रहरीले ऊ समुद्रमा अचेत भेटिएको कोही मान्छे हो भन्ने बहाना बनाएर उपचार गर्न अस्पताल लैजान्छन् । त्यहाँ उसले विभिन्न बेडमा अरू जनावरहरू पनि भएको पाउँछ । ती को रहेछन् भनेर सुटुक्क चियाउँदै गर्दा एउटा अजंगको जन्तु उसको अघि उभिएर भन्छ तँ यहाँ एक्लो छैनस् । ऊ त्यो महिलालाई हेर् त, ऊ भैंसी भइसकेकी छ । ती उता हेर्, नाइजेरियाका व्यापारी हुन् ती । तिनका पुच्छर पलाएका छन् । ऊ ती उता छन् नि, तिनीहरू सेनेगलबाट घुम्न आएका मान्छे हुन्, जो अहिले सर्प भएका छन् । यस्तो सुन्दै स्तब्ध भएको चम्चाले त्यो आकृतिलाई सोध्छ, यिनीहरू सबै किन यस्ता भएका हुन् त ? उसलाई त्यो आकृतिले सम्झाउँछ, किनकि अंग्रेजसँग हामी सबैलाई व्याख्या गर्ने शक्ति छ । उनीहरू हामीलाई जे बनाउन चाहन्छन्, हामी त्यही हुन्छौं । उनीहरूले हामीलाई जे भनेर बुझ्छन्, हामी त्यही हुन्छौं । मूल कुरा (आप्रवासी भएर आउने) तिमीले यो सबै सहन सक्छौ कि सक्दैनौ भन्ने हो । मलाई त आफू अब योभन्दा पनि खराब के हुन्छु होला भन्ने चिन्ता छ । चम्चाको यस्तो हालत हुँदा, उता गिब्रिल भने ग्याब्रिएलमा रूपान्तरित भएको हुन्छ । ग्याब्रिएल आफ्ना सपनामार्फत पुग्नेमध्येको एउटा कथा प्रोफेट मोहम्मदको हो, जसलाई उपन्यासमा महुन्द भनेर जनाइएको छ । मुस्लिम समुदायको आपत्ति भएको कथा ग्याब्रिएलको सपनामा महुन्दलाई भगवान् ले आएर सुनाएको सन्देशको वरिपरि छ । भगवान्ले आफूलाई भनेको भनेर शिष्यलाई महुन्दले सुनाएको सन्देश, खासमा भगवान्को ठाउँमा सैतान सवार भएर भनेका सन्देशहरू रहेछन् । आफू झुक्किएको थाहा पाएपछि महुन्दले त्यो सन्देश त सच्याए, तर ती सैतानका पंक्तिहरू (सटानिक भर्सेस) अन्यत्र फैलिसकेका थिए । उपन्यासको अर्को विवादित विषय ग्याब्रिएलको छुट्टै सपनाको कथामा जोडिएको छ, जहाँ जँहिलिया सहरको एक वेश्यालयका तीन जना यौनकर्मीले आफ्ना नाम महुन्दका तीन जना श्रीमतीका नाम राखेका हुन्छन् । यसमा महुन्दसँग रिसाएर उनीसँग बदला लिन हिँडेको एक शिष्यको ठूलो भूमिका हुन्छ । समयक्रममा फरिस्ता र चम्चा आफ्नो पुरानो रूपमा फर्कन्छन् । चम्चाले थाहा पाउँछ आफ्नी श्रीमतीको उसको आफ्नै साथीसँग सम्बन्ध रहेछ । उसको जागिर पनि जान्छ । रोजाको घरबाट प्रहरीले लैजान लाग्दा आफूलाई बचाउन प्रयास नगरेकामा उसले फरिस्तालाई मार्ने योजना बनाउँछ, तर मौका मिलेका बेला ऊ त्यो काममा उत्रिन सक्दैन । कथाका प्लट र सबप्लट म्याजिक रियलिजमको शिल्पसँगै यसरी यता र उता घुम्छन् कि कुन मूल प्लट हो र कुन सहायक ! बेलाबेलामा चित खाने भइरहन्छ । कथानक अक्सर भारत र बेलायतमा यी पात्रहरूले छोडेर आएका जीवनका किस्सा र अहिले बाँचेका यथार्थ बीच अन्तरघुलित हुन्छन् । हास्यरसमा त रुस्दी प्रख्यात नै छन् । पात्रका कथामार्फत गर्ने उनको व्यंग्यभाव र जीवनका विसंगतिमाथिको कटाक्ष अति नै शक्तिशाली छन् । जसरी मुम्बईबाट उडेको जहाजमा कथा सुरु भएको थियो, अन्त्यमा कथा फेरि मुम्बई नै पुग्छ । आफ्नो बुबासँगको बिग्रेको सम्बन्ध मात्रै होइन, आफ्नी पहिलेकी प्रेयसीसँग पनि चम्चाको पुनर्मिलन हुन्छ । फरिस्ताले श्रीमतीलाई मुम्बईमै चट्टानबाट खसालेर हत्या गर्छ र आफू आत्महत्या गर्छ । द सटानिक भर्सेस मा मात्र होइन, मध्यरातमा भएको भारतको जन्म (जसको यही साता ७५ वर्ष पुग्यो), हिन्दु र मुस्लिम समुदायका व्यक्तिको आस्था र आचरणका सुक्ष्मता, आप्रवासी हुनुका हीनताबोध, मानवीय स्वभावका सीमा र क्रूरता, प्रेम र सम्बन्धका जटिलताजस्ता विषय रुस्दीका धेरै कृतिमा आफ्नै नवीनताका साथ दोहोरिएर देखा पर्छन् । द सटानिक भर्सेस मा इंगित गरिएका प्रोफेट मोहम्मदसम्बन्धी जुन प्रसंग छन्, उनले आफू क्याम्ब्रिजमा इतिहास पढ्दाको समयदेखि नै ती कथ्यका इतिहासहरूमा आफ्नो रुचि थियो भनेका छन् । तर, गिब्रिलले सपनामा देखेका ती कथ्य यति विवादित भए कि त्यसको विरोध गर्ने सिलसिलामा धेरैको ज्यान गई नै सकेको छ । यसैले गर्दा उनी आफैं एक दशक त क्वारेन्टिन मा बस्नुपरेको थियो भने अहिले झन्डै उनको प्राण नै गएको थियो । रुस्दी आफैंले भनेका छन्, यो किताब इस्लामबारे भन्दा पनि बेलायतमा आएका आप्रवासीका विभाजित मनस्थिति, सांस्कृतिक रूपान्तरण, हीनताबोध, आत्मसम्मानमा पुग्ने चोट, प्रेम, प्रतिशोध, लन्डन र मुम्बईबारेको कथा हो । प्रतिष्ठित अमेरिकी समालोचक ह्यारोल्ड ब्लुमले त द सटानिक भर्सेस लाई रुस्दीको मास्टरपिस साहित्य भनेका छन् । म्याजिक रियलिजममार्फत भनिने उनको कथाशिल्पको त मिडनाइट्स चिल्ड्रन मा उत्तिकै स्वाद लिन पाइन्छ । यथार्थ नै जब जादुमय पाराले सिर्जना गरिन्छ, कथानक जताबाट जता लैजान पनि सकिन्छ । पात्रलाई एउटा भूमिकाबाट सजिलै अर्कोमा सार्न सकिन्छ । जादुयी यथार्थ सिर्जना गरेर पत्रपत्रका पटकथाहरू एक अर्कोसँग गाँस्न सकिन्छ । त्यस्ता कथाहरू स्वाद लिनेका लागि जति सुन्दर लाग्छन्, कहिलेकाहीँ कथानकको मूल भँगालो नै समात्न नसकेर कसै कसैलाई ती पढ्दा त्यत्तिकै दुरूह पनि लाग्न सक्छन् । मिडनाइट्स चिल्ड्रन को मुख्य पात्र सलिम सिनाई १९४७ को अगस्ट १५ को राति जन्मेको हुन्छ, स्वतन्त्र भारतको पहिलो स्वतन्त्र बच्चाका रूपमा । सलिमको कथामार्फत रुस्दीले भारतको जन्म, पाकिस्तानको बटबारा, आजादीपछिका भारतीय दुविधा, उनीहरूका बसाइँसराइका कथा, हिन्दु र मुस्लिम भावना र भारतको सांस्कृतिक अलमलका विराट् विषय समेटेर महत्त्वाकांक्षी रूपमा भारतको इतिहासलाई आफ्नै ढंगले सच्याउन खोजेका छन् । दीपा मेहताको निर्देशनमा मिडनाइट्स चिल्ड्रन को फिल्म पनि बनेको छ २०१२ मा । उपन्यास पढ्नै नभ्याउनेले त फिल्म हेर्दा भइहाल्यो । तर, हरफ हरफमा रुस्दीले शब्दमार्फत जुन जादु सिर्जना गर्छन्, त्यो सौन्दर्य सायद चलचित्रको माध्यममार्फत पर्दामा उतार्न सम्भव थिएन ।बेलायतमा मात्रै दस लाख प्रति बिक्री भएको थियो मिड्नाइट्स चिल्ड्रन । यस किताबले १९८१ को बुकर प्राइज त जितेको थियो नै, पछि बुकर पुरस्कारको १९९३ को पच्चीसौं र २००८ को चालीसौं वार्षिकोत्सवमा यस उपन्यासलाई दुईदुई पटकसम्म त्यतिन्जेल बुकर पाएका सबै वर्षका कृतिमध्ये उत्कृष्ट भनेर बुकर अफ द बुकर्स पुरस्कारले समेत सम्मानित गरिएको थियो । आफ्नो मनोविज्ञान बुझ्न आफैंलाई झन् जटिल हुन्छ होला । खोइ किन हो, कतै टाढा समुद्रपारका यात्रामा निस्कँदा धेरै वर्षदेखि मैले अक्सर यो उपन्यासलाई धेरै नसोची ह्यान्ड क्यारी मा लैजाने गरेको छु । एक्लै आफू घरबाट कतै टाढा उड्दा कहिलेकाहीँ आफ्ना भल्नरबिलिटी आफैसँग उदांगिन सक्छन् । त्यस्तो बेला सुटुक्क मिडनाइट्स चिल्ड्रन निकालेर, जुन पल्टिन्छ त्यही पन्ना पढ्दा प्रत्येकपटक मभित्र कुनै ऊर्जा उत्पन्न भइहाल्छ । पहिले विश्वविद्यालयमा पढाउँदा कुनै पुस्तक निश्चित दिनमा पढेर सक्नैपर्ने हुन्थ्यो । अहिले त्यस्तो छैन । त्यसैले कुनै एक हप्तामा म अक्सर एउटाभन्दा बढी पुस्तकमा यता र उता सरिरहेको हुन्छु । र, ती पुस्तकका बिधा फरक हुन्छन् । कुनचाहिँ पहिले पढेर सकिन्छ थाहा हुँदैन । हाम्रो पूर्वको समयअनुसार अघिल्लो शुक्रबार राति जब रुस्दीमाथिको आक्रमणको खबर आयो, मेरो बिस्ताराको छेउमा गत डिसेम्बरमा किनेको रुस्दीको पछिल्लो किताब ल्याङ्वेजेज अफ ट्रुथ थियो । मानिसको खुला रूपमा कल्पना गर्न पाउने स्वतन्त्रता उसका लागि सधैं प्यारो छ । स्वच्छन्द कल्पना अभिव्यक्त हुने माध्यम नै साहित्य हो, जसलाई रुस्दी सत्यका भाषा भन्छन् ।यसलाई जिन्दगीको व्यंग्य भन्ने कि के ? रुस्दीले त म्याजिक रियलिजमको कलात्मक प्रयोग गर्दै समाजका यथार्थ पात्रमाथि कथा लेखे । ती पात्रलाई तिनले उडाए, थेचारे । तिनलाई भगवान्का दूतदेखि राक्षससम्म रूपान्तरण गरे । उपनिवेशकालीन मास्टरका देशमा आप्रवासी भएर आएका पात्रका खिचडी संस्कृतिमाथि व्यंग्य गरे । तिनीहरूका फेरिँदै गएका परिचयलाई खिल्ली उडाए । रुस्दीले त यी सबैमा उपन्यास लेखेलेखे । उनको जिन्दगीले पनि उनै रुस्दीमाथि अर्को उपन्यास लेख्यो । त्यसैले फतवा जारी भएपछि ब्रिटिस प्रहरीले उनलाई नाम फेर्न अह्रायो । आफ्नै उपन्यासका पात्रझैं, उनले साँच्चै आफ्नै परिचय फेरेर जिन्दगीका ११ वर्ष बाँच्नुपर्यो । बेलायती प्रहरीका नजरमा जोसेफ यान्टन बनेर बाँचेका बेला उनले आधा नाम सापटी लिएका जोसेफ कोनराडको प्रख्यात भनाइलाई आफ्नो मन्त्र बनाएका थिए । त्यतिबेला रुस्दीको मन्त्र भएको कोनराडको त्यो भनाइ थियो, आई मस्ट लिभ अन्टिल आई डाई, मसन्ट आई ? अर्थात्, जतिन्जेल म मर्दिनँ त्यतिन्जेल म बाँच्नैपर्छ, होइन र ? फरिस्ता र चम्चालाई रुस्दीले उपन्यासमै जादुमय यथार्थबाट वास्तविक यथार्थमा फर्काएका थिए । पहिलेको रूपमा फर्के पनि उनीहरूका अरू यथार्थ बदलिएका थिए । रुस्दी बाँचेर अस्पतालबाट फर्कंदा पनि उनकै पात्रजस्तो, उनका पहिलेका यथार्थ त फेरिएकै हुनेछन् । तर, रुस्दी पटकपटक मर्न मात्र होइन, चुप लाग्न पनि इन्कार गरेका लेखक हुन् । मलाई आशा छ उनी जतिन्जेल मर्दैनन्, त्यतिन्जेल उनी बाँच्नैपर्छ र बोल्नैपर्छ । बाँकी, आगामी फेब्रुअरीमा प्रकाशन हुँदै गरेको उनको नयाँ उपन्यास भिक्ट्री सिटी मार्फत उनीसँग फेरि भेट त भइहाल्नेछ ।"
नवउदारवादको उत्थान र पतन,"पृष्ठभूमिआर्थिक गतिविधिमा सरकारको शून्य हस्तक्षेप र वस्तु तथा मानिसको अन्तर्राष्ट्रिय खुला आवागमनको आदर्श अघि सारेर असीको दशकमा अमेरिकामा नवउदारवादको अभ्यास सुरु भयो । समाजवादी विश्वको पतनपछि नवउदारवाद विश्व अर्थव्यवस्थाको निर्विकल्प स्वरूपजस्तो देखियो । एक्काइसौं शताब्दीको पहिलो दशक नवउदारवादका लागि कठोर परीक्षा साबित भयो । २००८९ को आर्थिक मन्दी जब्बर बनेर देखा पर्यो । मन्दीका कारण ठूला तथा अन्तर्राष्ट्रिय वित्तीय संस्था धराशायी हुने क्रम सुरु भयो । ओबामा प्रशासनले धराशायी वित्तीय संस्थाहरूलाई जोगाउन खर्बौं डलर पानीसरि बगायो । स्वतन्त्र बजारका नाममा उसै पनि सीमित धनीहरूको हातमा धन केन्द्रित हुने गति तीव्र भएकै थियो । त्यसमाथि निजी संस्थालाई जोगाउने नाममा करको ठूलो हिस्सा धनीहरूकै लागि उपयोग भयो । ठूला वित्तीय संस्था जोगाउन रकम खर्च भएपछि सरकारले गर्दै आएको सीमित कल्याणकारी योजनाहरू संकटमा पर्न थाले । खुला बजार र स्वतन्त्र अर्थव्यवस्थाले सबैलाई समान अवसर प्रदान गर्ने र बिस्तारै सबै जनताको आर्थिक अवस्था उकालो लाग्ने दाबी सही साबित भएन ।सत्तरीको दशकमा नयाँ अर्थव्यवस्था (न्यु डिल) धराशायी भएपछि त्यही जगमा नवउदारवादी अर्थव्यवस्था उठेको थियो । ग्यारी गर्स्टलको केही महिनाअघि प्रकाशित द राइज एन्ड फल अफ द निओलिबरल अर्डर: अमेरिका एन्ड द वर्ल्ड इन द फ्री मार्केट एरा किताब नवउदारवादको यो आरोहअवरोहको जीवन्त चित्रण हो । किताब दुई खण्डमा विभाजित छ । पहिलो खण्डको दुईवटा पाठमा नयाँ अर्थव्यवस्थाको उत्थान र पतनको इतिहासको सारांश दिइएको छ । दोस्रो भागले नवउदारवादको बृहत् चर्चा गरेको छ । यो खण्ड छवटा पाठमा विभाजित छ प्रारम्भ, उत्थान, विजय, अभिमान, छिन्नभिन्न र पतन ।नयाँ अर्थव्यवस्थानयाँ अर्थव्यवस्था तीसको दशकको महान् मन्दीपछि नेतृत्वमा आएका फ्रेडरिक रुजबेल्टले अर्थशास्त्री जोन केइन्जको सल्लाहमा ल्याएको अर्थव्यवस्था हो । कल्याणकारी सरकार र सरकारनियन्त्रित प्रतिस्पर्धी बजार नयाँ अर्थव्यवस्थाको आधार थियो । समाजवादी अर्थव्यवस्थाको दाँजोमा सर्वसाधारणलाई अधिकतम सेवासुविधा उपलब्ध गराउने प्रतिस्पर्धी चेतले निर्देशित थियो त्यो । गृहनीतिमा समाजवादी ढाँचाका कल्याणकारी तथा सामाजिक सुरक्षाका कार्यक्रमहरू देखिए पनि रुजबेल्टपछिको अमेरिकी अन्तर्राष्ट्रिय नीति समाजवादसाम्यवादविरोधी बन्दै गयो । अधिकतम मुलुकलाई आर्थिक साझेदार बनाउन अमेरिकाले खुला व्यापार तथा पारवहनको नीति पनि अंगीकार गर्यो ।यसले अमेरिकालाई प्रत्यक्ष रूपमा चारवटा घाटा भयो । पहिलो, अमेरिकाको बाह्य खर्च अक्कासियो । कल्याणकारी कार्यक्रमहरू ओझेलमा पर्दै गए । दोस्रो, अमेरिकी बजार विदेशी उत्पादनले भरिभराउ हुन थाल्यो । अमेरिकाको व्यापार घाटा बढ्दै गयो । तेस्रो, सरकारको अनुदार नीतिले नवप्रवर्तन अवरुद्ध भयो । चौथो, पुँजी निर्माणले गति लिन सकेन । प्रगतिशील कर प्रणालीले धनीहरूलाई अत्यधिक कर लगाएको थियो । कम्पनीहरूमा मजदुर युनियनको चर्को दबाब थियो । निवृत्तिभरण र स्वास्थ्य तथा शिक्षा बिमामा कम्पनीको ठूलो धनराशि खर्च हुन्थ्यो । फलस्वरूप उद्योग व्यवसायीहरू नयाँ लगानीमा उत्साही भएनन् । अमेरिकी पुँजी पलायन हुने क्रम बढ्न थाल्यो । तेल उत्पादन गर्ने मुलुकहरूले आफ्नै संगठन (ओपेक) खोलेर तेल व्यापारलाई आफ्नो हातमा लिएपछि अमेरिकालगायत पश्चिमी मुलुकमा इन्धनको मूल्य अक्कासियो । सर्वसाधारणको क्रयशक्ति ह्वात्तै घट्यो । अर्थतन्त्र मन्दीउन्मुख हुन थाल्यो । गेराल्ड फोर्ड र जिम्मी कार्टरले अर्थतन्त्रलाई सही बाटोमा ल्याउन केइन्जियन मोडेल का उपकरणहरू सक्दो प्रयोग गरे । तीसको दशकमा रुजबेल्टलाई साथ दिएको केइन्जको अर्थशास्त्रले सत्तरीको दशकको समस्या समाधान गरेन ।मन्दीको प्रभावलाई सम्बोधन गर्न रुजबेल्टले ग्लासस्टिगल ऐन ल्याएर लगानी ब्याङ्क र वाणिज्य ब्याङ्कलाई छुट्याइदिएका थिए । सर्वसाधारणको बचत सुरक्षाको जिम्मा संघीय सरकारले लिएको थियो । त्यस्तै धितोपत्र ऐन र धितोपत्र कारोबार ऐनमार्फत सेयर कारोबारलाई नियमन गराएका थिए । जनताको क्रयशक्ति बढाउन घाटा बजेटमार्फत सरकारी खर्च बढाएर सर्वसाधारणको हातमा पैसा पुग्ने परिस्थिति सिर्जना गरिएको थियो । नयाँ अर्थव्यवस्थाको अर्को महत्त्वपूर्ण विषय थियो सरकार नियन्त्रिण सञ्चार । सरकारले सञ्चार ऐनमार्फत सञ्चार व्यवसायलाई एकै ठाउँमा केन्द्रित हुनबाट रोक्यो । टेलिफोन, टेलिग्राफजस्ता सञ्चारमाध्यममा अमेरिकी जनताको पहिलो हकलाई स्थापित गरियो । रुजबेल्टले समाचार प्रसारणमा निष्पक्षताको सिद्धान्तअनुसार तथ्यगत समाचार प्रसारण गर्नुपर्ने र सबै पक्षका समाचारहरू समानुपातिक रूपले प्रसारण गर्नुपर्ने नीति लागू गरे । सार्वजनिक हितका लागि सरकारले विभिन्न कल्याणकारी तथा संरक्षणमुखी कार्यक्रमहरू पनि ल्यायो । श्रमजीवीलाई हडताल र दबाबमूलक आन्दोलनको अधिकार प्राप्त भयो । रिपब्लिकन राष्ट्रपति आइजनहावरले नयाँ अर्थव्यवस्थाको आधारभूत सिद्धान्तलाई अंगीकार गरेर रुजबेल्टले लागू गरेका कार्यक्रमहरूलाई अघि मात्र बढाएनन्, थप मजबुत पनि पारे ।आइजनहावरपछि डेमोक्र्याटिक पार्टीका केनेडी, जोनसनले मात्र होइन, रिपब्लिकन पार्टीका रिचर्ड निक्सन र गेराल्ड फोर्डले पनि नयाँ अर्थव्यवस्थाको विकल्प अपनाउन सकेनन् । यद्यपि यो समयसम्म अमेरिकी तथा अन्तर्राष्ट्रिय राजनीतिमा धेरै परिवर्तन आइसकेको थियो । साम्यवादको विस्तारलाई रोक्न अमेरिकाले सैनिक तथा आर्थिक सहायता कार्यक्रमहरूमा प्रत्यक्ष संलग्न हुन थाल्यो । मार्सल प्लान तथा विश्व ब्याङ्क र अन्तर्राष्ट्रिय मुद्रा कोष अमेरिकाले ल्याएका महत्त्वपूर्ण कार्यक्रम थिए । इन्डोचाइनाबाट फ्रान्स फर्केपछि अमेरिका प्रवेश गर्यो र लामो समयसम्म युद्धमा फस्यो । भियतनाम युद्ध अमेरिकामा असन्तुष्टिको मुख्य कारण बन्यो । साठी र सत्तरीको दशकमा नयाँ अर्थव्यवस्थाको पतन र नवउदारवादको उठानको पृष्ठभूमि तयार पार्ने महत्त्वपूर्ण घटनाको बेलिविस्तार पुस्तकको पहिलो खण्डको विषय हो ।नवउदारवादअमेरिकाको आर्थिक संकट त छँदै थियो, स्वतन्त्र बजार तथा हस्तक्षेपमुक्त अर्थनीतिको पैरवी गर्नेहरूको आवाज बुलन्द पनि हुँदै थियो । अस्ट्रियाको भियनामा केन्द्रित रहेर फ्रेडरिक हाएक र लुगविग फोन मिजिजले नवउदारवादको आवाजलाई प्रखर तुल्याउँदै थिए । सिकागो विश्वविद्यालयका मिल्टन फ्राइडमनमार्फत अमेरिकामा नवउदारवादको बीजारोपण भयो । दोस्रो खण्डको पहिलो पाठमा नवउदारवादको सैद्धान्तिक आधारहरूको चर्चा गर्दै शास्त्रीय उदारवादसँग यसको समानता तथा भिन्नताको चर्चा गरिएको छ ।नवउदारवादले शास्त्रीय उदारवादले जस्तो बजारलाई प्राकृतिक वस्तु मान्दैन । यसको मान्यताअनुसार, सरकारले कानुनद्वारा बजारको सिर्जना तथा संरक्षण गर्नुपर्छ । व्यक्ति आफैंमा स्वतन्त्र सत्ता हो र मुक्त अवस्थामा मात्र उसले आफूमा भएको क्षमतालाई उजागर गरेर आर्थिक तरक्की गर्न सक्छ । यो सैद्धान्तिक अवधारणाले मानिसहरूलाई नवउदारवादप्रति विश्वस्त तुल्याउन सहायता गर्यो । दोस्रो, नवउदारवादले बजारको क्षेत्रलाई नयाँ ढंगले परिभाषित गर्यो । परम्परागत परिभाषामा बजारका दुईवटा केन्द्र हुन्छन् श्रमउत्पादन र आर्जनखपत । तर, यसले व्यक्ति आफैंमा पुँजी हो र आफैंमा एउटा उत्पादन पनि हो भन्ने परिभाषा अगाडि ल्यायो । व्यक्तिपुँजीलाई कसरी र कस्तो ठाउँमा लगानी गर्ने र व्यक्तिउत्पादनलाई कस्तो बजारमा बिक्रीमा राख्ने भन्ने निर्णय पनि व्यक्तिले गर्न पाउनुपर्छ भन्ने अवधारणा स्थापित गर्यो । व्यक्ति र व्यक्तिका सम्बन्धहरू जस्तै: परिवार, विवाह आदि पनि आर्थिक परिभाषामा समेटियो । तेस्रो, नवउदारवादले व्यक्तिको सर्वोत्तम विकास र निरपेक्ष स्वतन्त्रताको सपनालाई साकार पार्ने सम्भावना पनि पस्क्यो ।लाखौं अमेरिकीले रोजगार गुमाएका थिए । अर्थव्यवस्था असफल भइसकेको थियो । राष्ट्रपति रोनाल्ड रेगन लामो समयदेखि विभिन्न रूपमा नवउदारवादमा प्रशिक्षित र यसको कट्टर पक्षपाती थिए । कार्टरको समयमै सञ्चार, वायुसेवा र ढुवानीमा सरकारी संरक्षण केही खुकुलो भइसकेको थियो । रेगनले त्यसमा थप प्रहार गरे । संगठित सौदाबाजी र प्रगतिशील कर प्रणाली खारेज गरिदिएर रेगनले नवउदारवादको ढोका खोलिदिए । क्लिन्टनले उत्तर अमेरिकालाई साझा बजार मान्ने नाफ्टालाई अनुमोदन गरे र नवउदारवादलाई विश्वव्यापी बनाउन विश्व व्यापार संगठनको आरम्भ गराए । सञ्चारमा अभिव्यक्ति स्वतन्त्रताको दुहाई दिएर निष्पक्षताको सिद्धान्तलाई रेगनकै समयमा त्यागिसकिएको थियो । क्लिन्टनले १९३४ को सञ्चार ऐनलाई विस्थापित गर्ने विनियमनकारी ऐन ल्याए । यसले सञ्चार उद्योगलाई सरकारी हस्तक्षेपबाट पूर्ण मुक्त गरिदियो । नब्बेको दशक सूचना प्रविधिमा क्रान्तिको दशक बन्यो । १९९९ मा लगानी ब्याङ्क र वाणिज्य ब्याङ्कलाई विभाजन गर्ने ग्लासस्टिगल ऐन खारेज भएपछि वित्तीय क्षेत्रमा पनि पूर्ण स्वतन्त्रता आयो । यसरी पूर्वमा न्युयोर्कको वालस्ट्रिट र पश्चिममा क्यालिफोर्नियाको सिलिकन भ्याली क्रमशः वित्त र सञ्चारको केन्द्र बन्यो । पुस्तकले रेगनको कार्यकाललाई नवउदारवादको उत्थान र क्लिन्टनको कार्यकाललाई नवउदारवादको विजयको रूपमा चर्चा गरेको छ । नवउदारवाद रिपब्लिकन पार्टीको आफ्नो कार्यक्रम थियो । जर्ज बुसले यसलाई अमेरिकाको अभिमानको रूपमा विश्व समुदायसमक्ष प्रस्तुत गर्ने प्रयास गरे । तर, बुस नसोचिएका घटनाहरूमा फस्दै गए । ट्विनटावर आक्रमणपछि सुरक्षा खर्चमा बढोत्तरी भयो । इराक युद्धले अर्थतन्त्रलाई जर्जर बनायो । गौरव ठानिएको अर्थव्यवस्थामाथि २००८ को वालस्ट्रिट वित्तीय दुर्घटनाले प्रश्न उठाइदियो । बाराक ओबामाको समयमा सरकारी कोषबाट खर्बौं डलर दिएर वित्तिय क्षेत्र उकासिदिनुपरेपछि नवउदारवादमा परेको भ्वाङ झन्झन् ठूलो हुँदै गयो । पुस्तकले यो संकटलाई नवउदारवादको छिन्नभिन्नको संज्ञा दिएको छ । पैत्रिक दृष्टिले अफ्रिकी मूलका ओबामासँगै अमेरिकामा नयाँ युग सुरु हुने आशा थियो धेरैको, तर भएन । ओबामासँग काला जाति पनि सन्तुष्ट हुन सकेनन्, गोराहरू पनि सन्तुष्ट हुन सकेनन् । नब्बेको दशकमा लागू गरिएको घरबास कार्यक्रमलाई मन्दीले नराम्ररी धराशायी तुल्यायो । घर पाउनेहरूले पनि गुमाए । मन्दीको असर तल्लो वर्गका जनतामा बढी पर्यो, त्यसमा पनि कालाहरूमा झन् बढी । अवैध धन्दा बढ्यो । यसले कालाहरूप्रतिको विभेदलाई झन् बढायो । पढेलेखेका र मध्यमवर्गीयहरूमा बेरोजगारहरूको संख्या विकराल थियो । पटके रोजगारीबाट निर्वाह गर्नुपर्ने वर्ग सामाजिक सुरक्षा कार्यक्रमहरूबाट पनि बन्चित हुन्थ्यो । बेरोजगार र वालस्ट्रिट संकटबाट पीडित साना तथा मझौला लगानीकर्ताहरूले सिकागोमा टी पार्टी नामबाट नवउदारवादको प्रतिरोध गर्न सुरु गरे । क्लिन्टन र ओबामा प्रशासन वालस्ट्रिटका ठूला कम्पनीहरूको नियन्त्रणमा थियो । टी पार्टीमा डोनाल्ड ट्रम्पको आवाजले स्थान पायो ।दक्षिणपन्थी जातिराष्ट्रवादीहरूको विरोध त छँदै थियो । २०११ मा वाम झुकाव राख्नेहरूको समूहले वालस्ट्रिट कब्जाको कार्यक्रम ल्यायो । २०१४ को न्युयोर्कको चुनावमा न्युयोर्कवासीले वालस्ट्रिट कब्जाका समर्थक वामपन्थी झुकावका बेल डी ब्लाजिओलाई मेयर चयन गरिदिए । दक्षिणपन्थीहरूको जमातबाट ट्रम्पको उदय भएजस्तै वामपन्थी खेमाबाट बर्नी स्यान्डर्स दृश्यमा उदाए । २०१६ को चुनावमा अमेरिकी जनताले डेमोक्य्राट हिलारी क्लिन्टनको सट्टा ट्रम्पलाई चुनेपछि नवउदारवादको मार्ग अवरुद्ध भयो । कोभिड१९ को समयको लकडाउनले अर्थतन्त्रलाई फेरि संकटग्रस्त तुल्यायो, जसबाट उत्रिन पनि सरकारी अनुदानकै आवश्यकता पर्यो । मन्दी र कोभिडले स्वतन्त्र तथा खुला अर्थतन्त्रको आवाजलाई निकै मत्थर पारिदियो । कल्याणकारी सरकारको अवधारणालाई फेरि एकपटक उठायो । तर, यो कल्याणकारी सरकार रुजबेल्टको समयको भन्दा गुणात्मक रूपले पनि फरक हुनुपर्ने स्थिति छ । सूचना क्रान्तिले ज्ञानको नयाँ क्षितिज उघारेको छ । जलवायु परिवर्तनको मुद्दा उत्कर्षमा पुगेको छ । ऊर्जा संकट बढ्दो छ । आर्थिक असमानता राष्ट्रिय तथा अन्तर्राष्ट्रिय दुवै रूपमा भयावह छ । यी सबै विषयलाई मुक्त बजारले सम्बोधन गर्दैन भन्ने प्रस्ट छ । पुस्तकले यो समयलाई नवउदारवादको पतन र अर्को अर्थव्यवस्थाको संघारको रूपमा चित्रित गरेको छ ।निष्कर्षपुस्तकले गएको एक सय वर्षमा अमेरिकाले दुई अर्थव्यवस्था अपनायो र दुवै अर्थव्यवस्थाले समयक्रममा राजनीतिक व्यवस्थाको हैसियत प्राप्त गरेको थियो भन्ने तर्क गरेको छ । गर्स्टलका अनुसार, एउटा पार्टीले अपनाएको अर्थराजनीतिक कार्यक्रम विपक्षी पार्टीले पनि सहजै स्विकारेर आफ्नै कार्यक्रमको रूपमा अघि बढाउँछ भने त्यो अर्थराजनीतिक कार्यक्रम राजनीतिक व्यवस्थाका रूपमा स्थापित भएको मान्नुपर्छ । डेमोक्य्राटिक राष्ट्रपति रुजबेल्टको नयाँ अर्थव्यवस्था रिपब्लिकन आइजनहावरले र रिपब्लिकन राष्ट्रपति रेगनको नवउदारवाद डेमोक्य्राट क्लिन्टनले अपनाएर उनीहरूले यी दुवैलाई आआफ्नो समयको राजनीतिक व्यवस्थाको स्वरूप प्रदान गरेका थिए । तर, खास समस्यालाई सम्बोधन गर्न उदाएका ती अर्थव्यवस्था नयाँ परिस्थिति र संकटलाई सम्बोधन गर्न नसकेर स्वाभाविक रूपमा पतन भए भन्ने निष्कर्ष पुस्तकले दिएको छ ।"
भेन्टिलेटरमा अभिव्यक्ति स्वतन्त्रता,"अभिव्यक्ति स्वतन्त्रता के हो ? साधारणतया अभिव्यक्तिको स्वतन्त्रता भनेको आफ्नो भाव, विचार र तर्क प्रस्तुत गर्नु हो । तर, यसको चेत फैलिन थालेको र अभ्यास गरिएको धेरै भएको छैन । साहित्य पाठकलाई विचारको उच्च सोपानमा पुर्याउने, विचारमा द्वन्द्व सिर्जना गर्न सिकाउने र कुनै पनि कुरालाई नखुलेको झ्याल खोलेर हेर्न सिकाउने विषय हो । बुकर प्राइजद्वारा सम्मानित मिडनाइट्स चिल्ड्रन का लेखक सलमान रुस्दीका कृतिहरू पढ्दा पाठकले माथि उल्लिखित विचार अनुभव गर्न पाउँछन् । विश्वले नयाँ उम्दा साहित्यकार पाएको राम्ररी अनुभव गर्न नपाउँदै उनको अर्को कृति द सटानिक भर्सेस विवादमा आयो । सटानिक भर्सेसले मानौं दुनियाँलाई दुई ध्रुवमा विभाजन गर्यो एकातर्फ उनको पुस्तकको सारलाई स्वीकार गर्नेहरूको र अर्कोतर्फ अस्वीकार गर्नेहरूको । अस्वीकार गर्ने समुदायमा विशेषतः इस्लाम अनुयायीहरू थिए । उनको त्यस पुस्तकलाई प्रतिबन्ध लगाउने सबैभन्दा पहिलो देश नै भारत थियो । मुम्बईमा पुस्तकको विरोध प्रदर्शनीमा १२ जनाको मृत्यु भएको थियो । कैयौं पुस्तक जलाइए र पुस्तक पसलमा आगो लगाइयो । बिस्तारै यो आगो अन्य इस्लामी मुलुकमा फैलियो र इरानका धार्मिक नेताले त रुस्दीको नाममा फतवा नै जारी गरे । माइकल फुको भन्छन्, ज्ञान शक्ति हो, शक्ति ज्ञानमा आधारित हुन्छ । तर, फतवाले उनको ज्ञान र ज्ञानरूपी शक्तिलाई निष्क्रिय पार्ने प्रयास गर्यो । फतवापश्चात् उनी करिब ११ वर्ष भूमिगत भए । क्यामराका अघिचाहिँ केही समययता मात्रै उनी देखिन थालेका हुन् र कार्यकमबहसहरूमा पनि उपस्थित हुन थालेका हुन् । सायद लामो समयको एकान्तवास भोगेपछि सलमानलाई लाग्यो होला कि जीवन सधैं यसरी नै चल्दैन । म एक लेखक हुँ अनि लेखकको पेसागत धर्ममा आधारित भई मैले लेखेका विषय नितान्त साहित्य हो नकि कुनै धर्म वा त्यसको आस्थाप्रति हमला गर्ने उद्देश्यले रचिएको कथ्य हुन सक्छ, यस्तै विचारबाट प्रेरित भएर उनमा स्पष्ट धारणा बन्यो अनि त्यो सङ्कल्पमा परिणत भयो र त्यसले उनलाई अझ बढी निडर बनायो । फलस्वरूप उनी खुला रूपमा र स्वतन्त्रतापूर्वक आफ्नो जीवनयापन गर्न थाले त्यतिन्जेलसम्म जबसम्म उनीमाथि न्युयोर्कको एउटा कार्यक्रममा छुरा हानिएन । के थियो उनको दोष ?सलमान रुस्दीमाथि जारी गरिएको फतवा र हमला साहित्य अनि त्यसको अस्तित्वमाथिको हमला हो । लेखनलाई उत्प्रेरित गर्ने विभिन्न कारक हुन्छन्, जसमा वास्तविकता, सन्दर्भ, समयावधि, अनुभव र कल्पना आदि पर्छन् । यी तत्त्वहरूले एक लेखकलाई हृदयस्पर्शी लेखक बनाउन सक्षम पार्छ । तसर्थ, एक हृदयस्पर्शी लेखक त्यो हो, जसले यथार्थको मात्रै वर्णन गर्दैन, कल्पनाको अद्भुत संसारको रचना पनि गर्छ । शिल्पकारले आफ्नो कलालाई आकार दिएझैं स्वरूप दिने दक्षता हुनुपर्छ लेखकमा । उसमा काल्पनिकतालाई अस्त्रको रूपमा प्रयोग गरी समकालीन परिवेश र भावी अवस्था दर्साउने खुबी पनि हुन्छ । साहित्यले हाम्रो संवेदनात्मक धारणालाई विस्तार गर्छ । तर, हामी आफ्नो विचारमा कट्टर छौं र अर्को व्यक्तिको दृष्टिकोणलाई अवरुद्ध गरिदिन्छौं भने त्यो साहित्य हुँदैनकहलिँदैन, त्यो मानवीयताबाट दूर हुन पुग्छ । किनभने साहित्य अन्तर्मनमा सवार हुने साधन हो, त्यसले हाम्रो दार्शनिक क्षमतालाई विस्तार गर्छ । साहित्यले मानव मन र मस्तिष्कका इन्द्रियहरूलाई खोल्ने अनि खोतल्ने काम गर्छ । फलस्वरूप पाठकमा सृजनात्मक कला र संवेदनशीलताको विकास हुन्छ, जुन विकासले हाम्रो वर्तमान परिप्रेक्ष्यप्रति भिन्न दृष्टिकोणको विस्तार गर्न मदत गर्छ । त्यसैले हामी हाम्रा वरिपरि घट्ने सबै घटनालाई सहजै स्वीकार गर्दैनौं र त्यसबारे हामी प्रश्न गर्न थाल्छौं । तर, ती प्रश्नहरू नकारात्मक वा होच्याउने खालका भने हुँदैनन् । ती त हाम्रा जीवनलाई मार्गदर्शन गरेका र गरिरहेका दर्शनहरूको यथास्थिति बुझ्न प्रयोग हुन्छन् । र, त्यसैको प्रक्रिया र आधारमा सम्भवतः नयाँ सिर्जना गर्ने कोसिस समाजमा हुन जान्छ । सलमानले पनि आफ्ना लेखनीमार्फत एक नयाँ सोच र कालखण्डको सिर्जना गर्न खोजेका थिए । यदि उनका कृति वा कुनै पनि उत्तम साहित्य पढेका संसारका पाठकले यही सार बुझेका भए सायद सलमान आज अस्पतालमा हुने थिएनन् ।"
विडुडवको छुटेको तरबार,"विडुडवको नरसंहारअनेक घटनाक्रमपछि अन्ततः कोसल राज्यका राजा भए, विडुडव । त्यति बेलासम्म प्रसेनजितको निधन भइसकेको थियो । राजा हुनेबित्तिकै उनले कपिलवस्तुमा चढाइ गर्ने र शाक्यहरूसँग बदला लिने तयारी गरे । एक दिन विशाल सेना लिएर कपिलवस्तुतिर लागे । बुद्धले थाहा पाइहाले र उनलाई रोके । आखिर नरसंहार भयो नै । विडुडवले शाक्यहरूको रगतबाटै त्यो आसन पखाले ।उनलाई सबैभन्दा ठूलो रिस राजा महानाममाथि नै थियो । उनलाई बन्दी बनाए र आफूसँगै बसेर भात खान अनुरोध गरे । राजा महानाम पराजित त भइसकेका थिए, तर उनमा जातीय अभिमान मरेको थिएन । उनले एउटा जुक्ति निकाले र भने, सधैंझैं नुहाएर मात्रै भात खान्छु । विडुडवले नाइँनास्ति गरेनन् । उनलाई जलाशयतर्फ लगियो । नुहाउने बहानामा राजा महानामले डुबेर आत्महत्या गरे । र, यसरी अहंकारी शाक्यवंश र कपिलवस्तुको अन्त्य भयो । यसपछि विडुडव स्वयं आफ्नो देश फर्कन पाएनन् । राति नदी किनारामा बास बसेका बेला बाढी आई विडुडव र उनको पूरै सेनालाई बगायो । यस्तो एकथरीको भनाइ छ । अथवा यस्तो पनि भएको हुन सक्छ, मगधराजा अजातशत्रुको आक्रमणमा उनीहरू परे र हारपछि नदीमा हाम फालेर आत्महत्या गरे । लेखक प्रधानले अन्त्यमा लेखेका छन् विडुडवको आक्रमणबाट बचेका केही शाक्य काठमाडौं उपत्यकासम्म आइपुगे । र, अहिले उनीहरू शाक्य थर लेख्छन् । अनि नेवार जातिको एक हिस्सा भएका छन् । र, ती शाक्यले नेवार तथा बौद्ध संस्कृतिको विकासमा अनवरत योगदान दिइरहेकै छन् ।"
जब फिल्मले देशको कथा भन्छ,"मुल्कमुल्क सन् २०१८ मा बनेको ऋषि कपुरको प्रमुख भूमिका रहेको सिनेमा हो । अनुभव सिन्हा यस फिल्मका लेखक, पटकथाकार, निर्माता र निर्देशकसमेत हुन् । अखबारमा पढेको विस्फोटको समाचारबाट प्रेरित भएर उनले यो सिनेमाको पटकथा तयार पारेका थिए । १३१४ पटकसम्म उनले यसको पुनर्लेखन गरेका थिए । जब उनले कथा साथीहरूलाई सुनाए तब सबैले उनलाई तत्काल सिनेमा बनाइहाल्न जोड गरे । सिनेमाले आजको भारतको कथा भन्छ । हिन्दु र मुसलमानबीच विद्यमान आशंका, अविश्वास र मुस्लिम युवाहरूमा व्याप्त हुँदै गएको असन्तोष र आक्रोशको कथा भन्छ । आक्रोशलाई कसरी उग्रवादी विचार राख्नेहरूले दुरुपयोग गर्न सक्छन् भन्ने यथार्थ सिनेमामा देखाइएको छ । सिनेमा हेर्दा कतै राजनीतिक लाग्दैन, तर यसले घटनाहरूको प्रस्तुतिमार्फत अत्यन्त गम्भीर राजनीतिक प्रश्नहरू खडा गर्छ । सामाजिक सम्बन्ध र मानवीय सम्बन्धहरू एउटै घटनाबाट कसरी फेरिन थाल्छन् भन्ने देखाउँछ । बनारसमा बस्ने एक मुस्लिम वकिल मुराद अली मोहम्मदको परिवारको कथा हो यो । परिवारको एक सदस्य बम विस्फोटको घटनामा मुछिनासाथ त्यस परिवारले भोग्ने राज्यको दमनकारी व्यवहारको यथार्थ चित्रण छ सिनेमामा । वर्षौंदेखि मिलेर बसेका छिमेकीहरूले गरेको आशंका र टाढिँदै गएका आफन्तहरू, यी सबै परिस्थिति एवं घटनाबीचको मनोवैज्ञानिक संघर्ष सिनेमामा जीवन्त ढंगले उतारिएको छ । आजको भारतमा मानव अधिकार, न्याय र कानुन कुन दुर्गतिमा छ भन्ने तथ्य सिनेमाले छ्याङ्गै देखाइदिएको छ । सिनेमाले कसरी समाज र देशको कथा भन्छ, मान्छेका दुःख र व्यथाका कथा भन्छ, आँसु र जीवनको कथा भन्छ भन्ने उदाहरण हो मुल्क । सिनेमामा मुराद अलीका रूपमा ऋषि कपुरले गरेको अभिनय उम्दा छ । एक जना देशभक्त मुसलमानको पीडा कस्तो हुन्छ ? आफूलाई भारतीय ठान्ने, तर अरूले भारतीय भन्दा मुस्मिल पहिले ठान्ने आजको भारतको मुसलमान हुनु कस्तो हुन्छ ? निकै गम्भीर र पीडादायी प्रश्न सिनेमा हेरिसकेपछि दर्शक मनमा खडा हुन्छ । सिनेमामा तापसी पन्नुले मुस्लिम परिवारकी बुहारी र वकिलका रूपमा दर्शकको ध्यान तान्ने गरी प्रभावकारी अभिनय गरेकी छन् । निर्देशक अनुभव सिन्हाले सिनेमाका पात्रअनुसार सबै कलाकारलाई जीवन्त अभिनय गराएका छन् । लेखकनिर्देशकका रूपमा उनी सफल छन् । धर्म र देशभक्तिजस्ता संवेदनशील विषयलाई सामाजिक यथार्थवादी ढंगमा र जीवनवादी दृष्टिकोणले प्रस्तुत गरेका छन् । निर्देशक तटस्थजस्तो छन्, तर सिनेमा दर्शकको मनमा हलचल उत्पन्न गर्न सफल छ । समीक्षकहरूले भड्किएको समाजलाई ऐना देखाउने फिल्म भनेर तारिफ गरेको यो सिनेमाबारे प्रसिद्ध पत्रकार शेखर गुप्ताले आफ्नो नियमित स्तम्भमा मुल्क देखें, आँखो में देखते नजर आएंगे मुस्लिम भनेर प्रशंसा गरे । सिनेमाको संवाद र सन्देश प्रभावकारी छ ।१९ करोड भारुमा बनेको यो सिनेमाले २८ करोड ३३ लाख उठायो । सिनेमा आर्थिक रूपमा पनि सफलै रह्यो । सिनेमामार्फत अनुभव सिन्हाले आफ्नो लेखकीय र निर्देशकीय क्षमतालाई पुनः साबित गरेर देखाइदिएका छन् । तर, विडम्बना पाकिस्तानमा भने यो सिनेमामा प्रतिबन्ध लाग्यो । माथि उल्लिखित तीन सिनेमाले भिन्नभिन्न कालखण्ड, समय र घटनाका कथा भन्छन् । भारतपाकिस्तान विभाजनपछि भारतमा बसेका मुसलमानहरूले भोग्नुपरेको त्रासदी र पीडाको चिन्तन गर्छन् । यी तीन फिल्मले हिजो र आजको भारतमा विद्यमान यथार्थको एउटा पाटो गम्भीर रूपमा बुझ्न सघाउँछन् ।"
"ती गम्प, यी चड्डा","दश्यलाई उस्तैउस्तै फ्रेममा, उस्तै प्लटमा खिचिए पनि के कुनै फिल्मको रिमेकले ओरिजिनल फिल्मलाई न्याय गर्न सक्छ ? ओस्कार जितेको सन् १९९४ को फिल्म फरेस्ट गम्प को हिन्दी रिमेक लालसिंह चड्डा ले यो प्रश्नको उत्तर दिन सक्दैन । टम ह्यांक्स अभिनीत फरेस्ट गम्प को कथालाई सटीकसँग स्थानीयकरण गर्न चुक्दा आमिर खान अभिनीत यो रिमेक अन्य बलिउड फिल्मभन्दा माथि उठ्न सकेको छैन । ६ वटा ओस्कार जितेको फरेस्ट गम्प ले एक विशेष क्षमता भएको पात्रको कथा भन्छ । एक श्वेत अमेरिकीको जीवनका आरोहअवरोह यस फिल्मले देखाउँछ । लेग ब्रेसेसको सहारामा हिँड्ने फरेस्ट गम्पलाई एक दिन थाहा हुन्छ म तेज दौडन सक्छु । उसको जीवनमा आउने परिवर्तनसँगै फिल्मले अमेरिकाको ऐतिहासिक घटनाहरूलाई दस्तावेज गर्दै जान्छ । उही फरेस्ट गम्पको नजरबाट त्यतिबेलाको अमेरिका हेर्ने आँखिझ्याल हो यो फिल्म । अब आमिर अभिनीत लालसिंह चड्डा को कुरा गरौं । यो फिल्मले पनि एक असाधारण पात्र लालसिंह चड्डाको कथा भन्छ । लालसिंहसँगै फिल्मले समानान्तर रूपमा भारतको एक कालखण्डको कथा पनि भनिरहेको हुन्छ । तर, फरेस्ट गम्प को कथासँग इमानदार बन्न नसक्दा लालसिंह चड्डा ले दर्शकलाई उही स्वाद उसैगरी पस्किन सक्दैन । फलस्वरूप आमिरको यो रिमेक भने फरेस्ट गम्प को अगाडि फितलो र खल्लो लाग्छ । भावनात्मक पक्षहरूले फरेस्ट गम्पको यात्रामा दर्शकलाई जति बाँधेर राख्न सक्छ, हिन्दी रिमेकले सक्दैन । फरेस्ट गम्प नहेरेका दर्शकका लागि भने लालसिंह चड्डाको यात्रा नौलो अनुभव हुन सक्छ । लालसिंह चड्डा का कमजोरी केके छन् त ? रोबर्ट जेमैकिस निर्देशित फरेस्ट गम्प का प्रमुख पात्र बहुसंख्यक समुदाय श्वेतका प्रतिनिधि हुन् । तर, लालसिंह चड्डा हुन् अल्पसंख्यक समुदायका शिख । निर्देशक अद्भेत चन्दनले यस पात्रलाई अल्पसंख्यक समुदायको प्रतिनिधि देखाउनुको रहस्य तब खुल्दै जान्छ जब १९८४ को शिखविरोधी हिंसाको नरसंहार कथामा जोडिन्छ । तत्कालीन प्रधानमन्त्री इन्दिरा गान्धीको हत्यापछि भारतमा शिखविरोधी हिंसा सुरु भयो र ठूलो नरसंहार मच्चियो । गान्धीलाई शिख अंगरक्षकले नै हत्या गरेको खुलेपछि भारतमा शिखविरोधी हिंसा सुरु भएको हो । हजारौंको ज्यान गएको त्यस कालखण्डलाई जोड्न निर्देशक अद्भेतले विशेष चलाखी अपनाएका छन् । तर, फिल्ममा त्यस्ता थुप्रै घटना जोडिँदै जान्छन् । र, ती विश्वसनीय ढंगले प्रस्तुत गरिएका छैनन् । फरेस्ट गम्प मा विद्यालयको प्रधानाध्यापकलाई यौन शोषकका रूपमा प्रस्तुत गरिएको छ । फरेस्टकी आमा उनलाई साधारण बालबालिका पढाउने विद्यालयमै पढाउन चाहन्छिन् । त्यसैले उनी आफैं प्रधानध्यापकको यौन चाहना पूरा गरिदिन्छिन् । तर, लालसिंह चड्डामा प्रधानध्यापकलाई असल चरित्रको देखाइएको छ । लालकी आमा पनि छोरालाई सामान्य बालबालिका पढ्ने विद्यालयमै पढाउन खाना पकाइदिने सम्झौता गर्छिन् । फरेस्ट गम्पका गह्रौं विषयवस्तुलाई हिन्दी रिमेकमा कति सतही प्रस्तुत गरिएको छ भन्ने उदाहरण लालसिंहको यही एक दृश्य हो । फरेस्ट गम्पमा शक्तिशाली राष्ट्र अमेरिकाको लाजमर्दो हारलाई भियतनाम युद्धमा प्रस्तुत गरिएको छ भने लालसिंहमा कार्गिल लाई । कार्गिलमा पाकिस्तानी दुस्मन बचाएर भारत महान् बनेको देखाइएको छ । राष्ट्रवादको विषय घुसाएर निर्देशकले यस फिल्मलाई अन्य सामान्य बलिउड फिल्मकै सूचीमा दर्ज गरिदिए । भारतले हारेका युद्ध देखाउन जोखिम नमोलेको यो रिमेक त्यसैले पनि फरेस्ट गम्पकै फोटोकपी बन्न सकेन । लालसिंह चड्डामा महिलाको चरित्र चित्रणमा भने निर्देशकले विश्वासिलो पात्र उभ्याएका छन् । फरेस्ट गम्पमा हिप्पीसँग नजिक रहेकी जेनीलाई ड्रग्सको संसारमा फस्दै गएको देखाइएको छ । उनी युद्धविरोधी अभियानमा पनि जोडिएकी छन् । हिन्दी रिमेकमा चाहिँ रूपा फिल्मी करिअर बनाउन संघर्षरत महिलाको भूमिकामा छिन् । बलिउडमा स्थापित हुन एक अभिनेत्रीले त्यतिबेला चुकाउनुपरेको मूल्यलाई फिल्मले सानदार प्रस्तुत गरेको छ । तर, फरेस्टको साथी बब्बाको चरित्र चित्रणमा निर्देशक गम्भीर लाग्दैनन् । र, यसमा बब्बाको चरित्रमार्फत अमेरिकाको रंगभेदलाई देखाइएको छ । तर, लालसिंह चड्डामा विभेदको विषय खासै छोइएको छैन । हिन्दु राज्य भारतमा वर्णव्यवस्थाले ल्याएको विभेदबारे लालसिंह चड्डा मौन छ । यस्ता संवेदनशील विषयमा ध्यान पुर्याएको भए फिल्मले छुट्टै छाप छोड्न सफल हुन्थ्यो सायद । अभिनेता आमिर खानले पात्र लालसिंहमार्फत अनेकन् समस्या, खुसी र दुःखका कथा अभिनयमार्फत भनेका छन् । संवादमा उनले दोहोर्याइरहने हमम् ले लालसिंह पात्रलाई विश्वासयोग्य उभ्याउने प्रयास गरेको छ । तर, केही दृश्यमा उनी आफ्नो पूर्वफिल्म पीके को पीकेजस्तै देखिएका छन् । अभिनेत्री करिना कपुरले रूपाको चरित्रमा निकै मिहिनेत गरेकी छन् । मोनासिंहले लालसिंहकी आमाको भूमिकामा माया, संघर्ष र त्यागलाई बेजोड प्रस्तुत गरेकी छन् । कथा जता बगायो त्यतै बग्छ, तर त्यसको मर्मै हराउने गरी भनियो भने दर्शक बाँधिन सक्दैन । फरेस्ट गम्प मा भएका थुप्रै कथा लालसिंह चड्डा मा गायब छन् । एभोकाडोलाई धेरैले बटरको स्वादसँग दाँज्छन्, तर दाँज्दैमा त्यो बटर बन्दैन । लालसिंह चड्डा त्यही बटर बन्न नसकेको एभोकाडो हो ।लालसिंह चड्डानिर्देशक: अद्भेत चन्दनस्क्रिनप्ले: एरिक रोथ, अतुल कुलकर्नीकलाकार: आमिर खान, करिना कपुर, नागा चैतन्य, मोना सिंह"
'यहाँ लिपि पढ्ने विज्ञको खडेरी छ',"यसरी उत्खनन गर्दा भेटिने र पढ्नुपर्ने मुख्य लिपि कुन हो ?मध्यकालीन अभिलेख र शाहकालीन अभिलेख धेरै मात्रामा प्रकाशमा आइसकेका हुनाले त्यसमा त्यति जोड दिनु परेन । लिच्छविकालको इतिहास जान्ने अझै बाँकी छ । त्यो प्राचीन इतिहास नेपालको गौरव इतिहास पनि हो । ती विषयमा प्रकाश पार्नका लागि ब्राह्मी लिपि पढ्नैपर्छ । ब्राह्मी अभिलेखकै विकासको रूपमा लिच्छवि अभिलेख आएको हुनाले कतिपय विद्वान्ले लिच्छवि अभिलेखलाई नै ब्राह्मी अभिलेख भनेका छन् । २०७८ पुसमा पाटन दरबार क्षेत्रमा शिलालेख भेटिँदा त्यसलाई पढ्न सक्ने मान्छे कोही पनि आएनन् । अनि पुरातत्त्वले मलाई नै बोलाएर जिम्मा दिइयो, मैले पढेको कसैले खण्डन गर्न पनि सकेन, त्यही ठीक भयो । लिच्छविकालीन अभिलेखले मात्रै इतिहासमा नयाँ प्रकाश दिन सक्छ । लिच्छविकालको भयो भने एउटा अक्षर मात्रै भएको शिलालेखको पनि महत्त्व धेरै हुन्छ ।तपाईंले लिच्छविकालको संवत्को निश्चयबारे एउटा पुस्तक प्रकाशित गर्नुभएको थियो । अहिले भइरहेको लिप्यान्तर र भाषान्तरको कृति प्रकाशित गर्ने योजना यथावत् छ ?अब कान्तिपुर सहरका मध्यकालीन २५० वटा शिलालेखको लिप्यान्तरभाषान्तर गर्ने लक्ष्य छ । अहिलेसम्म १ सय जति पुग्न लागेको छ । लिच्छविकालको संवत्को विषयमा त्रिभुवन विश्वविद्यालयबाट पीएचडी पनि गरिरहेको छु, यो अन्तिम चरणमा पुगेको छ । अब भने लिच्छविकालको संवत निर्णयबारेमा धनवज्र बज्राचार्य गुरुले संकलन गरेको बाहेक इतिहास समेटेर पुस्तक तयार गर्दै छु । लिच्छविकालबारेको सिंगो स्रोत कम्तीमा म जीवित छँदै नेपाली अध्येतालाई र पछिका अनुसन्धातालाई छोडेर जाने मेरो अन्तिम इच्छा छ ।"
नृत्यहरूको परिवर्तनचक्र,"लेखक शैलीका छेत्रीको रजोनिवृत्तिमाथिको अनुसन्धानमूलक लेख हर्मोनहरूको कस्मिक नृत्य (कोसेली, जेठ २०, २०७९) पढेपछि म आफ्नै पुराना दिनहरूमा फर्किएँ । आवर बडी आवर सेल्भ किताब पढेपछि मैले रजोनिवृत्तिलाई झनै बुझेँ । यो किताबले मलाई रजोनिवृत्तिले हाम्रो संस्कृति, विचार अनि व्यवहारलाई असर पारेका तथ्यसित अवगत गरायो । नेपाली महिलामा रजोनिवृत्तिबारे जागरूकता पलाउन लाजका हजारौं घेरा पार गर्नुपर्ने स्थिति छ । किशोरी स्वास्थ्य, स्त्री गर्भपतन, स्त्रीस्तन क्यान्सर, पाठेघर क्यान्सर नबुझी रजोनिवृत्ति बुझिँदैन । पहिले भ्रम थियो रजोनिवृत्तिपछि स्त्रीको मृत्यु निश्चित छ । तर, वैज्ञानिकको प्रामाणिक खोजले भनेको छ, रजोनिवृत्तिपछि पनि स्त्री थप २५ वर्ष बढी बाँच्न सक्छन् । यसरी स्त्रीको कुल आयु ७२ वर्ष हो भनी बुझ्नुपर्छ । तर, यी सबै तथ्य स्त्रीको जागरूक विवेकमा निर्भर हुन्छ । लेखक शैलीकाले हार्मोनहरूको कस्मिक नृत्य मा दार्शनिक ढंगले रजोनिवृत्ति विषयमा विमर्श गरेकी छन् । उनले लेखेकी छन्, त्यो हार्मोन एस्ट्रोजन अनि प्रोजेस्टेरनको कस्मिक नृत्य नै हो, जसले स्त्री शरीरलाई लगातार परिवर्तन भोगाइरहन्छ । यस्ता हर्मोनहरूको प्रभावप्रति व्यावहारिक ज्ञान प्राप्त गरे रजोनिवृत्तिलाई सुन्दरसहज बनाउन सकिन्छ ।रजोनिवृत्तिभोगाइ अहिले म ६१ वर्षकी भएँ । ५० वर्षकी हुँदा मेरो रजोनिवृत्ति भयो, यसले मलाई उति असर पारेन । विज्ञानले भनेअनुसार, प्रत्येक स्त्रीको शरीर समान हुँदैन अनि प्रत्येक स्त्रीले भोग्दै आएको रजोनिवृत्ति तथा पिरियड समस्या पनि छुट्टै हुन्छ । सायद त्यसैले अमेरिका बस्ने मेरी साथी कमलाले रजोनिवृत्तिका बेला निकै कष्ट सहिन् । ६ महिनासम्म रक्तप्रवाह सहन गरेपछि डाक्टरले उसलाई पाठेघर निकाल्ने शल्यचिकित्साबारे बताए । मलाई सम्झना छ, जतिखेर मेरी आमा ४४ वर्षकी थिइन् उनले पनि कमलाको जस्तै समस्या अनुभव गरेकी थिइन् । तर, दिनहुँ योगाभ्यास, स्वास्थ्यकर भोजन र सकारात्मक सोचले डाक्टरको औषधिबिनै कमलाको समस्यालाई जितिन् । मलाई लाग्छ हर्मोनहरूको कस्मिक उतारचढावलाई सकारात्मक दृष्टिकोणले सहज बनाउन सकिन्छ । त्यसैले रजोनिवृत्तिसँगै देखापर्ने समस्यासित लड्न प्रत्येक किशोरीले किशोरावस्थाबाटै जीवनशैलीमा बदलाव ल्याउनुपर्छ । रजोनिवृत्तिबारे पुरुषलाई पनि बुझाउनुपर्छ, कारण दाम्पत्य जीवनमा यसले अमिलो खटपट उब्जाएको हुन्छ । १० वर्षअघि मेरी ४५ वर्षकी साथीले भनेकी थिई, अरुणा, मैले महिला समूहमा काम गर्दा रजोनिवृत्ति समस्याले स्त्रीमा विशेष प्रभाव पारेको तथ्यहरू भेटें । तीन वर्षअघि मेरो पनि महिनावारी बन्द भयो । तर, यसले मेरो शारीरिकमानसिक गठनमा उति प्रभाव पारेन । मेरो भोगाइ पनि साथीकै जस्तो छ । महिनावारी बन्द भएको तीन वर्षसम्म मलाई रजोनिवृत्तिले खासै समस्या देखाएन । हुन सक्छ, यो मेरो बदलिएको जीवनशैलीको फल थियो । गाउँघरमा कतिपय स्त्री हुन्छन्, जसलाई गृहस्थीकै समस्याले जेलिरहेको हुन्छ र उनीहरूलाई रजोनिवृत्तिले कुनै तनावै दिँदैन । रजोनिवृत्ति त्यहाँ समस्या त हो, तर त्यो आत्मसात् गर्ने समय ती घरेलु स्त्रीमा हुँदैन । हाम्रा गाउँघरतिर रजोनिवृत्तिपछि पनि महिलाहरू युवाझैं गृहस्थमा खटिइरहेकै हुन्छन् । तर, यस्तो पश्चिमी संस्कृतिमा छैन । त्यहाँ रजोनिवृत्तिपछि स्त्रीमा यौवन सकिएको विषयमा चर्चा हुन्छ । मेरी एक साथीले भनेकी थिई, मेरो महिनावारी बन्द भएको चार वर्ष भयो । सुनेको थिएँ, रजोनिवृत्तिले स्त्रीमा रक्तप्रवाह बढाउँछ, निद्रामा कमी गराउँछ, बेकारण रिस उठ्छ । तर, खै मलाई कुनै पनि समस्याले च्यापेन । मेरी आमा र काकी पनि रजोनिवृत्ति समस्याबाट टाढै थिए ।मेनोपज र इतिहासमान्छेअनुसार रजोनिवृत्ति कसैलाई ४०४२ को उमेरमा, कसैलाई ४९ मा वा कसैलाई ५५ मा देखापर्न सक्छ । एरिस्टोटलले पनि रजोनिवृत्तिको उमेर ४० वर्ष भएको उल्लेख गरेका छन् । एक फ्रान्सेली चिकित्सकले सन् १८२१ मा रजोनिवृत्ति शब्द प्रचनलमा ल्याए । १९ औं शताब्दीको मध्यतिर रजोनिवृत्तिमा चिकित्सा रुचि निकै बढ्यो ।सन् १९९० तिर रजोनिवृत्तिलाई केही खास तत्त्वको कमीले हुने रोग भनियो । त्यसैले चिकित्सा प्रणालीले भन्यो रोग ठीक पार्न जनावरको अण्डाशय कुटेर निकालिएको रस सेवन गर्नुपर्छ । कतिपय शल्य चिकित्सकले महिलाहरूको अण्डाशय बिग्रेकाले महिनावारी रोकिएको विश्वास गरे र महिलाको अण्डाशय नै निकाल्ने विचार पनि राखे । तर, १९२० तिर जतिखेर हर्मोनबारे ज्ञान विकसित भयो, त्यसपछि कतिपय वैज्ञानिक प्रयोग र प्रमाणले भने रजोनिवृत्ति कम गर्न सकिन्छ । र, यसरी १९७६ तिर फ्रान्समा पहिलोपटक रजोनिवृत्तिबारे एउटा अधिवेशन सम्पन्न भयो । त्यसपछि सबैले बुझे रजोनिवृत्ति एक रोग होइन, यो एक हर्मोन परिवर्तन मात्रै हो, जो समयसँगै सहज बन्दै जान्छ ।रजोनिवृत्ति: गाउँ र सहरमाकान्ति गिरीले मेनोपज सिस्टम इन नेपाल नामक सन् २००१ मा गरेको अध्ययनमा काठमाडौं, भक्तपुर, ललितपुर, कास्की, मकवानपुर र चितवनका एक सय पचास महिला छानेकी थिइन् । अध्ययनमा कतिपय महिलामा ढाड अनि टाउको दुख्ने समस्या बढी भेटियो, तर यो समस्या रजोनिवृत्तिले नै हो, भन्ने विश्लेषणचाहिँ भेटिएन । यसपछि नेपालमा सानो स्तरमा खोजी हुँदा ढाड दुख्ने अनि सुक्खा छाला हुने आदि समस्याबारे महिलाले कुरा गरे । तर, राष्ट्रिय स्तरमा चाहिँ यसको खास अध्ययन भएन । गाउँका सय जना स्त्रीसँग रजोनिवृत्तिबारे गरिएको अनौपचारिक बातचितमा उनीहरूले रजोनिवृत्तिलाई उमेरसित भइजाने स्वाभाविक प्रक्रिया ठानेको पाएँ । उनीहरू सोच्थे परिवार नियोजनको अस्थायी साधन (डिपो वा नरप्लान्ट) लामो समय प्रयोग गर्दा महिनावारी आफैँ बन्द भएको हो । तर, ४५५० को उमेरसम्म पनि परिवार नियोजनका साधन प्रयोग गर्दै आएर, महिनावारी छिट्टै बन्द भएको हो कि ? ३५ वर्ष पुगेपछि परिवार नियोजन प्रयोगप्रति स्त्रीलाई पूर्णतह जागरुक बनाएको असल हुन्छ । कारण यस्तै अनभिज्ञतामा स्त्रीले रजोनिवृत्तिको अवधितिर कैयौं समस्या भोग्नुपरेको हुन्छ । चुरोट, सुर्ती, बिँडीको ज्यादै सेवन गरेको हेतु रजोनिवृत्ति समस्या बढी देखिएको पाइएपछि थाहा लाग्यो नेपाली समाजमा रजोनिवृत्तिबारे खुला विचारविमर्शका कार्यक्रम हुनैपर्छ । कारण महिनावारी बन्द भएको प्रक्रिया शरीरमा एकैपल्ट देखिँदैन । सुरुवातमा महिनावारी कहिले हुने, कहिले नहुने वा दुईतीन महिना बिराएर हुनेगर्छ । यो महिनावारी बन्द हुने प्रक्रिया हो भनेर ज्ञान नभएका कैयौं स्त्रीलाई लाग्दोरहेछ मलाई रोग लागेछ । यही डरमा आफूलाई क्यान्सर रोगी ठानेको तनावग्रस्त स्थितिमा मैले कैयौं स्त्री भेटें । प्रकृतिले स्त्रीलाई पुरुषभन्दा ज्यादै तनाव सहन गर्ने क्षमता दिएको छ । त्यसैले कतिपय स्त्री तनावमुक्त बन्न बगैंचामा काम गर्छन्, प्रार्थनामा मन लगाउँछन्, योगाभ्यास, ध्यान र नृत्यकलामा आफूलाई व्यस्त बनाउँछन् । यस्तो क्रियाकलापले पनि स्त्रीलाई तनावमुक्त जीवन जिउन सघाउँछ ।जीवन एक परिवर्तनचक्र हो, सबैमा परिवर्तनको छुट्टै अनुभव हुन्छ । हर्मोनहरूको अनौठो कस्मिक नृत्य बारे जागरुक बनौं । रजोनिवृत्ति रोग वा समस्या होइन । रजोनिवृत्तिसँगै सहज तरिकाले जिउने कला जानेमात्रै जीवनको अर्थबोध हुनेछ ।"
तिमिराच्छन्न काल,"फेरि खुल्छ समयको पुरानो चिहान,यादका अस्थिपञ्जरहरु ब्युाझिन्छन्,मनको गुाडमा अतीतका पन्छी फेरि फर्केर आउाछन्,फेरि रााकिन्छ आकाशको आाखा,बडो जोसले देखेको सपना दिवसको सफरमा कतै हराएपछि आज पनि मलिन मुहारको घाम घोसे मुन्टो लगाएर लुरूलुरू ओर्लिन्छ र कुइनेटोमा पुगेर हराउाछ । यतिखेर, बतास सुवास हराएर कतै चिसो सिरेटो बिसाउन आइपुगेको छ भञ्ज्याङमा,पहाड गम्लङ्ग कालो पछ्यौरी ओढ्छे, सङ्गीत हराएको पातमा अन्धकारको जाातोबाट मौनता चुहिन थाल्छ,जुनकीरीको पिलपिल स्थिर हुन्छ,र निख्खर कालो विन्दुमा बदलिन्छ,सधैं चम्किरहने ताराहरु तमसमा बेरिन्छन् ।क्षितिजतिर हेर्छु सेतो हिमाल हो या कालो चट्टान हो त्यो ?नदी हो या निश्चल, तर ज्युादो अजिङ्गर ?जून हो या फुलो परेको आाखा ?बादल हो या धराको घााटीमा परेको गााठो हो त्यो ?देख्छु त्रासको बाक्लो जामा लगाएर निर्धक्क छ कालर, यो बस्तीको वरिपरि रोलर कोस्टरझैं फन्फनी घुमिरहेछ । आमाको मनतातो काख छुटेको बालकझैं म भनेआशको घाम कहिले उदाउला पर्खिरहेछु,सायद यो रात निकै लामो हुनेछ ।"
अखबार,"झिसमिसेमै अखबार छाडेर जाने भाइ,एकछिन त रोकिऊ, बरू खबरलाई दौडन देऊमान्छेहरु आफैं बिउाझिन्छन् !मान्छेहरुलाई लत छअखबार नपढेसम्म चिया पनि पिउादैनन् मान्छेहरुलाई लत छअखबारले नभनेसम्म ती केही थाहा पाउादैनन् केही मान्छे त अखबारमा आफ्नो नाम र तस्बिर नदेखेसम्म मुस्कान बिर्सन्छन् ।फेरि यिनै मान्छे भन्छन्त्यो अखबार बासी हो, छाडिदिनूत्यो बासीअखबार भान्सामा टाासिदिनूनानीहरुका पुस्तकमा गाता राखिदिनू जब कि अखबार कहिल्यै बासी हुादैन त्यसले त स्मृतिलाई सधैं ताजा बनाउाछजसरी ०६१ सालमा गोली खाएको सिपाहीत्यो सालको पत्रिका देख्दा झस्किन्छ धेरैअघि अभियोग खेपेको जागिरेत्यस्तै अर्को समाचार पढ्दा तर्सिन्छ कसले भन्यो, अखबार बासी हुन्छ ?त्यसले त स्मृतिको रिल तीन फन्को घुमाउाछ ।राजनीति, सिनेमा, साहित्यस्वदेश, विदेश र अन्तरिक्षका सबै खबर जान्दा पनि मान्छे कहिल्यै अघाएन चैन मानेनलती भएर खबरको सायद मान्छेले वर्तमानमा बााच्न जानेन ! झिसमिसेमै अखबार छोडेर जाने भाइएकछिन त रोकिऊयो नगरमा, खबर आफैं सल्किन्छ !"
