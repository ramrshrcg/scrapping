शीर्षक,विवरण
निगमको दिल्ली उडान रोक्दा ४ सय यात्रु अलपत्र,"प्राधिकरणका प्रवक्ता ज्ञानेन्द्र भूलका अनुसार अक्टोबरको अन्तिम आइतबारदेखि मार्चको अन्तिम शनिबारसम्म चल्ने ग्रीष्मकालीन अन्तर्राष्ट्रिय उडान तालिकामा सबैभन्दा पहिले निगमले सातामा १४ वटा उडान गर्दै आएका नयाँदिल्लीका दुइटा नियमित उडान भैरहवा सारिएका थिए । भैरहवाको ग्राउन्ड ह्यान्डलिङ पनि आफैं गरिरहेको निगमले उक्त तालिकालाई बेवास्ता गरेर काठमाडौंबाटै उडान राखेको भन्दै आइतबार प्राधिकरणले रोकेको हो । हिमालय एयरलाइन्सले भने प्राधिकरणको नियम मान्ने जनाउँदै आगामी डिसेम्बरदेखि भैरहवाबाट पनि उडान सञ्चालन गर्ने लिखित प्रतिबद्धता जनाइसकेको सहायक प्रवक्ता भूलले बताए । निगमलाई तीन पटक पत्र र इमेलबाट पूर्वजानकारी पनि दिइएको दाबी उनको छ । निगमले आइतबार र शुक्रबारका लागि यात्रुलाई टिकट बिक्री गरेपछि दुई निकायको द्वन्द्वका कारण सयौं यात्रुले धोका पाएका छन् । कतिपय उड्डयनकर्मीले आइतबार निगमलाई छोडिदिँदा हुने भने पनि प्राधिकरण कडाइका साथ उत्रिएको छ । उसले निगमका कार्यकारी अध्यक्ष युवराज अधिकारीलाई जबर्जस्ती उडान राखेको विषयमा २४ घण्टे स्पष्टीकरण सोध्ने निर्णय गरेको छ । दिल्लीका लागि दिउँसो हुने उडान हप्तामा आइतबार र शुक्रबारबाहेक ५ दिन मात्रै गर्न स्वीकृति दिइएकोमा आइतबार काउन्टर खोलेर किन ७३ जनालाई बोर्डिङ पास दिइयो, २४ घण्टाभित्र लिखित जानकारी दिनू, पर्यटन मन्त्रालयलाई पनि बोधार्थ दिइएको स्पष्टीकरणपत्रमा लेखिएको छ ।दिल्ली उडान स्थगनका विषयमा संस्कृति, पर्यटन तथा नागरिक उड्डयन मन्त्रालयले शनिबार मात्रै जानकारी पाएको जनाएको छ । पर्यटन सचिव सुरेश अधिकारीले आफूलाई निगमका वाणिज्य निर्देशक जनकराज कालाखेती र कार्यकारी अध्यक्ष अधिकारीले शनिबार मात्रै यसबारे जानकारी दिएको बताए । आइतबारको उडानबारे मलाई शनिबार मात्रै निगमका साथीहरूले जानकारी दिए, उनले भने, मैले तत्कालै प्राधिकरणका महानिर्देशक प्रदीप अधिकारीलाई संयोजन गर्न भनेको थिएँ तर उनले प्राधिकरणको निर्णय फिर्ता गर्न नसकिने भने । मन्त्रीलाई पनि जानकारी गराएँ ।प्राधिकरणले निर्णय हेरफेर गर्न नसकिने जनाएपछि निगमका अधिकारीहरूलाई आइतबारको तालिका सार्न भनेको दाबी सचिव अधिकारीको छ तर निगमले टिकट बेचेर यात्रुलाई बोलाई बोर्डिङ पास वितरण गर्न थालेपछि छठको बिदाका दिन घरमा रहेका त्रिभुवन अन्तर्राष्ट्रिय विमानस्थलका महाप्रबन्धक प्रेमनाथ ठाकुरले निगमको बोर्डिङ काउन्टरमै पुगेर दिल्लीको यात्रु चेकइन बन्द गराएका थिए ।निगमलाई उडान तालिका नै दिइएको थिएन तर यात्रु सबैलाई बोर्डिङ पास दिइयो रे, एयर ट्राफिकले बिनातालिका कसरी उडान अनुमति दिन्छ ? यति सामान्य कुरा निगमका अधिकारीहरूले किन बुझ पचाएका हुन् ? महाप्रबन्धक ठाकुरले भने । उडान रोकिएपछि पर्यटन सचिवले प्राधिकरण महानिर्देशकलाई आइतबार निगमलाई उड्न दिन अनुरोध पनि गरेका थिए तर महानिर्देशकले निगमले नियम अवज्ञा गर्नुका साथै भैरहवाबाट गर्ने उडानबारे कार्ययोजना पनि नबुझाएको गुनासो गरेका थिए ।निगमका कार्यकारी अध्यक्ष युवराज अधिकारीले दसैंतिहारको बिदा परेकाले कार्ययोजना बनाउन ढिलाइ भएको बताए । सरकारी वायुसेवाले नियम अनिवार्य पालना गर्ने दाबी पनि उनले गरे । आइतबारको उडानका लागि ६ महिनाअघि नै टिकट बिक्री गरिसकेकाले रद्द गर्न नसकिएको उनको जिकिर छ । बीचमा बिदा पर्यो, कर्मचारी घर गए । हामीले भैरहवा नजाने भनेका छैनौं, जान्छौं । तर, हामीलाई उताबाट उडान थाल्न योजना बनाउन केही समय लाग्छ । तत्कालै जहाज लगेर भैरहवाबाट उडान गर्न सक्दैनौं, कार्यकारी अध्यक्ष अधिकारीले भने ।आइतबारको घटनाबारे पर्यटनमन्त्री जीवनराम श्रेष्ठले निगमका कार्यकारी अध्यक्ष अधिकारीले गैरजिम्मेवार काम गरेको बताए । निगमलाई हिजै सचिवमार्फत दिल्लीको उडान सार्न भनिएको थियो, मन्त्री श्रेष्ठले भने, यो कार्यकारी अध्यक्षको गैरजिम्मेवारपूर्ण काम हो । ७३ जनाको बोर्डिङ पास जारी भएपछि निगमका कर्मचारी विमानस्थलको बोर्डिङ पास जारी गर्ने काउन्टर छाडेर भागे । यात्रुहरूले नाराबाजी गरे । यो खबर सुनेपछि मैले कार्यकारी अध्यक्षलाई फोन गरें । तर, उनको फोन स्विचअफ थियो । विमानस्थलले घटना छानबिन र स्पष्टीकरण सोध्ने निर्णय गरेको उनले बताए । यात्रुलाई भएको धोकाबारे आफूले पनि सोमबार मन्त्रालय पुगेर निर्णय लिने उनले बताएका छन् ।"
जेलबाट छुटे पनि कहाँ पो गइजाउँला !,"श्रीमान्लाई रिक्सामा राखेर अस्पताल पुर्याइन् । पैसा थिएन । अस्पतालले भर्ना लिन मानेन । मेरा सेठलाई बचाइदिनुस् भनेर बिन्ती गरें । उनले पैसा तिरिदिने भएपछि मात्रै अस्पतालमा भर्ना मिल्यो । आईसीयूमै राख्नुपर्यो । ५६ दिनसम्म काममा समेत नगई कुरें । त्यसपछि खर्च धान्न नसकेर दिनभर काममा जाने र रातभर अस्पतालमा कुर्ने पनि गरें, हरिशोभाले सुनाइन्, त्यसपछि त कोरोना आइहाल्यो । लकडाउन सुरु भएपछि काम र अस्पताल जानआउन गाह्रो भयो । राम्ररी निको भइनसक्दै कोठामा ल्याएर स्याहार गरें । निकै दुःख गरेर बचाएँ ।झन्डै ज्यान जाने गरी भएको दुर्घटनाबाट जोगाएकी हरिशोभालाई लाग्यो श्रीमान् अब त कसो नसुध्रिएलान् ? निको भएपछि फेरि उही ताल सुरु भयो । मैले मजदुरी गरी कमाएको पैसा चोर्ने, भाँडाकुँडा बेच्ने । मेरा कपडा नै बेचिदिने । केही नपाएपछि चामल, चना र तेलसमेत बेचेर रक्सी खायो । मातेपछि ममाथि कुटपिट पहिलेभन्दा पनि बढ्यो । यत्तिकैमा हरिशोभालाई कोभिड लाग्यो । त्यसपछि पिटाइ झन् बढ्यो । जसको घरबाट कोरोना सल्काइस् त्यहीं गएर बस् भन्दै पिट्थ्यो । अति भएपछि अब यस्तो जीवन बाँचेर के गर्नु भन्ने सोच आयो । दिउँसो ऊ रक्सी खान गएको थियो होला, मर्छॅ भनेर झुन्डिन खोजें, हरिशोभाले सम्झिइन्, ऊ बिरामी हुँदा मैले त्यत्रो दुःख गरेर स्याहारें । म बिरामी पर्दा रातदिन कुट्यो । त्यो सम्झिँदा मात्र पनि बाँच्न मन लागेन । तर, मर्छु भन्दा पनि छोराको अनुहार झलझली आँखामा आयो । मै मरें भने बाउ यस्तो छ, छोराहरूको के हाल होला भन्ने पीरले मर्न सकिनँ । कोरोनाले गालेको शरीरमाथि हरदिन कुटपिट हुँदा हरिशोभा सिकिस्तै बनिन् । दाजुभाउजूको सहयोगले अस्पताल भर्ना भइन् । डिस्चार्ज भएपछि दाइकामै बसिन् । महिना दिनपछि काममा जान सक्ने भएर डेरा जाँदा न श्रीमान् छन्, न डेरा । भन्छिन्, म अस्पताल बसेका बेला कोठाका सबै सामान बेचेछ । घरबेटीलाई दिएको एडभान्स रकम लिएर हिँडेछ । एडभान्स लिएपछि डेरा खाली गर्नुपर्ने हुन्छ । त्यसैले बिक्री नभएका सबै सामान मिल्काएर कोठा खाली गराइदिएछ । म जाँदा त कोठामा अरू नै मानिस बसेका थिए । हरिशोभाले हरेस खाइनन् । श्रीमान्को खोजी पनि गरिनन् । पहिले जस्तै ५ घरमा कामलाई निरन्तरता दिइन् । जीवन नियमित गतिमा फर्कंदै थियो । प्रेम पुनः आइपुगे । पहिलेकै गति दोहोरिरह्यो । एक दिन रक्सी खाने पैसा नभएपछि चुहा (मुसा) मार्ने औषधि खाएर ढलेछ, हरिशोभाले सुनाइन्, अघिल्लो दिनदेखि भोकै थिएँ, डेरामा पकाएर खानुपर्ला भन्ने सोच्दै आउँदै थिएँ । ऊ (श्रीमान्) ढलिरहेको खबर डेरा नपुग्दै पाएँ । रिक्सामा हतारहतार अस्पताल पुर्याएँ । यसपटक पनि बचाएँ । यसपछि भने हरिशोभा प्रेमसँगको सम्बन्ध अगाडि नबढाउन दृढ भइन् । लम्कीस्थित नन्द र सासूलाई फोन गरेर सबै विस्तारमा भनेपछि आफ्नो निर्णय सुनाइदिइन्, अब अति भयो । सहन सक्दिनँ । उसलाई लिन आउनू । म नेपाल आएर छोडपत्र दिन्छु । तर, सासूले फोनमा उल्टै हरिशोभालाई सम्झाइन्, म आएर उसलाई सम्झाउँछु । डिभोर्सको कुरा नगर, छोराहरू सानै छन्, उनीहरूका बारेमा पनि सोच ।प्रेमकी आमा दुई नाति बोकेर लम्कीबाट बैंग्लोर पुगिन् । छोरालाई सम्झाइन् । सुध्रनु त परको कुरा, प्रेमले आमाको फुलीमा आँखा लगाए । म काममा गएकी थिएँ, आमाको फुली खोस्न बेस्मारी कुटेछ । हजुरआमालाई पिटेको देखेर छुट्याउन गएको कान्छो छोरालाई पनि टाउकामा चोट लाग्ने गरी हिर्काएछ । साँझ म कामबाट फर्कंदा छोराको टाउकाबाट खुन बगिरहेको थियो । सासू अर्कोपट्टि ढलेकी थिइन् । छोरा र सासूलाई अस्पताल लानु कि सासूको फुली जोगाउन श्रीमान् खोज्दै भट्टीमा धाउनु ? साह्रै आपत् पर्यो, हरिशोभाले सुनाइन्, छोराको टाउकामा तीन टाँका लगाउनुपर्यो । यता कोठामा तीन हजारको ग्यास र चुलो ५०० मा बेचेछ । फुली पनि बेचेछ । हरिशोभाले २०७८ को दसैंको टीकाका दिन ऋण खोजेर छोराहरू र सासूलाई नेपाल पठाइन् । त्यसपछि उनी दाइकामा बसेर काममा जानेआउने गर्न थालिन् । भेटे उसलाई मार्छु, भन्दै हिँडेको छ तिम्रो श्रीमान् भन्ने खबर पाइरहन्थिन् । सधैं लुकीलुकी हिँडिरहन सम्भव थिएन । एक दिन डेरामा गइन् । झ्यालबाट हेर्दा प्रेम ढोकाको चुकुल नलगाई भुइँमा पल्टिरहेको देखिन् । वरिपरि रक्सीका बोतल र चुरोटका ठुटा मात्र थिए । कोठामा छिरेर कपडा धुन बसेकी के थिइन्, पछाडिबाट कसैले तानेर लडायो । उसैले झम्टिएको रहेछ । आज तँलाई मार्छु भन्दैथ्यो । तानातान र धकेलाधकेल भयो । मेरो कपडा सबै च्यातिदियो, उनले सुनाइन्, हातमा चक्कु लिएर तँलाई आजै मार्छु भन्दैथ्यो । मैले बिन्ती गरें, मार्ने भए पनि मार्नू तर त्यसभन्दा पहिले कपडा लगाउन दे भनें । मरेपछि मानिस आउलान् भनेर लाज जोगाउन कपडा लगाउन मात्र दे भनिरहें ।हरिशोभा कपडा लगाउन खोज्दै के थिइन्, प्रेमले आक्रमण गरे । कसोकसो गरी हरिशोभा छलिइन् । उसको हातबाट चक्कु खोसें । केही सोच्नै पाएकी थिइनँ । त्यही चक्कुले हिर्काइदिएँ । उसको आँखामा लागेछ, धरधरी रगत बग्यो । ऊ ढल्यो । त्यसपछि दुई चार पटक लात्तैलात्ताले अण्डकोषमा हिर्कादिएँ । अब उठेर मलाई मार्छ भन्ने सोचेर भागें, हरिशोभाको आँखामा त्यो दिन झलझली छ, कतिखेर लखेट्दै आइपुग्छ भन्ने लागेर अलि परको रूखमा चढेर डेरातिर हेर्दै बसें । साँझ पर्न लागेको थियो । आउँदै आएन । कतै मर्न त मरेन भन्ने सोच्दै बिस्तारै डेरामा फर्किएँ । अघि जहाँ पल्टिरहेको थियो, त्यहीं ढलिरहेको थियो । नजिकै गएर हेरें, उसको सासै थिएन ।यो २०७८ कात्तिक १० को घटना थियो । हरिशोभा राति नै दाइकामा गइन् । भोलिपल्ट काममा गइन् । बुबा सिकिस्त बिरामी भएकाले आफू तुरुन्तै नेपाल जानुपरेको भन्दै सेठसँग आफ्नो कामको लिन बाँकी ५ हजार मागिन् । साँझ धनगढी जाने बस चढिन् । कैलालीको लम्कीमा रहेका सासू र नन्दलाई फोन गरेर सबै कुरा बताइदिइन् । हरिशोभालाई थाहा नभएको कुनै ठाउँमा साँझको खाना खान बस रोकियो । त्यहाँ खलासी सोध्दै आयो, हरिशोभा भन्ने को छ यो बसमा ? उनले आफूलाई चिनाइनन् । लम्कीबाट उनको परिवारका मानिसले बैंग्लोरमा सोधखोज गरेछन् । त्यसपछि प्रेम मारिएको र हरिशोभा भाग्दै गरेको कुरा एकैछिनमा खुलेछ । प्रहरीले हरिशोभाले कुन बसको टिकट लिएकी छन् पत्ता लगाइहालेछन् । त्यसपछि बसका ड्राइभरलाई फोन आएको रहेछ । हेर्दाहेर्दै एकैछिनमा हातमा कुकुर डोहोर्याउँदै पुलिस आइपुगे । त्यो बस छाडें । मेरा कपडा र आधार कार्ड भएको झोला पनि बसमै छुट्यो । म त्यो रातभर लुक्दै, रिक्सा र बस चढ्दै हिँडे । पछि थाहा पाएँ, धनगढी आउनुपर्ने म त नेपालगन्जको बोर्डरमा आइपुगेछु ।भीडमा मिसिएर हरिशोभाले सीमा काटिन् । नेपाल छिरेर सीमा चौकीमा पहरा दिइरहेका प्रहरीलाई भेटेर यथार्थ विवरण बताइदिइन् । उनलाई नेपालगन्जस्थित जिल्ला प्रहरी कार्यालय लगियो । अर्को दिन बैंग्लोरबाट दुई जना प्रहरी आए । उनीहरूलाई पनि हरिशोभाले भएको जे हो, त्यही बताइदिइन् । त्यसपछि कात्तिक १७ मा नेपालगन्ज प्रहरीले हरिशोभालाई अछामको मंगलसेन ल्याइदियो । उनीविरुद्ध सरकारी वकिलको कार्यालयले जन्मकैदको माग गर्दै अछाम जिल्ला अदालतमा मुद्दा चलायो । गत वर्षकै माघ २३ मा जिल्ला अदालतले उनलाई १० वर्ष कैद र एक लाख रुपैयाँ जरिवाना हुने ठहर गर्यो । जिल्ला सरकारी वकिलले नियतवश कसैको ज्यान मार्न नहुने भन्ने मुलुकी अपराध संहिताको दफा १७७ अनुसारको कसुर गरेको भन्दै हरिशोभालाई जन्मकैद (२५ वर्ष) माग गरेका थिए । अछाम अदालत सरकारी वकिलको उक्त दाबीमा सहमत भएन । अदालतले हरिशोभाले सोही संहिताको दफा १७९ मा रहेको गम्भीर उत्तेजना वा रिसको आवेशबाट ज्यान लिन नहुने भन्ने कसुर गरेको ठहर गर्यो । निजी रक्षाको अधिकार असल नियतले प्रयोग गर्दा त्यस्तो अधिकारको सीमा नाघ्न गई जसको विरुद्ध त्यस्तो अधिकार प्रयोग भएको हो सो व्यक्तिको ज्यान मरेकामा उक्त कानुनमा १० देखि १५ वर्ष कैद र एक लाखदेखि डेढ लाख रुपैयाँसम्म जरिवाना हुने व्यवस्था छ । त्यसैअनुसार हरिशोभाले आत्मरक्षाको प्रयास गरेको भए पनि त्यसको सीमा नाघेको भन्दै अदालतले उनलाई १० वर्ष कैद र एक लाख जरिवाना हुने फैसला गरेको हो । प्रहरी र सरकारी वकिलले प्रेम बडुवालको हत्या भएको, उक्त हत्या हरिशोभाले नै गरेको भन्नेबारे कुनै पनि प्रमाण अदालतमा पेस गर्न सकेका थिएनन् । प्रहरीले बैंग्लोर गएर हरिशोभाले भनेबमोजिम नै प्रेमको ज्यान गएको हो वा होइन भन्ने पनि अनुसन्धान गरेको थिएन । हरिशोभाको बयानका आधारमा मात्र सजाय सुनाइयो । त्यसरी सजाय सुनाउँदा जिल्ला अदालतले मुलुकी अपराध संहिताको दफा ४७ बमोजिम हरिशोभालाई कैद र जरिवानामा छुट दिएको छ । उक्त दफामा आफ्नो कसुर स्वीकार गरी अनुसन्धान पक्ष वा अभियोजन पक्ष वा अदालतलाई सघाउ पुर्याएमा बढीमा ५० प्रतिशतसम्म सजाय छुट दिन सकिने व्यवस्था छ । त्यसैअनुसार अदालतले उनलाई ४० प्रतिशत छुट दिँदै ६ वर्ष कैद र ६० हजार रुपैयाँ जरिवाना तोकेको छ । यस मुद्दामा जिल्ला न्यायाधीशले हरिशोभालाई प्रचलित मुलुकी अपराध संहिताअनुसार सजायमा मिल्नेजति छुट त दिन खोजेका छन् । तर, यसमा घरेलु हिंसा प्रताडित महिलाका लागि भनेर सर्वोच्चले ८ वर्ष पहिले नै विकास गरेको नजिर पालना गरिएको छैन । तत्कालीन न्यायाधीशद्वय सुशीला कार्की र वैद्यनाथ उपाध्यायको इजलासले २०७१ भदौ २७ मा गरेको फैसलाले भन्छ वर्षौंदेखि प्रताडित, घरेलु हिंसाको सिकार भएकी, पति वा प्रेमीबाट बारम्बारको लाञ्छना, दुर्व्यवहार, कुटपिट, प्रहार, धक्का र ज्यान मार्ने धम्की पाएका महिलाले पीडक पति वा प्रेमीबाट ज्यान जोगाउन उनीहरूको ज्यान लिने कामसम्म गरेका हुन सक्छन् । यस्तो हत्याको एक मात्र कारण आवेश, घृणा, प्रहारबाट मुक्ति वा पीडकले मार्ने डर, त्रासबाट मुक्ति रहेको हुन्छ । त्यसैले त्यस्ता प्रताडित महिला मुछिएको कर्तव्य ज्यान मुद्दामा त्यस्तो प्रताडनाको परीक्षण गर्ने र सो परीक्षण प्रतिवेदन एवं विशेषज्ञको रायलाई सजायमा आंशिक छुट वा सजायबाट पूर्ण सफाइ दिनका लागि प्रमाणमा ग्राह्य बनाउन उपयुक्त हुन्छ । ब्याटर्ड वुमन सिन्ड्रोम (बीडब्लूएस) भनिने त्यस्तो प्रताडनाका कारण पीडकको ज्यान लिनेसम्मको अवस्थामा पुगेका महिलाको मुद्दा सम्बोधन गर्न बेलायत, अमेरिका, अस्ट्रेलिया, क्यानडाजस्ता देशमा छुट्टै मापदण्ड लागू गरिएका छन् । अमेरिकाको सर्वोच्च अदालतले त्यस्तै मुद्दामा बीडब्लूएसको अवस्था भएनभएको निर्क्योल गर्न विशेषज्ञको राय लिने र त्यसलाई प्रमाणका रूपमा ग्रहण गरी सजायमा छुट दिनुपर्ने फैसला गरेको छ । बेलायतको अदालतले पनि बारम्बारको पीडा, कुटपिट र यातनाका कारण पतिको हत्या गरेकी महिलामा न्यून उत्तरदायित्व रहने फैसला गरेको छ । सन् २००९ मा लागू गरिएको कर्नर्स एन्ड जस्टिस एक्ट ले यस्तो अवस्थालाई सम्बोधन गरेको छ । क्यानडाको अदालतले प्रताडित महिलाले आफ्नो ज्यान जोगाउन हत्या गरेको हो भन्ने तर्कका आधारमा सजायमा कमी गर्ने फैसला गरेको छ । अस्ट्रेलियाको अदालतले पनि त्यस्तो आधारमा सजायमा कमी गर्न सकिने फैसला गरेको छ । न्युजिल्यान्डमा त अझ महिलाविरुद्ध भएका हिंसाको मात्र होइन, महिलाले पुरुषमाथि वा समलिंगीबीच भएका प्रताडित हिंसापछि ज्यान गएको मुद्दामा पनि बीडब्लूएसको परीक्षण र त्यस आधारमा अवस्था हेरी सजायमा आंशिक वा पूर्ण छुटको व्यवस्था छ । नेपालमा तत्कालीन मुलुकी ऐनको अदालती बन्दोबस्तको १८८ ले परिस्थिति हेरी सजायमा छुट गर्न सक्ने अधिकार न्यायाधीशहरूलाई दिएको थियो । अहिलेको अपराध संहिताले पनि विभिन्न अपराधमा सजायमा छुट दिन सक्ने व्यवस्था गरेको छ । त्यसै आधारमा अछाम अदालतले हरिशोभालाई सजायमा छुट दिएको हो तर यो मुद्दामा प्रताडित महिलाको विषय सम्बोधन गरिएको छैन । न्यायाधीशको विवेकले सजायमा दिइएको छुट घरेलु हिंसाको प्रताडनामा नपरेको अवस्थाका अभियुक्तले पनि पाउन सक्छन् तर सर्वोच्च अदालतको नजिरमा बीडब्लूएसको स्विकारोक्ति छ र त्यसका आधारमा सजायमा छुट दिन भनिएको छ, जुन हरिशोभाले पाएकी छैनन् । बीडब्लूएस एक प्रकारले सम्बन्धित महिलाले पाउने कानुनी सुविधा हो, जहाँ मृतक पीडक हुन्छ र महिला प्रताडित हुँदा पीडित भएकी हुन्छे । अतः अदालती बन्दोबस्तको १८८ नम्बरले भने जसरी न्यायाधीशले स्वविवेकमा सजायमा छुट दिनुले मात्र बीडब्लूएसको सम्बोधन हुन सक्दैन । यसका लागि छुट्टै कानुनद्वारा सम्बोधन हुन आवश्यक छ । सर्वोच्च अदालतले छुट्टै कानुन बनाउन आदेश दिएको भए पनि हालसम्म त्यस्तो कानुन बनाउन सरकार र विधायिकाले ध्यान दिएका छैनन् । सर्वोच्च अदालतको नजिरलाई पनि उच्च र जिल्ला अदालतहरूले कानुनसरह कार्यान्वयनमा लान सक्थे । त्यो पनि कुनै अदालतले गरेका छैनन् । त्यसको पछिल्लो उदाहरण हरिशोभाको मुद्दा हो । मैले जिन्दगीमा त्यत्रो सहें । ममाथि त्यत्रो अत्याचार भयो । मैले मार्ने नियतले पनि मारेकी होइन । जोगिन खोज्दा मरेको हो । ठूलो सजाय हुँदैन होला । दुईचार दिनमा छाडिदेलान् भन्ने लागेको थियो, हरिशोभाले भनिन्, उनीहरूसँग कुनै प्रमाण पनि थिएन । मैले सबै कुरा नबताइदिएकी भए प्रहरीले थाहा नै पाउँदैनथ्यो होला । अहिले आएर मलाई वर्षौं जेल हाल्ने सजाय सुनाएका छन् ।६ वर्षको जेल सजाय छ । त्यसमाथि ६० हजार जरिवाना तिर्ने रकम पनि हरिशोभासँग छैन । त्यसबापत पनि उनी जेलमै बस्नुपर्नेछ । लामो जेल जीवन सम्झँदा पनि अत्तालिने हरिशोभा जेल बाहिरको अवस्था कल्पेर पनि झस्किन्छिन् । माइतीले बिहे नगर भनेका थिए, मैले नै नमानेर बिहे गरें । बिहेपछि ममाथिको ज्यादती देखेर छोडपत्र दे भन्थे, मैले नै मानिनँ । अहिले कोही बोल्दैनन्, उनी भन्छिन्, घरमा सासू र नन्द त्यसै बिराना भइगए । साना छोराहरूलाई फोन गरिरहन्थें । अस्ति अन्तिमपटक कुरा हुँदा उनीहरूले पनि हाम्रो ड्याडीलाई मार्ने तैं होस्, अब फोन नगर्नू भनेर राखिदिए । यहाँबाट छुटेर पनि कहाँ पो गइजाउँला ?हरिशोभालाई बुबाले सानैदेखि साह्रै माया गर्थे । फैसलाको अघिल्लो दिन बुबालाई फोन गरेकी थिइन् । उनलाई सायद छुट्ने आस थियो । तर अदालतले सुरुमा १० वर्ष र पछि घटाएर ६ वर्षको जेल सजाय सुनायो । त्यो साँझ पनि उनले बुबालाई फोन गरिन् । अब कति बस्नुपर्ने भो छोरी भनेर सोध्नु भाथ्यो । मैले रुँदै अझै ६ वर्ष भनें, यही कात्तिक १ गते मंगलसेन कारागारमा कान्तिपुरकर्मीसँग उनले सुनाइन्, उताबाट बाले रुँदै अब के गर्नु त बा, बस्, हाम्ले केही गर्न सकेनौं भन्दै फोन राख्नुभयो । त्यस रात म खुब रोएँ ।हरिशोभाका बुबा दमका रोगी थिए । अर्को दिन बिहान उनले खबर पाइन्, बुबा बितेछन् । अब त उनी जेलबाट छुटेर जाने ठाउँ पनि कहीँ रहेन । त्यसो भनेर सधैं जेलभित्रै बसिरहने कुरा पनि त भएन । त्यसैले उनले जिल्ला अदालतको फैसलाविरुद्ध उच्च अदालत दिपायलमा पुनरावेदन गरेकी छन् । उनलाई आशा छ आफूले भोगेको प्रताडना उच्च अदालतका न्यायाधीशले त महसुस गर्लान् कि ?"
"हलोविनमा भागदौड, १५३ को मृत्यु","त्यस्तै फ्रान्स, अस्ट्रेलिया, भियतनाम, उज्वेकिस्तान, कजखस्तान, अस्ट्रिया र श्रीलंकाका नागरिकले पनि ज्यान गुमाएको दक्षिण कोरियाली सञ्चारमाध्यमले जनाएका छन् । भागदौडमा ४५ जनाको घटनास्थलमै र १०८ जनाको उपचारका क्रममा मृत्यु भएको हो । अधिकारीहरूका अनुसार ज्यान गुमाउनेमध्ये अधिकांश ३० वर्षभन्दा कम उमेरका छन् । घटनामा गम्भीर घाइते भएका ८२ जनाको उपचार भइरहेको छ । सोलमा हिल्टन होटलको छेउमा साँघुरो गल्ली छ । त्यही गल्लीको दुवैतिरको अलि फराकिलो ठाउँमा स्ट्रिट कन्सर्ट भइरहेको थियो । निकै ठूलो भीड जम्मा भएको थियो, एकाएक दुवैतिर भीड बढेर गल्लीमा रहेका मानिस च्यापिएका हुन्, इथेवन नजिकै रेस्टुरेन्ट सञ्चालन गरेर बसेका गम्भीरमान श्रेष्ठले भने, समाचार सुन्दा पनि पत्याउनै गाह्रो । पहिलेपहिले पनि भीड हुन्थ्यो । कन्सर्ट हुन्थ्यो । तर, कोरोनापछिको रात्रि जीवनमा रमाइलो गर्न पहिलेको वर्षभन्दा धेरै व्यक्ति निस्केकाले पनि यस्तो घटना भएको हुन सक्छ । घटनापछि राष्ट्रपति युन सुकयोलले राष्ट्रिय शोक घोषणा गरेका छन् । कुनै पनि हलोविन कार्यक्रमहरू नगर्न उनले निर्देशन दिएका छन् ।"
'हामी निर्णायक तेस्रो शक्ति हुन्छौं,"निर्णायक भन्ने शब्दले अब सत्ता गठबन्धनको केन्द्रमा तपाईं हुनुहुन्छ भन्ने संकेत गर्यो हैन ? त्यो जनमतले संकेत गर्यो, मैले गरेको होइन । जस्तो स्थानीय चुनावमा जहाँनेर पुग्यौं, कम आए पनि तेस्रो हुन्थ्यौं, ५०६० आए पनि तेस्रो हुन्थ्यो तर निर्णायक हुन्नथ्यो । १२२ मा जब पुग्यौं, निर्णायक तेस्रो भयौं । जनमतले नै हामीलाई तेस्रो भनेको छ । मलाई लाग्छ, आउँदो निर्वाचनमा पनि हामी निर्णायक शक्ति हुन्छौं ।"
गोरखामा दुई दिन यसरी दौडिए दाहाल,"(गोरखा)  मतदाता भेटघाटमा गोरखा२ छिरेका माओवादी अध्यक्ष पुष्पकमल दाहालले आफूलाई भावी प्रधानमन्त्रीको उम्मेदवारका रूपमा प्रस्तुत गरेका छन् । धादिङको सल्यानटार हुँदै शनिबार गोरखाको आरुघाट छिरेका दाहालले दुई दिन गोरखा२ का ४० भन्दा धेरै टोलबस्तीमा मतदाता भेटघाटमा बिताए ।यो दौडधुपमा दाहालले ०३३ सालताका आफूले पढाएको विद्यालयनजिकै शनिबार बास बस्नेदेखि जनयुद्धको सुरुवात गर्ने निर्णय गर्न बैठक बसेको रातमाटेसम्म पुग्न भ्याए । मतदाता भेटघाटमा भने उनले आफू चितवन छाडेर गोरखा किन आउनुपरेको हो भन्ने प्रस्टीकरणदेखि कांग्रेससहितको चुनावी गठबन्धनको आवश्यकबारे बुझाउनमा खर्च गरे । दाहालको साथैमा थिए नेपाल समाजवादी पार्टीका अध्यक्ष एवं पूर्वप्रधानमन्त्री बाबुराम भट्टराई, नेपाली कांग्रेसका तर्फबाट प्रदेशसभाका उम्मेदवार सुरेन्द्रराज पाण्डे र माओवादीका समानुपातिक उम्मेदवार हितराज पाण्डे । मतदातासँग दोहोरो संवाद र छलफलभन्दा पनि दाहालले एकोहोरो रूपमा आफ्ना कुरा सुनाउने र हिँड्ने शैली अँगालेका थिए । सबैजसो भेटघाटमा दाहालसँगै रहेका कांग्रेस उम्मेदवार पाण्डे दाहाललाई भावी प्रधानमन्त्रीका रूपमा चिनाइरहेका थिए, जसमा दाहालको पनि सम्मति देखिन्थ्यो । सिरानचोक गाउँपालिका४ चोरकाटेको भेटघाटमा त दाहाल आफैंले आफूलाई प्रधानमन्त्रीका रूपमा प्रस्तुत गरिँदै आएको बताउन भ्याएका थिए ।दाहालले प्रत्येकजसो सम्बोधनमा दुईवटा कुरा भन्न छुटाएका थिएनन् । एउटा, आफू गोरखा आउनुका पछाडि नेसपा अध्यक्ष भट्टराईले खेलेको भूमिका र दोस्रो गोरखासँगको आफ्नो साइनो कति पुरानो हो भनेर पुष्टि गर्ने विगतका घटना । २२ वर्षको उमेरमा आरुघाटमा शिक्षक हुँदाको समयदेखि सशस्त्र द्वन्द्वको सुरुवातमा गोरखामा बिताएका समयसम्म सम्झिँदै दाहाल भावुक बनेका थिए । उनले पञ्चायतविरोधी आन्दोलनमा आफू गोरखामै भूमिगत भएर बसेको पनि बताउन भ्याए । सिरानचोक८ धारापानीमा दाहालले शान्ति प्रक्रियापछि ठूलो राजनीतिक परिवर्तन भए पनि संविधान र जनताले पाएको अधिकारलाई केही तत्त्वले खोस्न खोजेको बताए । उनले त्यस्तो षड्यन्त्रलाई परास्त गर्नका निम्ति गठबन्धन आवश्यक भएको जिकिर गर्दै देशमा दुईवटा विचार, दुईवटा गठबन्धन र दुईवटा मोर्चा आमनेसामने रहेकाले आसन्न निर्वाचनलाई सामान्य खालको निर्वाचन नसम्झिन मतदातालाई आग्रह गरे । उनले आफूहरूको मोर्चा अग्रगामी र प्रगतिशील भएको दाबी गरे । शिक्षा, स्वास्थ्य, रोजगारी, पर्यटनको विकासद्वारा आर्थिक परिवर्तन गर्ने सपनासहित आफू गोरखा आइपुगेको उनले सुनाए । गाडीको लावालस्करसहित घुमाउरा र साँघुरा बाटा छिचोल्दै दाहालसहितको टोली आइपुग्दा स्थानीय कार्यकर्ता बाटाको छेउछाउमा फूलमाला र खादा लिएर बसेका देखिन्थे । खादा र मालाले छोपिएका दाहालले मतदातासमक्ष विगतका चुनावमा जस्तै आश्वासन पनि बाँडे । मतदाता भेटघाटमा भट्टराईले भने आफू बिदा माग्न र पुष्पकमल दाहाललाई भोट माग्न आएको बताएका थिए । सिरानचोक५, चित्रेपोखरीको कार्यक्रममा भट्टराईले ०६४ पछि तीन पटक गोरखाका जनताले आफूलाई जिताएर पठाएका कुराको स्मरण गर्दै भने, एउटै मान्छे सधैं पदमा बस्न सक्दैन र हुँदैन पनि । त्यसैले यस पटकदेखि मैले चुनावी राजनीतिबाट बिदा लिने र अरू ढंगले राजनीतिमा सक्रिय हुने निर्णय गरेको छु । उनले दाहाललाई सुयोग्य व्यक्तिको संज्ञा दिँदै गठबन्धन सरकार पाँचै वर्ष चल्ने र त्यसको कुनै अवधि दाहाल प्रधानमन्त्री हुने बताए । सिरानचोक२, नयाँबजारमा मतदातासँग भेटेपछि दाहालले आफू एउटा सपना बोकेर गोरखा आएको दाबी सुनाउँदै गोरखाबाट आर्थिक क्रान्ति ल्याउने बताएका थिए । गोरखालाई विकासको मोडलका रूपमा विकास गर्न चाहन्छौं, उनले भने । उनले महिला, दलित, मजदुर, किसान, मधेसी, मुस्लिम र आदिवासीसहित सबैले प्राप्त गरेको अधिकार दुई वर्षअघि खोस्ने प्रयास भएको र संविधान नास गर्ने प्रयास भएकाले त्यसलाई हराउन गठबन्धन बनेको दलिल बारम्बार पेस गरेका थिए । सिरानचोक४, चोरकाटेका मतदातासामु दाहालले बाबुराम र आफू २५ वर्ष एउटै समितिमा बसेर काम गरेको भन्दै समयको एउटा बिन्दुमा बाबुराम एकातिर र आफू अर्कोतिर भएको स्मरण गरे । आफूहरूले एकएकवटा राजनीतिक प्रयोग गरे पनि भनेजस्तो नभएको बताउँदै उनले भने, मैले केपी ओलीसँग एकता गरेर पार्टी ठूलो बनाउँछु भनेको पनि भनेजस्तो भएन । उहाँले नयाँ शक्ति बनाउँछु भन्दा पनि भन्या जस्तो भएन । दुवैलाई ठेस लाग्यो । बुद्धि पलायो र हामी फेरि गोरखाबाट एक भएर आर्थिक विकास गर्छौं भनेर आएका छौं । दाहालले मतदाता रिझाउन बाँडेको आश्वासन पत्याइहाल्ने अवस्था नरहेको कानुन व्यवसायीसमेत रहेका नागरिक अगुवा स्थानेश्वर दवाडी बताउँछन् । रबर उद्योग र पालुङटार हवाई मैदान सञ्चालनका विषय विगतमा पनि एजेन्डा बने, प्रगति भएन, उनले भने, अहिले पनि यो विषयमा पब्लिकले विश्वास गरिसकेको अवस्था छैन । दाहाल उम्मेदवार बनेपछि मतदातामा विकासको अपेक्षा भने रहेको उनले बताए । गोरखामा देशभरबाट नजर परेको छ, त्यसैले अन्य क्षेत्रका मानिसलाई देखाउन पनि विकास गर्नुपर्ने बाध्यात्मक स्थिति छ, उनले भने । बितेका पाँच वर्षको अनुभव हेर्दा विकासका लागि उम्मेदवारले बाँडेको आश्वासन जनताले नपत्याएको गोरखा नगरपालिकाकी पूर्वउपप्रमुखसमेत रहेकी काग्रेस नेतृ बिनाकुमारी श्रेष्ठले बताइन् । गठबन्धन गरेर निर्वाचनमा होमिएकाले यस पटक केही आशा भने पलाएको उनको बुझाइ छ । प्रचण्डजी आफैं उठिरहँदा गोरखाबाट निर्वाचन लडेको उम्मेदवार प्रधानमन्त्री बन्छन् भन्ने आशा छ, प्रदेशमा चुनाव लड्नुभएका सुरेन्द्रराज पाण्डे मुख्यमन्त्रीको दाबेदार हुनुहुन्छ, उनले भनिन्, नेताहरूले चाहे भने आफ्नो क्षेत्रमा केही गर्नचाहिँ सक्छन् ।"
दार्चुला घटनामा भारतलाई कूटनीतिक नोट,"(काठमाडौं)  सडक निर्माणका क्रममा उछिट्टिएको ढुंगा लागेर दार्चुलाका बालकको मृत्यु भएको घटनाका विषयमा नेपालले आइतबार भारतलाई कूटनीतिक नोट पठाएको छ । घटना भएको तेस्रो दिन परराष्ट्र मन्त्रालयले काठमाडौंस्थित भारतीय दूतावासमार्फत कूटनीतिक पत्राचार गरेको हो । कूटनीतिक नोटमा अन्तर्राष्ट्रिय सीमा क्षेत्रमा पूर्वाधार बनाउँदा समन्वय गर्न तथा मृतकका परिवारलाई छिटो राहत उपलब्ध गराउन आग्रह गरिएको छ ।गृह मन्त्रालयबाट आइतबार बिहान प्राप्त प्रतिवेदनका आधारमा परराष्ट्रले दिउँसो भारतलाई कूटनीतिक नोट पठाएको परराष्ट्र मन्त्रालयले जनाएको छ । गृहले कूटनीतिक नोटका लागि शनिबार नै परराष्ट्रलाई आग्रह गरेको थियो तर त्यतिन्जेल घटनाको विस्तृत प्रतिवेदन तयार भएको थिएन । महाकाली नदीपारि तावाघाटलिपुलेक सडक चौडा पार्ने क्रममा बम विस्फोट गराउँदा उछिट्टिएको ढुंगा लागेर शुक्रबार व्यास गाउँपालिका२, दुम्लिङका ९ वर्षीय बालक पवन महराको मृत्यु भएको थियो । उक्त घटनाका विषयमा भारतीय सडक निर्माण कम्पनी गर्ग एन्ड गर्गले गल्ती स्वीकार गर्दै माफी मागिसकेको छ । कम्पनीले मृतकको परिवारलाई १० लाख भारु राहत पनि उपलब्ध गराएको छ । नेपाल सरकारले भारतलाई पठाएको कूटनीतिक नोटको जवाफ कहिले आउँछ भन्ने यकिन छैन । नेपालले पठाएका महत्त्वपूर्ण कूटनीतिक नोटको जवाफ भारतीय पक्षले विरलै दिने गरेको छ । गत वर्ष साउन १५ मा महाकाली नदी तर्ने क्रममा भारतीय सशस्त्र सीमा बल (एसएसबी) का जवानले तुइनको लट्ठा खुस्काइदिएपछि दार्चुलाकै व्यास२, खाङदाङका ३३ वर्षीय जयसिंह धामी खसेर बेपत्ता भएका थिए । उनको अझै अत्तोपत्तो छैन । घटनाको करिब एक महिनापछि भदौ १८ मा लट्ठा खुस्काउनेलाई कारबाही र बेपत्ता रहेका धामीको परिवारलाई उचित राहत उपलब्ध गराउन माग गर्दै नेपालले भारतलाई कूटनीतिक नोट पठाएको थियो । भारतले त्यसमा कुनै प्रतिक्रिया दिएन । कञ्चनपुरको पुनर्वास८, आनन्दनगरका ३६ वर्षीय गोविन्द गौतमको भारतीय एसएसबीले २०७३ फागुन २६ मा गोली हानेर ज्यान लिएपछि नेपालले पठाएको कूटनीतिक नोटको पनि भारतले जवाफ दिएन । उक्त घटनाको विषयमा भारतीय पक्षले आफ्नो गल्ती महसुससमेत गरेन । दार्चुलाको खलंगास्थित नेपाली सेनाको ब्यारेक माथिबाट २०७८ भदौ पहिलो साता भारतीय हेलिकप्टर तारन्तार उडेपछि परराष्ट्र मन्त्रालयले भारतलाई कूटनीतिक नोट पठाउँदै आपत्ति जनाएको थियो । त्यसको पनि जवाफ आएन । भारतले नेपालको लिम्पियाधुराकालापानी क्षेत्रसमेत समेटेर २०७६ कात्तिक १६ मा नयाँ नक्सा जारी गरेपछि नेपालले पठाएको कूटनीतिक नोटको पनि जवाफ आएन । अन्तर्राष्ट्रिय सीमा क्षेत्रमा भएका अरू थुप्रै बलमिच्याइँका घटनाबारे पनि परराष्ट्रले भारत सरकारलाई पटकपटक ध्यानाकर्षण गराउँदै आएको छ तर भारतले बेवास्ता गरिरहेको छ ।"
एमालेको चुनावी अभियान दार्चुलाबाट,"(काठमाडौं)  एमालेले भारतसँग मुख्य सीमा विवाद रहेको जिल्ला दार्चुलाबाट देशव्यापी आक्रामक चुनावी अभियान थाल्ने भएको छ । एमालेको केन्द्रीय निर्वाचन परिचालन कमिटीले तय गरेको कार्यक्रमअनुसार अध्यक्ष केपी शर्मा ओलीले दार्चुलाको खलंगाबाट अभियान सुरु गर्नेछन् ।ओली नेतृत्वको सरकारले कालापानी, लिपुलेक र लिम्पियाधुरालाई समेटेर चुच्चे नक्सा जारी गरेको विषयलाई उपलब्धिका रूपमा लिँदै एमालेले दार्चुलाबाट चुनावी अभियान सुरु गर्न लागेको हो । केन्द्रीय निर्वाचन परिचालन कमिटीले करिब ४० जिल्लाका चुनावी सभालाई अध्यक्ष ओलीले सम्बोधन गर्ने कार्यक्रम राखेको छ । ओली नेतृत्वको देशव्यापी चुनावी प्रचार अभियान पूर्वी नेपालमा पुगेर सम्पन्न हुनेछ ।दिनहुँ कम्तीमा तीनवटा जिल्लाका चुनावी कार्यक्रमलाई अध्यक्ष ओलीले सम्बोधन गर्नु हुनेछ, एमाले प्रचार विभागका उपप्रमुख विष्णु रिजालले भने, यो केन्द्रले आयोजना गरेको कार्यक्रम हो । स्थानीय कमिटीहरूले आफ्नो आवश्यकताअनुसार चुनावी कार्यक्रम आयोजना गर्नेछन् ।एमालेले सत्ता गठबन्धनविरुद्ध चुनावी अभियान तीव्र पार्ने रणनीति बनाएको छ । उसले खासगरी परमादेशबाट निर्माण भएको सरकारका गतिविधिलाई मुख्य निसाना बनाई अभियान थाल्ने तयारी गरेको छ । प्रधानमन्त्री शेरबहादुर देउवा नेतृत्वको सरकारका कमजोर आर्थिक वृद्धि, सत्ता सञ्चालनमा देखिएको बेथितिलगायतलाई मुख्य मुद्दा बनाउने जनाएको छ । ओली नेतृत्वको सरकारले जारी गरेको चुच्चे नक्सा, आर्थिक अवस्था र विकास निर्माणलाई उपलब्धिका रूपमा लिँदै एमालेले गठबन्धनलाई कमजोर बनाउने नीति लिएको छ ।एमालेले तय गरेको कार्यक्रमअनुसार पहिलो दिन दार्चुलाका अतिरिक्त बैतडी र कञ्चनपुरका चुनावी कार्यक्रमलाई ओलीले सम्बोधन गर्नेछन् । पहिलो दिनको कार्यक्रम तय भए पनि जिल्लाहरूलाई केकस्तो कार्यक्रम गर्ने हो भनेर जानकारी माग गरेका छौं, ढिलोमा १६ गतेसम्म कुनकुन स्थानमा आमसभा हुन्छ भनेर सार्वजनिक गर्नेछौं, रिजालले भने । एक दिनका कार्यक्रम हेलिकोप्टरबाट एकडेढ घण्टामा पुग्न सकिने दूरीमा राख्ने एमालेको तयारी छ । एमालेले मंगलबार घोषणापत्र सार्वजनिक गर्दै छ ।एमालेले चुनावी अभियानका सबै कार्यक्रम अध्यक्ष ओलीलाई केन्द्रमा राखेर सञ्चालन गर्ने गरी नारा तय गरेको छ । समृद्ध नेपाल सुखी नेपाली मुख्य नारा हुने प्रचार विभागका सचिव गगन विष्टले बताए । निर्वाचन आयोगले प्रचारप्रसारका लागि केही नियम बनाएको छ, त्यसैअनुसार परिमार्जन गर्न आवश्यक भयो, पहिला उम्मेदवारी दर्तापछि प्रचारप्रसार सुरु भइहाल्थ्यो, अहिले त्यस्तो हुन पाएन, रिजालले भने, अन्य माध्यमबाट हामी मतदातासँग जोडिनै रह्यौं ।ओलीले केही दिनअघि मतदातासँग नम्बर मागेर उनीहरूका प्रश्नको उत्तर दिनेदेखि आफूसँग खिचेका सेल्फी सामाजिक सञ्जालमा राख्नेसम्मका काम गरेका थिए । यी सबैलाई मतदातासँग प्रत्यक्ष रूपमा सम्पर्क बनाउने माध्यमका रूपमा हामीले प्रयोग गर्यौं, रिजालले भने, यस पटक सामाजिक सञ्जालको प्रयोग व्यापक बढ्यो । जसबाट बढी मतदातामा पुग्न सकिन्छ, त्यसलाई उपयोग गर्ने नीति छ । सामाजिक सञ्जालको प्रयोग उम्मेदवार र स्थानीय कमिटी तथा केन्द्रले फरकफरक रूपमा गर्दै आएका छन् ।निर्वाचन आयोगले कात्तिक १७ बाट मात्रै बाह्य प्रचार गर्न पाउने समय निर्धारण गरेको छ । एमाले नेताहरू एकै स्वरमा प्रत्यक्षतर्फ १ सय र समानुपातिकतर्फ ५० स्थान जित्ने दाबी गर्दै आएका छन् । एमालेले स्थानीय चुनावमा भन्दा ६ प्रतिशत बढी मत ल्याउने गरी तयारी भएको बताउने गरेको छ । अहिले धेरै आन्तरिक कमिटीका बैठकहरू राख्यौं, चुनावलाई लक्षित गर्दै वडादेखि निर्वाचन क्षेत्र, जिल्लासहितका कमिटीहरूको बैठक राख्यौं, रिजालले भने, यस पटक युवा र विद्यार्थीलाई लक्ष्य गर्दै बुथ कमिटी पनि बनाएका छौं । त्यो पनि निर्वाचनमा परिचालन हुन्छ । बुथ लक्षित कमिटी पहिलोपटक बनाएका हौं ।राप्रपा, जसपा र अन्य साना दलसँग तालमेल गरेको एमालेले प्रतिनिधिसभाको प्रत्यक्षतर्फ १ सय ६५ मध्ये १ सय ४१ क्षेत्रमा उम्मेदवार उठाएको छ । राप्रपा नेपालका अध्यक्ष कमल थापाले एमालेको चुनाव चिह्नबाट प्रतिस्पर्धा गरेका छन् भने जनता प्रगतिशील पार्टीका अध्यक्ष हृदयेश त्रिपाठीलाई एमालेले सघाउने भएको छ । चुनाव परिचालनका लागि अध्यक्ष ओलीको नेतृत्वमा कमिटी गठन भएको छ ।"
निर्वाचनमा प्रहरीलाई १ अर्बका सवारी खरिद,"(काठमाडौं)  निर्वाचनमा सुरक्षा दिन नेपाल प्रहरी र सशस्त्र प्रहरी बल (एपीएफ) ले एक अर्बका सवारीसाधन खरिद गरेका छन् । आगामी मंसिर ४ मा देशैभर एकै चरणमा प्रतिनिधिसभा र प्रदेशसभा सदस्य निर्वाचन हुँदै छ । उक्त निर्वाचनमा सुरक्षा गस्ती र त्यसपछि नियमित सुरक्षामा जनशक्ति परिचालन गर्न दुवै निकायले करिब २ हजार सवारीसाधन किन्नुपर्ने प्रस्ताव अर्थ मन्त्रालयमा पेस गरेका थिए । अर्थले बजेट अभाव देखाएर प्रस्ताव गरिएअनुसार सबै सवारी किन्न नसकिने जनाउँदै २ सय सवारीसाधनका लागि मात्रै पुग्ने गरी १ करोड रुपैयाँ निकासा गरेको थियो । जसअनुसार प्रहरीले ७५ करोड रुपैयाँमा १८० थान र सशस्त्रले २५ करोड रुपैयाँ खर्चेर ६५ थान जिप खरिद गरेका हुन् ।निर्वाचन प्रयोजनमा सवारीसाधन अपुग हुने भएपछि दुवै निकायले १० दिनका लागि करिब २ हजार ५ सय सवारी भाडामा लिने भएका छन् । यसअघि गृहले नेपाल प्रहरीका लागि करिब १५ सय र सशस्त्र प्रहरीका लागि करिब १ हजार थान सवारी किन्न प्रस्ताव गरेको थियो । अर्थले भने प्रस्तावभन्दा निकै कम संख्यामा सवारी खरिदको बजेट दिएपछि विकल्पमा भाडामा लिई काम चलाउन लागिएको गृह मन्त्रालयले जनाएको छ । मन्त्रालयका अनुसार प्रहरीले १ हजार ४ सय ९४ र सशस्त्रले १ हजार सवारीसाधन १० दिनका लागि भाडामा लिन प्रक्रिया अगाडि बढाएका छन् ।तर, अर्थले प्रहरीका लागि १ हजार ५० वटा र सशस्त्रका लागि करिब ७ सय वटा सवारी १५ दिनका लागि भाडामा लिएर काम चलाउन भाडा रकम उपलब्ध गराएको छ । जसअनुसार प्रतिगाडी प्रतिदिन १० हजार रुपैयाँका दरले भाडा छुट्याइएको छ । सुरक्षा कार्ययोजनाअनुसार तोकिएको संख्यामा सवारी अत्यावश्यक भएको भन्दै दुवै सुरक्षा निकायले प्रयोग अवधि अर्थले तोकेभन्दा ५ दिन घटाएर २५ सयवटा सवारी नै भाडामा लिन लागेका हुन् ।निर्वाचनमा प्रहरी र म्यादीलाई मतदान स्थल र केन्द्र तथा सशस्त्र र सेनालाई बाहिरी सुरक्षा जिम्मेवारी दिएर खटाइँदै छ । निर्वाचन आयोगले १० हजार ८ सय ९१ मतदान स्थल र २२ हजार २ सय २६ मतदान केन्द्र तोकेको छ । जसमध्ये सुरक्षा निकायले ३ हजार ८० मतदानस्थललाई अति संवेदनशील, ४ हजार ४ सय २० स्थललाई संवेदनशील र ३ हजार ३ सय ९१ स्थललाई कम संवेदनशीलको सूचीमा राखेर जनशक्ति व्यवस्थापन गरेका छन् । अति संवेदनशील र संवेदनशील मतदानस्थलमा थप सुरक्षा तैनाथी र गस्ती तथा निगरानी बढाउनुपर्ने भएका कारण सवारी र जनशक्ति बढी खपत गर्नुपर्ने अवस्था रहेको निर्वाचन सुरक्षा व्यवस्थापनमा सक्रिय एक सुरक्षा अधिकारी बताउँछन् । निर्वाचन सुरक्षामा सेनाका ७५ हजार, प्रहरीका करिब ६५ हजार, सशस्त्रका करिब ३२ हजार र १ लाख १५ हजार म्यादी प्रहरी खटिँदै छन् ।निर्वाचन सहयोगअन्तर्गत भारतले नेपाललाई २ सय थान सवारीसाधन अनुदानमा उपलब्ध गराउने भएको छ । भारत सरकारले नेपालस्थित दूतावासमार्फत हस्तान्तरण गर्ने गरी उक्त संख्यामा डबल पिकअप जिप अनुदानमा दिन लागेको प्रमुख निर्वाचन आयुक्त दिनेश थपलियाले बताए । ती सवारीसधान केही दिनभित्रै नेपाल आइपुग्ने जानकारी प्राप्त भएको छ, उनले भने, जसमध्ये आयोगलाई ८० थान र बाँकी १२० थान गृह मन्त्रालय, प्रहरी र सशस्त्रलाई दिने तयारी छ ।गत वैशाख ३० मा सम्पन्न स्थानीय निर्वाचनअघि पनि सरकारले भारतसँग सवारीसाधन सहयोगका लागि आग्रह गरेको थियो । तर, त्यसबेला भारतबाट सहयोग मिलेको थिएन ।"
मत माग्दै खेतबारी,"(पर्वत)  तिहार र छठ पर्व गरी पछिल्लो एक साता नै सार्वजनिक बिदा पर्यो । व्यवसाय, जागिर तथा अध्ययनको सिलसिलामा घरबाहिर रहेका सर्वसाधारण बिदाको सदुपयोग गर्दै गाउँसहर फर्किएका छन् । परिवार र आफन्तसँगको भेटघाटका अलावा उनीहरूमाझ बर्खे बाली धान, कोदो काट्ने र थन्क्याउने चटारो पनि छ । स्थानीयको यही व्यस्तता आसन्न आमनिर्वाचनका उम्मेदवारका लागि भने सुनौलो अवसर बनेको छ ।कतिपयले खेती थन्क्याउन सहयोग गरेर मतदाता रिझाउने प्रयास गरिरहेका छन् । अन्य समयमा अत्यावश्यक कामले फोन सम्पर्क गर्दासमेत बेवास्ता गर्ने नेताहरू यतिबेला घरदैलो र खेतमै पुगेर नमस्कार गर्दा मतदाता पनि दंग छन् ।अरू बेला हामीले जतिसुकै भेट्न खोज्दा पनि नसकिने, मोदी२ की पूर्णकला क्षेत्रीले भनिन्, अहिले भने खेतबारीमै भेट्न आउनुभएको छ । हाम्रो पनि आवश्यकता हुने रहेछ भन्ने बल्ल नेताले चेतेका छन् । उनीहरू आउँछन् भनेर घरमै कुरेर बसेर हाम्रो काम फत्ते हुने होइन । क्षेत्रीजस्तै धाइरिङकी नवीना आचार्यलाई पनि नेताले ५ वर्षमा एकपटक भए पनि सम्झेर खेतबारीमै आइपुगेको देख्दा अचम्म छिन् । हुन त नेताहरूले हाम्रो काममा सघाउने होइनन्, हाम्रा दुःख जो आए पनि उस्तै हो, उनले थपिन् । नेताहरू निर्वाचनका बेलामा मात्रै मतदातामाझ पुग्ने प्रवृत्तिदेखि सर्वसाधारण असन्तुष्ट छन् । तर, ५ वर्षमा आफ्नो प्रतिनिधि छान्ने अवसर आउँदा मतदातामा उत्साह भने छ । अहिले उनीहरू कसलाई मत दिने भन्ने सोच बनाइरहेको बताउँछन् । दसैं मनाउन विदेशबाट गाउँ फर्किएका कार्कीनेटाकै दीपेश परियार पनि निर्वाचनप्रति उत्साहित छन् । अघिल्लो पटक भोट हाल्न पाइएन । यसपालि भोट हालेरै फर्किने हो, उनले भने, जितेर गएकाहरूले कैयौं युवा रोजगारीकै लागि घरपरिवार छाडेर परदेश जानुपर्ने बाध्यताको अन्त्यका लागि काम गर्न सक्नुपर्छ । मुलुकको खस्कँदो आर्थिक अवस्थाबारे चिन्ता व्यक्त गर्दै उनले संघीयता भनिए पनि अधिकार र सेवासुविधामा सीमित नेता तथा दलको मनोमानी रहेको भन्दै आक्रोश पोखे । गाउँमा विकास चाहिएको छ । मजस्ता युवा परिवार पाल्नकै लागि बिदेसिनु परेको छ । अब नेतृत्वले यो विषयमा गम्भीर भएर सोच्नुपर्छ, उनले दोहोर्याए, हामीले पनि विकासप्रेमी नेता छान्नुपर्नेछ ।१ लाख २२ हजार ६ सय ४९ मतदाता रहेको पर्वतमा प्रतिनिधिसभा सदस्यतर्फ एउटा मात्रै निर्वाचन क्षेत्र छ । प्रतिनिधिसभा सदस्यमा सत्ता गठबन्धनबाट कांग्रेसका अर्जुनप्रसाद जोशी तथा एमालेका पदम गिरी चुनावी मैदानमा छन् । अघिल्लो निर्वाचनमा माओवादी केन्द्रको समेत साथ पाएका गिरीले त्यसअघिका ३ निर्वाचन जितेका जोशीलाई झन्डै १३ हजार मतान्तरले पराजित गरेका थिए । यस पटक गिरीलाई आफ्नै पार्टी फुट र माओवादीसमेत सत्ता गठबन्धनमा रहेकाले चुनौती छ । प्रदेशसभा सदस्यतर्फ क्षेत्र१ मा गठबन्धनबाट माओवादी केन्द्रका सुदीप कुँवर र एमालेबाट भक्त कुँवर उम्मेदवार छन् । त्यस्तै, क्षेत्र२ मा गठबन्धनबाट कांग्रेसका ऋषिकेश तिवारी र एमालेका मित्रलाल बस्याल चुनावी मैदानमा छन् ।"
डेंगी परीक्षणमा मनपरी शुल्क,"(काठमाडौं)  डेंगी परीक्षणका नाममा अस्पतालहरूले मनपरी शुल्क असुलिरहेका छन् । राष्ट्रिय जनस्वास्थ्य प्रयोगशालाका एक अधिकारीका अनुसार परीक्षण किटको मूल्य र खर्च जोड्दा ५ सय रुपैयाँसम्ममा डेंगी परीक्षण गर्न सकिन्छ । यसका लागि छुट्टै जनशक्ति पनि आवश्यक पर्दैन तर निजी अस्पतालहरूले पाँच गुणाभन्दा बढी शुल्क लिइरहेका छन् ।केही निजी प्रयोगशालाले भने फेसबुकलगायत सामाजिक सञ्जालमा डेंगी परीक्षणको शुल्क १२ सय भन्दै प्रचार गरिरहेका छन् । ग्रान्डीले २ हजार ६ सय २०, स्टारले १ हजार ८ सय, ह्याम्सले १ हजार ७ सय, नर्भिकले १ हजार २ सय र सुमेरु अस्पतालले १ हजार १ सय रुपैयाँमा डेंगी परीक्षण गर्ने गरेका छन् । वीर अस्पतालले भने ५ सय रुपैयाँमा परीक्षण गरिरहेको छ । राष्ट्रिय जनस्वास्थ्य प्रयोगशालाले डेंगी परीक्षण शुल्क ८ सय रुपैयाँ लिने गरेको छ । डेंगी उपचारका लागि सबैभन्दा बढी बिरामी पुग्ने शुक्रराज ट्रपिकल तथा सरुवा रोग अस्पताल टेकुमा परीक्षण शुल्क ५ सय रुपैयाँ तोकिएको छ । त्रिवि शिक्षण, निजामती कर्मचारी र भक्तपुर अस्पतालको पनि छुट्टाछुट्टै दर छ । शिक्षणले १ हजार, भक्तपुर अस्पतालले ७ सय ५० र निजामती अस्पतालले ८ सय रुपैयाँमा परीक्षण गर्ने गरेका छन् । राष्ट्रिय जनस्वास्थ्य प्रयोगशालाकी निर्देशक डारुना झाले किटको मूल्य नै बढी भएकाले परीक्षण शुल्क ८ सय रुपैयाँ लिने गरेको बताइन् । सरकारले सित्तैमा गर्नु भनेर निर्देशन दिए निःशुल्क पनि गर्न सकिन्छ, उनले भनिन् । स्वास्थ्य मन्त्रालयले हालसम्म मूल्यको सीमा तोकेको छैन । मन्त्रालयका प्रवक्ता डा सञ्जयकुमार ठाकुरले यसबारे अनुगमन महाशाखाले हेरिरहेको दाबी गरे । निजी प्रयोगशालाले किटको मूल्यको पाँच गुणासम्म बढी लिनु अनैतिक हो, उनले भने, संक्रमणको मौका छोपेर कालोबजारी हुनु भएन । विज्ञहरूले कात्तिक मसान्तसम्म डेंगीको जोखिम कायमै रहने बताएका छन् । भाइरोलोजिस्ट डा लुना भट्टले कात्तिक अन्तिमसम्म डेंगीको जोखिम रहन सक्ने बताइन् । लामखुट्टे नियन्त्रणका उपायहरू त्यति नअपनाइकाले पनि जोखिम कायम रहेको उनको भनाइ छ । परीक्षणलाई निःशुल्क गरेर व्यापक बनाइए मात्र डेंगी चाँडै नियन्त्रणमा आउने विज्ञहरूको भनाइ छ । इपिडिमियोलोजी तथा रोग नियन्त्रण महाशाखाका पूर्वनिर्देशक डा जीडी ठाकुरले परीक्षणको दायरा बढाउन पनि निःशुल्क गर्नुपर्ने बताए । परीक्षण बढाउन सके डेंगी फैलिनबाट रोक्न सघाउ पुग्छ, उनले भने, सम्बन्धित निकायले शुल्कबारे अनुगमन गरेर सर्वसाधारणलाई राहत दिनुपर्छ ।कोरोना महामारीका बेला पनि केही ल्याब र अस्पतालले पीसीआर परीक्षण शुल्क चार गुणासम्म बढी लिएका थिए । पछि सरकारले नै शुल्क निर्धारण गरेको थियो । ७७ जिल्लामा फैलिएको डेंगीबाट हालसम्म ४६ हजारभन्दा बढी संक्रमित भइसकेका छन् भने ५२ जनाको मृत्यु भएको छ । २३ वर्षको अन्तरालमा डेंगीले प्रकोपको रूप लिने गरेको छ । सन् २०१९ मा डेंगीबाट १७ हजार ९ सय ९२ जना संक्रमित भएका थिए । त्यतिबेला ६८ जिल्लामा फैलिएको डेंगीबाट ६ जनाको मृत्यु भएको थियो ।"
प्रदेशहरूलाई संघीय चुनावको छायाबाट मुक्त गरौं,"आगामी मंसिर ४ गते संघमा मात्र होइन, प्रदेशहरूका ३३० निर्वाचन क्षेत्रमा पनि चुनाव हुँदै छ । सबै प्रदेशमा गरी प्रत्यक्षतर्फ ३ हजारभन्दा बढी उम्मेदवार मैदानमा छन् । यसै चुनावबाट समानुपातिकतर्फ २२० जना प्रदेशसभा सदस्य पनि चुनिनेछन् । तर राष्ट्रिय चुनावी माहोल हेर्दा यस्तो लाग्छ निर्वाचन केवल संघका १६५ क्षेत्रमा मात्र हुन गैरहेको छ । अपवादबाहेक सबैमा संघमा को हार्छ, को जित्छ भन्ने मात्रै चासो देखिन्छ । प्रादेशिक चुनावको बहस सम्बन्धित उम्मेदवार लगायत सीमित राजनीतिक घेरामा मात्रै खुम्चिएको छ । राजनीतिक दलदेखि सार्वजनिक वृत्त तथा नागरिक तहसम्म जताततै संघीय चुनावको मात्र चर्चा छ । पूरै देशको भविष्य तय गर्न सघाउने संघीय चुनावबारे अधिक चर्चापरिचर्चा हुनु आफैंमा अनोठौ पक्कै होइन तर यसको छायामा प्रदेशहरू जसरी हराइरहेका छन्, त्यो भने चिन्तनीय छ ।यसअघि सम्पन्न स्थानीय चुनावमा जुन सरगर्मी देखिएको थियो, त्यसको एक छेउ पनि बहस प्रदेशसभाबारे भैरहेको छैन । न दलहरूले प्रदेशमा प्राथमिकताका साथ उम्मेदवार चयन गरेका छन्, न त प्रदेशका सवालहरू खास चुनावी अजेन्डा नै बनाइएका छन् । कतिसम्म भने, स्थानीय तह चुनावका लागि संघीय स्तरबाटै घोषणापत्र जारी गर्न मिहिनेत गरेका दलहरूले प्रदेशका निम्ति छुट्टै घोषणापत्र लेख्नुपर्ने खाँचोसम्म महसुस गरेका छैनन् । दलहरूले आफ्ना नेताकार्यकर्ताको राजनीतिक व्यवस्थापनको वैकल्पिक थलोका रूपमा मात्र प्रदेशहरूको प्रयोग गरेका छन् । संघीय संरचनाको एउटा तहका रूपमा प्रदेशको जुन महत्त्व छ, तदनुरूप यसलाई उपयोग गर्न दलहरू अनिच्छुक देखिएका छन् । फलतः प्रादेशिक चुनाव आफ्नो छुट्टै रौनक सृजना गर्न विफलप्रायः छ । नियोजित नै त पक्कै नहोला, तर चुनावमार्फत प्रदेशहरूलाई चम्काउन दलहरू पूर्णतया चुकेका छन्, जसको मार संघीयताले खेप्नुपर्नेछ । संविधानले प्रदेशहरूलाई कुन रूपमा सबल देख्न चाहेको छ, त्यो प्रश्न आफ्नै ठाउँमा छ, तर संविधानमा प्रदेशबारे जेजस्तो परिकल्पना छ, त्यही पूरा गर्न पनि यो पाराले सकस छ । मुलुक संघीय संरचनामा गएपछि दोस्रो पटक हुन लागेको प्रदेशसभा चुनाव जसरी अजेन्डाविहीन जस्तो भैरहेको छ, आम चासोमा प्रदेशहरू जसरी गायब छन्, यसबाट सबल प्रदेशहरूको कल्पना गर्न मुस्किल छ । यस चुनावबाट सात प्रदेशसभा मात्रै निर्वाचित हुनेछैनन्, त्यहाँ कसकसको सरकार बन्ने र तिनका कार्यसूचीहरू केकस्तो हुने भन्ने पनि तय हुनेछ । र यसबाट सम्बन्धित तहका जनताको मात्रै होइन, संघीय व्यवस्था र पूरै मुलुकको भाग्यरेखा कोरिनेछ । यति महत्त्वका बावजुद प्रादेशिक चुनाव एउटा परम्परा धान्ने कार्यजस्तो मात्रै बनिरहेको छ । खासमा दलीय नेतृत्वलाई संघीय चुनावको भारीले यति विघ्न थिचेको छ कि यति बेला उनीहरूलाई प्रदेशबारे सोच्ने फुर्सदधरि छैन । संघमा टिकट दिन नसकेकका नेताकार्यकर्तालाई व्यवस्थापन गर्ने सन्दर्भमा बाहेक उनीहरूले प्रदेशलाई सम्झिन भ्याएका पनि छैनन् । उनीहरू धेरैलाई संघकै सुर्ता छ । यहीँको चुनावी परिणाम कस्तो आउला, आफैंले पो जितिएला कि नजितिएला भन्ने सघन चिन्ता छ ।यो चुनावसम्म आइपुग्दा के प्रमाणित भैसकेको छ भने, जबसम्म संघ र प्रदेशको निर्वाचन एकसाथ गरिन्छ, तबसम्म प्रदेशहरू कतै ओझेलमै छेलिइरहन्छन् । तसर्थ, प्रदेश चुनावलाई सधैं यही रूपमा संघको साथसाथै कहिलेसम्म गरिरहने भन्ने प्रश्नलाई अब निर्वाचन आयोग लगायत सम्बन्धित सबैले गम्भीर रूपमा लिनुपर्छ । झट्ट हेर्दा, एकैचोटि चुनाव गर्दा आर्थिक भार कम पर्छ । तर प्रदेशहरूका अजेन्डा र हितलाई सधैं दाउमा लगाएर केवल चुनावी खर्च घटाउन एकैसाथ चुनाव गर्दा दीर्घकालीन दृष्टिले घाटैघाटा मात्र छ । प्रश्न खर्चको मात्र होइन, प्रदेशहरूमा छुट्टै चुनावमा लाग्ने जति रकम त सार्वजनिक खर्चमा थोरै मितव्ययी बनेर पनि जोगाउन सकिन्छ । तसर्थ, प्रदेशहरूको समुन्नतिको सर्तका अगाडि चुनावी खर्च ठूलो मुद्दा होइन, हुनु हुँदैन । बरु विकल्पमा स्थानीय र प्रदेशको चुनाव पो एकसाथ गर्दा दुवै तहमा अर्थपूर्ण रौनक कायम हुन्छ कि, त्यसबारे पनि विमर्श गर्न सकिन्छ । चुनाव छुट्टै गरिएमा चाहेरनचाहेर प्रदेशका मुद्दामा केन्द्रित हुन दलहरूलाई करै लाग्छ । उम्मेदवार छनोट पनि उनीहरूको प्राथमिकतामा पर्छ । यसबाट प्रदेशहरू सुदृढ हुने ढोका मात्र खुल्दैन, प्रादेशिक दलहरूको सम्भावना पनि उजागर हुन्छ । संकीर्ण मुद्दामा टेकेर उदाउने दलहरूलाई छाड्ने हो भने प्रदेशस्तरमा बलिया हुने छुट्टै दलहरूले समग्र लोकतन्त्र र संघीयतालाई नै मजबुत तुल्याउनेछन् । अतः जुनसुकै उपाय लगाएर भए पनि अर्को पटकदेखि प्रदेशहरूलाई संघीय चुनावको छायाबाट मुक्त गर्नु अपरिहार्य छ ।"
"मेल, बेमेल र तालमेल","राजनीतिक रंगमञ्चमा एकपछि अर्को आश्चर्यजनक परिदृश्यहरू देखा पर्दै छन् । जो कहिल्यै मिलेकै होइनन् उनीहरूकै बीचमा तालमेल हुन्छ । एउटै राजनीतिक भान्सा गर्नेहरूको बेमेल उत्कर्षमा पुग्छ । अन्तर्घात पराघात हुँदै उम्मेदवार छनोटको टेन्डर आह्वान हुन्छ । मुद्रास्फीतिले अर्थतन्त्र कमजोर हुने संकेत राज्यले दिँदै गर्दा चुनावी माहोलले नगद कारोबार छताछुल्ल बनाएको अवस्था छ । सक्षम, योग्य, जनप्रिय तथा क्षमतावान् नेतृत्व र विचार दुवै दिन सक्ने पुराना खारिएका अनुहारहरू कारोबारका अगाडि निस्तेज हुन्छन्, पछाडि धकेलिन्छन् । बाँकी दलबाट अनुमोदित उम्मेदवारहरू मंसिर ४ को निर्वाचनमा उठ्ने, हार्ने, जित्ने खेलमा उत्साहित भएर आम जनतामा भ्रम सृजना गर्न व्यस्त देखिन्छन् । यस्तो विकृत र दूषित पर्यावरणमा मुलुकले लोकतन्त्र, संविधान कार्यान्वयनको नियति र संघीयताको भावनाको अधोगति हुँदै सिंगो देश र जनताको बेहाल हुन बेर छैन । संविधान निर्माणपछि पहिलो पटक सम्पन्न स्थानीय, प्रदेश र संघको चुनावपछि दल र सम्बद्ध व्यक्तिहरूको महत्त्वाकांक्षामा यति हदसम्म बढोत्तरी भयो कि सबैजसो पद, प्रतिष्ठा र वैभव प्राप्तिका लागि हदैसम्म मरिहत्ते गरे । यस अवधिमा जातिवादी, क्षेत्रीय, यथास्थिति, लोकतन्त्र, वाम र स्वतन्त्रतावादी कति हुन् कति दल गठन, दल दर्ता, दलाली खुबै चल्यो । सत्ता भोग गर्नेहरूले अस्थिरता, अशान्ति, अराजकता, अनियमिततालाई भरपूर उपयोग गर्दै करोडौं करोड खर्चिन सक्ने हैसियत बनाए । यसरी गरिने निर्वाचनबाट नवधनाढ्यहरूको हालीमुहाली ह्वात्तै बढ्यो । पुराना त्यागी, निष्ठा र विचारका धनी पाखा लागे । यस्ता खाले राजनीतिक चरित्रबाट निम्तिन सक्ने विकृति, अन्योल र स्थायित्वमाथि पर्न सक्ने दुष्परिणाम भने हेर्न बाँकी नै छ । देश राजनीतिक कुसंस्कृतिको दलदलमा फस्न सक्ने र बाह्य शक्तिको घेराबन्दीमा पर्ने सम्भावना पनि उत्तिकै प्रबल छ । सबै दलहरू उस्तै भए । जिम्मेवार कोही भएनन् । वास्तविक जनताका प्रतिनिधि नेतृत्वमा पुग्न सक्ने परिस्थिति बन्नै सकेन । त्यसैले आगामी निर्वाचनमा आम मतदाता, बुद्धिजीवी लगायत विभिन्न वर्ग, तह र तप्कामा रहेका सबैले मेल, बेमेल, तालमेल आदि कुसंस्कारको पछि नलागेर विद्यमान उम्मेदवारभित्रैबाट योग्य, इमानदार र असल व्यक्तिको पक्षमा मतदान गर्दै लोकतन्त्र र भावी सन्ततिको भविष्य उज्ज्वल बनाउनुपर्छ । मधुसूदन ओझा, विराटनगर३"
पाठ्यक्रम लागू तर छैन अनुगमन,"सरकारले शैक्षिक सत्र २०७७ बाट कक्षा १ देखि ३ सम्म एकीकृत पाठ्यक्रम लागू गर्यो, जसको मुख्य उद्देश्य विभिन्न विषयवस्तु समेटेर सिकाइ प्रक्रियालाई एकीकृत गर्दै जीवन उपयोगी बनाउनु हो । एकीकृत पाठ्यक्रमले विगतको मूल्यांकन प्रणालीलाई प्रतिस्थापन गर्दै निर्माणात्मक मूल्यांकनमार्फत लेटर ग्रेडिङ बाट नतिजा प्रकाशनको अपेक्षा गर्छ । तर यसको कार्यान्वयन पक्ष ज्यादै दयनीय छ । पहिलो, अधिकांश विद्यालयमा पाठ्यक्रम विकास केन्द्रको पाठ्यपुस्तक लागू नभई निजी क्षेत्रले विकास गरेका सामग्रीहरू पढाइन्छन् । गुणस्तरीय पाठ्यपुस्तक नहुँदा, यसको असर समग्र शिक्षण सिकाइ तथा मूल्यांकन प्रक्रियामै परेको छ । किनकि जति नै आदर्शका कुरा गरे पनि हाम्रो परिवेश भनेको पाठ्यपुस्तककेन्द्रित शिक्षण सिकाइ प्रक्रिया नै रहँदै आएको छ । दोस्रो, यो पाठ्यक्रमले अपेक्षा गरेको सिकाइका लागि मूल्यांकन प्रणालीको कार्यान्वयन अधिकांश विद्यालयमा हुन सकेका छैनन् । विद्यालयहरूले थिमगत मूल्यांकन विधि अपनाई हरेक विद्यार्थीको पोटफोलियो तयार गरी लेटर ग्रेडिङ को सट्टा पुरानै विधिबाट परीक्षा सञ्चालन गर्ने गरेका छन् । तेस्रो, विषयवस्तुको एकीकरणको अभ्यास पाठ्यपुस्तक तयार गर्दा भएको छ तर शिक्षण सो अनुरूप नभएको देखिन्छ । त्यसको मूल कारण, सबै क्षेत्रका सबै शिक्षकले यो विधि सम्बन्धी तालिम लिन पाएकै छैनन् । प्रधानाध्यापकलाई दिएको एक वा दुई दिनको अभिमुखीकरणबाट यसको प्रभावकारी कार्यान्वयनको अपेक्षा गर्न सकिन्न । तालिम लिएका शिक्षकलाई पनि नियमित पेसागत सहयोगको अभाव छ । चौथो, यो एक राष्ट्रिय पाठ्यक्रम भएकाले यसलाई कसरी हरेक कक्षाकोठासम्म लैजान सकिन्छ भनेर स्थानीकरण गर्नु जरुरी हुन्छ । तर यस प्रकारको अभ्यास वा तयारी देखिएका छैनन् । यस्तोमा एकीकृत पाठ्यक्रम लागू भएको भनी कसरी भन्न सकिन्छ ? विदेशी दाताहरूका लागि मात्र कार्यक्रम लागू गर्ने कि यसको गुणस्तर पक्षमा पनि अनुगमन तथा मूल्यांकन गर्दै सुधारका लागि आवश्यक सहयोगसमन्वय गर्ने ? विद्यार्थी सिकाइ अवस्था कमजोर हुनुको पहिलो पक्ष भनेकै तोकिएको पाठ्यक्रम कक्षाकोठामा प्रभावकारी रूपमा कार्यान्वयन नहुनु हो । त्यसैले, यसबारे सम्बन्धित निकायले समयमै ध्यान दिनु जरुरी छ । योगेन्द्र चापागाईं, धनकुटा"
घोषणापत्रहरूको 'वैतरणी पुराण,"चुनौती ः सुशासन र समृद्धिपुराण जत्ति नै लामो भनिए पनि सारमा मुलुकको अबको कार्यदिशा र चुनौती सुशासन कायम गर्ने र समृद्धि हासिल गर्ने नै हो । यी मुद्दाहरूलाई दलका घोषणापत्रहरूले कसरी लिएलिन्छन् र तिनमा के नवीनता छ ? यो छोटो आलेखमा त्यो पर्गेल्न सम्भव छैन । तथापि, केही सांकेतिक उदाहरणहरू सान्दर्भिक हुनेछन् । निर्विवाद छ, सुशासन राष्ट्र, व्यवस्थाको अस्तित्व र समृद्धिका लागि अपरिहार्य पूर्वसर्त हो । नेपालको सुशासनको अवस्था र सम्भावना दुवैलाई गर्तमा पुर्याउने एकल मुख्य कारण भ्रष्टाचार हो । राजनीतिकर्मीठेकेदारकर्मचारीतन्त्रको त्रिकोणीय स्वार्थ साझेदारीमा यसले गहिरो जरा गाडेको छ । र, भ्रष्टाचार नियन्त्रणका राज्यका सबै निकाय यो माखेसाङ्लोको जकडमा परेका छन् । कर्मचारी हुँदा राजनीतिक नेतालाई भ्रष्टाचार गर्न सघाएको पुरस्कारस्वरूप पूर्वकर्मचारीहरूले अख्तियार दुरुपयोग अनुसन्धान आयोगजस्ता भ्रष्टाचार नियन्त्रण गर्ने निकायमा नियुक्ति पाउँछन् । सरकार जुनसुकै पार्टीको होस्, घूस आउने पक्का भएका संवैधानिक, प्रशासनिक र कूटनीतिक नियुक्ति नै ठूलो लेनदेनका आधारमा हुने गरेको विषय अब गोप्य छैन । भ्रष्टाचार नियन्त्रण गर्ने र यो माखेसाङ्लो चुँडाउन यस्ता नियुक्तिमा सम्बन्धित क्षेत्रको प्रामाणिक योग्यता (जस्तै, पीएचडी) भएको अवस्थामा बाहेक पूर्वकर्मचारी नियुक्ति नगर्ने प्रतिबद्धतासम्म अहिलेसम्म सार्वजनिक कुनै पनि दलको घोषणापत्रले गरेन । सार्वजनिक खरिद र ठेक्का प्रक्रिया पारदर्शी बनाउने प्रतिबद्धता र रणनीति कुनै दलले दिएन । संघीय शासनमा सर्भिस डेलिभरी को अग्रभागमा स्थानीय तहका सरकारहरू छन् । तिनको क्षमता विस्तार गर्ने आवश्यकता र मार्गचित्र पनि कब्जियतपूर्ण भएर आएका छन् । दलका घोषणापत्रले उनीहरूमाथि बिनासर्त विश्वास गर्न नसकेको देखिन्छ । राज्यशक्तिको प्रयोग गर्नेहरूले स्वार्थ बाझिने गरी लाद्ने निर्णयहरूको नियन्त्रणका लागि आवश्यक कानुनी र संरचनागत सुधारको खाका घोषणापत्रहरूमा छैनहुन्न । जनताले सहजै पाउनुपर्ने नागरिकता, सवारीचालक अनुमतिपत्र, राहदानी, राष्ट्रिय परिचयपत्र र व्यवसाय दर्ताजस्ता सुविधाहरू घूस असुल्नकै लागि झन्झटिलो बनाइएको तथ्य कसैबाट लुकेको छैन । ठूला दलका उच्च राजनीतिक नेतृत्वहरू तिनमा सुधारको पहल गर्नै इच्छुक नदेखिनुको कारण यही स्वार्थको बाँडफाँट हो । त्यसैले घोषणापत्रहरूमा आम जनताका यी पीडा छिटफुट उल्लेखसम्म हुन्छन्, समाधानका उपाय र रणनीति हुन्नन् ।समृद्धिका दुई अवयव छन् । पहिलो, शिक्षा, स्वास्थ्य र भौतिक पूर्वाधार विकासमा भविष्यमुखी लगानी । दोस्रो, वस्तु र सेवा दुवै क्षेत्रमा लगानी आकर्षण, उत्पादकत्व वृद्धि, रोजगारी सजिना । र, यी सबैका लागि पर्याप्त आर्थिक स्रोत परिचालन ।नेपालको खास गरी उच्च शिक्षा प्रणाली केही वर्षमै धराशायी हुँदै छ । यो गाम्भीर्यको अनुभूति घोषणापत्रहरूमा प्रतिविम्बित पटक्कै हुन सकेको छैन । स्नातक र स्नातकोत्तर पढ्न थोरै मात्रै आर्थिक हैसियत भएकाहरू ऋण काढेरै भए पनि विदेशिने क्रम तीव्र भएको छ । सरकारी खर्चमा चलेका उच्च शिक्षाप्रदायक संस्थाहरू शिक्षककर्मचारीहरूलाई फगत तलब खुवाउने र यसरी बिदेसिन नसक्ने र कमजोर शैक्षिक एवम् आर्थिक पृष्ठभूमिबाट आएकाहरूलाई सीपरहित प्रमाणपत्र बाँड्ने निकायमा रूपान्तरण भएका छन् । आश्चर्य, दलहरूका घोषणापत्रमा उच्च शिक्षालाई खोज, अनुसन्धान र युगसापेक्ष ढंगले रोजगारमुखी बनाउने कार्ययोजना उल्लेखसम्म गरिएको हुन्न । उही निःशुल्क र गुणस्तरीय बनाउने थोत्रा वाक्यहरू मात्र दोहोरिएका हुन्छन् ।पूर्वाधारबारे भने चाखलाग्दा फरक धारणाहरू देखिएका छन् । नेपाली कांग्रेसले ऋणै लिएर चिनियाँ रेल ल्याउने र निजगढ विमानस्थल बनाउने विषयमा थप सजगतापूर्ण वाक्यांशहरू राखेको छ । प्रतिपक्षी एमालेले विगतकै उत्ताउलो पूर्वाधार राष्ट्रवादलाई निरन्तरता दिएको छ । भैरहवा र पोखरा विमानस्थलहरूलाई कसरी ब्रेकइभन सम्म बनाउने भन्ने रणनीति कसैले दिएको छैन । संघीयतामा राष्ट्रिय गौरवको आयोजनाको अवधारणा नै अनावश्यक हो भन्ने पनि कसैले स्वीकार गरेको छैन । व्यवस्थित र योजनाबद्ध सहरी विकासको आवश्यकता बहसबाहिरको विषय भएको छ । देशका ठूला उपत्यकाहरू दलालहरूले प्लटिङ गरिसकेकाले अब त्यो सम्भावना सकिएको अप्रत्यक्ष स्वीकारोक्ति दलहरूको होला ।समस्याको गाम्भीर्यका दृष्टिले न्यून औद्योगिक उत्पादन, थेग्नै असम्भव हुँदै गएको व्यापार घाटा र श्रमशक्तिको निरन्तर विदेश पलायनबारे हरेक घोषणापत्रले चित्तबुझ्दा र क्रियान्वयनसम्भव समाधानहरू सुझाउनु अपरिहार्य हुन्छ । वास्तवमा, मुलुकमा अब समाधान हुन बाँकी कुनै राजनीतिक मुद्दा थाती नरहेकाले हरेक दलको घोषणापत्रको मूल अंश नै यसमा समर्पित हुनुपर्छ । निर्यातका लागि के उत्पादन गर्ने र आयात प्रतिस्थापनका लागि पहिलो र क्रमिक प्राथमिकताहरू के हुन सक्छन् भन्ने प्रस्ट दृष्टिकोण दलहरूले दिन सकेका छैनन् । दुई दशक पुराना व्यापार घाटा घटाउने खोक्रा वाचा दोहोरिने गरेका छन्, कसरी गर्ने भन्ने उपाय कतै सुझाइएको हुन्न । निजी लगानी भित्र्याउने विषयमा दलका धारणा समान छैनन् । सबैको चेतलाई समाजवाद शब्दको कोर्राले बेस्सरी हिर्काएको जस्तो देखिन्छ । २०४८ सालपछि अपनाइएको उदार आर्थिक नीतिको परिणामस्वरूप अहिलेको फराकिलो आर्थिक आधार निर्माण भएको घोषणापत्रमा दाबी गर्ने कांग्रेसले समेत अबको आर्थिक उन्न्तिको द्विविधारहित बाटो खुला बजार र आर्थिक उदारीकरण नै हो भनी निर्धक्क घोषणा गर्न सकेको छैन । अरू बल्ल लोकतन्त्रीकरणको प्रक्रियामा अभ्यस्त हुँदै गरेका र कम्युनिस्ट फुँदो छोड्न तर्सिएका दलहरूबाट त यो दिशामा धेरै आशा गर्ने ठाउँ छैन नै ।अन्त्यमा, सबभन्दा निर्णायक धरापबारे भन्नैपर्छ । सबै दलले पूर्वाधार विकास, दिगो विकास लक्ष्य र सामाजिक सुरक्षा योजनाहरू आदिमा धेरै महत्त्वाकांक्षी वाचा गर्दै आएका छन् । तर, विशेष गरी वितरणमुखी कार्यक्रमहरूलाई पुग्ने आर्थिक स्रोत जुटाउने उपाय के हो भन्ने प्रस्टता दिनचाहिँ चुकेका छन् । राजस्व आयको अहिलेको दरले बल्ल चालु खर्च धानिने अवस्था छ । पूर्वाधार र सामाजिक सुरक्षामा थप लागत लाग्ने कार्यक्रमहरू धान्न सकिने अवस्था छैन । राष्ट्रको ऋण विगत पाँच वर्षमा मात्रै तीन गुणा बढेको छ । वैदेशिक ऋण र प्रत्यक्ष वैदेशिक लगानी भित्र्याउनेमा साझा राष्ट्रिय दृष्टिकोण नबनी कुनै खास लाभ अभिवृद्धि हुने देखिँदैन । मुलुकलाई बढ्दो भूराजनीतिक प्रतिस्पर्धाको सिकार हुनबाट जोगाउन पनि यस्तो राष्ट्रिय दृष्टिकोण आवश्यक छ । दलहरूबीचका फरक अडानहरू अझै टड्कारा छन् । सायद यहीँनेर संसद्को विधायिकी भूमिकाको प्राधान्य उपयोगी र अपरिहार्य हुन्छ ।"
चुनावको बैंकिङ प्रचार,"निर्वाचनको प्रचारशैली र यसबाट उपेक्षित मतदाताबारे विश्लेषण गर्नमा केन्द्रित हुनेछ यो लेख र निर्वाचन प्रचारशैलीसँग सम्बन्धित तीन प्रश्नको जवाफ खोतल्ने प्रयास गरिनेछ । पहिलो, कसरी निर्वाचन प्रचार जनमत प्रभावित पार्नमा मात्र केन्द्रित छ ? दोस्रो, कसरी निर्वाचन प्रचारशैली निरंकुश र एकोहोरो बन्दै गएको छ ? तेस्रो, कसरी निर्वाचन प्रचारको विद्यमान तरिकाले स्वायत्त मताधिकार संकटमा पर्दै गएको छ ? विश्लेषणका लागि सामाजिक सञ्जालमा पोस्ट गरिएका निर्वाचन सम्बन्धी सामग्रीलाई आधार बनाइएको छ । यहाँ चर्चा गर्न खोजिएको बैंकिङ शब्द बैंक वा वित्तीय अवधारणासँग जोडिँदैन । यो अवधारणा ब्राजिलका शिक्षाविद् पाउलो फेर्रेले सन् १९७० को दशकमा प्रयोगमा ल्याएका थिए । अहिले पनि गरिबी एवं पछौटेपन र विद्यालय शिक्षाबीचको सम्बन्धबारे अध्ययन गर्न यो अवधारणाको विश्वव्यापी प्रयोग भइरहेको छ । फेर्रेको निष्कर्षमा, जबसम्म कोहीकसैले आफ्नो अवस्था यस्तो कसरी भयो, यसको कारक आफ्नो भाग्य वा समाज र परिस्थिति के हो, आफूले भोगिरहेको गरिबी र अन्यायको अन्त्य कसरी गर्न सकिन्छ भन्ने प्रश्न गर्न र समाधान खोज्न सक्दैनन्, अर्थात् उनीहरूलाई त्यसरी नै सचेत गराइँदैन, तबसम्म परिवर्तन र सुखको कल्पना पनि गर्न सकिँदैन । यसमा राजनीतिक दलजस्ता संगठित संस्थाको भूमिका महत्त्वपूर्ण रहन्छ । यसरी हेर्दा, चुनावी प्रचार सामग्री र शैली मतदातालाई सचेत र आलोचनात्मक बनाउने खालको हुनुपर्ने हो । उनीहरूलाई आफ्नो पक्षमा मतदान गर्न तयार पार्नेर् गरी गर्नुपर्ने हो । तर सामाजिक सञ्जालका गतिविधि नियाल्दा निर्वाचन प्रचार मतदाता प्रभावित पार्नमा बढी केन्द्रित भएको देखिन्छ । प्रश्न सरल छ, उत्तर सोचेजस्तो सजिलो छैन । निश्चय नै चुनाव प्रचारबाट मतदाताको बुझाइ बदलिनुपर्छ । यसले बालिग नागरिकको निर्वाचनमाथिको स्वामित्व र सहभागिता बढाउन मद्दत गर्छ । आवधिक निर्वाचनको आयोजना राज्यले गर्ने भए पनि, निर्वाचनमा राजनीतिक दल र उम्मेदवारले अघि सार्ने मुद्दा भने आम नागरिकको जीवनलाई सम्बोधन गर्न सक्ने हुनुपर्छ । तर राजनीतिक दलहरूले यसबारे ध्यान दिएको देखिन्न । फेसबुक र ट्वीटरजस्ता सामाजिक सञ्जालमा पोस्ट गरिएका अधिकांश सामग्री उम्मेदवारको बचाव गर्ने र प्रतिस्पर्धीको हुर्मत लिने खालका छन्, जसले मतदातालाई विचारशून्य बनाएका छन् । फेर्रेको सैद्धान्तिक जगमा उभिएर हेर्ने हो भने, नेपालको निर्वाचन प्रचारशैली अत्यन्त कुण्ठित, साँघुरो र एकोहोरो देखिन्छ । यसले कुनै पनि दृष्टिमा नागरिकको जीवन र यथार्थको प्रतिनिधित्व गर्दैन । सामाजिक सञ्जालमा भर परेको चुनाव धेरै मतदाताको पहुँचमा छैन । अहिले जेजति सामग्रीको जसरी प्रयोग भइरहेको छ, त्यो सामाजिक सञ्जाल प्रयोगकर्तामा बढी केन्द्रित देखिन्छ । नेपाल दूरसञ्चार प्राधिकरणको आर्थिक वर्ष २०७८ को तथ्यांकमा इन्टरनेट प्रयोगकर्तामध्ये निर्बाध चलाइरहनेको संख्या १२ प्रतिशत हाराहारी छ । ग्रामीण भेगका प्रयोगकर्ता नगण्य छन् । यसले निर्वाचनको प्रचार सामग्री र शैली ठूला सहर र बजारमा मात्रै सीमित भएको देखाउँछ । देशका अन्य भागका मतदाताले प्रचार सामग्री नदेख्दै, उम्मेदवार र तिनका कार्यकर्ताको दबाब र प्रलोभनमा मतदान केन्द्र पुग्नुपर्ने बाध्यता छ । बहुसंख्यक मतदाताले कुन दलको चुनाव चिह्न कुन हो भन्नेसम्म थाहा नपाएका थुप्रै उदाहरण छन् । दल वा स्वतन्त्र उम्मेदवार सबैले घोषणापत्र आफ्नो अनुकूलतामा लेखेका छन् । त्यसलाई अन्तिम सत्यजस्तो बनाइएको छ । केन्द्रका दुईचार जना प्रभावशाली नेता बस्यो, घोषणापत्र तयार गर्यो, कार्यकर्तालाई बोकाएर सहरबाट बजार र गाउँतिर पठायो । यसरी नै दलहरूका नेताले बुझेका र चाहेका कुरा समेटेर बैंकिङ शैली मा मतदाताका लागि घोषणापत्र बनाइएका छन् । सामाजिक सञ्जालमा पोस्ट भएका राजनीतिक दल तथा स्वतन्त्र उम्मेदवारका घोषणापत्रमा समावेश भएका विषय र प्राथमिकताले यसलाई पुष्टि गर्छन् । घोषणापत्रले नागरिकका वास्तविक समस्या र दुःखलाई बोकेको पाइँदैन । कुनै पनि मतदातालाई चित्त नबुझेका कुरामा, घोषणापत्रलाई आधार बनाएर, राजनीतिक दल र तिनका उम्मेदवारसँग बहस र संवाद गर्ने अवसरै छैन । संवाद र बहस सृजना नगर्ने चुनाव प्रचार राजनीतिक र सामाजिक दृष्टिमा निरंकुश विधि हो, जसले मतदाता र नागरिकको कथा सुन्दैन । अब कुरा आउँछ, यसो कसरी र किन हुन्छ ? कुरा प्रस्ट छ, दलहरू र उम्मेदवारले मतदातालाई आफ्नो सेवक सम्झे । उनीहरूलाई नागरिकले जसरी पनि मतदान गर्छन् भन्ने लाग्छ । निर्वाचनलाई आफ्नो मात्रै सरोकारका रूपमा अर्थ्याएका छन् । आफू नै सबै सूचना र जानकारीको स्रोत भएको भाष्य बनाएका छन् । लोकतान्त्रिक निर्वाचनको जग मतदाता हुन् भन्ने विषयको सैद्धान्तिक र व्यावहारिक महत्त्व बुझेको देखिन्न । ठूला दलमा आबद्ध कार्यकर्ताले साना र नयाँ दलका उम्मेदवारको समर्थनमा अभिव्यक्ति दिने सामाजिक सञ्जाल प्रयोगकर्तालाई निरुत्साहित र अपमानित गर्ने गरी टिप्पणी गरेको देखिन्छ । यसले साना दललाई सामाजिक सञ्जालमार्फत मतदातासम्म पुग्नबाट रोकेको छ । यो एक हिसाबमा निषेधको राजनीति हो । सामाजिक सञ्जालमा भएका यस सम्बन्धी गतिविधि हेर्दा, चुनाव प्रचारका मुख्य पाँच शैली छन् । पहिलो, निर्वाचन क्षेत्रभित्रको पायक पर्ने ठाउँमा मतदातालाई बोकेर ल्याउने, आमसभा गर्ने र केही नेतालाई बोल्न दिइरहने, बाँकी सबैले सुनिदिनुपर्ने । दोस्रो, भ्याएजति मतदाताका घरदैलामा जाने, प्रतिस्पर्धी अन्य दल र उम्मेदवारको आलोचना गर्ने, आफू र आफ्नो दल योग्य भएको बखान गर्ने । तेस्रो, सार्वजनिक स्थलहरूमा कामविशेषले स्वस्फूर्त भेला भएका सम्भावित मतदातासँग भेट्ने, उनीहरूसँग एकोहोरो बखान, अनुनयविनय गर्ने र आफू योग्य भएको दाबी दोहोर्याइरहने । चौथो, आमसभामा नेताले बोलेका वा घरदैलो र भेटघाटमा मतदातासँग भएका एकतर्फी कुराको भिडियो सामग्री सामाजिक सञ्जालमा राख्ने । पाँचौं, रेडियो तथा टेलिभिजनजस्ता आमसञ्चारका माध्यममा प्रभावशाली ठानिएका नेताहरूलाई अन्तर्वार्तामार्फत दलको नीति र कार्यक्रममाथि विचार पोख्न चाँजोपाँजो मिलाउने । यी सबै उम्मेदवारकेन्द्रित प्रचार विधि हुन्, जसले मतदातालाई वस्तु वा सेवाका रूपमा अर्थ्याउँछन् । एउटा सचेत मतदाताका रूपमा घोत्लिएर सोचौं त, तपाईंलाई कुनै चुनाव चिह्नमा मतदान गर्न अनुरोध गर्ने उम्मेदवारहरूले तपाईंका व्यावहारिक समस्या र नीतिगत चासोबारे कहिल्यै सोधे ? उनीहरूले तपाईंका कुरा सुन्ने, तपाईंलाई बोल्न दिने र समय दिएर तपाईंका आवश्यकताबारे कहिल्यै छलफल गरे ? सामाजिक सञ्जालमा केन्द्रित, उम्मेदवार मात्रै मुखरित हुने निर्वाचन प्रचारको यो विधिले पक्कै पनि यस्तो गरिरहेको छैन । निर्वाचन प्रचारको कुनै पनि विधि मतदातालाई प्रभावित गर्ने गरी तयार गरिएको छ । मतदातालाई प्राथमिकता दिइएको देखिन्न । नेतालाई मात्रै सुन्नुपर्ने र सामाजिक सञ्जालको भर पर्नुपर्नेजस्ता संस्थागत बाध्यताहरू मतदातामाथि थोपरिएका छन् । यसले नागरिकका दुःखका कथा समेटेको छैन । निर्वाचनबारे जनचासो ह्वात्तै बढेको छ । तथापि धेरै मतदाताले, जसको सामाजिक सञ्जालमा पहुँच छैन, आलोचनात्मक हुने अवसर पाएका छैनन् । सामाजिक सञ्जालमा सक्रिय मतदाताले समेत उम्मेदवारले जाहेर गरेको प्रतिबद्धतामाथि वस्तुगत टिप्पणी गर्न सक्दैनन् । भेला भएर छलफल गर्ने, सामाजिक सञ्जालमा राजनीतिक दल र नेताको समर्थन वा विरोधमा अभिव्यक्ति दिने, सामाजिक सञ्जाल प्रयोगकर्ताहरूकै बीच टिप्पणी गर्नेबाहेक निर्वाचनबारे कुरा गर्ने विकल्प उनीहरूलाई छैन । उम्मेदवारको प्रचारशैलीलाई आलोचनात्मक रूपमा लिएको, प्रत्यक्ष र प्रभावकारी हस्तक्षेप गर्न सकेको देखिन्न । प्रचारका यस्ता शैलीका कारण आफूहरू दल वा तिनका उम्मेदवारहरूबाट संस्थागत शोषणमा परेको मतादाताले थाहा पाएका छैनन् । चुनाव प्रचारको यो शैली एकोहोरो छ । गैरराजनीतिक र अलोकतान्त्रिक पनि छ । यो, पाउलो फेर्रेले भनेजस्तो, बैंकमा रकम जम्मा गरेजस्तो छ । राजनीतिक दलका नेताकार्यर्ताले आफ्ना कुरा चाहेजति, इच्छाएको ठाउँ र समयमा सबै भन्न र बोल्न सक्ने अवस्था छ । तर जसले दलका उम्मेदवारलाई मतदान गर्ने हो, जसको मतदानबिना निर्वाचनको कल्पना पनि गर्न सकिन्न, तिनैले आफूले राजनीतिक दलबाट चाहेका, दल र उम्मेदवारसँग चित्त नबुझेका कुरा सोध्ने वा भन्ने ठाउँ छैन ।"
जंगली याक संरक्षित हो कि होइन ?,"बेखबर विभागघरपालुवा याक बढीमा २० वर्षसम्म बाँच्छ । बेइजिङको एउटा चिडियाखानामा जंगली याक २२ वर्ष ९ महिनासम्म बाँचेको थियो । यो वन्यजन्तु भिरालो भूभागमा विचरण गर्न सहज मान्दैन । जर्ज बिल्स सेलरका अनुसार जंगली याक माइग्रेटोरी प्रकृतिको हुँदैन । यद्यपि, यसले लामो दूरी यात्रा गर्ने सामर्थ्य भने राख्छ । यस्तै, यसको गतिविधि अप्रत्याशित हुन्छ । यो आहारको खोजीमा भिन्न स्वरूपका भूभागमा पुग्ने गर्छ । अन्तर्राष्ट्रिय प्रकृति संरक्षण संघ (आईयूसीएन) ले जंगली याकलाई लोपोन्मुखमा सूचीकृत गरेको छ । नेपालसहित भारत र चीनले यसलाई संरक्षित वन्यजन्तु मानेका छन् । हुम्लाका बासिन्दाका अनुसार तिब्बतबाट आएका जंगली याकहरू विरलै फर्कन्छन् । अघिल्लो वर्ष आएका तीनवटै जंगली याक मारिए । वन्यजन्तुको व्यवस्थापन र संरक्षण गर्ने जिम्मा वन मन्त्रालय अन्तर्गतको वन र राष्ट्रिय निकुञ्ज तथा वन्यजन्तु विभागको हो । यो विभागबाट जंगली याकको स्थितिबारे केकति अध्ययन अनुसन्धान गरिए ? हुम्लाका बासिन्दालाई सुसूचित गरियो ? हाम्रो कानुनमा संसर्ग अवधिमा मात्र आवतजावत गर्ने वन्यजन्तुलाई संरक्षित मान्नु केकति मनासिब छ ? यस्ता प्रश्नको जवाफ सम्बन्धित निकायले दिनु जरुरी छ ।"
ओझेलमा मतदाता शिक्षा,"राजनीतिक अधिकारको उपभोगको पहिलो ढोका मतदाता सूचीमा नाम दर्ता गर्न योग्यता पुगेका सबै नागरिकलाई आह्वान गर्नु मतदाता शिक्षाको पहिलो खुड्किलो हो । त्यसैले निर्वाचनपूर्वको तयारीमा मतदाता नामावली अद्यावधिक गरिनुपर्छ । मृत्यु भएका, बसाइँसराइ गरेका तथा योग्यता पुगेका नागरिकहरूका नाम अद्यावधिक गर्न निर्वाचन आयोगले निश्चित समयमा स्थानीयस्तरमा विभिन्न टोलीसमेत परिचालन गर्ने गर्छ । त्यस्ता टोली खटाउने अभ्यास विगतदेखि रहेको भए पनि स्थानीय व्यक्तिहरूको सो सूचनाप्रति अनभिज्ञता, सूचना थाहा भएर पनि बेवास्ता, मतदानको अधिकारप्रति सचेतताको अभाव, भौगोलिक विकटता, मौसमी प्रतिकूलता, निश्चित समयावधिभित्र नाम दर्ता गराउनुपर्ने बाध्यात्मक अवस्था, वैदेशिक रोजगारीमा आबद्धता र खेतीपाती तथा आफ्नै कार्यव्यस्तताजस्ता कारणले नागरिकहरूको ठूलो संख्या अझै छुटिरहेको निर्वाचन अनुगमन प्रतिवेदनहरूले औंल्याउने गरेका छन् । आम नागरिकले मतदानमा भाग लिन पाउने राजनीतिक अधिकार संरक्षणका लागि पहिले मतदाता नामावलीमा सूचीकृत हुनुपर्छ । मतदाता नामावलीका लागि नागरिकता अनिवार्य हुने भएकाले विदेशमा रहेका नेपाली नागरिकहरूले समेत आफू नेपाल आएको बखत सम्बद्ध जिल्ला निर्वाचन कार्यालयमा गई नाम दर्ता गर्न सक्ने प्रावधान छ । तर, यो व्यवस्था अपेक्षाकृत व्यावहारिक देखिएको छैन । आप्रवासी नेपालीसहित विदेशमा रहेका नेपाली नागरिकहरूको ठूलो संख्याका लागि मतदाता नामावलीमा सूचीकृत हुन र मतदान गर्न विद्युतीय माध्यमको व्यवस्था दिगो सुनिश्चितता हुनुपर्छ । यसका लागि विभिन्न देशमा रहेका नेपाली दूतावास तथा सम्बन्धित निकायमार्फत यथासमय आवश्यक समन्वय गरी सबै नेपाली नागरिकको मतदान गर्न पाउने अधिकारको उपभोग गर्ने वातावरण बनाउनुपर्छ ।विकसित प्रजातान्त्रिक मुलुकहरूमा मतदाता शिक्षालाई महत्त्वका साथ हेरिन्छ । प्रत्येक निर्वाचनलाई प्रजातान्त्रिक, उत्साहजनक र सफल बनाउन मतदाताहरूले आफ्नो अधिकार र दायित्वबारे राम्रो ज्ञान राख्नुपर्छ । निर्वाचनलाई स्वच्छ, निष्पक्ष र भयरहित वातावरणमा सम्पन्न गर्न तथा मतदाता शिक्षाको प्रभावकारिता अभिवृद्धि गर्न यसको सञ्चालन तथा व्यवस्थापन गर्ने प्राथमिक दायित्व सरकारकै हुन्छ ।करिब ३ प्रतिशत बदर मतसंख्यालाई सामान्य रूपमा लिइने अन्तर्राष्ट्रिय अभ्यास भए पनि पछिल्लो स्थानीय तह निर्वाचनमा देशव्यापी रूपमा बदर मतको संख्या त्योभन्दा धेरै बढी रह्यो । दूरदराजका ग्रामीण मात्र नभएर सहरी इलाकाहरूमा समेत बदर मत संख्या बढेको देखिँदा मतदाता शिक्षा सञ्चालनको विधि र पद्धतिमा समेत समयसापेक्ष पुनरवलोकन आवश्यक छ ।हरेक मतदाताको मतदान वैध हुनुपर्छ, मतदान प्रक्रियामा उत्साहजनक सहभागिता हुनुपर्छ । मतदाता शिक्षाले नै मतदाताको क्षमता अभिवृद्धि हुन्छ र मतदान प्रक्रियामा सहभागी हुने मनोबल उच्च पार्छ । मतदाता शिक्षा द्वन्द्व खेपेको नेपालजस्तो मुलुकका लागि, जहाँ राजनीतिक अस्थिरता र अकल्पनीय चुनावी परिणाम भविष्यका लागि समेत असामान्य बन्न पुग्छ, अत्यावश्यक छ ।सम्पूर्ण मतदातालाई मतदाता शिक्षा दिनु राज्यको प्रमुख दायित्व हो । मतदाता शिक्षा नागरिक शिक्षाकै एउटा अंश हो । यसका लागि स्थानीयस्तरमा काम गर्ने विभिन्न गैरसरकारी संघसंस्था तथा नागरिक समाजसँग साझेदारीसहकार्य हुनुपर्छ । मतदानका लागि योग्यता पुगेका व्यक्तिहरू कोको छन्, कहाँ र कसरी आफ्नो नाम दर्ता गर्ने, आफ्नो नाम मतदाता सूचीमा भएनभएको कसरी थाहा पाउने, कस्तो प्रकारको चुनाव हुँदै छ, कहाँ कहिले कसरी मतदान गर्नेजस्ता विषय मतदाता शिक्षामा समावेश हुनुपर्छ । मतदाताहरूले समग्र देशको राजनीतिक प्रणाली र अवस्था, सरकार निर्माण प्रक्रिया, राज्यले अवलम्बन गरेका आर्थिकसामाजिकराजनीतिक सिद्धान्त, प्रजातान्त्रिक मूल्यमान्यता, महिला र पुरुषका समान अधिकार लगायतका विषयमा जानकारी राख्नु महत्त्वपूर्ण मानिन्छ ।मतदाता शिक्षाको कार्यक्रमअभियान समयमै र चुनावी प्रक्रियाभरि प्रभावकारी रूपमा चलिरहनुपर्छ । निर्वाचन र निर्वाचनको मिति, स्थान, समय, मतदान गर्ने तरिकाबारे पर्याप्त जानकारी मतदातालाई दिनुपर्छ । मतदाता शिक्षा चुनावकै दिनसमेत आवश्यक हुन्छ । चुनावकै दिनसमेत मतदान केन्द्रहरूमा पोस्टर र अन्य सामग्रीमार्फत मतदान प्रक्रिया र तौरतरिकाबारे मतदाता शिक्षा दिन सकिने अन्तर्राष्ट्रिय अभ्यास भए पनि हाम्रो निर्वाचन आयोगले चाहिँ चुनावी निष्पक्षताको कुरा उठाएर त्यसो नगर्न भनेको छ । मतदाता सुसूचित हुन पाउने अधिकारलाई प्राथमिकता दिनुपर्ने कि जिम्मेवार अधिकारीको निष्पक्षतामा शंका गर्ने, यो बहसको विषय बन्नुपर्छ ।जनप्रतिनिधिहरूले हाम्रो जीवन र जगत्लाई नै प्रभाव पार्ने निर्णय लिन सक्छन् । त्यसकारण जनअपेक्षा सम्बोधन गर्न सक्ने सक्षम नेतृत्व चयन गर्न पाउने सुवर्ण अवसर हो निर्वाचन, हरेक मतदाताका लागि । मतदाता शिक्षाको अभावमा उल्लिखित अवसरहरू गुम्न सक्ने जोखिम रहने हुँदा सोबारे यथासमय सम्बन्धित पक्षको ध्यान जान आवश्यक छ ।निर्वाचन पर्यवेक्षणका लागि निर्वाचन आयोगबाट सूचीकृत निकायहरूले समेत मतदाता शिक्षाको अवस्थाबारे त्यत्ति ध्यान दिएको पाइँदैन । यस्तै, मानव अधिकारका दृष्टिबाट निर्वाचनको अनुगमन मतदानको दिनभन्दा पनि पहिल्यै प्रभावकारी तवरले हुन सके निर्वाचन निष्पक्ष र भयरहित वातावरणमा हुन धेरै हदसम्म आधार तयार हुन सक्छ । नागरिकले वास्तविक जीवनमा अनुभूति गर्न सकिने मानव अधिकारको अपेक्षा गरेका छन् । तसर्थ देशको माटोसुहाउँदो अनुगमन पद्धतिको समेत अवलम्बन हुन र मतदाता शिक्षालाई प्रभावकारी बनाउन कुनै कसर बाँकी राख्न हुन्न ।विगतका निर्वाचन अनुगमन प्रतिवेदनहरूले मतदाता शिक्षालाई केवल औपचारिकताका रूपमा लिए । निर्वाचनको सेरोफेरोमा यसो घरदैलो गर्ने राजनीतिक दलहरूसमेत बारम्बार जिम्मेवार बन्नुपर्छ, मतदाता शिक्षाका लागि । नागरिकले दिएको एक मत पनि खेर नजाने अवस्था बनाउन सके मात्र आगामी दिनहरूमा निर्वाचनको विश्वसनीयता र निष्पक्षता बढ्न सक्छ ।अन्तमा, मुलुकमा आवधिक रूपमा नियमित तवरले मतदान प्रक्रियाहरू सञ्चालन भइरहने भएकाले मतदाता शिक्षामा राज्यले लगानी गर्नुपर्छ । देश, काल, परिस्थिति, जनचेतनाको स्तर, भूगोल बमोजिमको अनुकूल र उपयुक्त माध्यमको प्रयोगमा ध्यान पुग्न सकेमा मात्र मतदाता शिक्षामा गरिएको लगानी फलदायी हुन सक्छ ।"
अस्ट्रेलियाले अभिभावक र दक्ष कामदार भिसा दोब्बर बनायो,"(अस्ट्रेलिया)  अस्ट्रेलियाले दक्ष कामदार तथा अभिभावक भिसाको संख्या करिब दोब्बरले वृद्धि गर्ने भएको छ । अस्ट्रेलियाका ट्रेजरर जिम चाल्मरले बजेट सार्वजनिक गर्दै त्यसको घोषणा गरेका हुन् । बजेटमार्फत सार्वजनिक कार्यक्रम अन्तर्गत आगामी ४ वर्षका लागि अस्ट्रेलियाको अध्यागमन क्षेत्रलाई अझ प्रभावकारी बनाउन करिब ६ सय मिलियन डलरसमेत छुट्याइएको छ । गृह मन्त्रालयमा सार्वजनिक गरिएको सूचनाअनुसार दक्ष कामदार भिसाको संख्या आगामी आर्थिक वर्ष २०२२०२३ मा ७९ हजारबाट १ लाख ४२ हजार पुर्याइएको छ भने अभिभावकलाई दिइने भिसासमेत ४ हजार ५ सयबाट बढाएर ८ हजार ५ सय बनाइएको छ । अस्ट्रेलियामा कोरोना भाइरसको संक्रमणपछि कामदार अभाव भएका कारण उक्त अभावलाई पूरा गर्न दक्ष कामदार भिसाको संख्या वृद्धि गरिएको बताइएको छ । अस्ट्रेलियामा हरेक वर्षका लागि छुट्याइएको सीमित संख्यामध्येमा केही भिसालाई कम गरेर यी दुई भिसालाई बढाइएको हो । अस्ट्रेलियाले गत वर्ष जम्मा १ लाख ६५ हजार आप्रवासीलाई भित्र्याएकोमा उक्त संख्यालाई बढाएर १ लाख ९५ हजार पुर्याएको छ । अहिले परिवर्तन गरिएको संख्यासमेत उक्त निर्धारित कोटाअन्तर्गत नै आवश्यकताका क्षेत्रअनुसार छुट्याइएको हो ।गृह मन्त्रालयमा उपलब्ध जानकारी अनुसार श्रीमान् वा श्रीमतीलाई दिइने (पार्टनर) भिसामा करिब आधा कटौती गरिएको छ भने व्यावसायिक व्यक्ति तथा अन्तर्राष्ट्रिय ख्याति कमाएका व्यक्तिलाई दिइने भिसामा पनि अत्यधिक कटौती गरिएको छ । जानकारीअनुसार कार्यक्षेत्रबाट गरिने स्पोन्सर भिसाको संख्या २२ हजारबाट ३५ हजार पुर्याइएको छ भने स्वतन्त्र रूपमा आउने दक्ष कामदारको संख्या ६ हजार ५ सयबाट ३२ हजार पुर्याइएको छ । दुर्गम क्षेत्रमा देखिएको कामदार अभाव पूरा गर्ने उद्देश्यले उक्त क्षेत्रमा छुट्याइएको भिसाको संख्यासमेत ११ हजारबाट ३१ हजार पुर्याइएको छ । तर पार्टनर भिसाको संख्या भने ७२ हजारबाट ४० हजारमा झारिएको छ । गत वर्ष दक्षताका आधारमा दिइने भिसाको संख्या ७६ हजार ६ सय रहेकामा उक्त संख्यालाई बढाएर १ लाख ४२ हजार पुर्याइएको छ भने पारिवारिक भिसाअन्तर्गत दिइने संख्यालाई ८० हजारबाट घटाएर ५२ हजार बनाइएको छ । यसका साथै सरकारले आगामी चार वर्षका लागि यहाँको अध्यागमन क्षेत्रमा अझ चुस्तता ल्याउन ५ सय ७६ मिलियन डलरको घोषणा गरेको छ । भिसा प्रोसेसिङ लगायतका काममा पछिल्लो समयमा देखिएको ढिलासुस्तीलाई कम गर्न, बाहिरी स्थानमा रहेका कार्यालय तथा शरणार्थीलाई सहयोग गर्नका लागि सरकारले तोकेको रकम खर्च हुने स्थानीय समाचार संस्था एसबीएसले उल्लेख गरेको छ । अस्ट्रेलियाले बढाएको दक्ष कामदार भिसामा विदेशमा रहेका दक्ष कामदार तथा अस्ट्रेलियामा लामो समयसम्म बसोबास गरिरहेका व्यक्तिलाई प्राथमिकता दिइने जनाइएको छ । प्रधानमन्त्री एन्थोनी अल्बानिजीले अध्यागमन विभागको बजेटमा उल्लेख्य वृद्धि भएको बताएका छन् । परिवर्तन गरिएको नीतिले चार वर्षमा ९ सय २५ मिलियन डलर राजस्व संकलन हुने आकलन गरिएको छ । अध्यागमन क्षेत्रका जानकारका अनुसार अस्ट्रेलियाले कोभिडपछि देखिएको कामदार अभाव पूरा गर्ने उद्देश्यका साथ भिसा नीतिमा परिवर्तन गरेको हो । सिड्नीस्थित कानुन व्यवसायी सञ्जीव पाण्डे सरकारको पछिल्लो निर्णय कामदार अभाव पूरा गर्ने उद्देश्यले ल्याइएको भए पनि नेपाली विद्यार्थीलाई समेत प्रत्यक्ष फाइदा पुग्ने बताउँछन् । नेपाली विद्यार्थीले दक्ष भिसाको प्रक्रियाबाट पीआर लिने भएकाले यसको फाइदा उनीहरूलाई पनि हुने उनको भनाइ छ ।"
अमिनीको मृत्युको विरोधमा युरोपभर प्रदर्शन,"(पेरिस)  इरानको प्रहरी हिरासतमा मृत्यु भएकी महिला महसा अमिनीको मृत्युको विरोधमा युरोपका अधिकांश देशमा प्रदर्शनहरू भएका छन् । फ्रान्सको राजधानी पेरिस, तुलुज, लियों, मासेई, जर्मनीको फ्यांकफर्ट, कोलोन र बर्लिन, इटालीको रोम र मिलान, स्पेनको बार्सिलोनालगायत दर्जनौं सहरका स्थानीयले शनिबार स्वस्फूर्त रूपमा विरोध प्रदर्शन गरेका हुन् । इरानमा आमिनीको मृत्युको विरोधमा भइरहेको प्रदर्शनको समर्थनमा पेरिस र फ्रान्सका करिब एक दर्जन सहरमा भेला भएका मानिसहरूले विरोध गरेको फ्रान्सेली मिडियाहरूले लेखेका छन् ।पेरिसमा महिला, जीवन, स्वतन्त्रता जस्ता नारा लगाएर इरानी झन्डा र प्लेकार्डहरू फहराउँदै प्रदर्शनकारीले पेरिसको द रिपब्लिकन चोकसम्म जुलुस निकालेका थिए । र्यालीका सहभागीले महिलामाथि हुने अत्याचारको अन्त्यसँगै इरानी जनताले वास्तविक स्वतन्त्रता चाहेको भन्दै नारा लगाएका थिए । फ्रान्सको तुलुज, मासेई, लियोंलगायत दर्जनौं सहरमा भएको विरोध प्रदर्शनमा प्रदर्शनकारीहरूले महसा आमिनी लेखिएका प्लेकार्डहरू बोकेका थिए । उनीहरूले हामीलाई इस्लामिक शासन चाहिँदैन । हामी दुराचारवादी शासन चाहँदैनौं । हामी लोकतान्त्रिक शासन चाहन्छौं । इरानमा गणतन्त्र चाहिन्छ, जस्ता नारा लगाएका थिए ।त्यसैगरी, इटालीको रोम र मिलान सहरमा भेला भएका सयौं प्रदर्शनकारीले इरानको सरकार र केही दिनदेखिको प्रदर्शनमा भड्किएको हिंसा र दमनविरुद्ध प्रदर्शन गरेका थिए । त्यहाँ पनि प्रदर्शनकारीहरूले महसा अमिनीको तस्बिर बोकेका थिए । सान् जियोभन्नी स्क्वायरमा भेला भएका उनीहरूले नारी, जीवन, स्वतन्त्रता को नारा लगाएका थिए । स्विट्जरल्यान्डको जेनेभा, बेलायतको लन्डन, स्विडेनको स्टकहोमलगायत दर्जनौं सहरमा पनि हजारौंले विरोध प्रदर्शन गरेका अन्तर्राष्ट्रिय सञ्चारमाध्यमहरूले जनाएका छन् । अमिनीको प्रहरी हिरासतमा सेप्टेम्बर १६ मा मृत्यु भएपछि भएको प्रदर्शनले इस्लामिक गणतन्त्रलाई एक महिनाभन्दा लामो समयदेखि आन्दोलित बनाइरहेको छ । मध्यपूर्वमा सुरु भएको प्रदर्शन बिस्तारै विश्वका अन्य देशमा पनि फैलँदै गएको छ । पोसाकसम्बन्धी नियम उल्लंघन गरेको आरोपमा हिरासतमा राखिएको तीन दिनपछि अमिनीको मृत्यु भएको थियो ।"
गुजरातमा पुल भाँचिँदा दर्जनौंको मृत्यु,नयाँदिल्ली (कास) गुजरातको मोरबीमा मच्छु नदीमाथि बनाइएको पुल भाँचिँदा करिब ४ सय जना नदीमा खसेका छन् । आइतबार साँझ ७ बजे भएको दुर्घटनामा दर्जनौं व्यक्तिको डुबेर मृत्यु भएको छ । राति ९ बजेसम्म नदीबाट ६० शव निकालिएको भारतीय सञ्चारमाध्यमले उल्लेख गरेका छन् । यद्यपि यसको आधिकारिक पुष्टि भइसकेको छैन । ६ महिनादेखि बन्द रहेको उक्त पुलको मर्मत सम्भारपछि अक्टोबर २६ मा गुजराती नयाँ वर्षका दिन आम मानिसका लागि खुला गरिएको थियो । प्रधानमन्त्री नरेन्द्र मोदीले घटनाप्रति दुःख व्यक्त गरेका छन् । मोदीले गुजरातका मुख्यमन्त्रीसँग उद्धार अभियान चलाउन र आवश्यक सहयोगका लागि कुराकानी गरेका भारतीय सञ्चार माध्यमहरूले जनाएका छन् । केन्द्र सरकारले तत्कालै मृतकको आश्रित परिवारलाई २ लाख र घाइतेलाई ५० हजार रुपैयाँ दिने घोषणा गरेको छ । मोरबीको उक्त पुल १ सय ४० वर्षभन्दा पुरानो हो । ऐतिहासिक धरोहरका रूपमा चिनिएको पुल सन् १८८० मै निर्माण भएको हो । बेलायतबाट निर्माण सामग्री झिकाएर बनाइएको पुलको विभिन्न समयमा मर्मतसम्भार गरिने गरिएको थियो । काठ र फलामे तारहरूले बनाइएको पुल २ सय ३३ मिटर लामो र ४६ फिट चौडाइको थियो ।
आयात प्रतिबन्धले व्यापार घाटामा सुधार,"(काठमाडौं)  चालु आर्थिक वर्षको पहिलो तीन महिनामा कुल ४ खर्ब रुपैयाँको वस्तु आयात भएको छ । भन्सार विभागले सार्वजनिक गरेको साउन, भदौ र असोजको समग्र व्यापार स्थितिअनुसार गत वर्षको सोही अवधिको तुलनामा आयात १६२ प्रतिशतले घटेको छ ।गत वर्ष सोही अवधिमा ४ खर्ब ७८ अर्ब रुपैयाँको वस्तु आयात भएको थियो । चालु आर्थिक वर्षमा केही वस्तुमा लागेको प्रतिबन्धले आयात घट्न पुगेको भन्सार विभागका निर्देशक तथा सूचना अधिकारी पुण्यविक्रम खड्काले जानकारी दिए । प्रतिबन्ध खोल्दा आयात बढ्न जान्छ, धेरै सवारीसाधन भन्सारमा आएर जाँचपास नभई थन्किएका छन्, उनले भने, भन्सार पास भएपछि बल्ल यसको तथ्यांक देखिन्छ ।सरकारले मंसिर मसान्तसम्मका लागि चारपांग्रे सवारीसाधन, १५० सीसीभन्दा माथिका मोटरसाइकल, ३ सय डलरभन्दा माथिका मोबाइल र तयारी विदेशी मदिराको आयात प्रतिबन्ध गरेको छ । उच्च आयातका कारण विदेशी मुद्राको सञ्चिति घटेको भन्दै सरकारले वैशाख दोस्रो सातादेखि नै आयातमा प्रतिबन्ध लगाएको हो । बीचमा भदौ १४ देखि भने ६ प्रकारका वस्तुको आयात खुलाइए पनि चार प्रकारका वस्तुमा प्रतिबन्ध कायमै छ । आयात १६ प्रतिशत घट्दा निर्यात भने ३५ प्रतिशत घटेको छ । साउन, भदौ र असोजमा समग्र ४१ अर्ब ८२ करोड रुपैयाँको वस्तु निर्यात भएको छ । जब कि गत वर्षको यसै अवधिमा ६५ अर्ब रुपैयाँ बराबरको वस्तु निर्यात भएको थियो । खासगरी सोयाबिन र पाम तेल निर्यात प्रभावित भएसँगै समग्र निर्यातमा कमी आएको खड्काले बताए । मुख्यतः युक्रेनबाट भटमास आयात हुन्थ्यो, त्यसैलाई प्रशोधन गरी निर्यात गरिन्थ्यो, युक्रेनमाथि रुसको आक्रमणसँगै यसको आयात घट्न गयो, निर्यात पनि स्वाभाविक रूपमा कमी आयो, खड्काले भने, अर्कोतर्फ भारतले कर घटाएपछि पाम तेलको निर्यातमा कमी हुन गयो । भटमास र पामको आयात पनि घटेको उनको भनाइ छ । भटमास र पामको आयात कम भयो । प्रशोधित तेलको निर्यात पनि घट्यो । यसले आयातलाई भन्दा निर्यातलाई बढी प्रभाव पार्यो ।आयात घटेकाले समग्रमा तीन महिनामा मुलुकको व्यापार घाटा ३ खर्ब ५९ अर्ब रुपैयाँ छ । व्यापार घाटा १३ प्रतिशतले घटेको छ । गत वर्षको तीन महिनामा कुल व्यापार घाटा ४ खर्ब १३ अर्ब रुपैयाँ थियो । मुलुकमा पेट्रोलियम पदार्थको आयात सबैभन्दा उच्च छ । विभागका अनुसार तीन महिनामा २९ अर्ब २९ करोड रुपैयाँको डिजेल, १८ अर्ब २२ करोडको पेट्रोल, १४ अर्ब ९४ करोड रुपैयाँको एलपी ग्यास र ५ अर्ब १५ करोड रुपैयाँ बराबरको हवाई इन्धन भित्रिएको छ ।समग्र आयात घट्दा पनि पेट्रोलियम पदार्थको आयात भने बढेको छ । कुल आयातमा पेट्रोलियम पदार्थको हिस्सा नै १६ प्रतिशत नाघेको छ ।"
काम नगर्ने ठेकेदारलाई समय थपेको थप्यै,"(काठमाडौं)  एक महिनाभित्र नारायणगढबुटवल सडक विस्तारमा प्रगति नभए ठेक्का तोड्ने चेतावनी दिएको सरकारले फेरि २१ दिन समय थपिदिएको छ । पटकपटक सचेत गराउँदा पनि ठेकेदारले काम नगरेपछि गत असोज ९ मा नारायणगढबुटवल सडक योजना कार्यालयले सार्वजनिक सूचना प्रकाशन गर्दै २८ दिनभित्र अपेक्षाकृत प्रगति नदेखिए ठेक्का तोड्ने जनाएको थियो । सूचना प्रकाशन गरेको महिना दिन बित्दा पनि विस्तारमा कुनै प्रगति देखिएन तर समय थप भने भयो ।अब थपिएको समयमा पनि प्रगति नदेखिए ठेक्का तोडिने आयोजना निर्देशनालयका आयोजना निर्देशक सुशीलबाबु ढकालले बताए । कामै नगर्ने ठेकेदारको आग्रहमा कार्यालय लचिलो बन्दै अहिले समय थपेको हो । अघिल्लो पटक दिइएको समय कात्तिक ९ सम्म थियो । अब थपिएर यही कात्तिक २९ सम्म पुर्याइएको छ । अन्तर्राष्ट्रिय परामर्शदातासँग ठेकेदारले एक महिनाभित्र काममा प्रगति बढाउन भरमग्दुर प्रयास गरे पनि बर्खाले सोचेजस्तो काम गर्न नसकिएको भन्दै फेरि एक महिना मागेको थियो । ठेकेदारले यत्तिको प्रयत्न कहिल्यै नगरेको भन्दै परामर्शदाताले २१ दिनको समय दिएको ढकालको भनाइ छ । पहिलाका सबै सर्त कायम हुने गरी समय थपिएको हो, ढकालले भने, तर यो अन्तिम मौका हो, फेरि थपिएको समयमा प्रगति नदेखिए बीचैमा ठेक्का तोड्न सक्छौं । अहिलेसम्म के कति प्रगति भयो, काम भएको छ, छैन भन्ने सम्बन्धमा सोमबार भौतिक पूर्वाधार तथा यातायात मन्त्रालयका सचिव गोपालप्रसाद सिग्देल, सडक विभागका महानिर्देशक अर्जुनजंग थापासहितको टोलीले स्थलगत अवलोकन गरेर यस सम्बन्धमा थप निर्णय लिने योजना कार्यालयले जनाएको छ । आयोजनाको प्रगतिबारे फिल्डमै गएर हेरिने सडक विभागका महानिर्देशक थापाले बताए ।पटकपटक सचेत गराउँदा पनि काम नगरे अन्तिम विकल्प ठेक्का तोड्ने नै रहेको आयोजना निर्देशनालयका आयोजना निर्देशक ढकालले बताए । अब प्रगति बढाए काम गर्न दिन्छौं, नभए कुनै बहानाबाजीमा ठेक्का तोड्न रोकिन्नौं, उनले भने । आयोजनाको ठेक्का आर्थिक वर्ष ०७५७६ मा चाइना स्टेट कन्स्ट्रक्सन इन्जिनियरिङ कर्पोरेसनले लिएको हो । यसअनुसार निर्माणको काम ०७९ साउन २२ भित्र सकिसक्नुपर्ने हो । तर म्याद सकिँदा प्रगति बल्ल २० प्रतिशत हाराहारी छ । गत साउन २२ मा पूर्वी खण्डमा ३८४ र पश्चिम खण्डका लागि ३६५ दिन म्याद थप गरिसकिएको छ । थपिएको समयमा खाल्डाखुल्डी पुरै पुर्नुपर्छ भनिएको थियो, त्यो पूरा गरेको छैन, ढकालले भने, प्रगति पनि बढाउन भनिएको थियो, त्यो हुन सकेन, अब पटकपटक खाल्डाखुल्डी पुर्न भन्नु नपरोस् । आफ्नो दायित्वभित्र परेपछि यो काम आफैं जानेर गर्नुपर्छ । सडक विस्तार थालेर ठेकेदारले काम नगर्दा यात्रुले यस मार्गमा दैनिक सास्ती बेहोरिरहेका छन् । सडकको कुल दूरी ११३ किमि छ । दुई खण्ड गरेर कुल ठेक्का रकम १६ अर्ब ९९ करोड रुपैयाँ छ । जसअनुसार पूर्वी खण्डको ९ अर्ब १३ करोड १८ लाख रुपैयाँ ठेक्का रकम रहेकामा अहिलेसम्म १ अर्ब ३८ करोड ५२ लाख रुपैयाँ भुक्तानी भइसकेको छ । पश्चिम खण्डको ७ अर्ब ८६ करोड ३४ लाख रुपैयाँ ठेक्का रकम रहेकामा ८९ करोड ५७ लाख रुपैयाँ भुक्तानी भइसकेको छ ।गत असारमा तत्कालीन भौतिकमन्त्री, प्रतिनिधिसभाअन्तर्गत विकास तथा प्रविधि समिति र एसियाली विकास बैंक (एडीबी) को टोलीले समेत स्थलगत निरीक्षण गर्ने क्रममा सबैको जोड काममा प्रगति नभए ठेक्का तोड्नुपर्छ भन्नेमा थियो । प्रतिनिधिसभाको विकास तथा प्रविधि समितिले गत साउन दोस्रो साता निराशाजनक प्रगतिका कारण ठेक्का नै रद्द गर्नुपर्ने अवस्था सिर्जना भएको विषयलाई गम्भीरतापूर्वक छानबिन गरी कारबाहीको प्रक्रिया अगाडि बढाउन प्रधानमन्त्री तथा मन्त्रिपरिषद् कार्यालय र भौतिक मन्त्रालयलाई निर्देशनसमेत दिएको थियो । तर समितिको निर्देशनअनुसार न ठेक्का तोडियो, न कसैलाई कारबाही नै गरियो ।"
अस्ताउँदो सूर्यलाई अर्घ,"(जनकपुर)  छठका लागि निर्जल निराहार बसेका व्रतालुले आइतबार साँझ अस्ताउँदो सूर्यलाई अर्घ दिएका छन् । जनकपुरको गंगासागर, धनुषसागरी, अंगरागसरलगायतका सरोवरमा हजारौं व्रतालुको भीड लागेको थियो । घाट किनारमा उभिएर भगवान् भाष्करको स्तुति गर्दै सूर्य प्रणाम गरिरहेको दृश्य आकर्षक देखिएको थियो । सझुका घाटसमेत भनिने यसलाई छठको उत्कर्ष मानिन्छ । यस दिन छठी मैयाँको पूजा हुन्छ । संस्कृतिका जानकार नित्यानन्द मण्डलका अनुसार छठी मैयाँ षष्ठी देवी हुन् । जसको पूजा बच्चा जन्मिँदा छैटौं दिनमा पनि गरिन्छ । छठ पर्वमा सहभागी हुन देश, विदेशबाट सयौंको संख्यामा श्रद्धालु आएका छन् । यतिबेला जनकपुरका सबै होटल, लज भरिभराउ छन् । शुक्रबार नयाहखाय सँगै सुरु भएको छठको दोस्रो दिन शनिबार षडना भएको थियो । आइतबार सझुकालाई अर्घ तथा सोमबार बिहान उदाउँदो सूर्यलाई अर्घ प्रदान गरी चार दिवसीय छठ सकिन्छ । छठ कात्तिक शुक्ल पक्षको षष्ठी तथा सप्तमीदेखि हुने भए पनि यसको तयारी भने चतुर्थी तिथिदेखि नै सुरु हुन्छ । पोखरी, नदी, कुवा, इनारलगायत जलाशयमा पूजा हुने भएकाले जनकपुरसहित ग्रामीण भेगका जलाशयलाई झकिझकाउ पारिएको थियो । त्यसैगरी जनकपुरको गंगासागर, धनुषसागर, अंगराजसर, महाराजसर, गोरधोई पोखरीसँगै नगरको पूर्वबाट बग्ने जलाद र पश्चिमबाट बग्ने दूधमती नदीलाई पनि विशेष रूपले सजाइएको छ । प्रधानमन्त्री शेरबहादुर देउवापत्नी तथा कांग्रेस नेतृ आरजु देउवाले आइतबार जनकपुरको गंगासागरस्थित घाटमा पूजा गरेकी छन् । सझुकालाई अर्घ दिनुअघि गंगासागर पुगेकी देउवाले छठी मैयाँसँग देशको शान्ति सुव्यवस्था र आसन्न निर्वाचनमा कांग्रेसको जितको कामना गरेको प्रतिक्रिया दिइन् ।त्यसैगरी, रौतहटको गौरस्थित सबै पोखरी, वाग्मती बकैया, चाँदीलगायतका नदीहरूमा पनि बिहानैदेखि व्रतालुको भीड लागेको छ । दिनभरि व्रत बसेर बेलुका गुँद, घिउ र दूधमा थोरै चामल हालेर पकाएको खानेकुरा खाएका छन् । व्रतालुले जलाशयमै उभिएर सूर्यलाई अर्घ दिन्छन् । केही वर्षयता छठ पर्वमा यहाँका नदी, पोखरी, नहरको डिल र तलाउमा दसौं हजारको संख्यामा श्रद्धालुको उपस्थिति हुने गरेको पाइएको छ । छठ पूजामा सहभागी हुनेको संख्या बर्सेनि बढ्दो छ ।"
दलितलाई छुट्टै घाट,"माथि उल्लेखित पौराणिक गीतमा सबै जातिलाई सम्बोधन गरी सूर्य उपासनाको पर्व छठबारे दर्शाइएको छ । किनकि छठका पूजा सामग्री तिनै रैथाने जातिका उत्पादन हुने गर्छन् । बाँसको दौरा (टोकरी), अर्घ दिने सुपलीलाई डोमले उत्पादन गर्छन् भने पानलाई पनहेरी अर्थात् बरै जातिले बनाउँछन् । सुथनी कोइरीले, दूध अहिरले, फूल माली जातिले उत्पादन गर्छ । यिनै जातिलाई सम्बोधन गर्दै छठको गीत गाइन्छ । जसमा विभिन्न जातिले उत्पादन गरेका पूजा सामग्री अस्ताउँदो र उदाउँदो सूर्यलाई अर्घ दिने बेला ल्याइदिनु भनिएको छ । छठको मूल मन्त्र नै समानता भए पनि पर्व मनाउने क्रममा दलित र गैरदलित समुदायलाई भिन्दाभिन्दै छठघाट र पण्डालमा विभाजन गरी विभेद गरिएको छ । समग्रमा यो समानताको पर्व हो, भोजपुरी साहित्यका जानकार डा गोपाल ठाकुरले भने, छठमा गाइने यो गीतका कारण पनि पहिले जातीय विभेद थिएन । छठको सुरुवात नै तिनै दलितसहित अन्य जातजातिको गीत गाएर मनाउन थालिएको हो ।दलित (डोम समुदाय) ले बनाएको दौरा, नाङ्लोबाटै अर्घ दिइन्छ । तर एउटै सिरसोपता वा एउटै पण्डालभित्र बसेर छठ मनाउन दिँदैनन्, ठाकुरले थपे, यसका लागि दलित समुदायले संघर्ष गर्नुपर्छ । सिम्रौनगढको इसरा पोखरी किनारमा पासवान, डोम, चमारलगायत दलित समुदायको छुट्टै पण्डाल छ । मधेसका अन्य क्षेत्रमा पनि दलित समुदायले छुट्टै पण्डाल बनाउने गरेका छन् । छठ भिन्दाभिन्दै मनाउने चलन भए पनि यसमा कुनै जातिको चित्त दुखाइ छैन, वीरगन्ज ठाकुरराम क्याम्पसका समाजशास्त्री प्राध्यापक वीरेन्द्र साहले भने, सदियौंदेखि सामाजिक संरचना यस्तै छ । एकै ठाउँमा सबै जाति बसेर छठ मनाए सामाजिक र जातीय द्वन्द्व निम्तने सम्भावना पनि रहन्छ । रामनगरमा एक घर डोमको छ । उनीहरू पुस्तौंदेखि एक्लै छठ पूजा गर्दै आएका छन् । छठीमातारूपी सिरसोपता र पानी घाट छुट्टै छ । चार पुस्तादेखि छठको उपासना अलग्गै गर्दै आएका छौं, आरती मली डोमले भनिन्, छिमेकीले नै सँगै बस्न दिँदैनन् ।सिम्रौनगढ८ र ९ का दीनबन्धुनाथ, पारसनाथ र अडुवा खोला छेउको घाटमा झन्डै १ हजार व्रतालु छन्, जहाँ दलितइतरका एउटै पण्डालमा बसेका छन् । तर झन्डै एक सय डोम, दुसाद (पासवान), चमार व्रतालु भने अलग्गै पण्डालमा छन् । बारागढी४ सुकी पथरा र खोपवामा भने सबै समुदायका व्रतालु एकै ठाउँमा बसेर छठ मनाइरहेका छन् ।त्यस्तै रौतहटको चन्द्रपुर५ स्थित चाँदी नदीको छठ घाटमा आइतबार दलित सानु माझी (मुसहर) निराश देखिन्थे । बर्सेनि अन्य समुदायसँगै मनाउँदै आएको छठ पर्व यस पटक भने कथित उपल्लो जातकाले उनको सुमदायलाई सँगै बस्न दिएनन् । सानुलगायत दलितले छुट्टै घाट बनाएर छठको पूजा गर्न बाध्य थिए ।यस पटक हामीलाई छुट्याएकोमा चित्त दुखेको छ, सानु भन्छन्, सँगै बसेर छठ मनाउ भन्दा उपल्लो जाति काले मानेनन् । त्यसैले हामी पनि छुट्टै पन्डाल बनाएर छठ मनाउँदै छौं । एक दशकभन्दा बढी समयदेखि छठपूजा गर्दै आएका १६ दलित माझी परिवारकाले छुट्टै पन्डाल बनाएर पूजा गरे । छठ समावेशी पर्व भए पनि पूजा गर्ने स्थान नै छुट्याइदिएकाले उनीहरूको मन दुखेको हो । राजपैडास्थित जलाशयमा दलित समुदायका लागि छुट्टै स्थान दिइएको छ । दलितको पन्डालमा मुसहर र राम समुदायले छठपूजा गरेका छन् । छठ व्रतालु रामरतिदेवीले यस पटक छुट्टै बस्नुपर्दा मन खिन्न भएको सुनाइन् । राजपैडाका रामचन्द्र चौधरीले दलित समुदायका व्रतालुहरू आफूखुसी छुट्टै बसेको दाबी गर्छन् ।"
राजधानीमा युरोपेली फिल्म,काठमाडौं (कास) नेपालयुरोपेली युनियन चलचित्र महोत्सवको ११ औं संस्करण शुक्रबारदेखि सुरु भएको छ । कात्तिक २२ सम्म काठमाडौंमा चल्ने उक्त महोत्सवमा १३ युरोपेली र ३ नेपाली चलचित्र देखाइनेछ युरोपियन युनियनकी राजदूत नोना डेप्रेजले महोत्सव कलाको प्रदर्शनीसँगै युरोपलाई बुझ्ने अवसर पनि हुने बताइन् । त्यस्तै महोत्सवकी सद्भावनादूत अभिनेत्री केकी अधिकारीले फिल्म महोत्सवको रूपमा सिर्जनाको पर्व सुरु भएको बताइन् । महोत्सव भौतिक र भर्चुअल दुवै माध्यमबाट आयोजना भएको हो ।सुर्खेतमा भने कात्तिक १९ देखि २२ गतेसम्म मध्यपश्चिम विश्वविद्यालय सुर्खेतमा हुनेछ । जहाँ ५ युरोपियन तथा ३ नेपाली चलचित्र प्रदर्शन गरिनेछ । निर्देशक सुजित बिडारीले कात्तिक २२ मा कर्णाली प्रदेशका फिल्मका विद्यार्थी तथा चलचित्रकर्मीहरूका लागि क्लास दिनेछन् ।
क्रान्ति र व्यवहारको बीचमा 'एक बागी,"(काठमाडौं)  धेरै कुरा बुझिसकेर पनि जीवनमा बुझ्न धेरै बाँकी रहन्छन् । सबै कुरा बुझिसक्ने हो भने जिउनुको कुनै प्रयोजन रहँदैन । यो पुस्तक पढिसकेपछि के लाग्यो भने हरेक मान्छे अन्तरविरोधको पुञ्ज हो । जीवन एक जटिल संरचना हो । जीवनको सौन्दर्य त्यही जटिल संरचनामा छ ।चुनावी चटारोमा काठमाडौं४ का कांग्रेस उम्मेदवार गगन थापा एक आम मानिस को जीवनीमा आधारित पुस्तक एक बागी विमोचन समारोहमा घण्टौंसम्म मञ्चमा धैर्यतासाथ बसिरहे । थापा आफूलाई एक कालो कांग्रेसी को परिचय दिँदै यो मञ्चमा उभिएका थिए । तर उनले प्रशंसा गर्ने पुस्तकका लेखक र प्रमुख पात्र दुवै कांग्रेसी थिएनन् । रोचक त के भने, उक्त पुस्तकका प्रमुख पात्र खगेन्द्र संग्रौला थापाका एक गुरु हुन् । थापाले भने, म मात्रै हैन । कांग्रेसमा थुप्रै त्यस्ता कार्यकर्ता छन् जसले संग्रौलाको प्रशंसा गर्छन् । गुरु ठान्छन् । हामी कालो कांग्रेस, उहाँहरू रातो । कालो कांग्रेसी र राता वामहरूलाई परिस्थितिले एकै ठाममा ल्यायो । सुरुमा हामीलाई राताहरूको नजिक जाँदा रङ सर्छ भन्ने लाग्थ्यो । तर, बिस्तारै त्यस्तो लागेन । उहाँले हामीलाई प्रश्न गर्न सिकाउनुभयो । समाजमा विभेद र असमानता छ कि बनाइएको हो भनेर सिकाउनुभयो । हामीलाई उहाँले चेला ठान्नुभयो कि भएन थाहा छैन । हामीले उहाँलाई गुरु मान्यौं ।एक क्रान्तिकारी र बागी लेखक तथा अभियन्ताको जीवनी समेटिएको पुस्तकको कार्यक्रममा सत्तासीन पार्टी कांग्रेसका नेता आएर बोल्दा दर्शकलाई सायद अनौठो पनि लागेको थियो होला । तर संग्रौला र थापाको सम्बन्ध नयाँ थिएन । विशेषगरी २०६२६३ को जनआन्दोलनले उनीहरूलाई एकै ठाउँमा उभ्याएको थियो । त्यो आन्दोलनले संग्रौला र थापालाई एक ठाउँमा जोडेको मात्रै थिएन, राजतन्त्र फालेर संघीय गणतन्त्र ल्याउने भूमिकासमेत स्थापित गर्यो । थापा चर्का नारा र भाषणले सडक तताउँथे । संग्रौला चोटिला स्तम्भले अखबार तताउँथे ।यसबीचमा गगन थापा सांसद, सरकारमा मन्त्री र पार्टीको महामन्त्री बने । संग्रौला भने सडकमै रहे । मधेस पुगे । माइतीघरमा आन्दोलन हुँदा अहिले पनि रङ उडेको रातो झोला बोकेर अगाडि पुग्छन् उनी । मुलुकको राजनीतिमाथि चिन्ता गर्दै चिया पसलमा गफिनेहरूसँगै मिसिन्छन् । संग्रौलाको संघर्ष समेटेर उज्ज्वल प्रसाईंले लेखेको उक्त पुस्तक माथि बोल्न आइतबार उनै थापाले चुनावी चटारो छाडेर प्रज्ञा प्रतिष्ठानमा बसे । पुस्तकमाथि बोल्ने क्रममा थापाले संग्रौला आफू र आफूजस्ता थुप्रै युवाहरूको गुरु बनेको प्रतिक्रिया दिएका थिए । लेखक प्रसाईंले भने ५ वर्षअघि पुस्तक लेख्न सुरु गर्दा यसको औचित्यबारे प्रश्नको सामना गर्नुपरेको स्मरण गरे । जीवनी कसको लेखिनुपर्छ र कसको लेखिनु हुँदैन ? यसको निर्धारण कसले गर्ने ? मैले खगेन्द्र दाइको जीवनी लेख्ने क्रममा उहाँको नजिकको संगत गरेका पुराना एक व्यक्तिलाई सम्पर्क गर्न धेरै मिहिनेत गर्नुपरेको थियो । उहाँसँग भेट्न र कुरा गर्न महिनौं लाग्यो । अन्ततः भेटेर कुरा गर्दा उहाँले सोध्नुभएको थियो, ए त्यो खगेन्द्रको जीवनी ? त्यसको लेख्ने कुरा नै के छ र ? प्रसाईंले भने, कसको जीवनी लेख्ने र कसको नलेख्ने ? कसको लेखिनुपर्छ र कसको लेखिनु हुँदैन ?संग्रौला जन्मिएको ठाउँ पाँचथरको सुभाङ हुँदै शिक्षकका रूपमा तनहुँ, लमजुङ, चितवनमा काम गर्दाको सिकाइबारे प्रसाईंले यसअघि नखुलेका पाटा पुस्तकमा उतारेका छन् । पुस्तकमाथि बोल्दै डा सविन निङलेखुले यो पुस्तक जीवनी मात्रै नभएर त्यसभन्दा व्यापक रहेको बताए । यस्तै संग्रौलासँग लामो समयदेखि संगत गरेका डा महेश मास्केले पुस्तकमाथि समीक्षात्मक टिप्पणी गरेका थिए । संग्रौलाका लेखन, व्यवहार र वैचारिकतामाथि उनले प्रश्न पनि गरेका थिए । थुप्रै प्रसंग जोडेर मास्केले संग्रौलाका अभिव्यक्तिमाथि आफू अझै प्रस्ट नबनेको बताएका थिए । सबै सत्ताको चरित्र उस्तै हुन्छ भने पुरानो सत्ता किन फाल्नुपर्यो ? असल मानिस सत्तामा गएर नसुधारेसम्म सधैं सत्ताको आलोचना गरेर मात्रै सुध्रिँदैन होला । सत्ता र चरित्रलाई हेर्ने संग्रौलाको दृष्टिकोणमाथि डा मास्केले प्रश्न गरेका थिए । पुस्तकमाथि बोल्नेमध्ये उषा श्रेष्ठले भने संग्रौलाको बाल्यकाल र शिक्षण कालमाथि समीक्षा गरेकी थिइन् । संग्रौलाले भने आफू एक आम मान्छे नै रहेको र आफ्नो जीवनी यति बृहत् बन्न सक्नेमा प्रारम्भिक चरणमा विश्वास नलागेको प्रतिक्रिया दिए ।"
नेपालगन्ज म्याराथनलाई एम्सको सदस्यता,"(नेपालगन्ज)  नेपालगन्ज म्याराथनले विश्व म्याराथनको नियमनकारी निकाय एसोसिएसन अफ इन्टरनेसनल म्याराथन एन्ड डिस्टेन्स रेस (एम्स) को सदस्यता प्राप्त गरेको छ । एम्समा नेपालबाट आबद्ध हुने सम्भवतः नेपालगन्ज म्याराथन पहिलो हो । एम्सको सदस्यतासँगै यो विश्वव्यापी सन्जालभित्र प्रवेश गरेको छ । वर्ल्ड एथलेटिक्सअन्तर्गत म्याराथनको नियमनकारी निकाय एम्समा १ सय १५ देशका ४ सय ५३ रेस आयोजक सदस्य छन् । नेपालगन्ज म्याराथन आयोजना एवं स्तरीयसम्बन्धी आवश्यक कागजातसहित सम्पूर्ण प्रक्रिया पूरा गरेपछि एम्सले सदस्यता दिने निर्णय गरेको हो ।गत महिना मात्र एम्सबाट नेपालगन्ज म्याराथनको रुट प्रमाणीकरण भएको थियो । नेपालगन्ज म्याराथनअन्तर्गत ४२१९५ किमि, २१०९७५ किमि, १० किमि र ५ किमिको अलगअलग प्रमाणपत्र प्राप्त गरेको छ । अब अन्तर्राष्ट्रिय मञ्चमा नेपालगन्ज म्याराथनको बजारीकरण एवं प्रवर्द्धन गर्न एम्सले सघाउने नेपालन्ज म्याराथनका संस्थापकअध्यक्ष टीएस ठकुरीले जानकारी दिए । सदस्यता प्राप्त गर्न सफल भएकामा नेपालगन्ज म्याराथन आयोजकलाई एम्सका प्रेसिडेन्ट पाका बोराओले स्वागत गरेका छन् । उनले नेपालगन्ज म्याराथन पूर्ण सफलताको कामना गरेका छन् । म तपाईं र तपाईंको टिमको रेसको पूर्ण सफलताको कामना गर्दछु, बोराओले पत्रमा भनेका छन्, तपार्इंहरूको यात्रामा हाम्रो एसोसिएसन एक महत्त्वपूर्ण योगदानकर्ता रहनेछ । एम्समा आबद्धताले नेपालगन्ज म्याराथनमात्र नभई समग्र नेपाली म्याराथन तथा रोड रेस धावक तथा प्राविधिक लाभान्वित हुने अपेक्षा गरिएको छ । नेपालगन्ज म्याराथन आगामी दिनमा नेपाल घुम्न आउने विदेशी पर्यटक तथा अन्तर्राष्ट्रिय म्याराथनमा भाग लिन जाने नेपाली धावकका लागि प्रवेशद्वार बन्न सक्ने अध्यक्ष ठकुरीको दाबी छ । संसारमा लामो इतिहास बोकेका प्रतिष्ठित म्याराथनमा सहभागिताका लागि निश्चित मापदण्ड तोकिएको हुन्छ । विदेशी पर्यटकका लागि नेपालगन्ज म्याराथन नयाँ गन्तव्य हुने आस गरिएको छ । नेपालको व्यावसायिक घराना केएल दुगड ग्रुपको धारा तेलले मुख्य प्रायोजन गरेसँगै धारा नेपालगन्ज म्याराथन नामकरण भएको हो । नेपाल सरकार र विद्रोही पक्षबीच बृहत् शान्ति सम्झौता भएको दिन मंसिर ५ गतेको स्मरण गर्दै हरेक वर्ष मंसिर पहिलो शनिबार हुँदै आएको नेपालगन्ज म्याराथन यस वर्ष मंसिर ४ मा चुनाव हुने भएकाले मंसिर २४ गते सारिएको आयोजकले जनाएको छ ।"
दक्षिण अफ्रिकासँग झुक्यो भारत,पाकिस्तानको सजिलो जितपर्थ पाकिस्तानले ट्वान्टी२० विश्वकप २०२२ मा आइतबार अपेक्षित पहिलो जित निकालेको छ । यससँगै टोलीको सेमिफाइनल पुग्ने झिनो सम्भावना कायम छ । सुपर१२ को ग्रुप२ को खेलमा पाकिस्तानले नेदरल्यान्ड्सलाई ६ विकेटले हराएको हो । सुरुआती दुई खेल गुमाएयता यो जितले पाकिस्तानलाई राहत प्राप्त हुनेछ ।टस जितेर पहिले ब्याटिङ गरेको नेदरल्यान्ड्सले २० ओभर उपयोग गरेर ९ विकेटमा ९१ रनमात्र बनाउन सक्यो । कोलिन अकेरमनको सर्वाधिक २७ रन बनाए । पाकिस्तानी बलरमध्ये सद्दाब खानले २२ रन खर्चेर ३ विकेट लिए । जवाफमा पाकिस्तानले १३५ ओभरमा ४ विकेट गुमाएर ९५ रन बनायो ।त्यसमा प्रारम्भिक ब्याटर मोहम्मद रिजवानले ३९ बलमा ४९ रन बनाए । उनले ५ चौका प्रहार गरे । जितपछि पाकिस्तानको ३ खेलबाट २ अंक भएको छ । जितका बावजुत पाकिस्तान अझै पाँचौं स्थानमै छ । नेदरल्यान्ड्स भने ३ खेलमै पराजित छ ।
ब्याटबाट पाँच उत्कृष्ट प्रदर्शन,"फिलिप्सको शक्तिग्लेन फिलिप्स ब्याटिङका लागि पिचतर्फ अग्रसर हुँदा न्युजिल्यान्ड निकै खराब स्थितिमा थियो, २ विकेट गुमाएर ११ रनको । खेलमा श्रीलंका हाबी थियो । लगत्तै १५ रनमा ३ विकेट भयो । तर त्यही दिन लेखिएको थियो, प्रतियोगिताको दोस्रो शतक । फिलिप्सले ६१ बलमा शतक पूरा गरेर टिमलाई ठूलो अन्तरको जित दिलाउन मदत गरे । यो जितपछि ब्ल्याक क्याप निकै कसिकसाउ ग्रुप१ को शीर्षस्थानमा रह्यो । न्युजिल्यान्डले पहिले ब्याटिङ गर्दै ७ विकेटमा १ सय ६७ रन बनाएको थियो । फिलिप्सले पनि पछि माने, आफ्नो प्रदर्शन वास्तवमै अब्बल दर्जाको रह्यो ।"
एपीएफको नाटकीय जित,"आजका खेलसुदूरपश्चिमविरुद्ध गण्डकी, कीर्तिपुरपुलिसविरुद्ध प्रदेश १, मूलपानी"
