शीर्षक,विवरण
आमाहरू पर्खंदै झ्यालैमा,"यी केही उदाहरण हुन्, जसले देखाउँछन्, परिवारको जीविकाकै लागि भारतमा निर्भर हुन बाध्य सुदूरपश्चिमेलीका दुःखका पहाड कति अग्ला छन् । राष्ट्रिय वातावरण तथा समविकास समाज (निड्स नेपाल) नामक गैरसरकारी संस्थाले सन् २०१७ मा डोटीका चार र कञ्चनपुरका तीन पालिकामा गरेको सर्वेक्षणले यी सात पालिकाबाट मात्रै २०९ जना मानिस भारतमा हराइरहेको पाइएको थियो । निड्सका सहकार्यकारी निर्देशक प्रकाशचन्द्र मडैका अनुसार डोटीको केआई सिंह नगरपालिकाको वडा ६ र ७ बाट १८ जना, डोटीकै शिखर नगरपालिकाबाट १०० जना, कञ्चनपुरको दोधारा चाँदनी नगरपालिकाबाट ५४ जना र पुनर्वास नगरपालिकाबाट ३७ जना भारतमा हराएका छन् । सन् २०१७ मा कम्तीमा तीन वर्षदेखि बढीमा २५ वर्षसम्म हराएका व्यक्तिको मात्र सूची तयार पारिएको थियो । निड्सले नै सन् २०१५ मा गरेको सर्वेक्षणले सुदूरपश्चिमका कम्तीमा ७० प्रतिशत घरधुरीबाट कोही न कोही व्यक्ति जीवनमा कम्तीमा एक पटक कामका लागि भारत गएको पाइएको थियो ।हराएका श्रीमान् फर्कने आसमा बसेका श्रीमतीहरूले बाध्यताले आफ्ना सन्तानलाई पुनः भारत पठाएका छन् । कतिपयको त श्रीमान् र छोरा दुवै हराएका छन् । कतिपयका दुईभन्दा बढी छोराहरू पनि हराएको भेटिएको छ, मडै भन्छन्, स्थानीय तहले वडा कार्यालयमार्फत हराएका व्यक्तिको दर्ता आह्वान गर्नुपर्छ । त्यस्ता व्यक्तिका परिवारलाई सम्बोधन गर्ने स्किम ल्याउनुपर्छ । केटाकेटीलाई छात्रवृत्ति तथा श्रीमतीहरूलाई जीवनोपयोगी सीपको तालिम दिनुपर्छ । तर, यो विषय कुनै पनि सरकारको प्राथमिकतामा छैन ।प्रदेशअनुसार श्रम बजारका सूचक हेर्दा श्रम बजारमा सबैभन्दा कम सहभागिता सुदूरपश्चिम प्रदेशको (२७३ प्रतिशत) छ । जुन सबैभन्दा बढी सहभागिता दर रहेको वाग्मतीको (४७१ प्रतिशत) भन्दा करिब २० प्रतिशतले कम हो । जनसंख्याको अनुपातमा रोजगारी दर पनि सबैभन्दा कम सुदूरपश्चिम प्रदेशमा २४१ प्रतिशत छ । यी सबै तथ्य तथ्यांक र केस स्टडी ले एकसाथ दुईवटा कुरा भनिरहेका छन् पहिलो, देशमा रोजगारीका अवसरबाट सबैभन्दा बढी वञ्चित सुदूरपश्चिमेली जनता हुन् । दोस्रो, त्यसरी वञ्चित गरिएकाहरू जीविका चलाउने बाध्यताले पुस्तौंदेखि भारतमा निर्भर छन् र त्यसको ठूलो मूल्य यहाँका जनता र समाजले चुकाइरहेका छन् ।इन्डोनेपाल लेबर माइग्रेसनमा त्रिभुवन विश्वविद्यालय (टीयू) बाट विद्यावारिधि गर्दै गरेका सुदूरपश्चिम विश्वविद्यालयका उपप्राध्यापक दीपकचन्द्र भट्ट समाजको सबैभन्दा कमजोर वर्ग भारतमा निर्भर भइरहेकाले त्यसबाट सिर्जित समस्यामा राज्यले ध्यान दिन आवश्यक नठानेको बताउँछन् । मानिसहरू वर्षौंदेखि बेपत्ता छन्, त्यसले परिवार विखण्डनमा परेका छन् । गाउँमा एचआईभी संक्रमण भुसको आगो जस्तै सल्किरहेको छ । पहाडमा केटाकेटी र बुढाबुढी मात्र भएकाले मृत्यु हुँदा मलामी जानेसमेत मानिसको अभाव छ । नेपालको युवाशक्ति पलायन हुँदा राज्यले चुकाइरहेको मूल्य अझ बढी छ, उनले भने, उनीहरू नेपालमा बस्न सक्ने कुनै आधार नभएकाले भारत गएका हुन्, हाम्रो जनशक्ति खेर गएको हो । त्यसलाई उपयोग गर्ने नीति चाहियो ।सुदूरपश्चिमबाट भारत जानेमध्ये ९० प्रतिशत मानिस गरिबीका कारण भएको उनले बताए । वैदेशिक रोजगारीमा गएर धन कमाउने र त्यसबाट प्रगति गर्ने उनीहरूको उद्देश्य छैन । केवल आफ्नो र परिवारको पेट पाल्ने मात्र उद्देश्य छ, उनले भने, उनीहरूको काम सुरक्षित र मर्यादित छैन । पुस्तौंदेखि नियमित जसो भारत गइरहेका उनीहरू समाजका सबैभन्दा कमजोर वर्गका हुन् । त्यसमा राज्यको कुनै निकायलाई चासो भएजस्तो देखिँदैन ।एसियाको आप्रवासनमा कोभिड१९ को प्रभाव शीर्षकमा यूएसएआईडीले सन् २०२० को डिसेम्बरमा प्रकाशित गरेको प्रतिवेदनमा खाडी र मलेसियामा भन्दा कम खर्च लाग्ने कारण न्यून सामाजिकआर्थिक अवस्थाका नेपालीहरू बढीजसो भारत जाने गरेको उल्लेख छ । जसमा भनिएको छ, तीमध्ये अधिकांश मानिसहरू पश्चिम नेपालको ग्रामीण इलाकाका मौसमी कामदार हुन् । उनीहरू भारतमा अनौपचारिक अर्थतन्त्रको क्षेत्रमा अदक्ष कामदारका रूपमा सक्रिय छन् । जसको जागिरको सुरक्षा हुँदैन र अन्य कुनै पनि सामाजिक सुरक्षा उपलब्ध हुँदैन ।अन्तर्राष्ट्रिय श्रम संगठन (आईएलओ) ले सन् २०१७ मा प्रकाशन गरेको प्रतिवेदनअनुसार अनौपचारिक क्षेत्रमा आबद्ध कामदार विश्वव्यापी रूपमा ६१२ प्रतिशत रहेकामा नेपाल र भारतमा त्यो भन्दा निकै बढी छन् । प्रतिवेदनले नेपालमा ८०८ र भारतमा ८८६ प्रतिशत कामदार अनौपचारिक क्षेत्रमा आबद्ध रहेको देखाएको छ । त्यस्तै आईएलओले नै सन् २०२० को जुन महिनामा प्रकाशन गरेको नेपाली आप्रवासी श्रमिकमा कोभिड१९ को असर ः स्वास्थ्य र आर्थिक संकटको समयमा नेपाली आप्रवासी श्रमिकको संरक्षणका चुनौती र भविष्यका लागि बाटो शीर्षकको अर्को प्रतिवेदनले कामका लागि भारत गएकामध्ये करिब ८६ प्रतिशतले दैनिक ज्यालादारीमा अनौपचारिक क्षेत्रमा काम गर्ने गरेको उल्लेख गरेको छ । जसमध्ये कृषि क्षेत्रमा करिब २६ प्रतिशत तथा निर्माण क्षेत्रमा करिब ३० प्रतिशत कामदार छन् । उनीहरूलाई रोजगारी सम्झौता र अन्य सुविधाहरू दिइँदैन, जसका कारण मालिकहरूलाई कामदारका लागि खाद्यान्न, बसोबास र स्वास्थ्य सेवा प्रदान गर्नेलगायतका कुनै दायित्व सिर्जना हुँदैन ।एसियाको आप्रवासनमा कोभिड१९ को प्रभाव शीर्षकको यूएसएआईडीको प्रतिवेदनले भारतबाट नेपाल आउनेमध्ये रेमिट्यान्सको ८५ प्रतिशत रकम घरपरिवारले दैनिक उपभोग्य वस्तु खरिदमा खर्च गर्ने गरेको तथ्यांक उल्लेख गरेको छ । जुन गल्फ र मलेसियाबाट आउनेमध्येको दैनिक उपभोग्य सामग्रीमा खर्च हुने (५० प्रतिशत) भन्दा धेरै हो । यो तथ्यांकले के देखाउँछ भने धेरै आप्रवासी कामदारका लागि भारतको रोजगारी जीवन जिउने उपायको खोजी मात्र हो, माथिल्लो स्तरमा उक्लन गरेको प्रयास होइन, प्रतिवेदनमा भनिएको छ । त्यही प्रतिवेदनले पश्चिम नेपालबाट भारत पुगेका आप्रवासी कामदारका लागि स्वास्थ्य सेवामा पहुँच पाउने विषय कोभिडपूर्व नै ज्यादै कठिन रहेको उल्लेख गरेको छ । बिमा नहुनु तथा आधार कार्डको अभाव, न्यून ज्यालादर, असहयोगी मालिक, स्वास्थ्य संस्थामा विभेद, अस्पताल कहाँ छन् भन्ने सूचनाको अभाव जस्ता कारणले नेपालबाट गएका कामदारलाई भारतको जीवन दुरुह बनेको उक्त प्रतिवेदनले औंल्याएको छ ।नेपाल र भारतबीच खुला सीमा रहेका कारण दुवै देशका नागरिकहरू निष्फिक्री आउजाउ गर्न सक्छन् । सीमापार गर्दा दुवै देशका नागरिकले परिचयपत्र देखाउनु पर्दैन । यद्यपि उनीहरूलाई सुरक्षा फौज, भन्सारका कर्मचारी अथवा मानव बेचबिखनको क्षेत्रमा क्रियाशील संघसंस्थाका प्रतिनिधिहरूले रोकेर केरकार गर्न भने सक्छन् । त्यो समयमा भने उनीहरूले पहिचान खुल्ने कागजात देखाउनैपर्छ । परिचयपत्र देखाउनु मात्र कुनै समस्याको विषय हुँदैनथ्यो तर त्यसक्रममा उनीहरूले दुर्व्यवहार भोग्नुपर्छ, घुस पनि बुझाउनुपर्छ, सुदूरपश्चिम विश्वविद्यालयका उपप्राध्यापक भट्टले भने ।आफूले समेत भारतमा चौकीदारका रूपमा काम गरेको स्मरण गर्दै सुदूरपश्चिमका मुख्यमन्त्री त्रिलोचन भट्टले निर्वाचित भएलगत्तै यहाँको बेरोजगारी समस्या समाधान गर्ने प्रतिबद्धता व्यक्त गरेका थिए । पेट पाल्नकै लागि आफ्नो जीवनको ऊर्जाशील समय कालापहाडमा बिताउन बाध्य सुदूरपश्चिमेली जनतालाई स्वदेशमै रोजगारीको अवसर दिने उनको वाचा थियो । तर, उनी यो वाचामा पूर्णतयाः असफल भए । धनगढीका कानुन व्यवसायी गम्भीरसिंह ऐर मुख्यमन्त्री भट्टसँग भारतमा चौकीदार बन्न जानबाट रोक्ने कुनै योजना नभएकाले उनी असफल भएको बताउँछन् । यहीं रोजगारी सिर्जना गर्नेबारे उनीसँग कुनै योजना थिएन । कम्पनी र ठूला उद्योगहरू खोल्ने नीति थिएन । त्यसैले मुख्यमन्त्रीको घोषणाले मात्र यो सम्बोधन हुने विषय थिएन । ठूलो संख्यामा रोजगारी सिर्जना गर्ने सामर्थ्य प्रदेशको मात्र पनि छैन होला, ऐरले भने, मुख्यमन्त्री भट्ट आफैं चौकीदारी गरेका मानिस भएकाले उनी अलि बढी संवेदनशील छन् होला भन्ने ठानिएको थियो । रहेनछन् ।मुख्यमन्त्री भट्ट भने आफूले सुदूरपश्चिममा रोजगारीका अवसरहरू सिर्जना गर्न प्रशस्त प्रयास गरेको तर पूर्णरूपमा सफल हुन नसकेको बताउँछन् । यो प्रदेशमा रोजगारी सिर्जना गर्ने ठूला कलकारखाना केही नभएकाले निरन्तर प्रयासले पनि सफल हुन सकिएन, उनी भन्छन्, तर, बेरोजगार युवालाई कृषिमा जोड्यौं । सिजनल विकास निर्माणबाट रोजगारी सिर्जना भएको छ । पर्यटनबाट पनि रोजगारी सिर्जना हुन्थ्यो, कोभिडका कारण त्यो सम्भव भएन । भट्ट स्वयम् यो निर्वाचनमा उम्मेदवार छैनन्, तर प्रतिस्पर्धामा रहेका कुनै पनि ठूला दलका प्रभावशाली उम्मेदवारले यो मुद्दालाई एजेन्डा बनाएका छैनन् ।भवानी भट्ट (महेन्द्रनगर) र मेनुका ढुंगाना (अछाम) को सहयोगमा"
निगमको विमान अफ्रिकामा ग्राउन्डेड,"काठमाडौं (कास) पश्चिम अफ्रिकास्थित मालीका लागि नेपाली सैनिक लिएर बुधबार राति काठमाडौंबाट उडेको नेपाल वायुसेवा निगमको विमान पांग्रा पन्चर भएर उतै ग्राउन्डेड भएको छ । विमान ग्राउन्डेड भएका कारण मालीबाट नेपाल फर्किन लागेका ७५ सैनिक उतै अड्किएका छन् । नेपाली समयअनुसार बिहीबार ३ बजे जहाज अवतरण भइसकेपछि इन्जिनियरहरूले जाँच गर्दा एउटा ल्यान्डिङ गियरको टायर (पांग्रा) ब्रस्ट (पन्चर) भएको पाइयो, उक्त उडानमा रहेका एक कर्मचारीले भने, हामीसँग जगेडा टायर नभएकाले जहाज मालीमै ग्राउन्डेड भएको छ । निगमको उक्त उडानमा सैनिकबाहेक ४ पाइलट, १० क्याबिन क्रु र ६ प्राविधिक, डिस्प्याचरलगायत कर्मचारी गरी २० जना छन् । यो चार्टर उडानका लागि निगमले चार फाइलट र १० क्याबिन त्रु (जगेडा चालक दल) लाई मंगलबार नै दोहा पठाएको थियो ।"
अब गाउँमै उपचार,"मकवानपुर (कास) ज्वरो आएमा सिटामोल किन्नसमेत हेटौंडा र अमलेखगन्ज पुग्नुपर्ने पीडा खेप्दै आएका हेटौंडा उपमहानगरपालिका१५ चिप्लेटीका बासिन्दा गाउँमै फार्मेसीसहितको सहरी स्वास्थ्य केन्द्र सञ्चालनमा आएपछि दंग छन् । चिप्लेटी पुग्न हेटौंडाबाट छिमेकी बारा जिल्लाको अमलेखगन्ज हुँदै ३ घण्टा सवारी यात्रा गरेर जानुपर्ने बाध्यता छ । उक्त बस्तीमा उपमहानगरले बुधबारदेखि सहरी स्वास्थ्य केन्द्र सञ्चालनमा ल्याएको हो । २ रुपैयाँको सिटामोल लिन जानै ३ सय रुपैयाँसम्म अटोको भाडा तिर्नुपर्ने अवस्था थियो । अहिले त्यो समस्याबाट मुक्त भएका छौं, स्थानीय बुद्धिमाया स्याङबोले भनिन् ।उपनगरवासी भए पनि आधारभूत स्वास्थ्य सेवासमेत पाउन सकेका थिएनन् । सामान्य रोग लाग्दासमेत उपचारको अभावमा ज्यान गुमाउनुपर्ने अवस्था थियो । गाउँमै स्वास्थ्य केन्द्र स्थापना भएपछि अब अकालमा ज्यान गुमाउनुपर्दैन होला, अर्का स्थानीय वीरमान घलानले भने, चिप्लेटीबाट वडा कार्यालयमा सञ्चालनमा रहेको स्वास्थ्य केन्द्रसम्म आउन पनि ३ घण्टा हिँड्नुपर्छ ।चिप्लेटीमा करिब १६० परिवारको बसोबास छ । उनीहरूलाई गाउँमै स्वास्थ्य सेवा मिलोस् भन्न उपमहानगरले बुधबार ज्येष्ठ नागरिक चन्द्रबहादुर घलानको स्वास्थ्य परीक्षण गरेर केन्द्रको शुभारम्भ गरेको हो । उपमहानगरको स्वास्थ्य शाखा अधिकृत कृष्णकुमार यादवका अनुसार केन्द्रबाट खोप, बाल स्वास्थ्य उपचार, गर्भवती जाँच, पोषण कार्यक्रम, क्षयरोग, कुष्ठरोग र औलोलगायतको उपचार तथा सेवा पाउन सकिन्छ ।केन्द्रबाट सेवा सुरु भएपछि बोल्दै उपमहानगर प्रमुख मिनाकुमारी लामाले नगरवासीलाई न्यूनतम आधारभूत सुविधा दिन कहिल्यै पछि नपर्ने बताइन् । लामो समयको संघर्षपछि चिप्लेटीवासीले पाएको स्वास्थ्य सेवाको स्तरवृद्धि गर्दै लैजानेतर्फ ध्यान दिने बताउँदै उनले स्वास्थ्य केन्द्रमा औषधिको अभाव हुन नदिनेप्रतिबद्धता जनाइन् ।"
धूलो उडिरहेको 'प्रचण्ड मार्ग,"(चितवन)  पूर्वप्रधानमन्त्री एवं माओवादी केन्द्र अध्यक्ष पुष्पकमल दाहालको उपनाम हो प्रचण्ड । यही नाममा चितवनमा मंगलपुरदेखि मेघौलीको तेलौलीसम्म प्रचण्ड मार्ग नामाकरण गरिएको छ । उक्त मार्गको स्तरोन्नतिका लागि ०७५ असार मसान्तमा दाहालले तामझामका साथ शिलान्यास गरे । यो योजनाअन्तर्गत उक्त मार्गसहित अन्य भित्री सडकको पनि निर्माण र स्तरोन्नति हुँदै थियो ।सोही वर्षको पुस १ मा दाहाल पार्वतीपुरको भानु माविमा आयोजित महायज्ञको उद्घाटन गर्न आउँदा जिल्लाका सबै बाटो कालोपत्र हुने घोषणा गरे । ०७४ सालको चुनावको प्रचारमा हिँड्दा धूलो खाएर आत्तिएको र आउँदो चुनावमा प्रचारमा हिँड्दा कतै धूलो खानै नपर्ने गरेर सबै बाटो पिच हुने महायज्ञमा दाहालले घोषणै गरेका थिए । अहिलेको चुनावमा भने दाहाल चितवन क्षेत्र३ छोडेर गोरखा क्षेत्र२ तर्फ लागे ।चितवनबाट चुनाव लडेको भए यो पटक दाहाललाई आफ्नै नामको यो सडकमा धूलोले पिरोल्ने थियो । आफ्नै गाउँनजिक मंगलपुर, फूलबारी, शिवनगर हुँदै गएको २० किलोमिटर प्रचण्ड मार्ग को स्तरोन्नतिको काम २ वर्षमा पूरा हुने भनिए पनि साढे ४ वर्ष हुनै लाग्दा पनि अधुरै छ । स्थानीय चुनाव नजिक आउँदै गर्दा प्रचण्ड मार्गमा केही काम भएको थियो । संसदीय चुनाव घोषणापछि फेरि निर्माणलाई लिएर चहलपहल सुरु भएको छ । हिजोबाट डोजर, ग्रेडर आए । छठपछि पिच हुन्छ भनेका छन्, भरतपुर१५ महेन्द्रचोकका नारायण केसीले भने ।आयोजना सञ्चालन गर्ने सहरी विकास तथा भवन कार्यालय भरतपुरका प्रमुख प्रकाश अर्यालका अनुसार प्रचण्ड मार्गसहित ६५ किलोमिटर रिङरोड र विभिन्न लिंक रोडहरू निर्माण र सुधार गर्न ०७५ असार मसान्तमा शिलान्यास कार्यक्रम भएको थियो । त्यसमध्ये हालसम्म ४७ किलोमिटर सडक मात्रै कलोपत्र भएको छ । प्रचण्ड मार्गको २० किमिमध्ये भरतपुर१५ महेन्द्रचोकदेखि पश्चिमतर्फ ५ किमि सडक पिच गर्न बाँकी छ । शिलान्यास हुँदा २ वर्षभित्र सक्ने भने पनि कोरोना महामारी र मूल्य वृद्धिका कारण म्याद थप भएको छ । तर, मौजुदा कानुनअनुसार अब चैत मसान्तपछि कुनै पनि हालतमा म्याद थप हुँदैन । ठेक्का तोडिन्छ । सायद त्यसअघि नै बाँकी काम पूरा होला, अर्यालले भने । भरतपुरमा पछिल्लो समय निकै तीव्र गतिमा काम भएको भनेको सडक कालोपत्र गर्ने हो । तर, दाहालले शिलान्यास गरेको र उनकै नामको सडकको हालत भने यस्तो छ ।०७४ सालको संसदीय निर्वाचनमा चितवन३ मा एमालेसँग गठबन्धन गरेर चुनाव लड्दै गर्दा दाहालले निकालेको घोषणापत्रमा जिल्लाका सातै स्थानीय तहलाई एकीकरण गरी चितवन मेट्रो सिटी बनाउने उद्घोष गरेका थिए । जिल्लाको दक्षिणी भेगमा रहेको माडी नगरपालिका निकुञ्जका जनावर र खहरे खोलाहरूका कारण समस्यामा थियो । दाहालले एमाले अध्यक्ष केपी शर्मा ओलीसँगै उभिएर भाषण गरेर माडीलाई मणि बनाउने वाचा गरेका थिए । भरतपुर हुँदै माडी जान निकुञ्जको १० किमि जंगल छिचोल्नुपर्छ । दाहालको घोषणापत्रमा ५ वर्षमा निकुञ्जको सो क्षेत्रमा सुरुङ मार्ग वा आकाशेमार्ग बनाउने र यसका कारणले यातायात मात्रै नभएर विद्युत्, टेलिफोन र इन्टरनेटको केवल लैजान पनि सहज हुने उल्लेख थियो । तर, ५ वर्ष सकिएर दाहालले चितवन छाड्दै गर्दा यो काममा पनि कुनै ठोस पहल भएन ।निकुञ्जका जनावरका साथै ऐन नियमको प्रावधानले मर्का पर्यो भनेर माडीवासी सधैं आक्रोश पोख्ने गर्छन् । ०७५ सालको वैशाख १ मा माडीमा भएको कार्यक्रममा दाहाललाई माडी नगरपालिकाका तत्कालीन प्रमुख ठाकुर ढकालले निकुञ्ज ऐन परिवर्तन नभए अनशन बस्ने चेतावनी दिएका थिए । त्यसको प्रतिउत्तरमा दाहालले निकुञ्ज ऐन बदल्न आफू लाग्ने र नभए आन्दोलनको नेतृत्व गर्ने बताए । तर, न ऐन परिवर्तन भयो, न आन्दोलन ।नारायणी नदीमा नयाँ पुल बन्ने भयो भनेर माओवादी नेताकार्यकर्ता, समर्थकले बुधबार एउटा सूचनाको सामाजिक सञ्जालमा खुब प्रचार गरे । सडक विभागको पुल महाशाखाले नारायणगढ स्थित नारायणी नदीमा नयाँ पुल बनाउन डिजाइन र लागत प्रस्ताव माग गर्दै टेन्डर निकालेको छ । दाहालले चुनावी घोषणापत्रमा नवलपुर खण्डसँग जोडेर समग्र पश्चिम चितवनको विकास गर्न नारायणीमा ३ वटा पुल बनाउने उल्लेख गरेका थिए । तर, ५ वर्षसम्म नारायणीमा एउटा पनि पुलको काम सुरु भएन । अहिले चुनावको मतदानको मिति नजिक आउँदै गर्दा बल्लतल्ल एउटा पुल बनाउने भनेर सूचना जारी भएको छ ।दाहालले प्रचण्ड आवास योजना घोषणा गर्दै भूमिहीन सुकुम्बासीहरूलाई राख्न बहुतलाको आधुनिक आवास गृह बनाउने बताएका थिए । तर, यो बीचमा उनले भरतपुरका केही सुकुम्बासीलाई मात्र पुर्जा बाँडे । चितवन उद्योग संघका पूर्वअध्यक्ष कृष्णप्रसाद अधिकारी दाहाल चितवन आउँदै गर्दा यहाँका धेरै खाले समस्याहरू सम्बोधन भएको दाबी गर्छन् । माडीका लागि दाहालले थुप्रै काम गरेको र नारायणीमा तटबन्धनजस्तो महत्त्वपूर्ण काम उनकै पहलमा सुरु भएको उनले बताए । त्यसैगरी, भरतपुरमा सिटी हल र पूर्वपश्चिम राजमार्गको पुल्चोकगोन्द्राङ ६ किमि सडकखण्डलाई ६ लेनमा विस्तार गर्ने काम धमाधम भइरहेको उनले सुनाए । तर, चितवनले औद्योगिक विकास र उत्पादनमा थप राम्रो गर्न सक्ने अवसर थियो । त्यो क्षेत्रमा सोचेजस्तो काम भएन कि भन्ने लाग्छ, उनले थपे ।प्रभावशाली व्यक्ति भएका कारण जिल्लामा केही बजेट आए पनि दाहालकै कारणले चितवनको समग्र चरित्रमा उल्लेख्य सुधार भएको नदेखिने अधिवक्ता उद्धव लोहनीको मत छ । उनको आगमनले चितवनको राजनैतिक क्षेत्रमा पनि सुधार नभएको लोहनीले दाबी गरे । स्वयं माओवादी पार्टीकै अवस्थामा सुधार भएन । निकट र इमानदार मान्छेले चुनावको मुखमा पार्टी छाडे । उहाँ आफै दोहर्याएर उम्मेदवार हुन सक्नुभएन । ०७४ सालमा दाहाल आउनुअघि र ०७९ सालको स्थानीय निर्वाचन परिणाम हेर्दा चितवनमा माओवादी फैलिएको देखिएन । केही वडाध्यक्ष बढी जित्यो होला तर पहिला दुई मेयर जित्दा अहिले एउटा मात्रै मेयर जित्यो । उहाँकै पार्टीको अवस्था यस्तो रहयो, अधिवक्ता लोहनीले भने ।"
पाल्पामा पाण्डेलाई युवा नेता गैरेको चुनौती,"(पाल्पा)  अघिल्ला चुनावमा सोमप्रसाद पाण्डेका सहयोगी हुन्थे ठाकुर गैरे । लामो समय एमालेबाट राजनीति गरेका पाण्डे र गैरे यस पटक फरक दलबाट पाल्पा२ मा प्रतिनिधिसभा सदस्य उम्मेदवार छन् । पार्टी विभाजनपछि उनीहरूको बाटो मोडिएको हो । जिल्लास्थित कार्यकर्ता वर्षौंदेखि पाण्डेको छायामा परेका गैरेले यस पटक कडा टक्कर दिने सुनाउँछन्, नयाँ अनुहार पनि भएकाले यहाँको निर्वाचनमा धेरैको चासो छ ।एकीकृत समाजवादीका तर्फबाट पाण्डे यसपालि छैटौं पटक प्रतिस्पर्धामा छन् भने अनेरास्ववियुको अध्यक्ष हुँदै पार्टी राजनीतिमा सक्रिय गैरे पहिलो पटक एमालेबाट उम्मेदवार बनेका हुन् । गैरे कति पटक उहाँलाई मात्र जिताउनुहुन्छ भन्नुहुन्छ, तानसेन६ का मतदाता बसन्तमान श्रेष्ठले भने, एकपटक अवसर दिनुस् भनिरहनुभएको छ । दुवै जना वामपन्थी धारका उम्मेदवार भएकाले कसले जित्छ भन्न नसकिने उनले बताए । नयाँ अनुहारलाई यसपालि मत दिऊँ भन्नेहरू पनि छन्, उनले भने । २०४८ सालको प्रतिनिधिसभा निर्वाचनमा तत्कालीन तीनै क्षेत्रमा कांग्रेसका उम्मेदवार विजयी भएका थिए । २०५१ पछिका प्रायः निर्वाचनमा वाम वर्चस्व रहँदै आएको छ । २०७० सालमा साविकको क्षेत्र नम्बर ३ बाट कांग्रेसका हरिप्रसाद नेपालले विजय हासिल गरे । २०६४ मा तत्कालीन क्षेत्र नम्बर २ बाट माओवादी केन्द्रकी लीला सोमई विजयी भएकी थिइन् । २०७४ बाट दुई निर्वाचन क्षेत्र कायम गरिएकामा दुवैमा एमालेले जितेको थियो । २०५१ सालपछि कांग्रेसले क्षेत्र १ बाट चुनाव जितेको छैन । त्यसैले यो क्षेत्रमा यस पटक एमाले ढुक्क देखिन्छ । विगतमा यी उम्मेदवार एउटै पार्टीमा रहेकाले गैरे छायामा पर्दै आएका थिए । पार्टीका शीर्ष नेताकै नजिकको नाताका कारण पाण्डेजीले निरन्तर अवसर पाइरहनुभयो, अर्का मतदाता भन्छन्, ६६ पटक चुनावमा उठिरहनेभन्दा यसपालि नयाँ उम्मेदवारलाई ठाउँ दिनुपर्छ भनेर बहस पनि भइरहेका छन् । स्थानीय तहको चुनावको आधार मत हेर्दा गठबन्धन केही अगाडि देखिन्छ तर मतदाता अझै खुली नसकेकाले अनुमान गर्न गाह्रो छ । त्रिभुवन बहुमुखी क्याम्पसका उपप्रध्यापक सन्तोष खनाल पनि क्षेत्र नम्बर २ मा प्रतिस्पर्धा कडा र रोचक हुने बताउँछन् । पाल्पा२ मा दल र स्वतन्त्र गरी प्रतिनिधिसभामा १३ उम्मेदवार छन् । २०७४ मा क्षेत्र २ बाट वाम गठबन्धनका तर्फबाट पाण्डे नै उम्मेदवार थिए । कांग्रेसका हरिप्रसाद नेपाललाई पराजित गरी उनी विजयी भएका हुन् । यस पटक २०७४ को स्थिति यस क्षेत्रमा छैन । यसपालि कांग्रेस, माओवादी, जनमोर्चा र एकीकृत समाजवादी एकै ठाउँमा छन् । स्थानीय निर्वाचनमा वडाध्यक्षले प्राप्त गरेको मतका आधारमा भने एमाले अगाडि छन् । स्थानीय निर्वाचनमा पाएको मत मेरो चुनाव जित्ने आधार हो, गैरेले भने, कांग्रेसको उम्मेदवार छैनन्, त्यसैले राष्ट्रिय राजनीतिमा प्रभाव पार्न सक्ने उम्मेदवार मलाई मानेका छन् । एमालेले क्षेत्र २ मा स्थानीय तह निर्वाचनमा ३० हजार ५ सय ३६ मत पाएको थियो । कांग्रेसले २९ हजार ३९, माओवादीले ४ हजार ३ सय १३ र एकीकृत समाजवादीले ४ सय ३३ मत पाएको थियो । राष्ट्रिय जनमोर्चाले ८ सय ८४ मत पाएको छ । एकीकृत समाजवादीका जिल्ला अध्यक्ष कमल पाण्डेय भने स्थानीय तह निर्वाचनको मत मूल्यांकनको आधार नहुने बताउँछन् । तानसेन नगरपालिकाका पूर्वनगर प्रमुख अशोककुमार शाही, उपप्रमुख लक्ष्मी पाठक, साविक ठिमुरे गाविसका अध्यक्ष भएका कृष्ण जीसीलगायत धेरै नेता भने अहिले एकीकृत समाजवादीमा छन् । स्थानीय तह निर्वाचनमा कांग्रेस महाधिवेशन र टिकट वितरणमा केही असन्तुष्टि थिए, कांग्रेस सभापति हिमालदत्त श्रेष्ठले भने, अहिले त्यस्तो हुँदैन । एकढिक्का भएर अघि बढेको छ । स्थानीय निर्वाचनमा यही गठबन्धन थियो । पाल्पा२ अन्तर्गत तानसेन नगरपालिका, बगनासकाली, रिब्दीकोट, तिनाउ, रैनादेवी छहरा गाउँपालिका पर्छन् । तिनाउको ५ नम्बर वडा, नगरपालिकाको ८ नम्बर वडा भने क्षेत्र १ मा गाभिएको छ । माथागढीको १ नम्बर वडा क्षेत्र २ मा छ । यो क्षेत्रमा पर्ने ४४ वडामध्ये तानसेन नगरपालिकामा १०, रिब्दीकोटमा आठमध्ये ६, रैनादेवी छहरामा आठमा ६ वडा गठबन्धनले जितेको छ । तिनाउमा ५ मध्ये दुई वडामा गठबन्धनले जितेको छ । तानसेनमा नगर प्रमुख, उपप्रमुख, रिब्दीकोटमा अध्यक्ष, उपाध्यक्ष, रैनादेवी छहरामा अध्यक्ष, उपाध्यक्ष र तिनाउमा उपाध्यक्ष गठबन्धनले जितेको छ । एमालेले तिनाउमा प्रमुख जितेको छ । गठबन्धनका उम्मेदवार पाण्डे जनताका लागि विगतमा काम गरेकाले जितको आधार बनेको बताउँछन् । गठबन्धनको मत नै जितको आधार हो, उनले भने, विकास निर्माणका क्षेत्रमा विगतमा गरेका अधुरा कामलाई पूरा गर्ने प्रतिबद्धता मैले जनतासमक्ष गरेको छु, यसले मलाई जितसम्म पुर्याउने छ । क्षेत्र नम्बर २ बाट गठबन्धनका पाण्डे, एमालेका गैरेबाहेक जनसमाजवादी पार्टी नेपालका देवबहादुर हिस्की, राष्ट्रिय स्वतन्त्र पार्टीका सोमप्रसाद गैरे, राष्ट्रिय जनमुक्ति पार्टीका हुमबहादुर थापा मगर, नेपाल मजदुर किसान पार्टीका शिवसुन्दर भुख्वा, मंगोल नेसनल अर्गनाइजेसनका मनबहादुर दर्लामी, नेपाल आमा पार्टीका तारा बहादुर खत्री, जनता समाजवादी पार्टीबाट दुर्पता सोमर्ई उम्मेदवार छन् । यहाँ स्वतन्त्र उम्मेदवारी पनि परेको छ । क्षेत्र नम्बर २ मा १ लाख ५ हजार २ सय ९३ मतदाता छन् ।"
नयाँबीच प्रतिस्पर्धा,"पाल्पा१ मा प्रतिनिधिसभाका लागि गठबन्धन र एमालेबाट दुवै नयाँ प्रतिस्पर्धी छन् । यस क्षेत्रमा २०५१ पछिका सबै निर्वाचनमा एमालेले विजयी हासिल गरेको छ । एमालेबाट लुम्बिनी प्रदेशसभाका पूर्वसदस्य नारायणप्रसाद आचार्य र गठबन्धनका तर्फबाट कांग्रेसका जिल्ला उपसभापति ज्ञानबहादुर गाहा प्रतिस्पर्धामा छन् ।आचार्य एमालेको संगठन बलियो भएको र जनतासामु सधैं सम्पर्कमा रहेकाले जितको दाबी गर्छन् । विगतमा एमालेले जिते पनि शिक्षा, स्वास्थ्य, विद्युत्लगायत विकास निर्माणका काम गर्न नसकेकाले यस पटक जनताले आफूलाई मत दिने गाहा बताउँछन् । जनताको चाहनालाई पूरा गर्ने गरी योजना बनाएको छु, एमाले उम्मेदवार आचार्यले भने । कालीगण्डकी करिडोर समयमा सम्पन्न गर्ने, कालीगण्डकी नदीमा जलयात्राको प्रारम्भ गर्ने, रामपुरदेखि रोल्पा एक्सप्रेस हाइवे, रामपुरमित्यालमाथागढीझुम्सासम्म सडक बनाउने कामलाई योजनाको रूपमा अघि बढाउने उनले बताए । कांग्रेसका गाहाले २०५१ सालदेखि कम्युनिस्टले चुनाव जिते पनि जनताको जीवनस्तर उठ्न नसकेको बताए । पोल पुगेर बत्ती नबलेको, धारा लगेर पानी पिउन नपाएको, मोटरबाटो लगेको सवारी साधन चल्न नसकेको अवस्था छ, उनले भने, यस्ता कामलाई पूरा गर्ने गरी योजना अघि बढाएर मतदातासमक्ष पुगेको छु । क्षेत्र १ अन्तर्गत रामपुर नगरपालिका, निस्दी, पूर्वखोला, रम्भा, माथागढी गाउँपालिका छन् । तानसेनको वडा ८, तिनाउको ५ पनि क्षेत्र १ मा पर्छ । यहाँका रामपुर नगरपालिकामा बाहेक सबैमा एमालेका अध्यक्ष र उपाध्यक्षले स्थानीय निर्वाचनमा जितेका छन् । क्षेत्र १ मा ९६ हजार ३६ मतदाता छन् । क्षेत्र १ मा कांग्रेसका गाहा र एमालेका आचार्यबाहेक राष्ट्रिय प्रजातन्त्र पार्टीका ज्ञानबहादुर सिञ्जाली, राष्ट्रिय जनमुक्ति पार्टीका उजरसिं दर्लामी, जनता समाजवादीका मेहरमान राना र मंगोल नेसनल अर्गनाइजेसनका थम्मनबहादुर बुढा उम्मेदवार छन् । स्वतन्त्रबाट विपिन कँडेल, नारायण न्यौपाने, राजु सुनार र डोलराज तिमिल्सेनाले पनि उम्मेदवारी दिएका छन् ।"
विदेशमा काम गर्ने नागरिकबाट कतिन्जेल लिने मात्रै ?,"जनगणना२०७८ को प्रारम्भिक नतिजा अनुसार २१ लाख ६९ हजार नागरिक मुलुकबाहिर छन् । कुल ५६ लाख घरपरिवारमध्ये हरेक दोस्रोतेस्रो घरको कोही न कोही विदेश छन् । यसरी हेर्दा देशै प्रवास हिँडे जस्तो छ । अधिकांश वैदेशिक रोजगारीका सिलसिलामा बिदेसिएका हुन् । कोहीकोही उत्कृष्ट अवसरको खोजीमा गएका होलान्, तर धेरैजसो परिवारको गुजारा र सन्तानको शिक्षादीक्षाका लागि मुलुकमा विकल्प नभेटेपछि विदेशमा सुरक्षितअसुरक्षित सबै खाले काम गर्न बाध्य बनेका हुन् । यिनले अनेकौं हन्डर खाएर परदेशबाट पैसा पठाएकैले जस्तोसुकै संकटमा पनि देश ठीकठाक चलिरहेको छ । सशस्त्र द्वन्द्व होस् वा शान्ति यात्राको लामो संक्रमणकाल या भूकम्प र नाकाबन्दीले थिलथिलो बनेको अवधि, देशले कहिल्यै चरम आर्थिक संकट भोग्नु नपरेको हो । यसको एउटा प्रमुख श्रेय यिनै रोजगारीका क्रममा परदेश रहेकाहरूलाई जान्छ, जसले वार्षिक खर्बौं रकम स्वदेश पठाएर आआफ्ना परिवार मात्र होइन, एक हिसाबले देशै पालेका छन् । गत आर्थिक वर्ष मात्रै यिनले मुलुकमा १० खर्ब ७ अर्ब रुपैयाँ पठाएका छन् । वैदेशिक लगानी र निर्यात व्यापार दुवै उल्लेख्य नभएको नेपालमा यिनैले पठाएको रकमले विदेशी मुद्रा सञ्चितिमा ठूलो टेवा पुर्याएको छ । रेमिट्यान्स मात्र होइन, विदेशमा रहेकाहरूसित कतिपय राजनीतिक दलले लेवी र चन्दा पनि असुल्ने गरेका छन् । तर दुःखका साथ भन्नुपर्छ राज्यको नीतिनिर्माणका क्रममा भने यी देश पाल्नेहरू चरम उपेक्षित छन् । आजको ठीक एक महिनामा देशमा प्रतिनिधिसभा र प्रदेशसभाको चुनाव हुँदै छ । तर, विदेशमा रहेका यी नागरिकहरू मताधिकारबाट वञ्चित भएका छन् । आफ्ना लागि नीतिकार्यक्रम बनाउनेहरूलाई आफैं चुन्न यिनीहरूले पाउँदैनन् । यिनीहरूको खालि नोट चल्छ, भोट चल्दैन । सर्वोच्च अदालतले पाँच वर्षअघि नै विदेशमा रहेका नेपालीलाई मताधिकारको व्यवस्था गर्न सरकार र निर्वाचन आयोगलाई निर्देशनात्मक आदेश दिए पनि यस सम्बन्धी प्रक्रियासम्म अघि बढाइएको छैन । यसको कार्यान्वयन गर्न अवश्य सजिलो छैन, तर यही बहानामा लामो अवधि ठूलो संख्याका नागरिकहरूलाई मतदानबाट वञ्चित गरिरहन मिल्दैन । राजनीतिक र नैतिक दुवै दृष्टिबाट उनीहरूलाई निर्वाचनबाट बाहिरै राख्न सुहाउँदैन । सयभन्दा बढी देशले विदेशमा रहेका आफ्ना नागरिकलाई यो सुविधा दिएका छन्, नेपालले पनि यसबारे यथोचित प्रबन्ध मिलाउनैपर्छ । प्रवासमा रहेकालाई मताधिकार नदिँदा न्यायालयको अनादर मात्र भएको छैन, उनीहरूको संवैधानिक हकको पनि उल्लंघन भएको छ । प्रक्रियागत जटिलताका कारण मात्र होइन, तुलनात्मक रूपमा देशविदेशमा अनुभव बटुलेकाहरू, अरू देशको विकास र थिति देखेकाहरू कुनै निश्चित दलको अन्धभक्त कम हुने भएकाले वा त्यस्तो डर देखेकाले प्रमुख दलहरूको चासोमा यो विषय नपरेको हुन सक्छ । तर, यति धेरै नागरिकलाई मताधिकारको अवसरबाट बाहिरै राखेर देशभित्र लोकतान्त्रिक अभ्यास उन्नत हुन सक्दैन । सर्वोच्चले विदेशमा रहेका नेपालीको वास्तविक लगत संकलन तत्काल सुरु गरेर आउँदो निर्वाचनमै मतदानमा सहभागी गराउन आदेश दिएको थियो । यसपालि उक्त आदेशको अटेर गरे पनि राजनीतिक नेतृत्वलाई सधैं यसबाट भाग्ने छुट छैन । सर्वोच्चको आदेशका कारण मात्र होइन, आफ्नो अनिवार्य कर्तव्य सम्झेर पनि अब बन्ने संसद् र सरकारले विदेशबाट पैसा पठाएर देश चलाइरहेका नागरिकलाई स्वदेशको नेतृत्व चुन्न पाउने अधिकार प्रदान गर्नुपर्छ ।मताधिकारबाहेकका सवालमा पनि प्रवासमा बस्ने नेपालीको हितमा सरकार मात्र होइन, राजनीतिक दलहरू पनि उदासीन छन् । कैयौं देशमा भ्रातृ संगठन विस्तार गरेर चन्दा उठाउने गरे पनि उनीहरूप्रतिको दायित्वबारे दलहरू बेखबरजस्तै छन् । दलहरूसित न विकल्पहीन भएर बिदेसिन बाध्य भएकाहरूलाई यहीँ रोक्ने रोजगारीका कार्यक्रम छन्, न वैदेशिक रोजगारीलाई मर्यादित, व्यवस्थित र आकर्षक बनाउने योजना नै । पछिल्ला पाँच वर्षमा एमाले र कांग्रेस नेतृत्वमा फरकफरक सरकार बने, तर श्रमिकले प्रत्यक्ष अनुभूति गर्ने गरी कुनैले पनि ठोस कार्यक्रम ल्याउन सकेनन् । शून्य लागतमा वैदेशिक रोजगारीमा जान पाउने नीति लिइए पनि प्रभावकारी कार्यान्वयन गरिएन । ताज्जुबलाग्दो त, कांग्रेस पार्टी नेत्रीसमेत रहेकी प्रधानमन्त्रीपत्नी आरजु राणा देउवाले एउटा चुनावी सभामा नीति कार्यान्वयनको सुनिश्चितता होइन, प्रधानमन्त्री चुनाव उठेको निर्वाचन क्षेत्रका निश्चित संख्यामा युवालाई शून्य लागतमा विदेश पठाइदिने आश्वासन पो दिइन् । पूर्वप्रधानमन्त्री तथा एकीकृत समाजवादीका अध्यक्ष माधवकुमार नेपालले पनि यसै भने । देशमै रोजगारी सृजना गर्छौं या इच्छुक सबै कामदारलाई शून्य लागतको अवसर दिलाउँछौं भन्नुपर्ने नेताहरूको यस्तो चिन्तनबाटै बुझ्न सकिन्छ, नेपालमा वैदेशिक रोजगारीलाई कुन रूपमा हेरिन्छ भनेर । कामदारहरूको गन्तव्य मुलुकका नेपाली दूतावासलाई प्रभावकारी नबनाउँदा पनि नेपालीहरूले अनेकौं हैरानी बेहोर्नुपरेको छ । द्विदेशीय सहमति पालनादेखि कामदारका अरू अप्ठ्याराहरूको सम्बोधन गर्न दूतावासलगायतका संयन्त्रहरू बलियो हुन आवश्यक छ । तर यस्ता दूतावासमा दक्ष राजदूत पठाउनुपर्ने चेतनासम्म राजनीतिक नेतृत्वमा अझै आइसकेको छैन । संविधानले वैदेशिक रोजगारीलाई शोषणमुक्त, सुरक्षित र व्यवस्थित गर्न तथा श्रमिकको रोजगारी र अधिकारको प्रत्याभूति गर्न यस क्षेत्रको नियमन र व्यवस्थापन गर्नुपर्ने विषयलाई राज्यको दायित्वका रूपमा लिएको छ, तर यसको बोध सरकारमा बस्नेहरूलाई छैन । वैदेशिक रोजगारीमा गएका श्रमिकको संरक्षणमा सरकार र दलहरू सबै चुकेका छन् । तसर्थ, यति बेला निर्वाचन घोषणापत्र लेख्न व्यस्त रहेका दलहरूको ध्यान वैदेशिक रोजगारीमा गएका श्रमिकका सवालहरूप्रति अनिवार्य रूपमा जानुपर्छ । र, अब बन्ने सरकार र संसद्ले उनीहरूको योगदानको मूल्य बोध गर्न सक्नुपर्छ ।"
खनालको लेखले उठाएका प्रश्नहरू,"गोपाल खनालको एमाले राजनीति कता ? लेखसँग सहमत हुने ठाउँ छैन । लेखकले घनश्याम भुसाल र भीम रावलको विद्रोहलाई निकै हल्का रूपमा लिएका छन् । भुसालले केवल एक थान सांसद पदका लागि विद्रोह गरेका होइनन्, फरक मतलाई कहिल्यै नस्विकार्ने, फरक मत प्रस्तुत गर्न महाधिवेशनमा कुनै स्थान नै नदिने, केवल दासत्वमा रमाउन चाहने केपी शर्मा ओलीको तानाशाही प्रवृत्तिलाई चुनौती दिएका हुन् । हिजोका दिनमा मात्र होइन आजको दिनमा पनि संसद्को अल्पायुमै भएको हत्यालाई गलत भन्ने हिम्मत भुसाल र रावलमा देखियो, जुन कुरा अन्य एमाले नेताकार्यकर्तामा देखिएन । के ओलीले संसद् विघटन नगरेको भए नेकपा विभाजनको तहसम्म पुग्थ्यो ? नेकपाको सरकार गिर्थ्यो ? शेरबहादुर देउवालाई साथ दिनुपर्ने परिस्थिति आउँथ्यो ? संसद् पुनःस्थापना होस् भनेर अदालत जान पर्थ्यो ? त्यो कसको कारणले निम्तिएको हो खनालजी ? अनि ओली आफू भने तीसौं वर्षदेखि लड्दै टिकट लिँदै गर्ने तर रावल र भुसालको हकमा सधैं एउटै व्यक्तिले टिकट पाइरहनुपर्छ भन्नु उचित होइन भन्ने ओली र तपाईंको बोलीमा के नै अन्तर रह्यो त ? हो यदि यसपालि ओलीले आफूले टिकट नलिएको भए रावल र भुसाललाई सधैं टिकट माग्नु उचित होइन भनेर भन्न मिल्थ्यो । आफू लिने तर अरूलाई उपदेश दिने ओली प्रवृत्तिलाई समर्थन गर्ने खनालको विचारसँग सहमत हुने कुनै ठाउँ नै छैन । सत्ताका लागि जतिसुकै तल्लो हरकत गर्न पनि हाम्रा राजनीतिक पार्टीहरू पछि पर्दा रहेनछन् भन्ने गलत सन्देश जनमानसमा गएको छ । राप्रपा र एमालेको तालमेललाई कुन रूपमा लिने हो ? झापामा ओलीलाई राजतन्त्रवादी राप्रपाका कार्यकर्ताहरूले भोट दिनुपर्ने र बदलामा गणतन्त्रवादी एमालेका कार्यकर्ताहरूले राजेन्द्र लिङ्देनलाई भोट दिनुपर्ने गरी तालमेल गरिएको छ । यसको संकेत के हो ? त्यो परेको मतलाई कुन तन्त्रको स्थापनाका लागि मान्ने ? राजतन्त्रका लागि कि गणतन्त्रका लागी ? दुवै पार्टीले जनतालाई जवाफ दिने बेला भएको छ । गोपाल देवकोटा, गोकर्णेश्वर८, काठमाडौं"
कर्णालीको बाढीपहिरो विपत्ति,"भर्खरै कर्णालीका जुम्ला, कालीकोट, मुगु तथा हुम्लामा आएको बाढीले जनधनको ठूलै क्षति गरेको छ । घर बगेका छन्, बालीनाली नष्ट भएका छन्, सडक, विद्यालय, स्वास्थ्य चौकीजस्ता संरचना ध्वस्त भएका छन् । पछिल्ला वर्षहरूमा स्थानीय तहमार्फत गाउँगाउँमा ठूलो मात्रामा बजेट पुगेपछि, देशैभरि अन्धाधुन्द सडक खन्ने अभियानले गति लिएको छ । कर्णालीका गाउँहरूमा पनि डोजर पुगे । जथाभावी सडक बनाउँदा माटो कमजोर भयो । वृक्षरोपणमा पनि ध्यान दिइएन । बनिरहेका सडकहरूका माटो र ढुंगा अति वर्षाका कारण बगेर नदीमा ल्यायो । यसबाट नदीको सतह बढ्यो, जसले तटीय क्षेत्रमा क्षति पुर्यायो । यसबाट पाठ सिकेर अब खनिएका सडकको दायाँबायाँ वृक्षरोपण गर्नुका साथै बायो इन्जिनियरिङ विधि अवलम्बन गरी माटोलाई बलियो बनाउनुपर्छ । कर्णालीका अधिकांश स्थानमा वनजंगल फँडानी गरेर खोरिया खेती गर्ने क्रम बढेको छ । यसले सेट भएको माटोलाई निकाल्यो । यसका कारण अति वर्षा हुँदा पानीसँगै ढुंगा र माटो बगेर तटीय क्षेत्रमा बढी क्षति पुगेको छ । कर्णालीका प्रायः बस्ती नदी तथा खोला आसपास छन् । यस्तो स्थानमा घर बनाउँदा कसरी सुरक्षित हुने वा बनाउने भन्नेबारे घरधनी तथा स्थानीय तहको ध्यान पुगेको छैन । यसले क्षतिलाई झन् बढाएको छ । आउँदा दिनमा तिनै तहका सरकारहरूले समन्वय गरी जोखिममा रहेका बस्तीहरूलाई सुरक्षित ठाउँमा स्थानान्तरण गर्नु जरुरी छ । समग्रमा, डोजरे विकास, जंगल फँडानी, खोरिया खेती तथा असुरक्षित बसोबासका कारण कर्णालीले बाढीपहिरोबाट धेरै क्षति बेहोर्नुपरिरहेको छ । यस सम्बन्धमा सम्बद्ध पक्षले समयमै ध्यान दिनु जरुरी छ । बाढीपहिरोको नियन्त्रण तथा क्षति न्यूनीकरणबारे जनचेतना विस्तार गर्नुका पनि उत्तिकै आवश्यक छ । सँगै योजनाबद्ध पुनर्निर्माणमा पनि सरकारको ध्यान जाओस् । गोविन्दप्रसाद पाण्डे, तातोपानी४, जुम्ला"
ग्रामीण सडक कि धराप,"बझाङको मस्टामा बोलेरो जिप दुर्घटना हुँदा सातको मृत्यु, अठार घाइते समाचार दुःखद छ । पहाडी भेकमा हुने यस्ता दुर्घटनाका लागि यातायात व्यवसायीसँगै यात्रु र सरकार पक्षसमेत दोषी छन् । गाडीको क्षमताभन्दा बढी यात्रु र मालसामान बोक्नु, अनुमतिबिनाको सवारीसाधनमा यात्रु बोक्नु, मालसामान ढुवानी अनुमति पाएको सवारीसाधनमा यात्रु बोक्नु, आफ्नो सवारीसाधनलाई नियमित चेकजाँच नगराई बलजफ्ती चलाउनुजस्ता जानाजान गल्ती यातायात व्यवसायीहरूबाट हुने गर्छन् । ट्राफिक प्रहरीले आफ्नो ड्युटी राम्रोसँग निर्वाह नगर्नु, जाँच पास नभएका सडकमा रुट पर्मिट दिनु, न्यूनतम सात मिटरको सडक हुनुपर्ने आधारभूत सिद्धान्तको बेवास्ता हुनु र स्थानीय सरकारले लोकप्रियताका लागि पर्यावरण र भौगोलिक संरचनाको अध्ययन र योग्य प्राविधिकबिनै जथाभावी सडक निर्माण गर्नु पनि पहाडी भूभागको ग्रामीण सडकमा हुने गरेका दुर्घटनाका कारण हुन् । सवारीसाधनको खराब स्थिति, यात्रु भरिभराउ रहेको अवस्थाबारे थाहा पाउँदापाउँदै ज्यान जोखिममा राखी यात्रा गर्ने यात्रु पनि यस्ता दुर्घटनाका लागि जिम्मेवार हुन् । यस्ता दुर्घटनाहरू नदोहोर्याउन, जनचेतनामूलक कार्यक्रम सञ्चालन गर्नुपर्छ । नयाँ सडक निर्माण गर्नुभन्दा, भएका सडकको स्तरोन्नति गर्ने । दुरुस्त र राम्रो स्थितिमा रहेका सवारीसाधनहरूलाई मात्र रुट इजाजतपत्र दिने । क्षमताभन्दा बढी यात्रु र मालसामान बोक्न प्रतिबन्ध लगाउनुका साथै नियमित अनुगमन र निरीक्षण गर्ने गरेमा दुर्घटनाको सम्भावना घट्नेछ । महेन्द्रसिंह बम, टीकापुर १, कैलाली"
नभएको 'लाइभ डिबेट,"कुनै मुद्दा नहुँदा भाइरल बाइट फ्याँकेर पनि चर्चामा आउनु एमाले अध्यक्ष केपी शर्मा ओलीको पुरानै विशेषता हो । कांग्रेस सभापति शेरबहादुर देउवासँग लाइभ डिबेट गर्ने उनको सार्वजनिक प्रस्ताव यसको पछिल्लो दृष्टान्त हो । यसप्रति प्रधानमन्त्री देउवाबाट सार्वजनिक रूपमा प्रतिक्रिया आएको त देखिएन, तर सुनिएअनुसार ओलीले फोन गरेर व्यक्तिगत रूपमा पनि यस्तै प्रस्ताव राख्दा उनले ठट्यौलो जवाफ दिएका थिए मैले दुइटा मात्र सम्झेको हुन्छु, तपाईंले दस वटा कुरा गरिसक्नुहुन्छ, के डिबेट गर्नु !यो कसैबाट लुकेको कुरा होइन कि, प्रधानमन्त्री देउवा सार्वजनिक बहस गर्न चाहने नेता नै होइनन्, उनले जे गर्ने हो बालुवाटारको बन्द बैठकबाटै गर्ने हुन्, जुन तरिकाबाट हिजो ओलीको शासन चल्थ्यो । सम्भवतः यो बुझेरै ओलीले नहुने लाइभ डिबेटको चुनावी अस्त्र फ्याँकेका हुन् । कथं देउवा, ओली र वर्तमान शक्तिविन्यासका तेस्रा खेलाडी प्रचण्डसमेतलाई एकै ठाउँ राखेर जनताले र्याखर्याख्ती गर्न पाउने हो भने त निकै रमाइलै हुन्थ्यो होला । किनभने मुलुकका थुप्रै समस्या र समाधानको व्यवधानसमेत यी र यिनकै दलीय स्वार्थवरपर रुमल्लिएको छ । यथार्थ के हो भने देउवा मात्र होइन, ओली र प्रचण्डसमेत सार्वजनिक रूपमा जवाफदेह हुनुपर्ने यस्ता साझा खुला संयुक्त बहस सामान्यतया रुचाउँदैनन् । शीर्ष नेतृत्वको शैली नै वनवे ट्राफिक जस्तो हुन गएको छ एकोहोरो भाषण दियो, हिँड्यो । उनीहरूलाई प्रश्नभन्दा प्रवचन मन पर्छ, पार्टीभित्र र बाहिर पनि । कांग्रेस, एमाले र माओवादीको दलीय संरचना नियाल्ने हो भने पनि यही देखिन्छ ।माओवादी पार्टीमा हेरौं, त्यहाँ माओवादी भनेकै प्रचण्ड, प्रचण्ड भनेकै माओवादी तीन दशकदेखिकै नियति हो यो । पहिले यदाकदा फरक मत राख्ने मोहन वैद्य, विप्लव, बादल अचेल कोही छैनन्Ù बाबुराम भट्टराई केही उपाय नलागेर प्रचण्डमै समाहित भई पुरानो घर फर्कने तारतम्य मिलाउँदै छन् । त्यसैले अचेल प्रचण्डले कसैको प्रश्न सुनिरहनै पर्दैन । एमालेमा त प्रश्न सोध्नेहरू झनै बाँकी रहेनन् । पहिले झमेला गरिरहने माधवकुमार नेपाल आफैं पार्टी तोडेर निस्किए, आफ्नो आलोचना गरिरहने दस भाइ नेतामध्ये अधिकांशलाई घुँडा टेकाउन ओली सफल भए, तैपनि प्रश्न सोधेर हैरान पारिरहेका घनश्याम भुसाल र भीम रावललाई चुनावमा टिकटै नदिएर उनले बहिर्गमनको बाटो देखाइदिए । बरु पार्टी खुम्चियोस्, तर त्यहाँ आफ्नो प्रश्नरहित वर्चस्व कायम भइरहोस् भन्ने आत्मघाती बाटामा ओलीले पनि चाँडै ब्रेक लगाउन चाहेको देखिन्न । एमाले र माओवादीका तुलनामा कांग्रेसमा बोल्न पाउने छुट त छ, तर त्यो बोलीको कुनै अर्थ छैन । पार्टी र राज्यका दुवै सत्तामाथि झट्ट हेर्दा प्रधानमन्त्री देउवाको शासन छ, तर उनीमाथि कसको शासन छ, त्यो पहेली पर्गेल्ने आँट कुनै कांग्रेसीजनमा देखिँदैन । किनभने त्यो आँट गर्दा अवसर र आकांक्षामा विराम लाग्न सक्छ । स्वर्णिम वाग्ले र मीनेन्द्र रिजाल यसका ताजा दृष्टान्त हुन् । कांग्रेस उम्मेदवारहरूको सूची तय गर्दा जब बालुवाटारमा प्रधानमन्त्रीको कानमा नेपथ्यबाट खबर आउँथ्यो, त्यसपछि उनको मुड र अडान दुवै अस्वाभाविक रूपमा बदलिन्थ्योÙ त्यहाँ यस्ता दृश्य देख्नेभोग्ने नेताहरू अझै छक्क छन् नायबी शासनको नयाँ झल्को पाएर । हाम्रा प्रमुख राजनीतिक दलहरूमा आन्तरिक लोकतन्त्रको यस्तो हुर्मत किन काढियो ? शीर्षनेताहरूलाई सोध्नुपर्ने यस्ता प्रश्नका चाङ छन्, तर जवाफ उपलब्ध छैन । अझ उनीहरूका विरोधाभासी बोली र विप्रतिपन्न कर्मलाई केलाएर सोध्ने हो भने त सानोतिनो महाभारत नै तयार हुन सक्छ । यहाँ त्यो सम्भव छैन, मोटो रूपमा हालको चुनावी सन्दर्भलाई मात्र हेर्दा चाहिँ तीनवटा प्रवृत्तिजन्य प्रश्नहरू सामुन्ने आउँछन् । जस्तो कि ः१) किन यो निर्वाचन लगभग एजेन्डाविहीन रूपमा हुँदै छ ? यस्तो आशाहीन अवस्था के कारण उत्पन्न भयो ?नेपालमा अविच्छिन्न आवधिक निर्वाचन भएको सुखद अनुभव छैन । तथापि २०४६ सालयता समाज खुलापनमा प्रवेश गरेसँगै जेजति चुनावहरू भए, जनतालाई हरेकपटक कुनै न कुनै आशाले मतदानस्थलतर्फ डोर्याउँथ्यो । आखिर जीवन भनेकै आशाको निरन्तरता हो, धेरै अर्थमा । राष्ट्रको जीवनमा त आम आशाअपेक्षाको अझ व्यापक अर्थऔचित्य रहने नै भयो । तर विडम्बना, यसपटकको निर्वाचन सर्वाधिक निराशाका बीचमा हुँदै छ । किनभने यो चुनावमा मुख्य दलहरूले जनतासामु प्रस्तुत गर्ने कुनै राष्ट्रिय एजेन्डा नै छैन । कुनै मुद्दा अगाडि सारे पनि जनताले त्यसलाई पत्याउने अवस्था छैन । यस्तो कहिल्यै भएको थिएन । बहुदलीय व्यवस्था आएपछि २०४८ सालमा भएको पहिलो संसदीय निर्वाचनलाई हेर्ने हो भने, निर्दलीय अधिनायकत्व र पार्टीमाथिको प्रतिबन्ध हटेसँगै स्वतन्त्रताको उत्साही माहोलमा त्यो सम्पन्न भएको थियो । दलहरू पहिलोपटक जनतामाझ गएका थिए, अब देशमा केही हुन्छ भन्ने आशा थियो । तर सत्तारूढ कांग्रेसको किचलोले तीन वर्षमै मध्यावधि निर्वाचन भयो, त्यसले बनाएको त्रिशंकु संसद्ले अस्थिर सरकार मात्र दिएपछि २०५६ सालको निर्वाचनले पुनः एउटै पार्टीलाई बहुमत दिलायो । त्यहाँसम्मको संसदीय अभ्यास तमाम विसंगतिका बावजुद एउटा लयमा चलेको थियो । तर माओवादी सशस्त्र द्वन्द्वलाई बहाना बनाएर थोपरिएको शाही शासनले देशलाई केही समय अँध्यारो सुरुङतर्फ धकेल्यो ।दोस्रो जनआन्दोलनपश्चात् विद्रोही माओवादीको मूलधार प्रवेश, देशमा शान्ति स्थापनाको आशा सञ्चार र नयाँ संविधान निर्माणको लक्ष्यसहित २०६४ सालको निर्वाचन भयो । नयाँ शक्तिका रूपमा आएको माओवादीलाई जनताले ठूलो अपेक्षासाथ सबभन्दा ठूलो पार्टी पनि बनाए । तर कटवाल काण्डमा हन्डर खाएको माओवादीको यति शीघ्र अवरोह भयो, त्यसपश्चात् संविधान निर्माणको अगुवाइ गर्ने साख पनि उसले बाँकी राख्न सकेन । २०७० सालको निर्वाचनले पुनः पुरानै शक्तिहरूलाई शक्तिशाली बनाएर नयाँ संविधान जारी गर्ने कार्यादेश दियो । २०७४ सालको निर्वाचन संघीय गणतान्त्रिक संविधान जारी गरिएपछिको युफोरिया बीच भयो । भारतीय नाकाबन्दीलाई परास्त गरेको, दुइटा कम्युनिस्ट पार्टी मिलेर स्थायित्वको नारा दिएको र संविधान बनेपछि जनताले पनि विकाससमृद्धिको सपना देखेको पृष्ठभूमिमा त्यो चुनाव भएको थियो । त्यसयता त्यो जनअपेक्षा कसरी धराशायी भयो, हामीसामु लुकेको छैन ।प्रश्न उठ्छ, त्यस बेलाका एजेन्डाहरू कहाँ पुगे ? किन ती अधुरै रहे ? जनताले त स्थायी सरकारको नारालाई पत्याउँदै झन्डै दुईतिहाइको बहुमत पुग्ने गरी सत्तामा पठाएकै हुन्, तर त्यो बहुमत किन छिन्नभिन्न भयो ? किन जनताको आशामाथि तुषारपात गरियो ? नेपालमा बलियो सरकारले काम गर्दैन र टिक्दैन भन्ने भाष्य स्थापित गर्ने निमित्तनायक किन नेताहरू नै भए ? किन उनीहरू अहम् र अहंकारको त्यस्तो चुलीमा उक्लिए, जहाँबाट उत्रिन होइन लड्न मात्र सम्भव थियो ? सायद यस्ता प्रश्नको इमानदार र आत्मप्रतिविम्बित उत्तर कुनै पनि लाइभ डिबेट मा सुनिनेछैन ।समस्या के भएको छ भने आसन्न निर्वाचनमा नेताहरूले अगाडि सार्न सक्ने नयाँ मुद्दा केही छैन, बासी नाराहरू जनताले पत्याइरहेका छैनन् । एकअर्कालाई आरोप लगाउनेबाहेक रचनात्मक एजेन्डा कसैले अगाडि सार्न सकेको छैन । विकास र समृद्धिको नारालाई शीर्षस्थहरू आफैंले हँस्यौलीको विषय बनाइसकेÙ स्थायी बहुमतको कुरा त कसैले बिर्सेर पनि गर्दैन, किनभने आउँदो संसद् त्रिशंकु बन्ने र त्यसमा प्रधानमन्त्रीको पद म्युजिकल चेयर बन्दा नै फाइदा हुने सबैले बुझेका छन् । कालापानी र चुच्चे नक्सा, एमसीसी र बीआरआई अब धेरैले नछुनेनबोल्ने विषय बनिसके । ठूला भ्रष्टाचार र कमिसनखोरीका मुद्दा त उपल्ला नेताहरू कसैको प्राथमिकतामा किन पर्दैनन् भने तिनमा तिनलाई जोड्ने तन्तुहरू उही हुन्छन् । आज जो अबेर राति बालुवाटारमा सहजै छिर्ने हैसियत राख्छ, उही हिजो सुसेल्दै प्रधानमन्त्रीको बेडरुमसम्मै पस्ने सामर्थ्य राख्थ्यो । अचेल राष्ट्रिय सहमति भन्ने शब्दावली त धेरै सुनिन्न, तर सबै प्रमुख नेताका ढोका ढकढक्याउन सक्ने साझा बिचौलियाहरूका हकमा भने यो अझै सान्दर्भिक छ । त्यसैले हाम्रो राष्ट्रिय रोग बनिसकेको भ्रष्टाचार शीर्षस्थहरूका निम्ति मुद्दा नै बन्दैन ।लाग्दो हो बेकारमा चुनावमा मुद्दा, एजेन्डा र प्रतिबद्धता किन चाहियो ? त्यसैले पार्टीका चुनावी घोषणापत्र अनिवार्य तर सबभन्दा तिरस्कृत मामिला बन्न पुगेका छन् । सायद त्यो जारी गर्ने नेता स्वयंलाई ख्याल नहोला, अघिल्लो चुनावका कति प्याराग्राफ यसपालि घोषणापत्रमा जस्ताको तस्तै दोहोरिएका छन् । अर्को प्रवृत्तिगत प्रश्न पनि सोध्नैपर्ने हुन्छ ः२) किन यो निर्वाचनमा अवैचारिक र असैद्धान्तिक गठजोड गर्न नेताहरू उद्यत भए ? आफ्नो रोजाइको पार्टीका उम्मेदवार छान्ने मतदाताको अधिकारमाथि किन पहिल्यै अंकुश लगाइयो ?यसपटक प्रतिनिधिसभाको प्रत्यक्षतर्फका १६५ सिटमध्ये कांग्रेसले जम्मा ९१ स्थानमा मात्र आफ्ना उम्मेदवार उठाएको छ । कांग्रेसले २०१५ सालयताको कुनै पनि संसदीय निर्वाचनमा यति कम संख्यामा उम्मेदवार उठाएर चुनाव लडेको थिएन । उसले यो त्याग माओवादी र अन्य वामपन्थी दलहरूका निम्ति गरेको हो । माओवादी पनि १६५ मध्ये ४६ सिटमा खुम्चेको छ, बाँकी कांग्रेस र अरूलाई छाडेको छ । प्रश्न उठ्छ, कांग्रेस र माओवादीको यो चुनावी प्रेम कुन सैद्धान्तिकवैचारिक धरातलमा आधारित छ ? राजनीतिक दृष्टिबाट हेर्दा त यी पार्टीको मूल्यमान्यता र घोषित नीतिमा आकाशजमिनको अन्तर छ । हिजो ओली सरकारका स्वेच्छाचारी कदमविरुद्ध उनीहरू एक ठाउँमा उभिनु त बुझ्न सकिने कुरा हो, तर कांग्रेस र कम्युनिस्ट पार्टी यसरी कुम जोडेर एकसाथ चुनावमा होमिएको घटना भविष्यमा राजनीतिशास्त्रीहरूका निम्ति राजनीतिक विरोधाभास अध्ययनको एउटा राम्रै विषय बन्नेछ । ठीक यस्तै प्रवृत्ति एमालेले जसपा र राप्रपासँग गरेको गठजोडमा पनि देखिएको छ । हिजोसम्म एमाले र जसपाबीच मधेश मुद्दालाई लिएर पानी बाराबारको स्थिति थियो । जसपा कार्यकर्तालाई एमाले एक नम्बरको मधेशविरोधी पार्टी भनेर प्रशिक्षित गरिएको थियो, भिडन्तसमेत भएका थिए । एमालेले जसपालाई क्षेत्रीय संकीर्णतावादी पार्टी भन्दै होच्याएर छिःछिः, दुरदुर गरेको पनि धेरै भएको छैन । अहिले एक्कासि के त्यस्तो तात्त्विक परिवर्तन आयो, जसले यी दुई पार्टीलाई एकअर्काको ओत लिन बाध्य बनायो ?अझ राजेन्द्र लिङ्देनको राप्रपासँग सिट तालमेल गर्ने र राप्रपा नेपालका कमल थापालाई सूर्यध्वजावाहक उम्मेदवार बनाउने एमालेको निर्णय त झनै कुनै सैद्धान्तिक लेप लगाउँदा पनि औचित्यपूर्ण ठहर्दैन । हिन्दुवादी दक्षिणपन्थी पार्टी र आफूलाई कम्युनिस्ट मान्ने पार्टीबीचको मिलन विशुद्ध अवसरवादको परिणाम हो । कांग्रेसमाओवादी वा एमालेजसपाराप्रपाले यस्तो असंगत मोर्चाबन्दी गर्नुमा जसरी पनि चुनाव जित्ने र चुनावपछिको सत्ता सेटिङ अहिल्यै गर्ने मनसाय जोडिएको छ । यसले आआफ्नो रोजाइका दललाई मत दिने अधिकारबाट मतदातालाई पहिल्यै वञ्चित गरेको छ । अर्कै पार्टीको समर्थक या कार्यकर्ता भए पनि केन्द्रबाट थोपरिएको गठजोडअनुरूप अमुक दलका उम्मेदवारलाई मन नलागीनलागी भोट दिनुपर्ने बाध्यकारी परिस्थिति सृजना गरिएको छ । यसले प्रतिस्पर्धात्मक लोकतन्त्रको दायरालाई फराकिलो बनाउने होइन, खुम्च्याउने काम गर्दै छ । तेस्रो प्रश्न हो ः ३) नेपाली राजनीतिको लगाम बारम्बार परीक्षित नेताहरूकै हातमा कहिलेसम्म रहने ?सम्भवतः शीर्षस्थहरूलाई सबभन्दा झ्वाँक चल्ने प्रश्न हो यो, किनभने ८० वर्ष नाघ्दा पनि प्रधानमन्त्री बनिरहने केही नेताको इच्छा अहिले पनि अभिव्यक्त भइरहेकै छ । आम बुझाइ सत्ता सञ्चालनमा विफलसिद्ध शीर्षस्थहरूले अब छाडिदिए हुन्थ्यो भन्ने छ, तर शीर्षासन यति मजबुत छ कि त्यसलाई तोड्ने या चुनौती दिने कोही छैन । माथि उल्लेख गरिएझैं, तीनवटै मुख्य दलहरूमा अहिले आन्तरिक लोकतन्त्र नाजुक अवस्थामा पुग्नुको कारण पनि यही हो । पार्टी सदस्यताको लगाम आफैंसँग राख्ने, तिनैबाट महाधिवेशनमा चुनिने र अन्ततः तिनैमाथि शासन गर्ने यो लामो गोलचक्करको अन्त्य त्यति सहजै हुने पनि देखिन्न । यसको एउटा उपायचाहिँ हाम्रो संविधानले राष्ट्रपति पदमा दुईपटकभन्दा बढी चुनिन नपाइने जुन व्यवस्था गरेको छ, प्रधानमन्त्रीका हकमा पनि त्यही प्रावधान राख्ने हो भने राजनीतिक जमिनदारीप्रतिको आजन्म आसक्ति थोरै घट्थ्यो कि भन्ने आशासम्म राख्न सकिन्छ । यद्यपि यस खाले संवैधानिक प्रबन्ध त्यति सजिलै सम्भव छैन, तथापि यही चुनावदेखि यसलाई कसैले मुद्दा बनाउन थाल्ने हो भने कुनै विन्दुमा यसले मूर्त रूप पनि पाउन सक्ला । के एजेन्डाविहीन वर्तमान चुनावको एउटा एजेन्डा यो बन्न सक्छ ?अर्को उपायचाहिँ मतदाताकै हातमा छ । जसजसका कारण देशमा गतिरोध छाएको हो, उनीहरूलाई छानीछानी हराउने । विरलै आउने यो अवसर गुमाएर फेरि पाँच वर्षभरि आक्रोश पोख्नुभन्दा अहिल्यै विवेक प्रयोग गर्नु जाती !"
निर्वाचनमा महिला कहाँ ?,"संविधानले जनसंख्याका आधारमा समावेशी निर्वाचन प्रणालीको व्यवस्था गरेको छ । लिंगका आधारमा कुनै पनि भेदभाव गरिनेछैन भनिएको छ तर व्यवहारमा यस्तो कहिले होला ? आगामी प्रतिनिधि तथा प्रदेशसभा निर्वाचनका लागि उम्मेदवार छनोटका क्रममा यो प्रश्न झनै टड्कारो बन्यो । प्रत्यक्ष निर्वाचनतर्फ महिला उम्मेदवारको संख्या ५० प्रतिशत हुनुपर्ने माग राखेर महिला नेत्रीहरूले सार्वजनिक महत्त्वको प्रस्ताव दर्ता पनि गरेका थिए । जनसंख्यालाई आधार मानेर यस्तो माग गरिएको थियो । तर हात लाग्यो शून्य ! महिलाका माग सधैं कागजमै सीमित हुन्छन् । मिश्रित निर्वाचन प्रणालीमा समानुपातिक र पहिलो हुने निर्वाचित हुने दुवै प्रक्रियाबाट महिला र पुरुष समान रूपमा अघि आउनुपर्छ । तर चुनावको मुखमा जहिल्यै यस पक्षलाई जिम्मेवार भनिएका दल तथा नेताहरूले बेवास्ता गर्दै आएका छन् । यस पटकको चुनावमा पनि महिलालाई विभेद गरियो । प्रत्यक्ष निर्वाचनतर्फ महिला उम्मेदवारी निकै कम छ । निर्वाचन आयोगका अनुसार प्रतिनिधिसभाको प्रत्यक्ष निर्वाचनतर्फ २ हजार ४ सय १२ जना उम्मेदवार हुँदा महिला २ सय २५ जना मात्र छन् । ५० प्रतिशत उम्मेदवार बनाउन माग गरेका महिला नेत्रीहरूले अन्ततः ९ प्रतिशतमै चित्त बुझाउनुपर्यो । पुरुषभन्दा महिलाको संख्या बढी भएको देशमा चुनावमा टिकट दिँदाको हालत यस्तो छ । यो कत्तिको न्यायोचित हो ?नेकपा एमालेले प्रतिनिधिसभाको निर्वाचनका लागि १ सय ४१ जना उम्मेदवार मैदानमा पठाएको छ, तीमध्ये महिला जम्मा ११ जना छन् । त्यस्तै, नेपाली कांग्रेसले ९१ जना उम्मेदवार उठाउँदा जम्मा ५ महिलालाई अवसर दिएको छ । अरू राष्ट्रिय दलहरूको पनि हालत उस्तै छ । नेकपा माओवादी केन्द्रबाट ४६ जना उम्मेदवार चुनावी प्रतिस्पर्धामा छन्, तीमध्ये महिला ८ जना मात्र छन् । एकीकृत समाजवादीका २१ जना उम्मेदवारमध्ये महिला १ जना मात्र छिन् । राष्ट्रिय जनमोर्चाले पनि १ महिलालाई उम्मेदवार बनाएको छ । यो तथ्यांक निकै दुःखलाग्दो छ । २०७४ सालको प्रतिनिधिसभा चुनावको हालत पनि योभन्दा खासै भिन्न थिएन । प्रत्यक्ष निर्वाचनतर्फ १ हजार ९ सय ४४ जना उम्मेदवारमध्ये महिला १ सय ४६ जना थिए । ठूला राजनीतिक दलहरूको विगतले पनि उनीहरूले चुनावमा महिलालाई प्राथमिकतामा राख्दैनन् भन्ने देखाउँछ । अघिल्लो प्रतिनिधिसभा निर्वाचनमा पनि प्रत्यक्षतर्फ नेपाली कांग्रेस, नेकपा एमाले, नेकपा माओवादी केन्द्र तथा मधेशकेन्द्रित दलहरूले औंलामा गन्न सकिने गरी महिलालाई उम्मेदवार बनाएका थिए । नेपाली कांग्रेसले ९, नेकपा एमालेले ५ तथा नेकपा माओवादी केन्द्रले ४ महिलालाई प्रत्यक्षतर्फ उठाएका थिए । जम्मा ६ महिलाले चुनाव जितेका थिए । प्रदेशसभा सदस्यमा पनि महिलाको अवस्था उस्तै छ । प्रदेशसभा सदस्यका लागि ३ हजार २ सय २४ जना उम्मेदवार प्रत्यक्षबाट लड्दै छन्, तीमध्ये महिला २ सय ८६ जना मात्र छन् । यस्तो वास्तविकताले राजनीतिमा महिलाको योगदानको बेवास्ता गरेको छ । नेपालका राजनीतिक आन्दोलनहरू अगाडि बढाउन महिलाको उपस्थिति र भूमिका महत्त्वपूर्ण रहँदै आए पनि निर्वाचनका बेला उनीहरूलाई सधैं उपेक्षा गरिन्छ । उनीहरू सधैं आफ्नो उपस्थितिका लागि संघर्षरत छन्, तैपनि जहिल्यै चुनावमा पछाडि पारिन्छन् । महिलाका लागि ३३ प्रतिशत आरक्षण दिइएको छ, उनीहरूलाई अगाडि ल्याउन यस्तो प्रावधान निकै महत्त्वपूर्ण छ तर निर्वाचनका बेला यही व्यवस्था कार्यान्वयन गर्न पनि दलहरू विवेक पुर्याउँदैनन् । हरेकजसो दलका शीर्ष नेताहरूले महिलालाई राजनीतिमा अगाडि ल्याउनुपर्छ भनेर भाषण गरिरहे पनि अन्तिममा तिनलाई समानुपातिकमा थन्काइन्छ । महिला नेत्रीहरूले हामी प्रत्यक्ष निर्वाचनबाट चुनाव लड्न चाहन्छौं भनेर पटकपटक सांसद तथा दलका बैठकहरूमा भनेका थिए । तर, टिकट दिने बेला पुरुषहरूलाई नै रोजियो । महिलाहरूको पहुँच पुगेन वा उनीहरूलाई सुन्न चाहिएन । टिकट वितरणको निर्णायक ठाउँमा भएका पुरुषहरूले लैंगिक समानताको अधिकारलाई बुझेनन् । संविधानको मर्मलाई सम्झेनन् । प्रत्यक्षतर्फ टिकट नदिनु भनेको महिलाको राजनीतिक भविष्यलाई उज्ज्वल हुन नदिनु हो । प्रत्यक्ष निर्वाचन लड्ने आँट हुने महिलाहरूलाई रोकेर पुरुषहरू आफैं अगाडि बढ्न खोज्नु उदेकलाग्दो छ । समानुपातिकमै सीमित गरिँदा महिला उम्मेदवार जनताका बीच त्यति जान पाउँदैनन्, घुलमिल हुन पाउँदैनन् । यसले उनीहरूलाई राजनीतिमा सधैं पछि पारिरहन्छ । समानुपातिक निर्वाचनमा प्रत्यक्षमा जस्तो जनताबीच जानैपर्ने बाध्यता हुन्न । सिङ्गो देशलाई निर्वाचन क्षेत्र मानिएको समानुपातिक निर्वाचन प्रणालीमा मात्र महिलालाई सीमित गराइँदा उनीहरूले आफ्नो आधार क्षेत्र बनाउन सकेका छैनन् । यसले संसदीय निर्वाचनमा उनीहरूलाई झनै पछि पारिरहेको छ । कतिपय महिला नेत्रीहरूले टिकट पाउने आश्वासन पाएर पनि अन्तमा खाली हात हुनुपर्यो । आफ्नै दलभित्रका अनेकन् गुटउपगुटमा संलग्न हुनेहरूलाई भागबन्डा मिलाउने निहुँको सिकार भए । महिलाको समावेशिताका लागि बनाइएका नीतिनियमको पालना भइरहेको छैन । दलहरूले महिलालाई प्रत्यक्षतर्फबाट संसद्भित्र कसरी लैजाने भन्ने सोच्न सकेका छैनन् । ३३ प्रतिशत बाध्यकारी व्यवस्थालाई समानुपातिक निर्वाचनबाट मात्र पूर्ति गर्न खोजेको देखिन्छ । त्यसैले प्रत्यक्ष चुनावका सम्बन्धमा महिलाका बारेमा स्पष्ट नीति, मापदण्ड बनाउन आवश्यक छ । निश्चित उम्मेदवारीलाई बाध्यकारी बनाउनैपर्ने भएको छ । यस्तो नहुँदासम्म प्रत्यक्षतर्फ महिलाले टिकट पाउने देखिँदैन । संविधानको मर्म अनुसार संघीय संसद्मा पहिलो हुने निर्वाचित हुने निर्वाचन प्रणालीमा जबसम्म महिलालाई पुरुषसरह अवसर दिइँदैन तबसम्म राजनीतिमा महिला अगाडि बढ्न सक्दैनन् ।इन्टर पार्लियामेन्टरी युनियन तथा यूएन विमेनका अनुसार प्रजातान्त्रिक व्यवस्थाको अभ्यास गरिरहेका विश्वभरिका मुलुकहरूमध्ये सन् २०२१ मा पाँच वटामा महिला सांसदको संख्या ५० प्रतिशतभन्दा बढी थियो, जसमध्ये रुवान्डामा सबैभन्दा बढी ६१ प्रतिशत थियो । त्यस्तै, २७ मुलुकका राष्ट्रिय संसद्मा महिला सांसदको संख्या ४० प्रतिशतभन्दा बढी थियो । स्थानीय तहमा चाहिँ दुई मुलुकमा मात्र ५० प्रतिशत महिला प्रतिनिधि निर्वाचित भएका थिए । २० मुलुकमा भने ४० प्रतिशत महिला प्रतिनिधि निर्वाचित थिए । नेपालले समानुपातिक सांसदको संख्या देखाएर हामीकहाँ ३३ प्रतिशत महिला सांसद छन् भन्दै आएको छ, जसले महिला प्रतिनिधित्वको वास्तविक तस्बिर दिँदैन । बढीभन्दा बढी महिलाहरूलाई प्रत्यक्ष निर्वाचनमा सहभागी गराएर जनताबाट प्रत्यक्ष अनुमोदित हुने तथा नेतृत्व विकास गर्ने वातावरण मिलाउनुपर्छ । यो उनीहरूको हक पनि हो । जबसम्म महिलाहरूले प्रत्यक्षतर्फ टिकट पाउँदैनन् तबसम्म महिलाका विषयमा वकालत गर्न सकिँदैन, कार्यकारिणी अधिकारका लागि लड्न सकिँदैन । टाठाबाठाका लागि मात्रै नभएर सिङ्गो महिलाको प्रतिनिधित्वलाई मध्यनजर गरी चुनावी व्यवस्थालाई परिमार्जन गर्नु जरुरी छ । आरक्षण सधैंभरिका लागि बनाइएको प्रणाली होइन । यो निश्चित समयसम्म राज्य निकायमा महिला प्रतिनिधित्व बढाउन ल्याइएको व्यवस्था हो । सधैंभरि आरक्षण व्यवस्थामा टेकेर हिँड्न महिला इच्छुक पनि छैनन् । समानुपातिक प्रणाली र आरक्षण एउटा बाध्यात्मक अवस्था मात्रै हो । सदियौंदेखि पछाडि पारिएका महिलालाई केही समयका लागि सजिलो बाटोबाट अघि बढाउने गोरेटो हो । यही बाटोलाई राजनीतिक नेतृत्वले उपयोग गर्दै महिलाको व्यवस्थापन गर्नु हुन्न ।"
बोल्न पनि डर लाग्न थालेको छ,"ि२०७२ असोजमा संविधान जारी भएपछि विरोधमा तराईमधेसमा चर्केको आन्दोलनमा प्रदर्शनकारीबाट सशस्त्र प्रहरीका असई थमन विक मारिए । हत्या आरोप लागेका लक्ष्मी महतोलाई प्रहरीले पक्राउ गरेन । उल्टै फरार रहेकै अवस्थामा एमालेबाट उनी महोत्तरी१ मा प्रतिनिधिसभा सदस्य उम्मेदवार बनेका छन् । िस्थानीय तह निर्वाचनमा मतदान भइरहेका बेला २०७९ वैशाख ३० मा कांग्रेस कार्यकर्तामाथि आक्रमण गरेपछि एमाले जिल्ला नेता डीबी तामाङ भनिने युद्धविक्रम तामाङ फरार भए । फरार रहेकै अवस्थामा तामाङसहित ६ जनाविरुद्ध जिल्ला अदालत सिन्धुपाल्चोकमा मुद्दा दर्ता भयो । असोज २३ मा सिन्धुपाल्चोक१ (१) मा उनले वारेसमार्फत मनोनयन दर्ता गरेका छन् । प्रहरीले ज्यान मार्ने उद्योगका आरोपित तामाङलाई अझै पक्राउ गरेको छैन । ि२०६७ असार १२ मा विश्व हिन्दु युवा संघका अध्यक्ष काशी तिवारीको हत्या आरोप लागेका पूर्वमन्त्री तथा माओवादीका तत्कालीन नेता प्रभु साहसहितलाई प्रतिवादी बनाएर मुद्दा चलाउन पर्सा प्रहरीले जिल्ला सरकारी वकिल कार्यालयमा प्रतिवेदन बुझाए पनि सत्ता र शक्तिको आडमा उनीमाथि मुद्दा चलाइएन । त्यसबेला प्रधानमन्त्री बाबुराम भट्टराई र महान्यायाधिवक्ता मुक्ति प्रधान थिए । भट्टराई र प्रधानको दबाबमा साहमाथि मुद्दा नचलेको त्यसबेलाका पर्सा प्रहरी प्रमुख रमेश खरेलले सार्वजनिक रूपमै बताएका थिए । ि२०६४ चैत २७ मा रौतहटको राजपुर बम विस्फोट र इँटाभट्टामा जिउँदै मान्छे जलाएको अभियोग लागेका कांग्रेस नेता तथा पूर्वमन्त्री मोहम्मद आफ्ताव आलम १२ वर्षसम्म अनुसन्धानको दायरामै आएनन् । प्रहरीले आलममाथि लागेको आरोपमा अनुसन्धान गर्नु त कता हो कता, उनी त्यसपछि पटकपटक सांसद र मन्त्री भए । ज्यान मुद्दाका आरोपित आलमलाई प्रहरीले देखेको नदेख्यै गरिरह्यो । मुद्दा नचलाएको भन्दै पीडितका तर्फबाट परेको रिटमा सर्वोच्च अदालतले आरोपितमाथि अनुसन्धान गर्न आदेश दिएपछि मात्रै प्रहरीले १२ वर्षपछि आलमलाई २०७६ असोज २६ मा रौतहटको इद्रिस गेटबाट पक्राउ गरेको थियो । िमाओवादी र तत्कालीन मधेसी जनअधिकार फोरमबीच रौतहटको गौरमा २०६३ चैत ७ मा भएको झडपमा २७ जना माओवादी कार्यकर्ता मारिएका थिए । त्यस घटनालाई अहिले पनि गौर नरसंहारका रूपमा लिइन्छ । जुन घटना हाल जनता समाजवादी पार्टीका अध्यक्ष रहेका तत्कालीन फोरमका संयोजक उपेन्द्र यादवको योजनामा घटाइएको आरोप छ । २०७८ माघ ५ मा भौतिक पूर्वाधार तथा यातायातमन्त्री रेणुकुमारी यादवको कार्यक्रममा जनमत पार्टीले अवरोध गर्न खोजेपछि यादवले डेढ दशकअघिको गौर घटना दोहोर्याउने धम्की दिइन् । अंगरक्षक र झन्डावाल गाडीमा पुगेकी मन्त्रीले कसैलाई ज्यान मार्ने धम्की दिँदा पनि प्रहरी मूकदर्शक बन्यो । मन्त्रीको उक्त अभिव्यक्तिमाथि प्रहरी आफैंले जाहेरीकर्ता बनेर मुद्दा चलाउन सक्थ्यो तर प्रहरीले त्यो हिम्मत जुटाएन । िगृह मन्त्रालयद्वारा गठित सरकारी छानबिन समितिले बाँकेकी निर्मला कुर्मीको हत्या, अपहरण तथा उनको सम्पत्ति हिनामिना प्रकरणमा मुछिएका कांग्रेस नेता तथा पूर्वसांसद बादशाह कुर्मीसहित ८ जनाविरुद्ध अनुसन्धान गर्न सिफारिस गर्यो । समितिको प्रतिवेदन गृह मन्त्रालयले कार्यान्वयनका लागि बाँके जिल्ला प्रहरी कार्यालय पठाइदियो । प्रहरीले भने आरोपित कुर्मीलाई सामान्य हाजिरी जमानतमा रिहा गर्यो । त्यसकै आडमा कुर्मीलाई कांग्रेसले बाँके ३ (२) मा उम्मेदवार बनाएको छ । िप्रहरीको केन्द्रीय अनुसन्धान ब्युरो (सीआईबी) ले करिब ३ वर्ष लगाएर तयार पारेको बालुवाटारस्थित ललिता निवासको सरकारी जग्गा हिनामिनासम्बन्धी अनुसन्धान प्रतिवेदन २०७८ पुस २६ मा काठमाडौं सरकारी वकिलको कार्यालयमा पेस गर्यो । पूर्वउपप्रधानमन्त्री विजयकुमार गच्छदारसहित सत्ता र शक्तिमा रहेका आरोपितलाई किर्तेमा मुद्दा चलाउनुको साटो सरकारी वकिल कार्यालयले ९० वर्षअघिका तथ्य र प्रमाणसमेत समावेश अनुसन्धान अपूरो रहेको बहानामा प्रतिवेदन सीआईबीमै फर्काइदियो । मुद्दा नचलाई सीआईबीमै प्रतिवेदन फिर्ता गर्नुमा महान्यायाधिवक्ता खम्मबहादुर खातीको विशेष चासो र रुचि तथा निर्देशन मा जिल्ला सरकारी वकिलले फाइल फिर्ता गरिदिएको आरोप लागेको थियो । यो मुद्दा अदालतमा दायर गरिएको भए सत्ता र प्रतिपक्षमा रहेका नेता, बहालवाला तथा पूर्वकर्मचारी, व्यापारी, बिचौलियालगायत सत्ता र शक्तिसँग पहुँच राख्ने सयौं आरोपित कानुनी कठघरामा आउने थिए । सरकारी वकिलकै कारण मुद्दा दर्ता नहुँदा अहिले ललिता निवासको जग्गा किर्ते मुद्दाको अनुसन्धान सीआईबीमा बेवारिस छ । ि२०७९ वैशाख ११ मा ललितपुर सरकारी वकिल कार्यालयले नाबालिग किशोरी आफ्नै संरक्षणकर्ताबाट बलात्कृत भएको कसुरमा अदालतमा मुद्दा दर्ता गर्यो । १३ वर्षीया किशोरी बलात्कारको आरोपमा सत्ता र शक्तिसँग निकट रहेका एक पुरुष पक्राउ परेका थिए । बलात्कारजस्तो जघन्य अपराधमा संलग्नलाई तथ्य र प्रमाण बलियो बनाएर कारबाही तथा पीडितलाई न्याय दिलाउनु सरकारको पनि दायित्व हो । त्यहीअनुसार सरकारी वकिलको कार्यालयले मुद्दा अदालतमा दायर गरेको थियो । मुद्दा अदालतमा पुग्नै नदिन र पुगे पनि कमजोर बनाउन त्यही बेला चलखेल भएको थियो । सरकारी वकिल संगीता थोकरले दबाब इन्कार गर्दै मुद्दा अदालतसम्म पुर्याएकी थिइन् । अदालतमा मुद्दाको बहस चलिरहेका बेला महान्यायाधिवक्ता खम्मबहादुर खातीले थोकरलाई हेटौंडा सरुवा गरिदिए । आफ्नो सरुवा मुद्दा कमजोर बनाउन दिएको आदेश नमान्दा आएको उनले सार्वजनिक रूपमै बताएकी थिइन् । िनेपाल प्रहरीका पूर्वमहानिरीक्षक सर्वेन्द्र खनाल, पूर्वमन्त्रीद्वय महेश बस्नेत र कृष्णकुमार (किसान) श्रेष्ठमाथि २०७७ जेठमा जनता समाजवादी पार्टीका सांसद सुरेन्द्र यादवको अपहरण गरेको आरोप लाग्यो । जसपा विभाजनको योजनासहित सांसद यादवलाई मधेसबाट उठाएर रातारात काठमाडौं ल्याएको भन्दै खनालसहित तीनै जनाविरुद्ध काठमाडौं प्रहरीमा अपहरण तथा शरीर बन्धकमा जाहेरी पर्यो । सुरुमा प्रहरीले जाहेरी लिनै मानेन । पछि जाहेरी लिए पनि सूक्ष्म अनुसन्धान नगरी प्रहरीले आरोपितलाई उन्मुक्ति दियो । सांसद अपहरणका तीन आरोपितमध्ये खनाल र बस्नेत एमालेबाट क्रमशः काठमाडौं६ र भक्तपुर२ मा तथा श्रेष्ठ एकीकृत समाजवादीबाट बारा४ मा प्रतिनिधिसभा सदस्यका प्रत्याशी छन् ।"
"प्रधानमन्त्री पत्नीलाई उन्मुक्ति, नेपाललाई कारबाही !","(काठमाडौं)  एकीकृत समाजवादीका अध्यक्ष माधवकुमार नेपालले रौतहटमा आयोजित कार्यक्रममा वैदेशिक रोजगारीमा जान निःशुल्क भिसा, टिकट र तालिम पाइने अभिव्यक्ति दिएकामा निर्वाचन आयोगले स्पष्टीकरण सोधेको छ । रौतहट१ का उम्मेदवार नेपालले आफूले चुनाव जिते युवालाई देशबाहिर रोजगारीको अवसर दिने आश्वासन बाँडेर आचारसंहिता उल्लंघन गरेको उल्लेख गर्दै आयोगले बिहीबार २४ घण्टे स्पष्टीकरण सोधेको हो । आयोगले नेपाललाई सोधेको स्पष्टीकरणमा भनिएको छ, तपार्इंबाट निर्वाचनको निष्पक्षता र स्वच्छतालाई प्रभावित गर्ने गरी फ्रि भिसा फ्रि टिकटमा युवालाई विदेश पठाउने भनी अभिव्यक्ति दिने कार्य निर्वाचन आचारसंहिताको उल्लंघन हुन गएकाले तपार्इंलाई निर्वाचन आयोग ऐनअनुसार कारबाही किन गर्नु नपर्ने हो ? यो पत्र तपाईंलाई कुनै माध्यमबाट प्राप्त भएको २४ घण्टाभित्र स्पष्टीकरण पेस गर्नु हुन निर्णयअनुसार जानकारी गराइन्छ । आयोगले अध्यक्ष नेपालबाट स्पष्टीकरण नबुझ्दै निर्वाचन कसुर र सजाय ऐनको दफा ३९ अनुसार कारबाही प्रक्रिया अघि बढाउन बिहीबारै जिल्ला प्रहरी कार्यालय रौतहटलाई पत्र पठाइसकेको छ । स्पष्टीकरण सोधेको पत्र लिएर आयोगका कर्मचारी एकीकृत समाजवादीको पार्टी कार्यालयमा गएका थिए । पार्टी कार्यालयले पत्र नबुझी फिर्ता पठाइदिएको छ । आयोगले प्रहरीलाई पठाएको पत्रअनुसार कारबाही अघि बढाउने हो भने नेपाललाई पक्राउ गरी अनुसन्धान गरेर मुद्दा चलाउनुपर्ने हुन्छ । मुद्दा अनुसन्धानको सिलसिलामा अनुसन्धान अधिकारीले प्रमाणका आधारमा कसुरमा संलग्न रहेको शंका लागेको व्यक्तिलाई पक्राउ गर्न आदेश दिन सक्छ । कानुनअनुसार हिरासतमा राखी अनुसन्धान गर्नुपर्ने भए अनुसन्धान अधिकारीले बाटोको म्यादबाहेक चौबीस घण्टाभित्र अदालतसमक्ष उपस्थित गराई हिरासतमा राख्नुपर्ने हुन्छ । सरकारी वकिलको कार्यालयले मुद्दा चल्नेनचल्ने निर्णय गर्छ । नेपालले मतदातालाई लोभ लालच देखाएको र आर्थिक प्रलोभनमा पारेको आयोगको आरोप छ । यो आरोप पुष्टि हुने हो भने एक लाख रुपैयाँसम्म जरिवाना वा दुई वर्ष कैद वा दुवै सजाय हुनेछ । निर्वाचन आयोग भने नेता नेपाललाई निर्वाचन कसुरमा अनुसन्धान गर्न मात्र भनेको, कारबाही गर्न नभनिएको भन्दै पन्छिएको छ । हामीले अभिव्यक्तिलाई कसुर दाबी गर्न मिल्ने नमिल्ने अनुसन्धान गर्न भनेका हौं, पक्राउ गर्न भनिएको होइन, आयोगका कानुन महाशाखा प्रमुख यज्ञप्रसाद भट्टराईले भने । अध्यक्ष नेपालले आफूले आचारसंहिताविपरीत अभिव्यक्ति कतै पनि नदिएको दाबी गरे । सरकारले गरेको राम्रा कामको जानकारी जनतालाई सुनाएको हुँ, आचारसंहिताविपरीत कुनै कुरा बोलेको छैन, पैसा बाँडेको छैन, प्रलोभन दिएको छैन, भोज खुवाएको छैन, मतदाताको साथमा छु, उनले कान्तिपुरसँग भने, जनताको पीडा पनि बोल्न नपाउने हो भने कसरी भाषण गर्ने हो, सिकाइदेओस् । प्रधानमन्त्री पत्नी आरजु राणाले असोज २३ मा डडेलधुराको कार्यक्रममा युवालाई फ्रि भिसा फ्रि टिकट मा विदेश पठाउने आश्वासन दिएकी थिइन् । उनले कैलालीका बेरोजगार चार सयभन्दा बढी युवालाई निःशुल्क भिसा र टिकटमा विदेश पठाएको समेत सुनाएकी थिइन् । राणाले स्थानीय तह निर्वाचनका बेला कैलाली पुगेर युवालाई वैदेशिक रोजगारीमा पठाइदिने आश्वासन दिएकी थिइन् । आयोगले उनलाई भने स्पष्टीकरण सोधेन । प्रधानमन्त्री पत्नीले फ्रि भिसा फ्रि टिकटमा विदेश पठाउँछु भन्दा पत्र पनि काट्न नसक्ने आयोगले मुलुकमा भएको व्यवस्थाको व्याख्या गर्दा स्पष्टीकरणसँगै कारबाही गर्न प्रहरीलाई पत्र पठाएको छ, समाजवादीका एक नेताले भने । फ्रि भिसा, फ्रि टिकट मा विदेश पठाइदिने भन्दै मतदातालाई आश्वासन बाँडेको आरोपमा बारा४ का एकीकृत समाजवादीका उम्मेदवार कृष्णकुमार श्रेष्ठलाई पनि निर्वाचन आयोगले २४ घण्टे स्पष्टीकरण सोधेको छ । श्रेष्ठलाई आयोगमा वा उम्मेदवारी रहेको निर्वाचन अधिकृतको कार्यालयमा लिखित स्पष्टीकरण पेस गर्न भनिएको छ ।"
गोरखामा बदलिएको माओवादीको चित्र,"(गोरखा)  गत शुक्रबार सदरमुकामस्थित पाटेचौरमा भएको पार्टीको आन्तरिक प्रशिक्षण कार्यक्रममा चिनियाँ कम्युनिस्ट पार्टीका नेता माओत्सेतुङ चिङकाङसाङ फर्किएको प्रसंग निकाल्दै माओवादी केन्द्रका अध्यक्ष पुष्पकमल दाहाल भक्कानिए । पार्टी समस्या र घेराबन्दी, दुश्मनबाट पार पाउन माओत्सेतुङ ४० वर्षपछि छापामार युद्घ सुरु भएको चिङकाङसाङ फर्किर्एको प्रसंग निकाल्दै उनले आफू फेरि जनयुद्घको आधार इलाका गोरखा आउनुको सान्दर्भिकता पुष्टि गर्न खोजेका थिए । चिङकाङसाङको प्रसंग निकाले पनि बृहत् शान्ति सम्झौतापछिका १६ वर्षमा गोरखामा धेरै कुरा बदलिइसकेको छ । यस्तो परिवर्तनबाट माओवादी पनि अछूतो छैन । १० वर्षे द्वन्द्वको तयारीका क्रममा माओवादीले गोरखालाई पहिलो आधारभूमि बनाएको थियो । ०५२ असोजमा पार्टीका १९ मध्ये १७ नेताको अन्तिम बैठक च्याङ्लीस्थित खोपबहादुर कँडेलको गोठमा बसेको थियो, जसले जनयुद्ध मा जाने अन्तिम निर्णय गरेको थियो । सहभागीले युद्धमा होमिँदा फर्किएर नआउन पनि सक्छौं भनेर सामूहिक फोटो खिचाएका थिए । त्यतिबेला सिरानचोकमा हतियार चलाउने प्रारम्भिक तालिम पनि भएको थियो । जनयुद्धसँग गोरखाको साइनो यतिमै सीमित छैन । जनयुद्धका प्रथम सहिद दिलबहादुर रम्तेल र सुरेश वाग्लेसमेत यही जिल्लाका हुन् । दशक लामो सशस्त्र द्वन्द्व र शान्ति प्रक्रियापछि बसेको माओवादीको विस्तारित बैठक यहींको पालुङटारमा भएको थियो द्वन्द्वका बेला केन्द्रमा रहेका नेताहरू बिस्तारै पाखा लाग्ने र स्वार्थी समूह पार्टीमा भित्रिँदै जाने दृश्य माओवादी स्वयंलाई नबिझाउने भइसकेको छ । सायद यही कुरालाई ख्याल गरेझैं गरेर हुनुपर्छ दाहालले चिङकाङसाङ फर्किर्एको प्रसंग जोडेका थिए । शान्ति प्रक्रियापछि बसेको माओवादीको विस्तारित बैठकका बेला सर्वसाधारणका घरमा बाँडिएर बसेका थिए । यस्तो अभ्यास ०६४ सम्म पनि थियो । तर त्यसपछिका दिनमा माओवादीका नेता गोरखा झर्दा होटलमै बस्न रुचाएको देखिन्छ । अरू त के कुरा उम्मेदवारी दर्ताका दिन असोज २३ मा गोरखा आएका दाहाल पनि गोरखा गार्डेन होटलमा बास बसे । असोज २९ मा दोस्रो पटक गोरखा झरेका बेला पनि दाहालले जनताको घर खोजेनन्, होटल नै रोजे । ०६४ को संविधानसभा निर्वाचनको परिदृश्यभन्दा ०७०, ०७४ हुँदै ०७९ सम्म आइपुग्दा भड्किलो चुनाव प्रचारशैली माओवादीले पनि अपनाएको छ । ०७० को संविधानसभा निर्वाचन गोरखा३ मा माओवादी उम्मेदवार छमबहादुर तमु विजयी भएका थिए । त्यतिबेला उनले व्यक्तिगत रूपमा जम्मा २० हजार रुपैयाँ मात्र खर्चेका थिए । कुनै भड्किलो प्रचार थिएन । आउजाउका लागि घोडाको प्रयोग गर्थे । गुरुङलाई स्वस्फूर्त सहयोग गर्नेहरू पनि उत्तिकै थिए । त्यो दिन सम्झिँदै उनले सुनाए, ठूलो भोजभतेर गर्नुपरेन, मकै, सातु लिएर तातोपानी र चियासँग खाँदै हिँड्थ्यौं । दुईवटा संविधानसभा निर्वाचनलाई नजिकबाट नियालेका गुरुङलाई त्यसपछिका निर्वाचन प्रचार खर्चालु भएकामा चित्त दुखाइ छ । उनले ०६४ को तुलनामा अहिलेको निर्वाचन खर्च धान्नै नसक्ने स्थिति रहेको बताए ।चुनाव खर्चिलो बन्नुका पछाडि गठबन्धनको कार्यशैली पनि जिम्मेवार रहेको उनको बुझाइ छ । गठबन्धन भनेपछि उम्मेदवार उत्साहित हुने भयो, प्रचारका लागि मान्छे धेरै बोकेर हिँड्न थाले, उनले भने, पहिले इमानदार र निष्ठाको राजनीति थियो, अहिले ठेक्कापट्टा गर्ने, ठूलाबडाले टिकट पाउन थाले, मतदातालाई नै यो मान्छे धनी छ भन्ने छाप पर्यो । माओवादीकै स्थानीय समर्थकहरूसमेत पार्टीले पहिले भन्ने गरेको वर्गको लडाइँ भुलेको र पार्टीभित्र योग्य कार्यकर्ताभन्दा नेताका आसेपासेका बोलवाला रहेको टिप्पणी गर्छन् । नेताहरू जनयुद्धमा माछा थिए, अहिले चरा भए, द्वन्द्वपीडित सुधन अधिकारी भन्छन्, सहिद, बेपत्ता परिवार र एक तहका कार्यकर्ता अहिले पनि भुइँमान्छेसरह छन् । नेताले धरातल भुलेर तल्लो तहका कार्यकर्तालाई छाडेका छन् । टिकट वितरणको क्रममा पनि कार्यकर्ताको मूल्यांकन नगरी आसेपासे र नेताको वरिपरि रहने र पैसा कसले धेरै हाल्न सक्छ भन्ने कुराले प्राथमिकता पाएको उनले बताए । ०६४ अघि माओवादीमा पूर्णकालीन कार्यकर्ताको सामूहिकता थियो । उनीहरू मेसमा खान्थे । ०६४ को निर्वाचनमा त पार्टीले तीनवटै निर्वाचन क्षेत्रमा भूगोलअनुसार जिम्मेवारी बाँडफाँट गरेर कार्यकर्तालाई परिचालन गरेको थियो । त्यतिबेला निर्वाचनमा खटिएका माओवादीका रोहित पाण्डेले सुनाए, प्रचारमा पुग्दा जनताका घरमा बास बसिन्थ्यो, त्यसले एउटा सम्बन्ध बढ्थ्यो । जे दिन्थे त्यही खाइन्थ्यो, जनताले स्वस्फूर्त रूपमा दिएका तिउनतरकारी मेसमा पकाएर खान्थ्यौं ।गत स्थानीय तहको निर्वाचनमा जनता समाजवादी पार्टीबाट भीमसेन थापा गाउँपालिकाको अध्यक्षका उम्मेदवार बनेका पाण्डेले चुनावमा मुद्दाभन्दा दौडधुपले प्राथमिकता पाउन थालेको बताए । क्षणिक समयको स्वार्थमा कार्यकर्ता दौडन थाले, अहिले मुद्दाभन्दा पनि सत्तामा कसरी पुग्ने भन्ने दाउपेच छ, उनी भन्छन्, माओवादीप्रति जनताको आस थियो, सत्ता र शक्तिकेन्द्रित हुन थालेपछि यस्तै रहेछ भन्ने बुझाइ पनि बढ्यो ।जनयुद्धकालमा आफ्ना जेथा पार्टीलाई बुझाएर युद्धमा होमिएका नेताकार्यकर्ता पुरानै निजी सम्पत्तिको संरक्षणमा छन् । माओवादी केन्द्रका अध्यक्ष दाहालले पनि चितवनमा नयाँ घर बनाएका छन् । बाबुराम भट्टराईले भूकम्पले भत्काएको खोप्लाङको घर रेक्ट्रोफिटिङ (मर्मत) गरेका छन् । गोरखा घर भएका माओवादी केन्द्रका सचिव हितराज पाण्डेले पनि गाईखुरमा पार्टीलाई बुझाएको जग्गामा घर बनाएका छन् । शान्ति प्रक्रियामा आएपछि माओवादी सुरुसुरुमा सामूहिक रूपमा बस्दा कृषिमा जोडिएका थिए । भुसुन्डे फाँटमा माछा र पाडापालन गर्थे, त्यो अहिले अस्तित्वमा छैन । अहिलेको निर्वाचनमा नयाँ ढंगबाट एकीकृत र केन्द्रीकृत भएर अघि बढ्दा नयाँ खालको माहोल आएको पूर्वसंविधानसभा सदस्य परशुराम रम्तेल बताउँछन् । निर्वाचन आयोगको आचारसंहिताले विकृत रूपलाई रोक्न खोजेको उनको मत छ । ०६४ को तुलनामा माओवादीभित्र व्यक्तिवादी प्रवृत्ति हावी भएको रम्तेल बताउँछन् । संस्थागत पद्धतिलाई व्यक्तिवादी प्रवृत्तिले कमजोर पर्दा चुनावमा भड्किलो प्रचारशैलीले प्रश्रय पाएको उनको बुझाइ छ । ०६४ मा क्रान्तिकारी शक्ति, युद्धको रापतापले उत्साह थियो, आम जनतामा नयाँ पार्टी भन्ने बुझाइ थियो, उनले भने, ०७० सम्म पुग्दा टुटफुट पैदा हुन गयो, एक शक्ति बहिष्कारतर्फ गयो, क्रान्तिकारी शक्ति क्षयीकरण हुँदा माओवादीको रापताप घट्दै गयो, क्रान्तिकारीपन पनि कमजोर हुँदै गयो ।"
चित्रबहादुरको 'अन्तिम लडाइँ,"(बागलुङ)  राष्ट्रिय जनमोर्चाका अध्यक्ष चित्रबहादुर केसी ८१ वर्षको उमेरमा प्रतिनिधिसभा सदस्यका लागि प्रतिस्पर्धा गर्दै छन् । उनी सत्ता गठबन्धनका तर्फबाट बागलुङ१ मा उम्मेदवार छन् । २०५६, २०६४ र २०७० सालमा बागलुङको प्रतिनिधित्व गरेर संसद् पुगेका केसी बुढेसकालमा फेरि छोरा उमेरका एमालेका सूर्य पाठकसँग प्रतिस्पर्धामा होमिएका हुन् । २०७४ मा टेम्पोबाट लडेर घाइते भएकाले उम्मेदवारी नदिएका केसी अहिले सशक्त उम्मेदवारका रूपमा चिनिएका छन् । गत निर्वाचनमा राजमोको समेत मत पाएर जितेका एमालेका पाठक अहिले केसीकै प्रतिस्पर्धी हुन् । केसीले यो उमेरमा गठबन्धनको साथ र पार्टीको आग्रहले चुनाव लडेको बताए । उनले राष्ट्रिय एजेन्डाको अन्तिम लडाइँ भएको दाबी गरेका छन् । राष्ट्र, राष्ट्रियता र गणतन्त्रको रक्षाका लागि यो अन्तिम लडाइँ हो, केसीले भने, मेरो बाटो सही रहेछ भनेर धेरैले स्विकारेका छन् । जनमतले पनि लडाइँ जित्नु छ ।संसद्मा पुगेर केसीले राष्ट्रियताको पक्षमा आवाज उठाउने बताए । बाहिरी शक्तिको गतिविधिले देश तहसनहस बनाइसकेको छ, त्यसैले गतिलो आवाज उठाउनुपर्नेछ, उनले भने, गणतन्त्रमाथि आएको कालो बादल हटाउन पहल गर्नेछु । उनले गणतन्त्र, धर्म निरपेक्षताजस्ता विषय खतरामा परिरहेको बताए । उनले ठूला दलबाटै राष्ट्रियता खतरामा परेको टिप्पणी गरे । संघीयता धान्न नसक्ने प्रणाली हो भनेर मैले संविधान जारी नगर्दै भनेको थिएँ, उनले भने, अहिले अरू पार्टीका कार्यकर्ताले पनि तपाईंको एजेन्डा ठिक छ भन्दै मतदान गर्ने आश्वासन दिएका छन् । केसीविरुद्ध अन्य दलले लगाएको एकमात्रै आरोप हो बुढ्यौली उमेर । उक्त आरोप केसी आफैंले स्विकारेका छन् । म कहाँ तन्नेरी छु त, बुढो भएकै हो, उनले भने । उम्मेदवारी दर्ता गरेकै दिन केसीले आफू तन्नेरी भएर नभई देशको आवश्यकताले उम्मेदवार बनेको प्रतिक्रिया दिएका थिए । बूढो भएको भन्ने हो भने अमेरिकी राष्ट्रपति पनि ८० पुग्न लागे, मोहम्मद महाथीर पनि बुढै छन्, उनले भने, हिजो गिरिजाबाबु र मनमोहन पनि बुढै भएर देशको नेतृत्व सम्हालेका थिए । मैले त संसद्मा पुगेर आवाज मात्रै उठाउन खोजेको हुँ । सत्तामा जान खोजेको पनि होइन । गठबन्धनका शीर्ष नेताको आग्रह र पार्टीले गोप्य मतदानबाट आफ्नै नाम सिफारिस गरेपछि उम्मेदवार बन्न तयार भएको उनले दाबी गरे । केसीले गठबन्धनका लागि मत ट्रान्सफर गराउने चुनौती देखेका छन् । स्थानीय निर्वाचनमा गठबन्धन अधिकांश स्थानमा सफल भएकाले खासै फरक नपरे पनि केही मतदातालाई फरक दलको चिह्नमा मतदान गराउने काम कठिन भएको उनले बताए । समस्यामा जकडिएका जनतालाई गणतन्त्रको रक्षा किन गर्ने भन्दा पनि दैनिक जीवन कसरी चलाउने भन्ने पीर छ, उनीहरूलाई महँगी घटोस्, उपचार पद्धति सस्तो होस् भन्ने छ, केसीले भने, हामीले त्यसतर्फ पनि सम्बोधन गर्न सक्नुपर्छ । भण्डाफोर नीतिमात्रै लिएका केसीले यस पटक भने नागरिकको दैनिकी सुधार्ने प्रतिबद्धतासमेत जनाए । जनजीविकामा साथ दिएर मत ट्रान्सफर गर्ने उनले बताए । भ्रष्टाचारविरुद्ध भण्डाफोर गर्ने शक्तिसमेत राजमो भएको केसीको दाबी छ । उनले आफूमाथि भ्रष्टाचार, अनियमितता र घुसखोरीको आरोप लगाउन चुनौती दिए । चित्रबहादुरले भ्रष्टाचार गरेको छ कि, गाडी सुविधा लिएको छ कि, विदेशीको अगाडि घुँडा टेकेको छ ? उनले भने, चित्रबहादुर आयो भने भ्रष्टाचार गर्न दिँंदैन भन्ने धेरैलाई लागेकाले विरोध गरेका छन् । उनले शक्तिमा बसेर राज्यस्रोत दोहन गर्नेविरुद्ध निरन्तर भण्डाफोर हुने टिप्पणी गरे । उमेरका नेता धेरै छन् तर पनि बुढाले जति देशको माया गर्न सकेनन्, उनले भने, उमेरको कुरा हैन, कसको एजेन्डा जनताको पक्षमा छ भनेर विश्लेषण गरौं । कृत्रिम नारामा जनता अब नझुक्किने उनले बताए । केसीकै क्षेत्रको प्रदेशसभा (१) मा भने नाति उमेरका डिल्लीराम सुवेदी कांग्रेस उमेदवार छन् ।२०१४ सालमा नेपाल कम्युनिस्ट पार्टीको सदस्य बनेका केसी २०३१ सालमा केन्द्रीय सदस्य भएका थिए । २०४१ सालमा मसालको महामन्त्री र २०४४ सालमा संयुक्त राष्ट्रिय जनआन्दोलन समितिको अध्यक्ष भएका केसी २०५२ मा गठन भएको राजमोको केन्द्रीय अध्यक्ष हुन् । उनले संघीयताको विरोध गर्दै आएका छन् । केसीको उम्मेदवारीले यो पटक बागलुङमा पैसा खर्चने प्रवृत्ति पनि देखिएको छैन । घरघरै झन्डा हाल्ने, भाषण र आमसभा गर्ने काम भएको छैन, नागरिक समाजका अगुवा काजीगाउँले श्रेष्ठले भने, हूल बाँधेर भोट माग्ने र लाखौं खर्चने पनि कसैले गरेका छैनन् । खेतबारीमा काम गरेका किसानलाई भेट्ने, आफ्नो विचार राख्ने काममा सबै उम्मेदवार लागेका छन् । केसीका प्रतिस्पर्धी एमालेका पाठकले पनि घरदैलो अभियान चलाएको बताए । यहाँ राप्रपाका लक्ष्मीप्रसाद सापकोटा, राष्ट्रिय स्वतन्त्र पार्टीका खिमानन्द कँडेल र स्वतन्त्र उमेदवार चन्द्रबहादुर क्षेत्री पनि प्रतिस्पर्धामा छन् । प्रचारको शैली सबैको घरदैलो नै हो । अन्तिममा एकदुईवटा आमसभा गर्ने, नत्र घरदैलो नै गर्ने हो, सापकोटाले भने, जनता बुझ्ने भइसके, खोक्रा नारा दिएर भाषण गर्नुको अर्थ छैन । राष्ट्रियता जोगाउन उम्मेदवार बनेको उनले बताए । कँडेलले पनि राष्ट्रियताकै नारा उठाएका छन् ।"
कैलाली४ मा प्रतिष्ठा को संघर्ष,"(धनगढी)  एकातिर एमाले सचिव तथा सुदूरपश्चिम इन्चार्ज लेखराज भट्ट, अर्कोतिर कांग्रेस प्रदेश सभापति वीरबहादुर बलायर । सुदूरपश्चिमका यी दुई नेताबीच पहिलो पटक प्रतिस्पर्धा हुँदै छ कैलाली४ मा । दुवै उम्मेदवारले यो प्रतिस्पर्धालाई प्रतिष्ठा का रूपमा हेरेका छन् ।प्रतिनिधिसभातर्फ १६ निर्वाचन क्षेत्र रहेको सुदूरपश्चिममा प्रदेशका हेभिवेट मानिने र पटकपटक मन्त्रीसमेत भएका नेताबीचको प्रतिस्पर्धा उनीहरूको राजनीतिक भविष्यसँग पनि जोडिएको छ । भट्ट र बलायरको आआफ्नै राजनीतिक विरासत छ । माओवादी त्यागेर एमालेमा गएका भट्ट सोही क्षेत्रबाट चौथो पटक चुनाव लड्न लागेका हुन् । बलायरका लागि कैलाली ४ नयाँ हो । डोटीबाट तीन पटक चुनाव लडिसकेका बलायरको रोजाइ यस पटक पनि डोटी नै थियो । तर गठबन्धन दलहरूको भागबन्डाका कारण डोटी छाड्नुपर्ने भएपछि उनी कैलाली ४ मा झरेका हुन् । भट्टको पुर्ख्यौली थलो पनि डोटी नै हो । सुरुदेखि माओवादीमा रहेका भट्टले यसपल्ट पार्टी फेरेका भए पनि यस निर्वाचन क्षेत्रका सदावहार उम्मेदवार हुन् । उनले पहिलो संविधानसभा निर्वाचन २०६४ मा जितेका थिए । २०७० मा पराजित भए । २०७४ मा उनले कांग्रेस उम्मेदवार सुनीलकुमार भण्डारीलाई पराजित गर्दै दोस्रो पटक चुनाव जितेका थिए । वाम गठबन्धनबाट २०७४ मा करिब ११ हजार मतान्तरले जितेका भट्टले कांग्रेसमाओवादी गठबन्धनका उम्मेदवारको सामना गर्नुपर्ने भएको छ । स्थानीय तहको मत परिणामका आधारमा एमाले गठबन्धन दलको कुल मतभन्दा झन्डै १५ हजार मतले पछाडि छ ।कैलालीका गोदावरी नगरपालिका, गौरीगंगा नगरपालिका, चुरे गाउँपालिका र मोहन्याल गाउँपालिकाको वडा नम्बर ५ मिलेर बनेको कैलाली४ मा ९३ हजार ३ सय ८४ मतदाता छन् । गोदावरीमा प्रमुखसहित सातवटा वडा कांग्रेसले जितेको छ । नगर प्रमुखमा भट्टका सहोदर भाइ गोकर्ण भट्ट एमालेबाट उम्मेदवार भएका बेला कांग्रेसका वीरेन्द्र भट्टले झन्डै चार हजार मतान्तरले जितेका थिए । एकीकृत समाजवादीसमेत थपिएकाले गठबन्धन दलको मत अझ बढी हुन आएको छ तर प्रतिनिधिसभाको निर्वाचनमा स्थानीय तहको मत फेरबदल हुन सक्ने दुवै उम्मेदवारको बुझाइ छ । स्थानीय निर्वाचनमा गौरीगंगामा माओवादीले एमालेलाई सात हजारभन्दा बढी मतान्तरले पराजित गरेको थियो । चुनावी घरदैलोका क्रममा दुवै उम्मेदवारले प्रदेश राजधानी र विकास निर्माणको मुद्दालाई प्राथमिकतासाथ उठाएका छन् । प्रदेशसभाले यसअघि नै गोदावरी राजधानी घोषणा गरिसक्दा पनि कार्यान्वयन प्रक्रिया अलपत्र छ । राजधानी बनाउने भनिएको गोदावरी यही क्षेत्रमा पर्छ । दुवै प्रतिस्पर्धीले गोदावरीलाई राजधानी बनाउने निर्णय कार्यान्वयन गर्ने बताइरहेका छन् । यसअघि डोटीमा राजधानी हुुनुपर्ने बताउँदै आएका बलायरले पनि अहिले गोदावरीलाई नै प्रदेश राजधानी बनाउने प्रतिबद्धता मतदातासमक्ष गर्न थालेका छन् । मैले जितेपछि सानोतिनो हैन, राम्रै विकासे मन्त्रालयको मन्त्री पाउँछु, उनले भनेका छन्, प्रदेशको राजधानी पनि मेरै निर्वाचन क्षेत्रमा हुनेछ । भट्टले पनि आफ्नै प्रयासका कारण यसअघि गोदावरी राजधानी निर्क्योल भएको बताएका छन् । गेटा मेडिकल कलेजको काम पनि आफ्नै प्रयासमा भएको उनको भनाइ छ ।"
मनाङी उम्मेदवार काठमाडौंमा घरदैलो गर्दै,"बेंसी झर्दै मुस्ताङका मतदाताप्रतिनिधिसभा तथा प्रदेशसभा सदस्यका उम्मेदवारहरूले विकासे एजेन्डा बोकेर मत माग्न घरदैलो गरिरहेका बेला हिमालपारिको मुस्ताङका लोमन्थाङ, लोघेकरदामोदरकुण्ड तथा वारागाउँमुक्ति क्षेत्र गाउँपालिकाका मतदाता घुम्ती व्यापार र जाडो छल्न धमाधम बेंसी झरिरहेका छन् । धेरै व्यापारी नेपाल र भारतका विभिन्न सहरमा पुगिसकेका छन् ।लोघेकरदामोदरकुण्ड गाउँपालिका अध्यक्ष लोप्साङ छोम्पेल विष्टका अनुसार उपल्लो मुस्ताङका ६० प्रतिशत मतदाता घुम्ती व्यापारका लागि पोखरा, काठमाडौं र भारतका विभिन्न सहरमा पुगेका छन् । केही जाँदै छन् । हिउँदको चिसो समयमा मुस्ताङीहरू घुम्ती व्यापारका लागि भारतका विभिन्न सहर पुग्छन । भारतको देहरादुनमा मुस्ताङीलाई लक्ष्य गरी आयोजना गरिएको शान्ति पूजामा सहभागी हुन पनि अधिकांश मुस्ताङी असोजमै बेंसी झरेका थिए । उम्मेदवारले सहर झरेका मतदाता फर्काउने प्रयास गर्लान् तर व्यापारको मुख्य सिजन हुने भएकाले मुस्किलले २० प्रतिशतलाई फर्काउन सक्छन्, पालिका अध्यक्ष विष्टले भने, माथि चिसो बढेको छ । हिमपातको सिजन भएकाले सहरमा सुरक्षित बुढाबुढीलाई भोट हाल्नका लागि मतदान केन्द्रमा कसरी लैजाने समस्या हुन्छ । काठमाडौं र पोखरा वरपरका बस्तीमा घुम्ती व्यापार गर्नेलाई उम्मेदवारले फर्काउन सक्ने उनले बताए । मुस्ताङको तल्लो भेगका पनि अधिकांश मतदाता पोखरा, काठमाडौंलगायत सहरमा बस्छन् । उनीहरू निर्वाचनका वेला उम्मेदवारले व्यवस्था गरेका गाडीमा घर आउँछन् । उम्मेदवारका लागि सहरका मतदाता महँगा तर निर्णायक हुन्छन् । एकमात्र निर्वाचन क्षेत्र रहेको मुस्ताङको उपल्लो भेगमा पर्ने लोमन्थाङ र लोघेकर दामोदरकुण्ड गाउँपालिका प्रदेश निर्वाचन क्षेत्र १ र तल्लो भेगमा पर्ने थासाङ, घरपझोङ र वारागुङ मुक्तिक्षेत्र गाउँपालिका प्रदेश निर्वाचन क्षेत्र २ मा पर्छन् । खेती थन्क्याउने र पर्यटन सिजन भएकाले तल्लो भेगका मतदाता भने अझै बेंसी भरेका छैनन् । जिल्ला निर्वाचन कार्यालयका अनुसार मुस्ताङमा १० हजार ९ सय ५७ जना मतदाता रहेका छन् । स्थानीय निर्वाचनपछि ४ सय ७२ जना मतदाता थपिएका छन ।"
तेप्लायु लाई विमल गुरुङ कृति,"सुनसरी (कास) कवि विमल गुरुङ कृति पुरस्कार२०७८ काङमाङ नरेश राईको कविता संग्रह तेप्लायु लाई प्रदान गरिने भएको छ । धरानस्थित कवि विमल गुरुङ पुस्तकालय सञ्चालक समितिले तेप्लायुलाई पुरस्कार दिने निर्णय गरेको हो । पुरस्कारको राशि २ लाख ५१ हजार नगद रहेको छ ।पुस्तकालयका संरक्षक अध्यक्ष पूर्णबहादुर गुरुङका अनुसार नेपाली भाषी साहित्यकारबाट प्राप्त ४२ पुस्तकमध्ये तेप्लायुलाई श्रेष्ठ ठहर गरिएको हो । यसअघि छनोट समितिले श्रेष्ठ १० पुस्तकको सूची सार्वजनिक गरेको थियो, जसमा तेप्लायु सहित प्रणय शंकरको कविता संग्रह कांसभांडा, कविता राईको उपन्यास गुरु, निर्मल तामाङको कविता संग्रह जब हावा चल्छ, दिलीप बान्तवाको कथा संग्रह ताल्चा, सुनिता राई कन्दङ्वाको कथा संग्रह तिउरी, विशाल विश्वकर्माको उपन्यास दार्जिलिङ भर्सेस दार्जिलिङ, बसन्त बस्नेतको उपन्यास महाभारा, दीपा मेवाहाङ राईको कविता संग्रह यादको सन्दुक र अर्जुनबाबु माबुहाङ र अमित थेबे मिहाङको इतिहास पुस्तक सिरिजङ्गा, फाल्गुनन्द र इमानसिंहका लेखोट थिए ।"
व्यवस्थापकलाई छुटाउँदा झडप,"(बारा)  जितपुरसिमरा९ छातापिपरास्थित औद्योगिक करिडोरको त्रिवेणी स्पिनिङ मिल्स (धागो उद्योग) मा बिहीबार प्रहरी र मजदुरबीच झडप हुँदा २५ जना घाइते भएका छन् । दसैंको बोनस माग गर्दै मजदुरले दुई दिनदेखि आफ्नो नियन्त्रणमा राखेका उद्योगका प्रमुख कार्यकारी अधिकृत (सीईओ) ६४ वर्षीय अशोक शर्मासहित १३ जनालाई उद्धार गर्ने क्रममा झडप भएको हो । दुई दिनदेखि उद्योग परिसरकै प्रशासकीय भवनमा उनीहरूलाई बन्धक बनाएर राखिएको थियो । झन्डै ४ सय मजदुरलाई तितरबितर गरेर सीईओ शर्मासहित १३ जनालाई उद्धार गरिएको प्रहरी उपरीक्षक होविन्द्र बोगटीले बताए । झडपका क्रममा १० प्रहरी र कम्तीमा १५ मजदुर घाइते भएका हुन् । मजदुरले ढुंगामुढा गर्दा २ प्रहरी टाउकामा चोट लागी गम्भीर घाइते छन् । उनीहरूको वीरगन्जस्थित हेल्थ केयर अस्पतालमा उपचार भइरहेको छ । बाँकी ८ जना सामान्य घाइते छन् । ७ मजदुरलाई नियन्त्रणमा लिएर जिल्ला प्रहरी कार्यालयमा राखिएको छ । उद्योग प्रशासनले शरीर बन्धकको जाहेरी दिएपछि सोही कसुरमा नियन्त्रणमा लिई अनुसन्धान भइरहेको प्रहरी उपरीक्षक बोगटीले बताए । सञ्जयकुमार यादव, ओमप्रकाश मिश्र, मनोज यादव, राजेश यादव, अखिलेश पाण्डे, बृजकिशोर साह र सोनालप्रसाद यादव प्रहरी नियन्त्रणमा परेका हुन् । झडपका क्रममा प्रहरीले अश्रुग्याससमेत प्रहार गरेको थियो । मजदुर नेता जिफन्टका मधेस प्रदेश अध्यक्ष कमलेश झाले झडपका क्रममा ३ राउन्ड हवाई फायर भएको पनि दाबी गरेका छन् । मजदुरले आफ्नो माग पूरा गराउन व्यवस्थापकलाई घेराउ गर्दा प्रहरीले बल प्रयोग गरेको छ, उनले भने, सात जनालाई नियन्त्रणमा पनि लिएको छ । वार्ताबाट समाधान गर्नुपर्ने विषयमा प्रहरीले बल प्रयोग गरेको उनले बताए । प्रहरी नायब उपरीक्षक राजेश थापासहितको टोलीले वार्ता गर्दा निष्कर्षविहीन भएपछि बिहीबार प्रहरी उपरीक्षक बोगटी आफैं घटनास्थल पुगेका बेला झडप भएको हो । बोगटीले भने हवाई फायर नभएको दाबी गरेका छन् । मानवीय संवेदनशीलतालाई नबुझेर बन्धक बनाइन पाइँदैन, बन्धकबाट छुटाउन प्रहरीमाथि नै मजदुर खनिएपछि सामान्य बल प्रयोग गरी उद्धार गरेका हौं, उनले भने, तिनीहरूलाई औषधिदेखि पानी खानसमेत दिएका थिएनन् । बिनाजानकारी एक्कासि मिल्सका सीईओ शर्मा, ५ जना व्यवस्थापक र ८ जना कर्मचारीलाई कम्पनीका जीएमको कोठामा मजदुरहरूले बन्धक बनाएको उनले बताए । उनका अनुसार उद्धार गरिएका कर्मचारीलाई इलाका प्रहरी कार्यालय सिमरामा राखिएको छ ।"
आर्थिक संकटमा पनि असर्फी मोह,"चाँदीका सिक्काराष्ट्र बैंकले चाँदीको सिक्का पनि बनाएर बिक्री गर्दै आएको छ । ती सिक्कालाई मेडालियन र स्मारिका नाम दिइएको छ । ती सिक्का चाँदी र किप्रोनिकल (तामा र निकल मिश्रण गरिएको) बाट पनि बनाइन्छ । मेडालियन भन्नाले आभूषण, सजावट, धार्मिक, सांस्कृतिक, प्राकृतिक सम्पदाको प्रवर्द्धन गर्ने उद्देश्यले टकमारी (निर्माण) गरिने सिक्का हो । प्रायः यी सिक्का चाँदीबाट बनाइन्छ । यी सिक्कामा विभिन्न किसिमका धार्मिक, सांस्कृतिक र प्राकृतिक सम्पदाका चित्र अंकित गरिन्छ । कुन सिक्कामा कुन चित्र अंकित गर्ने भन्ने कुरा बजार मागमा निर्भर हुन्छ । हाल लक्ष्मी, गणेश र लक्ष्मीगणेशको संयुक्त चित्र भएका चाँदीका सिक्काको माग धेरै रहेको राष्ट्र बैंकले बताएको छ । यी सिक्कामा अंकित मूल्य उल्लेख हुन्छ । सिक्का खरिद गर्दा अंकित मूल्यअनुसार नै रकम तिर्नुपर्छ । चाँदीलगायत अन्य धातु सम्मिश्रण गरी स्मारिका सिक्का बनाइन्छ । यो विशेष अवसरमा निष्कासन गरिने सिक्का हो । स्मारिका सिक्का निष्कासन गर्दा सरकारको अनुमति चाहिन्छ । यस्ता सिक्कामा राष्ट्रिय विभूति वा सरकारबाट अनुरोध भई आएका व्यक्तित्वसँग सम्बन्धित विषयवस्तु राष्ट्रिय अन्तर्राष्ट्रिय महत्त्वको कुनै विशेष दिन, वर्ष, अवसर, कार्यक्रम वा उपलब्धि अंकित गरिन्छ । स्मारिका सिक्का पनि अंकित मूल्यमा बिक्री गरिन्छ । राष्ट्र बैंकले बिहीबारका लागि चाँदीको प्रतिसिक्का मूल्य १ हजार ६ सय रुपैयाँ तय गरेको छ ।"
ब्याजदर नघटाए आन्दोलन चेतावनी,"बैंकको आम्दानी बढिरहने तर उद्योग व्यवसायीहरूले तिर्ने भन्सार राजस्व, ढुवानी लागतदेखि ऋणको ब्याजदर भने बढिरहने अवस्था अन्त्य हुन नसकेकामा महासंघ प्रदेश उपाध्यक्ष राजेन्द्र राउतले चिन्ता व्यक्त गरे । यस्तो अवस्था नरोकिए उत्पादन र निर्यातमुखी अर्थतन्त्रलाई निरुत्साहित गरी मुलुकको आर्थिक वृद्धिदरमै नकारात्मक असर पुग्ने उनको आकलन छ । उद्योगी व्यवसायीका घरमा बैंकहरू रातिसमेत पुग्न थालेकाले उत्पादन र रोजगारी सिर्जना गरिरहेको निजी क्षेत्र त्रस्त बन्दै गएको महासंघ प्रदेश समितिका उपाध्यक्ष भीम पौडेलले बताए । बैंकहरूले व्यवसायीलाई आतंकित पारेको र राष्ट्र बैंकका गभर्नर एवं सरकारबीचको तनावको सिकारसमेत व्यवसायी नै भएकाले एकल अंकको ब्याजदर कायम गर्न आन्दोलनको विकल्प नभएको मोरङको सुन्दरहरैंचा उद्योग वाणिज्य संघका अध्यक्ष कृष्णप्रसाद रिजालको भनाइ छ । निजी क्षेत्र सम्बद्ध केही ठूला व्यवसायी नै ब्याजदर वृद्धिका विषयमा मौन रहेका कारण साना व्यवसायी थप पीडित बनेको दमक उद्योग वाणिज्य संघका सदस्य मोहन ढकालले बताए । ब्याजदरका साथै बैंकले धितो जमानीको लिलामी प्रक्रियामा समेत कस्दै लगेको इनरुवा उद्योग वाणिज्य संघका अध्यक्ष एवं प्रदेश सदस्य वीरेन्द्र साहको दाबी छ । बैंकहरूले मित्रवत् व्यवहार नगरेको र पैसा भएका बेलामा उद्योगी व्यवसायीको घरैमा गएर ऋण दिने गरेको उर्लाबारी उद्योग वाणिज्य संघका पूर्वअध्यक्ष पीताम्बर खड्गीको भनाइ छ । तर अहिले आएर ऋणको साँवा ब्याज तिर्न केही समय माग्दासमेत शत्रुको व्यवहार गर्ने गरेको उनको गुनासो छ ।"
अर्थमा ब्याजदरबारे छलफल,"काठमाडौं (कास) पछिल्लो समय अर्थतन्त्रमा परेको दबाबलाई सबै मिलेर समाधान गर्नुपर्ने अर्थमन्त्री जनार्दन शर्माले बताएका छन् । अप्ठ्यारो अवस्थामा आपसमा दोषारोपण गरेर बस्नुको साटो सबै मिलेर समस्या समाधानको विकल्प खोज्नुपर्ने उनको भनाइ छ । मुलुकको आर्थिक अवस्था, बैंकको ब्याजदर र वित्तीय लागत न्यूनीकरणलगायत विषयमा बिहीबार अर्थ मन्त्रालयमा सरोकारवालाबीच छलफल भएको थियो । अर्थतन्त्रमा परेको समस्या समाधान गर्न सबै मिलेर उपाय खोज्नुपर्छ । एकले अर्कोलाई नमान्ने र मेरो मात्र ठीक कुरा हो भनेर जानु हुँदैन । त्यसो गरे झनै अप्ठ्यारो परिस्थिति सिर्जना हुन्छ, अर्थमन्त्री शर्माले भने, अर्थतन्त्र जटिल अवस्थामा रहेकाले निजी क्षेत्र, सरकार र अन्य सरोकारवाला सबैले समस्या समाधानको उपाय खोजौं । निर्वाचनको पूर्वसन्ध्यामा मुलुक र अर्थतन्त्रका सन्दर्भमा कसैले पनि राजनीतीकरण गर्न नहुने उनको भनाइ छ । चालु आर्थिक वर्षको बजेटले लिएको मुख्य लक्ष्य आन्तरिक उत्पादन बढाउँदै आयात प्रतिस्थापन गर्न वित्तीय क्षेत्रको कर्जा त्यस क्षेत्रतर्फ केन्द्रित हुनुपर्नेमा अर्थमन्त्री शर्माको विशेष जोड थियो । ब्याजदर र बैंकहरूको लागत न्यूनीकरणमा निजी क्षेत्रले उठाएका सवालमा सरकार गम्भीर छ, उनले थपे, यी समस्या समाधानका लागि सरकारले अभिभावकीय भूमिका निर्वाह गर्छ । निजी क्षेत्र अर्थतन्त्रको हिस्सेदार भएकाले उसको मागलाई सरकारले बेवास्ता गर्न नहुने उनको भनाइ छ । वित्तीय क्षेत्रका समस्या समाधानका लागि उच्चस्तरीय सुझाव समितिको सुझावलाई सबैले पालना गर्न पनि अर्थमन्त्री शर्माले निर्देशन दिए ।"
छानिए १७ स्टार्टअप उद्यमी,"विराटनगर (कास) उद्योग संगठन मोरङले १७ नवीन व्यावसायिक योजनालाई स्टार्टअप उद्यमीका रूपमा छानेको छ । नयाँ सोच र अवधारणासहितका युवायुवतीलाई उद्यमशीलतामा रूपान्तरण गर्न सहजीकरण गरी सिर्जनशील व्यवसायमा उत्प्रेरकको भूमिका निर्वाह गर्न उक्त संगठनले गत वर्षदेखि स्टार्टअप एन्ड इनोभेसन कार्यक्रम सञ्चालन गर्दै आएको हो । छानिएका नवउद्यमीमा ६ महिला र ११ पुरुष छन् । स्टार्टअपहरूको व्यावसायिक योजनाको तयारी, त्यसका लागि आवश्यक पर्ने प्राविधिक विषयमा मेन्टरसिप, कोचिङ तथा परामर्श सेवा र नेटवर्क विस्तार संगठनको मुख्य उद्देश्य हो ।"
अर्थ संक्षेप,"बजारमा यामाहाको ॅआरवान १५ भी ४ काठमाडौं (कास) नेपालका लागि यामाहा मोटरसाइकल तथा स्कुटरको आधिकारिक वितरक एमएडब्लू इन्टरप्राइजेजले आरवान १५ भी ४ नेपाली बजारमा सार्वजनिक गरेको छ । बिहीबार पत्रकार सम्मेलन गरी ब्लुस्क्वायर शोरुम नक्सालमा कम्पनीले उक्त मोटरसाइकल सार्वजनिक गरेको हो । आर १५ को चौथो जेनेरेसन भनिएको उक्त मोटरसाइकल मुख्यतः युवा वर्गलाई उपयुक्त रहेको कम्पनीको भनाइ छ । १५५ सीसी एफआई इन्जिनमा भीभीए राखी मोटरसाइकल तयार पारिएको छ । यसलाई दुई प्रकारको मोडमा चलाउन मिल्ने कम्पनीले जनाएको छ । मोटरसाइकलमा एरोडाइनामिक डिजाइन र भरपर्दो ब्रेकिङका लागि डुअल च्यानल एबीएस उपलब्ध रहेको पनि कम्पनीको भनाइ छ । चिप्लो बाटोमा चक्काले घर्षण गुमाई चिप्लने सम्भावनालाई कम गराउन राखिएको ट्र्याक्सन कन्ट्रोल सुविधाले चालकको आत्मविश्वासलाई कायम गर्न मद्दत गर्ने कम्पनीको दाबी छ । यसको मूल्य नेपाली बजारमा ५ लाख ७२ हजार ९ सय तथा ५ लाख ६२ हजार ९ सय रुपैयाँ तोकिएको कम्पनीले जनाएको छ । टीभीएसको ॅएनटर्क १२५ रेस एक्सपीकाठमाडौं (कास) टीभीएस मोटरका लागि नेपालको एक मात्र आधिकारिक विक्रेता जगदम्बा मोटर्सले एनटर्क १२५ रेस एक्सपी सार्वजनिक गरेको छ । काठमाडौंको भृकुटीमण्डपमा बुधबार आयोजित एक कार्यक्रममा टीभीएस ब्रान्ड एम्बेस्डर स्वस्तिमा खड्का र प्रदीप खड्काले स्कुटर अनावरण गरे । टीभीएसले स्कुटर उद्योगमै सबैभन्दा पहिलो भ्वाइसअसिस्ट फिचर यस स्कुटरमा समावेश गर्न सफल भएको पनि दाबी गरिएको छ । स्मार्ट कनेक्ट कनेक्टिभिटी प्लेटफर्ममार्फत सञ्चालित भोइसअसिस्ट फिचर उपलब्ध यस स्कुटरलाई टीभीएस कनेक्ट मोबाइल एपमार्फत सजिलै कनेक्ट गर्न सकिन्छ । युवा वर्गका लागि लक्ष्य गरी डिजाइन गरिएको एनटर्क स्कुटरमा रहेको भ्वाइस असिस्टको सहायताबाट राइडरहरूले मोड चेन्ज, नेभिगेसन, कन्सोल ब्राइट्नेस एड्जस्टमेन्ट र डीएनडीलगायत थुप्रै कनेक्टिभिटी फङ्सन सजिलै प्रयोग गर्न सक्ने कम्पनीको भनाइ छ । १० करोड अमेरिकी डलर ऋण ल्याउँदै एनएमबी बैंक काठमाडौं (कास) एनएमबी बैंकले यूएस इन्टरनेसनल डेभलपमेन्ट फाइनान्स कर्पोरेसन (डीएफसी) बाट १० करोड अमेरिकी डलर ऋण ल्याउने भएको छ । नेपालमा साना तथा मझौला व्यवसाय कर्जाहरूको वित्तीय आवश्यकता पूरा गर्न यो ऋण रकम स्वीकृत भएको बैंकले जनाएको छ । नेपाली बैंकहरूले विदेशी संस्थाबाट ऋण लिन स्वीकृति पाएको यो रकम हालसम्मकै ठूलो हो । विकासशील देशले सामना गरिरहेको चुनौतीहरूको समाधानका लागि ऊर्जा, स्वास्थ्य सेवा, पूर्वाधार र प्रविधिलगायत क्षेत्रमा डीएफसीले वित्तीय लगानी गर्दै आएको छ । डीएफसीसँगको साझेदारीले नेपालको महिला, साना तथा मझौला व्यवसायलाई आत्मनिर्भरताका लागि नयाँ अवसर सिर्जना गर्न मद्दत पुग्नेछ, बैंकले भनेको छ । मेगाको भूसेवा केन्द्र काठमाडौं (कास) मेगा बैंकले घरजग्गा, अपार्टमेन्टको रोक्का तथा फुकुवा कार्य सहज रूपमा उपलब्ध गराउने उद्देश्यले भूसेवा केन्द्र सञ्चालनमा ल्याएको छ । भूमि व्यवस्था, सहकारी तथा गरिबी निवारण मन्त्रालयअन्तर्गतको भूमि व्यवस्थापन तथा अभिलेख विभागसँगको समन्वयमा भूसेवा केन्द्र सञ्चालन अनुमति लिई घरजग्गाको रोक्का तथा फुकुवा अनलाइनबाट गर्ने काम सुरु गरिएको बैंकले जनाएको छ । भूमि व्यवस्थापन तथा अभिलेख विभागमा आयोजित समारोहमा भूमि व्यवस्था, सहकारी तथा गरिबी निवारण मन्त्रालयका सचिव रामप्रसाद थपलिया तथा मेगा बैंकका अध्यक्ष भोजबहादुर शाहको उपस्थितिमा अनलाइन प्रणालीमार्फत धितो बन्धक रोक्का, फुकुवा गर्ने सम्बन्धमा समझदारीपत्रमा हस्ताक्षर भएको छ । सम्झौतापत्रमा मेगा बैंकका तर्फबाट कामु प्रमुख कार्यकारी अधिकृत रविना देशराज श्रेष्ठ र भूमि व्यवस्थापन तथा अभिलेख विभागका तर्फबाट महानिर्देशक पीताम्बर घिमिरेले हस्ताक्षर गरे । युनिग्लोबलाई उत्कृष्ट बिजनेस स्कुल अवार्डकाठमाडौं (कास) काठमाडौंको नयाँ बानेश्वरस्थित युनिग्लोब कलेज यस वर्षको उत्कृष्ट बिजनेस स्कुल अवार्ड२०२२ द्वारा सम्मानित भएको छ । कलेज रिडर्सले दुबईमा आयोजना गरेको कार्यक्रममा कलेजलाई उक्त अवार्ड प्रदान गरियो । कार्य दुबई बिजनेस काउन्सिलका अध्यक्ष डा आशिक अली, दुबई सरकारका प्रतिनिधि एवं दुबई सुरक्षा प्रमुख मोहम्मद हुसेन र नेपालबाट मधेस विश्वविद्यालयका उपकुलपति प्राडा दीपक शाक्यले संयुक्त रूपमा अवार्ड प्रदान गरे । कार्यक्रममा कलेजका तर्फबाट प्राचार्य डा नरबहादुर विष्ट र कार्यकारी निर्देशक डा गंगाधर दाहाल सहभागी थिए । विष्ट उत्कृष्ट प्राचार्य अवार्डबाट समेत सम्मानित भएका थिए ।७७ जिल्लामै राष्ट्रिय वाणिज्य बैंकका शाखाकाठमाडौं (कास) राष्ट्रिय वाणिज्य बैंकले मुलुकका सबै ७७ वटै जिल्लामा सेवा विस्तार गरेको छ । सर्लाहीको मलंगवा नगरपालिका९ मा शाखा कार्यालय विस्तार गरी सोमबारबाट कारोबार थालेसँगै बैंकको सेवा मुलुकभर पुगेको हो । बैंकका मुलुकभर २६४ वटा शाखा कार्यालय, २६८ वटा एटीएम सेवा सञ्चालनमा छन् । नेपाल सरकारको पूर्ण स्वामित्व रहेको बैंकले आव ०७८७९ को चौथो त्रैमाससम्ममा ५ अर्ब २१ करोड खुद मुनाफा आर्जन गरेको छ । गत असार मसान्तसम्ममा बैंकको ग्राहक निक्षेप २ खर्ब ५९ अर्ब र खुद कर्जा तथा सापटी २ खर्ब २९ अर्ब रुपैयाँ बराबर पुगेको छ । बैंकको सेयरधनी कोष ३३ अर्ब ४८ करोड र कुल सम्पत्ति ३ खर्ब २९ अर्ब पुगेको छ ।"
बेलायती प्रधानमन्त्री ट्रसद्वारा राजीनामा,"(लन्डन)  आर्थिक तथा राजनीतिक संकट गहिरिँदै गएपछि बेलायती प्रधानमन्त्री लिज ट्रसले बिहीबार आफ्नो पदबाट राजीनामा दिएकी छन् । पदमा नियुक्त भएको ४५ दिनमै राजीनामा दिएकी ट्रस बेलायतको इतिहासमै सबैभन्दा छोटो समय काम गर्ने प्रधानमन्त्रीसमेत भएकी छन् । यसअघि सन् १८२७ मा जोर्ज क्यानिङ चार महिना बेलायतका प्रधानमन्त्री बनेका थिए । ट्रसले बिहीबार एक सम्बोधन गर्दै जिम्मेवारी पूरा गर्न असमर्थ भएकाले राजीनामा दिएको घोषणा गरेकी हुन् । नयाँ उत्तराधिकारी चयन नभएसम्म भने उनी पदमा रहिरहनेछिन् । पार्टीको नयाँ नेतृत्व चयनको प्रक्रिया आगामी सातादेखि नै सुरु हुने ट्रसको भनाइ छ । हाल संसद्मा बहुमत रहेका कारण कन्जरभेटिभ दलको नेता नै भावी प्रधानमन्त्री बन्छन् । बृहत् आर्थिक र अन्तर्राष्ट्रिय अस्थिरताबीच म प्रधानमन्त्री कार्यालय आएकी थिएँ । परिवार र व्यवसायहरू कसरी आफ्नो बिल तिर्ने भन्ने चिन्तामा थिए, उनले आफ्नो सम्बोधनमा भनेकी छन्, त्यसका साथै, पुटिन (रुसी राष्ट्रपति) को युक्रेन युद्धका कारण हाम्रो महादेशमा सुरक्षाको चिन्ता थपियो । र, देशको आर्थिक वृद्धि निकै न्यून हुन पुग्यो । देशलाई यो अवस्थाबाट बाहिर निकाल्न आफूलाई कन्जरभेटिभ दलले दिएको म्यान्डेट पूरा गर्न असफल भएकाले आफूले पद त्यागेको उनको भनाइ छ । बोरिस जोन्सनको राजीनामापछि ट्रस डेढ महिनाअघि प्रधानमन्त्रीमा नियुक्त भएकी थिइन् । ट्रस नेतृत्वको सरकारले घोषणा गरेको मिनी बजेटलगत्तै बेलायती मुद्रा पाउन्ड स्टर्लिङको भाउ अन्तर्राष्ट्रिय बजारमा गिरेको र आर्थिक संकट गहिरिएको भन्दै सरकारको आलोचना भएपछि उनले गत साता अर्थमन्त्री क्वासी क्वारटेङलाई पदबाट बर्खास्त गरेकी थिइन् । त्योसँगै कन्जरभेटिभ दलभित्र उत्पन्न असन्तोषले आक्रोशको रूप लिएको थियो । बुधबार गृहमन्त्री सुएला ब्रेभरम्यानले आफ्नो निजी इमेलबाट सरकारी कागजात पठाएको सार्वजनिक भएपछि पदबाट राजीनामा दिएकी थिइन् । तर उनले आफ्नो राजीनामा पत्रमा प्रधानमन्त्री ट्रसको कार्यशैलीको कडा आलोचना गरेकी थिइन् । बुधबार नै संसद्को तल्लो सदन हाउस अफ कमन्समा जैविक तेल उत्खनन प्रक्रियासम्बन्धी एक महत्त्वपूर्ण प्रस्तावको पक्षमा मतदान गर्न सचेतकहरूले सत्तारूढ दलका सांसदहरूलाई बाध्य पारेको र दुर्व्यवहार गरेको विषयका समाचारहरू प्रकाशमा आएपछि ट्रसको राजीनामाको चर्चा सुरु भएको थियो । बेलायतमा आम चुनाव हुन झन्डै दुई वर्ष बाँकी छ । तर प्रमुख विपक्षी लेबर पार्टीका नेता कियर स्टार्मरले सत्तारूढ दलले आफ्नो म्यान्डेट गुमाएको भन्दै तत्काल आमचुनाव गराउन माग गरेका छन् । ट्रसले हिजो मात्रै आफू एक लडाकु भएको बताएकी थिइन् । तर सरकार, संसद् र सत्तारूढ दलमा यस्तो भद्रगोल उत्पन्न भयो कि उनले आफू अघि बढ्न नसक्ने अवस्थामा पुगेको देखिएको छ, उनले भने । उनले पटकपटक कन्जरभेटिभ दलको नेतृत्वको परीक्षण गर्न नसकिने जनाउँदै लेबरले राजनीतिक स्थायित्व ल्याउने दाबी गरे । ट्रसको राजीनामासँगै बेलायतमा राजनीतिक अस्थिरताको शृंखला पुनः दोहोरिएको छ । ट्रसले नेतृत्व सम्हालेको डेढ महिना पुग्न नपाउँदै उनको मन्त्रिपरिषद्का केही सदस्यहरूले राजीनामा दिएका थिए । गृहमन्त्री ब्रेभरम्यानको राजीनामा र केही दिनअघि अर्थमन्त्री क्वासी बर्खास्त भएपछि बेलायती राजनीति तरंगित हुन सुरु भएको थियो । देशको अर्थतन्त्र नै धराशायी हुनेतर्फ उन्मुख भएपछि प्रधानमन्त्री ट्रसले उनका विश्वासपात्र अर्थमन्त्री क्वासी क्वार्टेनलाई बर्खास्त गर्न बाध्य भएकी थिइन् । राजनीतिक खिचातानीसँगै चुलिँदो आर्थिक संकटका कारण ट्रसको राजनीतिक भविष्य धरापमा पर्यो । खासगरी बेलायती मुद्राको अवमूल्यन र आर्थिक अस्थिरताले ट्रस पद त्याग्न बाध्य भएकी हुन् । नयाँ अर्थमन्त्री जेरेमी हन्टले गत सोमबार उनका पूर्ववर्ती अर्थमन्त्रीले घोषणा गरेका अधिकांश आर्थिक नीति खारेज गरेका थिए । खासगरी उनले उर्जाको नियन्त्रित मूल्य र आयकरबारेमा सर्वसाधारणलाई प्रभाव पर्ने नीतिगत परिवर्तन गरेका हुन् । क्वासीले घोषणा गरेको आधारभूत आयकर २० प्रतिशतबाट १९ प्रतिशतमा झार्ने नीति पनि हन्टले खारेज गरिदिएका थिए । त्यस्तै, बढ्दो उर्जाको मूल्यबाट जनतालाई राहत दिन वार्षिक २ हजार ५ सय पाउन्डमा सीमित गरिएको ऊर्जाको मूल्य पनि अप्रिल १ सम्म मात्र कायम गरिने घोषणा गरे । यसअघि प्रधानमन्त्री ट्रसले आफू पदमा आउनासाथ दुई वर्षका लागि ऊर्जाको मूल्य २ हजार ५ सय पाउन्ड कायम रहने वाचा गरेकी थिइन् । कर्पोरेसन कर र बढी कमाइ हुनेहरूका लागि घटाइएको आय करको दर फिर्ता गर्न पनि सरकार बाध्य भयो । प्रधानमन्त्री ट्रसले गत महिना बेलायतको अर्थतन्त्र पुनरुत्थान गर्ने र राष्ट्रलाई दीर्घकालीन सफलता को बाटोमा लैजाने वाचा गर्दै पदभार ग्रहण गरेर जुन प्रकारको आर्थिक नीति अर्थमन्त्रीमार्फत सार्वजनिक गरिन् त्यसले अहिलेसम्मकै सबैभन्दा ठूलो अस्थिरता निम्त्याएर अघिल्ला अर्थमन्त्री नै हटाउनुपर्ने स्थिति आएको बताउँछन् जोन्सन ग्रुप यूकेका आर्थिक परामर्शदाता तथा इसेक्स युनिभर्सिटीका प्राध्यापक डा मुकुन्द बाँस्तोला । फलस्वरूप धितो दर बढ्यो, पाउन्ड रेकर्ड न्यूनमा झर्यो र बन्ड बजारमा देखिएको अराजकताले देशको वित्तीय स्थिरतालाई ठूलो चुनौती दियो, उनले कान्तिपुरसँग भने । दीर्घकालिन योजनाबिना प्रस्तुत गरिएको अर्थतन्त्रमा अर्बौं पम्प गर्ने सरकारको निर्णयले थप मूल्य वृद्धिलाई प्रोत्साहन गरी मुद्रास्फीति ४० वर्षयताकै उच्चतम बिन्दु १०१ मा पुगेको बाँस्तोलाको भनाइ छ । यसले गर्दा बैंक अफ इंग्ल्याण्डले मुद्रास्फीति नियन्त्रण गर्न ब्याजदर अझ माथि बढाउन आवश्यक हुनेछ । केही महिनाअघि एकदुई प्रतिशत ब्याजमा उपलब्ध हुने मोर्गेज अहिले सातआठ प्रतिशतमा पुगेपछि आम उपभोक्ता निकै अत्यन्तै अप्ठ्यारो परिस्थितिमा धकेलिएका छन् । मुद्रास्फीतिलाई प्रत्यक्षरुपमा असर गर्ने वस्तु तथा सेवाको माग बढी हुनु तर सप्लाई कम हुनाले मूल्यमा अपत्यारिलो वृद्धि हुने र त्यसले मुद्रास्फीति बढ्ने बाँस्तोलाले बताए । यसको रोकथामका लागि सरकारले ब्याज दर बढाउनु पर्ने हुन्छ । फलस्वरूप उधारो लागत अकासिन्छ र जनमानसको आर्थिक स्थिति अत्यन्तै कष्टकर हुन्छ, उनले भने । यसको नियन्त्रणका लागि सरकारले दीर्घकालीन योजनासहित आर्थिक सन्तुलन हुने गरी सर्वसाधारणलाई सहयोगको प्याकेज ल्याउन जरुरी हुने विश्लेषकहरू बताउँछन् ।उता, बेलायतको उपभोक्ता मूल्य सूचकांक (सीपीआई) सन् २०२२ सेप्टेम्बरसम्मको १२ महिनामा १०१ प्रतिशतले वृद्धि भएको छ । अगस्टमा ९९ प्रतिशत रहेको सूचकांक अहिले जुलाईकै उच्च बिन्दुमा फर्किएको हो ।राष्ट्रिय तथ्यांक कार्यालय (ओएनएस) का अनुसार मासिक आधारमा हेर्दा सीपीआई अगस्टको तुलनामा सेप्टेम्बरमा ०५ प्रतिशतले बढेको छ । गत महिनाको सामान्य गिरावटपछि प्रमुख सेवाहरूको मुद्रास्फीति वर्षा ऋतुको सुरुमा देखिएको उच्च स्तरमा फर्किएको ओएनएसका आर्थिक तथ्यांक निर्देशक डारेन मोर्गनले जनाएका छन् । बेलायतको अक्सफोर्डमा जन्मिएकी ४७ वर्षीय ट्रस बेलायतको तेस्रो महिला प्रधानमन्त्री हुन् । ट्रसभन्दा पहिले मार्गरेट थ्याचर र टेरेजा मे बेलायतको प्रधानमन्त्री बनेका थिए । आफ्नो तेस्रो प्रयासमा उनी सन् २०१० मा पहिलोपटक ब्रिटिस संसद् हाउस अफ कमन्स मा निर्वाचित भएकी थिइन् । त्यससँगै उनले शिक्षा, वातावरण, अन्तर्राष्ट्रिय व्यापार तथा परराष्ट्रमन्त्रीका रूपमा समेत काम गरेका थिइन् । युक्रेनमाथि रुसले गरेको आक्रमणको उनी कडा आलोचकसमेत हुन् । कन्जर्भेटिभ पार्टीको नेता चयनका लागि भएको चुनावमा ऋषि सुनाकलाई पछि पार्दै डेढ महिना अघि ट्रस प्रधानमन्त्री बनेकी थिइन् । उनले ५७ प्रतिशत पार्टी प्रतिनिधिहरूको मत पाउँदा सुनकले ४३ प्रतिशतको मात्र मन जितेका थिए ।"
एलिनालाई निरन्तर पाँचौं स्वर्ण,"(पोखरा)  नवौं राष्ट्रिय खेलकुदले अन्तर्राष्ट्रिय प्रतियोगिताले सुरुवाती खेलाडी छनोटको आधार तयार गरेको छ । खेलाडीको पदक जित्नुसँगै अर्को लक्ष्य छ, अन्तर्राष्ट्रिय प्रतियोगितालाई छनोटमा पर्नु । पोखरा रंगशालामा बिहीबार उसुतर्फ २३ स्वर्ण छिनोफानो हुँदा आर्मीको भागमा १२ स्वर्ण पर्यो । राष्ट्रिय खेलकुदमा निरन्तर पाँच स्वर्ण जित्नेमा थिइन्, आर्मीकी एलिना चौधरी । पाँचौं, छैटौं, सातौं र आठौं राष्ट्रिय खेलकुदमा उनले आफ्नो तौल समूहमा स्वर्ण जितेकी थिइन् । पोखरामा उनले ५२ केजी तौल समूहमा पहिलो हुँदै स्वर्ण यात्रालाई कायम राखिन् । ०६४ बाट १६ वर्षको उमेरमा खेल जीवनमा प्रवेश गरेकी कैलालीकी एलिनाले एक वर्षपछि सुदूरपश्चिमबाट सहभागी भएर स्वर्ण जित्न सुरु गरिन् । छैटौं र सातौंमा पनि सुदूरपश्चिमलाई स्वर्ण दिलाएकी उनले ११ औं दक्षिण एसियाली खेलकुद (साग) मा कांस्य तथा १३ औं सागमा रजत जितिन् । अझै अन्तर्राष्ट्रिय म्याच खेल्न पाए राम्रो प्रदर्शन गर्ने थिएँ, २८ वर्षीया उनले भनिन् । स्वर्ण शृंखलामा उनलाई पछ्याउँदै छिन्, आर्मीकै सुस्मिता तामाङ । नौ वर्षकै उमेरमा पाँचौं राष्ट्रिय खेलकुदमा सहभागी भएर उसुको महिला छाङ छ्वानमा रजत पदक जितेर चर्चा कमाएकी उनले त्यसपछि छैटौं, सातौं र आठौंमा लगातार स्वर्ण जितिन् । छाङ छ्वानमा निरन्तर ४ स्वर्ण जितेकी उनले १२ औं सागमा रजत र १३ औं सागमा स्वर्ण जितिन् । २२ वर्षीया उनले उमेर बढ्दै जाँदा र प्रतियोगितामा पदक जित्दै जाँदा थप अनुभवी भएको बताइन् । एसियन गेम्सकै लागि भनेर तयारी गरेको थिएँ, उनले भनिन्, त्यसकै तयारीले नवौंमा स्वर्ण जितें । अबको लक्ष्य एसियन गेम्स नै हो । एपीएफका अशोक खालिङले पुरुष ५२ केजी समूहमा स्वर्ण जिते । राष्ट्रिय खेलकुदको संस्करणमा यो उनको चौथो स्वर्ण हो । छैटौं र सातौंमा ४८ केजी समूहमा स्वर्ण जितेका उनले आठौंदेखि ५२ केजीमा प्रवेश गरे । १३ औं सागमा कांस्य जितेको ३२ वर्षे उनले भने, एकपल्ट स्वर्ण जित्नु भन्दा स्वर्णलाई निरन्तरता दिन सक्नु चुनौती रहेछ । हरेक प्रतियोगितामा जुनियर खेलाडीले जित्ने हुन् कि भन्ने चिन्ता रहन्छ । सागमा सहभागी भएर देशलाई स्वर्ण पदक दिलाउने ठूलो सपना छ । एसियन गेम्समा तीनपल्ट सहभागी भइसकेका एपीएफका मंगलप्रसाद थारूले पनि राष्ट्रिय खेलकुदमा लगातार चार स्वर्ण पुर्याए । उनले नवौंमा ६० केजी तौल समूहमा स्वर्ण जिते । छैटौं, सातौं र आठौंमा स्वर्ण जितेका उनले १३ औं सागमा रजत पाएका थिए । खुट्टामा चोट लागेकाले उनले फाइनल खेल्न पाएका थिएनन् । अबको लक्ष्य एसियन गेम्समा मेडल टच नै हो, उनले भने, त्यसैका लागि तयारी गरिरहेको छु । १९ औं एसियन गेम्स चीनमा सन् २०२३ मा हुँदै छ ।"
पार्की दाजुभाइको उल्लास,"शिवराज र जयरानी उत्कृष्टजयरानी र शिवराज प्रतियोगिताको उत्कृष्ट खेलाडी बनेका छन् । जयरानीले ५ स्वर्ण र शिवराजले ३ स्वर्ण र एक रजत पदक जितेका थिए । दाङमा भएको आठौं राष्ट्रिय खेलकुदमा जयरानीले ४ स्वर्ण र १ कांस्य पदक जितेकी थइन् । शिवराजले पनि दाङमा दुई स्वर्ण र एक रजत जितेका थिए ।चार वर्षदेखि आर्मी क्लबबाट खेल्दै आएकी जयरानीले आफ्नो लक्ष्य अब अन्तर्राष्ट्रिय स्तरमा पदक जित्नु रहेको बताइन् । उनले भनिन्, यो सफलतालाई जोगाएर साग खेलकुदमा पदक जित्ने गरी मिहिनेत गर्नेछु ।"
एपीएफ च्याम्पियन,"(पोखरा)  विभागीय डर्बीमा त्रिभुवन आर्मीलाई उछिन्दै नेपाल एपीएफले पुरुष भलिबलको उपाधि जितेको छ । पोखरा रंगशाला भलिबल कोर्टमा बिहीबार आर्मीलाई सोझो सेटमा पराजित गरेको हो । खचाखच दर्शकबीच प्रतिस्पर्धात्मक सेटमा खेल भए पनि एपीएफ स्वर्ण जित्न सफल भयो । पहिलो सेट २५२१ ले एपीएफको पक्षमा पर्यो । दोस्रो सेट प्रतिस्पर्धात्मक हुँदाहुँदै एपीएफले २७२५ ले बाजी मार्यो । तेस्रो सेट पनि उत्तिकै रोचक बन्दा भलिबल कोर्ट वरिपरि टम्मै भरिएका दर्शकले खेलको भरपूर आनन्द लिए । तेस्रो सेट जितेर खेल लम्ब्याउने आर्मीको प्रयास सफल हुन सकेन । अन्ततः एपीएफले तेस्रो सेट पनि २६२४ टुंग्याउँदा आर्मीले रजतमा चित्त बुझायो । राष्ट्रिय टिमका ७ खेलाडी आर्मीमा समावेश थिए । फाइनल खेलमा मानबहादुर श्रेष्ठ र धनबहादुर भट्ट चल्न नसक्नुको फाइदा एपीएफले लियो । सुरुदेखि पावर सर्भिसमा उत्रिएका एपीएफका खेलाडी ब्लक र डिफेन्समा उत्तिकै बलियो देखिए । क्वाटरफाइनल खेलमा एपीएफका मिडल ब्लकर रूपेन्द्र नेपाली घाइते भएपछि उनको स्थानमा बलिराम चौधरीले उत्कृष्ट खेल प्रदर्शन गरे । महेन्द्र श्रेष्ठको कप्तानीमा कोर्टमा उत्रिएको एपीएफका विजय रानाका स्पाइक सम्झनयोग्य थिए । एपीएफका प्रशिक्षक पुष्प मल्लले आर्मीको रिसिभसमेत कमजोर हुँदा अंक बटुल्न सफल भएको बताए । हरेकजसो प्रतियोगितामा पुलिस वा आर्मीसँग नै फाइनलमा भिड्थ्यौं । आर्मीको खेल नराम्रो भन्न मिल्दैन, उनले भने, यसपल्ट आर्मीको दबदबालाई तोडेर जित हात पार्न सफल भएका छौं । आर्मीले सेमिफाइनलमा अर्को विभागीय टिम पुलिसलाई पराजित गरेको थियो । एपीएफले घरेलु टिम गण्डकीलाई सेमिफाइनलमा निराश बनाएको थियो । एपीएफले दोस्रोपल्ट पुरुष भलिबलमा स्वर्ण जितेको हो । यसअघि छैटौं राष्ट्रिय खेलकुदमा एपीएफले स्वर्ण जितेको थियो । नवौंमा महिला भलिबलतर्फ पनि बुधबार म्याग्दीको बेनीमा एपीएफले पुलिसलाई हराएर स्वर्ण जितेको थियो । बिहीबार नै कांस्य पदकका लागि भएको खेलमा पुलिसले गण्डकीलाई ३० मै समेट्यो । पहिलो सेट २६२४ ले प्रतिस्पर्धात्मक बने पनि दोस्रो र तेस्रो सेटमा भने गण्डकीको खेल खस्कियो । पुलिसले दोस्रो र तेस्रो सेट क्रमशः २५१४ र २५१८ ले आफ्नो पक्षमा पारेर कांस्य हात पार्यो ।प्रतियोगिताका अधिकांश खेल ३० मै टुंगिएका थिए । प्रतियोगिताअवधिभर कुनै खेल पनि पाँच सेटसम्म पुगेन । भलिबलमा तीन विभागीय, सात प्रदेश र गैरआवासीय नेपाली संघ (एनआरएनए) गरी ११ टिम सहभागी थिए ।"
प्याराग्लाइडिङमा निसिमलाई मानार्थ स्वर्ण,"(पोखरा)  प्रतियोगिताकै क्रममा प्याराग्लाइडिङ खेलाडी निसिम थापाको दुर्घटनामा निधन भएपछि राष्ट्रिय खेलकुद परिषद् (राखेप) ले उनलाई मानार्थ स्वर्ण पदकबाट सम्मान गरेको छ । प्याराग्लाइडिङ दुर्घटनामा असोज ३० मा उनको निधन भएपछि प्रतियोगिता रोकिएकोमा राखेपले अभ्यास खेललाई नै आधिकारिक मान्दै बिहीबार पदकसमेत वितरण गरेको छ । राखेपले एक्युरेसीतर्फ असोज २८ मा सञ्चालन गरेको अभ्यास खेल र क्रसकन्ट्रीतर्फ असोज २९ मा भएको पहिलो टास्कलाई आधार मानेर पदक छिनोफानो गरेको हो । पोखरा रंगशालामा निसिमको सम्मानमा प्रदान गरिएको स्वर्ण पदक उनका काका भेनिस थापाले बुझे । बिहीबार नै युवा तथा खेलकुदमन्त्री महेश्वरजंग गहतराज, प्रधानसेनापति प्रभुराम शर्मा पोखरा१० स्थित निसिमको घरमा पुगेर परिवारसँग भेटघाट गरेका थिए । बिमाको रकमबाहेक मन्त्रिपरिषद्बाट थप सहायताको लागि युवा तथा खेलकुद मन्त्रालयले प्रस्ताव लैजाने मन्त्री गहतराजले बताए । सेनाका तर्फबाट निसिमको परिवारलाई ५ लाख रुपैयाँ प्रदान गरिने शर्माले घोषणा गरे । राखेपको बोर्ड बैठकले थापाको स्मृतिमा पोखरा रंगशालामा अर्धकदको सालिक स्थापना गर्ने निर्णयसमेत गरेको छ । प्रतियोगिता संयोजक एवं नेपाल प्याराग्लाइडिङ तथा ह्याङग्लाइडिङ संघका महासचिव शैलेन्द्र राउतले पूरा खेल हुन नसकेको अवस्थामा भएका खेललाई आधार मानेर पदक दिने अन्तर्राष्ट्रिय अभ्यास नै भएको बताए । अन्तर्राष्ट्रिय अभ्यास नै के हुन्छ भने दुर्घटना वा मौसमका कारण गेम भएन भने अभ्यास वा जुन खेल भएको हुन्छ त्यहीअनुसार नै नतिजा दिनुपर्ने हुन्छ, उनले भने । क्रसकन्ट्री, टिम क्रसकन्ट्री र एक्युरेसी विधामा भएका खेलमा टिम र एकलतर्फ गण्डकी र नेपाल आर्मीले समान ३३ स्वर्ण जितेका छन् । जसअनुसार क्रसकन्ट्रीमा गण्डकीको टिमले स्वर्ण पदक जितेको छ । निसिम आबद्ध विभागीय टिम आर्मीले क्रसकन्ट्रीमा रजत पदक जितेको छ । वाग्मती प्रदेशले क्रसकन्ट्रीमा कांस्य हात पार्यो । क्रसकन्ट्री विधाको व्यक्तिगततर्फ आर्मीका सुरुज थापाले स्वर्ण जिते । उक्त स्पर्धामा गण्डकी प्रदेशका विजय गौतमले रजत र वाग्मतीका कृष्णबहादुर सुनुवारले कांस्य जिते । टिम एक्युरेसी पुरुषतर्फ गण्डकी प्रदेशले स्वर्ण पदक प्राप्त गर्यो । एपीएफले रजत र प्रदेश १ ले कांस्य पाउन सफल भए । एक्युरेसी व्यक्तिगत पुरुषतर्फ गण्डकीका सुमन थापाले स्वर्ण, एपीएफका अञ्जन कुँवरले रजत र आर्मीका विष्णु तिमिल्सिनाले कांस्य जिते । उक्त विधामा गण्डकीका थापा र आर्मीका कुँवरले समान ३३ अंक ल्याए पनि गोलाप्रथाबाट विजेता घोषणा गरिएको हो । महिला टिम एक्युरेसीतर्फ आर्मीले स्वर्ण, गण्डकीले रजत र प्रदेश १ ले कांस्य जिते । महिला एक्युरेसी व्यक्तिगततर्फ आर्मीका मुनामाया जीटीले स्वर्ण, दुर्गामाया गुरुङले रजत र स्वस्तिका गुरुङले कांस्य जिते । क्रसकन्ट्रीअन्तर्गत प्रतिस्पर्धा भइरहेको बेला सराङकोटमा प्याराग्लाइडिङ दुर्घटना भएको थियो । प्रतियोगिताका क्रममा दुर्घटना भएपछि नागरिक उड्डयन प्राधिकरणले देशैभरि प्याराग्लाइडिङ उडानमा अनिश्चितकालका लागि प्रतिबन्ध लगाएको छ ।"
स्वर्ण जितेपछि अस्पताल भर्ना,"(पोखरा)  भारोत्तोलक संगीता राई स्वर्ण जितेको रातिदेखि नै ज्वरोले च्यापेपछि अस्पताल नै भर्ना हुनुपर्यो । बल्ल तेस्रो दिन बुधबार अस्पतालबाट डिस्चार्ज भएर च्याम्पियनको ट्र्रफी उचाल्न पुलिस टिममा सामेल भइन् ।उनलाई डेंगीसँगै टाइफाइडको लक्षण देखिएको थियो । खेलअघि नै ज्वरो आउने जाने भइरहेको थियो । खेलको तीन दिनअघि स्लाइन दिनुपरेको थियो । ज्वरो आउन छोड्यो । ज्यान अलि हल्का महसुस भयो अनि खेल्ने आॅट पनि बढ्यो ।हल्का बिरामी हुॅदाहुॅदै पनि मैले नै खेल्ने आॅट गरेकी हुँ । एकपछि अर्कोमा कीर्तिमान गर्दै आएकी थिएँ । त्यसले गर्दा राष्ट्रिय प्रतियोगिता गुमाउन चाहिनँ, उनले सुनाइन् । संगीताले नवौं राष्ट्रिय खेलकुदमा भारोत्तोलनको पहिलो दिन (असोज ३०) मै स्वर्ण जितेकी थिइन् । महिला ४९ केजी तौल समूहमा स्वर्ण जित्दा उनले स्न्याचमा ६७ केजी र क्लिन एन्ड जर्कमा ६७ केजी उचालेकी थिइन् ।उत्कृष्ट प्रदर्शन दिन्छु, कीर्तिमान गर्छु भन्ने सोच थियो तर यसपालि अधुरै रह्यो । कीर्तिमान बनेन, संगीताले कीर्तिमान गर्न नपाएकामा थकथक मानिन् । डेंगीले साह्रै कमजोर बनाएको अनुभव अरू खेलाडीजस्तै उनले पनि गरिन् । उनी डिस्चार्ज भएलगत्तै बुधबार अपराह् पोखरा उद्योग वाणिज्य संघको हलमा टिम च्याम्पियनसॅगको ट्रफी उचाल्न पुगेकी थिइन् । उनको पुलिस टिमले कुल १२ स्वर्ण र ७ रजत पदक जित्दै टिम च्याम्पियनको ट्रफी उचालेको थियो । निको नभए टिमसँग ट्रफी उचाल्न पाउॅदिनँ कि भन्ने चिन्ता थियो संगीतालाई । तर बुधबार स्वस्थ महसुस गरेपछि डिस्चार्ज भइन् । टिमसॅग ट्रफी उचालिन् ।उदयपुरकी संगीताले सातौं र आठौं राष्ट्रिय खेलकुद पनि खेलेकी छन् । उनले सातौंमा तेस्रो स्थान हासिल गर्दा नेपालगन्जमा भएको आठौं संस्करणमा स्वर्ण नै जितेकी थिइन् । उनले अन्य राष्ट्रिय भारोत्तोलन प्रतियोगिताको आफ्नो तौल समूहमा कीर्तिमान बनाएर च्याम्पियन हुँदै आएकी छन् । नवौं राष्ट्रियमा आर्मी क्लब ४ स्वर्ण, ४ रजत र ५ कांस्य जित्दै टिमतर्फ दोस्रो भयो । सुदूरपश्चिम प्रदेशले ३ स्वर्ण र ३ कांस्य तथा एपीएफले १ स्वर्ण, ६ रजत र २ कांस्य जितेका थिए । प्रतिस्पर्धी ६ टिम स्वर्णविहीन बने । महिला र पुरुष दुवैमा समान १० इभेन्टमा प्रतिस्पर्धा भएको थियो ।"
उज्जर तिहार,"तर, अहिले अवस्था फेरिएको छ । माथिल्लो तामाकोसी एउटै आयोजनाबाट ४५६ मेगावाट विद्युत् राष्ट्रिय प्रणालीमा थपिएपछि प्राधिकरणलाई माग बढ्नेभन्दा बढाउने चिन्ता छ । काठमाडौं उपत्यकामा पर्याप्त बिजुली खपत गर्न प्राधिकरणको वितरण प्रणालीले साथ दिइरहेको छैन । उपत्यकाभित्रको वितरण प्रणाली निकै कमजोर छ । साढे ४ सय मेगावाट विद्युत् मागभन्दा बढी यहाँको प्रणालीले धान्दैन र समस्या देखिन थालिहाल्छ, जसकारण विद्युत् ओभरलोड भएर ट्रान्सफर्मर पड्किने, तार जल्नेजस्ता समस्या आइरहन्छन् । यसका लागि प्राधिकरणको र्यापिड रेस्पोन्स टिम सधैं हाई अलर्ट बस्छ । तिहारको समयमा प्राधिकरणका कर्मचारी छुट्टी कटौती गरेर काममा खटिन्छन् । प्राविधिक समस्याका कारण विद्युत् आपूर्तिमा अवरोध आएको अवस्थामा समेत यस्ता समस्या देखिनासाथ प्राधिकरणले तत्काल प्राविधिक टोली खटाएर समस्या समाधान गर्ने प्राधिकरणको भनाइ छ । चान्द्रमासअनुसार कात्तिक कृष्ण त्रयोदशीलाई धन्वन्तरी जयन्तीका रूपमा मनाइन्छ । यो धनका देवता कुवेरको पनि जन्मदिन हो । देवताहरूका वैद्य धन्वन्तरी र धनका देवता कुवेरको जन्म भएको विश्वास गरिने यो दिनमा तामालगायत विभिन्न धातुका भाँडाकुँडा र गरगहना किनेर धनतेरसका रूपमा मनाउने चलन छ । कात्तिक कृष्ण त्रयोदशी तिथिबाटै यमपञ्चक पनि सुरु हुन्छ । कात्तिक शुल्क द्वितीयासम्म पाँच दिन चल्ने यमपञ्चकका हरेक दिन विशेष छन् । हरेक दिनको आफ्नै महत्त्व छ । यमपञ्चकको पहिलो दिन पनि भएकाले धनतेरसमा हिन्दुहरूले आफ्नो घरको मूलढोकामा बत्ती बाल्छन् । यमदीप दान गर्छन् । त्यही दिनबाट उज्यालोको उत्सवका रूपमा तिहार सुरु हुन्छ । घरघरमा दीप बालेर मनाइने हुनाले यो पर्वलाई हामी दीपावलीका रूपमा चिन्छौं । औंसीको दिनमा दीप प्रज्वलन गरेर धनधान्यकी अधिष्ठात्री महालक्ष्मीको पूजा गरिन्छ । वैदिक मान्यताअनुसार दीप ज्ञानको प्रतीक मात्र होइन, कर्मको साक्षी पनि हो । यसरी तिहारमा बालिने बत्तीले सुखस्वास्थ्य, आयुआरोग्य र धनधान्यको साझा प्रतिबिम्ब चित्रण गर्छ । तिहारको आफ्नै धार्मिक, सांस्कृतिक र शास्त्रीय महत्त्व होला । तर, कृष्णपक्षका निष्पट्ट रातमा चारैतिर झिलिमिली र प्रकाश हुनु यो पर्वको विशेषता हो, जसकारण छुट्टै उमंग र रौनकताको चाड बन्छ तिहार । धार्मिक आस्थाले यमदीप दान गर्ने, लक्ष्मीलाई खुसी पार्न दियो बाल्नेभन्दा पनि चम्किलो प्रकाश भएका र झिलिमिली बत्ती बालेर चाड मनाउने प्रवृत्ति बढ्दो छ । तिहारमा विद्युतीय बत्तीको प्रयोग बढेपछि दियोमा तेल राखेर बाल्ने चलन बिस्तारै घट्दो छ । अब त बजारमा दियो नै विद्युतीय पाइन्छन् । बिजुली बत्तीको प्रयोगले दीपावली दियोको बत्ती बाल्ने प्रचलन हराउँदो छ । दीपावलीमा माटोको दियो बाल्ने चलनलाई आधुनिक झिलिमिली (झिमझिम) बल्ने बिजुली बत्तीले विस्थापित गरेको छ । केही वर्षअघिसम्म दियोका साटो मैनबत्ती बाल्ने प्रचलन देखिन्थ्यो । तर, अहिले त्यो पनि घटेको छ । दियो बाल्दा महँगो हुनुका साथै झन्झटिलो हुनाले दियोको साटो मैनबत्ती बालिन्थ्यो । समयक्रमसँगै अब दीपावलीमा स्थानीय बजार तथा गाउँमा समेत बिजुलीबाट बल्ने बत्ती नै बढी प्रयोगमा आउन थालेका छन् । तिहार नजिकिँदै जाँदा बजारमा विभिन्न भाँतीका झिलिमिली बत्ती आउँछन् । तिहारको समयमा धनकी देवी लक्ष्मीलाई खुसी पार्न घर तथा व्यावसायिक प्रतिष्ठान उज्यालो पार्नुपर्ने मान्यताका कारण यो बेला यस्ता बत्तीको माग बढ्छ । किनमेल बढ्नाले बजारमा भीडभाडसमेत हुन्छ । तिहारलाई लक्ष्य गरी बजारमा सस्तादेखि निकै महँगासम्म झिलिमिली बत्ती पाइन्छन् । विभिन्न गुणस्तर र मूल्यका बत्ती बजारमा भेटिन्छन् । सय रुपैयाँदेखि ५ हजार रुपैयाँसम्मका झिलिमिली बत्ती उपलब्ध रहेको व्यवसायी बताउँछन् । तिहारका लागि झिलिमिली बत्ती, रेडिमेड दियोलगायत विभिन्न रङको प्रकाश फाल्ने बत्ती किन्न पाइन्छ । बजारमा पाँच हजार रुपैयाँसम्मका तिहारका लागि घर सजाउने बत्ती किन्न पाइने बागबजारमा ग्रिन लाइट इलेक्ट्रोनिक पसल सञ्चालन गर्दै आएका दिनेश तिवारीले बताए । विशेषगरी भारत र चीनबाट यस्ता बत्ती नेपाल ल्याइन्छ । त्यसमा पनि चिनियाँ झिलिमिली बत्ती ग्राहकको रोजाइमा पर्ने गरेका छन् । तिहार नजिकिँदै गर्दा व्यापार उल्लेख्य वृद्घि भएको असनमा तिहारमा प्रयोग हुने झिलिमिली बत्ती बेच्दै गरेका दिनेश बानियाँको भनाइ छ । पर्व र मौसममा समयअनुसारको व्यवसाय सञ्चालन गर्ने गरेको उनले सुनाए । इलेक्ट्रोनिक्स सामानको बिक्री गर्दा दोब्बर फाइदा हुन्छ । पोहोरको तुलनामा यो वर्ष झिलिमिली बत्तीको मूल्य बढेको छ, बानियाँले भने । यस्ता बत्ती बिक्री गर्ने मुख्य समय नै तिहार भएकाले व्यवसायीले छुटसमेत दिएर व्यापार बढाइरहेका छन् । रत्नपार्कको सडक छेउमा झिलिमिली बत्ती किन्दै गरेका कीर्तिपुरका दीपेश अर्यालले पनि तिहारमा घर सजाउने विभिन्न प्रकारका बत्ती आफूले छानेको बताए । तिहारको एकदुई दिनअघि बजार आउँदा रोजीरोजी किन्न पाइँदैन, महँगो पनि हुन्छ । त्यसैले अहिलेदेखि नै बत्तीलगायत सामान खोजी हिँडेको हुँ, रत्नपार्कमा मंगलबार भेटिएका अर्यालले भने, पोहोर १५० रुपैयाँ पर्ने झिलिमिली बत्तीलाई अहिले २ सय रुपैयाँभन्दा कममा पाइएन ।तिहारलगायत चाडबाड र अरू बेलामा पनि विद्युतीय सुरक्षामा ध्यान पुर्याउन भने उत्तिकै जरुरी छ । बढी बत्तीको प्रयोग गरिने हुँदा तार जल्ने, ट्रान्सफर्मर पड्किने, करेन्ट लाग्ने जोखिम बढ्छ । यसतर्फ भने हामी सजग हुनुपर्छ ।"
धनतेरस अनुभव,"धनतेरसका दिन साइत हेरेर नयाँ गरगहना खरिद गर्नुपर्छ भन्ने मान्यता छ । त्यही परम्पराअनुसार हाम्रो परिवारमा पनि नयाँ सामान जोड्ने गरेका छौं । यस दिन चाहे पूजाका सामग्री होस् वा अन्य, साइतमै घर भित्र्याउँछौं । लक्ष्मीलाई चाहिने कुचो, नाङ्लो पनि किन्ने गरेका छौं । परम्परागत रूपमा मनाउँदै आएको यो परम्परालाई नयाँ पुस्ताले पनि निरन्तरता दिनुपर्छ । साइतमा नयाँ सामान खरिद गरेर भित्र्याए धन लाभ हुने मान्यता छ । तिहार आफैंमा राम्रो चाड, झन् धनतेरसका दिन नयाँ सामान किन्दा घरमा रौनक थपिन्छ । प्रस्तुति ः विमल खतिवडा"
डिजिटल सम्पत्तिको संग्रह,"(काठमाडौं)  सम्पत्ति र समृद्धिको पर्व धनतेरसमा गरगहना, तामा, पित्तल, काँस, सिलाबर आदिका भाँडाकुँडा, सवारीसाधन, सुन, चाँदीका सिक्का, देवीदेवताका मूर्ति तथा प्रतिमा किन्ने चलन छ । आफूसँग भएका यस्ता धनसम्पत्तिको पूजा यस दिन गरिन्छ । तर हिजोआज धनतेरसमा खरिद गरिने सम्पत्ति भौतिक मात्रै छैनन्, डिजिटल पनि छन् । यसका लागि बजारबजार चहार्नु पर्दैन, डिजिटल माध्यमबाटै किनमेल हुन्छ । धनतेरसमा डिजिटल सम्पत्ति जोड्ने क्रम बढ्दै गए भोलिका दिनमा पूजाआजा पनि मोबाइल फोन, डिजिटल वालेट एप, क्लाउड, डिजिटल कार्डलगायत डिजिटल एसेट्स प्लेटफर्मकै हुने होला भनी यो क्षेत्रका जानकारहरू ठट्टा गर्छन् । किंवदन्तीअनुसार समुद्र मन्थनका क्रममा दूधको सागरबाट देवी लक्ष्मी उत्पन्न भएको दिनलाई धनतेरसका रूपमा मनाउने गरिएको छ । यस दिन महँगा सामग्री किन्दा फलिफाप हुने विश्वास छ । सुन, काँस, चाँदीले बनेका वस्तु किने सौभाग्य, सफलता र कुदृष्टिबाट सुरक्षा मिल्ने जनविश्वास छ । तर हिजोआज मानिसले चलिआएका सरसामान मात्रै नभएर यस दिन स्मार्टफोन, ल्यापटप, टेलिभिजन, माइक्रोवेभ, फ्रिज, भ्याकुम क्लिनर जस्ता विद्युतीय डिभाइस तथा उपकरण खरिद गर्नेदेखि पुँजी बजार र डिजिटल सुनमा समेत लगानी गर्न थालेका छन् । सम्पत्तिको परिभाषा फेरिँदै गएकाले भविष्यमा बिटक्वाइन, इथेरियम, डिजिटल करेन्सीजस्ता वैकल्पिक मुद्रामा पनि धनतेरसका दिन लगानी गर्ने चलन आउने यो क्षेत्रका जानकारहरू बताउँछन् । आउने पुस्ताले सुनचाँदी, जग्गाजमिनलाई मात्रै सम्पत्ति नमान्लान्, फिनटेक तथा डिजिटल फाइनान्सका जानकार एवं आईएमई डिजिटल सोलुसनका प्रमुख कार्यकारी अधिकृत अमोद भट्टराई भन्छन्, हिजोआज नै मान्छेले सेयर, लगानी आदिमा धेरै चासो दिन थालिसकेका छन् । बिटक्वाइन र डिजिटल करेन्सीहरूलाई सम्पत्तिका रूपमा लिन थालिएको छ । हामीकहाँभन्दा भारतमा धनतेरस बढी धुमधामले मनाइन्छ । यस दिन देवी लक्ष्मी र धनसम्पत्तिको पूजा गर्न शुभ साइत निकाल्ने चलन छ । धनत्रयोदशीसमेत भनिने दीपावलीको यो पहिलो दिन, ठूलो मात्रामा सुनचाँदीको कारोबार हुन्छ । उदाहरणका लागि, आर्थिक वर्ष २०२२२३ को हालसम्म कल्याण ज्वेलर्स र पीसी ज्वेलर्सको सेयर ३८० प्रतिशतले बढेको बिजनेस स्ट्यान्डर्ड दैनिकको कात्तिक २ मा प्रकाशित धनतेरसको व्यापारसम्बन्धी समाचारमा उल्लेख छ । अहिलेको डिजिटल युगमा सुनमा लगानी गर्ने तौरतरिका थुप्रै छन् । भारतमा भौतिक सुनका अतिरिक्त डिजिटल सुनमा लगानी गर्न धनतेरसलाई एक उपयुक्त दिन मान्न थालिएको छ । सामान्यतया गोल्ड ईटीएफ, गोल्ड बन्ड र गोल्ड फन्डलाई डिजिटल सुनमा लगानी गर्ने प्रमुख तीन तरिका मानिन्छ ।डिजिटल सुनमा न्यूनतम १ भारतीय रुपैयाँसम्म लगानी गर्न पाइने भएकाले यसपालि धनतेरसका दिन लगानीको योजना बनाएको भोपालका अक्षित अस्वाल्करले बताए । मैले डिजिटल गोल्डबारे यसै वर्ष थाहा पाएँ, कन्टेन्ट राइटरका रूपमा काम गर्ने अस्वाल्करले भने, ग्रोन, फोन पे, पेटीएम जस्ता एपहरूमा यसबारे देखेको थिएँ । कतिपय एपमा २ लाखभन्दा बढी लगानी गर्न नमिल्ने पनि रहेछ । थप बुझेर यसपालि दीपावलीमा लगानी गर्ने सोच बनाएको छु ।भौतिक सुन किनेर घरमा लुकाइराख्नुको साटो डिजिटल सुन किन्दा सुरक्षित रूपमा पैसा बढिरहने अक्षितको भनाइ छ । हालसम्म सेफगोल्ड एपबाट करिब २५ सय भारुको ००४ ग्राम २४ क्यारेट डिजिटल सुन खरिद गरेको उनले जनाए । यसपालि ५ हजार लगानी गर्छु, उनले भने, भाउ बढेका बेला सुन बेच्न पनि मिल्छ । हामीकहाँ पनि डिजिटल गोल्डसम्बन्धी सेवा सञ्चालनमा छ । योपो सुपर एपबाट डिजिटल सुन किनबेच गर्न मिल्छ ।नेपालमा यससम्बन्धी कुनै कानुनी व्यवस्था नभएकाले हामीले उतिविधि प्रचारप्रसार गर्न पाएका छैनौं, योपोका एक प्रतिनिधिले भने, यसपालिको तिहार वा धनतेरसका लागि चाहिँ केही योजना बनाएका छौं । आजभोलि नै त्यो सार्वजनिक हुन्छ । योपोले आफ्नो डिजिटल गोल्ड सेवाबारे राष्ट्र बैंकलाई जानकारी दिएको ती प्रतिनिधिले जनाए । कुनै नीतिगत व्यवस्था नबनेसम्म हतार नगरी काम गर्ने उनको भनाइ छ । ईकमर्स प्लाटफर्म सस्तोडिलले पोहोरतिर धनतेरस गोल्ड रस भनेर सुनचाँदीका सिक्का बेच्ने गर्थ्यो । एक दिन मात्रै यो सुविधा दिँदा दिनमा ६० लाख रुपैयाँसम्मको सिक्का अनलाइनबाट बेचेको सस्तोडिलका सहायक निर्देशक लक्ष्मण गौतम सम्झिन्छन् । विगत दुई वर्ष हामीले त्यो अफर चलायौं, उनले भने, यसपालिचाहिँ प्राविधिक समस्या र महँगीका कारण सिक्का योजना नल्याउने भएका छौं ।धनतेरस आसपासमा सस्तोडिलमा तामाका भाँडा, देवीदेवतामा गोल्ड प्लेटेड मूर्ति आदिको अर्डर केही मात्रामा बढ्ने गरेको गौतमले बताए । इन्स्टाग्राम, टिकटक आदिमा आउने विज्ञापनको प्रभावले अनलाइन सपिङ साइटमा समेत नयाँनयाँ डिजाइनका भाँडाकुँडा, गरगहना र मूर्तिको माग अनि अर्डर बढी हुने गरेको उनको भनाइ छ । परम्परागत सामान पनि नयाँ डिजाइनमा खोज्ने गरिएको छ, उनले भने, धनतेरसबारे थाहा भएका युवा पुस्ताले नयाँ डिजाइनका परम्परागत सामान किन्ने गरेका छन् ।"
