शीर्षक,विवरण
"दुर्घटनामा ७ को मृत्यु, १८ घाइते","(बझाङ)  क्षमताभन्दा बढी २५ जना सवार बोलेरो गाडी बुधबार बझाङको मस्टामा सडकबाट खस्दा ७ जनाको मृत्यु भएको छ । बाँकी १८ जना सबै घाइते छन् । मस्टा गाउँपालिकाको डुंग्रीबजारबाट खेतकोटतर्फ गइरहेको सुपप्र ०४००१ च ०११७ नम्बरको बोलेरो यात्रु भारले उकालो चढ्न नसक्दा उल्टै पछाडितर्फ गुड्दै सडकबाट करिब तीन सय मिटर तल खस्न पुगेको हो । दुर्घटनामा मृत्यु हुनेमा मस्टा२ की १३ वर्षीया सम्झना खड्का, १५ वर्षीय रोशन खड्का, १३ वर्षीय प्रचण्ड खड्का, २८ वर्षीया वसन्ती धामी कठायत र उनकी ७ महिनाकी छोरी दीक्षिका कठायत छन् । सोही वडाका ३७ वर्षीय शिक्षक वीरेन्द्र अधिकारी र राष्ट्रिय वाणिज्य बैंक मस्टा शाखामा कार्यरत सुरक्षा गार्ड कञ्चनपुरको शुक्लाफाँटा७ का ५० वर्षीय झरेन्द्र बोहराको पनि मृत् ुभएको छ । गम्भीर घाइते मस्टा१ की ५० वर्षीया सिन्कीदेवी भण्डारी, ६३ वर्षीय मणिबहादुर सिंह र मस्टा२ का १० वर्षीय विशाल खड्कालाई थप उपचारका लागि डडेलधुरा रेफर गरिएको जिल्ला अस्पताल बझाङले जनाएको छ । अरू १५ जनाको बझाङमै उपचार भइरहेको जिल्ला अस्पताल प्रमुख नवराज जोशीले बताए । दुर्घटनालगत्तै घाइतेको उद्धार गर्न हेलिकोप्टर बोलाए पनि साँझ परेकाले आउन नसकेको प्रमुख जिल्ला अधिकारी बाबुराम अर्यालले बताए । क्षमताभन्दा बढी यात्रु बोकेका कारण गाडी दुर्घटना भएको प्रहरीको अनुमान छ । घटनास्थल निरीक्षण र घाइतेसँग बुझ्दा उकालो सडकमा जिप चढाउन खोज्दा लोड बढी भएर गाडी ब्याक भएको भन्ने कुरा आयो, ब्रेकले काम नगरेपछि खसेको देखिन्छ, प्रहरी निरीक्षक रमेश अवस्थीले भने ।"
"अपूर्वविरुद्ध फौजदारी अभियोगमा ४ मुद्दा, ५ वर्षसम्म कैद दाबी","(काठमाडौं)  कमेडियन अपूर्व क्षितिज सिंहविरुद्ध सरकारले काठमाडौं जिल्ला अदालतमा बुधबार चार अलगअलग मुद्दा दायर गरेको छ । जिल्ला सरकारी वकिल कार्यालयले तयार पारेको एउटै अभियोगपत्रमा अपूर्वले फौजदारी अपराध संहिता २०७४ का दफा ६५, १६५, १६६ र १६८ अनुसार कसुर गरेको जिकिर गरिएको छ । अभियोगपत्रमा अपूर्वले दफा १६६ को उपदफा १ बमोजिम जातीय भेदभाव गरेको भन्दै त्यसैको उपदफा २ बमोजिम ३ वर्षसम्म कैद वा तीन हजारसम्म जरिवाना वा दुवै मागदाबी गरिएको छ । अपमानजनक वा अमानवीय व्यवहार गरेको अभियोगमा दफा १६८ को उपदफा २ बमोजिम पाँच वर्षसम्म कैद र ५० हजार जरिवाना दाबी गरिएको छ । यस्तै अपूर्वले सामाजिक रीतिथितिमा खलल पुर्याएर दफा १६५ को उपदफा १ बमोजिमको कसुर गरेको जिकिर गर्दै सोही दफाको उपदफा २ बमोजिम १ वर्षसम्म कैद वा १० हजारसम्म जरिवाना हुनुपर्ने मागदाबी सरकारी वकिलको कार्यालयले गरेको छ । उनीविरुद्ध दायर अर्को मुद्दामा संहिताको दफा ६५ को उपदफा १ बमोजिम सार्वजनिक शान्ति खलल पुर्याएको भन्दै त्यसैको उपदफा २ बमोजिम १ वर्षसम्म कैद र १० हजारसम्म जरिवाना हुनुपर्ने माग गरिएको छ । जाति समुदायको भावनामा आघात पुर्याएको भन्दै अभियन्ताहरूले उजुरी दिएपछि अपूर्वलाई पक्राउ गरेर प्रहरीले अनुसन्धान थालेको थियो । प्रहरीले तयार गरेको अनुसन्धान प्रतिवेदनका आधारमा सरकारी वकिलको कार्यालयले मुद्दा दायर गरेको हो । अभद्र व्यवहार गरेको अभियोगमा उनीविरुद्ध अर्को छुट्टै मुद्दा जिल्ला प्रशासन कार्यालयमा दर्ता गर्ने तयारी पनि भइरहेको छ । युट्युबमा अपलोड गरेको भिडियो हटाएर माफी मागेको भिडियो अपलोड गरेका अपूर्व आफैं प्रहरी कार्यालय पुगेका बेला पक्राउ परेका हुन् । गत भदौ १२ मा पक्राउ परेका अपूर्व कोरोना संक्रमण भएपछि भदौ २२ मा हाजिरी जमानीमा छुटेका थिए । सोमबार हाजिर हुन जाँदा उनलाई पुनः पक्राउ गरिएको हो ।अभियन्ताको दबाबमा अपूर्वमाथि सरकारले बदनियतपूर्वक मुद्दा दायर गरेको उनका कानुन व्यवसायीको भनाइ छ । यो अति भयो, अपूर्वका कानुन व्यवसायी तथा उच्च अदालत बारका अध्यक्ष शान्तिराम खतिवडाले भने, एउटै अभिव्यक्तिमा चारवटा कसुर दाबी गरी एउटै अभियोगपत्रमा फरकफरक दफा प्रयोग गरेर मुद्दा दायर भएको मैले कहिल्यै देखेसुनेको छैन । अपूर्वलाई जसरी पनि थुनामा राख्ने र दुःख दिने नियत देखिन्छ । अपूर्वलाई साथ दिन सर्लाहीदेखि आएका बाबु जयशंकर सिंह एकपछि अर्को गर्दै अभियोग दर्ता भएपछि निराश भएका छन् । छोरो छुटेर आउला भनेको त मुद्दामाथि मुद्दा परेको सुनेर मेरो हंसले ठाउँ छाडेको छ, उनले बुधबार भने ।"
फरक धारबाट उम्मेदवार प्रतिस्पर्धामा कलाकार,"(काठमाडौं)  प्रतिनिधिसभा र प्रदेशसभा निर्वाचनमा उम्मेदवारी दिनेमा राजनीतिकर्मी मात्रै छैनन्, विभिन्न पेसा व्यवसायमा रहेकाहरूको सहभागिता छ । यही मेसोमा विभिन्न राजनीतिक दल तथा स्वतन्त्रतर्फका उम्मेदवारहरूमा साहित्य, संगीत तथा सिने क्षेत्रका कलाकारहरू पनि चुनावी मैदानमा छन् । राजनीतिक वृत्तमा केही समययता सक्रिय भई स्थापित गायिका कोमल वली, अभिनेत्री रेखा थापा, अभिनेता तथा निर्माता सरोज थापा (रोज राणा) मात्र होइन, कला क्षेत्रमा स्थापित भएका केही अनुहारहरूलाई प्रत्यक्ष निर्वाचन प्रणालीमा जनप्रतिनिधि बन्ने होडबाजीमा नै देख्न सकिन्छ । जसमा लेखक युग पाठक, फिल्म निर्देशक मनोज पण्डितदेखि टेलिशृंखला सक्किगोनी का कलाकार मधुसुदन पाठक (सिते बा), कमेडियन हिमेश पन्तसम्मको लहर देखिएका छन् । प्रतिनिधिसभा सदस्यका लागि मोरङ३ बाट राप्रपाकी उम्मेदवार रेखा थापा चुनावी घरदैलोमा छिन् । आइतबार उनले बेलबारी११ मा श्रमजीवीहरूसँग भोट मागिन् । केहीबेर ब्याट्री रिक्सा चलाएर हेरिन् । दाङ३ बाट प्रतिनिधिसभाका लागि एमाले उम्मेदवार कोमल वली चुनावी अभियानमा छिन् । कलाकारिताबाट राजनीतितर्फ आकर्षित अभिनेता तथा निर्माता राणा, लेखक पाठक, निर्देशक मनोज पण्डित, कलाकार पाठक, पन्तलगायतका उम्मेदवारहरूलाई अहिले चुनावी सभा तथा कार्यक्रमहरूले भ्याइनभ्याइ छ । पण्डितले प्रतिनिधिसभा सदस्यका लागि काभ्रे२ बाट स्वतन्त्र उम्मेदवारी दिएका छन् । उनले डोजर चिह्न पाएका छन् । उक्त क्षेत्रमा एमालेका उम्मेदवार गोकुल बाँस्कोटा र सत्ता गठबन्धनको समर्थनमा कांग्रेसका शिव हुमागाईं प्रतिस्पर्धामा छन् । रोज राणा भने प्यूठान१ (२) मा कांग्रेसबाट प्रदेशसभा सदस्यका उम्मेदवार छन् । त्यस्तै कमेडियन पन्त रवि लामिछाने नेतृत्वको राष्ट्रिय स्वतन्त्र पार्टीबाट प्रतिनिधिसभा सदस्यमा धादिङ१ बाट उठेका छन् । सिते बा प्रतिनिधिसभा सदस्यका लागि काठमाडौं५ मा हाम्रो नेपाली पार्टीबाट उम्मेदवार छन् । लेखक युग पाठकले झापा५ बाट प्रतिनिधिसभा सदस्य पदमा स्वतन्त्र उम्मेदवारी दिएका हुन् । कला क्षेत्रमा सिर्जनासँगै राजनीतिबाट पनि जनताका लागि केही गर्छु भनेर लागिसकेपछि जनताका नजिक गएर सुखदुःख बुझ्न जरुरी रहेको वलीको भनाइ छ । जनताको कुरा सुन्न नै कलाकारिताभन्दा राजनीति क्षेत्रमा बढी समय र मिहिनेत खर्च गर्नुपरेको उनले बताइन् । जनताको कुरा सुनेर र उनीहरूको सुखदुःख बुझेर नै ऐन कानुन बनाउन र कार्यान्वयन गर्न सकिन्छ, उनले भनिन्, विभिन्न क्षेत्रका आवाज सुन्ने र सबैले सर्वमान्य ठान्ने थलो नै राजनीति हो । कलाकारभन्दा राजनीतिकर्मी भएर बोल्दा आवाज प्रभावकारी रूपमा बुलन्द हुने उनको अनुभवले बताउँछ । त्यसो त वलीलाई कलाकारितासँगै राजनीति पनि फापेकै देखिन्छ । राष्ट्रिय प्रजातन्त्र पार्टी हुँदै एमाले प्रवेश गरेकी उनी राष्ट्रिय सभा सदस्यसमेत भइन् । कलाकारका कुरालाई पछाडि राख्ने परिपाटी रहेको अवस्थामा कलासँगै विभिन्न क्षेत्रमा पकड भएका व्यक्तिहरू राजनीतिमा आउनुपर्ने उनको बुझाइ छ । आजको समयमा सबै क्षेत्रबाट जाने, बुझेका मान्छेहरू राजनीतिमा आएर मात्र परिवर्तन सम्भव हुन्छ, उनी भन्छिन् । हुन त कलाकारिता तथा अन्य क्षेत्रमा स्थापित भएकाहरू राजनीतिमा प्रवेश गर्ने परिपाटी नेपालमा मात्र होइन । विश्व राजनीतिलाई नियाल्ने हो भने हलिउडदेखि बलिउड र विभिन्न क्षेत्रका हस्तीहरू पनि कलाकारितासँगै राजनीतिमा होमिएका छन् । छिमेकी भारतमा कलाकारिताबाट राजनीतिमा जानेहरूको सूची लामो छ । पछिल्लो पटक तेलुगु फिल्म अभिनेता जुनियर एनटीआरलाई तेलंगानाको भावी मुख्यमन्त्रीका रूपमा हेरिएको चर्चा सामाजिक सञ्जालमा छ । यद्यपि उनले राजनीतिमा जानेनजाने प्रस्ट पारिसकेका छैनन् । भारतका राज्य र केन्द्रस्तरको राजनीतिमा कवि, लेखकका तुलनामा सिने कलाकार नै धेरै पुगेका छन् । जया बच्चन, हेमा मालिनी, शत्रुघन सिन्हा, राज बब्बर, जया प्रदा, सनी देवललगायतका भारतीय कलाकारहरू राजनीतिमा छन् । उत्तर प्रदेशको मथुराबाट भारतीय जनता पार्टीको उम्मेदवार बनेकी अभिनेत्री मालिनीले सन् २०१९ मा भारतको लोकसभा चुनावमा जित हासिल गरेकी थिइन् । त्यस्तै युक्रेनका राष्ट्रपति भ्लोदिमिर जेलेन्स्की कलाकार हुन् भने अमेरिकाका ४० औं राष्ट्रपति रोनाल्ड रेगन कलाकारिता क्षेत्रबाट नै राजनीतिमा आएका थिए । डोनाल्ड ट्रम्प अमेरिकाका ४५ औं राष्ट्रपति हुनुअघि व्यवसायी र टेलिभिजन रियालिटी शोका प्रस्तोताका रूपमा थिए । राजनीतिमा यथास्थितिलाई बदल्ने हो भने कलाकारिता मात्र होइन, सबै तह तप्काबाट युवा पुस्ताहरू आउनुपर्ने विश्लेषक लोकराज बरालको ठम्याइ छ । उनका अनुसार राजनीतिमा आउने युवामा परिवर्तनको चाहना र चेतना हुनुपर्छ । तर उनी राजनीतिक पार्टीहरूप्रति उत्साहित हुने अवस्था नभएको देख्छन् । पार्टीहरूको सिद्धान्त, संगठन, अनुशासन नै हराएर गयो । जसलाई मन लाग्यो, जो जता लाग्यो, नियुक्ति हुन्छ, व्यवस्थापन न्यायिक नै देखिएन, उनले भने । नेपाली राजनीतिमा कलाकारहरू जति आए, तिनीहरूको उपस्थिति कुनै दर र पार्टीमा स्थायित्व देखिएको छैन । राजनीतिक वृत्तमा कलाकार प्रवेश हुनु र पार्टी परिवर्तन हुनु सामान्य जस्तै बनेको छ । यो लहरमा नीर शाहदेखि भुवन केसी, करिश्मा मानन्धरसम्म पर्छन् । कलाकार नीर शाह तत्कालीन एकीकृत माओवादीमा हुँदै कांग्रेसमा प्रवेश गरेका थिए । अभिनेता तथा हाल चलचित्र विकास बोर्डका अध्यक्ष केसी एमालेमा आबद्ध भए पनि स्थानीय निर्वाचनका बेला कांग्रेसमा प्रवेश गरेका हुन् । उनीसँगै कलाकारहरू श्वेता खड्का र रवीन्द्र खड्काले समेत पार्टी प्रवेश गरेका थिए । बालुवाटारमा प्रधानमन्त्री शेरबहादुर देउवाले तीनै जनालाई पार्टी प्रवेश गराएका थिए । निर्वाचनकै छेकोमा अभिनेत्री करिश्मा मानन्धर एमाले प्रवेश गरेकी थिइन् । चुनाव प्रचारमा सक्रियता देखाएकी उनले एक कार्यक्रममा आफ्नो न्वारानको नाम सूर्यकुमारी भएको बताएपछि सामाजिक सञ्जालमा निकै ट्रोल बनेकी थिइन् । त्यसयता उनले फेसबुकमा आफ्नो नामको पछाडि सूर्यकुमारी नाम थपिन् । कलाकारहरू राजनीतिमा प्रवेश हुनु निकै सकारात्मक रूपमा लिन्छन्, राजनीतिज्ञ, कलाकार तथा संस्कृतिकर्मी गोपाल ठाकुर । खुसीराम पाख्रिन, जेबी टुहरे जस्ता स्रष्टाहरूले राजनीतिकै लागि गरेको योगदानको स्मरण गर्दै उनले पद र प्रतिष्ठाका लागि मात्र हो भने कलाकारहरू यस क्षेत्रमा लाग्न नहुने विचार राखे । उनी भन्छन्, कलाकारहरूलाई राजनीति गर्नु हुन्न भनेर सिकाइएको छ, यो गलत हो । सक्रिय राजनीति र परिवर्तनका लागि कलाकारहरू पनि आउनुपर्छ । खालि पद, शक्ति र सत्ता मात्र भनेर पार्टी परिवर्तन गर्नेहरूसँग भने मेरो विमति छ । पछिल्लो समयमा स्वतन्त्रतर्फबाट काठमाडौं महानगर प्रमुख विजयी र्यापर बालेन्द्र शाहको क्रेजले कलाकार मात्र नभई विभिन्न क्षेत्रबाट युवा पुस्ताहरूले राजनीतिक प्रतिष्ठाको आकांक्षा राखेको उनको भनाइ छ ।"
चुनावी मैदानमा चिकित्सक,"(काठमाडौं)  संसदीय निर्वाचनमा चिकित्सक पनि उठेका छन् । देशका विभिन्न निर्वाचन क्षेत्रबाट मनोनयन गराएका चिकित्सकहरू चर्चित नेताहरूसँग प्रतिस्पर्धा गर्दै छन् । केहीले विभिन्न दलको प्रतिनिधित्व गर्दै उम्मेदवारी दिएका छन् भने केही भने स्वतन्त्र उम्मेदवार बनेर चुनावी मैदानमा छन् ।भरतपुर क्यान्सर अस्पतालका अध्यक्ष डा भोजराज अधिकारी चितवन३ बाट प्रतिनिधिसभा सदस्यमा माओवादी केन्द्रबाट उम्मेदवार छन् । कांग्रेसबाट अलग्गिएर स्वतन्त्र उम्मेदवारी दिएका दिनेश कोइरालासँग उनको प्रतिस्पर्धा छ । उक्त निर्वाचन क्षेत्रमा अघिल्लो पटक माओवादी अध्यक्ष पुष्पकमल दाहाल विजयी भएका थिए । डा अधिकारी जनताले चुनेर पठाएमा स्वास्थ्यमन्त्री बनेर स्वास्थ्य क्षेत्रमा सुधार ल्याउने इच्छा राख्छन् । संविधानले स्वास्थ्यलाई मौलिक अधिकार भने पनि व्यवहारमा छैन, उनी भन्छन्, शिक्षा, स्वास्थ्य, स्वरोजगार, सामाजिक सुरक्षा सुनिश्चित गर्न मेरो उम्मेदवारी हो । समाजमा स्थापित पेसामा लागेकाहरूले राजनीतिमार्फत पनि देशको बेथिति हटाउन योगदान गर्न सक्छन् भन्ने सन्देश दिन चुनावी मैदानमा आएको उनी बताउँछन् । डा अधिकारीलाई भने चुनाव सहज छैन । प्रतिस्पर्धी स्वतन्त्र उम्मेदवार कोइराला पनि स्वास्थ्य क्षेत्रमा गर्न सकिने मुद्दामा प्रस्ट बोल्छन् । स्वास्थ्य क्षेत्रका मुद्दामा पनि स्पष्ट छन् । जनताले चुनेर पठाएमा स्वास्थ्य, शिक्षा निःशुल्क गर्छौं, उनले भने । मोरङ३ बाट प्रतिनिधिसभा सदस्यमा कांग्रेसका उम्मेदवार डा सुनील शर्मा विराटनगरको नोबेल मेडिकल कलेज शिक्षण अस्पतालका सञ्चालक हुन् । उक्त क्षेत्रमा एमालेबाट पूर्वस्वास्थ्यमन्त्री भानुभक्त ढकाल, राप्रपाबाट अभिनेत्री रेखा थापालगायत छन् । शर्मा र ढकाल पुरानै प्रतिद्वन्द्वी हुन् । २०७४ को चुनावमा ढकाल ४२ हजार ४ सय १३ मत ल्याएर निर्वाचित भएका थिए भने शर्माले ४० हजार ५ सय ६ मत प्राप्त गरेका थिए । त्यस्तै सुनसरी२ बाट प्रतिनिधिसभा सदस्यमा डा फरेन्द्र साहले उम्मेदवारी दिएका छन् । बाल रोग विशेषज्ञ डा साहले स्वतन्त्रबाट उम्मेदवारी दिएका हुन् । उनले स्वास्थ्य क्षेत्र सुधार गर्ने उद्देश्यले उम्मेदवारी दिएको जनाएका छन् । नीति निर्माण बनाउने ठाउँसम्म पुग्न राजनीतिबाट मात्र सम्भव छ, उनले भने, चुनाव जितेर नीति निर्माण तवरबाट स्वास्थ्य र शिक्षा क्षेत्र आमूल परिवर्तन ल्याउने योजना छ । डा साहले सुनसरी क्षेत्र नम्बर २ मा एमाले नेता भीम आचार्य र कांग्रेसका सीताराम मेहतासँग प्रतिस्पर्धा गर्नेछन् । आचार्य प्रदेश १ मा पूर्वमुख्यमन्त्री हुन् ।त्यस्तै डा तोसिमा कार्कीले राष्ट्रिय स्वतन्त्र पार्टीबाट आगामी प्रतिनिधिसभा सदस्यका लागि ललितपुर३ बाट उम्मेदवारी दिएकी छन् । घरघरमा स्वास्थ्यको पहुँच, महिला सशक्तीकरण, घरघरमा प्राविधिक शिक्षा र युवा रोजगारीलगायतका एजेन्डासहित प्रतिनिधिसभा सदस्यमा उनले उम्मेदवारी दिएको जनाएकी छन् । उनले ललितपुर३ मा सत्ता गठबन्धन दलका तर्फबाट माओवादी नेता ऊर्जामन्त्री पम्फा भुसाल र एमालेका अमृत खड्का उठेका छन् । डा सुदिन शाक्यले ललितपुर२, डा रामप्रसाद उप्रेती काठमाडौं५ र डा अर्चनशमशेर राणा काठमाडौं४ बाट प्रतिनिधिसभा उम्मेदवार छन् । छाला तथा यौन रोग विशेषज्ञ डा प्रसन्नकुमार झा जनमत पार्टीबाट धनुषा३ (१) बाट मधेस प्रदेशसभा उम्मेदवार छन् । प्रतिनिधिसभामा डा रक्षा न्यौपाने बारा२, डा नवीन मण्डल सप्तरी३, डा राजेन्द्रप्रसाद साह रौतहट१, डा रित्तोद आलम रौतहट२, डा मधु गुप्ता पर्सा३, डा प्रवीण यादव सिरहा३ बाट उम्मेदवार छन् । गण्डकी प्रदेशसभाका लागि स्याङ्जा २ (२) बाट एमालेको टिकटमा उठेका डा बुद्धिमान श्रेष्ठ जितेमा गण्डकी प्रदेशको स्वास्थ्य मन्त्रालयको नेतृत्व गर्ने दाउमा छन् । चिकित्सकहरूको उम्मेदवारीलाई स्वास्थ्य क्षेत्रका विज्ञहरू सकारात्मक ठान्छन् । शिक्षित र समाज बुझेको हुने भएकाले चिकित्सकले राजनीतिमा प्रतिनिधित्व गर्दा जनताको भलो हुने भनाइ उनीहरूको छ । स्वास्थ्यविद् डा बाबुराम मरासिनी राजनीतिक दलबाट आश्वासन पूरा नहुँदा विभिन्न पेसा र जिम्मेवारीमा रहेकाहरू राजनीतिमा आउन बाध्य बनेको बताउँछन् । डाक्टरको पेसा गरिब र दुःखीको पैरवी गर्ने काम हो । तर, आफ्नो कर्तव्य मात्र पूरा गरेर चाहेजस्तो परिवर्तन सम्भव नभएपछि चुनावी मैदानमा आउन बाध्य बनेका हुन्, उनले भने, मुलुकमा चुनावमा उठ्न लायक ५ प्रतिशत पनि छैनन् । त्यस्तै नेपाल मेडिकल काउन्सिलका अध्यक्ष डा भगवान कोइराला चिकित्सकहरू राजनीतिमा आउनुलाई सकारात्मक मान्नुपर्ने बताउँछन् । सरकारी सुविधा र लाभ लिएकाहरूबाहेक हरेकले नागरिक अधिकारका हिसाबले चिकित्सकहरूलाई पनि राजनीतिमा आउन छेकबार नरहेको उनको जिकिर छ । सरकारी जागिर र लाभ लिने पदमा रहेकाले उम्मेदवार बन्न मिल्दैन, त्यस्तो भेटिएमा कारबाही हुन्छ, उनले भने ।"
"०७४ मा काँधमा काँध, ०७९ मा खुट्टा तानातान","ओलीदाहाल नेता मिल्ने सम्भावना कति ? ओली र दाहालबीच पछिल्लो समय बोलचाल बन्द छ । संसद्बाहेकका मञ्चमा दुवै नेता सँगै देखिएका छैनन् । संसद्मा भने उनीहरू एकअर्काबीच घोचपेचमा उत्रन्थे । पार्टीका दोस्रो तहका नेताहरूबीच भने समस्या देखिँदैन । एमाले र माओवादी पदाधिकारीबीच चुनावीलगायत आगामी राजनीतिक कार्यदिशाबारे कुराकानी भइरहेको छ, एमालेका एक पदाधिकारीले भने, दोस्रो तहका नेताबीच खास समस्या छैन ।एक्काइसौं शताब्दीको जनवादको कार्यदिशामा सहमत भई पार्टी एकता गरेर पछि अलग भएका ओली र दाहाल तत्काल एक ठाउँमा आउने सम्भावना देखिँदैन । राजनीतिशास्त्री पोखरेल भने एमाले र माओवादीले आसन्न निर्वाचनमा सोचेजस्तो परिणाम ल्याउन सकेनन् भने उनीहरू मिल्न सक्ने बताउँछन् । एमाले अध्यक्ष ओलीले लिएको नीतिका कारण भनेजस्तो परिणाम आएन भने पार्टीभित्र प्रश्न उठ्न सक्छ, उनले भने, सत्ता गठबन्धन पनि निर्वाचन परिणाममा भर पर्छ ।अर्का प्राध्यापक खड्क केसीले ओली र दाहालको स्वार्थ मिल्नेबित्तिकै सहकार्यका लागि कुनै पनि सिद्धान्तले नरोक्ने बताउँछन् । मुख्य राजनीतिक परिणामले यी दुई नेता मिल्ने, नमिल्ने निर्धारण गर्नेछ, उनले भने, सत्ता स्वार्थ मिल्नेबित्तिकै सबै कुरा भुलेर उनीहरू एक ठाउँमा आउँछन् ।"
डाक्टर बन्न नचाहे लाइसेन्स परीक्षा दिनु नपर्ने,"काठमाडौं (कास) एमबीबीएस उत्तीर्ण विद्यार्थीले चिकित्सा पेसा अपनाउन नचाहे लाइसेन्स परीक्षा अनिवार्य उत्तीर्ण गर्नुपर्ने व्यवस्था हटाइने भएको छ । नेपाल मेडिकल काउन्सिलले एमबीबीएसबीडीएस गरेर लाइसेन्स परीक्षामा उत्तीर्ण हुन नसक्नेलाई बिरामी जाँच, परीक्षणजस्ता उपचार गर्नु नपर्ने स्वास्थ्यसँग सम्बन्धित विषयमा स्नातकोत्तर अध्ययन गर्न दिन प्रक्रिया अगाडि बढाएको छ ।एमबीबीएस उत्तीर्णले चिकित्सकीय काम नगर्ने हो भने उनीहरूको शैक्षिक प्रमाणपत्रलाई स्नातकसरह मान्यता दिएर स्नातकोत्तर अध्ययनका लागि व्यवस्था गर्न लागिएको काउन्सिलका रजिस्ट्रार एवं प्रवक्ता डा कृष्ण अधिकारीले बताए । यस्तो व्यवस्था नेपाल, भारत, पाकिस्तानबाहेक थुप्रै मुलुकमा छ । हामी पनि आउने वर्षदेखि लाइसेन्स परीक्षालाई अनिवार्य नगर्ने पक्षमा छौं, उनले भने, सबै एमबीबीएस पासले डाक्टरी नै गर्नुपर्छ भन्ने छैन, उहाँहरूले स्नातकोत्तर गरेर अन्य उपयुक्त जागिर गर्न पाउनुहुन्छ । लाइसेन्स परीक्षामा अनुत्तीर्णहरूका लागि यो व्यवस्था एउटा राम्रो निकास हुने उनले बताए । काउन्सिलले लिने लाइसेन्स परीक्षामा सरदर ५० देखि ६० प्रतिशत पास हुने गरेका छन् । परीक्षामा १ सय ८० वटा वस्तुगत प्रश्न सोधिन्छ, यसमा ९० अंक ल्याउने पास हुन्छन् ।"
माओवादीविरुद्ध संघ र प्रदेशमा ५८ बागी,"(काठमाडौं)  माओवादी केन्द्रले आफ्नो भागमा परेका प्रतिनिधिसभाका ४७ र प्रदेशसभाका १ सय ११ सिटमध्ये ५२ क्षेत्रमा गठबन्धनभित्रै का ५८ जना बागी उम्मेदवार सामना गरिरहेको छ । प्रतिनिधिसभा सदस्यमा माओवादी उम्मेदवारविरुद्ध माओवादी र कांग्रेसका नेताले बागी उम्मेदवारी दिएका छन् । प्रदेशमा पनि माओवादीका आफ्नै, कांग्रेस, एकीकृत समाजवादी र जनमोर्चाका नेताले बागी उम्मेदवार छन् । कर्णाली प्रदेशका पूर्वमुख्यमन्त्री महेन्द्रबहादुर शाही उम्मेदवार रहेको कालीकोटमा पार्टीका प्रदेश कमिटी सदस्य काशीचन्द्र बराल बागी छन् । रास्कोट नगरपालिकाका निवर्तमान प्रमुख बरालले २०५४ मा एमालेबाट तत्कालीन फुकोट गाविसको अध्यक्ष जितेका थिए । अध्यक्षको कार्यकाल सकिएपछि केही समय पत्रकारिता गरेर उनी भूमिगत भएका थिए । रास्कोट क्षेत्रमा राम्रो प्रभाव रहेका बरालको उम्मेदवारीले शाहीका लागि चुनौती थपेको छ । कालीकोटमा एमालेले केन्द्रीय सदस्य नगिन्द्र शाहीलाई उम्मेदवार बनाएको छ । गत स्थानीय तह निर्वाचनमा वडाध्यक्षका उम्मेदवारले मतलाई आधार मान्दा कालीकोटमा माओवादीले १८ हजार ३ सय ४७, कांग्रेसले १२ हजार ८ सय २०, एमालेले १२ हजार ६ सय १३ एकीकृत समाजवादीले ३ हजार ५ सय ३ र राप्रपाले ५ सय ८० मत पाएका थिए । गठबन्धनबाट माओवादीका कृष्णकुमार चौधरीले उम्मेदवारी दिएको कैलाली३ मा माओवादी केन्द्रकै रमेश आचार्य र कांग्रेसका नवीनकुमार बोहरा बागी छन् । स्थानीय तह निर्वाचनमा माओवादी केन्द्र ११ हजार ७ सय १६ मतसहित दोस्रो स्थानमा थियो । उक्त क्षेत्रमा कांग्रेसले १९ हजार ९ सय ९२, एमालेले ११ हजार २ सय ५७, राप्रपाले ६ हजार ६ सय ९९, नागरिक उन्मुक्ति पार्टीले ५ हजार २ सय ४७, जसपाले २ हजार ८ सय ५९ र एकीकृत समाजवादीले १ हजार ९ सय ७८ मत पाएका थिए । कास्की३ मा माओवादीकै अनिता भुर्तेल पार्टीका आधिकारिक उम्मेदवार रामजी बरालविरुद्ध उठेकी छन् । उनी सशस्त्र द्वन्द्वमा ज्यान गुमाएका राजविक्रम भुर्तेल र सीता भुर्तेलकी छोरी हुन् । भुर्तेल दम्पतीलाई तत्कालीन शाही नेपाली सेनाले २०६१ वैशाख ३१ मा पोखराको पामेमा गोली हानेर हत्या गरेको थियो । स्थानीय तह निर्वाचनमा उक्त क्षेत्रमा एमालेले २९ हजार ८ सय ५ मत पाएको थियो । कांग्रेसले २८ हजार ८ सय ४६, माओवादीले २ हजार ४ सय, राप्रपाले १ हजार ६५ र एकीकृत समाजवादीले ५ सय १ मत पाएका थिए । जुम्लामा माओवादीकी आधिकारिक उम्मेदवार गोमा कुँवरविरुद्ध माओवादी केन्द्रका केन्द्रीय सल्लाहकार समिति सदस्य कलबहादुर रोकायाले उम्मेदवारी दिएका थिए । उम्मेदवारी फिर्ताको समय घर्केपछि रोकायाले कुँवरलाई समर्थन गरेका छन् । त्यहाँ माओवादीभित्र टिकटका लागि चर्को संघर्ष भएको थियो । कुँवर र रोकायाका साथै निवर्तमान सांसद गजेन्द्रबहादुर महत, कर्णाली प्रदेशका पूर्वआन्तरिक मामिला तथा कानुनमन्त्री नरेश भण्डारी र अर्थमन्त्री जनार्दन शर्माका जनसम्पर्क सल्लाहकार मनऋषि धिताल पनि दाबेदार थिए । कांग्रेसका कर्णाली प्रदेश सभापति ललितजंग शाही उम्मेदवार रहेका प्रदेशसभा (१) र एकीकृत समाजवादीबाट प्रदेशका पूर्वमन्त्री पदम रोकाया उम्मेदवार रहेका प्रदेशसभा (२) मा कांग्रेसका बागी उम्मेदवार छन् । गत स्थानीय तह निर्वाचनमा जुम्लामा कांग्रेसले १६ हजार ७५, माओवादी केन्द्रले १४ हजार १ सय ७५, एमालेले ६ हजार ९ सय ६२, एकीकृत समाजवादीले ६ हजार १ सय ९५ र राप्रपाले ५ सय १४ मत पाएका थिए । माओवादी केन्द्रको भागमा परेको काठमाडौं७ मा हँसियाहतौडा चुनाव चिह्न लिएर उम्मेदवार दिएकी मानुषी यमी भट्टराईका लागि माओवादी केन्द्रकै जानुका पौडेल चुनौती बनेकी छन् । उक्त क्षेत्रमा माओवादी केन्द्रको जनमत निकै कम छ । स्थानीय तह निर्वाचनमा माओवादी केन्द्रका वडाध्यक्ष उम्मेदवारले ५ सय ७६ मत पाएका थिए । मानुषीकी आमा हिसिला यमी भने २०६४ मा यही क्षेत्रबाट विजयी भएकी थिइन् । स्थानीय तह निर्वाचनमा कांग्रेसले १४ हजार १ सय ६७, एमालेले १२ हजार २ सय २, एकीकृत समाजवादीले ३ हजार ८ सय ३९, राप्रपाले २ हजार २७ र जसपाले १ सय ६२ मत पाएका थिए । पालो नयाँ पुस्ताको नारासहित चुनावी प्रतिस्पर्धामा उत्रिएकी भट्टराईले आफ्नो अभियान सार्थक तुल्याउन एमालेका श्याम घिमिरे, जसपाका राजेन्द्र श्रेष्ठ र एमालेका बागी रामवीर मानन्धरलाई पराजित गर्नुपर्नेछ । २०६४ को निर्वाचनमा हिसिलासँग पराजित भएका पूर्वमन्त्री श्रेष्ठ डेढ दशकपछि उनकै छोरी मानुषीसँग भिड्दै छन् ।२०७४ मा माओवादी केन्द्रका अध्यक्ष पुष्पकमल दाहालले जितेको चितवन३ मा कांग्रेस केन्द्रीय सदस्य दिनेश कोइराला बागी उम्मेदवार बनेका छन् । त्यहाँ सत्ता गठबन्धनले माओवादीका भोजराज अधिकारीलाई उम्मेदवार बनाएको छ । अध्यक्ष दाहाल आफू गोरखा२ मा गएर चिकित्सकसमेत रहेका अधिकारीलाई उठाएका हुन् । कांग्रेसको बलियो जनाधार रहेको चितवन३ मा दाहालले छाड्दा पनि माओवादी केन्द्रकै उम्मेदवार उठाइएपछि कोइराला बागी उठेका हुन् । उम्मेदवारी फिर्ता गरेको एमालेले समेत आफूलाई सहयोग गर्ने कोइरालाको भनाइ छ । उक्त क्षेत्रमा राप्रपाबाट पार्टी उपाध्यक्ष विक्रम पाण्डे उम्मेदवार छन् । उक्त क्षेत्रमा स्थानीय तह निर्वाचनमा एमालेले २९ हजार ७ सय ७१, कांग्रेसले २९ हजार ३ सय ४३, माओवादी केन्द्रले १० हजार ९ सय ४०, राप्रपाले ६ हजार १ सय ९८ र एकीकृत समाजवादीले ५ हजार ३७ मत पाएका थिए ।झापा२ मा गठबन्धनका तर्फबाट माओवादीका हरिकुमार रानामगरले उम्मेदवारी दिएका छन् तर त्यहाँ कांग्रेसका कुमार भट्टराई बागी छन् । राप्रपाका जिल्ला नेता भट्टराई २०७४ मा कांग्रेस प्रवेश गरेका हुन् । उनी बिर्तामोड उद्योग वाणिज्य संघका पूर्वअध्यक्ष हुन् । राना भने मनोनयनको केही समयअघि मात्र एमाले छाडेर माओवादीमा प्रवेश गरेका छन् । सिन्धुपाल्चोक१ मा माओवादीका माधव सापकोटाविरुद्ध कांग्रेसका रामकुमार जीसीले बागी उम्मेदवारी दिएका छन् । पार्टीमा उनको खासै देखिने पहिचान छैन । तर पार्टीका महासमिति सदस्य रहेका उनका दाइ श्रवणकुमार जीसीको आडमा उनी उठेको कांग्रेसभित्र चर्चा छ । गत स्थानीय तह निर्वाचनमा सुनकोसी गाउँपालिका अध्यक्ष लडेका श्रवणकुमारले आफूलाई हराउन माओवादीले भूमिका खेलेको आरोप लगाउने गरेका छन् । माओवादी स्थायी समिति सदस्य एवं पूर्वमन्त्री चन्द्रप्रकाश खनालविरुद्ध कपिलवस्तु१ मा कांग्रेसका जिल्ला सदस्य ललित गुरुङ बागी उम्मेदवार बनेका छन् । बर्दिया२ मा सुरेश पन्थविरुद्ध रामप्रसाद आचार्यले बागी उम्मेदवारी दिएका छन् । आचार्य कांग्रेसका स्थानीय तहका नेता हुन् ।अर्थमन्त्रीसमेत रहेका उपमहासचिव जनार्दन शर्माविरुद्ध कांग्रेस युवा नेता तारक केसी बागी उम्मेदवार बनेका छन् । उक्त क्षेत्रमा कांग्रेसले केन्द्रीय सदस्य मानबहादुर नेपालीलाई टिकट दिएको भए पनि पछि फिर्ता लिन लगाएको थियो । एक मात्र निर्वाचन क्षेत्र रहेको बैतडीमा गठबन्धनले माओवादीका नरेन्द्र कुँवरलाई उम्मेदवार बनाएको थियो । त्यहाँ कांग्रेस महासमिति सदस्यसमेत रहेका पाटन नगरपालिकाका पूर्वप्रमुख केशबहादुर चन्द बागी उठेका छन् । पूर्वसहायक मन्त्रीसमेत रहेका चन्दको उम्मेदवारीले गठबन्धनका साझा उम्मेदवार कुँवरलाई चुनौती थपेको छ । रौतहट३ मा माओवादीका उम्मेदवार रवीन्द्र पटेलले एमालेबाट विद्रोह गरेर स्वतन्त्र उम्मेदवार बनेका प्रभु साहलाई समर्थन गरेका छन् । तर साहका लागि कांग्रेसका बागी उम्मेदवार ओमप्रकाश साह चुनौती बनेका छन् । ज्योति डिस्टिलरी र बाबा वैद्यनाथ चिनी उद्योगका मालिक रहेका उनी कांग्रेसका जिल्ला तहका नेता हुन् । माओवादी केन्द्रले काठमाडौं१० मा कांग्रेसबाट टिकट पाएका राजेन्द्रकुमार केसीलाई आफ्नोविरुद्धको उम्मेदवारका रूपमा उल्लेख गरेको छ । उक्त क्षेत्रमा माओवादी केन्द्रले अञ्जना विशंखेलाई उठाएको छ । कांग्रेसका केसीले २०७० को निर्वाचनमा सोही क्षेत्रमा माओवादी अध्यक्ष दाहाललाई पराजित गरेका थिए । स्थानीय तह निर्वाचनमा उक्त क्षेत्रबाट कांग्रेसले २४ हजार ६ सय ७५, एमालेले १८ हजार ८ सय ३८, माओवादी केन्द्रले ४ हजार ९ सय ४२, राप्रपाले २ हजार ४ सय ९६ र एकीकृत समाजवादीले १ हजार ३ सय ४२ मत पाएका थिए ।प्रदेशसभा सदस्यका लागि गठबन्धनका तर्फबाट माओवादी केन्द्रले उम्मेदवारी दिएका मध्ये १७ स्थानमा एकीकृत समाजवादीका आधिकारिक र १६ स्थानमा कांग्रेसका बागी उम्मेदवार छन् । १० स्थानमा माओवादी केन्द्रका आफ्नै बागी उम्मेदवार छन् । माओवादी केन्द्रले कांग्रेसका र आफ्ना बागीभन्दा एकीकृत समाजवादीका उम्मेदवारलाई बढी बाधक देख्ने गरेको छ । बागीलाई कारबाही गरेर प्रभाव न्यूनीकरण गर्न सकिने भए पनि समाजवादीका आधिकारिक उम्मेदवारको प्रभावलाई रोक्न नसकिने माओवादीको बुझाइ छ । सत्ता गठबन्धनका तर्फबाट माओवादी केन्द्रले उम्मेदवारी दिएको रौतहट २ (२) मा कर्निश पटेल, रौतहट ४ (१) मा बालकृष्ण श्रेष्ठ, रामेछाप (१) मा रमेश बस्नेत, रामेछाप (२) मा झम्क कँडेल, नुवाकोट १ (१) मा राजेश थापा, नुवाकोट २ (१) मा राजेन्द्रप्रसाद लोहनी, काठमाडौं १० (२) मा रमा आलेमगर, तनहुँ १ (२) मा हरि चुमान, तनहुँ २ (१) मा दुर्गाकुमारी श्रेष्ठ, कपिलवस्तु १ (२) मा फजलुर रहमान, बाँके ३ (१) मा दलबहादुर सुनार, बर्दिया १ (२) मा बखतबहादुर शाही, बर्दिया २ (२) मा हर्कबहादुर शाही, हुम्ला (१) मा हस्तबहादुर शाही, सुर्खेत २ (२) मा मोहनसिं बडुवाल, बाजुरा (१) मा नरेश शाही, कञ्चनपुर ३ (१) मा पीताम्बर जोशी एकीकृत समाजवादीका तर्फबाट आधिकारिक उम्मेदवार छन् । यीमध्ये बाँकेका सुनार माओवादी केन्द्रमा प्रवेश गरिसकेका छन् । सुर्खेत २ (१) मा एकीकृत समाजवादीका तर्फबाट शिवप्रसाद उपाध्याय उम्मेदवार बनेका छन् । त्यहाँ सत्ता गठबन्धनका तर्फबाट कांग्रेसका कालीप्रसाद शाक्य उम्मेदवार छन् ।माओवादी केन्द्रले आधिकारिक उम्मेदवार उठाएका सुनसरी १ (१) मा दीपेन्द्र घिमिरे, उदयपुर १ (१) मा जय सुवेदी, बारा ४ (१) मा नारायणी रायमाझी, धादिङ २ (२) मा देवीकुमारी बुर्लाकोटी, काठमाडौं ३ (२) मा विमल ठकुरी, काठमाडौं ६ (२) मा विष्णुभक्त तिमिल्सेना, काठमाडौं १० (१) मा पुकार महर्जन, खोटाङ (१) मा धर्मराज पोखरेल, गुल्मी १ (२) मा गगन केसी, नवलपरासी पश्चिम २ (२) मा सन्तु कल्वार, हुम्ला (१) मा मंगलबहादुर शाही, सुर्खेत १ (२) मा देवबहादुर चन्द, कैलाली २ (२) मा भरतकुमार शाही, दार्चुला (२) मा वीरबहादुर ठगुन्ना, कञ्चनपुर २ (१) मा गिरिराज पाण्डे र कञ्चनपुर ३ (१) मा गोपालसिंह बुढा कांग्रेसका बागी उम्मेदवार हुन् । यीमध्ये सुर्खेतका चन्दले सोमबार प्रेस विज्ञप्तिमार्फत माओवादी केन्द्रका कृष्ण जीसीलाई समर्थन गरेका छन् । माओवादीले बाँके २ (२) मा कांग्रेसका तर्फबाट उम्मेदवारी दिएका सुरेन्द्रबहादुर हमाललाई पनि आफ्नोविरुद्धको उम्मेदवारीका रूपमा उल्लेख गरेको छ । उक्त क्षेत्रमा माओवादी केन्द्रले अक्कलबहादुर बमलाई उठाएको छ ।झापा ३ (२) मा त्रिलोचन मैनाली, संखुवासभा (१) मा छिरिङ शेर्पा, उदयपुर २ (१) मा कुमार खड्का, सिरहा ४ (१) मा शक्तिकुमार लामा, महोत्तरी १ (२) मा विष्णु लामा, सर्लाही ४ (२) मा श्रीचन राय र अनिता यादव, नवलपरासी पश्चिम २ (१) मा खड्क बस्नेत, सल्यान (१) मा तुले सुनार, मुगु (२) मा जगत धामी र कैलाली ५ (१) मा रमेश बस्नेत माओवादीकै बागी उम्मेदवार हुन् । माओवादीले उम्मेदवारी दिएका गुल्मी १ (१) मा ओमबहादुर कुँवर र सुर्खेत १ (२) मा मोहन थापाले जनमोर्चाका तर्फबाट उम्मेदवारी दिएका छन् ।माओवादी केन्द्रका सचिव लीलामणि पोखरेलले बागीले आधिकारिक उम्मेदवारलाई समर्थन गर्ने समय भएकाले छलफल भइरहेको बताए । पार्टीले आधिकारिक उम्मेदवार जिताउन सबै प्रयास जारी राख्छ, उनले भने । वाग्मती प्रदेशका मुख्यमन्त्री एवं एकीकृत समाजवादीका उपाध्यक्ष राजेन्द्रप्रसाद पाण्डेले चुनावी अभियान चल्दै जाँदा पार्टी र उम्मेदवारहरूको अवस्था स्पष्ट हुने र फिर्ता लिने वा समर्थन गर्ने अवस्था पनि आउने बताए । कतिपय ठाउँमा गठबन्धनबीच भएको सिट बाँडफाँटअनुसार उम्मेदवारी परेको छैन, कतै बागी त कतै दलहरूकै दोहोरो उम्मेदवारी परेको छ, उनले भने, अब केही दिनमा बागी र दोहोरो उम्मेदवारीको समस्या मिल्छ ।"
तालमेलप्रति राप्रपामा असन्तुष्टि,"काठमाडौं (कास) राष्ट्रिय प्रजातन्त्र पार्टी (राप्रपा) का केन्द्रीय सदस्यहरूले एमालेसँग भएको चुनावी तालमेलप्रति असन्तुष्टि जनाएका छन् । उनीहरूले एमालेसँग गरिएको तालमेल अनुचित भन्दै अध्यक्ष राजेन्द्र लिङ्देनलाई सचेतना पत्र लेखेका छन् । एमालेसँग गरिएको तालमेलले कांग्रेस, कम्युनिस्टसँग असन्तुष्ट मतदाताले राप्रपालाई मत दिने अवस्था अन्त्य गरेको उनीहरूको भनाइ छ ।असन्तुष्ट नेताहरूले एमालेसँग गरिएको तालमेल सिंगो पार्टी, सिद्धान्त, आदर्श, अठोट र संकल्प तथा जनताप्रति गरिएको प्रतिज्ञाको विपरीत भनेका छन् । एमालेसँग गरिएको तालमेलले राप्रपालाई क्षति पुग्ने उनीहरूको भनाइ छ । १ सय ६५ निर्वाचन क्षेत्रमध्ये ३ स्थानका लागि मात्र जनताबाट विश्वास गुमाएको, हाम्रो पार्टी र नेतृत्वबाट अपवित्र घोषणा गरेको मध्येको एउटा दल एमालेसँग चुनावी तालमेलको सम्झौता गर्नु सर्वथा अनुचित छ, सचेतनापत्रमा भनिएको छ ।सचेतनापत्रमा १८ केन्द्रीय सदस्यको हस्ताक्षर छ । काठमाडौंमा उपलब्धले मात्रै हस्ताक्षर गरेका हौं, हाम्रो यो धारणामा ९० प्रतिशत कार्यकर्ताको समर्थन रहेको छ, असन्तुष्टमध्येका एक नेताले भने । सचेतनापत्रमा अर्जुन राई, दीपबहादुर शाही, किशोरबहादुर कार्की, जगत गौचन, नानीमैया आचार्य, जनकराज पाठक, आङ डिमा शेर्पा, मीना सुवेदी, राधेश्याम साह, इनु अधिकारी, केदार कोइराला, सावित्रा क्षत्री, केशव रेग्मी, पूजा राणा, रामहरि थापा, रामेश्वर थापा, राजनारायण साह, सुष्मा मिश्र, यास्मिन ढुंगानाले हस्ताक्षर गरेका छन् । बिन्दा गिरी, पदम तामाङ, अष्टमाया तामाङ, इन्दिरा मिश्र, सुष्मा मिश्र, शिवशंकर यादव, पर्शुराम तामाङले हस्ताक्षर गरेका छन् ।एमाले र राप्रपाबीच झापा, रूपन्देही र बाँकेमा प्रतिनिधिसभाका १३ र प्रदेशसभाका २८ निर्वाचन क्षेत्रमा गठबन्धन भएको छ । धादिङ र कञ्चनपुरका ११ वटा प्रदेशसभा निर्वाचन क्षेत्रमा पनि तालमेल गरिएको छ ।समानुपातिक उम्मेदवारमा नेताका नातेदार र निकट व्यक्तिहरूलाई प्राथमिकतामा राखेको पनि असन्तुष्ट नेताहरूको गुनासो छ । समानुपातिकतर्फको सूचीमा चिन्दै नचिनेका व्यक्तिहरूको नाम राखिएको छ, ती नेताले भने, प्रतिनिधिसभाको बन्दसूचीमा ३२ जिल्लाबाट एक जना पनि परेका छैनन् । नेता तथा कार्यकर्ताको योगदानको कदरसमेत गरिएको छैन । असन्तुष्ट रहेका नेताहरूले अध्यक्ष लिङ्देन एक्लै हिँड्न खोजेको बताउँदै आएका छन् । रवीन्द्र मिश्रलाई एकै पटक वरिष्ठ उपाध्यक्ष बनाइएकामा पनि उनीहरूको विरोध छ । अध्यक्षमा निर्वाचित भएपछि एकलौटी र मनपरी ढंगले पार्टी चलाउन खोज्नुभएको छ । पार्टी सञ्चालनमा अध्यक्षको परिपक्वता देखिएन, ती नेताले भने ।"
अपूर्वलाई अन्याय,"अपूर्व फेरि थुनामा समाचार पढेर दुःखी भइयो । कमेडियनको प्रस्तुतिका लागि स्रोत भनेकै कुनै व्यक्ति, जातजाति, सम्प्रदाय वा कुनै पनि संस्कृतिका तीतामीठा कुराहरू हुन्, जुन कुरा हाम्रा कतिपय वरिष्ठ कलाकारका कमेडीमा नभेटिने हैन । विडम्बना नै भन्नुपर्छ, अर्कै पेसा भए पनि सोखले कमेडियन बन्न पुगेका अपूर्वमाथि हतकडी लगाउनुपर्नेसम्मको अवस्था आइलागेको छ । नेवारी संस्कृतिको सद्भाव र सहिष्णुताको जति प्रशंसा गरे पनि पुग्दैन । तर, त्यही संस्कृतिबारे अपूर्वले गरेको स्ट्यान्डअप कमेडी मा सांस्कृतिक अभियन्ताको आपत्तिपश्चात् माफी माग्दै युटुबबाट भिडियो हटाइसकेपछि पनि उनको विपत् हटेको छैन । हालसम्मको परिस्थिति बन्नु नै कुनै कमेडियनले आफ्नो प्रस्तुतिमा व्यक्ति, समाज, सम्प्रदाय वा संस्कृतिमाथि पुग्न सक्ने चोटको आकलन गर्न नसक्दाको अवस्थामा भोग्नुपर्ने परिणामको पाठ हो । यो नै काफी छ । त्यसैले अभद्र व्यवहार तथा साम्प्रदायिक सद्भावमा खलल पुग्न गएको देखेर उजुरी गर्न पुगेका नेवारी संस्कृतिका अभियन्ताहरूले आफ्नो संस्कृति र सभ्यताको महानता देखाउँदै, उजुरी फिर्ता लिनुपर्छ । उनीहरूले अपूर्वलाई थुनामुक्त गराउन अग्रसरता देखाउनुनै बुद्धिमानी ठहरिन्छ । महेशप्रसाद ढुंगाना, काठमाडौं"
स्वास्थ्य बिमा र भुक्तानी,"२०७२ सालदेखि कैलालीबाट थालनी भएको स्वास्थ्य बिमा कार्यक्रम देशैभरि लागू भइसकेको छ । स्वास्थ्य सुविधा पाउने आसमा दिनहुँ बिमितको संख्या बढ्ने तर स्वास्थ्य केन्द्रबाट दिने सुविधामा दिनानुदिन कटौती भइरहेको छ । बिमा बोर्डबाट स्वीकृति पाएका बिमाप्रदायक स्वास्थ्य संस्थाहरूले, बोर्डले भुक्तानी नदिएको निहुँमा बिमा सेवा बन्द गर्ने र बोर्डले झुठो वा अस्वाभाविक कागजात पेस गरी भुक्तानी मागेकाले दाबी अस्वीकृत गरिएको भन्ने कुराले, सेवाप्रदायक संस्था र बिमा बोर्डबीचको सम्बन्ध बिग्रेको भान हुन्छ । यसको कारण स्वास्थ्य सेवा लिन चाहने करोडौं बिमितहरूले सास्ती भोग्नुपर्ने अवस्था सृजना हुन सक्छ । उक्त अवस्था सृजना हुन नदिन बेलैमा सरकारले हस्तक्षेप गर्नुपर्ने हो । अन्यथा रोगविरुद्ध उपचारको आधारभूत हकबाट जनता वञ्चित हुनेछन् । स्वास्थ्य बिमालाई अझै लोकप्रिय बनाउन, बिमा बोर्डबाट अनुमति लिएका स्वास्थ्यप्रदायक संस्थाहरूले बिरामीको सहज रजिस्ट्रेसन, भर्ना, प्रयोगशाला, औषधि वितरण आदि कार्यका लागि प्रयाप्त जनशक्ति, मेसिनरी, केमिकल र औषधिको जोहो गर्नुपर्छ र त्यसका लागि स्वास्थ्य मन्त्रालयले उपयुक्त बजेट निकासा गर्नु जरुरी छ । स्वास्थ्य बिमा कार्यक्रमलाई विवादयुक्त नबनाई समाधानसहित लोकप्रिय बनाउन सरकारले आवश्यक कदम उठाउन जरुरी भइसकेको छ । महेन्द्रसिंह बम, टीकापुर१, कैलाली"
राम्रो कस्तालाई भन्ने ?,"आगामी संसदीय चुनावमा राम्रा नेता छानिनुपर्छ भन्ने नागरिकको आम धारणा छ । राम्रा कस्तालाई भन्नेचाहिँ कुनै मापदण्ड छैन । पुरानै स्कुलिङ बाट दीक्षित भएका मध्येबाट नेता चुन्नुपर्ने बाध्यता छ । मुख्य पार्टीहरूको राजनीति समाजलाई कस्तो आकार दिनेभन्दा पनि स्वार्थकेन्द्रित, सेवसुविधामुखी, व्यक्तिकेन्द्रित सोचमा आधारित छ । जबसम्म समाज र मानव हितकेन्द्रित राजनीतिक शिक्षाबाट दीक्षित व्यक्तित्वहरू पार्टीको निर्णयक स्थानमा पुग्दैनन्, तबसम्म देशको मुहार फेरिने कुरा दिवास्वप्न मात्र हो । तथापि युवानेताहरूलाई परीक्षणका लागि अगाडि ल्याउनु जरुरी छ । गजेन तामाङ, पोकली७, ओखलढुंगापैसाको चलखेल गर्न सक्नेहरूले मात्र यो लोकतन्त्रमा टिकट पाउने हो ? नेता बन्न पाउने हो ? पैसा नहुने तर इमानदार, नैतिकवान् तथा देश र जनताको सेवामा सदा योगदान दिँदै आएकाहरू पाखा परेका छन् । पैसा नहुनेहरू कहिलेसम्म पार्टीका धनी नेताहरूको झोला बोकेर हिँडिरहनुपर्ने हो ? जसोतसो जीवन धानिरहेका कार्यकर्ताहरू, जो पार्टीको विकासमा सक्रिय रूपमा लागिरहेका छन्, तिनको भविष्य कहिलेसम्म अन्धकार ? सम्बन्धित पक्षले समयमै विचार पुर्याउनुपर्ने हैन र ? बलराम थापा, क्षेत्रपाटी, काठमाडौं"
चुनावी भाष्य र गठबन्धनको औचित्य,"दोस्रो गणतान्त्रिक संसद्का लागि आम चुनावको मिति नजिकिँदै जाँदा मौसमी जाडो बढे पनि राजनीतिक वातावरण बिस्तारै तात्दै गइरहेको छ । नेपालमा कुनै पनि लोकतान्त्रिक संविधान अन्तर्गत संसद्का लागि हुने यो आठौं चुनाव हो ।२०१५ सालको संविधान अन्तर्गत २०१५ मा एउटा मात्र आम निर्वाचन हुन पायो भने, २०४७ को संविधान अन्तर्गत २०४८, २०५१, २०५६ गरी तीन वटा भए । २०४८ सालको संसद्ले पाँचवर्षे कार्यकाल पूरा नगरेकाले २०५१ को चुनावलाई मध्यावधिसमेत भनिन्छ । अन्तरिम संविधान२०६३ अन्तर्गत २०६४ र २०७० मा दुई चुनाव भए । संविधानसभाबाट संविधान लेख्नका लागि दुईदुई पटक गर्नुपरेकाले यिनलाई पहिलो र दोस्रो संविधानसभाको चुनाव भनेर ज्यादा सम्झिइन्छ । यी दुई संसद्ले संविधानसभा र संसद्को कार्य समानान्तर रूपमा गरेका थिए । २०७२ सालमा गणतान्त्रिक संविधान जारी भयो । २०७४ मा पहिलो गणतान्त्रिक संसद्का लागि निर्वाचन भयो । त्यसले पाँचवर्षे पूर्ण आयु पार गर्दै २०७९ मंसिर ४ मा दोस्रो संसद्को चुनाव तय भएको छ । २०४८ सालयता सरदर प्रत्येक पाँच वर्षमा निर्वाचन भएको देखिन्छ । २०५६ देखि २०६४ मा पुग्दा आठ वर्षको अन्तरालमा चुनाव भयो र त्यही अवधिमा राजतन्त्रात्मक व्यवस्थाबाट गणतन्त्रमा जाने निर्णायक आधार निर्माण भयो । दरबार हत्याकान्ड, माओवादीको सशस्त्र विद्रोह, राजा ज्ञानेन्द्रको प्रत्यक्ष शासन मोह र नेपाली कांग्रेसको गणतान्त्रिक व्यवस्थामा जाने अठोट मिल्दा २०६३६३ सालको जनआन्दोलनका माध्यमबाट देश सर्वथा नयाँ गन्तव्यतर्फ अग्रसर भयो । यसका अनेक समाजशास्त्रीय, आर्थिक, भूराजनीतिक आधारहरू छन् जसका बारेमा अहिले यहाँ चर्चा गर्न सम्भव छैन । २०५६ सालको संसद्ले आयु पूरा नगर्दा र यस अवधिमा भएका यावत् घटनाक्रमले गर्दा संसद्भन्दा बाहिरका थलोहरू निर्णायक बने । संसद्ले शक्ति र शौर्य गुमाउँदा राष्ट्रिय समस्याहरू समाधान गर्ने थलो अमूर्त बन्न गएर सिङ्गो लोकतान्त्रिक व्यवस्थाप्रति मोहभंग हुने मात्र होइन, जनताप्रति उत्तरदायी हुनु नपर्ने अनेकन् शक्तिकेन्द्रको समेत उदय भयो । पहिलो संविधानसभा २०६९ मा विघटन हुँदा त्यस्तै समयको सामना गर्नुपरेको थियो । प्रधान न्यायाधीश खिलराज रेग्मीलाई सरकारप्रमुख मानेर नितान्त गैरदलीय सरकारले चुनाव गर्नुपरेको थियो । यी दुई प्रतिनिधि घटनाले के देखाउँछन् भने, जनताप्रति उत्तरदायी थलो संसद्लाई असामयिक रूपमा विघटित गरेर समाधान खोज्दा अनेकन् दुर्घटनाको पृष्ठभूमि तयार हुँदो रहेछ । यस्तै क्षणको संशय र सामना २०७२ सालपछि पनि पहिलो गणतान्त्रिक संसद्को दुईदुई पटक विघटन हुँदा भोग्नुपरेको थियो । केपी ओलीको संसद् विघटन गर्दाको नियत गिरिजाप्रसाद कोइरालाले २०५१ मा गर्दाको जस्तो वा भारतमा इन्दिरा गान्धीले सन् १९७५ मा गर्दाको जस्तो थिएन । ओली त शीतलनिवासको शक्तिको दुरुपयोग गर्दै चुनावलाई दूर गरेर हिटलरको रूप धारण गर्न उद्यत थिए । उनलाई दोस्रो पटक शपथ खुवाउनु शोभनीय थिएन, तर राष्ट्रपति विद्यादेवी भण्डारीले त्यही गरेकी थिइन् । ओलीलाई तेस्रो पटक पनि राष्ट्रपति भण्डारीले शपथ खुवाउने संवैधानिक संकटको आकलन गर्दै सर्वोच्च अदालतले संसद् पुनःस्थापनाको दोस्रो फैसलामा बाध्यकारी भाषा प्रयोग गरेको थियो ।कुनै पनि चुनावको तात्कालिक समय र परिस्थिति अनुसारको मुख्य भाष्य, संकथन (न्यारेटिभ) हुन्छ । दोस्रो गणतान्त्रिक संसद्को चुनावको कुनै मुख्य संकथन छ कि छैन ? हुँदा के कारणले छ, नहुँदा के कारणले छैन ? यसबारे बौद्धिक जमात र सञ्चारमाध्यमको मत विभाजित छ । त्योभन्दा अर्को डरलाग्दो भाष्य सत्तारूढ गठबन्धन सैद्धान्तिक छैन भनेर तयार गर्न खोजिँदै छ जसले जनतामा चुलिएको चरम निराशालाई अझ मलजल गर्ने खतरा छ । त्यो अन्ततः अराजकताको आह्वान बन्दै छ । के सञ्चारमाध्यमले वा बौद्धिक जमातले आफ्नो अड्कल र आह्वानले निम्ताउने अराजक अवस्थाको जिम्मेवारी लिनुपर्दैन ? मूल कुरा हाम्रो चिन्तन समाजमा भय पैदा गर्ने नभएर समाधानमुखीसमेत हुनुपर्छ । भय र त्रासमा भएको मतदाताले ठीक निर्णय गर्न सक्दैन । जिम्मेवार सञ्चारमाध्यम र बौद्धिक जमातले मतदातालाई एउटा आशा भने देखाउनुपर्दछ, त्यो आशा झिनो नै किन नहोस् । र, त्यो आशा लोकतन्त्रको मान्यतालाई संवर्धन गर्ने हुनुपर्छ न कि लोकतन्त्रलाई दखल गर्ने । अब लागौं, यो चुनावको मुख्य संकथन के हो भन्नेबारे । २०७४ सालको चुनावको संकथन के थियो भनी सम्झिनु पनि उपयुक्त हुन्छ । २०७२ मा संविधान जारी भएपछि राजनीतिक मुद्दाहरू एक तहमा व्यवस्थापन भए र अब व्यवस्थाको स्थिरता अर्थात् संवैधानिक स्थिरता र आर्थिक समृद्धिको आधार पहिल्याएर देशलाई कसरी समुन्नत बनाउने भन्ने विषय प्रमुख बन्न पुगेका थिए । त्यही अनुसार चुनावी भाष्य पनि तयार भयो । अनि त्यसमाथि २०४८ पछि चिरप्रतीक्षित सबै वाम पार्टीको एकता नभए पनि कम्तीमा ठूला वाम पार्टी एकताको कुरा सतहमा आयो । सुशील कोइराला नेतृत्वको सरकारले २०७२ मा संविधान जारी गरेपछि संविधान कार्यान्वयन गर्ने जिम्मेवारी पाएका प्रधानमन्त्री ओली नाकाबन्दीको आवरणमा अनेक धन्दा र राज्यसत्ताको दोहन गर्न उद्यत थिए । त्यही भएर उनका सारथि रहेका प्रचण्डले ओलीबाट ऐतिहासिक कार्यभार पूरा नहुने देखी शेरबहादुर देउवासँग मिलेर सरकार गठन गरे । लागू नहुँदै लिकबाहिर जान खोजेको संविधानलाई लिकमै राख्न स्थानीय सरकार र प्रादेशिकसंघीय संसद्का निर्वाचनहरू भए । तर संघीय संसद्को निर्वाचन हुने बेला वाम एकताको जुन घटना भयो, त्यसबारे, त्यसको परिणति के होला भन्नेबारे सार्वजनिक वृत्तमा अत्यन्त कम प्रश्नहरू उठे । वाम एकताले एकातर्फ शासकीय स्थिरतालाई पनि सम्बोधन गर्ने सम्भावना देखा पर्यो । त्यसैले गर्दा पनि शंकाको सुविधा प्राप्त भयो र त्यसका कर्ताहरूको नियतमा प्रश्न उठाउन जरुरी ठानिएन । तर त्यो एकता जनताबाट अनुमोदित भएर दुई वर्ष नपुग्दै दुर्घटनाउन्मुख भयो, त्यसलाई जोगाउन उपलब्ध कुनै पनि लोकतान्त्रिक सम्भावनाविकल्पको प्रयोग भएन र त्यो नेपाली गणतन्त्रको पहिलो दुःखान्त बन्न पुग्यो । एकातर्फ शासकीय स्थिरता आकाशको फल बन्न पुग्यो भने अर्कातर्फ सुशासन र समुन्नति ओझेल परे र गणतन्त्रको पहिलो संसद्को तीनवर्षे अवधि खेर गएको अवसरमा परिणत भयो ।ओली हमेसा वितण्डावादी जालझेलको प्रचारप्रसारमा मग्न रहे । अहिले पनि त्यो अवस्था फेरिन सकेको छैन । माथि चर्चा गरिएको यो चुनावको कुनै त्यस्तो भाष्य छैन भन्ने तर्क र दलहरू गठबन्धन गर्दा सिद्धान्तच्युत भए भन्ने कोकोहोलोले ओली प्रवृत्तिलाई नै अन्ततः फाइदा पुर्याइरहेको छ । यति चर्चा गरेपछि के भन्न जरुरी छ भने, यो चुनावको एउटा सुस्पष्ट संकथन छ र दलहरूले सिद्धान्तच्युत भएर गठबन्धन गरेका होइनन् बरु गठबन्धन गरेर ऐतिहासिक कार्यभार पूरा गरिरहेका छन् । चुनावको पहिलो संकथन संविधानको रक्षा होÙ त्योसँगै शासकीय स्थिरता, सुशासन र समुन्नतिको प्रत्याभूति हो । यो चुनावी संकथनमा सन्देह गर्नु भनेको सरासर गणतन्त्र र संविधानलाई असफल बनाउने आवाजलाई मलजल गर्नु हो । लोकतान्त्रिक संस्थाहरूलाई प्रहार गरेर अराजकताको खुल्लमखुला निमन्त्रणा गर्ने निर्वाचित तानाशाहीको वृत्ति बालुवाटारबाट बाहिरिएर बालकोटको बार्दलीमा पुगे पनि शीतलनिवाससँगको साँठगाँठमा नागरिकता विधेयकमा लालमोहर लगाउन इन्कार गरेर ब्युँतिएको छ । राष्ट्रपतिको उक्त कदम संविधानविरोधी छ भन्ने निर्क्योल गरेको बौद्धिक जमातले आगामी निर्वाचनका बारेमा जनमत निर्माण गर्दा त्यो सत्यलाई बेवास्ता गर्न मिल्छ ? के उनीहरूको समयोचित कर्तव्य त्यही हो ? निश्चय पनि होइन ।आजको मितिमा संविधानमाथि बारम्बार प्रहार गर्ने शक्ति पहिचान भएपछि, संवैधानिक गतिरोध फुकाउन दलको आन्तरिक लोकतन्त्रको न्यूनतम आचरण पालना नगर्ने प्रस्ट भएपछि त्यसलाई प्रस्ट रूपमै जनतासामु राख्नु सञ्चारमाध्यमको पनि कर्तव्य हो । अझ पश्चिमा सञ्चारमाध्यमले निर्वाचनका बेला देशलाई ठीक दिशा दिनु आफ्नो कर्तव्य ठानेर प्रत्येक निर्वाचनमा खासखास उम्मेदवार र पार्टीलाई अनुमोदनसमेत गर्छन् । के कांग्रेस र कम्युनिस्ट पृष्ठभूमिका दलहरू माओवादी, समाजवादी, जनमोर्चा सम्मिलित गठबन्धन सिद्धान्तविहीन हो ? अघिल्लो पटक कम्युनिस्ट पृष्ठभूमिका दलहरूको मिलन ठीकठाक रूपमा सैद्धान्तिक थियो त ? त्यो सैद्धान्तिक रूपमा ठीकठाक भए पनि परिणाम त ठीक दिन सकेन नि ! परिणाम ठीक नआउनुमा गठबन्धन नेतृत्वकर्ताको खोटो नियत मुख्य कारक थियो । नेपाली कांग्रेस नेतृत्वको वर्तमान सत्तारूढ गठबन्धन अर्थात् लोकतान्त्रिक वाम गठबन्धन किन सिद्धान्तविहीन छैन भने, यसले संविधानको मर्ममा प्रहार गरेको छैन । यसले स्थानीय चुनाव समयमा गर्यो, प्रदेश र संघको चुनाव पनि समयमा हुँदै छ । यो त पछिल्लो डेढ वर्षमा देखिएको सत्य हो । अर्को कुरा, आठनौ दशक लामो संघर्ष र बलिदानबाट प्राप्त गणतन्त्र र संविधानसभाबाट लेखिएको संविधानको रक्षा गर्ने दायित्व र अभिभारा लिनु के कांग्रेस र माओवादीको दोष हो ? अवश्य पनि होइन । संविधान जोगाउनु दलहरूको सिद्धान्त (तिनीहरूको मनोगत कामना) भन्दा अवश्य ठूलो विषय हो । यति कुरा जनतालाई बुझाउन जब बौद्धिक जमातले आनाकानी गर्छ, अनि भन्नैपर्ने हुन्छ उनीहरूले संविधानको रक्षा गर्न खोजेका छैनन्, नयाँ अस्थिरतालाई प्रश्रय दिन खोजिरहेका छन् । मौजुदा अवस्थामा शेरबहादुर देउवा कुनै पनि संविधानविरोधी कार्य गर्न सक्दैनन् । एक त उनी २०६२६३ सालअगाडिका देउवा होइनन् । उनी परिपक्व अवतारमा देखिन खोज्दै छन्, अर्कातर्फ उनी कसैको लहडमा उक्त कार्य गर्न पाउँदैनन् किनकि कांग्रेसमा उनको बहुमत भए पनि गणतन्त्रको असली पहरेदार युवा महामन्त्रीहरूले उनको हरेक कदममा पहरेदारी गरिरहेका छन् ताकि त्यो बहुमतको गलत प्रयोग नहोस् । प्रचण्डले ओलीलाई समर्थन गर्दा ताली ठोक्नेहरू ओलीले गल्ती गरेर संवैधानिक अपराध गरेपश्चात् सुध्रिन नचाहेपछि प्रचण्ड देउवासँग मिल्दा अझै बुझ पचाइरहेका छन् । दलहरूका विधान, सिद्धान्त र उद्देश्यभन्दा संविधानका लक्ष्य र उद्देश्य नै ठूला हुन्छन् । कहिलेकाहीँ गठबन्धनका दलहरू सरकारका कार्यक्रम र नीतिमा विमति राखेर पनि सँगै बसेका हुन्छन् । भारतमा मनमोहन सिंह नेतृत्वको गठबन्धन (यूपीए) लाई अमेरिकासँग गरिएको आणविक सम्झौतालाई लिएर त्यहाँका वाम घटकहरूले छोडेयता वाम शक्तिहरू औचित्य गुमाएर ओरालो लागेको लाग्यै छन् । स्वतन्त्र भारतमा संसद्मा त्यत्तिको प्रभावकारी वाम उपस्थिति कहिल्यै थिएन तर त्यसले खराब निर्णय गर्दा आज सिङ्गो भारतले लिएको दिशा विचारणीय बन्न पुगेको छ । नेपालमा पनि प्रचण्डलाई कांग्रेससँगको गठबन्धन तोड्न उक्साउनेहरू प्रचण्डको बचेखुचेको साख निमिट्यान्न पार्न र यो गणतन्त्रलाई समेत कोमामा पुर्याउन चाहन्छन् । अन्त्यमा, अघिल्लो चुनावमा दुई पार्टीलाई एक बनाउन लागिपरेका ओली ती दुई पार्टी अब तीन पार्टी बनिसक्दा पनि आफ्नो असफलता अस्वीकार गर्दै अझै आफैंलाई भावी प्रधानमन्त्री घोषणा गरेर अगाडि बढेका छन् । ओलीको अवस्था लाखौंको नरसंहार गरेर पनि आफ्ना विरोधी अझै नसकिएको ठानी सपनामा पनि तर्सिने स्टालिनको जस्तो छ । माधव नेपाल, झलनाथ खनाल, प्रचण्ड अलग पार्टी खोलेर किनार लाग्दा ओली भीम रावल र घनश्याम भुसालसँग तर्सिएर बसेका छन् ।लोकतन्त्र भनेको विकल्पको व्यवस्था हो । कांग्रेस प्रवक्ता प्रकाशशरण महतले गठबन्धनबाट भावी प्रधानमन्त्री को बन्छ भन्दा प्रधानमन्त्रीबारे विकल्प खुला रहेको संकेत गरेका छन् । कांग्रेसबाट आगामी निर्वाचनपछि देउवाबाहेक अर्को प्रधानमन्त्री बन्नै सक्दैन भन्नेहरू के तर्क गर्छन् भने, बहुमत संसद्को टिकट वितरण अर्थात् झन्डै दुईतिहाइ सिटमा देउवाको पकड छ । सुरुका दुई पटक २०५२ र २०५७ सालमा पनि देउवा सांसदको बहुमत टिकट बाँडेर प्रधानमन्त्री बनेका थिएनन्, परिस्थितिवश प्रधानमन्त्री बनेका थिए । सचेत राजनेता घटनाक्रमदेखि डराउँछ । बेलायती प्रधानमन्त्री ह्यारोल्ड म्याकमिलनले पत्रकारहरूको तपाईंलाई केदेखि डर लाग्छ ? भन्ने प्रश्नमा यो जवाफ त्यत्तिकै दिएका थिएनन्, मलाई घटनाक्रमदेखि डर लाग्छ । २०५७ सालमा गिरिजाप्रसादको बहिर्गमन हुँदा परिस्थिति यस्तो बन्यो कि उनी संसदीय दलको चुनावमा सुशील कोइरालाका लागि भोट माग्न त परै जाओस्, मौन नै बसी देउवाका लागि मार्गप्रशस्त गर्न बाध्य भएका थिए । अहिले देउवापछि देउवापत्नी आरजु सहजै प्रधानमन्त्री बन्नेछिन् भनेर अड्कल काट्नेहरूले त्यो घटना स्मरण गर्नु र त्यसको अन्तरकुन्तर बुझ्नु लाभदायक हुन्छ । कांग्रेस प्रवक्ताको अभिव्यक्ति लोकतान्त्रिक परिपाटी अनुरूप छ । राजनीतिमा अनन्त सम्भावना हुन्छन् तर त्यो लोकतान्त्रिक परिपाटी र संविधानको परिधिभित्र हुनैपर्छ । हाउ डेमोक्रेसिज लिभ शीर्षक पुस्तकका लेखक स्टैन रिङ्गेनले समाजशास्त्री म्याक्स वेबरभन्दा एक कदमअगाडि बढेर सत्ताको शक्तिको स्रोत जेसुकै भए पनि त्यो शक्तिको प्रयोगको औचित्य साबित हुनुपर्छ अनि मात्र लोकले शक्तिप्रयोगलाई अनुमोदन गर्छ भनी नयाँ राजनीतिक प्रक्षेपण त्यसै गरेका होइनन् । अहिलको परिस्थितिमा सिद्धान्त नमिल्ने दलहरू सत्तास्वार्थका लागि मात्र मिले भन्नु एकांगी हुन जान्छ । त्यस्तो भन्नेहरूले घटना, काल र परिस्थिति नबुझी मनोगत व्याख्या गरिरहेका छन् । अहिलको सत्ता गठबन्धन संवैधानिक गतिरोध फुकाउन सर्वोच्च अदालतको फैसलापश्चात् बनेको हो । यसले विगत डेढ वर्षमा आफ्नो औचित्य पुष्टि गरेको छ । यसै पनि मिश्रित निर्वाचन प्रणाली अवलम्बन गरेका देशहरूमा एकल बहुमतीयभन्दा दुई वा त्योभन्दा धेरै दल मिलेर सरकार बनाइने हुनाले ती दलहरू समन्वय र सहकार्यमा विश्वास राख्छन् । राजनीतिशास्त्री अरेन्ड लिजपर्ट लगायतले यसबारे प्रशस्त लेखेका छन् । फरक सिद्धान्तमा विश्वास गर्ने दलले मिलाप गर्दा विरोध गर्नेहरूले ती दलहरू नेपालमा एउटै संविधान मानेर चलेको यथार्थलाई याद गर्नुपर्छ । तर दलहरूले न्यूनतम साझा कार्यक्रम भने अगाडि सारेकै हुनुपर्छ, जुन नयाँ परिस्थितिमा उनीहरूको मार्गदर्शक सिद्धान्त बन्न जान्छ । कात्तिक १ गते सतारूढ गठबन्धनका दलहरूले आगामी निर्वाचनका सन्दर्भमा न्यूनतम साझा कार्यक्रमअवधारणा सार्वजनिक गरिसकेका छन् । अर्कातर्फ संसद् विघटन गर्नु गल्ती थियो भनेर स्विकार्न इन्कार गरेका ओली नेतृत्वको गठबन्धनले अहिलेसम्म न्यूनतम साझा अवधारणा सार्वजनिक गरेको छैन । तसर्थ निर्धक्क के भन्न सकिन्छ भने, यो चुनावको केन्द्रीय भाष्य छ र गठबन्धन सैद्धान्तिकसमेत छ । आजको मितिमा संविधानको रक्षा अनि स्थिरता, सुशासन र समुन्नतिको प्रत्याभूतिभन्दा ठूलो अर्को कुनै युगधर्म वा आह्वान छैन ।"
को हुन् मल्लिकार्जुन ?,"सन् १९४२ को जुलाई २१ मा जन्मिएका मल्लिकार्जुन खडगे भारतीय कंग्रेसको ६५ औं पार्टी अध्यक्ष बनेका हुन् । कंग्रेसको लामो इतिहासमा उनी जगजीवन रामपछि दलित समुदायबाट पार्टीको नेतृत्व सम्हाल्ने दोस्रो व्यक्ति पनि बनेका छन् । भारत स्वतन्त्र भएयताका ७५ वर्षमा ४२ वर्ष पार्टीको नेतृत्व गान्धी परिवारले गरेको छ । ३३ वर्ष भने पार्टी नेतृत्व गान्धी परिवारभन्दा बाहिर गएको छ । त्यही सूचीमा खडगे पनि थपिएका छन् । ९ पटक विधायक र दुई पटक सांसद बनिसकेकका खडगे पहिलो पटक २०१९ को लोकसभा चुनावमा पराजित भएका थिए । कर्नाटक वरवाटी गाउँका खडगेको जीवन पीडादायी छ । उनी पाँच वर्षको हुँदा पाकिस्तान विभाजनको घटना भएको थियो । त्यसबेला गाउँमा भएको हिन्दुमुस्लिम दंगामा हिंस्रक व्यक्तिहरूले उनकै अगाडि उनको आमालाई जलाएको घटना छ । अध्ययनपछि वकालतमा जोडिएका खडगे राजनीतिमा प्रवेश गर्दै कर्नाटकमा मन्त्री, सांसद र केन्द्रीय सरकारमा मन्त्री बनिसकेका छन् । सन् २०१४ को चुनावमा कंग्रेसले नराम्रो पराजय भोग्दै लोकसभामा ४४ सिटमा सीमित भएका बेला खडगे संसद्को नेता बनाइएका थिए । त्यसपछि राष्ट्रिय राजनीतिमा उनी अग्रस्थानमा आएका हुन् । गान्धी परिवारका विश्वासपात्रका रूपमा चिनिएका खडगेलाई लिएर कतिपय विश्लेषकले पार्टीको रिमोट गान्धी परिवारमै रहने दाबीसमेत गरेका छन् । यद्यपि, कंग्रेस नेता राहुल गान्धीले पार्टी अध्यक्षले लिने निर्णयअनुसार नै सिंगो पार्टी चलायमान हुने बताएका छन् । भारतीय दलमा आफ्नो नेतृत्व निर्वाचनबाट चयन गर्ने कंग्रेस एकमात्र पार्टी भएको जनाउँदै गान्धीले कंग्रेस हुनुमा गर्व रहेको बताएका छन् । उनले भाजपा वा अन्य कुनै क्षेत्रीय पार्टीमा नेतृत्वको चुनाव भएको नसुनिएका बेला कंग्रेसमा पारदर्शी तरिकाले निर्वाचन प्रक्रियाबाट अध्यक्ष चुनिनु निकै राम्रो खबर भएको दाबी गरे ।"
अतिक्रमित युक्रेनी क्षेत्रमा सैन्य कानुन,"किभमस्को (एजेन्सी) रुसी राष्ट्रपति भ्लादिमिर पुटिनले अतिक्रमित युक्रेनी चार क्षेत्रमा सैन्य कानुन जारी गरेका छन् । त्यस्तो कानुन आजदेखि नै कार्यान्यनमा आइसकेको पुटिनको भनाइ छ । अक्टोबर २० देखि दोनेत्स्क र लुहान्स्क रिपब्लिक र जापोरिजा र खेर्सन क्षेत्रमा सैन्य कानुन लागू गर्ने निर्णय भएको म जानकारी गराउँछु, पुटिनद्वारा जारी कानुनमा उल्लेख छ । सैन्य कानुन जारी भएसँगै लुहान्स्क, दोनेत्स्क, जापोरिजा र खेर्सन प्रान्तमा रुसद्वारा निर्वाचित प्रमुखले तत्कालै आपत्कालीन शक्तिको प्रयोग गर्न पाउने रुसी राष्ट्रपति कार्यालयको वेबसाइटमा प्रकाशित सूचनामा उल्लेख छ । त्यस्तै, पुटिनले युक्रेनी सीमामा रहेका क्राइमियासहित आठ प्रान्तमा आर्थिक गतिविधि तीव्र पार्न पनि आदेश दिएका छन् । रुसले स्न २०१४ मा अतिक्रमण गरेको थियो । त्यसका साथै पुटिनद्वारा जारी कानुनले ती आठवटै प्रान्तमा जान वा बाहिरिनसमेत रोक लगाएको छ । रुसको भरपर्दो भविष्यका लागि हामीले निकै जटिल मुद्दा समाधानका लागि काम गरिरहेका छौं, टेलिभिजनबाट प्रसारित सुरक्षा परिषद्लाई दिएको जानकारीमा पुटिनले भनेका छन् । आफ्नो भाषणका क्रमा पुटिनले युद्ध थप चर्कंने संकेत गरेका अन्तर्राष्ट्रिय सञ्चारमाध्यमहरूले जनाएका छन् । उत्तर एट्लान्टिक सन्धि संगठन (नाटो) को सदस्यता लिने तयारी गरेपछि रुसले गत फेब्रुअरी २४ मा युक्रेनमाथि आक्रमण सुरु गरेको हो । आक्रमणको केही समय निकै आक्रामक देखिएको रुस पछिल्ला महिनाहरूमा भने शान्तप्रायः थियो । तर पछिल्ला साताहरूमा युक्रेनले दक्षिणी क्षेत्रमा रुसी नियन्त्रणमा रहेका कपितय भूभाग फिर्ता लिएपछि रुसले आक्रमण तीव्र पारेको छ । त्यसका साथै उसले सेप्टेम्बर २३ देखि पाँच दिन लगाएर जनमतसंग्रह गरी युक्रेनका ४ भूभाग आफूमा गाभेको घोषणा गरिसकेको छ । जनमतसंग्रहको नतिजा अनुसार भन्दै रुसले सेप्टेम्बर ३० मा युक्रेनका रणनीतिक रूपमा महत्त्वपूर्ण क्षेत्रहरू लुहान्स्क, दोनेत्स्क, जापोरिजिया र खेर्सनलाई आफूमा गाभेको हो । जनमतसंग्रहमा ती क्षेत्रका लगभग सबैजसो नागरिकले रुसमा गाभिने पक्षमा मत दिएका रुसी अधिकारीहरूको दाबी छ । उक्त कदमले सन् २०१४ मा क्राइमियालाई आफूमा गाभ्ने रुसी कदमको झल्को दिएको थियो । अमेरिका, युरोपेली संघलगायत पश्चिमा शक्तिले भने रुसले गरेको जनमतसंग्रह अवैधानिक घोषित गरेका थिए । रुसले सुरक्षाकर्मी र कर्मचारीमार्फत सर्वसाधारणलाई प्रभावित पारेको भन्दै जनमतसंग्रह औपचारिकता मात्रै भएको पश्चिमा देशहरूको दाबी छ । जसका कारण अमेरिका तथा युरोपेली संघले रुसविरुद्ध थप प्रतिबन्धहरू जारी गर्ने घोषणासमेत गरिसकेका छन् । रुसी फौजले पछिल्लो एक साता यता भने युक्रेनका ऊर्जा केन्द्रहरूमा आक्रमण तीव्र पारेको छ । जसका कारण युक्रेनका अधिकांश क्षेत्रमा ऊर्जा तथा पानीको चरम संकट उत्पन्न भएको छ । रुसी फौजले गरेको आक्रमणमा राजधानी किभसहित जाइटोमिर, डिनिप्रो र भिनित्सियाका अधिकांश ऊर्जा केन्द्रहरू क्षतिग्रस्त भएका युक्रेनी अधिकारीहरूको भनाइ छ । युक्रेनी राष्ट्रपति भ्लोदिमिर जेलेन्स्कीले हालसम्म युक्रेनका ३० प्रतिशत ऊर्जा केन्द्रहरू रुसले ध्वस्त पारिसकेको जनाउँदै देशका अधिकांश क्षेत्रहरू अन्धकार बनेका र आगामी जाडोयाम निकै कठिन हुने बताएका छन् । रुसलाई क्राइमियासँग जोड्ने पुलमा विस्फोट गराइएपछि रुष्ट बनेको रुसले पछिल्लो समय युक्रेनका विद्युत् तथा ऊर्जा संरचनामाथि आक्रमण तीव्र पारेको हो । रेल तथा सडक मार्ग रहेको केर्च पुलमा दश दिन अघि गराइएको विस्फोटमा ३ जनाको ज्यान गएको थियो । युक्रेन आक्रमणका लागि आवश्यक सैन्य हतियार ओसारपसारका लागि रुसले बाटो प्रयोग गर्दै आएका कार उक्त पुल युक्रेनी फौजको निसानामा परेको हो । सन् २०१८ मा केर्च पुलमार्गको उद्घाटन गर्दै रुसी राष्ट्रपति भ्लादिमिर पुटिनले शताब्दीकै उत्कृष्ट संरचना भएको दाबी गरेका थिए । जसका कारण क्रुद्ध बनेका राष्ट्रपति पुटिनले युक्रेनमा देशव्यापी आक्रमणका लागि निर्देशन दिएका जनाइएको छ ।"
थप ८ वस्तुमा निर्यात अनुदान,"(काठमाडौं)  सरकारले थप आठ थरी वस्तुमा निर्यात अनुदानको सुविधा दिने भएको छ । निर्यातमा अनुदानप्रदान गर्नेसम्बन्धी (दोस्रो संशोधन) कार्यविधि, २०७९ मार्फत थप ८ थरी वस्तुमा अनुदान दिन लागिएको हो । योसँगै सरकारबाट निर्यात अनुदान पाउने वस्तुको संख्या ३४ पुगेको छ ।यसअघि कार्यविधिको अनुसूची१ अन्तर्गत शतप्रतिशत स्वदेशी कच्चा पदार्थमा आधारित १५ वस्तुमा अनुदान दिने गरिन्थ्यो । जसको निर्यातमा औद्योगिक उत्पादनको कुल निर्यात मूल्यका आधारमा उत्पादकलाई ५ प्रतिशत नगद अनुदान मिल्थ्यो । यसपल्ट शतप्रतिशत स्वदेशी कच्चा पदार्थमा आधारित तीन वस्तुमा अनुदान थपिएको छ । जसमा दुग्धजन्य पदार्थ (दूध, चिज, पनिर, छुर्पी), फलफूल, अम्रिसो (कुचो) छन् । संशोधित व्यवस्थाअनुसार यी वस्तुहरू विदेशी मुद्रामा तेस्रो मुलुक निर्यात गरेमा करिब ८ प्रतिशतसम्म अनुदान मिल्नेछ ।त्यस्तै, अनुसूची२ अन्तर्गत उत्पादनको कुल निर्यात मूल्यमा ३ प्रतिशत नगद अनुदान पाउने वस्तुको संख्या ११ वटा थियो । यो सूचीमा ५ वस्तु थपेर १६ वटा पुर्याइएको छ । थपिएका वस्तुहरूमा उच्च निर्यात सम्भावना भएका क्लिंकर, सिमेन्ट, स्टिल, रोजिन तथा तार्पेन, प्लाइउड छन् । यी सबै वस्तुमा करिब ८ प्रतिशतसम्म निर्यात अनुदान मिल्नेछ । गत असोज ३१ मा राजपत्रमा प्रकाशित उक्त कार्यविधिमा निर्यात अनुदान पाउन अनुसूची१ मा रहेका वस्तुहरूको उत्पादनमा मूल्य अभिवृद्धि कम्तीमा ५० प्रतिशत र अनुसूची२ मा रहेका वस्तुहरूको उत्पादनमा कम्तीमा ३० प्रतिशत हुनुपर्ने उल्लेख छ ।अनुसूची१ बमोजिम वस्तुको निर्यात गरेमा कुल निर्यात मूल्यको ५ प्रतिशतले हुन आउने रकम, अनुसूची२ अनुसार वस्तु निर्यात गरेमा कुल निर्यात मूल्यको ४ प्रतिशतले हुन आउने रकम अनुदान पाइनेछ, कार्यविधिमा भनिएको छ, दफा४ को उपदफा (१) बमोजिमको सूत्रका आधारमा अनुसूची१ बमोजिम वस्तुको उत्पादनमा कम्तीमा ८० प्रतिशत र अनुसूची२ बमोजिम वस्तुको उत्पादनमा कम्तीमा ७० प्रतिशत मूल्य अभिवृद्धि गरी वस्तु निर्यात गरेमा कुल निर्यात मूल्यको १ प्रतिशत हुन आउने थप रकम उपलब्ध गराइनेछ ।त्यस्तै, राष्ट्रियस्तरको सामूहिक ट्रेडमार्कमार्फत अनुसूची१ र अनुसूची२ मा सूचीकृत वस्तुको निर्यात गरेमा कुल निर्यात मूल्यको १ प्रतिशतले हुन आउने थप रकम र अघिल्लो आर्थिक वर्षमा निर्यात गरेको परिमाणभन्दा २० प्रतिशत बढी निर्यात गरेमा बढी निर्यात गरेको मूल्यको एक प्रतिशत हुन आउने थप रकम उपलब्ध गराइने पनि व्यवस्था गरिएको छ । मूल्य अभिवृद्धि ५० प्रतिशतभन्दा कम भएमा कम भएको मूल्य अभिवृद्धिअनुरूप वस्तु निर्यात गरेसरह अनुदान रकम उपलब्ध हुनेछ । मूल्य अभिवृद्धि ५० प्रतिशत वा सोभन्दा बढी भएमा वस्तु निर्यात गरेसरह अनुदान रकम प्राप्त हुनेछ ।कुनै एक उद्योगले एक आर्थिक वर्षमा आफ्नो उत्पादित वस्तु ५० करोड रुपैयाँभन्दा बढी निकासी गरेमा बढी निकासी भएको मूल्यका आधारमा बढीमा ८ प्रतिशतसम्म नगद अनुदान सरकारले दिने भएको छ । निर्यातकर्ताले निर्यात गरेबापत पाउने अनुदान जुन आर्थिक वर्षमा प्राप्त गरेको हो, सोही आर्थिक वर्षको वासलातमा हिसाब देखाई आम्दानी बाध्नुपर्नेछ, कार्यविधिमा भनिएको छ, निर्यातकर्ताले यसरी पाउने अनुदानलाई अन्तर्राष्ट्रिय बजार प्रवर्द्धन, प्रविधि तथा क्षमताको विकास तथा विद्युतीय व्यापारको क्षेत्रमा खर्च गर्नुपर्नेछ । झूटा विवरण वा कागजात पेस गरी अनुदान माग गरेको सम्बन्धमा उजुरी परे कार्यविधि कार्यान्वयन गर्ने विभागले अधिकृतस्तरको कर्मचारी खटाई आवश्यक छानबिन गर्नगराउन पाउने व्यवस्था पनि गरिएको छ । त्यस्तो पुष्टि भए अनुदानबापतको रकम प्रचलित कानुनबमोजिम सरकारी बाँकीसरह असुलउपर हुनेछ । झूटा विवरण पेस गरी अनुदान माग गर्ने वा प्राप्त गर्ने उद्योगीलाई विभागले ५ वर्षसम्म निर्यातमा अनुदानका लागि अयोग्य हुने गरी कालोसूचीमा सूचीकृत गर्नुका साथै त्यस्ता उद्योगको नामनामेसी सार्वजनिक गर्न सक्नेछ, कार्यविधिमा उल्लेख छ ।"
डलर भाउ १३३१४ रुपैयाँ,"काठमाडौं (कास) नेपाल राष्ट्र बैंकले बिहीबारका लागि १ अमेरिकी डलरको विनिमयदर १३३१४ रुपैयाँ (बिक्रीदर) तोकेको छ । खरिद दर १३२५४ रुपैयाँ छ । यो हालसम्मकै उच्च दर हो । पछिल्लो तीन महिनायता निरन्तरजसो डलरको भाउ उकालो लागिरहेको छ । सोही क्रममा बिहीबार नयाँ रेकर्ड बनाएको हो । अमेरिकी डलरको भाउ निरन्तर उकालो लागेपछि नेपाली मुद्रा (नेरु) हालसम्मकै कमजोर बनेको छ ।एक साताअघि (दसैं बिदापछि) १ अमेरिकी डलरको विनिमय दर १३२०३ रुपैयाँ (बिक्रीदर) पुगेको थियो । त्यसपछि हरेक दिन डलरको भाउ सिमान्त दरले बढेर मंगलबारसम्म १३२०६ रुपैयाँ पुगेको थियो । पछिल्ला दिनहरूमा विश्व बजारमा डलरको माग बढिरहेकाले नेपालमा पनि त्यसको प्रभाव देखिएको हो । डलरको भाउ बढेपछि भारतीय रुपैयाँ हुँदै नेपाली मुद्राको पनि भाउ घटेको हो । नेरु र भारुबीच स्थिर विनिमय दर छ । स्थिर विनिमय दरसँगै नेपालको कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रत्यक्ष प्रभावित हुन्छ । अहिले पनि त्यही भएको हो । बिहीबार साँझ ७ बजे (नेपाली समय) सम्म एक अमेरिकी डलरको विनिमय दर ८३०९ भारु पुगेको छ । यो पनि हालसम्मकै उच्च हो । पछिल्ला महिनाहरूमा अमेरिकी अर्थतन्त्रमा सुधारका संकेत देखिएको, त्यहाँको केन्द्रीय बैंकले ब्याजदर बढाएको लगायत कारण अमेरिकी डलरप्रति लगानीकर्ताको आकर्षण बढेको छ ।राष्ट्र बैंकका अनुसार गत वर्षको असार मसान्तको तुलनामा गत असारसम्म अमेरिकी डलरसँग नेरु ७ प्रतिशतले अवमूल्यन भएको थियो । तर, गत असार मसान्तको तुलनामा गत साउनमा अमेरिकी डलरसँग नेरु ०३ प्रतिशतले अधिमूल्यन भएको छ । अघिल्लो वर्षको सोही अवधिमा नेरु ०५ प्रतिशतले अधिमूल्यन भएको थियो ।"
बजेट निकासामा आयोगको दोहोरो चरित्र,"(काठमाडौं)  अर्थ मन्त्रालयले निर्वाचन घोषणा भइसकेपछि मतदातालाई प्रभावमा पार्न ४५ अर्बभन्दा बढी बजेट रकमान्तर, स्रोतान्तर र थप निकासा गरेकामा निर्वाचन आयोग मौन बसेको छ । गण्डकी र प्रदेश १ सरकारले निर्वाचन क्षेत्र पूर्वाधार विशेष कार्यक्रमअन्तर्गत बजेट पठाउने निर्णय गर्दा कार्यान्वयन नगर्न तत्काल निर्देशन दिएको आयोगले केन्द्रीय सरकारले पहुँचवाला नेताको क्षेत्रमा ठूलो रकम पठाउँदा भने मौन समर्थन जनाएको हो । वार्षिक बजेटमै नराखिएका योजना तथा कार्यक्रम नेताको निर्वाचन क्षेत्र र मतदातालाई प्रभाव पार्ने कार्यक्रमका लागि निकासा दिएको पाइएपछि आयोगले असोज ६ मा अर्थसचिव कृष्णहरि पुष्करलाई २४ घण्टे स्पष्टीकरण सोधेको थियो । अर्थ मन्त्रालयले असोज ७ मा निर्वाचन आयोगलाई ४२ वटा योजनामा ४५ अर्ब २८ करोड रुपैयाँको रकमान्तर, स्रोतान्तर र थप निकासा भएको विवरणसहितको गोप्य लेखिएको पत्र पठाएको थियो । अर्थले १० अर्ब भने निर्वाचन आयोगलाई नै दिएको छ । प्रधानमन्त्री, अर्थमन्त्री र सत्तारूढ दलका नेताको जिल्लाको योजनालाई आर्थिक वर्षको सुरुमै रकमान्तरण गरेर बजेट पठाएको छ । पहिलो चौमासिकसमेत नसकिँदै सरकारले बजेट रकमान्तर गरेर पहुँचवाला नेताको क्षेत्रमा पठाइसकेको छ । नियमअनुसार पहिलो चौमासिकमा रकमान्तर गर्न मिल्दैन । छुट्याइएको बजेट नै खर्च नहुँदै सरकारले रकमान्तर गरेको हो । बहुवर्षीय राष्ट्रिय महत्त्वको योजना ठेक्का लगाउन मात्रै स्रोत सुनिश्चित गरिन्छ । तर, सरकारले सामान्य योजनाको पनि स्रोत सुनिश्चित गर्दै रकम पठाएको छ । विज्ञहरूले यसमा अनियमितता भएको औंल्याए पनि निर्वाचन आयोगले सरकारको काममा समर्थन जनाएको छ । आयोगका पदाधिकारी र कर्मचारी अर्थबाट आएको जवाफमाथि के कारबाही भयो भनेर बोल्न चाहँदैनन् । उनीहरू कुनै जानकारी नभएको भन्दै पन्छिएका छन् । अर्थ मन्त्रालयले निर्वाचनको मिति घोषणा भएयता रकमान्तर र स्रोत सुनिश्चित गरिएका योजनामा कति बजेट राखेको छ भन्ने सम्पूर्ण विवरण पठाएको छ तर कुनै निर्णय भएको छैन, आयोग स्रोतले भन्यो । अर्थ मन्त्रालयले आयोगमा सम्पूर्ण विवरण उपलब्ध गराए पनि कुनै कारबाही नगर्दा आयोगको निष्पक्षतामाथि नै प्रश्न उठेको पूर्वअर्थमन्त्री युवराज खतिवडाले बताए । मतदातालाई प्रभाव पार्ने किसिमले गैरकानुनी काम हुँदा पनि आयोगले त्यसलाई रोक्न कदम चाल्दैन भने उसको काम निष्पक्ष हुन्छ भनेर कसरी विश्वास गर्ने ? उनले भने, आचारसंहिता पालना गराउनेले नै कार्यान्वयन गरेको देखिएन । आयोगले आफ्नो कर्तव्य पूरा गरोस् ।रकमान्तरको विवरण मागेपछि अर्थमन्त्री जनार्दन शर्माले आयोगप्रति असन्तुष्टि जनाएका थिए । रकमान्तर र स्रोत सुनिश्चित गरेको रकम रोक्ने हो भने आयोगलाई दिएको १० अर्ब पनि रोकिने भन्दै मन्त्री शर्माले धम्क्याएपछि सरकारको गैरकानुनी काममा निर्वाचन आयोगले समर्थन जनाएको स्रोतको दाबी छ । सरकारले मतदातालाई प्रभावमा पार्न कोरोना बिमाबापतको भुक्तानीका लागि १ अर्ब र उखु किसानलाई भुक्तानी दिन भन्दै ७३ करोड ७ लाख ४६ हजार रुपैयाँ निकासा दिएको छ । सरकारले ४५ अर्ब गैरबजेटरी शीर्षकबाट मतदातालाई प्रभाव पार्ने योजनामा राखेको जानकारी आयोगमा पठाउँदा पनि रोक्न कुनै निर्देशन दिन सकेन, अर्थ मन्त्रालय एक उच्च तहका कर्मचारीले भने, यस्तै प्रकृतिको निर्णय गर्दा प्रदेशको अर्थ मन्त्रालयलाई भने निर्णय कार्यान्वयन नगर्न भन्दै निर्देशन दियो । केन्द्रले जे गर्दा पनि छुट हुँदो रहेछ भन्ने देखियो । निर्वाचन आयोगले गण्डकी र प्रदेश १ सरकारलाई निर्वाचन क्षेत्र पूर्वाधार विशेष कार्यक्रमअन्तर्गत सांसदको नाम बजेट वितरण गर्ने काम तत्काल रोक्न निर्देशन दिएको थियो । प्रदेश १ मा संसद्ले पास गरेको बजेट निर्वाचन क्षेत्रमा वितरण गर्न खोज्दा आयोगले रोकेको थियो । त्यस्तै गण्डकी प्रदेशमा पनि नियमित बजेट कार्यान्वयन गर्न खोज्दा आयोगले रोक लगाएको थियो । प्रदेश सरकारले छुट्याएको वितरणमुखी कार्यक्रमले निर्वाचनको स्वच्छतामै प्रश्न उठाउन सक्ने आयोगले ठहर गरेको थियो । आयोगले प्रदेशलाई दिएको निर्देशनमा भनिएको थियो, आयोगले निर्वाचनमा स्वच्छता, निष्पक्षता, पारदर्शिता तथा भयमुक्त वातावरण कायम राख्न विभिन्न निकायलाई निर्देशन दिन सक्ने स्पष्ट कानुनी व्यवस्था भएको हुँदा आयोगले प्रदेश सरकारहरूलाई उल्लिखित कामकारबाहीहरू नगर्ननगराउन हुन निर्देशन दिइन्छ । प्रदेश १ का सांसदलाई १ करोडका दरले र गण्डकीमा २ करोडका दरले निर्वाचन क्षेत्रमा पठाउने प्रदेश सरकारको तयारी गरेको थियो । केन्द्र सरकारले गरेको निर्णयलाई आयोगले समर्थन गर्ने तर प्रदेशको रोकेर पक्षपात गरेको गण्डकी प्रदेशका अर्थमन्त्री रामजीप्रसाद बरालले बताए । एउटै प्रकृतिको काम संघले गर्न पाउने र प्रदेशको रोक्ने निर्देशन विभेदकारी भयो, उनले भने, निर्वाचन आयोगले निष्पक्ष निर्णय गरोस् । कसैमाथि पक्षपात नहोस् । सबैलाई समान नजरले हेरोस् । प्रदेश १ का आर्थिक मामिला तथा योजनामन्त्री इन्द्रबहादुर आङबोले पनि आयोगको निर्देशनप्रति आपत्ति जनाए । निर्वाचन आचारसंहिता लागू नभएको अवस्थामा संसद्ले पारित गरेको बजेट निकासा दिन लाग्दा आयोगले रोकेर पक्षपात व्यवहार गरेको उनले बताए । आचारसंहितामै बजेटबाहेकको योजनामा बजेट निकासा र नयाँ नीति बनाउन नहुने व्यवस्था छ तर हामीले त संसद्ले पारित गरेको बजेट पठाउन लाग्दा आयोगले रोक्यो । संसद्ले पारित गरेको बजेटमा आयोगले चासो राखेर राजनीति गर्यो । पूर्वराजदूत एवं विश्लेषक नीलाम्बर आचार्यले सरकारमा रहेको दलले निर्वाचन घोषणा भइसकेपछि मतदातालाई प्रभावमा पार्ने काम गर्नु गलत भएको बताए । निर्वाचन घोषणा भएपछि सहयोग गर्ने नाममा मतदातालाई अनुचित प्रभाव पार्ने होइन, चुनावको मिति घोषणा भएपछि सरकार काम चलाउने अवस्थामा पुगेको हुन्छ, टंकप्रसाद आचार्य प्रतिष्ठानले बुधबार गरेको संसदीय प्रणालीमा निष्पक्ष निर्वाचनसम्बन्धी कार्यक्रममा आचार्यले भने, यस्तो बेलामा त निर्वाचन आयोगलाई सघाउने र दैनिक प्रशासन चलाउने मात्रै हो । निर्वाचन कानुन र आचारसंहिता कार्यान्वयन नगर्नेलाई कारबाही गर्न आयोग गम्भीर बन्नुपर्ने बताए ।"
कात्तिक १७ अघि प्रचार नगर्न निर्देशन,"काठमाडौं (कास) निर्वाचन आयोगले कात्तिक १७ भन्दा अगाडि चुनाव प्रचारप्रसारका कार्यक्रम नगर्न निर्देशन गरेको छ । आयोगले आचारसंहिताको दफा १३ मा मतदान हुने दिनभन्दा सत्र दिनअघिसम्म प्रचारप्रसार गर्न नपाइने प्रावधान रहेको भन्दै दल र उम्मेदवारको ध्यानाकर्षण गराएको हो ।प्रतिनिधिसभा र प्रदेशसभा सदस्यका लागि ४ मंसिरमा मतदान हुँदै छ । त्यसको १७ दिनअघि अर्थात् कात्तिक १७ सम्म दल र उम्मेदवारले आचारसंहिताले निषेध गरेका प्रचारप्रसारका कार्यक्रम गर्न पाउँदैनन् । त्यस्ता गतिविधि गरेमा आयोगले आचारसंहिता उल्लंघनको विषयमा कारबाही गर्न सक्ने जनाएको छ । आचारसंहितामा भएअनुसार दल वा उम्मेदवारले कात्तिक १७ सम्म जुलुस, आमसभा, कोणसभा गर्न वा सञ्चारमाध्यममा कुनै प्रकारको प्रचारप्रसार सामग्री प्रकाशन वा प्रसारण गर्न पाउँदैनन् । आयोगले प्रचारप्रसारका लागि घरदैलो कार्यक्रम गर्दा उम्मेदवार, प्रस्तावक, समर्थकसहित २५ जनाभन्दा बढीको जुलुस लिएर जान नहुने, यसरी जाँदा बाजागाजा तथा झाँकीसहित जान नहुने दल तथा उम्मेदवारलाई स्मरण गराएको छ ।"
ट्र्याकमा स्वर्ण थप्नेहरू,"गोल्डेन जोडीलाई डेंगीको सकसआठौं राष्ट्रिय खेलकुदमा गोल्डेन जोडीका रूपमा सनसनी मच्चाएका एपीएफका शिला चौधरी र नीरप्रताप महतो प्रतियोगिताको पूर्वसन्ध्यामा डेंगी संक्रमणबाट थलिए । दुवैलाई एकचोटि डेंगी संक्रमणले भेट्यो । एकै दिन एउटै एम्बुलेन्सबाट अस्पताल पुगे । अस्पतालमा बेड नपाउँदा एउटै बेडमा रहेर उपचार गराए । नीरप्रताप शिलाभन्दा अलि अगाडि ट्रेनिङमा फर्किए । तर दुई साता पनि भएको छैन । दुवैले सुनाए, हामीलाई यसपालि डेंगीले साह्रै गलायो । नखेलौं कति वर्षपछि राष्ट्रिय खेलकुद खेल्ने अवसर आएको छ । खेलौं शरीरमा शक्ति नै छैन जस्तो हुन्छ ।आठौंमा नीरप्रतापले ४०० मिटर दौड र सोही दूरीको हर्डल्समा स्वर्ण तथा शिलाले हाइजम्प, ट्रिपलजम्पमा स्वर्ण जितेका थिए । रजत र कांस्य पनि उनीहरूको नाममा थियो ।बुधबार ४ गुणा १०० मिटरमा रिलेमा नीरप्रतापले स्वर्णको स्वाद चाखे । ४०० मिटर दौडमा कुनै पदक हान्न नसकेका उनले हर्डल्समा भने कांस्य जितेका थिए । रिलेको स्वर्ण जितेपछि नीरप्रतापले भने, यसपालि अझ राम्रो गर्ने लक्ष्य थियो । डेंगी हुँदा प्रदर्शनमा असर परेको छ । एकदमै इन्डुरेस पावर घटाउने रैछ । शिलाले लङजम्पमा कांस्य जितेकी छन् । उनी त झन् प्रतियोगिता हुनु तीन दिनअघि मात्र मैदानमा फर्किएकी थिइन् । ट्र्याकमा उताउता गरिरहँदा पनि उनी जीवनजल पानी छुटाउँदिनन् । डेंगीको सकस अझै अलिअलि भए पनि शिलाको स्वर्ण जित्ने भोक कायमै छ । म पनि ट्रिपलजम्पको स्वर्ण त जित्छु जित्छु, बुधबार श्रीमान् (नीतप्रताप) ले रिलेमा जितेको स्वर्णसँग खुसी साट्दै शिलाले अठोट व्यक्त गरिन् । ट्रिपलजम्पको प्रतिस्पर्धा बिहीबार हुनेछ ।"
च्याम्पियन बन्दै आर्मी,"(पोखरा)  नवौं राष्ट्रिय खेलकुदमा सर्वाधिक स्वर्ण जित्दै त्रिभुवन आर्मी च्याम्पियन बन्ने भएको छ । बुधबारसम्म आर्मी १२५ स्वर्ण, ८० रजत, ६२ कांस्यसहित २ सय ६७ पदक ल्याएर पहिलो नम्बरमा छ । पदक तालिकामा विभागीय टिमले नै वर्चस्व कायम गरेका छन् । नेपाल पुलिस ४८ स्वर्ण, ४४ रजत, ५२ कांस्य गरी १४४ पदकसहित दोस्रो नम्बरमा छ । आर्मीसँग फराकिलो पदकको अन्तर भएको र अधिकांश खेल सकिएकाले पुलिसले भेट्ने सम्भावना छैन । यद्यपि, सम्पूर्ण खेलसहित पदकको छिनोफानो भने बिहीबार मात्रै हुनेछ । हालसम्म एपीएफ ३७ स्वर्ण, ४४ रजत, ६७ कांस्य गरी कुल १४८ पदकसहित तेस्रो स्थानमा छ । चौथो स्थानमा भने गण्डकी आउन सफल भएको छ । गण्डकीले २४ स्वर्ण, २३ रजत, ४५ कांस्य गरी कुल ९२ पदक जोडेको छ । वाग्मती १९ स्वर्ण, ३६ रजत, ४५ कांस्य गरी कुल एक सय पदकसहित पाँचौं स्थानमा छ । गैरआवासीय नेपाली संघ (एनआरएनए) ले १० स्वर्ण, ७ रजत, ६ कांस्य गरी जम्मा २३ पदकसहित छैटौं स्थानमा रहेर सन्तोषजनक नतिजा हात पारेको छ । सुदूरपश्चिम ८ स्वर्ण, ४ रजत, २७ कांस्यसहित जम्मा ३९ पदक जोडेर सातौं, प्रदेश १ ले ५ स्वर्ण, २१ रजत, ३६ कांस्यसहित ६२ पदक जोडेर आठौं, मधेस प्रदेश ५ स्वर्ण, ८ रजत, २० कांस्यसहित ३३ पदक जोडेर नवौं, लुम्बिनी प्रदेश ३ स्वर्ण, १६ रजत, २९ कांस्यसहित ४८ जोडेर दसौं र कर्णाली प्रदेश १ स्वर्ण, २ रजत, ९ कांस्यसहित १२ पदक जोडेर ११ औं नम्बरमा छन् । बक्सिङमा ११ स्वर्णसहित आर्मी च्याम्पियन बक्सिङमा आर्मी ११ स्वर्णसहित च्याम्पियन बन्न सफल भएको छ । एपीएफले ४, वाग्मतीले ३, एनआरएनएले २, गण्डकी, प्रदेश १ र नेपाल पुलिसले समान ११ स्वर्ण जितेका छन् । प्रतियोगिताअन्तर्गत ४८ केजी तौल समूहमा आर्मीका सुशील थापाले स्वर्ण पदक जिते । उनले वाग्मती प्रदेशका रवीन थापालाई ५० ले हराउँदै स्वर्ण पदक जितेका हुन् । स्वर्ण पदकमा चुकेका रवीनले रजत पदक जित्दा एपीएफका आश तामाङ र लुम्बिनी प्रदेशका सुरज ओलीले कांस्यमा चित्त बुझाए । ५१ केजी तौल समूहमा नेपाल पुलिस क्लबका चन्द्रबहादुर थापाले स्वर्ण पदक जिते । उनले एपीएफ क्लबका प्रदीप महर्जनलाई ३२ ले पराजित गर्दै स्वर्ण जितेका हुन् । पराजित प्रदीपले रजत पदक जित्दा वाग्मतीका लालप्रसाद उप्रेती र आर्मीका सुवास तामाङले कांस्य पदक जिते ।५४ केजी तौल समूहमा आर्मीका प्रेम चौधरीले स्वर्ण पदक जिते । उनले प्रदेश१ का आङपेम्बा शेर्पालाई ५० ले पराजित गर्दै स्वर्ण जितेका हुन् । आङपेम्बाले रजत पदक प्राप्त गर्दा गण्डकी प्रदेशका पूर्णबहादुर गुरुङ र वाग्मतीका मदनकृष्ण डंगोलले कांस्यमा चित्त बुझाए ।५७ केजी तौल समूहमा एनआरएनएका शिबु थापाले स्वर्ण पदक हात पारे । उनले एपीएफका पुरन राईलाई ५० ले पराजित गर्दै स्वर्ण जितेका हुन् । पराजित पुरनले रजत पदक जित्दा गण्डकीका बुद्ध ग्याल्मो लामा र कर्णाली प्रदेशका प्रकाश शाहीले कांस्य ल्याउन सफल भए ।६० केजी तौल समूहमा आर्मीका पुरन सुनुवारले स्वर्ण पदक जितेका छन् । उनले लुम्बिनी प्रदेशका अनिलकुमार पुनमगरलाई ४१ ले हराउँदै स्वर्ण जितेका हुन् । लुम्बिनीका अनिलले रजत पदक जित्दा वाग्मतीका सुलभ माली र गण्डकीका निश्चल गुरुङले कांस्य जिते ।जिम्न्यास्टिकमा पनि आर्मीको वर्चस्व जिम्न्यास्टिकमा कुल २९ पदकसहित आर्मी च्याम्पियन बनेको छ । आठौं महिला राष्ट्रिय जिम्न्यास्टिक तथा २० औं पुरुष राष्ट्रिय जिम्न्यास्टिक प्रतियोगितासमेत रहेको नवौंमा आर्मीले १४ स्वर्ण, ५ रजत र १० वटा कांस्य पदकसहित कुल २९ पदकका साथ च्याम्पियन बनेको हो । एपीएफले ५ स्वर्ण, १७ रजत र ४ कांस्य पदक हात पार्दै दोस्रो स्थान हासिल गरेको छ । त्यस्तै वाग्मतीले प्रदेशले ६ स्वर्ण र ८ कांस्य पदक जित्दै तेस्रो स्थानमा रह्यो । टिम इभेन्टअन्तर्गत पुरुषतर्फ १२१९२५ अंकसहित आर्मीले स्वर्ण पदक जितेको छ । ११३५५५ अंक प्राप्त गर्दै एपीएफले रजत पदक जितेको छ । ९३१५ अंक प्राप्त गर्दै वाग्मती प्रदेशले कांस्य पदक जितेको छ । टिम इभेन्ट महिलातर्फ ७१४७५ अंक प्राप्त गर्दै वाग्मती प्रदेशले स्वर्ण पदक जितेको छ । ६४३७५ अंक प्राप्त गर्दै एपीएफले रजत पदक जितेको छ भने ४८६७ अंक प्राप्त गर्दै नेपाल आर्मीले कांस्य पदक जितेको छ । भुइँ व्यायाममा पुरुषतर्फ ७९० अंक प्राप्त गर्दै आर्मीका राजु राईले स्वर्ण जिते । आर्मीकै रोहन बुढाथोकीले ७४० अंक प्राप्त गरी रजत र एपीएफका उज्ज्वल तिवारीले ७०५ अंक प्राप्त गरी कांस्य जिते । भुइँ व्यायाम महिलातर्फ आर्मीकै विदिशा न्यौपानेले ८३५ अंकसहित स्वर्ण पाएकी छन् । एपीएफकी सुनिता दर्नालले ८०० अंकसहित रजत र ७९५ अंकसहित वाग्मती प्रदेशकी प्रकृति थापा मगरले कांस्य पदक जितेकी छन् । पोमेल हर्स पुरुषतर्फ एपीएफका रिकेश तामाङले स्वर्ण, आर्मीका राजु राईले रजत र आर्मीकै पिज महर्जनले कांस्य पदक जितेका छन् । रोमन रिङमा आर्मीका राजु राईले स्वर्ण, एपीएफका उज्ज्वल तिवारीले रजत र आर्मीका सुनील बुढाथोकीले कांस्य पदक जितेका छन् ।"
