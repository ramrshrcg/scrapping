शीर्षक,विवरण
"३१ वर्षदेखि डडेलधुरा : उही मुद्दा, उही अनुहार","त्यसको ३१ वर्षपछि आज देउवाको जीवनशैली कस्तो छ भन्नेबारे लोक जानकार नै छ । देउवाले अचेल चुनावी सभामा आफ्ना ती दशकौं पुराना वाचा दोहोर्याउँदैनन् तर ३१ वर्षमा पनि दोहोर्याउन नछाडेका चुनावी एजेन्डा भने प्रशस्तै छन् । ०४८ सहितका ६ वटै संसदीय निर्वाचन जितेका देउवाले हरेक पटक जिल्लावासीलाई दिँदै आएका आश्वासन हुन्, पश्चिम सेती बनाउँछु, जिल्लामा शिक्षा, स्वास्थ्यको गुणस्तर सुधार्छु, बेरोजगारी अन्त्य गर्छु, विमानस्थल र बसपार्क बनाउँछु, जिल्लाभर स्तरीय सडक सञ्जाल जोड्छु । सुदूरपश्चिमका सात पहाडी जिल्लामध्ये डडेलधुरामा मात्रै विमानस्थल छैन । सातौं पटक संसदीय निर्वाचन (संविधानसभाको पहिलो र दोस्रो निर्वाचनसहित) लड्दै गरेका देउवाले यस पटक पनि यिनै नारा दोहोर्याउँदै छन् । साथमा थप्दै छन्, डडेलधुरामै मेडिकल कलेज बनाउँछु, प्रदेश राजधानी पनि सार्छॅ । ६ पटक सांसद, एक पटक गृहमन्त्री र पाँच पटक प्रधानमन्त्री बनेका देउवाले आफूलाई पाँच वर्षको ग्रेस मागिरहँदा मतदातामाझ पुनः रुमानी सपना बाँड्दै छन् । तर, उनी आफ्ना प्रतिबद्धताहरूमा अडिएका छैनन् भन्ने उदाहरण उनकै गाउँ गन्यापधुरा गाउँपालिका१ को मटेला हो । देउवाले आफ्नो गाउँ पारिपट्टिको असिग्राम स्कुलमा कक्षा ७ सम्म पढे, त्यसभन्दा माथि पढ्ने व्यवस्था त्यहाँ नभएका कारण उनी थप शिक्षा लिन सीताराम मावि उच्चकोट डोटी पुगेका थिए । मटेलाका तेजबहादुर देउवा अहिले ७४ वर्षका भए । उनले पनि देउवाको पछिपछि असिग्राम स्कुलबाटै शिक्षा लिएका थिए तर ७ कक्षा पास गरेपछि अन्त जान सकेनन् । अहिले उक्त स्कुलमा १२ कक्षासम्म मात्र पढाइ हुन्छ । त्यहाँभन्दा माथि पढाउन तेजबहादुरले आफ्ना नातिलाई धनगढी पठाएका छन् । ६५ वर्षमा पनि यहाँ स्कुलको हालत उस्तै छ, मैले पढ्न पाइनँ, नातिलाई पनि नपढाइराख्न त भएन भनेर धनगढी पठाएको छु, तेजबहादुर भन्छन् ।असिग्राम स्कुलको स्तरोन्नति नभएको मात्रै होइन, सिंगो डडेलधुराको शैक्षिक अवस्था राष्ट्रिय अनुपातको तुलनामा न्यून छ । शिक्षा, विज्ञान तथा प्रविधि मन्त्रालयअन्तर्गतको शिक्षा तथा मानवस्रोत विकास केन्द्रका अनुसार देशको औसत साक्षरता दर ८० प्रतिशतभन्दा बढी छ । तथ्यांक कार्यालय डडेलधुराले ०७४ मा प्रकाशन गरेको जिल्ला वस्तुगत विवरणअनुसार साक्षरता दर ६५३१ प्रतिशतमात्रै छ । मटेलामा द्वन्द्वको समयमा माओवादीले ध्वस्त पारिदिएको देउवाको घरको भग्नावशेष मात्र बाँकी छ । उक्त भग्नावशेषभन्दा तल्तिरको घरमा ८० वर्षकी भानुमती देउवा बस्छिन् । बिरामी अवस्थाकी उनले गाउँनजिक गतिलो अस्पताल नहुँदा उपचार नपाएको दुखेसो पोखिन् । पारिपट्टि अस्पताल (स्वास्थ्यचौकी) छ तर डाक्टर छैनन्, औषधि पनि छैन, भानुमतीले डोटेली भाषामा पीडा पोखिन्, अस्पताल टेकेर मात्र रोग निको हुने होइन रहेछ । त्यहाँ गएर मात्र के गर्नू ? यस्तो अनुभव भानुमतीको मात्रै होइन । सिंगो जिल्लामा स्वास्थ्यसम्बन्धी सूचांकहरू निराशाजनक छन् । वीर अस्पताललगायत देशभरका ९ वटा संघीय अस्पतालको सूचीमा देउवाले डडेलधुराको अस्पताललाई पनि पारेका छन् तर उक्त अस्पताल आफैंमा बिरामी छ । २९ जना विशेषज्ञ चिकित्सकको दरबन्दी रहेको अस्पतालमा अहिले एक जना मात्र विशेषज्ञ चिकित्सक कार्यरत छन् । तीन सय शय्याको यो संघीय अस्पतालले अति सामान्य रोगका बिरामीलाई पनि धनगढीस्थित प्रादेशिक अस्पतालमा रेफर गर्छ । अस्पतालको फोहोरमैला व्यवस्थापन ठूलो समस्याका रूपमा देखा परेको छ । डडेलधुरामा कोरा मृत्युदर (प्रतिहजार जनसंख्यामा ७६२), शिशु मृत्युदर (प्रतिहजार जीवित जन्ममा ४२८३), पाँच वर्षमुनिका बच्चाको मृत्युदर (प्रतिहजार जीवित जन्ममा ५८०५), औसत आयु (६४४ वर्ष) जस्ता स्वास्थ्य सूचांकहरू देशको औसत दरभन्दा निराशाजनक छन् । जिल्लामा चौथो पटक गर्भ जाँच गराउने गर्भवती महिला ६२ प्रतिशत र दक्ष स्वास्थ्यकर्मीबाट सुत्केरी गराइएका महिला ६१ प्रतिशत मात्रै छन् । जसका कारण अकालमै गर्भवती र सुत्केरी आमा तथा नवजात शिशुको मृत्यु हुने दर राष्ट्रिय औसतभन्दा बढी छ । डडेलधुराको मानव विकास सूचकांक ०४४२ छ । नेपालको औसत सूचकांक ०४९० छ । अर्थात् डडेलधुराको मानव विकास सूचकांक नेपालको राष्ट्रिय औसतभन्दा निकै कम देखिन्छ । डडेलधुरा ५० औं स्थानमा छ । मानव गरिबी सूचकांकका अवयवमध्ये ४० वर्षसम्म पनि बाँच्न सक्ने अपेक्षा नगरिएको जनसंख्या डडेलधुरामा करिब ९ प्रतिशत छ । अर्थात् यहाँ १०० मा ९ जना ४० वर्ष पनि बाँच्न नसक्ने आकलन छ । त्यस्तै जिल्लाभरका ५ वर्षमुनिका बालबालिकामध्ये करिब आधा (४८६ प्रतिशत) कुपोषणबाट प्रभावित छन् । ०६३ को पुनःस्थापित व्यवस्थापिका संसद् र ०६४ को संविधानसभामा देउवाका सहयोगी रहेर काम गरेका पुराना कांग्रेस कार्यकर्ता हरि भट्ट जिल्लाको दुर्गति दर्शाउने यस्ता सूचकांकसँग प्रधानमन्त्री देउवालाई कुनै मतलब नभएको आरोप लगाउँछन् । कांग्रेस महासमिति सदस्य तथा महाधिवेशन प्रतिनिधि भइसके पनि देउवासँगको असन्तुष्टिले हाल कांग्रेस छाडेका उनी भन्छन्, राज्यको नीति सबै वडाहरूमा एकएक स्वास्थ्यचौकी बनाउने र त्यहाँ एमबीबीएस तहका चिकित्सक राख्ने भन्ने छ । यहाँ पालिका तहमा पनि त्यो अवस्था छैन । उहाँले आफ्ना भाषणमा सधैं गुणस्तरीय स्वास्थ्य भन्नुहुन्छ तर उहाँले खटाएका मानिसले यहाँको एकमात्र संघीय अस्पताललाई भ्रष्टाचारको केन्द्र बनाएका छन् । त्यसलाई रोक्न देउवाको कुनै चासो छैन ।देउवाले गत स्थानीय चुनावका बेलामा डडेलधुरामा मेडिकल कलेज बनाउने निर्णय गरेको भन्दै त्यसको जस लिने प्रयास गरेका थिए । कांग्रेसका नेताकार्यकर्ताहरू अब उक्त कलेज बनाउने प्रतिबद्धतालाई चुनावमा देउवाको प्रमुख एजेन्डाका रूपमा उठाउने बताउँछन् । तर, डडेलधुरामा मेडिकल कलेज बनाउने निर्णय देउवाले गरेको नभई मेडिकल कलेजको माग गर्दै अनशन बसेका डा गोविन्द केसीसँग तत्कालीन केपी ओली सरकारले गरेको सम्झौताको परिणाम भएको नेपाली कांग्रेस (बीपी) का तर्फबाट डडेलधुराको प्रतिनिधिसभा सदस्य पदका उम्मेदवार कर्ण मल्लले बताए । लामो राजनीतिक जीवन कांग्रेसमा बिताएका मल्ल दुई पटक पार्टीको जिल्ला सभापति भइसकेपछि देउवाले कारबाही गरी निकालेका कारण कांग्रेस (बीपी) बाट उम्मेदवार बनेर देउवासँगै चुनाव लड्न तम्सेका छन् । उनले ३३ वर्षसम्म डडेलधुराको प्रतिनिधित्व गरेका देउवाले अब दिन बाँकी केही नरहेकाले उनलाई बिदा गर्ने गरी आफू चुनावी मैदानमा उत्रिएको बताए ।पश्चिम सेती जलविद्युत् आयोजना बनाउने र त्यसैको बलमा सिंगो सुदूरपश्चिमको बेरोजगारी समस्या दूर गर्ने देउवाको भाषण ०४८ सालदेखि दोहोरिइरहेको छ । ०७४ मा संसदीय निर्वाचनको मुखमा देउवाले जिल्लाभरका करिब ८० हजार मतदातालाई व्यक्तिगत सम्बोधन गर्दै आफ्नो उम्मेदवारी किन हो भन्ने प्रस्ट्याएर पत्र पठाएका थिए । उक्त पत्रमा देउवाले लेखेका थिए, जिल्लाको समग्र विकाससँगै मेरो सपना पश्चिम सेती र पञ्चेश्वरको पूर्णता पनि हो । यसबाट अरू थप अवसरहरूको वृद्धि हुनेछ । बेरोजगारी अन्त्य भई ७ नं प्रदेश (हाल सुदूरपश्चिम प्रदेश) कै समृद्ध जिल्लाको परिचय डडेलधुराले प्राप्त गर्ने मेरो विश्वास छ । यी कार्यहरूको पूर्णता र प्राप्तिका लागि म सदा प्रतिबद्ध छु । देउवाले यस पटक पनि पश्चिम सेतीलाई आफ्नो प्रमुख चुनावी एजेन्डा बनाउँदै छन् । डडेलधुरा ख बाट कांग्रेस प्रदेशसभा उम्मेदवार बनेका सुदूरपश्चिम प्रदेश सरकारका सामाजिक विकासमन्त्री गोविन्दराज बोहोराले प्रधानमन्त्री देउवाकै अग्रसरतामा पश्चिम सेती निर्माणको चरणमा अघि बढ्ने बताए । आजसम्म बजारको सुनिश्चितता नभएका कारण यो प्रोजेक्ट अगाडि बढ्न सकेको थिएन, एमसीसीपछि भारतसम्म बिजुली पुर्याउने बाटो तय भएको छ, अब पश्चिम सेती बन्ने आधार पनि तयार भयो, उनले भने, यो परियोजना बनाएरै सुदूरपश्चिमको बेरोजगारी समस्या हल गर्ने हो । त्यसमा प्रधानमन्त्री देउवा प्रतिबद्ध हुनुहुन्छ ।गएको भदौ २ मा लगानी बोर्ड र भारतको एनएचपीसी लिमिटेड, गभर्मेन्ट अफ इन्डिया इन्टरप्राइजेज बीच पश्चिम सेती र सेती नदी६ जलविद्युत् परियोजना विकासका लागि समझदारीपत्रमा हस्ताक्षर भएको छ । बोर्डका प्रवक्ता अमृत लम्सालका अनुसार कार्यकारी अधिकृत सुशील भट्ट र एनएचपीसीका अध्यक्ष तथा कार्यकारी निर्देशक अभयकुमार सिंहले हस्ताक्षर गरेको समझदारी पत्रमा एनएचपीसी लिमिटेडले परियोजनाको आर्थिक, वित्तीय, प्राविधिक, सामाजिक एवं वातावरणीय, ऊर्जा बजारको सुनिश्चितता, प्रसारण लाइनलगायत विषयमा अध्ययन गरी दुई वर्षभित्र विस्तृत परियोजना दस्ताबेज लगानी बोर्डसमक्ष पेस गर्नॅपर्ने उल्लेख छ । अहिले सिंगो सुदूरपश्चिमका नागरिक आफ्नो र परिवारको दुई छाक टार्न छिमेकी भारतमा निर्भर हुनुपर्ने बाध्यता छ । कुनै पनि निकायसँग कामको खोजीमा भारत पुगेका नागरिकको एकीकृत तथ्यांक छैन तर हरेक जिल्लाका दुईमध्ये एक परिवारको कोही न कोही सदस्य भारतमा रहेको विश्वास गरिन्छ । डडेलधुरामा जिल्लामा अनुपस्थित जनसंख्यामध्ये करिब ९० प्रतिशत भारतमा रहेको तथ्यांक कार्यालयको रेकर्ड छ । देउवा र उनको टिमले वर्तमानमा देखिएको बेरोजगारीको यस्तो भयावह समस्या समाधानका लागि निर्माणको कुनै टुंगो नलागेको पश्चिम सेती परियोजनालाई देखाइरहेको कांग्रेसका पूर्वमहाधिवेशन प्रतिनिधि भट्टले बताए ।डडेलधुराका २४ हजार ७ सय ९७ किसान परिवारमध्ये कृषिजन्य उत्पादनले वर्षभरि खान पुग्ने परिवार ५ हजार ३ सय ७३ अर्थात् २२ प्रतिशत मात्रै छन् । १०० मध्ये ७८ किसान परिवारलाई वर्षभरको मिहिनेतको उब्जाउले पेटभरि खान पनि पुग्दैन । जिल्लाभर १० हजार ६ सय ७० हेक्टर कृषीयोग्य क्षेत्रफलको जम्मा २९ प्रतिशत भूभागमा मात्रै सिँचाइ सुविधा छ । यस्ता समस्याको समाधान न संघीय सरकारको नेतृत्व गरिरहेका देउवाको प्राथमिकतामा छ न त प्रदेश सरकार वा त्यसका लागि प्रतिस्पर्धारत उम्मेदवारबीच नै, यसबारे कुनै चिन्ता देखिन्छ ।यसअघिका सबै चुनाव जित्दै आएका देउवाले यस पटक पनि सम्भवतः जित्नेछन् । निर्वाचन इतिहासमै कांग्रेस पार्टीका तर्फबाट सबैभन्दा कम उम्मेदवार उठाएका कारण पार्टीभित्र बढ्दो असन्तुष्टिको प्रभाव सम्भवतः डडेलधुरामा देउवालाई जोखिम हुने गरी पर्ने छैन । यद्यपि उनकै पार्टीका पुराना कार्यकर्ताले खोलेको दल नेपाली कांग्रेस (बीपी) का उम्मेदवार मल्लसँगको मुख्य प्रतिस्पर्धाको नयाँ अनुभव देउवाले यो चुनावबाट प्राप्त गर्नेछन् । मल्ललाई प्रमुख विपक्षी दल एमालेले सघाउने भनेर आफ्ना उम्मेदवारको मनोनयन केन्द्रीय तहबाट फिर्ता गरेको भए पनि जिल्लाभित्रको मनोमालिन्यले गर्दा एमाले मल्ललाई सघाउने पूर्वसहमतिबाट पछि हटेको छ । गठबन्धनकै अर्को दल एकीकृत समाजवादीले भने मल्ललाई सहयोग गर्ने सहमति शनिबार दिउँसो गरेको छ । प्रतिनिधिसभा र स्थानीय तहमा भएका पछिल्ला चुनावहरूले डडेलधुरामा कांग्रेस र माओवादीलाई प्रमुख दलका रूपमा उभ्याएका छन् । ती दुई दलका तर्फबाट देउवा चुनावी मैदानमा छन् । (बरुण पनेरुको सहयोगमा)"
व्यापारिक लाइसेन्सबारे आयोगले सोध्यो स्पष्टीकरण,"नेपाल स्टक एक्सचेन्जको प्रतिस्पर्धामा अर्को कम्पनीलाई लाइसेन्स दिन धितोपत्र बोर्डले आवेदन आह्वान गरेको छ । बोर्डले धितोपत्र बजार सञ्चालन नियमावली, ०६४ संशोधन गरी प्राइभेट लिमिटेड कम्पनीले पनि स्टक एक्सचेन्जमा लगानी गर्न सक्ने व्यवस्था गरेको थियो । त्यहीअनुसार ४५ दिनको म्याद दिएर बोर्डले असोज २ मा आवेदन खुलाएको छ । यसअघि बैंक, वित्तीय संस्था, धितोपत्र व्यवसायी तथा सूचीकृत संगठित संस्थाले मात्र धितोपत्र बजारमा लगानी गर्न पाउने व्यवस्था थियो । नयाँ एक्सचेन्ज कम्पनीका लागि भन्दै बजारमा प्रिमियम (बढी मूल्यमा) पैसा संकलन भइरहेको सूचना कान्तिपुरलाई प्राप्त भएको छ । ५ वर्षदेखि कमोडिटी एक्सचेन्ज स्थापनाका लागि इजाजतपत्र दिन नसकेको धितोपत्र बोर्डले निर्वाचनको मुखमा लाइसेन्स वितरण गर्न लागेको छ । दुई वटा कमोडिटी एक्सचेन्ज कम्पनीका लागि आवेदन दिन बोर्डले असोज २ मा सूचना आह्वान गरिसकेको छ । सूचनामा ४५ दिनभित्र आवेदन दिइसक्नुपर्ने उल्लेख छ । बोर्डले एकै पटक धेरै संख्यामा सेयर ब्रोकरको लाइसेन्स वितरण गर्न लागेको छ । यसका लागि बोर्डले ३० दिनको म्याद दिएर असोज २ मै आवेदन आह्वान गरिसकेको छ । मापदण्ड पुगेको सबै आवेदनलाई लाइसेन्स दिने बोर्डको तयारी छ । मनपरी रूपमा ब्रोकर संख्या थप्नकै लागि सूचनामा संख्या उल्लेख नगरिएको स्रोतको दाबी छ । कम्पनीको संख्या घटाएर गुणस्तर बढाउने उद्देश्यविपरीत बिमा समितिले सातै प्रदेशमा नयाँ इजाजतपत्र (लाइसेन्स) बाँड्न थालेको छ । एकातिर सञ्चालनमा रहेका ४१ बिमा कम्पनीलाई बिजनेस पुगिरहेको छैन भने अर्कातिर बिमा समितिले ती कम्पनीको प्रभावकारी नियमन तथा सुपरिवेक्षण गर्न सकेको छैन । यस्तो अवस्थामा सातै प्रदेशमा लघुबिमा कम्पनी स्थापना गर्ने भन्दै बिमा समितिले इजाजतपत्रका लागि भदौ १० सूचना आह्वान गरेको छ । लघुबिमाको आवेदन दिन तोकिएको म्याद असोज १३ मा सकिएको छ, जसअनुसार जीवन लघुबिमाअन्तर्गत १५ र निर्जीवन लघुबिमाअन्तर्गत १६ वटा गरी ३१ वटा आवेदन परेको छ । निर्वाचनको मुखमा निकुञ्जभित्र होटल सञ्चालन, विद्युत् उत्पादन, झ्याउ निकासी, बिक्रीवितरण र संकलनका लागि अनुमति दिन चलखेल भइरहेको छ । उल्लिखित विषयमा वस्तुस्थिति बुझ्न सम्बन्धित निकायलाई स्पष्टीकरण सोधिएको आयोग स्रोतले बताएको छ ।"
टर्च बालेर उपचार,"अनियमित लोडसेडिङका कारण प्रयोगशाला, भिडियो एक्सरेलगायतको काम प्रभावित भएको स्वास्थ्यकर्मी शर्माले बताइन् । उपकरण थपिएका थपियै छन्, स्वास्थ्यकर्मी र चिकित्सक पनि बढिरहेका छौं, उनले भनिन्, तर बत्ती आउनेजाने समस्याले कति बेला के हुने हो भन्ने जोखिम हुन्छ । अस्पतालका निर्देशक डा डम्बर खड्का भने मोबाइलको टर्च बालेरसमेत उपचार गर्नु सकारात्मक भएको बताउँछन् । कुनै बेला त हामीले लालटिन बालेर पनि बिरामीको शल्यक्रिया र उपचार गरेका थियौं, तर कर्णालीको बत्ती नै यस्तै छ, उनले भने, यहाँको बत्तीमा भोल्टेजको समस्या छँदै छ, बत्ती गइरहे पनि हाम्रा कर्मचारीले मोबाइलको टर्च बालेर उपचार गर्नु सकारात्मक हो । अस्पतालले अहिले तीन सय शय्याको उपचार सेवा प्रवाह गरिरहेको छ । अस्पतालमा ३ सय २५ जनाको स्वीकृत दरबन्दी छ, जसमध्ये ९१ दरबन्दी पूरा भएका छन् । अस्पताल विकास समितिमार्फत ६२ र अन्य स्रोतमार्फत २ सय ८१ जनशक्ति कार्यरत रहेको निर्देशक डा खड्काले बताए । अस्पतालमा आँखाको अप्रेसनलगायत केही सेवा थप गरिएको र केही समयभित्रै मिर्गौलाको प्रत्यारोपण सुरु गरिने डा खड्काले बताए । अरू सरकारी अस्पतालमा नभएका सिटीस्क्यान, एमआरआईलगायत सेवा पनि अस्पतालले प्रवाह गर्दै छ, उनले भने, विभिन्न चुनौती भए पनि अस्पताललाई स्वास्थ्य विज्ञान प्रतिष्ठानमा रूपान्तरण गर्ने तयारी थालेका छौं । कर्णालीमा विद्युत् समस्या ठूलो छ । २०४५ सालमा राजा वीरेन्द्र सुर्खेत आउने भन्दै हतारहतार विस्तार गरिएको कोहलपुरसुर्खेत ३३ केभी प्रसारण लाइनकै भरमा छन् स्थानीय बासिन्दा । सानोतिनो हावा चल्दा पनि बिजुली जान्छ, वीरेन्द्रनगरस्थित न्युरोडकी कमला शर्माले भनिन्, मर्मतको नाममा घण्टौं समय लाग्छ, राजधानीकै बत्ती यस्तो छ, दुर्गमको अवस्था झन् के होला ? कर्णालीमा महिनामा २८ दिन बिजुली बिग्रेको समाचार स्थानीय रेडियोबाट सुन्नुपरेको वीरेन्द्रनगर नगरपालिका४ का विक्रम पाण्डेले बताए । विद्युत् समस्याकै कारण कर्णालीमा ठूला उद्योग खुल्न नसकेको कर्णाली प्रदेश उद्योग वाणिज्य संघका अध्यक्ष पदम शाहीको भनाइ छ । कर्णालीमा ठूला उद्योग खोल्न र लगानी गर्न व्यवसायी लालायित छन्, उनले भने, तर सबै व्यवसायी विद्युत्कै समस्याले डराएका छन् । दैनिक पचासौं पटक विद्युत् आउनेजाने गर्दा सामान्य ग्राहकले पनि हैरानी खेपिरहेको उनले बताए । सुर्खेतसम्म आएको ३३ केभीएकै लाइन दैलेख, जाजरकोट, जुम्ला, कालीकोट, रुकुम र सल्यानसम्म जोडिएको छ । कर्णालीमा करिब १ लाख १३ हजार घरमा केन्द्रीय प्रसारण लाइन विस्तार गरिएको विद्युत् प्राधिकरण कर्णाली प्रादेशिक कार्यालयका सहायक निर्देशक रवीन्द्रदेव भट्टले बताए । प्राधिकरणले ६ महिनाअघि कालीकोट हुँदै जुम्ला सदरमुकाम खलंगामा राष्ट्रिय प्रसारण लाइन पुर्याएको थियो । यो बिजुलीको त भरै छैन, एक त आउँदैन, आए पनि कोठा उज्यालो हुँदैन, जुम्ला खलंगाकी कमला देवकोटाले भनिन्, बिजुली र सोलार सँगै बाल्नुपर्ने बाध्यता छ । केन्द्रीय लाइन विस्तार भए पनि भर नहुँदा सोलार हटाउन नसकेको उनको भनाइ छ । केन्द्रीय लाइन जडान भएपछि मुस्किलले १०१२ दिन मात्र बिजुली नियमित बलेको रुकुम पश्चिमस्थित आठबीसकोट नगरपालिकाका प्रेस सञ्चालक प्रताप केसीले बताए । कहिले बढी भोल्टेज भएर कम्प्युटर र अरू उपकरण जल्छन्, उनले भने, कहिले दिनभरि पनि मोबाइलको फुलचार्ज हुने गरी बत्ती आउँदैन । उनले बत्ती आएनआएको हेर्न पनि टर्च लगाउनुपर्ने बाध्यता रहेको बताए । उनले बत्ती गएपछि टेलिफोन र इन्टरनेट सेवा अवरुद्ध हुँदा हप्ता दिनसम्म पनि सञ्चारविहीन हुनुपरेको बताए ।"
मिडियामा चुनावी विज्ञापन,"(काठमाडौं)  सन् २०१७ को आमनिर्वाचनमा मतदान कार्यक्रम चलिरहेकै बेला बेलायतको कन्जर्भेटिभ पार्टीले केही स्थानीय पत्रपत्रिकाको पहिलो पृष्ठमा तत्कालीन प्रधानमन्त्री थिरेसा मेको तस्बिरसहित बडेमानको विज्ञापन छाप्यो । बेलायतका लागि थिरेसा मे शीर्षकमा छापिएको चार पृष्ठको ज्याकेट एड लाई लिएर खैलाबैला मच्चियो । टोरीले जित्दै आएका ठाउँमा कन्जर्भेटिभ पार्टीले उक्त विज्ञापन छापेको थियो । यसबारे चौतर्फी प्रश्न उठेपछि त्यहाँको निर्वाचन आयोगले यसमा आफूले केही गर्न नसक्ने बतायो । चुनावका बेला छापा विज्ञापन नियमन गर्न हामीसँग कुनै कानुन छैन, आयोगले भनेको थियो, दलहरूले आफ्ना चुनाव खर्च विवरण स्पष्ट खुलाएका छन् कि छैनन् भनेर हामीले हेर्ने हो । चुनावी अभियानका लागि उम्मेदवार वा दलमध्ये कसले, कहाँबाट कति पैसा खर्च गरेका छन्, त्यो उनीहरूले स्पष्ट खुलाउनुपर्छ । बेलायती राजनीतिक दलहरूले रेडियो र टेलिभिजनमा विज्ञापन गर्न पाउँदैनन् । त्यहाँको सञ्चार ऐन २००३ ले रेडियो र टीभीमा राजनीतिक विज्ञापनलाई प्रतिबन्ध लगाएको छ । यद्यपि, बहस, अन्तर्वार्ता वा छलफल कार्यक्रममा भाग लिन नेताहरू रेडियो, टीभी धाउन सक्छन् । लामो समयदेखि सबै दलले छापा विज्ञापनमा लगानी गर्दै आएको र यसमार्फत् स्थानीय अखबारहरूलाई सहयोग गर्न पाएकोमा खुसी लागेको कन्जर्भेटिभ पार्टीका प्रवक्ताले त्यो बेला सञ्चारमाध्यमलाई बताएका थिए । स्टकपोर्ट एक्सप्रेसको प्रकाशक ट्रिनिटी मिररले चाहिँ प्रायोजित वा विज्ञापन भनेर स्पष्ट खुलाइएका ज्याकेट छाप्न आपत्ति नहुने द गार्डियन पत्रिकासँग भनेको छ । बेलायतमा विज्ञापनको नियमनको छुट्टै निकाय छ । निर्वाचन आयोगले चाहिँ राजनीतिक दल, निर्वाचन तथा जनमत संग्रह ऐन २००० (पीपीईआरए) बमोजिम चुनावमा दलहरूले गर्ने खर्चको नियमन गर्छ । दलहरूले आफ्ना सबै प्रचार सामग्रीमा इम्प्रिन्ट (विज्ञापन सामग्री छाप्ने दल वा प्रवर्द्धकको नाम, छाप आदि) समावेश गर्नुपर्छ । दल तथा उम्मेदवारले आफ्ना नीतियोजना राष्ट्रिय दैनिक, पर्चा आदिमा विज्ञापन छाप्न सक्छन् ।आयोगलाई जानकारी दिइएको वा त्यहाँ दर्ता गरिएका आधिकारिक व्यक्तिले मात्रै चुनावी अभियानका लागि खर्च उपलब्ध गराउन वा भुक्तानी गर्न सक्छन् । जो कसैले आफूखुसी खर्च गर्न पाउँदैन । चुनावी खर्च नियन्त्रित होस्, तिनको उचित अभिलेखीकरण र रिपोर्ट होस् भन्ने उद्देश्यले यस्तो नियम लागू गरिएको हो, बेलायती निर्वाचन आयोगको आचारसंहितामा भनिएको छ, कसले खर्च गर्न पाउँछ र कसले पाउँदैन भन्नेबारे दलहरूले आफ्ना स्वयंसेवक र अभियानकर्तालाई जानकारी दिनुपर्छ । विज्ञापन लगायतमा भएको खर्चको भर्पाइ निर्वाचनपछिको ६० दिनभित्र गरिसक्नुपर्छ । ढिलाइ भए अदालतको आदेशपछि मात्रै भुक्तान गर्न मिल्छ । आयोगलाई खर्च विवरण पठाउँदा २ सय पाउन्डभन्दा बढी भुक्तानीहरूको रसिद साथमा राखेर बुझाउनुपर्छ । पछिल्लो समय जुनसुकै देशका चुनावहरूमा सामाजिक सञ्जालबाट विज्ञापन गर्ने चलन बढेको छ । तर, छापा, रेडियो, टेलिभिजनजस्ता सञ्चारमाध्यमको प्रयोग र प्रभाव नघटेको जानकारहरू बताउँछन् । बरु, यी अझै सशक्त र विश्वसनीय मानिन्छ । पश्चिमा देशहरूमा पत्रपत्रिकाको बजार घट्दै गए पनि प्रभाव नघटेको सिटी, युनिभर्सिटी अफ लन्डनमा आमसञ्चारका लेक्चरर मार्को बास्टसले सीएनबीसीसँगको अन्तर्वार्तामा बताएका थिए । ठूलो परिणाममा पत्रिका बिक्दा अवश्य फाइदा हुन्छ । तर, प्रभाव सिर्जना गर्न वितरण संख्याको मात्रै भूमिका हुँदैन, उनले भनेका थिए । अमेरिकामा चुनावका बेला प्रतिदिन औसतमा ४ हजारदेखि १० हजार वटा विज्ञापन प्रत्येक मतदाताकहाँ पुग्ने गरेको त्यहाँको विज्ञापन कम्पनी रिफ्युल एजेन्सीको अध्ययनमा उल्लेख छ । इमेलको इनबक्सदेखि फेसबुक फिड, ट्वीटर, इन्स्टाग्राम, टिकटक, स्न्यापच्याट जहीँतहीँ यस्ता विज्ञापन आउँदा तिनलाई बेवास्ता गर्न सजिलो हुने वा विज्ञापनको भेलबाढीमा ती नदेखिन पनि सक्ने अध्ययनमा भनिएको छ । यस्तोमा छापा, रेडियो वा टीभीबाट गरिने विज्ञापन प्रभावकारी हुने उक्त अध्ययनको निचोड छ । अमेरिकामा बहुसांस्कृतिक पृष्ठभूमिका मतदाता (हिस्पानिक, एसियनअमेरिकन आदि) ले पत्रपत्रिका पढ्ने र यसलाई विश्वास गर्ने बताइन्छ । अमेरिकाको संघीय निर्वाचन आयोगको विज्ञापन नीतिअनुसार ब्रोडकास्ट, केबल, स्याटलाइट, पत्रपत्रिका, म्यागजिन, वेबसाइट, इमेललगायत कुनै पनि किसिमको माध्यमबाट विज्ञापन गर्दा डिस्क्लेमर नोटिस (प्रायोजकको नाम, ठेगाना आदि) उल्लेख गर्नैपर्छ ।छापा माध्यममा विज्ञापन छाप्दा १२ फन्ट साइजमा डिस्क्लेमर लेख्नुपर्ने उक्त नीतिमा उल्लेख छ । २४ बाई ३६ इन्चभन्दा बढीको पोस्टर बनाउन पाइँदैन । आयोगको वेबसाइटमा कुन विज्ञापनमा कस्ता डिजाइन, आकार, रङ, विवरण आदि समावेश गर्ने भन्नेबारे नमुना छन् । रेडियो र टेलिभिजन विज्ञापनका सन्दर्भमा चाहिँ स्पष्ट देखिने, सुनिने र पढ्न मिल्ने गरी कम्तीमा चार सेकेन्डसम्म डिस्क्लेमर प्रसारण गर्नुपर्छ । डिस्क्लेमर नोटिस र पृष्ठभूमिको रङ एवं आवाज फरक हुनुपर्ने नीति छ । उम्मेदवारले उक्त विज्ञापनका लागि आफ्नो सहमति रहेको श्रव्यदृश्य वक्तव्यसमेत प्रसारण गर्नुपर्छ ।अमेरिकी निर्वाचनहरूमा टेलिभिजन विज्ञापनमा ठूलो राशि खर्च हुने गरेको छ । सन् २०१५१६ का राष्ट्रपति, संसद्, प्रदेश र स्थानीय तहका निर्वाचनमा कुल २ अर्ब ७५ करोड डलरको विज्ञापन टेलिभिजनबाट प्रसारण भएको क्याम्ब्रिज युनिभर्सिटी प्रेसको द इफेक्ट अफ टेलिभिजन एड्भर्टाइजिङ इन युनाइटेड स्टेट्स इलेक्सन्स शीर्षकको अध्ययनमा उल्लेख छ । चुनावी विज्ञापनको शुल्क पत्रपत्रिका र म्यागजिनहरूले अन्य विज्ञापनकै बराबर तोक्नुपर्ने अमेरिकी नीति छ । रेडियो र टेलिभिजनमा प्रसारण हुने त्यस्ता विज्ञापनको शुल्क भने संघीय सञ्चार आयोगले निर्धारण गर्छ ।सन् २०१९ को १७ औं लोकसभा निर्वाचनको पूर्वसन्ध्यामा भारत सरकारले छापा माध्यमको विज्ञापन शुल्क २५ प्रतिशतले बढाइदिएको थियो । त्यो बेला चुनावी विज्ञापन खर्च ४ हजार करोड नाघ्न सक्ने आईपीजी मिडिया ब्रान्ड्सका शशि सिन्हाले इकोनमिक टाइम्सलाई बताएका थिए । चुनावका बेला विशेषतः समाचार प्रसारण गर्ने टेलिभिजनको विज्ञापनको दर बढ्ने गरेको जी इन्टरटेन्मेन्ट इन्टरप्राइजेजका आशिष सेगलको भनाइ थियो । चुनावका बेला टीभीका दर्शक १८ देखि २० प्रतिशत बढ्ने गरेका छन्, उनले भनेका थिए, यो बेला २५३० र कहिलेकाहीँ ४० प्रतिशतसम्म विज्ञापन शुल्क बढाउने गरिन्छ ।भारतमा पत्रपत्रिका, रेडियो, टीभी, अनलाइन माध्यमहरूबाट राजनीतिक दल र उम्मेदवारहरूले आफ्ना लागि विज्ञापन वा प्रचारप्रसार गर्न पाउँछन् । तर, मतदान सुरु हुनुभन्दा ४८ घण्टाअघिदेखि कुनै पनि चुनावसम्बन्धी सामग्री विद्युतीय माध्यमबाट प्रसारण गर्न नपाउने नियम छ । छापा तथा सामाजिक सञ्जालको विज्ञापनबारे ऐनमा प्रष्ट छैन । दल तथा उम्मेदवारले मौन अवधिमा पनि पत्रपत्रिकामा ठूला विज्ञापन छाप्ने गरेका छन् । सन् २०१९ को विधानसभा निर्वाचनमा हरियाणा र महाराष्ट्रमा मतदानकै दिन प्रधानमन्त्री नरेन्द्र मोदीसहित त्यहाँका मुख्यमन्त्रीहरूको तस्बिर राखेर पत्रिकामा विज्ञापन छापिएका थिए । यो नैतिक रूपमा गलत भए पनि कानुनतः बोल्ने ठाउँ नरहेको पूर्वप्रमुख निर्वाचन आयुक्त एन गोपालस्वामीले द वायरलाई बताएका थिए । आयोगले सन् २००४ देखि नै यो कानुन संशोधन गर्न केन्द्र सरकारलाई अनुरोध गरिरहेको भए पनि कसैले चासो नदेखाएको उनको भनाइ थियो ।छापा, विद्युतीय माध्यम, केबल, मोबाइल नेटवर्क, एसएमएसलगायत सञ्चारमाध्यमका अन्य प्लाटफर्मबाट गरिने हरेक चुनावी विज्ञापनको भारतका सबै जिल्ला र राज्यमा रहेको मिडिया सर्टिफिकेसन एन्ड मनिटरिङ कमिटी (एमसीएमसी) ले निरीक्षण गर्छ । विद्युतीय माध्यममा विज्ञापन दिनुअघि एमसीएमसीबाट पूर्वप्रमाणीकरण (प्रिसर्टिफिकेसन) गराउनुपर्छ । प्रकाशकको पहिचान नखुलेका पर्चा, पम्प्लेट, पोस्टर वा विज्ञापन छाप्न पाइँदैन ।भारतमा एफएम रेडियोहरूबाट समाचार प्रसारण गर्न प्रतिबन्धित छ । तर, गीत, जिंगल, विज्ञापन र प्रायोजित बहस कार्यक्रममार्फत मनग्गे चुनावी प्रचारप्रसार हुने गरेका छन् । सन् २०१९ को आमनिर्वाचनमा रेडियोका विज्ञापन १४ प्रतिशतले बढेको लाइभमिन्टको समाचारमा उल्लेख छ । अल इन्डिया रेडियो र विभिन्न एफएमहरूबाट प्रसारण हुने प्रधानमन्त्री मोदीको मन की बात कार्यक्रमको सफलतापश्चात् चुनावका बेला रेडियो रोजाइको माध्यम बन्न पुगेको बताइन्छ । पाँच महिनाअघि सम्पन्न फिलिपिन्सको राष्ट्रपतीय निर्वाचनमा त्यहाँको निर्वाचन आयोगले दल र उम्मेदवारले गर्ने चुनावी विज्ञापनको शुल्क घटाउन भनेको थियो । पछिल्ला तीन वर्षहरूको शुल्कबाट औसत शुल्क निकाल्न आयोगले भनेको थियो । निर्वाचन निर्देशिका उल्लंघन गर्नेलाई कम्तीमा एक वर्ष जेल सजाय र सरकारी जागिरलाई अयोग्य बनाइने आयोगले जनाएको थियो । फिलिफिन्सको प्रख्यात र्याप्लर न्युजसाइटले भने निर्वाचन कानुन मिच्नेविरुद्ध आयोगले केही गर्न नसक्ने बताएको थियो । हामीकहाँ पनि प्रतिनिधिसभा र प्रदेशसभा निर्वाचनका उम्मेदवार र राजनीतिक दलले आफ्नो घोषणापत्र र प्रतिबद्धता मतदातासम्म पुर्याउन सञ्चारमाध्यमबाट विज्ञापन गर्न पाउने व्यवस्था निर्वाचनले आयोगले गरिदिएको छ । दल र उम्मेदवारले हरेक दिन रेडियो, टीभी, पत्रिकाबाट आफ्ना प्रतिबद्धता र एजेन्डाहरू प्रचारप्रसार गर्न सक्छन् । आयोगले हालै जारी गरेको आचारसंहिताअनुसार उम्मेदवारले हरेक दिन ७७ इन्च (करिब ८० सीसी) बराबरको विज्ञापन छाप्न पाउनेछन् । एउटा उम्मेदवारले एकै दिन एकभन्दा बढी पत्रिकामा विज्ञापन गर्न भने पाउने छैनन् । (एजेन्सीको सहयोगमा)"
मतदानबाट टाढिँदै मतदाता,"(सुर्खेत)  स्थानीय तह निर्वाचन२०७४ मा कर्णाली प्रदेशमा झन्डै ६१ प्रतिशत मतदान भयो । त्यसको झन्डै ६ महिनापछि भएको प्रतिनिधिसभा सदस्य निर्वाचनमा ५६ प्रतिशतले मात्र मतदान गरे । त्यति बेला मतदाता ८ लाख ४६ हजार ९ सय ३३ जना थिए । गत वैशाखमा सम्पन्न स्थानीय तह निर्वाचनमा ६२ हजार मतदाता थपिएर प्रदेशमा मतदाताको संख्या ९ लाख ८ हजार पुग्यो । मतदान भने अघिल्लो संसदीय निर्वाचनभन्दा ६ हजार कम भयो । लगातार जित्ने उम्मेदवारहरूले पाएको मतबाट पनि मतदाता दलसँग टाढिँदै गएको देखिन्छ । कर्णालीमा ३ वटा निर्वाचन लगातार जित्दै आएका रुकुम पश्चिमका माओवादी उम्मेवादर जनार्दन शर्माले प्रतिनिधिसभा निर्वाचन२०७४ मा ३४ हजार ४ सय २ मत पाए । त्यसअघिको निर्वाचनमा उनको मत ३६ हजार ५ सय थियो । उनी अहिले रुकुम पश्चिमबाटै प्रतिनिधिसभाको उम्मेदवार छन् । त्यस्तै जाजरकोटबाट २ पल्ट प्रतिनिधिसभा सदस्य निर्वाचित भएका शक्तिबहादुर बस्नेतले गत निर्वाचनमा ३२ हजार २ सय ८१ मत ल्याएका थिए । उनले त्यसअघिको निर्वाचन जित्दा पाएको मत झन्डै १ हजार ६ सय बढी थियो । बस्नेत यसपालि जाजरकोटबाट प्रतिनिधिसभाका उम्मेदवार छन् । राजनीतिक विश्लेषक अर्जुनबहादुर अयडी राजनीतिप्रति युवा पुस्तामा व्याप्त निराशा, बेरोजगारीका कारण प्रदेशबाहिर हुनुपर्ने बाध्यता र दलहरूमा पुस्तान्तरणको अभावले कर्णालीका मतदाता निर्वाचन प्रक्रियाबाट टाढिँदै गएको बताउँछन् । मतदाता बढेका बढ्यै छन्, तर दलहरूले पाउने भोट घटिरहेको छ, उनले भने, कुनै बेला भोट आफ्नो अधिकार र संस्कारसँग जोडिन्थ्यो, अब त मतदाताले जसले जिते पनि के हुन्छ भन्दै मतदान गर्नै छाडिसके । नेतृत्वप्रति वितृष्णा हुँदा पनि मतदान गर्नेहरूको संख्या घटिरहेको मध्यपश्चिम विश्वविद्यालयका उपप्राध्यापक कमल लम्साल बताउँछन् । उनका अनुसार युवाको पेसामा परिवर्तन आउँदा र बसाइँसराइ बढ्दा पनि मतदान सोचेअनुसार हुन सकेको छैन । ०४८ सालअघि सबै कृषि पेसामा थिए, बाहिर भएकाहरूले पनि चुनावलाई चाडकै रूपमा लिने गरेका थिए र भोट हाल्न फर्किनेको लर्को हुन्थ्यो, उनले भने, अहिले धेरैजसो युवा वैदेशिक रोजगारीमा छन्, भोटकै लागि गाउँमा आउनेको संख्या घटिरहेको छ । नेताहरू पनि पहिलेजस्तो मतदाताकहाँ पुग्न छाडेको उनको भनाइ छ । अहिले नेताहरूमा निश्चित समूह वा व्यक्तिसँग पुगे निर्वाचन जितिन्छ भन्ने धारणा विकास भएको पनि उनले बताए । नेतृत्वले नयाँ नेटवर्क पहिल्याउन नसक्दा पनि मतदाता उम्मेदवारप्रति आकर्षित हुन नसकेको अधिवक्ता गणेश हमालले बताए । ५० वर्ष काटेका उम्मेदवार धेरै छन्, अधिकांश मतदाता १८ देखि ३० वर्षका धेरै छन्, उनले भने, युवाको आवश्यकता एउटा छ, तर नेतृत्वको एजेन्डा अर्कै । त्यसैले पनि युवामा राजनीतिक आकर्षण हुन सकेन । उम्मेदवारका एजेन्डा दलअनुकूल हुँदा र नेतृत्वले पनि राजनीतिक स्वार्थमा काम गर्ने हुनाले पनि नेतालाई आउने मत बढ्न नसकेको उनको भनाइ छ । कर्णालीमा ठूला दलहरूको मत घट्नुमा आन्तरिक व्यवस्थापनले पनि भूमिका खेलेको नागरिक अगुवा हिमाल सिंह बताउँछन् । उनका अनुसार जनता केन्द्रित विकास र एजेन्डा नहुँदा सबैजसो दलको मताधिकार कमजोर बन्दै गएको हो । दलहरू जनताबाट टाढिँदै गए पनि त्यो ठाउँ खाली हुँदा ठूला दलहरूको विकल्प नभएको उनको बुझाइ छ । राम्रो र विश्वसनीय पार्टी र व्यक्ति आए ठूला दलहरूको स्पेस लिन सक्छन्, उनले भने, त्यसका लागि विश्वासिलो र वैकल्पिक शक्ति चाहियो । मतदाताले अर्को पार्टीलाई ढुक्कले भोट हाल्छन् भन्ने ठोकुवा नभएकाले उम्मेदवारहरूले कन्भिन्स गर्न सक्नुपर्ने उनले बताए । विश्लेषक अयडी कर्णालीमा जनताका अपेक्षा धेरै रहेको तर विकास निर्माणका काममा नेतृत्वले अग्रसरता नदेखाएको हुनाले मतदाता टाढिएको बताउँछन् । अहिले ठूलो पुस्ता बेरोजगारीको समस्यामा छ, गाउँमा विकास निर्माणका अधिकांश काम लथालिंग छन्, तर नेताहरूले चुनावमा गरेको बाचा जितेर गएपछि भुल्न थाले, उनले भने, नेताहरूले एजेन्डा भुल्दा पनि राजनीतिप्रति युवा पुस्ताको वितृष्णा बढ्न थाल्यो, जसले युवालाई पछिल्लो समय चुनावको मतलबै हुन छाडेको छ । दलहरूले जनसंख्यालाई प्रतिनिधित्व गर्ने उम्मेदवारलाई टिकट नदिँदा पनि समस्या भएको उनी बताउँछन् । उनका अनुसार कर्णालीमा दलित, आदिवासीजनजातिलगायत समूहबाट उम्मेदवार उठाउन दलहरूले कन्जुस्याइँ गरेको उनले बताए । कर्णालीका नेताहरू साबिक कर्णाली र भेरी क्लस्टर मा विभाजित हुँदाको प्रभाव पनि मतदानमा परेको अयडी बताउँछन् । साबिकको कर्णाली क्षेत्र वर्षौंदेखि पेलिएको पेलियै छ, साबिक भेरीका सुर्खेत र दैलेखका नेताहरूले कर्णालीलाई आफ्नो मात्रै क्षेत्र हो भन्ने मानसिकता अझै त्यागेनन्, उनले भने, जसका कारण पनि मतदाताले यी नेताहरूले जिते हामीलाई के फाइदा हुन्छ र भन्दै भोट दिन छाड्दै गए । उनले कर्णालीमा बाह्मण र क्षेत्री समुदायको वर्चस्व कायम हुँदा अरू जातीय समूहको राजनीतिमा पहुँच पुग्न नसकेको बताए ।"
चार उम्मेदवारको नजर मुख्यमन्त्रीतर्फ,"(मकवानपुर)  अघिल्लो निर्वाचनपछि तीनवटा सरकार पाइसकेको वाग्मतीमा अब कसको नेतृत्वमा प्रदेश सरकार बन्ला भन्ने अनुमान लगाउन थालिसकिएको छ । प्रदेशका ६६ निर्वाचन क्षेत्र र ४४ जना समानुपातिकबाट छनोट भएका एक सय १० सांसदमध्येबाट एक मुख्यमन्त्री हुनेछन् । हालको अवस्थामा प्रदेशको मुख्यमन्त्री बन्ने लक्ष्य बोकेर नेपाली कांग्रेस, नेकपा एमाले, माओवादी केन्द्र र एकीकृत समाजवादीका चार जना नेता चुनावी मैदानमा होमिएका छन् । चुनावी मैदानमा रहेकामध्ये कांग्रेस वाग्मती प्रदेश सभापति इन्द्रबहादुर बानियाँ मुख्यमन्त्रीको दौडमा अगाडि रहेको ठानिएको छ । बानियाँले तत्कालीन समयमा एमालेबाट डोरमणि पौडेल मुख्यमन्त्रीको भूमिकामा रहँदा करिब ४२ महिना प्रमुख प्रतिपक्षी दलको नेताको भूमिका थिए । आसन्न निर्वाचनमा प्रतिनिधिसभातर्फ चुनाव उठ्ने मनस्थिति बनाएका बानियाँलाई मुख्यमन्त्री बनाउनकै लागि कांग्रेसले प्रदेशसभातर्फ उम्मेदवार बनाएको चर्चा छ । उनी चुनाव लड्दै आएको क्षेत्रमा प्रतिनिधिसभातर्फ कांग्रेस सहमहामन्त्री महालक्ष्मी उपाध्याय डिना लाई टिकट दिएर बानियाँलाई यसअघि २०७४ मा चुनाव लडेको मकवानपुर २ (२) बाटै पार्टीले प्रदेशसभा सदस्य पदका लागि उम्मेदवार बनाइएको छ । बानियाँ मकवानपुर १ बाट २०७० मा भएको दोस्रो संविधानसभा सदस्य पदमा चुनाव जितेर सोही कार्यकालमा संघीय सरकारको संस्कृति, पर्यटन तथा नागरिक उड्डयन र गृह राज्यमन्त्रीसमेत बनिसकेका छन् ।बानियाँ सत्तारूढ गठबन्धनमा भएको सहमतिअनुसार हाल मुख्यमन्त्री हुनुपर्ने थियो । बानियाँ तत्कालीन समयमा एमालेको सरकार ढालेर एसका नेता राजेन्द्र पाण्डे नेतृत्वमा प्रदेश सरकार गठन हुँदा आधाआधा कार्यकाल सरकारको नेतृत्व गर्ने सहमति भएको थियो । तर पछि मुख्यमन्त्री पाण्डेले उनलाई पद छाड्न मानेनन् । लिखित सहमतिअनुसार पाण्डेलाई हटाएर बानियाँलाई मुख्यमन्त्री बनाउँदा सातवटै प्रदेशमा पनि समस्या सिर्जना हुने भएपछि गठबन्धनले पाण्डेलाई नै निरन्तरता दिएको थियो । उनको निरन्तरतासँगै प्रदेशसभाको पहिलो कार्यकालमै मुख्यमन्त्री बन्ने अवसरबाट उनी वञ्चित भएका थिए ।पार्टीभित्रको आन्तरिक कलह र सर्वोच्चले प्रतिनिधिसभा पुनःस्थापना गरेसँगै बहुमतको सरकार गुमाएर ४३ सांसदसहित करिब डेढ वर्ष प्रमुख प्रतिपक्षको भूमिकामा रहेको एमालेबाट सानुकुमार श्रेष्ठ मुख्यमन्त्रीको आकांक्षी हुन् । उनी एमालेबाट काठमाडौं २ (१) बाट प्रदेशसभातर्फ उम्मेदवार बनेका छन् । प्रदेशसभाको सभामुखसमेत भइसकेका श्रेष्ठ मुख्यमन्त्री बन्ने सपनासहित प्रदेशमा दोहोरिएका हुन् । उनले सार्वजनिक मञ्च तथा चुनावी अभियानमै प्रदेश सरकारको नेतृत्व गर्ने इच्छा जाहेर गरिरहेका छन् । श्रेष्ठले पार्टी विभाजनको समयमा खेलेको भूमिका र एमाले अध्यक्ष केपी शर्मा ओलीसँगको निकटताका कारण उनी सांसदीय दलका नेता हुने दाबी गरिएको छ । माओवादी केन्द्रका नेता शालिकराम जमकट्टेल पनि मुख्यमन्त्री बन्ने दौडमा छन् । प्रदेश सरकार गठन भएदेखि नै सत्तामा रहेका जमकट्टेल आगामी निर्वाचनपछि पनि सत्ताको साँचो आफ्नो हातमा पार्ने दौडमा छन् । उनी एमालेमाओवादी केन्द्रको गठबन्धनमा बनेको प्रदेश सरकारको आन्तरिक मामिला तथा कानुनमन्त्री थिए । पार्टी विभाजनपश्चात् करिब ११ महिना प्रमुख प्रतिपक्षको भूमिकामा रहेका जमकट्टेल हालको गठबन्धनबाट एस नेतृत्वको सरकारमा आर्थिक मामिला तथा कानुनमन्त्री बने । एमाले विभाजनपछि हालको गठबन्धनमा मुख्यमन्त्री उनले दाबी गरेका थिए । तर, केन्द्रीय नेतृत्वले अन्य प्रदेशमा दाबी गरे पनि उनी उक्त अवसरबाट पछाडि हट्नुपरेको थियो । मुख्यमन्त्री बन्ने अपेक्षा लिएर उनी धादिङ १(२) बाट पुनः प्रदेशसभामै उठेका छन् । एसका प्रदेशका बहालवाला आन्तरिक मामिला तथा कानुनमन्त्री कृष्णप्रसाद शर्मा खनाल मुख्यमन्त्री बन्ने दौडमा छन् । उनी चितवन १(२) बाट प्रदेशसभा सदस्य पदका लागि चुनावमा उम्मेदवार बनेका छन् । उनी चितवन १ बाट प्रतिनिधिसभा सदस्यमा उम्मेदवार बन्ने तयारीमा रहे पनि सत्ता गठबन्धनमा यस क्षेत्र कांग्रेसको भागमा परेपछि प्रदेशको नेतृत्व गर्ने केन्द्रीय आश्वासन पाएपछि उनी उम्मेदवार बनेका हुन् । यसअघि एमालेबाट निर्वाचित भएका खनाल डोरमणि पौडेल नेतृत्वको प्रदेश सरकारका पालमा सरकार, मन्त्री, नीति तथ कार्यक्रम र बजेटको कडा आलोचक हुन् । उनी पौडेलले सरकार छाडेकै दिन सामाजिक विकासमन्त्री बने । उनले अष्टलक्ष्मी शाक्य नेतृत्वको सरकारमा मन्त्री बनेको १५ दिनमै पार्टी विभाजनपश्चान् राजीनामा दिए । प्रदेशसभा एकै कार्यकालमा उनी २ पटक मन्त्री बने । हाल उनी आन्तरिक मामिला तथा कानुनमन्त्री छन् । उनी सरकारका प्रवक्तासमेत हुन् ।हाल प्रदेश सरकारमा रहेका १८ मन्त्रीमध्ये ८ जना मात्रै आगामी प्रदेशसभाका उम्मेदवार रहेका छन् । मुख्यमन्त्री पाण्डेबाहेक सबै प्रदेशसभाका उम्मेदवार हुन् । मुख्यमन्त्री पाण्डे सत्ता गठबन्धनबाट प्रतिनिधिसभा सदस्यका लागि धादिङ १ बाट उम्मेदवार बनेका छन् । पाण्डे प्रतिनिधिसभा सदस्यको उम्मेदवार बनेसँगै उनी प्रदेश सरकारको आगामी सरकारको नेतृत्व गर्ने रेसबाट आउट भएका छन् ।"
बाहिरियो मनसुन,"(काठमाडौं)  प्रदेश १ बाहेकका मुलुकका अन्य प्रदेशबाट शनिबार मनसुन बाहिरिएको छ । जल तथा मौसम पूर्वानुमान महाशाखाका अनुसार प्रवेशको ४ महिना ७ दिनपछि नेपालबाट मनसुन बाहिरिन सुरु भएको हो । महाशाखाले शनिबार बुलेटिन जारी गर्दै जेठ २२ गते (जुन ५) मा पूर्वी भूभागबाट प्रवेश गरेको मनसुन सुदूरपश्चिम प्रदेश, कर्णाली प्रदेश, लुम्बिनी प्रदेश, गण्डकी प्रदेश, वाग्मती प्रदेश र मधेस प्रदेशबाट बाहिरिएको जनाएको छ । महाशाखाका अनुसार प्रदेश १ को भूभागबाट मनसुन बाहिरिन अझै केही दिन लाग्नेछ । प्रायः जेठ ३० (१३ जुन) मा मनसुन भित्रिने गरे पनि एक साताअघि मनसुन प्रवेश भएको थियो । यो वर्षको मनसुन अवधिमा देशभर १३२८५ मिलिमिटर वर्षा भएको छ । यो वर्ष गत वर्षभन्दा ४ दिन ढिलो गरी (१५ अक्टोबर) मनसुन बाहिरिएको हो । गत वर्ष ११ अक्टोबरमा मनसुन बाहिरिएको थियो । जल तथा मौसम विज्ञान विभागकी वरिष्ठ मौसमविद् इन्दिरा कँडेलका अनुसार सन् २००० पछिका २१ वर्षमा ५ वटा वर्षमा मात्र मनसुन सेप्टेम्बरभित्र बाहिरिएको छ । सबैभन्दा ढिलो सन् २०१३ मा १९ अक्टोबरमा मात्र मनसुन बाहिरिएको थियो । कँडेलका अनुसार यो वर्ष सुदूरपश्चिम, गण्डकी प्रदेशका मध्य तथा पूर्वी भूभागहरू, लुम्बिनी प्रदेशका पूर्वी भूभागहरू, कर्णाली तथा वाग्मती प्रदेशका केही र प्रदेश १ का धेरैजसो भूभागहरूमा औसतभन्दा बढी वर्षा भएको छ । अन्य भूभागहरूमा सरदरभन्दा कम वर्षा भएको छ । विभागले अक्टोबर २ (असोज १६) मा मनसुन बाहिरिने आकलन गरेको थियो, तर भारतका विभिन्न स्थानमा रहेको न्यूनचापीय प्रणालीको प्रभावका कारण मुलुकका विभिन्न भागमा मनसुनी वर्षा भएको जल तथा मौसम विज्ञान विभागले जनाएको छ । विभागले आकलन गरेभन्दा विपरीत असोज तेस्रो साता (असोज १६ पछि) गण्डकी, लुम्बिनी, कर्णाली र सुदूरपश्चिम प्रदेशका विभिन्न भागमा परेको भारी वर्षाका कारण आएको पहिरो र बाढीले ठूलो क्षति गरेको छ । असोज तेस्रो साता हिमाली जिल्लाहरू डोल्पा, हुम्ला, मनाङसम्मै भारी वर्षा भएको थियो । त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक एवं मौसम अनुसन्धानकर्ता विनोद पोखरेलले नेपालमा मनसुन अन्त्य भएसँगै आगामी हप्ताभरि नेपालमा घमाइलो मौसम रहने ट्वीटमा उल्लेख गरेका छन् । मौसमविद्हरूले यो वर्ष औसतभन्दा बढी वर्षा हुने आकलन गत वैशाखमै गरेका थिए । यो वर्षको जुन, जुलाई र अगस्टमा भने औसतभन्दा कम मात्र वर्षा भएको थियो ।"
लघुवित्तका बेथिति सुधार,"ग्रामीण भेगका विपन्न र सीमान्तीकृत वर्गको वित्तीय पहुँच विस्तार र आय आर्जन वृद्धि गरी मुलुकको आर्थिक उन्नतिमा योगदान गर्ने मुख्य उद्देश्यले लघुवित्त वित्तीय संस्था स्थापना भएका हुन् । न्यून आय भएका व्यक्तिलाई सदस्य बनाई तिनीहरूबाट नियमित बचत संकलन गरी सामूहिक जमानीमा कृषि तथा लघु उद्यम व्यवसाय सञ्चालन गर्न बिनाधितो लघु कर्जा प्रवाह गर्नु यिनको काम हो । यिनले आफ्ना सदस्य वा अन्य व्यक्तिलाई स्वीकारयोग्य धितो लिई लघु उद्यम तथा लघु व्यवसाय कर्जा प्रवाह गर्न पनि पाउँछन् । विश्वभर नै लघुवित्त संस्थाहरूको उद्देश्य साना कर्जा लगानीका माध्यमबाट गरिबी निवारणमा सघाउनु र कृषि वित्त, ग्रामीण वित्त तथा मूल्य शृंखला आधारित वित्तीय सेवा प्रदान गर्नु हो । परन्तु नेपालका लघुवित्तहरू उल्लिखित उद्देश्य पूरा गर्नबाट सर्वथा चुकेका छन् । चरम बेथितिबाट गुज्रिएका कारण पछिल्लो समय लघुवित्तको अस्तित्वमाथि प्रश्न उठेको छ । उद्देश्यबाट विचलित भएकै कारण अपवादबाहेक यस्ता संस्थाहरूका कामकारबाही सन्तोषजनक छैनन् । सेवाग्राहीहरू संस्थाको विरोध गर्न संघीय राजधानी काठमाडौंसम्म आइपुगेका छन् । खास गरी यी संस्थाहरू सदस्य (ऋणी) को हितलाई बेवास्ता गर्दै जसरी भए पनि धेरैभन्दा धेरै मुनाफा आर्जन गर्ने ध्याउन्नमा लागेकाले समस्या निम्तिएको हो । ब्याजदर अति महँगो भएकैले लघुवित्तहरू साहूमहाजन र सुदखोरहरूभन्दा चर्का भएको गुनासो पीडितको छ । राष्ट्र बैंकले सीमा तोकिदिए पनि प्रायः लघुवित्तले घुमाउरो बाटाबाट अधिक सेवाशुल्क लिइरहेका छन् । थोरै अवधि (मासिकत्रैमासिक) का लागि कर्जा प्रवाह गर्ने, पुरानो कर्जाको अवधि सकिनुअगावै आफैं थप रकम दिएर चुक्ता गर्न लगाउने र पुनः नयाँ कर्जा प्रवाह भएको देखाउने अधिकांशको प्रवृत्ति छ । यसो गर्दा हरेक पटक सेवाशुल्क लिइन्छ, जसबाट सेवाग्राहीलाई ब्याजदर महँगो पर्छ । लघुवित्तको खराब कर्जा धेरै कम देखिनुको कारण पनि यही हो । उनीहरूको यो बठ्याइँले सबै कर्जालाई असल देखाए पनि ऋणीलाई ऋणको भारले थिचिरहेको हुन्छ । बहुबैंकिङ (मल्टिपल फाइनान्सिङ) पनि समस्याका रूपमा रहेको छ । हाल लघुवित्तले एक जनालाई बिनाधितो ७ लाख र धितोमा १५ लाख रुपैयाँभन्दा बढी ऋण दिन पाइँदैन, जुन प्रत्येक लघुवित्तले एक जना ऋणीलाई प्रदान गर्ने कर्जासीमा होइन । सबै लघुवित्तले एक ऋणीलाई यसभन्दा बढी कर्जा दिन पाइँदैन भन्ने हो । तर, राष्ट्र बैंकले प्रभावकारी नियमन गर्न नसक्दा लघुवित्तमा बहुबैंकिङ समस्या कायमै छ । २०७५ सालमा राष्ट्र बैंकले गरेको एक अध्ययन अनुसार लघुवित्तका ऋणी घरपरिवारमध्ये ७० प्रतिशतले एकभन्दा बढी संस्थाबाट ऋण लिएका छन् । राष्ट्र बैंकको निर्देशनविपरीत आवास निर्माण, घरजग्गा, टेलिभिजन, मोबाइल खरिद गर्न लगायत अनुत्पादक क्षेत्रमा कर्जा प्रवाह गरेका लघुवित्तले ऋणीलाई स्वीकृत कर्जाको सबै रकम नदिएर कम्तीमा एक किस्ता आफ्नै संस्थामा बचत गर्न लगाउनेसम्म गरेका छन् । यसो गर्दा ऋणीले सबै रकम एकै पटक उपयोग गर्न पाउँदैनन् भने संस्थालाई स्वतः बचत प्राप्त हुन्छ । तर, किस्ता भने कुल ऋणबाटै तिर्नुपर्छ ।बैंक तथा वित्तीय संस्था सम्बन्धी ऐनले लघुकर्जा उपलब्ध गराउनुअघि सम्बन्धित कार्यको मूल्यांकन गरी सम्भाव्यता जाँच्ने जिम्मेवारी लघुवित्तलाई नै दिएको छ । तर, प्रायः संस्थाले ऐन पालना गरेका छैनन् । उल्टो, घरमै पुगेर उनीहरूले कर्जा लिन प्रलोभन र दबाबसम्म दिने गरेको पाइएको छ । धेरै संस्थाले आग्रह गरेकाले आफूहरू एकभन्दा बढीबाट कर्जा लिन बाध्य भएको गुनासो ऋणीहरूको छ । यसरी ऋणीको कर्जा भुक्तानी क्षमता, आम्दानीको स्रोत, कर्जा उपयोगिता लगायत पक्ष बेवास्ता गरी जसरी भए पनि ऋण लगानी गर्ने सोचले पनि आजको अवस्था आएको हो । यिनै विचलनका कारण लघुवित्तविरुद्धमै आवाज उठ्न थालेको हो । लघुवित्तीय संस्थाविरुद्धको संघर्ष समिति का नाममा केही व्यक्तिहरू आन्दोलनमै उत्रिएका छन् । लघुवित्त वित्तीय संस्थाको इजाजत खारेजदेखि सामूहिक रूपमा ऋण मिनाहासम्म गर्नुपर्ने उनीहरूको माग छ । सरकारबाट इजाजत पाएर वित्तीय कारोबार गरिरहेका संस्थाका गतिविधिविरुद्ध आन्दोलन हुने अवस्था आउनुले राम्रो सन्देश दिइरहेको छैन । यसबाट आफ्नो उद्देश्य र नियामक निकायको निर्देशनभित्रै रहेर प्रभावकारी रूपमा सेवा प्रदान गरिरहेका केही लघुवित्तहरू अनाहकमा ओझेलमा परेका मात्र छैनन्, लघुवित्तको समग्र अवधारणामाथि नै संशय प्रकट भइरहेको छ । हुन पनि, यी बेथिति नसुधारिए लघुवित्त मात्र नभएर मुलुकको समग्र वित्तीय प्रणालीमै असर पर्छ । तसर्थ सरकार, नियामक निकाय, लघुवित्त सञ्चालक लगायतका सरोकारवालाले समस्या सम्बोधन गर्न जरुरी छ । बेथिति मौलाउनुमा सम्बन्धित संस्था मात्र होइन, नियामक निकाय राष्ट्र बैंक र ऋणीहरू पनि जिम्मेवार छन् । संस्थाहरूले अवाञ्छित तवरबाट आफ्नो मात्र हित हेर्दा, राष्ट्र बैंकले प्रभावकारी नियमन नगरेकाले र ऋणीले पनि आफ्नो क्षमता नहेरी पाएजति रकम लिएर उचित व्यवस्थापन नगरेकाले समस्या निम्तिएको हो । कतिपय ऋणीहरू ऋण तिर्न नसक्ने अवस्थामा पुगेका हुन् । ७७ वटै जिल्लामा गरी करिब ५९ लाख घरपरिवारले लघुवित्त सेवा लिएका छन्, जसमध्ये ९७ प्रतिशत महिना छन् । तसर्थ, यति धेरै घरपरिवार प्रभावित भैरहेको लघुवित्तका कामकारबाहीबारे यथोचित अध्ययन गरी सरकारले उपयुक्त समाधान निकाल्नैपर्छ । सबका सबको सम्पूर्ण ऋण मिनाहा पक्कै सम्भव नभए पनि लघुसंस्था सुधारको दिशामा ठोस पहल लिनैपर्छ । अहिले पनि ठूला बैक तथा वित्तीय संस्था सहरकेन्द्रित नै छन् । स्थानीय तहसम्म केही संस्था पुगे पनि उनीहरूसम्म विपन्न वर्गको पहुँच न्यून छ । उक्त समुदायलाई वित्तीय पहुँचमा जोड्ने दायित्व लघुवित्त र सहकारी संघसंस्थाहरूको हो । त्यसैले, सरकार र राष्ट्र बैंकले लघुवित्तलाई उद्देश्यबाट विचलित हुन नदिई प्रभावकारी रूपमा सेवा प्रवाह गर्न अनिवार्य रूपमा प्रोत्साहन गर्नुपर्छ ।"
९९ वर्षीय उम्मेदवारको ऊर्जा,"९९ वर्षीय उम्मेदवार समाचार पढेर खुसी लाग्यो । प्रजातन्त्रका लागि निरंकुश राणा शासनविरुद्ध लडेका टीकादत्त पोखरेल यसपालिको संघीय निर्वाचनमा पनि प्रतिस्पर्धा गरिरहेका छन् । उनी सैनिक सेवा छोडेर क्रान्तिमा सहभागी भएका रहेछन् । यो उमेरमा पनि निर्वाचनमा प्रतिस्पर्धी बनी जनताको गाँस, बास र कपासको व्यवस्था गर्छु भन्नु सराहनीय छ । यो उमेरमा पनि सक्रिय भई राजनीतिमार्फत जनताका समस्या र आवश्यकता पूरा गर्ने उद्देश्य लिई उनले प्रतिस्पर्धा गर्न खोज्नु राम्रो हो । उनले बीपी कांग्रेसबाट उम्मेदवारी दिएका छन्, जितहार के होला तर देश र जनताको सेवा गर्न उमेरले छेक्दो रहेनछ भन्ने कुरा देखाएको छ । उनको जितको अग्रिम शुभकामना । साथै यसपालिको निर्वाचनमा मतदाताले इमानदारीपूर्वक उम्मेदवार छनोट गर्नुपर्छ । त्यस्ता व्यक्ति छनोटमा पर्नुपर्छ, जसले अतिआवश्यक परेका बेला जनताको दुःखसुखमा साथ दिन सकून् । जनकल्याण गर्दै आएका उम्मेदवारलाई मत दिएर निर्वाचनले मतदातालाई पनि सचेत हुने अवसर दिएको छ । यो अवसरलाई विचार पुर्याएर सदुपयोग गरौं । राम्रालाई मत दिऔं । बलराम थापा, कुश्लेचौर, काठमाडौं"
समयानुकूल शिक्षा नीति आवश्यक,"शिक्षाको अधिकारलाई नेपालको गणतान्त्रिक संविधानले जनताको मौलिक हकका रूपमा कायम गरेको आधा दशकभन्दा बढी भइसक्दा पनि नीतिनिर्माता, नेताज्यू र सरकार कसैले यसलाई स्थापित गराउन सकेका छैनन् । शिक्षाको सुधार र सार्वजनिक शिक्षाको विकासबारे अनेक गोष्ठी, सेमिनार र तालिमको नाममा करोडौं रकम स्वाहा भइरहँदा पनि परिणाम देखा परेको छैन । सरकारले शिक्षाको नाममा अनेक शीर्षकमा बजेट विनियोजन गरेको छ, शिक्षकको नाममा खर्च गरिएका छन् तैपनि नतिजा देखिन्न । सार्वजनिक दरबन्दी, भौतिक निर्माण, प्रविधि र खाजाको नाममा विद्यालयतर्फ खर्च बढेको बढ्यै छ, विद्यालय छोड्ने विद्यार्थी दर झनै बढेको छ । कतै दरबन्दी फालाफाल त कतै अभावमा बहुकक्षा शिक्षण गर्नुपर्ने बाध्यता छ । निजी र संस्थागत विद्यालयतर्फ चुस्त र दुरुस्त शिक्षक र विद्यार्थी, नियमित गृहकार्य र उपस्थिति तथा अपेक्षाकृत शैक्षिक परिणाम देखिन्छ । सबै निजी विद्यालय भौतिक रूपमा सम्पन्न छैनन् । प्रायः तालिम अप्राप्त शिक्षक रहे पनि यस्ता विद्यालय नतिजामा अगाडि देखिन्छन् । यसैको कारण शिक्षक र विद्यार्थी बढी खट्ने हो । तर बढीजसो निजी विद्यालयमा अभिभावक र शिक्षक शोषणमा परेको देखिन्छ । यसको प्रमुख कारण सही शिक्षा नीतिको अभाव र फितलो अनुगमन र सुपरिवेक्षण रहेको छ । प्रचलित शिक्षाले देशको भविष्यको जनशक्ति र नेता उत्पादन प्रभावित हुने भएकाले नीतिनिर्माताले समयानुकूल शिक्षा नीति ल्याउन जरुरी रहेको छ ।हाल सरकारले माध्यमिक शिक्षालाई संस्कृत, साधारण र व्यावसायिक गरी तीन धारमा बाँडेको छ । यतिले मात्र पुग्दैन । सामान्य जीवनमा आवश्यक पर्ने विद्युत्, पानी, सञ्चार, आहार, पोषण र यातायातका साधन र नियम आदिको उपयोग र अभ्यासको थलो विद्यालय बन्नुपर्ने खालको पाठ्यक्रम आउनुपर्ने आजको आवश्यकता हो । शिक्षा मौलिक हक भएकाले, हुने र नहुनेका लागि फरकफरक खाले विद्यालय हुनु पनि वर्तमानमा ठीक छैन । निजी विद्यालयहरूले पनि देशको शिक्षा विकासमा प्रत्यक्ष योगदान गरेकाले तिनलाई पनि सहयोग र अनुदान दिने गरी राष्ट्रिय शिक्षा नीति अन्तर्गत ल्याउने गरी शिक्षा नीति र ऐन आउनु जरुरी छ । महेन्द्रसिंह बम, टीकापुर१, कैलाली"
ठेलागाडा खोसेर गरिने विकास कसका लागि ?,"समाचार पढेर धनीहरूका लागि मात्र काठमाडौं सहर हो, गरिबदुःखीले दुःख गरेर जीविकोपार्जन गर्ने ठाउँ होइन भन्ने लाग्यो । यस्तो दानवीय व्यवहार गर्न नहुने हो महानगर प्रहरीले । हरि मल्ल ठकुरीिििसंसारका धनी राष्ट्रमा पनि सडक व्यापारी हुन्छन्, सडक खाना हुन्छन् । नेपालजस्तो देशमा पनि यसका लागि निश्चित ठाउँ तोक्नु आवश्यक छ । दयन राईिििशर्मिला तामाङलाई सहयोग गर्नेहरूलाई धन्यवाद । अनि ठेला व्यवसायीहरूका लागि पनि महानगरले निश्चित स्थान र समय तोकेर व्यवसाय गर्ने व्यवस्था मिलाइदिओस् । जनक बुढािििराम्रो उद्देश्यले काम गरेको भए पनि व्यवस्थापनबिनाको विकास कसका लागि ? रहर हैन बाध्यता हो ठेलागाडा, उचित ठाउँको व्यवस्थापनबिना जबर्जस्ती विस्थापित गर्नु अन्याय नै हो । प्रकाश पराजुलीिििगरी खानेहरूका लागि स्थायी समाधान होस् । पैसा सहयोगले केही समय छाक टर्ला तर यो दिगो समाधान होइन । हरि थापािििकाठमाडौंको अभिजातीय संस्कृतिमा हुर्केका बालेन्द्र शाह कथित उच्चवर्गीय समुदायको असली प्रतिनिधि हुन् । यो मान्छेबाट गरी खाने वर्गले सास्ती मात्र भोग्नुपर्नेछ । यता गरिबको ठेला उठाउने उता आफू पबमा नाच्ने व्यक्ति जनताको असली प्रतिनिधि हुँदै होइन । बालु गैरेिििशर्मिलालाई एक महिनाको तलब दिने घोषणा गरेका धरानका मेयर हर्क साम्पाङ गरिबदुःखीहरूको पीडालाई अन्तरआत्मादेखि नै महसुस गर्न सक्ने नेता रहेछन् भन्ने पुष्टि भयो । किशोर रानािििउत्पीडित वर्गसमुदायलाई पीडा दिने प्रवृत्ति सामन्तहरूको हो । रहिमान खानिििगरिखाने समुदायप्रति बालेनको कारबाहीको एक पटक समीक्षा गर्ने कि, अति गर्नू अत्याचार नगर्नू । बाँकी डाडुपैन्यु उनकै हातमा छ, उनले नै जानून्, यो हाईहाई कति दिन चल्छ । शिव गैरे"
मध्यम वर्गको नयाँ चिहान,"कथा तीनजीवनभरि राष्ट्रिय स्वाधीनता र कम्युनिस्ट सिद्धान्तका निम्ति लड्दै र जेलनेल भोग्दै आएका वामपन्थी नेता तथा लेखक कायस्थका छोराछोरीले दुवै डाक्टर पढे, जो अहिले अस्ट्रेलिया बस्छन् । कायस्थका किताबहरू पढेर देश र जनताका निम्ति लड्ने हजारौं योद्धा जन्मिए, अहिले पनि लडिरहेका छन् तर नेता एवं लेखकका सन्तान भने नेपाल बसेनन् । कायस्थ दम्पती कहिलेकाहीँ छोराछोरीलाई भेट्न यसो एकाध महिना अस्ट्रेलिया टहलिएर आउँछन् अनि देश आइपुग्नेबित्तिकै प्रबुद्ध मित्रहरूसँग भन्छन्, आफूलाई यहीँ प्यारो लाग्ने ! बच्चाहरूले भनेर गयो तर पुगेको दिनदेखि बस्नै मन नलाग्ने ! वामपन्थी नेता तथा लेखकका रूपमा रहेका कायस्थजस्ता मध्यम वर्गको यो तमासा उदेकलाग्दो छ । उनीहरूको मूल प्रशिक्षणमा के खोट हुन पुग्यो जसका कारण छोराछोरी बिदेसिए ? यस विषयमा कतै पनि एक शब्द उनीहरूबाट झर्दैन, अझ छोराछोरीको पलायनलाई गर्वका साथ कतिपयले फेसबुक रँगाइरहेका हुन्छन् । वामपन्थीहरूमा देखा परेको यो परिघटना यथार्थमा ऐतिहासिक रूपमै टीठलाग्दो छ ।नेपालको मध्यम वर्गमा बनिरहेका यी कथाहरूले सिङ्गै नेपालको सामाजिक विघटनको एउटा पाटोलाई प्रकट गरेका छन् । यो सामान्य विषय हुँदै होइन, तर यस्तो गम्भीर विषयमाथि बहस भने निकै कम चलिरहेको छ । धेरैजसोले त नेपालमा आफ्नो प्रगति नदेखेर बिदेसिनेको अर्थमा अर्थ्याएर मात्र बुझ्ने गरेका छन् । मध्यम वर्गका युवाहरूको विदेश पलायन छाक टार्न खाडी जाने श्रमिकको सन्दर्भभन्दा बिलकुल भिन्न कुरा हो भन्ने यथार्थ त प्रस्टै छ । त्यसैले यस विषयमा व्यापक छलफल र सामाजिक चेतना निर्माणको अभियान जरुरी भइसकेको छ । साधारण रूपमा परिभाषित गर्दा जीविकाको संकट नभएको र ठूलो दलाल पुँजीपति पनि बनिनसकेको समूह नै मध्यम वर्ग हो । मध्यम वर्ग मुख्य शासक वर्गसँग पनि नजिकै हुने हुनाले शासक वर्गका सारा खराबीलाई राम्रोसँग अनुभूति गर्न सक्छ । जीविकाको आधारभूत संकटमा नहुने हुनाले ज्ञान र सूचनामा पहुँच बनाउन सक्छ । आफ्नो प्रतिभालाई यस वर्गका मानिसले चाहँदा अगाडि बढाउन प्रशस्त अवसर प्राप्त गर्छन् । यो वर्ग व्यापक श्रमजीवी जनतासँग पनि प्रत्यक्ष जोडिने हुनाले आम श्रमजीवीहरूले मध्यम वर्गको संस्कृतिलाई आफ्नो पनि संस्कृति बनाउन चाहने मनोविज्ञान जन्माउँछ । यो वर्ग व्यापक श्रमजीवी जनताका समस्याहरूबारे जानकार पनि हुन्छ । भारतीय लेखक महाश्वेता देवीले मध्यम वर्गको जीवन भान्सादेखि पाइखानासम्ममै सकिन्छ भनेर यस वर्गको उपभोक्तावादी स्वरूपलाई छर्लंग पारेकी छन् तर यो वर्गको समग्रता यतिमै सीमित भने पटक्कै हुन्न । विश्व र नेपालकै इतिहासमा मध्यम वर्गले वैज्ञानिक, सिद्धान्तकार, साहित्यकार, नेता र सहिदहरूको लामो सूची उपलब्ध गराएको छ । त्यसकारण मध्यम वर्गमा देखा परिरहेको विघटन र पलायनको प्रवृत्तिलाई सिंगो नेपाली समाजमाथि आएको गम्भीर संकटका रूपमा बुझ्न स्वतः जरुरी हुन जान्छ ।आज नेपालको मध्यम वर्गमा देखा परेको विघटन र पलायनलाई बुझ्न यो वर्गको निर्माण कसरी हुँदै आयो भन्ने विषयतिर पनि एक पटक दृष्टि दिनु आवश्यक छ । एक, पुरानो सामन्त वर्गको स्थिति खस्किएर वा धनी किसान परिवारबाट मध्यम वर्गको एउटा हिस्सा बन्न पुगेको छ । यही हिस्साभित्र जात व्यवस्थाको सुविधामार्फत पण्डा, पुजारी र अन्य धार्मिक सहुलियतसँग सम्बन्धित परिवारबाट मध्यम वर्गमा पुगेकाहरूलाई पनि राख्न सकिन्छ । दुई, राज्यको उत्पीडन वा अन्य नीतिका कारण मध्यम वर्ग बन्न पुगेकाको अर्को हिस्सा छ । राजधानी र प्रमुख चहलपहलका सहरका रैथानेमध्येको एउटा हिस्सा परम्परागत जग्गा र घरको महत्त्व बढेर स्वतः मध्यम वर्गको सुविधामा पुगेको हो । त्यसै गरी पञ्चायतले पुनर्बासको योजना अन्तर्गत तराईमा बाँडेको जमिनसँग सम्बन्धित परिवारलाई पनि मध्यम वर्गमा उक्लिने अवसर मिल्यो । तीन, राज्यको दोहन गर्ने राजनीतिज्ञ र प्रशासकहरूबाट मध्यम वर्गको एउटा ठूलो हिस्सा तयार भएको छ । चार, प्राविधिक शिक्षा पाएका र अन्य शिक्षित जमातले पनि मध्यम वर्गमा आफ्नो स्थान बनाएका छन् । पाँच, बेलायती र भारतीय, मुख्यतः बेलायती सेनामा जाने लाहुरे संस्कृतिबाट पनि मध्यम वर्गको एउटा सानो हिस्सा बन्न पुगेको छ । त्यही लाहुरे परम्पराबाट प्रवर्द्धन हुन पुगेको गहना व्यवसायसँग सम्बन्धित केही सुनार पनि मध्यम वर्गमा उक्लिएका छन् । छ, विगत तीस वर्षमा एनजीओ संस्कृतिले मध्यम वर्गको बिलकुल नयाँ जमात निर्माणमा ठूलो भूमिका खेलेको सजिलै देखिन्छ । सात, समाजमा चलिरहने नियमित आर्थिक प्रक्रियाबाट त एउटा तप्का मध्यम वर्ग जन्मिन्छ भन्ने स्वतः बुझिएकै कुरा हो । यी सात प्रक्रियाबाहेकका अन्य सन्दर्भ पनि निश्चितै रूपमा छन् तर मध्यम वर्ग निर्माणका मुख्य सन्दर्भहरू भने यिनै हुन् । मध्यम वर्ग निर्माणका यी सन्दर्भहरूमध्ये पनि सबैभन्दा मध्यमवर्गीय हर्ताकर्ता कुन जमात छ ? त्यसतिर एक पटक ध्यान दिनैपर्छ । वास्तवमा सबैभन्दा हर्ताकर्ता भनेको राज्यको दोहन, एनजीओआईएनजीओ र लाहुरे संस्कृतिबाट बनेको मध्यमवर्गीय हिस्सा नै हो । विभिन्न समाजको इतिहास अध्ययन गर्दा परम्परागत धनी किसान, शिक्षित जमात र व्यापारबाट जन्मिएको मध्यम वर्ग नै सबैभन्दा बढी जिम्मेवार र सृजनशील पाइन्छ तर नेपालमा त राज्यको दोहन गर्ने भ्रष्ट र अनैतिक, विदेशी बुद्धि र पैसामै जीवन बिसाउने एनजीओआईएनजीओकर्मी अनि विदेशी सेनामा सिर्जनशीलता सकेर फर्केका शिथिल लाहुरेहरूबाट बनेको मध्यम वर्गको हिस्सा पो चल्तापुर्जा हुन पुगेको छ । यो हिस्साले मूलतः पलायनवादी र अवसरवादी संस्कृति नै व्याप्त बनाउनु अनिवार्य थियो । देशको राजनीतिक अवस्था र पर्याप्त प्रगतिका सम्भावनाको अभावजस्ता सन्दर्भहरूले पनि मध्यमवर्गीय युवालाई विदेश पलायनका निम्ति प्रेरित गरेका छन् तर त्योभन्दा बढी भूमिका मध्यम वर्गको हर्ताकर्ता हिस्साले विकास गरेको पलायनवादी र अवसरवादी संस्कृतिले खेल्न पुगेको छ । यतातिर गम्भीर दृष्टि जानु आवश्यक छ ।यो पलायनवादी र अवसरवादी संस्कृति मध्यम वर्गमा मात्र होइन, आज आम समाजको चरित्र बन्ने दिशातिर अघि बढेको देखिन्छ । मध्यम वर्गको हर्ताकर्ता हिस्साले फैलाएको संस्कृतिको प्रभावले आम समाजलाई लपेटेको छ, त्यसका निम्ति लामो समयदेखि राज्यले लादेको गुलाम चेतना र विकृत शिक्षाले भावभूमिको काम गरेका छन् । त्यस्तो भावभूमि हुँदैनथ्यो भने यो संस्कृतिको प्रभाव यति तीव्र हुन सम्भव थिएन । राणाहरूले सुरु गरेको बेलायतको गुलामीको यात्राले समग्र विदेशप्रति नै नतमस्तक हुने गुलाम मनोविज्ञान आम समाजमा फैलिँदै आयो । त्यसै गरी साम्राज्यवादले लादेको शिक्षा नीतिले आम मानिसमा हामी विदेशीभन्दा नालायक रहेछौं भन्ने गरी प्रशिक्षित गर्यो । यसै पनि जात व्यवस्थाले मानिसलाई अब्बल र कमसल भनी खाडल पारेको समाजमा त्यो शिक्षा नीतिले झन् शिक्षित र अशिक्षितको थप खाडल गहिराइदियो । गाउँमा स्कुल पुग्नुको अर्थ थियो केही मानिसलाई पास गराएर अब्बल दर्जा दिनु र बहुसंख्यकलाई पढ्न नपाएका वा फेल भएका कमसलमा दर्ज गराउनु । हामीकहाँ विज्ञान र स्वास्थ्य शिक्षा हामीलाई मूर्ख साबित गर्न प्रवेश गरे । हामीलाई त विज्ञान र स्वास्थ्य शिक्षाले भन्नुपर्थ्यो, तिमीसँग थुप्रै विज्ञान छ, स्वास्थ्यको ज्ञान छÙ अब यो नयाँ ज्ञान पनि मिल्ने हदसम्म लेउ । तर त्यस्तो भएन । विज्ञान लगायत समग्र शिक्षाले भने, तिमीसँग केही पनि काम लाग्ने ज्ञान छैन । तिमी खान जान्दैनौ, तिमी खेती गर्न जान्दैनौ, तिमी हात धुन पनि जान्दैनौ । मूर्ख, पिछडिएका हौ । अब हात धुन पनि सिक । यसरी नालायक हौ भन्दै हुर्कायो शिक्षाले र लायक सबै विदेशीसँग छ भन्दै झुट कोच्यो । अनि शिक्षाले अब्बल भनेर जसलाई पास गरायो, त्यसलाई सहर लगेर जागिर खाने पुरस्कार दियो । जो फेल भए, जो पढ्न पाएनन्Ù त्यो विशाल हिस्साले गाउँ बस्नुपर्ने अवस्थालाई नै नालायक ठान्ने संस्कृति विकसित भयो । त्यसै गरी लायक भएर सहर पसेकाले विदेश र विदेशीलाई अब्बल ठान्न थाल्यो किनभने सहरमा पनि विदेशी मालिक आएर त्यही भन्यो तिमी अलिकति पढे पनि तिमी हामीभन्दा त नालायक छौ । यसरी यो उपनिवेशवादी शिक्षाले मौलिक स्थानीयताको मुटुमै प्रहार गर्यो, विशाल पलायनवादी गुलाम संस्कृतिको भावभूमि तयार पार्यो । यसरी आज नेपाली समाजको मध्यम वर्गमा झाँगिएको र अन्य सबैलाई प्रभावित गरिरहेको पलायनवादी र अवसरवादी संस्कृतिको जग उपनिवेशवादी शिक्षा र राज्यले लिएका तमाम गुलाम नीतिमा खोज्नैपर्छ । यो एकाध वर्षमा गरिबी वा उन्नत जीवनको चाहनाले हुर्किएको प्रवृत्ति मात्र होइन, बरु लामो समयको साम्राज्यवादी समग्र हस्तक्षेपको परिणाम हो ।यस प्रकारको पलायनवादी र अवसरवादी संस्कृति आज मध्यम वर्गको सामाजिक विघटनको चिहानको रूपमा त देखापरेकै छ तर त्यसले मध्यम वर्गलाई मात्र ध्वस्त बनाउनेछैन, बरु सिङ्गै नेपाली समाजलाई छियाछिया पार्नेछ । एउटा सक्षम वा शिक्षित युवा देशभित्र संघर्ष गर्ने, राजनीतिले छेकेको छ भने राजनीतिक आन्दोलन गर्ने चेतना बोक्नुको सट्टा पासपोर्ट बनाएर युरोपअमेरिकातिर पीआर लिने सपनामै जीवन देख्न थाल्छ भने समग्र नेपाली समाजको निम्ति खतरा हो । त्यसमाथि विदेश गएर बस्नु नै पारिवारिक मर्यादाको समेत मानक बन्दै जान्छ भने त डरलाग्दो सामाजिक विघटनको यात्रा हो । तसर्थ, देशभित्रका राजनीतिकआर्थिक समस्याका कारणले मात्रै युवाहरू विदेश पलायन भएका हुन् भन्ने भाष्यलाई बदल्नु आवश्यक छ । यस पलायनवादी संस्कृतिको जरा साम्राज्यवादी डिजाइनको शिक्षा र राज्यले लिँदै आएको गुलाम संस्कृतिमा भएको यथार्थ उजागर गर्नु आवश्यक छ । यो संस्कृति त्यत्तिकै हराउन अब सम्भव छैन । योसँग व्यवस्थित सही वैचारिकीसहित व्यापक युवाबीच अभियान चलाउनु आवश्यक छ । यस अभियानलाई साम्राज्यवादविरोधी चेतनासँग जोड्नु जरुरी छ । देशको क्रान्तिकारी परिवर्तनको आन्दोलनसँग जोड्नु जरुरी छ । जबसम्म मानवद्वेषी साम्राज्यवाद र त्यसको घातक वैचारिकी चिन्न सक्ने व्यापक युवा जमात निर्माण हुन्न, तबसम्म यो पलायनवादी तथा अवसरवादी संस्कृतिसँग गम्भीर लडाइँ लड्न सकिन्न ।"
ल्याटिन अमेरिकी वामपन्थ२०,"चुनौती ल्याटिन अमेरिकाको सबैभन्दा ठूलो चुनौती भनेकै असाध्य गरिबी तथा आय आर्जनमा व्यापक असमानता हो । कोरोना महामारीका कारण गरिबी ३२ प्रतिशतले बढ्यो, अर्थात् थप २ करोड २२ लाख मानिस गरिबीको रेखामुनि पुगेका छन् (सिपाल ओआरजी, ४ मार्च २०२१) । सन् २०१९ मा औसत जीडीपीको ६८९ प्रतिशत रहेको सार्वभौम ऋण ७९३ प्रतिशत पुग्दा ऋण तथा ब्याजको किस्ता कसरी व्यवस्थापन गर्ने ? यस्तो ऋणभारबाट शिक्षा र स्वास्थ्यजस्ता क्षेत्र कसरी अप्रभावित रहिरहलान् ? सम्भावित युद्ध विस्तार र त्यसअघि नै विश्वव्यापी मन्दी विस्तारका कारण बेहोर्नुपर्ने आर्थिक चुनौतीको सामना कसरी गर्ने ? तिनीहरूले यस्ता प्रश्नहरूको जवाफ खोज्नुपर्नेछ । जनसंख्या कुन अनुपातमा बढिरहेको छ ? खेतीयोग्य जमिनमाथि किसानको पहुँच कसरी बढाउने ? उद्योगका लागि चाहिने खनिज कच्चा पदार्थ सीमित हुँदै गर्दा आय आर्जनका लागि वैकल्पिक उपाय कसरी खोज्ने ? खनिज पदार्थ उत्खनन गर्दा र अन्धाधुन्ध प्रयोग गर्दा तथा जंगल फँडानी गरेर व्यावसायिक खेती गर्दा बढ्ने प्रदूषणले प्राकृतिक तथा मानवीय जीवनमा पर्ने क्षतिलाई कसरी रोक्ने ? अमेरिका र चीनको पक्षविपक्षमा विश्व ध्रुवीकरण भइरहँदा यी दुवै महाशक्तिबीच सम्बन्ध सन्तुलन कसरी मिलाउने ? यी पनि दक्षिण अमेरिकी वामपन्थीहरूसामु देखिएका चुनौती हुन् । एक्काइसौं शताब्दीको समाजवाद कस्तो बनाउने भन्नेबारे घोत्लिने मात्र होइन, व्यवहारमा उतार्ने अवसर पनि तिनीहरूलाई मिलेको छ । तिनीहरूको अभ्यास सफल भयो भने त्यो तेस्रो विश्वका पिछडिएका मुलुकहरूका लागि पनि राम्रो पाठ हुनेछ ।"
शल्यक्रिया गर्दा अनि बिरामीलाई दुख्न छाड्यो,"निष्कर्षशल्यचिकित्सा बिरामीलाई दिइने महत्त्वपूर्ण सेवा हो । यसबाट बिरामीलाई आराम मिल्छ, फाइदा हुन्छ । रोग पनि छिटो निको हुन्छ । यस्तो आविष्कार गर्ने मोर्टनप्रति मानव समाज कृतज्ञ छ । उनलाई प्रशस्त मानसम्मान पनि मिलेको छ । उनको चिहाननजिक स्मारक स्थापना गरी लेखिएको छ, विलियम थोमस ग्रिन मोर्टन एनेस्थेसिया चिकित्साका एक आविष्कारकर्ता हुन् । उनले शल्यक्रियाबाट हुने दुखाइलाई हटाए । शल्यचिकित्सा मृत्यु यातनाजस्तै थियो । उनले गर्दा नै विज्ञानले दुखाइलाई नियन्त्रणमा राख्न सकेको छ । त्यस्तै एनेस्थेसिया आविष्कारको श्रेय कसले पाउने भन्ने विषयको विवादलाई सम्बोधन गर्दै क्यानाडाका वरिष्ठ चिकित्सक सर विलियम वोस्लरले भनेको कुराको अद्यापि चर्चा हुन्छ । मोर्टनबारे उनले भनेका छन्, संसारमा जसले कार्य गरेर देखाइदिने गर्छन्, श्रेय उसलाई नै जान्छ । मोर्टनले गरेर देखाए र श्रेय पनि पाए । जसको दिमागमा पहिले विचार आउँछ, उसलाई श्रेय जाँदैन । र, यो भनाइ मोर्टनको हकमा मात्र होइन, सबैमा लागू हुन्छ ।बज्राचार्य चिकित्सक हुन् ।"
चिनियाँ कम्युनिस्ट पार्टीको महाधिवेशनमा विश्व नजर,"(बेइजिङ)  चिनियाँ कम्युनिस्ट पार्टी (सीपीसी) को २०औं महाधिवेशन आजदेखि सुरु हुँदै छ । बेइजिङस्थित ग्रेट हल अफ द पिपुल्समा हुने महाधिवेशनमा २२ सय ९६ जना प्रतिनिधिले भाग लिँदै छन् । यी प्रतिनिधिले समग्र चीनभरिका ९ करोड ६० लाख पार्टी सदस्यहरूको प्रतिनिधित्व गर्दछन् ।बेइजिङ समयअनुसार आइतबार बिहान १० बजे महाधिवेशन सुरु भएपछि कम्युनिस्ट पार्टीको केन्द्रीय समितिको प्रतिवेदनमाथि छलफल प्रारम्भ हुनेछ । मूलतः चिनियाँ अर्थतन्त्र, पार्टी विधान, नेतृत्व टोली चयन लगायतका विषय यस महाधिवेशनका आकर्षण हुन् । महाधिवेशनमा सीपीसी, केन्द्रीय समितिको अनुशासन निरीक्षण आयोगको प्रतिवेदनमाथि लेखाजोखा गरेर पार्टीका महत्वपूर्ण विषयहरूबारे छलफल र निर्णय गर्ने तथा कम्युनिस्ट पार्टीको नयाँ केन्द्रीय समिति र नयाँ केन्द्रीय अनुशासन निरीक्षण आयोगको निर्वाचन गर्ने कार्यक्रम छ । यसअघि अक्टोबर ९ देखि १२ तारिखसम्म १९औं केन्द्रीय समितिको सातौं पूर्ण अधिवेशन सम्पन्न गरिएको थियो । सोही अधिवेशनले २० महाधिवेशनको मिति अक्टोबर १६ का लागि निर्धारित गरेको हो भने १९औं महाधिवेशन यताको पाच वर्षको कामको समीक्षा पनि गरेको थियो ।त्यस्तै गत अगस्ट ३१ मा बेइजिङमा एउटा गोष्ठी आयोजना गरी सीपीसीइतरका विभिन्न लोकतान्त्रिक पार्टी, चीन राष्ट्रिय उद्योग वाणिज्य संघ तथा निर्दलीय व्यक्तिहरूबाट २०औं महाधिवेशनको प्रतिवेदन सम्बन्धमा मत संकलन गरिएको पनि सीपीसीले जनाएको छ ।सीपीसी केन्द्रित महाधिवेशन पार्टीको आन्तरिक मामिला भए पनि विश्वको नजर बेइजिङतिर सोझिएको छ । करिब एक साताजति चल्ने यस महाधिवेशनले चीनलाई आगामी पाँच वर्षसम्म दिशानिर्देश गर्ने र यिनै नीतिले बाह्य जगतमा पनि प्रभाव पार्ने भएकाले विश्वले ध्यान दिने गर्दछ । पार्टीको १८औं महाधिवेशन (सन् २०१२) बाट महासचिव बनेका सी चिनफिङ नेतृत्वको पार्टी र सरकारले विश्वमा गतिशीलता प्रस्तुत गरेकाले यो महाधिवेशनपछि के हुन्छ भन्ने जिज्ञासा उब्जिएको छ ।सीको नेतृत्वमा चीनको स्वाभिमान उाचो भएको र चीनको दबदबा विश्वमाझ अझै बढेको निष्कर्ष विश्लेषकहरूले गरेका छन् । चिनियाँ सञ्चारमाध्यमहरूमा सी चिनफिङ नेतृत्वमा आएको एक दशकमा चीनले स्वागत गरेको परिवर्तनबारे चर्चा गरिएको छ । गरिबी निवारण, अर्थतन्त्र, अन्तर्राष्ट्रिय जगत्मा चीनको प्रस्तुति, कोभिड१९ महामारी नियन्त्रण, एक दशकमा चीनको कायापलटबारे अन्तर्राष्ट्रिय विश्लेषकहरूका दृष्टिकोणले पनि प्रमुख स्थान पाएका छन् ।"
फ्रान्समा चरम इन्धन संकट,"(पेरिस)  तलब वृद्धि र अन्य सुविधाको माग गर्दै झन्डै दुई सातादेखि चलेको इन्धन प्रशोधन कम्पनीका कर्मचारीहरूको हडतालका कारण फ्रान्सको जनजीवन कठिन बन्दै गएको छ ।प्रशोधन कम्पनी र इन्धन आपूर्ति डिपोहरूले कर्मचारीको तलब वृद्धि प्रस्ताव अस्वीकार गरेको भन्दै ट्रेड युनियनहरूले हडताल जारी राख्ने अडान शुक्रबार साँझ पनि दोहोर्याएका छन् ।फ्रान्सको सबैभन्दा ठूलो ट्रेड युनियन सीजीटीले शुक्रबार फ्रान्सेली ऊर्जा कम्पनी टोटल इनर्जीका कर्मचारीहरूको तलब वृद्धि प्रस्तावलाई अस्वीकार गरेपछि ट्रेड युनियनहरूले हडताल लम्ब्याउने घोषणा गरेका हुन् । तीन सातादेखि जारी हडतालको बीचमा देशभर इन्धन अभाव निम्तिएको छ । इन्धन अभावका कारण शिक्षा, स्वास्थ्य, व्यापार र खासगरी ग्रामीण भेगहरू अत्यधिक रूपमा प्रभावित भएका छन् ।अधिकांश इन्धन आपूर्ति डिपोहरू सहरी क्षेत्र र त्यस आसपास रहेको, ग्रामीण क्षेत्रमा अत्यन्त सीमित डिपोहरू रहेकाले ती बन्द भइदिँदा दैनिक जनजीवन चलाउनै मुस्किल परेको भन्दै फ्रान्सेली मिडियाहरूले उल्लेख गरेका छन् ।औद्योगिक हडतालले फ्रान्सको इन्धन प्रशोधन क्षमतालाई ६० प्रतिशतभन्दा बढीले घटाएको छ र तीनमध्ये एउटा इन्धन स्टेसनले मात्रै आपूर्ति गर्दा इन्धनका लागि नागरिकहरूले संघर्ष गरिरहेका छन् ।फ्रान्सका सात रिफाइनरीमध्ये ६ वटा बन्द भएकाले इन्धन भर्ने मोटर चालकहरूको लाइन निकै लामो देखिएको छ । एउटा मात्रै खुलेको रिफाइनरीले सबै स्टेसनमा इन्धन पुर्याउन नसक्दा इन्धन संकट देखिएको हो । बढ्दो मुद्रास्फीतिका कारण जनजीवन अत्यधिक महँगो भएको र ऊर्जा कम्पनीहरूले पनि नाफा कमाइरहेका भन्दै ट्रेड युनियन सीजीटीले कर्मचारीलाई १० प्रतिशत तलब वृद्धिको माग गरेको छ । तर फ्रान्सको सबैभन्दा ठूलो ऊर्जा आपूर्ति कम्पनी टोटल इनर्जीले युनियनको उक्त माग शुक्रबार अस्वीकार गरेको सीजीटीको भनाइ छ । टोटल इनर्जीले आगामी वर्षदेखि ६ प्रतिशत तलब वृद्धि गर्ने प्रस्ताव सार्वजनिक गरेपछि युनियनहरू झन् आक्रोशित भएका छन् ।टोटल इनर्जीको व्यवस्थापन पक्ष प्रतिमहिना २० युरो वृद्धिको प्रस्ताव लिएर आएको भन्दै त्यसलाई युनियनले पूरै अस्वीकार गरेको टोटल एनर्जीमा युरोपेली कार्य परिषद्का सीजीटी प्रमुख थियरी डेफ्रेस्नेले बीएफएम टेलिभिजन अन्तर्वार्तामा शुक्रबार साँझ बताएका छन् । प्रस्ताव सुनेपछि हामीलाई उत्तेजित बनाउन खोजेजस्तो लाग्यो । त्यसैले हामीले ढोका ड्याम्म ढोकेर बाहिर निस्कियौं र वार्ताको टेबल छोड्यौं, उनले भने । दुई अन्य प्रमुख युनियनहरू, सीएफडीटी र सीएफईसीजीसीले भने ७ प्रतिशत तलब वृद्धि र वित्तीय बोनसको प्रतिज्ञा गरेको प्रस्तावमा सहमति जनाएका छन् । टोटल इनर्जी र एस्सोएक्सोनमोबिलको प्रशोधनमा भएको हडतालले फ्रान्सका तीनमध्ये एकभन्दा बढी पेट्रोल स्टेसनले इन्धनको लागि संघर्ष गरिरहेका छन् । करिब तीन सातादेखि सुरु भएको हडताल लम्बिँदै जाँदा एक सातादेखि गम्भीर बन्दै गएको छ । पछिल्लो एक सातादेखि इन्धन डिपोहा मोटर चालकहरूको लामो लाइन लागेको छ । ग्रामीण क्षेत्रका डिपोहरूमा इन्धन नपाएर मानिसहरू पैदल र साइकलमा सवार गर्न लागेका छन् । सरकारी, औद्योगिक, शैक्षिक क्षेत्रका महत्त्वपूर्ण बैठक, सभा र सम्मेलनहरू रद्द भइरहेका छन् । जनजीवन दिनदिनै कष्टमय बन्दै गएको छ ।राष्ट्रपति एमानुयल माक्रोंको निर्देशनमा प्रधानमन्त्री एलिजाबेथ बोर्नले हडताल गरिरहेका कर्मचारीहरूलाई इन्धन स्टेसनहरूमा पेट्रोल आपूर्ति पुनः सुरु गर्न हस्तक्षेप गरेपछि बिहीबार र शुक्रबार दुईवटा एस्सोएक्स्सोनमोबिल प्रशोधन कम्पनीहरूमा हडताल हटाइएको थियो । तर प्रधानमन्त्रीले हस्तक्षेप गरेको भन्दै कर्मचारीहरू झन् क्रुद्ध बनेका छन् । ट्रेड युनियनहरूलाई आगोमा घिउ थप्ने काम गरेको आरोप लागेको छ ।दुई एस्सोएक्सोनमोबिल प्रशोधन कम्पनीहरूले हडताल त्यागे पनि सामान्य परिचालन स्थितिमा फर्किन दुईदेखि तीन साता लाग्ने जनाएका छन् । प्रशोधन कम्पनीले सेप्टेम्बर २० बाट हडताल सुरु गरेका हुन् । सार्वजनिक क्षेत्रको सबैभन्दा ठूलो सीजीटी युनियनद्वारा प्रतिनिधित्व गर्ने रेलवे कर्मचारी र निजामती कर्मचारीले अर्को साताको बिहीबार हडताल गर्ने पक्षमा मतदान गरेका छन् । यसबाहेक धेरै श्रमिक समूहहरूले राष्ट्रिय दिन भन्दै हडतालमा सहभागी हुनका लागि आह्वान गरेका छन् । बिहीबारको हडतालमा सुरक्षा, शिक्षा, यातायात, स्वास्थ्य, सञ्चार लगायत धेरै क्षेत्रका कर्मचारी सहभागी हुने जनाइएको छ । राष्ट्रपति इमानुएल म्याक्रोंका वामपन्थी विपक्षीहरूद्वारा मुद्रास्फीतिविरुद्ध आइतबार राष्ट्रव्यापी मार्च आह्वान गरिएको छ । उनीहरूले कर्मचारीहरूको हडताललाई सम्बोधन गर्नुपर्ने भन्दै समर्थन जनाएका छन् । उक्त मार्च पासपछि तनाव बढ्ने डरले त्यसअघि नै सरकारी अधिकारीहरूले कम्पनीहरूलाई वार्ता गर्न दबाब दिइरहेको आरोप सीजीटीलगायत ट्रेड युनियनहरूको छ । यसैबीच, युक्रेनमा बम खसालेका रुसी विमानलाई इन्धन भर्न सहयोग गरेको भन्दै दुईवटा एनजीओहरूले फ्रान्सेली ऊर्जा कम्पनी टोटल एनर्जीविरुद्ध युद्ध अपराधमा संलग्नता को आरोपमा अदालतमा उजुरी दर्ता गरेका छन् ।"
"कोइलाखानीमा विस्फोट, ४० को मृत्यु","बार्टिन, टर्की (एजेन्सी) टर्कीको बार्टिन प्रान्तस्थित एक कोइलाखानीमा भएको विस्फोटमा कम्तीमा ४० जनाको मृत्यु भएको छ । टर्कीका आन्तरिक मामिला मन्त्री सुलेमान सोयलुका अनुसार खानीबाट ५८ जनाको जिवितै उद्धार गरिएको छ । विस्फोट पछि दर्जनौं मानिसहरू पुरिएका बताइएको छ । सोयलुका अनुसार विस्फोटको समयमा खानीमा करिब ११० जनाले काम गरिरहेका थिए । तीमध्ये कम्तीमा आधा कामदार खानीभित्र तीन सय मिटरको गहिराइमा थिए । ब्ल्याक सीको तटीय क्षेत्रमा पर्ने अमासरास्थित खानीमा शनिबार विस्फोट भएको हो । स्वास्थ्य अधिकारीले उद्धार गरिएकामध्ये ११ जनाको अस्पतालमा उपचार भइरहेको बताएका छन् । आपत्कालीन उद्धारकर्ताहरूले अन्य कामदारहरूलाई पनि जीवितै उद्धार गर्ने प्रयास गरिरहेका अधिकारीहरूको भनाइ छ । सामाजिक सञ्जालमा सार्वजनिक तस्बिरहरूमा विस्फोटपछि उद्धार गरिएका कामदारहरू कालोले ढाकिएका देखिन्छन् । खानीमा हराइरहेका कामदारका केही आफन्त उनीहरूको उद्धारको पर्खाइमा देखिन्छन् । टर्कीका आन्तरिक मामिलामन्त्री सुलेमान सोयलुका अनुसार खानीको तीन सय मिटरदेखि तीन सय पचार मिटर गहिरो क्षेत्रलाई जोखिमपूर्ण ठानिएको र त्यस क्षेत्रमा करिब ५० जना कामदार खटिएका थिए । हामीले अझैसम्म पनि सबै कामदारलाई उद्धार गर्न सकिरहेका छैनौं, उनले भने । खानीमा भएको विस्फोटको कारणबारे थाहा भइनसकेको र त्यसबारे अनुसन्धान भइरहेको अधिकारीहरूको भनाइ छ । यद्यपि, कोइलाखानीमा निस्कने प्राकृतिक मिथेन ग्यासका कारण विस्फोट भएको आशंका अधिकारीहरूको छ । टर्कीका ऊर्जामन्त्रीले विस्फोटपछि खानीको सुरुङ आंशिक रूपमा अवरुद्ध भए पनि हावाको बन्द नभएको बताए । विस्फोटबाट बच्न सफल एक कामदारले खानीभित्र बाक्लो धूवाँ र धूलो फैलिएको बताए । तर त्यसको कारणबारे भने थाहा नभएको बताएका छन् । टर्कीका राष्ट्रपति रेसेप तैयप इर्दोगानले घटनास्थलको अवलोकन गरेका अन्तर्राष्ट्रिय सञ्चार माध्यमहरूले जनाएका छन् । टर्कीको दक्षिणी सहर सोमाको एक कोइलाखानीमा सन् २०१४ मा भएको विस्फोटमा ३ सय १ जनाको मृत्यु भएको थियो ।"
उत्पादन बढेपछि सयपत्री माला आयात घटाइँदै,"(काठमाडौं)  तिहारको भाइटीका आउन केही दिन बाँकी छ । त्यसैले मखमली फूल किसानलाई यतिबेला भ्याइनभ्याइ छ । मखमली फूल नबिग्रने हुँदा किसान यतिबेला फूल टिप्न र माला बनाउन व्यस्त छन् । उनीहरूले आफ्ना उत्पादनलाई बजारमा समेत पुर्याइसकेका छन् ।भक्तपुर गुन्डुकी अनिता बस्नेतले व्यावसायिक फूलखेती गरेकी छन् । मौसमी फूल खेतीभन्दा बाह्रै मास खेती गर्दा धेरै फाइदा हुने उनको अनुभव छ । हालसम्म मखमली फूलका १८ हजार थान माला बजार पुर्याइसकेको उनले जनाइन् । ठमेलमा उनले प्रतिमाला २५ रुपैयाँ रुपैयाँमा बेच्ने गरेकी छन् । सयपत्री फूल भने प्रतिगुच्छा ८ देखि १५ रुपैयाँमा बिक्री हुन्छ । झन्डै २० वर्षदेखि मखमली फूलको खेती गरे पनि उनले सयपत्री फूलको व्यावसायिक खेती गर्न थालेको ५ वर्ष भयो ।गुन्डुका प्रायः हरेक घरमा मखमली फूल खेती हुन्छ । तिहार आउनुअगावै मखमली फूलका बोट खाली हुन थालेका छन् । कतिपय किसानले साउनदेखि नै मखमली फूलका माला बनाउन थालिसकेको बस्नेतको भनाइ छ । मखमली फूल जता रोप्दा पनि हुने भएकाले घरमै बस्ने किसानलाई फाइदा हुन्छ । व्यावसायिक खेती गर्नेलाई भने घाटा हुन्छ, उनले भनिन्, फूल टिपेर माला उनेर पसल पुर्याउँदा प्रतिमाला २५ रुपैयाँ मात्र आउँछ । घरमा यत्तिकै बसेर मखमली फूलको माला बेच्नेलाई भने फाइदै हुन्छ ।भक्तपुरकै ताथलीका रामेश्वर बासीले पनि फूल खेती गरेका छन् । भूकम्पपछि फूलको व्यावसायिक खेती सुरु गरे पनि सयपत्री फुलाएको यसपालि मात्रै हो । गुलाब, जर्बेरालगायत फूलको व्यावसायिक खेती गरेका उनले यस पटक खुला क्षेत्रमै सयपत्री फूल खेती गरेका छन् । अब यसलाई पनि निरन्तरता दिने योजना रहेको उनले सुनाए । बस्नेत र बासी मात्र होइन, गुन्डु क्षेत्रका अन्य किसान पनि यति बेला फूलका माला बनाउने र बेच्नेसम्मका काममा व्यस्त छन् । गुन्डुसँगै काठमाडौं, ललितपुर, धादिङ, चितवन, काभ्रे, सिन्धुपाल्चोक, नुवाकोट, गोरखा, मकवानपुर, रामेछाप, झापा, इलाम, धनकुटा, मोरङ, धनुषा, सर्लाही, सप्तरी, कास्की, स्याङ्जा, बाँके, पाल्पा, तनहुँ, दाङ र कैलालीमा सयपत्री फूलको व्यावसायिक खेती हुने गरेको छ । मखमली फूलको व्यावसायिक खेती भने विशेषगरी काठमाडौंको इचंगुनारायण, भक्तपुरको गुन्डु, ललितपुरको गोदावरी र बडिखेल, कैलाली, पाल्पा, धादिङ र इलाममा भइरहेको छ ।देशका विभिन्न ठाउँमा व्यावसायिक खेती हुन थालेपछि यस वर्ष सयपत्री फूलका मालाको आयात घटाउने तयारी भइरहेको छ । यस वर्ष तिहारका लागि १ करोड ६५ लाख रुपैयाँ बराबरको ३ लाख थान माला भारतबाट ल्याइने एसोसिएसनका अध्यक्ष मीनबहादुर लामाले बताए । गत वर्ष १४ लाख ५२ हजार थान माला आन्तरिक उत्पादन र ३ लाख ६३ हजार थान माला आयात गरिएको थियो । यस वर्ष १७ लाख थान माला आन्तरिक र ३ लाख थान माला आयातित हुने उनले बताए । यस वर्ष ६३ हजार थान कम माला भारतबाट आयात गरिने भएको छ ।यस वर्ष तिहारमा सयपत्री माला २० लाख, मखमली माला ३ लाख २५ हजार र गोदावरी माला २० हजार थान खपत हुने उनको अनुमान छ । बजारमा चहलपहल बढेकाले यसपालि सयपत्री फूलको कारोबार १० प्रतिशतले बढ्ने पनि एसोसिएसनको आकलन छ । गत वर्ष कोरोना महामारी थियो । तर यस वर्ष छैन । त्यसैले सयपत्री फूलको माग बढ्ने अपेक्षा छ, लामाले भने, पछिल्ला वर्षमा १० देखि १५ प्रतिशतले फूलको माग बढ्दै गएको छ ।"
स्मार्ट विद्युत् मिटर फ्रिक्वेन्सी दस्तुरको बोझ,"(काठमाडौं)  स्मार्ट मिटरलाई आवश्यक पर्ने रेडियो फ्रिक्वेन्सी प्राप्त गर्न नेपाल विद्युत् प्राधिकरणले प्रतिमेगाहर्ज १ करोड २० लाख रुपैयाँ लाइसेन्स दस्तुर सरकारलाई तिर्नुपर्ने भएको छ । प्राधिकरणले अहिले ३९६ देखि ३९९ रेन्जका तीन फ्रिक्वेन्सी ब्यान्डविथ मागेको छ । यसका लागि वार्षिक ३ करोड ६० लाख रुपैयाँ दस्तुर बुझाउनुपर्ने देखिन्छ । यसले ग्राहकलाई आर्थिक बोझ थप्ने प्राधिकरणले जनाएको छ । हुन त यो नोमिनल (थोरै) लागत हो । तर हामीले निःशुल्क रूपमा फ्रिक्वेन्सी प्रयोग गर्न पाउनुपर्छ भन्दै आएका थियौं, प्राधिकरणका आयोजना व्यवस्थापन निर्देशनालय प्रमुख तारा प्रधानले भने, बिस्तारै सबैतिर स्मार्ट मिटर जडान हुनेछ । यसले गर्दा शुल्क विभाजन भई ग्राहकलाई सजिलो होला भन्ने अपेक्षा गरेका छौं । ग्राहकका घरमा जडित स्मार्ट मिटर र प्राधिकरणको केन्द्रीय प्रणालीबीच बिजुलीको खपत, भोल्टेज स्तर, करेन्टर र पावरको स्थिति आदिबारे सूचना आदानप्रदान गर्न सञ्चारको माध्यम (फ्रिक्वेन्सी) आवश्यकता पर्छ ।फ्रिक्वेन्सी लाइसेन्स उपलब्ध गराउने सञ्चार तथा सूचना प्रविधि मन्त्रालयले दस्तुरबापतको पैसा ग्राहकबाट उठाउन आवश्यक नरहेको जनाएको छ । स्मार्ट मिटर राखेपछि मिटर रिड गर्न ग्राहकका घरघरमा जाने प्राधिकरणका कर्मचारीको खाँचो नपर्ने र यसले खर्च कटौती हुने भएकाले प्राधिकरण आफैंले लाइसेन्स दस्तुर तिर्न सक्ने सञ्चार सचिव वैकुण्ठ अर्यालको भनाइ छ । प्राधिकरणका कार्यकारी निर्देशक कुलमान घिसिङले पनि दुई वर्षअघि स्मार्ट मिटर उद्घाटन गर्ने क्रममा मिटर रिडिङका लागि अब कर्मचारी आवश्यक नपर्ने हुँदा आगामी दिनमा २ हजार ५ सयदेखि ३ हजारसम्म कर्मचारीको खर्च कम हुने बताएका थिए । प्राधिकरणले १ लाख ग्राहककहाँ मात्रै स्मार्ट मिटर जडान गर्दा प्रतिग्राहक ३ सय ६० रुपैयाँ शुल्क पर्न आउँछ, सञ्चार सचिव अर्यालले भने, स्मार्ट मिटर राख्दा घरघरमा मिटर रिडिङ गर्न जाने प्राधिकरणका कर्मचारी घट्छन् । त्यो बचतले ब्यान्डविथ शुल्क तिर्न सकिन्छ । यति पैसा पनि ग्राहकबाटै उठाउनु त भएन । सञ्चार मन्त्रालयले रेडियो सञ्चार (लाइसेन्स) नियमावली, २०४९ को अनुसूची ७ को प्रकरण ६ मा खण्ड (ग) थप गरेर स्मार्ट विद्युत् मिटर सञ्चालन वा सेवा प्रदान गर्न लाइसेन्स शुल्क तिर्नुपर्ने व्यवस्था राखेको छ । असोज १३ को राजपत्रमा प्रकाशित सूचनामा भनिएको छ, ३० मेगाहर्जदेखि १०५ गिगाहर्जसम्मको फ्रिक्वेन्सी प्रयोग गर्ने कुनै पनि सार्वजनिक दूरसञ्चार नेटवर्कसँग मिलान नगरी स्मार्ट विद्युत् मिटर, टेलिमेट्री वा यस्तै प्रकारका अन्य सेवा सञ्चालन वा सेवा प्रदान गर्न स्थापित नेटवर्कमा प्रयोग हुने रेडियो उपकरणहरूको हकमा त्यस्ता नेटकवर्कले ओगेटका आरएफ ब्यान्डविथका आधारमा प्रतिमेगाहर्ज फ्रिक्वेन्सी ब्यान्थविथका लागि १ करोड २० लाख । ब्यान्डविथ प्रयोग गरेबापत प्राधिकरणले वार्षिक लाइसेन्स नवीकरण दस्तुर पनि बुझाउनुपर्छ । फ्रिक्वेन्सी दस्तुरलाई लिएर प्राधिकरण र सञ्चार मन्त्रालयबीच लामो समयदेखि विवाद चलिरहेको थियो । प्राधिकरणले फ्रिक्वेन्सी व्यावसायिक प्रयोजनका लागि नभएकाले निःशुल्क माग गरेको थियो । सञ्चार मन्त्रालयले भने त्यसो गर्न मानेको थिएन । फ्रिक्वेन्सी निःशुल्क गराउने विषय मन्त्रिपरिषद् निर्णयबाट टुंग्याउने गरी ऊर्जा, जलस्रोत तथा सिँचाइ मन्त्रालयले प्रस्तावसमेत तयार पारेको थियो । स्मार्ट मिटरलाई चाहिने फ्रिक्वेन्सीबारे अध्ययन गर्न कार्यदल पनि बनेको थियो । कार्यदल, मन्त्रालय र सबै सहमत हुने गरी दस्तुर कायम गरिएको हो, प्राधिकरणका प्रधानले भने, लाइसेन्स नवीकरणका लागि दोस्रो वर्षदेखि ५० प्रतिशत शुल्क तिर्नुपर्ने व्यवस्था छ ।हाल काठमाडौंमा ९६ हजार स्मार्ट मिटर जडान भएको काठमाडौं उपत्यका स्मार्ट मिटरिङ आयोजना प्रमुख रवीन्द्र श्रेष्ठले बताए । अब लाइसेन्स लिएर स्मार्ट मिटर जडानको कामलाई तीव्रता दिइनेछ, उनले भने, अहिलेसम्म लाइसेन्सबिना नै जडान भएका थिए । ०७७ साउन २५ बाट प्राधिकरणले स्मार्ट नेपाल विद्युत् प्राधिकरण अभियान सुरु गरेको थियो । रत्नपार्क र महाराजगन्ज वितरण केन्द्रबाट स्मार्ट मिटर जडानको काम थालेको प्राधिकरणले पहिलो चरणमा ती दुई वितरण केन्द्रअन्तर्गतका १ लाख सिंगल फेज र थ्री फेज मिटरलाई स्मार्ट मिटरले प्रतिस्थापन गर्ने लक्ष्य लिएको थियो ।स्मार्ट मिटर जडान गर्ने अभियान सुरु भएको दुई वर्षमा पनि प्राधिकरणले उक्त लक्ष्य प्राप्त गर्न सकेको छैन । स्मार्ट मिटरमा विद्युत् खपतको डाटा दुवैतर्फ प्रसारण हुने भएकाले केन्द्रबाट मिटर रिडिङ गर्न सकिने र बिल नतिर्ने ग्राहकको लाइन केन्द्रबाटै अनलाइन काट्न मिल्ने प्राधिकरणले जनाएको छ । मिटर रिडिङको कारणले हुने विद्युत् चुहावट नियन्त्रणमा पनि स्मार्ट मिटरले सघाउने बताइएको छ । ग्राहकले प्राधिकरणको वेबसाइटमा आफ्नो विवरण हेरेर मोबाइलबाटै विद्युत् महसुल तिर्न सक्छन् । प्राधिकरणले तयार पारेको स्मार्ट मिटरसम्बन्धी जानकारी पुस्तिकामा स्मार्ट मिटर जडानको खर्च ग्राहकले बेहोर्नु नपर्ने भनिएको छ । यद्यपि स्मार्ट मिटर प्रयोगलाई आवश्यक फ्रिक्वेन्सी प्राप्त गर्न प्राधिकरणले लाइसेन्स दस्तुर बुझाउनुपर्ने नियमका कारण अब ग्राहकलाई आर्थिक बोझ थपिने संकेत प्राधिकरणले दिइसकेको छ । स्मार्ट मिटरको प्रभावकारी प्रयोगका लागि आवश्यक कम्युनिकेसन ब्याकबोन काठमाडौं उपत्यकाभरिलाई हुने गरी जडान गरिने प्राधिकरणको भनाइ छ । यसको र सिंगल फेज स्मार्ट मिटर जडानको लागत करिब १ अर्ब रुपैयाँ छ । यसमा एसियाली विकास बैकले प्राधिकरणलाई सहुलियतपूर्ण ऋण दिएको छ । प्राधिकरणले देशभरका सबै ग्राहकको मिटरलाई स्मार्ट बनाउने गरी कार्यक्रम अगाडि बढाएको बताएको छ ।"
बहसमा साहित्य सभ्यता,"(काठमाडौं)  भारत र नेपाल सभ्यताको यात्रा र आत्माको खोजी भन्ने नाराका साथ दुईदिने कलिंग साहित्यिक महोत्सव सुरु भएको छ । ललितपुरको कुपन्डोलस्थित होटल हिमालयनमा प्रज्ञा प्रतिष्ठानका निमित्त कुलपति जगमान गुरुङ, भारतका साहित्यकार अशोक बाजपेयीसहित नेपालभारतका स्रष्टाहरूको सहभागितामा शनिबार सुरु भएको महोत्सवमा कला, संस्कृति, धर्म, दर्शन, संगीत, साहित्यदेखि सभ्यतासम्म बहसका विषय छन् । पहिलो दिनको बहसको सत्रमा स्रष्टाहरू तुलसी दिवस, कनकमणि दीक्षित र बाजपेयीले दुई मुलुकसँगै दक्षिण एसियाकै सभ्यता, कला, संस्कृतिबारे परिचर्चा गरे । बाजपेयीले भारत र नेपाल मात्र नभएर समग्र दक्षिण एसियाकै सभ्यतामा बहुलवाद मिश्रित र खुल्ला कला, संस्कृति, संस्कार रहेको बताए । उनको कुरालाई जोड्दै दिवसले बहुलवाद संस्कृति र लोकवार्ता भएको दक्षिण एसियामा हालसम्म लिखित दस्ताबेजलाई मात्र महत्त्व दिएको सुनाए । शिलापत्र र कागजमा भएकाहरूमा मात्र इतिहास र संस्कृति होइन, उनले भने, बहुसंख्यक मान्छे, सभ्यता, लोकगीत, नाच, चाडपर्व र अहिलेसम्मको जीवनलाई महत्त्व दिनु आवश्यक छ । शासकको मात्र नभएर शासित वर्गको पनि इतिहास र संस्कृतिलाई स्वीकार गरेर त्यसलाई लिखित रूपमा ढाल्नुपर्ने जिकिर उनले गरे । दिवसको तर्कलाई स्वीकार गर्दै बाजपेयीले दक्षिण एसियाकै लिखित सभ्यता र संस्कृति पनि उच्च कोटीमा रहेको उल्लेख गरे । मौखिक सभ्यता र संस्कृतिलाई लिखित दस्ताबेजले प्रभाव पारेको मतसमेत उनले राखे । पत्रकार युवराज घिमिरे, भारतीय चित्रकार मनीष पुशकले र नेपालका लागि भारतीय पूर्वराजदूत रञ्जित रेले सभ्यतामा दुई मुलुकबीच रहिआएको सम्बन्धलाई कसरी अगाडि बढाउने भन्ने विषयमा बहस गरे । उनीहरूले दुई देशबीच रहेको समान संस्कृति, कला, सभ्यता, खुल्ला सिमानामा पारस्परिक रूपमा अगाडि बढिरहेको धारणा राखे । रेले द्विपक्षीय सम्बन्धलाई अहिलेको प्रभावशाली सामाजिक सञ्जालले अझै नजिक बनाउने ठहर गरे । चित्रकार पुशकले नेपालको परम्परागत तथा समकालीन कला र कलाकार चेत भारत तथा अन्य दक्षिण एसियाको भन्दा अलग रहेको जिकिर गरे । महोत्सवमा स्रष्टा भागीरथी श्रेष्ठ, अर्चना थापा, गनेस पौडेल, महेशविक्रम शाहले हिजोको कथा आजको कथा का विषयमा बहस गरे । वक्ताहरूले गोरखापत्र प्रकाशनपूर्वको प्राथमिककालीन कथादेखि गोरखापत्रपछि आएको माध्यमिककालीन र आधुनिक कालका कथाबारे चर्चा गरे । त्यस्तै रंगकर्मी अनुप बराल, लक्ष्मी बर्देवा र शिशिर उप्रेतीले रंगमञ्चभित्र र बाहिर विषयमा नाट्य क्षेत्रको सुरुवात र हालसम्मको कुराहरू सतहमा ल्याए । बरालले पञ्चायत कालमा शक्तिशाली नाटकहरू सिर्जना भए पनि २०४६ सालको राजनीतिक परिवर्तनपछि रंगमञ्चमा त्यस्ता खालका नाटकहरू सिर्जना नभएको बताए । नेपाली रंगमञ्चतिर उद्योगतिर जान नसकेकै कारण रंगकर्मीहरू सिर्जनाभन्दा पनि जीविकोपार्जन र कमाउनतिर लाग्नुपर्ने बाध्यता आएको उनले ठहर गरे । महोत्सवको पहिलो दिन नै भारतीय स्रष्टाहरू पीयूष मिश्रा, मालिनी अवस्थीलगायतको प्रस्तुतिहरू भएका थिए । कार्यक्रममा बाजपेयीलाई कलिंग काठमाडौं यशस्वी साहित्य सम्मान प्रदान गरियो । संस्कृतिविद् गुरुङले उनलाई ५० हजार रुपैयाँ नगद राशिसहित सम्मानपत्र हस्तान्तरण गरे । महोत्सवको दोस्रो दिन आइतबार पनि दुवै मुलुकका स्रष्टाहरूबीच साहित्य, कला, दर्शन र सभ्यताकै विषयमा आधा दर्जनभन्दा बढी बहस, छलफल तथा प्रस्तुतिहरू हुनेछन् ।"
डबलीमा हृदय को नियमित संस्करण,"काठमाडौं (कास) मुटुरोग विशेषज्ञ डा भगवान कोइरालाको पुस्तक हृदय को नियमित संस्करण सार्वजनिक भएको छ । राजधानीको कमलादीस्थित नेपाल प्रज्ञाप्रतिष्ठान डबलीमा शनिबार उक्त कृतिको नियमित संस्करण सार्वजनिक गरिएको हो । हृदय को विशेष सीमित संस्करण भने गत भदौ २८ मा सार्वजनिक गरिएको थियो । कार्यक्रममा लेखक बुद्धिसागरले आफ्नो कवितासंग्रह बुद्धिसागरका कविताबाट केही कविता वाचन पनि गरे । नेपाल लिटरेचर फेस्टिभलको बुक अड्डा शीर्षकअन्तर्गत आयोजित विशेष कार्यक्रममा संगीतकर्मी अनिल शाही र उनको समूहले विशेष सांगीतिक प्रस्तुति दिएको छ । कार्यक्रममा डा कोइरालाको पुस्तकबारे राम लोहनीले समीक्षात्मक टिप्पणी गरे । हृदय ले नेपालको स्वास्थ्य क्षेत्रका समस्या, समाधान एवम् यससम्बद्ध विषयलाई मात्र होइन, कोइरालाले आफ्नो जीवनमा सामना गर्नुपरेका संघर्षहरूलाई विशेष रूपमा प्रस्तुत गरेको लोहनीले बताए । हृदयको नियमित संस्करण काठमाडौं र अन्य जिल्लाका लागि उपलब्ध रहेको प्रकाशक फाइनप्रिन्टले जनाएको छ । हृदयको सीमित विशेष संस्करण झन्डै ६ सय प्रति बिक्री भइसकेको जानकारी पनि कार्यक्रममा दिइयो । २५ सय प्रति छापिएको विशेष सीमित संस्करणबाट प्राप्त हुने रकम काठमाडौं इन्स्टिच्युट अफ चाइल्ड हेल्थ निर्माण परियोजनामा खर्च गरिने भएको छ । नियमित संस्करणको ५० प्रतिशत लेखकस्व पनि डा कोइरालाले बाँसबारीमा निर्माणाधीन उक्त परियोजनालाई हस्तान्तरण गर्ने बताएका छन् । डा कोइराला र बालस्वास्थ्यमा समर्पित समूहले काठमाडौंसँगै सातै प्रदेशमा बाल अस्पताल निर्माणको लक्ष्य लिएको छ ।"
"गौरिका अस्वस्थ, एस्लीलाई तीन स्वर्ण","(काठमाडौं)  एस्ली सापकोटा डंगोल चार वर्षकी मात्रै थिइन्, जति बेला उनको खुट्टा बांगिएको जस्तो थियो । त्यसैले उनका अभिभावक चिकित्सकको परामर्श लिन पुगे । उनकी आमा रेनुका सापकोटा भन्छिन्, डाक्टरले शारीरिक अभ्यासका लागि स्विमिङ गराउन सुझाव दिए । हामीले त्यसै गर्यौं । उनी स्विमिङमै रमाउन थालिन् ।करिब नौ वर्षकी छँदा जापानमा टोकियो जुनियर मिट (पौडी प्रतियोगिता) को एक स्पर्धामा स्वर्णपदक जितेपछि एस्ली पौडीमै केन्द्रित हुन थालिन् । साइपन (द्वीप) मा जन्मेकी छोरीसगै तीन वर्षअघि क्यालिफोर्निया (अमेरिका) सरेकी रेनुका भन्छिन्, उनी पौडीमै बेसी उत्सुक भइन् । हामीले अरु केही गर्न दबाब गर्दैनौं । यिनै एस्लीले एनआरएनए (गैरआवासीय नेपाली संघ) नवौं राष्ट्रिय खेलकुद अन्तर्गत् पौडीको पहिलो दिन तीन स्वर्ण जितेकी छन् । लिटिल एन्जल्स स्कुलको जुनियर प्रतियोगिता खेलेको चार वर्षपछि नेपाल आएकी उनले यहाा पहिलोपल्ट सिनियरको पौडी प्रतियोगितामा सहभागी भएको पहिलो दिन शनिबार महिलाको ५० मिटर बटरफ्लाई, १ सय मिटर फ्रिइस्टाइल र २ सय मिटर ब्याकस्ट्रोकमा स्वर्णपदक जितेकी हुन् । फिस्टेल एकेडेमीको २५ मिटरको स्विमिङ पुल (सर्ट कोर्स) उनले ५० मिटर बटरफ्लाईमा ३० सेकेन्डमा पूरा गर्दै आर्मीकी डुआना लामालाई पछाडि पार्दै सफलता हात पारेकी हुन् । डुआना ३२१५ सेकेन्डसहित रजतमा रोकिइन् ।एस्लीले १ सय मिटर फ्री इस्टाइल १ मिनेट १४२ सेकेन्डको समय निकालिन् । उनलाई आर्मीकी अनुसिया तण्डुकार (१ मिनेट १६० सेकेन्ड) ले कडा चुनौती दिएकी थिइन् । तर, अनुसिया रजतमै सीमित भइन् । एस्लीले २ सय मिटर ब्याकस्ट्रोक २ मिनेट ३६०४ सेकेन्डमा पूरा गर्दै स्वर्ण कब्जा गरेकी हुन् । यसमा उनले खासै चुनौ बेहोर्नुपरेन । वाग्मतीकी आरजु थापामगर (३ मिनेट १७९९ सेकेन्ड) ले रजत हात पारिन् ।नेपालमा पहिलोपल्ट सिनियर प्रतियोगिता खेलेकी हुा, झापाकी रेनुका र कीर्तिपुरका सञ्जयलाल डंगोलका १६ वर्षीया छोरी एस्लीले भनिन्, आज (शनिबार) को प्रदर्शनमा खुसी छु । राम्रो भयो । उनले थपिन्, २ सय ब्याकस्ट्रोकमा समय राम्रो भएन । तर, १ सय फ्री स्टाइल र ५० बटरफ्लाईमा राम्रो भयो । प्रतियोगितामा यस्तै हुन्छ । उनले आठ स्पर्धामा सहभागी हुने बताइन् ।क्यालिफोर्नियास्थित अल्बानी अट्माडा अक्वाटिक्स (स्विमिङ क्लब) मा तीन वर्षयता अभ्यास गरिरहेकी एस्ली प्रशिक्षक हेलेन गार्सियासँगै बुधबार पोखरा आइपुगेकी हुन् । उनले यो नवौं राष्ट्रिय खेलकुदबारे एक महिनाअघि थाहा पाएपछि अभ्यासमा ध्यान दिन थालेकी बताइन् । चर्चित स्विमर गौरिका सिंहले पेटमा दुखाइ भएको जनाउादै १ सय मिटर फ्री स्टाइल र २ सय ब्याकस्ट्रोक छाडेकी थिइन् । त्यसले पनि एस्लीलाई तीन स्वर्ण जित्न सहज भएको हुन सक्छ ।१३ औं दक्षिण एसियाली खेलकुदमा ४ स्वर्ण, २ रजत र ३ कांस्य तथा आठौं राष्ट्रिय खेलकुदमा १२ स्वर्ण जितेकी गौरिकाको अनुपस्थितिमा आत्मविश्वास बढेको हो ? हाईस्कुलमा अध्ययनरत एस्लीले भनिन्, भन्न सक्दिन । उसाग डर लाग्छ किनकि राम्रो खेलाडी हुन् । उनले थपिन्, डुआना, निभा (मास्के), गौरिकाको नाम सुनिरहेकी थिए । अलि डर पनि लागिरहेको थियो । सबैसँग प्रतिस्पर्धा हुन्छ भन्ने सोंचेकी थिए । प्रशिक्षक गार्सियाकीअनुसार उनले क्यालिफोर्नियामा राज्य स्तरका च्याम्पियनसिपमा प्रतिस्पर्धा गरेकी छन् ।अन्तर्राष्ट्रिय प्रतियोगितामा नेपालको प्रतिनिधित्व गर्दै खेल्नुहुन्छ ? अमेरिकी पासपोर्टसहित आएकी उनले जवाफ दिइन्, खेल्न पायो भने खेल्ने, बोलायो भने आउने । पासपोर्ट परिवर्तन गर्नेबारे बोलिन्, अहिलेको लागि सोंचेकी छैन, मामाबाबासँग बोल्नु (कुरा गर्नुपर्छ), म अहिले नै केही भन्न सक्दिनँ । उनी आमा रेनुका र भाइ आशिषसँगै आएकी हुन् । अमेरिकामा जुनियर नेसनल खेलिसकेका १३ वर्षीय आशिषले पुरुष १५ सय मिटर फ्री स्टाइलमा रजतपदक हात पारे । यसमा आर्मीका नासिर युहया हुसेनले राष्ट्रिय कीर्तिमान बनाउँदै स्वर्ण जिते ।२२ वर्षअघि अमेरिका पुगेकी रेनुकाले नेपालको लागि खेल्ने एस्ली र आशिषको सम्भावनाबारे भनिन्, उनीहरू आफैले चाहे भने पासपोर्ट परिवर्तन गर्न सक्छन् । तर, अहिले छोरालाई नगर भन्छु, उतै अवसर छ । अहिले अनुभवको लागि खेल्छ । नेपालले दोहोरो नागरिकता दियो भने सम्भावना छ । छोरीको जन्मदर्ता यही गरेको छ । तर, हामीले दबाब दिएर भएन, उनीहरूकै इच्छाको कुरा हो । छोराछोरीले मान्यो भने हामीलाई केही (समस्या) छैन ।क्यालियोफोर्नियामा छोराछोरीको प्रशिक्षणबारे उनले भनिन्, छोरीलाई पछ्याउँदै छोरा पनि पौडी सिक्न थाले, खेल्न थाले । अमेरिकामा स्विमिङ एकदम महँगो छ । नगरौं भन्दा रुन्छन् । गाह्रो छ तर छोराछोरीका लागि मिलाउनुपर्छ । छोड्छुभन्दा त्यहा तिमीहरू नछोड, राम्रो छ, जति सक्छौ त्यति तिर्नु भन्यो । उनीहरू स्कुलमा पनि पहिलो नै भइरहेका छन् । छोरा जुनियर नेसनलको नतिजा देखेपछि हामीलाई यहा बोलाएको हो । पहिला पनि बोलाएको थियो, तर आएका थिएनौं ।पौडीको पहिलो दिन २ सय मिटर ब्याकस्ट्रोकमा राष्ट्रिय कीर्तिमानसहित स्वर्ण जितेका एपीएफका तेन्जिन रायन गुरुङले ५० मिटर बटरफ्लाईमा पनि स्वर्ण हात पारे । ओलम्पियन अलेक्जेन्डर शाह (एलेक्स) ले पनि १ सय मिटर फ्रिइस्टाइलमा कीर्तिमान बनाउदै स्वर्ण हात पारे । पहिलो दिन आर्मीले ३, एनआरएनएले ३ र एपीएफले २ स्वर्ण जिते ।"
भलिबलमा सदावहार क्रेज,"(पोखरा)  गण्डकी प्रदेशमा भलिबको गज्जब क्रेज छ । पछिल्लो उदाहरण हो, नवौं राष्ट्रिय खेलकुद । पोखरा रंगशालामा शुक्रबार बृहत् राष्ट्रिय खेलकुदको उद्घाटन समारोहमा निःशुल्क प्रवेशको व्यवस्था हुँदा पनि स्थानीयको उपस्थिति न्यून थियो । तर रंगशालामै भइरहेको पुरुष भलिबल प्रतियोगितामा भने टिकट काटेरै दर्शक ओइरिए । पोखरामा भलिबलप्रतिको यो आकर्षण अहिलेको मात्रै होइन । यहाँ हुने हरेकजसो प्रतियोगितालाई दर्शकको उपस्थितिले भव्य बनाउँछ । स्थानीय क्लबदेखि विभिन्न संघसंस्था र भलिबल संघले गर्ने प्रतियोगितामा दर्शकको उपस्थिति उत्तिकै हुन्छ । चर्को घाममा छाता ओढेरै प्यारापिटमा दर्शक बस्छन् । युवा, पाका, पुरुष, महिला सबैखाले दर्शक भलिबलमा हुन्छन् । प्रत्यक्ष उपस्थित हुन नसक्ने दर्शकले फेसबुक पेज, युट्युब, टिकटकलगायत डिजिटल माध्यमबाट लाखौंले भलिबल हेर्छन् । गण्डकीलाई भलिबल खेलाडी उत्पादन गर्ने कारखानाका रूपमा चिनिन्छ । गण्डकी प्रदेशको पहिचानकै रूपमा रहेको भलिबल नेपालकै राष्ट्रिय खेल घोषित भएपछि झनै फराकिलो भयो । पहाडी जिल्लामा समथल भूभागको कमी हुने र थोरै लगानीमै पनि खेल्न सकिने भएकोले यस क्षेत्रमा भलिबल क्रेज बढेको हो । गाउँगाउँमा हुने मेला, महोत्सवमा भलिबल प्रतियोगिता छुट्दैन । स्याङ्जा, कास्की, पर्वत, म्याग्दी, तनहुँ भलिबलको लागि ऊर्वरभूमि हुन् । यस क्षेत्रमा भलिबल विकासको श्रेय पृथ्वीनारायण क्याम्पसलाई जान्छ । अन्तर्राष्ट्रिय खेलाडी बलराम क्षेत्री, देवी सुवेदी र हरि पराजुली पृथ्वीनारायण क्याम्पसकै उत्पादन हुन् । २०३८ सालमा क्याम्पसमा खेल शिक्षक थिए रञ्जित गुरुङ । उनैले विद्यार्थीलाई खेल्नका लागि प्रेरित गर्थे । कक्षा सकिएपछि चौरमा भलिबल जम्थ्यो । युवाको भलिबल मोह देखेर तत्कालीन अञ्चल सचिव खेम गुरुङले जापानी प्रशिक्षक ल्याउने चाँजोपाँजो मिलाए । गुरुङको पहलमा जापानी अन्तर्राष्ट्रिय सहयोग नियोग (जाइका) ले प्रशिक्षक सुजीलाई पोखरा झिकायो । बलराम, देवी, हरिलगायत विद्यार्थीले दुई महिना भलिबल प्रशिक्षण लिए । २०३१ पछि कुनै उपाधि जित्न नसकेको गण्डकी अञ्चलको टिमले २०३९ को राष्ट्रिय भलिबलमा दोस्रो भयो । २०३९ मा काठमाडौंबाट प्रचण्डमान सिंह प्रमुख प्रशिक्षक भएर पोखरा आए । उनको प्रशिक्षणले टिम बलियो हुँदै गएको हरि पराजुली सम्झन्छन् । २०४० मा पोखरामा भएको दोस्रो राष्ट्रिय खेलकुदमा गण्डकी अञ्चलको पुरुष भलिबल टिमले पहिलो भयो । टिममा थिए हरि, शक्ति गौचन, देवी, राजेन्द्र भट्टराई, ज्ञानेन्द्र रोकाया, बलराम, कुमार गुरुङ, याम गुरुङ, भरत धिताल, इश्वर श्रेष्ठ, जीवन बस्नेत र माधव गौतम । गण्डकी क्षेत्रका गाउँगाउँमा हुने मेला, महोत्सव, लाहुरे संस्कृतिकै प्रभावले भलिबल लोकप्रिय बनेको पराजुलीको ठम्याइ छ । मेला, पर्व हुनेबित्तिकै भलिबल र छेलो अनिवार्यजस्तै थियो, भूतपूर्व खेलाडी मञ्चका अध्यक्ष उनले भने, राम्रो भलिबल खेल्दे खेलाडीको चर्चा टाढाटाढासम्म हुन्थ्यो । अहिलेभन्दा त्यतिबेला सेलिब्रेटीजस्ता लाग्थे भलिबल खेलाडी । मेला, महोत्सवमा पोखराबाट खेलाडी लगेर टिम बनाउने चलन थियो । त्यतिबेला गाउँगाउँ पुगेर पुरस्कारस्वरुप पाएका बुट्टे कचौरा, थाल, गिलास उनीसँग अझै छन् । थोरै ठाउँ, थोरै खर्च भए पुग्ने र नजिकैबाट खेल हेर्न पाइने भएकोले भलिबलप्रतिको आकर्षण बढेको उनी बताउँछन् ।कुनै बेला राष्ट्रिय टिममा गण्डकीकै खेलाडीको दबदबा उनले अझै बिर्सिएका छैनन् । सन् १९८२ मा भारत र १९८३ मा जापानमा एसियन च्याम्पियनसिप भयो । उक्त अन्तर्राष्ट्रिय प्रतियोगितामा भाग लिने खेलाडीमध्ये पाँच जना गण्डकी अञ्चलबाटै थिए । कास्कीका बलराम, देवी, हरि, स्याङ्जाका ज्ञानेन्द्र रोकाया र लमजुङका इंश्वर श्रेष्ठले नेपालबाट खेलका थिए । २०५० मा पश्चिमाञ्चल क्षेत्रीय खेलकुद विकास समिति गठन अघि अञ्चलस्तरीय प्रतियोगिता हुन्थ्यो । २०४२ मा धौलागिरिले गण्डकीलाई हराएको थियो । २०४० मा गण्डकीको पुरुष भलिबल पहिलो र महिलातर्फ दोस्रो भएको थियो । २०४५ मा भएको आठौं राष्ट्रिय महिला भलिबलमा गण्डकी पहिलो भयो । त्यतिबेला कप्तान सुष्मा थापा थिइन् । अन्तर्राष्ट्रिय प्रतियोगितामा नेपालको पुरुषभन्दा महिला भलिबल टोलीले राम्रो उपस्थिति जनाएको छ । हाल नेपालको राष्ट्रिय टिमकी कप्तान अरुणा शाही गण्डकी प्रदेशकै म्याग्दीकी हुन् । उनकै जिल्लामा नवौं राष्ट्रिय खेलकुदअन्तर्गतको महिला भलिबल भइरहेको छ । २०५५ मा भएको चौंथो र २०६५ भएको पाँचौ राष्ट्रिय खेलकुदमा पश्चिमाञ्चलले महिलातर्फ उपाधि जितेको थियो । ऋषिसरा थापा, मञ्जु गुरुङ, अरुणा शाही, सरस्वती चौधरी, सिपोरा गुरुङ, परीक्षा गुरुङ, सुक्रिया गुरुङ, मान्ती आले, देवी खाँड, सञ्जु पुर्जा, मनीषा चौधरी, शशी चौधरीलाई महिला भलिबलमा पश्चिमाञ्चलले जन्माएको हो । सरस्वती र मनीषाको स्थायी घर कैलाली भए पनि विद्यालय शिक्षा पोखराबाट लिएका हुन् । पश्चिमाञ्चलको महिला भलिबलाई ह्वात्तै उकास्न यहाँका विद्यालयको महत्त्वपूर्ण भूमिका छ । यहाँका तीन निजी विद्यालय ज्ञानुबाबा, फिस्टेल एकेडेमी र टप्सले स्वतस्फूर्त भलिबल खेलाडी उत्पादन गरे । भलिबलमा सम्भावना भएका छात्राको खाने, बस्ने, पढ्ने सम्पूर्ण शुल्क विद्यालयले बेहोरेर खेलाडी उत्पादनमा योगदान दिए । मञ्जु गुरुङलाई ज्ञानुबाबा बोर्डिङ स्कुलले जन्माएको हो । परीक्षा गुरुङ, अरुणा शाही, सुक्रिया गुरुङ, मान्ती आलेलगायत खेलाडी ज्ञानुबाबाका उत्पादन हुन् । सिपोरा गुरुङ, सरस्वती चौधरी, देवी खाँड, सञ्जु पुर्जा मगर फिस्टेल एकेडेमीका विद्यार्थी थिए । मनीषा चौधरी र शशी चौधरीलाई टप्स बोर्डिङले संरक्षण गरेको थियो । गण्डकी प्रदेश भलिबल संघका कार्यवाहक अध्यक्ष हरि श्रेष्ठ यस क्षेत्रको महिला भलिबल विकासमा यी तीन विद्यालयको देन रहेको स्विकार्छन् । पहिले पहिले धेरै राम्रा खेलाडी भएकोले विद्यालयबाट छनोट गर्नै समस्या हुने गरेको उनको उनको अनुभव छ । विद्यालयले गरेको कामको उचित मूल्यांकन नहुँदा हाल खेलाडी उत्पादनमा कमी आएको उनले बताए । कुनै बेला पुरुष र महिला भलिबलमा एकछत्र राज गरेको गण्डकीको टिम पछिल्ला वर्षमा केही खस्किएको देखियो । त्यसो हुनुको कारण भने विभागीय टिमको गठन हो । रोजगारीको सुनिश्चितता हुने भएपछि खेलाडीहरू भटाभट विभागीय टिममा सामेल हुन पुग्छन् । विभागीय टिम आफैंले प्रतिभावान खेलाडीलाई छानीछानी लैजान्छ ।"
गतिमा निस्केको शिवराजको शक्ति,सन्तोषीको स्वर्णनवौं राष्ट्रियमा एथलेटिक्सको पहिलो दिन अर्को चर्चित स्वर्ण भने महिला १० हजार मिटरको रह्यो । जसलाई वाग्मती प्रदेशकी धाविका सन्तोषी श्रेष्ठले जितिन् । ३६ मिनेट १२३६ सेकेन्डमा २५ ल्याप पूरा गर्दै स्वर्ण जितिन् । उनका निकट प्रतिस्पर्धी पुलिसकी राजपुरा पछाईले ३६ मिनेट २९४५ सेकेन्डबाट रजत र एपीएफकी पृष्पा भण्डारीले ३७ मिनेट ०४२ सकेन्डबाट कांस्य पदक जितेका थिए । सन्तोषीले अन्तिम ल्याप बाॅकी हुॅदा आफ्नो गति बढाउँदै राजपुरालाई पछि पारिन् । आठौंमा सन्तोषीले कांस्य जित्दा राजपुराले रजत जितेका थिए । स्वर्ण जित्ने विश्वरुपा बुढा भने यसपालि यो इभेन्टमा दौडिनन् । १३ औं सागमा यसै इभेन्टमा स्वर्ण जितेकी सन्तोषीले त्यसपछि पहिलोपल्ट यो इभेन्ट खेलेकी हुन् । उनले ५ हजार मिटरमा पनि प्रतिस्पर्धा गर्नेछिन् । उनले आठौं राष्ट्रियमा ५ हजारमा स्वर्ण जितेकी थिइन् । १० हजार मिटरमा प्रतिस्पर्धा गर्ने दर्जन बढी धाविकामा गण्डकीकी संगीता बिक १० ल्याप पूरा गरेपछि ट्र्याकमै ढलेकी थिइन् । त्यसपछि उनले दौड पूरा गर्न सकिनन् । सामान्य उपचारपछि उनले आराम गरिन् । ट्र्याकतर्फकै १५०० मिटर दौडमा आर्मीका मुकेश पाल र एपीएफकी फूलमति रानाले स्वर्ण पदक जितेका थिए । मुकेशले ३ मिनेट ५२२१ सेकेन्ड र फूलमतिले ४ मिनेट ३८१९ सेकेन्ड लगाएका थिए । फूलमतिले आठौंको प्रदर्शनमा सुधार्दै स्वर्ण हत्याइन् । दाङमा उनले कांस्य जितेकी थिइन् ।पुरुषतर्फ एपीएफका अजित यादव (३ मि५३११ सेकेन्ड) र पुलिसका नागेश्वर अहिर (३ मिनेट ५६५ सेकेन्ड) तथा महिलातर्फ सरस्वती भट्टराई (४ मिनेट ४१००) र आर्मी रेखा लिम्बू (५ मिनेट ०३८० सेकेन्ड) क्रमशः दोस्रो र तेस्रो भए । महिला सटपुटमा पुलिसकी चन्द्रकला लामगादेले आफ्नो वर्चस्व कायमै राखिन् । उनले १२ दशमलब ४० मिटर फाल्दै सटपुटको स्वर्ण जितिन् । आठौंमा पनि स्वर्ण जितेकी थिइन् । १३ औं सागमा बनेको १२५२ मिटरको राष्ट्रिय कीर्तिमान पनि उनकै नाममा छ ।चन्द्रकलालाई चुनौती दिएका लुम्बिनीकी संगीता अधिकारी र पुलिसकी बसन्ती चौधरी धेरै पछाडि रहे । उनीहरू दोस्रो र तेस्रो भए । १० पाउन्डको सटपुट संगीताले १०८३ मिटर र वसन्तीले ९८६ मिटरमात्र फालेका थिए । आर्मीका तिलक विकले १२८५ मिटर फाल्दै स्वर्ण जिते । आर्मीकै चित्रबहादुर वली (१२६४ मिटर) र वाग्मतीका ललित रावत (११९५ मिटर) दोस्रो र तेस्रो भए । एथलेटिक्सको ७ इभेन्टको फाइनल हुॅदा शनिबार आर्मीका खेलाडीले ३ स्वर्ण जितेका हुन् ।
गल्फको तीन स्वर्ण वाग्मतीको पोल्टामा,"पोखरा (कास) नवौं राष्ट्रिय खेलकुदको गल्फको स्वर्ण आर्मीका सुवास तामाङले जितेका छन् । पोखरा१४ स्थित हिमालयन गल्फ कोर्समा शनिबार सुवासले सद्भाव आचार्यलाई एक स्ट्रोकले पछि पार्दै स्वर्ण जितेका हुन् । प्रदेश १ का युवराज भुजेलले कांस्य पदक जिते ।टिमतर्फ भने वाग्मती विजयी भयो । पुरुष र महिला दुवै इभेन्टमा वाग्मतीले स्वर्ण जित्यो । महिला एकलतर्फ स्वर्ण पनि वाग्मतीले नै जितेको थियो । ४ मध्ये ३ स्वर्ण वाग्मतीले जितेको हो । पुरुषतर्फ टिममा वाग्मतीले स्वर्ण जित्दा प्रदेश १ ले रजत र आर्मीले कांस्य पदक जितेको छ ।महिला एकलमा वाग्मतीका कश्मिरा शाहले स्वर्ण, तारा कार्कीले रजत र प्रदेश १ की सुस्मा सिग्देलले कांस्य पदक जिते । महिलापुरुष टिमतर्फ स्वर्ण विजेता खेलाडीले जनही १५ हजार र व्यक्तिगततर्फका विजेताले स्वर्णसहित २५ हजार नगद पुरस्कार पाए ।"
करातेमा तीन विभागीय टिमलाई स्वर्ण,"(पर्वत)  करातेको काता विधाबाट विभागीय त्रिभुवन आर्मी, नेपाल प्रहरी र सशस्त्र प्रहरीले स्वर्ण पदक जितेका छन् । पर्वत सदरमुकाम कुश्माको बडागाउँस्थीत सेमी कभर्डहलमा जारी पहिलो दिन महिला काता समूहको फाइनलमा प्रदेश १ लाई आर्मीले पराजित गर्दै स्वर्ण पदक जितेको हो । वाग्मतीले रजत र नेपाल पुलिसले कास्य पदक जितेका छन् ।पुरुषतर्फ भएको एकल कातामा सशस्त्र प्रहरी बलको एपीएफ क्लबले वाग्मती प्रदेशलाई हराउँदै स्वर्ण पदक जितेको हो । एपीएफका तर्फबाट स्वर्णिम मानन्धरले वाग्मतीका रेहन जावेदलाई पराजित गर्दै स्वर्ण पदक दिलाउन सफल भए । वाग्मतीले रजतमा चित्त बुझाउँदा नेपाल पुलिसका महसुस तामाङ र प्रदेश १ का आशिष मगरले कांस्य पदक जिते । एकल कातामा भने नेपाल पुलिस सफल भएको छ । नेपाल पुलिसकी चञ्चला कुँवरले आर्मीकी संगीता मगरलाई पराजित गरिन् । कर्णालीकी एलिसा रसकोटीमगर र सुदूरपश्चिम प्रदेशका वर्षा राउतले कांस्य पदक जिते ।शनिबार हुने भनिएको पुरुष समूह कातातर्फको फाइनल खेल भने समय अभावका कारण आइतबारका लागि सारिएको कराँतेका मुख्य सहायक प्रशिक्षक तथा नवौं राष्ट्रिय खेलकुद प्रतियोगिताका सदस्य दीपक श्रेष्ठले बताए । पर्वतमा करातेतर्फ महिला र पुरुषका काता र विभिन्न तौल समूह गरी जम्मा १९ वटा इभेन्टमा खेल हुनेछन् । ती इभेन्टमा ३२ स्वर्ण, ३२ रजत र ६४ वटा कांस्य पदक गरी कुल १ सय २८ पदकका लागि प्रतिस्पर्धा गर्नेछन् ।"
