शीर्षक,विवरण
"दाहाल : हिँड्दै छन्, पाइला मेट्दै छन्","काशीराम डाँगी (रोल्पा), भरत जर्घामगर (सिरहा), रमेशकुमार पौडेल (चितवन), ऋषिराम पौड्याल र जनकराज सापकोटा (काठमाडौं)"
माओजस्तै शक्तिशाली बन्ने यात्रामा सी,"हुलाई जब बाहिर निकालियोचिनियाँ कम्युनिस्ट पार्टीको शनिबार सम्पन्न समारोहबाट पूर्वराष्ट्रपति हु जिन्ताओलाई अप्रत्याशित रूपमा बाहिर निकालिएको छ । भव्य समारोहबाट हुलाई हटाइएको दृश्यबारे अनेक टिप्पणी हुन थालेका छन् । यसबारे चिनियाँ पक्षबाट कुनै आधिकारिक प्रतिक्रिया आएको छैन । अग्रभागमा बसिरहेका ७९ वर्षीय नेता हु भने आफू बसेको सिटबाट हट्न तयार देखिएका थिएनन् । राष्ट्रपति सीकै छेउमा रहेका उनलाई दुई कार्यकर्ताले पाखुरामा समातेर उठाउन खोजेको दृश्य अन्तर्राष्ट्रिय सञ्चारमाध्यमले देखाएका छन् । पाखुरामा समात्न खोज्दा हु उठ्न तयार नदेखिएपछि दुवै हातले समातेर उचाल्दै गरेको दृश्य सामाजिक सञ्जालमा पनि सेयर गरिएका छन् । केही बेरसम्म सिटबाट उठ्न आनाकानी गरेका हुले राष्ट्रपति सी र प्रधानमन्त्री ली खछ्याङसँग केही भन्दै गरेको देखिन्छ । त्यसलगत्तै उनलाई हलबाट बाहिर निकालियो, यो सबै घटनाक्रम हुँदा र हुले बोलाउँदा पनि सीले केही प्रतिक्रिया देखाएका छैनन् । आइतबार साँझ चिनियाँ सरकारी समाचार एजेन्सी सिन्ह्वाले भने नेता हु बिरामी भएको र पूर्ण रूपमा निको नभइसकेकाले उनलाई आराम गर्न हलबाट अन्यत्र पठाइएको जनाएको छ । एक साताको उक्त महाधिवेशन प्रायः बन्द ढोकाभित्र गरिएको थियो । समापन समारोहमा पत्रकारहरूलाई अनुमति दिइएको थियो । त्यसको केहीबेरमै हु प्रवेश गरेका थिए । गत आइतबारको उद्घाटन समारोहमा पनि पूर्वराष्ट्रपति हु सहयोगीको सहारामै पुगेका थिए ।"
स्नातक दिदीबहिनीको फूलखेती,"उनीहरू एउटा माला डेढ सयदेखि दुई सय रुपैयाँमा बेचिरहेका छन् । तिहारका लागि दुई सय किलो फूल र दुई सय मालाको अर्डर पाएको सुष्माले सुनाइन् । बिक्री नभएको फूल र माला खेत नजिकै जितपुरमा भर्खरै सञ्चालनमा आएको कोल्ड स्टोरमा लगेर राख्ने उनीहरूको योजना छ । उनीहरूले फूल तयार हुन थालेपछि बेच्न सामाजिक सञ्जालमार्फत प्रचार गरे । कतिपयले फेसबुकका माध्यमबाट सम्पर्क गरेर घरबाटै फूल र माला किनेर लैजाने गरेका छन्, रचनाले भनिन्, तिहारका लागि दुई जना कामदार राखेर फूल टिप्ने र माला बनाउने गरेका छौं ।कपिलवस्तु१० बिकुली पिपरामा कँडेल दिदीबहिनीले आफ्नै जग्गामा फूलखेती गरेका हुन् । सुरुवातमा करिब १ लाख रुपैयाँ खर्च लागेको उनीहरूले बताए । तिहारमा फूल बेचेर २ लाख रुपैयाँभन्दा बढी आम्दानी हुने अनुमान गरेका छौं, रचनाले भनिन्, त्यसपछि पूजाआजा, विवाह र व्रतबन्धलाई बजार बनाउँछौं । आगामी मंसिर ४ मा हुने आमचुनाव पछिको विजय उत्सवलाई ध्यानमा राखेर अहिलेबाट नै तयारी थालेको उनीहरूले सुनाए । अहिलेको खेतीले पुसमाघसम्मै फूल फुलाउन सकिन्छ । पुससम्म साढे ४ लाखदेखि ५ लाख रुपैयाँसम्म सजिलै आम्दानी गर्न सकिने हिसाब सुष्माको छ । अर्को वर्ष मखमली फूल पनि लगाएर प्रयोग गर्ने योजना छ । दुई ग्य्राजुएट को व्यावसायिक कृषि योजनालाई परिवारले सघाएको छ । बजार व्यवस्थापन रचनाका श्रीमान् ३१ वर्षीय चार्टर्ड एकाउन्टेन्ट आशिष उपाध्यायले हेर्छन् । उनीहरू योजना बनाउँछन्, हामी पनि छलफलमा सहभागी छौं, सकेको सघाएका छौं, उनले भने । शैक्षिक ज्ञान र सीप स्वदेशमै प्रयोग गरेर केही गरौं भन्ने लागेर फूलखेती सुरु गरेको सुष्माको भनाइ छ । रचना भने गाउँघरमै गर्न सकिने उद्यमका रूपमा यो क्षेत्र छनोट गरेको बताउँछिन् ।"
पहिचानको मुद्दा न विकास एजेन्डा,"सुक्खाग्रस्त क्षेत्र सधैं काकाकुलनेपाल सरकारले सुक्खाग्रस्त सूचीमा राखेको पाँचथरको तुम्बेवा गाउँपालिकामा निर्माणाधीन खानेपानी आयोजनाको उद्घाटन गत चैत ७ मा प्रधानमन्त्री शेरबहादुर देउवाले गरे । उद्घाटन कार्यक्रममा देउवासँगै खानेपानी मन्त्री उमाकान्त चौधरी पनि आइपुगेका थिए । तुम्बेवा गाउँपालिकाको आङ्ना र मौवा क्षेत्रका बासिन्दालाई खानेपानी सुविधा दिन अगाडि बढाइएको आयोजना उद्घाटन गरेको सात महिना बित्न लाग्दा पनि पूरा भएको छैन । संघीय खानेपानी ढल व्यवस्थापन आयोजना इलाममार्फत ४५ करोड ८६ लाखको लागतमा उक्त आयोजना बन्दै गरेको हो । तत्कालीन प्रधानमन्त्री केपी शर्मा ओलीले आफ्नो जन्मदिनका अवसर पारेर २०७६ फागुन ११ मा उद्घाटन गरेको कुम्मायक गाउँपालिकाको खानेपानी आयोजना अझै अधुरो छ । सुक्खाग्रस्त क्षेत्रका रूपमा सूचीकृत कुम्मायकका ३ हजार ४३ घरधुरीमा तमोर नदीबाट तानेर खानेपानी उपलब्ध गराउने आयोजनाको लक्ष्य हो । निर्माण उपभोक्ता समिति र निर्माण व्यवसायीको तालमेल नमिल्दा आयोजनाले पूर्णता नपाएको स्थानीय बताउँछन् । हतारमा उद्घाटन गरियो, त्यसपछि कामले पूर्णता पाएन । काम पूरा गर्न दबाब दिँदै छौं, कुम्मायक गाउँपालिकाका अध्यक्ष बमप्रसाद लावतीले भने ।"
"ठेक्का भयो, बजेट भएन","(काठमाडौं)  उपत्यकाको फोहोर विसर्जनमा अहिले कुनै बाधा प्रमुख छ भने त्यो बालाजुरानीपौवा खण्डको मुड्खुतीनपिप्ले सडक हो । हरेक वर्षामा स्थानीय बासिन्दा त सडक बनाइदेऊ भनेर आन्दोलित हुन्छन् नै, रोकछेक भएन भने पनि वर्षामा काठमाडौं महानगरपालिकाका फोहोर बोकेका गाडी उक्त खण्ड पुग्नै गाह्रो छ । यस पटक पनि उक्त खण्ड बनाइदिनुपर्छ भनेर माग भएकै हो । पुरानो ठेक्का तोडेर सडक निर्माणका लागि योजना नयाँ बनेको छ । तर अर्थ मन्त्रालयमा रकमान्तरको फाइल अड्किएपछि काम प्रभावित हुने स्थिति आएको छ । चार महिनाभित्र काम सक्ने गरी बालाजुरानीपौवा सडकअन्तर्गत मुड्खुतीनपिप्ले खण्डको ठेक्का सम्झौता भएको छ । तर ठेक्का सम्झौता भएको हप्ता दिन बित्दा बजेट भने निकासा भएको छैन । गत असोज २६ मा सम्झौता भएअनुसार माघ २६ भित्र काम सकिइसक्नुपर्नेछ । तोकिएको समयभित्र काम नसकिए ठेक्काको म्याद थप नहुने सडक विभागले जनाएको छ । ठेक्का कमलजितड्रागन जेभीले पाएको हो । ठेक्का रकम १५ करोड हो । अहिले १० करोड रुपैयाँ रकमान्तर गरिएको बालाजुरानीपौवात्रिशूली सडक विस्तार आयोजनाका प्रमुख गौतम श्रेष्ठले बताए । ठेक्का भएर काम सुरु भइसक्यो । ठेकेदार कम्पनीले पेस्की मागेका छन्, डेढ महिना भयो फाइल पठाएको, अर्थ मन्त्रालयले रकमान्तरको स्वीकृति दिएको छैन, उनले भने । बेनीजोमसोम खण्डको १० करोड रुपैयाँ रकमान्तर गरेर स्वीकृतिका लागि भौतिक पूर्वाधार तथा यातायात मन्त्रालय हुँदै अर्थ पठाइएको उनले बताए । बालाजुरानीपौवा सडक टुक्र्याएर ५५ किलोमिटर दूरी बीचको खण्ड फास्ट ट्र्याकमा स्तरोन्नति गर्ने भन्दै ठेक्का गरिएको हो । ठेक्का सम्झौता भएपछि ठेकेदारले कुल रकमको ५ प्रतिशत पेस्की पाउँछन् । उक्त रकम दिन नसकेको उनले बताए । काठमाडौंको फोहोर लैजान सडकका कारण समस्या भएपछि चाँडो निर्माण सक्ने गरी ठेक्का गरिएको उनको भनाइ छ । सडक विभागका महानिर्देशक अर्जुनजंग थापाका अनुसार बजेटका लागि पहल भइरहेको छ । उनले भने, काम छिटो सक्नुपर्ने भएकाले अर्थलाई आग्रह गर्दैछौं । नपुग ५ करोडका लागि पछि फेरि रकमान्तर गरिने विभागले जनाएको छ । यसबारे बुझ्न अर्थ मन्त्रालयका प्रवक्ता एवं सहसचिव आनन्द काफ्ले र सूचना अधिकारी उपसचिव कमलकुमार भट्टराईलाई पटकपटक टेलिफोन गर्दा उनीहरू सम्पर्कमा आउन चाहेनन् । बालाजुरानीपौवाको १७१० किमि सडक स्तरोन्नतिका लागि आठ वर्षअघि भारतीय निर्माण कम्पनी एआईपीएलसँग शैलुङ कन्स्ट्रक्सनले संयुक्त ठेक्का लिए पनि काम हुन सकेको थिएन । सात पटक म्याद थप्दा पनि आयोजनामा प्रगति नभएपछि सडक सुधार तथा विकास आयोजना निर्देशनालयले गत असार ५ मा ठेक्का तोडेको थियो । ठेकेदार कम्पनीलाई सार्वजनिक खरिद अनुगमन कार्यालयले गत भदौ ८ मा तीन वर्षका लागि कालोसूचीमा राखेको छ । बाँकी १२ किमि खण्डको लागत अनुमान तयारी भइरहेको छ । सुरुमा बालाजुरानीपौवा खण्डको कुल ठेक्का रकम ३४ करोड ९४ लाख ७१ हजार रुपैयाँ रहेकामा १८ करोड ९५ लाख ४७ हजार रुपैयाँ भुक्तानी भइसकेको छ । रानीपौवात्रिशूली खण्डको पनि ठेक्का तोडिसकिएको छ । पटकपटक म्याद थप्दा पनि प्रगति नभएपछि ठेक्का तोडिएको हो, जसको ठेक्का दिनेशचन्द्र आर अग्रवालसँग नागार्जुनकोसी एन्ड न्यौपाने कम्पनीले जेभीमा लिएको हो । यस कम्पनीलाई तीन वर्षसम्म नयाँ ठेक्का नपाउने गरी गत साउनमा कालोसूचीमा राखिएको हो । जुन खण्डको दूरी ३४१८ किमि छ । सडक विभागका अनुसार रानीपौवात्रिशूली खण्डमा सुरुदेखि नै काममा प्रगति थिएन । पहिला दुवै खण्डको लागत अनुमान तयार पार्ने काम सक्छौं, आयोजना प्रमुख गौतम श्रेष्ठले भने, त्यसपछि बजेटको सुनिश्चितता गरेर मात्र ठेक्का आह्वान गरिनेछ । रानीपौवात्रिशूली खण्डको सुरु ठेक्का रकम ५० करोड ४२ लाख ९५ हजार रुपैयाँ हो । यसमध्ये २० करोड ७४ लाख रुपैयाँ भुक्तानी भइसकेको छ ।"
१ महिनामै ४८ सय पर्यटक,"(रसुवा)  वर्षा सकिएर मौसम सफा भएसँगै लाङटाङ क्षेत्र घुम्नका लागि आउने वदेशी तथा स्वदेशी पर्यटकको संख्या बढ्दै गएको छ । अंग्रेजी क्यालेन्डरअनुसार सेप्टेम्बर, अक्टोबर र नोभेम्बर महिना पर्यटक घुम्ने मुख्य सिजन हो । कोरोनाको संक्रमण मत्थर हुँदै गएपछि तामाङ सम्पदा मार्ग, लाङटाङ र गोसाइँकुण्डलगायत पर्यटकीय क्षेत्रमा विदेशी तथा स्वदेशीको बाक्लो उपस्थिति रहेको छ । पर्यटक आउने मुख्य सिजन पनि सुरु भइसकेको छ । अहिले यी क्षेत्रका पदमार्ग तथा होटल जताततै पर्यटकहरूको चहपहल देखिन्छ । कारोनाका कारण नेपालकै तेस्रो पर्यटकीय गन्तव्य लाङटाङ क्षेत्र करिब २ वर्ष पर्यटकीय गतिविधि ठप्प भएको थियो । कोरोनाको संक्रमण मत्थर हुँदै गएपछि अहिले लाङटाङ क्षेत्र घुम्नका लागि आउने पर्यटकको संख्या बढ्दै गएको होटल तथा पर्यटन व्यवसायी संघ रसुवाका अध्यक्ष निशान गजुरेलले बताए । घुम्न आउने पर्यटकको संख्या पनि दिनहुँ वृद्धि हुँदै गएको छ । पर्यटकहरू बढ्न थाले पछि स्थानीय होटल तथा पर्यटन व्यवसायीहरू पनि उत्साहित भएका उनले बताए ।लाङटाङ राष्ट्रिय निकुञ्जकको ब्राबल चेक प्वाइन्टबाट हिजो आज दैनिक स्वदेशी र विदेशी गरी सरदर १ सय ६० को हाराहारीमा पर्यटक प्रवेश गर्ने गरेको लाङटाङ राष्ट्रिय निकुञ्जका प्रमुख संरक्षण अधिकृत प्रमोद भट्टराईले बताए । निकुञ्ज प्रवेश गर्ने स्वदेशी तथा विदेशी पर्यटकको संख्या अहिले बढ्दै गइरहेको छ, उनले भने । हिजोआज दैनिक विदेशी ५० र स्वदेशी १ सय १० को हाराहारिमा पर्यटकहरू प्रवेश गरिरहेका छन् । चालु आर्थिक वर्षको असोज मसान्तसम्ममा स्वदेशी र विदेशी गरी १३ हजार ५ सय ७६ पर्यटक लाङटाङ क्षेत्र घुम्नका लागि आएका छन् । साउन महिनामा ७ हजार ९ सय ५५ जना रहेका छन् । ७ हजार ८ सय ९२ स्वदेशी र ६३ जना विदेशी रहेका छन् । भदौमा ८ सय ५ जना पर्यटक घुम्न आएको लाङटाङ राष्ट्रिय निकुञ्जका रेन्जर नितेन्द्रकुमार सिंहले बताए । जसमध्ये स्वदेशी ६ सय ९७ र विदेशी १ सय ८ रहेको उनले जनाए । असोज महिनामा ४ हजार ८ सय १६ पर्यटक आएको तथ्यांक निकुञ्जसँग रहेको छ । तीमध्ये स्वदेशी ३ हजार २ सय ३७ र विदेशी १ हजार ५ सय ७९ रहेका छन् । पर्यटकहरू पदयात्राका लागि लाङटाङ, गोसाइँकुण्ड र तामाङ सम्पदामार्ग जाने गर्दछन् । लाङटाङ राष्ट्रिय निकुञ्जले ०७५ असोज २९ गते देखि लाङटाङ र गोसाइँकुण्ड जाने स्वदेशी पर्यटकहरूको तथ्यांक राख्न थालेको छ । लाङटाङ र गोसाइँकुण्ड जाने स्वदेशी पर्यटकसँग प्रवेश शुल्क लिन थालेपछि तथ्यांक राख्न थालिएको लाङटाङ राष्ट्रिय निकुञ्जले बताएको छ । निकुञ्जले असोज २९ गतेदेखि स्वदेशी पर्यटकसँग प्रवेश शुल्कबापत एक सय रुपैयाँ लिँदै आएको छ ।रसुवा जिल्लामा पर्यटकका लागि घुम्न तीनवटा पदमार्ग रहेको छ । धुन्चे गोसाइँकुण्ड हुँदै सिन्धुपाल्चोकको हेलम्बुसम्म गोसाइँकुण्ड पदमार्ग, स्याफ्रुबेंसी हुंँदै लाङटाङसम्म लाङटाङ पदमार्ग र स्याफ्रुबेंसीदेखि गोल्जुङ, गत्लाङ, चिलिमे, थुमन, टिमुरे, बृदिम हुँदै स्याफ्रुबेंसीसम्म तामाङ सम्पदा मार्ग छन् । यस क्षेत्रमा आउने पर्यटकले गणेश तथा लाङटाङ हिमालको मनोरम दृश्य, निकुञ्ज क्षेत्रभित्रका जैविक विविधता, रामसार साइटमा सूचीकृत धार्मिक तीर्थस्थल गोसाइँकुण्ड, तामाङ सम्पदामार्गभित्र रहेको तामाङ कला र संस्कृति अवलोकन गर्ने पाउने लाङटाङ राष्ट्रिय निकुञ्जले बताएको छ । लाङटाङ राष्ट्रिय निकुञ्जमा विश्वमै दुर्लभ वन्यजन्तु रेडपाण्डा, हिमचितुवा र कस्तुरी मृगलगायतका जीवजन्तु पनि हेर्न पाइन्छ । पछिल्ला वर्ष रसुवा जिल्लाको लाङटाङ, गोसाइँकुण्ड र तामाङ सम्पदामार्ग घुम्ने स्वदेशी तथा विदेशी पर्यटकको संख्यामा वृद्धि हुँदै गएको थियो । स्वदेशी पर्यटक बढ्न थालेपछि होटल व्यवसायी उत्साहित भएका थिए । तर कोरोनाको कारण पर्यटक आउन छोडेपछि होटलहरू बन्द भएका थिए भने पर्यटन व्यवसायीहरू धेरै मारमा परेका थिए ।"
'प्रत्यक्षतर्फ १०० र समानुपातिकमा ५० जित्छौं,"पार्टी महासचिव भएपछि पहिलो पटक संसदीय निर्वाचनमा प्रतिस्पर्धा गर्दै हुनुहुन्छ । तयारी कस्तो छ ? महासचिव भएका कारण मेरा दुई जिम्मेवारी छन् । पहिलो, पार्टीको चुनावी अभियानलाई प्रभावकारी बनाउने । दोस्रो, आफैं उम्मेदवार भएकाले मतदातामाझ पुग्ने र विजयी हुने । दुवै जिम्मेवारी पूरा गर्ने प्रयास गरिरहेको छु । अन्य उम्मेदवारले जस्तो पर्याप्त समय दिन पाएको छैन तर मतदाताले उम्मेदवारमध्ये कसले प्रभावकारी भूमिका खेल्न सक्छ भन्ने आधारमा छनोट गर्नुहुनेछ भन्ने ठान्छु । म लुम्बिनी प्रदेशको मुख्यमन्त्री भएर काम गरिसकेकाले पनि मतदाताले त्यो योगदानको मूल्यांकन गर्नुहुनेछ ।सत्तारूढ गठबन्धनलाई कत्तिको चुनौतीका रूपमा लिनुभएको छ ? मलाई चुनौती छ जस्तो लाग्दैन । राष्ट्रिय राजनीतिमा हामीले लिएका नीति र एजेन्डा प्रभावकारी छन् । जनताले त्यसका आधारमा छनोट गर्नेछन् । चुनावको मुख्य मुद्दा नीति र नेतृत्व हो । ती दुवै कोणबाट हेर्दा हामी व्यवस्थित छौं । गठबन्धन भन्नु नीतिविहीनता हो । अस्थिरताको कारक हो । नीतिगत विचलनको कारण पनि हो । समृद्धिको अभियानलाई तीव्रता दिने सक्षम नीतिगत स्पष्टतासहितको नेतृत्व चाहिएको छ । स्थायित्व चाहिएको छ । गठबन्धनबाट त्यो पूरा हुन सक्दैन ।त्यसो भए एमालेले पनि किन गठबन्धनतालमेल गरिरहेको छ त ? हामीले तालमेल भनेका छौं । गठबन्धन भन्नेबित्तिकै त्यो नीति र नेतृत्वसँग जोडिन्छ । हामीले १ सय ६५ सिटको बाँडफाँट गरेको होइन । नीतिसँग सम्झौता गरेको पनि होइन । स्थानीय आवश्यकताका आधारमा तालमेल गरिएको हो । समग्र रूपमा २० सिटमा मात्र तालमेल गरेका छौं । राष्ट्रिय राजनीतिलाई सकारात्मक दिशा दिन गठबन्धनको विरोध गरेर उम्मेदवारी दिएकालाई प्रत्यक्ष वा परोक्ष सहयोग गरेका हौं ।गठबन्धन वा तालमेल जे नाम दिए पनि त्यसो गर्नु भनेको निर्वाचनमा मतदातालाई केवल संख्या वा अंकका रूपमा व्यवहार गर्नु हो । सार्वभौमसत्ता निहित नागरिकका रूपमा जनताले कहिले भूमिका पाउने ? त्यस्तो होइन । गठबन्धनको चरित्र र एमालेले अवलम्बन गरेको नीतिमा आकाशजमिनको फरक छ । गठबन्धनले महिनौंअघिदेखि कार्यदल बनाएर, मतको विश्लेषण गरेर, प्रतिनिधिसभा र प्रदेशसभामा कसलाई उठाउँदा जितिन्छ भन्ने हिसाब गरेर सिट बाँडफाँट गरेका छन् । हामीले स्थानीय आवश्यकताका आधारमा तालमेल गर्यौं । मूलतः राप्रपाका हकमा तीन जिल्ला र जसपाका हकमा मधेस प्रदेश र थप तीन जिल्लामा तालमेल गरेका छौं । त्यस अर्थमा सत्ता गठबन्धन र हाम्रो तालमेलमा भिन्नता छ । हामीले हाम्रो नीति र नेतृत्व स्थापित गर्न चाहेका छौं । हामी तालमेलमा रहेका दलहरूसँग पनि प्रतिस्पर्धा गरिरहेका छौं । गठबन्धन मुलुकको दीर्घकालीन भविष्यका लागि बाधक छ भन्ने भएपछि त्यसबाहेकका शक्तिलाई नजिक ल्याउने प्रयासस्वरूप तालमेल गरिएको हो । हामीले कुनै नीतिमा आधारित भएर उनीहरूलाई साथ लिएका होइनौं । एमालेले पनि विगतमा त्यस्तै गठबन्धन गरेको हो, तपाईंले त्यो कसरी बिर्सन मिल्छ ? त्यो प्रश्न अहिलेको सन्दर्भसँग मिल्दैन । त्यो गठबन्धन समान विचारधारा बोकेका राजनीतिक शक्तिहरूबीच एउटै पार्टी बनाउने उद्देश्यबाट भएको थियो तर त्यो असफल भयो । या त भन्न सक्नुपर्यो अहिलेको गठबन्धन समान विचारधारा भएका पार्टीहरूबीच एउटै पार्टी बनाउने उद्देश्यसहित भएको हो तर त्यस्तो त उनीहरू आफैंले पनि भन्न सक्दैनन् । त्यसैले अहिले त्यस्तो होइन । एकातिर आफूलाई उदार अर्थतन्त्रको हिमायती ठान्ने कांग्रेस छ, अर्कातर्फ समाजवादको पैरवी गर्ने माओवादी र एकीकृत समाजवादी छन् । एकातर्फ संघीयताको च्याम्पियन हौं भन्ने दल छन्, अर्कातर्फ संघीयता जरुरी छैन भन्नेहरू छन् । यति ज्यादा नीतिगत भिन्नता रहेका पार्टीहरू चुनावमा एउटै मोर्चा बनाएर जाने कुरा नैतिक रूपमा पनि सही छैन । तपाईंले जुन सैद्धान्तिक आधारमा सत्ता गठबन्धनको औचित्यमा प्रश्न गरिरहनुभएको छ, त्यो प्रश्न एमालेराप्रपा वा एमालेजसपाको तालमेलमा पनि त आकर्षित हुन्छ नि ? गठबन्धन अहिलेको राष्ट्रिय समस्या हो भन्ने मान्यतामा मात्रै हामीले निश्चित ठाउँमा तालमेल गरेका हौं । त्यो भिन्नता बुझ्नुपर्छ । आवधिक निर्वाचनको एउटा उद्देश्य नेतृत्व चयन नै हो तर त्यसबाहेक एजेन्डा अहिले देखिँदैनन् । निर्वाचनमा दलहरू पूरै एजेन्डाविहीन किन भएका हुन् ? लोकतन्त्र गलत बाटोमा जाँदै छ भन्ने देखिएपछि त्यसलाई सही बाटोमा ल्याउने एजेन्डा हामीले उठाएका छौं । नेपालको लोकतन्त्रमा दलहरू र संसद्लाई कमजोर बनाइयो । हाम्रो प्रणाली दलीय व्यवस्थामा आधारित छ । दलहरूको अधिकारका लागि हामी २००७ सालदेखि लड्यौं । सर्वोच्च अदालतको पछिल्लो फैसलाले (तत्कालीन प्रधानमन्त्री केपी शर्मा ओलीले दोस्रो पटक गरेको प्रतिनिधिसभा विघटनलाई बदर गर्ने २०७८ असार २८ को फैसला) दलहरूको भूमिकालाई कमजोर बनाउने काम गर्यो । त्यसकारण हामी दलहरूको भूमिकालाई स्थापित गर्न चाहन्छौं । नेपालको संसदीय राजनीतिलाई कुन बाटोमा हिँडाउने भन्ने अर्को प्रश्न छ । जनतामा जाँदा एक खालको म्यान्डेट प्राप्त गर्ने र निर्वाचित भइसकेपछि त्यसैका विरुद्ध लाग्ने गलत प्रवृत्ति देखियो । त्यसकारण हामीले जनादेश खण्डित भइसकेपछि पुनः जनतामा जानुपर्छ भनेका थियौं । त्यसैले प्रतिनिधिसभा विघटन गरेर चुनावमा जान चाह्यौं । त्यसलाई रोकिएन मात्रै, प्रधानमन्त्रीसमेत अदालतबाट नियुक्त गर्ने अभ्यास थालियो । हाम्रो लोकतन्त्रले प्रधानमन्त्री नियुक्त गर्ने अधिकार संसद्लाई मात्र दिएको छ, त्यसको अभ्यास राष्ट्रपतिमार्फत हुने गर्छ, अदालतबाट होइन । त्यस अर्थमा जे गलत परम्परा स्थापित गरिए, तिनलाई सही बाटोमा ल्याउने एजेन्डा हामीले बोकेका छौं । अर्को, नेपालको लोकतन्त्रलाई विकास र समृद्धिमा केन्द्रित गर्ने हो भने राजनीतिक ध्रुवीकरण जरुरी छ ।प्रतिनिधिसभा विघटनको फैसला नै तत्कालीन प्रधानमन्त्री केपी शर्मा ओलीले असंवैधानिक रूपमा गरेको विघटनले निम्त्याएको होइन र ? यसलाई अदालतले प्रधानमन्त्री नियुक्त गर्यो भन्न मिल्छ र ? त्यो होइन । संविधानको प्रस्तावनाले के भन्छ ? त्यो हेरौं त । संविधानको सार भनेको प्रस्तावना हो । त्योभन्दा बाहिर गएर सर्वोच्च अदालतले संविधानको व्याख्या गर्न मिल्छ ? कुनै संवैधानिक विवाद उत्पन्न भयो भने अदालतले प्रस्तावना हेरेर त्यसको व्याख्या गर्नुपर्छ भन्नेमा म विश्वास गर्छु । दुनियाँको लोकतन्त्रको विशेषता नै त्यही हो । त्यसका जगमा संविधानका धारा, उपधारा लेखिन्छन् तर हाम्रो सर्वोच्च अदालतले त्यसको महत्त्वलाई बेवास्ता गर्यो । केही नेताले सर्वोच्च अदालतले हामीलाई गुन लगाएको छ, हामी त्यो तिर्छौं भने । यसलाई कसरी बुझ्ने ? गुन तिर्नुपर्ने जुन परिस्थिति सिर्जना भएको छ, त्यसले हाम्रो लोकतन्त्रलाई डिरेल गरेको छ । त्यसलाई सच्याउनुपर्छ । तत्कालीन नेकपाको आन्तरिक शक्ति संघर्षका आधारमा गरिएको विघटन कसरी सही हुन्छ ? आन्तरिक शक्ति संघर्षले पनि जनादेश खण्डित गर्छ भने त प्रधानमन्त्रीको कर्तव्य हुन्छ, ऊ जनादेशका लागि फेरि जाओस् । विकसित लोकतन्त्रमा यही हुने गर्छ, होइन र ? जनादेश खण्डित गर्ने कोसिस गरियो, प्रधानमन्त्रीलाई दलले सहयोग गरेन वा जनताका एजेन्डा कार्यान्वयन गर्ने क्रममा बाधा पुर्याइयो भने ऊ जनतामा जान्छु भन्ने अधिकार राख्छ र जान्छ ।सरकार निर्माण, प्रतिनिधिसभाको कार्यकाल र विघटन सम्बन्धमा संविधानमा जहाँजहाँ व्यवस्था छन्, तिनले विघटनलाई प्रधानमन्त्रीको अधिकारका रूपमा राखेका छैनन् । के अहिले तपाईं संविधानका तत्तत् धारामा नै प्रतिनिधिसभा विघटनलाई प्रधानमन्त्रीको अधिकारका रूपमा राख्ने गरी संशोधन गर्नुपर्छ भन्ने मान्यतामा हुनुहुन्छ ? संविधानको अपव्याख्या भएपछि वास्तवमा त्यस्तो व्यवस्था गर्नुपर्ने रहेछ भन्ने देखियो । संसदीय लोकतन्त्रमा विघटन प्रधानमन्त्रीको अधिकार हुन्छ भन्ने विश्वव्यापी मान्यतामा आधारित रहेर व्याख्या गरेको भए लेखिरहन पर्दैनथ्यो । फेरि निर्वाचनका एजेन्डामै फर्कौं, जनजीविकाका विषय किन तपाईंहरूको प्राथमिकतामा छैनन् ? चुनावी घोषणापत्रमा ती विषयलाई ल्याउनेछौं । खासगरी ५ मुख्य विषय आजको राजनीतिको केन्द्रमा छन्, जसलाई हामीले घोषणापत्रबाट व्यवस्थित रूपमा अगाडि सार्नेछौं । पहिलो, हामी जुन भूराजनीतिक अवस्थामा छौं, त्यसमा नेपालको स्वाभिमान र सार्वभौमसत्ताको रक्षा तथा राष्ट्रिय हितको प्रवर्द्धन प्रधान विषय छ । दोस्रो, नेपालका दलहरू लामो समय राजनीतिक परिवर्तनको आन्दोलनमा जुटे, अधिकारमुखी प्रश्नलाई जोड दिए तर अब आर्थिक, सामाजिक विकासको बाटोमा हिँड्नुपर्छ । विकास र समृद्धिको मुद्दा दलहरूको प्राथमिकतामा हुनुपर्छ । तेस्रो, समाजमा जुन आर्थिक, सामाजिक विभेद छ, त्यसभित्रबाट सामाजिक सुरक्षाको अवधारणा हामीले अगाडि बढाएका छौं । चौथो, हामीले जनताको बहुदलीय जनवादको मार्गदर्शनमा समाजवादको आधार तयार गर्नुपर्छ भनेका छौं । अन्तिममा, सुशासनको अभाव, भ्रष्टाचार र नीतिगत विचलन मुख्य समस्या छ । यसको सुधार हाम्रो चासो र प्राथमिकताको विषय हो ।दलहरूभित्रको आन्तरिक लोकतन्त्र मासिँदै गएको देखिन्छ । प्रमुख विषय शक्तिशाली दल हो कि लोकतान्त्रिक गुणसहितको दल हो ? हामीकहाँ आन्तरिक लोकतन्त्र कमजोर भयो भन्ने विषय नै होइन । लोकतन्त्र के हो ? समूहका बीचको विचारधारात्मक र संगठनात्मक एकता नै लोकतन्त्र हो । मानिसहरू फरक फरक विचारका हुन्छन्, प्रक्रियाद्वारा विचारलाई केन्द्रीकृत गर्छन् र त्यसलाई नेतृत्वका रूपमा स्थापित गर्छन् । हामीकहाँ विचार केन्द्रित पनि भएको छैन, नेतृत्व स्थापित पनि भएको छैन । त्यसैले विचारलाई केन्द्रीकृत गर्ने वा नेतृत्व स्थापित गर्नेबारेमै समस्या छ । तपाईंका पुराना कमरेडहरू भीम रावल र घनश्याम भुसालहरूले टिकट नपाउने तर कमल थापा र दीपक बोहराहरू एमालेको समर्थनचुनाव चिह्नमा लड्ने परिस्थिति कसरी बन्यो ? यो लोकतन्त्रका आधारभूत मूल्यको रक्षासँग सम्बन्धित प्रश्न हो । भीम रावल र घनश्याम भुसालको विषय आन्तरिक लोकतन्त्रसँग जोडिएको छ । अरू विषय तालमेलसँग जोडिएको छ, जहाँ नीतिगत बाध्यता हुँदैन । दलभित्रको कुरामा दलीय अनुशासन अनिवार्य र प्रमुख हुन्छ । रावलजीले दलीय अनुशासन मान्छु भनेर हस्ताक्षर गरेकै हो तर त्यसपछि संसद्मा दललाई प्रतिनिधित्व गर्न सक्नुभएन । त्यस्तो परिस्थितिमा मैले दललाई प्रतिनिधित्व गर्न नसकेका कारणले चुनाव लड्दिनँ भनेर उहाँले नै भन्न सक्नुपर्थ्यो । भुसालजीको सन्दर्भमा, रूपन्देही जिल्ला कमिटीले राप्रपासँग तालमेल आवश्यक छ भनेर माग गर्यो । जहाँको नेता उहाँ पनि हो । तालमेल हुँदाका बखत उहाँको निर्वाचन क्षेत्र राप्रपालाई दिनुपर्ने स्थिति आयो । अन्त्यमा, एमाले महासचिवका रूपमा तपाईंले देशभर कति सिट जित्ने आकलन गर्नुभएको छ ? हामीले सुविधाजनक बहुमत भनेका छौं । हाम्रो लक्ष्य प्रत्यक्षतर्फ १०० र समानुपातिकमा ५० छ । त्यो संख्यामा तपाईं साँच्चिकै विश्वस्त हुनुहुन्छ ? हामी ६ प्रतिशत मत वृद्धिको योजनामा छौं । त्यसमा सफल भयौं भने बहुमत ल्याउन गाह्रो छैन ।"
"देउवाको प्रश्न 'हँसिया, हथौडा र कलममा भोट हाल्न किन लाज ?","(मोरङ)  प्रधानमन्त्री तथा कांग्रेस सभापति शेरबहादुर देउवाले पार्टीका नेता, कार्यकर्तालाई हँसिया, हथौडा र कलममा भोट हाल्न किन लाज मान्ने भनेर प्रश्न गरेका छन् ।लोकतान्त्रिकवाम गठबन्धनद्वारा शनिबार विराटनगरमा आयोजित प्रदेशस्तरीय नेताकार्यकर्ताको भेलामा देउवाले गणतन्त्रको रक्षा र संविधानको पूर्ण कार्यान्वयनका लागि गठबन्धन भएकाले यसमा कुनै शंका नगर्न आग्रह गरे । देश बचाउनु पनि छ र गठबन्धन जोगाउनु पनि छ, उनले भने, संविधानको रक्षा, समावेशी, संघीयता, गणतन्त्रको रक्षा र संविधान जोगाउनका लागि गठबन्धन आवश्यक छ । गठबन्धनको सरकार बनेपछि धेरै अवसर सिर्जना हुने तर्क गर्दै उनले त्यतिबेला अवसर नपाएर असन्तुष्ट भएकाहरूको समस्या सम्बोधन गरिने भएकाले गठबन्धनका उम्मेदवारलाई जिताउन अपिल गरे । एमाले अध्यक्ष केपी ओलीले गठबन्धन गर्न हुने र हामीले किन नहुने भन्दै देउवाले ओलीले केही गरेर भए पनि देशलाई बर्बादै गर्ने भएकाले देशलाई बचाएर लोकतन्त्र, संघीय गणतन्त्रलाई स्थायी बनाउन गठबन्धनलाई जिताउनुपर्ने तर्क गरे । माओवादी अध्यक्ष पुष्पकमल दाहालले लोकतन्त्र, गणतन्त्र, संघीयता र संविधान जोगाउन गठबन्धन गरेको भन्दै यो काम १२ बुँदे समझदारी र विस्तृत शान्ति सम्झौताको निरन्तरता भएको बताए । मुलुकको दिगो शान्तिका लागि विस्तृत शान्ति सम्झौता भइरहेका बेला नेपालमा गणतन्त्र आउनु र गोरुगाडामा अमेरिका पुग्नु उस्ताउस्तै भन्ने नेताहरू पनि थिए, ओलीतिर संकेत गर्दै भने, तर मुलुकमा गणतन्त्र आएको गोरुगाडावाला नेताले पनि हेर्नुभयो । त्यसैले गोरुगाडावाला नेता गणतन्त्र, संघीयता, समावेशितालगायतका प्राप्त उपलब्धि खारेज गर्न लागिपरेका छन् । एकीकृत समाजवादीका अध्यक्ष माधवकुमार नेपालले समाज र जनताको समस्या राजनीति ठीक ढंगले अगाडि बढे मात्रै सम्बोधन हुने भनाइ राखे । त्यही सम्बोधन गर्न र संविधानै खारेज गरेर एकलौटी शासन हातमा लिनेविरुद्ध हामीले अप्ठ्यारो परिस्थितिमा लिएको निर्णयले अहिलेको गठबन्धन भएको बिर्सिनु हुँदैन । कांग्रेस वरिष्ठ नेता रामचन्द्र पौडेलले बहुदल आएपछि केही भएन र सबै बर्बाद भएको भन्नेले हिजोसम्म भारी बोकेर जानेहरू अहिले मोटरगाडीमा गाउँ पुगेको हेर्न नसकेको रहस्य सबैलाई बुझ्न आग्रह गरे । कार्यक्रममा कांग्रेस नेता शेखर कोइराला र कृष्णप्रसाद सिटौलाले पनि सत्तारूढ गठबन्धनको औचित्य पुष्टि गर्नमा आफ्नो समय खर्चिएका थिए ।"
समानुपातिक बन्दसूचीबाट ३८५ नाम हटाइँदै,"काठमाडौं (कास) निर्वाचन आयोगले प्रतिनिधिसभा र प्रदेशसभा सदस्यका लागि समानुपातिक उम्मेदवारको बन्दसूचीबाट कम्तीमा ३ सय ८५ जनालाई हटाउने भएको छ । स्थानीय तह निर्वाचनमा उम्मेदवार भएर निर्वाचन खर्चको विवरण शनिबारसम्म नबुझाएका उम्मेदवारको नाम आयोगले हटाउन लागेको हो । दुवै सभाको बन्दसूचीमा नाम भएकामध्ये ४ सय ३९ जनाले समयमै निर्वाचन खर्च विवरण नबुझाएको पाइएको थियो । आयोगले उनीहरूलाई शनिबारसम्म जरिवाना बुझाउने मौका दिएको थियो । समानुपातिक निर्वाचन प्रणाली मुख्य निर्वाचन अधिकृतको कार्यालयका प्रवक्ता गुरुप्रसाद वाग्लेले जरिवाना तिर्ने बढीमा ५४ जना मात्रै रहेको बताए । बन्दसूचीमा रहेकामध्ये ३२ जनाले कात्तिक १ सम्म जरिवाना तिरेका थिए । बुधबारदेखि शनिबारसम्म २२ जनाले जरिवाना बुझाएका छन् । २२ जना नै समानुपातिकको बन्दसूचीमा रहेका व्यक्ति भए ४ सय ३९ मध्ये ५४ जनाले मात्रै जरिवाना तिरेका छन्, उनले भने, जिल्ला निर्वाचन कार्यालयमा पनि जरिवाना तिर्ने व्यवस्था छ । जिल्लाको विवरण आएपछि नाम यकिन हुनेछ । वाग्लेले शनिबारसम्म जरिवाना नतिर्नेको नाम बन्दसूचीबाट हटाइने बताए । दलले बुझाएको बन्दसूचीको क्रमसंख्याको अगाडि नै नाम भएकाले जरिवाना तिरे पनि अन्तिमतिर भएकाले नतिरेको आयोगले जनाएको छ । आयोगले स्थानीय तहको निर्वाचन खर्च नतिर्ने १ लाख २३ हजारलाई जरिवाना तोकेको छ । उनीहरूलाई कम्तीमा ५० हजार र बढीमा ७ लाख ५० हजार जरिवाना तोकिएको हो ।"
स्वास्थ्य बिमाप्रति सेवाप्रदायक र बोर्ड संवेदनशील बनून्,"सामाजिक सुरक्षाको अवधारणा अन्तर्गत राज्यले विपन्न नागरिकको उपचारमा पहुँच बढाउन स्वास्थ्य बिमा पद्धति सुरु गरेको ६ वर्ष पूरा भएको छ । यो कार्यक्रमले आर्थिक अभावका कारण अस्पताल जान असमर्थ सर्वसाधारणलाई राहत पुर्याए पनि यसका अभ्यासका क्रममा अनेकन् बेथिति देखिएका छन् । बिमितहरूले बिमा अनुसार सहज उपचार सेवा पाउन अझै सकस छ । खास गरी सेवाप्रदायकहरूको अस्वाभाविक रकम दाबीमाथि स्वास्थ्य बिमा बोर्डको कमजोर नियमन विधिको प्रत्यक्ष असर बिमितले पाउने सेवासुविधामा परिरहेको छ । यही कारण बिमा पद्धतिप्रति बिमितको विश्वास बढ्न सकिरहेको छैन । बिमितले रकम दाबीको झन्झट बेहोर्नु नपरोस् भनेरै सेवाप्रदायकहरूले नै बिमा बोर्डसँग रकम दाबी गर्ने नीति अपनाइएको छ । बिमितको संख्या र सेवामा सहज पहुँच बढाउने सोझो आकलनका साथ यो नीति अंगीकार गरिएको हो । तर, अहिले सेवाप्रदायकहरूले यो नीतिको दुरुपयोग गरी बिमितले लिँदै नलिएको सुविधा राख्ने, औषधिको मात्रा बढाउने, सरकारले निःशुल्क दिने औषधिको समेत पैसा लिने लगायत अनेकन् अनियमितता गरी बिल बढाएर बोर्डमा पेस गर्ने गरेका प्रशस्त उदाहरण भेटिएका छन् । कतिसम्म भने, गत साउनमा काठमाडौंस्थित पाटन अस्पतालले एक बिरामीको औषधोपचारबापत ६३ हजार ७९ रुपैयाँ भुक्तानी दिन माग गर्दै बिलमा ५ एमजीको कार्बिमाजोल मात्रै १८० बट्टा दिएको देखियो, अर्थात् बिरामीले अस्पतालबाट १८ हजार ट्याब्लेट लगेको देखाइयो । अरू तोकिएका सेवाप्रदायक अस्पतालहरूको हालत पनि लगभग यस्तै छ । सेवाप्रदायकहरूले यो हदसम्मको अनियमितता गर्दा पनि स्वास्थ्य बिमा बोर्डले नियमन र कारबाहीको पक्षलाई बलियो बनाउन सकेको छैन । कार्यक्रमको सुरुआती चरणदेखि अनेकन् तरिकाले बिल बढाएर अस्वाभाविक दाबी गर्ने गरेको भेटिए पनि यसमा कमी ल्याउने सार्थक पहल भएको देखिन्न । यस्ता अनियमिततालाई सम्बोधन गर्ने बोर्डको तरिका झारा टार्ने किसिमको छ । बोर्डले बिल हेरेका आधारमा अस्वाभाविक दाबी भेटिए त्यसलाई अस्वीकृत गर्ने गरेको छ । र, नियम अनुसार एक पटक अस्वीकृत गरेपछि फेरि सेवाप्रदायकले दाबी गर्न पाउँदैनन्, अर्थात् बोर्डले दाबी रकम अस्वीकृत गरेपछि सेवाप्रदायकले पनि सेवा रोकिदिन्छन् । लागू भएको यतिका वर्ष बितिसकेको कार्यक्रम विस्तार भएर प्रत्येक स्वास्थ्य संस्थामा पुग्नुपर्ने र अझ जटिल उपचार पनि यसमा समेट्नुपर्नेमा उल्टो सम्झौता गरिसकेका संस्थाहरूले पनि बिमा दाबी अस्वीकृत गरेको कारण देखाई धमाधम सेवा बन्द गरिरहेका छन् । सेवाप्रदायकको बदमासी र बिमा बोर्डको अकर्मण्यताको मूल्य बिमितले चुकाउनुपरिरहेको छ । अस्वीकृत भएका बिमा दाबी निकै छन् । स्वास्थ्य बिमा बोर्डका अनुसार कार्यक्रम लागू भएयता १ लाख ७५ हजार ६ सय ३२ वटा बिमा दाबीको ६५ करोड ९७ लाख ७४ हजार रुपैयाँ भुक्तानी अस्वीकृत गरिएको छ । अस्वीकृत हुनेमा दुई खालका बिमा पर्छन् । एउटा, बोर्डको नियमावलीले तोकेको प्रक्रिया नपुगेका वा नमिलेका । अर्को, बिलमा अस्वाभाविक रकम देखिएका । यस्ता दुवै खालका बिललाई फरकफरक तरिकाले हेरिनुपर्ने हो । तर, एकै डालोमा हालेर रकम अस्वीकृत गरिँदा यसको मारमा बिमित परिरहेका छन् । बिमा बोर्डले आफ्नो कामकारबाही गरिरहँदा बिमितको सेवालाई केन्द्रमा राख्नुपर्छ । तर, रकम अस्वीकृत गर्ने बोर्डको तौरतरिकाले यो पक्षलाई बेवास्ता गरेको छ । अस्वीकृत गरेपछि के गर्ने भन्नेमा बोर्ड प्रस्ट देखिन्न । विडम्बना, अस्वाभाविक दाबी गर्ने सेवाप्रदायकहरूको रकम भुक्तानी गर्न राजनीतिक दबाब पर्ने गरेको पनि सुनिन्छ । अस्वाभाविक दाबीका पछाडि राजनीतिक संरक्षण हुनु र मिलीजुली सकेजति राज्य स्रोत दोहन गर्नुपर्छ भन्ने प्रवृत्ति यो क्षेत्रमा पनि देखिनु चिन्ताजनक छ । जबकि, स्वास्थ्य बिमा नाफाघाटाको विषय नभएर आम नागरिकको स्वास्थ्य हक हो । कार्यक्रमलाई सफल बनाउन यसमा संलग्न सबै पक्ष, विशेष गरी सेवाप्रदायकहरू इमानदार हुनु जरुरी छ । अस्वाभाविक बिल अस्वीकृत हुँदा बिमितको उपचार नहुने त छँदै छ, घाटा सेवाप्रदायकहरूलाई पनि हुन्छ । बिमा दाबीको आधारभूत आचारसंहिता र निश्चित नियमावलीलाई स्वास्थ्य संस्थाहरूले भुल्नु हुन्न । तसर्थ सेवाप्रदायक संस्थाका सञ्चालक समितिले आफैंभित्रबाट यस प्रवृत्तिको उपचार खोज्नुपर्छ, जिम्मेवारी लिनुपर्छ । अर्को, अनियमिततामा संलग्न हुनेहरूलाई गम्भीर अनुसन्धानका आधारमा स्वास्थ्य बोर्डले कडा कदम लिन हिचकिचाउनु हुन्न । स्वास्थ्य बिमा बोर्डले सेवाप्रदायकको गतिविधिलाई नियमन गर्न, प्रत्येक सेवाप्रदायक संस्थामा नियामक संरचना नै खडा गर्नु पनि एउटा उपाय हुन सक्छ । यसका लागि चाहिने जनशक्तिमा सरकारले लगानी गर्नुपर्छ । यसो गरिएमा तोकिएको प्रक्रिया नपुगेका तर स्वाभाविक दाबी गरेका र नियतवशका अस्वाभाविक दाबी वा गम्भीर लापरबाही गरिएका बिमालाई पनि छुट्याउन सहज हुन्छ । दाबीलाई कारबाहीमा लैजाने हो कि प्रक्रिया पुर्याउने हो भन्ने प्रस्ट नभई रकम अस्वीकृत गर्ने तरिकाको विकल्प खोज्नैपर्छ । बोर्ड र सेवाप्रदायकको कार्यशैलीका कारण बिमा कार्यक्रमप्रतिको आम धारणामा असर पर्न दिनु हुन्न । तसर्थ, यस समस्यालाई समयमै सम्बोधन गरी बिमा कार्यक्रमलाई प्रत्येक परिवारसम्म फैलाउन सरकार लागिपर्नु अपरिहार्य छ ।"
झुटो आश्वासनको बाढी,"प्रतिनिधिसभा र प्रदेशसभाको चुनाव नजिकिएसँगै प्रचारप्रसारको माहोल सर्वत्र देखिन थालेको छ । सर्वसाधारणको सुखदुःखबाट टाढिन पुगेका जिम्मेवार नेता मुलुकको समृद्धिभन्दा साम, दाम, दण्ड, भेदको हतकण्डा अपनाएर सत्ता हत्याउने दाउमा अग्रसर देखिएका छन् । पार्टी अध्यक्ष, सभापति एवं केही चर्चित नेता चुनावी नतिजा मेरो पक्षमा आउने र प्रधानमन्त्री बन्ने पनि म नै हुँ भन्दै अहंकारमा डुबेर जनता आफूतिर खिच्न उद्यत छन् भने उनीहरूका समर्थक, कार्यकर्ता पनि दिलोज्यान दिएर प्रचारप्रसारमा लागेका छन् । चुनावी अभियान उचाइमा पुर्याउन सत्तारूढ गठबन्धनको देशव्यापी दौडाहा सुरु भएको छ र सातै प्रदेशमा आयोजना हुने आमसभालाई सम्बोधन गर्ने कार्यक्रम रहेको छ । आफ्नो प्रभाव बढाउन एमाले अध्यक्ष केपी शर्मा ओलीले हजारौं सर्वसाधारणसँग गरेको टेलिफोन वार्ता पनि सर्वत्र चर्चाको विषय बनेको छ । यता ओलीले विदेशको नक्कल गर्दै प्रधानमन्त्री शेरबहादुर देउवासँग मुलुकका जल्दाबल्दा विषयमा लाइभ डिबेट गर्न हाँक दिए पनि कांग्रेसका तर्फबाट इन्कार गरिएको छ । मधेश प्रदेशमा प्रचारप्रसारलाई उत्कर्षमा पुर्याउने हेतुले भोजभतेर गर्नेदेखि मासु र मदिरा छ्यालब्याल बनाउन थालिएका खबर सार्वजनिक भएका छन् । तराईमा मात्र नभएर चुनाव नजिकिँदै गर्दा सबै ठाउँ मदिरामय हुने देखिन्छ । यसरी गाउँसहर सबैतिर चुनाव लागिरहे पनि हात मुख जोड्न धौधौ पर्ने सर्वसाधारणले खासै चासो देखाएको पाइँदैन । विगत नियाल्ने, दुःखपीडामा छटपटाउनेहरूको व्यथा २० को १९ हुन नसकेको यथार्थ जगजाहेरै छ । गठबन्धन होस् या एमाले लगायत ठूला दल नै किन नहुन्, तीनका शीर्ष नेताले यतिबेला बाँड्ने झुटा आश्वासनमाथि कसैको विश्वास छैन । यावत् कारणले स्वतन्त्र उम्मेदवारदेखि ठूला दलका नेतासम्मले चुनावी नतिजामा पकड जमाउन निकै कसरत गर्नुपर्ने देखिन्छ । भुवनेश्वर शर्मा, चन्द्रागिरि२, काठमाडौं"
अनुगमन टोलीकै अनुगमन,"तिहारका लागि अत्यावश्यक सामग्री, खाद्यान्न तथा लत्ताकपडा किनमेल गर्नेहरूको भीड छ बजारमा यतिबेला । बजारमा सामग्रीको मूल्यमा एकरूपता छैन । एउटै सामानको मूल्य पसलपिच्छे फरकफरक पाइन्छ । त्यस्तै नक्कली तथा सामानहरूको पनि बिगबिगी छ । यसबाट सक्कली सामान नचिन्ने उपभोक्ता ठगिने मात्र होइन, तिनको स्वास्थ्यमा समेत गम्भीर खेलबाड भइरहेको छ । हुन त सरकारले समयसमयमा ठाउँठाउँमा बजार अनुगमन गरी कारबाही नगरेको होइन । तर ती झारो टार्ने पाराको देखिन्छ । अनुगमन फितलो एवं पर्याप्त मात्रामा नहुनाले यसमा कमी आउन सकेको छैन । यसर्थ माथिल्लो निकायबाट पनि सरकारी अनुगमन टोलीको अनुगमन हुनु आवश्यक छ । यसो गर्दा बजारको अनुगमन अझ सूक्ष्म एवम् सशक्त हुन्छ । अच्युतमानसिंह प्रधान, बालुवाटार, काठमाडौं"
बिजुली चुल्हो खोइ ?,"२०७९८० को बजेट भाषणमा अर्थमन्त्रीज्यूले सरकारले सर्वसाधारणलाई विद्युतीय चुल्हो वितरण गर्ने योजना सुनाउनुभएको थियो । जनताले चाँडै चुल्लो पाउने आशा पनि गरेका थिए । तर खोइ त ? देशको विद्युत् बढीभन्दा बढी खपत गर्न यस्तो योजना ल्याइएको भनिएको थियो । तर यसतर्फ काम भइरहेको छैन । यस्तो योजनामा विश्वास गर्ने कि नगर्ने ? सम्बन्धित निकायले यो काम गर्न के कुराले छेकेको छ ? किन काम भइरहेको छैन ? कि यो चर्चित हुनका लागि मात्र ल्याइएको योजना थियो ? बलराम थापा, क्षेत्रपाटी, काठमाडौं"
विवेक गुमाउँदै महानगर,अलिक ज्यादती भयो । दृष्टिविहीनहरूको कागजात लग्नु ठीक होइन । उनीहरूले बाटाको एक छेउमा बसेर गीत गाउँदा त्यत्रो असजिलोचाहिँ हुन्न । मानवीयताको पनि कुरा आउँछ यहाँ । रमेश श्रेष्ठ
सम्पादकलाई चिठी,"मानवताशून्य कदम । पहिले उहाँहरूलाई व्यवस्थापन गर्नुपर्थ्यो । शशि याकतुङ्गमािििजुनसुकै बहानामा गरिबदुःखीमाथि गरेको अत्याचारको आँसु बालेन्द्रलाई एक दिन लाग्नेछ । सरोज भट्टराईिििलखेटिएर सडकमा पुगेका दृष्टिविहीन, त्यहाँबाट पनि लखेटिएपछि कहाँ जाने ? ओम शाक्यिििसडकमा बसेर माग्ने रहर होइन बाध्यता हो, त्यसैले उनीहरूको उचित व्यवस्थापन हुनु जरुरी छ । पावर्ती सिम्खडािििकाठमाडौं महानगरले दृष्टिविहीनहरूमाथि गरेको प्रहार कुनै पनि हालतमा क्षम्य हुँदैन । हेक्का रहोस्, दुःखी असहायलाई लात हानेर राज्य र समाज बन्दैन । सञ्जय काफ्लेिििअसहाय, अशक्त तथा भिन्न क्षमता भएकाहरूको संरक्षण, शिक्षादीक्षा एवं पालनपोषण र उनीहरूले गर्न सक्ने रोजगारीको प्रबन्ध सरकारबाट गरिनुपर्छ न कि सडकपेटीमा माग्न बाध्य हुनुपरोस् । सरोज निरौलािििप्रायः दृष्टिविहीनको गीत गाएर जीवनयापन चलिरहेको हुन्छ । उनीहरूलाई अरू काम गर्न गाह्रो हुन्छ, त्यसैले उनीहरूको जीवन सहज बनाउने गरी नीति ल्याइनुपर्छ । यसतर्फ सरकारको ध्यान जानु अत्यन्त जरुरी छ । रामहरि खरेलिििनयाँ संविधानले स्थानीय सरकारलाई धेरै अधिकार दिएको छ । अधिकार उपयोग गर्ने सीडीओभन्दा माथिको मान पनि खाने तर खोइ त गाँस, बास, कपासजस्ता नागरिकको आधारभूत आवश्यकता पूर्तिमा स्थानीय तहले आफ्नो दायित्व निभाएको ? यो अवस्था अरू सहरी क्षेत्रमा पनि देखिन थालेको छ । स्थानीय तहबीच सहकार्य गरेर राहत दिन सकिन्छ नि ! यस्ता आधारभूत विषयमा नि संघ चाहिने हो भने स्थानीय सरकार केका लागि ? गीता सापकोटािििबालेन्द्रलाई यस्ता निमुखाहरूको दुःखपीडाले कहाँ छुन्छ र ? काठमाडौं महानगरभित्र अलि बढी नै हुँदै छ । चुनाव प्रसारमा त खुब गरिबको चमेली बोल्दिने कोही छैन भन्दै र्याप हान्दै थिए त ? सुलभ गुरुङिििदृष्टिविहीन, अपांग, झुत्रेझाम्रे, ढाक्रे, गाउँलेहरूले सहर कुरूप पारेका छन् । यो सहर चिल्ला गाडीवाला, सरकारी जागिरे र नेताहरूको मात्र हो । बाबुराम पौडेलिििअलिक ज्यादती भयो । दृष्टिविहीनहरूको कागजात लग्नु ठीक होइन । उनीहरूले बाटाको एक छेउमा बसेर गीत गाउँदा त्यत्रो असजिलोचाहिँ हुन्न । मानवीयताको पनि कुरा आउँछ यहाँ । रमेश श्रेष्ठ"
"कमरेड मुन्से, प्रचण्ड र चुनाव","नयाँ संविधान जारी भएपछि हुन लागेको दोस्रो आम चुनावको पूर्वसन्ध्यामा भर्खरै प्रकाशित कृष्ण माबुहाङको माओवादी जनयुद्ध (कैदी नं ५१ को बयान) पुस्तक पढ्दै गर्दा मनमा अनेक कुरा खेल्न थाले । गत साता मात्रै सार्वजनिक भएको यो पुस्तकमा लेखकले मुन्से र रूपा नामका प्रतिनिधिपात्रहरूका मुखबाट आफ्नो अन्तर्कथालाई अत्यन्तै रोचक तर मार्मिक ढंगले प्रस्तुत गरेका छन् । झन्डै ६ सय पृष्ठको यो पुस्तक उपन्यासको शैलीमा लेखिएको भए पनि राजनीतिक संस्मरण र अनुभूतिले भरिएको छ । राजनीति र साहित्य दुवैका हिसाबले यो लेखन नयाँ प्रयोग पनि हो । साहित्यका समीक्षकले यसलाई कुन विधामा राख्छन्, त्यो उनीहरूको कुरा हो, मेरा लागि भने यो पुस्तक माओवादी विद्रोहलाई पीँधबाट बुझ्ने एउटा यथार्थ वृत्तान्त हो । जनयुद्ध सञ्चालन गर्ने माओवादी पार्टी २०६२६३ को जनआन्दोलनको सफलतापछि शान्ति प्रक्रिया हुँदै अहिले खुला राजनीतिमा छ, पटकपटक सत्तामा पुगेको छ, यसका युद्धकालीन सर्वोच्च कमान्डर एवं पार्टी अध्यक्ष पुष्पकमल दाहाल प्रचण्ड दुईदुई पटक प्रधानमन्त्री भइसके, आसन्न चुनावपछि तेस्रो पटक प्रधानमन्त्री हुने रहर अभिव्यक्त गरिरहेका छन् । यो स्तम्भमा मलाई आज यिनै कुरामा केही विमर्श गर्नु सान्दर्भिक होला भन्ने लागेको छ ।उक्त पुस्तकका लेखक कृष्ण माबुहाङ राजनीतिमा छैनन्, पहिले पनि पार्टीगत रूपमा कुनै परिचित जिम्मेवारीमा पुगेका देखिन्नन् । तर विद्यार्थी जीवनदेखि अँगालेको कम्युनिस्ट विचार र माओवादी वैचारिक आस्थाबाट भने उनी मुक्त छैनन् । माओवादी पार्टी र यसका नेताहरूबाट केही हुन्छ भन्ने उनलाई आशा पनि छैन । यस्तो निराशाजनक र रनभुल्ल अवस्था कृष्ण माबुहाङको मात्र होइन, अन्य धेरै पूर्वलडाकुहरूको पनि देखिन्छ । कुनै व्यक्तिले अवसरबाट वञ्चित हुँदा आक्रोश पोख्नु, निराश हुनु अस्वाभाविक होइन । सबैले राजनीतिमा निजी लाभ र पद पाउने भन्ने पनि हुँदैन । तर यहाँ माबुहाङ लगायत धेरै पूर्वलडाकुहरूले उठाएको कुरा निजी लाभ नपाएको गुनासो वा आक्रोश होइन, मुलुकको अवस्थामा रूपान्तरण नहुनु हो । आर्थिकसामाजिक रूपान्तरणका लागि समय लाग्छ र आफूले चाहेजस्तो अवस्था पनि छैन । मानिसमा यो चेतना नभएको पनि होइन । तर उनीहरू नेतामा यति विघ्न विचलन देख्छन् कि आशा र भरोसाको कुनै ठाउँ नै रहन्न । राजनीतिक विषादको मुख्य चुरो यही हो ।पुस्तक विमोचन कार्यक्रममा मलाई राजनीतिशास्त्रीका रूपमा केही विचार राख्न भनियो । शास्त्र र हाम्रो राजनीतिक अभ्यासमा कुनै सम्बन्ध छैन भन्ने मेरो संक्षिप्त टिप्पणी थियो । कतिपय पाठकलाई मेरो यो भनाइ अलि नमिल्दो पनि लाग्न सक्छ । चुनावका प्रमुख राजनीतिक शक्तिहरू कांग्रेस, कम्युनिस्ट सात दशकभन्दा लामो समयदेखि नेपालको राजनीतिमा छन् । उनीहरूले समाजवाद, साम्यवाद, उदारवादजस्ता राजनीतिका शास्त्रीय मान्यतालाई अँगालेका छन् । कार्यकर्ता र मतदाताको ठूलो हिस्सा यसमै प्रशिक्षित छ । यसैका लागि हजारौं कार्यकर्ताले जीवनको आहुति दिएका छन्, जेलनेल भोगेका छन्, परिवार र सम्पत्ति गुमाएका छन् । कसरी भन्ने शास्त्र र हाम्रो राजनीतिको सम्बन्ध छैन भनेर ? मेरो एउटा लेखको सन्दर्भ दिँदै एकडेढ वर्षपहिले प्रदीप गिरिले व्यंग्यात्मक ढंगले भनेका थिए, शास्त्र शुष्क हुन्छ, राजनीति हरियो छ । हुन पनि पार्टीहरूमा विचार र नीतिको चिन्तन छैन, सत्ता गठजोड नै राजनीतिको व्यवसाय भएको छ, समाजमा यसले निकृष्ट धन्दाको छवि पाएको छ । त्यसैले त अहिले पार्टीको विचार र सिद्धान्तबाट प्रशिक्षितहरूका लागि यो चुनावले आस्थाको संकट खडा गरेको छ । किन भोट हाल्ने ? कसलाई हाल्ने ? ठूलो द्विविधा छ ।पुस्तकका केही उद्धरणबाट यो विषयमा प्रवेश गर्नु उचित हुनेछ । लेखक भन्छन्, बिचराहरू ! यी सारा दृश्य देख्दा छाँगाबाट झरेझैं हुन्छन् । सपना देखेझैं लाग्छ । सेनाका बंकर फुटाउने साहसहरू एकाएक ओइलिन्छन् । मानौं एउटा भयानक सपनाबाट ब्युँझेझैं हुन्छन् । परिवर्तनका नाममा पढाइ छुट्यो परिवारका सदस्य गुमाइयो दस वर्षको समय गुम्यो हाडखोर भाँचियो घरबार लथालिंग छ । कहाँ टाल्नु कहाँ छोप्नु, बबालै भयो । लेखक थप्दै जान्छन्, मुन्सेहरू रमिता देख्दै छन् नेताका आलिसान महल करोडौंका प्राडोहरू । नेताका विभिन्न उद्योगव्यवसायमा लगानी छ रे, सुन्न थाले । कसैको करोडौंका हस्पिटल देख्न थाले । पार्टीमा नवप्रवेशीहरू झ्यामझ्याम पस्न थाले । मालामाल कमाउन थाले । नयाँले पुरानालाई दल्न थाले । पार्टी र संगठनभित्र हैकम जमाउन थाले । बिचरा गरिब जनताका छोराछोरी रूपा र मुन्सेहरू हेरेका हेर्यै भए । उनीहरूलाई सपनाझैं भयो । मर्दाको सहिद बाँच्दाको भोट बैंक मात्र भएको महसुस गर्न थाले मुन्सेहरू तीनछक भए । नेताका आफन्त र गुलामी गर्न सक्नेहरू रहे । अन्य खाडी मुलुकतिर हान्निए । यस्ता अभिव्यक्ति माओवादीका पूर्वलडाकुहरूमा जताततै असरल्ल भएका छन् । राजनीतिमा लाग्ने, चुनाव लडेर प्रधानमन्त्रीमन्त्री हुनेहरूलाई प्रतिरक्षा गर्नै गाह्रो भएको छ ।यहाँ प्रश्न उठ्छ, के माओवादी विद्रोह बेतुक साबित भएकै हो ? किन यो खालको विचलित मानसिकता उत्पन्न भयो उनीहरूमा ? कहाँ चुक्यो माओवादी नेतृत्व ? त्यसलाई सुधार्ने वा फेरि ट्र्याकमा राख्ने ठाउँ छ कि छैन ? माओवादी मात्र होइन, यो कुरा कांग्रेस होस् वा कम्युनिस्ट, प्रमुख भनिएका सबै पार्टीलाई लागू हुन्छ ।माओवादी विद्रोह त्यत्तिकै खेरै गयो, यो बेतुकको थियो भन्न सकिन्न । गणतन्त्र, समावेशिता, जातीय पहिचान लगायतका नेपाली राजनीतिका कैयौं मुद्दाको सूत्रधार माओवादी विद्रोह नै हो । माओवादी विद्रोह वा जनयुद्ध जे भने पनि त्यसलाई झिकिदिने हो भने नेपाली राजनीतिको यो स्वरूप नै बन्दैन । तर मुलुकको राजनीतिक जीवनमा ती विषय अन्तर्भूत हुन सकेका छैनन्, सतहमै तैरिएका छन् । यसका अनेक कारण छन्, माओवादी मात्र पनि जिम्मेवार होइन । तर एजेन्डाको सूत्रधार भएकाले यसलाई सही स्थानमा राख्न नसक्नुमा सबैभन्दा बढी जिम्मेवारी चाहिँ माओवादी नेतृत्वमै जान्छ । तत्कालीन नेकपा (माओवादी) ले जनयुद्ध घोषणा गर्दा राखेका उद्देश्य र नीतिहरू शान्ति प्रक्रिया र संविधानसभामा पुग्दा तात्त्विक परिवर्तन भइसकेका थिए । यसका राजनीतिक दर्शन र आधार अर्थात् माओवाद बाँकी थिएन । अहिले जुन संवैधानिकराजनीतिक व्यवस्था छ, त्यसका लागि जनयुद्ध भएको थिएन । उनीहरूले त माओकालीन चिनियाँ ढाँचाको जनवादी गणतन्त्र मा पुग्न चाहेका थिए । नेपालको भूराजनीतिक तथा अर्थसामाजिक सन्दर्भमा माओवादीका प्रारम्भिक लक्ष्य र उद्देश्यहरू कति व्यावहारिक थिए, कति कोरा सैद्धान्तिक, छुट्टै विवेचना गर्नुपर्ने हुन्छ । यहाँ यतिसम्म भन्न सकिन्छ, बन्दुक समाएपछि उनीहरू छिट्टै उपेक्षा गर्न नसकिने शक्ति बने । राजनीतिक दलले शक्ति आर्जन गरेपछि त्यसलाई वैधानिकता चाहिन्छ, अन्यथा त्यो क्षय हुँदै जान सक्छ । राजनीतिक दलको शक्ति भनेको सत्ताप्राप्ति वा त्यसको निकटतम सम्भावना हो । माओवादी त्यो अवस्थामा पुगेको थियो । तर त्यसलाई वैधतामा रूपान्तरण गर्न उसले कि युद्ध जित्नुपर्थ्यो या एउटा स्वीकार्य समझदारीमा पुग्नुपर्थ्यो । युद्ध पूरै जित्ने सम्भावना थिएन, नेतृत्वले दोस्रो अर्थात् सम्झौताको बाटो लियो ।राजनीतिमा सबै कुरा कुनै एक दल वा यसका नेताकार्यकर्ताले चाहेजस्तो मात्र हुँदैन । एकल नेतृत्वमा युद्ध जित्दैमा वा क्रान्ति सम्पन्न गर्दैमा पनि त्यो सम्भव हुँदैन । त्यसमाथि माओवादीले सम्झौताको बाटो लिएको हो । त्यो बाटो गलत पनि होइन । माओले भनेको समाजवाद वा साम्यवाद त चीनमा पनि छैन, न मार्क्सले भनेजस्तो समाज नै त्यहाँ छ । उनीहरूका सिद्धान्त र विचार कम्युनिस्ट पार्टीको एकदलीय त्यो पनि केही सीमित व्यक्तिको हाइकमान्ड को कब्जामा छ । चीन अहिले पुँजीवादी अर्थतन्त्रको अग्रपंक्तिमा छ । चीनको कम्युनिस्ट सत्ता भनेको पार्टी, सेना र कर्मचारीतन्त्रको कठोर नियन्त्रणको परिणाम हो । यो नियन्त्रणको गाँठो फुस्कियो भने त्यहाँको सत्ता छिनभर पनि टिक्तैन, धराशायी हुन्छ ।२०६२६३ को जनआन्दोलन र शान्ति प्रक्रियाको बाटोबाट तत्कालीन नेकपा (माओवादी) लोकतान्त्रिक प्रणाली र राजनीतिमा आएको हो । यसका आफ्ना विशेषता छन्, पार्टी र नेतृत्वका केही सीमा छन् । यसका आफ्नै खेल नियम छन् । माओवादी होऊन् वा राजावादी, यो प्रणालीमा पसेपछि यसकै खेल नियम पालन गर्नुपर्ने हुन्छ । यो खेल नियमलाई राजा ज्ञानेन्द्रले तोड्दा राजसंस्था नै समाप्त भयो । यो खेल नियमबाट हिजोका दिनमा माओवादीले भनेजस्तो जनवादी गणतन्त्र पनि सम्भव छैन । यो बाटोबाट त्यहाँ पुगिन्न । मलाई लाग्छ, शान्ति प्रक्रियामा आएपछि माओवादी नेतृत्वले यो यथार्थ आफ्ना कार्यकर्तालाई इमानदारीसाथ भन्ने बुझाउने साहस गरेन । बन्दकोठामा प्रचण्डले अहिले पनि प्रशिक्षण दिने गरेको समाचार आउँछ, तर त्यो प्रशिक्षणको विषयवस्तु के हुन्छ, थाहा छैन । कार्यकर्ता, खास गरी लडाकु पृष्ठभूमि भएकाहरूमा अहिले जसरी रनभुल्ल छन्, यसकै परिणाम हो । यो बाटामा आउँदा माओवादीले आत्मसमर्पण गरेको पनि होइन, त्यो सम्मानजनक राजनीतिक अवतरण नै थियो । अरू पार्टीसरह प्रतिस्पर्धा र खुला राजनीतिमा प्रवेश गरेको हो । यसमा बन्दुकको बलले होइन, जनताको मतबाट शक्ति आर्जन गरिन्छ, त्यो पनि निश्चित अवधिका लागि हुन्छ र प्रत्येक चुनावबाट त्यसको नवीकरण गरिरहनुपर्छ । राजनीतिलाई नयाँ र ताजापन दिने माध्यम भनेको चुनाव नै हो । पटकपटक आन्दोलन गरिरहनु पर्दैन ।अहिले सत्ता र चुनावी गठबन्धनका दृश्यहरू निकै रंगीन छन् । प्रचण्डको चुनावी अभियानको एउटा ब्यानरमा एकातिर बीपी कोइराला र अर्कातिर गणेशमान सिंहका फोटा छन् । तल उम्मेदवारका रूपमा पुष्पकमल दाहाल प्रचण्ड दुई हात जोडेर भोट माग्न उभिएका छन् । एकातिर हँसिया हथौडा, अर्कातिर रूख चुनाव चिह्न अंकित छन् । यस्तै बहुरूपी दृश्य एमालेको चुनावी सभामा पनि देखिन्छ । सत्तामा छँदा एउटै संसद्को कार्यकालभित्रै तिनै दल र नेता कहिले ओलीको दायाँबायाँ त कहिले देउवाको दायाँबायाँ नारिएका हुन्छन् । लाग्छ, पार्टीहरूले राजनीतिक पहिचान गुमाइरहेका छन्, सबै सराबरी भएका छन् ।लोकतान्त्रिक अभ्यासका हिसाबबाट हेर्दा यो त्यति नराम्रो होइन । यसलाई मुलुकको संविधान, राजनीतिक संस्था र प्रक्रियाले साझापन विकास गरिरहेको सकारात्मक सन्देशका रूपमा पनि हेर्न सकिन्छ । हाम्रा पार्टी र नेताहरू राजनीतिक वादको साँघुरो घेरामा छैनन्, साझेदारीको राजनीतिक संस्कृति विकास गर्न लागिरहेका छन् भन्न पनि सकिन्छ । हुन पनि, नीति र मुद्दाको हिसाबमा दलहरूमा कुनै भिन्नता बाँकी देखिन्न । २०४८ सालदेखि नै सत्तामा पुग्दा कांग्रेस र कम्युनिस्ट पार्टीबीच चाहे अर्थराजनीतिक होस् वा सामाजिक, कुनै नीतिगत भिन्नता पाइन्न । मुलुकले भोगेका प्रमुख समस्याहरूमा समान दृष्टिकोण र नीतिगत समानता हुनु नराम्रो होइन, तर त्यसको प्रवाहधार (क्रसकटिङ) पार्टीपिच्छे फरक हुनुपर्ने हो । अन्यथा, के फरक भयो र पञ्चायतकालीन निर्दलीय चुनाव र अहिलेको कथित बहुदलीय प्रतिस्पर्धामा ?मैले यसअघि पनि यही स्तम्भमा बारम्बार भन्दैलेख्दै आएको छु, चुनावको सबैभन्दा ठूलो आकर्षण नीति र नेतृत्वको चयन हो । तर भाषण नै नीति भयो, व्यक्तिको अपरिहार्यतालाई नेतृत्व ठान्यौं । पार्टी निष्ठा यसका चतुर पदाधिकारीको चाकरी र भजन बन्यो । चुनाव भनेको उनै अनुहारको निरन्तरताको अनुमोदन मात्र भयो । मतदाता पनि नेताको परखै गर्न नसक्ने भए । नेता वा प्रधानमन्त्री बन्दैमा मानिस योग्य र सफल हुन्छ भन्ने होइन । अनेक तिकडमबाट पदमा बस्नुलाई हामीले राजनीतिक बहादुरी ठानेका छौं । भर्खरै बेलायतमा लिज ट्रसले प्रधानमन्त्री भएको पैंतालीस दिनमै राजीनामा गरिन् । संसद्मा उनको पार्टी बहुमतमा छ, उनी दुई लाखभन्दा बढी कार्यकर्ताको लोकप्रिय मतबाट नेतृत्वमा चुनिएकी थिइन् । पार्टी सम्हाल्न नसकेका कारण उनका पूर्ववर्ती बोरिस जोन्सनले पनि राजीनामा गर्नुपरेको थियो । लिजले राजीनामा गर्नुका तीन कारण दिएकी छन् आफूले लिएका नीतिहरूको उल्टो प्रभाव (ब्याकफायर), संसद्लाई सन्तुष्ट गर्न नसक्नु र पार्टीमा सहयोग जुटाउन नसक्नु । संसदीय प्रणालीमा प्रधानमन्त्री भनेको बहुमतको प्राविधिकता मात्र होइन, ऊ संसद्को क्रियाशील नेता पनि हो । सरकारको नीति, संसद् र पार्टीप्रतिको जिम्मेवारी नै उसको सफलताको मानक हो । मतदानको पूर्वसन्ध्यामा बेलायतको यो सन्दर्भ हाम्रा लागि निकै मननीय छ, मतदातामा चेतना भए ।"
निर्वाचन प्रणालीमा सुधारको खाँचो,"२०७२ मा संविधान जारी भएपश्चात्को आउँदो दोस्रो आवधिक निर्वाचनले संघीय सरकार र प्रदेश सरकारको निर्माण गर्नेछ । संघीय सरकार बनाउन प्रतिनिधिसभाका २७५ सदस्यको बहुमत चाहिन्छ । सातै प्रदेशका प्रदेशसभा सदस्यको संख्या ५५० छ । यीमध्ये सबभन्दा बढी वाग्मतीमा ११० र सबभन्दा कम कर्णालीमा ४० जना छन् । प्रतिनिधिसभा र प्रदेशसभाको कुल सदस्यसंख्यामा ६० प्रतिशत प्रत्यक्ष जननिर्वाचित हुन्छन् भने, बाँकी ४० प्रतिशत समानुपातिक निर्वाचन प्रणालीमार्फत चुनिन्छन् । २०७४ को पहिलो आवधिक निर्वाचनमा नेकपा एमाले १६५ निर्वाचन क्षेत्रमध्ये ८० स्थानमा विजयी भएको थियो । समानुपातिकमा ४१ गरी कुल १२१ सदस्य एमालेबाट निर्वाचित भएका थिए । निर्वाचनमा एमालेले माओवादी केन्द्र र अन्य ससाना राजनीतिक दलसँग गठबन्धन गरेको थियो । पछि एमाले र माओवादी केन्द्र एकताबद्ध भई नेपाल कम्युनिस्ट पार्टी (नेकपा) बन्यो । चुनावपछि एमाले अध्यक्ष केपी शर्मा ओली प्रधानमन्त्री भए । मधेश प्रदेशबाहेकका प्रदेशमा नेकपाकै नेतृत्वमा दुईतिहाइ बहुमतका प्रदेश सरकारहरू बने । पछि, नेकपाको आन्तरिक कलह लगायतका कारण प्रतिनिधिसभा दुईदुई पटक विघटन भयो । नेकपा विभाजित भई साबिककै एमाले र माओवादी केन्द्र बने । केन्द्रमा ओली सरकार परिवर्तन भयो । प्रदेशमा पनि एमालेले नेतृत्व गरेका प्रदेश सरकारहरू फेरिए । पछिल्लो पटक, एमाले पनि विभाजित भयो । एमालेले १८७ दिनसम्म संसद् अवरुद्ध गर्यो । विभिन्न आरोहअवरोहबीच प्रतिनिधिसभाले पहिलो कार्यकाल पूरा गर्यो । मुलुक नियमित चुनावी प्रक्रियामा होमियो । चुनावमा राजनीतिक दलहरूले जनतासँग गर्ने प्रतिबद्धता भनेका बहुमत दिनोस्, स्थायित्व दिन्छौं, विकासको लहर ल्याउँछौं, सुशासन दिन्छौं आदि नै हुन् । भनिरहेका पनि छन् । २०७४ मा एमालेले नेतृत्व गरेको चुनावी समीकरणका पक्षमा दुईतिहाइनिकट बहुमत आयो । तर जनताले अपार माया गरेर दिएको बहुमतको कदर भएन । पार्टीको आन्तरिक कलहको भार मुलुकले बोक्नुपर्यो । निसाना प्रतिनिधिसभालाई बनाइयो । प्रतिनिधिसभा जीवित नै रहँदा पनि संसद्लाई खासै बिजनेस दिइएन । संघीयता कार्यान्वयनका लागि बन्नुपर्ने निजामती सेवाजस्ता अत्यावश्यक कानुनहरूसमेत बनेनन् । प्रदेशको एकल अधिकार सूचीमा हुँदा पनि प्रहरी समायोजन भएन । संविधानसँग तादात्म्य हुने गरी संघीय शिक्षा ऐनसमेत जारी गरिएन । प्रदेश र स्थानीय तहका कर्मचारी लगायतका समस्या समाधानमा गम्भीरता देखाइएन । कोभिड१९ को व्यवस्थापनमा वाग्मती प्रदेश सरकारलाई काठमाडौंमा छिर्नै दिइएन । सुरक्षा र सार्वजनिक यातायातका नाममा वाग्मती प्रदेशको अधिकार कुण्ठित हुने गरी संसद्मा विधेयक पेस गरियो । भएका विश्वविद्यालयहरूको व्यवस्थापनमा ध्यान दिनुको सट्टा धमाधम नयाँ विश्वविद्यालय सम्बन्धी विधेयक पेस गरियो । प्रदेश र स्थानीय तहलाई संघीय सरकारको प्रशासनिक एकाइका रूपमा प्रस्तुत गरियो । अध्यादेशमार्फत शासन सञ्चालन गर्ने अभ्यासको थालनी भयो । कानुन तर्जुमा गरी संघीय शासन प्रणालीको सबलीकरण गर्नतर्फ खासै ध्यान दिइएन । मुख्यमन्त्रीहरूको बारम्बारको अनुरोधपश्चात् अन्तरप्रदेश परिषद्को बैठक बस्यो र संघीयता कार्यान्वयनको २९ बुँदे कार्यायोजना बनायो । कार्ययोजनामा निजामती सेवा, स्थानीय सेवाको गठन र सर्त, शिक्षा, विद्युत्, कृषि, पर्यटन, खानी लगायत सम्बन्धी कानुनहरू २०७५ चैतभित्र बनाइसक्ने भनिए पनि साढे ३ वर्षसम्म पनि बनेनन् । स्थानीय तहको अधिकार क्षेत्रभित्रका सम्पत्तिहरू छ महिनाभित्र हस्तान्तरण गर्ने भनिए पनि लामो समयसम्म आलटाल गरियो । ओली सरकारको बहिर्गमनपश्चात् शेरबहादुर देउवाको नेतृत्वमा गठबन्धनको सरकार बन्यो । ओली सरकारले संविधान मिच्यो, कानुन र विधिको शासनको पालना गरेन, प्रदेश र स्थानीय तहको अधिकार क्षेत्र मिच्ने गरी कानुन बनायो, प्रदेशमा प्रहरी समायोजन गरेन, निजामती सेवा सम्बन्धी कानुन बनाएन, प्रदेश र स्थानीय तहको कर्मचारी लगायतको समस्या समाधान गरेन, योजना जथाभावी बाँडफाँट गर्यो, कार्यबोझका आधारमा वित्तीय हस्तान्तरण गरेन, प्रहरी र राजस्व अनुसन्धान लगायतका निकायहरू प्रधानमन्त्री कार्यालयमा राखेर शक्तिको दुरुपयोग गर्योजस्ता जेजे आरोपहरू सत्ता गठबन्धनले सडकमा हुँदा लगायो, सरकारमा पुग्दा उसको ताल पनि त्यस्तै देखियो । ओली सरकारलाई लगाइएका आरोपहरूको पुष्टि गर्ने गरी काम गरेन, बरु उल्टै निरन्तरता दियो । प्रदेशका अधिकार खुम्च्याउने गरी संसद्मा दर्ता भएका र अध्यादेशमार्फत ल्याइएका विधेयकहरू नसच्याई जस्ताका तस्तै प्रस्तुत भए । विधेयककै सन्दर्भमा पनि, सहरी क्षेत्र सार्वजनिक यातायात (व्यवस्थापन) प्राधिकरण विधेयक अनि नेपाल प्रहरी र प्रदेश प्रहरी कार्यसञ्चालन, सुपरिवेक्षण र समन्वय) विधेयकले संविधानप्रदत प्रदेशको अधिकारलाई कुण्ठित गरेका छन् । २५० देखि ३०० वटासम्म स्थानीय तह निमित्तका भरमा चलेका छन् । सिंहदरबारमा कर्मचारी काम नपाएर त्यसै बस्ने, उता स्थानीय तह निमित्तको भरमा चल्ने ! यसलाई सुधार गर भनेर पटकपटक संसद्मा सांसदहरूले बोल्दासमेत कुनै सुनुवाइ भएन । संसद्मा विनियोजन विधेयकमा छलफल गर्दा सरकारका कतिपय मन्त्रीहरू निर्लज्ज तरिकाले प्रस्तुत भए । खारेज गरिएका अनि प्रदेश र स्थानीय तहमा हस्तान्तरित कार्यालय तथा निकायहरू पुनःस्थापित गराउँछौं, केन्द्रमै फिर्ता हुन्छन् भन्नेजस्ता अभिव्यक्तिहरू दिए । कार्यक्रम तथा योजनाहरू न्यायोचित तरिकाले बाँडफाँट गर्नुपर्नेमा आफ्नो निर्वाचन क्षेत्रमा केन्द्रित गरे । चालु आर्थिक वर्षको बजेट वक्तव्यमा खानेपानी, पर्यटन, सहरी विकास लगायतका योजनाहरूको सीमा तोकिए पनि यसलाई मान्दैनौं भनेर खुला चुनौती दिए । ओली सरकार र गठबन्धन सरकारको प्रसंगहरू यहाँ किन जोडिएका हुन् भने, सडकमा गरिएका मीठामीठा भाषणहरू सत्ताका लागि मात्रै रहेछन् । सत्तामा पुगेपछि सडकका आवाजहरू सबैले बिर्सने रहेछन् । यो प्रवृत्तिमा जबसम्म सुधार हुँदैन, तबसम्म जति पटक चुनाव गरे पनि हुनेवाला केही छैन । चुनाव फगत सत्ताका लागि मात्रै हुनेछ । सायदै यही भएरै होला, अहिले जनतामा खासै चुनावी रौनक छैन । पार्टीभित्रकाले काम गर्न दिएनन्, परमादेशी सरकारले सिन्को भाँचेन भन्नेबाहेक एमालेसँग खासै चुनावी मुद्दा छैन । सत्ता गठबन्धनमा पनि संविधानलाई मूल ट्र्याकमा ल्याएर मुलुकलाई दुर्घटनाबाट जोगायौं भन्नेबाहेकको एजेन्डा छैन । नयाँ शक्ति पार्टी खोलेका बाबुराम भट्टराई पुरानै घरमा फर्कने वातावरण बनाउँदै छन् । रवीन्द्र मिश्र राप्रपामा गए । ससाना राजनीतिक दल र स्वतन्त्रहरूलाई जनताले पत्याउने, विश्वास गर्ने वातावरण बन्न सकेको छैन । यो हेर्दा अबको सरकारको स्थायित्वमा पनि समस्या रहिरहने देखिन्छ । आलोपालो प्रधानमन्त्रीमुख्यमन्त्री, राष्ट्रपति र सभामुख लगायतका महत्त्वपूर्ण पदहरूमा भागबन्डा, मन्त्रीहरूको फेरबदल आदि लेनदेनका कारण जनतामा फेरि पनि निराशा छाउनेछ । तत्कालीन ओली सरकारले जनमत अनुसार काम गर्न सकेन, गठबन्धन सरकार पनि अपेक्षित परिणाम दिनबाट विमुख भयो । नागरिकस्तरमा अनुभूति गरिएका विषय हुन् यी । तर सत्य के हो भने, संविधानमा रहेको मिश्रित निर्वाचन प्रणालीलाई हटाएर पूर्ण प्रत्यक्ष वा पूर्ण समानुपातिक निर्वाचन प्रणाली जबसम्म कायम गर्न सकिँदैन, तबसम्म यस्तै समस्या र अन्योल रहिरहनेछ । मिश्रित निर्वाचन प्रणालीले गर्दा जतिसुकै लोकप्रिय पार्टीले पनि संसद्मा बहुमत ल्याउन सक्दैन । समानुपातिक निर्वाचन प्रणालीका नाममा हुनेखाने र टाठाबाठाहरूले मात्र अवसर पाएका छन् । पटकपटक सांसद मन्त्रीउपप्रधानमन्त्री भएका छन् । नामदाम कमाएका छन् । पार्टी पदाधिकारी लगायत उच्चपदस्थ पदमा बसेर काम गरेकाहरू पनि समानुपातिकको सूचीमा छन् । समानुपातिक निर्वाचन प्रणाली हुनचाहिँ पछाडि परेपारिएका वर्ग, समुदाय र क्षेत्रका नागरिकका लागि हो । तर यथार्थमा त्यस्तो छैन । केही राजनीतिक दलहरूको धारणा पूर्ण समानुपातिक निर्वाचन प्रणाली मात्र हुनुपर्छ भन्ने छ । यदि त्यसो हो भने सतहका विकृतिहरू सुधार्न जरुरी छ । यसै गरी समानुपातिक सूचीका उम्मेदवारसमेत जनताबाट अनुमोदित हुने गरी राजनीतिक दल र उम्मेदवारको संयुक्त मतभारका आधारमा निर्वाचित हुने विधिमा जानुपर्छ । यसका लागि सिंगो मुलुकको सट्टा प्रदेशको भूगोललाई निर्वाचन क्षेत्र बनाइनुपर्छ । पछाडि परेपारिएका वर्ग र समुदायलाई प्रत्यक्ष निर्वाचन प्रणालीबाट सम्बोधन गरी समानुपातिक निर्वाचन प्रणाली खारेज गर्न पनि सकिन्छ । यसका लागि निर्वाचन क्षेत्र रोटेसनका आधारमा अदलबदल हुने गरी दलितदलित, महिलामहिला, थारूथारू, मुस्लिममुस्लिम आदिबीच प्रतिस्पर्धा गराउने विधि बसाल्दा राम्रो हुन्छ । तर प्रत्यक्ष निर्वाचन प्रणालीमा हुने अत्यधिक खर्चको बेथितिलाई रोक्न भने जरुरी छ । भारतका संविधानका पिता भीमराव अम्बेडकरले संविधान लेखनताका प्रत्यक्ष निर्वाचन प्रणालीले मात्र मुलुकमा स्थायित्व हुने धारणा व्यक्त गरेका थिए । कुन विधि अपनाउँदा मुलुकमा स्थायी शान्ति र स्थायित्व हुन्छ, त्यसको निर्क्योल गर्ने दायित्व भने राजनीतिक दलहरूको हो । संविधान राजनीतिक दलको साझा सहमतिको दस्तावेज हो । निर्वाचन प्रणालीका कारण संविधानको स्थायित्वमै प्रश्नचिह्न लाग्ने अवस्थाका कारण राजनीतिक दलहरूले यस विषयमा गम्भीर रूपमा छलफल गर्न जरुरी छ । यथास्थितिमै रहने हो भने राजनीतिक दलहरूबीच सरकार बनाउनेभत्काउने खेल भने चलिरहने नै छ । बिहानको बैठकसम्म सत्ता गठबन्धनमै रहेको जसपा बेलुकाको बैठकमा एमालेको गठबन्धनमा गएको जस्तो चुनावपछि थप नयाँ गठबन्धन नबन्ला भन्न सकिँदैन ।"
बाल संरक्षण अनुदानको विस्तार,"सन् १९९५ मा नेपाल सरकारले ल्याएको वृद्धभत्ता कार्यक्रमले लाखौं मानिसको जीवनमा सुधार ल्याएको छ । यो कार्यक्रम ल्याएर नेपालले धनी तथा गरिब सबै देशको मुख्य कर्तव्यमध्ये पर्ने सम्पूर्ण नागरिकको सामाजिक सुरक्षा सुनिश्चित गर्ने दायित्व निर्वाह गरेको थियो । सुरुमा वृद्धभत्ता पाँच जिल्लामा मात्रै वितरण गरिन्थ्यो, ७५ वर्ष उमेर नाघेकाहरूले मासिक एक सय रुपैयाँ पाउँथे । हाल ६८ वर्ष उमेर नाघेका प्रायः नेपाली नागरिकले मासिक ४ हजार रुपैयाँ वृद्धभत्ता पाउँछन् । धेरैजसो परिवारका लागि यो रकमको ठूलो महत्त्व हुने गर्छ । आमजनले यो कार्यक्रम मन पराए पनि वृद्धभत्ता नीतिलाई विश्वव्यापी मानव अधिकारका मापदण्ड अनुरूप बनाउन अझै धेरै काम गर्न बाँकी छ । चुनाव प्रचारप्रसारमा रहेका राजनीतिक दलका नेताहरूले बुझ्न आवश्यक छ, बालबालिकालाई पनि भत्ता दिने तिनको प्रतिबद्धतालाई मूर्तरूप दिने सरकारको पर्खाइमा मतदाता छन् । बाल गरिबी न्यूनीकरणका क्षेत्रमा भएका उपलब्धिहरूलाई कोभिड महाव्याधिले संकुचित गरिदिएकाले पनि हाल विस्तारित बाल संरक्षण अनुदान कार्यक्रमको अवश्यकता झनै टड्कारो बनेको छ । यस्तो कार्यक्रमको प्रतिफलबाट बालबालिका तथा तिनका परिवारसँगै राष्ट्र नै लाभान्वित हुने थियो ।युनिसेफले सन् २०२१ मा गरेको एक अध्ययन अनुसार ५ वर्षमुनिका बालबालिकालाई कार्यक्रमका लागि योग्य मान्दै नेपालभरिका १७ वर्षमुनिका सबै बालबालिकालाई ४ सय ३० रुपैयाँ बराबरको मुद्रास्फीति समायोजित मासिक बालसंरक्षण अनुदान उपलब्ध गराउन थाल्ने हो भने सन् २०३५ सम्ममा गरिबी दरलाई १६ दशमलव ८ प्रतिशतले कटौती गर्न सकिनेछ । र यस कार्यक्रमका लागि कुल गार्हस्थ्य उत्पादनको शून्य दशमलव ७ प्रतिशत बराबर रकम मात्र आवश्यक हुनेछ । यसको आर्थिक तथा सामाजिक लाभ अत्यन्तै ठूलो छ । हाल बालबालिकासहितका अत्यन्तै थोरै परिवारले मात्रै बाल संरक्षण अनुदान प्राप्त गर्छन् र बाल गरिबीको दर उच्च छ । कोभिड महाव्याधिको समयमा बालबालिकाले आफ्ना परिवारको जीविकोपार्जनमा सहयोग गर्नुपरेकाले बाल श्रम दर बढेको ह्युमन राइट्स वाचको एक अध्ययनले उल्लेख गरेको छ । त्यस क्रममा तिनको पढाइ पनि छुटेको थियो । यसै वर्षको अप्रिल महिनामा युनिसेफले गरेको एक सर्वेक्षणले पाँच परिवारमध्ये एकले आफ्ना बालबच्चालाई भरणपोषण गर्न संघर्ष गर्नुपरिरहेको देखाएको थियो । धेरै परिवारले ज्यान पाल्न ऋण लिने, सम्पत्ति बेच्ने तथा आहाराको मात्रा घटाउने गरेको बताएका थिए । आर्थिक सहयोग उपलब्ध गराउने सामाजिक सुरक्षा कार्यक्रमले बालबालिकाको प्रक्षेपित जीवनक्रमलाई नै परिवर्तन गरिदिन सक्छ । यस्तो कार्यक्रम बालबालिकासहित सबैको जीवनस्तर उकास्न आवश्यक छ, यो नेपाल राज्यको मानव अधिकार दायित्वभित्र पनि पर्छ । बालबालिकालक्षित सामाजिक सुरक्षा कार्यक्रमको प्रभाव नेपालमा सकारात्मक हुन्छ । सन् २००९ मा नेपाल सरकारले बाल संरक्षण अनुदान सुरु गरेको थियो, जस अन्तर्गत ५ वर्षभन्दा कम उमेरका दुई जना बालबच्चासम्मका परिवारका लागि प्रतिबच्चा मासिक ५ सय ३२ रुपैयाँ दिइएको थियो । कर्णाली क्षेत्रका साथै देशभरि गरिबीमा बाँचिरहेका दलित परिवारलाई लक्षित गरेर सुरु गरिएको यो कार्यक्रमलाई छिट्टै २५ जिल्लामा ५ वर्षभन्दा कम उमेरका सम्पूर्ण बालबच्चालाई समेट्ने गरी विस्तार गरिएको थियो । उक्त रकमको परिमाण सानो रहे पनि तिनले बालबालिकाको जीवनमा सकारात्मक परिवर्तन ल्याएका थिए । विभिन्न अध्ययनका अनुसार बाल संरक्षण अनुदानका कारण जन्मदर्ता दरमा वृद्धि भयो तथा त्यसले परिवारहरूलाई खाद्यान्न, लत्ताकपडा तथा अन्य आधारभूत आवश्यकताका सामग्री खरिद गर्न सक्षम बनाएको थियो । अनुदान पाउने बालबालिका तथा तिनको परिवारका अन्य बालबालिकाले बाल श्रम गर्ने सम्भावनालाई घटाएको थियो । हाल ५ वर्षभन्दा कम उमेरकामध्ये जम्मा एकतिहाइ तथा देशभरिमा जम्मा ६ प्रतिशत बालबालिकाले यो अनुदान पाउँछन् । अन्य न्यून आय देशहरूको दाँजोमा सामाजिक सुरक्षाको मामिलामा नेपाल अगाडि छ भन्ने मान्यता रहे पनि बालबालिकाको अधिकारको सुरक्षा गर्ने काम भने ओझेल छ । एक पुस्ताअघि वृद्धभत्ता कार्यक्रमलाई देशभरि विस्तार गरेझैं बाल संरक्षण अनुदानलाई पनि विस्तार गर्ने योजनालाई सरकारले कार्यान्वयन नगर्नु समस्या हो । यस कार्यक्रम अन्तर्गतका सुविधा उपलब्ध रहेका सुदूरपश्चिम प्रदेश, कर्णाली तथा मध्यमधेशका जिल्लाहरूमा आजपर्यन्त पहुँचको सवालमा अड्चन छन् । एक गैरसरकारी संस्थाका अनुसार अनुदानका लागि योग्यमध्ये २० देखि ४३ प्रतिशत बालबालिकाले केही पालिकामा अनुदान पाइरहेका छैनन् । अनुदान लिनका लागि बाबुआमाले नागरिकताको प्रमाणपत्र पेस गर्नुपर्ने हुन्छ । नेपालका सबै सामाजिक सुरक्षा कार्यक्रमको हकमा यो प्रावधान लागू हुन्छ । तर देशको जनसंख्यामध्ये ५ मा १ जनासँग नागरिकता प्रमाणपत्र छैन । विभिन्न अध्ययन अनुसार नागरिकता प्रमाणपत्र नहुने जनसंख्याको सबैभन्दा धेरै हिस्सा पहाडी तथा हिमाली जिल्लामा बसोबास गर्छ । सरकारी सहयोगका लागि निवेदन दिनुलाई अपमान मानिने प्रवृत्ति अर्को अड्चन छ । महिला, त्यसमा पनि विशेष गरी मुस्लिम तथा दलित समुदायका महिलाहरूले आफूले अनुदानका लागि निवेदन दिँदा विभेद भोग्नुपरेको अनुभव छ । वृद्धभत्ताजस्तै बाल संरक्षण अनुदानलाई पनि सर्वसुलभ बनाउन सके यस्तो विभेदको अन्त्य हुने थियो । अपर्याप्त पोषण, कमसल स्वास्थ्य सेवा, शिक्षाबाट वाञ्चित हुनु तथा निरन्तर आर्थिक अभावमा हुर्कनुपर्दा यसले बालबालिकालाई मानसिक भार पर्छ । यस्तो गरिबीमा हुर्कनुपर्दाको असुविधाले बालबालिकालाई जीवनभरि नै हानि गर्न सक्छ, जुन अर्को पुस्तासम्म पनि रहन सक्छ । सन् २०१९२० मा नेपाल सरकारले सामाजिक सुरक्षा बजेटको जम्मा ४ प्रतिशत मात्र बालबालिकाका लागि छुट्याएको थियो । कुल जनसंख्याको ४० प्रतिशतभन्दा बढी १८ वर्षभन्दा कम उमेरको रहेकाले नेपालको भविष्यलाई समृद्ध बनाउने हो भने बालबालिकामा लगानी गर्नु अत्यन्तै महत्त्वपूर्ण छ । आम निर्वाचनपछि गठन हुने सरकारले नेपालभरिका बालबालिकालाई समेट्ने गरी बालसंरक्षण अनुदान कार्यक्रमलाई विस्तार गर्नुपर्छ । यसबाट दसौं लाख बालबालिका तथा तिनका परिवार लाभान्वित हुने थिए र साथै देशले नै लाभ पाउने थियो । सिमेट ह्युमन राइट्स वाचकी वरिष्ठ आर्थिक न्याय अध्येता हुन् भने गांगुली दक्षिण एशिया निर्देशक ।"
चुनावको नयाँ रणमैदान,"पछिल्लो समय विश्वभर प्रविधिले आर्थिक उत्पादन र सेवाको कार्यक्षमता बढाएको छ । सञ्चार प्रविधि र सञ्चारमाध्यमले संरचना र आधारभूत स्वरूप परिवर्तन गरेका छन् । नेपालमा सर्वसाधारण पनि मोबाइल फोन बोक्छन्, सूचना र सञ्चार सामग्री इन्टरनेटबाट प्राप्त गर्छन् । सहरी बासिन्दा त घरै बसीबसी मन पर्ने पुस्तक, सामान मात्र होइन, खानेकुरा पनि मगाउँछन् । अझ, केही दशकअघिसम्म अस्तित्वमै नभएका सामाजिक सञ्जाल र स्मार्टफोनले अहिलेको निर्वाचन र उम्मेदवारमतदाता सम्बन्धमै आनका तान फरक पारेका छन् । दूरसञ्चार प्राधिकरणको गत जुन महिनाको रिपोर्ट भन्छ नेपालमा ३ करोड ८६ लाख मोबाइल सिम खरिद भएका छन् । २ करोड ७७ लाख मानिससँग इन्टरनेट पहुँच छ । र, कुल इन्टरनेट प्रयोगकर्तामध्ये ७० प्रतिशत जीएसएम मोबाइलबाट इन्टरनेट चलाउनेहरू छन् । इन्टरनेट प्रयोगकर्ताका अधिकांश डिजिटल डिभाइसमा फेसबुक, ट्वीटर, इन्स्टाग्राम र टिकटकजस्ता सोसल मिडिया एप छन् । अडियोभिडियो कलिङ एप इमो र मेसेन्जर छन् । इन्स्टेन्ट मेसिजङ तथा भाइबर र ह्वाट्सएप लगायत छन् । मेसेन्जर र अरू यस्तै एपहरूबाट उनीहरू सञ्चार गर्छन्, प्राप्त सूचना उपभोग गर्छन् । डिजिटल माध्यमका फरकफरक प्लाटफर्महरू पछिल्लो समय लोकतान्त्रिक निर्वाचनका नयाँ रणमैदान भएका छन् । अनि स्वतन्त्र, निष्पक्ष निर्वाचन गराउन तमाम समस्याबीच अर्को एउटा समस्या थप भएको छ, मिथ्या सूचनाको समस्या । र, सँगसँगै अपुष्ट र भ्रामक सूचनासृजित व्यवधान ।डिजिटल युगमा मिथ्या सूचनाले विश्वलाई चिन्तित तुल्याए पनि झुटको प्रचार नयाँ चीज भने होइन । आधुनिक मानव सभ्यताको सुरुआतदेखि नै सूचना शक्तिको एउटा महत्त्वपूर्ण स्रोत रहँदै आएको छ । परापूर्वकालमा काल्पनिक कथालाई विश्वासमा परिणत गराउन जति मिहिनेत गर्नुपर्थ्यो, खुला समाजमा कुनै विषयप्रति विश्वास जगाउन त्योभन्दा बढी चुस्त प्रचार गर्नुपर्छ । नभएको कुरा भएजस्तो बनाउन संगठित प्रचार गर्नैपर्छ । प्रामाणिकता र तथ्य जाँचको प्रक्रियाबाट गुज्रिनु नपर्ने सोसल मिडियाहरू यी सबै कामका लागि उपयुक्त प्लाटफर्म बन्दै गएका छन् ।आर्टिफिसियल इन्टेलिजेन्स (एआई) र मेसिन लर्निङ प्रविधिमा आधारित सर्च इन्जिन गुगलबाट एउटा घटनालाई हेर्दा नेपालमा सोसल मिडियाबाट हुने मिथ्या, अपुष्ट र भ्रामक सूचना प्रवाहको सांगोपांग चित्र देखिन्छ । २०७८ को फागुन १५ गते संसद्ले पारित गरेको एमसीसी शब्द अहिले गुगल गर्दा ०४५ सेकेन्डमा ४ लाख ५८ हजार पेज भेटिन्छन् । गुगल सर्चमा देखिने अनलाइन लिंक कतिपय भ्रामक छन् र केही तथ्यपरक । एमसीसी पारित भएको ९ महिनापछि इन्टरनेटमा खोजी पस्दा सबैभन्दा डरलाग्दो चित्र त सोसल मिडियामा देखिन्छ । झुटा, अपुष्ट र अप्रमाणित सामग्री फैलाउन प्रतिष्ठित अनलाइन, छापा, रेडियो, टेलिभिजनभन्दा पनि फेसबुक, युट्युब र टिकटक प्रयोग भएका छन् । मिथ्या सूचना बृहत् रूपमा फैलिएपछि मात्रै एमसीसीले राष्ट्रिय राजनीति तरंगित बनाएको तथ्य सोसल मिडियाका फरकफरक ग्रुपमा भएका बहसको समयरेखा छुट्याएर हेर्दा प्रस्टिन्छ ।समाज, सेवा, व्यापार र जीवनशैलीसँगसँगै पछिल्लो समय सोसल मिडियासँग नेपाली राजनीति पनि गहिरोसँग जोडिएको छ । लोकतान्त्रिक र खुला समाजमा उम्मेदवारले मतदाताबाट समर्थन पाउन, विश्वास जित्न संगठित र चुस्त प्रचार गर्नु सामान्य कुरा हो । र, नेपालमा प्रचारको यो प्रवृत्ति २०१५ सालमा लेटर प्रेसमा प्रकाशित श्यामश्वेत छापा सामग्रीबाट सुरु भएथ्यो । २०६४ सालको संविधानसभा निर्वाचनमा रेडियोकेन्द्रित रहेथ्यो । र अहिलेको निर्वाचनको प्रचार डिजिटल प्लाटफर्मकेन्द्रित छ । निर्वाचन प्रचारका माध्यम फेरिएसँगसँगै तिनले सृजना गर्ने समस्याका स्वरूप पनि फेरिएका छन् ।सूचना प्रविधिको विकास र पहुँच विस्तारले परम्परागत चुनाव प्रचार शैली फेरिएका उदाहरण अनेकन् छन्, अमेरिकादेखि भारतसम्म । कुनै समय सूचना र तथ्यांकको आडमा राजामहाराजाहरू जनतामाथि शासन गर्थे तर लोकतान्त्रिक खुला समाजमा नेताहरू सधैं जनताको निगरानीमा रहन विवश छन् । प्रविधिले नेताहरूलाई जिम्मेवार बन्न दबाब बढाएको यो यथार्थ जति भरलाग्दो छ, त्यत्ति नै डरलाग्दो छ सिक्काको अर्को पाटो मतदातामाथि आफ्नो वरिपरि घुमिरहेका लाखौं टेगाबाइट मिथ्या, अपुष्ट र भ्रामक सूचनाबाट बच्नुपर्ने चुनौती ।सन् २००८ मा फेसबुक सशक्त हुनुभन्दा अगाडि एवं सन् २०११ मा भिडियो सेयरिङ प्लाटफर्म युट्युबको मातृ कम्पनी गुगलले नेपालमा क्यास सर्भर राख्नुभन्दा अगाडि भ्रामक सूचना फैलाउन अहिलेजति सहज थिएन । सोसल मिडियाहरूले विश्वको प्रत्येक कुनाका समुदायलाई आफ्नो आवाज राख्न मञ्च दिए । विश्वभरका मानिसलाई एकैसूत्रमा जोडे । यिनको अँध्यारो पाटो पनि छ । यी बेलगाम छन् । यिनमा आउने सामग्रीले प्रमाण, पुष्टि र सत्य जाँच प्रक्रिया पूरा गर्नुपर्दैन । आम मतदाता चनाखो हुनुपर्ने यस्तै अप्रमाणित सूचनाहरूमा हो, जोगिनुपर्ने यस्तै मिथ्या र भ्रमपूर्ण प्रचारहरूमा हो, ताकि लोकतन्त्रको धुकधुकी मानिने निष्पक्ष र स्वतन्त्र निर्वाचन प्रक्रियामा मिथ्या सूचनाहरू बाधक नबनून् । अहिले जुनसुकै बेला आफ्नो बढाइचढाइ गर्न, विरोधीको छवि ध्वस्त पार्न र भ्रम छर्न सृजनशील मिम वा सन्देश मतदाताको मोबाइल फोन वा सोसल मिडिया टाइमलाइनमा आइपुग्न सक्छन् । राजनीतिक कार्यकर्ताले फर्जी वा वास्तविक नामबाट जानीजानी यस्तो झुट फैलाइरहेका हुन्छन् । र, यस्ता मेसेजको भुङ्ग्रोमा अनजानमै निर्दोष मतदाता पर्न सक्छन् । डिजिटल समाज सौहार्दपूर्ण, तथ्यपरक र शान्त राख्ने जिम्मेवारी प्रत्येक इन्टरनेट प्रयोगकर्ताको हो । निर्वाचनका सन्दर्भमा झुटो सन्देश फैलाउने प्रवृत्ति अहिले नै रोकिएन भने साइबर सेना परिचालन गरी वा डलर तिरेर सोसल मिडिया टाइमलाइनमा पुर्याइएका सत्य तथा यथार्थमा आधारित प्रचार सामग्री पनि बिस्तारै कसैले पत्याउनेछैनन् । यो व्यवहारले इन्टरनेटमा पाइने सामग्रीप्रति मान्छेको विश्वास घटाउनेछ । इन्टरनेट पहुँच विस्तार भइरहेको नेपालमा इन्टरनेट सामग्रीप्रति विश्वास टुट्नु भनेको डिजिटल वालेटदेखि डिजिटल बैंकिङसम्मलाई असर पर्नु हो । योभन्दा भयानक विषय त स्वच्छ, निष्पक्ष र स्वतन्त्र निर्वाचनलाई असर पर्नु हो । समग्रमा राजनीतिक प्रणालीलाई नोक्सान पुर्याउनु हो । तसर्थ, सम्बन्धित सबैले डिजिटल सामग्रीको सत्यतामाथि जोड दिनु आवश्यक छ ।"
सयौं रोपनीको धानबाली सुकेर परालजस्तै,"(पाल्पा)  रामपुर नगरपालिका५ की हरिमाया गौतमको खेतमा लगाएको ७० प्रतिशतभन्दा बढी धान रोगले सकिन लागेको छ । फूल खेल्ने बेलादेखि नै धानमा रोग देखापरेको हो । रोगका विषयमा नजिकको रामपुर नगरपालिकास्थित कृषि शाखामा जानकारी गराए पनि वास्ता नगरेको उनले सुनाइन् । गत वर्ष ८०९० मुरी धान भित्र्याएकी हुँ, उनले भनिन्, यस वर्ष १० मुरी पनि फल्छ कि फल्दैन भन्ने चिन्ता लागेको छ ।जिल्लाका अन्न भण्डार मानिने माडी, रामपुर फाँट, अर्गली, कचल कालीगण्डकी तटीय क्षेत्रका फाँटमा धान बालीमा फड्के कीराको प्रकोप देखिएको हो । रामपुर नगरपालिका५ कै अम्बिका डोटेल पनि धानमा लागेको रोगले चिन्तित छन् । उनको खेतमा लगाएको धान रातै र पहेँलै भएको छ । बीचबीचमा धान सुकेर परालजस्तै बनेको छ । फड्के कीराले धानको बाला चुसेर बाला लागेको धान पनि भुसजस्तै भएको छ । यस वर्ष धान खेती बर्बादै भयो, उनले भनिन्, नगरपालिकाले धानको बीउ दियो भनेर खुसी भइयो । तीन महिना पनि त्यो खुसी टिकेन ।रामपुर नगरपालिकाले संघीय सरकारको सहयोगमा रामपुरको घरसंसार वितरक फार्मबाट धानको बीउ वितरण गरेको हो । सोहीअनुसार ७८ रुपैयाँ किलोको बीउ ५० प्रतिशत छुटमा ३९ मा बिक्री गरेको थियो । अनुदानको बीउ सहकारी, समूह र किसान सोझै पनि खरिद गरेर लगेका थिए, कृषि शाखा प्रमुख रामहरि पाण्डेयले भने ।रामपुर नगरपालिकाका अनुसार रामपुर नगरभित्र २० टन सावित्री, साढे चार टन सावा मन्सुली, बहुगुडी २ र केही सुनौलो सुगन्ध गरी करिब २६ टन बीउ वितरण गरिएको थियो । संघीय सरकारको ससर्त अनुदान कार्यक्रमअन्तर्गत उन्नत जातमा अनुदान दिने कार्यक्रमअनुसार किसानको मागका आधारमा सावित्री र साँवा मन्सुली जातको बीउ ल्याइएको थियो । त्यही बीउ रोपेका किसान अहिले भने धान भित्र्याउनै नपाउने हो कि भन्ने त्रासमा छन् ।भित्र्याउने बेला हुन लागेको धानमा फड्के कीराले सताएपछि के गर्ने भन्ने भएको छ, रामपुर नगरपालिका५ का किसान ज्यामबहादुर रानाले भने, २० वर्षदेखि धान खेती गर्दै आएको छु । तर अहिलेसम्म यस्तो रोग लागेको कहिल्यै देखेको थिइनँ । बीउकै समस्याका कारण यस्तो भएको उनको दाबी छ । गतिलो बीउ नपर्दा समस्या थपिएको उनले बताए । पाल्पाको सयौं हेक्टरमा लगाएको धानबालीमा फड्के कीराले नोक्सानी पुगेको छ । रोपाइँका बेला सिंचाइ र रासायनिक मलको अभाव खेपेका किसान फूल खेल्दै गरेका र बाला लाग्ने बेलामा देखिएको महामारीले धान उत्पादन घट्ने चिन्ताले यहाँका किसानलाई सताएको छ । धानको बालासहितको बोट लिएर कृषि प्राविधिकसँग पुगे पनि समस्याको समाधान आएको छैन । फूल खेल्दै गर्दा धान पहेँलो हुँदै गएको छ । बोट कमजोर हुँदै जाँदा राम्रोसँग दाना नै बसेको छैन । अहिले धानका धेरैजसो बोट मर्दै गएका छन् । लटरम्म बाला लागेर बोट नुग्ने बेला धानको बाला माथितिर फर्किएको र बोट रातै भएको किसानको गुनासो छ । धानबाली पहेँलो बनाउने, फेद कुहेर बोटमा धानको बाला नलाग्ने, लागेको बालामा दाना नहुने समस्या यहाँका धेरै फाँटमा देखिएको छ । प्रकोप फैलिएको जानकारी कृषि ज्ञान केन्द्रमा पनि आएको छ, कृषि ज्ञान केन्द्रका कृषिविज्ञ मिलन गैरेले भने, यसबारे सचेत हुन र प्राविधिकको सल्लाहमा औषधि राख्न आग्रह गरेका छौं ।विगतमा चैते धान बालीमा सुरुमा देखिएको कीराको प्रकोप अहिले पुनः फैलिएको हो । धानको गाँजमा फड्के कीरा बसेर चुस्न थालेपछि बोट पहेँलो हुँदै जाने र मर्ने गरेको कृषि प्राविधिकको भनाइ छ । फड्के कीरा उफ्रेर र उडेर एक ठाउँबाट अर्को ठाउँमा पुग्ने भएकाले धान बाली बढी जोखिममा परेको छ । विगतका वर्षमा पनि फड्के कीराको सामान्य समस्या देखिए पनि यसपल्ट महामारीका रूपमा फैलिएकाले आगामी दिनमा यस्ता समस्या समाधानका लागि ध्यान दिनुपर्ने रामपुरका किसान लेखनाथ रेग्मीले बताए । पाल्पामा खेतीयोग्य जग्गामध्ये ८ हजार ७ सय ५० हेक्टर क्षेत्रफलमा धान खेती हुँदै आएको कृषि ज्ञान केन्द्रका प्रसार अधिकृत रामसुरत पालले जानकारी दिए ।"
नेपालमा मिथ्या सूचना अनुगमन गर्दै मेटा,"बिहीबार मेटाका कन्टेन्ट पोलिसी असोसिएट म्यानेजर राघव रंगनाथनले द्वेषपूर्ण अभिव्यक्ति, मिथ्या सूचना, हिंसा र उत्तेजना, धम्की र उत्पीडनसम्बन्धी मेटाका नीतिबारे बताएका थिए । सेफ्टी पोलिसी म्यानेजर मलिना इन्लन्ड र साइबर सेक्युरिटी पोलिसी तथा एकाउन्ट सेक्युरिटी पोलिसीका प्रमुख भूम भूमिरतनले मेटाका सुरक्षा नीतिबारे अवगत गराएका थिए ।कार्यक्रममा प्रमुख निर्वाचन आयुक्त दिनेशकुमार थपलियाले आउँदो निर्वाचनका सन्दर्भमा मिथ्या सूचना, दुष्प्रचार र द्वेषपूर्ण अभिव्यक्तिको अनुगमनका लागि सामाजिक सञ्जालका कम्पनीहरूसँग सहकार्य गरिरहेको जनाए । यसपालि मिथ्या सूचना, दुष्प्रचार र द्वेषपूर्ण अभिव्यक्तिलाई निर्वाचनको आचारसंहितामा परिभाषित गरिएको छ, उनले भने, नेपालमा मिथ्या सूचनाविरुद्ध कुनै सार्वजनिक निकायले गरेको यो पहिलो प्रयास हो । सामाजिक सञ्जालसम्बन्धी नीति र आचारसंहितामा भएका मिथ्या सूचना, दुष्प्रचार र द्वेषपूर्ण अभिव्यक्तिविरुद्धका प्रावधानले अभिव्यक्तिविरुद्धको स्वतन्त्रताको सिद्धान्त र लोकतान्त्रिक मूल्यमान्यतालाई आत्मसात् गरेको उनको भनाइ छ ।आचारसंहितामा मिथ्या सूचना, दुष्प्रचार र द्वेषपूर्ण अभिव्यक्तिको सामना गर्न थप व्यवस्था पनि गरिएको थपलियाले बताए ।"
मनास्लुमा बढ्दै पर्यटक,"(गोरखा)  भदौ र असोजमा मात्र दुई हजार ५ सय ५९ विदेशी पर्यटक मनास्लु क्षेत्र पुगेका छन् । कोरोना महामारीपछि मनास्लु क्षेत्रमा पर्यटकको संख्यामा निकै कमी आएको थियो । यी दुई महिनामा भने पर्यटकको चहलपहल बढेको छ । यो वर्ष ५ हजारभन्दा बढी पर्यटक मनास्लु क्षेत्र पुग्ने अनुमान गरिएको मनास्लु संरक्षण क्षेत्र (एमक्याप) का प्रमुख सत्यनारायण शाहले बताए । यो वर्ष पर्यटक आगमन राम्रो भएको छ, उनले भने, कोरोनापछि गत भदौ र असोजमा पर्यटकको संख्यामा सुधार आएको छ, अब अर्को वर्षबाट पुरानै लयमा फर्कने विश्वास लिएका छौँ । भदौमा ६ सय ३७ र असोजमा १७ सय २२ विदेशी पर्यटक मनास्लु पुगेका छन् । असोज तेस्रो साताको बेमौसमी वर्षाले भने अझै पर्यटकको संख्यामा कमी आएको एमक्यापले जनाएको छ । भूकम्प र कोरोना महामारीका बेला मनास्लुमा विदेशी पर्यटकको संख्या घटेको थियो ।गत आर्थिक वर्ष २ हजार दुई सय ८२ मात्रै विदेशी पर्यटक मनास्लु क्षेत्र पुगेको एमक्यापको तथ्यांक छ । गत वर्ष सार्क राष्ट्रका ६२ र अन्य राष्ट्रका दुई हजार दुई सय २० जना पर्यटक मनास्लु क्षेत्र पुगेको एमक्यापले जनाएको छ । यस वर्ष भने अफसिजनमा पनि मनास्लुमा पर्यटक पुगेका थिए । अघिल्लो साउनमा एक जना पनि विदेशी पर्यटक नपुगेको मनास्लु क्षेत्रमा यस वर्षको साउनमा भने २६ विदेशी गएका छन् । असारलाई अफसिजन महिना मानिन्छ । गत असारमा १० पर्यटक मनास्लु क्षेत्र भित्रिएका थिए । सेप्टेम्बर १५ बाट पर्यटक आउने सिजन मानिन्छ, शाहले भने, यस पटक त अफसिजनमा पनि आए । गत आर्थिक वर्षको चैतमा ८ सय ८ पर्यटक आएका थिए । गत आर्थिक वर्षमा पर्यटकका लागि अफसिजन मानिने पुसमा ३४ र माघमा १२ पर्यटकले यस क्षेत्र भ्रमण गरेका छन् ।०७२ को भूकम्प गएको एक वर्ष र कोरोना महामारीका दुई वर्ष भने पर्यटकको संख्या स्वाट्टै घटेको थियो । आर्थिक वर्ष ०७१७२ मा ५ हजार ६ सय ५८ जना विदेशी पुगेको मनास्लु क्षेत्रमा भूकम्पको वर्ष ०७२७३ मा २ हजार दुई सय ८८ मात्र पर्यटक गएका थिए । त्यसयता भने पर्यटकको संख्या बर्सेनि बढ्दै गएको थियो । ०७५७६ मा सबैभन्दा धेरै ७ हजार ६ सय ५५ जना पर्यटक प्रवेश गरेको मनास्लु क्षेत्रमा कोरोनापछि आगन्तुक घट्न थालेका थिए । ०७७७८ मा १ सय ९४ विदेशीले मात्र मनास्लु क्षेत्र भ्रमण गरेको एमक्यापको तथ्यांक छ । कोरोना महामारीको जोखिम कम भएसँगै गत वर्षबाट पर्यटकको संख्या बढ्न थालेको शाह बताउँछन् । अन्य मुलुकको तुलनामा नेपालमा कोभिडको जोखिम पनि कम छ, उनले भने, कोभिडपछि मान्छेलाई घुमफिर गर्ने जोस पनि बढेको छ, विदेशीहरू समय मिलाएर घुम्न आउने भएकाले पनि कोभिड जोखिम कम हुँदा पर्यटक बढ्न थालेका हुन् । मनास्लु संरक्षण क्षेत्र प्रवेशबापत तीन हजार प्रवेश शुल्क तिर्नुपर्ने उनले जनाए । निषेधित क्षेत्रका रूपमा रहेको मनास्लुलाई सरकारले सन् १९९५ देखि भ्रमणका लागि खुलाएको थियो ।"
सहकारीमा आबद्ध महिलाले बेचे साढे २ करोडका खसी,"(तनहुँ)  घिरिङ गाउँपालिका३ की देवीकला थापाले आठ वर्षदेखि सहकारीमा आबद्ध भएर व्यावसायिक रूपमा बाख्रापालन गर्दै आएकी छन् । महिलाको सक्रियतामा खोलिएको सहकारीले पाठापाठी खरिददेखि उत्पादित खसीबोकाको बजारीकरणमा सहजीकरण गर्दार् थापा जस्ता किसानलाई निकै सजिलो भएको छ ।सहकारीमार्फत खसी बेच्न थालेपछि कसलाई बेच्ने, कतिमा बेच्ने, उचित मूल्य पाइएला कि नपाइएला भन्ने जस्ता चिन्ता नभएको थापा बताउँछिन् । उनी घिरिङ सुन्धारा सामाजिक उद्यमी महिला सहकारी संस्थामा आबद्ध छिन् । यस वर्षको दसैंमा उनले तीनवटा खसी ४८ हजार रुपैयाँमा बेचिन् । सहकारीमार्फत खसी बेच्दा उचित मूल्य पाएँ । आफैंले बेचेको भए मुस्किलले ३५३८ हजार रुपैयाँ पनि पाउँथिनँ होला, उनले भनिन् । सहकारीकी सदस्य धनमाया थापाले ८ वटा खसी एक लाख ४६ हजार रुपैयाँमा बिक्री गरिन् । खसी बेचेकै पैसाबाट दसैं मनाएको उनी बताउँछिन् । तिहारका लागि पनि ३४ वटा खसी तयार गरेकी छु, उनले भनिन्, अब बिक्री हुने अवस्थाका छन् । हचुवामा लगिने खसी अहिले सहकारीले उचित मूल्य दिएर किनिदिन्छ । भिमाद नगरपालिका९ स्थित अतिप्रिय सामाजिक उद्यमी महिला सहकारीबाट दसैंका लागि २ सय ४५ वटा खसीबोका बिक्री भए । यसबाट गाउँमा ३५ लाख ६७ हजार २ सय रुपैयाँ भित्रिएको सहकारीकी अध्यक्ष देवीमुक्तान आलेले जनाइन् । ४ सय २० सदस्य रहेको सहकारीबाट तिहारलाई लक्ष्य गर्दै १ सय ५० वटा खसीबोका बेच्न तयारी अवस्थामा राखिएको उनले बताइन् । सहकारीले नै व्यवसायी खोजी खसीबोका बिक्री गरिदिँदा बाख्रापालन गर्ने दिदीबहिनीलाई सहज भएको छ, उनले भनिन् ।राम्रो मोलभाउ गर्न नसक्दा बिचौलियाबाट धेरै ठगिने गरेको भिमाद९ की सुमाया थापाको भनाइ छ । चाडपर्वमा खसी लिन व्यापारी घरघरमै आउँथे । तर हामीबाट कम दाममा खरिद गरी उनीहरूले उपभोक्तालाई बढी मूल्यमा बेच्दा रहेछन्, उनले भनिन्, अहिले भने सहकारीले प्रतिकिलो यतिउति भनेर छुट्याइदिएको छ । हामीलाई मोल गर्न पनि सहज भएको छ । किसानबाट सहकारीले प्रतिकिलो ५६० रुपैयाँमा खरिद गरी व्यापारीलाई ५६५ रुपैयाँमा बिक्री गर्ने गरेका छन् । यसरी बिक्रीवितरण गर्दा किसानलाई नै बढी फाइदा हुने देखिएको छ । सुमायाले दुई सातामा १० वटा खसी बिक्री गरिन् । चाडपर्वलाई लक्ष्य गरी उत्पादित खसी एक लाख ५६ हजार रुपैयाँमा बिक्री गरेको उनी बताउँछिन् । दसैंमा तनहुँ र लमजुङबाट महिलाको सक्रियतामा सञ्चालित सहकारीले २ करोड ५३ लाख २० हजार रुपैयाँ बराबरको खसीबोका बिक्री गरेका छन् । तनहुँका ८ र लमजुङका २ गरी १० सहकारीले दसैंमा मात्रै साढे दुई करोड रुपैयाँ बराबरको खसीबोका बिक्री गरेका हुन् ।"
अमेरिकाचीन चिप युद्ध,"एजेन्सीबेइजिङ आपूर्ति हुने सेमिकन्डक्टर चिप र त्यसको निर्माणलाई आवश्यक पर्ने उपकरणको प्रवाहमा संयुक्त राज्य अमेरिकाले नयाँ प्रतिबन्ध लगाइदिएको छ । अक्टोबर ७ (असोज २१) मा अमेरिकी वाणिज्य विभागले उन्नत किसिमका सेमिकन्डक्टर चीनमा गरिने ढुवानीका लागि अनुमति प्रक्रिया लम्ब्याइदिएको थियो । चिप निर्यातसँगै अमेरिकी नागरिकलाई चीनका चिप कारखानामा काम गर्नसमेत प्रतिबन्ध लगाएको फोर्ब्सको समाचारमा उल्लेख छ । अमेरिकाचीन चिप विवादका कारण हाल विश्वभरिका चिप उत्पादक कम्पनीको सेयर मूल्यमा गिराटवट आएको छ । सेमिकन्डक्टर निर्माता एनभिडिया कम्पनीको सेयर मूल्य पछिल्लो समय ६९ प्रतिशतले घटेको छ । इन्टेलको सेयर मूल्यमा ५६ प्रतिशत, माइक्रोनको ५० प्रतिशत र एमडीको ६७ प्रतिशतले कमी आएको एसिया टाइम्सले लेखेको छ । नेदरल्यान्ड्सको सेमिकन्डक्टर निर्माता कम्पनी एएसएमएलको सेयर मूल्य ५९ र जापानी निर्माता टोकियो इलेक्ट्रोन र स्क्रिन होल्डिङसको सेयर मूल्य क्रमशः ५० र ४४ प्रतिशतले घटेका छन् । अमेरिकी निर्यात नियन्त्रणपछि पश्चिमा आपूर्तिकर्ताहरूले समेत चिनियाँ चिप निर्माताहरूलाई सहयोग गर्न छाडेका छन् । चिप निर्माणलाई आवश्यक उपकरण उत्पादन गर्ने विश्वकै ठूला कम्पनीमध्येको एक एएसएमएलले अमेरिकास्थित आफ्ना कर्मचारीलाई कुनै पनि चिनियाँ चिप कारखानामा उपकरण वा सेवा नदिन भनेको छ । अर्को कम्पनी अप्लाइड म्याटेरियल्सले यो प्रतिबन्धका कारण चौथो त्रैमासिक (अक्टोबरडिसेम्बर) मा करिब ४० करोड डलर बराबरको बिक्री प्रभावित हुने द वासिङटन पोस्टलाई बताएको उल्लेख छ ।दूरसञ्चार, कम्प्युटिङ, सैन्य प्रणाली, यातायात, स्वच्छ ऊर्जालगायत विविध क्षेत्रका विद्युतीय उपकरणलाई नभई नहुने सेमिकन्डक्टरलाई लिएर अमेरिका र चीनबीच यसअघि पनि तनाव भएको थियो । अमेरिकाका पूर्वराष्ट्रपति डोनाल्ड ट्रम्पले चिनियाँ प्रविधि कम्पनी हुवावेलाई फाइभजी नेटवर्क विस्तारका लागि आवश्यक सेमिकन्डक्टर चिप वितरणमा अवरोध खडा गरिदिएका थिए । त्यो बेला कुनै एक निजी कम्पनीलाई लक्ष्य गरेर सेमिकन्डक्टर चिप प्रवाहमा रोक लगाएको अमेरिकाले यस पटक सिंगो देशमै आपूर्ति प्रतिबन्ध लगाएको बताइन्छ । अमेरकाले प्रविधि नियन्त्रणमा एकाधिकार कायम गर्न यो कदम चालेको जन हप्किन्स विश्वविद्यालयका प्रोफेसर हल ब्रान्ड्सले ब्लुमबर्गमा लेखेका छन् । अमेरिकाले एमभिडिया र एएमडीले बनाउने उच्चस्तरीय जीपीयू चिप र इन्टेल तथा एएमडीको सीपीयू चिप निर्यातमा कडाइ गरेको छ । यी चिप सैन्य प्रणालीका सुपरकम्प्युटरमा प्रयोग हुन्छन् ।चीनमा यो प्रतिबन्ध लगाए पनि सेमिकन्डक्टर उत्पादनमा आफ्नो प्रभुत्व पुनः कायम गर्न अमेरिकालाई चुनौती रहेको साउथ चाइना मर्निङ पोस्टका अमेरिकी संवाददाता मार्क म्याग्नियरले चिप विवादसम्बन्धीको समाचारमा लेखेका छन् । लडाकु विमान, ड्रोन, जटिल सैन्य हार्डवेयरलगायत उपकरण निर्माणलाई चाहिने उन्नत चिप निर्माणमा एसियाली प्रतिस्पर्धीले अमेरिकालाई उछिनिसकेका छन्, म्याग्नियरले लेखेका छन्, विश्वको सबैभन्दा उन्नत चिप्सको झन्डै ९० प्रतिशत उत्पादन ताइवान सेमिकन्डक्टर म्यानुफ्याक्चरिङ कम्पनीले गर्छ । वा सामसङ सेमिकन्डक्टर ग्लोबल जस्ता कम्पनीसँग अमेरिकी चिप उद्योगले प्रतिस्पर्धा गर्न अब लामै समय कुनुपर्ला । यद्यपि अमेरिकाले आफ्नो प्रयास जारी राखेको छ । जुलाईमा अमेरिकी संसद्ले ५२ अर्ब ७० करोड डलरको चिप्स तथा विज्ञान ऐन पारित गरेको थियो । सेमिकन्डक्टर चिप निर्यातमा प्रतिबन्ध लगाउनुअघि अमेरिकाले सेन्झेनमा रहेको प्रख्यात ड्रोन निर्माता कम्पनी डीजेआई टेक्नोलोजीको, हुवावे टेक्नोलोजी, बीजीआई जेनोमिक्स जस्ता प्रविधि कम्पनीमा प्रतिबन्ध लगाएको थियो । सेमिकन्डक्टर निर्यातमा रोक लगाइएको पछिल्लो कदमले भने अमेरिकाचीन प्रविधि युद्धलाई सघन बनाई दुईपक्षीय सम्बन्ध थप बिगार्ने बताइन्छ । पहिलो औद्योगिक क्रान्तिमा जीवाष्म इन्धनले ठूलो भूमिका निर्वाह गरेझैं अबको चौथो औद्योगिक क्रान्तिमा सेमिकन्डक्टरको भूमिका प्रमुख हुने यस क्षेत्रका जानकारहरू बताउँछन् ।डेटा र आर्टिफिसियल इन्टेलिजेन्सको अहिलेको दौडमा जसले सेमिकन्डक्टर निर्माण र निर्यातमा प्रभुत्व जमाउन सक्छ, ऊ नै अबका दिनमा सबैभन्दा प्रभावशाली हुने भएकाले ठूला देशमा यसमा हानथाप गरिरहेका छन् । नेपाल जस्ता गरिब देशमा सेमिकन्डक्टर आयात गरिन्छ । भारतसमेत सेमिकन्डक्टर आयातमै निर्भर छ । भदौमा गुजरात सरकारले सेमिकन्डक्टर र डिस्प्ले फ्याब स्थापनाका लागि वेदान्त र फक्सकन समूहसँग १५४ लाख कारोडको समझदारी गरेको थियो । चीनले कच्चा तेलमा गर्ने खर्चभन्दा बढी मूल्यको सेमिकन्डक्टर आयात गर्ने बताइन्छ । बाइडेन प्रशासनको भनाइअनुसार पछिल्लो निर्यात नियन्त्रणको उद्देश्य सामूहिक विनाशका हत्यासहित व्यापारिक र सैन्य प्रविधिमा प्रयोग हुने महँगा र उन्नत सेमिकन्डक्टर चिपको चीनमा उत्पादन घटाउनु हो । हाईटेक चिप उत्पादन तथा निर्यातमा हाल ताइवान, दक्षिण कोरिया, संयुक्त राज्य अमेरिका, नेदरल्यान्ड्सजस्ता देशको दबदबा छ । डिजिटल डिभाइसहरूमा विद्युत्को प्रवाहलाई नियन्त्रण गर्न सेमिकन्डक्टर आवश्यक पर्छ । यसलाई विद्युतीय डिभाइसको दिमाग भन्ने गरिन्छ । सेमिकन्डक्टर चिपमार्फत नै डिभाइसहरूमा डेटा प्रोसेसिङको काम हुन्छ । स्मार्टफोनदेखि, कार, ल्यापटप, डोर बेलदेखि लडाकु विमानलगायत सबै इलेक्ट्रोनिक डिभाइसमा सेमिकन्डर चिप प्रयोग गरिन्छ ।"
जोन्सन फेरि प्रधानमन्त्री बन्न चाहेका हुन् ?,"(लन्डन)  लिज ट्रसले ४५ दिनमै गत बिहीबार पदबाट राजीनामा दिएपछि बेलायतमा नयाँ प्रधानमन्त्री चयनको प्रक्रिया सुरु भएको छ ।सत्तारूढ कन्जरभेटिभ पार्टीले नयाँ नेता चयनका लागि निर्वाचन कार्यक्रम सार्वजनिक गरिसकेको छ । एक वर्षभित्रमै तेस्रो प्रधानमन्त्रीको खोजी भएपछि पार्टी नेता चयन प्रक्रिया छोट्याइएको छ भने आकांक्षीहरू समर्थक जुटाउन लागिपरेका छन् । कन्जरभेटिभ पार्टीको सरकारमा सहभागी नहुने सांसद (ब्याकबेन्चर) हरूको १९२२ समिति ले नयाँ नेता चयनका लागि यसअघिको प्रक्रिया छोट्याएको छ । पहिले महिनौं लगाएर नयाँ नेता चुनिने गरेकामा यस पटक एक साताभित्रै छानिने विधि अपनाइएको हो ।बेलायती समयअनुसार सोमबार दिउँसो २ बजेभित्र पार्टीको नयाँ नेता बन्न चाहने सांसदले उम्मेदवारी दाखिला गरिसक्नुपर्ने समितिले जनाएको छ । यस पटक उम्मेदवारी दिन कम्तीमा एक सय सांसदको समर्थन आवश्यक पर्ने भएकाले विगतमा जस्तो धेरै आकांक्षी हुने छैनन् । कन्जरभेटिभ पार्टीका हाल ३ सय ५७ सांसद रहेकाले बढीमा ३ आकांक्षीले मात्र मनोनयन दाखिला गर्न पाउनेछन् ।नयाँ नेताका लागि वर्तमान प्रधानमन्त्री लिज ट्रससँग पराजित पूर्वअर्थमन्त्री ऋषि सुनक, वर्तमान सरकारकै मन्त्री पेन्नी मोर्डन्ट र पूर्वप्रधानमन्त्री बोरिस जोन्सनको नाम चर्चामा छ । पार्टी नेताका लागि भएको यसअघिको चुनावमा सुनक दोस्रो र मोर्डन्ट तेस्रो भएका थिए । केही महिनाअघि मात्र प्रधानमन्त्री पदबाट राजीनामा दिएका जोन्सन पुनः पदमा फर्कन चाहेका देखिएको छ । लामो समयदेखि जोन्सनकी समर्थक नदिनी डोरिसले सन् २०१९ को चुनावी जनादेशका आधारमा उनी फर्किनुपर्ने बताएकी छन् । कोरोना महामारी रोक्न गरिएको देशव्यापी लकडाउनको उल्लंघन गर्दै प्रधानमन्त्री निवासमा भोज गरेको समाचार बाहिरिएसँगै मन्त्री तथा सांसदहरूले व्यापक विरोध गरेपछि जोन्सनले गत जुलाईमा प्रधानमन्त्री पदबाट राजीनामा दिएका थिए । तर अझै पार्टीमा सदस्यहरूको पंक्ति र संसद्मा साझेदारहरू रहेको अवस्थामा उनी बलियो उम्मेदवार हुने देखिन्छ । त्यसका साथै उनको समर्थनमा प्रधानमन्त्री बनेकी लिज ट्रसको बहिर्गमनसँगै उनी फेरि पार्टी नेताका रूपमा आउन सक्ने सम्भावनालाई भने नकार्न सकिन्न ।उनका साथै केही अघि मात्र राजीनामा दिएकी पूर्वगृहमन्त्री सुयला ब्रेभरम्यान, रक्षामन्त्री बेन वालेस, अन्तर्राष्ट्रिय व्यापारमन्त्री केमी बाडोनकको नाम पनि चर्चामा छ । तर वालेसले भने आफू प्रतिस्पर्धाको दौडमा नरहेको बताइसकेकी छन् । मनोनयनका लागि समर्थकको संख्या ह्वात्तै बढाइएपछि ब्रेभरम्यान र बाडोनकको पनि सम्भावना साँघुरिँदै छ ।बिदा मनाउनका लागि देशबाहिर रहेका पूर्वप्रधानमन्त्री जोन्सन स्वदेश फर्किसकेका छन् । तर आफू प्रतिस्पर्धामा उत्रने विषयमा भने उनले प्रतिक्रिया जनाइसकेका छैनन् । बेलायती अर्थतन्त्रमा आएको अस्थिरताका कारण ट्रसले राजीनामा दिनुपरेकाले त्यसलाई सम्हाल्न अर्थतन्त्र बुझेका सुनक नै उपर्युक्त व्यक्ति हुने धेरै सांसदहरूको राय छ । नेतृत्वका लागि भएका बहसमा पनि सुनकले ट्रसको आर्थिक नीतिले देशलाई गम्भीर असर पार्ने बताएका थिए । तर ट्रसले त्यसलाई डर देखाउने नीति भन्दै हल्का रूपमा लिएकी थिइन् ।सुनकले कोरोना महामारीका बेला हजारौं मानिसलाई कामबाट निकालिएको, व्यापारिक प्रतिष्ठानहरू महिनौंसम्म बन्द रहेको अवस्थामा पनि अर्थतन्त्रको कुशलतापूर्वक व्यवस्थापन गरेका थिए । सुनकमाथि प्रधानमन्त्री जोन्सनको सरकार गिराउन अग्रणी भूमिका खेलेको आरोप जोन्सन पक्षधर सांसदहरूको छ । सुनकले राजीनामा दिएको दुई दिनभित्रै दर्जनौं मन्त्रीले जोन्सनको सरकार त्यागेकाले सरकार ढलेको थियो ।त्यसैको प्रतिशोधमा जोन्सन पक्षधर र कट्टरपन्थी सांसदहरूले अघिल्लो पटक लिज ट्रसलाई समर्थन गरेका थिए । अहिले पनि उनीहरूले सुनकलाई रोक्न सक्ने, अहिलेको भूगोल अवस्थाबाट देशलाई सम्हाल्न सक्ने, साथै आगामी आमचुनावमा कन्जरभेटिभ पार्टीलाई जिताउन सक्ने एकमात्र व्यक्ति बोरिस जोन्सन भएको दाबी गर्दै आएका छन् । यो समूहमा वर्तमान व्यापारमन्त्री ज्याकोब रिस मोग, पूर्वमन्त्री नदिन डोरिसलगायत छन् ।जोन्सनले उम्मेदवार हुने निर्णय गरेमा प्रतिस्पर्धा उनी र सुनकबीच हुनेछ । यदि उनी उम्मेदवार नभएमा पेन्नी मोर्डन्ट र सुनकबीच प्रतिस्पर्धा हुने छ । १९२२ समितिले सोमबार एउटा मात्र मनोनयन आएमा त्यसै दिन नेता घोषणा गर्ने जनाएको छ । तीन वटा मनोनयन आएमा मतदान गर्न लगाउने र धेरै मत पाउने दुई आकांक्षीलाई कन्जरभेटिभ पार्टी सदस्यले अनलाइनबाट मत दिने बताइएको छ । नतिजा अक्टोबर २८ मा घोषणा गरिनेछ । यसरी चुनिएका नेतालाई राजा चार्ल्स तृतीयले सरकार गठनका लागि बोलाउनेछन् । संसद्मा अझै कन्जरभेटिभ पार्टीको प्रस्ट बहुमत भएकाले नयाँ प्रधानमन्त्रीले आगामी डेढ वर्ष कार्यभार सम्हाल्नेछन् ।"
तिहारको झिलीमिली,भारतको राजधानी नयाँदिल्लीमा दीपावली मनाउन बालिएका दियोका बीचमा सेल्फी खिच्दै स्थानीय । वातावरण प्रदूषण कम गर्ने उद्देश्यले भारत सरकारले दीपावलीका अवसरमा पटकाको प्रयोग रोक्न तथा दियो बाल्न अभियान चलाएको छ । तस्बिर ः एपी
कोरियाले अर्को वर्ष १ लाख १० हजार कामदार लिने,"(दक्षिण कोरिया)  दक्षिण कोरियाले सन् २०२३ का लागि रोजगार अनुमति प्रणाली (ईपीएस) मार्फत १ लाख १० हजार कामदार ल्याउने भएको छ । शुक्रबार बसेको प्रवासी मजदुर नीति निर्धारण समितिको बैठकले सो निर्णय गरेको हो । कोरियामा भएको मजदुर अभाव कम गर्न आगामी वर्ष अघिल्ला वर्षहरूको तुलनामा झन्डै दोब्बर कामदार ल्याउन लागेको हो । नेपाल, पाकिस्तान, श्रीलंका, बंगलादेश, भियतनाम, फिलिपिन्स, उज्वेकिस्तान, कम्बोडियासहित १६ वटा देशबाट कोरियाले विदेशी कामदार ल्याउने गर्छ ।कोरियाली सरकारले हरेक वर्ष मजदुर नीति निर्धारण समितिमार्फत कोरिया आउने प्रवासी मजदुरहरूको कोटा निर्धारण गर्ने गर्दछ । बैठकमा सरकार, मजदुर र उद्योगीका प्रतिनिधिहरू सहभागी हुन्छन् । सन् २०२३ का लागि तोकिएका १ लाख १० हजार कामदारमध्ये नयाँ कामदार ८९ हजार ९ सय ७० जना तोकिएका छन् भने बाँकी २० हजार ३० जना कोरियामा एक कार्यावधि काम गरेका कामदार हुनेछन् । एक वर्ष कुनै कम्पनीमा निरन्तर काम गरे कम्पनीले चाहेमा कमिटेड कामदारका रूपमा डाक्न सक्ने नियम रहेको छ । कोरियाली भाषा परीक्षा पास गरेर पहिलो पटक कोरिया आउने नयाँ कामदारका रूपमा रहनेछन् ।कामदारमध्ये उत्पादन क्षेत्रमा ७५ हजार जना कामदार आउनेछन् भने कृषि क्षेत्रमा १४ हजार जना कोरिया आउन पाउनेछन् । माछापालनमा ७ हजार, निर्माण क्षेत्रमा ३ हजार, सेवातर्फ १ हजार कामदार आउन पाउनेछन् । बर्सेनि सातआठ हजार नेपाली कामदार उत्पादन क्षेत्र र कृषि क्षेत्रमा काम गर्न कोरिया आउने गरेका छन् ।सन् २०२२ मा ६६ हजार कामदार कोरिया आउन पाउने कोटा निर्धारण गरिएको थियो भने त्यसभन्दा अघिल्लो वर्ष ५६ हजार कामदार आउन पाउने कोटा निर्धारण गरेको भए पनि कोरोना महामारीका कारण धेरैजसो कामदार कोरिया आउन पाएका थिएनन् ।कोरोना महामारीपछि भने ईपीएसमार्फत कोरिया आउने विदेशी कामदारको संख्या उल्लेखनीय रूपमा बढेको छ । नेपाली कामदार पनि अहिलेसम्म १० हजारभन्दा बढी कोरिया आइसकेका छन् । अझै नेपाललगायत १६ देशका ३६ हजार ५ सय ४ जना कोरिया आउने पर्खाइमा छन् ।"
क्यानबेरामा लागूपदार्थ पाइए कानुन नलाग्ने,"(अस्ट्रेलिया)  अस्ट्रेलियाको राजधानी क्यानबेरामा लागूपदार्थ बोकेको पाइए कानुन नलाग्ने भएको छ । अस्ट्रेलियन क्यापिटल टेरिटोरी (एसिटी) ले ल्याएको कानुनअन्तर्गत तोकिएको मात्रामा कोकिन, हेरोइन, मेथलगायतका लागूपदार्थ पाइएमा कारबाही नहुने भएको हो । अस्ट्रेलियाका ६ राज्य तथा २ टेरिटोरीमध्ये लागूपदार्थलाई वैध बनाउने एसिटी पहिलो बनेको छ । यस राज्यले यसअघि सीमित मात्रामा गाँजाको प्रयोग पनि वैध बनाएको थियो । विपक्षी दलका साथै केही पक्षबाट विरोध भए पनि आगामी वर्षको अक्टोबरदेखि यो नियम लागू हुने भएको छ । राज्य सरकारले यो नियमले लागूपदार्थको प्रयोगमा कमी आउने विश्वास व्यक्त गरेको छ भने यस नियमले लागूऔषधका प्रयोगकर्तामा सुधार आउने जनाएको छ । लागूपदार्थलाई कानुनी दायरामा ल्याएर व्यवस्थित गरिनुपर्ने भन्दै यससम्बन्धी प्रस्ताव संसद्सामु प्रस्तुत गरिएको थियो । सरकारले हेरोइन, कोकिन, मेथ, एमडीएमलगायत ९ वटा लागूपदार्थलाई सीमित अनुपात तोकेर वैध बनाएको हो । अस्ट्रेलियास्थित समाचार संस्था एबीसीका अनुसार कोकिन, एमडीएमए, मेथ, पोलिसिबिन डेढ ग्रामसम्म पाइएमा कानुनी कारबाही हुने छैन । यसैगरी १ ग्राम हेरोइन, ५० ग्राम गाँजा बोकेको पाइएमा समेत प्रहरीले पक्राउ गरेर कानुनी कारबाही गर्ने छैन । यद्यपि लागूपदार्थ बोकेको पाइएमा प्रहरीले पक्राउ गरेर जरिवाना गर्न सक्नेछ । प्रहरीले तोकिएको मात्रामा लागूपदार्थ बोकेको पाएमा कानुनअनुसार कारबाही नगरे पनि १ सय डलर जरिवाना गर्ने उल्लेख गरेको छ । तर लागूपदार्थ बोक्ने व्यक्ति अवैध लागूपदार्थसम्बन्धी सुधार कक्षामा सहभागी भएमा उक्त जरिवाना लाग्ने छैन । उक्त राज्यमा यो नियमअघि अवैध लागूपदार्थ बोकेको पाइएमा २ वर्षसम्म जरिवाना हुने व्यवस्था थियो । एसीटीकी स्वास्थ्यमन्त्री र्याचल स्टिभन स्मिथले नयाँ नियम सुधारका लागि रहेको र लागूपदार्थको प्रयोगको न्यूनीकरणमा केन्द्रित भएको बताएकी छन् । उनले यसका लागि लागूपदार्थको दुर्व्यसनबाट गुज्रिसकेका र लागूपदार्थ सेवनको सुधारका लागि काम गरिरहेकाहरूको आवाज रहेको समेत उनको भनाइ छ । यसले मानिसहरूलाई सहयोग तथा उपचारका लागि अघि आउन प्रेरित गर्नुका साथै सुरक्षित समाज निर्माणमा सहयोग गर्ने उनले विश्वास व्यक्त गरिन् । उनले सरकारले ल्याएको नयाँ कानुनले लागूपदार्थ प्रयोगमा उत्प्रेरणा जगाउने नभई यसका कारण भइरहेको क्षति कम गर्ने र यसको तस्करीलाई रोक्ने जनाएकी छन् । विपक्षी दल लिबरलका कार्यवाहक नेता जेरेमी ह्यानसनले यस कानुनलाई खारेज गर्नका लागि दबाब दिने बताएका छन् । उनले यो नयाँ कानुनले विभिन्न जटिलता तथा समस्या सिर्जना गर्ने र पहिल्यै रहेका समस्यालाई बढावा दिने उल्लेख गरेका छन् । उनले अन्य देशमा यस प्रकारका कानुन सफल नभएको बताउँदै यसले अझ अपराध बढाउने र समाजमा समस्या सिर्जना गराउने बताएका छन् ।"
न्युजिल्यान्डद्वारा अस्ट्रेलियासँग बदला,"सिड्नी (एएफपी) न्युजिल्यान्डले आयोजक तथा डिफेन्डिङ च्याम्पियन अस्ट्रेलियालाई शनिबार सुपर १२ को खेलमा ८९ रनले पराजित गर्दै ट्वान्टी२० विश्वकपमा सानदार सुरुआत लिएको छ र यससँगै गत वर्षको फाइनलमा बेहोरेको हारको बदला पनि लिएको छ । डेभन कनवेले पूरा इनिङ्स टिकेर अविजित ९२ रन बनाए ।उनको प्रदर्शन मदतले न्युजिल्यान्डले पहिले ब्याटिङ गर्दै तीन विकेटमा दुई सय रनको उत्कृष्ट स्कोर खडा गर्यो । जवाफमा अस्ट्रेलिया १८ ओभरभित्र १ सय ११ रन बनाएर अलआउट भयो र उसले आफूले पछिल्लो पटक जितेको उपाधिको खराब रक्षा अभियान सुरु गरेको छ । कनवेले ५८ बलको मात्र सामना गरे र त्यसमा सात चौका तथा दुई छक्का प्रहार गरे । त्यसपछि न्युजिल्यान्डका लागि मिचेल सान्टनर र टिम साउथीले घातक बलिङ गर्दै ३३ विकेट लिए । सन् २०११ यता कुनै पनि ढाँचाको क्रिकेटमा न्युजिल्यान्डले अस्ट्रेलियालाई हराएको यो पहिलोपल्ट हो ।यो यस्तो दिन रह्यो, जुन दिन सबथोक राम्रो रह्यो, कप्तान केन विलियम्सले भने, हाम्रा प्रारम्भिक ब्याटरले जितको आधार तयार पारे । यो पिचमा उनीहरूले जसरी ब्याटिङ गरे त्यसले राम्रो स्कोर खडा गर्न मदत मिलेको थियो । त्यसपछि हाम्रा बलरले पनि सटीक प्रदर्शन गरे । तिनलाई उत्साह बढाउन क्षेत्ररक्षण पनि राम्रो रह्यो । सबै खेलाडीले टिममा आआफ्नो भूमिका निभाए । हामीलाई अस्ट्रेलियाको क्षमता थाहा थियो, त्यसैले यो प्रदर्शन उच्च रह्यो ।सिड्नी क्रिकेट मैदानमा भएको खेलमा दर्शक पूर्णतः भरिभराउ थिए र यो सन् २०२१ को संस्करणको दुबईमा भएको फाइनलका पुनरावृत्ति थियो । त्यसमा अस्ट्रेलिया आठ विकेटले विजयी रहेको थियो र यसक्रममा पहिलोपल्ट ट्वान्टी२० विश्वकप जितेको थियो । अहिलेको हारपछि भने एरोन फिन्चको अस्ट्रेलियाले समूह वान को बाँकी खेलमा अफगानिस्तान, इंग्ल्यान्ड र पहिलो चरणबाट प्रवेश गरेका आयरल्यान्ड र श्रीलंकाविरुद्ध राम्रो प्रदर्शन गर्नुपर्नेछ ।फिन्चले खेलपछि भने, न्युजिल्यान्डका प्रारम्भिक ब्याटरले सुरुमै जितको आधार बनाए । उनीहरूले सुरुआती चार ओभरमै खुलेर खेले र त्यसपछि हामीले सम्हालेर खेल्न सकेनौं । त्यसमाथि जवाफमा हाम्रो सुरुआत राम्रो रहेन, चाँडै विकेट गुमायौं । जति बेला ठूलो लक्ष्य पछ्याउने हुन्छ, यसरी विकेट गुमाउनु ठीक हुन्न । हामीले लगभग सबै विकेट सस्तोमा गुमायौं । चार खेल बाँकी छन् र हाम्रो लगत्तैको खेल श्रीलंकाविरुद्ध छ । हामीले अब सबै खेल जित्नुपर्नेछ र भाग्यले साथ दिने अपेक्षा गर्नुपर्नेछ । फिन्चले टस जितेर न्युजिल्यान्डलाई ब्याटिङको निम्तो दिएपछि आक्रामक सुरुआत भएको थियो । मिचेल स्टार्कको पहिलो ओभरमै फिन एलानले दुई चौका र एक छक्का प्रहार गरे । लगत्तै दोस्रो ओभरमा जस हेजलउडको आक्रामणमा कनवे आक्रामक देखिए र न्युजिल्यान्डले दुई ओभरभित्र २९ रन जोडिसकेको थियो । एडम जाम्पाले अर्को ओभरमा एलेनको क्याच छाडे र प्याट कमिन्सले त्यस ओभरमा १७ रन खर्चे । कनवेले टिमको सुदृढ प्रदर्शनमा २३ वर्षीय एलेनलाई धन्यवाद दिन चाहे । इंग्ल्यान्डको जितमा कुरान नायकपर्थ फास्ट बलर साम कुरानले १० रनमा पाँच विकेट लिएपछि इंग्ल्यान्डले शनिबार अफगानिस्तानलाई पाँच विकेटले पराजित गरेको छ । इंग्ल्यान्डले ट्वान्टी२० विश्वकपको समूह वान मा यो सजिलो जित निकालेको हो । यसक्रममा कुरान इंग्ल्यान्डका लागि ट्वान्टी२० क्रिकेटमा पाँच विकेट लिने पहिलो बलर बने ।पहिले ब्याटिङ गरेको अफगानिस्तान १९४ ओभरमा १ सय १२ रन बनाएर अलआउट भएको हो । जवाफमा इंग्ल्यान्डले १८१ ओभरमा पाँच विकेट गुमाएर १ सय १३ रन बनायो । उसका लागि लियान लिभिङ्सटनले २१ बलमा अविजित रहेर २९ रन बनाए । प्रारम्भिक ब्याटर एलेक्स हेल्सले १९ रन बनाए ।अफगानिस्तानका लागि इब्राहिम जार्डनले सर्वाधिक ३२ रन बनाए । उनले ३२ बलकै सामना गरेर तीन चौका र एक छक्का प्रहार गरे । यस्तै उस्मान घानीले ३० रनले बनाए । अफगानिस्तानले ९१ रन बनाउँदासम्म पाँच विकेट गुमाएको थियो र त्यसपछि बाँकी पाँच विकेट २१ रनमा गुमाएको थियो ।"
आईटीटीएफ लेभल टु कोर्स सुरु,काठमाडौं (कास) अखिल नेपाल टेबलटेनिस संघको आयोजनामा शनिबारदेखि १० दिनको आईटीटीएफ लेभल टु कोर्स सुरु भएको छ । लैनचोरस्थित टेबलटेबल प्रशिक्षण केन्द्रमा सुरु भएको कार्यक्रम ओलम्पिक सोलिडारिटी कार्यक्रमअन्तर्गत हुन लागेको हो । कार्यक्रम मलेसियाली प्रशिक्षक क्रिस्टिना चीले सञ्चालन गर्नेछिन् ।उनी आईटीटीएफकी प्रशिक्षकलाई प्रशिक्षण दिने विशेषज्ञ हुन् । नेपालमा आईटीटीएफको लेभल टुको कोर्स हुन लागेको यो तेस्रोपल्ट मात्र हो । कार्यक्रममा तीन महिलासहित कुल १९ प्रशिक्षकको सहभागी रहेको छ । यस कार्यक्रमपछि नेपाली टेबलटेनिसले कुनै पनि देशको राष्ट्रिय टिम सम्हाल्न प्रशिक्षक पाउनेछ ।
आरसीटीले मनायो ९० औं वार्षिकोत्सव,"काठमाडौं (कास) नेपाली घरेलु फुटबलको सबैभन्दा सफल क्लबमध्ये एक रहेको अन्नपूर्ण आरसीटीले शनिबार आफ्नो ९० औं वार्षिक उत्सव मनाएको छ । अहिले सहिद स्मारक लिग बी डिभिजनमा रहेको आरसीटीले छ पल्ट ए डिभिजनको उपाधि जितेको छ । आरसीटीको स्थापना १९८९ मा भएको थियो ।रानीपोखरीको दरबार हाईस्कुलमा आयोजित कार्यक्रमका अवसरमा क्लबका दिवंगत खेलाडी, सदस्य र समर्थकको सम्मानमा भावपूर्ण श्रद्धाञ्जली अर्पण गरिएको थियो । त्यस अवसरमा आरसीटीले क्लबको उज्यालो इतिहास निर्माणमा प्रशंसनीय भूमिका निर्वाह गरेका सबैलाई आभार व्यक्त गरेको छ ।"
केदारस्यूँलाई उपाधि,"(बझाङ)  बझाङ सदरमुकाम चैनपुरमा लाग्ने शिलदेवी मेलाको अवसरमा आयोजना गरिएको जिल्लाकै ठूलो पुरस्कार राशिको भलिबल प्रतियोगिताको उपाधि पुरुषतर्फ केदारस्यूँ गाउँपालिकाले र महिलातर्फको छबिसपाथीभेरा गाउँपालिकाले जितेका छन् । उद्योग वाणिज्य संघ बझाङको आयोजनामा असोज ३० गतेदेखि सुरु भएको प्रतियोगिताको शनिबार फाइनल खेलमा पुरुषतर्फ केदारस्यूँले छबिसपाथीभेरालाई पराजित गर्यो । सुरुवाती २२ सेट जितेका दुवै टिमबीच पाँचौं सेटमा कडा प्रतिस्पर्धा भएको थियो । अन्तिम सेट केदारस्यूँले १७१५ ले जित्दै उपाधि उचालेको हो । विजेता टिमले १ लाख ३१ हजार १ सय ११ रुपैयाँ, ट्रफी, मेडल र प्रमाणपत्र प्राप्त गरेको छ भने उपविजेता छबिसपाथीभेराले ७५ हजार १ सय ११ रुपैयाँ, ट्रफी र प्रमाणपत्र प्राप्त गर्यो । पुरुषतर्फ तृतीय भएको मष्टा गाउँपालिकाले ५१ हजार १ सय ११ रुपैयाँ प्राप्त गर्यो । केदारस्यूँका सुरेश मल्ल उत्कृष्ट खेलाडी घोषित भए । महिलातर्फ छबिस गाउँपालिकाले मष्टा गाउँपालिकालाई हराउँदै पहिलो भएको हो । २२ सेट जितेका दुवै टिमले पाँचौं सेटमा प्रतिस्पर्धा हुँदा मष्टालाई १५१३ सेटमा पराजित गर्दै छबिसपाथीेभेरा विजयी भयो । महिलातर्फ प्रियंका भण्डारी उत्कृष्ट खेलाडी घोषित भइन् । महिलातर्फ प्रथम पुरस्कार ५१ हजार १ सय ११ र दोस्रो पुरस्कार ३१ हजार १ सय ११ रुपैयाँ, ट्रफी, मेडल र प्रमाणपत्र रहेको छ । शिलदेवी मेलाको अवसरमा उद्योग वाणिज्य संघले प्रत्येक वर्ष आयोजना गर्ने यो प्रतियोगिताले खेल क्षेत्रको विकासमा योगदान दिएको भन्दै पालिका प्रमुखहरूले प्रशंसा गरेका थिए । प्रतियोगितामा पुरुषतर्फ १६ र महिलातर्फ ९ वटा टिम सहभागी रहेका उद्योग वाणिज्य संघका अध्यक्ष दानबहादुर सुर्मेलीले बताए । यो प्रतियोगिता हेर्न जिल्लाका विभिन्न ठाउँबाट सदरमुकाम चैनपुरमा दर्शक ओइरिएका थिए ।"
फरेस्टमा लिभरपुल पराजित,"नटिङ्घम (एएफपी)  लिभरपुलले फेरि लय समातेको भ्रम तोड्दै नटिङ्म फरेस्टले शनिबार इंग्लिस प्रिमियर लिगमा १० को जित निकालेको छ । प्रिमियर लिगमा २३ वर्षको इतिहासमा फरेस्टले लिभरपुललाई हराएको यो दोस्रोपल्ट हो । यसमा २३ वर्षीय टाइवो एवानोयीले निर्णायक गोल गरे ।एवानोयीले छ वर्ष लिभरपुलमा बिताए पनि खेल्न भने पाएका थिएनन् । तर तिनै खेलाडीले आफ्नो पूर्वक्लबविरुद्ध गोल गरे र आफ्नो टिमलाई पुछारबाट एक स्थानमाथि ल्याए । लिभरपुलले चोटग्रस्त खेलाडी डारविन नुनेज, डिएगो जोटा तथा लुइस डियाजबिना खेलेको थियो र टिमको प्रदर्शन कमजोर रह्यो ।गत सिजनको तुलनामा लिभरपुलले लिगमा सुरुआती ११ खेल खेल्दा बढी खेलमा हार बेहोरेको छ । त्यस सिजन लिभरपुल लिग उपाधिबाट एकै अंकले मात्र चुकेको थियो । पछिल्लो साता लिभरपुलले सिटीलाई नै हराए पनि फरेस्टविरुद्ध उसको प्रदर्शन फिक्का रह्यो । लिभरपुलका लागि बिरामी रहेका थिएगो अल्कान्टाराले पनि खेल्न पाएनन् ।"
