शीर्षक,विवरण
पहिरो मात्रै पुग्छ चिवाभन्ज्याङ नाकामा,"देवेन्द्र भट्टराई, लक्ष्मी गौतम (चिवाभन्ज्याङ, पाँचथर) र विमल खतिवडा (काठमाडौं)"
"निगमको जहाज अफ्रिकामै, चालकदल ब्यारेकमा","युद्धग्रस्त क्षेत्र रहेछ । सहजै बाहिर निस्किन नमिल्ने रहेछ । त्यहाँको एयरपोर्टमा राजधानीदेखि दिनमा एउटा मात्रै सानो एटीआर जहाजको डेढ घण्टाको उडान रहेछ, एक पाइलटले कान्तिपुरसँग भने, इन्टरनेट र अरू सञ्चारमाध्यम पनि सजिलै उपलब्ध छैन । हाम्रो पनि राम्ररी सम्पर्क हुन सकेको छैन । नेपाली सेनाका प्रवक्ता नारायण सिलवालले निगमका कर्मचारी शान्ति मिसनका सैनिकसँगै बसिरहेको बताए । द्वन्द्वग्रस्त क्षेत्र हो । हाम्रा मान्छे ब्यारेकमै छन्, उनले भने । पांग्रा नपाएर मालीमा अड्किएको निगमको यो जहाज १० महिनाअघि इन्जिनमा समस्या आउँदा दोहामा ७० दिन ग्राउन्डेड भएको थियो । त्यस्तै, गत चैतमा सबै पांग्रा एकैपटक ब्रस्ट हुँदा बैंककमा पनि एक साता अड्किएको थियो । निगमको इन्जिनियरिङ विभागका निर्देशक विक्रम केसी दुई इन्जिनियर उतै रहेकाले सामान पुगेपछि पांग्रा फेर्न मात्रै समय लाग्ने, त्यसपछि जहाज आइहाल्ने बताउँछन् । उनले जहाजमा पांग्रासहितका सरसामान भएको टुलकिट अनिवार्य राख्नैपर्ने नियम नभएको बताए । एउटा जहाजमा हजारौं पाटर््स लागेका हुन्छन्, कुन कति बेला बिग्रिन्छ भन्नै सकिँदैन, उनले भने, माली सहजै पहुँच हुने हाम्रो रुटमा नपरेकाले मर्मत गर्न ढिलाइ भएको हो । नेपालबाहिर जहाज बिग्रिँदा एजेन्टले बनाउने ठेक्काको जिम्मेवारी हुने भएकाले मालीमा पनि नजिकैको एजेन्टमार्फत काम गराइरहेको केसीले बताए । निगमकी प्रवक्ता तथा संस्थागत विभागकी निर्देशक अर्चना खड्काका अनुसार स्पेयरपाटर््स दिल्लीबाट इथोपियन एयरलाइन्समार्फत इथोपिया हुँदै मालीको राजधानी बमाकोसम्म पुर्याइने र त्यहाँबाट सडकमार्ग हुँदै गाओ लाने तयारी छ । काठमाडौंबाट पठाइएका टायर र उपकरण भोलि (सोमबार) मालीको राजधानी बामाको पुग्छन् । त्यहाँबाट ११ सय किलोमिटर दूरीमा रहेको गाओमा पुर्याइनेछ, उनले भनिन् । पांग्रा गाओ पुर्याउन संयुक्त राष्ट्रसंघ मातहतको शान्ति सेनाको मद्दत लिइने उनले जानकारी दिइन् । तर गाओ जाने सडकमार्ग युद्धका कारण खतरा भएकाले सकभर हवाईमार्गबाट गाओ पुर्याउन प्रयास गरिने इन्जिनियर विभागका निर्देशक केसीले बताए । युद्धग्रस्त क्षेत्र हो । सडकबाट सम्भव देखिँदैन । त्यसैले सकभर बामाकोबाट पनि एयर ट्रान्सपोर्ट नै गर्नुपर्ने हुन्छ, उनले भने । सेनाको ईओडी गुल्म (शान्ति सेना) को आठौं डफ्फा बदल्न बुधबार राति ११ बजे सेनानी पवन थापाको नेतृत्वको टोलीलाई लिएर न्यारोबडी दोहा गएको थियो । त्यहाँबाट अफ्रिकाको चाडमा इन्धन भरेर बिहीबार दिउँसो मालीको गाओ पुगेको थियो । सेनाका अनुसार त्यहाँबाट सेनानी संगीत पुनको नेतृत्वमा रहेका ७५ जनालाई राखेर मालीको राजधानी बमाको, चाड, दोहा हुँदै काठमाडौं फर्कने योजना छ । ७ वटा ल्यान्डिङ भएको एकतर्फी झन्डै १६ घण्टाको चार्टर उडानमा इन्जिनियर विभागले फ्लाईवेकिट (पांग्रासहित अत्यावश्यक स्पेयरपाटर््स) राख्नुपर्नेमा यो गम्भीर त्रुटि हो, निगम सञ्चालक समितिका एक सदस्यले भने, यसमा पर्यटन मन्त्रालयले छानबिन गरी कमजोरी भएका विभागीय प्रमुख र कार्यकारी अध्यक्षलाई कारबाही गर्नुपर्छ । निगमसँग १ सय ५८ सिट भएका दुइटा न्यरोबडी र २ सय ७४ सिट क्षमताका दुइटा वाइडबडी विमान छन् । न्यारोबडी चार्टर उडानमा लगाउँदा प्रतिघण्टा कम्तीमा ८ हजार डलर (१० लाख रुपैयाँ हाराहारी) दरमा भाडा लिइन्छ । सगरमाथा नामको यो विमान मालीमै अड्किएपछि निगमले दैनिक करोडौं रुपैयाँको कारोबार गुमाउनुपरेको छ । यसैका कारण हाल भइरहेका अन्तर्राष्ट्रिय उडान ५ घण्टासम्म डिले गराउन निगम बाध्य भएको छ । यसले हाल भारतका दिल्लीसहित १० वटा गन्तव्यमा काठमाडौंबाट उडान गर्दै आएको छ । दोहा जस्तो सुविधासम्पन्न विमानस्थलमा त ७० दिन रोकियो भने अहिले जहाज अफ्रिकाको युद्धग्रस्त दुर्गम ठाउँमा पुगेको छ, पर्यटन मन्त्रालयका एक अधिकारीले भने, व्यवस्थापनको ध्यान व्यक्तिगत लाभ र शक्तिकेन्द्र खुसी पार्नेमा छ । नेताहरूलाई चुनावको चिन्ता । अर्बौं ऋणमा डुबेको संस्थामाथि खेलाँची भयो ।"
ग्रहणको गणित,"ग्रहणका बेला पत्ता लागेको हिलियम वैज्ञानिकहरू सूर्यग्रहणलाई महत्त्वपूर्ण मान्छन् । अझ सबैभन्दा महत्त्वपूर्ण पूर्ण सूर्यग्रहणलाई लिन्छन्, जुन धेरै वर्षपछि मात्रै आउँछ । सन् १८६८ को अगस्ट १८ मा फ्रेन्च वैज्ञानिक पियरे जेन्सेनले पहिलो पटक हिलियम पत्ता लगाएका थिए । पूर्ण सूर्यग्रहणका बेला सूर्यबाट आउने विकिरणलाई एउटा कलर स्पेक्ट्रममा हेर्दा एक किसिमको पहेँलो लाइन देखिएको थियो । जसलाई उनले नयाँ तत्त्व भनेर व्याख्या गरेका थिए । यसको पुष्टि सन् १८९२ मा भएको थियो । हिलियम पृथ्वीमा कम मात्रामा पाइए पनि ब्रह्मान्डमा पाइने धेरै मात्राको ग्यासभित्र पर्छ । सूर्यग्रहणका बेला पत्ता लागेकाले हिलियमको नाम ग्रिक भाषा हिलियस बाट राखिएको हो । ग्रिकमा सूर्यलाई हिलियस भनिन्छ ।"
चिवाभन्ज्याङको थुम्दुक,"पाँचथर (कास) भोलि बिहानबाटै हिउँ झर्न सुरु भइहाल्ला कि जस्तो ठिहीमा बसेको छ किपाल्हामु शेर्पाको चौंरीगोठ । कात्तिक सुरुमै चिसो निकै बढेकाले गोठबाट चौंरीहरू अलिक तल सारिएको रहेछ । गोठको आँगनमा एउटा यामानको भोटे भाले कुकुर साङ्लो चुडाउँलाझैं गरेर भुकिरहेको थियो । त्यसैको छेउछाउमा तीनवटा भोटे जातकै पोथी कुकुरहरू बसिरहेका देखिन्थे । विभिन्न ठामबाट छोरी कुकुरहरू आएका छन्, यो नयाँ ठाउँ लागेर होला, तिनीहरू अलिक डराएका देखिन्छन्, गोठकी मालिक्नी किपाल्हामु एउटा कालो ताप्केमा मकैचामलको खोले पकाउँदै थिइन्, भनिन्, यस्तै हो, साइनो राख्ने कुरोमा केही दिन लागिहाल्छ नि ।यो साइनो के होला त ? खासमा किपाल्हामुले पालेको भोटे जातको कुकुर थुम्दुक सँग मिसाएर ब्रिडिङ गराउन पाँचथर, इलाम, ताप्लेजुङदेखि पारि भारतको सिक्किमदेखि पोथी कुकुर ल्याएर राखिने ठाउँसमेत रहेछ, यो गोठ । यही मेसोमा एक दिनअघि मात्रै सिक्किम गेजिङबाट किपाल्हामुका दाजु टिपी भोटिया पनि यहाँ आइपुगेका रहेछन्, घरको माउ कुकुर लिएर । बहिनी भेट्नु पनि आएको, यता घरको माउ कुकुरलाई ज्वाइँ थुम्दुकसँग मिसाउनुपरो भनेर पनि आएको, लामाले रसिक बन्दै भने । थुम्दुकको छेवैमा इलामको सन्दकपुर र चमैताबाट ल्याइएका दुई पोथी कुकुर थकाइ मारेझैं बसिरहेका थिए । बत्ती, टेलिफोन केही पनि नरहेको चिवाभन्ज्याङ डाँडामा आइपुग्न सिक्किमेली दाजु पिटी लामालाई झन्डै दुई दिन लागेको रहेछ । नेपाल सीमाबाट २३ किलोमिटर टाढा पर्ने उत्तरे बजारबाट ३ हजार भारुमा भ्यान रिजर्व गरेर कुकुरसहित सीमावर्ती बिन्दुमा आएका उनी अब ब्रिडिङ संसर्गपछि मात्रै गेजिङ फर्कने भएका छन् । आबु ज्वाइँको मुडमा भर पर्छ, कहिले मिसिन बेरै लाग्दैन । कहिले ५७ दिन पनि लाग्छ, लामा भन्दै थिए । पिटी लामाका अनुसार, अघिल्लो वर्ष पनि यसैगरी बहिनीको गोठमा ल्याएर पोथी कुकुर छाडेर गएपछि दाजुबहिनी दुवैलाई फाइदा भएको रहेछ । यो कर्मबाट जन्मने सन्तानमध्ये एउटा छाउरो किपाल्हामुले पाउने र कुकुर गोठमा राखेबापतको समयको अन्नपानी (दूध, खिर, घिउ, कुराउनी, मासु आदि) खर्च पनि पाउने सर्त हुने रहेछ । सामान्यतया कुकुरले ४ महिनामा सन्तान जन्माउने भएकाले त्यसपछि मात्रै किपाल्हामुले एउटा छाउरोछाउरी बक्सिसमा पाउने रहिछन् । यो भोटे जातको छाउरो बढीमा ५० हजार रुपैयाँसम्म बिक्री हुने रहेछ । इलाम, देउमाई नगरपालिकाका गणेश तामाङले पनि घरमा पालेको माउ कुकुर लिएर किपाल्हामुको गोठमा पुर्याएका छन् । अहिले किपाल्हामुको गोठमा टिपी र गणेशका जस्तै विभिन्न स्थानबाट ल्याइएका ५ वटा माउ कुकुर छन् । टिबेटियन मास्टर जातको यो कुकुर उच्च पहाडी र हिमाली क्षेत्रको महत्त्वपूर्ण प्रजाति हो । चौंरी र भेडी गोठहरू रुँग्नका लागि यस्ता कुकुर पाल्ने गरिन्छ । तर, यो भेगमा चौंरी र भेडी गोठको संख्या घट्न थालेसँगै यो प्रजातिका कुकुर पनि मासिन लागेकाले बीउ जोगाउने चुनौती छ । हेर्दा ठूलो र गतिलो डालको देखिने भोटे कुकुरको स्वर पनि तिखो र सुरिलो हुन्छ ।"
कसले फर्काउला पाल्पाको वैभव ?,अलपत्र योजनासिद्धार्थ राजमार्ग (चिडियाखोलाबर्तुङ)बर्तुङरिडी सडक खण्डशीतभण्डार (भारतीय दूतावासको सहयोग)माडी चक्रपथ (तानसेनमाथागढीबगनासकालीरम्भा)कालीगण्डकीमा निर्मित पक्की पुलकालीगण्डकी लोकमार्ग आयोजना (रानीमहलराम्दी खण्ड)तानसेन लिफ्ट बृहत् खानेपानी योजनारामपुर फाँट सिँचाइ योजनासालझन्डीसुन्दरीढुंगा (रैनादेवी छहरा) सडकरामपुरकपुरकोट (सल्यान सिमाना)
अस्ताइन् मैयादेवी,"(चितवन)  मैयादेवी श्रेष्ठ कांग्रेसको निकै नै पुरानो कार्यकर्ता । तर, उनी पार्टीको ठूला पदमा कहिल्यै पुगिनन् । बरु पाउनेभन्दा बढी उनले पार्टीलाई दिइन् । त्यसैले कुनै दल विशेषको नेताकार्यकर्ताभन्दा बढी उनको परिचय समाजसेवीका रूपमा रह्यो । चितवनको राजनीति र समाजसेवामा गहिरोसँग भिजेकी श्रेष्ठलाई शिक्षासेवीका रूपमा नयाँ पुस्ताले पनि लामो समय सम्झिरहनेछ । विसं १९८५ कात्तिक ५ गते दसैंको फूलपातीको दिन थियो । तनहुँ बन्दिपुरको चन्देनी टोलमा मैयादेवीकी हजुरआमा साँझको पूजा बेलैमा सकेर घर नफर्केको भए के हुन्थ्यो होला ? मैयादेवीकी आमालाई सुत्केरी बेथा लागेको थाहा पाएर हजुरआमा हतारिँदै आएकी थिइन् । घर आइपुग्दा बच्चा जन्मिइसकेको थियो । तर सुत्केरीको काख भने रित्तै थियो । बच्चालाई सिस्नोको झ्याङमा फालेको आमाले हजुरआमालाई सुनाइन् । हजुरआमा दौडेर झ्याङतिर गइन् । नीलो भएको बच्चा देखेर उनी आत्तिइन् । बूढीऔंलो तीन पटक चलाउँदा बच्चा च्याँ गरेपछि दौड्दै घर ल्याएर तातोपानीले नुहाइदिइन् । आगो बालेर सेकेपछि बच्चा पुरै बौरियो । त्यो बच्चा नै मैयादेवी थिइन् । हजुरआमाले गर्दा जीवन पाएकी मैयादेवीले नेपालको राजनीति र समाजसेवाको क्षेत्रमा धेरै काम गरेर ९४ वर्षको उमेरमा शनिबार राति प्राण त्यागिन् । दिन भन्ने छैन रात भन्ने छैन । म भन्ने छैन मेरो भन्ने छैन यस्तो सर्तनामा लेखेको पत्रमा मैयादेवीले औंठा छाप लगाइन् । ब्लेडले औंला चिरेर आएको रगतले उनले छाप लगाएकी थिइन् । यो विसं २००३ सालको घटना हो । अगाडि बीपी कोइराला थिए । हालको नेपाली कांग्रेस बन्नुअघि तत्कालीन नेपाली राष्ट्रिय कांग्रेसको सदस्यता लिन उनले रगतको सहीछाप नै लगाएकी थिइन् । उनको परिवार बन्दिपुरबाट चितवन आइसकेको थियो । नारायणगढको घरमा नै उनले पार्टीको सदस्यता लिएकी थिइन् । त्यसपछि विसं २०१३ मै उनी कांग्रेसको जिल्ला समितिमा आबद्ध भएको देखिने इतिहासका प्राध्यापक देवीप्रसाद कँडेलले बताए । विसं २०१५ को पहिलो आम निर्वाचनमा उनी चितवनबाट उठ्न चाहन्थिन् । तर पार्टीले विश्वबन्धु थापालाई टिकट थियो ।मैयादेवी श्रेष्ठ उम्मेदवार भइछाडिन् । नाम फिर्ता लिने दिन पनि उनी अडानमा कायमै रहिन् । पछि बीपीले नै अनुरोध गरेपछि थापालाई समर्थन गर्दै उम्मेदवारी निष्क्रिय पारेको अर्का प्राध्यापक राजेन्द्रप्रसाद अधिकारीले बताए । बहुदलीय व्यवस्थाको पुनःस्थापनापछि ०४८ को आम निर्वाचनमा उनी कांग्रेसका तर्फबाट उम्मेदवार हुन गोरखा पुगिन् र जितिन् ।त्यसपछि ०५८ देखि ०६३ पुससम्म राष्ट्रिय सभा सदस्य र त्यसपछि अन्तरिम व्यवस्थापिका संसद्को सदस्य भइन् । चितवनबाटै निर्वाचन लड्ने उनको चाहना संविधानसभा सदस्यको पहिलो निर्वाचनका बेला पूरा भयो । तत्कालीन चितवन३ बाट उनी चुनावमा उठिन् तर जित्न सकिनन् । राणा शासनको जोरजुलुम भएका बेलामा कलिलै उमेरमा पार्टीमा लागेर लिएको लाभ र अवसर सायद यत्ति नै थियो । तर समाजसेवामा पुर्याएको योगदानले उनलाई चिरस्मरणीय बनाएको छ । मेरो लोग्नेले छोरी पाइस् भने तँलाई सौता हाल्छु भनेको छ, छोरी पाएर सिस्नोको झ्याङमा फाल्नुको कारण यसो भनेकी रहिछन् मैयादेवीकी आमाले हजुरआमालाई । त्यसैले मैयादेवीले महिलाको उत्थानका लागि काम गर्न सुरु गरिन् । तर पछि बाबा, आमा दुवैको माया उनलाई प्राप्त भयो । सन्तानमा दाजु र उनी मात्रै थिए । समाजसेवाको प्रेरणा आमाबाट नै प्राप्त भएको उनले सुनाउने गर्थिन् । साधुसन्तलाई आमाले राख्ने सेवाभाव र दान दिएको देखेर धर्म र समाजसेवामा आफू अग्रसर बनेको उनको भनाइ थियो । मैयादेवीका पिता डिट्ठा थिए । उनीहरूको पुर्ख्यौली पेसा व्यापार थियो । भारतको मुम्बईसम्म घिउ बेच्ने गर्थे । जागिर र व्यापारका कारण आर्थिक रूपमा सम्पन्न थियो मैयादेवीको परिवार । त्यो सम्पत्ति मैयादेवीले समाजसेवामा खर्च गरिन् । भरतपुरमा मैयादेवी कन्या क्याम्पस छ । कक्षा ११ देखि स्नातकोत्तरसम्म पढाइ हुने उक्त क्याम्पसमा अहिले १७ सय विद्यार्थी छन् । कलेजका संस्थापक प्रिन्सिपल हुन चन्द्रविलास अधिकारी । छोरीहरूका लागि कलेज खोल्ने भनेपछि मैयादेवीले सहर्ष सहयोग गर्नुभयो, अधिकारीले सुनाए । क्याम्पसका लागि १२ कट्ठा जमिन र भवन बनाउने सबै खर्च मैयादेवीबाटै प्राप्त भयो । यही कलेज प्रांगणमा आइतबार मध्याह्न मैयादेवीको पार्थिव शरीर केहीबेर श्रद्धाञ्जलीका लागि राखियो । राजनीतिमा उहाँको सक्रियता प्रशंसनीय छ, समाजसेवामा उहाँको योगदान अतुलनीय छ । शिक्षाका लागि यति ठूलो कलेज खोल्न गरेको सहयोगले उहाँलाई अमर बनाउनेछ, कलेजका पूर्वप्रमुख देवीप्रसाद कँडेलले भने ।उनले नारायणगढको बालकुमारी कन्या स्कुललाई १० कट्ठा जग्गा दिएकी थिइन् । मैयादेवी अविवाहित थिइन् । तर उनले चार जना धर्म छोराहरू बनाइन् । पछिल्लो समय उनी धर्म छोरा टंक पौडेलको क्षेत्रपुरको घरमा सँगै बस्दै आएकी थिइन् । कांग्रेस पार्टी र अनेकौं व्यक्तिहरूलाई समेत उनले भूमिदान गरेकी छन् । चितवन कांग्रेसले उनैले दिएको नारायणगढको जग्गामा जिल्ला पार्टी कार्यालय बनाएको छ । काठमाडौं रवि भवनमा ८० लाखमा किनेको घर मैयादेवी श्रेष्ठले २०५५ पुस १९ मा कांग्रेसको केन्द्रीय कार्यालयका लागि दान गरेकी थिइन् । म सानैदेखि दिने स्वभावकी थिएँ । बिहान आमाले लगाइदिएको चुरा पनि बाँडेर सक्थे रे, थालभरि दिएको खाजा पनि सप्पै बाँडेर आउँथे रे, आफूबारे लेखिएको एक पुस्तकमा मैयादेवीले भनेकी छन् । धर्ममा आस्था राख्ने उनी देवघाट बस्ने, तीर्थ घुम्ने गर्थिन् । ०७२ भदौमा मैयादेवीले ट्रस्ट बनाउन लगाइन् । नारायणगढ मेनरोड पुतलीबजार चोकको आफ्नो तीनतले घर त्यही ट्रस्टलाई हस्तान्तरण गरेकी थिइन् । त्यो घरबाहेक उनले सो ट्रस्टका लागि थप दुई करोड रुपैयाँ नगद पनि दान गरेकी थिइन् ।"
महानगरले भत्काइदियो तिहार गेट,"(काठमाडौं)  दैनिक गुजारा चलाउन सडकको कुनामा मकै पोलेर बसेकालाई लछारपछार गर्नेदेखि गीत गाएर सहयोग बटुल्ने दृष्टिविहीनका छडी खोस्नेसम्मका ज्यादती गर्दै आएको काठमाडौं महानगरले तिहारका बेला व्यवसायीले पसलअगाडि सजाएका झिलिमिली गेटसमेत भत्काइदिएको छ ।महानगरका प्रहरीले आइतबार मात्रै न्युरोड क्षेत्रका आधा दर्जन झिलिमिली गेट भत्काएर फूलमाला र बत्ती लगेका छन् । लक्ष्मीपूजा र धनतेरसका लागि पसलअगाडि बनाइएका यस्ता गेट हटाउन वा भित्र सार्न दिएको समयभन्दा अगावै नगर प्रहरीले भत्काइदिएपछि व्यवसायी आक्रोशित बनेका छन् ।न्युरोडस्थित जगन्नाथ ज्वेलर्सका सञ्चालक रीनु वज्राचार्य आइतबार बिहान ९ नबज्दै पसल पुग्दा तिहारका लागि फूलमाला र बत्तीले सजाइएको गेट थिएन । ज्वेलर्सले शुक्रबार रातभर लगाएर पसलअगाडि झकिझकाउ गेट बनाएको थियो । नगर प्रहरीले गेटले पैदल र सडक आवागमनमा अवरोध पुर्याएको भन्दै हटाउन वा भित्र सार्न शनिबार निर्देशन दिएका थिए । वज्राचार्यले आइतबार गेट भित्र सार्ने बताएपछि उनीहरू फर्किएका थिए । तर, बिहान आफू पसल पुग्नुअगावै नगर प्रहरीले गेट भत्काइदिएको वज्राचार्यले बताइन् ।न्युरोडकै समृद्धि ज्वेलर्सका सञ्चालक रोहित सराउली पनि आइतबार बिहान पसल पुग्दा अघिल्लो दिन फूलमालाले सजाइएको गेट भत्काइसकिएको थियो । ८ बजेतिर म पुग्दा महानगर प्रहरीले गेट भत्काएर लगिसकेको रहेछ, उनले भने । नगर प्रहरीले उनलाई शनिबार पसलमै गएर गेट भित्र सार्न भनेका थिए । त्यसैका लागि आइतबार अरू बेलाभन्दा केही छिटो पसल पुग्दा न गेट थियो, न भत्काउने नगर प्रहरी । स्थानीयले बिहानै नगर प्रहरी आएर गेट भत्काएको जानकारी दिएका थिए । महानगरको यस्तो रवैयाले आफू मात्र होइन, व्यवसाय गर्ने सबैलाई खिन्न बनाएको उनको दुखेसो छ ।दसैं, तिहार, छठलगायत चाडपर्वका बेला व्यापारिक क्षेत्रका बजार तथा सडक मान्छेको भीडले खचाखच बन्ने गर्छ । यो बेला सडकमा सवारी आवागमन नै प्रभावित हुने गर्छ । पर्वका बेला भन्दै विगतमा प्रशासनले सडक नियम उल्लंघन गर्नेलाई केही खुकुलो नीति अपनाएर कारबाहीभन्दा सम्झाइबुझाइ गर्ने गरेको थियो । तर, यस पटक महानगरका प्रहरीले आफैं दिएको समयसीमासमेत नपर्खी व्यवसाय सञ्चालन गर्नेमाथि ज्यादती गरिरहेका छन् ।तिहार र छठमा हामीले सधैं पसलअगाडि फूलमाला र झिलिमिलीसहित गेट बनाउने गरेका थियौं, यस पटक पनि त्यसैगरी बनाएका थियौं, महानगर प्रहरी आएर अलि भित्र सारिदिनुस् भनेका थिए, जगन्नाथ ज्वेलर्सका सञ्चालक वज्राचार्यले भनिन्, आइतबार त हामी पसल नआउँदै गेट भत्काएर सामान पनि लगिसकेका रहेछन् । उनका अनुसार गेट बनाउन ६०७० हजार रुपैयाँ खर्च भएको थियो ।महानगर प्रहरी प्रमुख एसपी राजुनाथ पाण्डेले सार्वजनिक सडक र पेटी अवरुद्ध गरेर बनाइएका गेट भत्काइएको बताए । हामीले केही दिनयता पसलपसल पुगेर सडक र पैदल यात्रुको बाटो अवरोध गर्ने गरी गेट नबनाउन र सामान बाटोमा नराख्न भनेका थियौं, म आफैं फिल्डमा पुगेर त्यसरी सामान नराख्न भनिरहेको छु, उनले कान्तिपुरसँग भने, व्यापारीले हाम्रो आग्रहलाई अटेर गरेपछि बाध्य भएर त्यस्ता संरचना हटाइएको हो । उनले न्युरोड क्षेत्रमा सुनचाँदी पसल सञ्चालकहरूले बाटो नै ढाकेर झिलिमिली गेट बनाएको बताए । अरू ठाउँका सडक पेटीमा मकै पोल्नेलाई समेत हटाएर आवागमन सहज बनाइएको छ, न्युरोडमा चाहिँ बाटो ढाक्ने गरी गेट बनाउन दिँदा हाम्रो कामप्रति आममानिसमा समान न्याय भएन भनेर प्रश्न उब्जिँदैन र ? उनले भने, त्यसैले कानुन सबैलाई बराबर हो, व्यापारव्यवसाय गर्ने नाममा सडक ढाक्न दिइँदैन ।उनले शनिबार आफैं पसलपसल पुगी सडक अवरुद्ध गरेर सजावट गेट नबनाउन भनेको बताए । कतिले हाम्रो आग्रहलाई मानेको पाइयो, सटरमा टँसाएर बनाइएका सजावटलाई हामीले केही गरेका छैनौं, उनले भने, आइतबार बिहान हामी न्युरोड क्षेत्र पुग्दा पसले आइपुगेका थिएनन् । तिनले सडक पेटी मिचेर बनाएका गेट र सजावट भत्काइएको हो । जसले त्यस्ता संरचना राख्छन्, ती सबैको हटाइन्छ । एउटालाई एउटा व्यवहार, अर्कोलाई अर्कै भन्ने छैन ।समृद्धि ज्वेलर्सका सञ्चालक सराउलीले नगर प्रहरीले आफैंले दिएको समयभित्र काम गर्न नदिई संरचना भत्काएको आरोप लगाए । हामीले धनतेरस र लक्ष्मीपूजाका लागि पसलअगाडि फूलमाला र बत्ती राखेर गेट बनाएका थियौं, बाटोमा अवरोध हुने गरी गेट बनाइएको भन्दै अलि भित्र सार्न शनिबार नगर प्रहरीले भनेका थिए, हामीले हुन्छ, आइतबार सार्छौं भनेर समय लियौं, सराउलीले भने, आइतबार गेट भित्र सार्न मान्छे पनि बोलाइसकेका थियौं । गेट सार्दा फूल सुरक्षित गर्न यससम्बन्धी काम गर्ने मान्छे नै चाहिने भएकाले समय मागेका थियौं तर बिहान पसल आइपुग्दा सजावट र गेट भत्काइसकिएको रहेछ । भत्काइएका सामान पनि थिएनन् ।"
उपत्यकामा ९ बजेसम्म मात्र देउसीभैलो,"काठमाडौं (कास) प्रशासनले उपत्यकामा राति ९ बजेपछि देउसीभैलो खेल्न रोक लगाएको छ । काठमाडौं, भक्तपुर र ललितपुरका प्रमुख जिल्ला अधिकारीले तिहारमा देउसीभैलो खेल्न राति ९ बजेको समयसीमा तोकेका हुन् । तिहारमा देउसीभैलोलगायत सांस्कृतिक कार्यक्रम गर्न प्रशासनले छेकबार लगाएपछि स्थानीय रुष्ट बनेका छन् । गृह मन्त्रालयले ७७ वटै जिल्ला प्रशासनलाई परिपत्र गरेर आआफ्नो जिल्लागत वस्तुस्थिति र सुरक्षा अवस्था हेरेर देउसीभैलो कार्यक्रम गर्न समयसीमा राख्नेनराख्नेबारे निर्णय गर्ने जिम्मा सम्बन्धित जिल्ला प्रशासनलाई नै दिएको थियो । जिल्लाको सुरक्षा अवस्था र आसन्न निर्वाचन सुरक्षालाई समेत मध्यनजर गरेर आआफ्नो जिल्लामा देउसीभैलो खेल्न समयसीमा तय गर्न निर्देशन दिइएको गृह मन्त्रालयका प्रवक्ता फणीन्द्रमणि पोखरेलले बताए । काठमाडौंका प्रमुख जिल्ला अधिकारी घनश्याम उपाध्यायले तोकिएको समयसीमाभित्र मात्रै देउसीभैलोलगायत सांस्कृतिक र मनोरन्जनात्मक कार्यक्रम गर्न दिने निर्णय भएको बताए । प्रशासनको आदेश उल्लंघन गरिए आयोजक व्यक्ति तथा संस्थामाथि कानुनअनुसार कारबाही गरिने उनको भनाइ छ ।"
दललाई चुनौती दिँदै २ हजार स्वतन्त्र उम्मेदवार,"(काठमाडौं)  प्रतिनिधिसभा र प्रदेशसभा निर्वाचनमा स्वतन्त्र उम्मेदवारको संख्या अघिल्लो निर्वाचनभन्दा एकतिहाइले बढेको छ । यस पटक १ हजार ९ सय ५७ स्वतन्त्र उम्मेदवार छन् । २०७४ को संसदीय निर्वाचनमा यो संख्या १ हजार ३ सय १७ थियो ।यस पटक प्रतिनिधिसभामा ८ सय ६७ र प्रदेशसभामा १ हजार ९० स्वतन्त्र उम्मेदवार छन् । अघिल्लो पटक प्रतिनिधिसभामा ५ सय २ र प्रदेशसभामा ८ सय १५ स्वतन्त्र उम्मेदवार थिए । तीमध्ये प्रतिनिधिसभामा हुम्लाबाट छक्कबहादुर लामा मात्रै विजयी भएका थिए । उनी पछि माओवादीमा प्रवेश गरेका थिए । अहिले एमालेबाट हुम्लाको प्रदेशसभा (२) मा उम्मेदवार छन् । अन्य कुनै पनि उम्मेदवार निकटतम प्रतिद्वन्द्वीसमेत हुन सकेनन् । कैलाली४ मा गीता क्षत्री, सल्यानमा उकाकान्त शर्मा, रसुवामा कविराज डंगोल, सर्लाही३ मा नरेन्द्र साह कलवार, सप्तरी२ मा जयप्रकाश ठाकुर र महोत्तरी३ मा चन्द्रेश्वर झा तेस्रो स्थानसम्म पुग्न सफल भएका थिए । निर्वाचन आयोगको विवरणअनुसार अधिकांश उम्मेदवारले सय मत पनि कटाएका थिएन् । प्रदेशसभामा भने २०७४ मा ३ जना स्वतन्त्र उम्मेदवार विजयी भएका थिए । मनाङ१ (२) मा राजीव गुरुङ, उदयपुर२ (१) मा नारायणबहादुर मगर र रौतहट४ (२) मा शेख अबुलकलाम आजाद विजयी भएका थिए । यस पटक पनि सोही क्षेत्रमा स्वतन्त्र उम्मेदवारी दिएका गुरुङ निर्विरोध भएका छन् तर आयोगले औपचारिक घोषणा गरिसकेको छैन । अघिल्लो पटक महोत्तरी३ (२) मा सुरेश साह सोनार निकटतम प्रतिद्वन्द्वी भएका थिए भने अन्य १३ जना तेस्रो स्थानसम्म पुगेका थिए । आयोगका अनुसार कपिलवस्तु३ (२) मा जानकीप्रसाद यादव, कपिलवस्तु२ (२) मा राजुप्रसाद अर्याल, लमजुङ१ (२) मा उत्तम गुरुङ, कास्की२ (२) मा नरेशशंकर पालिखे, सप्तरी२ (२) मा लक्ष्मण यादव, महोत्तरी३ (१) मा मोहम्मद मुजिबुल रहमान, बारा२ (२) मा जलबन्धसिंह जैसवार, रौतहट४ (१) मा राजु धामी, काठमाडौं७ (२) मा विदुर धमला, सल्यान१ (१) मा भीमप्रकाश शर्मा, बाँके३ (२) मा विजयकुमार पाठक, कञ्चनपुर१ (२) मा राजेन्द्रप्रसाद जोशी र रसुवा १ (१) मा लीलाबहादुर न्यौपाने तेस्रो स्थानमा पुगेका थिए ।गत वैशाखमा सम्पन्न स्थानीय तह निर्वाचनमा भने वडा सदस्यदेखि पालिका प्रमुखसम्म ३ सय ८४ जना स्वतन्त्र उम्मेदवार विजयी भएका छन् । काठमाडौं महानगरको प्रमुखमा बालेन्द्र शाहसहित १२ स्थानीय तहको प्रमुख स्वतन्त्र (बागीसहित) उम्मेदवारले जितेका छन् । धरान उपमहानगरमा हर्कबहादुर राई, जनकपुरधाम उपमहानगरमा मनोज साह र धनगढी उपमहानगरमा गोपालबहादुर हमाल स्वतन्त्रबाट प्रमुखमा विजयी भएका थिए । निर्वाचन आयोगका अनुसार गत स्थानीय तह निर्वाचनमा १२ प्रमुख, ४ उपप्रमुख, १ सय ३६ वडाध्यक्ष र २ सय ३२ वडा सदस्यमा स्वतन्त्रले जितेका छन् ।राजनीतिक विश्लेषक कृष्ण खनाल स्थानीय तह निर्वाचनमा हासिल गरेको परिणामले स्वतन्त्र उम्मेदवारीमा आकर्षण बढेको बताउँछन् । राजनीतिक दलहरू असान्दर्भिक हुँदा हरेक निर्वाचनमा स्वतन्त्र र बागीको संख्या बढिरहेको उनको बुझाइ छ । राजनीतिक दलहरूमा पुरानोपन हावी भयो, यसले दलका कार्यकर्ता र मतदातामा व्यापक वितृष्णा जन्माउने काम गर्यो, उनी भन्छन्, यही मनोविज्ञानमा खेलेर चुनाव जितिहालिन्छ कि भन्ने सम्भावनाका कारण स्वतन्त्र उम्मेदवारको संख्या बढेको छ । पछिल्लो समय स्वतन्त्रहरूले नेटवर्किङ गरेरै चुनावमा जाँदा अवस्था परिणाम पनि पहिलेभन्दा फरक आउन सक्ने उनको भनाइ छ ।यस पटक केही स्वतन्त्र उम्मेदवारहरू प्रभावशाली उपस्थितिसहित चुनावी मैदानमा छन् । एमालेले टिकट नदिएपछि पार्टी परित्याग गरेका घनश्याम भुसाल रूपन्देही१ बाट स्वतन्त्र उम्मेदवार छन् । सत्ता गठबन्धनमा माओवादीको भागमा परेको उक्त क्षेत्रमा भुसाललाई गठबन्धनको समर्थन छ । एमालेबाटै प्रभु साह समूहले मधेस प्रदेशका ८ वटा संघीय र करिब एक दर्जन प्रदेशसभा निर्वाचन क्षेत्रमा स्वतन्त्र उम्मेदवारी दिएको छ । साह रौतहट३ बाट स्वतन्त्र उम्मेदवार छन् । स्वतन्त्र समूहका नेता साह आफ्नो समूहले प्रतिनिधिसभा र प्रदेशसभामा प्रभावशाली उपस्थिति जनाउने गरी विजय हासिल गर्ने दाबी गर्छन् । हामीलाई स्वतन्त्र नागरिक र अन्य विभिन्न दलमा आस्थावान मतदाताको समर्थन छ, त्यसैले स्वतन्त्रबाटै राम्रो नतिजा हासिल गर्छौं, उनले भने ।चितवन३ मा गठबन्धनका उम्मेदवारविरुद्ध बागी लडेका कांग्रेस केन्द्रीय सदस्य दिनेश कोइराला पनि चर्चित उम्मेदवार हुन् । उनको उम्मेदवारीमा टिकट वितरणक्रममा कांग्रेसभित्र देखिएको असन्तुष्टि प्रकट भएको कांग्रेसका नेताहरू बताउँछन् । उनलाई एमालेले समर्थन गरेको छ । गत स्थानीय तह निर्वाचनमा चितवन३ मा एमाले पहिलो र कांग्रेस दोस्रो दलका रूपमा छन् । सत्ता गठबन्धनले माओवादीका भोजराज अधिकारीलाई उम्मेदवार बनाएको छ ।राजनीतिक विश्लेषक खनाल स्वतन्त्र उम्मेदवारको संख्या बढे पनि ती कति सशक्त र गम्भीर खालका छन्, त्यसैमा नतिजा निर्भर हुने बताउँछन् । यस पटक केही स्वतन्त्र उम्मेदवारी नतिजा परिणाम प्रभावित गर्ने खालका रहने उनको बुझाइ छ । संसदीय राजनीतिक प्रणालीमा स्वतन्त्रहरू विकल्प हुन सक्दैनन्, संसद् र सरकार चल्नका लागि दलहरूको विकल्प देखिँदैन, उनले भने, तर स्वतन्त्रले चुनावमा चुनौती दिनु र जितेर संसद्मा जाने अवस्था भनेको राजनीतिक दलहरूलाई ठूलो पाठ सिकाइ हो ।मधेसमा सबैभन्दा धेरै स्वतन्त्रयस पटक पनि सबैभन्दा बढी स्वतन्त्र उम्मेदवार मधेस प्रदेशमा छन् । यस पटक प्रदेशसभातर्फ मधेस प्रदेशमा ५ सय ४७ स्वतन्त्र उम्मेदवार छन् । ०७४ मा मधेस प्रदेशमा स्वतन्त्र उम्मेदवारको संख्या ४ सय ८१ थियो । मधेसपछि स्वतन्त्र उम्मेदवारको संख्या वाग्मतीमा १ सय ९२ छ । त्यसैगरी लुम्बिनीमा १ सय ६४, प्रदेश १ मा १ सय ५, गण्डकीमा ३४, सुदूरपश्चिममा ३२ र कर्णालीमा १६ जना स्वतन्त्र उम्मेदवार छन् ।मधेस मामिलाका विश्लेषक चन्द्रकिशोर मधेसमा मुख्यगरी तीन कारणले स्वतन्त्र उम्मेदवारी अधिक हुने गरेको बताउँछन् । उनका अनुसार पहिलो कारण ०७४ र यस पटक गठबन्धन हुनु हो । वर्षौर्देंखि कांग्रेस र एमालेप्रति प्रतिबद्ध रहेका थुप्रै नेताकार्यकर्ताले गठबन्धनको कारण टिकट पाउन सकेनन्, यसले गर्दा उनीहरू स्वतन्त्र (बागी) उठ्न बाध्य भए, उनले भने, दोस्रो कारण भनेको दल अदलबदलको प्रवृत्ति हो, राजनीतिक लाभ पाउने आसमा अमूक दलबाट नयाँ दलमा प्रवेश गर्दासमेत टिकट नपाएपछि उनीहरू स्वतन्त्र उठ्ने अवस्थामा पुगेका छन् । यस पटक मधेसमा स्वतन्त्र उम्मेदवारी बढ्नुको तेस्रो कारणका रूपमा उनले एमालेभित्र रघुवीर महासेठ र प्रभु साह गुटको अन्तर्द्वन्द्वको कारण साह समूह अलग्गै लड्नु रहेको बताए ।स्वतन्त्रतर्फ महिलाको संख्या भने न्यून छ । यस पटक प्रतिनिधिसभातर्फ उम्मेदवारी दिएका ८ सय ६७ मध्ये ७७ जना महिला छन् । प्रदेशसभाका १ हजार ९० स्वतन्त्र उम्मेदवारमध्ये महिला ९८ जना छन् । ०७४ को निर्वाचनमा प्रतिनिधिसभातर्फ ५ सय २ जना स्वतन्त्र उम्मेदवारमध्ये ४० र प्रदेशसभातर्फ ८ सय १५ स्वतन्त्र उम्मेदवारमध्ये ५० जना महिला थिए ।"
कोरोनाको नयाँ भेरिएन्ट 'एक्सबीबी नेपालमा पनि,"काठमाडौं (कास) मुलुकमा पहिलो पटक ओमिक्रोनको सबभेरिएन्ट एक्सबीबी देखिएको छ । साउन २१ देखि असोज १४ सम्म विभिन्न उमेर समूहका व्यक्तिबाट संकलित नमुनाको जिनोमिक सिक्वेन्सिङ गर्दा ओमिक्रोनकै सबभेरिएन्ट एक्सबीबी पहिचान गरिएको हो ।पहिलो पटक देखिएको यो भेरिएन्टलाई उच्च संक्रामक भनिएको छ, स्वास्थ्य मन्त्रालयका वरिष्ठ स्वास्थ्य प्रशासक डा समीरकुमार अधिकारीले कान्तिपुरसँग भने, विभिन्न मुलुकमा हाल कोभिड संक्रमण बढेको कुरा आइरहेको छ, हामी कहाँ पनि बढ्न सक्ने चिन्ताको मुख्य विषय हो ।यो एक्सबीबी भेरिएन्ट छिमेकी मुलुक भारतमा समेत देखिसकिएको छ । प्रारम्भिक अध्ययनमा यो भेरिएन्टले कोभिडविरुद्घको खोपको माध्यमले शरीरले आर्जन गरेको प्रतिरक्षालाई सजिलै छल्ने र संक्रमण बढाउने खालको पाइएको छ । डाअधिकारीका अनुसार जाडोयाममा यो भेरिएन्टले गर्दा थुप्रै मुलुकमा अवस्था गम्भीर हुन सक्ने आकलन गरिएकाले विशेष सावधानी आवश्यक छ । अध्ययनकर्ताहरूले आफ्नो प्रारम्भिक अनुसन्धानमा एक्सबीबी, भेरिएन्ट ओमिक्रोनको बीए २७५, बीए २१०, भेरिएन्टबीच पुनः संयोजनले उत्पन्न भएको पाएका छन् । हालसम्म एक्सबीबी भेरिएन्टलाई कोभिडका सबै भेरिएन्टको दाँजोमा सबैभन्दा बढी संक्रामक पाइएको उनले बताए ।"
अपांगता भएकालाई निर्वाचन प्रक्रिया सजिलो बनाऊ,"गत स्थानीय तह निर्वाचनमा अधिकांश मतदान केन्द्र अपांगमैत्री नभएकाले अपांगता भएका धेरै व्यक्ति मत दिनबाट वञ्चित भएका थिए । मतदान केन्द्र पुगेकाहरूलाई पनि मतपेटिकासम्म ह्वीलचेयर लैजान दिइएन । कतिपय स्थानमा हिलोमा घस्रेर अपांगता भएका व्यक्तिहरू मत खसाल्न जानुपरेका हृदयविदारक फोटोभिडियो सार्वजनिक भएका थिए । त्यसपछि, निर्वाचन आयोगले कतैकतै असमझदारी भएकाले यस्ता घटना हुन पुगे भनी स्पष्टीकरण दियो । अहिले प्रतिनिधिसभा तथा प्रदेशसभाको निर्वाचन प्रक्रिया सुरु भइसकेको छ । तर, सम्पूर्ण निर्वाचन प्रक्रियालाई अपांगमैत्री बनाउन जोड दिइएको देखिन्न । मतदाता सूचना तथा शिक्षाका सामग्रीहरू अपांगमैत्री छैनन् । आयोगका सूचना तथा जानकारी दृष्टिविहीनहरूले पढ्न सक्ने खालका छैनन् । सूचना आदानप्रदानमा सांकेतिक भाषाको प्रयोग पनि भएको छैन । यस्तो वास्तविकताले यसपालि समेत मतदान केन्द्रमा भन्दाभन्दै र जान्दाजान्दै पनि स्थानीय तहकै जस्तो नियति त दोहोरिन्न भनेर सन्देह गर्ने आधार दिएको छ । र, यस्तो परिस्थिति असमझदारीले मात्रै पैदा गरेको किमार्थ होइन । खासमा अपांगता भएका व्यक्तिहरूप्रति, तिनको राजनीतिक अधिकारप्रति राज्य संरचनाहरू अझै संवेदनशील छैनन् । यस्तो भेदभावपूर्ण व्यवहार सबैको समान उपस्थितिलाई सुनिश्चित गर्न अपनाइएको लोकतान्त्रिक प्रणाली भएको मुलुकमा बिलकुलै अस्वीकार्य छ । यहाँ सवाल अपांगता भएका व्यक्तिहरूको राजनीतिक सहभागिताका लागि चाहिने पूर्वाधारहरूको मात्र होइन, लोकतान्त्रिक प्रणाली भएको मुलुकले एउटा बृहत् समुदायलाई लोकतान्त्रिक प्रक्रियाबाट वञ्चित गर्न मिल्दैन भन्ने हो । स्थानीय तहको निर्वाचनपछि अपांगता भएका व्यक्तिहरू, तिनलाई प्रतिनिधित्व गर्ने संस्थाहरू र सार्वजनिक वृत्तले सरकार र निर्वाचन आयोगलाई आगामी निर्वाचन अपांगमैत्री बनाउन पटकपटक खबरदारी गरेका थिए, अद्यापि गरिरहेका छन् । तर, सरकार र आयोगका कामकारबाहीले यस्ता खबरदारी र मागलाई बेवास्ता गरिरहेको संकेत गर्छन् । यसले सूक्ष्म तहमै समावेशिताको सवालमा सरकार उति साह्रो गम्भीर नभएको पनि देखाउँछ ।राज्यको यस्तो भेदभावपूर्ण व्यवहारले अपांगता भएका मतदाताहरूलाई सकस दिइरहेको छ । यसरी सास्ती खेप्नेहरूको संख्या कति छ भन्ने यकिन तथ्यांक नभेटिए पनि २०६८ सालको जनगणनालाई आधार मान्दा त्यति बेलाका ५ लाख १३ हजार ९ सय १३ अपांगता भएका व्यक्तिमध्ये अहिले धेरै मतदाता छन् । निर्वाचन प्रक्रिया अपांगमैत्री नहुँदा यति ठूलो समुदायको राजनीतिक सहभागिता सुनिश्चित गर्न सकिएको छैन । अर्कातिर, अपांगता भएका मतदाताहरू देशैभरि छरिएका छन् । मतदान केन्द्र लगायत निर्वाचनका अन्य प्रक्रियाका लागि आवश्यक पूर्वाधार प्रत्येक पालिका, अझ वडा र मतदान केन्द्रमै चाहिएको छ । निर्वाचनकेन्द्रित पूर्वाधार बनाउन अर्बौं रुपैयाँ खर्च गर्ने सरकारले त्यसलाई अपांगमैत्री बनाउन व्यवस्थापकीय पाटोमा ध्यान दिन सक्नुपर्छ । यसका लागि खर्चभन्दा पनि ठूलो कुरा हो सरकार र आयोगका पदाधिकारीहरूमा इच्छाशक्ति, लोकतान्त्रिक सोच र सीमान्तीकृत समुदायको सवालप्रतिको संवेदनशीलता ।समाजमा अपांगता भएका व्यक्तिहरूलाई अझै दयाका पात्रका रूपमा हेरिन्छ, राज्यका जिम्मेवार निकायमा रहेकाहरूमा पनि धेरथोर यही प्रवृत्ति छ । सकेसम्म बेवास्तै गरेर अघि बढ्न सकिन्छ भन्ने दम्भ पनि देखिन्छ । यही कारण, राजनीतिक अधिकार सुनिश्चित गर्दै अपांगता भएका व्यक्तिहरूलाई पनि लोकतान्त्रिक प्रक्रियामा सामेल गर्न बनाइएका कानुनी प्रावधानहरू निष्प्रभावी भइरहेका छन् । संविधानको मर्म बमोजिम अपांगता भएका व्यक्तिको अधिकार सम्बन्धी ऐन२०७४ तथा विभिन्न अन्तर्राष्ट्रिय महासन्धिको पक्षराष्ट्र भएर नेपालले गरेका सम्झौताहरूले व्यवहारतः अपांगता भएका व्यक्तिहरूलाई राजनीतिक अधिकार उपभोगमा समान रूपमा उभ्याउन सकेका छैनन् ।मतदानस्थल अपांगमैत्री नहुँदा मतदानस्थलमा सहयोग चाहिनेहरूले पनि गोप्य मतदान गर्न पाएका छैनन् । यसले गोप्य मतदानको अधिकार पनि हनन भइरहेको छ । दृष्टिविहीनहरूका सन्दर्भमा, संसारभरि मान्यता पाएको ब्रेललिपिमै मतपत्र बनाउन सकिन्छ, जुन नेपालमा भएकै छैन । फरकफरक प्रकारका अपांगता भएका व्यक्तिहरूलाई भिन्नभिन्न पूर्वाधार चाहिन्छन्, सोही अनुरूप निर्वाचन प्रक्रियालाई अपांगमैत्री बनाउनु आवश्यक छ ।स्थानीय तह निर्वाचनमा ग्रामीण भेगका कतिपय मतदान केन्द्र गाउँभन्दा टाढा रहेकाले वृद्धवृद्धा, अपांगता भएका तथा सुत्केरी महिलालाई निकै गाह्रो भयो । धेरै मतदानस्थलमा अशक्त, अपांगता भएका तथा बिरामी मतदाताका लागि सहयोगी सामग्रीको व्यवस्था थिएन । अधिकांश मतदान केन्द्र ह्वीलचेयर नै छिर्न नसक्ने खालका थिए । कतिपय स्थान अपांगमैत्री भनिए पनि, त्यस अनुसारको सुविधा नहुँदा अपांगता भएका व्यक्तिले सास्ती बेहोर्नुपर्यो । यो सरासर अपांगता भएका समुदायप्रतिको दुर्व्यवहार थियो, जुन अवस्था फेरि दोहोरिनु हुन्न । मतदान केन्द्रलाई जसरी हुन्छ, अपांगतामैत्री बनाइनुपर्छ । यसका निम्ति सम्बद्ध सबै पक्ष कटिबद्ध रहनुपर्छ, जसमा स्थानीय स्तरमा क्रियाशील राजनीतिक दलहरूले पनि साथ दिनुपर्छ ।"
महासचिवको गोलमटोल भाषा,"नेकपा एमालेका महासचिव शंकर पोखरेलको प्रत्यक्षतर्फ १०० र समानुपातिकमा ५० जित्छौं अन्तर्वार्ताले फेरि एक पटक आम जनता दोधारमा परेका छन् । संसद्को आयु र गठबन्धनको भाष्यबारे उनले दिएको जवाफ अस्पष्ट र गोलमटोल छ । जसलाई पोखरेल र एमाले दुवैले बेलैमा प्रस्ट पार्नु जरुरी छ । अन्यथा चुनावमा एमालेले जितेर गएमा पुनः प्रधानमन्त्रीले बीचमै संसद् विघटन गर्छन् भन्ने आशंकाले मतदाताको मानसपटलमा डेरा जमाउँछ । यसले एमालेलाई पर्न सक्ने मतमा पनि नकारात्मक असर पार्न सक्छ । अन्तर्वार्तामा पोखरेलले प्रधानमन्त्रीले संसद् विघटन गर्न पाउने कुरा संसदीय व्यवस्थाको मान्य सिद्धान्त भएको तर नेपालमा गलत रूपमा व्याख्या गरिएको, अदालतले समेत अपव्याख्या गरेको भनेर संसद् विघटनको पक्षमा तर्क गरेका छन् । त्यति मात्र होइन जब पोखरेलसँग के एमाले प्रतिनिधिसभा विघटनलाई प्रधानमन्त्रीको अधिकारका रूपमा राख्ने गरी संशोधन गर्नुपर्छ भन्ने मान्यतामा हुनुहुन्छ भनेर सोधियो तब उनले दिएको जवाफले घेरै शंका पैदा गरेको छ । उनले संसदीय लोकतन्त्रमा विघटन प्रधानमन्त्रीको अधिकार हो भनेर व्याख्या गरेको भए लेखिरहन पर्दैन थियो भनेर विघटनको पक्षमा वकालत गरेका छन् । के पोखरेलको झैं धारणा एमाले पार्टीको पनि हो ? हो भने नेपालको संविधानमा संसद्को आयु ५ वर्ष रहने गरी किन लेखियो ? के यो संविधान बनाउँदा पोखरेल थिएनन् ? अघिल्ला प्रधानमन्त्रीहरूले मनपरी रूपमा संसद् विघटन गरेर देशमा अस्थिरता बढाएको भनेर यो नयाँ धारा संविधानमा राखेको होइन ? एमालेका सांसदले त्यसमा सही गरेका होइनन् ? एमालेको घोषणापत्रमा संसद्को आयुबारे प्रस्ट रूपमा लेखियोस् । संसद् विघटन जुनसुकै बेला पनि गर्न पाउनुपर्छ भन्ने हो भने केपी शर्मा ओलीले २२ पटक गरेको विघटन जायज थियो भनेर जनतासमक्ष जाऊ । होइन नेपालजस्तो गरिब देशले छिटोछिटो चुनाव गर्न सक्दैन, राजनीतिक स्थिरताका लागि संसद्को आयु पाँच वर्ष नै हुनुपर्छ भन्ने हो भने एमालेले ओलीले विगतमा गरेको संसद् विघटन गलत थियो भनेर आत्मालोचनासहित चुनावमा जानुपर्छ । यसर्थ पहिला संसद् विघटनबारे आफ्नो धारणा केन्द्रीय कार्यसमितिबाट प्रस्ट गरेर मात्र एमाले चुनावमा होमिनुपर्छ । गोपाल देवकोटा, गोकर्णेश्वर८, काठमाडौं"
वाचा बिर्सिने नेता र बिग्रँदो राजनीति,"२०६४ मा रोल्पा २, २०७० मा सिरहा ५, २०७४ मा चितवन ३ बाट निर्वाचन लडेका माओवादी शीर्ष कमान्डर पुष्पकमल दाहाल प्रचण्ड आगामी निर्वाचनमा गोरखा २ बाट प्रतिनिधिसभा सदस्यका प्रत्याशी बनेका छन् । उनले निर्वाचन लडेको स्थान परिवर्तन गर्नुपछाडि कथनी र करनीमा फरक शैलीको स्वभाव हुनु हो । जनतालाई दिग्भ्रमित पार्न मीठो आस देखाउन र पावरमा पुगेपछि त्यसलाई बिर्सिने उहाँको स्वभावले लाखौं युवालाई घरको न घाटको बनाएको कुरा सर्वविदितै छ । माओवादी जनयुद्धपछि सुरु भएको राजनीतिक बेइमानीको शृंखला कहिले रोकिने हो ? कोही भन्न सक्दैन । झन् त्यसैको देखासिकी अन्य दलका नेताले गर्दा हाल दल र तिनका नेताहरूप्रति जनताको वितृष्णा दिनानुदिन बढिरहेको छ । यस्तै भइरह्यो भने राष्ट्र गम्भीर संकटमा पर्न सक्छ । गर्न सकिने आश्वासन बाँडौं, आसेपासेलाई होइन समग्रको हितमा ध्यान दिऊँ, भ्रष्टाचारलाई शून्य गर्नेतर्फ दलहरू लाग्नु जरुरी भइसकेको छ । महेन्द्रसिंह बम, टीकापुर१, कैलाली"
प्रतिनिधित्वको स्थलरूप,"करिब एक वर्षअघि संविधान गतिशील र जीवन्त बनाउन सुकुम्बासीहरू विशिष्ट आवाजसहित काठमाडौंका सडकमा ओर्लिए नो लालपुर्जा नो भोट । सरकारले सुकुम्बासीहरूलाई लालपुर्जा नदिए भोट नदिने उनीहरूले उद्घोष गरे । सुकुम्बासीको बसोबास बाक्लो रहेका धेरै क्षेत्रका दलीय प्रतिनिधिहरू नराम्ररी झस्किए । दलहरूका प्रतिनिधिका लागि नो लालपुर्जा नो भोट विशेष चासोको विषय बन्यो । सो सामूहिक आवाजले शासक र शासितबीचको वास्तविक थितिलाई प्रस्टसँग समातेकाले दलका प्रतिनिधिहरूमा संशय बढेको थियो ।२००७ सालको परिवर्तन ताकादेखि नै प्रतिनिधित्वलाई नेपालको राजनीतिमा सामाजिक न्यायको माध्यमका रूपमा धारण गरियो । यस्तो सूत्र अर्थपूर्ण थियो । सुकुम्बासीहरूको हकमा जस्तै प्रतिनिधित्वको यस्तो सूत्र गहिरो छ । सारमा सर्वजनको काल्पनिकीले सामूहिक माध्यमद्वारा ज्ञान सञ्चारित गर्छ ताकि सार्वभौम शक्तिलाई वास्तविकताको चेत होस्, सँगै प्रतिनिधित्व प्रभावित होस् । तर यस्तो सूत्रमा निहित अपेक्षा, प्रक्रिया र अभ्यासहरूले प्रतिनिधित्वलाई सोचेजसरी सजिलै प्रभावित गर्न सक्दैनन् । झट्ट हेर्दा दलका नेताहरू नै प्रतिनिधि हुन् र सार्वभौम शक्तिको वैधानिक अख्तियारी उनीहरूसँग छजस्तो लाग्छ । यसलाई परम्परागत प्रतिनिधित्वको परिष्कृत अभ्यास भन्न मिल्छ । तर प्रतिनिधित्व यत्तिमै कदापि सीमित रहँदैन । नो लालपुर्जा नो भोट को सामूहिक आवाजसहित सुकुम्बासीहरूको प्रदर्शन सम्झँदा कम्तीमा प्रदर्शन गरिरहेको विन्दुसम्म सो समूहले आफ्नो प्रतिनिधित्व आफैं गरिरहेको थियो । त्यस्तो प्रतिनिधित्व भविष्यमा अझ रचनात्मक हुने सम्भावना रहन्छ नै । मूलतः बसोबास, गाँस र कपासवरिपरि उनीहरूले सामाजिक न्यायका लागि गरिरहेका सामूहिक हकदाबी सार्वभौम कार्य हो । सुकुम्बासीहरूको सामूहिकताले निम्त्याएको नागरिक क्रियाशीलता सार्वभौम शक्तिलाई जीवन्तता दिने रचनात्मक प्रयास हो । त्यसैले प्रतिनिधित्व निर्वाचन र निर्वाचनमार्फत हुने प्रक्रियामा मात्र सीमित हुँदैन । दृश्य, प्रदर्शन र विद्रोहसँग यसको सम्बन्ध गहिरो छ । यही कारण अभियान, संघर्ष र वञ्चित पारिएका सर्वजनको आन्दोलनले सदैव निर्वाचनलाई प्रभावित गर्छ । कहिले मतदानको नतिजा प्रभावित हुन्छ, कहिले मतदान गर्नुको अर्थ नै । सर्वजनको प्रत्येक सानोठूलो आन्दोलनमा गहिरो तर झिनो आशा हुन्छ । सार्वजनिक रूपमा कसरी देखिने र सुनिने भन्ने प्रयासहरू केवल मागका आदानप्रदान मात्र होइनन्, ती प्रयासहरूले थितिमा परिवर्तन ल्याउन निर्वाचनलाई विभिन्न तरिकाले प्रभावित गर्न सक्छन् । परम्परागत प्रतिनिधित्वका अनेकौं सीमा छन् । उम्मेदवारी छनोट प्रक्रियाले सीमान्तीकृतहरूलाई थप वञ्चित गर्छ । ऐतिहासिक रूपमा पछाडि पारिएकाहरू यसै पनि प्रतिनिधि हुन पाउने सम्भावना कम हुन्छ । सँगै शासकीय समुदायका नाम, थर, गोत्र, जात आदि मिल्ने निर्धनहरूलाई समेत राजनीतिक दलका हर्ताकर्ताले प्रतिनिधि हुन योग्य ठान्दैनन् । वनमारा फैलिएजस्तै दलहरूमा नेतातन्त्र र गुटबन्दी झाँगिएको छ । त्यस्तो अवस्थालाई बिचौलिया, तस्कर, ठेकेदार, ठूला व्यापारी, अपराधी आदिले मलजल मात्र गरिरहेका छैनन्, उनीहरूले नै परम्परागत प्रतिनिधित्व गर्ने होड तीव्र छ । यस्तै अभ्यासले आवरणमा दलजस्तो देखिने झुन्ड राजनीतिक संगठनमा रूपान्तरित हुन सकेको छैन । नेपाली कांग्रेस, एमाले, माओवादी केन्द्र र मधेशवादी दलहरूमा त्यस्तो सांगठनिक थिति र अभ्यास दुर्बोध्य छ जहाँ विचारको घर्षणले मुलुकको साझा भविष्यलाई प्रतिनिधित्व गर्ने उद्देश्य निर्देशित होस् । शीर्षस्थ नेतहरूमा हावी दुर्बुद्धिले मात्र यस्तो विकराल थिति मौलाएको होइन । परम्परागत प्रतिनिधित्वका सीमाहरूले दललाई गाँजेकाले समेत शीर्षस्थहरूले विशिष्ट किसिमको विश्वदृष्टि र स्वार्थसम्बन्धको मात्र प्रतिनिधित्व गर्न सकेका हुन् । अहिलेको समयमा दलहरूका प्रतिनिधित्वको घेराले सर्वजनलाई प्रतिनिधित्व गर्ने होइन, बहकाउने काम गर्छ । राप्रपादेखि माओवादी केन्द्रसम्म, मधेशकेन्द्रित दलदेखि स्वतन्त्र नामधारी दलबलसम्म सबैले मानवीय अवस्थाको सम्बोधन गर्न मिथ्या निरूपणको सहारा लिएका छन् । सो मिथ्या निरूपणले दुई अंकको आर्थिक वृद्धिलाई विश्वव्यापी सत्यका रूपमा प्रक्षेपण गरेको छ । यस्तो प्रक्षेपणले सार्वजनिक सम्पत्ति र सम्पदा निजीकरण गर्ने कार्यलाई मूल राजनीतिक ध्येय ठानेको छ । यो कुनै नयाँ सोच होइन । नेपालका सन्दर्भमा कम्तीमा निरंकुश राणातन्त्रको औद्योगिकीकरणदेखि यस्तो सोच हावी छ । पछि विश्वव्यापी मिथ्यालाई समात्दै राजा महेन्द्रले त्यही औद्योगिकीकरणसँगै विकासको मूल फुटाउने भ्रम थपे । २०४६ सालयता राजनीतिक दलहरू विदेशी ऋण र सीप भित्र्याउँदै बिजुली उत्पादन, पर्यटन र ठूला पूर्वाधार निर्माणको बलमा विश्वव्यापी सत्यको मिथ्या बेचिरहेका छन् । सर्वजनलाई अनवरत बहकाइरहेका छन् । नतिजा, जनगण प्रतिनिधित्वविहीनजस्तो भएका छन् । सर्वजन बहकिएकैले नेपालको वास्तविकता विश्वव्यापी सत्यभन्दा फरक छ । मुलुकमा सानो वर्गका लागि मात्र आर्थिक गतिविधिले फड्को मारेकाले वैदेशिक श्रममा भासिएका २१ लाख ६९ हजार नागरिकले प्रतिनिधि छनोट गर्न पाउनेछैनन् । यो केवल तेस्रो मुलुकमा श्रम गर्न गएकाको आँकडा हो । भारतमा रहेका थप केही लाख नेपाली नागरिक प्रतिनिधि चयन गर्ने प्रक्रियाबाट वञ्चित छन् । देशभित्रसमेत आफ्नो जिल्ला फर्कन नसक्ने, कानुनी प्रावधानकै कारण नागरिकताविहीन बनाइएका, सुकुम्बासी भएकै कारण मतदाता हुन नपाएका आदि धेरैले प्रतिनिधि छान्न पाउनेछैनन् । किनकि मिथ्या निरूपणमा आधारित विश्वव्यापी सत्यले परम्परागत प्रतिनिधि छनोट कार्यलाई हेर्दाहेर्दै वर्चस्वशाली र मध्यमवर्गको राजनीतिक उत्सव बनाउन थालिसकेको छ । ऐतिहासिक वास्तविकताहरू सधैं एकनासका हुँदैनन् । विशिष्ट ऐतिहासिक क्षणहरू पनि हुन्छन् । पहिलो संविधानसभाका लागि भएको निर्वाचन परम्परागत प्रतिनिधित्वको सीमा विस्तार गर्ने त्यस्तै क्षण थियो । त्यसताका प्रतिनिधित्व राज्य पुनःसंरचनासँग प्रत्यक्ष जोडियो । प्रतिनिधित्वसँग विभेदकारी शासकीय थितिबाट मुक्ति मिल्ने सम्भावना गाँसियो । त्यही सम्भावनालाई साकार बनाउन सर्वजनले संघर्षलाई प्रतिनिधित्व गर्ने माओवादी र मधेशकेन्द्रित दललाई रुचाए । व्यक्ति र समूहको स्वामित्व निहित त्यस्तो छनोटले प्रतिनिधित्वमा मुक्तिको संवाहक देखेको थियो । सर्वजनको दुर्भाग्य भनौं, ती प्रतिनिधिहरूले पनि मिथ्याका आधारमा निरूपण गरिएको विश्वव्यापी सत्यलाई राजनीतिक जीवनको उद्देश्य माने । प्रतिनिधित्व फगत वर्चस्वशालीहरूको सम्पत्ति र स्वार्थ रक्षामा सीमित भयो । रूपमा व्यवस्थाको नाम फेरिए पनि जनसंघर्षलाई प्रतिनिधित्व गर्ने सम्भावना बोकेका प्रतिनिधिहरू सारमा वर्चस्वशालीहरूको शक्तिसम्बन्ध विस्तार गर्ने उद्देश्यमा साँघुरिए । सर्वजनका लागि उनीहरू अर्थहीन नारामा खुम्चिए । प्रस्ट छ, आसन्न निर्वाचनले सर्वजनको प्रतिनिधित्व गर्दैन । बिचौलिया, तस्कर, ठेकेदार, ठूला व्यापारी, अपराधी आदिले ओगटेको उम्मेदवारीले निर्वाचनलाई निम्न वर्गविरुद्ध शासकीय वैधानिकता मात्र प्रदान गर्नेछ । प्रकारान्तरले त्यस्तो प्रतिनिधित्वले वर्चस्वशालीका विश्वदृष्टि, मूल्यमान्यता र उत्पादन सम्बन्धको रक्षा गर्ने थिति अझ बलियो बनाउनेछ । नतिजा, नेपाली समाजमा असमानता थप बढ्नेछ । कृषि उत्पादनमा आएको ह्रास अझ तीव्र हुनेछ । रोजगारीको खोजीमा वैदेशिक श्रममा अझै धेरै नेपाली जानेछन् । मुलुकको अर्थतन्त्र धान्न निरन्तर विप्रेषणको माग भइरहनेछ । त्यतिले मात्र नपुगेर विदेशी ऋणको भार अझ बढ्नेछ । मतदानको समय धेरैले परम्परागत प्रतिनिधित्व चयन गर्ने प्रक्रियामा भाग लिए पनि नयाँ सरकार गठनसँगै सर्वजनको काँधमा महत्त्वपूर्ण कार्यभार आउनेछ । त्यो हो प्रतिनिधित्वलाई परम्परागत अर्थ र अभ्यासमा खुम्चिन नदिनु, प्रतिनिधित्वमा निहित स्वायत्ततालाई सार्थक बनाउन रचनात्मक हस्तक्षेप गर्नु, त्यस्तो हस्तक्षेप गर्न विगतका संघर्ष र विश्वका अनेकौं संघर्षबाट समेत सिक्नु । उदाहरणका लागि, सन् २०१२ मा मेक्सिकोमा भएको जापाटिस्टाको प्रदर्शनलाई लिऔं । सो प्रदर्शनको प्रतिविम्ब संसारभर फैलियो । जब करिब बीस हजार नकाबधारी जापाटिस्टा सान क्रिस्टोबलको सडकमा ओर्लिए, उनीहरूको नारा थियो, सुनिनका लागि हामी मौन मार्च गर्छौं । बीस हजार नकाबधारीले अनुहार नदेखाउने प्रणसहित सडकमा सामूहिक प्रदर्शन गरे । सो विद्रोहले केही महत्त्वपूर्ण अर्थ बोकेको थियो । व्यक्तिवाद, नाम र धनको पछि अन्धो बनेर कुद्ने आजको समाजमा सामूहिक नकाबधारणले गुमनामी दर्सायो । त्यसमा निहित सामूहिक नेतृत्वले माथिदेखि तल हावी हुने सांगठनिक ढाँचा नकार्दै समान हुन सक्ने सांगठनिक ढाँचाको प्रतिनिधित्व गर्यो । सामूहिकता यसै पनि प्रदर्शनको केन्द्रमा थियो । प्रायः जनआन्दोलनलाई राज्यले खास विशेषण थोपर्दै विभेदकारी वैधानिक संरचनाभित्र खुम्च्याउने डर भइरहन्छ । त्यसैले सो आन्दोलनले कुनै औपचारिक माग नै अघि सारेन । बरु सन्नाटा सृजना गर्ने सामूहिक आवाज र सामूहिक पहिचानसँगै विभेदकारी पुँजीवादी थितिभित्र अधिकारविहीन भएर बाँच्न इन्कार गर्यो । सो सामूहिक अस्वीकृति धेरै लोकप्रिय बन्यो । पुँजीवादी व्यवस्थाले विश्व जनसंख्याको ठूलो हिस्सालाई प्रत्येक मुलुकको राष्ट्र निर्माणबाट वञ्चित गर्ने थिति रचेको छ । जापाटिस्टाको प्रदर्शन त्यस्तो व्यवस्थालाई इन्कार गर्ने सामूहिक आह्वान थियो । आप्रवासी, शरणार्थी वा विदेशी श्रमिकका नाममा विश्वव्यापी स्तरमा ठूलो निम्न वर्ग छ जसले प्रतिनिधि छनोट गर्ने अवसरसमेत पाउँदैन । आखिर निम्न वर्गका लागि यसै पनि विश्वव्यापी स्तरमै परम्परागत प्रतिनिधित्वको अर्थ र अभ्यास निरन्तर गौण भइरहेको छ । दलका प्रतिनिधिजस्तै स्वतन्त्रहरू पनि वर्चस्वशालीहरूकै स्वार्थरक्षामा प्रतिबद्ध छन् । काठमाडौं महानगरपालिकाका मेयर बालेन्द्र शाहका कार्यले केही प्रस्ट सन्देश दिइरहेका छन् । उनी गरिखाने वर्गलाई सामाजिक रूपमा अनावश्यक अतिरिक्त वर्ग ठान्छन् । विद्यमान शक्तिसम्बन्ध र आयातमुखी आर्थिक थितिका लागि अनावश्यक । सामाजिक असमानता निरूपण गर्ने चासो उनमा गौण देखिन्छ । उनको एउटै मात्र राजनीतिक उपाय भनेको कि निम्न वर्गलाई दण्डित गर्नु कि अपराधी करार गर्नु देखिन्छ । अझ घातक त सामाजिक असमानतालाई पेलेर निरोध गर्ने समस्याका रूपमा प्रस्तुत गर्नु अनि हिंसात्मक नियन्त्रणलाई समाधान ठान्नु हो । बालेन्द्रले अहिले गरिरहेको गतिविधि त्यत्ति हो । मेयरको कार्यले दिइरहेको सन्देश ठूला राजनीतिक दलहरूको विश्वदृष्टिभन्दा तात्त्विक फरक छैन । केवल कार्य सम्पादनको तौरतरिका केही भिन्न छ । पृथक् तौरतरिकाको मिथ्याबाट सर्वजन बेलैमा सजक बनौं । सुकुम्बासीसँगै सहरका निम्न वर्गले नयाँ प्रतीकात्मक हस्तक्षेप र सामूहिक आवाजबारे सोचौं । परम्परागत प्रतिनिधित्वले सामाजिक असमानता र संरचनागत विभेद मात्र सुनिश्चित गर्ने पक्का छ । बढ्दो असमानता र वञ्चितीकरणको निरन्तरता सामान्य राजनीतिक थिति कदापि हुन सक्दैन । यस्तो स्वार्थ प्रतिनिधित्व गर्ने विश्वदृष्टि स्वीकार्य हुन सक्दैन । सर्वजनका लागि परम्परागत प्रतिनिधित्व हिजो संशयको दायरामा थियो, आज त्याज्य बन्दै छ । परम्परागत प्रतिनिधिहरूले नै यसलाई त्याज्य बनाउन भूमिका खेलिरहेका छन् । राज्य हिंसाको बलमा निर्वाचनबाट अनुमोदित प्रतिनिधिले त्यस्तो संरचना बलियो बनाउन खोजिरहेका छन् जसले निम्न वर्गको जीवनलाई यही जगत्मा नर्कतुल्य बनाओस् । त्यसैले विभेदकारी थितिको आडमा परम्परागत प्रतिनिधिहरू जति मुन्टो बटार्छन्, सर्वजनको आवाजले त्यति नै ठूलो गड्याङगुडुङ ल्याउने चुनौती टड्कारो छ । नयाँ मूल्यमान्यता र सर्वजनको हकाधिकारलाई अर्थपूर्ण आकार दिनसमेत प्रतिनिधित्वको स्थल रूपबारे चिन्तन र संघर्ष गर्ने कार्यलाई पर धकेल्न सकिन्न ।"
सम्पादकलाई चिठी,"समय अनुसार आफूलाई उतार्न सक्ने खुबी भएको नेता हो प्रचण्ड । युद्धमा पनि जमेकै छ । शान्तिवार्ता पनि गरेकै छ । कहिले एमालेसँग पनि गठबन्धन गरेकै छ । कहिले कांग्रेससँग पनि गठबन्धन गरेकै छ । जताबाट भए पनि सरकारमा बसेकै छ । यत्तिको खुबी साधारण मानिससँग कहाँ हुन्छ । वास्तवमा नेतासँग हुनुपर्ने गुण नै यही हो । खै कुरा बुझेको ? डीबी लामा रुम्बािििसमय र ठाउँ अनुसार रूप फेर्नेलाई छेपारे पद्धतिको भनिन्छ । प्रचण्ड पनि त्यही हो । जीवन सापकोटािििप्रचण्ड खास एउटा निर्वाचन क्षेत्रको मात्र नेता होइन । अन्तर्राष्ट्रिय पहिचान बनाएको समग्र नेपालको नेता हो । विगत ३० वर्षदेखि नेपालको राजनीति प्रचण्डको वरिपरि घुमेको छ । के पाइला मेटेको छ र ? आनन्द भुसालिििशब्दकोशमा भएको दुईजिब्रे, नकचरा, सरमहीन, लाजपचुवा आदि शब्दका पर्यायवाची शब्द नै प्रचण्ड भन्दा फरक नहोला । रविन बुढाथोकीिििपुष्पकमल दाहालले निर्वाचन क्षेत्र बदल्नुको कारणबारे जेजस्ता तर्क गरे पनि खासमा उनी जित सुनिश्चित भएको ठाउँ खोज्दै हिँडेका हुन् । यस्तो अवस्था किन आउँछ भने उनी आफूले चुनावमा गरेका वाचा भुल्छन्, तर मतदाताले सम्झिएका होलान् भनेर डराउँछन्, त्यसैले नयाँ मन्त्र लिएर नयाँ क्षेत्र पुग्छन् । गोपाल सुवेदीिििनेपाली राजनीतिको सबैभन्दा अस्थिर र अव्यवस्थित पात्र हुन् प्रचण्ड, जसले कुनै पनि समय आफ्नो स्वार्थअनुरूप चाल चली राजनीतिलाई असन्तुलित बनाइरहन्छन् । बाबुराम कार्कीििियसैलाई भन्छन् छेपारे प्रवृत्ति । बोलीको टुंगो नहुने चुनाव जित्नकै लागि जेपनि बोल्न पछि नपर्ने अनि क्षेत्र बदल्दै हिँड्ने । राजन गौरेिििरोल्पा, सिरहा, कीर्तिपुर र भरतपुरबाट भाग्दै गोरखा । लाजको पसारो । राम्रो काम गरिएको भए निर्वाचन क्षेत्र फेरदै हिँड्नुपर्छ त ? अब गोर्खाली जनताले सधैंका लागि बाईबाई गरिदिन्छन् । प्रशान्त के भण्डारीिििजनतालाई लोभ्याउने तरिका जान्नु नै वास्तविक नेता हुनु रहेछ । गंगाप्रसाद रिमालिििसमयानुकूल हुनु नै जीवित हुनुको लक्षण हो । यूपी उपाध्याय"
प्रतिनिधित्वको स्थलरूप,"करिब एक वर्षअघि संविधान गतिशील र जीवन्त बनाउन सुकुम्बासीहरू विशिष्ट आवाजसहित काठमाडौंका सडकमा ओर्लिए नो लालपुर्जा नो भोट । सरकारले सुकुम्बासीहरूलाई लालपुर्जा नदिए भोट नदिने उनीहरूले उद्घोष गरे । सुकुम्बासीको बसोबास बाक्लो रहेका धेरै क्षेत्रका दलीय प्रतिनिधिहरू नराम्ररी झस्किए । दलहरूका प्रतिनिधिका लागि नो लालपुर्जा नो भोट विशेष चासोको विषय बन्यो । सो सामूहिक आवाजले शासक र शासितबीचको वास्तविक थितिलाई प्रस्टसँग समातेकाले दलका प्रतिनिधिहरूमा संशय बढेको थियो ।२००७ सालको परिवर्तन ताकादेखि नै प्रतिनिधित्वलाई नेपालको राजनीतिमा सामाजिक न्यायको माध्यमका रूपमा धारण गरियो । यस्तो सूत्र अर्थपूर्ण थियो । सुकुम्बासीहरूको हकमा जस्तै प्रतिनिधित्वको यस्तो सूत्र गहिरो छ । सारमा सर्वजनको काल्पनिकीले सामूहिक माध्यमद्वारा ज्ञान सञ्चारित गर्छ ताकि सार्वभौम शक्तिलाई वास्तविकताको चेत होस्, सँगै प्रतिनिधित्व प्रभावित होस् । तर यस्तो सूत्रमा निहित अपेक्षा, प्रक्रिया र अभ्यासहरूले प्रतिनिधित्वलाई सोचेजसरी सजिलै प्रभावित गर्न सक्दैनन् । झट्ट हेर्दा दलका नेताहरू नै प्रतिनिधि हुन् र सार्वभौम शक्तिको वैधानिक अख्तियारी उनीहरूसँग छजस्तो लाग्छ । यसलाई परम्परागत प्रतिनिधित्वको परिष्कृत अभ्यास भन्न मिल्छ । तर प्रतिनिधित्व यत्तिमै कदापि सीमित रहँदैन । नो लालपुर्जा नो भोट को सामूहिक आवाजसहित सुकुम्बासीहरूको प्रदर्शन सम्झँदा कम्तीमा प्रदर्शन गरिरहेको विन्दुसम्म सो समूहले आफ्नो प्रतिनिधित्व आफैं गरिरहेको थियो । त्यस्तो प्रतिनिधित्व भविष्यमा अझ रचनात्मक हुने सम्भावना रहन्छ नै । मूलतः बसोबास, गाँस र कपासवरिपरि उनीहरूले सामाजिक न्यायका लागि गरिरहेका सामूहिक हकदाबी सार्वभौम कार्य हो । सुकुम्बासीहरूको सामूहिकताले निम्त्याएको नागरिक क्रियाशीलता सार्वभौम शक्तिलाई जीवन्तता दिने रचनात्मक प्रयास हो । त्यसैले प्रतिनिधित्व निर्वाचन र निर्वाचनमार्फत हुने प्रक्रियामा मात्र सीमित हुँदैन । दृश्य, प्रदर्शन र विद्रोहसँग यसको सम्बन्ध गहिरो छ । यही कारण अभियान, संघर्ष र वञ्चित पारिएका सर्वजनको आन्दोलनले सदैव निर्वाचनलाई प्रभावित गर्छ । कहिले मतदानको नतिजा प्रभावित हुन्छ, कहिले मतदान गर्नुको अर्थ नै । सर्वजनको प्रत्येक सानोठूलो आन्दोलनमा गहिरो तर झिनो आशा हुन्छ । सार्वजनिक रूपमा कसरी देखिने र सुनिने भन्ने प्रयासहरू केवल मागका आदानप्रदान मात्र होइनन्, ती प्रयासहरूले थितिमा परिवर्तन ल्याउन निर्वाचनलाई विभिन्न तरिकाले प्रभावित गर्न सक्छन् । परम्परागत प्रतिनिधित्वका अनेकौं सीमा छन् । उम्मेदवारी छनोट प्रक्रियाले सीमान्तीकृतहरूलाई थप वञ्चित गर्छ । ऐतिहासिक रूपमा पछाडि पारिएकाहरू यसै पनि प्रतिनिधि हुन पाउने सम्भावना कम हुन्छ । सँगै शासकीय समुदायका नाम, थर, गोत्र, जात आदि मिल्ने निर्धनहरूलाई समेत राजनीतिक दलका हर्ताकर्ताले प्रतिनिधि हुन योग्य ठान्दैनन् । वनमारा फैलिएजस्तै दलहरूमा नेतातन्त्र र गुटबन्दी झाँगिएको छ । त्यस्तो अवस्थालाई बिचौलिया, तस्कर, ठेकेदार, ठूला व्यापारी, अपराधी आदिले मलजल मात्र गरिरहेका छैनन्, उनीहरूले नै परम्परागत प्रतिनिधित्व गर्ने होड तीव्र छ । यस्तै अभ्यासले आवरणमा दलजस्तो देखिने झुन्ड राजनीतिक संगठनमा रूपान्तरित हुन सकेको छैन । नेपाली कांग्रेस, एमाले, माओवादी केन्द्र र मधेशवादी दलहरूमा त्यस्तो सांगठनिक थिति र अभ्यास दुर्बोध्य छ जहाँ विचारको घर्षणले मुलुकको साझा भविष्यलाई प्रतिनिधित्व गर्ने उद्देश्य निर्देशित होस् । शीर्षस्थ नेतहरूमा हावी दुर्बुद्धिले मात्र यस्तो विकराल थिति मौलाएको होइन । परम्परागत प्रतिनिधित्वका सीमाहरूले दललाई गाँजेकाले समेत शीर्षस्थहरूले विशिष्ट किसिमको विश्वदृष्टि र स्वार्थसम्बन्धको मात्र प्रतिनिधित्व गर्न सकेका हुन् । अहिलेको समयमा दलहरूका प्रतिनिधित्वको घेराले सर्वजनलाई प्रतिनिधित्व गर्ने होइन, बहकाउने काम गर्छ । राप्रपादेखि माओवादी केन्द्रसम्म, मधेशकेन्द्रित दलदेखि स्वतन्त्र नामधारी दलबलसम्म सबैले मानवीय अवस्थाको सम्बोधन गर्न मिथ्या निरूपणको सहारा लिएका छन् । सो मिथ्या निरूपणले दुई अंकको आर्थिक वृद्धिलाई विश्वव्यापी सत्यका रूपमा प्रक्षेपण गरेको छ । यस्तो प्रक्षेपणले सार्वजनिक सम्पत्ति र सम्पदा निजीकरण गर्ने कार्यलाई मूल राजनीतिक ध्येय ठानेको छ । यो कुनै नयाँ सोच होइन । नेपालका सन्दर्भमा कम्तीमा निरंकुश राणातन्त्रको औद्योगिकीकरणदेखि यस्तो सोच हावी छ । पछि विश्वव्यापी मिथ्यालाई समात्दै राजा महेन्द्रले त्यही औद्योगिकीकरणसँगै विकासको मूल फुटाउने भ्रम थपे । २०४६ सालयता राजनीतिक दलहरू विदेशी ऋण र सीप भित्र्याउँदै बिजुली उत्पादन, पर्यटन र ठूला पूर्वाधार निर्माणको बलमा विश्वव्यापी सत्यको मिथ्या बेचिरहेका छन् । सर्वजनलाई अनवरत बहकाइरहेका छन् । नतिजा, जनगण प्रतिनिधित्वविहीनजस्तो भएका छन् । सर्वजन बहकिएकैले नेपालको वास्तविकता विश्वव्यापी सत्यभन्दा फरक छ । मुलुकमा सानो वर्गका लागि मात्र आर्थिक गतिविधिले फड्को मारेकाले वैदेशिक श्रममा भासिएका २१ लाख ६९ हजार नागरिकले प्रतिनिधि छनोट गर्न पाउनेछैनन् । यो केवल तेस्रो मुलुकमा श्रम गर्न गएकाको आँकडा हो । भारतमा रहेका थप केही लाख नेपाली नागरिक प्रतिनिधि चयन गर्ने प्रक्रियाबाट वञ्चित छन् । देशभित्रसमेत आफ्नो जिल्ला फर्कन नसक्ने, कानुनी प्रावधानकै कारण नागरिकताविहीन बनाइएका, सुकुम्बासी भएकै कारण मतदाता हुन नपाएका आदि धेरैले प्रतिनिधि छान्न पाउनेछैनन् । किनकि मिथ्या निरूपणमा आधारित विश्वव्यापी सत्यले परम्परागत प्रतिनिधि छनोट कार्यलाई हेर्दाहेर्दै वर्चस्वशाली र मध्यमवर्गको राजनीतिक उत्सव बनाउन थालिसकेको छ । ऐतिहासिक वास्तविकताहरू सधैं एकनासका हुँदैनन् । विशिष्ट ऐतिहासिक क्षणहरू पनि हुन्छन् । पहिलो संविधानसभाका लागि भएको निर्वाचन परम्परागत प्रतिनिधित्वको सीमा विस्तार गर्ने त्यस्तै क्षण थियो । त्यसताका प्रतिनिधित्व राज्य पुनःसंरचनासँग प्रत्यक्ष जोडियो । प्रतिनिधित्वसँग विभेदकारी शासकीय थितिबाट मुक्ति मिल्ने सम्भावना गाँसियो । त्यही सम्भावनालाई साकार बनाउन सर्वजनले संघर्षलाई प्रतिनिधित्व गर्ने माओवादी र मधेशकेन्द्रित दललाई रुचाए । व्यक्ति र समूहको स्वामित्व निहित त्यस्तो छनोटले प्रतिनिधित्वमा मुक्तिको संवाहक देखेको थियो । सर्वजनको दुर्भाग्य भनौं, ती प्रतिनिधिहरूले पनि मिथ्याका आधारमा निरूपण गरिएको विश्वव्यापी सत्यलाई राजनीतिक जीवनको उद्देश्य माने । प्रतिनिधित्व फगत वर्चस्वशालीहरूको सम्पत्ति र स्वार्थ रक्षामा सीमित भयो । रूपमा व्यवस्थाको नाम फेरिए पनि जनसंघर्षलाई प्रतिनिधित्व गर्ने सम्भावना बोकेका प्रतिनिधिहरू सारमा वर्चस्वशालीहरूको शक्तिसम्बन्ध विस्तार गर्ने उद्देश्यमा साँघुरिए । सर्वजनका लागि उनीहरू अर्थहीन नारामा खुम्चिए । प्रस्ट छ, आसन्न निर्वाचनले सर्वजनको प्रतिनिधित्व गर्दैन । बिचौलिया, तस्कर, ठेकेदार, ठूला व्यापारी, अपराधी आदिले ओगटेको उम्मेदवारीले निर्वाचनलाई निम्न वर्गविरुद्ध शासकीय वैधानिकता मात्र प्रदान गर्नेछ । प्रकारान्तरले त्यस्तो प्रतिनिधित्वले वर्चस्वशालीका विश्वदृष्टि, मूल्यमान्यता र उत्पादन सम्बन्धको रक्षा गर्ने थिति अझ बलियो बनाउनेछ । नतिजा, नेपाली समाजमा असमानता थप बढ्नेछ । कृषि उत्पादनमा आएको ह्रास अझ तीव्र हुनेछ । रोजगारीको खोजीमा वैदेशिक श्रममा अझै धेरै नेपाली जानेछन् । मुलुकको अर्थतन्त्र धान्न निरन्तर विप्रेषणको माग भइरहनेछ । त्यतिले मात्र नपुगेर विदेशी ऋणको भार अझ बढ्नेछ । मतदानको समय धेरैले परम्परागत प्रतिनिधित्व चयन गर्ने प्रक्रियामा भाग लिए पनि नयाँ सरकार गठनसँगै सर्वजनको काँधमा महत्त्वपूर्ण कार्यभार आउनेछ । त्यो हो प्रतिनिधित्वलाई परम्परागत अर्थ र अभ्यासमा खुम्चिन नदिनु, प्रतिनिधित्वमा निहित स्वायत्ततालाई सार्थक बनाउन रचनात्मक हस्तक्षेप गर्नु, त्यस्तो हस्तक्षेप गर्न विगतका संघर्ष र विश्वका अनेकौं संघर्षबाट समेत सिक्नु । उदाहरणका लागि, सन् २०१२ मा मेक्सिकोमा भएको जापाटिस्टाको प्रदर्शनलाई लिऔं । सो प्रदर्शनको प्रतिविम्ब संसारभर फैलियो । जब करिब बीस हजार नकाबधारी जापाटिस्टा सान क्रिस्टोबलको सडकमा ओर्लिए, उनीहरूको नारा थियो, सुनिनका लागि हामी मौन मार्च गर्छौं । बीस हजार नकाबधारीले अनुहार नदेखाउने प्रणसहित सडकमा सामूहिक प्रदर्शन गरे । सो विद्रोहले केही महत्त्वपूर्ण अर्थ बोकेको थियो । व्यक्तिवाद, नाम र धनको पछि अन्धो बनेर कुद्ने आजको समाजमा सामूहिक नकाबधारणले गुमनामी दर्सायो । त्यसमा निहित सामूहिक नेतृत्वले माथिदेखि तल हावी हुने सांगठनिक ढाँचा नकार्दै समान हुन सक्ने सांगठनिक ढाँचाको प्रतिनिधित्व गर्यो । सामूहिकता यसै पनि प्रदर्शनको केन्द्रमा थियो । प्रायः जनआन्दोलनलाई राज्यले खास विशेषण थोपर्दै विभेदकारी वैधानिक संरचनाभित्र खुम्च्याउने डर भइरहन्छ । त्यसैले सो आन्दोलनले कुनै औपचारिक माग नै अघि सारेन । बरु सन्नाटा सृजना गर्ने सामूहिक आवाज र सामूहिक पहिचानसँगै विभेदकारी पुँजीवादी थितिभित्र अधिकारविहीन भएर बाँच्न इन्कार गर्यो । सो सामूहिक अस्वीकृति धेरै लोकप्रिय बन्यो । पुँजीवादी व्यवस्थाले विश्व जनसंख्याको ठूलो हिस्सालाई प्रत्येक मुलुकको राष्ट्र निर्माणबाट वञ्चित गर्ने थिति रचेको छ । जापाटिस्टाको प्रदर्शन त्यस्तो व्यवस्थालाई इन्कार गर्ने सामूहिक आह्वान थियो । आप्रवासी, शरणार्थी वा विदेशी श्रमिकका नाममा विश्वव्यापी स्तरमा ठूलो निम्न वर्ग छ जसले प्रतिनिधि छनोट गर्ने अवसरसमेत पाउँदैन । आखिर निम्न वर्गका लागि यसै पनि विश्वव्यापी स्तरमै परम्परागत प्रतिनिधित्वको अर्थ र अभ्यास निरन्तर गौण भइरहेको छ । दलका प्रतिनिधिजस्तै स्वतन्त्रहरू पनि वर्चस्वशालीहरूकै स्वार्थरक्षामा प्रतिबद्ध छन् । काठमाडौं महानगरपालिकाका मेयर बालेन्द्र शाहका कार्यले केही प्रस्ट सन्देश दिइरहेका छन् । उनी गरिखाने वर्गलाई सामाजिक रूपमा अनावश्यक अतिरिक्त वर्ग ठान्छन् । विद्यमान शक्तिसम्बन्ध र आयातमुखी आर्थिक थितिका लागि अनावश्यक । सामाजिक असमानता निरूपण गर्ने चासो उनमा गौण देखिन्छ । उनको एउटै मात्र राजनीतिक उपाय भनेको कि निम्न वर्गलाई दण्डित गर्नु कि अपराधी करार गर्नु देखिन्छ । अझ घातक त सामाजिक असमानतालाई पेलेर निरोध गर्ने समस्याका रूपमा प्रस्तुत गर्नु अनि हिंसात्मक नियन्त्रणलाई समाधान ठान्नु हो । बालेन्द्रले अहिले गरिरहेको गतिविधि त्यत्ति हो । मेयरको कार्यले दिइरहेको सन्देश ठूला राजनीतिक दलहरूको विश्वदृष्टिभन्दा तात्त्विक फरक छैन । केवल कार्य सम्पादनको तौरतरिका केही भिन्न छ । पृथक् तौरतरिकाको मिथ्याबाट सर्वजन बेलैमा सजक बनौं । सुकुम्बासीसँगै सहरका निम्न वर्गले नयाँ प्रतीकात्मक हस्तक्षेप र सामूहिक आवाजबारे सोचौं । परम्परागत प्रतिनिधित्वले सामाजिक असमानता र संरचनागत विभेद मात्र सुनिश्चित गर्ने पक्का छ । बढ्दो असमानता र वञ्चितीकरणको निरन्तरता सामान्य राजनीतिक थिति कदापि हुन सक्दैन । यस्तो स्वार्थ प्रतिनिधित्व गर्ने विश्वदृष्टि स्वीकार्य हुन सक्दैन । सर्वजनका लागि परम्परागत प्रतिनिधित्व हिजो संशयको दायरामा थियो, आज त्याज्य बन्दै छ । परम्परागत प्रतिनिधिहरूले नै यसलाई त्याज्य बनाउन भूमिका खेलिरहेका छन् । राज्य हिंसाको बलमा निर्वाचनबाट अनुमोदित प्रतिनिधिले त्यस्तो संरचना बलियो बनाउन खोजिरहेका छन् जसले निम्न वर्गको जीवनलाई यही जगत्मा नर्कतुल्य बनाओस् । त्यसैले विभेदकारी थितिको आडमा परम्परागत प्रतिनिधिहरू जति मुन्टो बटार्छन्, सर्वजनको आवाजले त्यति नै ठूलो गड्याङगुडुङ ल्याउने चुनौती टड्कारो छ । नयाँ मूल्यमान्यता र सर्वजनको हकाधिकारलाई अर्थपूर्ण आकार दिनसमेत प्रतिनिधित्वको स्थल रूपबारे चिन्तन र संघर्ष गर्ने कार्यलाई पर धकेल्न सकिन्न ।"
फेरि भोट हाल्नुअघि,"चुनाव संघारमै छ । पार्टीहरू भोट माग्न व्यस्त छन् । सञ्चारमाध्यमहरू चुनावमय बनेका छन् । हाम्रो लोकतन्त्रमा नागरिकहरूलाई नेतृत्व छनोटका लागि पाँच वर्षमा एकपल्ट मात्र यस्तो अवसर आउँछ । त्यसैले यो अवसरमा चुक्यौं भने हामी आउँदा पाँच वर्षसम्म पछुताएर बस्नुको विकल्प रहनेछैन । चुनावमा कसलाई मत दिने, यो निश्चय नै हरेक मतदाता नागरिकको स्वविवेकको निर्णय हुनुपर्छ, तर त्यस्तो निर्णय गर्नुअगाडि हामी सबैले विवेकपूर्ण तरिकाले पार्टीहरूको मूल्यांकन गर्नुपर्छ । त्यसका लागि विगत पाँचवर्षे अवधिमा कुन पार्टीले सरकारमा पुगेर वा प्रतिपक्षमा रहेर कस्तो भूमिका खेल्यो भनी वस्तुगत समीक्षा गर्नु अनिवार्य हुन्छ । २०७४७९ को अवधिमा भ्रष्ट, गैरजिम्मेवार वा तानाशाही भूमिका खेलेका पार्टी वा नेताले २०७९८४ को अवधिमा चमत्कारपूर्वक सुशासन स्थापना गर्ने र लोकतन्त्र बलियो पार्ने अपेक्षा खासै व्यावहारिक हुँदैन । यदि कुनै पार्टीले हामी त्यसरी बदलिन्छौं भन्ने वाचा गर्छ भने त्यसलाई पत्याउने आधार के भनेर उसलाई र्याखर्याख्ती पार्ने क्षमता हामी नागरिकहरूमा हुनुपर्छ । २०७४ को आम चुनावपछि संघ र एउटाबाहेक बाँकी प्रदेशहरूमा नेपाल कम्युनिस्ट पार्टी (नेकपा) का सरकारहरू बने । संघमा त चानचुने हैन, झन्डै दुईतिहाइ बहुमतसहितको सरकार बन्यो । त्यसले समृद्धिको नारा पनि बाँड्यो । हुन पनि ऊसित दशकौंको राजनीतिक अस्थिरता चिरेर आगामी दशकौंका लागि देशको विकास र प्रगतिको मार्ग कोर्ने म्यान्डेट र अवसर थियोÙ दशकौं अलपत्र परेका शिक्षा, स्वास्थ्य र जीविकाका एजेन्डाहरूलाई राजनीतिको केन्द्रमा ल्याउने मौका थियो । त्यो सरकार बन्दा देशले भूकम्प र नाकाबन्दीको कहरलाई पछि छाडिसकेको थियो भने, कोभिडको कहर सुरु हुन बाँकी नै थियो । त्यस्तो अभूतपूर्व अवसर पाएको केपी ओली नेतृत्वको नेकपा सरकारले के गर्यो ? सुरुमै अधिनायकवादको दुर्गन्ध आउने निर्णयमार्फत माइतीघर मण्डला लगायतका मुख्य सार्वजनिक स्थलहरूमा प्रदर्शन गर्न निषेध गर्यो । मिडियाका पखेटा काट्ने गरी कानुन ल्याउने प्रयास गर्यो । राहदानी पाउने नागरिकको आधारभूत अधिकारसमेत कुल्चेर सरकारको तजबिजमा नागरिकलाई देश छाड्नबाट रोक्न मिल्ने कानुन ल्याउने दुष्प्रयास गर्यो । देशको दुर्दशाबारे गीत गाउने कलाकारको मुख थुन्ने प्रयास गर्यो । भ्रष्टाचार र कमिसनखोरीको आरोप लागेका गोकुल बास्कोटालाई कठिन प्रश्न सोधेकै भरमा सरकारी टेलिभिजनका पत्रकारको जागिर खाइदियो । बीपी कोइराला स्वास्थ्य विज्ञान प्रतिष्ठानजस्ता सरकारी अस्पतालहरू धराशायी हुने गरी पार्टीका कार्यकर्ता नियुक्त गर्यो । विपन्न मानिस उपचार गर्न जाने सरकारी अस्पताल धराशायी पारेर ओली चुनावी भाषण गर्न महँगा निजी अस्पतालहरूमा पुगे । निमुखा, अशिक्षित र रोगग्रस्त नागरिकहरूको गाँस काटेर अहंकारका धरहरा र भ्युटावर ठड्याउनु उनको प्राथमिकता बन्न पुग्यो । जब कोभिड आयो, संसारका धेरै देशका सरकारमा हुनेहरू नागरिकलाई राहत दिन चौबीसै घण्टा खट्न थाले । यता नेपालका सरकारी अधिकारीहरूले त्यो आपत्लाई अर्बौं कमिसन कुम्ल्याउने अवसरमा बदले । कति नागरिक अस्पताल चहार्दाचहार्दै बेड नपाएर मृत्युको मुखमा पुगे, कति जीविका गुमेपछि हप्तौं भोकभोकै परे ! सर्वसाधारणले बरु आफ्नो गाँस काटेर अरूलाई सहयोग गरे, स्वयंसेवीहरूले महिनौं हजारौंलाई निःशुल्क खाना खुवाए तर सरकारमा हुनेहरूले कमिसन खाएर अर्बौंको अनियमितता गरेका समाचारहरू मात्र आइरहे । एकातिर नेकपा सरकार बनेको अढाई वर्ष बित्दानबित्दै राजनीतिक स्थिरताले के नै भयो र भन्ने भाव आम नागरिकमा आइसकेको थियो, अर्कातिर ओली र प्रचण्डको गोप्य लेनदेन र खिचातानीका कारण त्यही कथित स्थिरता पनि गम्भीर धरापमा थियो । जब दुई जनाबीचको बेमेल बढ्दै गयो, प्रधानमन्त्रीका रूपमा ओलीको भविष्य संकटमा पर्यो । तर तबसम्म आफूलाई विधिभन्दा माथिको सम्झन थालिसकेका ओली संसद्को बहुमत गुम्दैमा विधिपूर्वक पद छाड्नेवाला थिएनन् । उनले नयाँ चुनाव घोषणा गरेर संसद् भंग गरिदिए । अदालतले उनको कदम संविधानप्रतिकूल ठहर्याएर संसद् पुनःस्थापना गरिदियो । तर ओली पनि के कम, उनले दोस्रोपल्ट पनि संसद् भंग गरिदिए । यसरी एक व्यक्तिको सत्तालिप्साका अगाडि सिंगो संवैधानिक व्यवस्था गौण ठहरियो । यसबीच अख्तियार दुरुपयोग अनुसन्धान आयोग लगायतका संवैधानिक निकायहरूमा ओलीले यसरी कार्यकर्ता भर्ती गरे, आजका दिनसम्म भ्रष्टाचार नियन्त्रणमा तिनले गरेका ससाना कामसम्म भेट्न गाह्रो छ । सबै मुख्य पार्टीहरूको भागबन्डाबाट आयुक्तहरू नियुक्त गरेर सबै पार्टीका ठूला नेताहरूका अर्बौं भ्रष्टाचारका मुद्दा सामसुम पार्ने थिति अख्तियारमा बसेको त दशकौं बितिसक्यो । अक्सर संविधानले शक्तिशाली बनाएका तर नेताहरूले भ्रष्ट नियुक्तिहरूमार्फत पंगु बनाएका यस्ता निकायहरू आफैं मोलमोलाइ, भ्रष्टाचार र दुराचारका अड्डा बन्न पुग्छन् । यसअगाडि लोकमान सिंह कार्कीले आफैं अख्तियारको दुरुपयोग गरेर थिलथिलो बनाएको अख्तियार उनको बहिर्गमनको केही वर्षपछि केही तंग्रिन थालेको थियो । पूर्वमन्त्री विजय गच्छदार र अख्तियारकै पूर्वप्रमुख दीप बस्न्यातसमेत अख्तियारको छानबिनपछि जेल पुगेका थिए । तर, ओलीले अख्तियारमा कार्यकर्ता भर्तीको सुरुआत गरेपछि देशभर रहेका अख्तियारका शाखाहरूमा भ्रष्टहरूसित मोलमोलाइ र लेनदेनबाहेक के हुन्छ भन्ने कसैलाई थाहा छैन । सर्वोच्च अदालतले दोस्रोपल्ट संसद् विघटनलाई बदर गरेपछि अन्ततः ओलीको सरकार हट्यो र शेरबहादुर देउवाको नयाँ सरकार बन्यो । संविधान मिच्ने ओलीको कदमको विरोधमा सडकमा उत्रेका हामी सबै नागरिकले नयाँ सरकारलाई ओलीकै जस्तो गलत बाटामा नजान बारम्बार चेतावनी दिइरह्यौं । तर जुन जोगी आए पनि कानै चिरेको भनेजस्तै भयो । देउवा सरकारले त्रिभुवन विश्वविद्यालयजस्ता संस्थाहरूमा जरो गाडेको अपराध र गुन्डागर्दीलाई झनै मलजल गर्यो । प्राध्यापकमाथि सांघातिक हमला गर्ने अपराधीहरूविरुद्ध अदालतमा चलेको मुद्दा फिर्ता गर्ने प्रक्रिया सुरु गरेर गृह मन्त्रालयले नै अपराधलाई प्रश्रय दियो । अस्पताल र स्कुलहरूको बरबादी उस्तै रह्यो । बीपी प्रतिष्ठानजस्ता संस्थामा पदाधिकारी नियुक्तिको पालो आएपछि देउवाले पनि ओलीले झैं भागबन्डामार्फत अक्षम पार्टी कार्यकर्ताहरूलाई नै भर्ती गरेर संस्थालाई थप धराशायी बनाए । परिणामतः आम मानिसलाई सरकार फेरिनुले केही फरक पारेको छैन । देशमा रोजगारी खुम्चिँदो छ, मानिसको आय घट्दो छ तर मूल्यवृद्धि आकाशिँदो छ । काठमाडौंजस्ता सहरहरूमा श्रम गर्नेको औसत मासिक कमाइले भाडा तिर्नसम्म नपुग्ने अवस्था छ, उनीहरूका खाना र लत्ताकपडाजस्ता आधारभूत आवश्यकतासमेत पूरा हुन सकेका छैनन् । महँगा निजी अस्पतालमा उपचार गराउने बाध्यताका कारणले मात्रै बर्सेनि पाँच लाखभन्दा बढी मानिस गरिबीको रेखामुनि धकेलिइरहेका छन् । विश्वव्यापी आर्थिक संकटबीच पहिलेको मध्यमवर्गका मानिसहरूसमेत विपन्न बन्दै छन् भने, यसै विपन्न हुनेहरूलाई भोकमरीको डर भइसकेको छ । नेताहरू अहिले पनि आम मानिसलाई राहत दिन हैन, ठग ठेकेदार र अपराधीहरूबाट अर्बौं असुली गर्दै तिनलाई चुनावको उम्मेदवार बनाउने र तिनकै बलमा सत्ताको रजाइँ गर्ने होडमा छन् । यस्तो अवस्थाले गर्दा कति नागरिकमा भोट हालेर के नै हुन्छ र भन्ने हदसम्मको निराशासमेत सृजना भएको छ । ठूला भनिएका पार्टीहरूका हालका भ्रष्ट, अक्षम र दिशाहीन शीर्ष नेताहरूको राष्ट्रिय राजनीतिमा दबदबा रहुन्जेल ससाना विरोधका आवाजले के नै पाउँछन् र भन्ने भावना पनि नागरिकहरूमा जाग्न सक्छ । तर त्यसो भनेर हामीले हात बाँधेर बस्ने हो भने देशको हालत आउँदा वर्षहरूमा झनै खराब हुने निश्चित छ । नागरिकको खबरदारी नरहने हो भने राज्यका अंगहरू थप भ्रष्ट र मनोमानीपूर्ण हुनेछन् भने, सार्वजनिक संस्थाहरूले बचेखुचेको साख पनि गुमाउनेछन् । खास गरी स्वास्थ्य क्षेत्रको व्यापारीकरण अझ भयावह रूपमा विस्तार हुनेछ, स्तरीय शिक्षाका लागि थप खर्बौं रुपैयाँ देशबाट बाहिरिनेछ । त्यसैले हामी नागरिकसित कुनै पनि हालतमा थकान महसुस गर्ने छुट छैन । सधैंभर सत्तालाई प्रश्न सोधेर जवाफदेह बनाइरहनु हाम्रो जिम्मेवारी त हो नै, चुनावका बेला हाम्रो जिम्मेवारी झन् धेरै छ । यो समयमा हामीले राजनीतिको जस्तो बीउ रोप्छौं, आउँदा पाँच वर्ष त्यसैको प्रतिफल खानुपर्ने हुँदा यो असाध्य संवेदनशील अवस्था पनि हो । उसो भए यो अवस्थामा के गर्ने त ?जसको भ्रष्टाचार, अपराध, अक्षमता र तानाशाही प्रवृत्ति प्रमाणित भएको छ, त्यस्ता उम्मेदवारहरूलाई चुनावमा नहराएसम्म यो देशको राजनीति सङ्लिनेछैन । त्यसका लागि हामीसित तम्तयार विकल्प नहुन सक्छ तर विकल्प सृजना गर्ने मौका पनि अहिले हामीसित छ । जसरी कुनै बेला विवेकशील नेपाली पार्टीले धैर्य र संयमको राजनीति गरेर नेपालमा शान्तिपूर्ण प्रदर्शनको संस्कृति बसाल्यो, अहिले राजनीतिमा छिरिरहेका युवाहरूले त्यस्ता धेरै उपलब्धि हासिल गर्न सक्छन् । आकारमा सानै हुँदा पनि विवेकशील नेपालीले लोकमानसिंह कार्कीविरुद्धको आन्दोलनका बेला ठूलो भूमिका खेलेको थियो, जबकि भ्रष्टाचार उदाङ्गिने डर भएका ठूला भनिएका पार्टीहरूका नेतादेखि कार्यकर्तासम्म त्यो बेला दुलो पसेका थिए । भूकम्पका बेला त्यो पार्टीका युवाहरूले खेलेको भूमिकाले संगठित युवाशक्ति कसरी रचनात्मक रूपमा परिचालित हुन सक्छ भन्ने देखाएको थियो । दोहनमा आधारित पुरानो राजनीतिको विकल्प बन्न खोज्ने युवाहरूले यही चुनावमा संसद्मा बहुमत ल्याउन नसक्लान्, त्यो स्वाभाविक पनि हो, तर सानै संख्यामा पनि उनीहरू संसद्मा उपस्थित भए भने जनजीविका, सुशासन र सुधारका एजेन्डाहरूलाई संसद्सम्म पुर्याउन र ठूला भनिएका पार्टीहरूलाई जवाफदेह बनाउन सक्छन् । अर्कातिर, पालैपालो वा भागबन्डा गरेर राज्यका स्रोतसाधन दोहन गर्ने पार्टीहरूले त्यो अवस्थामा नयाँ चुनौती सामना गर्नेछन् र आफूलाई अलिकति भए पनि सुधार्न बाध्य हुनेछन् । जो युवाहरू अहिले ठूला राजनीतिक पार्टीहरूमा छन्, उनीहरूसामु पनि चानचुने जिम्मेवारी छैन । ती पार्टीहरूमा सुधार, लोकतन्त्रीकरण र शुद्धीकरणको प्रक्रिया अघि बढाउने हो भने त्यसको सुरुआत उनीहरूबाटै हुनुपर्छ । त्यसका लागि शीर्ष नेतृत्वको निगाहबाट केही झर्ला र खाउँला भन्ने हाल व्याप्त दासतुल्य प्रवृत्ति त्यागेर उनीहरूले पनि नेतृत्वको गलत कामविरुद्ध औंला उठाउन सक्नुपर्छ । यसरी ठूला पार्टीभित्रका युवाहरूले नालायक प्रमाणित भइसकेको बयोवृद्ध पुस्तालाई विस्थापित गर्दै जाने र तीभन्दा बाहिरका युवाहरूले विकल्प विकास गर्दै जाने हो भने मात्रै हामीले समाजको बरबादीतिरको यात्रा रोक्न सक्छौं । मतदाताका रूपमा हामीले ती युवाहरूलाई प्रोत्साहन गर्न सकेनौं र अरू लामो समयसम्म यही अक्षम प्रमाणित नेताहरूको मनपरीतन्त्र चलिरह्यो भने इतिहासले हामीलाई पनि माफ गर्नेछैन ।"
चाडपर्व र महिला,"द सैंलगत्तै भेटिएकी एक परिचित दिदीलाई मैले सोधेकी थिएँ, दसैं कस्तो भयो नि ? उनले उमंगरहित स्वरमा भनिन्, कस्तो हुनु र बहिनी ! आइमाईको दसैं चुलो र जुठेल्नु त हो नि ! मलाई त यो दसैं कहिल्यै नआए पनि हुन्थ्योजस्तो लाग्छ । यस्तै केही गुनासा अनि निराशाहरू पोखेर उनी बाटो लागिन् । पढेलेखेकी अनि कामकाजी उनी दसैं मनाउन पुर्ख्यौली घर गएर आएकी थिइन् । यस्ती महिलाको त दसैं सम्बन्धी धारणा यस्तो छ भने आम महिलाको भोगाइ कस्तो होला, जसको जीवन नै चुलो र जुठेल्नु मा अल्झिरहेको हुन्छ ? उनीहरूले चाडपर्वमा रमाइलो र आनन्दको अनुभूति कसरी गर्दा हुन् ? यही प्रश्नसँगै जोडिएर होला, अहिले हाम्रा चाडपर्वहरू रहर नभएर बाध्यताजस्तो बनिरहेका छन् । राष्ट्रको बहुसांस्कृतिक पहिचानका रूपमा रहेका यस्ता पर्वहरूप्रति यसरी वितृष्णा जाग्नुलाई सामान्य रूपमा लिइनु हुन्न ।सनातन परम्पराले महिलालाई उच्च स्थानमा राखेको छ । यसको उदाहरण हो शक्ति, वैभव, विद्याजस्ता जीवनका तीन महत्त्वपूर्ण पक्षमा महिलालाई प्रतिष्ठापित गरी महाकाली, महालक्ष्मी र महासरस्वतीका रूपमा देवीको पूजा गर्ने परम्परा । देवी वा शक्तिको आराधना गरिने दसैंमा घरघरका कति देवीहरू कामको चटारोले सताइएका हुन्छन् अनि मान्यजन तथा पुरुषहरूको सेवाटहल गर्दागर्दै अस्वस्थसमेत बन्न जान्छन् भन्नेतर्फ सायदै कसैको ध्यान जान्छ । किनकि, महिलाहरू पीडा लुकाएर हाँस्छन् अनि व्यथा बोकेर बाँच्छन् र त्यही व्यथाले किचिएर अन्ततः जीवनबाटै विमुख पनि हुन्छन् । दसैंकै सन्दर्भमा पुरुषहरूले गर्ने भनेका मार हान्ने वा मासुको व्यवस्था लगायत केही बाहिरी काम हुन्Ù त्यसपछि उनीहरूको काम साथीभाइसँग घुम्नु, गफ हाँक्नु, इच्छित परिकारको फर्माइस गरी खानु अनि तास खेलेर बस्नु हुन्छ । महिलाको काम भने मालताल जुटाउनु, पकाउनुखुवाउनु, बालबच्चा स्याहार्नु, पाहुनाहरूको स्वागत सम्मान तथा भोजन आदिको व्यवस्था गर्नु हुन्छ । सम्पन्न वर्गका महिलाहरू भाँडा माझ्नबाट मुक्त भए पनि अधिकांश मध्यम तथा विपन्नवर्गीय महिलाहरू जुठा भाँडासँगै हुन्छन् । यस्तोमा उनीहरू कसरी खुसी हुन सक्लान् ? उनीहरूलाई खुसी बनाउने दायित्व परिवारका पुरुष सदस्यहरूको होइन ?कुनै कालखण्डमा बाध्यकारी परिवेशका कारण महिलाले निर्वाह गरेको पारिवारिक भूमिकालाई कालान्तरमा पितृसत्ताले सदाका लागि अनुमोदन गरिदियो । त्यसपछि घरेलु भूमिका केवल महिलाका लागि हो भन्ने मान्यता स्थापित हुन गयो । महिलाहरू घरभित्र मात्र सीमित भएको अवस्थामा यस प्रकारको श्रम विभाजन उपयुक्त भए पनि अधिकांश महिला पुरुष हाराहारी बाहिरी भूमिकामा रहेको वर्तमानमा पनि महिलाको घरेलु भूमिकामा परिवर्तन नहुनु न्यायोचित देखिँदैन । यसबाट महिलाहरू श्रमको दोहोरो मारमा परिरहेका छन् । केही समययता हाम्रो सनातन संस्कृति तथा त्यससँग सम्बन्धित पर्वहरू महिलाप्रति अनुदार तथा विभेदकारी भएको विचारले ठाउँ पाइरहेको छ । जुन संस्कृतिले नारीलाई आदिशक्तिका रूपमा मानेको छ र नारीको सम्मान हुने ठाउँमा मात्र देवता रमाउँछन् भन्ने मान्यता राखेको छ, त्यो कसरी महिलाउत्पीडक हुन सक्छ ? आखिर कसले बनायो त हाम्रो संस्कृतिलाई नारीद्वेषी ? तिहारमा लक्ष्मीको पूजा गर्ने पुरुषले घरकी लक्ष्मीलाई कुटपिट गरी उसका गहना जुवा खेल्न लैजानु कहाँ भनिएको छ ? कुन शास्त्रमा लेखिएको छ, चाडपर्वमा पुरुषहरूले खाएको खायै अनि महिलाहरूले पकाउने र जुठा भाँडा माझ्ने काम मात्र गर्नु ? कुन ग्रन्थमा लेखिएको छ, रजस्वला तथा प्रसूति स्त्रीलाई छाउगोठमा राखी यातना दिनु भनेर ? कुन संहितामा उल्लेख छ, पुरुषले घरेलु काममा महिलासँग साझेदारी नगर्नू भनेर ? महिलालाई आराम तथा मनोरञ्जनबाट वञ्चित गराउनुपर्ने अनि परिवारभित्र उसको स्थान केवल दासी, त्यो पनि बिनाश्रमको बनाउनू भनेर हाम्रो धर्मग्रन्थको कुन सूक्तमा उल्लेख छ ? खोजीको विषय यही हो ।सामन्ती युगदेखि विकसित पुरुषसत्ता एवम् कर्मकाण्डीय पद्धतिले हाम्रो उदार संस्कृतिलाई विकृत पार्दै आयो अनि नारीलाई सदा पुरुषकी दासीका रूपमा राखिराख्नका लागि बनाइए अनेकन् विभेदकारी मान्यताहरू । पाप र धर्मको सही परिभाषा नै नजानेकाहरूले बनाएका त्यस्ता मान्यताको अनुसरण गरेर हामीले आफ्नो संस्कृतिलाई नै विभेदकारी बनाइरहेछौं । नारी र पुरुषबीचको सहकार्य तथा सहअस्तित्वबाट प्रारम्भ तथा विकसित यो मानव सभ्यता र समाज यसरी विभेदकारी बन्नु मानवताकै दुर्नियति हो । यसमा पुरुषहरू मात्र दोषी भने पक्कै छैनन् । धर्म र संस्कृतिका नाममा महिलाहरूका लागि सिर्जिएका अनेक वर्जना र बाध्यकारी नियमहरूको अन्त्यका लागि महिला स्वयम्कै अग्रसरता नदेखिनुले पनि विभेदकारी मूल्यकै पृष्ठपोषण गरेको देखिन्छ । घरभित्रको काममा पुरुषलाई निषेध गरी महिलालाई मात्र जोताउने पनि महिलाहरू नै बढी हुने गर्छन् । धर्म र संस्कृतिका नाममा महिलाहरूका लागि सिर्जिएका अनेक वर्जना र बाध्यकारी नियमहरूको अन्त्यका लागि महिला स्वयम्कै अग्रसरता नदेखिनुले पनि विभेदकारी मूल्यकै पृष्ठपोषण गरेको देखिन्छ ।संस्कृति र परम्पराको मूलमा हुँदै नभएको विभेदकारी मूल्यलाई अनुसरण गर्दै महिलामाथि गरिने विभेदपूर्ण विधिव्यवहारको अब अन्त्य गरिनुपर्छ । औद्योगिकीकरणको वर्तमान युग तथा हरेक परिवारले सामना गर्नुपरेको आर्थिक जटिलताबीच परिवार धान्न जसरी महिलापुरुष दुवै आय आर्जनमा लागेका हुन्छन्, त्यसरी नै घरेलु दायित्व निर्वाहमा पनि दुवैको सहभागिताको आवश्यकता हुन्छ । पुरुषहरू घरेलु भूमिकामा सक्षम हुँदैनन् भन्ने मान्यता पितृसत्तात्मक सोचको उपज हो । त्यसैले त नारीवादीहरू पुरुषलाई नारीकरण गर्नुपर्छ भन्छन् । अहिले होटल म्यानेजमेन्ट पढ्ने अनि सामान्यदेखि तारे होटलहरूमा कुकसम्मको भूमिका निर्वाह गर्ने पुरुषहरू नै हुन्छन् भने पुरुष घरेलु भूमिकामा अदक्ष कसरी हुन्छ ? यो त केवल पुरातन दृष्टिकोणमा परिवर्तन आउन नसक्नुको उपज मात्र हो ।अहिले जब सामाजिक भूमिकामा नारीपुरुष सहकार्य गर्दै अघि बढिरहेका छन्, पारिवारिक भूमिकामा पनि किन हातेमालो नगर्ने ? अबका पर्वहरूमा महिलाले बनाएका परिकार खाँदै र उनीहरूको सेवाले मक्ख पर्दै पुरुष रमाएजस्तै पुरुषले बनाएका परिकारको स्वाद लिँदै तथा उनीहरूको थोरै साथ र सहयोगमा महिलाका पसिना पुछिएमा उनीहरूले पनि चाडपर्वको रमाइलो अनुभव गर्न पाउँथे होला । सहकार्य र सहभावको संस्कृति हरेक पुरुषको मानसिकतामा विकसित हुने हो भने महिलाले हाम्रा मौलिक सांस्कृतिक पर्वहरूप्रति वितृष्णाबोध गर्नुपर्नेछैन । अझ, कामकाजी महिलाहरूले त दसैंतिहारजस्ता पर्वमा पाएको बिदामा रमाउँदै आफ्नो वर्षदिनभरिको थकान र तनावसमेत बिर्सन पाउनेछन् ।"
यसरी जोगाऔं सहकारी,"वित्तीय पहुँच अभिवृद्धिमा महत्त्वपूर्ण भूमिका खेलेका नेपालका सहकारी संस्थासहितका लघुवित्त कार्यक्रमका विषयमा अचेल थुप्रै गुनासा, असन्तुष्टि र प्रश्न उठ्न थालेका छन् । ब्याजदर धेरै भएका, शुल्कहरू पारदर्शी र ग्राहकमैत्री नभएका, ऋण असुलीमा असहिष्णुता अपनाएका, एउटै सदस्यलार्ई धेरै लघुवित्त संस्थाले लगानी गरी क्षमताभन्दा बढी ऋणको भारी बोकाएका, ऋणको बोझले पारिवारिक कलह र विघटन निम्त्याएका, थातथलो छोडेर हिँड्नुपरेका मात्र होइन आत्महत्यासम्म गर्नुपरेका उदाहरणहरू देखिएका छन् । लघुवित्तमा देखिएका विसंगति, कमीकमजोरी सुधार गर्नु अहिलेको टड्कारो आवश्यकता हो । यसका लागि लघुवित्त संस्था र सदस्य दुवैले सजगता अपनाउनुपर्छ । लघुवित्त संस्थाले सदस्यलाई ऋणी होइन, व्यवसायी बन्न प्रेरित गर्नुपर्छ ।नेपालका लघुवित्त संस्थाहरूले बंगलादेशका नोबेल शान्ति पुरस्कार विजेता प्रोफेसर डा मोहम्मद युनुसद्वारा प्रतिपादित एवं बंगलादेशसहित धेरै देशमा सफलतापूर्वक सञ्चालन हुँदै आएको ग्रामीण बैंकिङ पद्धति अपनाएका छन् । यस मोडलमा महिला सदस्यलाई ऋण दिनुअघि एक हप्ताको समूह प्रवेश तालिम दिनुपर्छ । उक्त तालिममा लघुवित्त संस्थाको उद्देश्य, संस्थाबाट प्रदान गरिने सेवा र ती सेवा सञ्चालनको तरिका एवं ग्राहक सदस्यको काम, अनुशासन र जिम्मेवारी सम्बन्धमा अवगत र अभ्यस्त गराउनुपर्छ । साथै फजुल खर्च नियन्त्रण, सरसफाइ, बचत, बिमा, कर्जा, ब्याजदर, कर्जा सदुपयोगिता, कर्जा भुक्तानी आदिबारे प्रशिक्षण दिई सदस्यहरूलाई समूहमा आबद्ध गराई बचत तथा ऋणको कार्यक्रम सञ्चालन गर्नुपर्छ । कुन सदस्यलाई कुन व्यवसायका लागि कति ऋण दिनेÙ उसको सीप, अनुभव, ज्ञान कस्तो छÙ पूर्वाधार, व्यवसायका पूरक सेवाको उपलब्ध कत्तिको छ आदिबारे अध्ययन गरी समूहले लघुवित्त संस्थामा सिफारिस गर्नुपर्छ । लघुवित्त संस्थाले समूहको सिफारिसपछि स्थलगत अध्ययन गरी उपयुक्त देखेमा ऋण प्रवाह गर्छन् । त्यसपछि पनि समयसमयमा ऋणको सदुपयोगिताको निरीक्षण र अनुगमन गरिरहनुपर्छ । लघुवित्त सञ्चालनका यी अति महत्त्वपूर्ण विषयलाई ती संस्थाहरूले कडाइका साथ कार्यान्वयन गर्नुपर्छ । यी पूर्वाधारहरूको बेवास्ता गर्दै सदस्यहरूलाई ऋण लिनयोग्य बनाउने तयारीका अत्यावश्यक चरण पार नगरी ऋण दिँदा खुड्किला फड्केर भर्याङ चढ्दा हुने दुर्घटनाजस्तै समस्या देखिएका हुन् । हाल लघुवित्त वित्तीय संस्थाहरूले नेपाल राष्ट्र बैंकको निर्देशन अनुसार वार्षिक ब्याजदर १५ प्रतिशत मात्र लिन सक्ने व्यवस्था छ, जुन विश्वमा लघुवित्त कार्यक्रम सञ्चालन गर्ने संस्थाले लिने कम ब्याजदरमध्ये पर्छ । केही लघुवित्त संस्थाद्वारा आफ्ना कर्मचारीलाई सदस्य र ऋण वृद्घिको अत्यधिक लक्ष्य दिई उनीहरूको वृत्ति विकासमा त्यसलाई आबद्घ गराउनाले एउटै सदस्यमा धेरै संस्थाले लगानी गरेका छन् । सदस्यको क्षमता र गर्न लागेको व्यवसायको आवश्यकता हेरी ठिक्क मात्रामा ऋण दिनुपर्छ । ऋण थोरै भएमा आँटेको व्यवसाय गर्न रकम पुग्दैन र धेरै भएमा अनुत्पादक क्षेत्रमा खर्च हुन सक्छ ।सदस्यले कर्जा मागेको व्यवसायको सम्भाव्यता अध्ययन गरेर मात्र लगानी गर्ने, लगानीपश्चात् कर्जाको सदुपयोग भएनभएको निगरानी गर्ने, ऋणीले किस्ता तिर्दा आफ्नै व्यवसायको आम्दानीबाट तिरेको छ कि अन्य संस्थासँग ऋण लिएर वा सरसापटबाट तिरेको छ भन्ने कुरा लगानी गर्ने संस्थाले बुझ्नुपर्छ ।लघुवित्त संस्थाका लगानीकर्ताले यो एउटा सामाजिक व्यवसाय हो, यसबाट छोटो समयमा धेरै मुनाफा आर्जन हुन सक्दैन भन्ने वास्तविकतालाई आत्मसात् गर्न जरुरी छ । मुनाफामा मात्र केन्द्रित भई लघुवित्तको मर्म अनुसार वित्तीय साक्षरता लगायतका अन्य आवश्यकता पूरा नगरी ऋण दिन छोटो बाटो अवलम्बन गर्दा हाल लघुवित्त कार्यक्रममा विकृतिविसंगतिहरू देखिएको स्वयं लघुवित्तकर्मीहरूले नै स्वीकार गरेका छन् । लघुवित्तका कर्मचारीहरू लघुवित्तका लक्षित वर्गबारे र कार्यक्रम सञ्चालन गर्ने तौरतरिकाबारे प्रशिक्षित नहुँदा पनि धेरै समस्या देखा परेका छन् । यी समस्या समाधान गर्नका लागि नेपाल राष्ट्र बैंकले कर्मचारी क्षमता अभिवृद्घिका लागि संस्थाहरूलाई प्रेरित गर्न नीतिगत व्यवस्था गरेको छ । तर यसका लागि लघुवित्तहरू आफैं अग्रसर हुनुपर्छ । सञ्चालकले आफ्नो संस्थाको उद्देश्यपूर्तिका लागि कस्तो ज्ञान, सीप क्षमता भएको जनशक्ति चाहिन्छ भन्ने विचार गर्नुपर्छ र सो अनुसारको प्रबन्ध गर्नुपर्छ । ऋण लिने सदस्यहरूले पनि सजग भएर कारोबार गर्नुपर्छ । आफूले लिएको रकम आफूजस्तै मानिसहरूले बचत गरेका हुन्, तिनले मागेको बखत बैंकले फिर्ता गर्नुपर्छ, तसर्थ लिएको ऋण सदुपयोग गरेर समयमा तिर्नुपर्छ भन्ने भावना हुनुपर्छ । ऋण तिर्नुपर्छ भन्ने भावनाले मानिसलाई जाँगरिलो र आय आर्जनपट्टि लगनशील बनाउँछ । कुनै नकारात्मक प्रतिक्रियाको पछि लागेर आफ्नो वित्तीय अनुशासनलाई बिग्रन दिनु हुँदैन । लघुवित्तका कमीकमजोरी सुधार गर्न सबै सरोकारवाला सक्रिय हुनुपर्छ । सरकार, केन्द्रीय बैंक, यसमा संलग्न संस्था र अग्रजहरूको ठूलो मिहिनेत र योगदानबाट निर्मित गरिबले बिनाधितो घरदैलोमा ऋण पाउने यो वित्तीय प्रणालीलाई खलबल्याउनु भनेको देश र समाजप्रतिको धोका हो । यो प्रणालीमा प्रतिकूल असर परेमा यसबाट सबैभन्दा पीडित विपन्नवर्ग नै हुन्छ । तसर्थ लघुवित्तमा हाल देखिएका कमीकमजोरी हटाई यसलाई गरिबी निवारण र रोजगारी सृजनाको प्रभावकारी माध्यमका रूपमा अगाडि बढाउन सबै सरोकारवालाको महत्त्वपूर्ण भूमिका हुन्छ ।लघुवित्त कार्यक्रमलाई हाम्रो समाजको पीँधमा रहेको अत्यन्त गरिब र पिछडिएको वर्गसम्म पुर्याउनु पनि चुनौतीपूर्ण छ । यस्तो वर्गलाई ऋण मात्र दिएर हुँदैन, सीप, प्रविधि, बजार, बिमा लगायतका पूरक सेवाहरूसहितको समष्टिगत प्याकेजका रूपमा सेवा दिनुपर्छ । लघुवित्तको राम्रो अभ्यास भएको बंगलादेशमा बाटाबाटामा भीख माग्नेहरूलाई पनि कर्जा कार्यक्रममा आबद्घ गराइएको छ । हाम्रो देशमा नाफामूलक कम् पनीका रूपमा चलेका लघुवित्त संस्थाहरूबाट यो स्तरको सेवाको अपेक्षा गर्न सकिएला ? लघुवित्तमा हाल देखिएका समस्याको प्रमुख कारकमध्ये एउटा हो ग्राहक सदस्यहरूको संस्थाप्रति अपनत्व कम हुनु । यसका लागि ग्राहकहरूलाई नै संस्थाको मालिक बनाउनुपर्छ । लघुवित्त संस्थाका अधिकांश सेयरको स्वामित्व ग्राहकलाई दिई संस्थाका बहुमत सञ्चालक ग्राहकहरूबाटै प्रतिनिधित्व हुने नीतिगत प्रबन्ध गरेमा लघुवित्तका धेरै समस्या समाधान हुन सक्छन् ।ओझा आरएमडीसी लघुवित्त संस्थाका प्रमुख कार्यकारी अधिकृत हुन् ।"
५ वर्षका लागि सीको 'बफादार टिम,"एजेन्सीहरू (बेइजिङ)  पार्टीको महाधिवेशनबाट तेस्रो कार्यकालका लागि पुनः शक्तिमा आएका चिनियाँ राष्ट्रपति सी चिनफिङले आगामी पाँच वर्षसम्म देशमा शासन गर्नका लागि आफ्नो नयाँ समूह चयन गरेका छन् ।केन्द्रीय कमिटीले दोस्रो नेताका रूपमा ली चियाङलाई चयन गरेको छ । आइतबार बसेको पहिलो केन्द्रीय कमिटीको निर्णय सार्वजनिक गर्दै द ग्रेट हल अफ दि पिपुल मा आयोजित पत्रकार सम्मेलनमा राष्ट्रपति सीले आफ्नो टिमको परिचय गरेका थिए ।जसअनुसार ७ सदस्यीय स्थायी समिति पनि चयन भएको छ । स्थायी समितिमा महासचिव सीसहित ली चियाङ, चाउ लेजी, वाङ हुनिङ, चाई ची, तिङ सेसाङ र ली सी छन् । यीमध्ये चाउ र राजनीतिक वाङ मात्र दोहोरिएका हुन् । छानिएका नयाँ सदस्यहरू सबै राष्ट्रपति सीप्रति बफादार हुन् । चिनियाँ कम्युनिस्ट पार्टी (सीपीसी) को उच्च निकायका रूपमा रहने समूह चीनको राष्ट्रपतीय क्याबिनेट मानिन्छ । आफ्नो नयाँ टिमको परिचय गराउँदै सीले आइतबार छोटो मन्तव्य दिए र पार्टीले आफूलाई विश्वास गरेकोमा धन्यवाद दिए । दोस्रो स्थानमा रहेका प्रधानमन्त्री ली खछ्याङ भने नयाँ टिममा अटाएका छैनन् । उनी बिदा हुने चार जनामध्येमा परेका छन् । स्थायी समितिबाट बाहिरिनेमा उपप्रधानमन्त्री हान झेन र चीनको नेसनल पिपुल्स कंग्रेसका अध्यक्ष ली चाङ्सु पनि छन् । त्यस्तै, चिनियाँ कम्युनिस्ट पार्टीको सल्लाहकार निकायका प्रमुख वाङ याङ पनि स्थायी समितिबाट बाहिरिएका छन् ।आफ्नो कार्यकाल सकिएपछि स्ट्यान्डिङ कमिटी हेरफेर हुनु सामान्य मानिन्छ । तर ली र अन्य केही नेता चयन नहुनुलाई सीले आफ्नो दृष्टिकोणभन्दा फरक मत नराख्नेहरूबाट घेरिन चाहेका देखिएको छ । सी भविष्यमा अब कुनै ठूलै राजनीतिक उतारचढाव आएर पदबाट हट्नुपरेको अवस्थामा बाहेक आफूले चाहेसम्म पदमा रहिरहन सक्ने लगभग निश्चित छ । राष्ट्रपति सीलाई तेस्रोपटक पार्टी महासचिवमा निर्वाचित गरेको केन्द्रीय कमिटीले दोस्रो नेताका रूपमा ली चिआङलाई चयन गरेको छ । योसँगै उनी चीनको नयाँ प्रधानमन्त्री बन्नेछन् । उनले ली खछ्याङलाई प्रतिस्थापन गर्नेछन् । लीलाई प्रधानमन्त्रीमा बढुवा गरिएसँगै चीनको राजनीतिमा केही संरचनागत फेरबदल भएको र राष्ट्रपति सीमा थप शक्ति केन्द्रीकृत भएको देखिएको छ । केन्द्र सरकारमा केही अनुभव नभई प्रदेश वा नगरको जिम्मेवारीबाट सिधै प्रधानमन्त्रीमा बढुवा हुने ली चियाङ पहिलो अधिकारी हुन्, अमेरिकन विश्वविद्यालयका प्राध्यापक याङ झाङलाई उद्धृत गर्दै बीबीसीले जनाएको छ । मन्त्रिपरिषद्को अनुभव नभएका कारण ली सम्पूर्ण रूपमा राष्ट्रपति सीमा निर्भर रहनुपर्ने विश्लेषकहरूको दाबी छ । आफ्नो नयाँ टोली सार्वजनिक गर्दै राष्ट्रपति सीले चीन र विश्व समुदायको विकासका लागि एकअर्काको सहयोग अपरिहार्य भएको बताएका छन् । पाँच वर्षअघि १९ औं महाधिवेशनले अपनाएको सी विचारधारालाई झनै सशक्त बनाउँदै २० औं महाधिवेशनले चिनियाँ भविष्यको मार्गदर्शक सिद्धान्त का रूपमा पारित गरेपछि विश्व अर्थतन्त्रबाट चीन विश्व समुदायको टिप्पणीपछि सीले त्यस्तो प्रतिक्रिया दिएका हुन् । कम्युनिस्ट पार्टीको महासचिवका रूपमा सीलाई निरन्तरता दिनेबाहेक सीपीसीको २० औं महाधिवेशनले अन्य खासै कुनै निर्णय लिने अपेक्षा गरिएको थिएन । तर अनपेक्षित रूपमा सीको पाँचवर्षे नयाँ टोलीमा उनका निकटस्थहरू मात्र देखिए । ली चिआङ पार्टीको दोस्रो वरीयतामा रहेका ली सांघाईका पार्टी प्रमुख हुन् । प्रविधि र आर्थिक विकासमा उदाहरणीय काम गरेका ली राष्ट्रपति सीसँग निकै नजिक मानिन्छन् । ६३ वर्षीय ली यसअघि उनको सचिवालयमा प्रमुखका रूपमा समेत काम गरेका थिए । सांघाईमा गरिएको दुईमहिने लकडाउनको नेतृत्व लिएका ली संक्रमण रोक्नसमेत सफल भएका थिए । सीनिकट भएकै कारण चिनियाँ मन्त्रिपरिषद् (स्टेट काउन्सिल) मा यसअघि कुनै अनुभव नै नभएका लीलाई पार्टीमा एकै पटक केही तह बढुवा गरी प्रधानमन्त्री बनाइएको हो । लीले अब देशको अर्थतन्त्रको नेतृत्व गर्नेछन् । चाउ लेजीकेन्द्रीय अनुशासन निरीक्षणसम्बन्धी आयोगका प्रमुख चाउ चिनियाँ राजनीतिमा उदाउँदो तारा मानिन्छन् । चिङ्घाई प्रान्तको सरकारमा सहभागी भएसँगै राजनीतिमा खुड्किलो चढेका उनी ४२ वर्षको उमेरमा प्रान्तीय गभर्नर भएका थिए । उनी सबैभन्दा कम उमेरमा गभर्नर बन्ने व्यक्ति हुन् । ६३ वर्षीय चाउ हाल भ्रष्टाचार नियन्त्रण निकायको प्रमुख छन् । दलमा अनुशासन कायम गर्ने प्रमुख दायित्व निर्वाह गरेका उनले घूस स्वीकार गर्ने कैयौं वरिष्ठ अधिकारीलाई कारबाहीसमेत गरेका छन् । वाङ हुनिङ६७ वर्षीय वाङ हाल पार्टी सचिवालयका प्रमुख सचिव हुन् । पूर्वप्राध्यापक वाङ पार्टीका वरिष्ठ नेताहरूको आँखामा परेपछि राजनीतिमा प्रगति गरेका हुन् । नेताहरूले सिफारिस गरेपछि उनले पूर्वराष्ट्रपति जियाङ जेमिनका परामर्शदाताका रूपमा काम गरेका थिए । पार्टीको राजनीतिक सिद्धान्तकारका रूपमा उनले कम्युनिस्ट पार्टीका अवधारणा तथा तीन जना राष्ट्रपतिहरू जियाङ जेमिन, हु जिन्ताओ र सी चिनफिङका विचारधाराका निर्माणमा उनको प्रमुख भूमिका रहेको छ । त्यसका साथै, चीनको बेल्ट एन्ड रोड इनिसिएटिभ उनको योजना भएको बताइन्छ । चाई चीहाल बेइजिङका मेयर रहेका ६६ वर्षीय चाई राष्ट्रपति सीका निकै निकट मानिन्छन् । फुजियान र झाजियाङ प्रान्तमा सीको नेतृत्वमा काम गरेका उनी सीप्रति निकै बफादार मानिन्छन् । कोरोना भाइरसको महामारीबीच बेइजिङले सफलतापूर्वक हिउँदे ओलम्पिक सम्पन्न गर्नु उनको सफलता मानिएको छ । तर सन् २०१७ मा सहरको जनसंख्या घटाउने योजना ल्याएपछि भने उनी विवादित बनेका थिए । तिङ सेसाङचिनियाँ पार्टीका महासचिव र राष्ट्रपतिको कार्यालयका निर्देशक तिङ अनुभवी इन्जिनियर हुन् । उनले सांघाईस्थित सरकारी अनुसन्धान केन्द्रबाट आफ्नो राजनीतिक करियर सुरु गरेका हुन् । ६० वर्षीय तिङ सन् २०१४ देखि राष्ट्रपतीय कार्यालयका प्रमुख छन् । उनीसँग प्रान्तीय तहको पार्टी सचिव वा गभर्नरको भने अनुभव छैन । सी विचारधाराको कडा समर्थक तिङ उनका मुख्य विश्वासपात्र पनि हुन् । ली सीगुवाङडोङ प्रान्तका पार्टी सचिव ली राष्ट्रपति सीको परिवारसँग पनि निकट छन् । सन् २०१७ मा लियाओनिङ राज्यमा गलत तथ्यांकका कारण भएको आर्थिक काण्ड सुल्झाउन उनले प्रमुख भूमिका खेलेका थिए । उनले आफ्नो प्रान्तमा प्रविधिमा आधारित उद्योगको विकास र आर्थिक सुधारका लागि उल्लेखनीय कार्य गरेका थिए ।"
मिठाईको गुणस्तरमा सधैं प्रश्न,"(काठमाडौं)  घरघरमा आइपुग्दै छ, तिहार । यति बेला उपभोग मात्र होइन, उपहारमा पनि मिठाई दिइन्छ । यही बेला मिठाईको व्यापार अस्वाभाविक रूपमा बढ्छ । उपभोक्तालाई आकर्षित गर्न व्यवसायीले मिठाई र पसल चिटिक्क पारेका छन् । तर मिठाई बनाउने किचनलगायत सरसफाइको अवस्था भने प्रश्नयोग्य रहेको पाइएको छ । यसले गुणस्तरमा समेत प्रश्न उठेको छ । विगतको तुलनामा केही सुधार भए पनि मिठाई पकाउने भान्साको सरसफाइ सन्तोषजनक देखिएन । तेलको गुणस्तरमा सुधार देखिएन, खाद्य प्रविधि तथा गुण नियन्त्रण विभागका प्रवक्ता मोहनकृष्ण महर्जनले भने, समग्रमा सर्भे गर्ने ठाउँ चिटिक्क छ । तर किचन साँघुरो अनि फोहोर देखियो । सरसफाइमा सुधार आवश्यक छ । तिहार सुरु भएसँगै खाद्य प्रविधि तथा गुण नियन्त्रण विभाग, वाणिज्य, आपूर्ति तथा उपभोक्ता संरक्षण विभाग र काठमाडौं महानगरपालिकाले अनुगमन सुरु गरेका छन् । खाद्य प्रविधिले गुणस्तर र सरसफाइको अनुगमन गरिरहेको छ । वाणिज्यले मूल्य हेरिरहेको छ । महानगरपालिकाले पनि मिठाई पसलमै अनुगमनलाई तीव्रता दिएको छ । खाद्य प्रविधिले प्रतिदिन २ टोली मिठाई पसलमा खटाइरहेको छ । मागअनुसार महानगरपालिकालाई पनि प्रतिनिधि दिएको छ, महर्जनले भने, केही मिठाई पसलमा फ्राई गरेको तेलको गुणस्तरमा प्रश्न उठेको छ । खाद्यका अनुसार तेल तथा घिउमा टोटल पोलार मटेरियल (टीपीएम) को अधिकतम सीमा २५ प्रतिशत नाघ्नु हुँदैन । खाद्य पदार्थ तार्ने वा पकाउने प्रयोजनका लागि प्रयोग हुने तेल वा घिउमा टीपीएम २५ प्रतिशतभन्दा बढी भए गुणस्तरहीन मानिन्छ । उक्त तेलमा फ्राई गरेको खाद्यवस्तुले मुटुलाई असर पुर्याउँछ । तर, केही मिठाई पसलमा टीपीएमको मात्रा बढी देखिएको महर्जनले बताए । टीपीएम बढी भएको तेलमा फ्राई गरेको वस्तुले ट्रान्सफ्याट बढाउँछ । एसिड विकास हुन्छ, त्यो स्वास्थ्यका लागि हानिकारक हो, प्रवक्ता महर्जनले भने, मिठाई पसलमा २९ पटक अनुगमन गर्यौं । त्यस क्रममा सरसफाइमा कमी देखियो । केही मिठाई पसलको तेलको टीपीएम २६ देखि ३० प्रतिशतसम्म देखियो । उनका अनुसार केही पसलबाट नमुनासमेत संकलन गरिएको छ । तिहारमा बर्फी, पेडा, लालमोहन, जेरी, दुधमलाई, रसमलाई, लड्डु, रसबरी, गुलाब जामुन, क्रिम र काजुको मिठाई बढी बिक्री हुन्छ । गाँजरको हलुवा, मुम्बई बदामी हलुवा, सनपापडी, काजु कमल, खोया बदाम, राजभोगलगायतको माग पनि उच्च हुन्छ । हाल उपभोक्ताको स्वाद र छनोटअनुसार विभिन्न स्वाद र सुगर फ्री (चिनी नभएका) मिठाई पनि बजारमा उपलब्ध छन् । स्वदेशी प्रडक्टसँगै भारतीय ब्रान्डका हल्दीराम, गुलाब, सजनगोठ, बिकाजी, बिकानोलगायतका भारतीय उद्योगका मिठाई पनि छन् । संगम स्विट्स, रामेश्वरम स्विट्स, पशुपति फुड्सको आँगन ब्रान्डका मिठाई पनि बजारमा पाइन्छन् । शालिमार हस्पिटालिटी एन्ड फुड्स प्रालिको मिठाई पसलको भान्सा अत्यन्तै दुर्गन्धित पाइएको महर्जनले जनाए । भान्सा फोहोर देखेपछि २४ घण्टाका लागि मिठाई पसल बन्द गरी सरसफाइ गर्न निर्देशन दिइएको उनले बताए । सफाइ सकेको विवरणसहित विभागमा निवेदन दिन निर्देशन दिएका छौं, उनले भने । अनुगमनका क्रममा न्युरोडको गौतम स्विट्स, रामेश्वरम् स्विट्स, ॐ सहयोगी नेपाल स्विट्स सेन्टरको भान्सामा झिँगा, साङ्लालगायतका किरा भेटिएको विभागले जनाएको छ । संगम स्विट्स प्रालि बानेश्वरमा उत्पादन स्थलको सिलिङमा फोहोर देखिएकाले सरसफाइ गर्न निर्देशन दिइएको महर्जनको भनाइ छ । पूजा स्विट्समा किचन तथा व्यक्तिगत सरसफाइ सन्तोषजनक नरहेको र खानेकुरा नछोपी राखेको पाइएको थियो । चन्द्रागिरि मिठाई पसलको सरसफाइ पनि सन्तोषजनक नरहेकाले सुधार गर्न निर्देशन दिएको उनले बताए । केही पसलमा सुधार देखिए पनि धेरैको सरसफाइ सन्तोषजनक नभएको वाणिज्य, आपूर्ति तथा उपभोक्ता संरक्षण विभागका प्रवक्ता होमनाथ भट्टराईले जनाए । काठमाडौं महानगरपालिकाका प्रवक्ता नवीन मानन्धरले पनि बनाउने ठाउँको सफाइमा ध्यान नदिइएको भेटिएको बताए । अनुगमन गरिएका मिठाई पसलमध्ये करिब २५ प्रतिशतमा समस्या देखिएको उनको भनाइ छ । मिठाईमा प्रयोग हुने फुड कलरको प्रयोगमा भने कमी आएको खाद्य प्रविधिको निष्कर्ष छ । खाद्य प्रविधिका अनुसार केही वर्षअघि अखाद्य रङको प्रयोग छ्यापछ्याप्ती थियो । अहिले भने कमी आएको महर्जनले जानकारी दिए ।"
