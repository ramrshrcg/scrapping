शीर्षक,विवरण
सुदखोरभन्दा चर्का लघुवित्त,"यज्ञ बञ्जाडे (काठमाडौं), विप्लव महर्जन (सल्यान), गगनशिला खड्का (गुल्मी), माधव अर्याल (पाल्पा)"
शतकछेउ पनि राजनीतिमा सक्रिय महाथिर,"(काठमाडौं)  मलेसियामा २४ वर्ष शासन गरेका पूर्वप्रधानमन्त्री महाथिर मोहम्मदले सन् १९९९ को नोभेम्बरमा ११ मा संसद् विघटन गरेर १८ दिनपछि चुनाव गराएका थिए । मनसुन याममा चुनाव गराएका तिनै महाथिरले आगामी दुई महिनाभित्र चुनाव गराउने मलेसियाली प्रधानमन्त्री इस्माइल साब्रीको निर्णयको भने कडा आलोचना गरेका छन् । मनसुन सक्रिय रहेको समयमा चुनाव गराउने काम खराब चाल भएको उनको भनाइ छ । सञ्चारकर्मीलाई प्रतिक्रिया दिँदै मोहम्मदले सन् १९९९ को मनसुनमा चुनाव गराउने आफ्नो निर्णयको बचाउमा उत्रिएका छन् । त्यति बेला जलवायु परिवर्तनको असर त्यति खराब थिएन तर अहिले भीषण बाढीको समस्या छ । डरलाग्दो हावाहुरी र आँधीबेहरी छ, उनले भने, यो निकै फरक छ । साब्रीले सोमबार संसद् विघटन गरी दुई महिनाभित्र मध्यावधि चुनाव गर्ने घोषणा गरेका हुन् । महाथिरले भने आगामी संसदीय चुनावमा भने प्रतिस्पर्धा गर्ने घोषणा गरेका छन् । आफू मलेसियाको मुख्य पर्यटकीय क्षेत्र लंकावीबाट चुनावी मैदानमा उत्रने उनले मंगलबार बताएका हुन् । ९७ वर्षीय महाथिरले आफू तेस्रो कार्यकालका लागि प्रधानमन्त्री बन्ने वा नबन्ने भन्नेचाहिँ प्रस्ट भइसकेको छैन । महाथिरले संलग्न गठबन्धन गेराकन तनह एयर (जीटीए) ले भने हालसम्म प्रधानमन्त्रीको उम्मेदवार तय गरिसकेको छैन । हामी (गठबन्धन) ले निर्णय गरिसकेका छौं । लंकावीमा हाम्रो उम्मेदवार डाक्टर महाथिर मोहम्मद हुन् तर भविष्यको प्रधानमन्त्रीको रुपमा होइन, तर विधायकका रूपमा मंगलबार उनले सञ्चारकर्मीहरूसँग भने । हामीले भविष्यमा को प्रधानमन्त्री बन्ने भन्ने विषयमा भने निर्णय गरिसकेका छैनौं, उनले भनेका छन् । कोरोना भाइरस संक्रमणको उपचार गराएर अस्पतालबाट डिस्चार्ज भएका महाथिर दुई पटक मलेसियाको प्रधानमन्त्री भइसकेका छन् । सन् १९८१ को जुलाईमा पहिलोपटक प्रधानमन्त्री बनेका उनले सन् २००३ सम्म लगातार २२ वर्ष मलेसियामा शासन गरेका थिए । सक्रिय राजनीति त्यागेको घोषणा गरेका महाथिरले सन् २०१८ मा पुनः पाकातान हारापन (पीएच) गठबन्धनको नेतृत्व लिएपछि भने विश्व राजनीतिको चर्चामा आएका थिए । त्यतिबेला ९३ वर्ष पुगेका मोहम्मद गठबन्धनको विजयसँगै तेस्रोपटक प्रधानमन्त्री बनेका थिए । उनी प्रधानमन्त्री बन्ने विश्वकै सबैभन्दा बढी उमेरका राजनीतिज्ञ हुन् । चुनावी परिणामसँगै मलेसियामा ६० वर्षमा पहिलोपटक युनाइटेड मलायाज नेशनल अर्गनाइजेशन (यूएमएनओ) सत्ताबाट बाहिरिएको थियो । उक्त चुनावलाई आधुनिक मलेसियाली राजनीतिमा एउटा टर्निङ पोइन्ट का रुपमा मानिन्छ । आफ्नो सुधारवादी गठबन्धन दुई वर्ष पनि नपुग्दै भत्किएपछि महाथिरले सन् २०२० मा पेजुआङ पार्टी गठन गरी विभिन्न साना दलको नयाँ गठबन्धन निर्माण गरेका हुन् । अभूतपूर्व राजनीतिक र आर्थिक अस्थिरतासँगैको अनिश्चिततापछि सन् २०२० को मार्चमा नयाँ प्रधानमन्त्रीका रूपमा मुहिइद्दिन यासिनले पदभार ग्रहण गरे । उनले सन् २०१६ मा सत्तामा रहेको यूएमएनओबाट निस्कासित यासिनले महाथिर र अन्वर इब्राहिमजस्ता चर्चित नेतासँग मिलेर पीएच नामक बहुजातीय गठबन्धन बनाएका थिए । भ्रष्टाचारविरुद्धको आक्रोशलाई प्रमुख मुद्दाका रूपमा अघि सारेको गठबन्धनले यूएमएनओको नेतृत्वको बारिसान नासिओनाल (बीएन) गठबन्धनलाई पराजित गरको थियो । निर्वाचनका लागि बनाइएको पाकातान गठबन्धनमा विभिन्न पार्टी थिए । मलेसियाली जनताले पुराना पार्टीलाई बेवास्ता गरी नयाँ गठबन्धनलाई समर्थन गर्नुमा पूर्वप्रधानमन्त्री महाथिरको भूमिका महत्त्वपूर्ण रहेको बताइन्छ । त्यसका साथै वर्षौंदेखि भ्रष्टाचार र शक्तिको दुरुपयोगविरुद्ध अभियान सञ्चालन गर्दै आएका नागरिक समाज र सामाजिक सञ्जाल प्रयोगकर्ताले पनि पाकातानलाई समर्थन गरेका थिए । महाथिर त्यतिबेला तत्कालीन प्रधानमन्त्री नजिब रजाक र उनकी पत्नी रोज्माह मान्सोरलाई चोरको संज्ञा दिँदै चुनावी अभियानमा होमिएका थिए । तर, सन् २०१८ को मतदानका दिनसम्म पनि बारिसानलाई हराउन सकिन्छ भन्नेमा उनीहरूबीच शंका थियो । चुनावी अभियानका क्रममा पीएच गठबन्धनले जनजीविकाका सवाल, बढ्दो महँगी र अलोकप्रिय बिक्री करजस्ता विषयलाई बुलन्द रूपमा उठाएका थिए । जसका कारण मलेसियाली जनता पीएच र बारिसन गठबन्धन र पीएएस नामक इस्लामिक पार्टीको समर्थनमा विभाजित भए । पछि सन् २०२० मा मुहिइद्दिनकाले ३० भन्दा बढी सांसदसँग मिलेर सरकार ढाले र आफ्नो पुरानो पार्टीसँग गठबन्धन गरे । महाथिर र अन्वरबीच करिब तीन दशकअघिदेखि तिक्ततापूर्ण सम्बन्धका कारण पाकातान हारापन गठबन्धन लामो समय टिक्न नसकेको हो । उनी कुनै बेला महाथिरका घोषित उत्तराधिकारी थिए । तर महाथिरका कारण आफू ५ वर्षका लागि जेलजीवन बिताउन बाध्य एको अन्वरले आरोप लगाउँदै आएका थिए । तर, दुई नेताबीचको तिक्तता अन्त्य भएसँगै चुनावी मैदानमा होमिए र चुनावी अभियानको नेतृत्व गरेका महाथिर प्रधानमन्त्री बन्नेमा सहमत भए । दुई नेताबीचको सहमतिअनुसार महाथिरले दुई वर्षपछि अन्वरलाई प्रधानमन्त्रीको पद हस्तान्तरण गर्नुपर्ने थियो । तर त्यसको स्पष्ट मिति नतोकिएका कारण विवाद उत्पन्न भयो । त्यसका साथै उनीहरूबीच आर्थिकलगायतका मुद्दामा समेत विमति उत्पन्न भएको थियो । अन्वरले आफ्ना समर्थकसँग गठबन्धनविरुद्ध कू भएको तर त्यसमा मोहम्मदको हात नरहेको बताएका थिए । त्यसका साथै, मलेसियाका संवैधानिक राजा अब्दुल्लाले पनि सरकार गिराउन भूमिका खेलेको दाबी गरिएको थियो । मलेशियाका सुल्तानहरूसँग महाथिरको पटकपटक द्वन्द्व भएको थियो । खासगरी सन् १९८३ र सन् १९९३ मा उनले राजाको अधिकार निर्धारण गर्नेगरी संवैधानिक परिवर्तनका लागि वकालत गरेका कारण उनीहरू चिढिएका थिए । यसैका कारण राजाले मुहिइद्दिनसँग नयाा सरकार गठन गर्न आवश्यक सांसद संख्या रहेको भन्दै प्रधानमन्त्री बनाएका थिए । मलेसियाको इतिहासमै सबैभन्दा छोटो समय १७ महिना प्रधानमन्त्री बनेका मुहिइद्दिनले संसद्मा बहुमत गुमाएपछि सन् २०२१ को अगस्टमा राजीनामा दिएका थिए । आफ्नो छत्रछायामा राजनीतिमा हुर्केका पूर्वप्रधानमन्त्री रजाक १एमडीबी कोषको रकम हिनामिनामा मुछिएका कारण आफूले पुनः देशका नेतृत्व लिनुपरेको मोहम्मद बताउँछन् । आगामी चुनावमार्फत सत्तामा पुगेको खण्डमा यूएमएनओले रजाकलाई माफी दिने उनको भनाइ छ । उक्त दलले जनतालाई ठूलो रकम बाँडेर चुनावमा विजयी हुने खेलमा रहेको महाथिरको दाबी छ । यूएमएनओका अध्यक्ष अहमद जाहिद हमिदीमाथि पनि विभिन्न आर्थिक अपचलनसँग सम्बन्धित एक दर्जन मुद्दा चलिरहेका छन् । भ्रष्टाचार मुद्दामा दुई वर्षअघि दोषी ठहर रजाकलाई १२ वर्षका लागि गत अगस्टमा जेल चलान गरिएको हो । संघीय अदालतमा उनले दिएको पुनरवेदन अस्वीकृत भएसँगै उनी जेल जान बाध्य भएका हुन् । मलेसियाको एक अदालतले रजाकलाई सन् २०२० को जुलाईमा सम्पत्ति शुद्धीकरण, शक्तिको दुरुपयोग र भ्रष्टाचार मुद्दामा दोषी ठहर गरेको थियो । उनले १एमडीबीको पूर्वइकाइ एसआरसी इन्टरनेसनलबाट अवैध रूपमा ९४ लाख अमेरिकी डलर आफ्नो व्यक्तिगत खातामा सारेको फैसला गर्दै १२ वर्षको जेल सजाय सुनाएको थियो । रजाक जेल चलान भएको करिब एक सातामा उनकी पत्नी रोज्माह मान्सोरलाई पनि मलेसियाली अदालतले सम्पत्ति शुद्धीकरण र कर छलीको आरोपमा १० वर्षको जेल सजाय सुनाएको थियो । वर्तमान सरकार भ्रष्टाचार नियन्त्रण गर्न केन्द्रित नै छैन । भ्रष्टाचारीलाई उन्मुक्ति दिइरहेको छ । वास्तवमा, यो सरकार नै भ्रष्ट छ, महाथिरले भन्दै आएका छन् । भ्रष्टाचारसँगै मुद्रास्फीति र बेरोजगारीको समस्याका कारण आफू पुनः चुनावी मैदानमा होमिन बाध्य भएको महाथिरको भनाइ छ । त्यसकारण मलेसियाले राजनीतिमा होइन, मुद्रास्फीति र यसको अर्थतन्त्रमा केन्द्रित हुनुपर्छ, उनले भनेका छन् । सन् १९२५ को जुलाई १० मा जन्मिएका महाथिरले सिंगापुरको किङ एडवार्ड कलेजबाट एमबीबीएस गरेको हुन् । त्यसलगत्तै केही समय सरकारी सेवामा बिताएका मोहम्मद सन् १९६४ मा पहिलो पटक संघीय सांसद बनेका हुन् । सन् १९८१ को जुलाई १६ मा ५६ वर्षको उमेरमा उनी पहिलोपटक प्रधानमन्त्री बने । महाथिरको प्रधानमन्त्री कालमा मलेसियाले आर्थिक विकासका लागि आवश्यक पर्ने स्थायित्व पायो । उनले विदेशी लगानी भित्र्याए, करका दर सुधार गरे, व्यापार शुल्क घटाए र दर्जनौं राज्य नियन्त्रित उद्योगको निजीकरण गरे । सन् १९५७ मा स्वतन्त्र भएदेखि नै मलेसियामा जातीय राजनीति हाबी छ । देशमा मलेहरूको जनसंख्या आधाभन्दा बढी छ । सबैभन्दा ठूलो संख्यामा रहेका अल्पसंख्यकमा भने ब्रिटिस औपनिवेशिक शासनका बेला मलेसिया आएका चिनियाँहरू पर्छन् । सन् १९६९ मा भएका जातीय दंगाका कारण सरकारले मलेहरूको पक्षमा नीति बनाएको थियो । त्यसयता यूएमएनओले आफूलाई मलेको पक्षधर पार्टीका रूपमा परिभाषित गर्यो । सन् १९८० को दशकदेखि १९९० को दशकसम्म २२ वर्षे शासनमा महाथिरले मलेहरूप्रति उदार परियोजना अघि सारेका थिए । त्यसका साथै, उनले मलेसियाको जातीय विभाजनमा कमी ल्याए । उनको कार्यकालमा ल्याइएको आर्थिक नीतिले सर्वसाधारणको सफलताका साथै देशको आर्थिक वृद्धि र गरिबी निवारणमा निकै सहयोग पुग्यो । तर १९९० को दशकको अन्त्यतिर मलेसियाली अर्थतन्त्रमा मन्दी आएसँगै तत्कालीन उपप्रधान तथा अर्थमन्त्री अन्वर इब्राहिम र महाथिरको सम्बधमा दरार उत्पन्न भयो । खुला बजार नीति र अन्तर्राष्ट्रिय लगानीलाई इब्राहिमले गरेको समर्थन पश्चिमा देशप्रति मोहम्मदको अविश्वासको विपरीत देखियो । सन् १९९८ मा पदबाट बर्खास्त भएका इब्राहिम पक्राउ परेपछि सरकारविरोधी प्रदर्शन भए । सुधारको नाममा गरिएको विरोधमा संलग्न प्रदर्शनकारीले महाथिरको राजीनामा माग गरे पनि उनले इब्राहिमका समर्थकमाथि दमन गरे । सन् २००१ को सेप्टेम्बरमा अमेरिकाको ट्वीन टावरमा गरिएको आक्रमणपछि महाथिरले विश्वव्यापी युद्ध र आतंकवादविरुद्धको युद्धलाई समर्थन गरे । तर, सन् २००३ मा अमेरिकाले इराकमा गरेको अतिक्रमणको खुलेर विरोध गरे । अन्तर्राष्ट्रिय मुद्दामा विवादास्पद छवि बनाएका उनले पश्चिमा देशको बारम्बार आलोचना गर्दै आएका छन् । सन् २००३ को अक्टोबर ३१ मा राजनीति त्यागेका उनी ५ वर्षअघिदेखि पुनः सक्रिय बनेका हुन् । (एजेन्सीहरूको सहयोगमा)"
राप्रपालाई रिझाउँदै ओली,"(बिर्तामोड)  एमाले अध्यक्ष केपी शर्मा ओली मनोनयन दर्ता गर्न आइतबार मध्याह्न दमक नगरपालिका परिसरमा रहेको निर्वाचन अधिकृतको कार्यालयभित्र प्रवेश गर्दा हल खचाखच थियो । बीचको कुसीमा ओली बसे । बायाँतर्फ झापा ५ (२) का उम्मेदवार होमबहादुर थापा बसे, दायाँतर्फको कुर्सीमा अधिवक्ता नारायण भट्टराई बसेका थिए । निर्वाचन कर्मचारी ओलीको मनोनयन दर्ताको काम गर्दै थिए । ओली दायाँबायाँ हेर्दै अचानक बोले, मेयरसाप खोइ ? मेयरसापलाई बोलाऊ । त्यसपछि नजिकैका एमाले नेताकार्यकर्ताले राम दाइ, राम दाइ भन्दै दमकका मेयर राम थापाको खोजी गरे । भीडमा अलमलिएका नगरप्रमुख राम थापा तत्काल ओलीनजिक पुगेर अध्यक्षज्यू, म यहीं छु भनेर हाजिरी जनाए । थापालाई हेर्दै ओलीले मुसुक्क हाँस्दै आफूसँगैको कुर्सीमा बस्न आग्रह गरे तर नगरप्रमुख थापा कुर्सीमा बसेनन् । उनले झापा ५ (१) का एमाले उम्मेदवार हिक्मत कार्कीलाई बस्न दिए ।नगरप्रमुख थापा राप्रपाका प्रदेश १ अध्यक्षसमेत हुन् । पूर्वप्रधानमन्त्रीसमेत रहेका ओलीले मनोनयन दर्ता गरेको निर्वाचन क्षेत्र झापा ५ हो । उक्त क्षेत्रबाट ओलीले २०४८ यता निरन्तर चुनाव लड्दै आएका छन् । २०६४ मा बाहेक सबै चुनाव जितेका छन् । एमालेका लागि झापामा चुनाव जित्न सजिलो क्षेत्रका रूपमा समेत हेरिन्छ क्षेत्र ५ लाई । राष्ट्रिय राजनीतिमा लगातार उचाइ भर्दै गएका ओली उम्मेदवार भएपछि एमालेलाई उक्त क्षेत्र थप सहज बन्दै गएको हो ।यस पटक भने एमाले नेताकार्यकर्ता मात्र होइन, स्वयं ओली पनि आफ्नो निर्वाचन क्षेत्रलाई सहज मान्न तयार देखिँदैनन् । ६ महिनाअघिको स्थानीय चुनावको नतिजाबाट उनी झस्किएका छन् । उनलाई नेताकार्यकर्ताको मात्र भर लाग्न छोडेको छ । स्थानीय चुनावपछि ओली लगातार आफ्नो निर्वाचन क्षेत्रमा आइरहेका छन् । एमालेले झापामा राप्रपासँग चुनावी तालमेल गरेको छ । तालमेलअनुसार ५ नम्बरमा राप्रपाका उम्मेदवार छैनन् । गठबन्धनबाट कांग्रेसका खगेन्द्र अधिकारी उम्मेदवार छन् । अधिकारी २०७४ को चुनावमा ओलीसँग पराजित भएका थिए । अघिल्लो पटक वाम गठबन्धनका कमान्डरसमेत रहेका ओलीलाई चुनाव जिताउन राप्रपाले पनि सहयोग गरेको थियो । त्यसबेला कांग्रेस एक्लै चुनाव लडेको थियो । मंसिर ४ को चुनाव जित्न मुलुककै ठूलो पार्टीको अध्यक्ष तथा दुई पटक प्रधानमन्त्रीसमेत भइसकेका ओलीलाई राप्रपाका कार्यकर्ताको मत आवश्यक देखिन्छ । त्यसका लागि एमालेका स्थानीय, जिल्लास्तरीय नेतासँगै ओलीले पनि राप्रपाका हरेक गतिविधिलाई ध्यान दिएका छन्, राप्रपाका नेताकार्यकर्तासँग निरन्तर सम्पर्कमा छन् । प्रधानमन्त्री भइसकेका र पुनः प्रधानमन्त्री हुने जान्दाजान्दै पनि २०७४ को चुनावमा ओलीलाई दक्षिणी भेगबाट निराशाजनक मत प्राप्त भएको थियो । गौरादह दक्षिण र गौरीगन्जका मतदान केन्द्रमा खसेकोमध्ये आधाभन्दा पनि कम मतमात्र ओलीले पाएका थिए । उक्त क्षेत्रबाट ओलीलाई यसपल्ट पनि खासै सुधारको अपेक्षा छैन । त्यसकारण पनि ओलीलाई यस पटक राप्रपाको सहयोग अनिवार्य छ । तर, दमकको राप्रपा धर्मसंकटमा छ । तालमेल भए पनि खुलेर ओलीका लागि भोट माग्न हिँड्न सकेको छैन । ६ महिनाअघि स्थानीय चुनावमा राप्रपाले सत्ता गठबन्धनको सहयोगमा दमकको नगरप्रमुख जितेको थियो । नगरप्रमुख दिँदै गर्दा गठबन्धनका नेताले राप्रपाका प्रदेश अध्यक्ष थापालाई मंसिरको चुनावसम्म सघाउनुपर्छ भन्दै कसम खुवाएका थिए । थापाले कसम बिर्सिएका छैनन् । प्रमुखउपप्रमुख नभए पनि दमक नगरपालिकामा बहुमत एमालेको छ । बहुमत भएकै कारण एमालेले असारमा नगरपालिकाको बजेट पारित गर्ने क्रममा अड्को थाप्यो । एमालेको अवरोधका कारण थापाले असार मसान्तमा बजेट पारित गर्न सकेनन् । करिब महिना दिनको उल्झनपछि नगरपालिकाको बजेट त पारित भयो तर थापा र एमालेको सम्बन्ध सुध्रन सकेन ।तीन दशक एकछत्र नेतृत्व गरेको दमक नगरपालिकाको प्रमुखउपप्रमुख गुमाएपछि एमाले दबाबमा छ । दमकको प्रमुखमा राप्रपाका थापा र उपप्रमुखमा कांग्रेसकी रेगिना प्रसाईं निर्वाचित भएका छन् । क्षेत्रभित्रको कमल र गौरीगन्ज गाउँपालिकाको प्रमुख पनि कांग्रेसले जितेको छ । चारवटा पालिका रहेको झापा ५ मा गौरादह नगरपालिकामा मात्र एमालेको नेतृत्व छ ।तालमेलको सहमतिअनुसार मंसिर ४ मा राप्रपाका कार्यकताले इमानदारिता देखाउने बताउँछन् एमाले जिल्ला अध्यक्ष दीपक कार्की । चुनावी तालमेलको सहमति केन्द्रबाट भएको होइन, हामीले स्थानीय जिल्ला तहमै गरेका हौं, त्यसैले राप्रपाले अध्यक्ष ओलीलाई भोट दिँदैन कि भनेर शंका गर्नुपर्दैन, उनले भने ।"
मनाङबाट गण्डकीमा मनाङे निर्विरोध,"(लमजुङ)  हिमाली जिल्ला मनाङबाट राजीव गुरुङ (दीपक मनाङे) प्रदेशसभा सदस्यमा निर्विरोध भएका छन् । उनी २०७४ मा पनि निर्वाचित भएर अहिले गण्डकी सरकारमा युवा तथा खेलकुदमन्त्री छन् । गुरुङविरुद्ध उठ्न एमालेकांग्रेसले आनाकानी मात्रै गरेनन्, स्वतन्त्र उठेका उम्मेदवारलाई पनि एमालेले झिक्न लगाएर उनलाई निर्विरोध बनाइदियो । उनको निर्वाचन क्षेत्र प्रदेश २ मा स्वतन्त्र उठेका दोर्जे लामा गुरुङले बुधबार आफ्नो उम्मेदवारी फिर्ता लिएसँगै गुरुङ मात्रै उम्मेदवार भएपछि निर्विरोध भएका हुन् । दोर्जेले बुधबार १० बजेपछि कार्यालयमा आएर आफ्नो उम्मेदवारी फिर्ताका लागि निवेदन दिएको मुख्य निर्वाचन अधिकृत उत्तम सिलवालले बताए । उनका अनुसार दोर्जेले आफ्नो उम्मेदवारी फिर्ता लिएपछि राजीव गुरुङको एकल उम्मेदवारी रहेको र कसैको दाबीविरोध पनि नपरेकाले निर्विरोध भएका हुन् । उहाँ निर्विरोध निर्वाचित हुनुभयो । प्रक्रियागत रूपमा प्रमाणपत्र दिन मात्रै बाँकी भो, उनले भने । दोर्जे लामा गुरुङले प्रदेश २ का लागि स्वतन्त्र उम्मेदवारी छाडेर राजीव गुरुङलाई समर्थन गर्दै उम्मेदवारी फिर्ता लिएर मनाङेलाई सहयोग गर्ने घोषणा बुधबार सामाजिक सञ्जालमार्फत गरेका थिए । राजीवले मनाङ प्रदेशसभा२ मा एमालेको समर्थनमा स्वतन्त्र उम्मेदवार बनेको बताए । उनले २०७४ मा एमालेकै समर्थनमा जितेको र अहिले पनि समर्थनमै उम्मेदवारी दिएको बताएका छन् । आफूहरूले दोर्जेलाई उम्मेदवारी फिर्ता गर्न लगाएको एमाले मनाङका सचिव एवं मनाङ१ का उम्मेदवार राजनबहादुर गुरुङले बताए । हाम्रो पहलमा राजीव र दोर्जेबीच छलफल भयो । हामीले फिर्ता लिएर राजीवलाई निर्विरोध गर्न अनुरोध गर्यौं । दोर्जेले स्वीकार गर्नुभयो, उनले भने ।"
जहाँ हुँदै छ रोचक प्रतिस्पर्धा,"धादिङ१ मा मुख्यमन्त्रीलाई त्रिपाठीको चुनौतीएमालेमा हुँदा लामो समय राजनीतिक सहकार्य गरेका दुई नेता भिड्दै छन्, धादिङ१ मा । यहाँ सत्ता गठबन्धनबाट वाग्मतीका मुख्यमन्त्री राजेन्द्र पाण्डे उम्मेदवार छन् भने विपक्षी गठबन्धनबाट नेकपा एमालेले भूमिप्रसाद त्रिपाठीलाई नै दोहोर्याएको छ । त्रिपाठी ०७४ मा पनि प्रतिनिधिसभा सदस्यमा निर्वाचित भएका थिए । उनले ४९ हजार १ सय २१ मत पाउँदा कांग्रेसका विश्व अर्यालले २१ हजार ९६८ मत पाएका थिए । प्रदेशसभा सदस्यमा निर्वाचित पाण्डेले २७ हजार ३ सय ३२ मत पाएका थिए भने कांग्रेसका मधुकुमार श्रेष्ठले १३ हजार ६ सय ८५ मत ल्याएका थिए । पाँच वर्षअघि सँगै भोट मागेका पाण्डे र त्रिपाठी अहिले प्रतिस्पर्धी बनेका छन् । पाण्डेले धादिङबाट ०४८ पछिका सबै चुनाव लडेका छन् । उनले ०४८, ०५१ र ०५६ मा धादिङ३ बाट चुनाव जितेका थिए । ०६४ मा भने उनलाई माओवादीका शालिकराम जम्मकट्टेलले पराजित गरे, ०७० मा पाण्डेले शालिकरामसँग त्यसको बदला लिए । यो क्षेत्रमा कांग्रेसको उम्मेदवार हुने छैनन् । पाण्डे कांग्रेस र माओवादी केन्द्रको समेत बलियो साथ लिएर ०७० को जित दोहोर्याउने कोसिसमा छन् । त्रिपाठी भने एमाले छोडेर हिँडेका पाण्डेविरुद्वको जनमत तयार गरेर जित दोहोर्याउने दाउमा छन् ।"
'कमजोर बन्दै मधेसकेन्द्रित दल,"(वीरगन्ज)  मधेसकेन्द्रित दल तत्कालीन संघीय समाजवादी फोरम र राष्ट्रिय जनता पार्टी (राजपा) ले गठबन्धन गरेर २०७४ सालको चुनावमा प्रतिनिधिसभाका १९ सिटमा जित हात पारेका थिए । फोरमका ९ र राजपाका १० जना विजयी भएका थिए । मधेस प्रदेशमा फोरमले २९ र राजपाले २५ सिट जितेर संयुक्त सरकार नै बनाए । मुख्यमन्त्री फोरमले र सभामुख राजपाले लिए । त्यसयताको पाँच वर्षको उथलपुथलका बीच जुटफुटमा गुज्रँदै ती दुई दल अहिले जनता समाजवादी पार्टी (जसपा) र लोकतान्त्रिक समाजवादी पार्टी (लोसपा) का रूपमा छन् र दुवै दल दुई कित्तामा पुगेका छन् । जसपा एमालेसँग तालमेल गरेर चुनावमा होमिएको छ । एमालेले जसपालाई प्रतिनिधिसभातर्फ १७ सिटमा सघाउँदै छ जसमध्ये १४ वटा मधेस प्रदेशमा पर्छन् । मधेस प्रदेशसभाका ३२ सिटमा पनि जसपाले एमालेको सहयोग पाउँदै छ । जसपा सत्ता गठबन्धनबाट बाहिरिएलगत्तै लोसपा प्रवेश गरेको छ । लोसपालाई सत्तारूढ गठबन्धनले मधेसमा प्रतिनिधिसभातर्फ ७ र प्रदेशसभामा १६ सिट दिएको छ । डेढ दशकअघिको मधेस आन्दोलनको जगमा उदाएका जसपा र लोसपा आगामी निर्वाचनमा प्रतिनिधिसभातर्फका चार क्षेत्रमा आमनेसामने हुँदै छन् । सप्तरी२, महोत्तरी३, सर्लाही१ र पर्सा१ मा जसपा र लोसपाका उम्मेदवारबीच प्रतिस्पर्धा हुँदै छ । मधेस प्रदेशसभातर्फ सप्तरी२ (१), सिरहा४ (२), महोत्तरी ३ (१) र २ (१), सर्लाही१ (१) र २ (२), बारा४ (२) मा दुवै दलका उम्मेदवारबीच मुख्य प्रतिस्पर्धा हुनेछ ।वीरगन्ज निवासी राजनीतिक विश्लेषक विनोद गुप्ता अघिल्लो निर्वाचनमा संघीय संसद्मा १० र प्रदेशमा २५ सिट जितेको महन्थ ठाकुर नेतृत्वको पार्टीले अहिले संघीय संसद्मा ७ र प्रदेशसभामा १६ वटा सिटमा मात्र उम्मेदवारी दिनुले उक्त दलको स्थिति खस्किएको संकेत गर्ने बताउँछन् । आफ्नै कामकारबाहीले खस्किँदै गएका मधेसकेन्द्रित दल अहिले अस्तित्व जोगाउन लागिपरेका छन्, उनले भने, महन्थ ठाकुरजस्तो नेताले नेतृत्व गरेको पार्टीले अघिल्लो निर्वाचनमा जितेको भन्दा आधा सिटमा उम्मेदवारी दिनुपर्ने अवस्था आएको छ ।ठाकुरराम बहुमुखी क्याम्पसका उपप्राध्यापक वीरेन्द्रप्रसाद साह एकले अर्कालाई देखाइदिने प्रवृत्तिका कारण मधेसकेन्द्रित दलहरूका सामु अहिले साख जोगाउनुपर्ने चुनौती आइपरेको टिप्पणी गर्छन् । जसरी पनि सत्तामा पुग्ने र अर्कोलाई देखाइदिने प्रवृत्तिका कारण मधेसकेन्द्रित दलहरू आफैं सिद्धिने अवस्थामा आइपुगेका छन्, उनले भने । मधेसकेन्द्रित दल आफ्नो अडान कायम राख्न नसक्दा कमजोर बन्दै गएको साह बताउँछन् । केपी ओलीले दुई पटक संसद् विघटन गर्दा समर्थन जनाएको लोसपा अहिले कांग्रेस नेतृत्वको सत्तारूढ गठबन्धनमा छ, उनले भने, अर्को दल जसपा एमालेसँग गठबन्धन गरी चुनावमा होमिएको छ ।साह कांग्रेस, एमाले र माओवादीले मधेसकेन्द्रित दलहरूलाई उपयोग मात्र गरिरहेको बताउँछन् । अपन शासन अपन प्रशासन, स्वायत्तता लगायतका माग कसरी पूरा गराउने भन्ने स्पष्ट मार्गचित्र पनि मधेसकेन्द्रित दलहरूले दिन सकेनन्, उनले भने, आफ्नो अडानमा कायन नरहने र एकअर्काविरुद्ध इगोको राजनीति प्रवृत्तिका कारण अहिले दुवै दल आफ्नो प्रभाव क्षेत्रमै कमजोर बनेका हुन् ।मधेसकेन्द्रित दलमा झन्डै २ दशक रहेर राजनीति गरेका पर्साका शिव पटेल दुवै मधेसकेन्द्रित दलमा सत्ता स्वार्थका कारण सैद्धान्तिक विचलन आएको बताउँछन् । तत्कालीन राजपाका महासचिवसमेत रहिसकेका पटेल फोरम र राजपा एकीकरण भई जनता समाजवादी पार्टी निर्माण हुँदा केन्द्रिय सदस्य थिए । सरकारमा जानकै लागि पार्टी विभाजन गरेका कारण मधेसकेन्द्रित दलहरूलाई मतदातामाझ जान काग्रेस र एमालेजस्ता पुराना दलको सहारा चाहिएको उनको बुझाइ छ । चुनाव जितेर संसद्मा पुगेपछि आन्दोलनको एजेन्डा कसरी स्थापित गराउने भन्दा पनि सत्तामा कसरी पुग्ने ध्याउन्नमा मात्र लागे, हाल एमालेको मधेस प्रदेस समिति सदस्य रहेका पटेलले भने, दुवै दलसँग जनता माझ जान कुनै मुद्दासमेत छैन । २०६३ सालमा जारी भएको अन्तरिम संविधानप्रति असन्तुष्टि राखेर तत्कालीन मधेसी जनअधिकार फोरमका अध्यक्ष उपेन्द्र यादवले थालेको आन्दोलनको रापतापमा मधेसमा नयाँ शक्तिको उदय भएको थियो । संघीयता, समावेशिता, अपन शासन अपन प्रशासन, पहिचानको मुद्दा उठाइएको आन्दोलनले मधेसी जनता आकर्षित गरेको थियो । पहिलो मधेस आन्दोलनकै क्रममा महन्थ ठाकुरको नेतृत्वमा मधेसमा अर्को दल तराई मधेस लोकतान्त्रिक पार्टी भएको थियो । कांग्रेसको केन्द्रीय कोषाध्यक्ष पद त्यागेर ठाकुरले नयाँ दल गठन गरेका थिए । ०६४ मा भएको पहिलो संविधानसभा निर्वाचनमा फोरमले ५४ र तमलोपाले २१ सिट जितेका थिए । दोस्रो संविधान सभा निर्वाचनसम्म पुग्दा सत्ता स्वार्थका कारण टुटफुट भएर मधेसकेन्द्रित दल १६ वटा भएका थिए । त्यसबेला मधेसकेन्द्रित दलले जम्मा १२ सिट जिते । ०७२ मा संविधान जारी हुने बेला असन्तुष्टि राखेर मधेसकेन्द्रित दल फेरि आन्दोलित भएका थिए । साढे ४ महिना अघोषित नाकाबन्दी र ६ महिना लामो आन्दोलनपछि ०७४ मा भएको आम निर्वाचनमा फोरम र राजपाले गठबन्धन गरेका थिए । चुनावी नतिजापछि मधेसको मुद्दामा जुन भूमिका फोरम र राजपाले गर्नुपर्ने थियो, त्यो देखिएन, राजपाका तत्कालीन महासचिव पटेल भन्छन्, सत्ताको भागबन्डाकै विषयले पार्टी फोडे ।जनकपुर निवासी राजनीतिक विश्लेषक रोशन जनकपुरीले मधेश केन्द्रीत दल अहिले एजेन्डाविहीन भएको बताउँछन् । उनका अनुसार गणतन्त्र स्थापनापछि माओवादीको जसरी उभार आएको थियो, त्यसरी नै आत्म निर्णयको अधिकार, स्वायत्तता, समावेशिता लगायतको मुद्दाले मधेसकेन्द्रित दल उदाएका थिए । मधेस विद्रोहपछि कसले हाम्रो नेतृत्व गर्छ भनेर मधेसी जनताले सोचिरहेको बेला केही नेता अवसर छोपेर स्थापित भएका थिए, जनकपुरी भन्छन्, एजेन्डा स्थापित गराउनेभन्दा पनि मौका छोप्ने अवसरवादी नेता देखिएका कारण जनता अन्योलमा छन् । मधेसकेन्द्रित दल अन्य पार्टी जस्तै बनेको उनको बुझाइ छ । कहिले देउवासँग मिल्छन्, त कहिले ओली ठीक भन्छन्, उनले भने, ठूला दलले जसपा र लोसपालाई सरकार बनाउन मात्र प्रयोग गर्छन् ।"
"मुद्दामा मेल, निर्वाचनमा बेमेल","(सर्लाही)  महिन्द्र राय यादव एमालेबाट मधेसको राजनीतिमा आएका नेता हुन् भने राजेन्द्र महतो मधेसकै मुद्दाबाट स्थापित भएका हुन् । दुवै नेतामा मधेसका मुद्दामा कुनै फरक मत देखिँदैन । राजनीतिक हिसाबकिताबमा उनीहरू कहिले एउटै पार्टीको छातामुनि पुग्छन् त कहिले फरकफरक दलमा हुन्छन् । तर हरेकजसो निर्वाचनमा उनीहरू आमनेसामने मात्रै हुँदैनन्, आरोपप्रत्यारोपकै तहमा उत्रिन्छन् । सर्लाहीका नेताहरू यादव र महतोलाई आपसका चिरपरिचित मित्र र शत्रुका रूपमा चिन्छन् । डेढ दशकअघि यादव र महतो तराई मधेस लोकतान्त्रिक पार्टीमा थिए । २०६४ सालको संविधानसभा निर्वाचनमा महतो प्रत्यक्षबाट र यादव समानुपातिकबाट निर्वाचित भए । पछि फरकफरक पार्टी गठन गरेर उनीहरू २०७० को दोस्रो संविधान सभाको निर्वाचनमा होमिए । यादव तराई मधेस सद्भावना पार्टीबाट र महतो नेपाल सद्भावना पार्टीबाट सर्लाहीको एउटै चुनाव क्षेत्रमा उठे । यादव महतोलाई २ हजार ५ सय मतले पछाडि पार्दै विजयी भए ।मधेसको अधिकारको सवालमा गठन भएको लोकतान्त्रिक मधेसी मोर्चामा महतो र यादवले एकजुट भएर तराईमधेस तताएका थिए । मधेसी मोर्चाले गठन गरेको राजपा हुँदै लोकतान्त्रिक समाजवादी पार्टीमा पनि फेरि यी दुवै नेता एक ठाउँमा उभिए । पार्टी विभाजनपछि यादव बाबुराम भट्टराई नेतृत्वको नेपाल समाजवादी पार्टीमा लागे भने महतो लोकतान्त्रिक समाजवादी पार्टीमा । यादव अहिले माओवादी केन्द्रको चिह्न लिएर चुनावी मैदानमा छन् । झट्ट हेर्दा यादव र महतो दुवै एउटै चुनावी गठबन्धनमा छन् । केन्द्रमा माओवादी र कांग्रेससहितको गठबन्धनमा लोसपा भए पनि महतोको हकमा लागू भएन । पहिलेदेखि लड्दै आएको क्षेत्रमा यादवको बलियो पकड देखेपछि महतो ०७४ को प्रतिनिधिसभा निर्वाचनमा धनुषाबाट उठेका थिए र निर्वाचित पनि भए । आसन्न निर्वाचनमा धनुषा सुरक्षित नहुने देखेपछि महतो फेरि पुरानै क्षेत्र फर्कंदा फेरि सर्लाही२ मा यादवसँग आमनेसामने भएका छन् । नेता यादवले केन्द्रको निर्णयअनुसार आफू गठबन्धनको उम्मेदवार रहेको जनाउँदै महतोलाई मत नदिन आह्वान गरिरहेका छन् । गठबन्धनको औपचारिक उम्मेदवार म नै हो, मतदाताको मन जित्ने प्रयास गरिरहेको छु, उनले भने । मधेसका मुद्दा र विकास आफ्नो मुख्य प्राथमिकता रहेको महतोको भनाइ छ । यो क्षेत्र विकास निर्माणमा एकदमै कमजोर छ । नागरिक हकअधिकारबाट पनि बञ्चित छ । यस क्षेत्रको उत्थानका लागि मैले उम्मेदवारी दिएको हो, महतोले भने, महिन्द्रजीसँग मेरो मित्रवत् प्रतिस्पर्धा हुन्छ । स्थानीय तहको निर्वाचनमा सर्लाही२ का पालिकामा सत्ता गठबन्धनले ३४ हजार ५ सय ७८ मत पाएका थिए भने लोसपाका पक्षमा १२ हजार ३ सय ७१ मत खसेको थियो । एमालेले ७ हजार ६ सय ७९ र जनता समाजवादी पार्टीले १९ हजार ६ सय ४२ मत प्राप्त गरेका थिए ।"
सरकार र व्यवसायी यात्रुको जीवनप्रति जिम्मेवार बनून्,"हरेक वर्ष ठूला चाडबाडको आसपास सार्वजनिक सवारी दुर्घटनाको अप्रिय खबर सुन्नु नेपालीको नियतिजस्तै बनेको छ । यसपालि पनि असोज २० गते नारायणगढबाट वीरगन्जतर्फ गइरहेको बस अमलेखगन्जमा दुर्घटना हुँदा १८ जनाको मृत्यु भयो, २९ जना घाइते भए । यसको तीन दिनपछि, काठमाडौं आउँदै गरेको बस रामेछापमा दुर्घटनामा पर्यो, १३ यात्रु घाइते भए । सवारी दुर्घटनाका अन्य छिटपुट घटनाहरू पनि भइरहे । यस्ता घटनाको जिम्मेवारी भने कसैले पनि लिनुपरेको छैन, जिम्मेवारी लिने चलन पनि छैन । घटनास्थलमा पुगेका प्रहरीको प्रारम्भिक अवलोकनले अमलेखगन्जमा ब्रेक फेल भएको र रामेछापमा घुम्ती काट्न नसकेर दुर्घटना भएको निष्कर्ष निकालेको छ । यस्तो निचोडको अन्तर्यमा सार्वजनिक यातायत प्रणालीप्रति सरकारको निरन्तरको उपेक्षा छ भन्ने वास्तविकता लुकेको छ । नेपालको सडक सदैव जोखिमपूर्ण छ । नेपाल प्रहरीसँग उपलब्ध तथ्यांक अनुसार चालु आर्थिक वर्ष २०७८७९ मा देशभरि सवारी दुर्घटनामा परेर २ हजार २ सय १८ जनाको मृत्यु भएको छ भने ३ सय ८ जना अंगभंग भएका छन् । २०७४ सालदेखि हालसम्मको क्षतिलाई एक ठाउँमा राख्ने हो भने स्थिति झनै भयावह देखिन्छ, यस अवधिमा १० हजार ३ सय ८७ जनाको सवारी दुर्घटनामा मृत्यु भएको छ भने १ हजार १ सय ४४ जना अंगभंग भएका छन् । सार्वजनिक र निजी सवारी दुर्घटनाका छुट्टाछुट्टै तथ्यांक उपलब्ध नभए पनि, समग्र यातायात प्रणालीको दयनीय अवस्थालाई यसले उजागर गरेको छ । निजी सवारी दुर्घटना संख्यामा बढी देखिए पनि सार्वजनिक सवारी दुर्घटनामा मानवीय क्षति बढी हुने गर्छ । तसर्थ उल्लिखित तथ्यांकमा सार्वजनिक सवारी दुर्घटनाको क्षतिको हिस्सा नै बढी छ । यातायात प्रणालीको सबैभन्दा महत्त्वपूर्ण पक्ष भनेको यात्रुलाई सुरक्षित किसिमले गन्तव्यमा पुर्याउनु हो, यसको अर्थ उनीहरूको जीवन जोगाउनु हो । तर दुर्घटनाकै कारण यति ठूलो मात्रामा मृत्यु भइरहँदा पनि सरकारले यो पक्षलाई बेवास्ता गर्दै आइरहेको छ । पछिल्लो दशक सडक विस्तारमा सरकारले जति लगानी गरेको छ, त्यसको तुलनामा यातायात प्रणाली, अझ सार्वजनिक यातायात सेवालाई सुरक्षित तुल्याउन भने नगण्य प्रयास मात्र भएको छ । प्रतिफलस्वरूप सार्वजनिक यातायात प्रणाली नेपालीको असामयिक मृत्युको एउटा कारक बनिरहेको छ । सार्वजनिक सवारी दुर्घटनाको छानबिन प्रहरीको अवलोकनमै सीमित हुनुले यस्तो घटना र मृतकका आफन्तप्रति सरकार कुन हदसम्म असंवेदनशील छ भन्ने देखाउँछ । विडम्बना, वर्षौंदेखि सरकार यतिमै सीमित छ । यस्तो अवलोकनका आधारमा चालकको लापरबाही, सवारी बिग्रनु र जोखिमपूर्ण सडक सवारी दुर्घटनाका मुख्य तीन कारक हुन् भन्ने निष्कर्ष निकालिन्छ । सरसर्ती हेर्दा यी कारक हुन् पनि । तर, मुख्य समस्या अन्तै छ । नेपालको सार्वजनिक यातायात प्रणाली लामो समयदेखि यातायात व्यवसायीहरूको प्रतिनिधित्व गर्ने संघसंगठनहरूको दृष्टिकोणबाटै चलिरहेको छ । नेपालको सार्वजनिक यातायात निजी क्षेत्रले नै डोर्याइरहेको छ भन्दा हुन्छ । र, तिनको प्राथमिकता यात्रुको सुरक्षाभन्दा पनि कसरी नाफा कमाउने भन्ने हुन्छ । आपसी विश्वासमै सवारीचालक राखिएका हुन्छन्Ù तिनको क्षमतावृद्धि, सुविधा, आम्दानीको निश्चिन्तता लगायत पक्षमा व्यवसायीको चासो कमै हुने गर्छ । चालकहरूलाई सही तालिमको व्यवस्था पनि हुन्न । कतिलाई त सुरक्षित यातायातको तौरतरिकाबारे जानकारी पनि हुन्न । एकातिर तीव्र गतिमा गाडी हुइँक्याइन्छ, अर्कातिर धेरैभन्दा धेरै यात्रु कोचेर मुनाफा कमाउनु नै व्यवसायीको लक्ष्य हुने गर्छ । सवारीसाधन र सडकको अवस्थाजस्ता पक्ष नाफाका अगाडि गौण बनिदिन्छन् । यस्तोमा व्यवसायीहरूलाई यात्रुको सुरक्षाका लागि गर्नुपर्ने आधारभूत काम र तिनको भूमिकाबारे सरकारले दिशानिर्देश गर्नुर्पर्ने हो, जुन अहिले भइरहेको छैन । सरकारी संरचनामा पनि यातायात व्यवसायीहरू नै हावी भएका छन् । नियमकानुन तिनकै फाइदालाई केन्द्रमा राखी बनाइएका छन् । वार्षिक रूपमा केही रकम राजस्व तिरेपछि, आम्दानीखर्चको हिसाब कुनै सरकारी निकायमा देखाउनुबुझाउनु पर्दैन । सार्वजनिक यातायात प्रणालीलाई सुरक्षित बनाउन सरकारले यो व्यवसायलाई थितिबद्ध तुल्याउनुपर्छ । मुनाफाको केही हिस्सा चालकको सुरक्षा र सवारीसाधनको मर्मतसम्भारमा खर्च गर्नैपर्ने बाध्यात्मक व्यवस्था गर्नुपर्छ । यस्ता विषयमा ध्यान नदिई ट्राफिक नियमनलाई मात्र प्रभावकारी बनाइरहँदा घटनामा कमी नआउने पुष्टि भैसकेको छ । यसपालि दसैंमा पनि सातै प्रदेशका राजधानीमा चालकको अवस्था र सवारी अनुगमनलाई कसिलो पारिएको थियो तर अप्रिय घटना आउने क्रम रोकिएन । त्यसैले व्यवसायीहरूलाई यात्रुको जीवनप्रति जिम्मेवार बनाउन चाहिने नीतिगत सुधारको प्रबन्ध गर्नु आवश्यक छ ।"
सुन्दर राजधानीको चाहना,"आफ्नो देश, आफ्नो राजधानी सफा, सुग्घर र सुन्दर होस् भनेर नचाहने को होला ? तर चाहेर मात्र केही हुँदैन । त्यसका लागि काम गर्नेलाई सकारात्मक वातावरण बनाइदिनुपर्छ । विदेश सयर गरेर आउने अधिकांश नेपालीले काठमाडौंमा टेक्नेबित्तिकै मुख खुम्चाउँदै नेताहरूका कारण आजसम्म राजधानीको मुहार नफेरिएको टिप्पणी गर्थे । उनीहरू यस्तो कुरूप सहर र सिस्टम नभएको देशमा आफ्ना छोराछोरी बस्न नपरे पनि हुन्थ्यो भनेर कामना गर्थे । के सधैंभरि हाम्रा सहरहरू कुरूप र फोहोरको डुंगुरमै बसिराख्नुपर्ने हो ? होइन भने काम गर्न आएका बालेन शाहजस्तालाई काम गर्ने वातावरण बनाइदेऊ । उनीहरूको राम्रो कामको प्रशंसा गरौं । गल्ती भए त्यसलाई सपार्न सकारात्मक सुझाव दिऊँ । खुट्टा तान्ने काम नगरौं । अन्यथा हाम्रो राजधानी सहर कहिल्यै बन्दैन । हाम्रा सहरहरू सधैं कुरूप नै हुने, सिस्टम सधैं फितलो नै रहिरहने हो भने भावी पुस्ता विदेश पलायन हुन झन् बढी लालायित हुन्छन् । भावी पुस्तालाई हेरेर भए पनि सुन्दर राजधानी बनाउने प्रयासमा कसैले भाँजो नहालौं । राजधानी कुरूप हुनुमा हामी पनि दोषी छौं । मनपरी फोहोर बाटामा फाल्ने, पार्किङ बनाउँछु भनेर घरको नक्सा पास गर्ने तर त्यहाँ पसल राख्ने काम हामीले नै गरेका हौं । यस्तो काम गर्ने अनि आफैं ठूलो स्वरमा राजधानी कुरूप भयो भनेर कराउने पनि गर्छौं । यस्तो दोहोरो चरित्र देखाएसम्म न राजधानी सुन्दर हुन्छ न त यसको मुहार नै फेरिन्छ । गोपाल देवकोटा, काठमाडौं"
जनमतको अनादर,"मुद्दा खेपिरहेका र फरार व्यक्तिले चुनावमा भाग लिन नपाउने स्पष्ट कानुनी व्यवस्था नहुँदा प्रतिनिधिसभा र प्रदेशसभाको निर्वाचनमा पनि भष्टाचार र जघन्य अपराधमा संलग्न कतिपय आरोपित उम्मेदवार बनेका छन् । कानुनले फौजदारी अभियोग लागेर प्रहरी हिरासतमा रहेका व्यक्तिलाई सांसद बनाउने कल्पना गरेको छैन । भ्रष्टाचार निवारण ऐन, २०५९ ले भ्रष्टाचार आरोपमा मुद्दा मात्रै दर्ता भएमा पनि आरोपित व्यक्ति स्वतः निलम्बनमा पर्ने प्रस्ट पारेको छ । यस्तो व्यवस्था हुँदाहुँदै अहिले व्यक्तिहरू कानुनका ससाना छिद्र समातेर उम्मेदवारी दिइरहेका छन् । जुन पछि असहज परिस्थितिमा पुग्ने निश्चित छ । यस्तो व्यहोराका जनप्रतिनिधि कहिल्यै संसद् नपुगेका अनगिन्ती उदाहरण छन् । फेरि पनि यस्ता व्यक्तिहरूलाई किन टिकट दिँदै छन् दलका नेताहरू, यो सरासर जनमतको अनादर होइन र ? अतः यो पटक समय ढल्किसकेको छ । दलका नेताहरूले कति सही गरे, कति गलत आउँदो निर्वाचनमा आम नागरिकले जाँचिहाल्नेछन् । तर पटकपटक लोकतन्त्रमा जनमतको अपहेलना हुनु शुभसंकेत पक्कै होइन । यसतर्फ राजनीतिक दलहरू अब चनाखो हुनु अत्यन्तै जरुरी छ । आजको युगमा पनि अपराधी मनोवृत्तिका मानिस कुनै पनि अर्थमा जनप्रतिनिधि बन्नु हुँदैन । जनताका पहरेदार उनीहरू कुनै पनि अवस्थामा हुन सक्तैनन् । यदि यस्ता व्यक्ति जनप्रतिनिधिका रूपमा रूपान्तरित भए आम नागरिक फेरि प्रताडित बन्ने निश्चित छ । रामकृष्ण बराल, जोरपाटी५, काठमाडौं"
मतदाताको पनि परीक्षा,"आगामी संसदीय चुनावका लागि नेता तयार भए पनि नागरिक अझै अलमलमै छन् । उम्मेदवारको सूची हेर्दै छन् । वर्षौंदेखि देश र जनहितमा केही काम नगरेका वा गर्न सक्ने हैसियत नभएकाहरूमध्येबाटै एकलाई रोज्नुपरेकाले नागरिक चिन्तित छन् । पुराना र परीक्षण भइसकेका नेताहरूलाई देश र जनहितप्रति बिलकुलै चासो छैन । तिनलाई आफ्नै चिन्ता छ । केवल आफ्नो गुट र स्वार्थको रक्षाका लागि अहोरात्र खटिएका छन् । जनचाहनाको कदर गरेको देखिन्न । कैयौं विकासका कामहरू अलपत्र पारिएकामा ठेकेदारलाई दोषी देखाउने प्रचलन छ । तर, त्यस्ता ठेकेदारलाई सहयोग गर्ने तिनै नेताहरूले हो । दुवै पक्षका मिलेमतोमा नै देशको यस्तो हविगत भएको जगजाहेरै छ । सच्चा नागरिक हुनुको दायित्व बोध गर्दै, आगामी चुनावमा यस्ता नेताहरूलाई नागरिकले फाल्नुपर्छ । आफ्नो र देशको भविष्यलाई उज्ज्वल बनाउन सक्नेहरूलाई नै शासनको बागडोर सुम्पनुपर्छ । याद राखौं देशको भविष्य, आफ्नै हातमा छ । गजेन तामाङ, पोकली७, ओखलढुंगा"
खाद्य कम्पनीमा बेथिति,"झुटा बिल भर्पाई गर्ने कर्मचारीलाई कामु डीजीएम समाचार पढेर साह्रै दुःख लाग्यो । समाचारमा रकम अपचलन गरेको, उद्योग, वाणिज्य तथा आपूर्ति मन्त्रालयमा पहुँच देखाएर तानाशाही प्रवृत्ति देखाउने व्यक्ति नियमविपरीत वर्षौंदेखि खाद्य व्यवस्था कम्पनीको प्रमुखको जिम्मेवारी सुम्पिएको जानकारी पाइयो । २०६९ सालमै आन्तरिक लेखा परीक्षण र सञ्चालक समिति बैठकले कारबाही गर्ने निर्णय सुनाएको व्यक्तिले यस्तो जिम्मेवारी पाउनुले खाद्य कम्पनीमा हदैसम्मको बेथिति मौलाएको देखिन्छ । यस्ता व्यक्तिलाई कारबाही त परे जाओस्, उल्टै बढुवा नै गरियो ।मुलुकका दुर्गम जिल्लावासीले राष्ट्रिय पर्वमा पनि नुनको झोलसँग उसिना चामलको भात खान पाएका छैनन् । चामल, दाल, चिनीजस्ता अत्यावश्यक खाद्य सामग्रीको आपूर्ति हुन सकेको छैन । दुर्गम क्षेत्रमा यस्ता वस्तुको व्यवस्थापन गर्न सहायक महाप्रबन्धक जिम्मेवार पद हो । सानो तहबाट उच्च पदको अनुभव बटुलेको कर्मचारी बढी प्रोत्साहित भएर मुलुकका सबै आवश्यकीय स्थानमा खाद्य सामग्री आपूर्ति, नियमानुसार कार्य सम्पादन गर्नुपर्नेमा कनिष्ट भएर पनि पहुँचका भरमा कार्यकारी पदाधिकारी हत्याएका व्यक्तिले आफूले प्राप्त गरेको पद, अधिकार, कर्तव्य एवम् जिम्मेवारी बिर्सेर यसरी आफूखुसी मनपरी निर्णय गर्ने, झुटा बिल भर्पाई बनाई अनियमित काम गर्ने, कार्यालयको सम्पत्ति बिक्री गर्ने, सहायक कर्मचारीसँग मिलेमतो गरी भ्रष्टाचार गर्ने, तानाशाहलाई ऐन नियम विपरीत केका आधारमा कायममुकायम कम्पनी प्रमुखको जिम्मेवारी दिइयो ? दुर्गम जिल्लामा चामल, नुन आपूर्ति हुन सकेको छैन, तर खुलेआम अनियमित र भ्रष्टाचार गर्नेलाई कारबाहीको साटो उल्टै बढुवा गर्न सञ्चालक समिति तथा उद्योग, वाणिज्य तथा आपूर्ति मन्त्रालयले भ्रष्टाचारमा लिप्त व्यक्तिलाई प्रश्रय र संरक्षण दिने सहसचिवलाई कारबाही गर्न सक्छ कि सक्दैन ? मुलुकलाई सुशासनको प्रत्याभूति दिनुपर्ने सरकार कहाँ छ, के गर्दै छ ? गंगाराज अर्याल, पाली, अर्घाखाँची"
संविधानवाद र चुनावी संस्कृति,"संविधानमा शक्तिको वैधानिक मार्ग अभिरेखांकित हुन्छ भने राजनीतिक अभ्यासले शक्तिको बाँडफाँट, सन्तुलन, नियन्त्रण र विकेन्द्रीकरणलाई आकार दिन्छ । कुनै समाजको भविष्यलाई नजरमा राखेर संविधानको उपयुक्त व्याख्या गर्दा भुइँतहका तनावहरूले निकास पाउँछन् । जहाँका राजनीतिकर्मीले यस्तो गर्दैनन्, तिनीहरूले जार्ज बर्नार्ड शाको यस उक्तिलाई सही साबित गर्छन्, हामी इतिहासबाट यही सिक्छौं कि हामीले इतिहासबाट केही सिकेनौं । इतिहासका बारेमा भनिएको यस कथनलाई नेपालमा संविधान निर्माणको इतिहासको आलोकमा भन्न सकिन्छ विगतका संविधानहरू किन टिक्न सकेनन्, किन अल्पायुमै संविधानहरू कालकवलित भइरहे भनेर हामीले मीमांसा गरेनौं ।लोकतन्त्र उत्तरदायित्वपूर्ण व्यवस्था भएकाले यसले दलहरूको स्वेच्छाचारितालाई नकार्छ । संवैधानिक सर्वोच्चता र संवैधानिक प्रक्रियालाई जीवित बनाइराख्न स्वतन्त्र निर्वाचनको महत्त्व त हुन्छ नै, त्योभन्दा पनि निर्वाचनमार्फत संविधानले खोजेको यात्राको मार्गप्रशस्त भयो कि भएन भन्नेचाहिँ प्राथमिक पक्ष हो । नयाँ आम निर्वाचन गर्नु भनेको वर्तमान र भविष्यको आचरण तथा व्यवहारलाई नियमित र व्यवस्थित गर्न खोज्नु हो । निर्वाचनमार्फत राजनीतिक अभ्यासले जनअनुमोदन पाउँछ, मतादेश अनुसार शासनादेश पाएका दलहरूले कार्यसम्पादन गर्न निर्दिष्ट गोरेटो पाउँछन् । संविधानको मर्मलाई अतिक्रमित नगर्नसमेत त्यो मतादेशले बन्देज लगाएको हुन्छ ।संविधानले राज्यतन्त्र समावेशी हुने परिकल्पना गरेको छ । प्रतिनिधित्वको विविधता र तीबाट ध्वनित हुने विचार, ज्ञान र अनुभवमा जुन विपुलता र सक्रियता उजागर हुन्छ, त्यसप्रति नेपाली लोकतन्त्रले गर्व गर्न सक्छ । प्रतिनिधित्वको यही विविधता नै हाम्रो राष्ट्रिय एकताको आधुनिक सूत्र हो । यो विविधतालाई कत्तिको स्वीकार, सम्मान, सक्रिय हुने अवसर दिइन्छ, हाम्रो एकता त्यसमै निर्भर हुन्छ । हाम्रो संविधानले प्रतिनिधित्वको एकरूपतालाई अस्वीकार गरेको छ । सार्थक समावेशी प्रतिनिधित्व नेपाली समाज अनुकूल अवधारणा हो । संविधानको प्रस्तावनामै हामी सार्वभौम सत्तासम्पन्न नेपाली जनता लेखिएको छ र त्यसको विस्तार गर्दै अगाडि उल्लेख छ बहुजातीय, बहुभाषिक, बहुधार्मिक, बहुसांस्कृतिक तथा भौगोलिक विविधतायुक्त । यस पटकको निर्वाचनले यी विशेषतालाई आत्मसात् गरी प्रतिनिधिसभा र प्रदेशसभालाई विविधताबीचको एकताको साझा मञ्च बनाउने संकल्प पूरा गर्छ कि गर्दैन ? जवाफ निराशाजनक छ ।दलहरूभित्र नेतृत्वको आलोचना गर्ने, प्रश्न उठाउने परम्परा संकुचनमा परेको छ । दलहरू वा तिनका नेतामाथि औंला उठाउनुलाई लोकतन्त्रविरोधी हर्कत भन्न थालिएको छ । दलभित्र प्रश्न उठाउनेहरूलाई प्रत्याशी हुनबाट रोकेर दण्डित गरिएको छ । दलको आन्तरिक लोकतन्त्रका लागि तर्क र तथ्ययुक्त आलोचना एउटा अनिवार्य पक्ष मानिन्छ तर नेपालमा यो पक्षलाई नै किनारामा पारिएको छ । यतिखेर दलपतिहरूले आफ्नै कार्यकर्ताहरूबाट प्रश्नको अधिकार खोसेका छन् । यसको दुष्प्रभाव टिकट वितरणमा देखियो । दलहरूले संविधानको अन्तर्यबाट टाढा गएर प्रत्याशी खडा गरेका छन् । यतिखेर सबैभन्दा ठूलो र अभूतपूर्व संकट के हो भने, निर्वाचनको उपयोग संविधानको आत्मालाई विखण्डित गर्नका लागि गरिँदै छ । दलहरूको बलमिच्याइँ बढ्दो छ । यस पालि जुन असमावेशी र असन्तुलित तवरले टिकट वितरण भयो, त्यसले वर्तमानको प्रतिनिधित्वको आधार निर्माण गर्दै भविष्यको राज्य चरित्रलाई मार्गनिर्देश गर्छ । प्रतिनिधित्वमा कुनै एउटै समुदायको वर्चस्व हुनु भनेको लोकतन्त्रलाई पक्षाघात हुनु हो । निर्वाचनले जनसाधारणको महिमा र गरिमालाई केन्द्रमा ल्याउनुपर्ने हो, सीमान्तीकृत र किनारीकृतहरूलाई मुखर हुने अवसर दिनुपर्ने हो । तर, टिकट वितरण लोकतान्त्रिक तवरले नहुनुले दलहरूमा डाडुपन्यु हातमा भएका सीमित नेताहरूको अधिनायकवाद स्थापित भएको दर्साएको छ । अत्यधिक खुला, अधिक ग्रहणशील, अधिक विविधता बोकेका, अधिक सृजनशील एवं सिद्धान्तनिष्ठ समर्पित कार्यकर्ताहरूबीचबाट उम्मेदवार खडा गरिनुपर्ने थियो । तर, त्यसो नहुँदा कमसलहरूबाटै छनोट गर्नुपर्ने विकल्पहीनताको अवस्थामा मतदातालाई पारिएको छ । आज समावेशीका नाममा आलंकारिक समावेशी एउटा वैध र सबैले प्रयोग गर्ने राजनीतिक औजार भएको छ । निर्वाचन फगत शासकीय प्रतिनिधि छान्ने प्रक्रिया नभएर समाजभित्र द्वन्द्व व्यवस्थापनको बाटो हो । विविधतायुक्त एवं सन्तुलित प्रतिनिधित्वले राजनीतिक स्थिरता दिन सक्छ । तसर्थ दलहरूले आआफ्ना प्रत्याशीको छनोट कसरी र कस्तो गर्यो ? त्यसले राष्ट्रको सामाजिकराजनीतिक जीवनलाई सुदूरसम्म प्रभाव पार्छ । वर्तमान राजनीतिक पार्टीहरू मौजुदा व्यवस्थाको विकल्प बन्नमा अक्षम छन् । तिनीहरू मूल रोगसँग जुध्न तयार छैनन् । अहिलेको आवश्यकता भनेको वर्गीय, जातीय, क्षेत्रीय, लैंगिक समस्यालाई समाधान गरी राज्यको अग्रगामी पुनःसंरचना गर्नु होÙ राज्यको केन्द्रीकृत ढाँचाको अन्त्य गरी सहभागितामूलक संघीय शासन प्रणालीलाई प्रभावकारी बनाउनु हो । तर, यसको प्राथमिक पक्ष प्रतिनिधित्व गर्ने अवसर कसले पाइरहेको छ ? निर्वाचनको उद्देश्य प्रतिनिधित्वको निर्धारण हो । शासितहरू वा सेवा प्राप्त गर्नेहरूको सहमतिमा मात्र शासन सञ्चालन गर्ने परिपाटी हुन सके मात्र निर्वाचन शासनको वैद्यता पुष्टि गर्ने आधार मानिन्छ । तर प्रतिनिधित्वको छनोट पहिले दलहरूले गर्ने र पछि मतदाताले तीमध्येलाई रोज्ने प्रावधानले गर्दा मतदाताहरूका लागि विकल्प थोरै छन् ।यस पटक दलहरूले निर्वाचनपूर्व नै गठबन्धन गरेका छन् । सत्ता र प्रतिपक्ष अर्थात् नेपाली कांग्रेस र एमालेका नेतृत्वमा अलगअलग गठबन्धन छन् । चुनावपूर्व नै गठबन्धन गरिनुका केकस्ता सीमाहरू छन्, त्यो विवेच्य विषय त हुँदै हो, तर यतिचाहिँ जिब्रो नचपाई भन्न सकिन्छ विद्यमान हाँक र हौसलालाई स्वीकार गरेर समावेशी प्रतिनिधित्वको मर्मलाई आकार दिने प्रशस्त सम्भावनालाई चुनावी गठबन्धनहरूले तुहाइदिएका छन् । मधेशको सधैंको गुनासो रहँदै आएको छ जहिले पनि पहाडी उम्मेदवार मधेशबाट लड्दा स्थानीय मतदाताहरूले त्यसलाई सहज रूपमा लिने र जिताएर पठाउने पनि गरेका छन्, तर पहाडहिमालमा त्यस्तो उदारता पाउन अद्यापि सकिएको छैन । त्यसै गरी, आफूहरूलाई प्रत्यक्षमा टिकट नदिइएको दलित र महिलाहरूको गुनासो छ । गठबन्धनको राजनीतिले यस्ता गुनासाहरूलाई सधैंका लागि बन्द गर्न आधुनिक प्रतिनिधिमूलक आधार खडा गर्न सक्थ्यो । नेताहरूलाई कुनै अमुक निर्वाचन केन्द्रको बन्दी नबनाई संघीय संसद्का लागि कतैबाट उठाउन सकिन्थ्यो । यो वा त्यो गठबन्धनले दलित वा महिलालाई प्रत्यक्षतर्फ मौका दिन सक्थे । कुनै एउटा दललाई यो गर्न गाह्रो थियो होला, तर मिलीजुली चुनाव लड्दा पारम्परिक मानसमा हस्तक्षेप गर्न सकिन्थ्यो ।निर्वाचनले राष्ट्र जोड्ने काम गर्न सक्थ्यो तर यसमा दलहरू चुके । उम्मेदवारहरूका चेहरा र स्थान छनोटमा अग्रगामी दृष्टि पुग्न नसकेको निर्वाचनले लोकतन्त्रलाई कमजोर बनाउँछ र मुलुकलाई द्वन्द्वको अवस्थामा फर्काउँछ ।मधेश आन्दोलनसँग जोडिएका राजनीतिक दलहरूले प्रतिनिधित्वका कोणबाट मधेशी दलितहरूलाई न्याय दिन सकेनन् । नयाँ होउन् वा पुराना, सबै राजनीतिक दलमा प्रतिनिधित्वलाई लिएर केही सवालमा साझा सोच पाइन्छ दलित र महिलालाई प्रत्यक्षमा हतपती लडाउन चाहँदैनन् । समानुपातिक प्रणालीको आवरणमा लाभ लिएका पात्रहरूका कारण यो प्रणालीमाथि नै प्रश्न उठाउनेहरू बढ्दै छन् । तर ठन्डा दिमागले सोच्दा समस्या प्रणालीमा होइन, दलहरूले छनोटको अघोषित मापदण्ड आत्मसात् नगर्नुमा छ । दलहरूले समावेशीसमानुपातिक आरक्षणका नाममा तीन अ (आफन्त, आर्थिक हैसियतवाला र आलंकारिक प्रतिनिधित्व चाहने) लाई राजनीतिक आरोहणको मौका दिए ।आलंकारिक प्रतिनिधित्व चाहनेहरू आफूले प्रतिनिधित्वको मौका पाएको वर्गका वास्तविक एजेन्डाप्रति प्रतिबध्द त रहँदैनन् नै, बरु त्यसविरुद्ध टिप्पणी गर्ने र दलपतिको चाहनाप्रति अन्धभक्ति देखाउने गर्छन् । आफ्नै दलले परिवर्तनका एजेन्डालाई तिरोहित बनाउँदा वा संविधानको मर्ममाथि प्रहार गर्दा उनीहरू मौन बस्छन् । एकातिर समानुपातिक प्रणालीको प्रयोग भइरहेको छ, अर्कातिर समावेशी प्रतिनिधित्वका अवसरहरू खुम्च्याइँदै लगिएको छ । तर समावेशी कोटामा पुगेका अधिकांश व्यक्ति दलभित्र शिर निहुराएर बसेका छन् । समावेशी कोटामा प्रतिनिधित्वको अवसर पाएकाहरू दलका दास होइनन् । आखिर वञ्चितिमा परेकाहरूलाई प्रत्यक्षतर्फ किन उठाइँदैन ? अनुभवसिद्ध जवाफ छ जहाँ समावेशी कोटाबाट आएकाहरू दलपतिप्रति अनुगृहीत हुन्छन्, त्यहीँ प्रत्यक्ष निर्वाचित हुनेहरूमा तुलनात्मक रूपमा आत्मविश्वास बढी हुन्छ । हुनुपर्ने त समानुपातिक होस् वा प्रत्यक्ष, आफ्ना एजेन्डाहरूप्रति दृढसंकल्प पात्रहरू हो ।उपर्युक्त सवालहरू शून्यमा उठेका होइनन् । संविधान कार्यान्वयनका लागि भनिएको पछिल्लो चुनावदेखि नै प्रतिनिधित्व छनोटका अनुभवहरू बडो पीडादायक छन् । विगतका चुनावहरूमा भएका अपारदर्शी छनोटहरूको शृंखलाका कारण हाम्रो राजनीतिको यस्तो हविगत भएको हो । हुन त दलहरू चुनावी मुडमा रहेका बेला यस्ता कुराहरू उठाउनु भनेको बिलौना गर्नुसरह हुन्छ तर महाभारतमा महर्षि वेदव्यासले भनेका छन् न च कश्चित् शृणोति मे (कसैले सुनेन भन्दैमा बोल्न छाड्न हुन्न) ।"
"'कल्ट हैन, 'ब्रान्ड बनून् बालेन","मे ७, २००६ । जीक्यू पत्रिकामा नेपालबारे एउटा लामो आलेख छापियो । शीर्षक थियो द इनक्रेडिबल बुद्ध ब्वाई । लेखक थिए विख्यात आख्यानकार जोर्ज सान्डर्स । त्यो लेखका लागि नेपाल भ्रमण गर्दाताका यो देशको अवस्था बयान गर्दै उनले लेखेका छन् दस वर्षदेखि राजतन्त्र र माओवादीबीच जारी युद्धमा दस हजारभन्दा बढीको मृत्यु भइसकेको छ । गत तीन वर्षमा राजाले यहाँको चलायमान तर अक्षम लोकतन्त्रलाई मासिदिएका छन् र सबै शक्ति आफैं लिएका छन् । मैले देश छाडेको एक हप्तापछि एकातिर उनले विपक्षी नेताहरूलाई पक्राउ गरे, अर्कातिर काठमाडौंमाथि (माओवादीको) अहिलेसम्मकै गम्भीर आक्रमण भयो ।१६ वर्षअगाडिको त्यो समय बारामा तपस्या बसेका भनिएका रामबहादुर बमजन र नेपाली समाजको मनोविज्ञानबीचको अन्तरसम्बन्ध खुट्याउने उमेरमा म पुगिसकेको थिइनँ । तर अमेरिकाबाट आएका सान्डर्सले बाहिरिया हुनुको फाइदा उठाएर चराको जस्तो दृष्टि दिँदै नेपाली समाजबारे लेखेका थिए देश घाइते छ, तनावग्रस्त छ, दुःखी छ र कुनै त्यस्तो आसन्न विस्फोटको अपेक्षामा आतंकित छ जसले यो भयावह गरिबी भएको देशलाई भयावह गृहयुद्ध र झन् चर्को गरिबीतिर धकेल्नेछ । काठमाडौंमा सबैलाई तपस्यारत केटोबारे थाहा छ, सबै उत्सुकतापूर्वक उसबारेका समाचार पढ्छन् र विश्वास गर्छन् कि उसले जे गर्दै छु भन्दै छ (तपस्या) त्यही गर्दै छ अनि उसप्रति शुभेच्छा प्रकट गर्छन् । यस्तो लाग्छ, उनीहरू उसलाई भित्रैबाट प्रकट भएको उद्धारक मान्छन्, जो आफूहरूलाई चौतर्फी रूपमा घेरेका पुराना समस्याहरूको समूल समाधान गर्ने नयाँ उपाय लिएर प्रकट भएको छ । राजनीतिप्रतिको आशा तुरिएका बेला उनीहरू आफूलाई बचाउने कसैको खोजीमा छन्, जेसुकै भए पनि । २०५२ सालमा माओवादीले सशस्त्र युद्ध सुरु गर्यो । २०५७ सालतिरबाट जिल्ला सदरमुकाममै सफल आक्रमण गर्न थालेको माओवादीले २०५८ सालमा सेनाको ब्यारेक हानेपछि युद्ध नयाँ र भयानक चरणमा प्रवेश गर्यो । देश चलाउने जिम्मा लिएका भनिएका संसद्वादी दलहरू शाही सेना र माओवादी गुरिल्लाहरूको चेपुवामा परे । केही वर्षको अलमलपछि राजा ज्ञानेन्द्रले पञ्चायतकालीन सारथिहरू फर्काएर सत्ताको बागडोर सम्हाले । तर २०६२ सालसम्म पुग्दा न राज्य माओवादीलाई निमिट्यान्न पार्ने अवस्थामा थियो, न माओवादी बन्दुकका भरमा सत्तापलट गर्ने अवस्थामा । परिणामतः, हताहती निरन्तर उकालो लाग्दै थियो तर द्वन्द्वको निकास कसैको नजरमा थिएन । जो हिजोसम्म माओवादी दबाउन असफल भएकामा राजनीतिक दलका सरकारहरूको उछित्तो काढ्थे, राजाको शासनमा पनि उही असफलता दोहोरिएकामा ती निःशब्द थिए । अर्थात्, दिल्लीमा गरेको भनिएको संसद्वादी दलहरू र माओवादीबीचको बाह्रबुँदे समझदारी सतहमा नआउँदासम्म मानिसहरूले सुरुङपछिको उज्यालो कतै देखेका थिएनन् । त्यही माहोलमा उदाएका थिए सानो बुद्ध भनेर संसारभर चर्चित हुन पुगेका रामबहादुर बमजन । अनि उनको कल्ट वा पन्थमा मुक्तिको बाटो देखेका थिए धेरैले । अहिलेको नेपाल २०६२ सालमा झैं बरबाद र अस्तव्यस्त छैन । हाम्रो लोकतन्त्र ट्र्याक मै छ । स्थानीय चुनाव सकिएर संघ र प्रदेश चुनाव आउँदै छ । तर अर्कातिर मुख्य राजनीतिक पार्टीहरूको, तिनका नेताहरूको कार्य सम्पादन २०६२ सालमा भन्दा खस्केको होला, सुध्रेको छैन । नागरिकका अपेक्षा अकासिँदा छन् तर सत्ता र कुर्सीको तातो आलु खेल्नेबाहेक मुख्य दलको शीर्ष नेतृत्वको ध्यान कतै छैन । महँगी अकासिँदो छ, रोजगार खुम्चिँदो छ । भ्रष्टाचारको धमिराले काठमाडौंको सिंहदरबारदेखि गाउँगाउँ र वडावडासम्म पुगेका सिंहदरबारहरूलाई खोक्रो बनाएको छ । त्यसैले धेरै नागरिक क्रुद्ध छन् । राजनीतिमा अहिले सिन्डिकेट चलाइरहेका मुट्ठीभर मानिसको विकल्पमा जे गर्न पनि तयार र अधीर छन् धेरै युवा । त्यसमाथि सामाजिक सञ्जालको भाइरल प्रवृत्तिका कारण संस्थागत सुधारहरू गर्न र तिनको नतिजा कुर्न धैर्यको कमी छ सबैतिर । मानिसहरूलाई अपेक्षा छ तत्काल आँखैअगाडि, क्यामेरैअगाडि आउने नतिजाको । यस्तो माहोलमा कल्ट वा पन्थ विकास हुने सम्भावना उच्च हुन्छ । काठमाडौंमा मेयर बालेनले हालै चलाएको डोजर न्याय को समर्थनमा देशभर जस्तो माहोल बन्यो, त्यसले नेपालको राजनीतिमा अर्को पन्थ सुरु गर्ने त हैन ? वैकल्पिक राजनीतिको राम्रो सम्भावना बोकेर आएका बालेन अरूले समेत अनुसरण गर्न मिल्ने ब्रान्ड बन्न छाडेर विधि र थितिको खैरो क्षेत्रमा उभिएर मुढेबलले शासन गर्ने अनि प्रश्न र आलोचनाभन्दा परको कल्ट मा स्खलित हुने त हैनन् ? क्लब हाउसका केही कोठामा मैले बालेनको डोजर अभियानबारे यस्ता सन्देहहरू उठाएको थिएँ ।त्यसको प्रतिवादमा साथीहरूले भने एक, सत्ता र शक्तिसित जोडिएरै कानुन मिचेकाहरूले नरम भाषा बुझ्दैनन्, तिनलाई डोजरको गरम भाषामा सम्झाउनुको विकल्प छैन । दुई, संरचनाहरू भत्काउनुअगाडि तोकिए अनुसार पत्रिकामा ३५ दिने सूचना निकालिसकेपछि महानगरले विधि पुर्याएन भन्न पाइँदैन ? तीन, भावनामा बगेर काम गर्ने हो भने काठमाडौं कहिल्यै बन्दैन, त्यसैले मेयरले कानुनले दिएको अधिकार प्रयोग गर्ने हो, को रोयो वा करायो भन्ने हैन । चार, यो देशमा विधि पुर्याउन खोज्यो भने अदालतले काम गर्नै दिँदैन, त्यसैले मानिसहरू अदालतमा पुग्नै नपाउने गरी ड्याङडुङ नगर्ने हो भने काम बन्दैन । पाँच, ध्वंस नगरीकन निर्माण हुँदैन ।धेरैको रायचाहिँ कस्तो पनि छ भने, काम त बालेनले राम्रै गरेका हुन् तर केही समय दिएर कम क्षतिमा गर्न मिल्ने काममा ड्याङडुङ पारिहाल्ने केटौले पारा भयो । तर यो बहसमा मेरो भयचाहिँ अलि फरक थियो जसलाई उनले टुकुचा उत्खननका बेला देखाएको रवैयाले बल पुर्याएको छ । बालेनले कुनै सानो व्यवसायीलाई (घरधनीलाई हैन) पन्ध्र मिनेटको सूचना दिएर वा सूचनै नदिई डोजरले पसल भत्काइदिए । पसलसँगै जीविका खोसिएकी महिलाले उनकै अगाडि रोइकराइ गरिन् । त्यो बेला बालेनको मनस्थिति दुई खाले हुन सक्छ । एक, गल्ती त घर बनाउनेले कानुनलाई नटेरेर गरेको हो तर बिचल्ली यी निर्दोष महिलाको भयो । यस्तो भावनासाथै उनमा झिनै भए पनि पश्चात्ताप र महिलाप्रति समानुभूति जाग्ने सम्भावना हुन्छ । दुई, उनलाई लाग्न सक्छ अहिले म शक्तिशाली छु, यी महिला शक्तिविहीन छिन्Ù मेरो एजेन्सी छ, यिनको छैनÙ यिनको सरापले मलाई केही फरक पार्दैन । यीमध्ये बालेनको कुन मनोविज्ञानले काम गरिरहेको थियो भनेर निष्कर्षमा पुग्न अझ केही समय लाग्ला तर डोजरसहित मैदानमा उत्रिँदा उनको हाउभाउ हेर्ने हो भने दुईमध्ये कुनचाहिँ मनोविज्ञान हावी छ भनी अनुमान लगाउन कठिन छैन । बमजन र बालेन दुई फरक पृष्ठभूमिबाट आएका र फरक अभीष्ट भएका व्यक्तिहरू हुन् । तर यदि बालेन नेपालको राजनीतिमा दिगो खालको स्वीकार्य ब्रान्ड बन्नुको सट्टा प्रश्न र जवाफदेहीभन्दा परको, विधिको भन्दा भीडको मनोविज्ञानका आधारमा काम गर्ने कल्ट फिगर बन्दै गए भने दुवैको स्खलनको प्रक्रिया एउटै हुनेछ । जब बमजन नेपाली इतिहासको अन्धकार कालखण्डमा रहस्यमयी आशा बनेर उदाए, त्यति बेलैदेखि उनीप्रति सन्देह राख्ने मानिसहरूको संख्या असाध्य झिनो थियो । जब डिस्कभरी च्यानलजस्तो प्रतिष्ठित संस्थाले द ब्वाई विथ डिभाइन पावर भनेर उनीमाथि वृत्तचित्र बनायो, त्यसपछि त उनीप्रति सन्देह राख्ने धेरैले पनि उनको तपस्यामा विश्वास गर्न थाले । त्यसपछि नेपालको संक्रमणकालीन अन्योलका धेरै वर्षसम्म गुपचुपजस्तै रहेका बमजन २०७३ सालमा काठमाडौंमा भव्य शान्ति पूजा गरेर चर्चामा आए । त्यति बेला उनले दाबी गरेको दैवी शक्ति कतै दिग्भ्रम वा डिल्युजन त हैन भनेर चिरफार गर्नबाट नेपालको मिडिया चुक्यो । नागरिकहरू पूजाको तामझाममै रनभुल्ल परे । तर पछि २०७५ सालमा भएको गम्भीर खोज पत्रकारितापछि थाहा भयो, बमजनको तपस्या र प्रवचनको खोलमुनि हत्या भएका र बेपत्ता पारिएका निर्दोष मानिसहरूको भयावह कथा लुकेको थियो । गएको स्थानीय चुनावले दिएको म्यान्डेट र जिम्मेवारीका हिसाबले कसै गरे पनि बमजनसित बालेनको तुलना हुँदैन । तर उनको देवत्वकरण गर्ने र प्रश्नहरूलाई निषेध गर्ने आम मनोविज्ञान अहिले समाजमा जसरी हावी हुँदै छ, कल्ट निर्माणतिर स्खलित हुँदै जाने साझा राजमार्ग भने त्यसरी नै बन्ने हो । त्यसले नेपालको राजनीतिमा राम्रो सम्भावना बोकेका बालेनलाई कल्ट फिगर मा स्खलित मात्रै गर्दैन, समाजको न्यायतिरको यात्रालाई पनि अवरुद्ध गर्छ । त्यसैले बालेनलाई प्रश्न र जवाफदेहीभन्दा परको कल्ट फिगर बनाउँदा न उनको राजनीतिक अभियानलाई फाइदा छ, न समाजका रूपमा हामीलाई नै । बालेन र उनको वरिपरि बसेर अहिले जयगान गरिरहेकाहरूले जति छिटो यो कुरा बुझ्छन्, नेपाली समाज र राजनीतिमा बालेनको सान्दर्भिकता उति नै लम्बिँदै जान्छ । व्यक्तिगत रूपमा मेरो शुभेच्छा पनि त्यही हो अझै पनि बालेन गतिलो र अनुसरणयोग्य वैकल्पिक राजनीतिको ब्रान्ड बनून्, केही समय चम्केर सधैंका लागि गुमनाम हुने कल्ट हैन ।"
अन्धविश्वासमा २ भारतीय महिलाको बलि,"कसरी घटाइयो घटना ?प्रहरी अनुसन्धानका अनुसार केही समयअघिदेखि सफी र भगवल दुवै जना आर्थिक संकटबाट गुज्रिरहेका थिए । मानव बलि दिए उक्त संकटबाट पार मिल्ने भगवललाई कसैले सुझाएपछि त्यसमा सफीले साथ दिएका थिए । त्यसपछि सफी कमजोर आर्थिक अवस्था भएका महिलालाई प्रलोभनमा फसाउने काममा जुटेका थिए । सफीले पीडित महिलाहरूलाई जागिर दिलाइदिने र आर्थिक लाभसमेत हुने लोभ देखाएर फसाएको पाइएको छ, नागाराजुले भने, सुरुमा केही रकम दिएपछि महिलाहरू पनि उनको विश्वासमा पर्थे ।सफीले आर्थिक रूपमा विपन्न महिलाको खोजी गर्न सामाजिक सञ्जाल फेसबुकको प्रयोग गर्थे । कसैलाई शंका नहुने गरी घटनालाई लक्ष्यमा पुर्याउन उनले महिला खोज्ने कार्यमा आफ्नी श्रीमतीको फेसबुक अकाउन्टको प्रयोग गरेका थिए । जसको बारेमा उनकी श्रीमतीलाई केही जानकारी नै थिएन, नागाराजुले भने, सिंह दम्पती पनि मानव बलिमा विश्वास राख्ने गर्थे ।सफी मानसिकको अवस्थासमेत ठीक रहेको नपाइएको प्रहरीको भनाइ छ । बलि दिइएका महिलामाथि यौन शोषण भएनभएको बारेमा पनि अनुसन्धान थालिएको नागाराजुले जानकारी दिए । उनका अनुसार सफी यसअघि पनि विभिन्न ८ वटा आपराधिक घटनामा संलग्न थिए ।"
क्रिमिया जोड्ने पुल विस्फोटमा संलग्न ८ पक्राउ,"युक्रेन युद्धको रुसी कमान्ड सुवोविकिनलाईराष्ट्रपति पुटिनले शनिबारैदेखि युक्रेन युद्धको कमान्ड नयाँ सैन्य अधिकारीलाई सुम्पेका छन् । सर्गेइ सुवोविकिनलाई युक्रेनमाथिको विशेष सैन्य अभियानअन्तर्गत संयुक्त सैन्य टुकुडीको कमान्डर नियुक्त गरिएको छ, क्रेमलिनले भनेको छ । क्रिमिया जोड्ने पुलमा गराइएको विस्फोटलगत्तै सैनिक नेतृव परिवर्तन गर्नुलाई रुसले आफ्नो रणनीतिमा परिवर्तन गरेको रूपमा पनि धेरैले अर्थ्याएका छन् । साइबेरियामा जन्मिएका सुवोविकिनसँग अफगानिस्तान, चेचेन्या, ताजकिस्तान र सिरियामा भएका भीषण युद्धमा रुसी सेनाको नेतृत्व लिएको अनुभव छ । रुसी सैनिक वृतमा उनी विध्वंश निम्त्याउने जनरल को रूपमा चिनिन्छन् । उनी सन् २०१७ मा रुसी सेनाको जनरलमा बढुवा भएका थिए । त्यसअघि सिरियामा खटिएका उनले उच्च वीरता प्रस्तुत गरेको र नेतृत्व दिएको भन्दै पुटिनले उनलाई रुसी महासंघका हिरो को अवार्ड प्रदान गरेका थिए ।"
"फाइभजी : भारतमा सुरु, नेपालमा कहिले ?","(काठमाडौं)  मोबाइल फोनको फाइभजी सफ्टवेयर तत्काल अपडेट गर्न भारतले फोन निर्माता कम्पनीहरूलाई दबाब दिइरहेको छ । कम्पनीहरूले हुन्छ भनिसकेका छन् । छिमेकमा द्रुत गतिमा फाइभजीको व्यावसायिक सुरुवात भइसक्दा नेपालमा भने यसको परीक्षणसमेत हुन सकेको छैन । झन्डै एक वर्षअघि नै परीक्षण अनुमति पाएको नेपाल टेलिकमले यसलाई आवश्यक उपकरण अझै पनि पर्याप्त मात्रामा भित्र्याइसकेको छैन ।उत्तरी छिमेकी चीनले सन् २०१९ मै फाइभजी सेवा प्रारम्भ गरेको थियो । फाइभजी नेटवर्क विस्तारमा चीन विश्वमै अग्रणी स्थानमा छ । फाइभजी सञ्चालनको तीन वर्षमै त्यहाँ १६ लाख बेस स्टेसन स्थापना भइसकेका छन् भने फाइभजी मोबाइल फोन प्रयोगकर्ताको संख्या ४१ करोड नाघिसकेको ग्लोबल टाइम्सले जनाएको छ । त्यहाँ अब छैटौं पुस्ताको मोबाइल नेटवर्कको सम्भावनाबारे अध्ययन हुन थालेको छ ।वायरलेस इन्टरनेट सेवामा विश्वको दोस्रो ठूलो बजार भारतमा एप्पल, गुगल र सामसङले आआफ्ना मोबाइल सेटहरूमा फाइभजी सफ्टवेयर अपडेट गरिदिने भएका छन् । मुकेश अम्बानीको रिलायन्स जियो र सुनील मित्तलको भारतीय एयरटेलले भारतका विभिन्न सहरमा फाइभजी सेवा सञ्चालनमा ल्याएका छन् । तर, फाइभजी चल्ने भनिएका कतिपय मोबाइल सेटमा नचलेपछि भारत सरकारले मोबाइल निर्माताहरूसँग यसबारे छलफल गरी सफ्टवेयर र फार्मवेयर अपडेट गर्न भनेको थियो । फाइभजी सेवाको व्यापक विस्तारका लागि त्यहाँ सरकार र निजी क्षेत्र एक भएर लागिपरेका छन् ।नेपालमा पनि फाइभजी सेवा सञ्चालनमा ल्याउन सरकारी स्वामित्वको नेपाल दूरसञ्चार कम्पनी लिमिटेड (नेपाल टेलिकम) लाई सरकारले परीक्षण अनुमति दिएको छ । गत आर्थिक वर्ष २०७८७९ मै फाइभजी सेवाको परीक्षण गर्ने टेलिकमले जनाए पनि अझैसम्म हुन सकेको छैन । निजी क्षेत्रको एनसेल आजिएटाले फाइभजी परीक्षणका लागि अनुमति मागे पनि सरकारले स्वीकृति दिएको छैन ।टेलिकमले यसपालि तिहारअघि काठमाडौंका दुई ठाउँमा उपकरण जडान गरी परीक्षण सुरु गर्ने जनाएको छ । फाइभजीलाई चाहिने उपकरण आइसकेका छन्, टेलिकमको वायरलेस सेवा निर्देशनालयका प्रबन्धक सुबोध रिमालले भने, काठमाडौंका बबरमहल र सुन्धारा, वीरगन्ज र पोखरामा उपकरण जडान गरेर परीक्षण प्रारम्भ गर्नेछौं । तिहारअघि नै काठमाडौंमा उपकरण जडान भइसक्छन् । हाल चार ठाउँलाई पुग्ने उपकरण आएको उनले बताए । अर्को चरणमा सातवटै प्रदेशलाई पुग्ने गरी उपकरण ल्याई परीक्षणलाई तीव्रता दिने उनले बताए ।फाइभजी प्रविधिलाई आवश्यक बेस स्टेसन ब्रिक्स, एन्टेना, माइक्रोवेभ सर्किटजस्ता उपकरण आयातका लागि चिनियाँ कम्पनी जेडटीई र हुवावेले ठेक्का पाएका छन् । कोभिड महामारी रोकथामका लागि चीनले लकडाउन जारी राखेको र विश्वबजारमा चिप अभावका कारण समयमा उपकरण आयात गर्न नसकिएको यसअघि टेलिकमले बताउँदै आएको थियो । प्रबन्धक रिमालले भने उपकरण ल्याउन समय नलागेको बताए । बिचमा ढिलाइ भएको वा अड्किएको होइन, उनले भने, फ्रिक्वेन्सी प्राप्त गर्न र त्यसपछि सामान ल्याउन स्वीकृति लिने प्रक्रिया पूरा गर्दागर्दै यतिबेला भयो ।टेलिकमलाई गत वर्ष कात्तिक २९ मा फाइभजी परीक्षणका लागि नेपाल दूरसञ्चार प्राधिकरणले अनुमति दिएको थियो । साथै, २६ सय मेगाहर्ज ब्यान्डमा ६० मेगाहर्ज फ्रिक्वेन्सी उपलब्ध गराइएको छ । अनुमति र फ्रिक्वेन्सी पाएको झन्डै एक वर्ष हुन लाग्दा पनि टेलिकमले परीक्षण गर्न सकेको छैन । त्यो बेला नै परीक्षण गरेको भए फाइभजी परीक्षणमा नेपाल दक्षिण एसियामा पहिलो हुने थियो ।निजी क्षेत्रको एनसेलले भने अनुमति पाएको खण्डमा ६ महिनाभित्र परीक्षण सकेर फाइभजी सञ्चालनमा ल्याउन सक्ने दाबी गर्दै आएको छ । नियामकले हामीलाई अनुमति र फ्रिक्वेन्सी स्पेक्ट्रम प्रदान गरेमा ६ महिनाभित्र परीक्षण गर्न सक्छौं, एनसेलका प्रबन्ध निर्देशक एवं प्रमुख कार्यकारी अधिकृत एन्डी चङले हालैको एक कार्यक्रममा भनेका थिए, पहिला फोरजीको बेला पनि हाम्रो फोरजी नेटवर्क पूर्ण रूपमा तयार थियो । तर, अनुमति पाएनौं । अहिले फाइभजीमा पनि पुनः परीक्षण अनुमतिका लागि पर्खिरहेका छौं भन्दा मलाई लाजै लाग्छ ।फाइभजी परीक्षणका लागि एनसेललाई फ्रिक्वेन्सी उपलब्ध गराउने निर्णय सञ्चार मन्त्रालयअन्तर्गतको रेडियो फ्रिक्वेन्सी नीति निर्धारण समितिले गर्ने र यो छलफलको क्रममा रहेको प्राधिकरणका सहप्रवक्ता अच्युतानन्द मिश्रले बताए । सञ्चार मन्त्रालयका प्रवक्ता सेवन्तक पोखरेलले चाहिँ यसबारे प्राधिकरणलाई नै सोध्न आग्रह गरे । हामीले नेपाल टेलिकमलाई फाइभजी परीक्षण चाँडो गर्न भनिरहेका छौं, पोखरेलले भने, प्रविधि ल्याउने उनीहरूले नै हो । अन्य सहजीकरण जे गर्नुपर्ने हो, हामीले गरिरहेका छौं ।प्राधिकरणले फाइभजी परीक्षणका लागि फाइभजीलगायत नयाँ प्रविधिको परीक्षणसम्बन्धी कार्यविधि २०७८ तयार गरेको थियो । साउन पहिलो साता कार्यविधि पारित गर्दै प्राधिकरणले फाइभजीलगायत नयाँ प्रविधिको परीक्षणका लागि सेवा प्रदायकलाई सहजीकरण गर्ने जनाएको थियो । कार्यविधिमा नयाँ प्रविधिको परीक्षणलाई स्वीकृति पाएको ३ महिनासम्ममा आवश्यक उपकरणहरू आयात र जडान गरिसक्नुपर्ने उल्लेख छ । त्यसो नगरेमा प्राधिकरणले स्वीकृति फिर्ता लिन सक्ने प्रावधान छ ।आफूहरूले झक्झकाउने काम गरिरहेको प्राधिकरणका सहप्रवक्ता मिश्रले बताए । नयाँ प्रविधि भएकाले केही ढिलाइ भएको प्राधिरणको भनाइ छ । नेपाली ग्राहकलाई उच्च गति र अविलम्ब सेवा प्रदान गर्ने फाइभजी प्रविधिमा अभ्यस्त बनाउन यो परीक्षण सुरु गर्न लागेको टेलिकमको निर्देशनालयका प्रबन्धक रिमालले बताए । फोन गर्न वा डेटा चलाउनलाई मात्रै यो प्रविधि जरुरी छैन, उनले भने, यसले इन्टरनेट अफ थिङ्स, होम डिभाइस, ट्राफिक व्यवस्थापनदेखि स्ट्रिमिङ सेवामा द्रुत गतिको अभूतपूर्व सञ्चार अनुभूति प्रदान गर्छ ।"
नापतौल बिगार्नेलाई जरिवाना र कैद सजाय बढाइयो,"स्थानीय तहलाई पनि अधिकार दिएकाले काम गर्न धेरै सजिलो बनाइदिएको छ ।संशोधित ऐनमा गलत मनसायले व्यवसायीलाई सजाय गरे कारबाहीमा संलग्न निरीक्षकलाई समेत जरिवाना र कैदको व्यवस्था छ । ऐनविपरीत हुने गरी निरीक्षककले जानीजानी नापतौल वा नाप्ने वा तौलने यन्त्रमा टाँचा लगाए निजलाई एक वर्षसम्म कैद वा १० हजार रुपैयाँसम्म जरिवाना वा दुवै सजाय हुनेछ, ऐनमा भनिएको छ, ऐनबमोजिम निरीक्षकले गरेको निर्णय वा सजायको आदेश उपर नियन्त्रकसमक्ष र जिल्ला अदालतले गरेको निर्णय वा सजायको आदेश उपर सम्बन्धित उच्च अदालतमा ३५ दिनभित्र पुनरावेदन गर्न सकिनेछ । संशोधित ऐनमा प्रदेश तथा स्थानीय तहले अनुगमन गर्न सक्ने अधिकार पनि थपिएको छ । मूल ऐनमा दफा ३५ पछि दफा ३५ (क) थपेर उक्त अधिकार दिएको हो । ऐनबमोजिम नापतौल तथा नाप्ने वा तौलने यन्त्रको जाच गराए, नगराएको, इजाजतपत्र तथा अनुमतिपत्र लिए, नलिएको वा त्यस्तो इजाजतपत्र तथा अनुमतिपत्रको नवीकरण गराए, नगराएको सम्बन्धमा प्रदेश तथा स्थानीय तहले आवश्यकताअनुसार अनुगमन गर्न सक्नेछ । प्रदेश वा स्थानीय तहले नेपाल सरकारले निर्धारण गरेको मापदण्डका आधारमा विभागसँग समन्वय गरी अनुगमन गर्न सक्नेछ । अनुगमन गर्दा कसैले यस ऐनविपरीत कार्य गरेको पाइए अनुगमन गर्ने अधिकारीले कारबाहीका लागि विभाग वा अन्तर्गतको कार्यालयमा लेखी पठाउनुपर्नेछ, ऐनमा भनिएको छ, अनुगमनका क्रममा सम्बन्धित प्रदेश वा स्थानीय कानुनबमोजिम कारबाही गर्नुपर्ने कुनै विषय देखिए त्यस्तो कानुनबमोजिम समेत प्रदेश वा स्थानीय तहले कारबाही गर्न सक्नेछ । प्रदेश वा स्थानीय तहबाट कारबाहीका लागि लेखी आए विभाग वा कार्यालयले तत्काल आवश्यक छानबिन गरी यस ऐनबमोजिम आवश्यक कारबाही गर्नुपर्ने देखिन्छ । संशोधनमा प्राविधिक त्रुटि मात्रै सच्याइएको उपभोक्ता हित संरक्षण मञ्चका अध्यक्ष ज्योति बानियाँको दाबी छ । ०५५ सालको ऐन समयअनुकूल छैन, संशोधनमा प्राविधिक त्रुटि मात्रै सच्याइएको हो, बानियाँले भने, सबैभन्दा बढी समस्या औद्योगिक नापतौलमा छ, त्यो कसले हेर्नेमा अन्योल छ ।"
'आर्थिक चक्रमै असर परेकाले गाडी आयात खोल्नुपर्छ,"विदेशी विनिमय सञ्चिति घटेपछि सरकारले कार, जिप, भ्यान आयात रोकेको छ । तर, आयात रोकेर विदेशी विनिमय सञ्चितिमा खासै प्रभाव नपारेको र राजस्वमा पनि ठूलो असर गरिरहेको भन्दै तपाईंहरू प्रतिबन्ध खोलिदिन फेरि ॅलबिइङ मा हुनुहुन्छ । विदेशी विनिमय सञ्चितिमा सुधार नहुँदै किन आयात खोल्नुपर्छ भन्न थाल्नुभएको ?त्यस्तो हैन, हामीले तथ्यांकसहित कुरा गरिरहेका छौं । नेपालको कुल आयात १९ खर्ब रुपैयाँको छ । अहिले आयात प्रतिबन्ध लगाइएका कार, जिप, भ्यान र १५० सीसीमाथिका मोटरसाइकलको बन्देज हटाए १७ देखि १९ अर्ब रुपैयाँ मात्रै बाहिरिने हो । ती वस्तुको कुल आयातमा योगदान जम्मा १ प्रतिशत मात्र छ । अहिले विदेशी विनिमय सञ्चितिमा विस्तारै सुधार हुँदै गएकाले पनि लामो समय प्रतिबन्ध लगाउनु हुँदैन भनेका हौं ।अहिले विदेशी विनिमय सञ्चिति घटेकाले यसमा सचेत हुनुपर्ने सबैले भनिरहेका छन् । मुलुक संकटमा पर्दा आफ्नो व्यापार व्यवसायको स्वार्थ नहेरी तपाईंहरूले पनि योगदान गर्नुपर्ने हैन र ?प्रतिबन्धको सुरुका चार महिना हामीले सहयोग गरेका हौं । आयात खोल्नैपर्छ भनेर दबाब दिएनौं । तर रोक्नुपर्ने वस्तु कार, जिप र भ्यान मात्रै हुन् त ? नेपालमा धेरै विलासिताका वस्तुहरू आयात भइरहेका छन्, जसलाई वर्षौंसम्म प्रतिबन्ध लगाए पनि हुन्छ । ती वस्तु आयातमा भने प्रतिबन्ध छैन । तर, अत्यावश्यक सवारीसाधनलाई भने रोकिरहनुपर्ने ? हामीले सहयोग गर्ने बेलामा गरेका छौं । तर अटोमोबाइल क्षेत्र मात्र निसानामा परेको छ । राष्ट्र बैंकले पनि अटोमोबाइल्स क्षेत्रलाई नै टार्गेट गरेर कसिलो नीति ल्याउने गरेको छ । सरकारबाट पनि यसैलाई टार्गेट भयो । अटोमोबाइल्स वा निजी क्षेत्र, योबिना सरकार चल्न गाह्रो हुन्छ । सवारीसाधनको आयात प्रतिबन्धका कारण राजस्व पनि घटेको छ । राजस्वमा अटोमोबाइल्सको योगदान २५ प्रतिशत छ । प्रतिबन्ध लगाइरहँदा हामी त अप्ठ्यारोमा परिसक्यौं, सरकार पनि पर्छ । नागरिक पनि समस्यामा पर्छन् । कर्मचारी, डिलर सञ्चालकसमेत अप्ठ्यारोमा परेका छन् ।सरकारले सार्वजनिक र विद्युतीय सवारीसाधनको आयात बन्देज गरेको छैन । ती गाडी ल्याएर बिक्रीवितरण गर्दा हुँदैन ?त्यस्ता सवारीसाधन आयात र बिक्री भइरहेका छन्, ठिकै हो । तर अहिले सबै ठाउँमा सार्वजनिक सवारी मात्रैले सम्भव छैन । सार्वजनिक सवारी चढ्दा समयमै गन्तव्यमा पुग्न गाह्रो छ । त्यसैले निजी सवारीसाधन अनिवार्य बनिसक्यो । मध्यम वर्गलाई कार आवश्यक भइसकेको छ, माग पनि छ । यो हाम्रो मात्र हैन, उपभोक्ताको पनि मुद्दा हो । पैसा हुनेले कार किन्न पाइरहेका छैनन् । कार, जिप र भ्यान पनि सबै एक पटक आयात खुला नगरेर चरणबद्ध रूपमा खोलौं भन्ने हाम्रो प्रस्ताव हो । सुरुमा तत्कालै आवश्यक परेका थोरै मूल्यका सवारीको आयात खोल्दै जानुपर्छ । आयात गर्दैमा सबै बिक्री हुन्छ भन्ने पनि छैन । पहिला जति बिक्री हुन्थ्यो, अहिले त्यसको आधा पनि हुँदैन । बैंकहरूले फाइनान्सिङ गर्न सक्ने अवस्था छैन । बजारमा माग भएका र आवश्यकता अनुसारका सवारीको मात्र आयात खुला गरौं भनेका हौं ।राजस्व र आवश्यकताको विषय सरकार र उपभोक्ताको पनि हो । तर तपाईंहरू अलि ठूलो स्वरमा आयात खुला गरौं भनिरहनुभएको छ ? व्यवसायीलाई सबैभन्दा ठूलो मर्का परेपछि बोलेका हौं । कुल बिक्रीको ४० प्रतिशत सवारी दसैंतिहार (असोज, कार्तिक र मंसिर) मा बिक्री हुन्थ्यो । बाँकी ६० प्रतिशत ९ महिनामा बिक्री हुने हो । तर चाडबाडमा कारोबार गर्न पाएनौं । अहिले नै आयात खुला गरे पनि तीन महिनापछि मात्र भित्रने हुन् । अहिले अर्डर गरे पनि कुनै कम्पनीले अर्डर लिँदैनन् । नेपालको विश्वास छैन भन्छन् । पहिला आयात खुलोस्, एलसी खोल अनि मात्र अर्डर लिन्छौं भनेका छन् । मानौं, अहिले नै आयात खुला भयो र हामीले एलसी खोलेर अर्डर गर्यौं भने पनि भारतबाट आउन तीन महिना लाग्छ । अन्य देशबाट आउन ६ महिनाभन्दा बढी लाग्छ । यसको असर अझै पर्नेवाला छ । आयातकर्तासँगै सबैभन्दा ठूलो असर डिलरहरूलाई परेको छ । गाडी नभएर धेरै डिलरहरू बन्द भइरहेका छन् । दसैंमा बोनस खुवाएर चाडबाड मनाऔं भन्नुपर्ने बेलामा उल्टै कर्मचारीलाई बिदा पठाउनुपरेको छ । यसको असर अर्थतन्त्रमा पनि छ । अटोमोबाइल्सको वार्षिक कारोबार एक खर्ब रुपैयाँ बराबर छ । यसको कारोबारको सम्बन्ध सबैतिर हुन्छ । त्यसैले गाडी आयातमा प्रतिबन्धले समग्र आर्थिक चक्रमा असर पारेको छ । अझै प्रतिबन्ध लम्ब्याए व्यवसायीलाई मात्र होइन, राज्यलाई नै असर पर्छ । भन्सार राजस्व लक्ष्य अनुसार उठ्न नसकेर बजेट निर्माणमा समेत यसको प्रभाव पर्ने छ ।अहिले सरकारको नीति विद्युतीय सवारीसाधनलाई प्रवर्द्धन गर्ने छ । इन्धनवाला गाडी किन्दा र पछि पनि पेट्रोलडिजेल चाहिने भएर त्यसमा विदेशी विनिमय खर्च हुन्छ । तपाईंहरूले इन्धनवाला छाडेर विद्युतीय सवारीसाधनको कारोबार गर्दा हुँदैन ?हुन्छ । त्यसैले हामीले दक्षिण एसियामै पहिलो पटक गत असोज ६ देखि ९ सम्म विद्युतीय सवारीको मात्र स्टल राखेर इभी एक्स्पो आयोजना गर्यौं । जहाँ ३ सयभन्दा बढी सवारीसाधन बुकिङ भए । सेमिनारसमेत गरे विद्युतीय सवारीबारे सर्वसाधारणलाई बुझाउने प्रयास गर्यौं । उनीहरूको चासो निकै देखियो । उपभोक्तामा पनि इन्धनवालाको विकल्प विद्युतीय सवारी हो भन्ने भएको छ । तर एकै चोटि विद्युतीय सवारीमा सिफ्ट हुने सम्भावना अहिले छैन । मागअनुसार आपूर्ति हुन सकेको छैन । अहिले बुकिङ गर्दा ५६ महिना पछि मात्र कम्पनीले उपलब्ध गराउन सक्छन् । अर्कोतर्फ अझै ५७ वर्ष डिजेलपेट्रोलका सवारी चल्छन् । विद्युतीय सवारी प्रयोग गर्नेको संख्या चरणबद्ध रूपमा बढ्दै जान्छ । तर त्यतिन्जेल डिजेलपेट्रोलवाला गाडीहरू नै चाहिन्छ ।डिजेलपेट्रोलबाट चल्ने कार, जिप र भ्यानको आयात बन्देज कायमै रहनुको पछाडि विद्युतीय सवारी र पहिले नै बढी गाडी ल्याउनेहरूले सरकारी निकायलाई प्रभावमा पारेका छन् भन्ने चर्चा पनि छ । तपाईंलाई त्यस्तो लाग्छ ? यसबारे त जानकारी छैन । तर यो कुरा सत्य हो भने, यस्तो हुनु भएन । चाडबाडको समयमा धेरै बिक्री हुने भनेर बढी सवारीको एलसी खोलिएको पनि हुन्छ । विद्युतीय सवारी मात्र बिक्री गर्ने कम्पनी थोरै छन् । तर विद्युतीय र इन्धनवाला दुवै बिक्री गर्ने कम्पनी धेरै छन् । त्यसैले एकदुई वटा कम्पनीले मात्र आयात प्रतिबन्धमा त्यति ठूलो प्रभाव पारे जस्तो लाग्दैन ।प्रतिबन्ध खुलाउने विषयमा उद्योग, वाणिज्य तथा आपूर्ति मन्त्रालय, अर्थ मन्त्रालय र राष्ट्र बैंकले के भनिरहेका छन् ?सम्बन्धित निकाय धेरै भयो आयात रोकिएको, अब खोल्नुपर्छ भन्ने पक्षमै छन् । अहिले धेरै गाडी ल्याएर बिक्री गर्न सक्ने अवस्था छैन । महिनामा कति डलर बराबरको गाडी ल्याउने भनेर आपसी समझदारी गरेर ल्याउन सकिन्छ । छलफल भइरहेको छ ।यो लबिइङको सट्टा तपाईंहरू यहीं एसेम्बल गर्नेतर्फ लाग्दा हुँदैन ? यसमा हामी सकारात्मक छौं । तर स्थायी नीति चाहियो नि । नेपालमा हरेक नीति व्यक्तिअनुसार बन्ने गरेका छन् । एउटा अर्थमन्त्री आउँछन्, एउटा नीति ल्याउँछन्, अर्को आउँछन् फेरि अर्कै नीति बनाउँछन् । मन्त्रीपिच्छे फेरिने नीतिले व्यवसाय सञ्चालन दिगो बन्न सकेको छैन । ५ देखि १० वर्षसम्मका लागि स्थिर नीति बनाएर नेपालमै सवारीसाधन उत्पादन गर्ने गरी एसेम्बल गर्न सुविधा र सहुलियत दिनुपर्छ । दुई पांग्रे सवारीको उत्पादन थालनी भइसकेको छ । विद्युतीय सवारीको उत्पादन पनि सुरु गरिएको छ । एसेम्बल गरेर मात्र हुँदैन । भ्यालूएड (मूल्य अभिवृद्धि) पनि हुनुपर्छ । त्यसैले एसेम्बलमा जान स्थिर नीति हुनुपर्छ । निजी क्षेत्र लगानी गर्न तयार छ ।"
अर्थ संक्षेप,"सिद्धार्थ बैंकद्वारा नारायणी अस्पताललाई ५५ लाख सहयोगकाठमाडौं (कास) सिद्घार्थ बैंकले वीरगन्जस्थित नारायणी अस्पताललाई भवन मर्मतसम्भारका लागि ५५ लाख रुपैयाँ सहयोग गरेको छ । उक्त कार्यको समन्वय र सहजीकरण गैरनाफामूलक संस्था राउन्ड टेबलले गर्नेछ । सहयोगसम्बन्धी सम्झौतापत्रमा बैंकका तर्फबाट प्रमुख कार्यकारी अधिकृत सुन्दरप्रसाद कँडेल र अस्पतालका तर्फबाट मेडिकल सुपरिन्टेन्डेन्ट डा वीरेन्द्रबहादुर प्रधान र राउन्ड टेबलका तर्फबाट नेसनल प्रेसिडेन्ट राहुल अग्रवालले हस्ताक्षर गरे । हुन्डाईको टेस्ट ड्राइभ क्याम्पेन विजेता घोषितकाठमाडौं (कास) हुन्डाई गाडीको नेपालका लागि आधिकारिक विक्रेता लक्ष्मी इन्टरकन्टिनेन्टलले विश्वकप २०२२ लक्षित गोल अफ द सेन्चुरी अभियानअन्तर्गतको टेस्ट ड्राइभ क्याम्पेनका विजेता घोषणा गरेको छ । लक्की ड्रमार्फत शेरबहादुर जीसी र हस्तमाया गुरुङ छनोट भएका हुन् । विजेताले आफ्नो एक साथीसहित फिफा विश्वकप २०२२ को प्रत्यक्ष खेल कतार गएर हेर्न पाउने छन्, जसको सबै खर्च हुन्डाई नेपालले बेहोर्नेछ । एसबीआई र भन्सार विभागबीच सम्झौता काठमाडौं (कास) नेपाल एसबीआई बैंक र भन्सार विभागबीच कञ्चनपुरको भन्सार कार्यालय गड्डाचौकीमा बैंक एक्स्टेन्सन काउन्टर खोल्ने सम्झौता भएको छ । सम्झौतापत्रमा विभागका महानिर्देशक कमलप्रसाद भट्टराई र बैंकका नायब प्रमुख कार्यकारी अधिकृत मोहम्मद रिजवान आलमले हस्ताक्षर गरे ।आईएमईले संस्थापकबाट शतप्रतिशत सेयर पुँजी थप्ने काठमाडौं (कास) आईएमई लाइफ इन्स्योरेन्सले संस्थापक सेयरधनीबाट हाल कायम चुक्ता पुँजीको शतप्रतिशत बराबर सेयर पुँजी थप गर्ने भएको छ । कम्पनीले पुँजी थप भएपछि सर्वसाधारणका लागि छुट्याइएको सेयर निष्कासन गर्ने भएको छ । कम्पनीको बुधबार बसेको साधारणसभा बैठकले जीवन बिमा कम्पनीको चुक्ता पुँजी ५ अर्ब रुपैयाँ पुर्याउनुपर्ने प्रावधानअनुरूप उक्त निर्णय पारित गरेको हो । कम्पनीले आर्थिक वर्ष २०७७०७८ को सञ्चालक समितिको प्रतिवेदनसहित वित्तीय विवरण पनि पारित गरेको छ ।सानिमा बैंक अब ठिमी र कपनमाकाठमाडौं (कास) सानिमा बैंकले ठिमी र कपनमा शाखा सञ्चालनमा ल्याएको छ । ती शाखाको उद्घाटन बैंक ब्रान्ड प्रवर्द्धक वरिष्ठ कलाकारद्वय मदनकृष्ण श्रेष्ठ र हरिवंश आचार्य (मह जोडी) तथा बैंकका सञ्चालक भरतकुमार पोखरेलले संयुक्त रूपमा गरे । समारोहमा बैंकका प्रमुख कार्यकारी अधिकृत निश्चलराज पाण्डेले बैंकका ग्राहक तथा सरोकारवालालाई निरन्तर सहयोग तथा संरक्षणका लागि कृतज्ञता व्यक्त गर्दै गुणस्तरीय सेवा प्रदान गर्न बैंक प्रतिबद्ध रहेको बताए ।"
विज्ञापनबाट पनि चुनाव प्रचारको बाटो खुला,"काठमाडौं (कास) प्रतिनिधिसभा र प्रदेशसभा निर्वाचनका उम्मेदवार र राजनीतिक दलले आफ्नो घोषणापत्र र प्रतिबद्धता मतदातासम्म पुर्याउन सञ्चारमाध्यमबाट विज्ञापन गर्न पाउने भएका छन् । निर्वाचन आयोगले दल र उम्मेदवारले छुट्टाछुट्टै विज्ञापन गर्न पाउने प्रावधान आचारसंहितामा राखेको छ । दल र उम्मेदवारले हरेक दिन निजी सञ्चारमाध्यममार्फत आफ्ना प्रतिबद्धता र एजेन्डा प्रचारप्रसार गर्न सक्नेछन् । मुख्य निर्वाचन अधिकृत र निर्वाचन अधिकृतको कार्यालयले उम्मेदवारहरूलाई बुधबार निर्वाचन चिह्न प्रदान गरिसकेको छ । उम्मेदवारहरू अब प्रचारमा जान सक्छन् तर आचारसंहिताअनुसार उम्मेदवारको अन्तिम नामावली प्रकाशन भएपछि मतदान हुनेभन्दा १७ दिनअघिदेखि मात्रै निर्वाचन प्रचारका लागि जुलुस, आमसभा, कोणसभा र सञ्चारमाध्यमबाट कुनै प्रकारको सामग्री प्रकाशन, प्रसारण र घरदैलो कार्यक्रम गर्न पाउनेछन् । मतदान हुने दिनको ४८ घण्टाअघिदेखि राजनीतिक दलका पदाधिकारी, उम्मेदवार र दलको भ्रातृ संगठनले कुनै पनि माध्यमबाट मत माग्न र प्रचारप्रसार गर्न पाइँदैन । सामाजिक सञ्जाल, अनलाइन, छापा वा अन्य कुनै माध्यमबाट राजनीतिक दल वा उम्मेदवारको पक्षविपक्षमा सामग्री प्रचारप्रसार गर्न नपाइने आचारसंहितामा व्यवस्था छ । आयोगले जारी गरेको आचारसंहिताअनुसार उम्मेदवारले हरेक दिन ७७ इञ्च (करिब ८० सीसी) बराबरको विज्ञापन छाप्न पाउनेछन् । आचारसंहिताको दफा १५ मा सञ्चारमाध्यमको प्रयोगसम्बन्धी व्यवस्था राखिएको छ । यो दफामा राजनीतिक दल, उम्मेदवार तथा दलका भ्रातृ संगठनले प्रचारप्रसारमा सञ्चारमाध्यमको प्रयोग गर्न सक्ने व्यवस्था राखिएको छ । दफा १५ (ख) मा भनिएको छ, राजनीतिक दलले निजी क्षेत्रका पत्रपत्रिकाबाट प्रचारप्रसार गर्दा प्रत्येक दिन बढीमा ७७ इञ्चसम्मको आधारमा प्रचार सामग्री छपाउन सक्नेछ । उम्मेदवारले पनि पत्रिकामार्फत आफ्नो प्रचार गर्न सक्नेछन् । आचारसंहिताको दफा १५ (च) मा भनिएको छ, पहिलो हुने निर्वाचन प्रणालीबमोजिम प्रतिनिधिसभा सदस्य वा स्थानीय तह सदस्य पदको निर्वाचनमा भाग लिने उम्मेदवारले पत्रपत्रिकाको माध्यमबाट निर्वाचन प्रचारप्रसार गर्दा प्रत्येक दिन बढीमा ७७ इञ्चसम्मको आधारमा प्रचार सामग्री छपाउन सक्नेछ । एउटा उम्मेदवारले एकै दिन एकभन्दा बढी पत्रिकामा विज्ञापन गर्न भने पाउने छैन । दल र उम्मेदवारले पत्रिकाबाहेक रेडियो, टेलिभिजनको माध्यमबाट पनि प्रचारप्रसार गर्न सक्नेछन् । आचारसंहिताअनुसार राजनीतिक दलले निजी क्षेत्रको टेलिभिजन, एफएममार्फत निर्वाचन प्रचारप्रसार गर्दा कम्तीमा एक घण्टाको अन्तरालमा चौबीस घण्टामा बढीमा चार पटक र एक पटकमा बढीमा मिनेटसम्मको विज्ञापन गर्न पाउनेछन् । त्यस्तै प्रतिनिधिसभा र प्रदेशसभाका उम्मेदवारले रेडियो, टीभीबाट प्रचारप्रसार गर्दा कम्तीमा एक घण्टाको अन्तरालमा चौबीस घण्टामा बढीमा तीन पटक र एक पटकमा बढीमा एक मिनेटसम्मको विज्ञापन गर्न पाउनेछन् ।दलले आफ्नो घोषणापत्र मिडियामार्फत प्रचारप्रसार गर्न सक्छन्, निश्चित दिनसम्म मात्रै गर्ने भन्ने छैन, मौन अवधि सुरु हुनुअघिसम्म सञ्चारमाध्यममार्फत आचारसंहिता विपरीत नहुने गरी निर्वाचन प्रचारप्रसार गर्न पाउँछन्, कानुन तथा राजनीतिक दल व्यवस्थापन महाशाखाका सहसचिव यज्ञप्रसाद भट्टराईले भने, आचारसंहिताअनुसार राजनीतिक दल र उम्मेदवार दुवैले हरेक दिन एउटा मिडियामा प्रचार गर्न सक्छन् । सञ्चारमाध्यममा प्रचारप्रसारका लागि कतिसम्म खर्च गर्न पाउने कुनै सीमा नरहेको तर निर्वाचन खर्चको सीमामा रहेर खर्च गर्न पाउने उनले बताए ।निर्वाचन आयोगले प्रतिनिधिसभाका उम्मेदवारले न्यूनतम २५ देखि बढीमा ३३ लाख रुपैयाँसम्म खर्च गर्न पाउने सीमा तोकेको छ । प्रचारप्रसारमा जति गर्ने हो, यही खर्चको सीमाभित्र रहनुपर्छ, भट्टराईले भने । प्रदेशसभाका उम्मेदवारले १५ देखि २३ लाखसम्म निर्वाचनमा खर्च गर्न पाउने सीमा तोकिएको छ । उम्मेदवारले निर्वाचन प्रयोजनका लागि ७५ ग्रामसम्मको कागजमा ३ सय वर्ग इञ्चसम्म क्षेत्रफल भएको आधारमा एउटै रंगको पर्चा मात्रै छाप्न पाउँछन् । त्यस्तै उम्मेदवार वा दलको कार्यालयमा साइनबोर्ड तथा कपडामा बनाइएको ३४ फिटको दलको झन्डा र चिह्नबाहेक अन्य सामग्री राख्न नपाउने आचारसंहितामा उल्लेख छ ।आमसभामा र घरदैलोमा १० वटा झन्डा मात्रै बोक्न पाउनेछ । यस्तो कार्यक्रममा २५ जनामा सीमित हुनुपर्ने व्यवस्था राखिएको छ । बाजा, झाँकी प्रदर्शनमा पनि रोक लगाइएको छ । अनलाइन, टीभी स्क्रोलिङ, सपिङ मलमा डिस्प्ले, कल सेन्टर सञ्चालन, बैंकका एटीएम काउन्टरमा सन्देश वा सडक नाटकको माध्यमबाट पनि दल र उम्मेदवारले प्रचारप्रसार गर्न नपाउने प्रावधान राखिएको छ । राजनीतिक दल र उम्मेदवारको बढीमा एउटा आधिकारिक निजी वेबपेजमा प्रसारप्रसार राख्न भने पाउने व्यवस्था आचारसंहितामा राखिएको छ । दलले झन्डा र चुनाव चिह्नको तोरण बनाएर सार्वजनिक स्थलमा प्रदर्शन गर्नसमेत रोक लगाएको छ । भित्तेलेखन, सवारीको प्रयोग गरेर र्याली गर्नसमेत नपाइने व्यवस्था आचारसंहितामा राखिएको छ ।"
दुई बालबालिकासहित परिवारका ३ को हत्या,"बारा (कास) प्रसौनी गाउँपालिका ५ प्रस्टोका गाउँका एकै परिवारका ३ जनाको हत्या गरिएको अवस्थामा बुधवार खोला किनारमा फेला परेको छ । २५ बर्षीया सुजाता चौधरी, उनकी चार बर्षीया छोरी ताहिरा र १६ महिने छोरा राजबीरको घाँटी रेटी हत्या गरिएको अवस्थामा शव फेला परेको हो । गाउँभन्दा उत्तर तर्फ रहेको डोरा खोला किनारमा तिनै जनाको शव फेला परेको हो । दुबै बालबालिकाको शव एक ठाउँमा र बालबालिकाको आमा सुजाताको शव ३ सय मिटर दक्षिण तर्फ फेला परेको हो । हत्याबारे अनुसन्धान गर्न सुजाताकी ३५ बर्षीय पति दिपेन्द्र चौधरीलाई प्रहरीले नियन्त्रणमा लिएको छ । प्रहरीले उनलाई आफ्नो निगरानीमा राखेर न्यूरो अस्पताल वीरगन्जमा आईस्यूमा उपचार गराइरहेको छ । उनी मंगलवार राती वीरगन्जमा साइकलमा हिडिरहँदा दुर्घटनामा परी घाइते भएको अवस्थामा नारायणी संघीय अस्पताल वीरगन्जमा उपचार गराइरहेको अवस्थामा प्रहरीले विशेष सुचनाको आधारमा फेला पारेको हो । प्रहरीले उनीसित बयान लिन पाएको छैन् । नारायणी अस्पतालमा उपचार हुन नसकी उनलाई न्यूरो अस्पतालमा थप उपचारको लागि पठाइएको हो । तिनै जनाको घाँटी रेटेर हत्या गरिएको छ, प्रहरी निरिक्षक नरेन्द्र बोगटीले भने ।"
"प्रदेशमा खेल, केन्द्रको खटन","(पोखरा)  गण्डकी प्रदेशमा भइरहेको नवौं राष्ट्रिय खेलकुदअन्तर्गत खेल सामग्री तथा पोसाक व्यवस्थापन उपसमितिको सदस्यमा मनोनीत गरिएको पत्र बुधबार खेलकर्मी खगेन्द्र क्षत्रीले पाए । प्रतियोगिताको औपचारिक उद्घाटन हुनुभन्दा दुई दिनअघि आएको पत्रको उनले राष्ट्रिय खेलकुद परिषद् (राखेप) लाई जवाफी पत्र लेखे । उपसमितिको सदस्य चुनेकोमा धन्यवाद व्यक्त गर्दै उनले आफू समितिमा बस्न इच्छुक नरहेको पत्र पठाए ।गण्डकी प्रदेश खेलकुद परिषद्का सदस्यसमेत रहेका क्षत्रीले राखेपको कार्यशैलीप्रति असन्तुष्टि जनाउँदै पत्र बुझेकै दिन समितिको सदस्यबाट राजीनामा दिएका हुन् । खेल नै सुरु भइसकेको अवस्थामा राख्नका लागि मात्रै किन राखियो भन्ने मेरो प्रश्न हो, उनले भने, काम के हो, भूमिका के हुने हो केही थाहा छैन । उपसमिति बनाउने बेलामै गण्डकीका अगुवा खेलकर्मीलाई समितिमा राखेको भए अपनत्व महसुस हुन सक्थ्यो । खेल सामग्री तथा पोसाक खरिद भइसकेको र अहिले नामका लागि मात्रै समितिमा बस्दा अनियमितताको पनि साक्षी बस्नुपर्ने भय उनलाई छ । राष्ट्रिय खेलकुद गण्डकीमा हुँदै गर्दा एउटा पनि खेल पूर्वाधार नथपिएकामा पनि गण्डकीका खेलकर्मी असन्तुष्ट छन् । पोखरा रंगशालामा पौडी पोखरी नहुँदा एक निजी विद्यालयमा प्रतियोगिता गर्नुपरेको छ । सुटिङ रेन्जको अभावमा काठमाडौंमा खेल हुँदै छ । हक्कीको मैदान पनि रंगशालाभित्र छैन । पर्याप्त भौतिक व्यवस्थापन नहुँदा प्रतियोगिताहरू जति नजिकिँदै छन्, त्यति नै आयोजकलाई भौतिक व्यवस्थापन गर्न हम्मेहम्मे परेको छ ।पुरुष तथा महिला हक्की प्रतियोगिता बिहीबारदेखि लामाचौरको गण्डकी बोर्डिङ र हेम्जाको गौरीशंकर खेल मैदानमा हुँदै छ । गौरीशंकरमा हक्कीका लागि मैदान तयार गर्न बुधबार बल्ल घाँस काट्न सुरु गरिएको छ । नेपाल हक्की संघका केन्द्रीय उपाध्यक्ष हिमाल खड्का अघिल्लो रातिसम्म गौरीशंकर खेल मैदानको मर्मतसम्भारमै खटिएका थिए । बिहीबारको खेलका लागि रातभर काम गरेर मैदान तयार गरेको उनले बताए । समयमा खेल मैदान व्यवस्थापनतर्फ सम्बन्धित निकायले ध्यान दिएन, उनले भने, मैदानमा अहिले भर्खर काटिएका घाँसका ठुटाहरू र ससाना ढुंगाका टुक्राहरू जताततै छन् । खेलाडीलाई कसरी खेलाउने ? स्थानीय तह, खेल व्यवस्थापकलगायत सम्बन्धित निकायबीच समन्वय नभएकाले यसपल्टको राष्ट्रिय खेलकुदमा दयनीय अवस्थाका भौतिक पूर्वाधारबाट प्रतियोगिता गराउनुपरेको भन्दै उनले दुःख व्यक्त गरे । प्रदेश खेलकुद परिषद् सदस्य क्षत्री पूर्वाधारका नाममा एउटा छानो पनि नबन्नु गण्डकी प्रदेशकै लागि दुःखदायी भएको बताउँछन् । म्याग्दीमा स्थानीय तहले लगानी गरेर भलिबल कोर्ट बनाए पनि राखेपले टिकट काटेर रकम उठाउन खोजेको उनले बताए । जुन स्तरका खेल पूर्वाधार बनाएर प्रतियोगिता गर्नुपर्ने हो, त्यो भएको छैन । अहिले गण्डकीमा कम्तीमा ४०५० वर्ष धान्ने संरचना बन्नुपर्ने हो, उनी भन्छन्, केही हजार खेलाडी भेला पारेर, सिटी फुकेर मात्रै राष्ट्रिय खेलकुद हुँदैन । कम्तीमा मैदानमा उभिएर राष्ट्रिय गान गाउँदा खेलाडीको छाती गर्वले फुल्ने किसिमको संरचना हुनुपर्छ । राष्ट्रिय खेलकुदको उपसमितिमा रहेका गण्डकीकै अगुवा खेलकर्मीको फितलो प्रस्तुतिले प्रदेश र राखेपबीच समन्वय हुन नसकेको उनको तर्क छ । नेपाल क्रिकेट संघका केन्द्रीय सदस्य ऋषिराम गौतमले पनि बुधबार राष्ट्रिय खेलकुदको सुरक्षा उपसमिति सदस्यमा चयन गरिएको पत्र पाए । गण्डकीमा राखेप र प्रदेशबीच समन्वय नभएकामा असन्तुष्टिका स्वर सुनिन थालेपछि बाध्य भएर विभिन्न समितिमा उपसमिति थपिएको उनी बताउँछन् । उपसमितिका ३ जना संयोजकबाहेक गण्डकी प्रदेशलाई नसमेटिएपछि रंगशालाको गेटमा कालो झन्डा टाँस्ने तयारी थियो, उनले भने, सायद त्यसैलाई सम्बोधन गर्न अन्तिम समयमा उपसमितिमा धमाधम सदस्य थप्ने काम भएको छ । यो नाटक मञ्चन नै हो । राष्ट्रिय खेलकुद व्यवस्थित गर्ने सन्दर्भमा पनि भद्रगोल भएको उनले महसुस गरेका छन् । खेलाडीले दुई सेट जर्सी नपाएर प्रतिस्पर्धीसँग रङ जुधे पनि कलमले केरेर, टेप टाँसेर, बिब्स लगाएर खेल्नुपरेको छ, उनले भने, खेलाडी बस्ने होटल व्यवस्थित छैन । समस्या राख्दा एउटाले अर्कोलाई, अर्कोले अर्कोलाई देखाउने प्रवृत्ति छ । नवौं राष्ट्रिय खेलकुदलाई उत्सवका रूपमा मनाउनुपर्ने भए पनि गण्डकीले अपनत्व महसुस गर्न नसकेको उनी नकार्दैनन् ।गण्डकी प्रदेश खेलकुद परिषद्का उपाध्यक्ष ध्वजकुमार गुरुङ राखेपले केन्द्रका खेल संघलाई बढी जिम्मेवार दिँदा समस्या निम्तिएको बताउँछन् । कतिपय व्यवस्थापकीय विषय पनि सोझै काठमाडौंबाट हुँदा चुस्त व्यवस्थापनमा कठिनाइ भएको उनको अनुभव छ । केन्द्रका खेल संघले प्रदेश र जिल्लाका संघसँग सहकार्य गरेर काम गर्नुपर्ने हो, उनले भने, प्रदेशमा खेल तर खटनपटन केन्द्रको हुँदा समस्या निम्तियो । राखेपले पोखरा रंगशालामा नवौं राष्ट्रिय खेलकुदको सचिवालय स्थापना गरेपछि भने समन्वय केही मात्रामा बढेको उनले बताए । राष्ट्रिय खेलकुदको अनुसन्धान उपसमितिमै छन्, गण्डकीका अगुवा खेलकर्मी हरि पराजुली । तर प्रतियोगिताको व्यवस्थापन उनैलाई चित्त बुझेको छैन । अन्तर्राष्ट्रिय प्रतियोगिताहरूमा खेलाडी तयार गर्ने उद्देश्यले गरिने राष्ट्रिय खेलकुदको तयारी नै फितलो भएको उनी बताउँछन् । व्यवस्थित रूपमा खेलाडी छनोट नै भएन, पोखरामा भएको दोस्रो राष्ट्रिय खेलकुदमा गण्डकीबाट भलिबलमा स्वर्ण पदक विजेता उनले भने, एकदमै हतारहतारमा छानिएर आएका खेलाडीमा उत्साह पनि कम हुन्छ । राखेपले राष्ट्रिय खेलकुद हुने स्थलका लागि पर्याप्त बजेट विनियोजन नगरेको र तयारी खर्चसमेत थोरै मात्रै दिएकोमा गण्डकीका युवा तथा खेलकुदमन्त्री राजीव गुरुङ असन्तुष्ट छन् । राष्ट्रिय खेलकुदअन्तर्गत संघ सरकारको बजेटबाट विशेष गरी पूर्वाधार निर्माणको क्षेत्रमा राखेपले लगानी नगरेकामा उनले असन्तुष्टि व्यक्त गरे । संघले ६० करोड रुपैयाँ छुट्याएको छ भन्छ तर यहाँ एक पैसा खर्च गरेको छैन, उनले भने, जहाँ खेल हुन्छ, त्यो प्रदेशमा कम्तीमा १०१५ करोडको संरचना बनाउनुपर्ने हो । संसारभर त्यही हुन्छ । नवौं राष्ट्रिय खेलकुदलाई छुट्याएको रकम यहाँ आउनुपर्छ । प्रत्येक प्रदेशलाई तयारीका लागि ५६ करोड रुपैयाँ दिनुपर्थ्यो ।"
सम्झनाको सम्झनलायक ब्याटिङ,"(पोखरा)  पोखराको मौसम बुधबार निकै खुलेको छ । अघिल्ला दिनहरूमा हल्का वर्षा भइरहेको थियो । त्यसले गर्दा नवौं राष्ट्रिय खेलकुदको महिला क्रिकेटका सुरुआती खेल प्रभावित भए । बुधबार जसरी आकाश खुलेको थियो, त्यसरी पोखरा क्रिकेट मैदानमा सम्झना खड्काको ब्याट खुलेको थियो । उनको ब्याटबाट लगातार चौका र रन निस्किरह्यो । ४३ बल सामना गर्दा उनले १० चौका प्रहार गरिन् भने कुल ६० रन बटुलिन् । प्रतियोगिताकै पहिलो अर्धशतक सम्झनाकै नाममा रह्यो । उनकै गतिलो अर्धशतकमा नेपाल पुलिस क्लबले प्रदेश १ विरुद्ध १ सय १८ रनको जित निकालेको थियो । यो पुलिसको लगातार दोस्रो जित हो । दुवै खेलमा सम्झनाले उच्च प्रदर्शन दिइन् । पहिलो खेलमा उनले कर्णाली प्रदेशविरुद्ध २१ बलमा २५ रन जोड्दा दुई चौका प्रहार गरेकी थिइन् । यिनी बझाङकी खेलाडी हुन् । २०७१ सालदेखि क्रिकेट खेल्दै आएकी यसअघि सुदूरपश्चिम टिममा थियो । उनले विभागीय टिमबाट पहिलोपल्ट राष्ट्रिय खेल्दै छिन् । त्यसो त उनको टिम नेपाल पुलिस क्लब पनि पहिलोपल्ट राष्ट्रिय प्रतियोगिता खेलिरहेको छ । जसको कप्तानी रुबिना क्षत्रीले गरिरहेकी छन् । आधा दर्जनभन्दा धेरै राष्ट्र्रिय समेटेर पुलिस क्लबले महिला क्रिकेट टिम खडा गरेको हो । काजल श्रेष्ठ, कविता कुँवर, सवनम राई, अप्सरी बेगम, हिरणमयी रोयजस्ता खेलाडी टिममा छन् । कप्तान रुबिना र सम्झना दुवैको लक्ष्य पहिलो सहभागितामै पुलिस क्लबलाई राष्ट्रिय खेलकुदको स्वर्ण दिलाउनेछ । दुई खेल जितेपछि टोलीको मनोबल उकासिएको र आफूले सक्दो प्रदर्शन गरेको सम्झना बताउँछिन् । आफ्नो मुख्य लक्ष्य टिमलाई उपाधि दिलाउनु रहेको सुनाइन् । पहिलो अर्धशतक बनाउन पाएँ, त्यसमा निकै खुसी छु, ब्याटर सम्झनाले भनिन्, क्रिजमा पूरै समय बिताउँछु, राम्रो खेल्छु, टिमलाई जित दिलाउँछु भनेर गएको थिएँ, त्यस्तै प्रदर्शन दिने सकें । दुवै खेलमा राम्रो प्रदर्शन दिन सक्नुमा आफ्नै कडा मिहिनेत रहेको उनले सुनाइन् । दुवैमा सम्झना प्लेयर अफ द म्याच भएकी थिइन् । टिममा प्रशिक्षक र अनुभवी खेलाडीहरूको साथ पाएकाले पनि खेल्न सजिलो महसुस भइरहेको उनले सुनाइन् । उनको लक्ष्य टिमलाई च्याम्पियन बनाउनु र आफू उत्कृष्ट ब्याटर बन्नु रहेको छ । सम्झनाको प्रदर्शनबाट कप्तान रुबिना पनि दंग थिइन् । उनले भनिन्, घरेलु क्रिकेटमा ऊ (सम्झना) जत्तिको ब्याटर पाउनु देशकै लागि पनि खुसीको कुरा हो । उसले गर्दा आफ्नो टिमको ब्याटिङ लाइनअप राम्रो भएको रुबिनाले स्विकारिन् । कप्तान रुबिनाले भनिन्, यो भनेको गोल्डेन अवसर हो । ऊ मिहिनेती खेलाडी पनि हो । प्लेयर जब लगनशील भएर प्रदर्शन गर्छ उसले नतिजा पनि दिन्छ । उसले काठमाडौंमा आएर १२ महिनादेखि आफ्नै प्रयासमा आएर प्रशिक्षण गरिरहेकी छे । मिहिनेत गर्यो भने एउटा लेभलमा आएर त्यसमा प्रभाव देखिन्छ भन्ने सन्देश सम्झनाले दिएकी छन् ।दुई खेल जितेको पुलिसको सेमिफाइनल सुरक्षित भएको छ । समूह बी मा पुलिस २ खेलमा ४ अंकसहित शीर्षस्थानमा छ । पहिलो खेलमा कर्णाली पुलिससॅग पराजित भएको थियो । लुम्बिनी र प्रदेश १ को खेल वर्षाका कारण सम्भव नभएपछि दुवैले अंक बाॅँडेका थिए । वर्षाकै कारण आर्टिफिसियल म्याट बिछ्याएर पहिलो दिनको खेल खेलाउनुपरेको थियो ।बुधबार पुलिसले प्रदेश १ लाई १ सय ५९ रनको लक्ष्य दिएको थियो । प्रदेशले २० ओभर खेले पनि ८ विकेट गुमाएर ४० रनमात्र बनाउन सक्यो । प्रदेशबाट कप्तान सानु राजवंशी र ओपनर ललिता राजवंशीले समान ११ रन जोडे पनि अरू ब्याटरले दोहोरो अंकमा रन बनाउन सकेनन् ।पुलिसका लागि हिरनमयीले ३, कविता जोशी, सबनम र कविताले समान एक विकेट लिए । त्यसअघि टस हारेर ब्याटिङ गरेको पुलिसले २० ओभरमा ३ विकेट गुमाएर १ सय ५८ रन खडा गरेको थियो । यो जारी प्रतियोगिताको ठूलो स्कोर पनि हो । पुलिसबाट सम्झनाबाहेक ओपनर कविता कुँवरले ३७ र कप्तान रुबिनाले अविजित १६ रन जोडे । प्रदेश १ की निशा शाहले एक विकेट लिइन् । समूह बी को अर्को खेलमा लुम्बिनीले कर्णाली प्रदेशमाथि १ सय ४ रनको जित पाएको छ । लुम्बिनीले प्रस्तुत गरेको १ सय २८ रनको लक्ष्य पछ्याएको कर्णाली ८३ ओभरमात्र टिक्न सक्यो । टोलीले २३ रनमात्र बनायो । कर्णालीका कुनै खेलाडीले दोहोरो अंकमा रन बनाउन सकेनन् । उनीहरूलाई सस्तैमा रोक्न लुम्बिनीका मधु डीसीले ४, कृतिका मरासिनीले २ र सुस्मिता भुसालले एक विकेट लिए । त्यसअघि टस जितेको लुम्बिनीले निर्धारित २० ओभरमा ६ विकेट गुमाएर १ सय २७ रन खडा गर्यो । ओपनर लक्ष्मी चौधरीले ३१, कप्तान सरस्वती जीएमले ३०, सुस्मिता बजगाईं र मधुले समान १२ रन बनाए । कर्णालीकी अञ्जु गुरुङले २ र एन्जिला क्षत्रीले एक विकेट लिए । लुम्बिनी ३ अंक लिएर पुलिसभन्दा पछाडि दोस्रो स्थानमा छ । प्रदेश १ भने १ अंकसहित तेस्रो स्थानमा छ । कर्णाली भने अंकविहीन छ ।"
वाग्मतीलाई फेन्सिङमा थप दुई स्वर्ण,"पोखरा (कास) नवौं राष्ट्रिय खेलकुदमा फेन्सिङमा वाग्मती प्रदेशले बुधबार दुई स्वर्ण पदक थपेको छ । पोखरा रंगशालास्थित कभर्डहलमा पुरुष फोयल टिम इभेन्टमा वाग्मतीले आर्मीलाई ४५३५ अंकले पराजित गर्दै स्वर्ण जितेको हो । वाग्मतीले महिला सावर टिम इभेन्टमा पनि स्वर्ण जितेको थियो । सावरमा पनि वाग्मतीले आर्मीलाई नै हराएको हो । नवौंमा फेन्सिङमा जितेको यो चौथो स्वर्ण हो ।पुरुष फोयल इभेन्टमा सुदूरपश्चिम र प्रदेश १ ले कांस्य पदक हात जितेका छन् । फेन्सिङमा प्रदेश १ को पहिलो सहभागिता हो । महिला इपीमा भने आर्मीले स्वर्ण जितेको थियो । आर्मीले एपीएफलाई ४५४० अंकले हरायो । प्रदेश १ र सुदूरपश्चिम कांस्यमा सीमित भए । फेन्सिङको पदक तालिकामा वाग्मती प्रदेश शीर्षस्थानमा उक्लेको छ । वाग्मतीले ४ स्वर्ण, १ रजतसहित ५ पदक जितेको छ । आर्मीले ३ स्वर्ण, ५ रजत र ६ कांस्यसहित १४ पदक जितेको छ ।गण्डकीको तेस्रो जितनवौं राष्ट्रिय खेलकुदमा पुरुष ह्यान्डबल खेलमा गण्डकीले तेस्रो जित निकालेको छ । पोखरा रंगशालास्थित बहुउद्देश्यीय कभर्डहलमा बुधबार भएको खेलमा गण्डकीले वाग्मती प्रदेशलाई ३२१४ गोलले हराएर ३ अंक बटुलेको छ ।लगातार ३ खेल जितेको गण्डकीले कुल ९ अंक बटुलेको छ । गण्डकीका विशाल बस्नेतले सर्वाधिक ६ गोल गरे । महिला ह्यान्डबलमा वाग्मतीले जित निकालेको छ । जितसँगै वाग्मतीले महत्त्वपूर्ण ३ अंक बटुलेको छ । मधेसकी सुजाता सिंहले सर्वाधिक ४ गोल गरिन् ।"
