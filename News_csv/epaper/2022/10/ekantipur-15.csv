शीर्षक,विवरण
बागीले बढाए चुनौती,"(काठमाडौं)त्ता र प्रतिपक्ष दुवै गठबन्धनलाई बागी उम्मेदवारबाट चुनौती बढेको छ । गठबन्धनभित्र मात्र होइन, सबै प्रमुख दलभित्र पनि बागी छन् । एमाले र जसपा गठबन्धनविरुद्ध प्रतिनिधिसभाका १५ क्षेत्रमा बागी उम्मेदवारी परेको छ जसमा ८ उम्मेदवार एमालेविरुद्ध नै छन् । मधेस प्रदेशसभामा मात्र प्रभु साह समूहले १७ स्थानमा बागी दिएको छ ।एमाले स्थायी समिति सदस्य साहले पार्टीको टिकट खल्तीमा लुकाएर स्वतन्त्र उम्मेदवारी दिएका हुन् । माओवादी छाडेर दुई वर्षअघि एमाले प्रवेश गरेका साहलाई सत्ता गठबन्धनले समर्थन गरेको छ । निर्वाचन क्षेत्र र प्रदेशबाट समेत सिफारिस भए पनि नेतृत्वबाट टिकट नपाएका एमाले पूर्वउपमहासचिव घनश्याम भुसाल रूपन्देही१ बाट स्वतन्त्र उम्मेदवार बनेका छन् । एमालेका छविलाल विश्वकर्मासँगको प्रतिस्पर्धामा भुसाललाई सत्ता गठबन्धनले समर्थन गरेको छ । त्यस्तै काठमाडौं७ मा एमालेका श्याम घिमिरेविरुद्ध पूर्वमन्त्री रामवीर मानन्धर उम्मेदवार भएका छन् ।दाङ१ मा शान्ता चौधरीविरुद्ध गंगा चौधरी सत्गौवाले उम्मेदवारी दिएकी छन् । दुवै जना निवर्तमान सांसद हुन् । दैलेख१ एमालेका रवीन्द्रराज शर्माविरुद्ध गोपाल नेपाली बागी बनेका छन् । त्यस्तै सुनसरी१ मा तालमेल हुँदा जसपाका अशोक राईले टिकट पाएपछि एमालेका मनोज मेन्याङ्बोले बागी उम्मेदवार दिएका छन् । उनी धरानका पूर्वमेयर हुन् । त्यस्तै सर्लाही१ मा पनि लालबन्दीका पूर्वमेयर मानबहादुर खड्काले बागी उम्मेदवारी दिएका छन्, यहाँ जसपाका प्रमोद साहले टिकट पाएका छन् ।सत्ता गठबन्धनमा बागी उम्मेदवार झन् धेरै छन् । एकीकृत समाजवादीका नेता झलनाथ खनाल उम्मेदवार रहेको इलाम१ मा कांग्रेसका पुराना नेता विक्रम पाण्डे बागी उठेका छन् । उनको उम्मेदवारी फिर्ता लिन लगाउने कांग्रेसको प्रयास सफल भएन । इलाममा कांग्रेस र एकीकृत समाजवादीबीच गत स्थानीय निर्वाचनदेखि सम्बन्ध राम्रो छैन । स्थानीय तहमा कांग्रेससँग गठबन्धन गरे पनि कार्यपालिका र जिल्ला समन्वय समितिको निर्वाचनमा एकीकृत समाजवादीले एमालेसँग तालमेल गरेको थियो । प्रधानमन्त्री भइसकेको नेताले स्थानीय तहमा पार्टीलाई मिलाउनुपर्थ्यो, त्यसको असर अबको निर्वाचनमा नपर्ला भन्न सकिन्न, कांग्रेसका एक नेताले भने । उक्त क्षेत्रमा एमालेबाट जिल्ला अध्यक्ष महेश बस्नेत उम्मेदवार छन् ।एकीकृत समाजवादीका उपमहासचिव जगन्नाथ खतिवडा उम्मेदवार रहेको उदयपुर२ मा कांग्रेसका पूर्वक्षेत्रीय सभापति रामकुमार राई उम्मेदवार छन् । उदयपुरमा पनि स्थानीय निर्वाचनमा खतिवडाले गठबन्धनलाई धोका दिएको आरोप कांग्रेसको छ । राईले कटारी नगरपालिकाको प्रमुखमा दाबी गरे पनि टिकट पाएनन् । बरु गठबन्धनको सहमतिविपरीत माओवादी परित्याग गरेर स्वतन्त्र उठेका केपी बराललाई खतिवडाले साथ दिएको कांग्रेसको आरोप छ । गुल्मी२ मा एकीकृत समाजवादीकी सचिव रामकुमारी झाँक्रीलाई कांग्रेसका पूर्वक्षेत्रीय सभापति दामोदर भुसाल चुनौती बनेका छन् । लुम्बिनी प्रदेश योजना आयोगको सदस्यबाट राजीनामा दिएर उम्मेदवार बनेका भुसाललाई उनका बुवा सुरेशचन्द्र भुसालको पनि समर्थन छ । सुरेशचन्द्र गुल्मीका दुई कार्यकाल जिल्ला सभापति र ०६४ को संविधानसभा सदस्य उम्मेदवार हुन् । उक्त क्षेत्रमा एमालेबाट पार्टी सचिव गोकर्ण विष्ट उम्मेदवार छन् । कास्की२ मा एकीकृत समाजवादीका श्रीनाथ बरालविरुद्ध कांग्रेसका महादेव गुरुङ चुनौती बनेका छन् । ०४९ मा तत्कालीन जिल्ला विकास समितिका सभापति बनेका गुरुङ ०५६ मा प्रतिनिधिसभा सदस्य हुँदै पर्यटन राज्यमन्त्री भएका थिए । उनी तरुण दलका पूर्वअध्यक्षसमेत हुन् । उक्त क्षेत्रमा एमालेबाट विद्या भट्टराई उम्मेदवार छिन् ।एकमात्र निर्वाचन क्षेत्र रहेको सल्यानमा पार्टी उपमहासचिव प्रकाश ज्वालाविरुद्ध कांग्रेसका रवीन्द्रबहादुर शाह बागी उम्मेदवार छन् । सल्यानमा एमालेले राजेन्द्रवीर रायलाई उठाएको छ । उनलाई राप्रपाको पनि समर्थन छ । डोटीमा पूर्वमन्त्री प्रेमबहादुर आलेविरुद्ध कांग्रेस नेता नरेन्द्रबहादुर खड्का बागी उठेका छन् । डोटी उद्योग वाणिज्य संघका पूर्वअध्यक्ष रहेका खड्का डोटीमा प्रदेश राजधानी स्थापना अभियानका अगुवा हुन् । एकीकृत समाजवादीबाट उम्मेदवार बनेका शेरबहादुर कुँवरले अछाम१ मा गठबन्धनबाट कांग्रेसका राजन कुँवरको सामना गर्नुपर्ने भएको छ । कांग्रेस महासमिति सदस्य राजन सामाजिक क्षेत्रमा पनि सक्रिय छन् । धनुषा२ मा भने गठबन्धनका तर्फबाट मित्रवत् प्रतिस्पर्धा हुने भएको छ । उक्त क्षेत्रमा कांग्रेसले रामकृष्ण यादव र एकीकृत समाजवादीले रामचन्द्र झालाई उम्मेदवार बनाएको छ ।एकीकृत समाजवादीका महासचिव बेदुराम भुसालले समाजवादीको भागमा परेका क्षेत्रमा अनपेक्षित रूपमा कांग्रेसका बागी उम्मेदवार धेरै भए पनि तिनीहरूलाई कांग्रेसले बसाल्ने वा कारबाही गरेर प्रभाव कम गर्ने विश्वास व्यक्त गरे । कानुनी हिसाबले समय सकिए पनि राजनीतिक रूपमा अझै पनि उम्मेदवारी फिर्ता गर्ने प्रयास भइरहेको छ, उनले भने ।माओवादीका उम्मेदवार रहेका १० वटा क्षेत्रमा कांग्रेसका बागी उम्मेदवार छन् । पाँच क्षेत्रमा माओवादीले आफ्नै बागीको सामना गरिरहेको छ । माओवादी अध्यक्ष पुष्पकमल दाहाल उम्मेदवार रहेको गोरखा२ मा कांग्रेसका गणेश देवकोटा बागी छन् । कांग्रेसको १४ औं महाधिवेशनमा उनी महाधिवेशन प्रतिनिधिमा पराजित भएका थिए । सत्ता गठबन्धनको बलियो पकड रहेको उक्त क्षेत्रमा देवकोटाको उम्मेदवारीले परिणाम प्रभावित गर्न सक्ने अवस्था नरहे पनि उनले पार्टी निर्णयप्रति असहमति जनाएको बताएका छन् । ०७४ मा दाहालले जितेको चितवन३ मा कांग्रेस केन्द्रीय सदस्य दिनेश कोइराला एमालेको समर्थनमा बागी उम्मेदवार छन् । त्यहाँ एमालेका तर्फबाट उम्मेदवार बनेका रामप्रसाद न्यौपानेले बुधबार उम्मेदवारी फिर्ता लिएका छन । स्रोतका अनुसार एमालेले कांग्रेसभित्र असन्तुष्ट रहेको उच्च तहसँगको समझदारीमा कोइरालालाई समर्थन गरेको हो । उक्त क्षेत्रमा सत्ता गठबन्धनले माओवादीका भोजराज अधिकारीलाई उम्मेदवार बनाएको छ । अध्यक्ष दाहाल गोरखा२ मा गएर चिकित्सकसमेत रहेका अधिकारीलाई उठाएका हुन् । कांग्रेसको बलियो जनाधार रहेको चितवन३ मा दाहालले छोडेपछि आफूले पाउने आशा गरेको थियो तर दाहालले छोड्दासमेत माओवादीकै उम्मेदवार भएपछि कोइराला बागी उठेका हुन् । उनी कांग्रेसभित्र संस्थापनइतर नेता शेखर कोइरालापक्षीय हुन् । एमालेले कांग्रेसको असन्तुष्ट पक्षसँग केन्द्रीयस्तरमै कुरा गरेर कोइरालालाई समर्थन गरेको हो, एमालेको समर्थनप्राप्त स्वतन्त्र उम्मेदवार कोइरालानिकट एक नेताले भने, कांग्रेसको केन्द्रीय नेतृत्वले चितवनलाई पटकपटक अन्याय गरेपछि एमालेको समर्थन लिनुपरेको हो ।उक्त क्षेत्रमा एमालेले राप्रपाका उपाध्यक्ष विक्रम पाण्डेलाई समर्थन गर्ने अनुमान गरिएको थियो । तर, कांग्रेसका बागीलाई समर्थन गरेपछि गठबन्धनका अधिकारी, राप्रपाका पाण्डे र एमालेको समर्थन पाएका कोइरालाबीच त्रिपक्षीय प्रतिस्पर्धा हुने भएको छ । अर्थमन्त्रीसमेत रहेका माओवादी उपमहासचिव जनार्दन शर्मा उम्मेदवार रहेको रुकुमपश्चिममा कांग्रेस केन्द्रीय सदस्य मानबहादुर नेपालीले उम्मेदवारी दिए पनि बुधबार फिर्ता लिएका छन् । तर कांग्रेसका युवा नेता तारक केसीको उम्मेदवारी कायमै छ । माओवादीका स्थायी कमिटी सदस्य चक्रपाणि खनाल उम्मेदवार रहेको कपिलवस्तु१ मा पनि कांग्रेस नेता ललित गुरुङ बागी उठेका छन् । उनी पार्टीका जिल्ला कार्यसमिति सदस्य हुन् । कैलाली३ मा माओवादीका कृष्णकुमार चौधरीविरुद्ध कांग्रेसका नवीन बोहोरा बागी उठेका छन् । एकमात्र निर्वाचन क्षेत्र रहेको बैतडीमा गठबन्धनले नरेन्द्र कुँवरलाई उम्मेदवार बनाएको छ । त्यहाँ कांग्रेस महासमिति सदस्यसमेत रहेका पाटन नगरपालिकाका निवर्तमान प्रमुख केशबहादुर चन्द बागी उठेका छन् । पूर्वसहायक मन्त्रीसमेत रहेका चन्दको उम्मेदवारीले गठबन्धनका साझा उम्मेदवार कुँवरलाई चुनौती थपेको छ ।मोरङ४ मा गठबन्धनका तर्फबाट माओवादीका अमनलाल मोदीले टिकट पाए पनि कांग्रेसका नवीन खवासले बागी उम्मेदवारी दिएका छन् । उनी कांग्रेसको क्षेत्रीय सहसचिव हुन् । त्यस्तै मोरङ५ मा माओवादी नेता शिव मण्डलविरुद्ध कांग्रेसकै मोहम्मद रेजा हुसेनले बागी उम्मेदवारी दिएका छन् । एमालेको राम्रो पकड रहेको झापा२ मा गठबन्धनका तर्फबाट उम्मेदवार बनेका माआवादीका हरि रानामगरविरुद्ध कांग्रेसका कुमार भट्टराईले उम्मेदवारी दिएपछि जोखिम थप बढेको छ । करिब ७ वर्षअघि राप्रपाबाट कांग्रेस प्रवेश गरेका भट्टराई बिर्तामोड उद्योग वाणिज्य संघका पूर्वअध्यक्षसमेत हुन् । कांग्रेसका केशवकुमार बुढाथोकीले दाबी गर्दै आएको उक्त क्षेत्र माओवादीको भागमा परेपछि बागी उठेको भट्टराईले बताएका छन् । दोलखामा कांग्रेसका पूर्वजिल्ला सदस्य तथा आदिवासी जनजाति संघका पूर्वजिल्ला अध्यक्ष विश्वनिधि पाख्रिनले बागी उम्मेदवारी दिएका छन् । उक्त क्षेत्रमा सत्ता गठबन्धनका तर्फबाट माओवादीका गंगा कार्की उम्मेदवार छन् ।माओवादीले केही निर्वाचन क्षेत्रमा आफ्नै बागीको सामना गरिरहेको छ । बागलुङ२ मा स्थायी कमिटी सदस्य देवेन्द्र पौडेलविरुद्ध प्रदेश कमिटी सदस्य तुलसी अर्यालले उम्मेदवारी दिएका छन् । गत स्थानीय तह निर्वाचनमा पौडेलको भूमिकाप्रति असन्तुष्टि जनाउँदै आएका अर्यालले यस पटक टिकट दाबी गरेका थिए । गत स्थानीय तह निर्वाचनमा गठबन्धनले बागलुङका १० पालिकामा १९ प्रमुखउपप्रमुख जित्दा उनका भाइ चन्द्र अर्याल मात्र ढोरपाटनको प्रमुखमा पराजित भएका थिए । बागलुङ२ मा एमालेबाट मन्जु शर्मा चालिसे उम्मेदवार छिन् । कांग्रेस महाधिवेशन प्रतिनिधि रहेकी चालिसे गत स्थानीय तह निर्वाचनमा गलकोट नगरपालिकामा बागी उम्मेदवार बनेपछि कारबाहीमा परेकी थिइन् । साउनमा पार्टी प्रवेश गरेकी उनलाई एमालेले उम्मेदवार बनाएको हो ।जुम्लामा सत्ता गठबन्धनका तर्फबाट उम्मेदवार रहेकी माओवादीकी गोमा कुँवरविरुद्ध सोही पार्टीका केन्द्रीय सल्लाहकार समिति सदस्य कलबहादुर रोकायाले बागी उम्मेदवारी दिएका छन् । उनलाई निवर्तमान सांसद गजेन्द्र हमालको भित्री सहयोग रहेको माओवादीकै एक नेताले बताए । कालीकोटमा कर्णालीका पूर्वमुख्यमन्त्री महेन्द्रबहादुर शाहीविरुद्ध माओवादीकै नेता काशीचन्द्र बराल बागी उठेका छन् । उनी रास्कोट नगरपालिकाका निवर्तमान प्रमुख हुन् । सिन्धुपाल्चोक१ मा माधव सापकोटाविरुद्ध माओवादीका पोलिटब्युरो सदस्य ध्रुव पराजुलीले बागी उम्मेदवारी दिएका छन् । निवर्तमान सभामुख अग्निप्रसाद सापकोटाले छोडेपछि उक्त क्षेत्रमा पराजुलीले दाबी गरेका थिए । माधव निवर्तमान सभामुख सापकोटाका भतिजा हुन् । त्यसैगरी कास्की३ मा आफ्नै पार्टीका उम्मेदवारविरुद्ध माओवादीकी अनिता भुर्तेलले उम्मेदवारी दिएकी छन् । सहिद परिवारकी भुर्तेललाई पार्टी अध्यक्ष दाहालले उम्मेदवारी फिर्ता लिन आग्रह गरे पनि उनले मानिनन् ।माओवादीका उपमहासचिव शक्तिबहादुर बस्नेतले गठबन्धनभित्र र आफ्नै दलभित्र स्वतन्त्र उम्मेदवार रहे पनि उनीहरूलाई बसाल्ने प्रयास भइरहेको बताए । अहिल्यै कारबाही गर्ने भन्ने कुरा छैन, अझै केही दिन उम्मेदवारी निस्तेज गरेर पार्टी र गठबन्धनको मूल प्रवाहमा समाहित हुन समय छ, उनले भने, यसका लागि गठबन्धन दलका शीर्ष नेताहरूले पनि प्रयास गरिरहनुभएको छ ।तुलनात्मक रूपमा यस पटक कांग्रेसले बागीको सामना कम गर्नुपरेको छ । कञ्चनपुर३ मा केन्द्रीय सदस्य रमेश लेखकविरुद्ध महाधिवेशन प्रतिनिधिद्वय दीपकबहादुर सिंह र शारदा चन्दले उम्मेदवारी दिएका छन् । सिन्धुपाल्चोक२ मा केन्द्रीय सदस्य मोहनबहादुर बस्नेतविरुद्ध कांग्रेसकै पूर्वक्षेत्रीय सभापति बद्री चौलागाईंले उम्मेदवारी दिएका छन् । विगतमा बस्नेतकै समूहमा रहेका उनी पछिल्लो समय असन्तुष्ट थिए । धादिङ२ मा रामनाथ अधिकारीविरुद्ध कांग्रेसकै टीकाराम काप्रीले बागी दिएका छन् । सर्लाही४ मा कांग्रेसका नागेन्द्रकुमार रायविरुद्ध गठबन्धनकै दुई बागी छन् । कांग्रेसबाट अमरेश सिंह र माओवादीका मधुमलाकुमारी यादव बागी उम्मेदवार छन् । पर्सा१ मा लोसपाका लक्ष्मणलाल कर्णविरुद्ध कांग्रेसका अजय द्विवेद्वी बागी उठेका छन् ।सर्लाही४ मा यादवसहित चारवटा क्षेत्रमा कांग्रेसविरुद्ध माओवादीका बागी उम्मेदवार छन् । कांग्रेस केन्द्रीय सदस्य उम्मेदवार रहेको धनकुटामा माओवादीका हेमराज भण्डारी बागी छन् । सप्तरी१ मा कांग्रेसका जिल्ला सभापति रामदेव साहले गठबन्धनका तर्फबाट उम्मेदवारी दिँदा माओवादीका जिल्ला इन्चार्ज अशोककुमार मण्डलले बागी दिएका छन् । माओवादीले उनलाई प्रदेशसभामा उम्मेदवार बनाउन खोजे पनि उनी प्रतिनिधिसभामा बागी उठेका हुन् । काठमाडौं१० मा सत्ता गठबन्धनबाट कांग्रेसका राजेन्द्रकुमार केसीले टिकट पाउँदा माओवादी नेत्री अञ्जना विशंखेले बागी उम्मेदवारी दिएकी छन् । कैलाली५ यस पटक पनि कांग्रेसका पूर्वनेता पुष्करनाथ ओझाले स्वतन्त्र उम्मेदवारी दिएका छन् । उक्त क्षेत्रमा गठबन्धनका तर्फबाट कांग्रेसका डिल्लीराज पन्त उम्मेदवार छन् ।कांग्रेस महामन्त्री गगनकुमार थापाले गठबन्धनका क्रममा कतिपय ठाउँमा आक्रोश रहँदा स्वतन्त्र उम्मेदवारी दिने अवस्था निम्तिएको बताए । यद्यपि पार्टी र गठबन्धनको निर्णयविपरीत उम्मेदवारी दिएका नेताहरूलाई आधिकारिक उम्मेदवारको पक्षमा लाग्न समय दिइएको उनको भनाइ छ । स्थानीयस्तरमा पनि स्वतन्त्रलाई बसाल्न प्रयास भइरहेका छन्, केन्द्रबाट पनि कुरा भइरहेको छ, उनले भने, केही दिनमै स्वतन्त्रको समस्या धेरै हदसम्म समाधान हुन्छ ।"
आयात प्रतिबन्ध थप दुई महिना,"(काठमाडौं)विदेशी लगानी र पर्यटन क्षेत्रको विकासमा त्यति ध्यान नदिएको सरकारले केही वस्तुको आयातमा भने निरन्तर प्रतिबन्ध लगाएको छ । विदेशी मुद्रा सञ्चिति बढाउने नाममा गाडी, मोटरसाइकल, मदिरा र स्मार्टफोन आयातमा प्रतिबन्ध लगाइरहेको छ । प्रतिबन्ध खुलाउन उद्योगी व्यवसायीले निरन्तर दबाब दिए पनि उद्योग वाणिज्य तथा आपूर्ति मन्त्रालयको सिफारिसमा मन्त्रिपरिषद् बैठकले शुक्रबार प्रतिबन्ध यथावत् राखेको हो । अब चार वस्तुको आयात प्रतिबन्ध आगामी मंसिर २९ सम्म रहने सञ्चारमन्त्री ज्ञानेन्द्रबहादुर कार्कीले जानकारी दिए । ०७९ असोज २८ सम्म पूर्ण प्रतिबन्ध लगाइएका विभिन्न चार प्रकारका वस्तुको पैठारीमा लगाइएको बन्देजलाई ०७९ मंसिर मसान्तसम्म निरन्तरता दिने निर्णय भएको छ, उनले भने । सबै प्रकारका तयारी मदिरा (औद्योगिक कच्चा पदार्थ), ३ सय अमेरिकी डलरभन्दा बढी मूल्यका स्मार्टफोन, एम्बुलेन्स र शववाहनबाहेक जिप, कार र भ्यान एवं १ सय ५० सीसीभन्दा माथिका मोटरसाइकलको आयात रोकिएको छ । ०७९ वैशाख १३ अगाडि बैंकिङ माध्यमबाट पैठारीको प्रक्रिया सकिसकेका वस्तुको हकमा भने यो व्यवस्था लागू हुनेछैन । निजी क्षेत्रले भने सरकारी निर्णयको विरोध गरेको छ । नेपाल समुद्रपार निकासी पैठारी संघले प्रतिबन्धित वस्तुको आयात तत्काल खुलाउनुपर्ने माग गरेको छ । बढी राजस्व संकलन हुने वस्तुको आयातमै प्रतिबन्ध लाग्दा एकातर्फ सरकारले लक्ष्यअनुसार राजस्व उठाउन नसकेको र अर्कोतर्फ ती वस्तुको कारोबारका लागि अर्बौं रुपैयाँ लगानी गरेका व्यवसायीले ठूलो नोक्सानी बेहोर्नुपरेको संघले जारी गरेको विज्ञप्तिमा उल्लेख छ । नाडा अटोमोबाइल्स एसोसिएसन अफ नेपालले पनि विदेशी विनिमय सञ्चितिमा ठूलो योगदान नगरेको भन्दै प्रतिबन्ध फुकुवा गर्न माग गरिरहेको छ । आयात प्रतिबन्धका कारण उल्टै सरकारको राजस्व गुमेको भन्दै तत्काल प्रतिबन्ध खोल्नुको विकल्प नरहेको नाडाको भनाइ छ । सरकारले भने मुलुकको वित्तीय अवस्थालाई दृष्टिगत गरी प्रतिबन्धलाई निरन्तरता दिएको दाबी गरेको छ । विदेशी मुद्रा सञ्चिति बढेको छैन, राष्ट्र बैंक र अर्थ मन्त्रालयको सल्लाहसुझावमा प्रतिबन्ध लम्ब्याउन मन्त्रिपरिषद्मा सिफारिस गरेका थियौं, मन्त्रालयका एक अधिकारीले भने, प्रतिबन्धको समय तोक्नैपर्ने भएकाले मंसिर २९ राखिएको हो । सञ्चिति बढे बीचमा पनि खुला हुन सक्छ ।मुलुक चुनावमा होमिएसँगै आर्थिक गतिविधि बढ्छ । विदेश गएका मान्छे फर्किने र रेमिट्यान्स पनि बढ्ने हुन्छ । त्यसले मुद्रा सञ्चितिमा केही सुधार आउन सक्छ । त्यस्तो अवस्थामा प्रतिबन्ध फुकुवा हुन सक्ने ती अधिकारीको दाबी छ ।राष्ट्र बैंकका अनुसार ०७९ असार मसान्तको तुलनामा विदेशी विनिमय सञ्चिति साउनमा १५ प्रतिशतले कमी भएको छ । ०७९ असार मसान्तमा १२ खर्ब १५ अर्ब ८० करोड बराबर रहेको विदेशी विनिमय सञ्चिति साउन मसान्तमा ११ खर्ब ९७ अर्ब ८५ करोड कायम भएको छ । ०७९८० को पहिलो महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चितिले ९४ महिनाको वस्तु आयात र ८ महिनाको वस्तु तथा सेवा आयात धान्न सक्ने राष्ट्र बैंकले जनाएको छ । मुद्रा सञ्चिति घटेपछि सरकारले गत वैशाख १३ मा राजपत्रमा सूचना प्रकाशन गरी मदिरा, तास, मोबाइल, टीभी, मोटरसाइकललगायत १० वस्तु आयात बन्देज गर्ने निर्णय गरेको थियो । पछि भदौ १४ मा राजपत्रमा सूचना प्रकाशन गरी ६ प्रकार (चुरोट तथा सुर्ती, हीरा, टीभी, खेलौना, तास, कुरकुरेलेज) वस्तुको प्रतिबन्ध फुकुवा गरेको थियो । चार वस्तुको प्रतिबन्ध भने यथावत् राख्ने निर्णय गरेको छ ।कुनै वस्तुको आयात फुकुवा गर्ने र कुनैलाई प्रतिबन्ध लगाइरहँदा अन्तर्राष्ट्रिय क्षेत्रमा राम्रो सन्देश नजाने पूर्वउद्योग वाणिज्य तथा आपूर्ति सचिव चन्द्र घिमिरेले बताए । सरकारले विदेशी विनिमय सञ्चिति बढाउन आयात प्रतिबन्ध लगाएको छ, मुलुकको अवस्था हेरेर त्यो उपाय जायज हो, उनले भने, तर कुनै वस्तुको आयात फुकुवा गर्ने र कुनैलाई प्रतिबन्ध लगाइरहने निर्णय उचित होइन । विदेशी मुद्राको सञ्चिति भरपर्दो अवस्थामा रहेकाले बन्देज आवश्यक रहेको उनको भनाइ छ । अहिलेको अवस्थामा सरकारले तिर्नुपर्ने ऋणको कुरा आउँछ, विदेशी लगानीकर्ताले रकम लैजाने र प्रविधि हस्तान्तरणको कुरा पनि हुन्छ, त्यसैका लागि विदेशी विनिमय सञ्चिति चाहिन्छ, घिमिरेले भने, तर लामो समय प्रतिबन्ध उचित होइन । पूर्ववाणिज्य सहसचिव रवि सैंजूले विदेशी मुद्राको सञ्चिति बढाउन प्रतिबन्ध गरिए पनि सीमित वस्तु मात्रै रोक्नु उपयुक्त नहुने दाबी गरे । विदेशी विनिमय सञ्चिति बढाउन तत्काल अपनाउनुपर्ने उपाय प्रतिबन्ध नै हो तर राम्रो अवस्था भए सबै वस्तु आयात खुला गर्नुपर्छ, केहीलाई खुला गरेर केही बन्द गर्नु राम्रो होइन, उनले भने, बन्द गरिएका वस्तु स्वदेशमै एसेम्बल गर्नेमा जोड दिनुपर्थ्यो । यहीं उद्योग खोल्न प्रोत्साहन गर्नुपर्थ्यो ।चार वस्तुको आयात रोके पनि सरकारले तस्करी हुने सुपारी, केराउ र मरीच आयात भने निर्बाध रूपमा खुलाएको छ । औद्योगिक प्रयोजनको नाम दिइए पनि सीमित व्यवसायीको स्वार्थमा सरकारले यी वस्तु आयात खुला गरेको बताइएको छ । तस्करी हुने सुपारीको आयात खुलाएर सरकारले विरोधाभासपूर्ण निर्णय गरिरहेको अर्थविद् केशव आचार्यले बताए । अहिले अर्थतन्त्रमा केही सुधारको संकेत देखिए पनि पूर्ण रूपमा राम्रो भएको छैन, बजारले मात्रै भुक्तानी सन्तुलन गर्न सक्दैन, आयात खुला गर्नेबित्तिकै बैंकिङ प्रणालीको स्रोतसाधन आयातमै जान्छ तर बैंकसँग अझै स्रोत छैन, आचार्यले भने, आयात प्रतिबन्ध गरिरहँदा निजी क्षेत्रलाई उत्पादनशील बनाउनुपर्छ तर हिरा, चुरोट र सुर्तीजन्य वस्तुको आयात खोलेर अन्यको प्रतिबन्ध गलत हो । सुपारी आयात खुला गर्नॅ पनि ठीक छैन । तसर्थ सोचेर, अध्ययन गरेर मात्र निर्णय लिनु राम्रो हो ।"
न्याय खोज्दाखोज्दै थाकेकी सित्तली,"(ओखलढुंगा)गाउँकै विद्यालयमा नौ कक्षा पढ्दै गर्दा सित्तलीको मन सहपाठी सुवास राईसँग साटियो । प्रेमको बाटो हिँडेकै दिनहरूमा सुवासले विवाह गर्ने वाचा गरे । तर, विवाह नगरी उनीहरूको प्रेम सित्तलीको पेटमा अंकुरायो । त्यसपछि सुवास बदलिए । धोका दिन खोजेपछि समाज र प्रशासनको रोहबरमा ०६३ चैत २९ मा उनले सित्तलीलाई स्विकारे । ०६४ साउन ८ मा उनले छोरी प्रनिशालाई जन्माइन् । ०६५ वैशाखमा सुवास भर्ती जाने भनी भारतको लखनउ लागे । भारतीय सेनामा भर्ती हुँदा सित्तली औधी खुसी थिइन् । भर्ती गएपछि सुवास घर फर्किएनन् । फोन गरेनन् । त्यसपछि सित्तलीका दुःख सुरु भए । चार वर्षसम्म त सुवासलाई पर्खेर घरमै बिताइन् । परिवारका सदस्यले दुर्व्यवहार सुरु गरेपछि छोरी लिएर माइती मानेभन्ज्याङ गाउँपालिका९ माधवपुरको बेल्टार पुगिन् । बेलाबेला उनी घर मानेभन्ज्याङ९ कै माधवपुर जान्थिन्, फर्कन्थिन् । छोरीलाई त्यहींको बोर्डिङमा भर्ना गरिन् । नर्सरीबाट एलकेजी जाने बेला बोर्डिङले जन्मदर्ता माग्यो । उनले सासूससुरासँग कुरा राखिन् । सासू आफैं बोर्डिङमा गएर भनिन्, मेरी नातिनी हो । पढाउँदै गर्नू, जन्मदर्ता बनाइदिन्छु । अनेकतिर हारगुहार गरेर उनले चार कक्षासम्म छोरीलाई पढाइन् । नजिकैको तिल्पुङडाँडास्थित कालिका माविका प्रधानाध्यापक होमनाथ बास्तोलाले छोरीलाई यता सारे सबै कागजात मिलाउने आश्वासन दिए । विश्वासमा परेर पाँच कक्षादेखि छोरीलाई स्कुल सारेर घरदेखि ४५ मिनेटको दूरीमा रहेको कालिका मावि पठाउन थालिन् । ८ कक्षा पास गरेपछि उनले छोरीलाई घरछेवैको स्कुलमा पढाउने विचार गरिन् तर कालिकाले सर्टिफिकेट दिएन । जन्मदर्ताबिनाको सर्टिफिकेट नबन्ने भनेपछि उनले प्रशासनको सहयोगमा सर्टिफिकेट बनाएर छोरीलाई गाउँकै निकेतन माविमा ९ कक्षामा भर्ना गराइन् । नौ पास गरेपछि एसईईका लागि रजिस्ट्रेसन फाराम भर्न जन्मदर्ता चाहियो । जन्मदर्ता नभएकाले स्कुलले प्रनिशालाई भर्ना नगर्ने भन्यो । प्रनिशा जन्मदर्ताबिना स्कुल जान मानिनन् । तर, स्कुलकै एक शिक्षकले सम्झाएपछि उनी स्कुल जान त थालेकी छन् तर सित्तलीको मनमा अझै डर छ वर्षभरि पढेर पनि छोरीले जन्मदर्ता नभएकै कारण एसईई दिन पाइनन् भने ? निकेतन माविका प्रधानाध्यापक नवीन राईले प्रनिशाको जन्मदर्ता नभएपछि वडाले प्रमाणित गरेको कागज राखेर रजिस्ट्रेसन फाराम भरेर जिल्लामा पठाएको तर त्यसले आधिकारिता पाउनेनपाउने विषयमा आफूलाई जानकारी नभएको बताए । एकातिर छोरीको जन्मदर्ता छैन, अर्कातिर मेरै नागरिकता बनेको छैन, ३६ वर्षीया सित्तलीले अर्को पीडा सुनाइन् । ६ वर्षअघि उनले सुइँको पाइन्, सुवासले भारतमै तेह्रथुमकी एक केटीसँग बिहे गरेर बसेका छन् रे श्रीमान्बाट पाएको धोका र छोरी हुर्काउनुको सास्तीका बीचमा सित्तलीले धर्म परिवर्तन गरी क्रिस्चियन भइन् । त्यसपछि सासूससुरा पनि टाढिन थाले । प्रनिशा नातिनी नभएको बताउन थाले । समस्या सुल्झाउन गाउँकै मेलमिलापकर्ता मुना बस्नेतको सहयोगमा महिला अधिकारवादी संस्थामार्फत प्रहरीमा उजुरी दिइयो । प्रहरीले सासूससुरा बोलाएर छलफल गर्यो । गाउँपालिकाको न्यायिक समितिले यो विषय टुंगो लगाउने भन्दै पठाइदियो । न्यायिक समितिमा ०७७ साउन ५ गते उजुरी दर्ता भयो । विपक्षलाई लिखित जवाफ माग गरी भदौ २२ गते दुवै पक्षबीच छलफल भयो तर सहमति भएन । ससुरा विक्रम राई र सासू बिना राईले उल्टै न्यायिक समितिले जबर्जस्ती मिलाउन खोजेको भन्दै असोज ८ गते उच्च अदालतमा न्यायिक समितिविरुद्ध नै निषेधाज्ञाको रिट दर्ता गरे । पछि उक्त रिट खारेज भयो । त्यसपछि सित्तलीले जिल्ला अदालतमा ससुरालाई विपक्षी बनाई अंश मुद्दा दर्ता गरिन् । ससुराले उल्टै सित्तली आफ्नी बुहारी नभएको र गाउँकै अर्का एक युवकको श्रीमती भएको जवाफ पेस गरे । अदालतले सुवास र छोरी प्रनिशाको डीएनए परीक्षण गरायो । राष्ट्रिय विधि विज्ञान प्रयोगशालाको रिपोर्टमा ९९९९९९ प्रतिशत डीएनए मिलेको रिपोर्ट आयो । गत असार २७ गते जिल्ला अदालत ओखलढुंगाले जारी गरेको आदेशमा सित्तली सुवासकै पत्नी भएको र प्रनिशा निजकै छोरी भएकाले सित्तली प्रतिवादीहरूको अंशियार भएको उल्लेख छ । तर, वडा कार्यालयले यो अदालतको अन्तिम फैसला नभएको जिकिर गर्दै छोरीको जन्मदर्ता बनाउन मानेन । जिल्ला प्रशासनले पनि अन्तिम फैसला नभई नागरिकता दिन तयार भएन । यतिबेला न्याय खोज्दाखोज्दै थाकिसकेकी सित्तलीलाई न्याय दिनुपर्ने निकायले उल्टै माइतीबाट नागरिकता लिन दबाब बढाएका छन् । माइतीबाट नागरिकता लिँदा श्रीमान्सँगको अधिकार खोज्ने बाटो बन्द हुने डर उनलाई छ । मानेभन्ज्याङ गाउँपालिका अध्यक्ष ज्ञानेन्द्र रुम्दालीले कार्यालयमै बोलाएर खुरुक्क माइतीबाट नागरिकता बनाऊ भन्दै दबाब दिए । मेरो बुवाले मलाई माइतीबाट नागरिकता बनाइदिन्छु भन्नुभएको थियो, सित्तलीले सुनाइन्, श्रीमान् हुँदाहुँदै किन माइतीबाट नागरिकता बनाउने ? छोरीका लागि भए पनि घरबाट नागरिकता बनाउनुपर्छ भनेर नबनाएको हूँ । कानुनी उपचारबारे प्रस्ट जानकारी नहुँदा पनि उनी समस्यामा छिन् । सुरुमा त उनलाई अंश मुद्दा हालेपछि सबै अधिकार पाइन्छ भन्ने लागेको थियो । तर श्रीमान्को आम्दानीबाट छोरीको पढाइ खर्च, मानाचामल भराइदिने विषय अंश मुद्दाले समेट्न सकेन । अंश मुद्दासँगै मानाचामल भराइदिने विषय सोही मुद्दामा समावेश नहुँदा थोरै समस्यामा परिन् । जिल्ला प्रशासनले अन्तिम फैसला नआई नागरिकता नदिने जवाफ दियो । वडाले छोरीको जन्मदर्ता दिन मिल्ने कि नमिल्ने भनेर पालिकाको पञ्जीकरण शाखालाई सोध्यो । शाखाले मुद्दाको अन्तिम फैसला भइनसकेकाले नदिनू भनेपछि रोकियो । पालिकाले राष्ट्रिय परिचयपत्र तथा पञ्जीकरण विभागलाई गत भदौ २२ मा पत्र लेखी रायसुझाव माग्यो । विभागले असोज २ गते जवाफ पठाएको छ । जवाफमा अदालतको आदेशअनुसार बाबुलाई सूचक बनाई जन्मदर्ता बनाइदिनू भनेको छ । यदि बाबु उपस्थित नभएमा प्रशासनको सहयोग लिनु भनेको छ । यति हुँदा पनि छोरीको जन्मदर्ता बनाइदिने प्रक्रिया अघि नबढेको सित्तलीले गुनासो गरिन् ।प्रमुख जिल्ला अधिकारी दिलकुमार तामाङले जिल्ला अदालतको मुद्दाको अन्तिम फैसला नभएकाले पतिको नाम कायम गरी नागरिकता दिन नसकिने बताए । अदालतको आदेश हेर्दा वादीकै पक्षमा फैसला हुन सक्ने देखिन्छ, उनले भने, छिटो फैसला भयो भने नागरिकता दिन ढिलाइ हुन्न । गाउँपालिकाका प्रमुख प्रशासकीय अधिकृत छविलाल राईले पञ्जीकरण विभागबाट जवाफ आइसकेकाले जन्मदर्ता बनाउने प्रक्रिया अघि बढाइने बताए । कानुनअनुसार अंश पाइसकेपछि फेरि मानाचामलको मुद्दा दर्ता गर्न नमिले पनि नागरिकता लिइसकेपछि पीडित महिलाले पतिको जागिर भएको स्थानमा गई उनकी श्रीमती भएको भन्दै उजुरी दिन सक्ने बाटो खुला हुने कानुन व्यवसायी गुरुबहादुर बस्नेत बताउँछन् ।"
बाढीमा बग्दै विद्यालय,"बझाङमै समस्या किन ?नेपालका अधिकांश पहाडी जिल्लाका विद्यालय विपद्को जोखिममा छन् । तर बझाङमा यो समस्या चर्को छ । जिल्लामा अधिकांश नाम चलेका मावि र उच्च मावि नदी किनारमा छन् । बझाङका सेती नदी, कालंगागाड, बाहुलीगाडलगायत नदी र खोलाको किनारमा रहेका ३६ भन्दा बढी विद्यालय बाढीको उच्च जोखिममा छन् । नदी किनारमा रहेका विद्यालय बचाउन सामान्य लगानी गरे पुग्ने भए पनि कसैले ध्यान नदिएको स्थानीय बासिन्दा बताउँछन् । थलारा गाउँपालिकाको पाराकाट्नेकी समी विष्ट भन्छिन्, ५०६० हजारको जाली सरकारले उपलब्ध गराइदिए समुदायले श्रमदान गरेरै भए पनि विद्यालय बचाउने थियौं । जाली माग्न धेरै ठाउँ धाइसक्यौं, हाम्रा कुरा कोही सुन्दैनन् । उनको गाउँको ऐश्वर्या प्राथमिक विद्यालय पनि सेती नदीले कटान गरिरहेको छ । बझाङमा निर्माण भएका सडक तथा भौगोलिक, वातावरणीय र जलाधारको अवस्थाबारे दुई वर्ष अध्ययन गरेका इन्जिनियर तथा स्कट वेल्सन नेपालका हरित पूर्वाधार विज्ञ सन्तोष पन्थीले सडकहरूले पहिरो मात्रै नभई बाढीबाट हुने क्षतिको मात्रा बढाएको र विद्यालय मात्रै नभएर समुदायका लागि पनि विपद्को कारण बनेको बताए । बझाङमा बनेका ९५ प्रतिशत सडकलाई इन्जिनियरिङको दृष्टिबाट सडक नै भन्न मिल्दैन । हामीले सडक होइन धराप बनायौं, पन्थी भन्छन्, सडक बनेपछि पानीको निकास हुने ससाना प्राकृतिक निकास (खोल्सा) रोकिए । अनि ठूलो क्षेत्रको पानी एकै ठाउँबाट बग्दा, जथाभावी फालिएको माटो र ढुंगाका भलले बगाएर एकै ठाउँमा थुपार्दा पानीको निकास थुनिएर बाढी आयो । जिल्ला शिक्षा विकास तथा समन्वय इकाइका अनुसार जिल्लाका १ सय २२ विद्यालय बाढी, पहिरो, भूकम्प, हुरीबतास तथा भिरालो ठाउँमा भएकाले ढुंगा खस्ने समस्याका कारण विपद्को उच्च जोखिममा छन् । विपद् जोखिमका कारण यहाँका २४ हजार ४ सयभन्दा बढी विद्यार्थीको पढाइ प्रभावित हुँदै आएको छ । जिल्लाका विभिन्न पालिकाको स्थलगत अध्ययन गरेका भौगर्भिक इन्जिनियर कमल थापा बझाङका सबैजसो विद्यालय विपद्को जोखिममा रहेको र धेरैजसोमा पहिरो र त्यसपछि बाढीको जोखिम बढी रहेको बताए । उनले भूकम्पिय जोखिमबाट त कुनै पनि विद्यालय अछूतो नरहेको तर्क सुनाए । पछिल्लो समय अन्धाधुन्ध सडक बनेपछि विद्यालयमा जोखिम झन् बढेको उनको निष्कर्ष छ । कमजोर ठाउँमा निर्माण भएका स्कुलकै वरिपरि घुमाइघुमाई सडक बनाइयो । त्यसै पनि अस्थिर पहाडलाई डोजरले छियाछिया पारेपछि पहिरो त लाग्ने नै भयो, उनले भने । उनले भनेजस्तै जोखिमको सामना गरिरहेका छन्, साइपाल गाउँपालिकाका दुई विद्यालय । यहाँको वडा नं २, जिमागाउँमा रहेको तपोवन प्रावि र वडा नं ३, कायाको सुर्मा प्राविको ठ्याक्कै माथि तारेभीर छ । स्कुलभन्दा माथि चराउन छाडेका गाईबस्तु, भेडाबाख्राले ढुंगा लडाइदिन्छन् । धेरै पटक खसेको ढुंगा स्कुलको छाना र पर्खालमा लागिसकेका छन्, सुर्मा प्राविकी शिक्षक सुनिता बोहरा भन्छिन्, अहिलेसम्म त कसैलाई केही भएको छैन । कुन बेला के हुने हो भनेर डराइडराइ पढाउनुपर्छ । भीरको फेदीमा विद्यालय रहेकाले बाह्रै महिना ढुंगा खस्ने र कुनै बेला त जोडको हावा चल्दा पनि ढुंगा खस्छ कि भनेर डराउनुपर्ने उनले सुनाइन् ।पहिरोको जोखिमका हिसाबले साइपाल जिल्लाको सबैभन्दा कमजोर ठाउँ मानिन्छ । प्राकृतिक प्रकोपसम्बन्धी अध्ययन गर्ने अन्तर्राष्ट्रिय संस्था जियोहजार्ड इन्टरनेसनलले सन् २०१८ मा सार्वजनिक गरेको अध्ययनले ७ रिक्टर स्केलभन्दा माथिको भूकम्पले साइपालको २ हजार ६ सय ३० ठाउँमा पहिरो जाने र ठूलो जनधनको क्षति हुने उल्लेख छ । साइपालका कुनै पनि विद्यालय सुरक्षित छैनन्, शिक्षा, युवा तथा खेलकुद शाखामा कार्यरत काँडा माध्यमिक विद्यालयका शिक्षक भरतबहादुर सिंह भन्छन्, कति बेला कुन स्कुलमा कस्तो दुर्घटना हुने हो अनुमान लगाउन सकिने अवस्था छैन । सुदूरपश्चिम प्रदेशको सामाजिक विकास मन्त्रालयअन्तर्गत सामाजिक विकास कार्यालयका प्रमुख वीरबहादुर धामी आफ्नो बासस्थान सुरक्षित ठाउँमा बनाउने, खेतीपाती भएको ठाउँ विपद्बाट जोगाउने स्थानीयमा विद्यालय जस्तो ठाउँमा भए पनि हुन्छ भन्ने धारणा व्याप्त रहेको बताउँछन् । डोजर चलाउने सवालमा पनि यही कुरा लागू हुन्छ, उनले भने, आफ्नो घर खेतबारी जोगाउने तर विद्यालयमा पहिरो लागे लागोस्, खेल मैदान भत्किए भत्कियोस् भन्ने देखिन्छ । मन्त्रालयका सचिव दीपक लामिछानेले विद्यालय बनाउँदा कस्तो ठाउँमा बनाउने भनेर स्पष्ट मापदण्ड कसैले बनाएको बारे आफू जानकार नभएको बताए । विपद्को जोखिम भएको ठाउँमा स्कुल मात्रै होइन, घर पनि बनाउन मिल्दैन, उनी भन्छन्, तर यस्तो ठाउँमा स्कुल बनाउनु भनेर प्रदेशले मात्रै होइन, संघीय सरकारले पनि विपद्को दृष्टिकोणबाट मापदण्ड नै बनाएको मेरो जानकारीमा छैन । सेल्टर नै असुरक्षितजिल्ला विपद् व्यवस्थापन समितिले बनाएको विपद् पूर्वतयारी तथा प्रतिकार्य योजनाले बाढी, पहिरो, भूकम्प जस्ता विपद्का बेला विद्यालयलाई सेल्टरका रूपमा प्रयोग गर्ने उल्लेख छ । तर यस्ता विद्यालय नै विपद्को जोखिममा पहिलो नम्बरमा देखिन्छन् । विद्यालय आफैं कति सुरक्षित छन् र तिनलाई सेल्टर प्रयोजनका लागि प्रयोग गर्न सकिन्छसकिँदैन भनेर कुनै अध्ययन भएको देखिन्न । विद्यालयलाई कसरी विपद् प्रतिरोधी बनाउने भनेर पनि सरकारले कुनै मापदण्ड बनाएको छैन । विपद्का बेला जुन ठाउँलाई सेल्टरका रूपमा उपयोग गर्ने हो, त्यो विपद् प्रतिरोधी छ कि छैन भनेर विश्लेषण गरिएको छैन, भौगर्भिक इन्जिनियर कमल थापा भन्छन्, जहाँ विद्यालय नै सबैभन्दा बढी विपद् जोखिममा छन्, त्यहींको कार्ययोजनामा यिनलाई सेल्टरका रूपमा प्रयोग गर्ने भनिनु हास्यास्पद हो । जिल्ला विपद् व्यवस्थापन समितिका अध्यक्षसमेत रहेका प्रमुख जिल्ला अधिकारी बाबुराम अर्याल विद्यालय विपद्को जोखिममा छन् भन्ने जान्दाजान्दै सेल्टरका रूपमा राख्नु बाध्यता रहेको बताउँछन् । उनले भने, पालिका, प्रदेश, संघ सरकार कसैले पनि विपद्को समयमा सेल्टरका रूपमा प्रयोग गर्न सकिने अन्य वैकल्पिक ठाउँ बनाएका छैनन् । त्यसैले विद्यालयलाई नै सेल्टर तोक्नुपर्ने हाम्रो बाध्यता छ ।बझाङको जस्तै समस्या देशैभरिका विद्यालयमा देखिन्छ । गत वर्ष आएको बाढी र पहिरोले नेपालका १० जिल्लाका २५ पालिकामा रहेका ९० विद्यालय क्षतिग्रस्त भएका थिए । राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार बझाङ, बैतडी, बाजुरा, डडेलधुरा, दार्चुला, धनकुटा, डोटी, इलाम, पाँचथर र रूपन्देहीका ५० करोड रुपैयाँभन्दा बढीको विद्यालय संरचनामा क्षति भएको थियो । यस्तो क्षतिबारे हालसम्म सर्वेक्षण नभएको प्राधिकरणका इन्जिनियर बलदीप शर्माले बताए । देशका २६ हजार ४ सय ५४ सरकारी विद्यालयमध्ये कति जोखिममा छन् भनेर सरकारले कुनै अध्ययन नगरेको शिक्षा तथा मानव स्रोत विकास केन्द्रका उपमहानिर्देशक रुद्रप्रसाद अधिकारीले बताए । युनिसेफलगायत संस्थाको सहयोगमा त्यस्ता विद्यालयको तथ्यांक संकलन भइरहेको उनको भनाइ छ ।"
तालमेलबीच मधेसमा एमालेलाई चुनौती,"(काठमाडौं)मधेस प्रदेशमा एमालेले जनता समाजवादी पार्टी (जसपा) सँग तालमेल गरी आफ्नो पक्षमा नतिजा निकाल्ने रणनीति बनाएको छ । गत स्थानीय निर्वाचनमा यी दुवै दलका वडाध्यक्षका उम्मेदवारले पाएको मतअनुसार प्रतिनिधिसभाका ३२ मध्ये ७ सिटमा मात्रै सहज देखिन्छ । दुई निर्वाचन क्षेत्रमा तीव्र प्रतिस्पर्धा हुने देखिन्छ । कांग्रेस, माओवादी, एकीकृत समाजवादी र लोसपाको गठबन्धन एमाले र जसपाका लागि मुख्य चुनौती हो । मधेस सरकारको नेतृत्व गरेको जसपाले गत निर्वाचनमा गरेका प्रतिबद्धताअनुसार काम गर्न नसकेको र संसद्को अन्तिम अधिवेशनमा एमालेले नागरिकता विधेयकका सम्बन्धमा खेलेको भूमिकाले पनि मधेसमा नकारात्मक सन्देश दिएको छ । एमाले र जसपालाई पर्सा१ र २, बारा२ र ३, सप्तरी१, सिरहा२ र ३ मा जित निकाल्न सहज देखिन्छ भने पर्सा३ र सिरहा४ मा सत्ता गठबन्धनसँग निकट प्रतिस्पर्धा हुने देखिन्छ । वडाध्यक्षका उम्मेदवारले पाएको मतका आधारमा मधेस प्रदेशका प्रतिनिधिसभाका ३२ निर्वाचन क्षेत्रमध्ये २५ मा कांग्रेस, माओवादी, एस र लोसपा गठबन्धन अगाडि छ । प्रतिनिधिसभा सदस्यका लागि पार्टीले दिएको टिकट दिनभरि होल्ड गरेर अन्तिममा स्वतन्त्र उम्मेदवारी दर्ता गराएका प्रभु साहका कारण रौतहट३ मा एमाले उम्मेदवारविहीन अवस्थामा पुगेको छ । सिट बाँडफाँट हुँदा आफ्नो भागमा परेको रौतहट३ मा माओवादीले साहलाई समर्थन गर्ने निर्णय गरेको छ । उम्मेदवारी दर्ताको अन्तिम समयमा भएका यी राजनीतिक घटनाक्रमले एमालेलाई आसन्न प्रतिनिधिसभामा मधेसबाट दोहोरो अंक (१०१२ सिट) को जित निकाल्न सहज देखिँदैन ।साहले एमाले र जसपाबीच तालमेल भएकामध्ये जसपाले पाएका अन्य क्षेत्रमा पनि स्वतन्त्र उम्मेदवार उठाएर प्रतिकूलता थपिदिएका छन् । गणितको एउटा फर्मुला माइनसमाइनस प्लस हुन्छ, प्लसमाइनस माइनस हुन्छ । विभिन्न दलबाट मान्छेलाई भित्र्याउने कामले एमालेलाई प्लस भयो तर अहिले दुई कारणले माइनस हुँदै छ, मधेसको राजनीतिलाई नजिकबाट नियालेका लेखक चन्द्रकिशोर भन्छन्, प्रभु साहजी ठूलो फ्याक्टर हो । उहाँले एमालेकै मत काट्ने हो ।साहले स्वतन्त्र उम्मेदवारी दिएपछि माओवादीले आफ्ना उम्मेदवार धिरज पटेललाई बसाएको छ । साहले मधेसका अन्य क्षेत्रमा पनि एमाले र जसपाका उम्मेदवारविरुद्ध आफ्नो शक्ति परिचालन गर्ने आश्वासन गठबन्धनका नेतालाई दिएका छन् । उहाँलाई एमालेले विश्वास गरेकै हो तर प्रचण्डजीले कुनै बेला भन्नुभएको थियो एमालेमा म बीउ छरेर आएको छु भनेर, त्यो बीउमा साह पनि पर्नुभयो, एमाले मधेस प्रदेश इन्चार्ज रघुवीर महासेठले भने, उहाँले योजनाबद्ध ढंगले सिंगो प्रदेशको टिकट लिन खोज्नुभएको थियो तर संयोगले म काठमाडौं आइपुगें । त्यसपछि उहाँलाई रौटहटको मात्रै टिकट दिएर पठाइएको हो । नत्र उहाँले पूरै प्रदेशमा बदमासी गर्न सक्नुहुन्थ्यो । यसअघिका तीनवटा निर्वाचन माओवादीबाट जितेका साह आफ्नो क्षेत्रमा प्रभाव राख्ने नेता हुन् । रौतहटको मौलापुर नगरपालिकामा उनकी श्रीमती रिना साहले दोस्रो पटक मेयर जितेकी छन् । ०७४ को चुनाव माओवादीबाट जितेकी रिना गत वैशाखमा एमालेबाट विजयी भएकी हुन् । माओवादीका मधेस इन्चार्ज गणेश साह पछिल्ला घटनाक्रमले एमालेका लागि जटिलता बढेको टिप्पणी गर्छन् । प्रभु साह आफैंमा पनि मधेसलाई धेरै नजिकबाट बुझेको मान्छे हो, त्यसकारण एमालेलाई प्रभाव पर्ने देखिन्छ, उनले भने, पहिला माओवादीको चुनाव चिह्नबाट लड्ने कुरा थियो, पछि स्वतन्त्र उम्मेदवारी दिनुभयो । स्वतन्त्र दिए पनि उहाँलाई समर्थन गर्ने निर्णय भइसकेको छ । त्यसले एमालेलाई घाटा हुने देखिन्छ ।०७७ पुसमा तत्कालीन प्रधानमन्त्री केपी शर्मा ओलीले संसद् विघटन गर्दा साह ओली सरकारमा मन्त्री थिए । सर्वोच्च अदालतले ०७७ फागुन २३ मा माओवादी र एमालेको एकता खारेज गरिदिएपछि साहले एमाले रोजेका थिए, लगत्तै माओवादीले उनको सांसद पद खारेज गरेको थियो । एमालेको दसौं महाधिवेशनबाट केन्द्रीय सदस्य बनेका उनलाई पछि ओलीले स्थायी कमिटी सदस्य बनाएका थिए । उनी मधेसमा आफूसहित निकट नेताहरूलाई टिकट दिलाउन चाहन्थे तर जसपासँग एमालेले तालमेल गरेपछि उनको मिसन पूरा भएन । यही असन्तुष्टिमा उनले एमालेविरुद्ध उत्रने निर्णय लिएका हुन् । तालमेलअनुसार जसपाले प्रतिनिधिसभाका ३५ क्षेत्रमा सघाउने भएको छ भने एमालेले जसपालाई १७ ठाउँमा सघाउनेछ । प्रदेशसभामा पनि दुवैले एकअर्कालाई सघाउने सहमति भएको छ ।एमाले अध्यक्ष ओली र जसपा अध्यक्ष उपेन्द्र यादवबीच भएको सहमतिअनुसार सप्तरी३, सिरहा१ र ३, धनुषा३ र ४, महोत्तरी१, सर्लाही२ र ३, रौतहट३ र ४, बारा१ र ४, पर्सा३ र ४ मा एमालेका उम्मेदवार रहने र जसपाले सघाउने सहमति भएको थियो । त्यस्तै सप्तरी१, २ र ४, सिरहा२ र ४, धनुषा१, महोत्तरी३ र ४, सर्लाही१ र ४, रौतहट२, बारा२ पर्सा१ र २ मा जसपाका उम्मेदवारलाई एमालेले सघाउने सहमति भएको थियो । तर प्रभु साहले ८ निर्वाचन क्षेत्रमा आफूनिकट उम्मेदवार उठाएका छन् । लेखक चन्द्रकिशोरका अनुसार नागरिकता विधेयकमा एमालेको भूमिकालाई लिएर मधेसको मनोविज्ञान सकारात्मक छैन । त्यसमाथि अन्तिम समयमा एमाले र जसपाबीच भएको तालमेल पनि एमालेका लागि प्रतिकूलता थप्ने कारण बनेको उनको बुझाइ छ । नवप्रवेशीलाई टिकट दिएकोमा पनि एमालेभित्र असन्तुष्टि छ । एमालेसँगको तालमेललाई जसपाभित्रको ठूलो वृत्तले स्वाभाविक मानेको छैन, जसपाका भोटर र शुभेच्छुक पनि मत ट्रान्सफर गर्ने पक्षमा छैनन्, उनले भने, त्यसबाहेक अहिले मधेस प्रदेशमा एमालेमा निर्णायक मान्छे रघुवीर महासेठ हुन् तर धनुषा २ र ३ मा आफैं र श्रीमतीलाई उठाउनुभएको छ । त्यहाँ प्रतिबद्ध कार्यकर्ताले टिकट पाएनन्, असन्तुष्टि छ । यसले पनि प्रभाव पार्ने देखिन्छ । माओवादी मधेस प्रदेश इन्चार्ज साह तुलनात्मक रूपमा स्थानीय निर्वाचनमा राम्रो परिणाम ल्याए पनि अहिले एमालेका लागि जटिलता बढको तर्क गर्छन् । साहले भने, ओलीजीले नेताहरूलाई पार्टी प्रवेश गराए पनि नागरिकता विधेयक र मधेसीहरूप्रतिको उहाँको बोलीले एमालेप्रति तल्लो तहका मतदातामा आकर्षण छैन ।स्थानीय तह निर्वाचनमा सात निर्वाचन क्षेत्रमा एमालेजसपा अघि छन् । एक क्षेत्रमा दुवै गठबन्धनको मत बराबरी छ, त्यसकारण त्यहाँ कडा प्रतिस्पर्धा हुने देखिन्छ । तर स्थानीय निर्वाचनसम्म जसपा विभाजन भएको थिएन । अहिले जसपा पनि विभाजन छ । विभाजनको प्रभाव कस्तो यकिन भने छैन । यसबाहेक यो प्रदेशमा ठूला नेता पनि चुनावी प्रतिस्पर्धामा छन्, त्यसकारण उनीहरूको व्यक्तिगत प्रभावले पनि कति काम गर्छ यकिन छैन । रौतहट१ मा एकीकृत समाजवादी अध्यक्ष माधव नेपाल, रौतहट ३ मा प्रभु साह, धुनषा ४ मा एमाले सचिव रघुवीर महासेठ, धनुषा १ मा मात्रिका यादव, महोत्तरी १ मा सचिव गिरिराजमणि पोखरेल, महोत्तरी ३ मा लोसपा अध्यक्ष महन्थ ठाकुर, सर्लाहीमा महिन्द्रराय यादव र राजेन्द्र महतो, सप्तरी ३ मा जसपा अध्यक्ष उपेन्द्र यादव र जनमत पार्टीका सीके राउत उम्मेदवार छन् । ०७४ को प्रतिनिधिसभा निर्वाचनमा मधेस प्रदेशमा एमालेले २ र जसपाले ७ क्षेत्र जितेका थिए । एमालेले धनुषा४ र सिरहा१ मा, जसपाले धनुषा२, बारा२ र ३, पर्सा३, महोत्तरी४, सप्तरी१ र २ मा जित निकालेका थिए ।"
चेपुवामा उपेन्द्र,"(राजविराज)जनता समाजवादी पार्टी (जसपा) अध्यक्ष उपेन्द्र यादवले २०७४ को निर्वाचनमा सप्तरी२ रोज्दा मलेठ काण्ड आलै थियो । संविधान जारी गर्ने क्रममा बढेको रस्साकस्सीले मधेसलाई आन्दोलित बनायो । एमाले अध्यक्ष केपी शर्मा ओली चुनावकै मुखमा तराईमधेस जागरण अभियानको नेतृत्व गर्दै मलेठ पुग्दा सुरक्षाकर्मी र मधेसवादी प्रदर्शनकारीबीच भएको झडपमा ५ जना मारिए । यादवको तत्कालीन दल संघीय समाजवादी फोरमले घटनालाई चुनावी मुद्दा नै बनायो । आन्दोलनको रापताप र मलेठको घटनाले ०७४ को निर्वाचनमा यादवले सप्तरी२ मा सेट (प्रतिनिधि र प्रदेशसभा) नै जिते । यादवको क्षेत्रमा महन्थ ठाकुरको तत्कालीन दल राष्ट्रिय जनता पार्टी (राजपा) को साथ थियो । तर, यसपालि यादवलाई ठाकुरकै दल लोकतान्त्रिक समाजवादी पार्टी (लोसपा) का उम्मेदवार जयप्रकाश ठाकुरले कडा टक्कर दिँदै छन् । जनमत पार्टीका अध्यक्ष सिके राउतको उम्मेदवारीले पनि यादवलाई अप्ठ्यारोमा पारिदिएको छ । सप्तरी२ मा प्रतिनिधिसभाका लागि १७ जना उम्मेदवार रहे पनि मुख्य प्रतिस्पर्धा यादव, ठाकुर र राउतबीच हुनेछ । यहाँ २ मा ९५ हजार ३ सय ९४ मतदाता छन् । गत वैशाख ३० मा सम्पन्न स्थानीय तह निर्वाचनको वडागत मत संख्या हेर्दा सतारुढ गठबन्धनको मत बढी छ । लोसपासहित सता गठबन्धनको कुल मत ३३ हजार १ सय ८४ छ भने जसपाएमाले गठबन्धनको मत २० हजार ३ सय ५४ छ । यस्तै, जनमत पार्टीको मत ४ हजार ५ सय ४२ छ । यही आधारमा सत्ता गठबन्धनका उम्मेदवार लोसपाका ठाकुर बलियो देखिन्छन् । २०७४ को चुनावमा ठाकुर त्यही क्षेत्रबाट स्वतन्त्र उम्मेदवार हुँदा तेस्रो बढी मत ल्याएका थिए । दोस्रो बढी मत माओवादीका उमेशकुमार यादवले ल्याए । उनी ठाकुरकै क्षेत्र २ (२) बाट प्रदेशसभाका उम्मेदवार छन् । यसले पनि ठाकुरलाई राहत दिएको छ । ०७४ को निर्वाचनमा तात्कालीन राजपाले संघीय समाजवादीसँग तालमेल गरी सप्तरी२ यादवका लागि छाडेपछि रुष्ट ठाकुरले स्वतन्त्र उम्मेदवारी दिएका थिए । अघिल्लो चुनावमा उनले पाएको मत पार्टी संगठनभन्दा व्यक्तिगत मत हो । यसपटक उनी सत्ता गठबन्धनका उम्मेदवार भएकाले यादवलाई कडा चुनौती थपिएको हो ।"
वाग्मतीका ८ मन्त्री चुनावी मैदानमा,"(मकवानपुर)मंसिर ४ का लागि तोकिएको प्रतिनिधिसभा र प्रदेशसभा सदस्य निर्वाचनको चहलपहल सुरु भइसकेको छ । २०७४ सालबाट अभ्यासमा आएको प्रदेश संरचना क्रमशः बलियो र परिपक्व बन्ने क्रममा छ । प्रभावशाली र स्थायी हुन नसकेको भन्दै प्रादेशिक संरचना नै खारेज गर्नुपर्ने तर्क विभिन्न कोणबाट उठिरहेकै छ । तर, दोस्रो पटक हुँदै गरेको प्रदेशसभा सदस्य निर्वाचनमा परेको उम्मेदवारीले यसप्रतिको आकर्षण र आवश्यकताको बोध गराएको विश्लेषण भइरहेको छ ।वाग्मती प्रदेशमा हाल १८ सदस्यीय मन्त्रिमण्डल छ । जसमध्ये आसन्न निर्वाचनमा ८ मन्त्रीले मात्रै टिकट पाएका छन् । बाँकी १० मन्त्री उम्मेदवार बन्ने दौडबाट बाहिरिएका हुन् । निर्वाचन आयोगले सार्वजनिक गरेको उम्मेदवारहरूको अन्तिम नामावलीअनुसार माओवादी केन्द्र र नेकपा (एकीकृत समाजवादी) बाट मन्त्री बनेका धेरैजसो फेरि उम्मेदवार बनेका छन् । प्रदेशमा माओवादीबाट ५ जना मन्त्री छन् । जसमध्ये ४ जनाले टिकट पाएका छन् । एकीकृत समाजवादीबाट मन्त्री रहेका ५ मध्ये ३ जना फेरि चुनावी मैदानमा छन् । प्रदेशमा सबैभन्दा धेरै मन्त्री रहेको कांग्रेसले आसन्न निर्वाचनमा भने एक जनालाई मात्र उम्मेदवारका रूपमा दोहोर्याएको छ । कांग्रेसका ८ मध्ये ७ मन्त्री उम्मेदवार बन्नै पाएनन् । उनीहरू समानुपातिक सूचीमा समेत समेटिएनन् । बहालवाला सबै मन्त्री सत्तारूढ गठबन्धनतर्फबाट उम्मेदवार भएका छन् ।मुख्यमन्त्री एवं एकीकृत समाजवादी संसदीय दलका नेता रहेका राजेन्द्रप्रसाद पाण्डे प्रदेशसभा छाडेर प्रतिनिधिसभामा उम्मेदवार बनेका छन् । उनी गठबन्धनबाट धादिङ१ मा उठेका छन् । एकीकृत समाजवादीकै नेता तथा आन्तरिक मामिला तथा कानुनमन्त्री कृष्णप्रसाद शर्मा खनाल प्रदेशसभा सदस्यका लागि चितवन१ (२) मा उम्मेदवार बनेका छन् । खानेपानी, ऊर्जा तथा सिँचाइमन्त्री बसन्तप्रसाद मानन्धर सहयोगमा काठमाडौं७ (२) बाट चुनावी मैदानमा छन् ।प्रदेशको कृषि तथा पशुपन्छी विकास मन्त्रीसमेत रहेका एकीकृत समाजवादीका नेता बसुन्धरा हुमागार्इंले भने गठबन्धनविरुद्ध बागी उम्मेदवारी दिएका थिए तर पार्टी केन्द्रको निर्देशनपछि उनले उक्त उम्मेदवारी फिर्ता लिएका छन् । उनको बागी उम्मेदवारी काभ्रे२ (२) मा परेको हो । यो क्षेत्रमा गठबन्धनका तर्फबाट कांग्रेस वाग्मती प्रदेशका महामन्त्री कञ्चनचन्द्र बादे उम्मेदवार छन् । तर, हुमागाईंले आफू गठबन्धनको आधिकारिक उम्मेदवार भएको भन्दै बागी उम्मेदवारी दिएका थिए । उनी एकीकृत समाजवादीको वाग्मती प्रदेशसभा सचेतकसमेत थिए । गत निर्वाचनमा उनी यसै क्षेत्रबाट निर्वाचित भएका थिए ।कृषि तथा पशुपन्छी विकास राज्यमन्त्री इन्द्रमाया गुरुङ भने उम्मेदवार बन्नै पाइनन् । यसअघि उनी एमालेको समानुपातिक सूचीबाट प्रदेशसभा सदस्य बनेकी थिइन् ।माओवादी केन्द्रका नेता एवं प्रदेशको आर्थिक मामिला तथा योजनामन्त्री शालिकराम जम्मकट्टेल यस पटक पनि प्रदेशसभामै दोहोरिने इच्छासहित चुनावी मैदान उभिएका छन् । उनी धादिङ१ (२) बाट उम्मेदवार बनेका छन् । यसैगरी, सामाजिक विकासमन्त्री कुमारी मोक्तानले पनि गठबन्धनका तर्फबाट मकवानपुर२ (१) मा मनोनयन दर्ता गराएकी छन् । उनी पनि माओवादीकै नेता हुन् । माओवादीकै अर्का नेता एवं युवा तथा खेलकुदमन्त्री रत्नप्रसाद ढकालले काभ्रे१ (१) मा मनोनयन दर्ता गराउँदा श्रम, रोजगार तथा यातायातमन्त्री घनश्याम दाहाल चितवन२ (१) मा उम्मेदवार बनेका छन् ।माओवादीबाट मन्त्री बनेका वन तथा वातावरणमन्त्री विशाल खड्काले भने आसन्न निर्वाचनमा उम्मेदवार बन्ने अवसर पाएनन् । २०७४ सालको निर्वाचनमा दोलखाबाट निर्वाचित खड्काले सत्तारूढ गठबन्धनमा भागबन्डा मिलाउँदा उक्त क्षेत्र गुमाउनुपरेको हो ।कांग्रेसबाट मन्त्री बनेका प्रदेशका संस्कृति तथा पर्यटनमन्त्री दीपेन्द्र श्रेष्ठ पनि पुनः प्रदेशसभा सदस्यकै लागि चुनाव लड्ने भएका छन् । उनी काठमाडौं१ (१) मा गठबन्धनको उम्मेदवारका रूपमा छन् । प्रदेशमा कांग्रेसबाट सहभागी मन्त्रीहरूमध्ये टिकट पाउने उनी एक मात्र व्यक्ति हुन् ।प्रदेशसभामा कांग्रेस संसदीय दलका उपनेता रहेका तथा भौतिक पूर्वाधार विकासमन्त्री कृष्णलाल भँडेल भने आसन्न निर्वाचनमा उम्मेदवारका रूपमा रहने छैनन् । यसअघि उपनिर्वाचनमा भक्तपुरबाट निर्वाचित भएका उनले यसपालि टिकट पाएनन् । स्वास्थ्यमन्त्री निमा लामाले पनि उम्मेदवारको दौडमा बाजी मार्न सकेनन् । गत निर्वाचनमा उनी सिन्धुपाल्चोक२ (२) बाट निर्वाचित भएका थिए ।कांग्रेसबाटै मन्त्री बनेका उद्योग, वाणिज्य तथा आपूर्तिमन्त्री मिलन बाबु श्रेष्ठ गत निर्वाचनमा समानुपातिक सूचीबाट सांसद भएका थिए । यही सूचीमा थिए भूमि व्यवस्था, सहकारी तथा गरिबी निवारणमन्त्री बलराम पौडेल पनि । तर, यसपालि दुवै जना प्रत्यक्ष र समानुपातिक कतै पनि अटाउन सकेनन् । भौतिक पूर्वाधार विकास राज्यमन्त्री सन्तबहादुर प्रजा, उद्योग, वाणिज्य तथा आपूर्ति राज्यमन्त्री रजनी अमात्य जोन्छे र स्वास्थ्य राज्यमन्त्री कल्पना नेपालीले पनि आसन्न निर्वाचनमा उम्मेदवारका रूपमा आफूलाई उभ्याउन सकेनन् । यसअघि उनीहरू कांग्रेसको सामानुपातिकतर्फबाट प्रदेश सांसद बनेका थिए ।"
'रहरले सडकमा बसेको होइन',"(काठमाडौं)काठमाडौं महानगरपालिकाले ठेला जफत गरेपछि शर्मिला तामाङ बिहीबार महानगर प्रहरीको ब्यारेकसम्मै पुगिन् । ठेला र्फिता गरिदिन्छन् कि भन्ने झिनो आशले रोइकराई गरिरहिन् तर महानगर प्रहरीले न्यूनतम मानवीयता पनि देखाएन । महानगरीय प्रहरी बल प्रमुख राजुनाथ पाण्डेका अनुसार नियन्त्रणमा लिइएका ठेला स्वतः लिलामी प्रकियामा जाने र कुहिने सामानहरूलाई भने जरिवाना तिराएर छाड्ने गरिएको छ ।शर्मिलाको केसमा निम्न आय भन्ने प्रमुख विषय नै होइन, सडकपेटी अतिक्रमणको विषय हो, पाण्डेले भने, उहाँहरूलाई पटकपटक सम्झाउँदा पनि नमानेपछि यस्तो अवस्था आएको हो । हामी नियम कानुनको परिधिभित्र रहेर काम गर्ने हो, हामीलाई यस्तो भावनात्मक कुरा गरेर कुनै अर्थ पनि राख्दैन ।महानगर प्रहरीकै गाडीमा ठेला समाएर शर्मिला ब्यारेकसम्म पुगेकी थिइन् तर ठेलालाई डोजरले कुल्चिदिएपछि आफू बस्दै आएको थापाथलीको बाग्मती किनारस्थित पौरखी बस्तीमा फर्किइन् । शर्मिला आफ्नो फुपूको टहरामा बस्दै आइरहेकी छन् । शुक्रबार दिउँसो उनी, उनका श्रीमान् र २ वर्षीय छोरा त्यही टहरामा खाना खाँदै गरेका भेटिए । कोठामा एउटा खाट, ग्यास र पसलका थोरै सामानहरू यत्रतत्र थिए । डेंगी संक्रमित श्रीमान् अझै निको भइसकेका छैनन् । उनी प्रायः लमजुङमै ज्यामी काम गर्दै आएका छन् । कहिलेकाहीं मात्रै काठमाडौं आउने गरेका छन् ।तर, सुन्दर भविष्यको कल्पनामा तामाङ दम्पती २०६९ सालमै काठमाडौं छिरेको थियो । तर, काम र ज्याला दुवैको टुंगो नभएपछि श्रीमान् लमजुङ नै फर्किए । लमजुङमा उनीहरूको घर छ, खेतबारी छैन । त्यसैले ज्यामी काम गर्छन् उनी । तर, काम गरेर पाउनुपर्ने ज्याला नपाउँदा परिवारको मुख्य जिम्मेवारी शर्मिलाकै काँधमा छ । श्रीमान् फर्किएपछि सुरुसुरूमा शर्मिलाले अरुको घरमा काम गरिन् । केही वर्ष त्यसैगरी बित्यो । साढे २ वर्षअघि माइतीबाट काठमाडौं फर्किने क्रममा उनी दुर्घटनामा परिन् । हड्डी भाँचिएर दाहिने काँधमा स्टिल राखेपछि उनले घरको काम गर्न सकिनन् । भक्तपुरस्थित इवामुरा अस्पतालले १ वर्षमै निकाल्नु पर्छ भनेको स्टिल रकम अभावमै अझैसम्म काँधमै रहेको उनले सुनाइन् ।आर्थिक स्थिति कमजोर भएकाले हातको दुखाइ सहेरै भए पनि सुरुसुरुमा उनले छोरालाई बोकेरै नाङ्लो पसल खोलिन् । पछि त्यतैका स्थानीय दलबहादुर कामीले उनलाई दाताको सहयोगमा ठेला जुटाइदिए । ठेला पाएपछि उनी खुसी थिइन् । हरेक दिन बिहान ४ बजे छोरा च्यापेर कालिमाटी पुग्थें । सामान ल्याएर ठेला पसल चलाउँथें । दुई छाक खानलाई गाह्रो थिएन, शर्मिला निराश सुनिइन्, आफ्नो गरिखाने भाँडो नै मासियो ।महानगरले ठेला खोसिदिएको र सडकपेटीमा व्यापार गर्न पनि कडाइ गरेपछि अब के गर्ने भन्ने दोधारमा छिन् उनी । म त आधा पेट खाएर बाँचुला तर यो बच्चाको पेट कसरी भर्ने ?, उनी भन्छिन्, रहरले सडकमा बसेको होइन, सटर लिएर बस्न सक्ने भएको भए सडकमा किन बस्थो र ? बाध्यताले नै आफूलाई सडकमा ल्याएको उनको भनाइ छ । हामीजस्तै बाध्यताले सडकमा आएको भए पो थाहा हुन्छ संघर्ष के हो ? दुःख के हो ?, उनको प्रश्न छ ।ठेला पसल हटाउन महानगरले माइकिङ गरेको आफूले नसुनेको उनले सुनाइन् । मलाई फोन चलाउन आउँदैन, दिनभर ठेला कुरैरै बसे पनि यसबारे मलाइ थाहा थिएन, उनी भन्छिन्, सडकमा आर्थिक राम्रो हुनेनहुने दुवै छन् । हुनेलाई कहाँ राख्ने नहुनेलाई कहाँ राख्ने सरकारले सोचिदिए हुन्थ्यो ।जुट्दै आर्थिक सहयोगमहानगर प्रहरीले उनको ठेला नियन्त्रणमा लिँदै गरेको तस्बिर र समाचार शुक्रबार कान्तिपुरमा प्रकाशन भएपछि शर्मिलाको परिवारलाई मनकारी व्यक्तिहरूले आर्थिक सहयोग गर्न थालेका छन् । शुक्रबार २ जना दाताबाट ५० हजार र २० हजार गरी ७० हजार रुपैयाँ पाएको उनले सुनाइन् । धरान उपमहानगर प्रमुख हर्क साम्पाङले पनि आफ्नो एक महिनाको तलब सहयोग गर्ने घोषणा गरेका छन् । प्रमुख राईले सामाजिक सञ्जालमार्फत सहयोगको घोषणा गरेका हुन् ।उनका अनुसार आर्थिक सहयोग प्राप्त हुन थालेपछि केही समयका लागि गुजाराको सकस हटेको छ । अब पैसा पनि पुग्यो र सकियो भने सटरमै व्यापार गर्छु, उनी आत्मविश्वासी सुनिइन् ।"
सुनकोसीमरिण डाइभर्सन सुरुङ निर्माण सुरु,"(मरिण, सिन्धुली)टीबीएम मेसिन जडानसँगै सुनकोसी मरिण डाइभर्सनको सुरुङ खन्ने काम सुरु भएको छ । दुई सय ३० मिटर लामो टनेल बोरिङ मेसिन (टीबीएम) को प्लेटफर्म तयार गरी जडान गरेपछि सुरुङ खन्न थालिएको हो । टीबीएम राख्न प्रवेशमार्गमा ४० मिटर लामो सुरुङ खनेर प्वाल बनाइएको छ । टनेल बोरिङ मेसिन अट्ने गरी सुरुङसहित प्लेटफर्म निर्माण गरिएको छ । टीबीएमले आठआठ घण्टाका दरले तीन सिफ्टमा गरी दिनको चौबीसै घण्टा सुरुङ खन्नेछ । उर्जा, जलस्रोत तथा सिँचाइमन्त्री पम्फा भुसालले आयोजनास्थलको निरीक्षण गरेपछि औपचारिक रूपमा सुरुङको काम थालिएको हो । चिनियाँ ठेकेदार कम्पनी चाइना ओभरसिजका प्राविधिकहरूले मन्त्री भुसाललाई टीबीएम मेसिन सञ्चालन गरेर देखाएका थिए । आधुनिक मेसिनको प्रविधिबाट ठेकेदार चाइना ओभरसिज कम्पनीले एक वर्ष १० महिनाभित्र सुरुङ निर्माणको काम सक्ने सुनकोसी मरिण डाइभर्सन आयोजनाका प्रमुख मित्र बराललेल जनाए । राष्ट्रिय गौरवको सुनकोसीमरिण डाइभर्सन बहुउद्देश्यीय आयोजनाको सुरुङमार्ग खन्न मेसिनका पार्टपार्ट ल्याएर जडान गरिएको छ । यो मेसिन अटोमेटिक हो । सुनकोसी नदीको पानी सुरुङबाट मरिणखोलामा खसाली तराईका खेतीयोग्य जमीनमा सिँचाइ सुविधा पुर्याउने उद्देश्यले सिन्धुलीको कमलामाई नगरपालिका२ कुसुमटार नजिक मरिणफाँटबाट सुरुङ खन्न सुरु हुने बरालले बताए । भेरी बबई डाइभर्सन आयोजनामा प्रयोग भएकै प्रविधि टीबीएम मेसिन भएको उनको भनाइ छ । यो मेसिन प्रयोग गरेर ठेकेदार कम्पनीले लक्ष्यभित्रै सुरुङमार्गको काम सक्ने उनको दाबी छ । मरिणबाट १३ दशमलव तीन किमि सुरुङ खनेपछि सुनकोसी गाउँपालिकाको कानढुंग्री नजिक सुनकोसी नदीमा पुग्नेछ । यो तामाकोसी र सुनकोसी नदीको संगमस्थल त्रिवेणीभन्दा सात सय मिटर तल पर्छ । टीबीएम मेसिनमार्फत ५५ डायमिटरको पानी बग्ने सुरुङ रहने गरी ६६ डायमिटर खनिनेछ । सुनकोसीमा १२ मिटर उचाइको बाँध निर्माण गरी नदीको पानी १३३ किमि लामो सुरुङमार्फत प्रतिसेकेन्ड ६७ क्युसेक पानी कमलामाई नगरपालिका२ कुसुमटारस्थित मरिणखोलामा खसालिनेछ । त्यहाँ ६६ मिटर हेटेडबाट पानी झारेर ३१ मेगावाट विद्युत् उत्पादन गरिनेछ । सुनकोसीको पानीलाई मरिणखोलामा झारेपछि विद्युत् उत्पादनसँगै तराईका जिल्ला रौतहट, बारा, धनुषा, महोत्तरी र सर्लाहीका १ लाख २२ हजार हेक्टर क्षेत्रमा सिँचाइ सुविधा पुग्नेछ । सुनकोसीको पानी मरिणखोलाबाट ४० किमि तल वाग्मती नदीमा मिसाएर बाँध बाँधी नहरमार्फत वितरण गरिनेछ । सुरुङमार्ग निर्माणको ठेक्का लिएको कम्पनी चाइना ओभरसिज इन्जिनियरिङ (कोभेक) ले दसैंमा समेत काम जारी राखेको थियो । अर्थ मन्त्रालयबाट बजेटको स्रोत सुनिश्चितता भइसकेकाले सुरुङ खन्ने काम र सुनकोसीमा बाँध बाँध्ने (हेडवर्क्स) को काम सँगसँगै सुरु हुनेछ ।सुनकोसी मरिण डाइभर्सन आयोजनाको सुरुङ निर्माणसँगै अन्य संरचना निर्माणको ठेक्का ११ अर्ब २९ करोड २७ लाख रुपैयाँमा चाइना ओभरसिज कम्पनीलाई दिइएको छ । दुई वर्षअघि सुरु भएको आयोजना ०८२०८३ सम्ममा सक्ने लक्ष्य छ । आयोजनामा हालसम्म ८ प्रतिशत मात्र काम सकिएको छ । आयोजना निर्माण गर्न कुल ४६ अर्ब १९ करोड रुपैयाँ लाग्नेमा यस वर्ष सरकारले २ अर्ब ७० करोड रुपैयाँ छुट्याएको छ ।"
निर्वाचनको मुखमा लाइसेन्स वितरण रोक्न आयोगमा उजुरी,"(काठमाडौं)आम निर्वाचनको आचारसंहितासमेत लागू भइसकेका बेला सरकारले विभिन्न व्यवसायमा वितरण गर्न लागेको नयाँ लाइसेन्सको प्रक्रिया रोक्न भन्दै उपभोक्ता हित संरक्षण मञ्च नेपालले निर्वाचन आयोगमा उजुरी दिएको छ । मञ्चले उक्त कार्य निर्वाचन आचारसंहिताविपरीत भएकाले निर्वाचन भई अर्को सरकार गठन नभएसम्म उल्लिखित कुनै काम निर्णय नगर्नूनगराउनू, गर्न नलगाउनू भनी सम्बन्धित निकायलाई आदेश जारी गर्न आयोगसमक्ष माग गरेको छ । सरकारका निर्वाचन आचारसंहिताविपरीत कार्य रोक्न आवश्यक आदेश जारी गर्न माग गर्दै शुक्रबार आयोगमा उजुरी दर्ता गरिएको उपभोक्ता हित संरक्षण मञ्ज नेपालका अध्यक्ष ज्योति बानियाँले जनाए । अर्थतन्त्रलाई दूरगामी प्रभाव पार्ने निर्णय गर्न नहुने आचारसंहिता छ । तर यसविपरीत धितोपत्र बजार, धितोपत्र ब्रोकर, बिमा कम्पनी, वस्तु बजारलगायत क्षेत्रमा लाइसेन्स वितरण गर्न लागिएकामा आफूहरूको गम्भीर ध्यानाकर्षित भएको उनल बताए । प्रधानमन्त्री शेरबहादुर देउवा र अर्थमन्त्री जनार्दन शर्माबाट निर्वाचनअघि केही व्यापारिक घरानाको स्वार्थमा परी अन्यायिक फाइदाका सिद्धान्तका आधारमा अनुचित रूपमा यी नीतिगत निर्णय गर्न लागेकाले आफूहरूले उक्त विषयमा बहस पैरवी र सचेतसमेत गर्दै आएको पनि उनको दाबी छ । सरकारले यस्ता कार्य सामान्य अवस्थामा गर्न कानुनी रूपले नमिल्ने कुराको व्याख्यासमेत अदालतबाट भएको अवस्थामा हाल प्रदेश र संघीय संसद्को निर्वाचनका लागि आचारसंहितासमेत जारी भएको अवस्थामा यसप्रकारका निर्णयले लाइसेन्सका लागि गरिने दौडधुप र व्यापारीहरूसँग प्रत्यक्ष जोडिएको विषयले रकमको चलखेलको अवस्था देखाएको छ भने निर्वाचनको स्वच्छतामा समेत प्रश्न उठ्ने अवस्था बनेको छ, मञ्चले जारी गरेको विज्ञप्तिमा उल्लेख छ । अर्थमन्त्री शर्माबाट हुँदै आएको अनुचित कामका विषयमा चासो राख्दै मञ्चले सार्वजनिक हक र सरोकारसम्बन्धी मुद्दा दायर गरी आएको र राष्ट्रिय निकुञ्जसम्बन्धी मुद्दाको हकमा त फैसला नै भइसकेको पनि विज्ञप्तिमा उल्लेख छ । उक्त फैसलामा भनिएको छ, सरकार सार्वजनिक सम्पत्तिको मालिक होइन, न्यासी मात्र हो । प्राकृतिक स्रोत वा सम्पदाको न्यास नेपालका सम्पूर्ण जनता, वर्तमान तथा भावी पुस्ताका हितका लागि राखिएको हुँदा स्रोत परिचालनको विषयमा देशका समस्त जनताको हित नहेरी सीमित व्यक्ति वा समुदायको लाभका लागि उसले जे पनि गर्छु भन्न मिल्दैन । प्राकृतिक स्रोतहरू राष्ट्रका समस्त जनता वर्तमान र भावी पुस्ता वा सन्ततिसमेतका सम्पत्ति हुन् भन्ने कुरा सरकारले बुझ्न र मनन गर्नुपर्ने । निर्वाचनको मुखमा नेपाल धितोपत्र बोर्ड, बिमा समितिलगायत निकायले आवश्यकता र औचित्य मूल्यांकन नगरी ठूलो संख्यामा लाइसेन्स वितरण गर्न थालेका छन् । तर, निर्वाचन आयोगले असोज ११ मध्यरातदेखि आचारसंहिता लागू गरेको छ । योसँगै शिलान्यास, उद्घाटन, सर्वेक्षण, सम्भाव्यता अध्ययन र अनुदानका कार्यक्रम पनि गर्न पाइँदैन । वार्षिक बजेट तथा कार्यक्रममा उल्लेख भएकाबाहेक कार्यक्रम घोषणा, स्वीकृत र सञ्चालन गर्न पनि मिल्दैन । आचारसंहिताको उल्लंघन गर्दै ती निकायले आवेदन संकलनको काम गरिरहेकाले त्यसलाई रोक्न भन्दै मञ्चले उजुरी दर्ता गराएको हो । निर्वाचन घोषणापछि सरकार स्वतः कामचलाउ भएकाले अर्थतन्त्रलाई दूरगामी प्रभाव पार्ने गरी इजाजतपत्र बाँड्ने अधिकार नहुने पूर्वप्रमुख निर्वाचन आयुक्तहरू बताउँछन् । योजनाबद्ध कार्यक्रमले निरन्तरता पाउनुपर्छ । तर नयाँ नियुक्ति, नीतिगत निर्णय र नयाँ लाइसेन्स वितरण गर्नु नहुने उनीहरूको भनाइ छ । सबै कुरा आचारसंहितामा लेखिँदैन, यो निष्ठा र नैतिकताको विषय पनि भएकाले सबैले त्यसलाई मनन गर्नुपर्ने उनीहरूको सुझाव छ । नेपाल स्टक एक्सचेन्जको प्रतिस्पर्धामा अर्को कम्पनीलाई लाइसेन्स दिन धितोपत्र बोर्डले आवेदन आह्वान गरेको छ । बोर्डले धितोपत्र बजार सञ्चालन नियमावली, ०६४ संशोधन गरी प्राइभेट लिमिटेड कम्पनीले पनि स्टक एक्सचेन्जमा लगानी गर्न सक्ने व्यवस्था गरेको थियो । त्यहीअनुसार ४५ दिनको म्याद दिएर बोर्डले असोज २ मा आवेदन खुलाएको छ । यसअघि बैंक, वित्तीय संस्था, धितोपत्र व्यवसायी तथा सूचीकृत संगठित संस्थाले मात्र धितोपत्र बजारमा लगानी गर्न पाउने व्यवस्था थियो । नयाँ एक्सचेन्ज कम्पनीका लागि भन्दै बजारमा प्रिमियम (बढी मूल्यमा) पैसा संकलन भइरहेको सूचना कान्तिपुरलाई प्राप्त भएको छ । ५ वर्षदेखि कमोडिटी एक्सचेन्ज स्थापनाका लागि इजाजतपत्र दिन नसकेको धितोपत्र बोर्डले निर्वाचनको मुखमा लाइसेन्स वितरण गर्न लागेको छ । दुईवटा कमोडिटी एक्सचेन्ज कम्पनीका लागि आवेदन दिन बोर्डले असोज २ मा सूचना आह्वान गरिसकेको छ । सूचनामा ४५ दिनभित्र आवेदन दिइसक्नुपर्ने उल्लेख छ ।धितोपत्र बोर्डले एकै पटक ठूलो संख्यामा सेयर ब्रोकरको लाइसेन्स वितरण गर्न लागेको छ । यसका लागि बोर्डले ३० दिनको म्याद दिएर असोज २ मा आवेदन आह्वान गरिसकेको छ । मापदण्ड पुगेको सबै आवेदनलाई लाइसेन्स दिने बोर्डको तयारी छ । मनपरी रूपमा ब्रोकर संख्या थप्नकै लागि सूचनामा संख्या उल्लेख नगरिएको स्रोतको दाबी छ ।कम्पनीको संख्या घटाएर गुणस्तर बढाउने उद्देश्यविपरीत बिमा समितिले सातै प्रदेशमा नयाँ इजाजतपत्र (लाइसेन्स) बाँड्न थालेको छ । एकातिर सञ्चालनमा रहेका ४१ बिमा कम्पनीलाई बिजनेस पुगिरहेको छैन भने अर्कातिर बिमा समितिले ती कम्पनीको प्रभावकारी नियमन तथा सुपरिवेक्षण गर्न सकेको छैन । यस्तो अवस्थामा सातै प्रदेशमा लघुबिमा कम्पनी स्थापना गर्ने भन्दै बिमा समितिले इजाजतपत्रका लागि भदौ १० सूचना आह्वान गरेको छ । लघुबिमाको आवेदन दिन तोकिएको म्याद असोज १३ मा सकिएको छ, जसअनुसार जीवन लघुबिमाअन्तर्गत १५ र निर्जीवन लघुबिमाअन्तर्गत १६ वटा गरी ३१ वटा आवेदन परेको छ । निर्वाचनको मुखमा निकुञ्जभित्र होटल सञ्चालन, विद्युत् उत्पादन, झ्याउ निकासी, बिक्रीवितरण र संकलनका लागि अनुमति दिन चलखेल भइरहेको छ । यी विषयमा सरकारले वितरण गर्न लागेको लाइसेन्स रोक्न मञ्चले निर्वाचन आयोगमा उजुरी दिएको हो । यता निर्वाचन आयोगले पनि मञ्चले लाइसेन्स वितरण रोक्न माग गर्दै उजुरी दिएको बताएको छ । यसबारे शनिबारसम्म निर्णय गरिने आयोगको भनाइ छ ।"
बजेट र मौद्रिक नीतिबीच तालमेल नहुँदा नीतिगत अन्योल,"काठमाडौं (कास) मुलुकको विकास हुन नसक्नुमा सरकार, नेता, कर्मचारी, व्यापारीलगायत सरोकारवाला सबै जिम्मेवार रहेको पूर्वप्रधानमन्त्री बाबुराम भट्टराईले बताएका छन् । सबैले आत्मालोचना गरेर सुधारको बाटोमा नलागेसम्म मुलुकमा विकासको सम्भावना नरहेको उनको भनाइ छ । राजनीतिज्ञले ठूला गफ दिन्छन्, भ्रष्टाचार गर्छन् । व्यापारीले कालोबाजारी गर्छन्, कर छल्छन् । कर्मचारीले काम गर्दैन, घुस खान्छ । यी सबै गल्ती ढाकछोप गर्न सबैले तपार्इंहरू (चार्टर्ड एकाउन्टेन्ट्स) लाई लगाउँछन् । अब दोष कसको ? नेपाल चार्टर्ड एकाउन्टेन्ट्स संघको ३८औं वार्षिक साधारणसभा उद्घाटन कार्यक्रममा शुक्रबार पूर्वप्रधानमन्त्री भट्टराईले भने, यसकारण सबै निकायले सर्वप्रथम म ठीक छु, मैले गल्ती गर्दिनँ र अरुलाई पनि गर्न दिन्नँ भनी आत्मसमीक्षा नगरेसम्म मुलक बन्दैन ।नेपाललाई सिंगापुर र स्विट्जल्यान्ड बनाउन नसके पनि प्रतिव्यक्ति आयका हिसाबले श्रीलंकाको अवस्थामा पुर्याउन सकिने अर्थशास्त्री स्वर्णिम वाग्लले बताए । अहिले श्रीलंकाको वार्षिक प्रतिव्यक्ति आय ३९ सय डलर रहेको जानकारी दिँदै उनले भने, अहिले नेपालमा अपेक्षित रूपमा राजनीतिक परिवर्तन हुन सकेको भए हालको १२ देखि १३ सय अमेरिकी डलर प्रतिव्यक्ति आयबाट नेपालीको ४ हजार डलर पुग्ने अवस्था हुन्थ्यो । युवाहरूलाई राजनीतिमा आउन झ्यालढोका नै बन्द गर्ने अवस्थाले त्यस्तो हुन सकेन । योजना, भूराजनीतिक अवस्था, पूर्वाधार विकास र नेपालको डेमोग्राफिक परिवर्तनलाई बुझेर मुलुक सञ्चालन गर्न सक्ने नेतृत्व मुलुकमा नभएको उनको दाबी छ । अहिले ११ जना युवाले काम गरेर १ जना वृद्धा पाल्नुपर्ने अवस्था भए पनि सन् २०५० पछि चार जना युवाले काम गरेर १ जना वृद्धालाई पाल्नुपर्ने अवस्था आउँदैन, उनले थपे, अहिले जीडीपीमा उद्योगहरूको योगदान ५ प्रतिशत छ । यसलाई कम्तीमा १२ देखि २५ प्रतिशतसम्म पुर्याउनुपर्नेछ । बजेट र मौद्रिक नीतिबीच समन्वय नहुँदा मुलुकमा उद्योग व्यवसाय गर्ने वातावरण नभएको गुनासो निजी क्षेत्रले गरेको छ । खुकुलो वित्तीय नीति (बजेट) र संकुचनकारी मौद्रिक नीतिका कारण नीतिगत अस्पष्टता भएकाले काम गर्ने वातावरण नभएको उनीहरूले बताएका छन् । वित्तीय नीति एकातिर फर्केको छ भने मौद्रिक नीति अर्कोतिर । यसले नीतिगत अन्योल बढाएको छ, उद्योग वाणिज्य महासंघका अध्यक्ष शेखर गोल्छाले भने, राज्यको स्पष्ट नीति के हो ? संकुचनकारी कि विस्तारकारी ? लामो समयदेखि वित्तीय क्षेत्रले भोग्दै आएको तरलताको समस्या, ब्याजदर वृद्धिलगायत कारण पनि उद्योग व्यवसाय सञ्चालन गर्न अप्ठ्यारो भएको उनको भनाइ छ । यही कारण अहिले उद्योगहरूको उत्पादन ४० देखि ५० प्रतिशतले घटेको पनि उनले बताए । कार्यक्रममा बैंक तथा वित्तीय संस्था परिसंघका अध्यक्ष पवनकुमार गोल्यानले मुलुकमा उद्योग सञ्चालन गर्ने वातावरण नै नभएको दाबी गरे ।"
राष्ट्रिय प्रणालीमा जोडियो २५ मेगावाट,"(लमजुङ)लमजुङको दोर्दीखोलामा निर्मित २५ मेगावाटको माथिल्लो दोर्दी ए जलविद्युत् आयोजनाले बिजुली उत्पादन सुरु गरेको छ । उत्पादित बिजुली राष्ट्रिय प्रसारण लाइनमा जोडिएको छ । दोर्दीखोलाको पानी प्रयोग गरेर दोर्दी गाउँपालिका६ मा यो आयोजना निर्माण गरिएको छ । बिहीबारदेखि राष्ट्रिय प्रसारण लाइनमा जडान गर्ने भनिएकामा उत्पादन परीक्षणका क्रममा केही प्राविधिक समस्या आउने भएकाले शुक्रबारबाट मात्रै उत्पादन परीक्षण थालिएको आयोजनाले जनाएको छ । नेपाल विद्युत् प्राधिकरण भारप्रेषण केन्द्र, विद्युत् व्यापार विभागसहितका ४ वटा विभागबाट इन्जिनियर आएका छन् । प्राधिकरणले नजिकै दोर्दी करिडोरको सबस्टेसन निर्माण गरेकाले आयोजनाले २ सय मिटर मात्रै प्रसारण लाइन निर्माण गर्नुपरेको छ । दोर्दी करिडोर १३२ केभी डबल सर्किट प्रसारण लाइन निर्माण भइसकेकाले दोर्दीको बिजुली राष्ट्रिय प्रसारण लाइनमा जोडिएको हो । लिबर्टी इनर्जी कम्पनी लिमिटेडले उक्त आयोजना निर्माण गरेको हो । सिभिल संरचना, इलेक्ट्रोमेकानिकल र हाइड्रोमेकानिकलतर्फका सबै उपकरणको परीक्षणपछि परीक्षण उत्पादन थालिएको आयोजनाका सञ्चालक राजेन्द्र वस्तीले जनाए । हामीले परीक्षण उत्पादन थालेका छौं । अब प्रक्रिया पुर्याएर १५ दिनपछि हाम्रो विद्युत्को मिटर घुम्छ, उनले भने । गतवर्ष निर्माण कार्य सकिनै लागेको अवस्थामा असारमा दोर्दीखोलामा बाढीपहिरो आएपछि इन्टेकलगायत भौतिक संरचनामा क्षति पुर्याएको थियो । पछिल्लो समय ०७६ चैतदेखि विद्युत् उत्पादन सुरु गर्ने तालिका थियो । कोरोना महामारी, बाढीपहिरो र पछिल्लो समय प्रसारण लाइन समयमा निर्माण नहुँदा आयोजना निर्माण पूरा हुन ढिलाइ भएको लिबर्टीका प्रबन्ध निर्देशक डा आत्मराम घिमिरेले जनाए । आयोजनाले ०७१ फागुनबाट निर्माण सुरु गर्दा ०७४ असार मसान्तभित्र निर्माण सक्ने लक्ष्य राखेको थियो । आयोजनाले ०७२ वैशाखको भूकम्प र त्यसपछि नाकाबन्दी खेपेकोमा पछि बाढीपहिरो र कोरोना संकट पनि बेहोर्नुपर्यो । तसर्थ आयोजना सक्न ४ अर्ब ६३ करोड ६० लाख ९५ हजार खर्च हुने प्रक्षेपण गरिएकामा यसको लागत बढेर ४ अर्ब ६४ करोड ६१ लाख पुगेको आयोजना स्रोतले बताएको छ । सुरुमा ३ अर्ब ९६ करोडमा डिजाइन भएको थियो ।नेपाल इन्भेस्टमेन्ट बैंकको अगुवाइमा ९ वटा बैंकले लगानी गरेको उक्त आयोजनामा ७० प्रतिशत बैंक कर्जा र ३० प्रतिशत प्रवर्द्धकको स्वपुँजी (इक्विटी) छ । आयोजनाले प्रभावित क्षेत्रको विकासका लागि ६ करोड विनियोजन गरेको थियो । दोर्दी करिडोरको विद्युत् प्रवाह बोक्न प्राधिकरणले दोर्दी गाउँपालिका ६, कीर्तिपुरबेंसीमा १३२११ केभी सबस्टेसन निर्माण गरेको छ । बीचमा दोर्दी १ जलविद्युत् आयोजनाले निर्माण गरेको साढे ३ किमि र मध्यमर्स्याङ्दी जलविद्युत् केन्द्रमा स्विचयाड गर्न साढे १ किमिको सिंगल सर्किट निर्माण गरेको छ । वैकल्पिक रूपमा निर्मित प्रसारण लाइनले दोर्दी करिडोरको विद्युत् राष्ट्रिय प्रसारण लाइनमा जोड्न मद्दत पुगेको हो ।"
मधेसमा कांग्रेसका मन्त्री बर्खास्त,"जनकपुर (कास) मधेस प्रदेशका मुख्यमन्त्री लालबाबु राउतले कांग्रेसका तीन मन्त्रीलाई शुक्रबार पदमुक्त गरेका छन् । सत्ता गठबन्धनका माओवादी र एकीकृत समाजवादीका मन्त्रीलाई कायम राख्दै उनले तीन मन्त्री हटाएका हुन् । उनीहरूले सम्हालिरहेका मन्त्रालयको कार्यभार मुख्यमन्त्री राउत आफैंले लिएका छन् । संघीय सरकारले जसपाका चार मन्त्रीलाई बिहीबार पदबाट हटाएलगत्तै मुख्यमन्त्री राउतले प्रदेशमा मन्त्री हटाउनेबारे छलफल थालेका थिए । पदमुक्त हुनेमा भौतिक पूर्वाधार विकासमन्त्री रामसरोज यादव, खानेपानी तथा ऊर्जा विकासमन्त्री ओमप्रकाश शर्मा र महिला, बालबालिका, युवा तथा खेलकुदमन्त्री वीरेन्द्र सिंह छन् । चुनाव प्रचारका क्रममा धनुषा, पर्सा र सर्लाहीमा व्यस्त रहेका बेला उनीहरूलाई पदमुक्त गरिएको हो । मुख्यमन्त्री राउतले बिहीबार साँझ कांग्रेस, माओवादी र एकीकृत समाजवादीका मन्त्रीहरूलाई फोन गरेर राजीनामा मागेका थिए । मुख्यमन्त्रीज्यूले फोन गरेर राजीनामा गर्नुस् भन्नुभएको थियो, गृह तथा सञ्चारमन्त्री भरतप्रसाद साहले कान्तिपुरसँग भने, पछि, के कारण कांग्रेसको मात्र मन्त्री हटाउनुभयो, मलाई थाहा छैन । मधेसमा कांग्रेस, माओवादी र एकीकृत समाजवादी मिलेर जसपाको नेतृत्वमा सरकार थियो । कांग्रेसबाहेकका मन्त्री हटाउँदा आमागी चुनावमा असर पर्ने भएकाले थाती राखिएको स्रोतको भनाइ छ । माओवादी र एकीकृत समाजवादीका मन्त्री चलाउँदा प्रदेश १ मा जसपाका स्वास्थ्यमन्त्री जयराम यादव र लुम्बिनीमा पनि जसपाका दुई मन्त्रीलाई समस्या पर्ने बुझाइ हो, स्रोतले भन्यो । प्रदेश १ मा एकीकृत समाजवादीबाट र लुम्बिनीमा माओवादीबाट मुख्यमन्त्री छन् । मुख्यमन्त्री राउतका प्रमुख स्वकीय सचिव रहिसकेका जितेन्द्र यादवले संघीय सरकारको नेतृत्व कांग्रेस सभापति शेरबहादुर देउवाले गरेकाले उनको दलका मन्त्रीलाई मात्र हटाइएको तर्क गरे । देउवाले हाम्रो दलका मन्त्रीहरूलाई मात्र हटाए, उनले भने, त्यसैले मधेस सरकारले पनि कांग्रेसका मन्त्रीलाई मात्र चलाएको छ । अरु दलसित हाम्रो सहकार्य र सहमति कायमै छ । जसपाका मन्त्री हटाएर प्रधानमन्त्री देउवाले प्रतिशोध साँधेकाले जसपाका नेताकार्यकर्ताको मनोबल उच्च राख्न कांग्रेसको मन्त्री हटाइएको उनको भनाइ छ ।मधेसमा एकीकृत समाजवादीका दुई मन्त्री र एक राज्यमन्त्री तथा माओवादीमा एक मन्त्री र एक राज्यमन्त्री छन् । मधेस प्रदेश सरकार स्थापना हुँदा जसपा र लोसपाको बहुमतको सरकार थियो ।"
सत्यमोहनले इच्छाएको चक्रसंवर,"(काठमाडौं)स्वास्थ्यमा समस्या देखिएपछि संस्कृतिविद् तथा वाङ्मय शताब्दीपुरुष सत्यमोहन जोशी किस्ट मेडिकल कलेजमा चिकित्सकहरूको विशेष निगरानीमा उपचाररत छन् । यता जोशीले इच्छाएको रूपमा बनाइँदै गरेको चक्रसंवर पौभाचित्र अभिलेखन कार्य तीव्र रूपमा चलिरहेको छ । कलाकार लोक चित्रकारका अनुसार काम अन्तिम चरणमा पुगेको छ । चित्रकारकै नेतृत्वमा लक्ष्मी शाक्य, रीना शाक्य, राजन घटुवा, मनीष कायस्थ र रविन महर्जनले ललितपुरको बखुंबहालस्थित जोशीको घरको आडैमा स्थापना गरिएको लोक साहित्य परिषद्मा ६ महिनादेखि चित्र अभिलेखन कार्य गर्दै छन् ।पौभा चित्रको मौलिक शास्त्रअनुसार चित्रहरू कोर्ने, रङ भर्ने सबै काम पूरा भएर अहिले कलाकृतिहरूमा सुनको जलप भर्ने र अन्तिम स्वरूपमा ढाल्ने काम भइरहेको छ । अबको डेढ महिनाभित्र चित्र तयार पार्ने उनको लक्ष्य छ । जोशी अस्पताल भर्ना भएदेखि नै चित्रकारको मनमा बेचैन छ । चित्र छिटो पूरा गरेर जोशीलाई देखाउन उनले जिम्मेवारीका रूपमा लिएका छन् । जोशी अस्पताल भर्ना हुनुअघि बेलाबेलामा परिषद्मा आई चित्र अवलोकन गरेर केही प्रतिक्रिया दिन्थे । अहिले चित्रकारलगायतको टोलीले जोशीको शीघ्र स्वास्थ्यलाभको कामना गर्दै चित्रलाई पूर्ण बनाउने कामलाई निरन्तरता दिइरहेका छन् । गएको मंगलबार आईसीयूमा नै गएर नै मैले उहाँ (सत्यमोहन) लाई भेटी चित्र पूरा हुन लागेको बताएँ, चित्रकारले भने, उहाँले मेरो आवाज सुनेर बुझेको प्रतिक्रियालाई आँखा खोलेर दिनुभयो । चित्रकारका अनुसार चक्रसंवरको पौभाचित्र प्राचीनकालीन मौलिक भित्तेचित्र हो । जसमा धर्म र जीवन दर्शनसँग जोडिएको आनन्दको चक्र समाहित हुन्छ । बज्रयानी बौद्धतन्त्रमा आधारित यस चित्रलाई बौद्ध मार्गीहरूले तन्त्र विद्या अभ्यासमा तन्त्र साधनाका क्रममा प्रयोग गर्छन् । बज्रबाराही र संवरको संयोजनबाट एउटा चक्र पूरा हुन्छ । यही नै चक्रसंवर हो । यो भित्ते चित्र कुन समयमा बन्यो भन्ने मिति निश्चित नभए पनि पाँचौं शताब्दी नै यसमा भएको बज्रयान तन्त्र प्रचारमा आएको उनको भनाइ छ । शास्त्रीय मान्यताअनुसार चित्र निर्माणमा प्राकृतिक रङहरूको प्रयोग गरिएका छन् । बौद्ध दर्शन र तन्त्रसँग सम्बन्धित चित्रले विशेषतः शून्यताको बोध गराउँदै समग्र ब्रह्माण्डलाई शून्यवादमा ढालेर प्रतीकात्मक अर्थ दिन्छ । पञ्च बुद्धसहित चक्रसंवर र बीचमा बज्रबाराहीको संयोजन चित्रमा देख्न सकिन्छ । महिला र पुरुषको संयोजन भएकै कारण आम मानिसले यसलाई यौन आलिङ्गनका रूपमा नकारात्मक धारणा बनाउने भयले बाहिर आउन नसकेको चित्रकारले बताए । उनले भने, महिला र पुरुषको संयोजन भनेको प्रतीकात्मक रूपमा ज्ञान र करुणाको संयोजन हो । यसलाई समान्य मानिसले शब्दले सजिलै बुझ्न सक्दैनन् । एरोटिक फर्ममा भएकाले मान्छेले नराम्रो बुझिदेला र समाजमा नकारात्मक प्रभाव पर्छ भनेर गुह्य रूपमै राखियो । यद्यपि विभिन्न पुस्तक तथा यस विषयमा चित्रहरू बनेको चित्रकारको दाबी छ । उनैले पनि चक्रसंवरकै विषयमा यसअघि चित्रहरू कोरेका छन् । सन् १९९९ मा चित्रकारको एकल प्रदर्शनीकै क्रममा पनि जोशी अतिथिका रूपमा आमन्त्रित थिए । प्रदर्शनीमा जोशीले चित्रकारका कलाकृतिहरू अवलोकन उनले स्मरण गरे । एक्कासि अघिल्लो वर्ष जोशीले आफ्नो अन्तिम इच्छा भन्दै चित्र बनाउन फोन संवादमा प्रस्ताव राखेपछि उनले बनाउँछु नै भनेर ठ्याक्कै जवाफ दिन सकेनन् । दोस्रो पटक भेटेरै जोशीले पुनः सोही कुरा राखेपछि चित्र बनाउन लाग्ने समय, खर्च र साधनाबारे प्रस्ट्याउँदै प्रस्ताव स्वीकार गरे । कला लहड होइन, कलामा धर्म दर्शन र जीवन पद्धति पनि हो । जुन कुरा नेपाली समाजमा छ । यसलाई साक्षात रूपमा उतार्न त्यत्तिकै सम्भव छैन । त्यसैले मैले उहाँसँग खर्च र समय दुवैको कुरा राखे र हुन्छ भनें, उनले भने । जोशीले सुरुमा भित्ते चित्र बनाउने सोच बनाए पनि पछिसम्म दिगो राख्न काठमै बनाउने चित्रकारले सुझाव दिए । चक्रसंवर अन्तर्बोधको ज्योति हो । यो जीवन दर्शनको ज्ञान दिन एउटा प्रक्रिया हो । यसमा गहिरो अभ्यास र विभिन्न शास्त्र, संस्कारहरू छन् । जसलाई मौखिक रूपमा व्याख्या नगरी क्रिया तन्त्र (व्रत बस्ने, पूजा गर्ने, स्तुति), चर्यातन्त्र (नाच, गीत संगीत), योग तन्त्र (ध्यान, अध्यात्म) अनुत्तर योग तन्त्र (सबै तन्त्र समावेश) गरी बाहिरी र भित्री रूपले बुझ्न सकिन्छ । यी सबै पक्षलाई बुझेका जोशीले मानव कल्याण, आनन्द र खुसीका लागि चित्र बनाउने इच्छा राखेको होला भन्ने उनको अनुमान छ । उनले थपे, तन्त्र भनेको तनलाई सुरक्षा र प्राण दिनु हो । हाम्रो समग्र अभ्यास नै तन्त्र हो । सबैले बुझ्न नसकिने भएकाले नै यो चित्र सार्वजनिक रूपमा जसलाई पायो त्यसलाई नदेखाइएको उनले बताए । तथापि राम्रो कुराहरू बाहिर आउनुपर्छ भने त्यसमा आलोचना पनि खेप्नुपर्छ भन्ने उनको मत छ । चक्रसंवरको दायाँबायाँ १२१२ वटा देवदेवीहरू छन् । ती सबै योगिनी, दिक्पालका रूपमा रहेका चक्रसंवरकै परिवार हुन् । संवर र बज्रबाराहीले कालरात्रि (काली) र भैरव (आली) लाई कुल्चिएको चित्रमा देख्न सकिन्छ । यसलाई स्वरवर्ण र व्यञ्जनवर्णको ज्ञानभन्दा माथिको अर्को आध्यात्मिक ज्ञान हुन्छ भन्ने प्रतीकात्मक अर्थ दिन खोजिएको चित्रकारको भनाइ छ । त्यस्तै पञ्च बुद्धमा प्रयोग गरिएका पहेँलो, नीलो, हरियो, रातो जस्ता रङहरूले रिस, द्वेष, मोह र नकारात्मक भावनाहरू विम्बात्मक रूपमा प्रस्तुत गर्ने उनले प्रस्ट्याए । रातोले मोहको संकेत गरे पनि त्यसमा आकर्षणभन्दा अनभिज्ञतालाई संकेत गरेको हुन्छ । पहेँलो रङको जिब्रो जस्तो आकृतिले अज्ञानताको विनाश गर्दै मानिसलाई ज्ञानको सागरतिर पुर्याउन मद्दत गर्दछ । त्यस्तै चित्रमा विभिन्न रङका टाउकाहरूको माला अंकित छन् । झट्ट हेर्दा हत्या हिंसाको जस्तो देखिए पनि यो ज्ञानको लहर हो । उनका अनुसार माला अ देखि ज्ञ सम्मको ५० वटा अक्षरसहित ज्ञानको प्रतीक हो । यो चित्रको प्रक्रिया नै मानिसको कल्याणका लागि हो । मानिसलाई दुःखबाट मुक्त होस्, अरूलाई उद्धार गर्न सक्ने क्षमता विकास होस् भन्ने चित्रले बुझाउँछ, उनले भने । बीभत्स र सौन्दर्य रस समेटिएको चित्रले मानिसलाई क्षणिक रूपमा समाप्त हुने होइन साँच्चैको सुख प्रदान गर्छ । उनले जोडे, यो पेन्टिङको आइडिया नै प्रतीकवाद हो । यहाँ जे छ त्यो हुँदैन, जे देखिन्छ त्यो होइन, जे छैन त्यो बुझ्नका लागि हो । जहाँ निरञ्जन, निराकार र पूरै शून्यवाद छ । यो जीवन अध्याय अध्ययनका लागि हो । हतारोकै कारणले चित्रमा अटाइने केही मसान जस्ता तत्त्वहरूलाई उनले राखेका छैनन् । जुन पक्ष नभएर पनि चित्रमा फरक नपर्ने उनको ठहर छ । यसलाई साक्षात देवताकै रूपमा जीवन्यास र पूजा गर्ने उनको सपना छ । बौद्धमार्गीहरू यसको सुरुवात गर्दा अभिषेक गर्ने भएकाले चक्रसंवरको चित्रको आरम्भ गर्दा पनि हस्तपूजा कार्यक्रम गरिएको थियो । जोशीले डेढ लाख रुपैयाँ नगद चित्रकारलाई हस्तान्तरण गरेपछि थालनी गरिएको चित्रका लागि डकुमेन्सन, पुस्तक प्रकाशनसहित गरी ५० लाख रुपैयाँ खर्च लाग्ने अनुमान गरिएको छ । यसमा जोशीले मात्र साढे तीन लाख रुपैयाँ प्रदान गरिसकेका छन् । वाग्मती प्रदेशका संस्कृति तथा पर्यटन मन्त्रालयले ४५ लाख रुपैयाँ बजेट विनियोजन गरे पनि पारितको प्रक्रियामै छ । मध्यपुर थिमि नगरपालिकालगायत संघसंस्थाहरूले समेत आर्थिक सहायता गर्न अगाडि बढेको चित्रकारले बताए । साढे पाँच फिट उचाइ र २२ फिट लम्बाइको चित्र तयार भएपछि परिषद्स्थित भवनको तेस्रो तलामा सर्वसाधारणका लागि संग्रहालयका रूपमा खुल्ला गरिने जोशीको इच्छा छ । जहाँ उनले संकलित पुस्तक, मुद्रा तथा टिकटहरू संग्रह गरी राखेका छन् । चित्रको डकुमेन्टेसनका लागि फोटो सर्कल र सम्पूर्ण व्यवस्थापन सतोरी सेन्टर फर आर्ट्स संस्थाले गरिरहेको छ । प्रणवमान सिंहले भने पुस्तक लेखनको काम सुरुवात गरिसकेको चित्रकारले सुनाए ।"
कलाकार घलानको निधन,काठमाडौं (कास) तामाङभाषी गीतका म्युजिक भिडियोमा अभिनयमा सक्रिय कलाकार २७ वर्षीया सुशीला घलान तामाङको निधन भएको छ । जोरपाटीस्थित नेपाल मेडिकल कलेजमा शुक्रबार उनको निधन भएको नेपाल तामाङ कलाकार संघका अध्यक्ष विश्व दोङले बताए । जन्डिस भएर स्वास्थ्यस्थिति जटिल भएपछि तामाङलाई दुई दिनअघि अस्पताल भर्ना गरिएको थियो । शंखरापुर१ की तामाङको अभिनय रहेका गीतहरू चर्चित छन् । उनको निधनप्रति कलाकार संघ र तामाङ चलचित्र संघले शोक वक्तव्य जारी गर्दै श्रद्धाञ्जली दिएका छन् । तामाङको अभिनय रहेको अध्यक्ष दोङको गीत मायाभन्दा ठूलो जात होइन (कहाँ पर्यो घर) को म्युजिक भिडियो सार्वजनिक गर्ने कार्यक्रम उनको निधनको शोकमा स्थगन गरिएको छ । उनको बौद्ध जोरपाटीस्थित जम्बो डाँडामा अन्तिम संस्कार गरिएको छ ।
पुरस्कारलाई निरन्तरता,"काठमाडौं (कास) कोभिड१९ का कारण तीन वर्षदेखि स्थगित भारती खरेल स्मृति पुरस्कार वितरणले यो वर्षदेखि निरन्तरता पाउने भएको छ । भारती खरेल स्मृति प्रतिष्ठानको शुक्रबार बसेको बैठकले विसं २०७७, २०७८ र २०७९ का लागि पुरस्कार क्रमशः वरिष्ठ गीतकार किरण खरेल, माइती नेपालका संस्थापक अनुराधा कोइराला र वरिष्ठ समालोचक वासुदेव त्रिपाठीलाई दिने निर्णय गरेको सदस्य सचिव प्रयागराज भट्टराईले बताए । यो पुरस्कारमा सम्मानपत्रसहित ५१ हजार रुपैयाँ राशि छ । साहित्य साधक भारती खरेलको ८५ औं जन्मजयन्तीका अवसरमा आगामी मंसिर १६ मा पुरस्कार वितरण गरिने भएको छ । खरेलको स्मृतिमा पति चन्द्रिकानन्द, छोरा गायक दीपक खरेललगायतले २०४९ मा प्रतिष्ठान स्थापना गरेका हुन् ।"
'नालापानी' तयार,काठमाडौं (रासस) ऐतिहासिक विषयमा निर्मित फिल्म नालापानी आगामी कात्तिक पहिलो सातादेखि प्रदर्शनका लागि तयार छ । सन् १८१४ मा देहरादूनको नालापानी गढीमा भएको नेपालअंग्रेज युद्धमा नेपाली फौजका कप्तान वीर बलभद्र कुँवरको कथामा आधारित रहेर फिल्म तयार पारिएको हो । फिल्मलाई कर छुट गराउन चलचित्र विकास बोर्डका अध्यक्ष भुवन केसीले सञ्चार तथा सूचना प्रविधि मन्त्रालयका सचिव बैकुण्ठ अर्याललाई आग्रह गरेका छन् ।
उत्साहबिनाको उद्घाटन,"उपराष्ट्रपति नन्दकिशोर पुनले खेलकुद पूर्वाधार निर्माणमा अपेक्षाकृत प्रगति नदेखिएकोमा चिन्ता व्यक्त गरेका छन् । नवौं राष्ट्रिय खेलकुदको शुक्रबार पोखरामा उद्घाटन गर्दै उनले खेलकुद क्षेत्रमा राज्यले लगानी वृद्धि गर्न आवश्यक रहेको बताए । वर्षौंअघि निर्माण सुरु गरिएका खेलकुद पूर्वाधार अझै अलपत्र छन् । खेलाडीले कमजोर पूर्वाधारमा अभ्यास र प्रतिस्पर्धा गर्नु परिरहेको छ, उनले भने, सरकारले यस क्षेत्रमा अपेक्षाकृत लगानी वृद्धि गर्न सकिरहेको छैन । सरकार, राखेप, खेल सम्बद्ध संघ संस्था, खेलाडी र सरोकारवाला सबैले यो राष्ट्रिय खेलकुदमा हामी संकल्प गरौं खेलकुदमा लगानी वृद्धि गर्नेछौं, सुविधायुक्त पूर्वाधार निर्माणमा ढिलाइ गर्ने छैनौं, खेलाडी र प्रशिक्षकको समस्या समाधान गर्नेछौं, राष्ट्रलाई सर्वोपरिमा राखेर खेल प्रदर्शन गर्नेछौं । किनकि साझा प्रयासबिना यसको विकास कठिन हुन्छ ।खेलाडीले यस क्षेत्रमा लामो समय व्यतीत गरिसकेकाले खेलकुदबाट प्राप्त प्राविधिक शिक्षाको प्रमाण पत्रलाई औपचारिक शिक्षासरह मानिनुपर्ने आवाजको सम्बोधन हुनुपर्नेमा उनले जोड दिए । यस विषयलाई गहिरो गरी मनन् गर्न, अध्ययन गर्न र निचोडमा पुग्न म सरकारको ध्यानाकर्षण गराउन चाहन्छु, उनले भने, खेल क्षेत्रका कर्मचारीको लामो समयदेखि बढुवा हुन नसकेको र संघीय कानुनबमोजिम समायोजन हुन नसकेका गुनासा पनि छन् । यसतर्फ पनि ध्यान दिन म ध्यानाकर्षण गराउन चाहन्छु ।नवौं राष्ट्रिय खेलकुदबाट थुप्रै विधामा नयाँ राष्ट्रिय कीर्तिमानहरू बन्ने अपेक्षा लिएको उनले बताए ।"
विवादले तेक्वान्दो भएन,"एपीएफ र वाग्मती विजयीम्याग्दीमा महिला भलिबलको दोस्रो दिन नेपाल एपीएफ क्लब, वाग्मती प्रदेश र नेपाल पुलिस क्लब विजयी भएका छन् । पहिलो खेलमा एपीएफले कर्णाली प्रदेशलाई २५५, २५२ र २५७ को सोझो सेटमा पराजित गर्यो । दोस्रो खेलमा वाग्मतीले प्रदेश १ लाई पनि २५७, २५१२ र २५१२ ले तथा तेस्रो खेलमा पुलिसले लुम्बिनी प्रदेशलाई १०२५, ११२५ र ९२५ को सोझो सेटमा पराजित गर्यो । असोज २९ गते शनिबार विहान १० बजे विभागीय टिम त्रिभुवन आर्मि क्लव र कर्णाली प्रदेश तथा दिउँसो २ बजे १ नम्बर प्रदेश र मधेश प्रदेश विच खेल हुने छ । प्रतियोगिताको फाइनल कात्तिक २ गते हुनेछ ।"
फेन्सिङमा एपीएफलाई डेंगीको पिरलो,"टिम च्याम्पियन आर्मीका खेलाडी मनीष थापाले स्वर्ण पदक जितेका छन् । उनी पेसाले चिकित्सक हुन् । रेडियोलोजीका विज्ञ चिकित्सक मनीषकै नेतृत्वमा आर्मी टिमले सेबर टिमतर्फ स्वर्ण जितेको थियो । उनको टिममा रघुबहादुर चन्द, नूर थापा र उपेन्द्र शाही थिए । उनीहरूले फाइनलमा वाग्मती प्रदेशलाई हराएको थियो । राष्ट्रियस्तरको प्रतियोगितामा उनले पहिलो सहभागितामै स्वर्ण पदक जितेका हुन् । त्यो पनि ३८ वर्षको उमेरमा स्वर्णको स्वाद लिए । स्वर्णधारी डा मनीषले भने, पहिलो राष्ट्रिय प्रतियोगिता खेल्दा सफलता पाएकाले मेरो लागि यो स्वर्णले ठूलो महत्त्व राख्नेछ । आफ्नो उमेरले ३० कटेपछि मात्र फेन्सिङबारे थाहा पाएको सुनाए ।"
कोशीः केवल एक नदी ?,"कस्सापानी भन्छन् मगरहरू पवित्र पानीलाई, जो कलशपानीको रूपान्तरण हो । कलश शब्द आएको हो कैलाशबाट । अर्थात् कैलाशबाट बनेको हो कोशी । यसैले नेवारहरूको पानी पर्ने माथिल्लो खुला ठाउँ कौशी हुन्छ, राणा दरबारको पानी पर्ने माथिल्लो खुला ठाउँ कैलाश हुन्छ । यही नेवारीमा खुसी हुन्छ, नेपालीमा खोला, खोल्सा, कुलो, कुलेसो, कुवा, कलकल, कुल्ला हुने हो । गुरुङको पानीबोधक क्यू र ग्रीकको अक्वा हुने हो । कोशीको कथा मातृकाप्रसाद कोइरालाको परिचित प्रबन्ध हो । तर, यो लेखको पाटो उनले समातेको विषयवस्तुसँग सरोकार राख्दैन !आशा गरौं, पुछारतिर बढ्दै जाँदा संस्कृतका प्राचीन ग्रन्थहरूको सन्दर्भ जब आउनेछ, ती नेपालको भूगोल पहिल्याउनका निम्ति मात्र उद्धृत् भएका हुन्, अध्यात्मका निम्ति होइनन् भनेर पाठकले बुझिदिनेछन् । खास कोशी अरुण मूल नदी हो कथित सप्तकोशीको । तर, अरुण विकृत रूपान्तरण हो तिब्बती यार्लुङ साङ्पोको, जो आसाममा पुगेर ब्रह्मपुत्र बन्छ । किनभने अरुण सयौं किलोमिटरसम्म यार्लुङ साङ्पोको समानान्तर बग्छ पश्चिमतिरबाट पूर्वतिर नेपाल छिर्नुअघि । यसो किनभने यार्लुङको तिब्बती अर्थ हो घोडानदी अर्थात् अश्विनी । शुद्ध शब्द याङतोङ हो, नेपाली छारतोसको समानान्तर । अरुणको अर्थ पानी होइन पनि संस्कृतमा । कोकानदीको मुहान बदरी क्षेत्र (बदरीनाथ) को दृष्टांकुर हो भन्दछ दसौं शताब्दीमा लेखिएको भनिने वराहपुराण, तर त्यो पूरै गलत हो बरु अरुणको मुहान हो सिसापाङमा हिमालको पूर्वी हिमनदी । सिसापाङमा पर्दछ गोसाइँकुण्डको ठ्याक्कै उत्तर सीमापारि तिब्बतमा । पाङ शब्दको मूल राईहरूको पाङ्दाङवा, चिनियाँहरूको पाङकू, फिलिपिनोहरूको पानकू शिव हो, पाङमाको अर्थ शिवा हो (यहाँनेर टनी हेगनले लगाएको सिसापाङमाको अर्थ रमाइलो छ भन्नैपर्ने हुन्छ) । त्यहाँबाट निस्केर सगरमाथा, ल्होत्से, नुप्से यावत्लाई दक्षिण पार्दै यार्लुङ साङ्पोसँग जोरी खोजेर समानान्तर बन्दै यो पस्दछ कोशी अञ्चलको सिरानबाट नेपालमा । 'कथित' सप्तकोशीअरुणमा पश्चिमतिरबाट भोटेकोशी र पूर्वतिरबाट तमोर मिल्दछन् । भोटेकोशी पनि सिसापाङमा नजिकैको हिमनदीबाट सुरु भएर सिन्धुपाल्चोकको मितेरी साँघु हुँदै नेपाल छिर्दछ । भोटक्यु (वोदक्यु) नै हो यसको नाम सीमापारि पनि । खाङजङजोङ्गा (नेपाली जिब्रोले भन्दा पनि बंगाली जिब्रोले बिगारेको रूप कञ्चनजंघा) बाट निस्केर झर्छ तमोर । अहिले यसै भन्न सकिन्न, थुम क्षेत्र (तेह्रथुम) भएर बग्ने हुनाले बनेको हुन सक्छ तमोर !वरुण तिब्बतीमा भनिने वोम चू कै रूपान्तरण हो । तर, छुट्टै नदीचाहिँ हो । लिखु (ल्हा Ö देवता खु Ö कोशी) अर्को त्यस्तै छुट्टै नदी हो । तर, रोशी खोला भोटेकोशीमा मिलेदेखि अरुणमा नमिसिँदासम्मको भाग हो सुनकोशी भनेको, कुनै छुट्टै अस्तित्व भएको खोला होइन । कसैकसैले अरुणसम्म भोटेकोशी, त्यसदेखि तमोर नमिसिँदासम्मको भागलाई पनि सुनकोशी भन्छन् !दूधकोशी गोक्यो तालबाट निस्केर ओखलढुंगाको हर्कपुर नजिक सुनकोशीमा मिल्ने भएपछि त्यसको विशेष अर्थ भएन । अर्थात् दूधकोशी, भोटेकोशीकै माथिल्लो सहायक खोलालाई भन्छन् !यसर्थ सप्तकोशी भन्नु नै गलत हो । शुद्ध नाम हो पञ्चकोशी । सप्तसिन्धु वेदमा परेकाले सप्तगण्डकी, सप्तकोशी नभनी नभएको मात्र हो नेपाली जिब्रोलाई !संगमभोटेकोशी, अरुण, तमोर र नजिकैको सानो कोकानदीलाई समेटेर चतुर्धारा नाम दिएको छ त्यो पुराणले । चतराको पूर्वरूप यही हो । धेनुबट भन्ने नाम लिएको छ, सो अहिले धनकुटा बन्न पुगेको स्पष्टै छ । पिण्डारक नाम लिएको छ, जो पिण्डेश्वर बन्न पुगेको छर्लंगै छ । काठ चिर्ने ठूलो करौंती वा आरा अर्थात् धरानबाट त्यस्तो नाम रहेको हो भन्ने अर्थ गराइ (पुरानो गोरखापत्रमा नरपति शर्मा पोखरेल) लाई सही मान्न दिँदैनन् त्यस सहरको दुईतिर बग्ने सेउती र सर्दु खोलाका धारहरूले पनि !पञ्चकोशीमाथि पञ्चकोशीको कुरा गरिएको थियो । र, त्यो आज आएर मात्रै थाहा भएको हो भन्नेचाहिँ होइन । काशीको मूल धार्मिक क्षेत्रमा पुग्ने बाटाको नाम पञ्चकोशी हो ! कुशस्थली (वर्तमान उज्जयनी) परिक्रमा गर्ने कार्यको नाम पञ्चकोशी यात्रा हो ।यसले वरुण (वरुणावती, वारणावत) र असी (जो अश्विनीको रूपान्तरण हो अर्थात् यार्लुङको) बीचोबीच रहेको काशी (वाराणसी) यसर्थमा कोशी तीर्थको इन्डियन नक्कल हो भन्ने पुष्टि हुन्छ । त्यो पनि अरुण र वरुणकै नाम लिएर पवित्र बन्न पुगेको छ ।कुशस्थलमा चार समुद्र (पेज ७०८, अवन्तिका खण्ड, स्कन्दपुराण) लेखिएबाटै त्यो यथार्थमा कोशी र चतुर्धाराको नक्कल उज्जयनी (अवन्तिका) ले गरेको हो भन्ने पनि स्पष्ट हुन्छ । कोशीको आध्यात्मिक महत्त्व त्यतिबेलै इन्डियाको मध्यभागसम्म प्रबल भइसकेको छ । कुशस्थलमा चार समुद्र भन्ने कुराले कुश घाँसले पवित्र स्थान पाएको कोशीबाट हो भन्ने यकिन हुन्छ । तर, यसरी कोशीबाट कुश नाम रहेको हो लेख्दा कुरो र कुलो जता मोडे पनि भइहाल्यो भन्दै एकथरी उफ्रनेछन् ! यो त्यसै भनिएको होइन । पानीको स्पर्श नगरुन्जेलसम्म कुशलाई पवित्र मानिँदैन, बरु घाँस मात्र मानिन्छ । एक हत्केलाका औँलाहरू टम्म पार्दा अघिल्ला औँलाहरूका ३ काप र हत्केलाको खोपिल्टामा भरिएको एक गरी तिनलाई चारतीर्थ मानिन्छ । तिनका चार अलगअलग नामहरू नै छन् । पानी उभाएर तिनमा पानी भरिएपछि ती चार तीर्थमा परिणत हुन्छन्, जसलाई छोएपछि मात्रै कुश पवित्र हुन्छ ! तटस्थित अर्थात् पानी बगेर आइरहेको र गइरहेकोसँग सरोकार नराख्ने चेतमा पुग्नु हो तटस्थ भनेको, तीरस्थान हो तीर्थको मूलरूप भनेर बुझिएन भने कोशीघाँसबीचको अर्थ बुझिँदैन । स्थान को अर्थका निम्ति छुट्टै लेख लेख्नुपर्ने हुन्छ ।कुशको २१ मुन्टा ओछ्याएपछि त्यो विस्तर हुन्छ, जसमा बसिन्छ वा सुतिन्छ । क अब व मा बदलिएको छ । विषयान्तर लाग्ने, यो लेख्नुपरेको कारण हो शब्दकोशकारहरूले वालिष्ट शब्दलाई फारसी मूलको लेखेकाले ।कोशी विस्तारआजको नेपालको दक्षिणी सीमापारि काशी र कुशस्थली मात्र छैनन्, कोशल, कौशाम्बी र कुशीनगर पनि छन् । रामका छोरा कुशले राज्य गरेकाले कोशल भएको तर्क इन्डियनहरू गरिरहेछन् । तर, कुश जन्मिनुअघि नै उसको बराजु कोशलमा राज्य गरिरहेको थियो भनेर स्वयं रामायण बताउँछ भन्ने कुराको ख्याल ती पटक्कै गर्दैनन् !ती नामहरूको यथार्थमा जानुअघि बीचैमा एक हरफ कोरिहालौँ । अंग्रेजीको वाटर कोर्स (पानीको बाटो) मा परेको कोर्स, ग्रीकमा हुने खोर्स, लेटिनमा कोरा, लिथुयनियनमा कार्सिउ वा कार्स्टी, वेल्समा कारको अर्थ एउटै हो र ती सबैको स्रोत कोशी हो भन्ने बुझिन्छ । किसानको अर्थ बरु हुन्छ पानीमा आश्रित कर्म गर्ने, जसको संस्कार गरियो कृषि शब्दले । काश्यपको अर्थ हुन्छ पानीले धोइपखाली गरेर पवित्र बनाउने । कोशल र कुशीनगरको इतिहास २५ सय वर्ष, काशीको ३१ सय वर्ष, तर कौशाम्बीको ४ हजार वर्षबाट सुरु हुन्छ । यसर्थ कोश शब्दको उल्लेख गर्ने वेदलाई पश्चिमा र इन्डियनहरूले ३४ सय वर्षपूर्वको माने पनि कोशीको नामकरण र व्यापकता यसै पनि वेदभन्दा धेरै पुरानो थियो भन्ने देखिन्छ । काशीका प्रथम शासक दिवोदासका छोरा भनिने प्रतर्दनको नाम आउँछ तेस्रो अध्यायमा कौशीतकी उपनिषद्को, जसलाई तीन हजार वर्षपूर्वको मानिन्छ । यसैको आधारमा काशीलाई ३१ सय वर्षपूर्वको भनेका हुन् इन्डियनहरूले । कस लगाएर चम्काइएको शिवको ज्योति भएकाले काशी भनिएको हो भन्छन् इन्डियनहरू । तर, काशीकारीको अर्थ बनेकै पानीले पुछेर चम्काउनुबाट हो, जसरी मसीकारी शब्द बन्छ अंग्रेजीमा मस्कारा !डोरीले बाँधेर उभाउन खसालिने भाँडालाई कोश भनेर ऋग्वेदमा जे लेखिएको छ, त्यो कोशीबाट बनेको छर्लंगै छ । कुशीतक नाम तैत्तिरीय संहिताको ५२३१ मा आउँछ, जसलाई समुद्रीकाग भन्ने अर्थ लगाइएको छ । तर, त्यो ग्रन्थ समुद्र किनारमा लेखिएकै होइन, पूर्वी तराईमा लेखिएको हो । यसो भएपछि त्यो डुमकाग (कर्भस कर्याक्स) नभएर अरू कुनै चरा होइन । कोका नदी नाममा परेको कोकाको अर्थ काग नै हो !अर्को कोशीकस्सापानी शब्द बागलुङ, म्याग्दी भेगको हो, जसलाई गण्डकी भेग मानिन्छ । कुसारी भन्छन् चेपाङहरू कुसुण्डालाई, जो यही भेगका हुन् । यहाँका गुरुङहरू पानीलाई क्यु भन्छन् र उनीहरूको बसोबास क्षेत्रलाई कास्की भनिन्छ । कुश्मा छ, कालीगण्डकी र मादीको ठीक दोभान छेउ !कोशल र विदेहबीचको सीमा सदानीरा (गण्डकी) हो भनेर शतपथ ब्राह्मणले लेखेबाट थाहा हुन्छ गण्डकीको पनि सर्वाधिक पुरानो नाम कोशी नै हो ! यहाँ विदेह भनिएको जनकपुर भेगलाई हो, जसको राज्य विस्तार सीमापारि गण्डकीको पूर्वी किनारसम्म थियो र त्यसको ठीक अर्कोतिरबाट कोशल राज्य सुरु हुन्छ, जहाँ कुशीनगर पनि छ । यसैले कोशल र कुशी नामचाहिँ गण्डकीको देन हो भन्ने टड्कारो छ । कोशल रामायणकालसँग र कुशीनगर बुद्धसँग सम्बन्धित भएको ज्ञात नै छ ।अरुणाञ्चल १क लाई पानी बुझाउने अर्थमा प्रयोग गरेका छन् याज्ञवल्क्यले २९ सय वर्षअघि वृहदारण्यकोपनिषद्को अध्याय ३१ मा र उनलाई मानिन्छ आजको जनकपुरका !वरुण पानी र पश्चिमका देवता हुन् (१३९) उनी लेख्छन् । वरुणखोला पश्चिममै पर्छ अरुणको र यतिबेलासम्म वरुणलाई अरूले सूर्य मान्दै आएका थिए पनि ! उनी नै हुन् यसरी पानीका देवता हुन् भन्ने सम्भवतः पहिलो !नदीको माछा पूर्वतर्फ चलिरहन्छ (ऐजन) लेख्छन् उनी । वरुण नै पूर्वतर्फ लागेपछि माछा पूर्वउन्मुख हुने नै भयो । अन्यथा हाम्रा नदी सबैजसो दक्षिणतिर बग्छन् ।सेतो पर्वतबाट नदी निस्केर पूर्व र पश्चिमतिर लाग्छन् (१३८) उनी लेख्छन् । निश्चय नै सेतो पर्वतबाट निस्केर वरुण र अरुण पूर्वतर्फ लाग्छन्, तमोर पश्चिम लाग्दछ !बाढी थुन्न पुगेकाले आरुणीको नाम त्यसपछि उद्दालक आरुणी भयो भनेर याज्ञवल्क्यका गुरुबारे महाभारतले आख्यान दिन्छ । त्यो प्रसंग सभापर्वको हो । सभापर्वले मुस्ताङको विवरणसमेत (गुहयकहरूका देवता हाटकेश) हालेको छ भन्ने कुरा यहाँ पृष्ठभूमिमा हेर्नुपर्छ । आजको इन्डियाको फर्रुखावाद, बदायूँ र बरेली अर्थात् तत्कालीन कुरुपाञ्चालका हुन् उद्दालक आरुणी भन्ने कुरा उनकै कृतिमा भनिएको छ । यसले गर्दा पश्चिमा संस्कृतज्ञहरू पनि याज्ञवल्क्य स्वयं त्यतैका हुनुपर्छ ठान्छन् । ती १४ सय किलोमिटर परको तक्षशिलामा चाणक्य लागेको र ३२ सय किलोमिटर परको लंका पुग्न राम हिँडेको तथ्यलाई देख्दैनन् ! यसले बुझाउँछ आरुणी स्वयं चतराको बाढी बेलाबेला झेल्ने गर्थे, यसैले उनको नाम नै आरुणी, जसको आश्रममा १७८ किलोमिटर मात्र परबाट याज्ञवल्क्य स्वयं पुगे शिक्षा लिन !अरुणाञ्चल २ सन् १९६२ को चीनसँगको युद्धयता उसको जुन पूर्वोत्तर भागलाई इन्डियाले केन्द्रशासित राखेको थियो त्यसलाई सन् १९७८ मा अरुणाचल नाम दियो । तर, पूर्वबाट सूर्य उदाउने र सूर्यको अर्को नाम अरुण भएकाले त्यस्तो नाम दिएको हो ! हाम्रो प्रसंगमा आउने अरुणाचलसँग त्यसको सम्बन्ध छैन !अरुणाचल भन्ने नाम दिँदै त्यहाँ महाकाली प्रपात, काली कौशिकी र गौरीशिखर छ भन्न बाध्य थियो आठौँ शताब्दीमै अर्को पुराण (स्कन्द) । हिमालयको ज्वाइँ अरुणाचल, वरुणको पूजनीय (पेज २०२) भनिसकेपछि अरू खोज्नै परेन । वरुण मिल्छ नै अरुणमा । आरुणी (अरुण खोला) र व्याधा (पूर्वी पहाडी भाषामा किरावा अर्थात् सिकारी) उल्लेख गरिसकेपछि, त्यही अध्याय (२९) मा २०० वर्षपछिको ग्रन्थ (वराह) ले फेरि उही कुरा दोहोर्याएपछि त्यो अरू कुनै इलाका होइन अरुण उपत्यका नभएर भन्ने पनि निश्चित छ । इन्डियाको महाराष्ट्रबाट निस्केर उडिसामा झर्ने गोदावरीका दुई स्रोत अरुण र वरुण हुन् भनेर स्कन्दको ४०० वर्षपछिको ग्रन्थ (ब्रह्मपुराण) ले जे जनाएको छ, त्यो आज सही ठहरिँदैन । त्यसका सहायक नदीहरू कुनै पनि अरुण र वरुण नामका छैनन् । उडिसाको यो व्यासले हिमाली भूगोल हेरेको छैन । उसले उसको प्रिय गोदावरीलाई पवित्र बनाउन आफूखुसी अरुण र वरुण लगेर मिसाइदिएको छ । यसबाट बुझ्नुपर्छ अरुण र वरुण भन्ने नाम नलिई त्यहाँका तीर्थहरूलाई त्यतिबेलै पनि पवित्र मानिँदैनथ्यो । वरुण र असीको कुरा त माथि गरी नै सकियो ।पृथ्वी र प्रलयपृथ्वीकी देवी भन्ने अर्थ लगाउने गरिन्छ चोमोलोङमाको । तर, यो उति सही होइन, अधुरो हो । बाबुराम आचार्यले सगरमाथा नाम दिँदा झ्योमोलोङमा लेखेका छन् । संस्कृत ज्या पृथ्वीबोधक हो ज्योग्राफी, ज्योमेट्री, जियोलजीको सूत्रधार, त्यसैको महाप्राण स्वर मात्र हो झ्या ! ज्यामोको अर्थ हो पृथ्वीमाता ! लोङमाको अर्थ दिनलाई झन्डै दुई हजार शब्द थप्नुपर्ने हुन्छ । अहिले त्यता नजाऊँ । पृथ्वी अब कृतज्ञ छिन् (वराह) बँदेलप्रति, आफूलाई दाह्राहरू बीचमा बोकेर उसले प्रलयबाट माथि उतारिदिएकामा !विशुद्ध तिलस्मी भए पनि दसौं शताब्दीको वराह पुराण यही गन्थनको पुञ्ज हो । यद्यपि वराह ३५ सय वर्षअघि नै उल्लेख नभएको होइन ऋग्वेदमा ! मुख र दाह्रा उचालेर म संसारलाई हेर्छु भन्ने पंक्ति सम्भवतः १५०० वर्षअघि बनेको मूर्तिलाई हेरेर त्यसको तीन सय वर्षपछि हालिएको क्याप्सन मात्र हो !कोशी आफ्नो बाटो निरन्तर फेरिरहने, अप्रत्याशित रूपमा र भारी मात्रामा बालुवा, कंकड आदि बोकेर बग्ने बिहारको दुःख मानिएको नदी हो !प्रलय शब्द वैदिक पर्जन्यको रूपान्तरण हो । लाक्षणिक अर्थ हो पानीका देवता, क्रुद्ध र संहारक । यही राईहरूको पारुहाङ हो ! पर्जन्यलाई इन्द्र भनेर छुट्टै रूपमा व्याख्या गर्ने यावत् पूर्वीय दर्शनका निर्क्योलहरू गलत हुन्, पश्चिमा लेखाइहरू अज्ञानता हुन् !प्रलयको अंग्रेजी पर्यायवाची डेल्युग, धापको पर्यायवाची दलदलको अनुकरण हो । अगाडि जग थपिदिएपछि बन्ने जगदल, नेपालीमा जगड्डवाल हुन्छ, अंग्रेजीको म्यानग्रभ । प्रलय बाइबलको भाषामा चाहिँ अपोक्यालिप्स हो ! संस्कृतको पानीबोधक अप्सा र ग्रहणबोधक खग्रासको ग्रीक रूपान्तरण खेफ्लोसबाट यो बनेको छ ।महामेरु (सगरमाथा, पहिलो उल्लेख तैत्तिरीय आरण्यक) को रूपान्तरण बुझिन्छ । बाइबलको नोहाज (पूरा नाम नोहाज आर्क अर्थात् नोहाको डुंगा) । बाइबलको अरारात बुझिन्छ । नेपाली पर्वत, जो अर्को रूपान्तरण हो पर्जन्यको, जसबाट बन्न गएका छन् युरोपका कैयन् शिखरका नामहरू पेर्कुना । यद्यपि यतिबेला आर्मेनियाको त्यो अरारातलाई बाइबलको अरारात मानिन्छ । अपोक्यालिप्स आउँछ इस्वीको तेस्रो शताब्दीमा मात्र पिटरले लेखेको बाइबलमा । यतिपछि बाइबलको अपोक्यालिप्स कुन ठाउँबाट टिपिएको हो भन्ने थप व्याख्याको आवश्यकता परोइन !खुवालुङतर, विश्वामित्रका नाति मानिन्छन् सुश्रुत, जसले नेपाल भन्ने नाम लिए लगभग चार हजार वर्षअघि नै ! उनी नै त्यति पहिलेका हुन् भने विश्वामित्र हजार वर्षयताको हुने कुरै आएन हजार वर्षअघिको कथाले नाम लिँदैमा ! र, वराह नै मेघबोधक वृत्त भएर (१६१७ र १०९९६) मा ३४ सय वर्षअघि नै आइसके भने, जसलाई सुकर सुँगुर नै भनिएको छ पनि ७५५४ मा भने, दसौं शताब्दीको व्यास नामक एक गफाडीले त्यसलाई ठेली बनाइदिएको मात्र हो !मत्स्यशिला छ आठौँ शताब्दीमा (स्कन्द) जे भनियो चतराको विवरण दर्साउँदा त्यो सम्भवतः ३१ सय वर्षअघिको शतपथ ब्राह्मणमा आधारित छ । र, शतपथ पूर्वी तराईमा लेखिएको मानिने वेदकै अंग हो । यसर्थ कोशीको बाटो परिवर्तन लगभग साढे तीन हजार वर्षदेखि इतिहासमा अंकित छ । र, सम्भवतः यो मत्स्यशिला राईहरूको खुवालुङ हो !विश्वामित्रको नाउँ हो कौशिक र ऋग्वेदको २५२९ मा भनिएको छ उनले बाढीलाई रोके ! सायद यही कारण उनले कोशीको किनारमा तपस्या गरेका थिए भनिएको हुन सक्छ । उनको यो वृत्तान्तलाई देवताको वृत्तान्त बनाइएको छ । उनले बाढी रोकेपछि आरुणी त बरु उनै थिए । उनले स्वयं आफूलाई कुशिक वंशी भनेपछि कौशम्बीभन्दा पनि पर कोशी कति हजार वर्ष पुरानो नाम होला ? उपसंहार माने कोकाकोकातीर्थ हो खास नाम वराह क्षेत्रको, जसरी कागवेनी हो मुस्ताङको । काठमाडौंमा कागेश्वरी मात्र होइन गण्डकी क्षेत्रमै पनि काग सम्बन्धित करिब आधा दर्जन तीर्थस्थानहरूको विवरण एक लेखक (गण्डकी प्रसवण क्षेत्र, गुरुङ) ले दिएका छन् । कर्णालीको कमान्ड एरियामा पनि धेरै होलान् ।यसको अर्थ हो दिवंगत व्यक्तिको अवशेष सेलाएपछि स्वर्गको चराले खाने ठाउँ, पवित्र अन्तिम संस्कारस्थल मानिने ठाउँ । स्यालतीर्थ र गिद्धतीर्थ भन्ने नामहरू त्यहीँको सन्दर्भमा पुराणले उल्लेख गरेबाट पनि यो थाहा हुन्छ । सामान्य देवताका रूपमा केही ठाउँ मात्र वेदमा उल्लेख भएका विष्णुमाथि आधारित रहेर आठौंनवौं शताब्दीमा भएको एउटा मतको बेजोड उठानले कोकातीर्थलाई रुट स्टक बनाएर त्यसमा आफ्नो कलमी टाँस्यो वराह अवतारका नाममा । तर, के कुरा सत्य हो भने आदि युगमा यो ठाउँ अन्तिम संस्कारका निम्ति एक प्रसिद्ध स्थान नभएको भए, कोशीको नाम कैलाशसँग नजोडिएको भए र त्यसपछि उत्तरमा सगरमाथा नभएको भए कोशी नदीको यो प्राचीन उचाइ बन्ने नै थिएन । अर्थात् कोशी र कोका नदीबीचको दोभान हो खास काशी भनेको !"
शेर्पाका नसुनिएका कथा,"सन् १९५३ मै फर्कौं । ब्रिटिस आरोहण दललाई हिउँका ढिस्का र गहिरा चिराले अगाडि बढ्न रोक्छ । गोरा आरोहीले त्यस्तो चुनौतीबारे बुझेका त थिए, तर त्यति विघ्न जटिल होला भन्ने कल्पनासम्म गरेका थिएनन् । तर, वर्ष दिनअघि स्विस आरोहण दलले समातेकै रुट त्यस टोलीले पछ्याएको थियो । स्विस आरोहण दल चुचुरो नजिकबाट असफल फर्केको थियो, जसमा तेन्जिङ नोर्गे हुनु ब्रिटिसहरूका लागि ठूलो आडभरोसा थियो । त्यसैगरी धेरै लेखिएको र चलचित्र, वृत्तचित्र बनेको सन् १९९६ को हिमआँधीमा एक शेर्पाले आफ्नो विवशता पोखेका छन् । सन् २०१४ मा खुम्बु आइसफलमा गएको घातक हिमपहिरो र सन् २०१५ को भूकम्पले आधारशिविरमै ल्याएको दुर्लभ विपद्को सजीव वर्णन पुस्तकमा छ ।चुचुरोमा २१ घण्टा बिनाअक्सिजन बिताउने बाबुछिरी शेर्पाको जीवन र अन्त्य बुझ्न लेखकहरू मकालुसम्म पुगेका छन् । सबैभन्दा धेरै सन्तान सगरमाथा चुचुरोमा पुग्ने परिवारको कथा लेख्न उनीहरूका आमालाई खोज्दै लेखकहरू रोल्वालिङ उपत्यका छिरेका छन् । दार्जिलिङ पुगेर नोर्गेको घरमा उनको निजी सङ्ग्रहालयमा समय बिताएका छन् । पासाङ ल्हामुको आरोहणमा काठमाडौंदेखि बिग्रिएको साइतको लहरो केलाएका छन् । शेर्पाहरू हिमालसँग कुन हदसम्म जोडिएका छन् ? किन तालिम वा अध्ययनका भरमा जोकोहीले शेर्पाको ठाउँ लिन सक्दैन ? धेरैजसोका घरमा प्रत्यक्ष वा अप्रत्यक्ष रूपमा दुर्घटनाहरू दोहोरिँदा पनि किन उनीहरू हिमाल चढ्न छाड्दैनन् ? यस्ता कैयौँ सवाल शेर्पाका कथाहरू केलाउँदा भेटिन्छ । पुस्तकभित्रका असंख्य लस्करमा कुशाङ दोर्जी शेर्पा अर्का आरोही छन् । उनको जीवनयात्रा अठोटको पाइतालाले अघि बढेको रहेछ । सन् १९६५ मा संखुवासभाको मकालु क्षेत्रमा जन्मिएका कुशाङको जीवनी हिमाल नपुग्दैबाट फिल्मी छ । किशोरावस्थामै कामको खोजीमा भागेर दार्जिलिङको बाटो समाउन खोज्दा उनी दलालको फन्दामा परेर भुटानको चिमाकोटीको छुका हाइड्रोपावर कम्पनीमा श्रमका लागि बेचिन्छन् । त्यहाँको नर्कमा जाकिएर पाँच वर्ष बँधुवा मजदुर भइरहँदा उनलाई जोखना हेर्ने झाँक्रीले तिमी एक दिन राजा हुन्छौ भनिरहन्छ । फास्ट फरवार्ड दोर्जी तीनवटै मोहडाबाट सगरमाथा सफल आरोहण गर्ने पहिलो व्यक्ति हुन् । त्यो रेकर्ड अझै उनको नाममा छ । तीन मोहडा छन् सगरमाथाको दक्षिण पश्चिम, उत्तरी र पूर्वी । सबभन्दा कठिन चीनतर्फको पूर्वी मोहडालाई खाङसुङ भनिन्छ । दक्षिण पश्चिम नेपालतिर पर्छ । उत्तरी चीनमा । दस हजार पटकभन्दा धेरै चढिएको सगरमाथाको उक्त पूर्वी मोहडमा एक दर्जन पटक मात्र आरोहण भएको छ । त्यसैगरी फुर्वातासी शेर्पाजस्ता केही त्यस्ता विलक्षण शेर्पा छन्, जो संसारलाई चकित पार्ने रेकर्डहरू बनाइरहँदा समेत हिमाल नचढ्न आग्रह गर्ने आमाबुवा चिन्तामा नपरून् भनेर उनीहरूलाई बेसक्याम्पसम्म गाइड गर्ने गरेको बताउँछन् । आमाबुवाको मृत्युसँगै उनलाई त्यसले ग्लानि महसुस गराउँछ र संसारले व्यग्रतासाथ अर्को कीर्तिमान पर्खिरहेको शेर्पा अचानक हिमाल छाडेर अहिले चौंरीगोठमा रमाइरहेका छन् ।१२ खण्डमा बाँडिएको गैरआख्यान शेर्पा ले दर्जनौं शेर्पाका गाथा लिपिबद्ध गरेको छ । केही शेर्पाले सफलतालाई अझैसम्म सेलेब्रेट गरिरहेकै छन् । केही भने छोटो समय सेलेब्रेट गर्दानगर्दै कुनै खरपासमा बिलाए वा हिमपहिरोमा लतारिए । शेर्पाहरू भय र उत्सुकताको दोसाँधमा आफ्ना प्राणप्यारी श्रीमती, सन्तान र वृद्ध बाबाआमालाई गाउँघरमै छाडेर, फर्किन हो वा होइनको चिसो आशंकामा सर्वोच्च सगरमाथाको शिर छुन गह्रौं पाइला चाल्दै अगाडि बढेको वर्णनले हृदय उद्वेलित बनाउँछ ।आदिवासी समुदायका निम्ति हिमाल प्राकृतिक भौगर्भिक आकृति र स्वरूप मात्रै होइन । हिमालकै मुन्तिर हिउँसँगै पौंठेजोरी खेल्दाखेल्दै उनीहरूको विश्वास पद्धति र संस्कृतिमा हिमाल अभिन्न हिस्सा बनिसकेको छ । सरदार मिङ्माको सानदार जीवनयात्रा पुस्तकको अर्को गरिमा बनेको छ । उनी पहिलो पुस्ताका सरदार हुन् । आरोही दललाई नेतृत्व दिने भएकाले सरदार भनिएको । सरदार संज्ञा मिङ्माको चिनारी नै बनेको छ । उनैले खनेको पदमार्गमा अहिले देशैभरिका सयौं शेर्पा र अन्य जातिका भरिया, कुक, गाइड र सरदार हिमाल आरोहणमा होमिएका छन् । तिनै मिङ्माका जेठा छोरा लाक्पारिता शेर्पाले १७ पटक सगरमाथाको शिखर चुमेका छन् । कान्छा छोरा कामीरिता शेर्पा त झन् कीर्तिमानी । उनी २६ पटक सगरमाथा उक्लिसकेका छन् । अन्य धेरै आरोही जब शिखरमा पुग्छन्, हर्षको अतिरेकमा फोटो खिच्दै आफ्ना उपलब्धिलाई दस्तावेजीकरण गर्न तल्लीन हुन्छन्, तर कामीरिता भिन्न छन् । उनी सर्वप्रथम माता ईश्वरलाई धन्यवाद दिन्छन् । घुँडा टेकेर निधारले शिखरलाई स्पर्श गर्दै प्रकृतिमाथि मान्छेले गर्ने ज्यादतीमा आफू पनि हिस्सा भएकामा क्षमा माग्छन् । र, मात्र पाइताला राख्छन् । बिर्सिएका दर्जनौं शेर्पाका कथा पढ्दा त्यसको विस्तृति, सिलसिलेवार वर्णन, लय, भंगिमा र तथ्यको फेरिहस्तले चकित बनाउँछ । वृत्तचित्र वा चलचित्र हेरेको अनुभव गराउँछ पुस्तकले । लेखकहरू प्रदीप बस्याल र अंकित बाबु अधिकारीले शेर्पा र हिमालको कथा एकदमै आधिकारिक ढंगले लेखेका छन् । अन्तर्राष्ट्रिय पाठकलाई केन्द्रमा राखेर हुनुपर्छ किताबमा नेपालको राजनीतिक इतिहास, भूगोल, भूराजनीति, समाज र अर्थतन्त्रका अन्य पक्षसमेत जोडिएका पाइन्छन्, जुन नेपाली पाठकका लागि केही बोझिलो पनि हुन सक्छ । शेर्पा किताबका लेखक बीबीसीका पत्रकार प्रदीप बस्यालले हिमाल र पर्वतारोहण विषयमा सत्यसन्धान र रिपोर्टिङ गर्दै आएको करिब एक दशक भएछ । त्यस्तै यस किताबका अर्का लेखक काठमाडौं पोस्ट का पूर्वपत्रकार अंकितबाबु अधिकारी अहिले अनुसन्धानमूलक काम गर्दा रहेछन् । किताब पर्याप्त अनुसन्धान गरेर लेखिएको छ । आदिवासी, जनजाति समुदायले बधाई दिनुपर्छ लेखकद्वयलाई, नलेखिएको शेर्पाहरूको कथा उजागर गरिदिएकामा । त्यसमाथि विशाल अन्तर्राष्ट्रिय बजारमा नेपाली लेखकहरूले नै लेखेको यत्तिको अब्बल पुस्तक आउनुले शेर्पाहरू अब अरूका सपनाका सहायक पात्र नभईकन मूल नायक रहेको झनै प्रस्ट हुन्छ ।हिमाल हरेकलाई सुन्दर लागे पनि हिमालका मीत शेर्पाका कथाभित्र पस्ने रुचि सबैले निर्माण गरेका हुँदैनन् । यो सीमित व्यक्तिको रुचिको विषय भएको छ । यद्यपि यो संख्या बिस्तारै बढ्दै गएको छ । बन्जी जम्पिङ, प्याराग्लाइडिङजस्ता साहसिक पर्यटकीय गतिविधिले पवर्तारोहणतर्फको ढोकालाई धकेलेको छ । साहसिक पर्यटनको अल्टिमेट हिमाल आरोहणको इतिवृत्त बुझ्न सबल आँखिझ्याल बनेको छ शेर्पा । यस अर्थमा लेखकद्वयको प्रयास स्तूत्य छ । सबै सन्दर्भ लेख्न यहाँ सम्भव छैन । अक्टोपस पब्लिसिङ (ह्याचेट, यूके) बाट प्रकाशित यो एक पढ्नैपर्ने पुस्तक बनेको छ । पढिसकेर पुस्तक दराजमा राख्दा मनमा अनायास भाव उब्ज्यो आरोहीहरूले प्रथमतः आफ्नै मनभित्र उभिएको सगरमाथालाई जित्नुपर्ने रहेछ । भौतिक सगरमाथा त मनको सगरमाथाको विस्तार रहेछ । स्वयम्लाई नजिती मान्छेले कहाँ संसार जितेको छ र ?"
सत्ता साहित्यको राजनीति,"यहाँ केही सन्दर्भ उल्लेख गरौं ।सन्दर्भ एक०७३ सालमा यो पंक्तिकारले आफ्नो प्रकाशोन्मुख किताब सम्पादनका लागि एक प्रगतिशील कवि, पत्रिका सम्पादक, र पूर्व जनयुद्ध कमान्डरलाई थमायो । सम्पादित एक अंश ।सम्पादनअघिःन त भाषा बुझ्दछु, न त वेशभूषा यहाँकोयो देशमा विदेशी संस्कार भो कसरी ? सम्पादनपछिःदिनहुँ रमाइलाझैं रीतिविहीन चाड पर्वहरू हिन्दुत्वको देशमा विदेशी संस्कार भो कसरी ? किताब व्यापक हेरफेर भो । माथिल्लो हरफमा लेखकको निष्पक्ष देशप्रेमी भावना मात्रै झल्किन्थ्यो, तर तल्लो सम्पादित हरफमा जब एकाएक हिन्दुत्व भन्ने शब्दले इन्ट्री मार्यो तब उक्त हरफले लेखकको विचारले खुलेआम धार्मिक पक्षधरता लियो । किताबको तयारीमा समान्यतया पाण्डुलिपि सम्पादन गर्ने परिपाटी हुन्छ । तर, सम्पादनकै नाममा पुनर्लेखन गर्ने बौद्धिक लहर हुन्छ भन्ने कुराको ज्ञात यो पंक्तिकारलाई थिएन । यो लहर भानुवादको नयाँ संस्करण हो ।तत्कालीन ०७४ को संविधानले अख्तियारी गरेको धर्मनिरपेक्षता बुँदाबारे बेखबर स्रष्टालाई कानुनी हिसाबमा कुनै क्षम्य छैन । सार्वभौम संविधानप्रति हरेक नागरिक र स्रष्टा सचेत नभई यस्ता गैरकानुनी विषय लेखिनु र पढिनु उत्पीडित समुदायमाथिको खुलेआम विभेद हो । त्यसैले अब हाम्रो सृजना संविधानमैत्री र दुई फरक सामाजिक, सांस्कृतिक सहचार्यको भावनासँग जोड्ने खालको हुनुपर्छ न कि विभेद सृजना गर्ने र फुटाउने । यस कुराको अवगत यो पंक्तिकारलाई त्यस घटनादेखि मात्र अवगत भयो । सन्दर्भ दुईएक स्थापित साहित्यकारले ०७४ सालमा आफ्नो दोस्रो पुस्तकको विमोचन प्रज्ञा डबलीमा गरे । पंक्तिकार उपस्थित उक्त कार्यक्रममा लेखकको आयोजकद्वारा उत्साहपूर्वक महिमा मण्डल हुँदै गर्दा उक्त पुस्तकमाथि वक्ता रहेकी एक महिला लेखक तथा अधिकारकर्मीको नजर पुस्तककै बीच खण्डतिर परेछ । त्यहाँ लेखिएको रहेछ टुक्रुक्क रक्षानमा बसेर एक गृहस्था स्त्रीझैं भाँडा माझेको पनि कति सुहाएको उसलाई । उसमा कुनै हीनता थिएन, लज्जा थिएन । त्यसपछि उनले खुलेर टिप्पणी गर्दै भनिन्, एउटा बालक जोसँग उसको आफ्नो कर्म र अवस्था छुट्याउने चेत विकास भइसकेको हुँदैन उसमा लज्जा र हीनताबोध हुने त परकै कुरो त्यो किसिमको दलनमा कोही आफूलाई सुहाउँदो ठान्छजस्तो पनि लाग्दैन । यस दृश्यबाट के प्रस्ट हुन्छ भने एउटा लेखकको सामाजिक वर्गीय दृष्टिकोण वा सत्ता साहित्यको उदारवादी विम्ब मात्रै प्रस्तुत हुन्छ । ०७२ भदौ ६ पछि पहाडी र मधेसी समुदायमा चर्किएको टीकापुर घटनाबीच लेखकका अनुसार दुई सम्प्रदायलाई जोड्ने अभिप्रायमा लेखिएको उक्त पुस्तकले के साँच्चै कमलरी पात्रलाई न्याय गर्या होला त ? सीमान्त समुदायमाथि हमेसा कथित उच्च जातीय एकल वर्चस्व हावी देखाउनुले त्यो दृश्य कुन साहित्यभित्रको होला सत्ता कि सीमान्त ? प्रश्न अनेक छन् ।जहाँ पुग्दैनन रवि त्यहाँ पुग्छन् कवि यो स्थापित कथ्यअनुसार कविलाई देवत्वकरण गरिएको छ । आस्थावान ईश्वर भक्तिको केन्द्र हो । अधिकार प्राप्त शासक हो । यसरी कविको हैसियत ईश्वरसँग तुलना गरिएपछि कवि लेखक अब कर्म गर फलको आशा नगर भन्ने कथनजस्ता उदारवादी सृजना जन्माउने बौद्धिक सत्तासम्पन्न शासक हुन्छ ।ईश्वरीय दर्जा पाएको लेखकले पाप र धर्मको परिभाषा बुझाउन धार्मिक ग्रन्थको कुनै तिलस्मी सन्दर्भ प्रयोग गरेर द्रष्टाको वैचारिकीमाथि कथित आदर्शवादी लगाम लगाउँछ र त्यसपछि आफ्नो एजेन्डाको भूमिका निर्वाह गर्ने उपयुक्त पात्र निर्माण गरेर आफ्ना विचारलाई कथन र मन्चन गर्न लगाउँछ, ताकि पाठकहरूले भावनात्मक रूपले ग्रहण गर्न सकून् । यस्तो किसिमको पाठ्यक्रम र साहित्यले समाज हमेसा नैतिक आचरणमा आधारित आदर्श जीवन बाँच्ने अभ्यासमा रहन्छ । यसबाट समाजमा भौतिक तथ्यपरक चिन्तन होइन, भाग्यवादी भावनाको मात्रै विकास हुन्छ ।आजसम्मका सबैजसो एजेन्डा, प्रश्न निचोडहरू भौतिक विकास निकट भए । मानवीय विकास के होला ? त्यो मानवीयतालाई नेपाली समाजमा धर्मद्वारा जात व्यवस्थाले कसरी जेलेको छ ? यसका लागि साहित्यभित्रको वैचारिक खोज के हुन सक्ला ? यी यावत् प्रश्नको घडालाई एकपटक प्रगतिशील कवि विचारको मदानीले मथेपछि पो निष्कर्षको नौनी निक्लिन्थ्यो कि ? नेपाली साहित्य र स्रष्टामा यसरी प्रश्न गर्ने र उत्तर खोज्ने परिपाटी नै बुर्जुवा समाजमा सामाजिकसांस्कृतिकभाषिक मूल्यमान्यता र सत्यतथ्य इतिहास निर्माणका लागि एउटा पाठशाला हुन सक्छ ।"
"समीक्षामा फर्मुला होइन, विवेक प्रयोग हुन्छ","'कसरी लेख्ने फिल्म समीक्षा भनेर लेखहरू लेख्नुहुन्थ्यो तपाईंं । समीक्षकका रूपमा तपाईं आक्रामक मानिनुहुन्थ्यो । खास फिल्म समीक्षा कस्तो हुनुपर्छ ? कसरी लेखिनुपर्छ ? केही टिप्स दिनुस् न समीक्षकलाई !फिल्म हेरेर तिनमा पोखिएका संवेदना, विचार र दर्शनलाई तौलेर एकदमै मौलिक अभिव्यक्ति दिने काम हुनुपर्छ समीक्षामा । यो रोबोटले गर्ने काम होइन । यसमा फर्मुला वा कुनै मेकानिज्म होइन विवेक प्रयोग हुन्छ । फिल्म बनाउनु भनेजस्तै फिल्म समीक्षा गर्नु पनि एउटा कला हो । सांस्कृतिक डिस्कोर्सको हिस्सा हो समीक्षा । समीक्षकले कुनै पनि फिल्मको समीक्षा गर्दा दूरदर्शिता अपनाउनुपर्ने हुन्छ । कस्तो फिल्मलाई प्रोत्साहित गर्ने, कस्तोलाई हतोत्साहित गर्ने ? वा कस्तो फिल्मलाई प्रोत्साहित गर्दा फिल्म विधाको विकास हुन्छ, त्यसलाई समेत हेक्का राखी समीक्षा गर्न जरुरी हुन्छ । पहिलेपहिले तपाईंले लेखेका निर्मम समीक्षा पढेर फिल्म निर्देशकनिर्माता रिसले मुर्मुरिन्थे होलान् । आजकाल नवसमीक्षक तपाईंका फिल्ममाथि चक्कु चलाउँछन् । तपाईंलाई कत्तिको रिस उठ्छ ?समीक्षा गरेकामा वा गाली गरेकामा रिस उठ्दैन । मैले कहिल्यै पनि मेरा फिल्महरू अद्भुत, अद्वितीय वा सर्वोत्कृष्ट छ भनेर दाबी गरेको छैन । म अहिले सिक्ने प्रक्रियामै छु । मैले बनाएका फिल्ममा पनि प्रशस्तै कमीकमजोरी हुन्छन् । तर, कसैले समीक्षा लेख्दा गाली गर्नुपर्ने पार्टमा गाली नगरेर नचाहिने पार्टमा गाली गरेको देख्दाचाहिँ रिस उठ्छ । फिल्मलाई तारिफ गर्दा वा गाली गर्दा तर्कसंगत लागेन भने रिस उठ्छ । मेरा फिल्ममाथि खुलेरै समीक्षा हुने गरेका छन् । हुनु पनि पर्छ । मेरा कमजोरीहरूमाथि टिप्पणी हुनैपर्छ । त्यसले मलाई सुध्रिन र अरू फिल्मकर्मीलाई पनि सजग हुन बाध्य बनाउँछ । निर्देशकसमीक्षक नवीन सुब्बा भन्छन्, 'फिल्म समीक्षा कहिल्यै पनि फिल्मप्रति उत्तरदायी हुँदैन, दर्शकप्रति हुन्छ । खासमा नेपाली फिल्मको समीक्षा स्तर कस्तो छ ?नेपाली फिल्मको समीक्षा स्तर केही अपवादबाहेक दयनीय नै छ । समीक्षक बन्न जुन इभोल्युसनबाट गुज्रिनुपर्ने हो, त्यो नेपालका अहिलेका समीक्षकमा पाइँदैन । अधिकांश समीक्षकहरू टेक्स्टमा तैरिरहेका छन् । सबटेक्स्टको लेभेलमा डुबेका छैनन् । आफ्नो लेखनको सबटेक्स्ट मात्र होइन फिल्मको कन्टेन्टको सबटेक्स्टको पनि कुरा गरेको हुँ । नेपाली फिल्म समीक्षाको स्तर उकास्न के गर्न जरुरी छ त ?म पहिला सक्रिय रूपमा समीक्षा गर्ने बेला एउटा फिल्म हेरिसकेपछि सिड फिल्ड, रोबर्ट म्याक्की, स्टेभन डी काज, सत्यजित रेका किताब पल्टाउँथेँ । हरेक फिल्मको समीक्षा सकेसम्म तर्कसंगत हुनुपर्छ भनेर ध्यान दिन्थेँ । राम्रो समीक्षा लेख्न धेरैभन्दा धेरै फिल्म हेर्नुपर्छ । धेरै फिल्म भन्नाले साउथ इन्डियाका द्रविडियन फिल्म, बलिउड वा हलिउडका भन्न खोजिएको होइन । चीन, इरान, रुस, ल्याटिन अमेरिकी, कोरियन, जापानिज र भारतका पनि प्यारेलल सिनेमाहरू, बंगाली क्लासिक फिल्महरू हेर्न जरुरी छ । विदेशी मिडियामा छापिइने समीक्षाहरू पनि पढ्नुपर्यो । फिल्मलाई बुझ्ने क्षमताको विकास गर्नुपर्यो । फिल्म बुझ्न साहित्य, संगीत, नाटक, चित्रकला सबै बुझ्नु जरुरी छ । फिल्म मात्रै हेरेर निर्माण भएको बुझाइ अधकल्चो हुन सक्छ । फिल्म जति बुझ्न सक्यो समीक्षाको स्तर त्यति बढ्छ ।समीक्षा लेख्दा तपाईं निर्देशकनिर्मातालाई जेजे विषयमाथि प्रश्न उठाउनुहुन्थ्यो वा सचेत गराउनुहुन्थ्यो, आफैं फिल्म बनाउँदा ती विषयमा कत्तिको ध्यान पुर्याउनुहुन्छ ? तपाईंकै फिल्ममाथि पनि गतिलो समीक्षा छैनन् । दर्शक भनिरहेकै छन् तपाईंकै फिल्म पनि आखिर उही पुरानै ढर्राका पुनरावृत्ति न हुन् ।विगतमा समीक्षा लेख्दा फिल्ममा जेजति कमजोरी औंल्याउँथेँ, ती कमजोरी मेरो फिल्ममा नदेखियोस् भन्नेमा सधैं सजग हुन्छु । विदेशी फिल्मको नक्कललाई म सधैं निरुत्साहित गर्थें, मैले अहिलेसम्म आफ्नै मौलिक कथामा फिल्म बनाउँदै आएको छु । नक्कल गरेर फिल्म बनाउन मनले मान्दैन । अभिनय एकदमै कृत्रिम भयो भनेर आलोचना गर्थें, मैले फिल्ममा अभिनयलाई सकेसम्म यथार्थपरक बनाएको छु । पात्रले बोल्ने संवाद नाटकीय भयो भनेर पनि धेरै फिल्मलाई गाली गरें । अहिले संवादलाई सकेसम्म चलनचल्तीको र स्वाभाविक बनाउने प्रयास गरेको छु । यति हुँदाहुँदै पनि मबाट गल्ती हुन्छन् । काममा चुकिहाल्छु । तैपनि, मेरा फिल्महरू पुरानै ढर्राका पुनरावृत्ति हुन् भनेर म भन्दिनँ । केही निर्देशकले भनेको सुनेको छु, 'समीक्षकलाई म समीक्षकै मान्दिनँ । म दर्शकलाई गन्छु, दर्शक नै मेरा खास समीक्षक हुन् । दर्शक नै बौद्धिक हुन् । समीक्षक त आफैं फिल्म बनाउन नसकेका कुण्ठित मानव हुन् । निर्देशक बनेपछि तपाईं पनि समीक्षकमाथि यस्तै टिप्पणी गर्नुहुन्छ कि समीक्षकलाई अझै गन्नुहुन्छ ?कसैले कुनै समीक्षकलाई उसको लेखनको स्तर र बुझाइको मात्रा हेरेर समीक्षक नै मान्दैन भने त्यो अनौठो होइन । किनभने समीक्षकले लेखेको कुरा अन्तिम सत्य हुँदैन । फिल्मकर्मीका मात्र होइन समीक्षकका पनि सीमितता र कमजोरी हुन्छन् । कमजोर समीक्षकलाई कमजोर भन्न पाइयो । तर, राम्रो समीक्षकलाई राम्रो र उसको विश्लेषणलाई सहर्ष स्विकार्न सक्नुपर्यो । र, अवश्य पनि फिल्मकर्मी र समीक्षकभन्दा दर्शक वा पाठकहरू स्मार्ट हुन्छन् । फिल्मकर्मीले दर्शकलाई र समीक्षकले पाठकलाई कन्भिन्स गराउन सजिलो छैन ।"
'लिच्छवि संवत्को निर्णय' का त्रुटिहरू,(लेखक लिपि एवं पुरातत्वविद् हुन्)
प्रदीप गिरि र बीपीका अध्ययन प्रसङ्ग,"नेता प्रदीप गिरिको निधनको समाचार आएपछिका तरङ्गले धेरैलाई प्रभावित पार्यो । गिरिको अध्ययनशीलतामाथि जुन किसिमले स्वतःस्फूर्त विचार लेखिए, मलाई त्यो तरङ्गले प्रभावित पारेको हो । गिरिमाथि लेखिएका लेख र तिनका शीर्षक हेर्दा एउटा चाखलाग्दो विषय र छलफल नेपाली राजनीतिक चिन्तनमा उठेको देखिन्छ । उनी नेपाली कांग्रेसका नेता भएकाले मलाई यहाँ बीपी कोइरालाको अध्ययनको कलेवर जोड्न मन लाग्यो । बीपीमाथि आफूले गरेका अध्ययनबाट यो लेखमा केही प्रसङ्ग मात्रै जोड्न चाहन्छु । प्रदीप गिरि दिवंगत भएपछि लेखिएका केही आधिकारिक लेखको मात्रै अध्ययन गर्ने हो भने अनेकौं चाखलाग्दा विषय आउने रहेछन् । तिनका सार यहाँ राख्न चाहन्छु । धेरैले गिरिले मार्क्सवादको अध्ययन गरेका थिए, त्यस अर्थमा ती मार्क्सवादीलाई पनि प्रशिक्षण दिन सक्ने एक आधिकारिक व्यक्ति थिए भनेर लेखेका छन् । केही वरिष्ठ कमिनिस्ट नेताले उनलाई त्यही अर्थमा कामरेड प्रदीप गिरि पनि भनेका छन् । गिरिको निधन भएपछि नेपाली राजनीतिक वृत्तमा किताब अध्ययन गर्ने विषय नेताका निम्ति कति महत्त्वपूर्ण हो भनेर प्रश्न उठेका छन् । प्रदीप गिरि आफैंले राजनेताहरूमा अध्ययन गर्ने प्रवृत्ति विषयमा के लेखेका छन् र कस्ता सल्लाह दिएका छन्, तिनका विषयमा मैले केही पढ्न पाएको छैन । उनको नजिकका मेरा विद्यार्थीसँग छलफल गर्न पाएको छैन । गिरिसँग भेट भएका एकाध घटनाको यहाँ सस्मरण गर्न चाहन्छु । भारतीय राजदूतावासको आँगनको एउटा कार्यक्रममा प्रदीप गिरिसँग भएको एउटा संवाद सम्झिन्छु । त्यसमा अनेकौं दलका नेता थिए । प्रचण्डदेखि अरू केही नेतासँग पनि विचार र अध्ययनका केही परोक्ष छलफल भए । त्यस जमघटमा प्रदीप गिरिको उपस्थिति महत्त्वपूर्ण थियो । उनी साहित्यिकहरूसँग धेरै नजिक भएर कुरा गर्न रुचाउँथे भन्ने कुराका मेरा केही अनुभव छन् । प्रदीप गिरिसँग कुराकानीको सिलसिलामा उनले मलाई एउटा प्रश्न सोधे । त्यो मेरानिम्ति खासै जटिल र हल्लाउँने प्रश्न थिएन । उनले सोधे, अभिजी, तपाईंका लेखहरू म पढ्छु । तपाईं अनेकौं विषयका किताब पढ्नुहुन्छ । लेख्नुहुन्छ । तपाईंको चाखको विविधताको विषयमा मलाई चाख लाग्छ । केही छलफल गरौं । मैले यस्तो अध्ययनको अमुक विषयमाथि खासै केही चिन्तन गरेको थिइनँ । मैले गिरिको प्रश्नलाई सहज रूपमा लिएर भनें, मेरो एउटा अध्ययनको विषय छैन । म अनेकौं विषयका किताब पढ्छु । मुख्य कुरा एक युनिभर्सिटी अंग्रेजी केन्द्रीय विभागमा प्राध्यापन गर्ने व्यक्ति भएकाले म अनेकौं विषयका ग्रन्थ र लेखहरू अध्ययन गर्छु र गराउँछु । प्रदीप गिरिले गहिरिएर मसँग छलफल गरेको सुनेपछि लाग्यो, मैले यस्तो राजनेता नेपालमा भेटेको छैन । उनले मसँग हाम्रो वैचारिक विषय वा साहित्य र सांस्कृतिक सिद्धान्त अनि देब्रेढल्कुवा विचार विषयमा पूरै भिजेर छलफल गरे । उनले मैले बीपी कोइरालाको विषयमा लेखेर प्रकाशित गरेका लेखहरू पनि पढेका थिए । प्रदीप गिरिसँगको अर्को एउटा संस्मरण छ, जुन वाचाल छ । यो संस्मरण बनारसको हो । त्यसमा मेरा विद्यार्थी नेपाली कांग्रेसका युवा नेता र प्राज्ञिक शंकर तिवारी पनि थिए । शंकरले मलाई त्यो मिटिङमा झन्डै बिर्सेका सस्मरण सम्झाइदिएका हुनाले त्यो घटनाको विषयमा यहाँ लेख्न सकेको हुँ । सन् २०११ अक्टोबर १४१५ मा साहित्यकार काशीबहादुर श्रेष्ठको शतवार्षिकीमा भाग लिन नेपालबाट केही साहित्यकार वाराणसी गएका थियौं । एउटा अलि लामो कार्यपत्र प्रस्तुत गर्नु मेरो जिम्मामा थियो । त्यो कार्यक्रममा सामेल भएका साहित्यकारमध्ये कमलमणि दीक्षित, तारानाथ शर्मा र गोपीलाल प्रधान दिवंगत भइसके । दोस्रो दिनको एउटा सेसनमा प्रदीप गिरिको बोल्ने कार्यक्रम राखिएको थियो । गिरिले किञ्चित् भावुक भएर बोले । म केही विस्मित पनि भएँ । गिरि अक्सर प्रतिभाशाली युवाहरूसँग हुन्छन् । त्यहाँ पनि उनी युवासँगै आएका थिए । भाषणका क्रममा प्रदीप गिरिले भनेको सार यस्तो थियो मैले बनारसमा एउटा साहित्यिक पत्रिका चलाउन थालेको थिएँ । एकाध अङ्क निस्किएपछि त्यो बन्द भयो । मैले त्यसमा मात्रै लागेको भए आज एउटा साहित्यिक पहिचान बनाइसक्ने थिएँ । यस क्षेत्रमा काम गर्ने थिएँ । मलाई राजनीतिले अल्मल्यायो । गिरिको यस्तो भनाइ सुनेपछि म विस्मित भएँ किनभने मैले बीपीलाई बुझेका र प्रतिभाशाली राजनीतिक चिन्तकको रूपमा उनलाई मानेको हुँ । उहाँजस्तो राजनीति र विचारमा गति दिन सक्ने मानिसले यस्तो कुरा किन गर्नुभएको होला ? मैले भनें । यो कुरा शंकरले सुनाएछन् । प्रदीप गिरिले मलाई टेबुलमा बोलाएर उनको भनाइको आशय त्यस्तो थिएन भनेपछि निकै कुरा भए । मैले त्यहाँ उनीसँग महत्त्वपूर्ण छलफल गरें । मैले भनें बीपीले साहित्य र राजनीतिमा त्यस्तो द्वन्द्व अनुभव गर्नु परेन । बीपीले केवल राजनीति र साहित्यको च्वाइस को कुरा मात्रै गरेका थिए । प्रदीप गिरिको विचार खुला थियो । प्रदीप गिरिले जेएनयूमा पनि अध्ययन गरेका थिए । राष्ट्रले के चाहिँ थाहा पाउनुपर्छ, द जे एनयू न्यासनालिज्म लेक्चर्स (२०१६) भन्ने किताब अहिले म फेरि पढ्दै छु । यसमा रोमिला थापरको भनाइ छ, अहिले हामी वर्तमानको इतिहासको व्याख्या गर्दै छौं । यो केही अर्थमा एक अलग इतिहास हो । अध्ययनशील प्रदीप गिरि मार्क्सवादको रुझान भएको विश्वविद्यालयमा गएका थिए भन्नुको अर्थ उनी पक्कै नेपाली राजनीतिमा थापरले भनेझैं वर्तमानको इतिहासको व्याख्या गर्ने विद्वत् अध्ययनका शैक्षिक आधार खोज्दै थिए । पछि जेएनयूमा मेरा आफ्नै विद्यार्थी पनि गएर अध्ययन गरे । मेरा मित्र कवि र प्राध्यापक मकरन्द परान्जपी त्यहाँ अंग्रेजीका प्राध्यापक थिए । म जेएनयूलाई मार्क्सवादी अध्ययन र राजनीतिको एउटा अभूतपूर्व थलो थियो भन्ने मान्छु । प्रदीप गिरिको अध्ययनशीलता र राजनीतिमाथि जेएनयूको कालिक प्रभावबारे युवाहरूले खोज्नेछन् । बीपी कोइरालाको अध्ययनको पद्धति कुनै नेपाली राजनीतिज्ञलाई, अझ उनका कांग्रेस नेताहरूलाई सजिलै मोडल हुन सक्ने सम्भावना कम थियो भन्ने बुझिन्छ । त्यसो त बीपीले कांग्रेस नेताहरूलाई जेलमा अध्ययन गर्न लगाएको कुरा सर्वविदित छ । बलबहादुर राईले पनि बीपीले अध्ययन गर्न लगाएको कुरा स्वीकार गरेका छन् । बीपीको अध्ययनको मोडल एक सिद्धान्त पढ्ने नेताको जस्तो नभएर एक साहित्यिकको जस्तो थियो । मैले बीपीको साहित्यिक समीक्षाको सिलसिलामा र उनको पहिलो अंग्रेजी डायरीको सम्पादन र लामो भूमिका लेख्ने क्रममा (बीपी कोइरालाज डायरी ः स्टोरी अफ करेज एन्ड फ्रिडम २०२०) उनको किताब पढ्ने संस्कार र रुचिको विषयमा लेखेको छु । बीपीको किताब छान्ने पद्धति एक साहित्यकार र स्वतन्त्र विचारकको थियो । उनको यो अत्यन्त महत्त्वपूर्ण कालमा लेखिएको डायरीमा लुई फिसरले लेखेको गान्धी भन्ने किताबको विषयमा बीपीले वर्णन गरेका छन् । उनी आङ्ल भाषाका किताबको विषयमा लेख्छन् । फ्रान्सेली लेखक आन्द्रे जिदको उपन्यास इजाबेला उनले पढेका थिए । उनले पढेको वैचारिक किताब भूदान आन्दोलनका प्रणेता विनोवा भावेको गीताको व्याख्या हो । तर, यहाँ एक मार्क्सवादी अध्येता भएकाले उनले भावेको जीवन र यसका समस्याप्रतिको सन्तुलित दृष्टि मात्र मन पराएका छन् । बीपीले रुसी उपन्यासका सटीक चर्चा गरेका छन् । बीपीलाई यस अर्थमा हामी एक साहित्यिक समीक्षात्मक चेतना भएका अध्येताको रूपमा देख्छौं । उनले हिटलर र यहुदी उपन्यासमा मार्क्सको प्रसङ्ग ल्याएका छन्, तर त्यो राजनीतिक नभएर साहित्यिक छ । उनले भनेका छन्, मेरा स्कुले दिनमा म गीता नित्य पढ्थें, तर जब मलाई मार्क्सवादको प्रभाव पर्यो मलाई मेरो गीतासम्बन्धी धारणा भ्रमजस्तो लाग्यो । तर, उनी भन्छन्, अहिले आएर म फेरि भावेले व्याख्या गरेका गीताभित्रका उदात्त विचार मन पराउँछु । बीपीले मार्क्सवादको विस्तृत व्याख्या गरेर लेखेको भेटेको छैन । बीपी र प्रदीप गिरिको अध्ययन पद्धतिबारे यो लेखले उठाएका कुराको अध्ययन होस् भन्ने चाहना छ ।"
बिरालोले सुनाएको कथा,"मानिसले पशुपन्छीलाई र पशुपन्छीले मानिसलाई दर्साएका निश्छल मायाका कथा सुनाइरन्छिन् माम । यस्तै एउटा निःस्वार्थ प्रेमको गाथा मामकै विदुषी दिदीको व्यक्तिगत जीवनसँग पनि जोडिएको रहेछ । विदुषी दिदीको जीवनमा भएको मार्मिक घटना नसुनाए त यो कथै अधुरो हुन्छ । कालान्तरमा एउटै छानामुनि बस्ने मौका पाउँदा पनि विदुषी दिदीलाई मैले भेट्न पाइनँ । नभेटेको भए पनि कताकता उनीप्रति श्रद्धा पलाएर आएको छ, यो किट्टी बिरालोको मनमा । आखिर विचार र कामले नै आस्था जगाउने न रहेछ । उनले एक कुकुर पालेकी रहिछन्, जसको नाम रहेछ किस्ने । हँसीठट्टा र रमाइलो गरिरहनुपर्ने विदुषी दिदीले उसलाई किस्ने नाम दिनुमा पनि रोचक कथा रहेछ । पाठकवृन्द, मामकी विदुषी दिदीको मन छुने अनुभवको वर्णन गर्नुअघि अलिकति रमाइलो गरूँ है । यसको जिम्मा पनि मै लिन्छु । कृष्ण र राम नामले हाम्रो देशमा तहल्का मच्चाएका छन् । सम्पूर्ण जनसङ्ख्याको सायद दुईतिहाइको नाम कृष्ण र राम हुनुपर्छ । मधेसमा झन् रामै राम छन् भने पनि हुन्छ रामवरण, रामलखन, रामस्वरूप, रामसागर, रामछाया, रामवृक्ष, रामअवतार, रामधुन, रामशरण, रामपूजन । राम त कति कति ! यो त लौ भयो, विदुषी दिदीको प्रिय मधेसवासी पत्रकार र लेखकको नामसमेत रामरिझन नै । हिन्दु धार्मिक ग्रन्थमा रहेका देवीदेवताका नाम राख्ने परम्परा अचाक्ली छ । बूढाबूढीहरू भन्ने गर्थे भगवान्को नाम धारण गरे व्यक्तिको सुरक्षा हुन्छ । यहाँ त हामी पशुपन्छी र मान्छे मात्रै होइनन्, भगवान् पनि सुरक्षित छैनन् नि ! भगवान् भनिने कृष्ण नाम पनि त्यत्तिकै छ । बखान गरिरहनै पर्दैन । कृष्ण नामलाई माया गरेर अथवा होच्याएर सम्बोधन गर्दा कृष्णे भनिन्छ । जनबोलीमा भने किस्ने । हो, यो किस्ने शब्दसँग चाहिँ विदुषी दिदीको लगाव रहेछ । यसो भनौँ, मन परेको रहेछ ।किस्ने ठूलो खाले कुकुर होइन । होचो र छोटो छोटो रौँ भएको । चिल्लो, खराने र कालो रङ्गको सम्मिश्रण भएको जनावर । किस्ने जहिले पनि विदुषी दिदीलाई छोएरै बस्ने गर्दोरहेछ । सायद अरूले छोएको उसलाई मन पर्दैनथ्यो । यही दृश्य देखेर मामले ठट्टा गर्दै हेली सिलासी र उनको सिंह भन्ने गरेकी थिइछन् । पूर्वी अफ्रिकामा एउटा इथियोपिया भन्ने देश छ । त्यहाँ कुनै समय हेली सिलासी नाम गरेका तानाशाह थिएछन् । चालीस वर्षभन्दा बेसी शासन गरेका सिलासीले कुकुरको सट्टा सिंह पालेका रहेछन् । सायद दुश्मनलाई थर्काउन । सिंह आफ्नो मालिकसँग टाँसिएरै बस्ने गरेको रहेछ । त्यही थाहा पाएर मामले भन्ने गर्थिन्, यो किस्ने पनि हेली सिलासीको त सिंहजस्तै हो । किस्ने बामपुड्के भए पनि अति बलियो र चतुर । एकपटक जोनी नामक टोलको बडेमानको दादा कुकुरसँग किस्नेको ठूलो लडाइँ भएछ । सानो काँटीको किस्नेले ज्याङ्गो जोनीको कान दाँतले टोकेर छोड्दै छोडेनछ । बलले भन्दा छलले भुत्तुक्कै हुनेगरी सजाय दिएछ । जोनी त रगताम्मे भएर काइँकाइँ कराउँदै कुलेलम ठोकेछ । हुन पनि त्यो किस्नेको दिग्विजय नै मान्नुपर्छ । दादा जोनी संसार डुलेर धाक जमाउँदै हिँड्नुपर्ने । उसको साम्राज्य उसको आफ्नै क्षेत्र म्हयपीमा मात्रै सीमित थिएन, बरु बालाजु, नयाँबजार, सोह्रखुट्टेदेखि ठमेलसम्मै फैलिएको रहेछ । यसलाई पुष्टि गर्ने प्रमाण रहेछन्, यी क्षेत्रमा उसकै रूपरङ्ग लिएर जन्मेका असङ्ख्य बच्चा ।विदुषी दिदीप्रति किस्नेको अनौठो माया रहेछ । किस्नेप्रति विदुषी दिदीको स्नेह पनि छक्कै पार्नेखालकै रहेछ । दुवैका माया र स्नेह त साँच्चै दन्त्यकथाजस्तो । विदुषी दिदीचाहिँ हाडजोर्नीसम्बन्धी रोगको सिकार रहिछन् । मेचमा बसेर टेबलमा लेख्ने समयबाहेक अरू बेला खाटमै पल्टिरहने रहिछन् । ट्वाइलेट जाँदा मामले सहारा दिनुपर्ने र स्नान गर्दा पनि मामले नै सहयोग गर्नुपर्ने । माम शारीरिक शक्तिकी धनी, तर मनको कमजोर । विदुषी दिदी शारीरिक शक्तिकी गरिब, तर मनको धनी अर्थात् सिंहनीजस्तै । विदुषी दिदीको सल्लाह लिन आफन्तलगायत चिनेजानेका मानिसहरूको लामै लाग्ने रहेछ । काम परेको बेला, घरमा अरू कोही नभएको बखत विदुषी दिदीलाई एक्लै छाडेर जान मामलाई सकस हुने रहेछ । जा जा, मेरो पीर नगर । म अजिङ्गर हुँ अजिङ्गर । केही नभए पनि मसँग अलिकति भेनम छ भेनम (विष) । विदुषी दिदी मामलाई त्यसरी आड दिने गर्दी रहिछन् । अप्ठेरो स्थिति बुझेरै त होला, किस्नेले पनि मामकी विदुषी दिदीको कोठा कहिल्यै नछोड्ने रहेछ । एक इमानदार पहरेदारजस्तै कुरुवा बस्ने रहेछ । एक पटकको घटना हो । त्रिशूलीतिरबाट एक प्रतिष्ठित महिला विदुषी दिदीलाई भेट्न आइछिन् । उनी मेचमा नबसीकन हान्निएर सोझै विदुषी दिदीतिर पुगिन् र भित्तातिर मुख फर्काई मस्त निदाइरहेकी दिदीलाई सुमसुम्याउन पुगिछन् । यस्तो दृश्य देखेर होला, चितुवाको जस्तो फुर्ती निकालेर किस्नेले झम्टेछ । महिलाको मुखमै टोकिदिएछ । कस्तो असहज परिस्थिति सृजना भयो होला ? हाम्री माम त वर्णन गर्नै सक्तिनन् । यस्तै एक मध्याह्नको कुरा हो । लामै समयको अन्तरालमा टाढाको एक जना भाइ त्यस घरमा आएछन् । विगतमा जस्तै सम्झेर उनी दिदीको कोठाभित्र सिधै छिरेछन् । त्यसपछि त आफ्नो खुट्टामा एक्कासि दाँत गाडिएको महसुस भएछ । त्यो त किस्नेको टोकाइ थिएछ । बिनाआज्ञा कोठाभित्र प्रवेश गर्ने अपराधस्वरूप दिइएको दण्ड । किस्नेको माया र बहिर्गमनअँ, म उनीहरू दुवैबीचको अनौठो मायाको कुरा गर्दै थिएँ हगि ? रोगी विदुषी दिदीको निकैजसो समय अस्पताल धाउनु र डाक्टर भेट्नुमा खर्च हुने गर्दोरहेछ । एक दिन उनलाई साह्रै अप्ठेरो भएछ । कालो बादल छाएर वर्षा भइरहेको रात । उनको स्वास्थ्य बिग्रेकाले इमरजेन्सी नै दौडाउनुपर्ने भएछ । धन्य, मामका पति लामाजी घरमै हुनुहुँदो रहेछ र उनले वाहन बोलाई दिदीलाई अस्पताल दौडाएछन् । असमञ्जसमा परेको पहरेदार किस्ने केके नै भयो भन्ठानेर बेतोडसँग भुक्दै वाहनको पछि दौडेछ, वर्षाको झरीले उसलाई रोकेन । वाहनको वेगअघि उसको केही लागेनछ । तर, त्यस रात किस्ने घर फर्केनछ । भोलिपल्ट बिहानपख मात्रै थकित किस्ने घर फिरेछ । त्यो मायाको परिभाषा कसरी गर्ने ? मामको प्रश्न । मायालु किस्नेसँगको दुःखद वियोगको पनि छुट्टै कथा छ, माम यसै भन्छिन् । एक साँझ एक दरिलो, कसिलो, ठूलो जीउज्यान भएको जर्मन सेफर्ड बाटो बिराएर हाम्रो कम्पाउन्डभित्र आइपुगेछ । उसको पालकको खोजी गरियो, भेटिएन । मामकी कान्छी बहिनीको कोठामा शरणार्थी भएर बसेछ । जर्मन सेफर्डलाई नाम पनि दिइयो भालु । कुकुरको नामचाहिँ भालु ! मलाई त हाँस उठ््यो नाम सुनेर । एउटै छानामुनि बास किस्ने र भालुको घर एउटै, कोठाचाहिँ बेग्लाबेग्लै । देखादेख भयो कि महाभारत सुरु भइहाल्ने । दिनमा दसौँ पटक झगडा हुने । यस्तो झगडालु स्थितिमा बीचमा पसेर छुट््याउने काम सिर्फ मामको । अरूको त आँटै नहुने । दुई जनावरको झगडा सल्किँदै गएछ मान्छेहरूमा पनि । कुकुरहरूको द्वन्द्वमा एउटै घरमा बेग्लाबेग्लै कोठामा बस्ने दुई परिवारबीच मनमुटाव बढेछ । मनमुटाव मात्रै होइन, झगडा नै हुन थालेछ । सीमातीत हतासको क्षणमा एक दिन विदुषी दिदीले मामलाई बोलाएर भनिछन्, पठाइदे माथि किस्नेलाई । माथि को अर्थ त बुझिहाल्नुभयो होला । विदुषी दिदीले कुन मुटुले त्यसो भनिन् होली, सोचनीय छ । हुन त पहाडको टुप्पोबाट खसेको ढुङ्गाले पनि अड्ने ठाउँ पाउँछ भनिन्छ । किस्नेलाई पनि माथि पठाउनुपरेनछ । एक सहृदय साथीले स्वीकार गरे र पाल्न लगेछन् । सबै सुख दिएर पालेछन्, सबैलाई सन्तुष्ट हुने गरेर । उनी मुक्तिदाता नै ठहरिए । त्यसपछि सबै साम्य भएछ । तर, विदुषी दिदीको मनको एक कुना रित्तो भएछ, कहिल्यै नपुरिने गरी । यसरी गहिरो माया गर्ने मान्छे कमै छन् । अझ, पशुपन्छीमा पनि दुःखसुख अनुभव गर्ने मन हुन्छ भनेर बोध गर्ने झन् कम छन् । यी दुवै गुण भएका भावुक व्यक्तिहरूले केही लेखेका रहेछन् । यसरी नै जनावरको कथा लेखेर चर्चित भएकी थिइन्, बेलायतकी अन्ना सिवेल । ब्ल्याक ब्युटी उपन्यास लेखेर उनले नोबेल पुरस्कार पाइन् । ब्ल्याक ब्युटी एक घोडीको नाउँ हो । लेखिका सिवेल १४ वर्षकी किशोरी हुँदादेखि नै शरीरले अशक्त थिइन्, विदुषी दिदीजस्तै । उनले आफूलाई सेवा दिने घोडीमाथि पनि लेख्न सकिन्छ भन्ने देखाइन् । उनले एउटै कृति जन्माइन् र अमर भइन् ।"
फेरि नयाँ सडकको गीत,"(सूत्राधार: माथिका तमाम सन्दर्भहरू निर्माण हुन् । विनिर्माण हुन् । सिद्धान्त हुन् । व्यावहार हुन् । त्योभन्दा ठूलो जटिलता, सरलता हो । यहाँ तपाईं समयानुकूल थप्दै जान सक्नुहुनेछ । कुनै शोधार्थीको शोधको अन्तिममा सुझाइने शीर्षकझैं जीवनका नयाँनयाँ शीर्षकहरू नयाँनयाँ सडक बनेर जन्मिरहनेछ । सारमा नयाँ सडक एउटा गतिशील व्यवस्था हो । तर, त्यो गतिशील हुन सकेन । अथवा हुन चाहेन । यसले भुइँमान्छेका व्यवस्थालाई नयाँ बनाउन सकेन । यही सडक र सडकपेटी भएर धेरै व्यवस्था हुइँकियो । यही बाटो नापेर धेरै लेखककलाकार स्थापित भए । यही सडकछेउका गीतहरू लेखेर कैयन कालजयी बने । नीति फेरियो । शासक फेरिए । कथामाथि कथा लेखिए । निर्माणविनिर्माण भए । गीतमाथि गीत थपिए तर पनि धनमाया, सानी र नेत्रका कथाहरू फेरिएनन् । अपितु उनीहरूका गीतमाथि सङ्गीत भर्ने उपयुक्त सङ्गीतकार भेटिएनन् । सत्य यत्ति रहेछ, धनमाया आमाको रेडियोबाट निस्केको पार्श्व सङ्गीतझैं बाँचिरहेका छन् यी पात्रहरू, कुन मन्दिरमा जान्छौ यात्री ? कुन मन्दिरमा जाने हो ?)"
