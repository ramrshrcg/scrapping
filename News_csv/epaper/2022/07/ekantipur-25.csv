शीर्षक,विवरण
गर्भवतीलाई ५ महिना जेलबाहिर बस्ने सुविधा,"कारागार विधेयक, २०७८पति वा पत्नी जेल परेको अवस्थामा पनि सन्तान पाउने अधिकार गर्भ रहेको ६ महिना पूरा भएपछि बन्दी बाहिर बस्न सक्ने एउटै कारागारमा रहेका महिला र पुरूषले विवाह गर्न पाउने प्रत्येक दुई महिनामा कैदीको निःशुल्क स्वास्थ्य परीक्षण, कैद अवस्थामा अशक्त र गम्भीर रोग लागे उपचार कारागारमा भौतिक क्षति पुर्याए १० वर्षसम्म कैद वा एक लाख रूपैयाँसम्म जरिवाना वा दुवै सजाय"
कोभिडबाट थप दुई जनाको मृत्यु,"(काठमाडौं)  कोभिड संक्रमणले आइतबार थप दुई जनाको मृत्यु भएको छ । योसँगै साउन महिनामै कोभिडबाट मृत्यु हुनेको संख्या चार पुगेको छ । ज्यान गुमाउनेमा खोप नलगाएका, खोप लगाए पनि उमेर बढी भएका र जटिल दीर्घरोग (कोमर्बिडिटी) भएकाहरू छन् । पछिल्लो समय कोरोना संक्रमणका कारण स्वास्थ्य जटिलता भएर सघन उपचार गराउनेको संख्यासमेत बढ्दै गएको छ । सघन उपचार पाइरहेकामध्ये धेरैजसो दीर्घरोगी छन् । गत वैशाख २१ देखि ७३ दिनसम्म कोरोना मृत्यु शून्य रहेकामा साउन १ र २ मा कोभिड निमोनियाका कारण एक जनाको धरानमा र एक जनाको काठमाडौंमा मृत्यु भएको थियो । स्वास्थ्य तथा जनसंख्या मन्त्रालयका अनुसार दुवै जनाले कोभिडविरुद्घको खोप लगाएका थिएनन् र कुनै दीर्घरोग थिएन । आइतबार मृत्यु भएका दुई जनामध्ये ७५ वर्षीय बिरामीले खोप लगाए पनि क्यान्सर, दम र उच्च रक्तचापको समस्याले पीडित थिए भने ५२ वर्षीय मृतकको खोप इतिहासबारे जानकारी नभएको तर उनमा मिर्गौला र कलेजोको समस्या रहेको इपिडिमियोलजी तथा रोग नियन्त्रण महाशाखा (ईडीसीडी) का निर्देशक डा चुमनलाल दासले बताए ।उनले पूर्ण खोप लगाएका र स्वास्थ्य स्थिति सामान्य रहेकामा कोभिड संक्रमणको जटिलता कम देखिएको बताए । खोप लगाएकाहरू सघन उपचारमा पुगे पनि निको भएको उनको भनाइ छ । खोप लगाएका र नियमित औषधि सेवनले जीवनशैलीसम्बन्धी रोग नियन्त्रणमा रहेकामा कोभिड संक्रमण भए पनि बढी जटिलता र मृत्यु देखिएको छैन, डा दासले भने, हामी खोप लगाएकामा कोभिड संक्रमणले पारेको असरबारे थप सोधखोज जारी राखेका छौं । स्वास्थ्य तथा जनसंख्या मन्त्रालयका अनुसार आइतबार साँझसम्म मुलुकभर कुल संक्रिय संक्रमित ३ हजार १ सय ७७ छन् । पीसीआर र एन्टिजेन गरी आइतबार ३ हजार ८ सय ८८ नमुना परीक्षण गर्दा ३ सय ४७ जनामा कोभिड संक्रमण देखिएको छ । उपत्यकाका विभिन्न अस्पतालमा ७० जना कोरोना संक्रमितको उपचार भइरहेको छ । तीमध्ये १९ जना जनरल वार्डमा, ३० जना एचडीयूमा, १९ जना आईसीयूमा र दुई जना भेन्टिलेटरमा छन् । प्रदेश १ मा २, वाग्मतीमा १९ र सुदूरपश्चिममा १ गरी २२ जना आईसीयूमा उपचाररत छन् भने वाग्मतीमै २ जना भेन्टिलेटरमा छन् । वीर अस्पतालमा २२ जना कोभिड संक्रमित भर्ना भएका छन् । तीमध्ये ७ जना जनरल वार्डमा, ७ जना एचडीयूमा, ६ जना आईसीयूमा र २ जना भेन्टिलेटरमा छन् । अस्पतालमा भर्ना गरिएका बिरामी प्रायः खोप लगाएका रहेको कोभिड युनिफाइड सेन्ट्रल हस्पिटलका उपनिर्देशक एवं छाती रोग विशेषज्ञ डाप्रज्ज्वल श्रेष्ठले जानकारी दिए । खोप लगाएको भए पनि ६० वर्षमाथिका र मिर्गौला, क्यान्सरलगायत दीर्घकालीन रोग भएकामा कोभिड संक्रमण कडा रूपमा देखिएको छ ।त्रिवि शिक्षण अस्पतालमा भने हाल कोभिड संक्रमित भर्ना भएका छैनन् । बलम्बुस्थित सशस्त्र प्रहरी बल अस्पतालमा जनरल वार्डमा ३ जना उपचाररत छन् । यस्तै वीरेन्द्र सैनिक अस्पतालमा ७ जना जनरल वार्डमा, ५ जना एचडीयूमा र ९ जना आईसीयूमा छन् । महाराजगन्जस्थित नेपाल प्रहरी अस्पतालको जनरल वार्डमा २ जना भर्ना छन् भने टेकुस्थित शुक्रराज ट्रपिकल तथा सरुवा रोग अस्पतालको एचडीयूमा ५ जना र आईसीयूमा ४ जनाको उपचार भइरहेको छ । यस्तै पाटन अस्पतालमा १० जना एचडीयूमा उपचाररत छन् । शिक्षण अस्पतालका कोभिड संयोजक एवं वरिष्ठ छाती रोग विशेषज्ञ डा सन्तकुमार दासका अनुसार अधिकांश संक्रमितमा रुघाखोकी, ज्वरो आउने, जीउ दुख्ने, पातलो दिसा हुनेजस्ता सामान्य लक्षण देखिएको छ । उनले बहुसंख्यक नेपालीले खोप लगाएका कारण संक्रमण जटिल नदेखिएको बताए । तर, नयाँ भेरिएन्टको जोखिम भने कायमै रहेको उनको भनाइ छ । हाल ओमिक्रोन भेरिएन्टकै संक्रमण देखिएको छ । यो कमजोर भेरिएन्ट हो तर कुनै नयाँ कडा भेरिएन्ट देखियो भने हामीलाई समस्या हुन सक्छ, उनले भने, त्यसैले जिन सिक्वेन्सिङलाई नियमित गर्नुपर्छ ।"
कालिज फार्ममा चितुवा पस्दा,"दोलखा (कास) दोलखाको चरिकोट नजिकैको कालिज फार्ममा चितुवा पसेर ५ सयभन्दा बढी कालिज मारेको छ । भीमेश्वर नगरपालिका७ मा रहेको दूधपोखरी वाइल्ड लाइफ एग्रो विथ रिसोर्टमा शनिबार राति पसेको चितुवाले कालिज मारेको छ । फार्ममा पसेको चितुवा नियन्त्रण लिन सकिएको छैन । आइतबार बिहान फार्ममा काम गर्ने मजदुरले कालिज मरेको देखेपछि के भयो भनेर फार्ममा पस्दा चितुवाले आक्रमण गर्ने प्रयास गरेको थियो । रातभरमा चितुवाले ५ सयभन्दा बढी कालिज मारिसकेको सञ्चालक मिङगुर शेर्पाले बताए । कालिज मरेको देखेपछि हेर्न जाँदा चितुवा देखेर भाग्यौं, उनले भने, ८ सय जति कालिज थिए । फार्ममा पसेको चितुवा स्थानीयले लखेट्ने प्रयास गरे पनि सबैतिर तारजाली लगाएका कारण चितुवाले स्थानीयलाई नै आक्रमण गर्ने प्रयास गरेको हो । आफूहरूमाथि आक्रमण गरेपछि स्थानीयले ढुंगामुढा गरी चितुवालाई घाइते बनाएका छन् । घाइते अवस्थामा रहेको चितुवा थप आक्रामक हुन सक्ने भन्दै फार्मनजिकै जान रोक लगाइएको छ । स्थानीयले लाठी, ढुंगाले प्रहार गर्दा चितुवाले पटकपटक आक्रमण गर्ने प्रयास गरेको थियो । वनबाट खटिएका कर्मचारीले चितुवा नियन्त्रण गर्न नसकेपछि फार्ममा चितुवालाई निगरानी गर्न भन्दै टोली राखेर फर्किएको छ । चितुवालाई नियन्त्रणमा लिन डिभिजन वन कार्यालयसँग जनशक्ति र साधन नभएपछि मगाइएको प्रमुख थीरबहादुर कार्कीले बताए । चितुवा नियन्त्रणका लागि जनशक्ति र साधन नभएकाले थप समस्या भएको हो, उनले भने, दक्ष जनशक्ति बोलाइसकेका छौं । चितुवा नियन्त्रणमा लिन सदर चिडियाखाना र जिल्ला वन कार्यालय काठमाडौंको टोली जिल्ला आउँदै गरेको कार्कीले बताए ।"
सहरमा जीर्ण रूखको जोखिम,"(काठमाडौं)  भक्तपुरको दूधपाटीमा गुडिरहेको बस र स्कुटरमाथि आइतबार रूख ढल्दा ३ जनाको मृत्यु भयो, १२ जना घाइते भए । सडक नजिकैको खोटे सल्ला प्रजातिको रूख ढल्दा दुर्घटना भएको हो । २०७२ सालमा हुरीले रूख ढल्दा त्यसले किचेर काठमाडौंमा एक महिलाको मृत्यु भएको थियो । दुई वर्षअघि पनि थापाथली चोक नजिकै सडकछेउमा रूख ढलेको थियो । सडकछेउ रोपिएका रूखको उचित व्यवस्थापन र हेरचाह नहुँदा यस्ता दुर्घटना हुने गरेको पाइएको छ । सडक निर्माणका क्रममा सडकको राइट अफ वे भित्र पर्ने रूखहरू काटिने गरेपछि सडक आसपास हुने रूखको जोखिमको अवस्था अध्ययन नहुँदा रूख ढल्ने गरेका छन् । भक्तपुरको घटनामा रूख जरैदेखि ढलेको थियो । डिभिजन वन कार्यालय भक्तपुरका प्रमुख सुमन योगेश सडक छेउछाउका रूखको जोखिम मूल्यांकन गर्ने सम्बन्धमा कुनै मापदण्ड नै नभएको बताउँछन् । रोडको चौडाइभन्दा कति क्षेत्रमा वृक्षरोपण गर्ने भन्ने स्पष्ट उल्लेख नभएको बताए । मापदण्ड केही पनि छैन । रोडको चौडाइभन्दा कतिमा रोप्ने भनेर स्पष्ट उल्लेख छैन । हाइवेको २५ मिटर भनिएको छ तर स्पष्ट उल्लेख छैन, उनले भने । डिभिजन वन कार्यालयले सडकको दायाँबायाँ सुकेका, हाँगा सडकभित्र पर्ने रूख मात्रै व्यवस्थापन गर्ने (काट्ने) गरेको उनले बताए । आइतबार ढलेको रूखको बाहिरी अवस्था हेर्दा कुनै पनि कोणबाट तत्काल ढल्ने नदेखिएको उनले दाबी गरे । वन कार्यालयले सडक आसपासका सुकिसकेका रूखहरू मात्र काट्छ । सडक निर्माण गर्नेक्रममा सडकको चौडाइभित्र पर्ने रूखहरू काट्ने गरिन्छ । रोड नबनाउनुपर्ने ठाउँमा ठूलो रूख छ भने हटाउन नपाइने नियम छ । हेर्दा ठिकै छ, हरियो छ भने हामी काट्दैनौं, उनले भने । विज्ञहरू भने प्राविधिक अध्ययन गरेर सडक आसपासका रूख ढलेर आउन सक्ने सम्भावित जोखिमबारे अनुसन्धान नहुँदा दुर्घटना बढेको बताउँछन् । वनस्पतिविद् एवं अनुसन्धानकर्ता लीलानाथ शर्मा सडक आसपास रोपिएका रूखबिरुवाको नियमित हेरचाह तथा व्यवस्थापन गर्ने परिपाटी नै नभएको बताउँछन् । एक पटक वृक्षरोपण गरेर त्यतिकै छाड्ने बानीले पनि समस्या निम्त्याउने गरेको छ । सडक छेउछाउमा हरियाली आवश्यक पर्ने उल्लेख गर्दै शर्मा भूगोल सुहाउँदो रैथाने बिरुवा रोप्नुपर्नेमा जोड दिन्छन् । सडकको दायाँबायाँ विशेष गरेर रैथाने प्रजातिका, ढिलो बढ्ने खालका बिरुवाहरू रोप्नुपर्छ, उनले भने, बिरुवा रोपेर मात्रै हुँदैन यसको नियमित व्यवस्थापन गर्नुपर्छ । कहिले हाँगा छाट्ने, जोखिम हुन सक्ने नसक्नेको अवस्था पनि हेरिनुपर्छ ।डिभिजन वन कार्यालयले आइतबारको घटनालाई गम्भीर रूपमा लिएको जनाएको छ । कार्यालयका प्रमुख योगेशले भने, हामीले यो विषयलाई गम्भीर रूपमा लिएका छौं । अरू बेला पनि सडकभित्र आउने रूखका हाँगा हटाउने नै गरिएको छ । तर ढल्ने सक्ने सम्भावित रूखको पहिचान गरिएको थिएन अब यसमा हामी उपल्लो निकायलाई पनि ध्यानाकर्षण गराउँछौं ।प्रमुख सडकमा वृक्षरोपण गर्दा सडकको दायाँबायाँ क्षेत्रको २५ मिटरभित्र गर्ने गरिएको छ । पहाडी क्षेत्रमा बायो इन्जिनियरिङ को रूपमा वृक्षरोपण गर्ने गरिएको छ भने सहरी क्षेत्रमा डेकोरेटिभ बिरुवा र ससाना रूख प्रजातिहरू रोप्ने गरिएको योगेशले बताए । वन तथा भूसंरक्षण विभागकी सूचना अधिकारी सवनम पाठक भक्तपुरका सडकमा रोपिएका प्रजातिहरू धेरै पहिला रोपिएको कुनै प्राविधिकको सल्लाह बिना नै सडक छेउछाउमा रोपिएको बताइन् । रूख रोपेपछि त्यसको निश्चित उमेर भएपछि काट्नुपर्ने हुन्छ, उनले भनिन्, अहिले नयाँ वन नियमावलीमा यो व्यवस्था गरिएको छ । पहिला यो व्यवस्था गरिएको थिएन । राजधानीका सडक छेउछाउमा रोपिएका रूखहरू पनि वन प्राविधिकको सल्लाहबिना नै राखिएको उनले बताइन् । माइतीघरदेखि तीनकुने सडक खण्डमा रोपिएका बिरुवाहरू पनि विभागको सल्लाह र सुझावबिना नै रोपिएको उनको भनाइ थियो । उनले पनि वृक्षरोपण गर्दा रैथाने प्रजाति रोप्न र प्राविधिकको सल्लाह लिन सुझाव दिइन् । रूखलाई ढुसीले भित्रभित्रै घाइते बनाएका छन् नेपाल विज्ञान तथा प्रविधि प्राज्ञ प्रतिष्ठान (नास्ट) का प्राज्ञ प्राध्यापक दिनेशराज भुजु र त्रिभुवन विश्वविद्यालयका सहप्राध्यापक नारायण गैरेले काठमाडौंमा पाइने सल्ला प्रजातिको रूखहरूको उमेर सम्बन्धमा सन् २०१२ मा एउटा अनुसन्धान गरेका थिए । डेन्ड्रोक्रोनोलोजी विधिबाट रूखहरूको ट्री रिङ हेरेर गरिएको उक्त अनुसन्धानले १४० वर्ष पुराना सल्ला प्रजातिको रूख रहेको पाइएको थियो । अनुसन्धानका क्रममा सिंहदरबारमा ११० वर्ष पुरानो रूख भेटिएको थियो भने कुमारी मन्दिर क्षेत्रमा पनि १४५ वर्ष पुरानो रूख पाइएको थियो । जानकारहरूका अनुसार सन् १९७६ मा इरिक इहोकमद्वारा लिखित द लिजिङ ग्राउन्ड नाम पुस्तक प्रकाशित भएपछि नेपालका नांगा डाँडाहरूमा विभिन्न प्रजातिका रूखहरू रोप्न थालिएको हो । उक्त पुस्तकमा वन फँडानीका कारण सन् २००० सम्म नेपालमा रूख नै नरहने दाबी गरिएपछि दातृ निकायहरूले वृक्षरोपण कार्यक्रम ल्याएका थिए । त्यतिबेला काठमाडौंका नांगा डाँडा र भक्तपुरको रातो माटो हुने धेरै स्थानहरूमा खोटे सल्ला रोपिएका थिए । काठमाडौं फरेस्ट्री कलेजका प्राध्यापक एवं अनुसन्धानकर्ता अमूल्यरत्न तुलाधर काठमाडौं उपत्यकाका विभिन्न ठाउँमा सन् १९७०८० को दशकमा रोपिएका रूखहरू अवैज्ञानिक तवरले रोपिएको बताउँछन् । रातो माटोमा धेरै अम्लियपना हुन्छ । त्यसबेला खोटे सल्लाको बिरुवा प्रशस्त थियो, त्यही रोपिदिए, प्राध्यापक तुलाधरले कान्तिपुरसित भने, खोटे सल्ला प्रजातिका लागि काठमाडौंको हावापानी उपयुक्त भएपनि माटो सुहाउँदो छैन । काठमाडौंको अधिकांश भागमा माटो कालो भएकाले पानी जम्मा हुने र रूखमा ढुसी लाग्ने गर्छ । विज्ञहरू सल्ला र लहरे पीपललगायतका प्रजातिको रूखको जराभित्री माटोसम्म नपुग्ने भएकाले जतिबेला पनि ढल्ने सक्ने जोखिम हुने बताउँछन् । यी प्रजातिका रूखको जरा गहिरो नहुने र बलौटे माटोमा हुर्कने भएकाले समस्या हुने तुलाधरले बताए । रूख बूढो भएर ढल्ने भन्दा पनि ढुसीलगायत अन्य कारणले घाइते भएर ढलेका हुन्, उनले भने । कालो माटोका कारण पानी जमेर बसेपछि सप्रने ढुसी (फन्जाई) ले रूखलाई भित्रीदेखि बाहिरसम्म खान्छ । बीच भागमा ढुसी परेपछि रूखले धान्दैन र हावाहुरी आउनासाथ ढल्छ, उनले भने । वाइट, ब्राउन र सफ्ट रट फन्जाई प्रजातिहरूले रूखमा उम्रने र त्यही रूखमा निर्भर हुँदा क्षति गर्ने प्राध्यापक तुलाधरले बताए । ढुसीले खाँदाखाँदा रूखको भित्री भाग मरेको हुन्छ । जरादेखि माथि टुप्पोसम्म खनिज र पानी पुग्न पनि पाउँदैन, उनले भने, बाहिर हरियो देखिएपनि भित्रीभाग मरिसकेको हुन्छ । कतिबेला ढल्छन् थाह हुँदैन । कतिपय स्थानमा सडक गहिरो र रूखहरू अग्लो स्थानमा छन् । त्यस्ता स्थानमा ढुसीले जरामा आक्रमण गर्दा पनि रूख ढल्छन । वृक्षरोपण गर्दा पनि वैज्ञानिक पद्धति अपनाउने गरिएको छैन । एक मिटरभन्दा अग्लो बिरुवालाई सय ग्राम माटोसहितको प्लास्टिकमा हालेर रोप्ने गरिएको छ । यसमा कति मिटर अग्लो बिरुवाका लागि कति मात्राको पोषक तत्त्व आवश्यक पर्ने भन्ने विषयमा पनि अध्ययन हुँदैन । रूख रोप्दा सामान्य तरिकाले पुर्दा जरा राम्रोसँग सप्रन नपाउने, मसिना जराहरू चुँडिने, सडक खन्दा जरा काटिने जस्ता कार्यले पनि समस्या हुने गरेको विज्ञको भनाइ छ । रूख रोपेपछि त्यसको रेखदेख, अध्ययन, अनुसन्धान, अवस्थालगायत निगरानी गर्ने परिपाटी नहुँदा थप दुर्घटना निम्तन सक्ने उनीहरू बताउँछन् ।"
लघुवामा सधैं दुर्घटनाको त्रास,"(रूपन्देही)  पाल्पाको लघुवा । बुटवलबाट पाल्पा हुँदै गुल्मी, अर्घाखाँची र बागलुङका केही स्थानमा जाने अधिकांश यात्रुलाई लघुवा नाम कण्ठै छ । धेरै सवारीचालक त्यहाँ पुग्दा झस्किन्छन् । बुटवलबाट जाने क्रममा गुल्मीको रिडी पुग्नुभन्दा झन्डै ११ किलोमिटरअगाडि नै पर्छ लघुवा । साँघुरो अनि ओरालो सडक छ । त्यसमाथि वर्षभरि नै चिसो हुने खालको ओसिलो छ । साँघुरो लघुवाको अप्ठ्यारो सडकको कुनामा ठूलो ढुंगा छ । त्यही ढुंगाले सडकलाई सामान्य मोड बनाइदिएको छ । लामो समयदेखि दुर्घटनाको मुख्य कारक बन्दै आएको सडक कुनाको ढुंगा सडक कार्यालयले हटाउन नसक्दा लघुवामा बर्सेनि दुर्घटना हुने र धेरैको ज्यान जाने गरेको छ । त्यही सडकमा आइतबार बागलुङको बुर्तिबाङबाट गुल्मी हुँदै बुटवल आउँदै गरेको लु१ख ५९५२ नम्बरको बस पाल्पाको रिब्दीकोट२ लघुवाको सडकबाट झन्डै एक सय मिटर तल खसेको छ । बुटवल आउने क्रममा बसलाई त्यो स्थान उकालो पर्छ । बसको आफ्नो साइड भित्तातर्फ पर्छ । सडकको भित्तामै ठूलो ढुंगाले बाटो थप साँघुरो बनाएको र त्यही तर्काउने प्रयास गर्दा बस सडकबाट दुर्घटनामा परेको यात्रुहरूको अनुमान छ । दुर्घटनामा ६ जनाको घटनास्थलमै मृत्यु भएको छ । १७ जना घाइते भएका छन् । घाइतेको पाल्पाको प्रवास र मिसन अस्पतालमा उपचार भइरहेको छ । मृत्यु र घाइते हुने अधिकांश बागलुङको बुर्तिबाङका छन् । दुई घाइतेको अवस्था गम्भीर छ । मृत्यु हुनेमा ३ महिला र ३ पुरुष छन् । साँघुरो बाटोमा स्टेरिङ नघुमेपछि दुर्घटना भएको प्रारम्भिक सोधपुछमा खुलेको जिल्ला प्रहरी कार्यालय पाल्पाका सूचना अधिकारी विश्व कार्कीले बताए । चालक घाइते भएकाले थप सोधपुछ भएको छैन, स्टेरिङ नकटेको भनिएको छ, उनले भने, घटनास्थल हेर्दा पनि उकालो, पानीको चिप्लो र साँघुरो स्थानबाटै दुर्घटना भएको छ ।आइतबार घटना भएको १० मिटर नजिकैबाट गत पुस १८ मा मलामी बोकेको बस दुर्घटनामा परेको थियो । सडकबाट ७० मिटर तल खसेको बस दुर्घटनामा पनि ७ जनाको मृत्यु भएको थियो । सोही स्थानमा दुई वर्षअघि खाद्यान्न लिएर गुल्मी जाँदै गरेको मिनी ट्रक दुर्घटना हुँदा २ जनाको मृत्यु भएको थियो । पाँच वर्षअघि भएको बस दुर्घटनामा ३२ जनाको मृत्यु भएको सूचना अधिकारी कार्कीले बताए । लघुवाको झन्डै ५ सय मिटर सडक साँघुरो, ओरालो र चिसो छ । त्यही खण्डमा वर्षमा साना र ठूला गरेर एक दर्जनभन्दा बढी दुर्घटना हुने गरेको रिब्दीकोट२ का वडाध्यक्ष ओमप्रसाद पोखरेलले बताए । हामीले दुर्घटनाको जोखिम घटाउन सडक चौडा गरौं, ढुंगा हटाऊँ भनेर सडक कार्यालयलाई आग्रह गरेका छौं, उनले भने, सडक कार्यालयले सुनुवाइ गरेकै छैन । ९ वर्षदेखि त्यही सडकमा जिप चलाइरहेका नारायण क्षत्रीले सवारीचालकका लागि लघुवा खण्ड सधैं त्रास र जोखिम हुने गरेको बताउँछन् । साना सवारीलाई पनि समस्या पर्ने सडकमा ठूला बस र लोड ट्रकलाई बढी सास्ती हुन्छ । हामीले डराइडराइ चलाउनुपर्छ, उनले भने, बस र ट्रकलाई स्टेरिङ नकटेर अलिकति चिप्लियो भने जोगाउने सम्भावना नै छैन । आइतबार नै गुल्मीबाट बुटवल आएका उनले पानी परेकाले बाटो चिप्लो पनि भएको र त्यसकै कारण बस दुर्घटनामा परेको हुन सक्ने बताए ।दुर्घटनामा मृत्यु र घाइते हुने अधिकांश बागलुङको बुर्तिबाङका छन् । १७ जना घाइतेमध्ये दुई जनाको अवस्था गम्भीर रहेको पाल्पाका प्रहरी उपरीक्षक जनकबहादुर शाहीले बताए । उनका अनुसार मृत्यु हुनेमा ३ महिला र ३ पुरुष छन् । टाढाको भएकाले मृतकको सनाखत हुन सकेको छैन, उनले भने, हामी पहिला घाइतेको उद्धार र उपचारमै लाग्यौं, त्यसपछि मात्र मृतकको सनाखत हुन्छ । घटनामा चालक र बस धनी पनि घाइते भएकाले दुर्घटनाको कारण पहिचान नभएको उनले बताए ।"
नागरिकताको खुसी र प्रक्रियाको प्रश्न,"संविधान बनेको सात वर्ष हुन लागिसक्दा पनि नागरिकता ऐन संशोधन नहुँदा मूल कानुनले योग्य मानेका देशका कैयौं नागरिकले नागरिकता पाउन सकेका थिएनन् । २०७५ सालमै संसद्मा प्रस्तुत यस सम्बन्धी विधेयक त्यसै अल्झिरहेको थियो, जसलाई फिर्ता गरेर सरकारले नयाँ रूपमा प्रस्तुत गरेको विधेयक शुक्रबार प्रतिनिधिसभाबाट पारित भएसँगै अब ती नागरिकले नागरिकता पाउने बाटो खुल्न लागेको छ । यो विधेयक राष्ट्रिय सभाबाट पारित गरी राष्ट्रपतिले प्रमाणीकरण गरेपछि कार्यान्वयनमा आउनेछ । तत्पश्चात, मूल रूपमा जन्मको आधारमा नागरिकता पाएका आमाबाबुका छोराछोरी, नेपालको नागरिक आमाबाट जन्मिएर नेपालमा नै बसोबास गरेको र बाबुको पहिचान हुन नसकेको व्यक्तिले वंशजका आधारमा नागरिकता पाउनेछन् । संविधान बनेलगत्तैजसो व्यवस्था गरिनुपर्ने यो कानुन ढिलै भए पनि कार्यान्वयनमा आउन लाग्नु निःसन्देह प्रशंसनीय छ । नागरिकता ऐन२०६३ ले २०४६ साल चैत मसान्तसम्म नेपाल सरहदभित्र जन्म भई नेपालमा स्थायी रूपमा बसोबास गर्दै आएको व्यक्ति जन्मको आधारमा नेपालको नागरिक हुने व्यवस्था गरेको थियो । त्यस्तो नागरिकता लिन संविधानसभा निर्वाचन (२०६४) मै निवेदन दिनुपर्ने समयसीमा तोकिएको थियो । गृह मन्त्रालयको भनाइमा, उक्त व्यवस्था अनुसार १ लाख ९० हजार ७ सय २६ जनाले जन्मसिद्ध नागरिकता पाएका छन् । तर, तिनका सन्तानले वंशजका आधारमा नागरिकता पाउने प्रक्रिया २०७२ मा संविधान जारी भएपछि रोकिएको थियो । संविधान प्रारम्भ हुनुभन्दा अघि जन्मको आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन् भने निज बालिग भएपछि संघीय कानुन बमोजिम वंशजको आधारमा नेपालको नागरिकता प्राप्त गर्ने संवैधानिक व्यवस्था लागू हुन नागरिकता ऐनको संशोधन जरुरी थियो । सात वर्षसम्म राजनीतिक दाउपेचका कारण ठोस रूपमा अघि बढ्न नसकेको यो प्रक्रियाले अब मूर्तरूप लिने देखिएको छ, जसले कानुन नबनेकै कारण नागरिकताबाट वञ्चित पंक्तिमा खुसीको सञ्चार गरेको छ । यो कानुन बनेपछि नागरिकता अभावमा विश्वविद्यालय भर्ना गर्न, राहदानी बनाउन, सवारीचालक अनुमतिपत्र लिन, बैंकको खाता खोल्न, सिमकार्ड किन्न र अध्ययन वा रोजगारीका लागि विदेश जान लगायत समस्या झेलिरहेकाहरूको अवरोध हट्नेछ । यसै गरी, प्रतिनिधिसभाबाट पारित विधेयकमा भएका नेपालको नागरिक आमाबाट जन्मिएर नेपालमै बसोबास गरेको र बाबुको पहिचान हुन नसकेको व्यक्तिले वंशजको आधारमा नागरिकता पाउने व्यवस्था र वंशजको आधारमा नागरिकता प्राप्त गर्ने व्यक्तिलाई आमा वा बाबुको थर र ठेगानामध्ये रोज्न पाउने सुविधा पनि लैंगिक समताका दृष्टिकोणले प्रगतिशील छन् । अनि, नेपालभित्र फेलापरेका आमा र बुबाको ठेगान नभएको व्यक्तिले नागरिकता पाउने सहज बाटो बन्नु पनि उत्तिकै अपरिहार्य प्रावधान हो । बाबुको पहिचान हुन नसकेको व्यक्तिले वंशजको आधारमा नागरिकता पाउने क्रममा महिलालाई अपमानजनक घोषणा गर्न बाध्य पारिएको सन्दर्भमा बाहेक प्रतिनिधिसभाबाट पारित विधेयकको अन्तर्वस्तु मूलतः प्रश्नातीत नै छ । परन्तु, यति महत्त्वपूर्ण विधेयकलाई संसदीय समितिमा दफाबार छलफलका लागि नलगी जसरी द्रुतमार्ग बाट पारित गरियो, त्यसले भने यसको प्रक्रियामाथि प्रश्न उठाएको छ । नागरिकता सम्बन्धी अघिल्लो विधेयक समितिमा लगिएको थियो, तर सरकारले त्यसलाई फिर्ता लिएर नयाँ विधेयक नै पेस गरिसकेपछि यसले स्वभावतः पूर्ण प्रक्रियाको माग गर्दछ । तर त्यसो नगरी द्रुतमार्ग अपनाउनाले सरकार र प्रतिनिधिसभाको काम गराइप्रति सवाल उठेको हो । यसले गर्दा सरकारको मनसाय सकारात्मक नै भए पनि अपरिपक्व प्रक्रियाले कताकति विवाद उत्पन्न गराएको छ । प्रतिनिधिसभाले कुनै पनि विधेयकलाई संसदीय समितिमा नपठार्ई सदनमै छलफल गरेर सोझै पारित गर्न नसक्ने होइन, अवश्य सक्छ । तर, कुन समयमा कस्तो विधेयकलाई कसरी पारित गरियो भन्ने सवाललाई बेवास्ता गर्न मिल्दैन, जसमा सरकार र प्रतिनिधिसभा चुकेका देखिन्छन् । एउटा त नागरिकताजत्तिको गुरुत्व तथा घनत्व बोकेको सवालले स्वाभाविक रूपमै संसदीय समितिमा घनीभूत तथा दफाबार छलफल माग्छ । दोस्रो, यस विधेयकमा करिब चार दर्जन सांसद्ले झन्डै सयको संख्यामा संशोधन प्रस्ताव नै दर्ता गराएका थिए, जस अनुसार पनि यसलाई संसदीय समितिमा लगेरै छलफल गरिनुपर्थ्यो । तेस्रो, यसअघि राज्य व्यवस्था तथा सुशासन समितिले पारित गरेर सदनमा पठाएको विधेयकलाई फिर्ता गरेर सरकारले फेरि प्रस्तुत गरेकाले यसबारे नयाँ प्रक्रिया आवश्यक हुन्थ्यो । नियममा सरकारले विधेयक फिर्ता गर्न पनि पाउँछ, प्रतिनिधिसभाबाट सोझै पारित गर्न पनि मिल्छ, तर हिजो राज्य व्यवस्था तथा सुशासन समितिमा २२ महिना छलफल भएर २०७७ असार ७ मा बहुमतले पारित गरेको विधेयक प्रतिवेदनका कतिपय सुझावमा प्रवेशै नगरी सरकारले संशोधन विधेयक दर्ता गराउनु र यस पटक सोझै पारित गरिनुले कतै जानीजानी संसदीय समितिलाई छल्न खोजिएको त होइन भन्ने प्रश्नलाई बल मिलेको छ । नागरिकता एउटा महत्त्वपूर्ण राजनीतिक विषय हो, र घरेलु नीतिको महत्त्वपूर्ण मामिला पनि । तर समस्या के भने, नेपालमा यसमाथि अनावश्यक राजनीतिक दाउपेच त चल्छ नै, बेलाबखत भूराजनीति पनि जोडिन्छ । त्यही भएर यो विषय परम संवेदनशील बन्न जान्छ । सरकारको हतारो र प्रतिनिधिसभाले द्रुतमार्ग प्रयोग गर्दा उनीहरूले यो संवेदनशीलता बोध नगरेका मात्र होइनन्, अनावश्यक शंकाउपशंका उत्पन्न हुने ढोका पनि खोलिदिने काम गरेका छन् । त्यसैले अब राष्ट्रिय सभाले पनि यो विधेयकलाई सोझै छलफल गराएर पारित गर्ने भूल गर्नु हुँदैन । त्यहाँ यसलाई विधायन समितिमा लगेर दफाबार छलफल गराइनुपर्छ, र त्यस क्रममा सांसदहरूले केही सच्याउन जरुरी ठाने भने नियमानुसार प्रतिनिधिसभामा फिर्ता पठाएर त्यसलाई पुनः पारित गराउने प्रबन्ध मिलाइनुपर्छ । कानुन बनाउन धेरै ढिलाइ भैसकेको सत्य भए पनि त्यही बहानामा अनुचित ढंगले प्रक्रिया छोट्याइयो भने फेरि दीर्घकालसम्म यसको वैधानिकताउपर प्रश्न उठिरहने अर्को सत्यलाई अगोचर गर्न मिल्दैन । देशभित्र नागरिकता पाउनयोग्य कसैलाई पनि यो अधिकारबाट वञ्चित तुल्याउन निःसन्देह पाइँदैन, र उनीहरूको हकाधिकारलाई निर्विवाद बनाउन कानुन निर्माण प्रक्रियामा विशेष ध्यान पुर्याइनुपर्छ । त्यसका निम्ति पनि पूर्ण प्रक्रिया अवलम्वन गर्न जरुरी छ ।"
नागरिकता र लैंगिक विभेद,"संसद्मा चार वर्षसम्म अल्झिएको नागरिकता विधेयक शुक्रबार प्रतिनिधिसभामा नयाँ स्वरूप लिई पारित भएको छ । पुरानो प्रस्तावित विधेयकमा नेपाली नागरिकसँग विवाहित महिलाले नेपाली नागरिकता पाउन सात वर्ष कुर्नुपर्ने प्रावधानलाई हटाएर, सम्बन्धित देशको नागरिकता त्याग र विवाहको प्रमाण पेस गरे तुरुन्त पाइने बनाइनुले मधेश प्रदेशका नागरिकता कुरी बसेका दिदीबहिनीहरूलाई सजिलो भएको छ । त्यस्तै बुवाको नागरिकताको अभावमा यतै जन्मिएर वृद्ध भइसकेका नागरिकताविहीन व्यक्तिहरू पनि प्रस्तावित विधेयक दुवै सदनबाट पारित भई राष्ट्रपतिबाट स्वीकृत भएमा लाभान्वित हुने कुरा धेरै सुखद छ ।प्रस्तावित विधेयकले धेरैमा खुसी छाएको छ, कतैकतै यसलाई राष्ट्रियतासँग जोडेको र अति सरल ढंगले राष्ट्रियता बाँडेको भनी आलोचना पनि भइरहेको छ । नागरिकताले राष्ट्रिय भावनालाई बढाउने वा घटाउने होइन । व्यक्तिलाई काम गर्न सघाउने र पहिचान दिने भएकाले नागरिकता आवश्यक पर्छ । दोहोरो नागरिकता नहोस् भन्नेतिर संयन्त्र जागरुक रहनु जरुरी छ । यस विधेयकले विदेशी पुरुषले नेपाली महिलासँग विवाह गरी नेपाली नागरिकता लिँदाको प्रावधान फरक हुनुले लैंगिक विभेदको गन्ध दिएको छ । महेन्द्रसिंह बम, टीकापुर१, कैलाली"
प्रदेशहरूको अमितव्ययी व्यवहार,"नागरिकलाई करको भार, नेताकर्मचारीलाई गाडीको वहार सम्पादकीयमा मुलुक भासमा धकेलिए पनि प्रदेशका केही शासकले खर्चमा मितव्ययिता गर्ने अभिरुचि नदेखाएको, आर्थिक महाशंकटमाझ कामभन्दा महँगा, आरामदायी गाडीमा सयर गर्ने प्रवृत्तिलाई निरन्तरता दिँदै नयाँ आर्थिक वर्षका लागि गाडी खरिद, मर्मतसम्भारमा अत्यधिक बजेट विनियोजन गरेको अवाञ्छित सन्दर्भको भर्त्सना गरिएको छ । अर्थतन्त्र नाजुक भएको स्थितिमा वैदेशिक विनिमय सञ्चितिमाथिको दबाब घटाउन चालु आर्थिक वर्षमा गाडी खरिद नगर्ने निर्णय गरे पनि सुदूरपश्चिमबाहेकका प्रदेशहरूले गाडी खरिद र मर्मतका निम्ति २ अर्ब १३ करोड रुपैयाँ छुट्याएर मुलुकको नाजुक अवस्थामाथि प्रहार गरेका छन्, गरिब जनताको करबाट उठेको रकममाथि लडीबुडी खेल्ने योजना बनाएका छन् । विगतको लेखाजोखा गर्दा चार वर्षमा प्रदेश १ ले उक्त काममा सर्वाधिक खर्च गरेको पाइन्छ, प्रदेशले नाम तोक्न नसके पनि मोजमस्तीमा सबैलाई उछिनेको देखिन्छ । यद्यपि गाडी खरिद, मर्मतमा कम खर्च गर्ने बाँकी छ प्रदेशले पनि सो अवधिमा उल्लेख्य काम गरेको देखिँदैन । पहिलो कार्यकालमा सातै प्रदेशबाट आर्थिक र सामाजिक विकासको नवीन ढाँचा तयार हुने आशा सबैमा थियो । प्रादेशिक सरकारका पदाधिकारीको स्वार्थकेन्द्रित गतिविधिबाट निराश बनेका सर्वसाधारणको भरोसा टुटेको छ । प्रदेशले रकम खर्च गर्ने क्रममा संघसँग दूरी बढाउँदै मितव्ययिताको आह्वान तिरस्कार गर्नु, जथाभावी खर्च गर्ने प्रवृत्तिले निरन्तरता पाउनु, विकासका निम्ति सिन्को नभाँच्ने प्रवृत्ति हावी हुनु लगायत सन्दर्भले प्रदेशहरू उल्टो बाटामा हिँडिरहेको प्रतित हुन्छ । भुवनेश्वर शर्मा, चन्द्रागिरि२, काठमाडौं"
मौद्रिक नीति : आत्मनिर्भर अर्थतन्त्र उन्मुख,"कसिलो मौद्रिक नीति कार्यन्वयनका चुनौती सम्पादकीय वस्तुपरक छ । नीति राम्रो भए पनि कार्यान्वयन पक्ष फितलो भएमा त्यसले परिणाम दिँदैन भन्ने मत शतप्रतिशत ठीक हो । यसपालि त्यस्तो नहोस् । यसपालिको मौद्रिक नीति आत्मनिर्भर अर्थतन्त्रका लागि सहयोगी छ । यसले उत्पादनमुखी क्षेत्रलाई राहत दिएको छ भने विदेशबाट तयारी सामान मगाएर नाफा मात्र खाने आयातमुखी व्यापारलाई नियन्त्रण गर्न खोजेको छ, जुन सकारात्मक पाटो हो । हिजोका दिनसम्म धेरैजसो व्यापारी केवल विदेशबाट तयारी सामान ल्याउने, त्यसमा आफ्नो नाफा जोड्ने र बेच्ने गर्थे, जसले आयातकर्ता व्यापारीहरूलाई फाइदा पुगे पनि देशको अर्थतन्त्र र रोजगारी वृद्धिमा खासै टेवा पुगिरहेको थिएन । यसपालि भने ब्याजदरको औजारबाट उत्पादनमुखी र आयातमुखीमा फरक व्यवस्था गरेर आयातमुखी व्यापारलाई निरुत्साहन र उत्पादनमुखी व्यवसायलाई प्रोत्साहनको नीति लिएको छ । यो व्यवस्था धेरै अगि नै हुनुपर्ने थियो । यसो नहुँदा नै नेपालमा उद्योग कलकारखाना खोल्नुको सट्टा केबल आयात गर्ने र नाफा खाने धन्दा चलेको थियो । बजेटमार्फत निर्यातजन्य उद्योगहरूलाई वस्तु निर्यात गरेबापत नगद ८ प्रतिशत अनुदान दिने, मासिक १० करोड रुपैयाँभन्दा बढीको विद्युत् उपभोग गर्ने उद्योगलाई १५ प्रतिशत छुट दिनेजस्ता नीति लिएर आयात घटाउने र निर्यात बढाउने नीति लिइएको थियो, जसलाई मौद्रिक नीतिले थप टेवा दिएको छ । समष्टिमा मौद्रिक नीति राम्रो छ तर कार्यान्वयन र अनुगमन पनि राम्रो हुनुपर्छ । उत्पादनमुखी उद्योगले आवश्यकभन्दा बढी रकम कर्जा लिएर ब्याज फरकपनको दुरुपयोग गर्ने डर पनि उत्तिकै छ । यसलाई कडाइपूर्वक अनुगमन गरिनु भने पर्छ । गोपाल देवकोटा, गोकर्णेश्वर८, काठमाडौं"
"बढ्दो संक्रमण, सुस्ताएको खोप अभियान","अबका केही दिनमा तीव्र गतिमा संक्रमण फैलिन सक्छ भनेर विज्ञहरूले भनिरहेका छन् । हामी भने कोरोनालाई ख्यालख्यालमा लिइरहेका छौं । बाटो, बजारमा मास्क नलगाई हिँड्नेहरू धेरै छन् । सार्वजनिक सवारीसाधनमा पनि भीडभाड ज्यादा छ । स्वास्थ्य मापदण्डको पालना गर्न नागरिकले बेवास्ता गरिरहेका छन् । हामी सबैलाई यसबारे थाहा हुँदाहुँदै संक्रमण फौलन दिनुहुन्न । अहिले ख्यालख्याल गर्दा भोलि समस्या आउन सक्छ, सबै सजग हुनुपर्छ । एकातिर दिनानुदिन कोभिड संक्रमितको संख्या बढदो छ, अर्कातिर खोप अभियान भने सुस्ताएको छ । स्टोरमा भएको खोपसमेत समयमै किन लगाइँदैन ? हिजो खोप भएन, लगाउन पाइएन भन्ने आज भएको खोप पनि नलगाउने ? अस्ति भर्खर खोप नलगाएका दुई जनाको कोभिडका कारण ज्यान गयो । यस्तै हो भने संक्रमित र मृतकको संख्या झन् ैबढ्न सक्छ । कोभिडलाई किन ख्यालख्यालमा लिइँदै छ ? सरकारसँग खोप छ, खोप नलगाएकाहरू सम्बन्धित ठाउँमा जानुपर्यो । डेढ लाख खोपको शनिबार म्याद सकिएको समचार आएको छ । कोभिड खोप लगाउन ल्याएको हो कि म्याद सकेर फाल्न ल्याएको ? खोपको म्याद सकिन्छ भने यसको जिम्मा कसले लिने ? स्वास्थ्यमन्त्रीले लिने कि स्वास्थ्य मन्त्रालयका कर्मचारीले ? खोपका लाागि जनचेतनामूलक कार्यक्रम खोइ गरेको ? स्थानीय सरकारले पनि कोभिड खोप लगाउन पहल गर्नुपर्यो । आजको लापरवाहीले भोलि ठूलो संकट नआओस् । पुरुषोत्तम घिमिरे, जोरपाटी, काठमाडौं"
"दिल्ली, दाहाल र सत्ता गठबन्धन","क्षयोन्मुख कूटनीतिनेपालका लागि दिल्लीस्थित राजदूतले नियुक्ति भएर गएको महिनौंसम्म यो वा त्यो शक्ति केन्द्रमा भेट नपाएको चर्चा नेपाली सञ्चारमाध्यममा हुन्छ । तर नेपालको राजनीतिले नेपाली कूटनीतिको संस्थागत क्षमतालाई पूर्णतः धूलीसात् गरिदिएको र त्यहाँको दूतावास र राजदूत पदलाई नै असान्दर्भिक बनाएकामा पर्याप्त आलोचना हुँदैन । हरेक वर्षझैं हुने सत्ता परिवर्तनपछि सबभन्दा पहिलो सिकार दिल्लीको नेपाली राजदूत हुन्छ । सन् २००३ मा भेषबहादुर थापा आफ्नो कार्यकाल पूरा भएर फर्केयताका १९ वर्षमा मुस्किलले जम्माजम्मी ९ वर्ष मात्र दिल्ली दूतावासमा नेपाली राजदूतको उपस्थिति भएको देखिन्छ । त्यसयता अहिलेका शंकर शर्मासमेत गरी ६ जना राजदूत नियुक्त भए र कसैले पनि निरन्तर दुई वर्ष बिताउन विरलै पाएका छन् । अघिल्लो सरकारले त्यहाँ नियुक्त गरेको राजदूत सरकार फेरिनेबित्तिकै पूर्ण राष्ट्रघाती करार भइहाल्छ । यो निकृष्ट सोचको राजनीति र सरकारको अस्थिरताले नेपालको परराष्ट्र नीति, खास गरी दिल्ली दूतावासको संस्थागत क्षमतालाई पूर्ण क्षय गरिसकेको छ । नेपालको नेतृत्वले त्यसलाई कसैले वास्तै गर्नु नपर्ने संस्थापनामा परिणत गरिदिएको छ । यो क्षयीकरणका लागि पुष्पकमल दाहाल, शेरबहादुर देउवा र केपी ओली सबै उत्तिकै दोषभागी छन् । दिल्लीमा आफ्नो मान्छे पठाउँदा मात्र सत्ता सुरक्षित हुने लघुताभास त्यसको उत्प्रेरक बन्ने गरेको छ ।काठमाडौंका बुद्धिविलासीहरू भारतले गर्ने अनगिन्ती बेवास्ता र अनुभूत अपमान (परसिभ्ड डिस्रिगार्ड) का आधारमा उसले यसो वा त्यसो गर्नु हुँदैनथ्यो भनेर दाह्रा किट्छन् । तर, नेपालले त्यस्तो नियति किन बारम्बार र लगातार भोग्नुपरिहेको छ ? त्यसको प्रतिरक्षामा नेपालले के सार्थक रणनीति र अभ्यास गरेको छ वा गर्नुपर्छ भन्नेतिर दृष्टि दिँदैनन् । नेपाल र भारतको सत्तासत्ताबीचको सम्बन्धबाहेक अनेकौ सम्भावित आयामहरूमा छलफल, चर्चा र संवादका सेतुहरू क्रियाशील छैनन् । दुईदेशीय सम्बन्धका बारेमा तथ्यगत अध्ययन, खोज गर्ने समर्पित निकाय र प्राज्ञिक मञ्चहरू शून्यप्रायः छन् । काठमाडौंमा अक्सर अभिव्यक्त हुने आक्रोश र असन्तुष्टिलाई दिल्लीसम्म जस्ताको तस्तै सञ्चार गराउने कुनै माध्यम र हैसियत विकसित नगरी र भएका संयन्त्रलाई ध्वस्त पारेर नेपालले राष्ट्रहितको कूटनीति गर्न सम्भव छैन । यो परिस्थितिलाई सुधार्न नेपालले आफ्नो हिस्साको प्रयास आफैंले गर्नुपर्छ । दाहाल प्रकृतिको प्रयासले सम्बन्धमा दीर्घकालीन सुधार ल्याउने कुरा त परै जाओस् भएको सत्ता गठबन्धनलाई पनि सुरक्षित राख्न (यदि त्यो अपेक्षा हो भने) सघाउने देखिँदैन ।"
श्रम आप्रवासन र नागरिकताका प्रश्नहरू,"नागरिकता व्यक्तिको कानुनी पहिचान दिने दस्तावेज मात्र नभई राज्यसँग उसको सम्बन्ध स्थापित गर्ने माध्यम पनि हो । व्यक्तिको यो सम्बन्धको सार्थकतालाई राज्यले परिभाषित गरेको राजनीतिक, सामाजिक, सांस्कृतिक र आर्थिक अधिकारलाई सुनिश्चित गर्ने सन्दर्भसँग जोडेर हेर्नुपर्ने हुन्छ । व्यक्तिको राज्यसँग सम्बन्ध स्थापित नभएमा त्यस राज्यबाट निर्देश गरिएका मौलिक अधिकारबाट ऊ वञ्चित हुने अवस्था सृजना हुन्छ । यसरी बिनाअधिकार कुनै राज्यभित्र रहनुपर्ने अवस्था भनेको राज्यविहीनता वा सरल भाषामा अनागरिकको हैसियत हो ।यहाँ उठाउन खोजिएको सन्दर्भ नेपालमा नागरिकता सम्बन्धी चलाइएका बहसहरूले सृजना गरेको अन्योलको हो । हुन त महिलाको दृष्टिकोणबाट विश्लेषण गर्दा यो अन्योल नयाँ होइन, जबदेखि संविधान र तपसिलका कानुनमा नागरिकताको प्रावधान सुरु भयो त्यति नै बेलादेखि नेपाली महिलाहरू पुरुषको सहारा र कृपाबिना नागरिक हुन सकिरहेका छैनन् । चाहे त्यो बाबुको कृपा छोरीलाई होस् वा श्रीमान्को सहारा श्रीमतीलाई । यस्तो कृपा र सहाराका लागि महिलाहरूले केकस्ता लैंगिक सम्झौता गर्नुपर्ने बाध्यताहरू सामाजिक रूपमा तय गरिएका छन् भन्ने कुराको लामो फेहरिस्त बन्ला र छलफलको छुट्टै विषय होला । तर यो कठोर यथार्थलाई अझ सूक्ष्म गरी विश्लेषण गर्ने हो भने बाबु, श्रीमान् वा अन्य पुरुष सदस्य लगायत परिवारबाटै बहिष्कृत गरिएका महिलाहरूको स्थिति व्यावहारिक रूपमा राज्यविहीनताको देखिन्छ । जसमा यस्ता धेरै महिला मात्र होइन तिनका छोराछोरी लगायत पर्छन् तर यहाँ उठाउन खोजिएको प्रसंग जटिल र असहज श्रम आप्रवासन प्रक्रियाबाट प्रभावित महिलाहरूको हो । केही महिला परिवारको रोजीरोटीको गर्जो टार्ने उपायको खोजीको क्रममा त अरू कतिपय महिला घरपरिवार तथा समाजमा व्याप्त लैंगिक हिंसाबाट उम्किन खोज्ने क्रममा श्रम आप्रवासन प्रक्रियालाई हिंसाबाट मुक्त हुने रणनीति ठान्छन् र हिंसाको अर्को आयाममा हेलिन्छन् । कारण जेजस्तो भए पनि एकातिर महिलाहरू वैदेशिक रोजगारीमा जाने, बेचबिखनमा पर्ने क्रम बढ्दो छ अर्कातिर विविध प्रकृतिका श्रम आप्रवासनबाट घर फर्कने क्रम पनि बढ्दो छ । विभिन्न अनुसन्धानले यसरी फर्कने क्रम विगत दुई दशकदेखि बढ्दै गएको देखाउँछन् । तर उदेकलाग्दो के छ भने ती महिलाहरू कहाँ र कसरी जीविका चलाउँछन् भन्ने चासो न सरकारका विभिन्न तहका निकायलाई छ न त ती महिला श्रमिकको स्थितिबारे जनप्रतिनिधिलाई नै चिन्ता छ । अध्ययनबाट के पनि पाइएको छ भने, फर्केर आएका महिलाहरूका समस्या भनेको जीविकोपार्जन र परिवारसँग पुनर्मिलन हुने अधिकारको हो भने यी अधिकारलाई सुनिश्चित गर्ने र पहिचान दिने नागरिकताको सवाल सबैभन्दा पिरोल्ने विषय हो । नागरिकताको सवाल असहज श्रम आप्रवासन प्रक्रियाद्वारा बेचिएर फर्केका महिलाहरूका लागि मात्र नभई यौन हिंसाका कारण उनीहरूबाट जन्मेका सन्तानहरूका लागि पनि त्यत्तिकै जटिल समस्या हो । कतै केही गरी कसैको सहायताबाट ती महिलाहरूले नागरिकता पाए भने पनि पछि गएर आफ्ना सन्तानलाई नागरिकताको अधिकार दिलाई पहिचान स्थापित गराउनु असम्भव हुन्छ । किनकि नेपाली नागरिकताको प्रावधानमा आमाको नामबाट नागरिकता दिलाई सन्तानको पहिचान स्थापित गर्ने भन्ने कुरा भ्रम मात्र हो । उसो त, यो समस्या वर्गीय दृष्टिकोणबाट पनि जटिल छ किनकि कतिपयका लागि नागरिकता किन्ने वस्तु पनि भएको पाइन्छ । तर श्रम आप्रवासीका लागि किन्ने रणनीति कल्पनाभन्दा बाहिरको सन्दर्भ हो । यो जटिलता बुझ्न दुईवटा प्रतिनिधिमूलक अनुभवलाई यहाँ उल्लेख गर्दा सान्दर्भिक होला । भाइलाई पढाउने खर्च जोहो र आमाको उपचार गर्ने भनेर पूर्वी नेपालकी अनिता (नाम परिवर्तन) कुवेत गइन् एउटा व्यवसायी दलालको सहयोगमा । सहमति थियो दुबईमा एउटा होटलमा सफाइ मजदुरका रूपमा काम गर्ने । तर राम्रो तलब र खाने बस्ने व्यवस्था हुन्छ भनी काम गर्न लगाइयो एउटा परिवारको घरेलु मजदुरका रूपमा । दुई वर्ष घरेलु श्रमिक भएर काम गर्दा कैयौं पटक घर धनी र उसको छोराबाट यौन हिंसा भोगिन् । मानसिक तनाव र अन्य गैरयौन हिंसा त कति भोगिन् कति, त्यसको लामै फेहरिस्त सुनाउँदै थिइन्, मैले अनुसन्धानको क्रममा कुराकानी गर्दा । २० महिना काम गरेर थोरै पैसा, धेरै तनाव र पाँच महिनाको गर्भ लिएर घर फर्किन् । सुरुमा घरमा ठीकै व्यवहार भयो, ल्याएको पैसाले आमाको उपचार पनि गरिन् । जब उनको बच्चा जन्मने बेला आउन थाल्यो घर, परिवार र छरछिमेकबाट प्रश्नहरू बर्सिन थाले, गर्भमा भएको बच्चाको बाबु को हो र कहाँ छ भनेर । उसो त घरमा बाबु र आमालाई सबै कुरा बताएकी थिइन् कार्यस्थलमा भोगेका हिंसा र नेपाल फर्किनुको कारण । तर परिस्थिति उनले सोचेजस्तो होइन कि बरु उनी जन्मेहुर्केको समाजले चाहेजस्तो भयो । बच्चा जन्म्यो, आमाबाट केही सहयोग भयो तर स्थिति क्रमशः जटिल बन्दै गयो । संक्षेपमा भन्दा अब अनिता दाउरा बेचेर, टपरी खुटेर, बत्ती कातेर आफ्नो र नाबालक छोराको गुजारा चलाउन थालिन् । जेनतेन समय गुज्रँदै गयो । छोरालाई विद्यालयमा भर्ना गरिन् । आफूले पढाइ निरन्तरता गर्न नपाएको र भाइलाई पढाउन बिदेसिनुपरेको मर्मले छोरालाई जसरी जति दुःख झेलेर भए पनि पढाउने अठोटले उनलाई डोर्यायो । जब छोरा हुर्कदै गयो तब उसका सपनाहरू पनि बुनिन थाले । तर अनितालाई झड्का त्यतिबेला लाग्यो जब छोराको नागरिकता बनाउनुपर्ने बेला भयो । कानुनमा जेसुकै लेखिएको भए पनि सर्वसाधारणको भोगाइ फरक छ । होटल व्यवस्थापन पढी पर्यटन क्षेत्रमा काम गर्ने अनिताको छोराको सपना आज पनि थाती छ किनकि अनिताले छोराको नागरिकता बनाउन एउटा प्रश्नको जवाफ दिन सकेकी छैनन् उनको छोराको बाबु को हो ?उता गुल्मीकी संगीता (नाम परिवर्तन) मनोरञ्जन क्षेत्रमा काम गर्ने भन्दै २०६९ सालमा दोहोरी साँझमार्फत काठमाडौंको बाटो तय गरिन् १२ कक्षाको पढाइ सकेर । घरको आर्थिक स्थितिले गर्दा विकल्पहरू साँघुरिँदै थिए भने सानैदेखि गीत गाउने रहर उमेरसँगै फराकिलो हुँदै थियो । घरसल्लाहमै छिमेकका अन्य दुई संगीसँगै काठमाडौंका लागि बिदा भइन् । उनी र उनका सँगीलाई दोहोरी साँझ समन्वय गर्ने निकायसँग उनकै गाउँको दाइ पर्नेले भेट गराइदिएको रहेछ । पछि थाहा भयो त्यो दाइ भन्ने त कुनै वैदेशिक रोजगार कम्पनीको स्थानीय दलाल रहेछ । काठमाडौंका गल्लीहरूमा फस्टाएका दोहोरीघरका पाहुनाहरूबाट यौन हिंसा कति भोगिन् भन्ने कुराको लामै फेहोरिस्त छ उनको पनि । कार्यस्थलमै बलात्कृत हुँदा जन्मेकी छोरीसँगै जेनतेन आमाछोरीको दैनिकी चलाउँदै थिइन् । संगीतालाई एउटा सहकारी संस्थाले कार्यालय सरसफाइ र चियानास्ता बनाउने सहयोगी श्रमिकका रूपमा रोजगारी दिने कुरा गरेछ र निवेदन दिन सल्लाह दिएछ । संगीताले पनि भनेअनुसार गरिन् । सरकारीमा काम पाइए जीवन अलि सहज होला भन्ने लागेछ संगीताका आमाछोरीलाई । तर त्यो त भ्रम भएको त्यतिबेला थाहा भयो जब सहकारीले संगीताको नागरिकता माग्यो । उनले घरमा सम्पर्क गरी नागरिकता बनाउन गुल्मी जाने योजना बनाइन् र गइन् पनि तर नागरिकता बनाइदिन उनका बाबु तयार भएनन् । संगीता भन्दै थिइन् परिवारको दृष्टिकोणमा संगीताले परिवार र कुलको इज्जत जोगाउन सकिनन्, परिवारको जानकारी र सहमतिबिना अविवाहित आमा बनेर । जब आफैं आफ्नो देशभित्र नागरिक हुन नसकेकी संगीताले आफ्नी छोरी बालिग भएपछि नागरिकता बनाउन सघाउन सक्ने त कुरै भएन । सामन्ती, सांस्कृतिक मूल्यमान्यता र पितृत्व वृक्षमा मौलाएको हाम्रो इज्जतको परिभाषा, बुझाइ र ती बुझाइले तय गरेका मापदण्डहरू यति विषालु छन् कि परिवारको जीवन धान्न श्रम आप्रवासनमा हेलिने किशोरी र युवतीहरूले आफू जन्मेको समाजमा पहिचान भेट्टाउँदैनन् भने तिनका सन्तानले कसरी भेट्टाउन् ? यसरी नागरिकता नपाएर आफ्नै देशभित्र राज्यविहीन हुने अवस्था र भोगाइ राजनीतिक निर्णय गरेर कानुनका दस्तावेज बनाएजस्तो सरल त छँदै छैन, बाँकी जीवन जिउनसमेत अति कठिन छ । भनिन्छ राज्य आफैं पनि नागरिकको अभिभावक हो, यदि त्यसो हो भने के राज्य यी त्यस्ता महिलाहरूको अभिभावक होइन ? जटिल, असहज र बेचबिखनसँग जेलिएको श्रम आप्रवासनबाट फर्केका महिलाहरूले राज्यबाट केही अपेक्षा गरेका छन् भने त्यो हो उनीहरूको सही पहिचान जुन नागरिकताले मात्रै स्थापित हुन सक्छ, र यहाँनेर नागरिकता ती र त्यस्तै खालका समस्या भोगिरहेकाहरूका लागि, अन्य सामान्य नागरिकलाई जस्तै गरी बिनाभेदभाव सरल र सहज जीवनयापन गर्न सामाजिक, कानुनी र आर्थिक अधिकार उपभोग गर्नमा वा न्यायको ढोका ढक्ढक्याउने बाटो खोल्नमा एक मात्र कानुनी आधार बन्न सक्छ । यी यस्ता अहम् प्रश्नहरू हुन् जसको राजनीतिक दलहरूको पुरातन सोच र कञ्जुस्याइँको घेराभित्र साँगुरिएको नागरिकताको हालसम्म चलाइएका बहसहरू र अघि सारिएका तर्कहरूले जवाफ दिन सकिरहेको अवस्था छैन । यस्तो यथार्थ धरातलको बेवास्ता र समस्याको पर्याप्त विश्लेषण नगरी तय गरिएका प्रावधानले विगतमा महिलाको जीवनमा तात्त्विक प्रभाव नपारेका उदाहरणहरू हामीसँग नभएका होइनन् । एकाध माथिल्लो वर्ग र सहरिया महिलाहरूले बनाएको नजिरले आम नेपाली महिलाको प्रतिनिधित्व गर्न सक्दैन । त्यसो त बेचिएर फर्केका दुई चार जना महिलाहरूले पनि सम्बन्धित गैरसरकारी संस्थाको सहयोग र अन्य प्रयासबाट नागरिकता पाएका छन् । तर ती त्यस्ता नजिर हुन् जुन नेपाली समाजमा पुनःस्थापित हुन प्रयास गरिरहेका विदेशबाट फर्केका महिलाका लागि मापदण्ड बन्न सक्दैनन् किनकि ती त विशेष परिस्थितिले जन्माएका रणनीति मात्र हुन् । त्यसका लागि त राज्य र यसका सञ्चालकहरूले यथार्थपरक भई न्यायसंगत ढंगले निर्णय गर्नुपर्छ, जुन कुरामा नेतृत्वदायी भूमिकामा रहेका र नागरिकताको बहसलाई प्रभाव पारिरहेका दलहरू यस पटक पनि चुकिसकेको अवस्था छ ।जबसम्म आफू आफ्नै देशभित्र गैरनागरिक भैरहेको यथार्थलाई व्यावहारिक ढंगले सम्बोधन गर्ने खालका प्रावधानहरू कानुनमा बिनाकन्जुस्याइँ उल्लेख गरिँदैन तबसम्म यी र यस्तै अन्य महिलाले न पहिचान पाउँछन् न त रोजगारका अवसर । राजनीतिक अधिकार त धरै टाढाको कुरा हुन्छ यिनका लागि । अनि सामाजिक, सांस्कृतिक र कानुनी रूपमा अनागरिक बनाइएकी आमाले जन्माएको सन्तानलाई कसरी परिचय दिन सक्छिन् ? अनिता र संगीता प्रतिनिधि पात्र मात्र हुन्, जसले हजारौं मात्र होइन लाखौं नेपाली महिलाको नियतिको प्रतिनिधित्व गर्छन् जो आन्तरिक र बाह्य श्रम आप्रवासनको जटिल जालोभित्र आफ्नो पहिचान खोज्दै छन् । के हाम्रो राजनीतिक समुदायमा पुनः ब्युँझिएको बहसले अनिता र संगीताजस्ता लाखौं एकल आमा र तिनका बाबु पत्ता नलागिएका भनिएका सन्तानको सम्बन्ध उनीहरू बाँचेको राज्यसँग गाँसिदिन सक्ला ? अनि के प्रतिनिधि सभाबाट हालै पारित भएको नागरिकता विधेयकका नेपालको नागरिक आमाबाट जन्मिएर नेपालमा नै बसोबास गरेको र बाबुको पहिचान हुन नसकेको व्यक्तिले वंशजको आधारमा नागरिकता पाउने व्यवस्था र वंशजको आधारमा नागरिकता प्राप्त गर्ने व्यक्तिलाई आमा वा बाबुको थर र ठेगानामध्ये रोज्न पाउने सुविधा सहज कार्यान्वयनमा आउलान् ?"
सन्निकट संकटको भय,"राजनीति गर्नेहरूमा आर्थिक मोह ? सन् १९९१ पछि अमेरिकाकी राजनीतिक वैज्ञानिकका रूपमा चित्रित गरिएका सामुअल फिलिप्स हन्टिङटन र फ्रान्सिस फुकुयामाका विचारबाट नेपालका अर्थविद् वा पढेलेखेका भनिएका नेताहरू प्रभावित भएको देखिन्छ । हन्टिङ्टनको सबैभन्दा प्रख्यात पुस्तक पोलिटिकल अर्डर इन चेन्जिङ सोसाइटी, १९६८ मा विकासशील देशहरूमा राजनीतिक क्षय र अस्थिरता माझ उदारवादी लोकतन्त्रको विकास सम्भव भएको र यस्तो व्यवस्थामा सरोकार राख्ने मुख्य कुरा सरकारको स्वरूप भन्दा पनि स्तर हो भन्ने तर्क प्रस्तुत गरिएको छ । यो तर्कबाट आफूलाई लोकतान्त्रिक भन्न रुचाउने वा साम्यवादी नारा दिनेहरू प्रभावित भएको बुझिन्छ । यो दर्शनले विकासोन्मुख देशका नेताहरूमा स्तरीय शासन दिन सक्ने भूत चढ्न थाल्यो । तर सरकारमा गएपछि केही गर्न नसक्ने भए । सरकार अस्थिर हुन थाले, जसले गर्दा नेताहरूमा जसरी हुन्छ पैसा कमाउ को भूत सवार भयो र आर्थिक अपारदर्शिता, अनियमितताको डङ्गुर जम्मा भयो । अन्तमा, वैदेशिक ऋण तिर्नै नसक्ने गरी बढ्नु केही व्यक्ति वा समूहमा पुँजी सञ्चित हुनु, बजेट कार्यान्वयन नहुनु, शोधनान्तर घाटा बढ्नु, मुद्रास्फीति बढ्नु, कुल गार्हस्थ्य उत्पानमा कृषि र उद्योगको आयतन नगन्य हुनु, विप्रेषण र सेवा क्षेत्रको आयतन बढी हुनु, मुद्राको अवमूल्यन हुनु, असमानताको खाडल डरलाग्दो हुनु र राजनीतिक प्रणाली अस्थिर हुनु अहिलेको अर्थतन्त्रको विशेषता हो । यसले ढिलोचाँडो देशमा आर्थिक संकट निम्त्याउँछ । गरिब त भैहाले भुइँफुट्टे मध्यम वर्ग पनि मारमा पर्नेछ ।"
"पसे पनि सहर, गाउँकै खाने रहर","(म्याग्दी)  सुखी जीवनको खोजीमा मान्छे बसाइँ सर्छन् । गाउँटोलबाट सहर बजार र विदेश पुग्नु नौलो छैन । तर धेरैलाई परम्परागत खान्कीका स्वाद भने जहाँ पुगे पनि सम्झना रहिरहन्छ । सहरको स्वादमा पूरै भिज्न नसकेका र गाउँले अर्गानिक उत्पादनको स्वाद नबिर्सेका उपभोक्तालाई लक्षित गरी गाउँगाउँमा स्थानीय कृषि उत्पादन राखेर लोकल मार्ट, कोसेली घर र सौगात घर खोलिएका छन् । तिनमा कारखानामा उत्पादित खाद्य सामग्री नभई गाउँघरका कृषकले फलाएका ससानो परिमाणका कृषि उपज जुटाएर बेच्न राखिन्छ । मुस्ताङ घुम्न आउदाजाँदा धेरै आन्तरिक पर्यटक म्याग्दी सदरमुकाम बेनीबजारमा बास बस्न आउँछन् । उनीहरू बास मात्र बस्दैनन्, बाइसेचौबीसे राज्यकालको पर्वत राज्यको राजधानी रहेको ऐतिहासिक सहर बेनी घुम्छन् । क्यामरामा, आँखा र मनमा सजाएर फर्कनुअघि स्वादका पारखीहरू कोसेली किन्छन्, म्याग्दीका गाउँमा फलेका अर्गानिक र जैविक खाद्यान्न । घुमन्ते पाहुनापूर्वको होस् वा पश्चिमको । जुनसुकै जात र स्वादमा हुर्केको नै किन नहोस्, यदि ऊ स्वादको पारखी छ भने घुम्न गएको ठाउँमा केही न केही रैथाने उत्पादन किन्छ, किन्छ, बेनी कोसेली घरकी सञ्चालिका कमला पौडेलले भनिन्, स्थानीयस्तरमा उत्पादित वस्तु हामी गाउँगाउँका किसानबाट संकलन गरेर बिक्रीका लागि राख्छौं । संसारको जुनसुकै स्थानमा पुगे पनि मान्छे आफ्ना बाबुबाजे मात्र होइन पुर्ख्यौली थलोमा छोडेर गएका देवता (कुलपूजा, भूमेपूजा, बराहपूजा आदि) भेट्न गाउँ फर्केका पाहुना गाउँमा खुलेका कोसेली घरका खास ग्राहक हुन् । योसँगै मुस्ताङ, ढोरपाटन र जिल्लाका उपल्लो भेगका पर्यटकीय क्षेत्रमा डुल्न आएका आन्तरिक पर्यटक पनि रैथाने उत्पादनका ग्राहक हुन् । भनिन्छ, खाना पहिले कानले, त्यसपछि आँखाले र अन्तिममा मुखले खान्छ । कुनै खानेकुराबारे सुनिएपछि मनमा त्यसको महत्त्व र मूल्य बोकेर टाढा टाढासम्म धाएरै पनि खान पुग्छ मान्छे । यिनै अर्गानिक खानाका पारखी अर्को ठाउँमा डुलघुम गर्न जाँदा त्यस क्षेत्रमा पाइने रैथाने खाद्यान्न, तरकारी महँगो मूल्य तिरेरै किन्न आतुर हुन्छ । यस्ता कोसेलीघर बेनीमा मात्र ६ वटा छन् । पश्चिम मालिका गाउँपालिका केन्द्र रहेको दरवाङमा एउटा छ । कोसेलीघरमा मार्सी, गौरिया, गुडुरा, जेठोबूढो चामल, कोदो, फापरको पिठो, मकैको च्याँख्ला, जौको पिठो, सातुजस्ता स्थानीय खाद्य सामग्री, लेकाली सिमी, बोडी, मुलाको जरा (सिन्धी), मूलाको गुन्द्रुक, घिउ, परम्परागत मुढेघारको मह, भीर मह, भाँगो, सिलम, जंगली रातो च्याउ, टुसा, निउरोको सुकुटी, ढकायोको गुन्द्रुक आदि बिक्रीका लागि राख्ने गरिएको छ । एक जना कृषक वा ठाउँको भन्ने छैन । म्याग्दीका मात्रै होइन बागलुङ र मुस्ताङसम्मका उत्पादन राखिएका छन् । कृषक समूह वा कोही व्यक्तिले गाउँमा माना वा पाथीमा संकलन गरी बोरा पुर्याएर यहाँ ल्याउने हुन् । कसैले चार मानाएक पाथी मात्र पनि ल्याएर आउँछन्, मितेरी लोकल मार्टकी सञ्चालिका पुष्पा पुनले भनिन्, खैरो, छिर्केमिर्के सिमी दोबाबाट ल्याउँछौं । कालो सिमी र फापरको पिठो मुस्ताङबाट ल्याउँछौं । टिमुर तोरीपानीबाट, भाँगो रुम, पात्लेखेत, डढुवा, पूर्णगाउँबाट, बदाम दोवा, बरंजाबाट आउँछन् । चामल बाबियाचौर क्षेत्रबाट आउँछ । रातो च्याउ, भीरमह गुर्जाबाट ।महिलालाई आर्थिक रूपमा आत्मनिर्भर बनाउन समूहमार्फत उत्पादन भएका सिस्नोको पाउडर, टिमुरको चटनी, डालेचुक (सिवकथ्रोन) को जुससमेतका वस्तुको बिक्री कक्षका रूपमा बेनीमा पहिलो पटक ११ वर्षअघि लघु उद्यम विकास कार्यक्रमले सौगात कोसेली घर स्थापना गरेको थियो । कोसेली घर कृषकले घरमा उब्रेको थोरै कृषि उपज होस् वा कृषक समूहमा उत्पादित, फसल बजार पुर्याउने माध्यम भएका छन् । कोसेली घरले महिला तथा साना कृषि उद्यमीहरूलाई प्रोत्साहन गर्नुका साथै स्थानीय उत्पादनको बजारीकरणमा सहज भएको छ, म्याग्दी उद्योग वाणिज्य संघका अध्यक्ष बेलबहादुर कटुवालले भने, धेरै जना गाउँबाट सहर झरे पनि जिब्रोमा गडेको अर्गानिक खानाको स्वाद बिर्सेका छैनन् । त्यसैले सहरका भान्सामा महँगो भए पनि लेकाली अर्गानिक स्वाद पाक्ने गरेको हो । गाउँबाट सहर झर्दा पनि आफन्तले च्याउ, भाँगो, सिलम, गुन्द्रक, सिमीसमेतका लेकाली कृषि उपज कोसेलीका रूपमा ल्याउने र गाउँ आएका सहरका पाहुनालाई पनि गाउँले उब्जनीको सानो पोको कोसेली हाल्ने चलन समाजमा अझै जीवित रहेको उनले सुनाए । लोकल मार्ट, कोसेली घर सञ्चालन गर्न ५ देखि १० लाखसम्म लगानी गरिएको छ । अन्य खाद्यपसलमा जस्तो डिलरमा बाँकी राखेर सामान बेच्दै भुक्तानी गर्ने भन्ने मार्टकोसेली घरमा नहुने उनीहरूको अनुभव छ । कृषकको सानोसानो परिमाणमा वस्तु खरिद गर्नुपर्ने भएकाले नगदमै कारोबार गर्नुपर्छ । सिमी, भाँगो, सिलमसमेत केही वस्तुको माग अधिक भएकाले कृषकलाई अग्रिम पेस्की छाड्नुपर्छ । अन्य खाद्यवस्तुभन्दा धेरै नै महँगो हुने हुँदा लगानी थेग्न मुस्किल हुन्छ, धौलागिरि कोसेली घरकी मीना राम्जालीले भनिन्, सधैं पनि बिक्री हुँदैन । कुनै बेला भ्रमण टोली आयो भने झ्याप्पै एकैपटक पनि बिक्री हुन्छ । समयमा बिक्री भएन खेर जान्छ ।खेतबारीमा उत्पादन भएको सानो परिमाणको अन्नपात मात्र होइन लेकाली प्राकृतिक हावापानीमा उत्पादित अर्गानिक खाद्य जे पनि बिक्री हुन्छ । सिजनअनुसार वनपाखामा आफैं उम्रने निउरो होस् वा ढकायो । निगालाको टुसा होस् वा रातो च्याउ । सहरमा अर्गानिक खाद्य वस्तुको माग बढेसँगै सदरमुकाम र गाउँपालिका तहमा खुलेका स्थानीय खाद्य सामग्री बिक्री गर्ने कोसेली घर सञ्चालनमा आएपछि स्थानीयले जंगली वनस्पति बेचेर पनि राम्रो आम्दानी गर्न थालेका छन् । मैले मात्र निउरो, टुसा, ढकायो र रातो च्याउको सुकुटी गरी ५० हजार बढीको बेच्छु । बेनी, पोखरा, काठमाडौंका आफन्तलाई पनि उत्तिनै कोसेली पठाउँछु । जेठ लागेपछि साउनसम्म जंगली चिजबिज टिप्छौं, असोजकात्तिकमा बेच्न लैजान्छौं, धौलागिरि४ मुदी बगराकी राममाया पुनले भनिन्, खेती गर्न पर्दैन, गाईबाख्राले खाइदेला भन्ने पनि हुँदैन । झरीबादल र जुकाको टोकाइ खप्ने र जाँगर भए वनभरि पैसा फलेको छ ।"
सेनामा महिलाको संख्या बढाउन आग्रह,"(काठमाडौं)  संयुक्त राष्ट्रसंघले विभिन्न द्वन्द्वग्रस्त मुलुकमा शान्ति स्थापनाका लागि महिला सैनिकहरूको संख्या र सहभागिता बढाउन आग्रह गरेपछि नेपाललाई समस्या परेको छ । सदस्य मुलुकहरूलाई सन् २०२८ सम्ममा मैदानमा सुरक्षामा खटिने महिला सैनिकमा १५ प्रतिशत र पर्यवेक्षक तथा अन्य कर्मचारीहरूमा २५ प्रतिशत महिलाको संख्या बढाउनका लागि आग्रह गरेको हो । राष्ट्रसंघले भनेअनुसार सैनिकमा महिला संख्या पुर्याउन नेपाली सेनालाई चुनौती भएको तथ्यांकले देखाएको छ ।नेपाली सेनाको संख्या हाल करिब ९६ हजार छ । करिब ७ हजार महिला सैनिक छन् । सेनाका अनुसार गत असारसम्म नेपालबाट १ लाख ४० हजार २ सय २ जना नेपाली सैनिकहरूले विश्वका विभिन्न ४३ मिसनहरूमा शान्ति स्थापनाका लागि भाग लिएकोमा १ हजार ८ सय ३८ जना महिला सैनिक थिए, जुन १३१ प्रतिशत हुन आउँछ । यस्तै, नेपाली सेनाले अहिले विश्वका विभिन्न ११ शान्ति स्थापनार्थ मिसनहरूमा आफ्नो ५ हजार ४ सय ६६ सैनिक खटाएको छ । जसमा २ सय ५० महिला सैनिक छन्, यो ४५७ प्रतिशत हुन्छ । नेपालले अबको ६ वर्षमा धेरै संख्यामा महिला सैनिकहरूलाई शान्ति मिसनमा पठाउनुपर्ने हुन्छ । त्यसका लागि सेनाले अहिलेदेखि नै तयारी गर्नुपर्ने देखिन्छ । नेपालले ५ वर्षअघि नै वर्षको १० हजार शान्ति सैनिक पठाउने सम्बन्धमा राष्ट्रसंघलाई जानकारी दिइसकेको छ । २०२१ को डिसेम्बरसम्ममा शान्ति मिसनमा सेना पठाउने मुलुकहरूबाट ७८ प्रतिशत महिलाले विभिन्न क्षेत्रमा रहेर काम गरिरहेका छन् ।संघले भनेअनुसार शान्ति सैनिक बढी पठाउने मुलुकहरू बंगलादेश, इजिप्ट, इथोपिया, घाना, स्वान्डा, सेनेगल, भारत, पाकिस्तान लगायत मुलुकहरूलाई पनि अप्ठ्यारो परेको छ । यूएन पिस किपिङ ले सम्बन्धित मुलुकहरूले महिला सहभागितालाई लिएर खेलेको भूमिकामा प्रशंसा गर्दै थप महिला शान्ति सैनिकहरूलाई खटाउन र उनीहरूलाई अघि बढाउन अनुरोध गरेको छ । बंगलादेश, नेपाल, इजिप्ट, इथोपिया, घाना, रुवान्डा र सेनेगललाई आफ्नो ट्वीटर ह्यान्डमा ट्याग गरेर उक्त विषयमा जोड दिन आग्रह गरेको हो ।महिला सैनिकहरूलाई यूएन मिसनमा पठाउने संख्या बढाउन नेपाली सेनालाई चुनौती छ । एउटा पुरुष सैनिकले जागिर खाएको १५ वर्षसम्म पनि एक पटक यूएन मिसनमा जान पाएको हुँदैन । तर एउटा महिला सैनिक १५ वर्ष जागिर खाँदा तीन पटक शान्ति मिसनमा जाने अवसर हुन्छ । यसले गर्दा समस्या हुने देखिन्छ, सेना एक अधिकारीले भने । उनका अनुसार एक पटक शान्ति मिसनमा जाँदा करिब २० लाख रुपैयाँभन्दा बढी कमाइ हुन्छ । कति सैनिकले त सेनाको तलबभन्दा पनि शान्ति सैनिकमै गएर पैसा कमाएर जीवन चलाउँछु भन्दै सेनामा भर्ना भएका हुन्छन् । आफू लामो समयसम्म पुरुष भएकै कारणले शान्ति सैनिकमा जान नपाउने र महिला सैनिकले भने सोही अवधिमा पटकपटक यूएन मिसनमा गएर पैसा कमाउने अवसर पाउँदा भेदभाव भयो भन्ने गुनासो आइरहेको छ, ती अधिकारीले भने । उनीहरूको माग पुरुष र महिला सैनिक समान रूपमा शान्ति मिसनमा जान पाउने गरी व्यवस्था मिलाउन आग्रह गरिरहेको ती अधिकारीले बताए ।यूएनले विश्वका द्वन्द्वग्रस्त मुलुकहरूमा सन् १९४८ देखि शान्ति सैनिक र पर्यवेक्षकहरू खटाउँदै आइरहेको छ । यूएनको आह्वानमा नेपालले सन् १९५८ देखि नेपाली शान्ति सैनिक द्वन्द्वग्रस्त मुलुकहरूमा पठाउन थालेको हो । नेपालबाट पहिलो पटक सन् १९५८ मा युनाइटेड नेसन्स् अब्जर्भर ग्रुप इन लेबनान मा नेपाली सैनिक पर्यवेक्षक खटाएका थिए । नेपालले कन्टिन्जेन्टका रूपमा सन् १९७४ देखि नेपाली शान्ति सैनिकको फौज खटाएको हो । सन् १९७४ मा युनाइटेड नेसन्स् इमर्जेन्सी फोर्स अन्तर्गत साइनाईमा नेपालको तर्फबाट पुरानो गोरख बटालियनले भाग लिएको थियो । त्यसयता नेपालले यूएन मिसनमा लगातार रूपमा आफ्नो उपस्थिति जनाइरहेको छ । अहिले कंगोमा, दक्षिणी सुडान, पश्चिमी सहारा, इजरायल, लेबनान, माली, सिरिया, मध्य अफ्रिकी गणतन्त्र, इराक र लिबियामा गरी ११ मिसनमा नेपाली सेना सहभागी भएको सैनिक प्रवक्ता तथा सहायक रथी नारायण सिलवालले बताए ।यूएनले मिसनमा बढी महिला हुनु भनेको अझ प्रभावकारी शान्ति सेना रहेको दाबी गरेको छ । महिला शान्ति सैनिकहरूले समग्र शान्ति सेनाको कार्यसम्पादनमा सुधार, समुदायहरूमा अझ बढी पहुँच, मानवअधिकार र नागरिकहरूको संरक्षणमा मद्दत गर्ने र महिलाहरूलाई शान्ति र राजनीतिक प्रक्रियाहरूको अर्थपूर्ण हिस्सा बन्न प्रोत्साहित गर्ने यूएनले जनाएको छ । सुधारिएको सञ्चालन र कार्यसम्पादनमा प्रभावकारी, राम्रो पहुँच, विश्वास र आत्मविश्वासको निर्माण तथा द्वन्द्व रोक्न र कम गर्न मद्दत गर्न महिला सैनिकको महत्त्वपूर्ण भूमिका हुने पनि उल्लेख गरेको छ । नेपाल अहिले यूएनमा बढी सैनिक पठाउने संख्याको दोस्रो नम्बरमा छ । त्यही अवस्थालाई कायम राख्नका लागि नेपालले अब महिला सैनिक भर्नामा समेत जोड दिनुपर्ने देखिन्छ । अब आवश्यक परे नेपालले बढी महिला सैनिकलाई भर्ना गर्न पनि पछि पर्नु हुन्न । यूएनको प्रावधानहरूलाई हेर्दा नेपालमात्र होइन, अब अन्य मुलुकले पनि बढी सैनिकहरूलाई भर्ना गर्नुपर्ने देखिन्छ, अवकाश प्राप्त उपरथी विनोज बस्न्यातले भने, तर कति संख्या थप्ने वा नथप्ने भन्ने विषयमा नेपालको सुरक्षाको आधारमा भर्न पर्छ । बस्न्यात संख्या बढाउन खोजे पनि नेपालले आफ्नो परिस्थिति हेरेर यूएनलाई पनि बुझाउन सक्नुपर्ने मान्छन् ।अर्का पूर्वउपरथी पूर्ण सिलवाल भने नेपाललगायत अन्य मुलुकहरूलाई यूएनले अनुरोध गरे पनि त्यसलाई सम्बन्धित मुलुकहरूले कुरा गरेर शान्ति मिसनमा पठाउने बताए । यूएनले भनेकै जस्तो गरिहाल्नुपर्छ भन्ने पनि होइन । तर नेपालले सकेसम्म महिला शान्ति सैनिकलाई बढाउनुपर्ने हुन्छ, उनले भने, महिला शान्ति सैनिकहरू भन्नाले फिल्डमा खटिने मात्र होइन, अन्य कार्यालयहरूमा काम गर्नेहरू पनि हुन् । उनले नेपालका सुरक्षाकर्मीहरूले यूएनको माथिल्लो तहमा दाबेदारी गरे तत्काल नै अवसर पाउने पनि बताए । हाम्रोमा महिलाले कुनै पदमा दाबेदारी प्रस्तुत गरे, छिटै अवसर पाउनेछन्, उनले भने ।"
भट्टराई पक्षको दलको नाम 'नेपाल समाजवादी पार्टी,"काठमाडौं (कास) जनता समाजवादी पार्टीबाट अलग भएका बाबुराम भट्टराईको नेतृत्वमा नेपाल समाजवादी पार्टी गठन गर्ने टुंगो लागेको छ । हिसिला यमीले पार्टीको नाम टुंगो लागेको बताइन् । पार्टीको नाम टुंगो लागिसकेको छ, निर्वाचन आयोगमा दर्ता प्रक्रियालगायत केन्द्रीय समितिबारे गृहकार्य भइरहेको छ, उनले भनिन्, कार्यकारी अधिकारीसहित खस आर्य, आदिवासी जनजाति र मधेसी गरी तीन अध्यक्षको व्यवस्था हुनेछ । उनले पार्टीको विधानलाई अन्तिम रूप दिने काम भइरहेको जनाइन् । भट्टराईले नयाँ पार्टीको अध्यक्ष आफू नहुने केही दिनअघि कान्तिपुरसँगको अन्तर्वार्तामा बताएका थिए । नेपाली राजनीतिमा पुरानो पुस्ताले नेतृत्व छाड्दै नयाँलाई अघि आउन सघाउनुपर्ने उनको जिकिर थियो । तर भट्टराईले नेतृत्व नगरे नयाँ दल सञ्चालन सहज नहुने बुझाइ उनको समूहमा छ । अध्यक्षबारे अझै टुंगो नलागेको यमीले जनाइन् । जसपालाई पुनर्गठन गरी नयाँ समावेशी पार्टी बनाउने उद्देश्यसहित भट्टराई पक्ष अलग भएको थियो । आगामी निर्वाचनमा समाजवादी केन्द्र बनाउने भन्दै भट्टराईले माओवादी अध्यक्ष पुष्पकमल दाहाल, एकीकृत समाजवादी अध्यक्ष माधवकुमार नेपाललगायतसँग छलफल गरिरहेका छन् ।"
"कल सेन्टरमा छापा, ९ पक्राउ","बुटवल (कास) कल सेन्टरका नाममा कार्यालय खोलेर ठगी गरेको आरोपमा आइतबार प्रहरीले ९ जनालाई पक्राउ गरेको छ । तिलोत्तमा२ जानकीनगरमा ब्लु स्काई बिजनेस सोलुसन प्रालिका नाममा सञ्चालनमा रहेको कल सेन्टरले चिट्ठा र म्यासेजका माध्यमबाट ठगी गर्दै आएको अनुसन्धानबाट खुलेपछि प्रहरीले छापा मारेको हो । अनुसन्धानका लागि प्रहरी पुग्दा सेन्टरमा कर्मचारीका रूपमा काम गरी अश्लील म्यासेज पठाउने, चिट्ठा पर्यो भनी ठगी गर्ने काममा कार्यरत करिब १ सय ५० जना युवायुवती भेटिएका थिए । उनीहरूलाई प्रहरीले दिनभर कार्यालयभित्रै निगरानीमा राखेको थियो । प्रारम्भिक सोधपुछ गरी बोलाएको बखतमा हाजिर हुने गरी उनीहरूलाई छाडिएको इलाका प्रहरी कार्यालय बुटवलका डीएसपी ठगबहादुर केसीले बताए । कल सेन्टरलाई भने प्रहरीले सिल गरेको छ । जानकीनगरमा चार तल्लाको घरमा तीनवटा फ्ल्याट भाडामा लिएर कल सेन्टर सञ्चालनमा थियो । त्यहाँका कम्प्युटर प्रहरीले नियन्त्रणमा लिएको छ । कार्यरत कर्मचारीले कम्प्युटरबाटै सर्वसाधारणलाई म्यासेज पठाई ट्र्यापमा पार्ने र त्यसपछि मोबाइल, ह्वाट्सप र फेसबुकमा अश्लील म्यासेज पठाउने तथा चिट्ठा पर्यो भन्दै ठगी गर्ने गरेको अनुसन्धानबाट खुलेको डीएसपी केसीले बताए । प्रारम्भिक अनुसन्धानले उक्त सेन्टर चिनियाँ र भारतीय नागरिकसमेतको लगानीमा खोलिएको देखाएको प्रहरीले जनाएको छ । पक्राउ गरेका ९ जनाको विवरण प्रहरीले गोप्य राखेको छ । पक्राउ पर्नेमा एक भारतीय र अन्य रोल्पा जिल्लाका छन् ।"
कान्तिपुरकर्मी गुरुङलाई पितृशोक,"पोखरा (कास) कान्तिपुर दैनिकका लमजुङ संवाददाता आश गुरुङलाई पितृशोक परेको छ । उनका बाबु ७७ वर्षीय मंगले गुरुङको उपचारका क्रममा शनिबार राति काठमाडौंस्थित त्रिवि शिक्षण अस्पतालको मनमोहन कार्डियोथोरासिक भास्कुलर तथा ट्रान्सप्लान्ट सेन्टरमा मृत्यु भएको हो । बायाँ खुट्टामा एक्कासि समस्या देखिएपछि उपचाररत उनको गत असार २७ मा शल्यक्रिया गरिएको थियो । पछि मुटु, मिर्गौला र फोक्सोमा पनि समस्या देखिएपछि शिक्षण अस्पतालमै आईसीयू र भेन्टिलेटरमा राखेर उपचार गरिरहेका बेला निधन भएको हो । लमजुङको क्व्होलासोथर४ भुजुङका गुरुङको शव राति नै सदरमुकाम बेसीसहर ल्याएर आइतबार अन्त्येष्टि गरिएको छ । गुरुङको परिवारमा श्रीमती, एक छोरा, बुहारी र नातिनातिनी छन् ।"
व्यापार घाटा सवा १७ खर्ब,"(काठमाडौं)  मुलुकको व्यापार घाटा १७ खर्ब २० अर्ब रुपैयाँ पुगेको छ । अत्यावश्यक वस्तु मात्रै नभई विलासिताका वस्तुको उच्च आयातले व्यापार घाटा चुलिएको हो । अर्थतन्त्र जोखिमपूर्ण भइरहँदा पेट्रोलियम पदार्थ, सुन, मोबाइल, एमएस बिलेटसँगै स्वदेशमै उत्पादन गर्न सकिने खाद्यवस्तुको आयात पनि उच्च दरले बढेको छ, जसले गर्दा व्यापार घाटा वृद्धि भएको हो । आर्थिक वर्ष ०७८७९ मा व्यापार घाटा २३ प्रतिशतले बढेर १७ खर्ब २० अर्ब ४१ करोड रुपैयाँ पुगेको भन्सार विभागको तथ्यांक छ । जब कि ०७७७८ मा यस्तो घाटा १३ खर्ब ९८ अर्ब ७१ करोड रुपैयाँ मात्रै थियो । अन्तर्राष्ट्रिय बजारमा भइरहेको मूल्यवृद्धिले पनि व्यापार घाटा बढाउन सघाएको जानकारहरू बताउँछन् । रुसयुक्रेन द्वन्द्वका कारण पेट्रोलियम पदार्थको मूल्य अचाक्ली बढेको छ । मूल्य बढेकै कारण पेट्रोलियम पदार्थ खरिद गर्न ३ खर्ब ५ अर्ब रुपैयाँ बाहिरिएको छ । एक वर्षमा इन्धनको मूल्य दोब्बरले बढ्दा घाटा चुलियो, पूर्ववाणिज्य सहसचिव रवि सैंजूले भने, यीबाहेक स्वदेशमै उत्पादन गर्न सकिने वस्तु पनि आयात भएका छन् । स्वदेशमा उत्पादन बढाउन नसक्दा विदेशी खाद्यवस्तु पनि यहीं डम्पिङ भए । यसले पनि घाटा बढायो । एन्टिडम्पिङ ऐन कार्यान्वयन गर्न सके आयात घटाउन सकिने उनको दाबी छ । सरकारी नीतिले पनि व्यापार सन्तुलन मिलेको छैन । तयारी वस्तु र कच्चा पदार्थको भन्सार दरमा खासै फरक छैन । भन्सार दर एउटै हुँदा व्यवसायीले कच्चा पदार्थभन्दा तयारी वस्तु नै आयातमै जोड दिइरहेका छन् । आयातसँगै निर्यात व्यापार पनि बढेको विभागले जनाएको छ । आयात व्यापार बढेर १९ खर्ब २० अर्ब ४४ करोड र निर्यात व्यापार २ खर्ब ३ करोड रुपैयाँ पुगेको छ । आयात व्यापार २४७२ प्रतिशतले वृद्धि हुँदा निर्यात ४१७४ प्रतिशतले बढेको छ । तर, विडम्बना स्वदेशमै उत्पादित वस्तुले निर्यात बढाइदिएको होइन । झट्ट तथ्यांक हेर्दा निर्यात राम्रो देखिन्छ । तर, व्यवसायीले तेस्रो मुलुकबाट आयात गरिएको भटमास, कच्चा पाम तेल, सूर्यमूखी तेल आयात गरी प्रशोधन गरेर निर्यात गरेका छन्, पूर्ववाणिज्य सचिव पुरुषोत्तम ओझाले भने, यो दिगोपन होइन, आफ्नो कच्चा पदार्थमा आधारित हुनुपर्यो । विदेशी कच्चा पदार्थ भए पनि पर्याप्त भ्यालु एडिसन हुने वस्तु हुनुपर्यो । सरकारी निर्यात दिगो बनाउन स्वदेशमै गुणस्तरीय वस्तुको उत्पादनमा जोड दिनुपर्ने ओझाको भनाइ छ । त्यसका लागि कृषि, उद्योग वाणिज्य तथा आपूर्ति, सिँचाइ र ऊर्जा मन्त्रालयबीच समन्वयकारी भूमिका हुनुपर्ने उनले बताए । विलासिताका वस्तु आयातमा पनि कडाइ गर्दै जानुपर्ने उनको सुझाव छ । आयात भएका वस्तुमा सबैभन्दा बढी १ खर्ब ६८ अर्ब २३ करोडको डिजेल, ७१ अर्ब ३८ करोडको पेट्रोल र ६५ अर्ब ५५ करोडको एलपी ग्यास आयात भएको छ । सरकारले इन्धन खपत घटाउन विद्युतीय चुलो र सवारीको कुरा गरिरहँदा इन्धनको आयात भने अचाक्ली बढेको हो । चौथो नम्बरमा ५६ अर्ब १८ करोडको भटमासको तेल कच्चा, ५१ अर्ब ३३ करोडको एमएस बिलेट, ४२ अर्ब ७० करोडको सुन, ४१ अर्ब १५ करोडको मोबाइल र ३९ अर्ब ३१ करोडको कच्चा पाम तेल आयात भएको छ ।विलासिताका वस्तु आयातले विदेशी मुद्रा सञ्चिति थप घटेको छ । त्यसैले भुक्तानी सन्तुलन मिलाउन उद्योग वाणिज्य तथा आपूर्ति मन्त्रालयले विभिन्न १० वस्तुको आयातमा भदौ १४ सम्म पूर्ण रोक लगाएको छ । तर पनि व्यापार घाटा थामिएको छैन । व्यापार घाटा कम गर्न अबको लगानी उत्पादनशील क्षेत्रमा हुनुपर्ने पूर्वउद्योग वाणिज्य तथा आपूर्ति सचिव चन्द्र घिमिरेले जोड दिए । यस क्षेत्रमा लगानी बढाउन सरकारले सबै नीति परिमार्जन गर्नुपर्ने उनको भनाइ छ । बजेटसँग जोडिएका ऋण, मौद्रिक नीति, औद्योगिक, वाणिज्य र ऊर्जासम्बद्ध नीति परिमार्जन गर्दै जानुपर्छ । उत्पादनशील क्षेत्रमा भएका उद्योगलाई सहुलियत र निरन्तर ऊर्जा दिनुपर्छ, घिमिरेले भने, यसबाहेक उत्पादनशील क्षेत्रका लागि ऋण नीति उत्तम हुनुपर्छ । यसले आयात प्रतिस्थापन र निर्यात बढाउन सघाउँछ । आयात प्रतिस्थापनतर्फ पनि सोच्नुपर्ने उनले सुझाए । आयातकर्ता कार, मोटरसाइकल, टीभी, फ्रिजलगायत विद्युतीय उपकरण स्वदेशमै उत्पादन गर्नेतर्फ लाग्नुपर्ने पनि उनको भनाइ छ । उत्पादन बढाउन कृषि उद्यमशीलतामा जोड दिऔं । इन्धनको विकल्प विद्युतीय सवारी र उपकरण प्रयोग गर्दा व्यापार घाटा कम गर्न सकिन्छ, घिमिरेले भने, यसका लागि रणनीतिक ढंगले काम गरौं ।यसैबीच निर्यात भएका वस्तुमा भटमासको तेल र पाम तेल अगाडि छन् । स्वदेशमै उत्पादन हुने सम्भावना भए पनि व्यवसायीले कच्चापदार्थ आयात गरी प्रशोधन गरेर यी वस्तु पुनः निर्यात गरिरहेका छन् । जसले गर्दा समग्र निर्यात व्यापार बढेको छ । एक वर्षको अवधिमा ४५ अर्ब ३५ करोडको भटमासको तेल र ३७ अर्ब ९४ करोडको प्रशोधित पाम तेल निर्यात भएको विभागको तथ्यांक छ । सोही अवधिमा १० अर्ब १४ करोडको सेन्थेटिक यार्न, ७ अर्ब ७१ करोडको उनी गलैंचा, ५ अर्बर् ७६ करोडको तयारी कपडा र ५ अर्ब २१ करोडको जुटका बुनिएका कपडा पनि निर्यात भएका छन् ।"
अर्थतन्त्र सुधार्न प्रधानमन्त्रीले खोजे निजी क्षेत्रको साथ,"लगानीयोग्य तरलताको अभाव, भुक्तानी असन्तुलन, विश्व भूराजनीति र मूल्यवृद्धि, निर्यात प्रवर्द्धन तथा आयात प्रतिस्थापन र खुम्चँदो समग्र माग अर्थतन्त्रका विद्यमान चुनौती हुन्, अग्रवालले भने । सरकारको नीतिका कारण घिउ, तेल, वायर रड, सेनिटरी प्याड, कपडालगायतका उद्योगलाई समस्या परेको पनि उनको भनाइ छ । खर्बौंको लगानी भएका र हजारौंलाई रोजगारी दिइरहेका यस्ता उद्योगहरूको संरक्षणका लागि अनुरोध छ, अग्रवालले भने । अहिले नेपालमा दोस्रो चरणको आर्थिक सुधारको आवश्यकता रहेको नेपाली कांग्रेसका सांसद तथा उद्योगी विनोद चौधरीले बताए । ५० को दशकमा उदारीकरण र निजीकरण जस्ता आर्थिक सुधारका कदम चालिएको थियो । त्यसले निजी क्षेत्रलाई व्यावसायिक बनायो । अहिले दोस्रो चरणको आर्थिक सुधारको अपेक्षा सरकारसँग निजी क्षेत्रले राखेको छ, चौधरीले भने । विदेशी मुद्रा आर्जन र व्यापार घाटा न्यूनीकरणका लागि नेपालले जलविद्युत्, पर्यटन र सूचना प्रविधिका क्षेत्रबाट लाभ लिन सक्ने पनि उनको भनाइ छ ।१९ औं वार्षिक साधारणसभाका अवसरमा उत्कृष्ट कम्पनीलाई परिसंघले पुरस्कृतसमेत गरेको छ । उत्कृष्ट निर्यातकर्ता साफ्टा क्षेत्रतर्फ गणपति वनस्पति प्रालि र उत्कृष्ट निर्यातकर्ता तेस्रो मुलुकतर्फ रिलायन्स स्पिनिङ मिल्स लिमिटेडलाई अवार्ड दिइएको हो । परिसंघका पूर्वअध्यक्ष हरिभक्त शर्मालाई सीएनआई प्रेसिडेन्स अवार्ड बाट सम्मानित गरिएको छ ।"
वैदेशिक रोजगारीमा जानेलाई सामाजिक सुरक्षा,"(काठमाडौं)  सरकारले वैदेशिक रोजगारीमा जाने नेपाली कामदारलाई सामाजिक सुरक्षा कोषको दायरामा ल्याउने भएको छ । त्यसका लागि आवश्यक प्रक्रिया अगाडि बढाएको छ । श्रम, रोजगार तथा सामाजिक सुरक्षा मन्त्रालयले प्रक्रिया अगाडि बढाएको हो । विदेश जाने नेपाली कामदारलाई सामाजिक सुरक्षा कोषमार्फत नै सुविधा दिने टुंगो लागेको श्रम सचिव एकनारायण अर्यालले बताएका छन् । सञ्चय कोषले समेट्ने कि सामाजिक सुरक्षा कोषले भन्ने टुंगिएको थिएन । अब सामाजिक सुरक्षा कोषले नै हेर्ने टुंगो लाग्यो, उनले भने, अब यो वैदेशिक रोजगार ऐनले बोल्नुपर्ने भयो । त्यसका लागि मन्त्रालयले वैदेशिक रोजगार ऐनलाई संशोधन गर्ने प्रक्रियालाई अगाडि बढाइसकेको छ । मन्त्रालयका अनुसार संसद्मा पठाउन लागिएको नेपाल ऐन संशोधनमा वैदेशिक रोजगार ऐनको संशोधित विधेयकलाई पनि पठाउन लागिएको हो । कोषमा नै यो विषय हेर्ने छुट्टै युनिट बनाउँदै छ, उनले भने, यसै वर्षदेखि कार्यान्वयनमा जानका लागि बजेटले समेत सम्बोधन गरिसकेको छ ।श्रमस्वीकृति लिएर गएकामध्ये झन्डै २० लाख नेपाली प्रमुख गन्तव्य मुलुकमा कार्यरत छन् । यसबाहेक झन्डै १५ लाख नेपाली श्रमस्वीकृति नलिई काम गरिरहेका छन् । विदेशमा रहेका नेपालीलाई सामाजिक सुरक्षाको दायरामा कसरी समेट्ने भन्ने विषय भने निकै चुनौतीपूर्ण रहेको पूर्वमहान्यायाधिवक्ता रमेश बडालले बताए । विदेशमा रहेका नेपालीलाई सामाजिक सुरक्षाको दायरामा ल्याउन चुनौती छ । तर, चुनौती छ भनेर छोडिदिने कुरा हुँदैन । सुरुवात गर्न ढिला भइसक्यो, उनले भने, हामीले सामाजिक सुरक्षा ऐनको मस्यौदा गर्ने बेला नै पारस्परिक श्रम सम्झौतामार्फत विदेशमा रहेका नेपालीलाई समेट्न प्रयास गरेका थियौं । त्यो बेला कानुन मन्त्रालयलाई बुझाउन सकेनौं ।उनका अनुसार स्किमलाई बलियो बनाएर विदेशमा रहेका नेपालीलाई कोषको दायराभित्र ल्याउन सकिने बताए । उनले अहिले सुरु गरेमा १५ वर्षभित्र सबैलाई समेट्न सकिने बताए । भारतको सरकारी सेवाबाट अवकाश प्राप्त धेरै नेपालीले पेन्सन बुझ्न अझै भारत जानुपर्छ । ६५ वर्ष काटेका कैयौं वृद्धवृद्धाहरू पेन्सन बुझ्न भारत जान सकेको छैनन् । यस्ता विषयलाई सम्बोधन गर्न दुई देशबीच सामाजिक सुरक्षामा सहमति हुनुपर्छ, उनले भने, श्रमले नै संसारलाई जोड्छ ।सञ्चय कोषका पूर्वप्रमुख कृष्ण आचार्यले एक पटक सामाजिक सुरक्षाको दायरामा वैदेशिक रोजगारीमा गएका कामदारलाई ल्याउन सकेमा रेमिट्यान्स पनि कानुनी बाटोबाट आउने बताए । यो अभ्यास नौलो होइन । फिलिपिन्स र भारतजस्ता देशहरूले अभ्यासमा ल्याइसकेको छ । हाम्रा लागि फिलिपिन्स मोडल उचित हुन सक्छ, उनले भने, नेपालमा पनि संस्थागत विकास भइसकेको छ । प्रशासनिक संरचना बलियो बनाएर आकर्षित गर्ने कार्यक्रमहरू बनाउन सक्नुपर्छ ।सामाजिक सुरक्षा प्रदान गर्न नेपालले मलेसियाको सामाजिक सुरक्षा हेर्ने निकाय सोस्कोसँग मात्रै सम्झौता गरेको छ । मलेसियामा दुर्घटना र मृत्यु भएका नेपाली कामदारका परिवारलाई आजीवन पेन्सनको सुविधा दिने गरी सोस्कोले वैदेशिक रोजगार बोर्डमार्फत दिने सहमति गरेको छ । प्रमुख गन्तव्य कतार, संयुक्त अरब इमिरेट्स (यूएई), साउदी अरब, कुवेतसँग भने सामाजिक सुरक्षाको विषय सम्झौता गरेको छैन । आचार्यका अनुसार यसका लागि उच्च तहमा उच्चस्तरीय समन्वय केन्द्र बनाएर काम गर्न जरुरी छ । सामाजिक सुरक्षा कोषले भने गैरआवासीय नेपाली संघसँग गत शुक्रबार यसबारे समझदारी गरेको थियो । श्रम रोजगार तथा सामाजिक मन्त्री शेरबहादुर कुँवर, श्रम सचिव एकनारायण अर्यालको उपस्थितिमा कोषका कार्यकारी निर्देशक कपिलमणि ज्ञवाली र एनआरएनएका अध्यक्षत्रय कुल आचार्य, रविना श्रेष्ठ र बद्री केसीबीच समझदारीमा हस्ताक्षर भएको हो । एनआरएनएले झन्डै एक दशकदेखि वैदेशिक रोजगारीमा जाने कामदारलाई सामाजिक सुरक्षामा समेट्न लबिइङ गर्दै आएको थियो । एनआरएनएका अध्यक्ष केसीले विदेशमा रहेका नेपालीहरू सबैभन्दा बढी जोखिममा काम गरिरहेको बताए । विदेशमा रहेका नेपाली बल हुन्जेल मात्रै काम गर्ने हो । जुन दिन थला परिन्छ वा शक्तिमा ह्रास आउँछ । त्यस दिन रित्तो हात देश फर्कनुपर्छ । यस्तो वर्गको सामाजिक सुरक्षा छैन, उनले भने, तलमाथि केही भाइहाल्यो भने श्रमस्वीकृति लिएर गएकाको हकमा मात्रै २० लाख रुपैयाँ जति क्षतिपूर्ति पाउने ग्यारेन्टी गरिदिएको छ । यो भने निकै कम पैसा हो । यसमा राज्यले गम्भीर"
घरजग्गा कारोबारसँगै बढ्यो राजस्व,"काठमाडौं (कास) गत आर्थिक वर्षमा जग्गाको कारोबार बढेको पाइएको छ । आर्थिक वर्ष ०७८७९ मा ८४ हजार ८९५ ले कारोबार बढेको भूमि व्यवस्थापन तथा अभिलेख विभागको तथ्यांक छ । विभागका अनुसार आर्थिक वर्ष ०७७७८ मा १७ लाख २८ हजार ५२९ पटक कारोबार हुँदा आर्थिक वर्ष ०७८०७९ मा १८ लाख १३ हजार ४२४ पटक कारोबार भएको थियो । कोरोना महामारीलगायत विविध कारणले सुस्ताएको कारोबार बढ्दै गएको विभागका प्रवक्ता कृष्णप्रसाद भण्डारीले बताए । आर्थिक वर्ष ०७६७७ मा १२ लाख ११ हजार ३ सय ६७, ०७५७६ मा १० लाख ७७ हजार ८ सय १६ पटक घरजग्गा कारोबार भएको थियो । कारोबार बढेसँगै घरजग्गाबाट हुने संकलन पनि वृद्धि भएको विभागको तथ्यांक छ । ०७८७९ मा ७६ अर्ब ६२ करोड ७८ हजार ४७३ रुपैयाँ राजस्व संकलन भएको छ । उक्त राजस्वअन्तर्गत रजिस्ट्रेसन दस्तुर, सेवा शुल्क, वाग्मती सभ्यता शुल्क, पुँजीगत लाभकर र छुट दिएको समेत समावेश हुने विभागले जनाएको छ । आर्थिक वर्ष ०७७७८ मा ५७ अर्ब ७५ करोड ४८ लाख ५७ हजार ६० र ०७६७७ मा ३४ अर्ब ८७ करोड ७४ लाख ५९ हजार ५ सय ८६ रुपैयाँ राजस्व संकलन भएको थियो । ०७५७६ मा भने ३५ अर्ब ४५ करोड ९४ लाख ५५ हजार रुपैयाँ राजस्व उठेको विभागको भनाइ छ । निरन्तर बढ्दै गरेको राजस्व अब भने घट्न सक्ने विभागले बताएको छ । सरकारले जारी गरेको भूउपयोग नियमावली, २०७९ अनुसार जमिनको वर्गीकरण नभई कित्ताकाट गर्न नपाइने हुँदा राजस्व घट्न सक्ने विभागको अनुमान छ । स्थानीय भूउपयोग परिषद्ले सिफारिस गरिदिएको खण्डमा कित्ताकाट हुने र राजस्व कमी नहुने अवस्था पनि रहन सक्ने बताइएको छ । तर हालसम्म कति पालिकाले भूमिको वर्गीकरण गरी सकाए वा कति स्थानीय तहले भूउपयोग परिषद् गठन गरे भन्नेबारे तथ्यांक छैन ।"
सिप्रदीको लोकोन्याभ,"काठमाडौं (कास) सिप्रदी ट्रेडिङ प्रालिले नेपाली बजारमा लोकोन्याभ बिक्रीवितरण सुरु गरेको छ । लोकोन्याभ उत्कृष्ट फ्लिट म्यानेजमेन्ट सोलुसन हो, जसले गाडीहरूलाई प्रभावकारी रूपले व्यवस्थापन गर्न सघाउने कम्पनीले जनाएको छ । गाडीको ट्र्याकिङ, इन्धन सुपरिवेक्षण र भिडियो टेलिम्याट्रिक्स जस्ता प्रयोजनका लागि लोकोन्याभ अत्यन्त उपयुक्त हुने बताइन्छ । विश्वका ५० भन्दा बढी मुलुकमा उपस्थिति रहेको लोकोन्याभ एउटै प्लेटफर्मबाट गाडी सञ्चालनको प्रभावकारी व्यवस्थापन गर्न सकिन्छ । नवीन प्रविधिको प्रयोगमा बनेको यस प्लेटफर्मले गाडीधनी र चालकलाई कमभन्दा कम खर्चमा उच्च कार्यक्षमता हासिल गर्न सघाउने कम्पनीको दाबी छ ।"
बजारमा डीएचआईका उपकरण,"काठमाडौं (कास) डीएचआई इलेक्ट्रोनिक्स प्रालिले डीएचआई ब्रान्डका विभिन्न इलेक्ट्रोनिक्स तथा घरायसी उपकरण सार्वजनिक गरेको छ । डीएचआईका टेलिभिजन, वासिङ मेसिन, रेफ्रिजेरेटर, इन्डक्सन चुलो, राइस कुकर, एयर कुलर, किचन चिम्नी, भ्याकुम क्लिनर र चेस्ट फ्रिजरलगायत उपकरण सार्वजनिक गरिएको कम्पनीले जनाएको छ । डीएचआई ब्रान्डका घरायसी उपकरणले भान्सा र घरमा ग्राहकलाई सहजता र चुस्तता प्रदान गर्ने कम्पनीको दाबी छ । डीएचआई होम अप्लायन्सका नवीनतम् प्रविधि र उत्कृष्ट गुणस्तरका उत्पादन सुविधाजनक, भरपर्दा र तुलनात्मक रूपमा प्रतिस्पर्धी मूल्यमा उपलब्ध रहेको कम्पनीको भनाइ छ ।"
सिद्धार्थनगरमा हस्पिटल बनाउन निफ्रा र नबिलको सहवित्तीयकरण,काठमाडौं (कास) नेपाल इन्फ्रास्ट्रक्चर बैंक (निफ्रा) को अगुवाइ तथा नबिल बैंकको सहभागितामा लुम्बिनीको सिद्धार्थनगर नगरपालिकामा हस्पिटल बनाउन २ अर्ब ५४ करोडको कर्जा स्वीकृत भएको छ । एक सय शय्याको एड्भान्स इन्टरनेसनल मल्टी स्पेसालिटी हस्पिटल निर्माण तथा सञ्चालन गर्न उक्त रकमको कर्जा स्वीकृत भई सहवित्तीयकरण सम्झौता भएको हो । उक्त हस्पिटल बनाउन निफ्राले १ अर्ब ५४ करोड तथा नबिल बैंकले १ अर्बसम्म लगनी गर्नेछ ।
ग्लोबलको चक्रवर्ती मुद्दती निक्षेप योजना,"काठमाडौं (कास) ग्लोबल आईएमई बैंकले मुद्दती निक्षेपलाई दोब्बर, तेब्बर, चौबर वा सोहीअनुसार बनाउन सकिने गरी चक्रवर्ती मुद्दती योजना ल्याएको छ । योजनाअन्तर्गत तोकिएको समयभित्र उक्त मुद्दती निक्षेप दोब्बर, तेब्बर, चौबर वा ग्राहकहरूको चाहना बमोजिम त्यसभन्दा अझ बढी हुनेछ । यस योजनामा ब्याज प्रचलित दरअनुसार लागू हुनेछ । अहिलेको प्रचलित ब्याजदरअनुसार मुद्दती निक्षेपमा ८० महिनामा दोब्बर, १२७ महिनामा तेब्बर र १६० महिनामा चौबर हुने बैंकले जनाएको छ । यसले ग्राहकलाई आफ्नो निक्षेपको उच्चतम प्रतिफल प्राप्त गर्न सघाउने बैंकको भनाइ छ ।"
राजपाक्षविरुद्ध सिंगापुरमा मुद्दा,"सिंगापुर (एजेन्सी) श्रीलंकाका पूर्वराष्ट्रपति गोटाबाया राजपाक्षविरुद्ध अधिकारकर्मीहरूको एक अन्तर्राष्ट्रिय संस्थाले पक्राउको माग गर्दै मुद्दा दायर गरेको छ । श्रीलंकामा आन्दोलन चर्किएपछि भागेर सिंगापुर पुगेका राजपाक्षविरुद्ध सिंगापुरमा उजुरी दिइएको हो । उनीविरुद्ध इन्टरनेसनल ट्रुथ एन्ड जस्टिस प्रोजेक्ट (आईटीजेपी) का तर्फबाट राजपाक्षविरुद्ध मुद्दा दायर गरिएको संस्थाकी कार्यकारी निर्देशक यस्मिन सुकाले बताएकी हुन् । सिंगापुरको महान्यायाधिवक्ताको कार्यालयमा शनिबार दर्ता गरिएको ६३ पृष्ठ लामो उजुरीमा श्रीलंकाका पूर्वराष्ट्रपति राजपाक्षले श्रीलंकामा चलेको २५ वर्ष लामो गृहयुद्धमा जेनेभा महासन्धिको उल्लंघन गर्नुका साथै मानवअधिकार हनन गरेको दाबी गरिएको अन्तर्राष्ट्रिय सञ्चारमाध्यमले जनाएका छन् । श्रीलंकामा सन् २००९ मा अन्त्य भएको गृहयुद्धका क्रममा तत्कालीन पृथकतावादी विद्रोही लिबरेसन अफ तमिल टाइगर्स इलम (लिट्टे) र सरकारका तर्फबाट मानवअधिकार उल्लंघनका साथै दुर्व्यवहार घटना भएको बताइन्छ । पछिल्लो समय श्रीलंका आर्थिक संकटमा फसेपछि देशव्यापी प्रदर्शन सुरु भएको थियो । आफूविरुद्धको प्रदर्शन चर्किएपछि माल्दिभ्स भागेका राजपाक्ष पछि सिंगापुर पुगेका हुन् । उनले सिंगापुरबाटै राष्ट्रपति पदको राजीनामा पठाएका थिए ।गोटाबायाले सन् २००८ मा युद्ध क्षेत्रबाट संयुक्त राष्ट्रसंघ र दातृ निकायलाई फिर्ता जान आदेश दिएका थिए । त्यसका साथै उनीमाथि युद्धको समयमा नागरिकमाथि सेनाले गरेको नरसंहार ठाकछोप गरेको आरोप छ । सिंगापुरमा दायर मुद्दामा राजपाक्षलाई तत्काल पक्राउ गरी अनुसन्धान गर्न माग गरिएको छ । राजपाक्षले भने आफूमाथि लाग्ने गरेका आरोप अस्वीकार गर्दै आएका छन् । उनीमाथिको मुद्दाबारे सिंगापुरका महान्यायाधिवक्ताले भने हालसम्म कुनै प्रतिक्रिया जनाएका छैनन् ।गोटाबायाको राजीनामापछि गत बुधबार भएको चुनावबाट रनिल विक्रमासिंघे राष्ट्रपतिमा निर्वाचित भएका छन् । सर्वसाधारणबीच अलोकप्रिय विक्रमासिंघेलाई सांसदहरूले नयाँ राष्ट्रपतिमा छानेपछि उनीविरुद्ध समेत प्रदर्शनहरू सुरु भएका जनाइएको छ । उनी सन् २०२४ को नोभेम्बरसम्म श्रीलंकाको राष्ट्रपति हुनेछन् ।आर्थिक रूपमा ध्वस्त श्रीलंकालाई सहज अवस्थामा फर्काउने र महिनौं लामो विरोध प्रदर्शनपछि बिग्रिएको देशको शासन सुव्यवस्था पुनःस्थापित गर्ने चुनौतीबीच राष्ट्रपति चयन भएका गोटाबायालाई काम गर्न भने त्यति सहज नभएको जानकारहरूको भनाइ छ । विक्रमासिंघे पनि राजपाक्षपक्षीय नेता भएकाले राजीनामा दिनुपर्ने प्रदर्शनकारीको माग छ । केही दिनअघिको प्रदर्शनका क्रममा उनको निजी निवासमा आगजनी भएको थियो । तर विक्रमासिंघेले भने प्रदर्शनकारीका मागको बेवास्ता गर्दै देश निकै कठिन अवस्थामा रहेकाले सबै मिलेर काम गर्नुको विकल्प नभएको बताउने गरेका छन् । पछिल्लो समय श्रीलंका सन् १९४७ मा स्वतन्त्र भएयताकै गम्भीर आर्थिक संकटबाट जुधिरहेको छ । विदेशी मुद्रा अभावका कारण बजारमा इन्धन, औषधि तथा खाद्यान्नको चरम अभाव देखिएको छ । मूल्यवृद्धि अकासिएपछि सर्वसाधारणको दैनिकी निकै कष्टकर बनिरहेको छ । विद्यालय, स्वास्थ्य संस्था तथा सरकारी कार्यालयले सेवा प्रवाह गर्न असफल भएको जनाइएको छ ।"
दिल्लीमा पनि देखियो मंकीपक्स,"(नयाँदिल्ली)  भारतीय राजधानी नयाँदिल्लीमा मंकीपक्सका बिरामी भेटिएका छन् । स्वास्थ्य अधिकारीले नयाँदिल्लीका एक जनालाई मंकीपक्स देखिएको आइतबार पुष्टि गरेका हुन् । स्थानीय सञ्चारमाध्यमका अनुसार आइतबार दिल्लीका ३४ वर्षीय पुरुषमा मंकीपक्स पुष्टि भएको हो । उनी हालै मनालीको एक पार्टीमा सहभागी भएर फर्किएका थिए । लक्षण देखिएपछि उनलाई दिल्लीको एक अस्पतालमा आइसोलेसनमा राखिएको छ । उनको सम्पर्कमा आएका व्यक्तिहरूको पहिचान गरी आइसोलेसनमा राखिएको जनाइएको छ । यसअघि भारतको केरलमा ३ जनामा मंकीपक्स पुष्टि भएको थियो । हालसम्म भारतसहित विश्वका ८० देशमा मंकीपक्स देखिइसकेको छ । ती देशका कम्तीमा १७ हजार जनामा यसको संक्रमण पुष्टि भइसकेको र ५ जनाले ज्यान गुमाइसकेका डब्लूएचओले जनाएको छ ।विश्व स्वास्थ्य संगठन (डब्लूएचओ) ले मंकीपक्स लाई विश्वव्यापी स्वास्थ्य संकट घोषणा गरेको छ । मंकीपक्स संक्रमण विश्वव्यापी महामारीका रूपमा देखिएको भन्दै डब्लूएचओको इन्टरनेसनल हेल्थ रेगुलेसन इमर्जेन्सी कमिटी ले शनिबार विश्वभर स्वास्थ्य संकटकाल घोषणा गरेको हो । मंकीपक्सको प्रकोप विश्वभर द्रुतगतिमा फैलिएको जनाउँदै विश्वव्यापी संकट घोषणापछि यसको प्रकोप रोक्न, खोपको विकास गर्न र जोखिममा परेकाहरूलाई बचाउन सहज हुने डब्लूएचओको भनाइ छ । बिफर रोग लाग्ने प्रजातिको भाइरसबाटै मंकीपक्सको संक्रमण हुने गर्छ । यो विषाणुले कमैलाई मात्र गम्भीर बिरामी बनाउने गरेको छ । संक्रमण भए ज्वरो आउने, जीउ सुन्निने र ढाड, टाउको र मांसपेशी दुख्ने गर्छ । संक्रमण भएको केही दिनमा अनुहारमा देखिएका बिमिरा बिस्तारै शरीरका अन्य भागमा फैलन थाल्छ । खासगरी हात र पैतालामा बिमिरा बढी देखिन्छन् । केही दिन निकै चिलाउने वा दुख्ने भए पनि बिमिरा बिस्तारै हराउँदै जाने डब्लूएचओले जनाएको छ । तर बिमिरा आएको ठाउँमा दाग भने रहिरहन सक्छ । संक्रमण भएका दसमध्ये एक जनाको ज्यान जान सक्ने जनस्वास्थ्यविद्हरू बताउँछन् । मंकीपक्स भाइरस कोरोनाजस्तो सहजै एक मानिसबाट अर्कोमा भने सर्दैन । खासगरी जंगली जनावरमा हुने मंकीपक्स बाँदरभन्दा बढी मुसामा हुने वैज्ञानिकहरू बताउँछन् । डब्लूएचओका अनुसार मंकीपक्स भाइरस एक व्यक्तिबाट अर्कोमा घाउ, हाच्छिउँ गर्दा निस्कने थुकलगायत तरल पदार्थका माध्यमबाट फैलिन्छ । त्यस्तो तरल पदार्थ श्वासनली, आँखा, मुख वा नाकबाट छिर्न सक्ने जनाइएको छ । संक्रमित जनावरहरू बाँदर वा मुसाको सम्पर्कबाट पनि यो भाइरस सर्न सक्छ । संक्रमितले प्रयोग गरेका लुगा वा सामानबाट पनि सर्न सक्ने जनाइएको छ । हालसम्म मंकीपक्सविरुद्धको खोप नबने पनि बिफरको खोप ८५ प्रतिशत प्रभावकारी हुने डब्लूएचओले जनाएको छ ।मंकीपक्स पहिलोपटक सन् १९५८ मा एउटा बाँदरमा देखिएको थियो । मानिसमा भने पहिलोपटक सन् १९७० मा पुष्टि भएको हो ।"
भारतमा एकै दिन २० हजारलाई कोरोना,नयाँदिल्ली (एजेन्सी) भारतमा पछिल्लो एक दिनमा २० हजारभन्दा बढीमा कोरोना भाइरसको संक्रमण पुष्टि भएको छ । भारतको स्वास्थ्य तथा परिवार कल्याण मन्त्रालयले पछिल्लो २४ घण्टामा २० हजार २ सय ७९ जनामा कोरोना संक्रमण पुष्टि भएको जनाएको हो । उक्त अवधिमा ३६ जनाको संक्रमणका कारण मृत्यु भएको छ । यसअघि भारतमा लगातार तीन दिनसम्म दैनिक २१ हजारभन्दा बढीमा कोरोना संक्रमण पुष्टि भएको थियो । भारतमा हालसम्म ४ करोड ३८ लाख ८८ हजार जनामा संक्रमण पुष्टि भइसकेको छ भने एक लाख ५२ हजार २ सय संक्रमणको अवस्थामा छन् । मन्त्रालयका अनुसार पछिल्लो २४ घण्टामा १८ हजार १ सय ४३ जना संक्रमणमुक्त भएका छन् । योसँगै कोरोना निको हुनेको संख्या ४ करोड ३२ लाख १० हजार नाघेको छ । मन्त्रालयद्वारा जारी पछिल्लो विवरणअनुसार हालसम्म ५ लाख २६ हजार ३३ जनाको मृत्यु भइसकेको छ । महामारी सुरु भएयता ८६ करोड ८९ लाखभन्दा बढीमा भाइरसको परीक्षण गरिसकिएको छ । भारतमा सन् २०२१ को जनवरी १६ देखियता २ अर्ब ९१ लाख मात्राभन्दा बढी खोप लगाइएको छ ।
इंग्ल्यान्डलाई फाइनलको अवसर,"जर्मनीविरुद्ध फ्रान्स, बुधबारजर्मनीले मज्जाले दाबी गर्न सक्छ, यसपल्टको प्रतियोगितामा कुनै एक टिमले लगातार समान रूपमा माथिल्लो दर्जाको फुटबल खेलेको छ भने यो जर्मनी नै हो । जर्मन टिमले अहिलेसम्म खेलेको सबै चार खेल त्यसरी जितेको छ, जसमा उसले कुनै गोल खाएको छैन । क्वाटरफाइनलमा जर्मनीले अस्ट्रियालाई हराएको थियो र यसक्रममा टिममा केही कमजोरी प्रस्ट देखिएको थियो । त्यस खेलमा अस्ट्रियाका तीन प्रहार पोस्टमा लागेका थिए ।यी प्रहारले पोस्टको दिशा लिएको भए, पूरा खेलको कथा बेग्लै हुन सक्ने थियो । त्यसैले ब्रेन्टफोर्ड कम्युनिटी स्टेडियममा हुने सेमिफाइनलमा जर्मनीले फ्रान्सलाई यस्तै मौका बारम्बार दिन सक्ने छैन । फ्रान्सले भने अतिरिक्त समय चलेको खेलमा नेदरल्यान्ड्सलाई १० ले हराएको थियो । फ्रान्स डिफेन्डिङ च्याम्पियन नेदरल्यान्ड्सविरुद्ध लगातार हाबी त रह्यो, तर चाहिएको समयमा गोल निकाल्न असफल रह्यो । उसका लागि एभे पेरिसेटले निर्णायक गोल गरिन् ।खेलको ९० मिनेटसम्म डच गोलरक्षक डफेन भान डोमसेलररले उत्कृष्ट शृंखलाबद्ध बचाउ गरेपछि फ्रान्सले लामो समयसम्म निर्णायक गोलका लागि कुर्नुपरेको थियो । फ्रान्सका लागि भने सेमिफाइनल पुग्नु पनि आफैंमा इतिहास हो, किनभने यो नै उसको पहिलो अन्तिम चारको यात्रा हो, महिला युरोमा । तर डच टिमविरुद्ध अतिरिक्त समयसम्म खेल्नु उसका लागि घाटा हुन सक्नेछ किनभने उसको प्रतिद्वन्द्वी जर्मनीले दुई दिन बढी आराम लिन पाउनेछ ।"
नेपाल माल्दिभ्सको सामना गर्दै,"काठमाडौं (कास) भारतको भुवनेश्वरमा साफ यू२० च्याम्पियनसिप सोमबारदेखि सुरु हुँदै छ र त्यसको पहिलो खेलमा नेपालले माल्दिभ्सको सामना गर्नेछ । कालिंगा स्टेडियममा हुने खेलअगाडि नेपाली टिमले प्रिम्याच कन्फ्रेन्समा आफूहरू प्रतियोगिताका लागि पूर्णतः तयार रहेको र राम्रो नतिजाको अपेक्षा रहेको दाबी गरेको छ ।त्यस अवसरमा नेपाली टिमका कप्तान आयुष घलानले माल्दिभ्सविरुद्ध तीनै अंककै लागि खेल्ने बताएका छन् । उनले भनेका छन्, हामीले यो प्रतियोगिताका लागि मिहिनेत गरेका छौं । हामीलाई गुमाउनु केही छैन, त्यसैले दबाबविना खेल्नेछौं । हाम्रो संघर्ष अन्तिम समयसम्म कायम रहनेछ । राष्ट्रिय टिमका नियमित सदस्यसमेत रहेका आयुषको कप्तानीले आफ्नो चुनौती पेस गर्न लागेको हो ।प्रशिक्षक मेघराज केसीले पनि टिमको तयारी राम्रो रहेको हुनाले नतिजा पनि राम्रो आउने विश्वास पोखेका छन् । हामीले साढे एक महिना तयारी गरेका छौं । हाम्रो टिम राम्रो छ । तर उमेर समूहको फुटबलमा अन्य टिमबारे हामीलाई पर्याप्त जानकारी छैन्, केसीले भने । उनका समकक्षी अहमद साकिरले पनि नेपाली टिमबारे प्रिम्याच कन्फ्रेन्समा अनभिज्ञता जनाए ।उनले भनेका छन्, एउटा प्रशिक्षकका रूपमा त्यस्तो विरुद्ध खेलाउनु कठिन हुने गर्छ, जसबारे कमै मात्र जानकारी छ । हाम्रा अधिकांश खेलाडी माल्दिभ्सको प्रिमियर लिगमा खेलिरहेका छन् । फिटनेसमा हामी उत्कृष्ट छौं किनभने लगातार खेलिरहेका छौं । हामीले प्राप्त समय र स्रोतका आधारमा राम्रो तयारी गरेका छौं ।खेल नेपाली समयअनुसार साँझ सवा चार बजे सुरु हुनेछ । प्रतियोगितामा नेपाल र माल्दिभ्ससँगै भारत, श्रीलंका र बंगलादेशको सहभागिता रहेको छ । राउन्ड रोबिनका आधारमा चल्ने प्रतियोगितामा नेपालले बुधबार श्रीलंकाको सामना गर्नेछ । त्यसपछि नेपालले आइतबार भारत र मंगलबार बंगलादेशको सामना गर्नेछ । लिग चरणको समाप्तिमा शीर्ष दुई स्थानमा रहने टिमले फाइनल यात्रा तय गर्नेछन् ।"
श्रीलंकाको लक्ष्य चार सय रन,"गाले (एएफपी) दिनेश चन्डिमल र ओसाडा फर्नान्डोले अर्धशतक बनाएपछि श्रीलंका पाकिस्तानविरुद्धको दोस्रो टेस्टको पहिलो दिन आइतबार बलियो स्थितितर्फ अग्रसर भएको छ । चन्डिमलले ८० रन बनाए र उनले केही महत्त्वपूर्ण साझेदारी गरे । त्यससध्ये उनले चौथो विकेटका लागि एन्जेलो म्याथ्युजसँग ७५ रनको साझेदारी गरे ।आफ्नो व्यक्तिगत कोसेढुंगा सयौं टेस्ट खेलिरहेका म्याथ्युज अर्धशतकबाट आठ रनले चुके । खराब प्रकाशका कारण दिनको खेल चाँडै टुंगिनअगाडि श्रीलंकाले छ विकेट गुमाएर ३ सय १५ रन बनाएको छ । दुई टेस्ट शृंखलाको पहिलो खेल गुमाएर पछाडि रहेको श्रीलंकाले टस जितेर पहिले ब्याटिङको निर्णय गरेको थियो र उसको प्रयास शृंखला बराबरी गर्नु रहनेछ ।प्रारम्भिक ब्याट्सम्यान रहेका ओसाडाले ५० रन बनाए र उनले अब आफ्नो टिमको पहिलो लक्ष्य चार सय रन छुने रहेको बताए । उनले भने, हामीले चार सय रनको स्कोर खडा गर्न सक्यौं भने त्यो राम्रो रहनेछ । त्यसपछि मात्र हामीले पाकिस्तानमाथि दबाब सिर्जना गर्न सक्छौं । विकेटकिपर ब्याट्सम्यान निरोशन डिकवेल ४३ बलमा ४२ रन बनाएर अविजित छन् ।उनलाई डेब्यु गरिरहेका डुनिथ वेलालागेले ६ रन बनाएर साथ दिइरहेका छन् । पाकिस्तानी पेसम्यान नसिम शाहले दोस्रो बल लिएयता विकेट लिन सफल रहे । उनले धनन्जय डि सिल्भालाई ३२ रनमा बोल्ड गरे । उनले डिकवेललाई पनि २४ रन आउट गर्न सक्थे, तर कप्तान बाबर आजमले दोस्रो स्लिपमा उनको क्याच छाडेका थिए । बायाँ हाते स्पिनर मोहम्मद नवाजले दुई महत्त्वपूर्ण विकेट लिए ।उनले फर्नान्डो र चन्डिमलको विकेट लिएका हुन् । दिनको खेल समाप्त भएयता नवाजले भने, आज हाम्रो अपेक्षाभन्दा श्रीलंकाले केही बढी रन बनाएको छ । हामीले श्रीलंकालाई सस्तोमै रोक्न सक्ने अवस्था थियो, तर हामीले त्यसको फाइदा लिन सकेनौं । उनले आजमले क्याच छोड्नु दुर्लभ घटना रहेको पनि माने ।उनले थपे, क्रिकेटमा यस्तो हुन्छ, तर भोलि बिहान हामीले राम्रो बलिङ गर्न सक्यौं भने अझै पनि खेल हाम्रो नियन्त्रणमा आउन सक्छ । उनले टेस्टको तेस्रो र चौथो दिन पिचले आफ्नो स्वाभाविक स्वरूप गुमाउने हुँदा त्यसले पाहुना स्पिनरलाई मद्दत गर्ने विश्वास पनि पोखे । चन्डिमलले भने पहिलो दिन पाकिस्तानी बलरलाई प्रभावहीन स्थितिमा राखे ।"
रियलमाथि बार्सिलोना विजयी,"पेरिस (एएफपी) बार्सिलानोले प्रिसिजन तयारीका क्रममा भएको मैत्रीपूर्ण खेलमा आफ्नो पारम्परिक प्रतिद्वन्द्वी रियल म्याड्रिडलाई १० ले हराएको छ । अमेरिकाको लस भेगासमा भएको खेलमा बार्सिलोनाका लागि राफिन्हाले २७ औं मिनेटमा निर्णायक गोल गरे । यसै सिजन मात्र बार्सिलोना आएका उनको यो प्रिसिजनको दोस्रो व्यक्तिगत गोल हो ।नयाँ सिजनको तयारीका क्रममा दुवै स्पेनी ला लिगा टिम अमेरिकामा छन् । अमेरिकामा भ्रमणमै रहेका दुई लन्डन क्लबबीचको भिडन्तमा आर्सनल चेल्सीमाथि ४० को जित निकाल्न सफल रह्यो । आर्सनलका लागि ग्याब्रिएल जिसस, मार्टिन ओडेगार्ड, बुकाया साका र अल्बर्ट सम्बीले गोल गरे ।यस्तै म्यानचेस्टर सिटीले अर्को मैत्रीपूर्ण खेलमा बायर्न म्युनिकलाई १० ले पराजित गर्यो । अमेरिकामै भएको खेलमा सिटीको जितमा इर्लिङ हलान्डले १२ औं मिनेटमा निर्णायक गोल गरे । नयाँ सिजनका लागि हल्यान्ड बोरुसिया डर्टमुन्डबाट सिटी आएका हुन् । शनिबार रातिको एक अर्को मैत्रीपूर्ण खेलमा टोटेनहमले रेन्जर्सलाई २१ ले हरायो । दुवै गोल ह्यारी केनले गरे ।"
मकवानपुर तेक्वान्दोलाई म्याट,हेटौंडा (कास) जिल्लामा तेक्वान्दो खेलको विकासका लागि हेटौंडा उपमहानगरपालिकाले खेलकुद सामग्री हस्तान्तरण गरेको छ । तेक्वान्दो खेलमा आबद्ध रहेका खेलाडीलाई प्रशिक्षण गर्न सहज होस् भनेर उपमहानगरपालिकाले ६४ थान भुइँमा बिछ्याउने म्याट हस्तान्तरण गरेको हो । करिब १ लाख ५० हजार रुपैयाँबराबरको म्याट उपमहानगरपालिकाकी मेयर मीनाकुमारी लामाले तेक्वान्दो संघ मकवानपुरका अध्यक्ष लालकाजीरत्न वज्राचार्यलाई हस्तान्तरण गरेकी हुन् । खेल सामग्री हस्तान्तरण गर्दै उपमहानगरकी मेयर लामाले खेलकुदले स्वस्थ र सिर्जनशील बनाउने बताइन् ।
