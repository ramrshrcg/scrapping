शीर्षक,विवरण
"स्थानीय तहमा करारका ३० हजार कर्मचारी, वार्षिक ६ अर्ब भुक्तानी","करारलाई हटाउँदै नवनिर्वाचित जनप्रतिनिधिस्थानीय तहमा गएको निर्वाचनबाट चुनिएका नयाँ जनप्रतिनिधिले करारमा कार्यरत पुराना कर्मचारीलाई हटाउन थालेका छन् । स्थानीय सरकारको नेतृत्वमा फरक राजनीतिक दल आएपछि करार कर्मचारीलाई हटाउँदा ठाउँठाउँमा झडप र तालाबन्दी भएका छन् भने कतिपय पालिकामा कर्मचारीले धर्ना दिइरहेका छन् ।दैलेखको गुराँस गाउँपालिकाले गत असार २९ मा म्याद थप नगर्ने निर्णय गरेलगत्तै करारका कर्मचारी ढुंगामुढामै उत्रिए । स्थिति नियन्त्रणमा लिन प्रहरीले हवाई फायर गर्नुपर्यो । गुराँसमा अघिल्लो कार्यकालमा कांग्रेसबाट निर्वाचित जनप्रतिनिधि थिए । पूर्वजनप्रतिनिधिले करारका कर्मचारीलाई नहटाउन माग गरेका छन् भने नयाँ नेतृत्वले पालिकालाई कार्यकर्ता भर्ती केन्द्र बनाएको आरोप लगाएको छ । दैलेखकै डुगेश्वर गाउँपालिकाले ४० जनाभन्दा बढी करारका कर्मचारीको म्याद थप नभएपछि तालबन्दी गरिएको छ । गत वैशाख ३१ को निर्वाचनबाट अध्यक्षउपाध्यक्ष दुवैमा एमालेका जनप्रतिनिधि चुनिएपछि पहिलेका करार कर्मचारीको म्याद नथप्ने निर्णय भएको हो । रौतहटको गरुडा नगरपालिका कार्यसमितिले म्याद नथप्ने निर्णय गरेपछि एक सयभन्दा बढी कर्मचारी करार नवीकरणको माग गर्दै धर्नामा बसेका छन् । गरुडामा अघिल्लोपटक तत्कालीन संघीय समाजवाद पार्टीले प्रमुख र कांग्रेसले उपप्रमुख जितेका थिए । गएको निर्वाचनमा प्रमुखमा एमाले र उपप्रमुखमा कांग्र्रेसका उम्मेदवारी विजयी भएका थिए । गरुडाका प्रमुख कन्थमनि जैसवालले विगतको नेतृत्वले घरमै बसेर तलब लिएको र सेवाग्राहीसँग बोलचाल गर्नसमेत नसक्ने व्यक्तिलाई करारमा नियुक्ति दिएको पाएपछि म्याद थप नगर्ने निर्णय गरिएको बताए । अब हामी आवश्यकताका आधारमा मात्र सेवा करारमा कर्मचारी राख्छौं, उनले भने । मुगुको छायानाथ रारा नगरपालिकाले मंगलबार सूचना टाँसेर करारका कर्मचारीको म्याद थप नगर्ने निर्णय सार्वजनिक गरेको छ । उक्त नगरपालिकामा दुई सयभन्दा बढी कर्मचारी करारमा छन् । उनीहरूलाई विकास बजेटबाट तलब खुवाएर राखेको पाइएको भन्दै म्याद थप नगर्ने निर्णय गरिएको हो । छायानाथ नगरपालिकामा भने पहिले र अहिले कांग्रेसले नै प्रमुखउपप्रमुख जिते पनि व्यक्ति फरक छन् । छायानाथ राराका निमित्त प्रमुख प्रशासकीय अधिकृत शिवहरि रोकायले आन्तरिक स्रोतबाट करारका कर्मचारीलाई तलब खुवाउन नपुग्ने भएपछि म्याद थप नगर्ने निर्णय लिनुपरेको बताए । काम के हो थाहा छैन, करारमा दुई सय कर्मचारी छन्, उनले भने । अघिल्ला प्रतिनिधिले आफन्त र कार्यकर्तालाई करार सेवामा जागिर दिएर स्रोत दुरुपयोग गरेको भन्दै नयाँ नेतृत्वले धमाधम हटाउन थालेपछि स्थानीय तहमा राजनीतिक दल र नयाँ एवं पुराना जनप्रतिनिधिबीच द्वन्द्व सिर्जना भएको छ । पहिलेको भन्दा फरक दलले जितेका स्थानीय तहमा नियमपूर्वक पदपूर्ति गरिएका अस्थायी कर्मचारीलाई पनि अवकाश दिन थालिएको भन्दै कतिपयले गुनासो गरेका छन् । गाउँपालिका राष्ट्रिय महासंघले भने संघीय निजामती ऐन जारी नभएको र प्रदेश लोक सेवा आयोगले पर्याप्त जनशक्ति उपलब्ध गराउन नसकेको अवस्थामा करारमा पदपूर्ति गर्नुपरेको जनाएको छ । महासंघले बुधबार विज्ञप्ति जारी गर्दै अन्धाधुन्ध तरिकाले कर्मचारी हटाउनु गलत भएको जनाएको छ । ओएन्डएम सर्वेक्षण गरेर आवश्यकता र औचित्यका आधारमा पदपूर्ति गरिएकालाई प्रदेश लोक सेवाबाट स्थायी भएर कर्मचारी नआएसम्म नहटाउन महासंघले आग्रह गरेको छ । महासंघका अध्यक्ष होमनारायण श्रेष्ठ र महासचिव वंशलाल तामाङको संयुक्त हस्ताक्षरमा प्रकाशित विज्ञप्तिमा भनिएको छ, अनुभवी जनशक्तिलाई उनीहरूको कार्यक्षमतालाई कुनै मूल्यांकन नगरी एकमुष्ट रूपमा हटाउने र पुनः सोही पदमा करारमा नियुक्ति गरिनु न्यायिक तथा रोजगारीको हकको दृष्टिकोणबाट समेत उपयुक्त छैन । स्थानीय तह भर्खर सञ्चालन भएको सुरुको अवस्थामा कठिन ढंगले काम गर्ने कर्मचारीको क्षमता र अनुभवलाई अहिलेको नेतृत्वले उपयोग गर्नुपर्ने महासंघको धारणा छ । आवश्यकता र औचित्य पुष्टि नगरी राजनीतिक आधारमा कार्यकर्तालाई जागिर खुवाउने उद्देश्यले राखिएका कर्मचारीका सम्बन्धमा भने महासंघ बोलेको छैन ।"
शर्माद्वारा अनधिकृत व्यक्तिको संलग्नता अस्वीकार,"काठमाडौं (कास) पूर्वअर्थमन्त्री जनार्दन शर्माले बजेट निर्माणका क्रममा अनधिकृत व्यक्तिलाई संलग्न गराएर करको दर हेरफेर गरेको आरोप अस्वीकार गरेका छन् । संसदीय छानबिन विशेष समितिसमक्ष बिहीबार बयान दिँदै उनले बजेट निर्माणमा आफू र अर्थ मन्त्रालयको टिमबाहेक अरूको संलग्नता नरहेको जिकिर गरेको एक सदस्यले बताए ।मन्त्रालयका कर्मचारीसँग बयान लिएपछि समितिले बिहीबार शर्मालाई बोलाएको थियो । समितिका ती सदस्यका अनुसार शर्माले जनतालाई सम्झिएर बजेट बनाएको दाबी गरेका छन् । बयानका क्रममा उनले समितिलाई आफूमाथि हरेक कोणबाट छानबिन गर्नसमेत आग्रह गरेका छन् । छानबिनमा पाएको तथ्य र प्रमाणमा टेकेर जनतालाई प्रस्ट पारिदिनुस्, मैले सदनमा पनि भनिसकेको छु, वास्तविकता जे हो, समितिमा पनि भनिसकें, शर्माको भनाइ उद्धृत गर्दै अर्का सदस्यले भने । समिति सदस्यहरूले सोधेका प्रश्नको शर्माले एकमुष्ट जवाफ दिएका थिए । बजेट निर्माण गर्दा अनधिकृत व्यक्तिको प्रवेश भएनभएको प्रमाण खोजी गर्न समितिले अर्थ मन्त्रालयको सीसीटीभी फुटेज खोजी गरिरहेको छ । अर्थ मन्त्रालयले फुटेज उपलब्ध नगराएपछि हार्डडिक्स नै रिकोभरीका लागि प्रहरीको फरेन्सिक ल्याबमा पठाइएको छ । सीसीटीभी फुटेज डिलिट गरेको पनि पूर्वमन्त्री शर्माले अस्वीकार गरे । सीसीटीभी फुटेजको स्टोरेजबारे आफूलाई जानकारी नभएको उनले समितिमा बयान दिएका छन् । प्राविधिक विषय मलाई थाहा हुने कुरा भएन, सीसीटीभी फुटेजको स्टोरेज के छ, कति दिनमा डिलिट हुन्छ, मलाई ख्याल भएन, उनले समितिमा भनेका छन् । समितिले शर्मासँग तीन घण्टा बयान लिएको थियो । यसैबीच, प्रतिनिधिसभाले बिहीबार शर्मामाथि छानबिन गर्न गठित समितिको कार्यावधि सात दिन थप गरेको छ । संसद्मा सभामुख अग्निप्रसाद सापकोटाले राखेको प्रस्ताव पारित भएको हो । असार २२ मा गठन भएको समितिले २८ गतेदेखि काम सुरु गरेको थियो । समितिले बिहीबारमात्रै सभामुख सापकोटासँग समय थप्न माग गरेको थियो ।"
भारतकी १५ औं राष्ट्रपति मुर्मू,"नयाँदिल्ली (कास) भारतको १५ औं राष्ट्रपतिमा द्रौपदी मुर्मू निर्वाचित भएकी छन् । आदिवासी समुदायबाट भारतको सर्वोच्च संवैधानिक पदमा पुग्ने उनी पहिलो व्यक्ति हुन् । ओडिसाकी ६४ वर्षीया मुर्मू भारतकी दोस्रो महिला राष्ट्रपति हुन् ।सत्तारूढ भारतीय जनता पार्टी नेतृत्वको एनडीए गठबन्धनबाट उम्मेदवार बनेकी मुर्मूले यशवन्त सिन्हालाई भारी मतान्तरले पराजित गरेकी हुन् । कांग्रेससहितको विपक्षी गठबन्धनले सिन्हालाई उम्मेदवार बनाएको थियो । मुर्मूले ७२ प्रतिशत मत प्राप्त गरेको भारतीय सञ्चारमाध्यमले जनाएका छन् । भारतको संघीय सांसद र विधानसभा सदस्यहरूको कुल मतमूल्य १० लाख ८६ हजार ४ सय ३१ मध्ये ५० प्रतिशतभन्दा बढी ल्याउने उम्मेदवार राष्ट्रपतिमा विजयी हुन्छन् । भारतमा लोकसभा र राज्यसभामा निर्वाचित सांसदको संख्या ७ सय ७६ छ । त्यस्तै, ४ हजार ३३ जना विधायक छन् । सबै राज्यमा र केन्द्रमा १८ जुलाईमा मतदान भएको थियो । सबैतिरबाट मतपेटिका दिल्लीमा ल्याएर गणना गरिएको हो । एनडीए गठबन्धनसँग आफ्नो उम्मेदवार विजयी गराउन स्पष्ट बहुमत नरहे पनि महिला तथा आदिवासी भएका कारण मुर्मूलाई विपक्षी गठबन्धनका कतिपय दलले खुलेरै समर्थन गरेका थिए । केही क्रस भोटिङ भएपछि पनि उनी अत्यधिक मतले विजयी भएकी हुन् । मयूरभन्ज जिल्लाको बैदापोसी गाउँमा जन्मिएकी मुर्मू विधायक र राज्य सरकारको मन्त्री बनिसकेकी छन् । भाजपा गठबन्धनले उनलाई झारखण्डको राज्यपालसमेत बनाएको थियो । उनले स्नातकसम्म अध्ययन गरेकी छन् । भारतकी नवनिर्वाचित राष्ट्रपति मुर्मूलाई बिहीबार नै नेपालबाट राष्ट्रपति विद्यादेवी भण्डारी र प्रधानमन्त्री शेरबहादुर देउवाले बधाई तथा शुभकामना दिएका छन् । राष्ट्रपति भण्डारीले मुर्मूको कार्यकालमा दुई देशबीचको सहकार्यले नयाँ उचाइ प्राप्त गर्ने विश्वास व्यक्त गरेकी छन् । भारतकी पन्ध्रौं राष्ट्रपति निर्वाचित हुनुभएकामा महामहिम द्रौपदी मुर्मूज्यूलाई म हार्दिक बधाई तथा शुभकामना ज्ञापन गर्न चाहन्छु, भण्डारीको ट्वीटमा उल्लेख छ । प्रधानमन्त्री देउवाले पनि मुर्मूको कार्यकालमा दुई देशबीचको सम्बन्धले उचाइ लिने विश्वास व्यक्त गरेका छन् ।"
कुशासन समस्या हो कि सांसदको बोली ?,"(काठमाडौं)  भाषा ठूलो कि भाव ? प्रतिनिधिसभा सदस्य नवीना लामा सामाजिक सञ्जालमा ट्रोल (खेदिए) भएपछि यो प्रश्न फेरि जागेको छ । अत्यावश्यक अक्सिजेनेटर नहुँदा गंगालाल राष्ट्रिय हृदयरोग केन्द्रमा मुटुको शल्यक्रिया नै रोकिएपछि सरकारको ध्यानाकर्षण गराउन लामाले बोल्दा केही शब्द अशुद्ध उच्चारण गरेकी थिइन् । त्यही निहुँमा सामाजिक सञ्जालमा उनको खेदो गरियो, मुटु अपरेसन गर्न भर्ना गरिएका ४५ जना बिरामीलाई घर फर्काइएको विषय सञ्जालमा ओझेल पर्यो । अझ, उनको भिडियो राखेर अब समानुपातिक निर्वाचन प्रणाली नै खारेज गर्नुपर्ने आवाज पनि उठेको छ । बोल्ने शैली र भाषाकै कारण जनप्रतिनिधि खेदिएको पहिलोपटक होइन । यो शृंखलाले केही प्रश्न उठाएको छ । जस्तो, माइकमा अलमलिएर बोल्नेले यो देश बिगारेका हुन् कि धारा प्रवाह भाषण गर्नेले ? हामीलाई चर्को स्वरमा एकअर्काको हुर्मत लिने नेता चाहिएको हो कि जनस्वास्थ्य र शिक्षाजस्ता संवेदनशील विषयमा आफूले जानेजति भाषाशैलीमा बोल्ने जनप्रतिनिधि ? त्यस्तै सांसदहरूले बोल्दा अलमलिएकाले समानुपातिक निर्वाचन प्रणाली खारेज गर्ने हो भने देशलाई बर्बाद बनाउने नेता चुन्दै आएको निर्वाचन प्रणाली र लोकतन्त्रलाई के गर्ने ? मुटुको शल्यक्रिया गर्न गंगालालमा भर्ना गरिएका ४५ जना बिरामीलाई बिनाउपचार डिस्चार्ज गरिएको र उनीहरूको शल्यक्रिया कहिले हुन्छ भन्ने टुंगो नलागेका विषयमा कान्तिपुरमा बुधबार प्रमुख समाचार छापिएको थियो । यति गम्भीर विषयमा संसद्को शून्य समयमा आवाज उठाउने लामा एक मात्र सांसद थिइन् । जबकि प्रतिनिधिसभाको बुधबारको बैठकमा शून्य र विशेष समयमा २८ सांसदले बोलेका थिए । तर, जसले बिरामीको गम्भीर समस्या उठाइन्, उनैलाई सञ्जालले ट्रोल गर्यो । पत्रिका पढेर हतारहतार कापीमै टिपेर लगे पनि राम्रोसँग टिपोट हुन नसकेकाले बोली चिप्लिएको र पहिलो वाक्य बिग्रिएपछि दबाबमा थप बिग्रिएको नवीनाको भनाइ छ । मैले बोल्न जानिनँ होला तर मैले के विषय उठाएको हुँ भनेर बुझ्न नसकिने केही थिएन, सबैले बुझेका पनि थिए, उनी भन्छिन्, तर मेरा शब्दहरूमाथि समीक्षा भयो, जनताको समस्याको कतै सुनुवाइ भएन । मुटुको शल्यक्रिया रोकिएको विषयभन्दा नवीना लामाको बोली ठूलो विषय बनाइयो ।यसअघि पनि नेपालीभन्दा फरक मातृभाषा भएका सांसदहरू बोल्दा अलमल परेकै कारण समाजले हुर्मत लिएको छ । एमालकै अर्की सांसद कुमारी मेचे अर्को उदाहरण हुन् । ०७६ भदौ ५ को प्रतिनिधिसभा बैठकको शून्य समयमा मेचेले किसानले मल नपाउँदा भोग्नुपरेको सास्तीबारे प्रश्न उठाएकी थिइन् । बोल्दा उनले माइक समाएर फुकेकी थिइन्, त्यसपछि विषय उठाउँदा उनको वाक्य गठन र वर्णविन्यास लरबरिन पुगेको थियो । उनले भनेकी थिइन्, हाम्रो देशमा कृषि विकास प्रदान भनिन्छ । देखिन्छ । कृषि प्रदान देश भए तापनि अहिले किसानहरूलाई अहिले सिञ्चाईको अभाव छ । किसानहरू चिन्तामा छन् । किसानहरूलाई मल जल चाहिएको छ । किसानहरूलाई अहिले आवश्यक परिररहेको छ । उनका अभिव्यक्तिमा व्याकरणगत त्रुटि भए पनि किसानको अधिकारका दृष्टिले उठाएको मुद्दा जायज र भव्य थियो, यो मुद्दा अहिले पनि उत्तिकै जल्दोबल्दो छ । तर, सांसद मेचेको भावमा कोही गएन, बरु एकोहोरो बदख्वाई भयो । यसको परिणाम के भयो भने, उनी फेरि संसद्मा बोलेको सुनिएन । कर्णाली प्रदेशमा मुगुकी सांसद झोवा विक बोल्दा बैठकमा रहेका सांसदहरू हाँसेको भिडियो पनि भाइरल भएको थियो । ०७७ को नीति तथा कार्यक्रममा आफ्नो भनाइ राख्दा उनलाई ट्रोल गरिएको थियो । भनेकी थिइन्, मेरो हातमा किताब छैन, पढ्न सक्दैन, नपढेर आयो, मो भन्न सक्छ कि सक्दैन, किताबमा त सिद्धान्तलाई प्रोथमिकता दिएछ, सिद्धान्त प्रथमीमा धेरै पछाडि परेको दलित, महिला । माथि माथि दुरदराजको कुरा यो किताबमा आइसकेछ, कुरालाई मात्र किताब आउने हो कि कामलाई पनि किताब आउने हो ? यो आफैंमा शक्तिशाली प्रश्न थियो । तर, लेखपढ गर्न जान्दिनँ भनेको र केही शब्द आफ्नै शैलीमा भनेका कारण उनलाई ट्रोल गरियो, यस्ता जनप्रतिनिधि ल्याउने व्यवस्था नै परिवर्तन गर्नुपर्छ भनेर क्याम्पेनिङ समेत भयो । विश्लेषकहरू बोलीको कथित शुद्धतामाथि गरिने छुद्र टिप्पणीले मातृभाषा फरक भएका जनजाति, सीमान्तकृत र ग्रामीण वर्गका मानिसहरूको मनोबल कमजोर हुने हुनाले यस्तो कार्यलाई सामाजिक हिंसाका रूपमा परिभाषित गर्छन् । हिंसा दुई किसिमको हुन्छ, एउटा भौतिक हिंसा । अर्को मनमा चोट पुर्याउने हिंसा त्रिभुवन विश्वविद्यालय मानवशास्त्र विभागका प्रमुख डम्बर चेम्जोङ भन्छन्, सीमान्तकृत समुदायका सदस्य संसद्मा उभिएर बोल्दा भाषा नमिलेको भन्दै ट्रोल गर्नु सामाजिक हिंसा हो, जातीय अहंकार हो, समानताको सिद्धान्तविपरीत हो, यो भर्त्सनायोग्य छ ।मातृभाषा नेपाली भएका र बोल्नमा सिपालु केपी ओली, पुष्पकमल दाहालजस्ता नेताकै स्तरको वर्णविन्यास र कटाक्ष जनजाति वा पिछडिएको गैरनेपालीभाषी सांसदहरूबाट पनि खोज्नु उनीहरूको प्रतिनिधित्वलाई अस्वीकार गर्नुसरह भएको चेम्जोङको विश्लेषण छ । भाषाको काम हो भावको प्रसारण, नवीना वा कुमारी मेचेले बोल्दा यो उद्देश्य पूरा भएकै थियो, उनी भन्छन्, तर हाम्रो समाजले त्यसलाई हेरेन, उनीहरूलाई प्राविधिक परिधिमा राखेर उछितो काढ्ने काम भयो, थिचोमिचोमा परेको पूरै समुदायमाथिको यो अर्को थिचोमिचो हो ।हाम्रो संविधान समावेशी छ, जसले सबै भाषा, वर्ग र तप्काका समुदायलाई समानताको बिन्दुमा ल्याउन उचित प्रतिनिधित्वको सुनिश्चय गरेको छ । त्यही कारण यसअघिका व्यवस्थामा सम्भावना नभएका मेचेजस्ता उपेक्षित समुदायका प्रतिनिधि संसद्मा पुगेका छन् । तर तिनका आवाज हाम्रो कानलाई प्रिय भएन किनभने ती शासकहरूको भाषा बोल्न जान्दैनन्, चेम्जोङ भन्छन्, प्रत्येकपल्ट उनीहरू बोल्दा हामी खिसिट्युरी गर्छौं, जसले फेरि बोल्ने उनीहरूको साहस र जाँगरलाई मारिदिन्छ ।राज्यलाई सबलीकरण भनेको यस्ता समुदायका सदस्यलाई पनि समेट्ने हो, अवसर दिने हो, उनीहरूलाई सुन्ने हो । तर, बोलेपिच्छे हँसिमजाकमा पारिएपछि उनीहरू कसरी सबल हुन्छन् ? कुरा मज्जाले गर्न सक्ने गफाडी नेताहरूबाट कत्ति न लाभ पाएजस्तो गरी हामी लामा र मेचेहरूलाई उडाउँछौं, चेम्जोङ भन्छन्, यो त एकल जातीय अहंकारको भद्दा प्रदर्शन भयो ।चेम्जोङले भनेजस्तै आफूमाथि भएको सामाजिक हिंसाले मनोबल कमजोर भएको र केही दिन लाजले सामाजिक गतिविधिमा देखै पर्न नसकेको सम्झना सांसद मेचेको छ । केही दिन साह्रै लाज लाग्यो, कतै गएर बोल्न मन पनि भएन, उनी भन्छिन् । राष्ट्रिय सभाका पूर्वसदस्य राधेश्याम अधिकारी भने शैली नमिले पनि भन्न खोजेको कुरा ठीक छ भने अप्ठ्यारो मानिरहन नपर्ने बताउँछन् । संसद्मा बोल्दा तयारीसाथ प्रस्तुत हुनुपर्छ, जनताको आवाज बोल्दा भाषाको पनि हेक्का राख्नुपर्छ, उनले भने, तर, ठीक कुरा उठाएको हो भने वाक्य र शब्द गल्ती भए पनि अप्ठ्यारो मान्नु पर्दैन । जनताले पनि नबुझी नकारात्मक पक्षलाई मात्रै ध्यान दिएको हुन सक्छ । जनताको समस्या उठाउँदा सांसदहरूको खिसी गर्नुभन्दा पनि उसले उठाएको विषयलाई महत्त्व दिनुपर्ने अधिकारीको भनाइ छ । नवीनाले जनताको समस्या बोल्दा शब्द उच्चारण मात्रै गलत भएको हो, उनले भने । जुम्लाका सांसद गजेन्द्र महतले पनि जिल्लाको समस्या सुनाउँदा रोएको भनेर आलोचना गरिएको थियो । उनले आफ्नो बोली नै त्यस्तै भएको जवाफ दिनुपरेको थियो । जनताको समस्या हामीले अनुभव गरेर उठाउने हो, उनी भन्छन् । संसद्मा बोल्ने सांसदहरूले आफ्नै लवजमा बोल्छन् तर सामाजिक सञ्जालमा त्यसलाई खिसिट्युरी गरिने भएकाले कतिपय सांसदले संसदीय समितिमा पनि आफ्ना भनाइ प्रस्टसँग राख्न सकेका छैनन् । कतिपय बोल्दै बोल्दैनन् । बोल्दा सांसदहरू नै हाँस्ने र उडाउने भएपछि बोल्नै हिचकिचाउँछन्, समितिका एक सचिवले भने । संसद्मा ठूला नेता, मन्त्रीले बोल्दा पनि अलमलिने, नबुझिने बोल्दा कोही केही नबोल्ने भए पनि जनताको कुरा बोल्ने आफूहरूलाई भने उडाउने गरिएको सांसद मेचेको टिप्पणी छ । तर अब भने हतोत्साही भएर होइन, उच्च मनोबलका साथ जनताका मुद्दा उठाउने उनी बताउँछिन् । ठूला नेताले बोल्दा गल्ती हुँदाचाहिँ बाहिर आउँदैन । हामीले भ्रष्टाचार पनि गरेको छैन । आफू भोकै बसेर भए पनि जनताकै सेवा गरिरहेको छु । जस्तो जानेको छ, त्यही भन्दिने हो । जसले जेसुकै भनोस् ।"
कल बाइपास गम्भीर कसुर,"(काठमाडौं)  भीओआईपी कल बाइपासले दूरसञ्चार प्रणालीमा असर पुर्याउँछ कि पुर्याउँदैन भन्ने ६० को दशकमा देखिएको विवादलाई सर्वोच्च अदालतले टुंगो लगाएको छ । तीन सदस्यीय पूर्ण इजलासले गत बिहीबार विभिन्न ८ वटा मुद्दालाई सँगै राखेर फैसला गरेको छ । फैसलाअनुसार अब कल बाइपास गर्ने कार्य पाँच वर्षसम्म कैद हुने गम्भीर अपराध हुनेछ । यसअघि जिल्ला र उच्च अदालतले भीओआईपी प्रविधि प्रयोग गरी अन्तर्राष्ट्रिय आवागमन कल बाइपास गर्नुलाई जेल पठाउनुपर्ने गरी अपराध नमान्ने, दूरसञ्चार कम्पनीले केही जरिवाना गर्ने हदसम्मको कसुरमात्र हुने ठहर गरेका थिए । ती आदेशलाई उल्ट्याउँदै सर्वोच्च अदालतका कामु प्रधानन्यायाधीश दीपककुमार कार्की तथा न्यायाधीशहरू कुमार रेग्मी र हरि फुयालको पूर्ण इजलासले कल बाइपासलाई दूरसञ्चार प्रणालीमाथिको आक्रमणको रूपमा व्याख्या गरेको हो ।नेपाल टेलिकमकी वरिष्ठ सहायक सरस्वती वैद्य र वरिष्ठ सहायक रोशनकाजी वैद्यले काभ्रेको बनेपास्थित आफ्नै घरमा भीओआईपी प्रणाली खडा गरी २०६२ साउन १ देखि अन्तर्राष्ट्रिय आगमन कल बाइपास गरेका थिए । २०६४ मंसिर २७ मा प्रहरीले ती उपकरण नियन्त्रणमा लिनुअघिसम्म बाइपास जारी थियो । त्यसक्रममा उनीहरूले नेपाल टेलिकमलाई उसको १ करोड ३० लाख ५४ हजार ४ सय ६८ रुपैयाँ आम्दानीमा नोक्सान पुर्याएको र उक्त आम्दानीबाट नेपाल सरकारले करबापत प्राप्त गर्न सक्ने ३९ लाख ६० हजार रुपैयाँ गुमेको भन्दै उनीहरूविरुद्ध जिल्ला अदालत काभ्रेमा मुद्दा परेको थियो ।जिल्ला सरकारी वकिल कार्यालयले उनीहरूविरुद्ध दूरसञ्चार ऐनको दफा ४७ (५) बमोजिम कारबाही माग गरेको थियो । उक्त दफामा दूरसञ्चार लाइन, दूरसञ्चार प्रणाली वा त्यससँग सम्बन्धित अन्य कुनै संरचना वा उपकरणमा प्रतिकूल असर पर्ने गरी कुनै काम गरेमा हानिनोक्सानीको बिगोबमोजिम जरिवाना र पाँच वर्षसम्म कैद सजाय हुने व्यवस्था छ । तर जिल्ला अदालतले उनीहरू दुवैलाई सफाइ दियो । त्यसविरुद्ध सरकारी वकिलको कार्यालय तत्कालीन पुनरावेदन अदालत पाटन गएकामा पाटनले पनि जिल्लाकै फैसला सदर गर्यो । त्यसपछि २०७० मा यो मुद्दा सर्वोच्च अदालत पुग्यो । सर्वोच्चले दूरसञ्चार ऐनको दफा ४७ (५) को व्यवस्था दूरसञ्चार प्रणालीमा भौतिक आक्रमण गरी क्षति पुर्याएकामा मात्र आकर्षित हुने वा कल बाइपासजस्तो कार्यमा पनि उक्त दफा आकर्षित हुने हो भन्ने निर्णय दिनुपर्ने भयो । यो मुद्दामा महान्यायाधिवक्ता कार्यालयका तर्फबाट प्रतिरक्षा गरेका सहन्यायाधिवक्ता उद्धव पुडासैनी सर्वोच्चको पूर्ण इजलासले कल बाइपासजस्तो सफ्टवेयरको कार्य पनि प्रणालीमाथि प्रतिकूल असर पार्ने कसुर मानिने फैसला दिएको बताउँछन् । कल बाइपासबाट दूरसञ्चार संस्थाको आम्दानी घट्ने तथा त्यसबाट सरकारको राजस्वसमेत गुम्ने त भइहाल्छ, सहन्यायाधिवक्ता पुडासैनीले भने, यसबाट गलत नम्बरको सन्देश पाउने, आवाज स्पष्ट नआउने तथा फोन र इन्टरनेटमार्फत हुने धम्कीलाई किटानी गर्न नसकिनेजस्ता कारणले सर्वसाधारणलाई पनि असर पुर्याएको हुन्छ । त्यसैले समग्र प्रणालीमा गम्भीर क्षति पुर्याउँछ भन्ने हाम्रो तर्कमा सर्वोच्च सहमत भएको छ । अब कल बाइपास जेल सजाय हुने गम्भीर अपराध बन्न पुगेको छ ।वैद्यद्वयलाई दोषी ठहर्याएपछि अब उनीहरूलाई जेल सजायसमेत हुनेछ । कति सजाय हुने भन्ने सर्वोच्चले यकिन गरिसकेको छैन । आफूहरूलाई बर्खास्त गर्ने नेपाल टेलिकमको निर्णय खारेज गर्न माग गर्दै उनीहरूले दिएका दुईवटा छुट्टाछुट्टै निवेदनलाई पनि सर्वोच्चले खारेज गरिदिएको छ । यससँगै उनीहरूको बर्खास्ती निरन्तर भएको छ ।"
समाजवादी केन्द्र कति सम्भव ?,"(काठमाडौं)  तत्कालीन नेकपाका बहुमत सचिवालय सदस्यले समाजवादी केन्द्र निर्माणका लागि कसरत गरिरहेका छन् । हाल माओवादी केन्द्र, एकीकृत समाजवादी र नेकपा एकता राष्ट्रिय अभियानमा रहेका नेताले पार्टी एकता गर्ने वा संयुक्त रूपमा निर्वाचन लड्ने गरी गृहकार्य अघि बढाएका हुन् । तत्कालीन नेकपाको ९ सदस्यीय सचिवालयमा रहेकामध्ये पुष्पकमल दाहाल, माधवकुमार नेपाल, झलनाथ खनाल, वामदेव गौतम र नारायणकाजी श्रेष्ठले समाजवादी केन्द्र निर्माणमा मुख्य एजेन्डा बनाएर गत असार १९ र साउन ४ (मंगलबार) मा गरी दुईपटक छलफल गरेका छन् । छलफलमा राष्ट्रिय राजनीति, राष्ट्रिय स्वाधीनताको स्थिति, स्थानीय निर्वाचन, वाम तथा समाजवादी आन्दोलन र कांग्रेससँग गठबन्धनलगायतका सैद्धान्तिक विषयमा पनि छलफल भएको एक नेताले बताए । पाँचदलीय गठबन्धन, त्यसभित्र वामपन्थी गठबन्धन र मोर्चा निर्माणलगायतका विषयमा छलफल गरिरहेका छौं, ती नेताले भने । शीर्ष नेताबीच मंगलबार भएको भेटवार्तापछि एकीकृत समाजवादीका वरिष्ठ नेता झलनाथ खनालले समाजवादी केन्द्र बनाउने प्रयासमा राम्रो प्रगति भइरहेको बताए । उनका अनुसार भेटवार्तामा दुई विकल्पमा छलफल भएको छ पहिलो, समग्र वामपन्थीलाई एकताबद्ध गर्ने र दोस्रो, पाँच दलको गठबन्धनभित्रका वामपन्थीहरूको एकता गर्ने । खनालले चुनावी मोर्चामात्रै भए पनि बनाएर जान सकिन्छ कि भन्ने विषय पनि उठेको जानकारी दिए । यही सिलसिलामा तत्कालीन नेकपा सचिवालयका सदस्यहरू बसेर छलफल गर्र्यौं । छलफल जारी छ, उनले भने । औपचारिकअनौपचारिक तहमा छलफल भए पनि दलहरू अझै समाजवादी केन्द्र निर्माणका लागि कुन विकल्प अपनाउने भन्ने निष्कर्षमा पुगेका छैनन् । यी सबै दलले आआफ्नो पार्टीभित्र वाम र समाजवादी मोर्चा निर्माणबारे सैद्धान्तिक निर्णय गरिसकेका छन् । समाजवादी केन्द्र निर्माण गर्न सके चुनावी तालमेलमा कांग्रेससँग अधिकतम मोलमोलाई गर्न सकिने नेताहरूको बुझाइ छ । त्यसैले कांग्रेसबाहेकका शक्ति र अन्य वाम शक्तिसमेत समेटेर समाजवादी केन्द्र बनाउने र सम्मानजनक सिट बाँडफाँट गर्न नेताहरूले चाहेका हुन् । एउटै निर्वाचन चिह्नबाट चुनाव लड्ने कानुनी जटिलताबारे पनि उनीहरूबीच छलफल भएको छ ।समाजवादी केन्द्रमा उपेन्द्र यादवले नेतृत्व गरेको जसपा र राष्ट्रिय जनमोर्चालाई समेट्न पनि छलफल भइरहेको एक शीर्ष नेताले जानकारी दिए । हालै जसपा छाडेका बाबुराम भट्टराईको समूहलाई पनि समेट्न लगातार वार्ता भइरहेको छ । मंगलबार, बुधबार र बिहीबार दाहाल र भट्टराईबीच भेटवार्ता भएका छन् । बिहीबार दाहाल, नेपाल र भट्टराईबीच समाजवादी केन्द्र बनाउने विषयमा छलफल भएको थियो । तर एकता गर्दा नेकपा समाजवादी केन्द्र बनाउने वा समाजवादी केन्द्रमात्र राख्ने भन्नेमा विवाद छ । भट्टराईले नेकपा राख्न मानेका छैनन् भने दाहाल र नेपाल नेकपा समाजवादी केन्द्रको पक्षमा छन् ।दाहाल र भट्टराईबीच बिहीबार भएको भेटवार्ता सकारात्मक भएको दुवैतर्फका नेताहरूको दाबी छ । छलफल सकारात्मक भएका छन् । दुईचार दिन आआफ्नो पार्टीमा आन्तरिक छलफल गरेर निर्णयमा पुग्ने कुरा छ, दाहालनिकट एक नेताले भने, अध्यक्ष दाहालले पार्टी नेताहरूसँग परामर्श गरिरहनुभएको छ । नीतिगत रूपमा दलहरू समाजवादी केन्द्र बनाउने निर्णयमा यसअघि नै पुगिसकेका छन् । माओवादीले आफ्नो केन्द्रीय समिति बैठकबाटै समाजवादी केन्द्र बनाउने निर्णय गरिसकेको छ । एकीकृत समाजवादीले पाँचदलीय गठबन्धन कायम राख्दै वाम एकताका निम्ति पहल गर्ने निर्णय गरेको छ । गौतम नेतृत्वको नेपाल कम्युनिस्ट पार्टी एकता राष्ट्रिय अभियान ले विभाजित कम्युनिस्ट पार्टीहरूलाई एक बनाउने र हुन नसके कार्यगत एकता गरेर अघि बढाउने नीति लिएको छ । जसपाले पनि समाजवादी केन्द्र बनाउन निर्णय गरेका छन् । माओवादीका वरिष्ठ उपाध्यक्ष श्रेष्ठ तत्काल समाजवादी केन्द्र बन्ने सम्भावना कम रहेको बताउँछन् । एकीकृत समाजवादीसँग भने एकताको पहल गर्ने निर्णय भएको उनको भनाइ छ । सामान्यतया हामीले कांग्रेससँगको गठबन्धन कायम राख्ने तर ठोस रूपमा कार्यान्वयनका निम्ति नयाँ छलफल गर्नुपर्छ भन्ने निष्कर्ष छ, उनले भने, विचार मिल्ने कम्युनिस्ट शक्तिहरूबीच एकीकरण र ध्रुवीकरणको सैद्धान्तिक सहमति छ । अहिलेको हकमा हाम्रो पार्टी र एकीकृत समाजवादीबीच एकता मात्रै हाम्रो ठोस एजेन्डा हो । श्रेष्ठका अनुसार माओवादी र एकीकृत समाजवादीबीच पार्टी एकताका लागि केही दिनयता दुवैतर्फका नेताले गृहकार्य गरिरहेका छन् । माओवादीका तर्फबाट स्थायी कमिटी सदस्य देव गुरुङ, वर्षमान पुन र एकीकृत समाजवादीका तर्फबाट महासचिव बेदुराम भुसाल र प्रमेश हमाल गृहकार्यमा जुटेका हुन् । दुवैतर्फका नेताहरूबीच पटकपटक बैठक भइसकेको छ । बिहीबार पनि दुवैतर्फका नेताहरूले यस विषयमा छलफल गरेका छन् । माओवादीका वरिष्ठ उपाध्यक्ष श्रेष्ठले चुनावअघि पार्टी एकता सम्भव नभए एकता संयोजन समिति बनाउने तयारी रहेको जानकारी दिए । एकीकृत समाजवादीका वरिष्ठ नेता खनालले छलफल जारी रहेको तर टुंगोमा पुगिनसकेको बताए ।"
प्रतिनिधिसभा जान खोज्दै गौतम र श्रेष्ठ,"काठमाडौं (कास) प्रतिनिधिसभा निर्वाचन २०७४ मा पराजित भएपछि राष्ट्रिय सभा सदस्य बनेका वामदेव गौतम र नारायणकाजी श्रेष्ठले आसन्न संघीय निर्वाचन लड्ने तयारी थालेका छन् । पाँचदलीय गठबन्धनभित्र समाहित भएर प्यूठानबाट निर्वाचन लड्ने गौतमको योजना छ भने श्रेष्ठले गृह जिल्ला गोरखाबाटै उम्मेदवारी दिने मनस्थिति बनाएका छन् । गौतम र श्रेष्ठ दुवै नेताले आफ्नो चाहना सत्ता गठबन्धनका शीर्ष नेताहरूसँग अभिव्यक्त गरिसकेका छन् । माओवादी केन्द्रका अध्यक्ष पुष्पकमल दाहाल, नेता श्रेष्ठ, एकीकृत समाजवादीका अध्यक्ष माधवकुमार नेपाल र वरिष्ठ नेता झलनाथ खनालसँग मंगलबार सिंहदरबारमा भएको छलफलमा गौतमले निर्वाचन लड्ने चाहना प्रस्टसँग व्यक्त गरेको एक नेताले बताए । नारायणकाजीको पनि प्रतिनिधिसभा सदस्य बन्ने रुचि छ, उनले भने । श्रेष्ठले पनि शीर्ष र निकटस्थ नेताहरूसँग प्रतिनिधिसभा सदस्य बन्ने चाहना व्यक्त गरेका छन् । गौतम गठबन्धनका साझेदार भए उनका लागि सिट पाउन कठिन नहुने शीर्ष नेताहरू बताउँछन् ।स्रोतका अनुसार सकेसम्म समाजवादी केन्द्र बनाएर गौतमलाई निर्वाचनमा लड्ने वातावरण बनाउने प्रयास भएको छ । गठबन्धनको अंग बनेर आए सिट बाँडफाँटमा गौतमका लागि सहज निर्णय लिन सकिने प्रधानमन्त्री एवं कांग्रेस सभापति शेरबहादुर देउवाले पनि आश्वासन दिइसकेको स्रोतले जनाएको छ ।वाम गठबन्धनका तर्फबाट २०७४ मा प्रतिनिधिसभा सदस्य चुनाव लडेका एमालेका तत्कालीन उपाध्यक्ष गौतम बर्दिया१ बाट र माओवादी उपाध्यक्ष श्रेष्ठ गोरखा२ बाट चुनाव हारेका थिए । एमाले र माओवादीबीच २०७५ जेठ ३ मा एकता भएपछि बनेको नेकपाका ९ जना सचिवालय सदस्यमध्ये सांसद नरहेका गौतम र श्रेष्ठलाई राष्ट्रिय सभा सदस्य बनाइएको थियो । श्रेष्ठ निर्वाचनमार्फत र गौतम राष्ट्रपतिमार्फत मनोनीत राष्ट्रिय सभा सदस्य हुन् । गौतम र श्रेष्ठको कार्यकाल अझै साढे चार वर्ष बाँकी छ । नेकपा पुनर्गठनको पैरवी गर्दै आएका गौतमले निर्वाचन लड्नका लागि कानुनी प्रक्रिया अगाडि बढाएका छन् । गौतमको संयोजकत्व रहेको नेपाल कम्युनिस्ट पार्टी एकता राष्ट्रिय अभियान ले पार्टी दर्ताका लागि मंगलबार आयोगमा निवेदन दिएको छ । विभाजित कम्युनिस्ट पार्टीहरूलाई एक बनाउने र एकता हुन नसके कार्यगत एकता गरेर निर्वाचनमा जाने गौतम नेतृत्वको अभियानको तत्कालीन नीति छ । सचिव डीबी कार्कीका अनुसार ७५ सदस्यीय केन्द्रीय समितिमा संयोजक, सचिवसहित आठ सदस्यीय सचिवालय छ । विधानमा एक अध्यक्ष, सात उपाध्यक्ष, एक महासचिव र एक कोषाध्यक्ष रहने व्यवस्था छ । पूर्ण समानुपातिक निर्वाचन, प्रत्यक्ष निर्वाचित कार्यकारी राष्ट्रपति, संसद्प्रति उत्तरदायी प्रधानमन्त्री र विशेषज्ञ मन्त्री बनाउने अभियानको प्रस्ताव छ ।तत्कालीन नेकपा कालमा गौतमले प्रतिनिधिसभा सदस्य बन्न धेरै प्रयत्न गरेका थिए । डोल्पाका सांसद धनबहादुर बुढालाई मन्त्री बनाउनेदेखि काठमाडौं७ का सांसद रामवीर मानन्धरले राजीनामा गरेर ठाउँ खाली गरिदिने घोषणा गरेरसम्म गौतमलाई सांसद बनाउने प्रयत्न गरिएको थियो । तर, पार्टीभित्रको शक्ति संघर्षले गौतमले ती दुवै क्षेत्रमा चुनाव लड्ने अवस्था बनेन ।त्यसपछि गौतमलाई केपी शर्मा ओली र पुष्पकमल दाहालले रवीन्द्र अधिकारीको निधनपछि खाली भएको कास्की२ मा चुनाव लड्न प्रस्ताव गरेका थिए । अन्तर्घातको खतरा रहेको र चुनाव हारिने भन्दै उनी चुनाव लड्न मानेनन् । त्यसपछि उनलाई राष्ट्रिय सभा सदस्य बन्न पनि पार्टी नेतृत्वले प्रस्ताव गर्यो । गौतमले सार्वजनिक रूपमा राष्ट्रिय सभा सदस्यसमेत प्रधानमन्त्री बन्ने गरी संविधान संशोधन हुनुपर्ने अडान लिए । अन्तिममा उनी राष्ट्रपतिबाट मनोनीत भएका थिए ।राष्ट्रिय सभा सदस्य भए पनि श्रेष्ठले गोरखामा निर्वाचन लड्ने तयारी पहिलादेखि नै गरेका छन् । उनी गोरखामा लगातार आउजाउ गरिरहेका छन् । तर, नेताद्वय दाहाल र बाबुराम भट्टराईबीच एकता वा चुनावी सहकार्यको वार्ता अगाडि बढेपछि श्रेष्ठका लागि जटिलता थपिएको छ । भट्टराई र श्रेष्ठको गोरखामा निर्वाचन क्षेत्र एउटै हो । ०७४ मा वाम गठबन्धनका उम्मेदवार श्रेष्ठ कांग्रेससँग गठबन्धन गरेर निर्वाचन लडेका भट्टराईसँग पराजित भएका थिए । माओवादीका एक नेताका अनुसार अध्यक्ष दाहाल र भट्टराईबीच सहकार्य भए गोरखामा गठबन्धनका उम्मेदवार भट्टराई बन्न सक्छन् । वाम गठबन्धनका वकालत गर्दै आएका श्रेष्ठले एमाले अध्यक्ष केपी शर्मा ओलीलगायत नेताहरूसँग पनि वार्ता गरिरहेका छन् ।"
निगमको छानबिन समितिका अध्यक्षलाई प्रलोभन,"(काठमाडौं)  नेपाल वायु सेवा निगमका कार्यकारी अध्यक्ष युवराज अधिकारीले आर्थिक हिनामिनालगायतका आरोपमा आफूविरुद्ध जाँचबुझ गर्न गठित समितिका अध्यक्षलाई नै आर्थिक प्रलोभन दिएका छन् । अधिकारीविरुद्ध ५२ वटा आरोपबारे छानबिन गर्न मन्त्रिपरिषद्ले पर्यटन सचिव महेश्वर न्यौपानेको अध्यक्षतामा समिति गठन गरेको थियो । समितिका अध्यक्ष न्यौपानेले आफूलाई अधिकारीले आर्थिक प्रलोभन दिनुका साथै पूर्वप्रधानमन्त्री झलनाथ खनालमार्फत छानबिन प्रतिवेदन रोक्न दबाबसमेत दिएको खुलासा कान्तिपुरसँग गरेका छन् । न्यौपानेको अध्यक्षतामा असार ६ मा जाँचबुझ तथा छानबिन समिति गठन गरेको थियो । युवराजजीले जाँचबुझ प्रतिवेदन मन्त्रीसमक्ष पेस नगर्न मलाई आर्थिक अफर गर्नु भाथ्यो, न्यौपानेले भने, पैसाको अफर मात्रै होइन, प्रतिवेदन रोक्न झलनाथ खनालबाट फोन गर्न लगाउनुभयो, अरूअरू दबाब पनि दिनुभयो । उनले कार्यकारी अध्यक्ष अधिकारीलाई जोगाउन पूर्वप्रधानमन्त्री खनालले फोन गरेर दबाब दिएको बताए । तपाईं अब सचिवबाट रिटायर्ड हुने बेलामा पर्यटनमन्त्रीले भनेको किन मान्नुपर्यो भन्नुभयो, न्यौपानेले खनालको भनाइ उद्धृत गर्दै भने, तपाईं जाने बेलामा युवराजमाथि गरिरहनुभएको अध्ययन प्रतिवेदन रोकिदिनुहोस् । सचिव न्यौपानेका अनुसार बयान दिँदा रोएर गएका अधिकारीले नेता झलनाथबाहेक अरू थुप्रै स्रोतबाट पनि फोन गरेर दबाब दिएका थिए । इलामका अधिकारीलाई पर्यटनमन्त्री प्रेमबहादुर आलेले आठ महिनाअघि अर्को व्यक्ति महाप्रबन्धक भएकै बेला झलनाथ खनालको दबाबमा निगमको कार्यकारी अध्यक्ष नियुक्त गरेका थिए ।कान्तिपुरलाई प्राप्त गोप्य प्रतिवेदनले चारवटा जहाज किन्दा ५० अर्ब ऋणमा डुबेको निगमको नेतृत्व गर्न अधिकारी असफल रहेको विवरण पेस गर्दै आर्थिक र नैतिक रूपमा पनि पतित व्यक्ति रहेको निष्कर्ष निकालेको छ । प्रतिवेदनले नेपाल वायु सेवा निगमको कार्यकारी अध्यक्षजस्तो सार्वजनिक पद धारण गरेको पदाधिकारीमा हुनुपर्ने उच्च व्यावसायिक चरित्र र पदअनुकूल आचरण नरहेको उल्लेख गरेको छ । जाँचबुझ समितिले दबाबबीच २९ औं दिनमा पर्यटनमन्त्री जीवनराम श्रेष्ठलाई सोमबार बुझाइसकेको छ । पर्यटनमन्त्रीले प्रतिवेदन अध्ययन गरिरहेको उनको सचिवालयले जनाएको छ । पर्यटनमन्त्रीज्यूलाई पनि झलनाथ खनालले फोन गरेर निगमका कार्यकारी अध्यक्ष युवराज अधिकारीलाई जोगाउन दबाब दिनुभएको थियो, मन्त्रीनिकट स्रोतले भन्यो, तर उहाँले यस विषयमा मलाई दबाब नदिनुहोस् । म नियमअनुसार के गर्नुपर्छ, गर्छु भन्ने जवाफ खनाललाई दिनुभयो ।पर्यटनमन्त्रीलाई बुझाइएको प्रतिवेदनले अधिकारीलाई दोहामा ग्राउन्डेड भएको न्यारोबडीको इन्जिन मर्मत र ठेक्कामा बिचौलिया दीपक भट्टका साझेदार अभिषेक खातीलाई ४५ करोडको ठेक्का सम्झौताअघि नै गोप्य कागजात उपलब्ध गराएको, उक्त इन्जिन हालसम्म मर्मत गराउन नसकेको, सार्वजनिक प्रतिस्पर्धा नगराई जापान, हङकङलगायतका गन्तव्यको टिकट बिक्री गर्ने गरेको, निगमको टुइनअटर विमान समिट एयरमा कार्यरत कर्मचारीसँग मिलेमतोमा ट्राभल एजेन्सी खडा गरेर भाडामा दिएको थियो । निगमका करोडौंका नियमित ठेक्कासम्बन्धी कागजात सम्झौताअघि नै गोपनीयता भंग हुने गरी ठेकेदारलाई दिएको, टिकट बिक्री गर्ने अनलाइन प्रणाली ग्लोबल डिस्ट्रिब्युसन प्रणाली प्रदायक कम्पनीलाई दिँदा सार्वजनिक खरिद ऐन पालना नगराएको, कोभिडका बेला निगमले गरेका चार्टर उडानको बक्यौता रकम असुल्न नसकेको निष्कर्ष निकालेको छ । त्यस्तै निगमको कार्यकारी अध्यक्षजस्तो सार्वजनिक पद धारण गरेको व्यक्तिले उच्च व्यावसायिक चरित्र र पद अनुकूलको आचरणविपरीत पत्रकारका लागि भन्दै ठेकेदारसँग मदिरा मागेको, आफ्ना लागि कोट ल्याइदिन भनेको, अस्ट्रेलिया र चीनमा रहेका खातामा ठेकेदारलाई रकम जम्मा गर्न सूचना पठाएको, इकोनमी श्रेणीका टिकट लिएकालाई बिजनेस श्रेणीमा स्तरोन्नति गर्न लगाई निगमलाई हानि पुर्याएको प्रतिवेदनले औंल्याएको छ । कार्यकारी अध्यक्ष अधिकारीले थुप्रै पदीय आचरणविपरीत कामहरू गरेको, निगमको ऋण तिर्न आनाकानी गरेको, निगमलाई वित्तीय हानि पर्ने गरी औचित्यबिना जम्बो टोली साउदीको रियाद लगेको, मन्त्रालयले दिएका संस्थागत निर्देशन पालना नगरेको, व्यवस्थापकीय बैठक बसाउन नसकेको कर्मचारीलाई मानसिक यातना दिएको, आफूनिकट एक जना महिला कर्मचारीलाई बढुवा गरिदिन्छु भनेर पहिल्यै म्यासेज पठाएको पनि प्रतिवेदनमा उल्लेख गरिएको छ । त्यस्तै निगमका विभिन्न विनियम तथा प्रावधानविपरीत पदस्थापना तथा सरुवा गर्ने गरेको, सुरक्षा गार्ड नियुक्त गर्दा समय सीमा नाघ्ने गरी काम गरेको, ब्यागेज तथा कार्गो ह्यान्डलिङ गर्ने कार्यको बोलपत्र निश्चित कम्पनी मात्रै सहभागी हुन सक्ने गरी प्रस्ताव तयार पारेको पनि प्रतिवेदनमा औंल्याइएको छ । समग्रमा कार्यकारी अध्यक्षको नेतृत्व क्षमता, व्यवस्थापकीय सीप र पदअनुकूल उच्च आचरण प्रदर्शन गर्ने क्षमताको अभाव देखिएको छ, प्रतिवेदनको सारमा भनिएको छ । मन्त्रिपरिषद्ले पर्यटन सचिव न्यौपाने संयोजक रहेको समितिमा अर्थ मन्त्रालयका सहसचिव बाबुराम सुवेदी र त्रिभुवन अन्तर्राष्ट्रिय विमानस्थलका महाप्रबन्धक प्रेमनाथ ठाकुर सदस्य सचिव तोकेर १० वटा विषयमा छानबिन गरी प्रतिवेदन बुझाउन कार्यादेश दिएको थियो । छानबिन समितिले निगमसँग लिखित जवाफ र निगमका कार्यकारी अध्यक्ष अधिकारीको बयान लिएको थियो । यी विषयमा अधिकारीसँग फोन र एसएमएसबाट कुरा गर्न खोज्दा उनी सम्पर्कमा आउन चाहेनन् । एसएमएसको पनि जवाफ पठाएनन् ।"
'सामाजिक सुरक्षा ऐन ऐच्छिक बनाए भद्रगोल,"काठमाडौं (कास) एमालेनिकट नेपाल ट्रेड युनियन महासंघ (जिफन्ट) ले श्रम ऐन०७४ र योगदानमा आधारित सामाजिक सुरक्षा ऐन०७५ कार्यान्वयनमा रोजगारदाताले असहयोग गरेको निष्कर्ष निकालेको छ । काठमाडौंमा साउन ७१० मा हुन लागेको आठौं राष्ट्रिय महाधिवेशनका लागि तयार पारिएको जिफन्टको प्रतिवेदनमा सामाजिक सुरक्षा कोषमा आबद्ध श्रमिकको संख्या सन्तोषजनक नभएको जनाइएको छ । जिफन्टका अध्यक्ष विनोद श्रेष्ठले केही निहित स्वार्थ बोकेकाहरू खुकुलो श्रम ऐनलाई मात्र क्रियाशील गराउन योगदानमा आधारित सामाजिक सुरक्षा ऐनलाई ऐच्छिक बनाउने खेलमा लागेको टिप्पणी गरे । यसबाट श्रमिकको भविष्य अनिश्चयतिर धकेलिन्छ । श्रम क्षेत्रमा भद्रगोल पनि सुरु हुन्छ, बिहीबार आयोजित पत्रकार सम्मेलनमा उनले भने । उनका अनुसार सामाजिक सुरक्षा ऐन कार्यान्वयन भएको तीन वर्षमा ३ लाख ४२ हजार श्रमिकलाई मात्रै कोषमा आबद्ध गरिएको छ । अध्यक्ष श्रेष्ठले श्रम ऐन र सामाजिक सुरक्षा ऐन परिपूरक कानुन भएकाले दुवै कार्यान्वयन हुनुपर्ने बताए । यी दुवै कानुन ट्रेड युनियन र रोजगारदाताका संगठनबीच केही विमति रहँदारहँदै पनि साझा समझदारीमा पारित भएका हुन् । यी दुवै ऐन कार्यान्वयन नहुनु श्रमिक असुरक्षित रहनु हो भन्ने निष्कर्ष पनि साझा नै थियो, उनले भने । लाभहानिको हिस्सा पनि दुवै पक्षबाट समान ढंगले व्यहोर्ने सहमतिका साथ श्रम ऐन ०७४ मार्फत श्रम बजार खुकुलो पार्ने र यसबाट प्रभावित हुने श्रमिकलाई योगदानमा आधारित सामाजिक सुरक्षा ऐन ०७५ मार्फत संरक्षण दिने सहमति गरिएको उनको भनाइ छ । तर, अहिले इतिहास भुल्न खोजिँदै छ, श्रेष्ठले भने । श्रम ऐन ०७४ मार्फत अनौपचारिक क्षेत्रलाई औपचारिकीकरण गर्ने प्रतिबद्धता गरिएको थियो । रोजगारीका जुनसुकै सर्तमा स्थायी वा अस्थायी, नियमित वा आकस्मिक, करार वा आउटसोर्स, ज्याला रोजगारी वा स्वरोजगार भए पनि श्रमिकलाई काम थालेको दिनबाट सामाजिक सुरक्षा कोषमा जोड्ने र जहाँ काम गरे पनि उही सामाजिक सुरक्षाको नम्बरमार्फत उनीहरूको सामाजिक संरक्षण गर्ने विधि तय गरिएको जिफन्ट अध्यक्ष श्रेष्ठले बताए ।"
पहिचानका आधारमा नामकरण नभए आन्दोलन : मुख्यमन्त्री,"(मोरङ)  प्रदेश १ का मुख्यमन्त्री राजेन्द्रकुमार राईले पहिचानका आधारमा प्रदेश नामकरण नभए आन्दोलन चर्किन सक्ने बताएका छन् । लिम्बुवान, किरात संयुक्त संघर्ष समितिले बुझाएको ज्ञापनपत्र बुझ्दै बिहीबार उनले त्यो आन्दोलनको सीमा र अवधि नहुनेसमेत बताए । मुख्यमन्त्रीले नै आन्दोलनका लागि भड्काएको भन्छन् भने यसमा मलाई केही फिकर छैन, उनले भने, परिवर्तनकारी र आन्दोलनकारी भएकाले ०६२६३ को अधुरो क्रान्ति पूरा गर्न सडकबाट पनि आन्दोलन गर्छु र सरकारबाट पनि परेका बेला आन्दोलनरत हुन्छु । चाहेका विषय बाँकी रहेकाले सरकारमा बसेर पनि क्रान्तिकारी भूमिका खेल्नुपर्ने उनले बताए । सरकारमा बसेर अहिलेका संरचना, कानुनहरू र संविधान पनि जस्ताको त्यस्तै स्विकार्ने पक्षमा नरहेको उनले उल्लेख गरे । पत्रकारले ठूलाठूला अक्षरमा लेखिदिए हुन्छ, मलाई केही फरक पर्दैन र यसले आत्तिनेवाला पनि छैन, राईले भने, प्रदेशको नामकरण सरकारले निर्णय गर्ने विषय रहेन, संसद्ले निर्णय गर्ने हो । उनले निर्णय गर्न संसद्मा संख्या पुग्नुपर्ने, त्यसका लागि प्रयास गरिरहेको बताए । पहिचानका आधारमा नभएमा बरु प्रदेशको नामै नराख्दा हुने र अर्को प्रदेशसभाका लागि छोड्नेसम्मको आफ्नो भूमिका हुने उनले स्पष्ट पारे । राईले पहिचानका आधारमा प्रदेशको नामकरणमा बेइमानी गर्न पाइँदैन भन्दै बोलेको कुरा गर्न नसके राजनीति छोडिदिने राईले बताए । प्रदेशको नाम किरातलिम्बुवान राख्दा त्यसलाई जातीय भन्नु नश्लीय सोच भएको मुख्यमन्त्री राईको आरोप छ । राईलाई ज्ञापनपत्र बुझाएपछि किरात याक्थुङ चुम्लुङका संघीय अध्यक्ष प्रेम येक्तेनले लिम्बुवान जोडिएर प्रदेशको नामकरण नगरिए छुट्टै लिम्बुवान प्रदेशका लागि आन्दोलन गर्न बाध्य हुने चेतावनी दिए । मुख्यमन्त्री राईले प्रदेशको नाम पहिचानका आधारमा हुनुपर्ने अडान लिएकाले नामकरण पेचिलो बन्दै गएको छ । राजनीतिक दल र प्रदेश सांसदबीच सहमति जुटाएर प्रदेशसभामा नाम प्रस्ताव गरी पारित गराउने दायित्व बोकेका उनको अडानले नामकरण तय हुनेमा प्रदेशवासी सशंकित छन् । पहिचान पक्षधर उदयपुर, सुनसरी, मोरङ र झापाका मधेसी, थारू, राजवंशी, मुस्लिमलगायतले पनि पहिचान झल्किने थरुहटकोचिलाविराट मधेस प्रदेश नाम राख्नुपर्ने माग गर्दै आएका छन् । प्रदेशसभामा प्रतिनिधित्व गर्ने दल र मुख्यमन्त्रीलगायतका प्रदेश सांसद प्रदेशको नामकरण पहिचान र भूगोलका आधारमा हुनुपर्नेमा विभाजित छन् ।राजनीतिक विश्लेषक प्राध्यापक भेषप्रसाद धमलाले नेकपा (एकीकृत समाजवादी) का नेता राजेन्द्रकुमार राईलाई मुख्यमन्त्रीको धारणा बनाएर अभिव्यक्ति दिनु उपयुक्त नभएको टिप्पणी गरेका छन् । मुख्यमन्त्रीजस्तो जिम्मेवार पदमा बसिसकेपछि तटस्थ भूमिका निर्वाह गरेर सबैलाई सहमतिमा ल्याएर प्रदेशको नामकरणका लागि भूमिका निर्वाह गर्नुपर्ने हो, धमलाले भने ।"
संक्रमण रोकथामको तयारी,"(लुम्बिनी)  रूपन्देहीको सीमावर्ती भैरहवालगायत सहरमा कोरोना संक्रमित बढेपछि सरोकारवालाले रोकथामको तयारी थालेका छन् । लामो समय संक्रमण शून्य भएकाले सर्वसाधारणले सावधानी भुलिसकेका थिए । जिल्ला प्रशासन, नगरपालिका, स्वास्थ्य कार्यालयले जोखिम बढेको भन्दै स्वास्थ्य सावधानी अपनाएर दैनिकी कार्य सञ्चालन गरिएको जनाएका छन् । पहिलो चरणमा सर्वसाधारणको आनीबानीमा परिवर्तन र यहाँको नेपालभारत मुख्य नाका बेलहियामा सावधानी अपनाइएको छ । अहिले नाकामा कोरोना परीक्षण पनि बढाइएको छ । बेलहिया नाकाबाट प्रवेश गर्नेहरूमध्ये दिनहुँ ५ सय बढीको एन्टिजेन परीक्षण भइरहेको सिद्धार्थनगर नगरपालिकाका कर्मचारी एवं बेलहिया हेल्थ डेस्कका इन्चार्ज लालमोहन चौधरीले बताए । परीक्षण गरिएकामध्ये दैनिक १० हभन्दा बढी पोजिटिभ देखिएका छन् । लामो दूरीबाट आएका भारतीय तथा नेपालीको सोधपुछका आधारमा परीक्षण गरिरहेका छौं, उनले भने, भारतीयहरूमा संक्रमण बढी देखिएको छ । नाकामा आफूहरूले स्वास्थ्य कार्यालय, सशस्त्र प्रहरी, नेपाल प्रहरी र दातृ निकायसँग सहकार्य गरी यात्रुको पहिचान गर्ने, हेल्थ डेस्कसम्म पुर्याउने, स्क्रिनिङ गरी एन्टिजेन परीक्षण गर्ने चौधरीले बताए । परीक्षणको नतिजाका आधारमा भारततर्फ पठाउने वा नेपाल प्रवेशको अनुमति दिने गरेको उनले जनाए । नाकामा भइरहेको छिटफुट जाँचले कोरोना जोखिमको चुनौती नटर्ने भए पनि केही हदसम्म रोक्न सहयोग पुग्ने उनको भनाइ छ । चौधरीका अनुसार साउन सुरु भएलगत्तै पशुपतिनाथ यात्राका लागि दिनहुँ १८ वटासम्म भारतीय बस नेपाल प्रवेश गरेका छन् । तीमध्ये ५० प्रतिशतको मात्र जाँच गर्दा पनि संक्रमण संख्या वृद्धि हुँदै गएको देखिन्छ । सबै क्षेत्रकासहित २० जना अहिले नाकाको हेल्थ डेस्कमा कार्यरत छन् । जनशक्ति र परीक्षणको दायरा बढाउनुपर्ने सरोकारवालाको सुझाव छ ।"
अस्पतालमा संक्रमितलाई छुट्टै कक्ष,"पर्सा (कास) कोरोना संक्रमितको संख्या वृद्धि हुन थालेसँगै नारायणी अस्पताल वीरगन्जमा कोरोना संक्रमितको उचपारका लागि छुट्टै कक्ष तयार पारिएको छ । अस्पतालका प्रवक्ता डा उदयनारायण सिंहका अनुसार, अस्पतालमा कोरोना संक्रमितको उपचारका लागि १७ शय्याको कक्ष तयार पारिएको छ । संक्रमितको सख्यां बढेसँगै उपचारका लागि अस्पतालमा १७ शय्याको छुट्टै कक्ष तयार पारिसकेका छौं, त्यसका लागि जनशक्ति पनि तयारी अवस्थामा छ, उनले भने, मंगलबारदेखि अस्पतालको सम्पर्कमा बाराका १ र पर्साका ५ कोरोना संक्रमित आए पनि सबैमा सामान्य लक्षण देखिएकाले होम आइसोलेसनमै पठाइएको छ । संक्रमितको संख्या दैनिक थपिने सम्भावना भएको पनि चिकित्सकको अनुमान छ । कोरोनाको लक्षणसँग मिल्दोजुल्दो लक्षण भएका बिरामीहरू चिकित्सकहरूको सम्पर्कमा नियमित रूपमा आइरहेका छन्, सिंहले भने, त्यस्ता लक्षण भएकाहरूलाई कोरोना परीक्षण गर्न लगाइरहेका छौं । वीरगन्जस्थित नेपाल भारत सीमामा रहेको हेल्थ डेस्कमा पनि दैनिकजसो कोरोना संक्रमित फेला परेका छन् । डेस्ककी प्रमुख डा अनिशा महतोले जेठको चौथो सातादेखि डेस्कमा कोरोना संक्रमित फेला पर्न थालेकोमा बुधबारसम्म ४३ संक्रमित फेला परिसकेको बताइन् ।"
पर्वतमा भेटिए डेंगुका २ बिरामी,पर्वत (कास) तराईमा देखिने डेंगुको संक्रमण पर्वतमा पनि पुष्टि भएको छ । उपचारका लागि आएका दुई बिरामीमा डेंगुको लक्षण भेटिएको पर्वत अस्पतालले पुष्टि गरेको छ । अस्पतालका सूचना अधिकारी लक्ष्मण उपाध्यायका अनुसार कुश्मा नगरपालिकाभित्र बसोबास गर्ने १९ वर्षीया महिला र ५० वर्षीय पुरुषमा डेंगुको लक्षण फेला परेको हो । स्वास्थ्यमा समस्या भएपछि परीक्षणका लागि आएका बिरामीमध्ये शंका लागेर परीक्षण गर्दा दुई जनामा डेंगुको संक्रमण पुष्टि भएको अस्पतालले जनाएको छ । ज्वरो आएपछि करिब एक सातासम्म घरमै आराम गरिरहेको र निको नभएपछि पर्वत अस्पतालमा उपचारका लागि आएका उनीहरूमा डेंगुको आशंकामा स्वास्थ्यकर्मीले प्रयोगशालामा रगत परीक्षण गरेका थिए । ज्वरो आएका करिब ६० बिरामीको रगत परीक्षण गरिएकोमा उनीहरूमा मात्रै डेंगुको लक्षण भेटिएको अस्पतालका ल्याव टेक्निसियन अमृत पौडेलले पुष्टि गरे । उनीहरू दुवै जनाको पर्वत अस्पतालमै उपचार भइरहेको उपाध्यायले बताए । स्वास्थ्य कार्यालय पर्वतका निमित्त प्रमुख सन्तोष पौडेलले अस्पतालको ल्याबमा गरिएको परीक्षणबाट दुई जनामा संक्रमण पुष्टि भएको जनाउँदै अब पर्वतमा पनि सचेत हुन आवश्यक रहेको बताए । पर्वतमा डेंगुको संक्रमण ३ वर्षयताको पहिलो हो । तीन वर्षअघि पर्वतका एक जनामा डेंगुको संक्रमण पहिलोपटक देखिएको थियो ।
गड्डाचौकी नाकामा ४ संक्रमित,कञ्चनपुर (कास) कञ्चनपुरको गड्डाचौकी नाकामा बिहीबार ४ जनामा कोरोना संक्रमण देखिएको छ । भारतबाट घर फर्किने १८४ जनाको को एन्टिजेन परीक्षण गर्दा ४ जनामा संक्रमण देखिएको हो । गड्डाचौकीस्थित हेल्थ डेस्कका अनुसार बुधबार ३ जनामा संक्रमण देखिएको थियो । बुधबार २०९ जनाको एन्टिजेन परीक्षण गरिएको हेल्थ डेस्कका इन्चार्ज सिनियर अहेब तर्कराज भट्टले बताए । यसअघि मंगलबार ९ जनामा संक्रमण देखिएको थियो ।
उत्तरी नाका नखुल्दा रोजीरोटी बन्द,"वसन्तप्रताप सिंह (बझाङ), मनोज बडू (दार्चुला) र कृष्णप्रसाद गौतम (सुर्खेत)"
निर्यात रोकिँदा व्यापारी मारमा,बलराम घिमिरे (रसुवा) र अनिश तिवारी (सिन्धुपाल्चोक)
शिक्षण अस्पतालसहितको आयुर्वेद विश्वविद्यालय खुल्दै,"(काठमाडौं)  आयुर्वेदसँग सम्बन्धित विषयको एकीकृत पठनपाठन र आयुर्वेद शिक्षण अस्पतालसमेत सञ्चालन गर्न आयुर्वेद विश्वविद्यालय स्थापना हुने भएको छ । प्रतिनिधिसभाको शिक्षा तथा स्वास्थ्य समितिमा दफावार छलफल सुरु भएको योगमाया आयुर्वेद विश्वविद्यालय विधेयक को मस्यौदामा आयुर्वेद चिकित्सा परिषद्ले स्वीकृत गरेको मापदण्डका आधारमा विश्वविद्यालयले आयुर्वेद शिक्षण अस्पताल, अनुसन्धान केन्द्र स्थापना र सञ्चालन गर्न सक्ने उल्लेख छ ।स्वास्थ्य तथा जनसंख्या मन्त्रालयसँग समन्वय गरी हाल सञ्चालनमा रहेका आयुर्वेद अस्पताललाई पनि शिक्षण संस्थाका रूपमा प्रयोग गर्न सकिने विधेयकले खोलेको छ । त्रिभुवन र संस्कृत विश्वविद्यालयअन्तर्गत उच्च शिक्षामा आयुर्वेद विद्याको पठनपाठन हुँदै आएको छ । सरकारले आयुर्वेदसँग सम्बन्धित विषयहरूको एकीकृत अध्ययन, अध्यापन तथा अनुसन्धान गर्ने उद्देश्यले विश्वविद्यालय स्थापना गर्न लागेको हो ।भोजपुरमा जन्मेर महिला मुक्तिका लागि विद्रोहको नेतृत्व गर्ने योगमायाको नाममा विश्वविद्यालय स्थापना गर्न केपी ओली नेतृत्वको सरकारका शिक्षामन्त्री गिरिराजमणि पोखरेलले २०७६ माघमा संसद्मा विधेयक दर्ता गरेका थिए । उक्त विधेयकमाथि मंगलबारदेखि शिक्षा तथा स्वास्थ्य समितिमा छलफल गर्दै सांसदहरूले विश्वविद्यालय स्थापनाको उद्देश्य, प्रकृति, संरचना, लगानी र अध्ययनअनुसन्धानका क्षेत्रलगायत विषयमा धारणा राखेका छन् । समितिले गरेको छलफलमा शिक्षामन्त्री देवेन्द्र पौडेलले सरकारले चालु संसद् अधिवेशनमै विधेयक पारित गर्न जोड दिएको बताए । समितिले थप छलफलपछि समितिबाट संशोधनसहित विधेयक पास हुने बताइन् ।विधेयकमा अनुसन्धान केन्द्र स्थापना र सञ्चालनसम्बन्धी व्यवस्थामा पनि जोड दिइएको छ । आयुर्वेद विषयसँग सम्बन्धित अनुसन्धान गर्नका लागि विश्वविद्यालये अनुसन्धान केन्द्रहरू स्थापना र सञ्चालन गर्न सक्ने व्यवस्था गरिएको हो । अध्ययनअध्यापनका लागि संकायको सट्टा विश्वविद्यालयले स्कुलहरू सञ्चालन गर्न सक्ने विधेयकमा उल्लेख छ । विश्वविद्यालयका आयुर्वेद विषयसँग सम्बन्धित शैक्षिक कार्यक्रम सञ्चालन गर्न विश्वविद्यालयमा आवश्यकताअनुसार आयुर्वेद, आयुर्वेद नर्सिङ, जडीबुटी, योग शिक्षा, प्राकृतिक चिकित्सालगायत विषयसँग सम्बन्धित स्कुल रहन सक्नेछन्, विधेयकमा भनिएको छ । विद्यार्थी संख्या, भौतिक स्रोत र साधनको पर्याप्तता तथा कार्यबोझसमेतका आधारमा एक वा एकभन्दा बढी कार्यक्रम एउटै स्कुलअन्तर्गत सञ्चालन सकिने व्यवस्था गरिएको छ । पाँच सयभन्दा बढी विद्यार्थी भए मात्र एकभन्दा बढी स्कुल सञ्चालन गर्न पाइने व्यवस्था प्रस्ताव गरिएको हो । विश्वविद्यालयले आंगिकबाहेकका अन्य क्याम्पसलाई सम्बन्धन दिन पाउने छैन तर आफ्नै स्रोत साधनबाट प्रत्येक प्रदेशमा एकएक क्याम्पस सञ्चालन गर्न सक्नेछ । योगमाया आयुर्वेद विश्वविद्यालयको केन्द्रीय कार्यालय संखुवासभा र भोजपुर क्षेत्रमा पर्ने अरुण उपत्यका वा सरकारले तोकेको स्थानमा रहने प्रस्ताव विधेयकमा गरिएको छ । विश्वविद्यालय सभामा भने विद्यार्थी पनि प्रतिनिधि रहने नौलो व्यवस्था गरिएको छ । सभामा रहने विद्यार्थी र कर्मचारीको मनोनयन कार्यकारी परिषद्को सिफारिसमा कुलपतिले गर्नेछन् । आयुर्वेद विभागको महानिर्देशकसमेत विश्वविद्यालय सभाको सदस्य रहने व्यवस्था गरिएको छ । विश्वविद्यालयको पदाधिकारीमा अन्य विश्वविद्यालयमा जस्तै उपकुलपति र रजिस्ट्रार रहने व्यवस्था गरिएको छ भने स्कुलहरूको नेतृत्वमा डिन नियुक्त हुनेछन् । अनुसन्धान केन्द्र र शिक्षण अस्पतालको नेतृत्व निर्देशकले गर्ने प्रावधान राखिएको छ ।विज्ञहरूले विश्वविद्यालयमा अध्यापक, कर्मचारी छनोटका लागि एकीकृत सेवा आयोग बनाउनुपर्ने सुझाव दिइरहेका बेला विधेयकमा भने पदपूर्ति समितिको प्रस्ताव गरिएको छ । अध्यापक, कर्मचारी र बढुवा सिफारिसका लागि डिनको अध्यक्षतामा पदपूर्ति समिति रहने व्यवस्था गर्न लागिएको हो । विश्वविद्यालय सभाको सिफारिसमा डिनमध्येबाट अध्यक्ष चयन हुने भनिएको छ । त्रिविलगायत विश्वविद्यालयमा प्राध्यापक, कर्मचारी छनोट र नियुक्तिमा पटकपटक प्रश्न उठ्दै आएको छ । उपकुलपति, रजिस्ट्रार नियुक्तिका लागि सिफारिस समिति पनि अहिले सञ्चालनमा रहेका विश्वविद्यालयको जस्तै रहने प्रावधान छ । अहिलेको सिफारिस पद्धतिले पदाधिकारी नियुक्तिमा राजनीतिक हस्तक्षेप र भागबन्डा हुने गरेको आरोप छ । विश्वविद्यालय अनुदान आयोगका अध्यक्ष, शिक्षा सचिव र सरकारले मनोनीत शिक्षाविद् सिफारिस समितिमा रहने व्यवस्था गरिएको छ ।"
'बीएफ १ सब भेरिएन्ट देखियो,"कोरोनासँग मिल्दो लक्षणका बिरामी बढेपाँचथर रुघाखोकी, ज्वरो र शरीर झमझमाउने समस्या देखिएपछि आइतबार पाँचथर अस्पताल भर्ना भएकी फिदिम५ की मनकुमारी तुम्बापोलाई अहिले ज्वरो र खोकी कम भए पनि खाना रुचेको छैन ।स्वाद र वासना थाहा नपाउँदा कोरोना भाइरसको संक्रमण पो हो कि ? भन्ने उनलाई लागेको छ । भर्ना भएलगत्तै परीक्षण गराउन मन थियो, अहिले त्यस्तो जोखिम छैन, परहेजमा बसेर डाक्टरले दिएको औषधि खाँदा भइहाल्छ भन्ने वार्डका स्वास्थ्यकर्मीबाट जवाफ पाएँ, उनले कान्तिपुरसँग भनिन् ।मनमायाको जस्तै समस्या भएका हिलिहाङ गाउँपालिका७ का डम्बर तामाङ पनि तीन दिनदेखि उक्त अस्पतालको बेडमा छन् । ज्वरो र रुघाखोकीसँगै घाँटी दुख्ने समस्याले अस्पताल आएका उनी पनि कोरोना संक्रमण भएको हो कि ? भनेर सशंकित छन् । अहिले यो अस्पतालमा पछिल्लो दुई सातायता कोरोनासँग मिल्ने लक्षणका ३० देखि ५० बिरामी दैनिक रूपमा आउने गरे पनि परीक्षण नगरी उपचार गरिँदै छ । अस्पतालअनुसार मंगलबारदेखि अस्पतालका ५० वटै बेड भरिएका छन् । तीमध्ये आधाभन्दा धेरैमा मनकुमारी र डम्बरको जस्तै स्वास्थ्य समस्याले भर्ना अस्पतालको रेकर्डबाट देखिन्छ । अस्पतालका मेडिकल रेकर्ड अधिकृत नारायण जोशीका अनुसार पछिल्लो दुई साता इमर्जेन्सीमा सामान्य ज्वरोसहित रुघाखोकीको लक्षण भएका २ सय ९० र कडा ज्वरोका २ सय १८ बिरामीको परीक्षण भएको छ । उनीहरूमध्ये अधिकांशमा घाँटी दुख्ने समस्यासमेत देखिएको स्वास्थकर्मी बताउँछन् ।कोरोना परीक्षण नगरी स्वास्थ्यकर्मीकै तजबिजमा उपचार हुने गरेको छ, जोशीले भने । डा बुद्धिबहादुर थापाका अनुसार पछिल्लो समय अस्पताल आएका बिरामीमध्येमा सिजनल फ्लु, भाइरल र टाइफाइडबाट ग्रस्त रहेकाको संख्या धेरै छ । कोभिडसँग मिल्दोजुल्दो लक्षण भएकाहरूको संख्या न्यून भएकोले परीक्षणको आवश्यकता नभएको उनले बताए । उनले भने, गर्नैपर्नेजस्तो देखिए मात्रै परीक्षण गर्छौं, अहिले बिरामीको संख्या बढे पनि जोखिम न्यून भएकाले नगरेका हौं ।अस्पतालमा गत फागुन दोस्रो सातायता कोरोना परीक्षण गरिएको छैन । जिल्ला स्वास्थ्य कार्यालय पाँचथरका प्रमुख तेजबहादुर तुम्बापोका अनुसार कोरोना परीक्षण गर्ने एन्टिजेन र भीटीएम किट पर्याप्त स्टक रहे पनि अस्पतालबाट माग नभएको बताए । अस्पताल वा नगरपालिकाबाट कोरोना परीक्षणको माग आए जुनसुकै बेला गर्न सकिने अवस्था छ तर कतैबाट आएको छैन, उनले भने ।अस्पतालमा ताप्लेजुङको आठराई त्रिवेणी, सिरिजंगा सिदिङमा र पाथीभरा, याङवरकसहित तेह्रथुमको आठराई गाउँपालिकासम्मका बिरामी आउँछन् ।"
"नागरिकलाई करको भार, नेताकर्मचारीलाई गाडीको वहार","प्रदेश सरकारहरूले गएका चार आर्थिक वर्षमा सवारीसाधन खरिद र मर्मतसम्भारमा मात्र सवा ६ अर्ब रुपैयाँ खर्चिएको समाचारले नागरिकले तिरेको कर सदुपयोगको प्रश्नलाई फेरि सतहमा ल्याइदिएको छ । संघीय सरकारमा पनि यस्तै प्रवृत्ति रहेको हामीले यसअगावै औंल्याइसकेका छौं । संघ वा प्रदेशका सरकारहरूले गाडी खरिद तथा मर्मत गर्नै हुन्न भन्ने अवश्य होइन, तर त्यो कति औचित्यपूर्ण छ, र राज्य वा प्रदेशस्रोतले धान्न सक्छ कि सक्दैन भन्ने सवाल प्रधान हो । गाडीकै नाममा यति धेरै खर्च नगरी मितव्ययी ढंगले पनि सरकार चलाउन सकिन्छ, सक्नुपर्छ । राज्यस्रोतको खर्च नेताकर्मचारीका सुविधाका निम्ति नभएर नागरिक हितमा हुनुपर्छ ।गाडीका नाममा यति धेरै खर्च स्वाभाविक छैन भन्ने तथ्य प्रदेशहरूकै तुलनात्मक अध्ययनले देखाउँछ । चार वर्षमा गाडी खरिद र मर्मतमा लुम्बिनी प्रदेशले जति खर्चेको छ, त्यसभन्दा बढी त प्रदेश १ ले मर्मतमा मात्रै खर्च गरेको छ । लुम्बिनीले खरिद र मर्मतमा ३८ करोड खर्चंदा जनसंख्याका हिसाबले त्यसभन्दा सानो प्रदेश १ ले गाडी मर्मतमा मात्रै ४८ करोड रुपैयाँ खर्चिएको छ । प्रदेश १ ले गाडी मर्मतमा खर्चेको यो रकम लुम्बिनी मात्र होइन, कर्णालीको गाडी खरिद र मर्मतको अहिलेसम्मको कुल बजेट ३६ करोडभन्दा पनि बढी हो । गाडी खरिद र मर्मतमा सबैभन्दा कम खर्चिएको लुम्बिनीको तुलनामा यस शीर्षकमा प्रदेश १ ले झन्डै सात गुणा बढी अर्थात् १ अर्ब ७७ करोड रुपैयाँ खर्चेको छ । लुम्बिनी र कर्णालीबाहेक गण्डकी र सुदूरपश्चिमले क्रमशः ८९ र ९४ करोड खर्चिएका छन् । अरू तीन प्रदेशले पनि अर्ब नघाएका छन् । उल्लिखित शीर्षकमा मधेश प्रदेशले १ अर्ब ५५ करोड र वाग्मतीले १ अर्ब १८ करोड खर्चिएका छन् । यीमध्ये नयाँ सवारीसाधन खरिदमा मधेश प्रदेश सबैभन्दा अघि छ, उसले यस अवधिमा १ अर्ब ३८ करोड ८२ लाख रुपैयाँको गाडी किनेको छ । प्रदेशको आकार, संरचना र कार्यबोझका आधारमा बजेट केही मात्रामा फरक हुनु स्वाभाविक भए पनि उस्तैउस्तै जनसंख्या भएका प्रदेशहरूबीच उही शीर्षकमा भएको खर्च आकाशजमिन फरक हुनुलाई चाहिँ सामान्य मान्न सकिन्न । यसबाट बढी खर्च गर्ने प्रदेशहरूमाथि स्वाभाविक रूपमा प्रश्न उठेको छ । वैदेशिक विनिमय सञ्चितिमा दबाब परेका कारण यसपालि संघीय सरकारले गाडी खरिद नगर्ने भने पनि सुदूरपश्चिमबाहेकका प्रदेशहरूले भने गाडी खरिद र मर्मतकै निम्ति २ अर्ब १३ करोड रुपैयाँ छुट्याएका छन् । यसबाट उनीहरू राष्ट्रिय अर्थतन्त्रप्रति पनि चिन्तित तथा जिम्मेवार नभएको प्रतीत हुन्छ । प्रदेश १ ले चालु वर्षका लागि सवारीसाधन खरिद र मर्मतमा गरी ३९ करोड ३८ लाख रुपैयाँ छुट्याएको छ । जबकि, यही प्रदेशले चालु आर्थिक वर्षमा उद्योग, वाणिज्य, श्रम तथा रोजगार क्षेत्रका लागि चालु ४६ करोड ८८ लाख र सामाजिक क्षेत्रका लागि २५ करोड रुपैयाँ छुट्याएको छ । गाडी खरिद र मर्मतमा छुट्याइएको रकम झन्डै उद्योग वाणिज्य, श्रम तथा रोजगार क्षेत्रका लागि जति हुनु र सामाजिक क्षेत्रको भन्दा निकै बढी हुनुले कस्तो सन्देश गैरहेको छ, वा यसबाट प्रदेशको प्राथमिकता केमा छ भन्ने देखिन्छ भन्नेबारे सम्बन्धित नेतृत्वले सोचेको पाइँदैन । सबै तहका सरकारहरूले जनताले तिरेको तिरोका अधिकतम् सदुपयोगतर्फ सोच्नुपर्छ । त्यसका निम्ति विलासी तथा फजुल खर्चहरू घटाउनुपर्छ । संघ, प्रदेश र स्थानीय तहले सवारीसाधनको खरिदमा विकृति देखिएकाले त्यसको नियन्त्रण गरिनुपर्ने भन्दै सार्वजनिक खर्च पुनरवलोकन आयोग २०७५ को प्रतिवेदनले दिएको तीनवटै तहका सरकारका लागि सवारीसाधन खरिदको मापदण्ड तोक्ने र नयाँ कार्यालयबाहेक सबै कार्यालयमा तीन वर्ष सवारीसाधन खरिद नगर्ने नीति लिनुपर्छ भन्ने सुझावको सबैले पालना गर्नुपर्छ । नतिजासँग नजोडी वित्तीय अनुशासन मिचेर जथाभावी खर्चनु मुलुकको आर्थिक स्वास्थ्यका निम्ति सुखद संकेत होइन । नवव्यवस्थामा यतिबेला नयाँ राज्यसंरचनाहरू कसरी अघि बढिरहेका छन् भनेर नागरिकले निगरानी गरिरहेका छन् । केन्द्रीकृत सत्ताशक्ति प्रदेश र स्थानीय तहमा पुग्नु भनेको राज्य जनताको पहुँचमा पुग्नु हो, आफ्नो हात जगन्नाथ प्रवृत्ति को निक्षेपण हुनु होइन । जसले स्रोत भेट्यो, उसलै आफ्नो रवाफ देखाउने तथा विलासिताका निम्ति खर्च गर्ने प्रवृत्ति स्वीकार्य हुन सक्दैन । तसर्थ, शिशु संघीयतालाई नै अवगाल आउने गरी प्रदेशहरूले गाडी खरिद तथा मर्मतमा जथाभावी खर्च गर्नु हुँदैन, उनीहरूले अनिवार्य रूपमा आफ्नो खर्च प्रणालीलाई नियन्त्रण गर्नैपर्छ ।"
इन्धनमा मूल्य समायोजन खोइ ?,"भारतले इन्धनको मूल्य घटाएर पठाएको एक साता बित्दासमेत नेपाल आयल निगमले स्वचालित रूपमा मूल्य समायोजन नगरेर आम जनताको ढाड सेक्ने र प्रतिपक्ष पार्टीहरूलाई सरकारविरुद्ध आन्दोलन गर्ने वातावरण सृजना गरेको छ । यही विषयलाई लिएर प्रतिपक्ष एमाले वा कुनै पार्टी वा उपभोक्ता मञ्च वा नागरिक समाजले आन्दोलन आह्वान गरे भने सरकारले घुँडा टेक्ने वातावरण सृजना हुन्छ । यस्तो स्थिति नआओस् भन्ने हो भने अविलम्ब इन्धनको मूल्य समायोजन गरियोस् । हालै भारतले पेट्रोल र डिजेलमा प्रतिलिटर १५ रुपयाँ घटाएर पठाएको छ । अन्तर्राष्ट्रिय बजारमा प्रतिब्यारेल १४० सम्म पुगेको कच्चा तेल अहिले एक सय डलरमा ओर्लेको छ । रुसयुक्रेन युद्ध समाप्त भए अझ घट्नेछ । युद्धकै कारण विश्वमै मन्दी छाएको छ । रुसयुक्रेन युद्धले इन्धन लगायत अधिकांश वस्तुको मूल्य अत्यधिक बढ्नु अस्वाभाविक होइन । इन्धनको मूल्य बढ्नासाथ हरेक वस्तुको मूल्य बढ्नु स्वाभाविकै हो, जसले महँगी बढाउन मद्दत गर्छ । यसर्थ मूल्यवृद्धि रोक्न लोककल्याणकारी सरकारहरूले विभिन्न छुट, अनुदान, सरकारी राजस्वहरू घटाएर महँगी नियन्त्रण गरी आम जनतालाई राहत दिने गर्छन् । हाम्रो सरकार पनि जनताप्रति जिम्मेवार छ भने तत्कालै इन्धनको भन्सार शुल्क केही समयका लागि घटाउनुपर्छ, जसले महँगी नियन्त्रण गर्न सघाउनुका साथै आम जनताले पनि राहतको श्वास फेर्न पाउँछन् । जनताको ढाड भाँच्ने गरी एकोहोरो सरकारले करोडौं राजस्व उठाउनु हुँदैन । बजारमा खाद्यान्नको मूल्य अचाक्ली बढेको छ जसको असर हरेक भान्छामा देखिन थालेको छ । तथापि सरकारको कुनै गृहकार्य छैन । यो भनेको सरकारले आफ्नो जिम्मेवारी र दायित्व निर्वाह नगरेको र महँगीले पीडित नागरिकप्रति बेवास्ता गरेको हो । गोपाल देवकोटा, जोरपाटी, काठमाडौं"
सिद्धान्तविहीन गठबन्धन,"राधेश्याम अधिकारीको निर्वाचनपूर्व गठबन्धन अनावश्यक लेख सान्दर्भिक छ । उनी भन्छन्, स्थानीय चुनावमा गठबन्धनबीच भएको संकीर्ण सोचाइले प्रदेश र संघको चुनावमा कांग्रेसलाई घाटा नै छ । गठबन्धन दलहरूबीच दर्शन र चिन्तन र लिगेसीबीच मेल खाँदैन । उनको यो विचारमाथि छलफल हुनुपर्छ । बहुलवादमा विश्वास गर्ने कांग्रेसको सिद्धान्त के माओवादीले मान्छ ? के गठबन्धनबीच साझा धारणा बन्छ ? के का लागि गठबन्धन भनेर नागरिकलाई बुझाउन सकिन्छ ? यस्ता प्रश्नमाथि यथोचित छलफल भएको छैन । गठबन्धनको छलफल खाली सिट बाडँफाँडमै केन्द्रित छ । सिद्धान्त, विचार केही छैन गठबन्धनका नायकेहरूसँग । यस्तो परिस्थितिमा लेखकले राखेको तर्क विचारणीय छ । गठबन्धनलाई व्यावहारिक बनाउने, चुनाव जित्ने अनि सरकारमा जाने माध्यम मात्र बनाएको प्रतीत हुन्छ । गठबन्धनका नाममा अवसरवाद नै हो यो, जुन देश र जनताका लागि फाइदाजनक छैन । खिमराज गिरी, काठमांडौं"
'पपुलर उम्मेदवारी,"गुल्मीका सागर ढकालले संघीय निर्वाचनमा प्रतिनिधिसभा सदस्य हुन प्रधानमन्त्री शेरबहादुर देउवाको निर्वाचन क्षेत्र डडेलधुराबाट उम्मेदवारी दिने घोषणा र सागरदेउवा अन्तर्वार्ता भिडियोसँगसँगै अनलाइन सञ्चारमा भाइरल भइरहेका छन् ।भिडियोमा युवाको चाहना र त्यसलाई सम्बोधन गर्ने कुरामा भएको चूकलाई हेर्न सकिन्छ । भावावेशमा आएर सोध्नु र जवाफ दिनु, दुवै दृश्यले संयमतालाई तोडेको छ । असंयमित भएर सोध्ने र जवाफ दिने दृश्यहरूको अत्यधिक पुनरावृत्ति भइरहेको छ । उच्च शिक्षा प्राप्त प्रधानमन्त्रीलाई अक्सफोर्ड रिटर्न युवा ढकालको प्रश्न देश, समय र परिस्थितिसँग कतैबाट पनि सान्दर्भिक देखिन्न, प्रश्नलाई पपुलर हुन तेर्स्याइएको छ । भावावेशमा उत्पन्न उत्तेजनाका कारण युवालाई सम्बोधन गर्ने सीपको प्रधानमन्त्रीले प्रयोग गर्न नसक्नुले उक्त भिडियो क्लिपलाई भाइरल बनाएको हो ।डडेलधुराको सन्दर्भमा, सुदूरपश्चिमका पहाडी जिल्लाहरूको प्रवेशद्वारका रूपमा डडेलधुरालाई विकसित गर्नुपछाडि देउबाजीको ठूलो देन छ । त्यहाँको कृषि उत्पादन विशेष गरी तरकारीले कैलाली र कञ्चनपुरसम्मलाई पूर्ति गरेको छ । भौतिक रूपमा सडक, बिजुली, सिँचाइ र खानेपानी सर्वसुलभ छ । जिल्लामा निरन्तर चलिरहने ग्रामीण आयोजनाहरूले सर्वसाधारणलाई रोजगारीको ग्यारेन्टी गरेको छ । यस्तो अवस्थामा गुल्मीका ढकालले बालेन्द्र शाह र हर्क साम्पाङ राईलाई पछ्याई डडेलधुराबाट स्वतन्त्र उम्मेदवारीको घोषणा गर्नु भनेको फन्डा मात्र हो । महेन्द्रसिंह बम, टीकापुर१, कैलाली"
प्रदेशको गाडीमोह,"हालै राष्ट्र बैंकले विदेश पढ्न जाने विद्यार्थीहरूले अब २०० डलर मात्र लान पाउने निर्णय गरेको छ । यसको एउटै कारण हो सरकारी ढुकुटीमा विदेशी मुद्राको कमी हुनु । मुद्रा कम नहोस् भनेर नागरिकका नाममा सरकारले यस्तो उर्दी जारी गरिरहँदा हाम्रा प्रदेशहरूले आफ्नो विलासितामा बढी ध्यान दिएका छन् । विलासी गाडी खरिद र मर्मतमा मात्रै अर्बौ रुपैयाँ खर्च गरिरहेका छन् । मुलुकको आर्थिक अवस्था दयनीय भइसक्दा पनि आरामदायी गाडी चाहिएको छ प्रदेशलाई । दूरदराजका आम नागरिकले आधारभूत स्वास्थ्य सेवा पाइरहेका छैनन्, यता प्रदेशको हालत भने यस्तो छ । नागरिकको स्वास्थ्य, शिक्षा लगायत आधारभूत आवश्यकता पूर्तिका लागि खर्च गर्नुपर्ने पैसा विलासी सवारी खरिदमा लगाइरहेका छन् । यसले प्रदेश सरकारको छवि बिगारेको छ । राजनीतिक दल तथा नेताहरूको सोच छताछुल्ल भएको छ । समाचार अनुसार प्रदेश सरकारहरूले गएको चार वर्षमा सवारीसाधन खरिद तथा मर्मतमा मात्रै ६ अर्ब २४ करोड ७७ लाख ३७ हजार रुपैयाँ खर्च गरेका छन् । केही महिनाअघि विदेशी मुद्राको सञ्चितिमा आएको कमीलाई देखाउँदै गाडी खरिद नगर्ने निर्णय गरे पनि घुमाउरो बाटोबाट पुनः करोडौं रुपैयाँको गाडी खरिदका लागि प्रदेशहरूले रकम छुट्याएको प्रस्टै छ । प्रदेश सरकारको यस्तो गाडी मोहलाई प्रचलित कानुनले रोक्न सक्छ वा जनस्तरबाटै आन्दोलन गर्नुपर्ने हो ? यसको जवाफ प्रदेश सरकारहरूले दिनुपर्छ । अन्यथा श्रीलंकापथमा उभिएको देशको पाइला उक्त दिशातर्फ छिटोछिटो सर्दै छ भन्दा अतियुक्ति नहोला । रामकृष्ण बराल, काठमाडौं"
सहरिया बालबालिकाले जीवन पढ्ने कहिले ?,"१ १५१६ महिनाको उमेरदेखि विद्यालयको आँगन टेक्न बाध्य हाम्रा भविष्यका पिँढीले जीवन पढ्ने कहिले ? केही मन्टेस्वरी तहका अपवादलाई छोडेर दुई वर्ष नपुगेका नानीहरूको हात समाएर कलम चलाउन सिकाउने काममा व्यस्त छन् हाम्रा प्ले ग्रुप का कक्षाहरू । त्यसपछि एबीसीडी सुरु अनि होमवर्क ।२ जति कक्षा बढ्दै गयो उति पुस्तकको भारी । क्लासवर्क र होमवर्कको चंगुलमा फसेका यस्ता बालबालिकाको अन्य विकासको पाटो सधैं पछाडि पारिएको छ ।३ अचेल बालबालिकालाई पढाइ भनेको होमवर्क पूरा गर्ने हो भन्ने बलियो धारणा छ । स्कुलबाट फर्किएपछि खाजा पनि राम्ररी खान नपाई होमवर्ककै चटारो । अनि पुस्तक कैले पल्टाउने ? पाठ्यपुस्तक बाहेकको अतिरिक्त अध्ययन कैले गर्न पाउने ?४ बिहान ७ बज्नुअघि नै बसस्टप । नजिकको विद्यालयमा पठाउँदैनन् अभिभावक, खै किन ? यसका लागि सरकारले पनि स्कुल जोन को अवधारणा ल्याउनैपर्छ । अहिले एक डेढ घण्टा जान र त्यति नै आउन गर्दा ३ घण्टा बसमै थकान । त्यसमाथि विद्यालयमा हुने शारीरिक सजायको पीडा । घरमा भन्दैनन् बालबालिका किनभने थप सजाय भोग्नुपर्ने डर ।५ शनिबार पनि होमवर्ककै चिन्ता नत्र आइतबार सजाय पाइन्छ । बाबुआमासँग रमाउने कहिले ? बाजेबजैको कथा सुन्ने कहिले ? घर सिक्ने कहिले ? परिवार सिक्ने कहिले ? छिमेक सिक्ने कहिले ? समाज सिक्ने कहिले ? साथीसँग खेल्ने कहिले ? जहाँ जीवन प्रत्यक्ष जोडिएको हुन्छ ।६ झन् कक्षा १० र कक्षा १२ का विद्यार्थीको कन्तबिजोग छ । बिहान ६ बजेदेखि नै कोचिङ कक्षा सुरु । पेलान नै पेलान । पिँजडाका सुगा बनाइएका छन् बालबालिका ।७ खालि बौद्धिक खुराकले मात्रै जीवन बोल्दैन । शारीरिक, मानसिक, संवेगात्मक र सामाजिक विकासको पाटो अलपत्र छ । परीक्षामा पाएको अंक नै जीवन ठान्ने प्रवृत्ति हटाउनैपर्ने हुन्छ विद्यालयले तर ती माछा बजार बनेका छन् । राष्ट्रिय शिक्षा नीति पनि अंकप्रधान नै छ अहिलेसम्म । के राज्यले यसमा पहल गर्नु नपर्ने ?८ विकल्प के ? सोचेजस्ता भेटिन्नन् वैकल्पिक विद्यालयहरू, छिमेकीको देखासिकी, समाजको देखासिकी मात्रै, नयाँ सोच कसरी पलाउने ? गुणस्तरीय शिक्षाका लागि बस चढेरै जानुपर्ने र महँगो विद्यालय नै रोज्नुपर्ने भ्रमबाट अभिभावक मुक्त हुनैपर्छ ।९ हाम्रै परिवेशभित्र पनि बाल विकासमा ध्यान दिने विद्यालय खोजे पाउन सकिन्छ तर ज्यादै कम, चाहे ती सार्वजनिक होऊन् वा निजी । त्यताबाट सिक्ने कि ? भलै उनीहरूको जस्तो सुविधा सबै विद्यालयमा नहोला तर कोसिस गरेर शिक्षा रूपान्तरणतर्फ जानैपर्छ । केही वर्ष लाग्ला प्रयास खेर जाँदैन ।१० पहिलो पाइला हामी आफूबाटै सुरु गरौं । सकेसम्म घर नजिकको विद्यालयमा भर्ना गरौं । बेलाबेला विद्यालयमा सम्पर्क गरेर सोधौं र विद्यालयमै जाऔं । आफ्ना केटाकेटीसँग विद्यालयभित्रको गतिविधिबारे खुलेर कुरा गर्ने वातावरण बनाऔं । चित्त नबुझेका कुरामा विद्यालयलाई घच्घचाउने गरौं । आफ्ना नानीहरूलाई जीवन पहिला पढाऔं । मनप्रसाद वाग्ले, मीनभवन, काठमाडौं"
आत्ममोह र प्रतिशोधभन्दा परका बीपी,"आज बीपी स्मृति दिवस हो । महाप्रस्थानको ४० वर्षपछि पनि उहाँको आदर्श जीवन र संघर्षले हामीलाई कर्तव्यपथमा अविचलित भावका साथ अघि बढिरहन अभिप्रेरित गर्दछ । स्मृति दिवसको अवसरमा उहाँबारे थुप्रै लेख, संस्मरण र विचार सम्प्रेषित हुनेछन् । तसर्थ, उहाँको समग्र राजनीतिक उत्तरदानको विषयमा चर्चा गर्ने मेरो उद्देश्य होइन । तथापि उहाँबाट जानेका एकदुई विषय र प्रसंग उल्लेख गर्न चाहन्छु । मलाई लाग्छ, समकालीन नेपाली राजनीतिमा यो चर्चाको प्रासंगिकता होला । सुरु आफैं संलग्न रहेको एउटा घटनाक्रमबाट गर्दछु ।२०३८ सालको कुरा हो, म नेपाल विद्यार्थी संघको केन्द्रीय उपसभापति थिएँ । विद्यार्थी राजनीतिको विषयमा नेतृत्वसँग मेरो असहमति रह्यो । त्यही असहमतिका आधारमा मैले गरेको निर्णयलाई लिएर म संघको सदस्यबाट निलम्बित भएँ । त्यो घटनाको आफ्नै महत्त्व त छैन, तथापि सो विवादलाई निरूपण गर्न उहाँले भन्नुभएको एउटा वाक्य शिक्षाप्रद र प्रेरणादायी रह्यो । बीपीले संघका सभापति विमलेन्द्र निधि र महामन्त्री दिलबहादुर घर्तीलाई बोलाएर सो कारबाही प्रतिशोधपूर्ण रहेको भन्दै त्यसलाई फिर्ता गर्न निर्देशन गर्नुभयो । त्यसपछि कारबाही फिर्ता गर्ने प्रक्रिया र निर्णयको बेग्लै प्रासंगिता होला । तर प्रजातान्त्रिक राजनीतिमा प्रतिशोधको भावना अनुचित हो भन्ने उहाँको वाणीले मलाई सधैं दिशाबोध गरेको छ र त्यसपछि आज चार दशकपछिसम्म पनि आफूमा यो भाव नहराओस् भन्नेमा म सचेत छु । मैले यो प्रसंग यस अर्थमा पनि चर्चा गर्न उपयुक्त ठानेको हुँ कि समकालीन नेपाली राजनीति, अझ विगत चार वर्षका घटनाक्रम मूलतः दुइटा सोचबाट प्रभावित छन् । पहिलो सोच आत्ममोहको र दोस्रो प्रतिशोधको ।मेरो मनमा एउटा प्रश्न बारम्बार आउँछ, यदि हाम्रो राजनीतिमा प्रतिशोध र आत्ममोह प्रधान विषय नभएको भए आज नेपालको सरकार कस्तो अझ भनौं कसको हुने थियो ? यो प्रश्नको उत्तर मेरो मनमा लागेजस्तो नै भएको भए, आगामी आम निर्वाचनको तयारीमा दलहरू जुट्ने प्रक्रिया र चुनावी मुद्दा के हुने थिए होलान् ? अझ सीधासपाट भन्ने हो भने स्वाभाविक आरोहअवरोहको पृष्ठभूमिमा नेपालमा वामपन्थी राजनीतिक आन्दोलन (मैले यहाँ दल भन्न खोजेको होइन) को औचित्यबारे मोटामोटी उद्देश्य जे भए पनि एउटा उत्तर फेला पर्ने थियो कि थिएन होला ? म क्रियाशील रहेको दल नेपाली कांग्रेसले बीपीसितको सहवास र उहाँको प्रेरणा पाएका अग्रज नेताहरूका कारण अहिलेसम्म बिनाकुनै पनि गम्भीर चुनौती विरासतमा पाएको नेपाली राजनीतिको प्रजातान्त्रिक स्थान सुरक्षित रहने थियो कि थिएन ? यी प्रश्नहरूको उत्तर अगामी आम निर्वाचनमा दलहरूबीच बन्नेटुट्ने रसायन वा त्यसको परिणामस्वरूप प्राप्त हुने जयपराजयमा मात्र सीमित वा अन्तर्निहित छ भन्ने ठान्नु सर्वथा अनुपयुक्त हो । तर आगतमा बीपीले स्थापना गरेको नेपाली कांग्रेसले आफूलाई कहाँ उभ्याउनेछ भन्ने कुराले हाम्रो अर्थराजनीति र आम नागरिकको समृद्धिको चाहना पूरा गर्ने कार्यको सफलता प्रभावित हुने निश्चित छ । बीपीले आफ्नो जीवनको उत्तराखण्डमा परिभाषित गर्नुभएझैं शान्ति, अहिंसा, ग्रामीण स्वावलम्बन आदिको प्रजातान्त्रिक समाजवादी आन्दोलन र त्यसलाई गणेशमान सिंह, कृष्णप्रसाद भट्टराई, गिरिजाप्रसाद कोइराला लगायत उहाँका उत्तराधिकारी नेताहरूले समयक्रमसँगै विकसित गर्दै स्वरूप प्रदान गर्नुभएको संघीय लोकतान्त्रिक गणतन्त्र, समावेशिता र समाजवादको राजनीतिक मूलधारको नेतृत्व प्रदान गर्न नेपाली कांग्रेस सफल होला ? या आधुनिकता र चकाचौध पार्ने प्रविधिले नेपाली मन र मस्तिष्कको क्षितिजमा विस्तारित वा उजागृत गरेको समृद्धिका केही मूर्त र केही अपरिमेय चाहना पूरा गर्ने ऐतिहासिक जिम्मेवारी बहन गर्न सक्ला, बीपीको कांग्रेसले ? आजका दिनमा यी प्रश्नहरूको उत्तर र उपाय दुवै खोज्नु अपरिहार्य छ ।आत्ममोहको राजनीतिबारे प्रशस्त चर्चा भएकै छ । म यहाँ फगत बीपीले महाभारतको लडाइँलाई पार्श्वमा राखेर उपन्यासकी मूल पात्र मोदिआइनमार्फत ठूलो होइन असल मानिस बन्नू भनी दिनुभएको सन्देश स्मरण गर्न चाहन्छु । बीपीले जीवनकालमै प्राप्त त्यति ठूलो मान सम्मान, ख्याति र अर्चनाका बावजुद पनि आफूलाई अभिमानी होइन राष्ट्र निर्माणमा योगदान गर्ने अविश्रान्त यात्रीका रूपमा प्रस्तुत गर्नुभयो । यिनै सन्दर्भहरूमा आत्मबञ्चना, आत्मश्लाघा र राजनीतिक अपराजेयताको भावले गाँजिएको समकालीन नेपाली राजनीतिका घटनाक्रम नियालिरहेकी भए यतिबेला बीपीकी मोदिआइनले के भन्थिन् होला ? अब अर्को प्रसंगमा केही चर्चा गरौं । २०३७ मा सम्पन्न जनमतसंग्रहमा समसामयिक सुधारसहितको पञ्चायती व्यवस्थालाई विजयी तुल्याइयो, प्राविधिक रूपमा झिनो मतले बहुदलीय राजनीति पराजित भयो । क्रान्तिकारी होइन, स्वाभाविक विकासको मेलमिलापको बाटोबाट संवैधानिक राजतन्त्रात्मक प्रजातान्त्रिक राजनीतिलाई संस्थागत स्वरूप दिन सक्ने नयाँ संविधानको पक्षमा हुनुहुन्थ्यो बीपी । तर यो बाटामा अघि बढ्न तत्कालीन राजतन्त्रका संस्था र संरचनाका बाधक थिए भन्ने निष्कर्ष थियो, बीपीका अनुयायी र उहाँको दलका कार्यवाहक सभापति कृष्णप्रसाद भट्टराईको । मेलमिलापको बाटोबाट संवैधानिक राजतन्त्रसँगसँगै राजनीतिक आधारभूमिमा प्रजातन्त्रको पक्षमा रहेको परिवर्तनको चाहनालाई संवैधानिक रूपमा संस्थागत गर्ने दिशामा बीपी प्रतिबद्ध र अविचलित हुनुहुन्थ्यो । त्यसबेला प्रतिबन्धित भन्ने लेखेर दलहरूले आफ्ना गतिविधि सञ्चालन गर्न पाउने अवस्था थियो । यो परिस्थिति सदुपयोग गर्दै बीपीले देशभरिका आठ प्रमुख स्थानमा पार्टीको बैठक राख्नुभएको थियो । पहिलो बैठक झापामा राखिएको थियो । तर आफ्नो राजनीतिक विश्लेषण र त्यसप्रतिका आस्थावान् दृढ प्रतिबद्धताका कारण बीपीका कार्यवाहक सभापति भट्टराई झापा बैठकमा जान तयार हुनुहुन्थेन । बीपी आफ्नो दललाई एकताबद्ध राख्न चाहनुहुन्थ्यो, भट्टराईप्रति पनि विश्वास थियो । र, उहाँको सम्मानमा कुठाराघात नगरी अघि बढ्न चाहनुहुन्थ्यो । त्यसैले भट्टराईलाई झापा नगए पनि आफ्नो विराटनगरको घरमा पाहुना भएर जानका लागि बीपीले आग्रह गर्नुभयो । बीपीले गणेशमानजी, परशुनारायणजी र गिरिजाबाबुसँग बैठकमा आफू झापा जाने कुरा राख्नुभयो । साथै, विराटनगरमा कोइराला निवासकी मूल गृहणीसमेत रहनुभएकी नोना कोइरालाले पनि भट्टराईलाई विराटनगर आउन आग्रह गर्नुभयो । अत्यन्त सादगीपूर्ण रूपमा आफ्ना भान्जाको घरमा बसोबास गर्ने भट्टराईलाई नोना कोइरालाले आफैंले रेखदेख गर्ने कुरामा आश्वस्त तुल्याउनुभयो । विराटनगरसम्म जान भट्टराई तयार हुनुभयो । विराटनगर पुग्दासम्म बीपीसँगको लामो राजनीतिक सहवास, उहाँको नेतृत्व र संस्कृतिप्रतिको अविचलित विश्वासका कारण भट्टराईले झापा भेलामा आफू पनि सहभागी हुने निर्णय गर्नुभयो । झापा मात्र होइन, त्यसपछिका अरू सातवटा भेलामा पनि भट्टराई कार्यवाहक सभापतिका रूपमा सहभागी हुनुभयो । आठवटा भेला नसकिँदै राजाले मेलमिलाप होइन तथाकथित निर्विकल्प पञ्चायतको निर्दलीय संविधान घोषणा गरे । त्यसपछिको राजनीति र बीपीको उत्तराधिकारीका रूपमा भट्टराईले पुर्याउनुभएको योगदानबारे हामी सबै परिचित छौं ।बीपी र उहाँका सहयात्री नेताहरूमा रहेको तर सतहमा खासै नदेखिएको र त्यति चर्चा पनि नहुने यस्ता थुप्रै विशिष्ट मानवीय गुणहरूले नेपाली कांग्रेस निर्माण र चिरपर्यन्तसम्म यसलाई जीवित राख्न पुर्याएको ऊर्जाबारे चिन्तन गर्न आजका नेता र भोलि नेता हुने महत्त्वाकांक्षा राख्ने सबैलाई यो स्मृतिले अभिप्रेरित गरोस् ।"
"कम्युनिस्ट पार्टी, पुष्पलाल र स्वाभिमान","पैसा अभाव र पार्टी गठनकम्युनिस्ट घोषणापत्र प्रकाशित हुनासाथ पुष्पलाल पार्टी गठनको तयारीमा लागे । विभिन्न ठाउँबाट साथीहरू निर्धारित स्थानमा आइपुग्न थाले । कलकत्तामा पुष्पलाल आफैं शरणार्थीजस्ता थिए । आवश्यक खर्चका लागि पनि पैसा थिएन । यस्तोमा के गर्ने भन्ने प्रश्न उनका सामु आइपुग्यो । साथीहरूले पछि उठाएर तिरौंला अहिले नृपेन्द्रसँग सापटी मागौं भनेर सल्लाह दिएपछि उनले केही पैसा सापटी मागे । पुष्पलालको कुरा सुनेपछि नृपेन्द्रले हास्दै भने, हेर्नोस् पुष्पजी, केही हजार रुपैयाँको प्रश्न हाम्रा लागि ठूलो कुरा होइन । हामीहरूले दियौं भने फिर्ता पनि लिँदैनौं । तर एउटा कुरा याद गर्नोस्, यदि नेपाली जनता तपाईंको पार्टीलाई हुर्काउन र बढाउन असक्षम छन् भने कम्युनिस्ट पार्टी गठन नै निरर्थक छ ।पुष्पलाल यो प्रसंगमा थप यसरी लेख्छन्, उनको यो कुरो मलाई ज्यादै नै घत लाग्यो । यो अत्यन्त सही कुरा थियो । उनले भने के तिमी रिसायौ ? मैले भनें होइन, तपाईंको कुरा अति नै मलाई घत लाग्यो र यसले मलाई जीवन पर्यन्त घच्घच्याइरहने छ । वास्तवमा प्रत्येक देशको क्रान्तिकारीका निमित्त यो सल्लाह अति नै महत्त्वपूर्ण यस मानेमा थियो र छ कि प्रत्येक देशका क्रान्तिकारीहरू प्रथमतः राष्ट्रमुखी हुनुपर्छ । त्यसो भएको खण्डमा मात्र पार्टीले आफ्नो राष्ट्रिय कर्तव्य निभाउन सक्नेछ । त्यही नै अन्तर्राष्ट्रिय भाइचाराको निमित्त सबभन्दा ठूलो क्रान्तिकारी हुन जान्छ र अन्तर्राष्ट्रिय क्षेत्रमा पनि आफ्नो राष्ट्र र राष्ट्रिय पार्टीको मान सम्मान बढाउँछ । (नेपालमा कम्युनिस्ट आन्दोलनको संक्षिप्त इतिहासपुष्पलाल)पुष्पलालले पार्टी स्थापनाकालदेखि कुनै पनि विदेशी आर्थिक सहयोग नलिने र नमाग्ने नीतिलाई जीवनपर्यन्त कायम राखे । भोकै बसे, राम्रो उपचार नपाएर विदेशमा जीवन गुमाए तर कसैसँग पनि सहयोगका लागि हात फैलाएनन् । आफ्नो अडान, स्वाभिमान र शिर सधैं उँचो राखे । पार्टी सञ्चालनमा विदेशी सहयोग लिइयो भने आफ्नो मान र स्वतन्त्र ढंगले निर्णय गर्ने स्वतन्त्रता कमजोर हुन्छ भन्ने उनले राम्ररी बुझेका थिए । पुष्पलालले कम्युनिस्ट घोषणापत्र प्रकाशित गरेको १७ दिनपछि अर्थात् १९४९ अप्रिल २२ मा कसैको सहयोग नै नलिई कलकत्तामा नेपाल कम्युनिस्ट पार्टी गठन गरे । यसको पाँच महिनापछि सेप्टेम्बर १५ मा पहाड पर्वत खोला नाला जग्गा जमिन सबको, मालिक हामी दास बनौं किन हिस्सा सबमा सबको भन्दै नेपाल कम्युनिस्ट पार्टीको घोषणापत्र जारी गरे । सन् १९४९ पुष्पलालको जीवनको सर्वाधीक महत्त्वको वर्ष रह्यो । विश्वप्रसिद्ध कम्युनिस्ट घोषणापत्रको अनुवाद प्रकाशन, नेपाल कम्युनिस्ट पार्टीको गठन र घोषणापत्र ल्याउनाले नेपालको राजनीतिक र बौद्धिक क्षेत्रमा उथलपुथल नै ल्यायो । राजनीतिलाई नयाँ मार्गतिर डोर्यायो । यति बेला पुष्पलालको उमेर २५ वर्षको मात्र थियो ।आज पुष्पलालले निर्माण गरेको कम्युनिस्ट आन्दोलन विभाजित अवस्थामा छ । जनमत र शक्तिमा देशको सबैभन्दा बलियो रहेको कम्युनिस्ट आन्दोलन आफैंभित्रका विकृति र द्वेषका कारणले एक आपसमा लड्ने अवस्था बनेको छ । यसको मूल कारण जनता र देशको निस्वार्थ सेवा गर्नुपर्ने मूल लक्ष्यबाट कम्युनिस्ट नेताहरू दायाँबायाँ भट्किनु हो ।नेपालका राजनीतिक दल र शक्तिहरूमा दक्षिणतिरको आर्थिक, राजनीतिक र वैचारिक दबाब प्रभाव बढ्न थालेको चिन्ता सर्वत्र पाइन्छ । सात समुद्रपारिको शक्ति राष्ट्रको दबाब र दक्षिणको विविध खालको प्रभावबाट नेपालका दल र राजनीतिक नेतृत्वलाई जोगाउन सकिएन भने राष्ट्रियता, स्वतन्त्रता र स्वतन्त्र निर्णय क्षमता नै गुम्न सक्छ । यो कुरा पुष्पलालले राम्ररी बुझेका थिए, त्यसैले जीवनकालभरि आफ्नो मान्यतामा अविचलित रहे ।नेपालबाट कार्यकर्ताहरूले पठाएको लेबीको थोरै रकमले उनले पार्टी चलाए । पैसा नहुँदा भिजेको चना खाए, भोकै पनि बसे तर विदेशी सहयोग लिएनन् । उनले चाहेको भए, भारतीय कम्युनिस्टहरूले माया गरेर पनि सहयोग गर्थे । पुष्पलालको यो स्वाभिमानबाट कम्युनिस्टहरूले मात्र होइन, सबै राजनीतिक दलहरूले शिक्षा लिनुपर्छ । २०५२ सालको एक अन्तर्वार्तामा नेपाली कांग्रेसका सर्वोच्च नेता गणेशमान सिंहले पुष्पलाललाई सम्झँदै भनेका थिए, एउटा सामान्य मानिसको विषयमा कुरा गर्दा त कठिन हुन्छ । एक देशभक्त पुष्पलालको विषयमा भन्दा लेख्दा कठिनाइ त लाग्ने नै भो । आज पुष्पलालजीलाई सम्झदा गौरव लाग्छ । भारतमा बस्दाखेरिको दुःखलाई सम्झिँदा, उहाँले गरेको त्याग बलिदान सम्झँदा पनि आँखा रसाउँछ, मुटुमा भक्कानो पर्छ । इमानदारीका साथ पुनः भन्दछु, उनले गरेको कष्ट र दुःख सम्झँदा अझै मुटु काम्छ । उनी नेपालको कम्युनिस्ट पार्टीको पिता हुन् । (क्रान्तिवीर गंगालाल श्रेष्ठ)सत्ताका लागि जस्तोसुकै गठबन्धन गर्न, सत्ता पाइन्छ भने स्वाभिमान बेच्न, बेला न कुबेला विदेश धाउन र बाह्य समर्थन खोज्न जे पनि गर्न तयार हुने नेताहरूका लागि पुष्पलालको सान्दर्भिकता कति छ भन्न सकिन्न । तर देशभक्त, लोकतान्त्रिक र जनपक्षीय मान्यता र संस्कार बोकेका व्यक्तिहरूका लागि पुष्पलाल प्रेरणा पुरुषका रूपमा रहिरहनेछन् ।"
बीपीले कोरेको समाजवादको गुरुत्व,"नेपाली राजनीतिमा समाजवादको चर्चा सधैं चल्छ । करिब आधा दर्जन मूलधारका राजनीतिक दलले आफ्नो नाममै समाजवाद झुन्ड्याएका छन् । हरेक दलका राजनीतिक एजेन्डामा समाजवादउन्मुख राज्यको परिकल्पना गरिएको छ । तर, राजनीतिक दलले बोकेको समाजवादको बाकस भने अहिलेसम्म खुलेको छैन । त्यसो त संविधानले नै धारा चारमा नेपाललाई समाजवाद उन्मुख मुलुकका रूपमा परिभाषित गरेको छ । तर, के हाम्रो नेपाली समाज, यसको मनोविज्ञान तथा हामीले अंगीकार गरेको आर्थिक नीति साँच्चै समाजवादउन्मुख छन् त भन्ने अर्को पेचिलो प्रश्न पनि हामीसँग छ । त्यसै गरी आफूलाई समाजवादी दाबी गरिरहेका अधिकांश नेपाली राजनीतिक दलहरूकै समाजवादप्रतिको बुझाइ अन्योलग्रस्त छ । पेडापसलझैं छ्यापछ्याप्ती खुलेका समाजवादी दलहरूको बीचमा नेपाली समाजसुहाउँदो समाजवाद कुन हो भन्ने बहस सुरु गर्न ढिला भइसकेको छ । सम्भवतः बीपी कोइरालाको यो भनाइले नै हामीले खोजेको समाजवादको राम्रो ढंगले वकालत गर्छ, सबै नेपालीको एउटा सानो घर होस्, गरिखान पुग्ने खेतबारी होस्, एउटा दुहुनो गाई होस् । छोराछोरीले स्कुल पढ्न पाऊन् । स्वास्थ्योपचार गर्न पाऊन्, यही हो नेपालको सन्दर्भमा समाजवाद । अबको बहसमा बीपीको तत्कालीन प्रजातान्त्रिक समाजवादको अवधारणालाई अघि नल्याईकन समाजवादको आगामी यात्रा अन्धकारमय हुन जान्छ । बीपीको विचार मूलतः तेस्रो विश्वमा उपनिवेशवादविरुद्धका आन्दोलन र शीतयुद्धकालीन समयमा विकास भएका शक्तिसघर्षका नयाँ आयामद्वारा प्रभावित देखिन्छ । त्यस्तै, बीपीको बौद्धिक विकास भएको समय तेस्रो विश्वमा उपनिवेशवादविरुद्ध ठूलठूला संघर्षहरू चलिरहेका थिए । यही उपनिवेशवादविरोधी संघर्षको मैदानबाटै बीपीको वैचारिक चेतना विकास भएको थियो । आवश्यक उद्योग विकाससँगै पुँजीवादको विकास गरेर समाजवादमा जाने नेहरू मत तथा दूरदराजका गाउँहरूलाई स्वनिर्भर बनाउँदै समाजवादमा पुग्ने गान्धीको मोडल दुवैका पक्षमा बीपी देखिनुहुन्थ्यो । मार्क्सको पुँजी, उत्पादन प्रणाली सम्बन्धी चिन्तनहरूले पनि बीपीमा त्यसै गरी गहिरो प्रभाव पारेको थियो । तर, कहीँकतै विरोधाभास देखिए पनि बीपीको चिन्तनमा गतिशीलता भेटिन्छ ।आधुनिकीकरणको विस्तारसँगै सुरु भएको व्यापार, आविष्कार, यान्त्रीकरण र बहुराष्ट्रिय निगमहरूको विकास र विस्तारले अर्थराजनीतिक विश्व व्यवस्थामा ठूलो प्रभाव पारेको देखिन्छ । वस्तुको उत्पादन, वितरण, उपभोग र अन्तरदेशीय व्यापारले सामन्तवादी उत्पादन प्रणालीलाई विस्थापित गर्दै श्रम र पुँजीमा आधारित नयाँ अर्थव्यवस्था स्थापित भयो । मुनाफा र अकुत सम्पति आर्जनका निम्ति अस्वस्थ प्रतिस्पर्धाहरू बढ्न थाले । अस्वस्थ प्रतिस्पर्धाद्वारा सृजित शक्ति केन्द्रीकरण, आर्थिक असमानता, प्राकृतिक क्षयजस्ता समस्याहरूले सिंगो जैविक जगत्कै अस्तित्वमाथि संकट खडा गरिरहेको छ ।आज विश्वका अधिकांश समाजका व्यक्तिव्यक्तिमा अकुत सम्पत्तिको मोह जागेको छ । पुँजीवादको स्थापना र विकासको ऐतिहासिक प्रक्रियाले नै के देखाउँछ भने यो व्यवस्था असमानतामा आधारित छ । यही असमानता हटाउने वैकल्पिक दार्शनिकी नै प्रजातान्त्रिक समाजवादी दार्शनिकी हो । पुँजीवादी विश्व व्यवस्थाले निम्त्याएको अति केन्द्रीकरण, निजी स्वामित्वमाथिको अति लालसा, व्यक्तिवाद, असमानता र विभेदलाई हल गर्न नै बीपीको प्रजातान्त्रिक समाजवादको अवधारणा अघि आएको हो । र, इतिहासदेखि आजसम्म पनि नेपाली कांग्रेसले विभेद र असमानताविरुद्ध जति पनि अर्थपूर्ण हस्तक्षेप गर्दै आएको छ, जुन आफैंमा बीपीको प्रजातान्त्रिक समाजवादी अवधारणाबाट अभिप्रेरित छ । यही अवधारणा र नीति अवलम्बन गरेको नेपाली कांग्रेसले त्यतिबेलै जमिनको असमान वितरणलाई आर्थिक समानताको बाधक मानेको थियो । त्यसै अनुरूप भूमिसुधारको व्यवस्था गरी २००८ सालमा उपत्यकाका मोहीहरूको लगत खडा गर्ने ऐन, २०१२ सालको तेह्रसूत्रीय भूमिसुधार योजना, २०१४ सालको भूमि सम्बन्धी ऐन लागू गरी भूमिमाथि समान पहुँच दिलाउने प्रयत्न नेपाली कांग्रेसले गरेको थियो । त्यसै गरी बीपी कोइराला नेतृत्वको नेपाली कांग्रेसको सरकारले सामन्तवादी अर्थव्यवस्थाका संरचनालाई समाप्त पार्न जमिनदारी प्रथा तथा बिर्ता प्रथा उन्मूलन, राजा रजौटा र सामन्तहरूको भोगचलनमा रहेको वनजंगलको राष्ट्रियकरण, मोहियानी हकको स्थापना र भूउपयोग प्रणालीमा व्यापक सुधार ल्याएको थियो । बीपी कोइरालाका यिनै साहसिक कदमले समाजवादउन्मुख आधुनिक नेपालको जग बसेको हो । समाजवादका सम्बन्धमा बीपीको प्रस्ट धारण थियो, समाजवादको नाममा हामी प्रजातन्त्रको हत्या गर्न दिँदैनौं, प्रजातन्त्रको नाममा हामी शोषण स्विकार्दैनौं । २०१२ सालको नेपाली कांग्रेसको छैटौं महाधिवेशनमा नै समाजवादप्रतिको बीपीको बुझाइ दूरदर्शी देखिन्थ्यो । तर, मुलुक र नेपाली जनताको दुर्भाग्य प्रजातन्त्रको हत्या हुन पुग्यो र मुलुक पञ्चायती व्यवस्थामा धकेलियो । अनि अझ २०४६ सालको प्रजातन्त्र पुनःस्थापनापछि हामी नवउदारवादी अर्थव्यवस्थामा प्रवेश गर्यौं । २०४७ सालको बहुदलीय प्रजातन्त्रको सुरुआतपछि नेपाली कांग्रेस नेतृत्वको सरकारले विश्व परिवेश र देशभित्रको आर्थिक अवस्थालाई ध्यानमा राख्दै खुला अर्थतन्त्र र उदार अर्थनीति अघि सार्यो । त्यस बेला नेपाली कांग्रेसको सरकारले लिएको आर्थिक नीतिको कारण नेपालको अहिलेको अर्थतन्त्रको जग बसेको सर्वविदितै छ । नवउदारवादी अर्थव्यवस्था अन्तर्गत पनि २०४८ सालमा बनेको आफ्नो नेतृत्वको सरकारमार्फत नेपाली कांग्रेसले केही समाजवादी कार्यक्रमसमेत ल्याएको थियो । २०४८ सालपछि कांग्रसले ल्याएको सहकारी सम्बन्धी कानुनी व्यवस्थाले ४० हजारभन्दा बढी ऋण, बहुउद्देश्यीय र कृषि सहकारीहरू सञ्चालन भई लाखौंको संख्यामा रोजगारी सृजना गरेको छ । नेपाली कांग्रेसकै नीति अनुसार कार्यान्वयनमा आएको वन उपभोक्ता समूहको अवधारणाले गाउँ बस्तीमा भएको वन विनाशलाई नियन्त्रण गर्दै जंगलको व्यापक विस्तार गरेको छ । त्यसले विशेष गरी ग्रामीण क्षेत्रमा कृषिजन्य र पशुजन्य उत्पादनको स्रोतलाई वृद्धि गरी अर्थोपाजनमा ठूलो टेवा पुर्याएको छ । कांग्रेसको त्यही नीतिकै कारण ४० प्रतिशतभन्दा बढी गरिबीको रेखामुनि रहेको जनसंख्या हाल आएर १८ प्रतिशतमा झरेको छ । ग्रामीण स्वावलम्बन, लघु ऋण कार्यक्रम, ग्रामीण विकास बैंक, गरिबसँग विश्वेश्वर, महिला जागृति, गरिबी निवारण कोष, युवा स्वरोजगारजस्ता कार्यक्रमहरूले आर्थिक विकासका लागि ठूलो टेवा पुर्याएका छन् । यसै गरी, नेपाली कांग्रेसले अवलम्बन गरेको सामाजिक सुरक्षा र विपन्न वर्गको आर्थिक समृद्धिका लागि सामाजिक सुरक्षा कोषको अवधारणा विकास गरी विभिन्न नीतिहरू ल्याएका छन् । नेपाली कांग्रेस नेतृत्वको सरकारले २०७४ साउनमा तय गरेको सामाजिक सुरक्षा कोष ऐन कार्यान्वयनमा आइसकेको छ । बीपीले प्रजातान्त्रिक समाजवादको अवधारणा अघि सारेयता लोकतन्त्र पुनःस्थापना र संथागत गर्न हामीले पटकपटक धेरै नै ऊर्जा खर्चनुपरेको छ । अब समाजवादको प्रत्याभूतिसँगसँगै हामीले आर्थिक समृद्धिको फड्को मार्नु छ । अहिले हाम्रो अर्थतन्त्र परनिर्भर अवस्थामा छ । वैदेशिक ऋण १८ खर्ब ४८ अर्ब छ । व्यापार घाटा चुलिएर १४ खर्ब पुगेको छ । अर्थतन्त्रको ठूलो हिस्सा रेमिट्यान्सले धानेको छ । दैनिक रूपमा १६ सयभन्दा बढी ऊर्जावान श्रमशक्ति विदेश पलायन हुनुपर्ने बाध्यता छ । श्रमशक्ति निरन्तर बाहिरिँदा हाम्रो उत्पादन प्रक्रियामा ठूलो ह्रास आइरहेको छ । हाम्रा आधारभूत आवश्यकता परिपूर्ति गर्ने वस्तुहरूको उत्पादन पनि गर्न नसकिरहेको अवस्था छ भने उपभोक्तावादी संस्कृति मौलाउँदै गएको छ । ढिलोचाँडो श्रीलंकाकै जस्तो आर्थिक संकटको सामना गर्नुपर्ने त्रासले सबैलाई छोपेको छ ।नेपालको सन्दर्भमा समस्याहरू असीमित छन् । अर्थतन्त्रमा ठूलो योगदान गर्ने प्रमुख हिस्सा कृषि क्षेत्र हो । आज पनि कुल गार्हस्थ्य उत्पादनको २३६ प्रतिशत योगदान कृषिले धान्दै आएको छ । तर, हाम्रो वर्तमान समाजको कृषि क्षेत्र अकृषीकरण हुँदै गएको छ । उत्पादनमा विशेष योगदान पुर्याइरहेका साना किसान, साना घरेलु उद्योग र मजदुर वर्गको जीवनस्तरमा अपेक्षित सुधार हुन सकेको छैन । सार्वजनिक शिक्षा तथा स्वास्थ्यजस्ता क्षेत्रमा गुणस्तर विकास गर्न नसक्दा त्यसको प्रत्यक्ष मार आम नागरिकले खेपिरहेका छन् । त्यसै गरी, मुनाफाका लागि प्राकृतिक स्रोत र साधनको चरम दोहन गर्ने, मुनाफा केही सीमित वर्गले मात्रै कुम्ल्याउने प्रतिस्पर्धा सामान्य भइसकेको छ । सीमित दलाल र बिचौलिया वर्गको मुनाफाका लागि भइरहेको प्राकृतिक स्रोतमाथिको शोषणले सिंगो पर्यावरण विनाश गरिरहेको छ । भावी पुस्तालाई प्राकृतिक सम्पदा सकुशल हस्तान्तरण गर्ने अर्को ठूलो चुनौती हाम्रासामु छ । यहाँसम्मको यात्रा पार गर्दा हाम्रासामु विशाल पहाडजस्तै चुनौतीहरू उभिएका छन् । आर्थिर्क असमानताको खाडल धेरै फराकिलो भइसकेको छ । २०१९ मा बेलायती संस्था अक्सफामको प्रतिवेदन अनुसार धनी १० प्रतिशत नेपालीसँग गरिब ४० प्रतिशतको भन्दा २६ गुणा बढी सम्पत्ति छ । २०१८१९ को तथ्यांक हेर्ने हो भने यो बर्सेनि १४६ प्रतिशतले वृद्धि भैरहेको छ । यस्तो असमानता यही अनुपातमा वृद्धि हुने हो भने एउटा गरिब नेपालीलाई एउटा धनी व्यक्ति बराबर आम्दानी गर्न लाख वर्ष लाग्नेछ । बेरोजगार युवाहरूको संख्या उच्च छ । अन्तर्राष्ट्रिय श्रम संगठन (आईएलओ) का अनुसार नेपालमा पूर्ण बेरोजगार १९२ प्रतिशत छन् भने अर्ध बेरोजगार २८३ प्रतिशत छन् । करिब ३६ प्रतिशत युवाशक्ति आर्थिक उत्पादन र सीपसँग जोडिएका छैनन् । यस्तै सीमान्तकृत, अल्पसंख्यक, आदिवासी र शारीरिक रूपमा अपांग युवाहरूको विश्वसनीय तथ्यांक हामीसँग छैन । त्यसैले यी तमाम समस्या र संकटको हल गर्न, दीर्घकालीन दिगो विकासको सुनिश्चितता गर्न लोकतान्त्रिक समाजवादी अर्थव्यवस्थाको आवश्यकता छ । राष्ट्रिय उत्पादनका क्षेत्रहरू केके हुन् पहिचान गर्दै अधिकतम उत्पादनको वातावरण बनाउने, कुल गार्हस्थ्य उत्पादन वृद्धि गर्ने र अन्तर्राष्ट्रिय व्यापार घाटा न्यूनीकरण गर्दै व्यक्तिकेन्द्रित नभई समाज र समुदायकेन्द्रित आर्थिक नीति अख्तियार गर्नुपर्छ । हामीले कल्पना गरेको समाजवादको गर्भमा यो व्यवस्था कुन मूल्य र मान्यतामा आधारित हुन्छ भन्ने प्रमुख प्रश्न हो । यसका लागि बीपीले गर्नुभएको प्रजातान्त्रिक समाजवाद को अवधारणा नै हामी उभिने जग हो । हामीले खोज्ने अबको लोकतान्त्रिक समाजवाद बहुलतामा आधारित हुनपर्छ । लोकतन्त्रको केन्द्रमा आम मान्छे हुनुपर्छ । ऊ बाँचिरहको पर्यावरण स्वस्थ र सुन्दर हुनुपर्छ । उसका क्षमता तथा प्रतिभाले निर्बाध रूपमा विकास हुन पाउनुपर्छ । बलिया संस्थाहरू बन्नुपर्छ जसले आम मान्छेका सपनालाई नयाँ उचाइ दिन सकून् । बलजफ्ती फौजी शासन हैन, स्वशासित र स्व सचेत उन्नत समाज हाम्रो आदर्श बन्नुपर्छ । पर्यावरणको पूर्ण रक्षा गर्दै मानव र अन्य जीवहरूको सहअस्तिवलाई आत्मसात गरेर सुखी र समृद्ध मानव समाज निर्माण गर्ने लक्ष्य हाम्रो विकास नीतिमा हुनुपर्छ । समतामा आधारित सिद्धान्तलाई आत्मसात् गर्दै समुन्नत नेपाल, सम्मानित र सम्पन्न नेपालीको सपना पूरा गर्न हाम्रा समुदायका सीप, कला साहित्य, ज्ञान, भाषा, संस्कृति र गरिमाको रक्षा र विकास गरी सिंगो राष्ट्रको समृद्धिका लागि अभिप्रेरित हुनुपर्छ । नेपालको आधुनिक अर्थतन्त्रको अवधारणागत र संरचनागत आधारशिला बीपीले २०१२ सालमा वीरगन्ज महाधिवेशनमा अघि सारेको प्रजातान्त्रिक समाजवादको जगमा त्यसै महाधिवेशनले पारित गरेको आर्थिक नीतिमा आधारित भएर अघि बढेको छ । उक्त नीतिबाट बीपी कोइरालाले प्रस्ट्याउनुभएको उत्तरदायी शासनको अवधारणा नै समाजवादी आर्थिक नीति विकास गर्ने मूलमार्ग हो । यसका लागि बीपीले भनेजस्तै कोही पनि भोका, नांगा र निरक्षर नहोऊन्, देशमा सडक, बाटोघाटो, अस्पताल लगायत जीवनलाई सुन्दर र सुखी बनाउने कुनै कुराको अभाव नहोस् भन्ने दूरगामी लक्ष्य तय गर्नु नै लोकतान्त्रिक समाजवादमा पुग्ने पहिलो खुड्किलो हो । तत्कालीन परिवेशमा उहाँले अघि सार्नुभएको हरेक परिवारको स्वामित्वमा एक हल गोरु, एउटा दुहुनो गाई र जमिनमा जोताहाको हक रहने अवधारणा आर्थिक स्रोतको न्यायोचित वितरण र उत्पादनको साधनसँग जोडिएको छ । यसले निजी स्वामित्वको मान्यतालाई स्थापित गर्दै राज्यको उत्तरदायित्वको बोध गराउँछ । यिनै कुराहरूलाई आत्मसात् गर्दै आजको समाजको आवश्यकता परिपूर्ति गर्न आधुनिक प्रविधिको प्रयोग, कृषिको आधुनिकीकरण, लाभदायी रोजगारीका अवसर, आर्थिक वृद्धि, अर्थोपाजन र प्राकृतिक स्रोतहरूको समान पहुँच न्यायसहितको समाजवादी आर्थिक नीति नै राष्ट्रिय लक्ष्य हुनुपर्छ । हिजो र आजको समाजका उत्पादन र अर्थोपाजनका स्रोत तथा साधनहरूमा एकरूपता नभए तापनि समाजवादी साध्यमा भने एकरूपता अवश्य हुनुपर्छ ।"
रेडियो सुन्दै रुँदै हाँस्दै,"(धादिङ)  सञ्चारका साधनमा एकपछि अर्को उच्चतम् प्रविधिको विकास क्रमसँगै सहर मात्रै होइन, गाउँघरबाट पनि रेडियो हराउने अवस्थामा छ । मोबाइल सेटमै एफएम सुन्न सकिने भएपछि रेडियो सेट किन्न छाडिसकेका छन् । सामाजिक सञ्जालको अधिक प्रयोगले पनि रेडियोप्रतिको मोह कम हुँदै गएको छ । तर धुनीबेसी७ गर्दुङका ६३ वर्षीय कृष्णबहादुर तामाङका लागि रेडियो सूचनाको माध्यम मात्र छैन, सुखदुःखको साथी छ । बाल्यकालमा कृष्णबहादुर अरूका घरआँगन तथा होटल, पसलमा रेडियो बजेको देख्दा नजिकै झ्याम्मिन्थे । रेडियोमा बोल्ने मानिस कस्तो होला, कसरी बोलेको होला, कति जना छन् होलान् भन्ने प्रश्न मनमनै गर्थे । आफैंले किनेर रेडियोलाई साथी बनाउनेबारे सोच्थे । तर रेडियो किन्ने पैसा कमाउने रहरले १२ वर्षको उमेरमा काठमाडौं सहर छिरे । रेडियो किन्न बिहानबेलुकाको छाक टारेर पैसा बचत गर्न थाले । २०२८ सालमा पहिलो पटक पानासोनिकको रेडियो किने । २ सय २५ रुपैयाँ तिरेर किनेको त्यो रेडियो ५ वर्षसम्म टिकेको उनी सम्झन्छन् । उनी भन्छन्, रेडियो किन्न मैले लामो समय खर्चिएको छु, दुःख गरेको छु । अहिले सुखदुःखको साथी भएको छ ।उनले रोजीरोटीका लागि काठमाडौंमा पाँच वर्ष बिताए । काँकडभिट्टा, धरान, जनकपुर, मिर्चैयालगायत ठाउँ पुगे । २० वर्षयता भने उनी गाउँमै छन् । साथमा रेडियो छुटेको छैन । अहिलेसम्म दर्जनभन्दा बढी रेडियो किनें होला, उनले भने, बिहान उठेदेखि नसुतुन्जेल रेडियो साथमा रहिरहन्छ ।मुलुकमा रेडियो स्थापनाको झन्डै आठ दशक पुग्नै लाग्दा धेरै पविर्तन आएका छन् । रेडियो एफएम ब्यान्डमा सुनिन्छ । मोबाइलमा इयरफोन जोडेर सुन्दै हिँड्न मिल्ने भएपछि गाउँघरमा साँझबिहान भेला भएर एकै समाचार सुन्ने चलन हटेको छ । कृष्णबहादुरले सबैभन्दा पहिले सुनेको रेडियो नेपाल हो । १५ वर्षयता एफएम सुन्छन् । रेडियोले सुखदुःख सुनाउँछ । मान्छेहरू गीत गाउँछन्, रमाइलो गर्छन्, उनी भन्छन्, म त रेडियो सुन्दै हाँस्छु, रुन्छु । घरमा श्रीमती, छोराबुहारी पनि छन् । तर उनी प्रायः घरभन्दा केही परको गोठमा एक्लै बस्छन् । एक्लै हुँदा बोल्ने साथी हुँदैन, रेडियो सधैं साथमा हुन्छ, उनले भने ।"
वन प्राविधिकलाई नियमन गर्न परिषद्,"(काठमाडौं)  नेपाल वन प्राविधिक परिषद् स्थापनाका लागि परिषद् ऐनको मस्यौदा वन तथा वातावरण मन्त्रालयमा पेस गरिएको छ । मन्त्रालयको योजना महाशाखा प्रमुखसमेत रहेका सहसचिव शिव वाग्ले नेतृत्वको मस्यौदा अध्ययन कार्यदलले नेपाल वन प्राविधिक परिषद् ऐन २०७९ लाई अन्तिम रूप दिएर मन्त्रिपरिषद्मा पेस गर्नेछ । वन प्राविधिकहरूको हक, हित संरक्षण गर्दै पेसा, सेवा र व्यवसायलाई मर्यादित, ज्ञान तथा गुणस्तरीय र व्यावसायिकताको प्रभावकारी नियमन गर्न परिषद् स्थापना गर्न खोजिएको मन्त्रालयले जनाएको छ । वन प्राविधिकको छाता संगठन नेपाल वन प्राविधिक संघ (एनएफए) ले लामो समयदेखि परिषद् बनाउन लबिइङ गर्दै आएको छ । एनएफएका अध्यक्ष किरण पौड्यालका अनुसार प्रदेश र सरोकारवालासँग १३ पटक छलफल गरेर ऐनको मस्यौदा गरिएको हो । यो ऐन आएपछि वन प्राविधिक परिषद्को लाइसेन्स नलिई प्राविधिकले कुनै पनि काम (वन प्राविधिक सेवा) गर्न पाउने छैनन्, पौड्यालले कान्तिपुरसँग भने, अब परिषद् सेवा प्रवाह केन्द्र बन्नेछ । परिषद् बनेपछि सेवाका क्रममा हुने कपीपेस्ट र गुणस्तरहीन काममा नियमन हुने प्राविधिकहरूले अपेक्षा गरेका छन् ।परिषद्मा ११ जना सदस्य रहने प्रस्ताव मस्यौदामा छ । वन विज्ञान विषयमा स्नातकपछि २० वर्ष वनसम्बन्धी सेवा, पेसा वा व्यवसायको अनुभव र सम्बद्घ विषयमा स्नातकोत्तर उपाधि प्राप्त गरेका वन प्राविधिकहरूमध्येबाट सरकारले एक जना अध्यक्ष चयन गर्न सक्ने प्रस्ताव गरिएको छ । वन विज्ञान विषयमा स्नातकपछि १५ वर्ष वनसम्बन्धी सेवा, पेसा वा व्यवसायको अनुभव र सम्बद्घ विषयमा स्नातकोत्तर उपाधि प्राप्त गरेका वन प्राविधिकमध्येबाट एक उपाध्यक्ष र वन विज्ञान विषयमा स्नातकपछि १० वर्ष वनसम्बन्धी सेवा, पेसा वा व्यवसायको अनुभवी वन प्राविधिकमध्येबाट कम्तीमा दुई जना महिलासहित ३ सदस्य सरकारले मनोनयन गर्ने व्यवस्था छ । परिषद्मा विभिन्न सरकारी, सामुदायिक वा सहकारी, गैरसरकारी, निजी क्षेत्रमा कार्यरत वन प्राविधिकहरूको पेसागत संगठनका रूपमा रहेको नेपाल वन प्राविधिक संघका अध्यक्षसमेत परिषद्मा सदस्य रहने प्रस्ताव गरिएको छ भने वन विज्ञान विषयमा स्नातक गरी सम्बद्घ विषयमा स्नातकोत्तर गरेर अध्ययनअध्यापन गरिरहेका नेपालका विश्वविद्यालय तथा कलेजहरूमा कम्तीमा सहप्राध्यापक तहमा कार्यरतमध्येबाट सरकारबाट मनोनीत एक जना महिलासहित दुई जना सदस्य हुनेछन् । वन प्राविधिकका रूपमा कम्तीमा १० वर्ष पेसा, सेवा वा व्यवसाय सञ्चालन गरेका नेपाल वन प्राविधिक परिषद्मा प्रतिनिधित्व गराउनका लागि नेपाल वन प्राविधिक संघले आफ्नो आवधिक निर्वाचनबाट निर्वाचित कम्तीमा एक जना महिलासहित दुई सदस्य र वन विज्ञान विषयमा स्नातकपछि १५ वर्ष वनसम्बन्धी सेवा, पेसा वा व्यवसायको अनुभव र सम्बद्घ विषयमा स्नातकोत्तर उपाधि प्राप्त गरेका वन प्राविधिकमध्येबाट मनोनीत एक जना रजिस्ट्रार सदस्यसचिव प्रस्ताव गरिएको छ । अहिले देशभरि ४ हजार ३ सयको हाराहारीमा वन प्राविधिक छन् । परिषद्को निर्वाचित र मनोनीत सदस्यको पदावधि चार वर्ष हुनेछ । परिषद्ले आवश्यक देखेका कुनै विशेषज्ञलाई परिषद् बैठकमा भाग लिन आमन्त्रण गर्न सक्ने प्रस्ताव गरिएको छ । परिषद्ले वनसम्बन्धी व्यवसाय गर्नका लागि तोकिएको योग्यता र परीक्षण विधि निर्धारण गर्नेछ भने योग्यता पुगेको र परीक्षण उत्तीर्ण गरेको व्यक्तिलाई तोकिएबमोजिम परिषद्मा दर्ता गर्नेछ । नयाँ खुल्ने शिक्षण संस्थालाई राष्ट्रिय तथा अन्तर्राष्ट्रिय शिक्षण संस्थाको पाठ्यक्रम र लोक सेवा आयोगको पाठ्यक्रमसँग मिलान हुने गरी पाठ्यक्रमसमेत बनाउनेछ ।मान्यता दिएका शिक्षण संस्थाको पाठ्यक्रम, भर्नाका सर्त, परीक्षा प्रणाली तथा अन्य आवश्यक सर्त तथा पूर्वाधारको मूल्यांकन तथा पुनरावलोकन गर्ने, परिषद्ले निर्धारण गरेको मापदण्ड पूरा नगरेको पाइएमा त्यस्तो शिक्षण संस्था सञ्चालन अनुमति खारेजीका लागि नेपाल सरकारलाई सिफारिस गर्नेछ । मस्यौदामा छ, दर्तावाला वन प्राविधिकले तोकिएबमोजिमको व्यावसायिक आचारसंहिता उल्लंघन गरेमा वा पालना नगरेमा वा गैरव्यावसायिक कार्य गरेमा वन प्राविधिकको नाम परिषद् दर्ता किताबबाट हटाउने र थप कारबाही गर्नुपर्ने देखेमा सम्बन्धित निकायमा लेखी पठाउनेछ ।वन विज्ञानमा स्नातक तह अध्ययनका लागि प्रवेश परीक्षा लिने तथा अध्ययनपश्चात् परीक्षा लिई उत्तीर्ण भएका वन प्राविधिकमात्र नेपाल वन प्राविधिक परिषद्को सदस्य हुन पाउनेछन् । वन प्राविधिक सेवा, पेसा वा व्यवसाय गर्न न्यूनतम योग्यता वन विज्ञानमा स्नातक र तत्पश्चात् अनुभव तथा शैक्षिक योग्यता वृद्धिसँगै वन प्राविधिकलाई तोकिएअनुसार माथिल्लोस्तरको प्रमाणपत्र दिन सकिने व्यवस्था मस्यौदामा छ । दर्तावाला वन प्राविधिकहरूको अनुभव, कृति प्रकाशन र शैक्षिक योग्यताका आधारमा तीनवटा तहमा वर्गीकरण गरिनेछ । वन विज्ञानमा स्नातक र दर्ता भएपछिका वन प्राविधिकलाई वन प्राविधिक, दस वर्ष अनुभव र स्नातकोत्तर वा २० वर्ष अनुभव प्राप्त वन प्राविधिकलाई वरिष्ठ र २० वर्ष अनुभव र स्नातकोत्तर वा १५ वर्ष अनुभव र विद्यावारिधि प्राप्त गरेको वन प्राविधिकलाई विशिष्ट वा वन प्राविधिक भनिनेछ ।"
साइपाल नुन काण्ड छानबिन गर्न माग,"बझाङ (कास) साइपालमा नुन नपुर्याई ढुवानी भुक्तानीबारे छानबिन माग गर्दै कम्युनिस्ट पार्टी बहुमतले प्रशासन र प्रहरी कार्यालयमा ज्ञापनपत्र बुझाएको छ । ढुवानीमा प्रशासन, प्रहरी, ठेकेदार र जनप्रतिनिधि संलग्न रहेको आशंका बहुमतको छ ।"
कर्जा विस्तार नियन्त्रणमुखी मौद्रिक नीति आउादै,"(काठमाडौं)  अर्थ मन्त्रालयको समेत जिम्मेवारी सम्हालिरहेका प्रधानमन्त्री शेरबहादुर देउवासँग छलफलका लागि समय नपाएपछि तयारी अवस्थामा रहेर पनि जारी हुन नपाएको चालु आर्थिक वर्षको मौद्रिक नीति नेपाल राष्ट्र बैंकले शुक्रबार सार्वजनिक गर्दै छ । मौद्रिक नीतिको मस्यौदाबारे बिहीबार बिहान गभर्नर महाप्रसाद अधिकारीले राष्ट्रिय योजना आयोगका उपाध्यक्ष विश्व पौडेल, अर्थसचिव मधुकुमार मरासिनीलगायत उच्च पदाधिकारी र बेलुका प्रधानमन्त्री देउवालाई ब्रिफिङ गरेका थिए । त्यस क्रममा प्रधानमन्त्री देउवाको ग्रिन सिग्नल मिलेपछि राष्ट्र बैंकले शुक्रबार मौद्रिक नीति सार्वजनिक गर्न लागेको हो ।शुक्रबार बिहान ८ बजेदेखि सञ्चालक समिति बैठक डाकिएको छ, राष्ट्र बैंक स्रोतले भन्यो, सोही बैठकमा मौद्रिक नीतिलाई अन्तिम रूप दिएपछि दिउँसो सार्वजनिक गर्ने कार्यक्रम छ । बैठकमा ठूलो अवरोधको सम्भावना नरहेकाले शुक्रबार बिहान पारित गरी दिउँसो सार्वजनिक गर्ने तयारी राष्ट्र बैंकले गरेको हो । गत वर्ष जस्तै यो वर्ष पनि नेपाल टेलिभिजनलगायत मिडियाबाट प्रत्यक्ष प्रसारण र त्यसपछि अनलाइनमार्फत पत्रकार सम्मेलन गरेर मौद्रिक नीति सार्वजनिक गर्ने राष्ट्र बैंकको तयारी छ ।राष्ट्र बैंक स्वायत्त निकाय हो । अर्थ सचिव राष्ट्र बैंकको सञ्चालक समितिमा पदेन सदस्य रहन्छन् । यसकारण पनि मौद्रिक नीतिबारे निर्माण र सम्भावित कार्यक्रमबारे अर्थ सचिव जानकार नै हुन्छन् । तर, कानुनगत रूपमा आफू स्वायत्त भएको कुरा बिर्सेर अर्थमन्त्रीलाई ब्रिफिङ नगरी मौद्रिक नीति जारी नहुने विगतदेखिको नराम्रो प्रचलनले राष्ट्र बैंक कमजोर बन्दै गएको जानकारहरू बताउँछन् । राष्ट्र बैंक ऐन, २०५८ को दफा ४४ मा नेपाल राष्ट्र बैंकलाई मौद्रिक नीति निर्माण गर्ने, कार्यान्वयन गर्ने र गराउने पूर्ण अधिकार हुनेछ भन्ने उल्लेख छ । उक्त व्यवस्थाविपरीत पछिल्ला वर्षहरूमा अर्थ मन्त्रालयको ग्रिन सिग्नल बिना राष्ट्र बैंकले मौद्रिक नीति ल्याउने हिम्मत नगर्नुले पनि उसको वास्तविक हैसियत स्पष्ट भएको राष्ट्र बैंकका एक पूर्वगभर्नरले बताए ।अर्थमन्त्री राजनीतिक पृष्ठभूमिका व्यक्ति हुने भएकाले बजेटमा (वित्त नीति) निर्वाचन केन्द्रित कार्यक्रम पनि समेटिएका हुन्छन्, ती पूर्वगभर्नरले भने, तर राष्ट्र बैंकले अर्थतन्त्रको वस्तुस्थिति अध्ययन गरी मुलुकको वित्तीय क्षेत्र स्थायीत्व, बाह्य क्षेत्र स्थायित्व, मूल्य वृद्धि नियन्त्रणलगायतका लागि प्रभावकारी नीति बनाउनुपर्छ । तर, पछिल्ला वर्षहरूमा राष्ट्र बैंक आफैं पनि अर्थ मन्त्रालयकै निर्देशनअनुसार चल्न थालेको स्पष्ट देखिएको छ । आफ्नो पालामा पनि अर्थ मन्त्रालय र सरकारबाट राष्ट्र बैंकमाथि हस्तक्षेपको प्रयास हुने गरेको बताउँदै ती अधिकारीले भने, विगतमा अलि कम हस्तक्षेप हुन्थ्यो । उनीहरूले भनेका धेरै कुरा राष्ट्र हितविपरीत भएको भन्दै राष्ट्र बैंकले नमानेका उदाहरणहरू पनि छन् । तर, पछिल्ला वर्षहरूमा अर्थ मन्त्रालयको निर्देशन बिना राष्ट्र बैंकले केही काम पनि गर्न नसकेको देखियो ।गत आर्थिक वर्षमा मौद्रिक नीति सार्वजनिकमा भएको ढिलाइ पनि यसको ज्वलन्त उदाहरण भएको ती अधिकारीले बताए । सरकार परिवर्तनका कारण गत वर्ष राष्ट्र बैंकले साउन २९ मा मात्र मौद्रिक नीति सार्वजनिक गरेको थियो । त्यतिबेला पनि राष्ट्र बैंकले असार मसान्तमै मौद्रिक नीति निर्माण गरिसकेको थियो । तर, अर्थ मन्त्रालयकै स्वीकृतिका लागि एक महिना पर्खिनुपरेको थियो । व्यावसायिक, स्वतन्त्र र योग्य व्यक्तिको साटो सत्तामा रहेको राजनीतिक दलले आफू निकटका व्यक्तिलाई मात्र गभर्नर बनाउने प्रचलन झाँगिँदै गएकाले सरकार वा अर्थ मन्त्रालयप्रति राष्ट्र बैंकको परनिर्भरता बढ्दै गएको देखिन्छ ।यद्यपि, तरलता अभावका कारण पछिल्लो ६ महिनायता बैंक तथा वित्तीय संस्थाले कर्जा प्रवाह ठप्प पारेका छन् । व्यापार घाटा र शोधनान्तर घाटाले इतिहासमै नयाँ कीर्तिमान बनाएको छ । विदेशी मुद्रा सञ्चिति घटेको छ भने ब्याजदर र मूल्य वृद्धि निरन्तर उकालोतर्फ छ । यसरी अर्थतन्त्र संकटोन्मुख रहेको बेला केन्द्रीय बैंकले आर्थिक वर्ष ०७९८० को मौद्रिक नीति सार्वजनिक गर्न लागेको छ ।बजेटमा लक्षित ८ प्रतिशतको आर्थिक वृद्धि प्राप्तिमा सहयोग हुने र मूल्य वृद्धिदर ७ प्रतिशतभित्रै राख्ने किसिमको मौद्रिक नीति निर्माण गर्नुपर्ने चुनौती राष्ट्र बैंकलाई छ । गत आर्थिक वर्षको तुलनामा चालु आर्थिक वर्षमा अर्थतन्त्रको अवस्था धेरै बिग्रिसकेको छ । एकातिर अप्ठ्यारो अवस्थामा रहेको अर्थतन्त्रमा वित्तीय स्थायित्व र मूल्य वृद्धिमा वाञ्छित सीमा राख्नुपर्ने कडा चुनौती राष्ट्र बैंकलाई छ भने अर्कोतिर चालु आर्थिक वर्षको बजेटमा ३० वटाभन्दा बढी कार्यक्रम घोषणा भएका छन्, जुन मौद्रिक नीतिमार्फत सम्बोधन गर्नुपर्नेछ । यी कारणले पनि राष्ट्र बैंकले बाहिर भन्दै आएजस्तो अति कसिलो नीतिको सम्भावना कम रहेको जानकारहरू बताउँछन् ।अघिल्ला दुई आर्थिक वर्ष राष्ट्र बैंकले तुलनात्मक रूपमा विस्तारकारी (खुकुलो) मौद्रिक नीति ल्याएकाले चालु आर्थिक वर्षमा पनि सोही प्रकृतिको अपेक्षा सरोकारवालाहरूले गरेका छन् । तर, राष्ट्र बैंक भने यो वर्ष कसिलो मौद्रिक नीति ल्याउने तयारीमा जुटेको छ । मुलुकको बाह्य क्षेत्रमा परेको चापले विदेशी विनियम सञ्चिति व्यवस्थापनमा चुनौती थपेको मात्र छैन, ६ वर्षयताकै न्यून अवस्थामा आएको छ । गत आर्थिक वर्षमा कम्तिमा ७ महिनालाई पुग्ने वस्तु र सेवा आयात गर्न पुग्ने विदेशी मुद्रा सञ्चिति कायम गर्ने लक्ष्य राष्ट्र बैंकले गत मौद्रिक नीतिमा तय गरेपनि यथार्थमा करिब साढे ६ महिनालाई पुग्ने मात्र सञ्चिति छ । उल्लिखित कारणले पनि चालु आर्थिक वर्षको मौद्रिक नीति विगतका भन्दा कसिलो आउने राष्ट्र बैंक स्रोतले बताएको छ । अनिवार्य नगद अनुपात (सीआरआर), बैंक दर बढ्ने सम्भावना छ भने पुनर्कर्जाको आकार घटाइँदै छ, स्रोतले भन्यो, निजी क्षेत्रतर्फ प्रवाह हुने कर्जा विस्तारको लक्ष्य पनि गत आर्थिक वर्षको भन्दा कम तय हुने देखिन्छ ।कोरोना महामारीको समयमा विश्वका प्रायः राष्ट्रले खुकुलो मौद्रिक नीतिमार्फत विभिन्न राहत प्याकेज ल्याएका थिए । कोरोना संक्रमण कम भएसँगै कसिलो मौद्रिक नीतिमार्फत राहत सुविधाहरूमा कटौती गरिरहेका छन् । उल्लिखित उदाहरण दिँदै आफूहरूले पनि यो वर्ष मौद्रिक नीति कसिलो बनाउनुपर्ने तर्क राष्ट्र बैंकका अधिकारीहरूले राख्दै आएका छन् । मौद्रिक नीतिमार्फत राष्ट्र बैंकले बैंक तथा वित्तीय संस्थालाई प्रदान गर्ने स्थायी तरलता सुविधा (एसएलएफ) प्रवाह प्रक्रियामा पनि केही कडाइ गर्ने देखिएको छ । पोलिसी दर (बैंक तथा वित्तीय संस्थाले राष्ट्र बैंकबाट कर्जा लिँदा तिर्नुपर्ने ब्याजदर) बढाउने तयारी पनि गरिएको छ ।गत आर्थिक वर्षको मौद्रिक नीतिमार्फत ५ प्रतिशत कायम गरिएको पोलीसी दर गत पुसमा २ प्रतिशत बिन्दुले बढाएर ७ प्रतिशत पुर्याइएको छ । मौद्रिक नीतिमार्फत त्यसलाई थप बढाएर ८ वा ९ प्रतिशत पुर्याउने विषयमा छलफल भएको राष्ट्र बैंक स्रोत बताउँछ । बजारमा उच्च दरले उकालो लागिरहेको ब्याजदर नियन्त्रणका लागि पनि ब्याजदर बढाउनु नै पर्ने अवस्था छ, स्रोतले भन्यो ।यस्तै, बैंक तथा वित्तीय संस्थाले राष्ट्र बैंकमा नगदै राख्नुपर्ने अनिवार्य नगद मौज्दात (सीआरआर) पनि बढाउने तयारीमा राष्ट्र बैंक छ । हालको ३ प्रतिशत सीआरआर इतिहासमै सबैभन्दा कम हो । अन्तर्राष्ट्रिय स्तरमा पनि कम्तीमा ५ प्रतिशत सीआरआर ठीक मानिन्छ । यसकारण पनि सीआरआर केही बढ्ने सम्भावना देखिने स्रोतको दाबी छ । वैध बाटोबाट धेरै रेमिट्यान्स भित्र्याउन राष्ट्र बैंकले बैंक तथा वित्तीय संस्था र रेमिट्यान्स कम्पनीलाई विदेशमा शाखा खोल्न पाउने खुकुलो व्यवस्थासहित आवश्यक परे आफैं सहजीकरण गर्ने खालको व्यवस्था ल्याउन लागिएको पनि स्रोतले बताएको छ ।गत आर्थिक वर्षमा १९ प्रतिशतको कर्जा विस्तारको लक्ष्य तय गरेपनि बैंक तथा वित्तीय संस्थाले करिब १२ प्रतिशत मात्र कर्जा विस्तार गरेका छन् । तरलता अभाव भएकै कारण माग हुँदाहुँदै पनि बैंक तथा वित्तीय संस्थाले कर्जा विस्तार गर्न नसकेका हुन् । चालु आर्थिक वर्षका लागि भने राष्ट्र बैंकले निजी क्षेत्रतर्फ प्रवाहित कर्जाको लक्ष्य पनि बढीमा १५ प्रतिशतभन्दा कमको तय गर्ने बताइएको छ । रियल इस्टेट, महँगा निजी सवारीसाधन खरिदलगायत क्षेत्रमा प्रवाह हुने कर्जामा केही कडाइ गरी प्राथमिकता प्राप्त र उत्पादनमूलक क्षेत्रमा धेरै कर्जा प्रवाह गर्ने खालको नीतिको तयारी पनि राष्ट्र बैंकले गरेको छ । यस्तै, मर्जर तथा एक्विजिसन प्रक्रियामा जाने बैंक तथा वित्तीय संस्थालाई हाल दिँदै आइएका सुविधाहरूबारे चालु आर्थिक वर्षमा के गर्ने भन्नेबारेमा छलफल भइरहेको छ । यसअघि राष्ट्र बैंकले बैंकका अध्यक्षहरूलाई डाकेर असारपछि मर्जरको सुविधा नपाइने संकेत गरिसकेका छन् । यसकारण पनि नयाँ मौद्रिक नीतिमा ती सुविधाले निरन्तरता नपाउने धेरैको आकलन छ ।धेरैको चासो रहेको सेयर कर्जामा ४१२ करोडको सीमा हटाउने सम्भावना पनि न्यून रहेको स्रोतको दाबी छ । बैंक तथा वित्तीय संस्थाले सेयर खरिद गरेको सेयर कम्तीमा एक वर्षसम्म बिक्री गर्न नपाउने हालको व्यवस्था र सेयर कर्जाको १५० प्रतिशत जोखिम भार लागू गर्ने समय सीमाबारे छलफल भए पनि बिहीबार टुंगो लगाउने सहमति भएको छ, स्रोतले भन्यो ।"
वर्षान्त कुर्नाले प्रदेशहरूको ६ अर्ब भुक्तानी बाँकी,"प्रदेश सञ्चित कोषबाट खर्च बेहोर्ने आयोजनाका लागि सम्बन्धित प्रदेशले आफैं व्यवस्था गर्न सक्ने भए पनि संघीय सञ्चित कोषबाट खर्च बेहोर्ने आयोजनाको भुक्तानी लिन थप चुनौतीपूर्ण देखिन्छ । हामीले चालु आवको बजेटमा यति ठूलो स्पेस नै राखेका थिएनौं । संघीय सञ्चित कोषको रकम पनि फेरि माग्नुपर्ने भयो, सचिव बस्नेतले भने । गत वर्षको भुक्तानी पाउन बाँकी निर्माण व्यवसायी र उपभोक्ता समितिहरूले आन्दोलनको चेतावनी दिएको पनि उनले बताए ।यस्तो समस्या समाधानका लागि प्रदेशहरूले चालु आवको कुनै योजना वा कार्यक्रममा छुट्याएको बजेट कटौती गरेर गत वर्षको भुक्तानी दिनुपर्ने हुन्छ । संघीय सञ्चित कोषबाट फेरि प्रदेशमा बजेट पठाउँदा पनि कुनै कार्यक्रमको खर्च कटौती गर्नुपर्छ । रकमान्तर, स्रोतान्तर र थप निकासामार्फत यस्तो खर्चको निकासा गर्ने गरिन्छ । तर, संघीय अर्थ मन्त्रालयले आगामी आव ०७९८० को बजेट कार्यान्वयन, मार्गदर्शनमार्फत प्रथम त्रैमास अवधिमा रकमान्तर, स्रोतान्तर र थप निकासा नगर्न भनेको छ । जसकारण आगामी असोज मसान्तयता भुक्तानी निकासा गर्न कठिन हुने देखिन्छ । यद्यपि, गत वर्ष निकासा हुन नसकेको रकमलाई चालु वर्षमा भुक्तानी व्यवस्था मिलाउन अर्थ मन्त्रालयले कुनै निर्देशन गर्न सक्ने महालेखा नियन्त्रक कार्यालयका प्रवक्ता नवराज ढुंगाना बताउँछन् ।भुक्तानी लिन नसकेको भनेर संघीय सरकार र अर्थ मन्त्रालयले केही निर्णय गर्ला । बजेटको प्रणालीभित्र लगत लिने र त्यसलाई कुनै विधिबाट सम्बोधन गर्न सकिन्छ, उनले भने, क्रमागत आयोजनाहरूको हकमा सोही कार्यक्रमका लागि यस वर्ष छुट्याइएको बजेटबाट दिन सकिन्छ । पटके आयोजनाको हकमा अरू कुनै विधिबाट जानुपर्ने हुन्छ । कानुनी रूपमै असार अन्तिम साता भुक्तानी प्रणाली बन्द गर्नुपर्ने भएका कारण त्यसको कडाइका साथ परिपालना गरिएको उनले दाबी गरे ।खाता बन्द हुने अन्तिम दिन अर्थात् असार २४ र २५ मै भुक्तानी प्रणालीमा प्राविधिक समस्या देखिएका कारण पनि निकासा रोकिएको प्रदेशहरूको गुनासो छ । महालेखा नियन्त्रक कार्यालयले कडाइका साथ भुक्तानी रोक्का गर्दैन भन्ने मानसिकता बनाई प्रदेशहरूले काम गरेका पनि देखिएको छ । अन्तिम दिन भए पनि भुक्तानी प्रणाली खुल्छ र निकासा पाइहालिन्छ भनेर बसियो, एक प्रदेश सचिवले भने, संघीय सरकारको भने असार ३१ सम्मै भुक्तानी भयो । प्रदेश र स्थानीय तहको मात्रै रोकियो । महालेखाले आफूले बजेट भुक्तानी दिने तर प्रदेशलाई नदिने भन्ने सान्दर्भिक भएन ।"
मुस्ताङको आलु मेन्यु मात्रै कि मुस्ताङकै हो ?,"(काठमाडौं)  प्रायः होटल रेस्टुरेन्टहरूमा पछिल्लो समय अनिवार्य जस्तै भएको एउटा मेन्यु हो मुस्ताङको आलु । काठमाडौं उपत्यकाका अधिकांश होटल तथा रेस्टुँराको मेन्युमा कतै मुस्ताङको आलु त कतै हिमालयन आलु को नाममा यो परिकार अटाएकै पाइन्छ । कारण हो ग्राहकको अधिकतम रोजाइमा पर्नु । टिमुरसमेत राखेर तयार गरिने भएकाले मुखै परररर बनाउने स्वादका कारण यो धेरैको रोजाइमा पर्ने गरेको हो । यसरी होटल तथा रेस्टुराँमा हरेक दिन पाइने यो परिकार बनाउन मुस्ताङमै उत्पादन भएको आलु प्रयोग गरिन्छ त ?चर्को मूल्य लिइने गरे पनि मुस्ताङको आलु ब्रान्ड मात्रै हो । होटल तथा रेस्टुरेन्ट सञ्चालक र सेफहरू नै यो कुरा स्विकार्छन् । कुमारीपाटीस्थित ऐला रेस्टुरेन्टमा कार्यरत एक सेफले मुस्ताङको आलु मा बजारमा पाइने ठूला आकारका आलुको प्रयोग हुने गरेको बताए । उक्त परिकारमा हालिने मसला र बनाइने तरिका मात्रै एउटै हो, ति सेफले भने, मुस्ताङको आलु त ब्रान्ड मात्रै हो । त्यसमा प्रयोग हुने आलु स्थानीय बजारकै हो । ठूलाठूला आलूलाई नै त्यस्तो स्वादमा परिणत गरिन्छ ।बुद्धनगरस्थित वाग्मती नदी किनारमा रहेको रेल स्टेसन क्याफे एन्ड रेस्टुरेन्टले पनि मुस्ताङको आलु परिकार उपभोक्तामाझ पस्किने गरेको छ । तर, त्यसका लागि मुस्ताङमै उत्पादन भएको आलु ल्याउन सम्भव नभएको सञ्चालकमध्येका एक सुदन भण्डारी बताउँछन् । दिनमा १० देखि १५ किलोसम्म आलु खपत हुन्छ तर मुस्ताङमै उत्पादन भएको ल्याउन सम्भव नै छैन, उनले भने, यहींका स्थानीय व्यापारीले आलु ल्याइदिन्छन् । त्यो आलु स्थानीय पनि होइन, मुस्ताङको पनि होइन ।उपभोक्तामाझ अहिले मुस्ताङको आलु आफैंमा ब्रान्ड बनेको छ । तर, ठूला सहरहरूमै बजारमा पाइने सामान्य आलुलाई नै विभिन्न मसलासँग संयोजन गरी परिकार बनाएर महँगोमा बिक्री गर्ने प्रवृत्ति बढ्दै गएको छ । मुस्ताङको आलु बनाउँदा आलुलाई नगल्ने गरी उसिनेर एकातिर मोटो र अर्कोतिर चुच्चो पारेर काटिन्छ । त्यसमा पिठो लगाई तेलमा डिप फ्राई गरिन्छ । छुट्टै अदुवा, लसुन, टिमुरको मिश्रण (पेस्ट) लाई फ्राई गरी तयार गरिएको मसला आलुमा मोलिन्छ । अन्तिममा स्वादअनुसार धनियाँ वा लसुनको पात राखिन्छ । यसैलाई होटल र रेस्टुरेन्टहरू मुस्ताङको आलु भन्दै बेच्छन् । जसको मूल्य प्रतिप्लेट २ सयदेखि ४ सय रुपैयाँसम्म लिने गरिन्छ । तर बजारमा उपलब्ध आलु प्रयोग गरेर बनाउँदा त्यसको खर्चबढीमा ५०६० रुपैयाँ मात्रै लाग्छ, ऐला रेस्टुरेन्टका ती सेफले भने ।नयाँ बानेश्वरस्थित हंगर हब रेस्टुरेन्ट एन्ड बारका सञ्चालक ध्रुव श्रेष्ठ पनि उपत्यकाका सीमित होटलमा सिजनमा मात्रै मुस्ताङमा उत्पादित आलुकै परिकार बन्ने गरेको बताउँछन् । अपवादका रुपमा केही होटलमा मात्रै मुस्ताङको आलु पाइने हो, नत्र सामान्य मुडेलगायत स्थानीय आलु नै हो सबैजसोले प्रयोग गर्ने, उनले भने, हाम्रोमा पनि स्थानीय ठूला खालका आलुकै परिकार बन्छ । उत्पादन हुने परिमाणले पनि मुस्ताङको आलु बाह्रैमास बजारमा पाउन सम्भव नभएको देखाउँछ । कृषि ज्ञान केन्द्र मुस्ताङका अनुसार जिल्लामा ३०५ हेक्टर क्षेत्रफलमा मात्रै आलु खेती हुन्छ । त्यसमाथि वर्षमा एक पटक मात्रै खेती गरिन्छ । पुसदेखि फागुनसम्म रोपेर असार १५ देखि असोजसम्म आलु भित्र्याइन्छ । यसको मूल्य पनि उत्पादन भएको क्षेत्र (तल्लो र माथिल्लो मुस्ताङ) का आधारमा फरकफरक हुन्छ । सिजनमा प्रतिकिलो ४० देखि ८० रुपैयाँसम्म बारीबाटै आलु बिक्री हुने किसान बताउँछन् ।अघिल्लो आर्थिक वर्ष ०७७७८ मा मुस्ताङमा ९ हजार १३८ मेट्रिक टन आलु उत्पादन भएको केन्द्र प्रमुख प्रकाश बास्ताकोटीले बताए । उनका अनुसार करिब ५ हजार ४८३ मेट्रिक टन पोखरा र काठमाडौंमा मात्रै खपत भएको थियो । यसमध्ये पनि धेरै आलु स्थानीय स्वादका पारखीहरूले पहिले नै मगाउने गर्छन् । यहाँ उत्पादन हुने आलुमध्ये ४० प्रतिशत स्थानीयस्तरमै खपत हुन्छ । बाँकी ६० प्रतिशत जिल्ला बाहिर जान्छ, उनले भने, मुख्यतः जिल्लाबाहिर पनि घर र होटलमै प्रयोग हुन्छ ।"
खाद्य व्यवस्था कम्पनीमा कनिष्ठलाई विभाग हाँक्ने जिम्मा,"(काठमाडौं)  खाद्य व्यवस्था तथा व्यापार कम्पनीमा माथिल्लो तहका कर्मचारी हुँदाहुँदै योग्यता नपुग्ने कनिष्ठ कर्मचारीलाई विभागको जिम्मेवारी दिइएको पाइएको छ । आफूअनुकूलका निर्णय र स्वार्थ पूरा गर्न कम्पनीका प्रमुख कार्यकारी अधिकृत मोहनप्रकाश चन्दले योग्यता नै नपुग्ने सातौं तहका कर्मचारीलाई दसौं तहको विभागीय प्रमुखको जिम्मेवारी दिएका छन् । यसैगरी, आठौं तहका ३ जना कर्मचारी हुँदा पनि एकै जनालाई २ वटा विभागको प्रमुख बनाइदिएका छन् ।स्रोतका अनुसार सातौं तहका माधव अर्याललाई सम्पत्ति व्यवस्थापन तथा पूर्वाधार विकास विभागको नेतृत्व गर्न दिइएको छ । आठौं तहका भीम थापालाई बिक्री वितरण विभाग र व्यापार प्रवर्द्धन विभागको जिम्मा दिँदा सोही तहका धर्मकुमारी राजवंशी, गणेश चापागाईं र रत्न देउजालाई भने क्रमशः आन्तरिक लेखा परीक्षण, योजना र खरिद विभागमा सहायक भूमिका दिइएको छ । यी तीनैवटा विभागलाई आकर्षक मानिन्छ । खरिद बिक्री, ठेक्कापट्टा, निर्माण तथा मर्मत, जग्गा भाडा लगाउनेदेखि सम्पत्ति व्यवस्थापन गर्नेसम्मका काम यिनै विभागअन्तर्गत पर्छन्, स्रोतले भन्यो, माथिल्लो तहका र योग्य कर्मचारी हुँदाहुँदै स्वार्थ पूरा गर्न आफूनिकट तल्लो तहका कर्मचारीलाई प्रमुख बनाइएको छ ।तहअनुसार जिम्मेवारी नमिलेको पाएपछि करिब एक महिनाअघि उद्योग वाणिज्य तथा आपूर्ति मन्त्रालयकी सहसचिव राधिका अर्यालले तहअनुसार जिम्मेवारी दिन निर्देशनसमेत दिएकी थिइन् । तर, खाद्य व्यवस्था कम्पनीको सञ्चालक समितिको सदस्यसमेत रहेकी अर्यालको निर्देशनको कुनै सुनुवाइ भएको छैन । योग्यता नै नपुगेको आफूअनुकूलको व्यक्तिलाई आकर्षक विभाग दिनुका पछाडि स्वार्थ नै देखिन्छ । यो कम्पनीको नियमावलीअनुसार पनि मिल्दैन, कम्पनी सञ्चालक समितिका एक अधिकारीले भने, सातौं तहका कर्मचारीलाई दसौं तहको जिम्मेवारी दिन मिल्दैन । ती कर्मचारीले इन्टर (प्रवीणता प्रमाणपत्र तह) नै पास नगरेको भन्ने पनि छ, नियमावलीअनुसार विभागीय प्रमुख हुन उक्त योग्यता पुग्दैन । सेवा सुविधाको हकमा अख्तियार दुरुपयोग भएको छ । भ्रष्टाचार मुद्दा लाग्छ ।नेपाल खाद्य संस्थान कार्य सञ्चालन तथा कर्मचारीको सेवा, सर्त र सुविधासम्बन्धी विनियमावली, २०६४ को दफा ४१ को उपदफा २ (घ) अनुसार सातौं तहबाट माथिल्लो जुनसुकै तहको पदमा बढुवा हुन न्यूनतम शैक्षिक योग्यता सम्बन्धित विषयमा स्नातक तह उत्तीर्ण गरेको हुनुपर्छ । खाद्य व्यवस्था तथा व्यापार कम्पनीको कर्मचारी सेवा, सर्त र सुविधासम्बन्धी विनियमावली, २०७९ को दफा ३४ को उपदफा ३ (ख) मा २०७५ पुस २४ भन्दा अगावै सेवामा प्रवेश गरेका कर्मचारीहरूको हकमा पाँचौं तहबाट छैटौंमा र छैटौंबाट सातौं तहमा बढुवा हुन कम्तीमा प्रवीणता प्रमाणपत्र तह वा सो सरह उत्तीर्ण गरेको र उपदफा ३ (ग) मा सातौं तहबाट माथिल्लो जुनसुकै पदमा बढुवा हुन सम्बन्धित विषयमा कम्तीमा स्नातह तह उत्तीर्ण हुनुपर्ने उल्लेख छ । विनियमावलीअनुसार ती कर्मचारीलाई सातौं तहभन्दा माथिल्लो तहको जिम्मेवारी दिन मिल्दैन । तर, उनले दसौं तहको काम गरेबापत आठौं तहको पारिश्रमिक खाइरहेका छन्, सञ्चालक समितिका ती अधिकारीले भने, यसमा नीतिनियम नहेर्नेर् प्रमुख कार्यकारी अधिकृतकै कमजोरी छ । ती कर्मचारीहरूलाई बोर्डबाट निर्णय गराएर प्रमुखको जिम्मेवारी दिइएको होइन । सिधै प्रमुख कार्यकारी अधिकृतको ठाडो आदेशबाट प्रमुख बनाइएको हो । नियुक्तिबारे बोर्ड सदस्यलाई समेत जानकारी नदिई सोझै विभाग बाँडफाँट गरिएको हो, ती अधिकारीले भने । नेपाल खाद्य संस्थान कर्मचारी संघ (आधिकारिक ट्रेड युनियन) का अध्यक्षसमेत रहेका माधव अर्यालले यसअघि पनि पहुँचकै भरमा माथिल्लो तहको जिम्मेवारी लिएका थिए । २०७५ भदौ १० मा उनले सम्पत्ति व्यवस्थापन महाशाखा प्रमुखका रूपमा काम गरेका थिए । तत्कालीन महाप्रबन्धक योगेन्द्र गौचनले उनलाई प्रमुख बनाएका हुन् । त्यही वर्षको कात्तिक १२ मा महाशाखामा निमित्त प्रमुखको जिम्मा दिइएको थियो । प्रमुख कार्यकारी अधिकृत नेत्रप्रसाद सुवेदीको पालामा २०७६ माघ २६ मा पनि उनले निमित्त महाशाखा प्रमुख पद हत्याएका थिए । हालका प्रमुख कार्यकारी अधिकृत चन्दले गत जेठ ६ देखि उनलाई थप जिम्मेवारी दिँदै सम्पत्ति व्यवस्थापन तथा पूर्वाधार विकास विभागको निमित्त प्रमुखसँगै विभागअन्तर्गतका शाखाहरूको समेत काम गर्ने अख्तियारी दिएका छन् ।कम्पनीका प्रमुख कार्यकारी अधिकृत चन्दले कार्यक्षमताका आधारमा अर्याललाई जिम्मेवारी दिएको दाबी गरे । नयाँ विनियमावली जारी भएपछि काम गर्न सक्ने क्षमताअनुसार पद बाँडफाँट गरेको उनको भनाइ छ । तहभन्दा पनि कार्यक्षमताका आधारमा जसले काम गर्न सक्छ, त्यसलाई जिम्मेवारी दिइएको हो, उनले भने, यस विषयमा थप कुरा मानव संसाधन विभागलाई नै सोध्नुपर्छ । यता, मानव संसाधन विभाग प्रमुख डिल्ली लम्साल भने प्रमुख कार्यकारी अधिकृतलाई नै सोध्नुपर्ने बताउँछन् । पद बाँडफाँट क्रमबद्ध छैन, वास्तविकता त्यही हो । सायद उहाँमाथि विश्वास भएर पनि हुन सक्छ, उनले भने, थप कुरा सीईओलाई नै सोध्नुपर्छ ।अर्यालले नै भद्रकालीस्थित फनल्यान्ड इन्टरटेन्टमेन्ट प्रालि, सिंहदरबारको स्काई दरबार ब्याङ्वेट प्रालि र मूलखर्क भीमसेन ड्राइभिङ सेन्टरसँग आफूखुसी सम्झौता गरेको र हालसम्म भाडा पनि उठाउन नसकेको स्रोत बताउँछन् । यी तीनवटै कम्पनीबाट जग्गा भाडाबापत ४ करोड ८८ लाख रुपैयाँ उठाउन बाँकी छ । अर्याल भने कामको जिम्मेवारी बहन गर्न सक्ने क्षमता तहले निर्धारण नगर्ने बताउँछन् । पदभन्दा क्षमताका आधारमा काम गर्ने हो । मागेर काम गर्दिनँ, दिएको दायित्व आफ्नो क्षमताअनुसार गर्छु, उनले भने, काममा आफ्नो क्षमता प्रस्तुत गर्ने हो ।"
टाटा ग्रिन टु ह्विलर्स ब्याट्रीको वितरकमा स्याकार ट्रेडिङ,"काठमाडौं (कास) नेपालका लागि होन्डा मोटरसाइकल तथा स्कुटरको आधिकारिक विक्रेता स्याकार ट्रेडिङ कम्पनीलाई टाटा ग्रिन टु ह्विलर्स ब्याट्रीको आधिकारिक वितरक नियुक्त गरिएको छ । टाटा अटो कम्पनीले यो ब्याट्री उत्पादन गर्छ । टाटा ग्रिन ब्याट्रिजका सीईओ रवि गुप्ताका अनुसार टु ह्विलर्समा टाटा ग्रिन ब्याट्री भारतका ठूला विक्रेतामध्ये एकमा पर्छ । जसले होन्डा मोटरसाइकल र स्कुटर, टीभीएस, जाभा, सुजुकीलगायत सवारीका लागि ब्याट्री आपूर्ति गर्छ ।"
बिग डिजिटलको शुभारम्भ,"काठमाडौं (कास) नेपालमा मल्टीब्रान्ड सपिङ स्टोर बिग डिजिटलको शुभारम्भ भएको छ । अभिनेत्री एवं स्टोरकी ब्रान्ड एम्बास्डर स्वस्तिमा खड्काले ललितपुरको ग्वार्कोस्थित ग्वार्को कम्प्लेक्समा स्टोरको बिहीबार उद्घाटन गरिन् । बिग डिजिटलका प्रमुख कार्यकारी अधिकृत विक्रमेश ओझाका अनुसार स्टोरमा ९० भन्दा बढी अन्तर्राष्ट्रिय ब्रान्डका घरायसी सामग्री, मोबाइल फोन, ल्यापटप, टीभी र वाद्यवादनलगायतका उत्पादन उपलब्ध छन् । ग्राहकहरूले सामान खरिद गर्दा लक्की ड्रमार्फत विभिन्न आकर्षक उपहारका अलावा शतप्रतिशत नगद फिर्ता पनि प्राप्त गर्न सक्नेछन् । त्यसैगरी उनीहरूले खरिद गरेको सामानको घरमा निःशुल्क डेलिभरी र जडानको सुविधा पनि पाउनेछन् ।"
अन्नपूर्ण केबलकारमा २० प्रतिशत छुट,"काठमाडौं (कास) पोखराको अन्नपूर्ण केबलकारको सेवा नियमित मर्मतसम्भारपछि साउन ६ देखि सञ्चालनमा आउने भएको छ । केबलकार बिहान ९ बजेदेखि साँझ ६ बजेसम्म सञ्चालन हुनेछ । साउन ६भदौ ३१ सम्म सबै सेवाग्राहीलाई २० प्रतिशत छुट दिइने कम्पनीले जनाएको छ । पोखराको लेकसाइड, सेतीबगरबाट सराङकोटसम्मको केबलकार यात्रामा फेवा ताल, पोखरा उपत्यका, अन्नपूर्ण, माछापुच्छ्रे, धवलागिरि हिमालशृंखला अवलोकन गर्न सकिन्छ । केबलकार परिसरमा रेस्टुरेन्ट, कफी सप, जिप फ्लायर, सुइङ, स्काई साइक्लिङलगायत सेवा पनि उपलब्ध छन् । यात्रुको सुविधाका लागि लेकसाइडदेखि केबलकारको तल्लो स्टेसनमा सटल बसको व्यवस्था गरिएको छ ।"
नेपाल बैंक र नेपाल रेमिट इन्टरनेसनलबीच रेमिट्यान्स सम्झौता,"काठमाडौं (कास) नेपाल बैंक र नेपाल रेमिट इन्टरनेसनलबीच रेमिट्यान्स सम्झौता भएको छ । बैंकका तर्फबाट प्रमुख कार्यकारी अधिकृत कृष्णबहादुर अधिकारी र रेमिटका तर्फबाट अध्यक्ष रितेश मित्तलले उक्त सम्झौतामा हस्ताक्षर गरे । सम्झौतासँगै रेमिट इन्टरनेसनलमार्फत आएको रेमिट्यान्स बैंकका सम्पूर्ण शाखा, एक्सटेन्सन काउन्टरलगायतले भुक्तानी गर्नेछन् । यसले विदेशमा रहेकालाई रेमिट्यान्स पठाउन सहज हुने बैंकको भनाइ छ ।"
कार्ड प्रिपेमेन्ट प्रवर्द्धनका लागि दराज र नेप्सबीच सहकार्य,काठमाडौं (कास) अनलाइन बजार दराज ले नेपाल इलेक्ट्रोनिक पेमेन्ट सिस्टम (नेप्स) सँग प्रिपेमेन्ट प्रवर्द्धनसम्बन्धी सम्झौता गरेको छ । सम्झौतामा दराजका डिजिटल पेमेन्ट एन्ड पार्टनरसिप प्रमुख अरुण फुयाँल र नेप्सका पविन्द्र राजभण्डारीले हस्ताक्षर गरे । आफ्नो अर्डरका लागि नगद अनडेलिभरीमार्फत भुक्तानी गर्न रुचाउने ग्राहकलाई प्रिपेमेन्टमा रूपान्तरण गर्ने प्रयासमा दराज र नेप्सले अनलाइन सपिङ प्लेटफर्ममा डेबिट र क्रेडिट कार्डहरूको प्रयोगलाई प्रोत्साहन दिइरहेका छन् । नेपाली ईकमर्स इकोसिस्टमलाई थप उचाइमा पुर्याउन डिजिटल सपिङ प्लेटफर्म प्रयोग गर्दै ग्राहकलाई थप डिजिटल भुक्तानी विधिहरू छनोट गर्न यो प्रयास महत्त्वपूर्ण हुने दराजले विश्वास लिएको छ ।
'क्लर्क देखि पहिलो आदिवासी राष्ट्रपतिसम्म,"(नयाँदिल्ली)  भारतको १५ औं राष्ट्रपतिमा आदिवासी समुदायकी द्रौपदी मुर्मू निर्वाचित भएकी छन् । उनी भारतको सर्वोच्च पदमा पुग्ने पहिलो आदिवासी र दोस्रो महिला हुन् । उनी भारतको सत्तारूढ दल भारतीय जनता पार्टी (भाजपा) नेतृत्वको गठबन्धनका तर्फबाट राष्ट्रपति चुनिएकी हुन् । झारखण्डकी पूर्वराज्यपाल मुर्मूले कांग्रेससहितको विपक्षी गठबन्धनका उम्मेदवार यशवन्त सिन्हालाई भारी मतान्तरले पराजित गरेकी हुन् । मुर्मूले ७२ प्रतिशत मत प्राप्त गरेकी भारतीय सञ्चारमाध्यमले जनाएका छन् । भारतकी नवनिर्वाचित राष्ट्रपति द्रौपदी मुर्मू ओडिसाकी हुन् । ६४ वर्षीया मुर्मूले आगामी सोमबार सर्वोच्च अदालतका मुख्य न्यायाधीशबाट शपथ लिने तय गरिएको छ । भाजपाले यसअघि दलित समुदायका रामनाथ कोविन्द र त्यसअघि अटल बिहारी बाजपेयीको समयमा चर्चित वैज्ञानिक अब्दुल कलामलाई राष्ट्रपति बनाएको थियो । यसअघि मुर्मू ओडिसाबाट विधायक र राज्य सरकारको मन्त्री बनिसकेकी छन् । भाजपा गठबन्धनले उनलाई झारखण्डको राज्यपालसमेत बनाएको थियो । सन् १९५८ जुन २० मा मयूरभन्ज जिल्लाको बैदापोसी गाउँमा जन्मिएकी मुर्मू त्यहाँको आदिवासी समुदायकी हुन् । उनी झारखण्डमा करिब ६ वर्ष राज्यपाल भएकी थिइन् । स्नातकसम्मको अध्ययन पूरा गरेकी उनी ओडिसा सरकारको क्लर्क मा जागिरे थिइन् । सिँचाइ र ऊर्जा विभागमा जुनियर सहायक भएर काम गरेकी मुर्मू केही समय शिक्षण पेसामा आबद्ध थिइन् । उनी भाजपाबाट सन् २००० देखि सन् २००९ सम्म दुईपटक विधायक बनेकी थिइन् । दुईपटक मन्त्री बनेकी उनलाई सन् २००७ मा ओडिसामा सर्वश्रेष्ठ विधायकका रूपमा नीलकण्ठ अवार्ड प्रदान गरिएको थियो । नरेन्द्र मोदी नेतृत्वको सरकारको सिफारिसमा उनी सन् २०१५ मा झारखण्डको राज्यपाल नियुक्त भएकी थिइन् । उनका पति श्याम चरण मुर्मूको भने निधन भइसकेको छ । उनका तीन सन्तानमध्ये दुई जनाको निधन भइसकेको छ भने एक विवाहित छोरी छिन् । भारतको संविधानअनुसार केन्द्रीय सांसद र विधानसभा सदस्यहरूको कुल मतमूल्य १० लाख ८६ हजार ४ सय ३१ मध्ये ५० प्रतिशतभन्दा बढी ल्याउने उम्मेदवार राष्ट्रपति पदमा विजयी हुन्छन् । एनडीए गठबन्धनसँग भोट संख्या बढी भए पनि जितका लागि आवश्यक संख्या पुगेको थिएन । तर, मुर्मूको उम्मेदवारीले विपक्षी दलमा एकजुट रहिरहन नसकेपछि उनको विजयी हुने वातावरण बनेको हो । महिला तथा आदिवासी भएका कारण विपक्षी गठबन्धनका कतिपय दलले मुर्मूलाई खुलेर समर्थन गरे । त्यसका साथै केही क्रस भोटिङ पनि भएको जनाइएको छ । विपक्षी गठबन्धनबाट आफ्नै दलबाट उम्मेदवार बनाएका तृणमूल कांग्रेसलाई पनि मुर्मूको उम्मेदवारीले अप्ठ्यारो बनाएको थियो । आदिवासी उम्मेदवारको विरोधमा लाग्न स्वयं तृणमूल कांग्रेसका अध्यक्ष ममता बनर्जीलाई पनि समस्या परेको थियो । उनले आफ्ना उम्मेदवार सिन्हालाई पश्चिम बंगालमा चुनावी प्रचारका लागि आउन रोक लगाइन् । त्यसले पनि सिन्हालाई अप्ठ्यारो पारेको थियो । राष्ट्रपति रामनाथ कोविन्दको ५ वर्षे कार्यकाल सकिन लाग्दा चुनाव भएको हो । भारतको लोकसभा, राज्यसभा र विधानसभाका सदस्यहरूले राष्ट्रपति छान्ने चुनावमा मतदाता गर्छन् । भारतमा लोकसभा र राज्यसभामा निर्वाचित सांसदको संख्या ७ सय ७६ छ । त्यस्तै, ४ हजार ३३ जना विधायक छन् । सबै राज्यमा र केन्द्रमा १८ जुलाईमा मतदान भएको थियो । सबैतिरबाट मतपेटिका दिल्लीमा ल्याएर गणना गरिएको हो । भारतको राष्ट्रपति कार्यकारी पद भने होइन । राष्ट्रपतिको चुनावमा आम मानिसले प्रत्यक्ष मतदान गर्दैनन् । लोकसभा, राज्यसभा र विधानसभामा निर्वाचित भएका सदस्यहरू राष्ट्रपति चुनावका मतदाता हुन् । लोकसभा वा राज्यसभामा मनोनीत सदस्य भने मतदाता हुँदैनन् । लोकसभा र राज्यसभामा निर्वाचित सांसदको संख्या ७ सय ७६ छ । त्यस्तै, ४ हजार ३३ जना विधायक छन् । उनीहरू सबैले राष्ट्रपतिका लागि मतदान गर्छन् । सोमबार भएको मतदानमा ९९१८ प्रतिशत मत खसेको थियो । भारतका राष्ट्रपतिले मासिक ५ लाख रुपैयाँ तलब र भत्ता पाउँछन् । सन् २०१७ अघि राष्ट्रपतिको तलब डेढ लाख मात्रै थियो । राष्ट्रपतिले निःशुल्क स्वास्थ्य सुविधा, घर, बिजुली, टेलिफोनलगायतका सुविधा पाउँछन् । उनको सुरक्षामा ८६ जना विशेष अंगरक्षकहरू तैनाथ हुन्छन् । उनको सवारीमा २५ वटा गाडीको पंक्ति हुन्छ । दिल्लीमा रहेको राष्ट्रपति भवन नै उनको आधिकारिक निवास हुन्छ । त्यहाँ ३ सय ४० कोठा छन् । भारतका पूर्वराष्ट्रपतिले मासिक डेढ लाख पेन्सन प्राप्त गर्छन् । त्यसबाहेक निजी कर्मचारी, घर, गाडी र सुरक्षाकर्मीलगायतका सुविधा पाउँछन् ।"
अस्ट्रेलियाले ६० हजारलाई स्थायी भिसा दिने,"(अस्ट्रेलिया)  अस्ट्रेलिया सरकारले कामदार अभाव कम गर्न ६० हजार स्थायी भिसाका लागि परेको आवेदनलाई प्राथमिकताका साथ टुंगो लगाउने भएको छ । पहिलो चरणमा कामदारको बढी अभाव देखिएका स्वास्थ्य, शिक्षा तथा एजकेयर (वृद्धवृद्धालाई रेखदेख गर्ने) क्षेत्रका लागि परेका भिसा आवेदनकर्तालाई प्राथमिकता दिने जनाइएको छ । अस्ट्रेलियामा काम तथा बसोबासका लागि परेका १० लाखभन्दा बढी भिसा आवदेनको टुंगो लाग्न बाँकी रहेको स्थानीय सञ्चारमाध्यमले जनाएका छन् । लाखौं भिसा आवदेनको टुंगो लगाउन बाँकी रहेको समाचार बाहिरिएपछि सरकारले प्राथमिकताका क्षेत्र निर्धारण गरी निर्णय लिइने जनाएको हो । अस्ट्रेलियाको गृहमन्त्री क्लेयर ओनिलले स्थानीय सञ्चारमाध्यमसँग कुरा गर्दै स्वास्थ्य, शिक्षा तथा एजकेयर क्षेत्रमा परेका आवेदनलाई प्राथमिकता दिइने बताएकी हुन् । अस्ट्रेलियाका सबैजसो क्षेत्रमा कामदार अभाव रहेको भए पनि बढी आवश्यक परेका क्षेत्रमा आएका निवदेनलाई प्राथमिकताका साथ अघि बढाइने बताएकी छन् । समाचारअनुसार सरकारले प्राथमिकताका साथ टुंगो लगाउने भनिएका ६० हजारभन्दा बढी आवेदन सबै विदेशबाट अस्ट्रेलिया आउनका लागि दिइएका हुनेछन् । यसका साथै यी आवेदन स्थायी हुनेछन् । अस्ट्रेलियामा अहिले करिब ९ लाख ६० हजार भिसा आवदेनको टुंगो लगाउन बाँकी रहेको जनाइएको छ । जसमध्ये करिब ५ लाख ६० हजार विदेशबाट दिइएका आवेदन छन् । अस्ट्रेलियाले हरेक वर्ष १ लाख ६० हजार आप्रवासीलाई भित्र्याउने नीति लिएको छ । कोरोना भाइरसको महामारीका कारण गतवर्ष यो संख्या जम्मा ८२ हजार मात्र थियो । कामदार अभाव बढ्दै गएको भन्दै च्याम्बर अफ कमर्सले आप्रवासीको संख्या बढाएर वार्षिक २ लाख पुर्याउनुपर्ने माग गरेको छ । तर यसबारे भने सरकारले कुनै निर्णय गरिसकेको छैन । अस्ट्रेलियामा कोरोना भाइरसपछि देखिएको कामदार अभावको असर पनि व्यवसायमा परिरहेको छ । व्यावसायिक संस्थाका साथै ग्रामीण क्षेत्रका कृषकहरूले स्थायी दक्ष आप्रवासी कामदार ल्याउन सरकारसँग माग गरिरहेका छन् । सरकारले पनि अत्यन्तै अभाव देखिएको क्षेत्रमा अभाव पूरा गर्न विभिन्न नीति ल्याइरहेको भए पनि कामदार आपूर्ति सहज हुन सकेको छैन । अस्ट्रेलियाको स्वास्थ्य क्षेत्रमा अहिले पनि ठूलो संख्यामा कामदार अभाव छ । जसका लागि यहाँका स्वास्थ्यकर्मीले बेलाबेलामा विरोधसमेत जनाउँदै आएका छन् । यसैगरी, अस्ट्रेलियाका विद्यालयमा देखिएको शिक्षक अभावका कारण फरकफरक कक्षाका विद्यार्थीलाई एउटै कक्षामा राखेर पढाउनुपर्ने बाध्यतासमेत आएको छ । शिक्षकलाई दुर्गम क्षेत्रमा पठाउन सरकारले आर्थिकलगायत विभिन्न सुविधा दिएको भए पनि समस्या सुल्झेको छैन । त्यसका साथै अन्तर्रास्ट्रिय विद्यार्थीलाई पनि काम गर्ने समयको सीमा हटाइएको छ । यसैबीच, अस्ट्रेलियाको केन्द्रीय सरकारले सबै सरोकारवालाई समेट्दै दुई महिनापछि रोजगार सम्मेलन गर्ने भएको छ । सरकारको ट्रेजरी विभागको सूचनाअनुसार प्रधानमन्त्री तथा ट्रेजररको समन्वयमा आगामी सेप्टेम्बर १ र २ मा हुने सम्मेलनमा अन्य मन्त्रीहरूसमेत सहभागी हुने जनाइएको छ । सम्मेलनले दक्ष कामदार आपूर्ति गर्न, बेरोजगार दर कम राख्न र उत्पादकत्व बढाउन मद्दत पुग्ने जनाइएको छ । सम्मेलनमा युनियन, रोजगारदाता, नागरिक समाजलगायत सहभागी हुने विभागले जनाएको छ ।"
आधा युरोप खडेरीको चपेटामा,"पेरिस (कास) युरोपेली संघ (ईयू) मा आबद्ध २७ देशको कुल जमिनमध्ये करिब आधा भाग खडेरीको चपेटामा पुगेको एक प्रतिवेदनले देखाएको छ ।युरोपेली आयोगको संयुक्त अनुसन्धान केन्द्रले तयार पारेको प्रतिवेदनका अनुसार ईयूको ४६ प्रतिशत भागमा खडेरी परेको उल्लेख छ । ११ प्रतिशत क्षेत्र उच्च सतर्कता अपनाउनुपर्ने स्तरमा पुगेको जनाइएको छ ।आयोगले फ्रान्स, रोमानिया, स्पेन, पोर्चुगल र इटालीमा पानीको अभाव र गर्मीका कारण बाली उत्पादनमा कमी आउने र त्यसले खाद्य संकट निम्त्याउन सक्ने चेतावनीसमेत दिएको छ ।खडेरीका कारण इटालीको कृषि उत्पादनमा निकै ठूलो ह्रास आउने जनाइएको छ । कृषि अभियन्ताहरूले लगभग आधा इटालियन फार्महरू खडेरी र उच्च तापक्रमले नष्ट भएको र बालीनाली जोखिममा परेको जनाएका छन् । यो वर्षको खडेरीले तीन अर्ब युरोभन्दा बढीको क्षति भएको उनीहरूको अनुमान छ ।इटालीले ७० वर्षयताकै सबैभन्दा खराब खडेरीका कारण धेरै क्षेत्रमा आपत्काल घोषणा गरेको छ । खडेरीका कारण जलविद्युत् र थर्मोइलेक्ट्रिक पावर कम वा बन्द गर्नुपर्ने भएकाले ऊर्जा उत्पादन प्रभावित भएको छ । केही दिनयता तापक्रम बढेसँगै डढेलो फैलिएपछि आगलागी सुरक्षा सेवामा सरकारी खर्च निकै बढेको छ । ईयूको आधिकारिक तथ्यांक एजेन्सी युरोस्टेटका अनुसार संघका २७ सदस्य राष्ट्रहरूले सन् २०१९ मा आगलागी सुरक्षा सेवामा ३० अर्ब ९० करोड युरो खर्च गरेका थिए । त्यसपछिको तथ्यांक अझै उपलब्ध छैन ।युरोपको ठूलो भाग हाल चेतावनी दिनुपर्ने र खडेरीको उच्च सतर्क स्तरमा परेको छ । यो माटोको आर्द्रताको कमी वा वनस्पतिको तनाव र यसको संयोजनसँग सम्बन्धित छ, प्रतिवेदनमा उल्लेख छ । पछिल्ला समय युरोपभर नै गम्भीर खडेरी विस्तार भएको र त्यो बिग्रँदै गएको प्रतिवेदनमा उल्लेख छ । केही सातायता अधिकांश युरोपेली देशमा तापक्रम निकै उच्च भएको छ । फ्रान्स, स्पेन, इटाली र पोर्चुगलका जंगलमा गत सातादेखि फैलिएको डढेलो अनियन्त्रित बन्दै गएको छ । जलवायु परिवर्तनका कारण यस्ता समस्याहरू बढ्दै गएका विज्ञहरूको भनाइ छ । जलवायु परिवर्तनले संसारमा गम्भीर खडेरी र डढेलोको जोखिम बढाउँछ, नौलो प्रविधि, संस्कृति शिक्षा र युवाहरूका लागि अनुसन्धान आयुक्त मारिया गेब्रियलले भनेकी छन् । युरोपेली वातावरण एजेन्सी (ईईए) का अनुसार युरोपेली आयोगले क्रोएसिया, फ्रान्स, ग्रीस, इटाली, स्पेन, स्वीडेन र अन्य सदस्य राष्ट्रहरूलाई आपत्कालीन सहयोग गर्न १२ अग्नि नियन्त्रण गर्ने विमान र १ हेलिकोप्टर तत्कालै उपलब्ध गराउन आर्थिक बजेट विनियोजन गरेको जनाएको छ ।"
इंग्ल्यान्ड सेमिफाइनलमा,"ब्राइटन (एएफपी) प्रतियोगिताबाट बाहिरिने डरबाट गुज्रिएको इंग्ल्यान्डले बुधबार अतिरिक्त समयमा स्पेनलाई २१ ले हराउँदै युरो २०२२ को सेमिफाइनल यात्रा तय गरेको छ । जर्जिया स्टानवेले ९६ औं मिनेटमा निर्णायक गोल गरिन् । स्पेनले इथर गोन्जालेजको गोलले ५४ औं मिनेटमा सुरुआती अग्रता लिएको थियो ।निर्धारित समयको खेल सकिन ६ मिनेट बाँकी छँदा इला टुनले इंग्ल्यान्डका लागि बराबरी गोल गर्दै टिमलाई खेलमा फर्काएकी थिइन् । खेलपछि टुनले भनिन्, हामीले खेलको कुनै पनि मोडमा हार मानेनौं । प्रतियोगितामै पहिलोपल्ट हामी पछाडि परेको थियौं र यसैक्रममा हामीले आफूलाई प्रमाणित गर्ने अवसर पनि पायौं । समर्थकको साथले पनि खेलमा फर्कन सजिलो भयो ।यससँगै इंग्ल्यान्ड महिला फुटबलको ठूलो प्रतियोगितामा लगातार चौथोपल्ट अन्तिम चारमा पुगेको छ । अब सरिना वेगमनको टिमले मंगलबार हुने सेमिफाइनलमा स्विडेन वा बेल्जियमको सामना गर्नेछ । खेलअगाडि इंग्लिस टिमका लागि आत्मविश्वासले भरिने समाचार आएको थियो ।टोलीका प्रशिक्षक वेगमन कोरोना संक्रमणमुक्त हुँदै मैदानमा फर्कन सक्षम भएकी थिइन् । जितपछि वेगमनले भनिन्, पूरा खेलले हाम्रो परीक्षा लिएको थियो । खेलको स्तर पनि निकै माथि रह्यो । स्पेन निकै बलियो देखियो, तर हामी पनि कम रहेनौं । लिग चरणमा कुनै गोल नखाएको इंग्ल्यान्डले स्पेनकी गोन्जालेजलाई अग्रता लिने अवसर दिएपछि प्रतियोगिताबाट बाहिरिने डर उत्पन्न भएको थियो ।"
उपस्थितिमै हस्ताक्षर गर्न नमानेपछि,"(काठमाडौं)  अखिल नेपाल फुटबल संघ (एन्फा) का अध्यक्ष पंकजविक्रम नेम्वाङ उच्च रक्तचापको कारण अस्पताल भर्ना भएपछि स्थगित भएको कार्यसमिति बैठक एन्फा कम्प्लेक्स सातदोबाटोमा बिहीबार बिहान ७ बजे बोलाइएको थियो । झन्डै दुई घन्टापछि १९ मध्ये १८ पदाधिकारीसदस्य भेला भए । तर, सात जनाले उपस्थितिमै हस्ताक्षर गर्न अस्वीकार गरे, जसले बैठक हल छाड्न पनि इन्कार गरिदिए । त्यसैले बैठक आधा घन्टा पनि चलेन । फेरि स्थगित भयो ।कार्यसमितिले विविधसहित १२ एजेन्डा राखेर बैठक बोलाएको थियो । उपाध्यक्षद्वय दीर्घबहादुर केसी र दीपक खतिवडाले थप ६ वटा एजेन्डा ल्याएका थिए । खतिवडाले थपेका सीईओ तथा प्रवक्ता नियुक्ति १८ एजेन्डामध्ये १३ औं नम्बरमा थियो । विभिन्न पदाधिकारी नियुक्तिको एजेन्डा दसौं नम्बरमा थियो । भदौअसोजमा काठमाडौंमा हुने महिला साफ च्याम्पियनसिप २०२२ को आयोजना र टिम तयारीलाई पहिलो नम्बरमा राखिएको थियो । चर्चा पाएको अर्को एजेन्डा नेपाल सुपर लिग (एनएसएल) तेस्रोमा थियो । दुई सदस्यको निर्वाचन हुने विशेष साधारणसभा, अनिश्चित भएको महिला लिगको दोस्रो चरण, राष्ट्रिय लिग, ए, बी र सी डिभिजन लिगको समय निर्धारणका महत्त्वपूर्ण योजनाहरू सूचीको अन्त्यतिर थिए ।बैठक सुरु भएपछि अध्यक्ष नेम्वाङले सबैलाई उपस्थितिमा हस्ताक्षर गर्न आग्रह गरे । वरिष्ठ उपाध्यक्ष वीरबहादुर खड्का र उपाध्यक्ष खतिवडाले भनिहाले, सबै एजेन्डामा छलफल र निर्णय गर्ने भएमात्रै हस्ताक्षर गर्छौं । उनीहरूसहित उपाध्यक्ष विराटजंग शाही, सदस्य महेन्द्र क्षत्रीले अन्तर्राष्ट्रिय फुटबल महासंघ (फिफा) ले भ्रष्टाचार गरेको ठहर गर्दै १० वर्ष प्रतिबन्ध लगाइएका एन्फाका पूर्वअध्यक्ष गणेश थापाका जेठा छोरा गौरव थापालाई एन्फामा सीईओ (प्रमुख कार्यकारी अधिकृत) बनाउन, त्यो सम्भव नभए सहायक महासचिव नियुक्त गर्न दबाब दिइरहेका थिए । प्रतिबन्धमै रहेका थापा आफैं पनि कार्यसमितिका पदाधिकारीहरूलाई प्रत्यक्ष भेट्दै छोरालाई एन्फा प्रवेश गराउन पहल गरिरहेका छन् । त्यसैले थापानिकट खड्का, खतिवडा, शाहीलगायतको समूहले पदाधिकारी नियुक्तिमा जोड दिइरहेका थिए ।कार्यसमिति सदस्य रमेश व्यञ्जनकार बैठकमा उपस्थित थिएनन् । अरू ११ जनाले उपस्थितिमा हस्ताक्षर गरिसकेका थिए । तर, अध्यक्ष नेम्वाङले पटकपटक आग्रह गरे पनि वरिष्ठ उपाध्यक्ष खड्का, उपाध्यक्षद्वय खतिवडा, शाही, सदस्यहरू क्षत्री, सरिला श्रेष्ठ, भोजराज शाही र रवीन्द्र चन्दले उपस्थितिमा हस्ताक्षर गर्न अस्वीकार गरिरहे । त्यसपछि अध्यक्ष नेम्वाङले भने, उपस्थितिमा हस्ताक्षर गरेपछि छलफल र निर्णयको प्रक्रिया अगाडि बढ्छ । हस्ताक्षर गर्न चाहनुहुन्न भने तपाईंहरूलाई बैठक हलबाहिर जान आग्रह गर्दछु । तर, उनीहरूले अस्वीकार गरे, बैठक हलमै बसिरहे ।उपाध्यक्ष केसीले भने, हामीले फुटबल विकासको एजेन्डामा कुरा गरौं । राम्रो काम गरेर देखाउने अवसरको रूपमा महिला साफ नजिक आइसक्यो । यसबारे निर्णय गर्नुपर्छ । नयाँ कार्यसमिति पूर्ण बनाउन विशेष साधारणसभा गर्नुपर्छ भन्दा उहाँहरूले सीईओ र पदाधिकारी नियुक्तिका एजेन्डा थपेका थिए । त्यो एजेन्डामा छलफल हुन्न भनेर शंका गरेर उपस्थितिमै सही गर्न मान्नुभएन । अध्यक्षले दुईतीनपल्ट उपस्थितिमा हस्ताक्षर गर्नुस्, छलफल गरौं भन्नुभयो, उहाँहरू मान्नुभएन । त्यसपछि कानुनी सल्लाहकार बोलाइयो । उहाँले उपस्थितिमा हस्ताक्षर नगरेका पदाधिकारी छलफलमा सहभागी हुन पाउँदैन भन्नुभयो । त्यसो भन्दा पनि हस्ताक्षर गर्न मान्नुभएन । त्यसैले अध्यक्ष बैठक स्थगित गर्न बाध्य हुनुभयो ।निवर्तमान अध्यक्ष कर्माछिरिङ शेर्पानिकट रहेका उपाध्यक्ष केसीले भने, उपस्थिति नजनाएरै छलफलमा सहभागी हुने भन्ने हुँदैन । उहाँहरू आफ्नै अडानमा रहनुभयो । फुटबलका ए, बी र सी डिभिजन लिग, महिला लिग, राष्ट्रिय लिग, साफ महिला च्याम्पियनसिपको विषयमा छलफल गरौं भन्दा उहाँहरूले पदाधिकारी नियुक्तिमै जोड दिनुभयो । फुटबलको एजेन्डामा कुरा गर्न मान्नुभएन । आर्थिक संकटमा रहेको एन्फालाई अहिले आर्थिक भार हुने काम गर्न हुँदैनभन्दा पनि उहाँहरू आफ्नो व्यवस्थापनमै लाग्नुभयो । भ्रष्टाचारकै अभियोगमा प्रतिबन्धमा परेका गणेश थापाको एजेन्डा लिएर आएकाहरूले नेपाली फुटबल विकासका विषयलाई बेवास्ता गरेको पनि उनको आरोप छ ।अर्का उपाध्यक्ष दावा लामाले भने, उहाँहरू फिफाले भ्रष्टाचारी ठहर गरेर कारबाही गरेका गणेश थापाका छोरा गौरवलाई एन्फामा सीईओ वा सहायक महासचिवमा नियुक्त गर्ने प्रयासमा लागिरहनु भएका छन् । प्रतिबन्धमा रहेका व्यक्तिकै ईशारामा चलेर फुटबल विकासका एजेन्डालाई बिर्सिर बैठकमा आउनुभयो । जसले गौरवको व्यक्तिगत खातामा १ लाख डलर पठायो, ती व्यक्ति अजाीवन प्रतिबन्धमा छन् । त्यही काण्डको आधारमा गणेश थापालाई फिफाले भ्रष्टाचारी ठहर्याउँदै प्रतिबन्ध लगायो । यसमा गौरव कसरी चोखो हुनसक्छ ? त्यसैले विवादित व्यक्तिलाई एन्फामा ल्याउन हुँदैनभन्दा उहाँहरूले बैठक गर्ने वातावरण नै विथोल्नुभयो । यसरी फुटबल विकासका एजेन्डालाई रोक्दा दुःख लागेको छ । कार्यसमिति बैठक नै सम्भव नभएपछि महिला साफ, लिग र विशेष साधारणसभा अन्योलमा परेको छ ।गौरवले सन् २००७ देखि २०१२ सम्म एसियाली फुटबल महासंघ (एएफसी) मा प्रतियोगिता विभागमा काम गरेका थिए । त्यसक्रममा फिफा विश्वकप २०१० र लन्डन ओलम्पिक २०१२ को खेलस्थलमा पनि काम गर्ने अवसर पाएका उनले व्यक्तिगत खातामा तत्कालीन एएफसी अध्यक्ष मोहम्मद बिन हमामबाट १ लाख डलर लिएका थिए । त्यसरी थुप्रै फुटबल पदाधिकारीलाई पैसा बाँडेको आरोपमा हमाममाथि फिफाले आजीवन प्रतिबन्ध लगायो । गौरवले त्यो १ लाख डलर लिएको प्रमाणलाई आधार बनाएर फिफाले गणेश थापामाथि फिफाले एएफसीको अधिवेशन र फिफा निर्वाचनको सन्दर्भमा व्यक्तिगत र पारिवारिक लाभको लागि अर्का फुटबल अधिकारीबाट नगद भुक्तानी लिएको भन्दै फिफा कोड अफ इथिक्सका धारा २१ (घुसखोरी र भ्रष्टाचार), धारा २० (उपहार प्रस्ताव र स्वीकार गर्ने) सहितका ६ वटा धारा उल्लंघन गरेको ठहर गर्दै फुटबलसम्बन्धी सबै गतिविधिबाट १० वर्ष प्रतिबन्ध र २० हजार स्विस फ्य्रांक जरिवाना गर्ने निर्णय नोभेम्बर सन् २०१५ मा गरेको थियो ।अध्यक्ष नेम्वाङनिकट रहेका अन्तर्राष्ट्रिय सम्बन्ध प्रमुख नवीन पाँडेलाई हटाउने प्रयास पनि भएको छ । असार ६ गते नवनिर्वाचित कार्यसमितिको असार ८ को बैठकमा सबै (१९ जना) ले हस्ताक्षर गरी पाँडेलाई चार वर्षका लागि अन्तर्राष्ट्रिय सम्बन्ध प्रमुख नियुक्त गरेको थियो । स्वयंसेवकको रूपमा कार्यरत गैरआवासीय नेपाली पाँडेको नियुक्ति विधानसम्मन नभएको दाबी गर्दै बर्खास्त गर्न माग गरिएको निवेदनमा १२ जनाले हस्ताक्षर गरेका छन् । अध्यक्ष नेम्वाङलाई कमजोर पार्ने प्रयासस्वरुप गणेश थापाकै योजनामा पाँडेलाई हटाउने प्रयास गरिएको आरोप छ ।"
दक्षिण अफ्रिका लिगमा सबै आईपीएल मालिकहरू,"केपटाउन (एएफपी) इन्डियन प्रिमियर लिग (आईपीएल) को विश्वव्यापी प्रभाव दक्षिण अफ्रिकामा पनि देखिएको छ । सन् २०२३ को जनवरीमा हुने भनिएको दक्षिण अफ्रिकाको नयाँ ट्वान्टी२० लिगमा खेल्ने सबै ६ फ्रेन्चाइज टिमको स्वामित्व आईपीएल टोलीका मालिकहरूले लिएका छन् । समाचारमा जनाएअनुसार मुम्बई इन्डियन्स, चेन्नई सुपर किंग्स (सीएसके), लखनउ सुपर जायन्ट्स, सनराइजर्स हैदराबाद, राजस्थान रोयल्स र दिल्ली क्यापिटल्सका एक लगानीकर्ताले दक्षिण अफ्रिकी ट्वान्टी२० लिगको विभिन्न फ्रेन्चाइज टोलीको स्वामित्व खरिद गर्न सफल भएका हुन् । दक्षिण अफ्रिका क्रिकेटले टेलिभिजन ब्रोडकास्टर सुपर स्पोर्टससँग मिलेर यो लिग आयोजना गर्दै छ ।मूल कम्पनी चेन्नई सुपर किंग्स स्पोर्टस लिमिटेडमार्फत सीएसकेले जोहानसबर्ग फ्रेन्चाइज लिन सबैभन्दा ठुलो रकम अक्सनमा लगाएको थियो । रिलायन्स इन्डियाको स्वामित्वमा रहेको मुम्बई इन्डियन्सले केपटाउन, सन टिभी ग्रुपको स्वामित्वमा रहेको सनराइजर्सले गुबेरहा (पूर्वनाम पोर्ट एलिजाबेथ) लिएको छ ।त्यस्तै गत वर्ष आईपीएलमा लखनउको फ्रेन्चाइज लिन ७०९० करोड भारु लगाएको आरपी सन्जीव गोयन्का समूहले डर्बन, राजस्थान रोयल्सले पार्ल टिम तथा दिल्ली क्यापिटल्समा लगानी गरिरहेको जिन्दाल साउथ वेस्ट स्पोर्टसबाट पार्थ जिन्दालले अक्सनबाट प्रिटोरियाको स्वामित्व लिएका छन् । सीएसकेको हकमा तेस्रो प्रयासमा उनीहरू विदेशी भूमिमा फ्रेन्चाइज खरिद गर्न सफल भएका थिए । यसअघि सन् २०१७ मा क्यानडाको ग्लोबल टी२० लिग र दक्षिण अफ्रिकाकै मजान्सी सुपर लिगमा फ्रेन्चाइज लिने चेन्नईको प्रयास खेर गएको थियो । क्रिकेट दक्षिण अफ्रिकाले नयाँ मालिक र सहरहरूको औपचारिक घोषणा गर्न बाँकी छ । दक्षिण अफ्रिकाका पूर्व कप्तान ग्रिम स्मिथलाई नयाँ ट्वान्टी२० लिगको प्रमुख बनाइएको छ । फ्रेन्चाइजहरूको सुनिश्चितता गर्नु स्मिथको पहिलो लक्ष्य थियो ।"
चेसमा पूर्णसुन्दर विजयी,काठमाडौं (कास) नेपाल टेलिकम वर्कस युनियनद्वारा बिहीबार आयोजित चेस प्रतियोगितामा पूर्णसुन्दर श्रेष्ठ विजयी भएका छन् । नेपाल टेलिकममा भएको प्रतियोगितामा पञ्चकुमार साहु दोस्रो र हरिबहादुर कार्की तेस्रो भए । लक्ष्मी अधिकारीको संयोजकत्वमा प्रतियोगिता भएको थियो । एकदिने प्रतियोगिता पाँच चरणसम्म चलेको थियो । स्पर्धामा १४ जनाले प्रतिस्पर्धा गरेका थिए ।
माने र डी लिटको गोल,"वासिङ्टन (एएफपी) नयाँ अनुबन्धित साडियो माने र म्याथिज डी लिटले गोल गरेपछि बायर्न म्युनिकले बुधबार मैत्रीपूर्ण फुटबल खेलमा मेजर लिग सकरको टोली डीसी युनाइटेडलाई ६२ ले पराजित गरेको छ । गत महिना लिभरपुलबाट ४ करोड २० लाख डलरमा बायर्नमा आवद्ध सेनेगलका कप्तान मानेले खेलको पाँचौं मिनेटमै पेनाल्टीबाट बुन्डेसलिगा च्याम्पियनलाई अग्रता दिलाएका थिए । म्यानचेस्टरका पूर्वस्टार वायन रोनी हालैमात्र डीसी युनाइटेडको प्रशिक्षकमा नियुक्त भएका थिए । उनको टोलीले बायर्नविरुद्ध कमजोर प्रदर्शन गरेको थियो । बायर्नले ५२ मिनेटभित्र ५० को अग्रता बनाएको थियो । यसै सातामात्र युभेन्ट्सबाट आएका डी लिट दोस्रो हाफसँगै मैदान छिरेका थिए । उनले त्यसको दुई मिनेटमै बायर्नबाट डेब्यु गोल गरे । यो बायर्नको चौथो गोल थियो । मार्सेल सबिट्जर, सर्जे जेनब्री, जोसुआ जिर्कजी, भेट्रान थोमस मुलरले बायर्नबाट थप गोल गरे । यस्तै मिनेसोटाले प्रिमियर लिग टोली एभरटनलाई ४० ले पराजित गर्यो । गत सिजनमा प्रिमियर लिगको अन्तिम दिनको खेलबाट रेलिगेसन बचाएको एभरटनका लागि नयाँ सिजन सुरु हुनुअघि यो हार ठूलो खतराको घन्टीको रूपमा रह्यो । एभरटनका व्यवस्थापक फ्रान्क लाम्पार्डले आफ्नो टोलीले यो प्रदर्शनमा सुधार नगरेमा पुनः रेलिगेसन बचाउन कठिन हुने जनाएका छन् । चार्लोट एफसीले प्रिमियर लिगको अर्को टोली चेल्सीलाई ११ को बराबरीमा रोकेको छ । चेल्सीले सुरुदेखि खेलमा वर्चस्व जमाएको थियो र अमेरिकी अन्तर्राष्ट्रिय क्रिस्टियन पुलिसिसको गोलमा ३० औं मिनेटमा अग्रता लिएको थियो । खेलको अन्तिम समयमा डानियल रियोसको पेनाल्टी गोलसँगै घरेलु टोलीले अन्तिम मिनेटमा खेल बराबरीमा ल्याएको थियो । चेल्सीको जर्सीमा रहिम स्टर्लिङको यो पहिलो खेल थियो । प्रिमियर लिग च्याम्पियन म्यानचेस्टर सिटीबाट ५ करोड पाउन्डमा पाँचवर्षे सम्झौता गरेर आएका स्टर्लिङ दोस्रो हाफमा मैदान प्रवेश गरेका थिए । उनी गोल नजिक पुगेका थिए, तर ८४ औं मिनेटमा उनको प्रहार पोस्टलक्षित हुन सकेन । चार्लोटसँगै ओर्लान्डोमा भएको खेल खराब मौसमका कारण एक घन्टा ढिलो सुरु भएको थियो । दोस्रो हाफमा गरेको दुई गोलमा आर्सनलले ओर्लान्डो सिटीलाई ३१ ले पराजित गर्यो । प्रिसिजनमा आर्सनलको यो चौथो जित हो । इडी एनकेटिएहले ६६ र रेइस नेलसनले ८० औं मिनेटमा गोल गरे । ग्याब्रियल मार्टिनेलीको प्रहार डिफ्लेक्टेड भएपछि आर्सनलले पाँचौं मिनेटमै अग्रता लिएको थियो । उरुग्वेका फाकुन्डो टोरेजले २९ औं मिनेटमा गोल गरी ओर्लान्डोलाई बराबरीमा ल्याए । आर्सनलले दोस्रो हाफमा प्रमुख खेलाडी उतारेको थियो । आर्सनल र चेल्सी शनिबार ओर्लान्डोमा भिड्नेछन् । आर्सनलले शनिबार बाल्टिमोरमा एभरटनलाई २० ले हरायो ।"
भलिबलको निर्वाचन भदौ २२ मा,"काठमाडौं (कास) नेपाल भलिबल संघको बिहीबार बसेको कार्यसमिति बैठकले भदौमा निर्वाचन गर्ने निर्णय गरेको छ । भक्तपुरमा बसेको बैठकको निर्णयअनुसार निर्वाचन भदौ २२ गते तोकिएको छ । वर्तमान कार्यसमितिको कार्यकाल सकिएको झन्डै दुई वर्ष बित्दासमेत केन्द्रको नयाँ निर्वाचन हुन सकेको छैन । संघले आबद्ध ७७ जिल्ला र ७ प्रदेशको निर्वाचन भने टुंग्याएको छ ।राष्ट्रिय खेल भलिबलको विकास र विस्तार गर्ने क्रममा सात सय ५३ पालिकास्तरमा नेपाल भलिबल संघको संगठन र संरचना बनाइने भएको छ । साथै सबै पालिका, जिल्ला, प्रदेश र केन्द्रीय कार्यसमितिमा एक पदाधिकारीसहित ३३ प्रतिशत महिला सहभागिता गराइने नीति पारित गरिएको वर्तमान उपाध्यक्ष तथा आसन्न निर्वाचनमा अध्यक्षका प्रत्याशी निरोज मास्केले बताएकी छन् ।"
बनेपामा फुल कन्ट्याक्ट कराते,"काठमाडौं (कास) नेपाल केनसिनकान कराते संघले भदौमा राष्ट्रिय खुला फुल कन्ट्याक्ट कराते प्रतियोगिता आयोजना गर्ने भएको छ ।प्रतियोगिता ४ भदौ मा काभ्रेको बनेपामा हुनेछ । पुरुषमा ३५ केजीमुनि, ४५ केजीमुनि, ५५ केजीमुनि तथा महिलामा ३५ केजीमुनि, ५० केजीमुनि र खुला तौल समूहमा प्रतिस्पर्धा हुने आयोजकले राजधानीमा पत्रकार सम्मेलन गरेर जनाएको छ ।विभाग, जिल्ला, डोजोबाट गरी करिब २ सय ५० खेलाडीले भाग लिने संघका महासचिव राजन खत्रीले बताए । प्रत्येक तौलका विजेताले १५ हजार, दोस्राले १० हजार तथा तेस्रा हुने दुई जनाले समान ५ हजार रुपैयाँ पाउनेछन् । महिला र पुरुषतर्फ सर्वोत्कृष्ट खेलाडी घोषित गरेर पुरस्कृत गरिने जनाइएको छ । प्रतियोगिताका लागि विभिन्न ५ समिति गठन गरिएको छ ।"
