शीर्षक,विवरण
एकै वर्षमा थपियो २ खर्ब बेरुजु,"बेरुजुका अतिरिक्त लेखापरीक्षण बक्यौता, राजस्व बक्यौता, शोधभर्ना लिनुपर्ने वैदेशिक अनुदान र ऋणसमेत गरेर ३ खर्ब ४५ अर्ब ५६ करोड रुपैयाँको कारोबार अद्यावधिक नगरिएको महालेखाको प्रतिवेदनमा उल्लेख छ । यस्तो रकम अघिल्लो आर्थिक वर्षको भन्दा ३४१७ प्रतिशत बढी हो ।संघीय सरकारका १० वटा मन्त्रालयमा मात्रै ८८७८ प्रतिशत बेरुजु देखिएको छ । अर्थ मन्त्रालयमा संघीय सरकारको कुल बेरुजुको ४०२८ प्रतिशत अर्थात् १९ अर्ब ९२ करोड ७० लाख रुपैयाँ बराबर बेरुजु देखिएको छ । भौतिक पूर्वाधार, भूमि व्यवस्था, सञ्चार, कृषि र स्वास्थ्य मन्त्रालयमा बढी बेरुजु देखिन्छ । प्रदेश सरकारतर्फ सबैभन्दा बढी मधेस प्रदेशमा लेखापरीक्षण रकमको ५४२ प्रतिशत र सबैभन्दा कम लुम्बिनी प्रदेशको ११८ प्रतिशत बेरुजु देखिएको छ । त्यसैगरी प्रदेश १ मा ३५६, वाग्मतीमा १६०, गण्डकीमा १२७, कर्णालीमा ५१५ र सुदूरपश्चिममा २१८ प्रतिशत बेरुजु देखिएको छ ।पालिकामा सबैभन्दा बढी महोत्तरी जिल्लाको पिपरा गाउँपालिकामा लेखापरीक्षण अंकको २३८७ प्रतिशत बेरुजु देखिएको छ । ताप्लेजुङको सिरिजंघा र प्यूठानको मल्लरानी एवं सरुमारानी गाउँपालिकामा बेरुजु शून्य छ । वार्षिक लेखापरीक्षण अंकको १५ प्रतिशतभन्दा बढी बेरुजु हुने पालिकाको संख्या १८ छ । ५ देखि १५ प्रतिशतसम्म बेरुजु हुने पालिकाको संख्या १ सय ९३ छ । मधेसका ८ र कर्णालीको एउटा पालिकाले लेखापरीक्षण नै गरेका छैनन् ।आर्थिक वर्ष सकिनुभन्दा एक साताअघि नै सरकारी भुक्तानी र लेखा प्रणाली खाता बन्द गरिसक्नुपर्ने कानुनी व्यवस्था छ तर वर्षान्तमा हुने सरकारी खर्च उच्च रहेको प्रतिवेदनले देखाएको छ । आर्थिक कार्यविधि तथा वित्तीय उत्तरदायित्व नियमावली, २०७७ अनुसार खर्चको स्रोत परिवर्तन भए वा अत्यावश्यक काम परी खर्च गर्नुपर्ने अवस्थामा बाहेक आर्थिक वर्ष सकिनु सात दिनअघि सम्पूर्ण भुक्तानी रोक्नुपर्छ । तर, गत आर्थिक वर्ष ७१ अर्ब ६० करोड रुपैयाँ वर्षान्तमा भुक्तानी भएको देखिएको छ, जुन रकम उक्त आर्थिक वर्षको कुल बजेट खर्चको ५९८ प्रतिशत बराबर हो । वित्तीय अनुशासन मिचेर रकमान्तर गर्ने तथा रकमान्तर गरिएको रकम खर्च गर्न नसक्ने सरकारी परिपाटीको उजागर प्रतिवेदनले गरेको छ । ०७७७८ को बजेटमा शीर्षक नै नभएका विभिन्न ११ वटा कार्यक्रममा १ अर्ब ३१ करोड ९७ लाख रकमान्तर गरेर पैसा बाँडिएको छ ।सार्वजनिक संस्थानको व्यवस्थापनमा पनि सरकारले गम्भीर लापरबाही गरिरहेको महालेखाले औंल्याएको छ । प्रतिवेदनअनुसार हाल अस्तित्वमा रहेका संस्थानमध्ये १६ वटाले मात्रै वार्षिक लेखापरीक्षण गराइरहेका छन् भने २६ वटा संस्थानले लेखापरीक्षण गराएका छैनन् । राष्ट्रिय बिमा संस्थानले पछिल्लो ९ वर्षयता लेखापरीक्षण गराएको छैन । विशालबजार कम्पनी र राष्ट्रिय बिमा कम्पनीले ५ वर्ष, खाद्य व्यवस्था तथा व्यापार कम्पनीले ३ वर्षयता लेखापरीक्षण गराएको देखिँदैन ।सरकारले ऋण उठाएर सवारीसाधन खरिदमा खर्च गरेको विषय पनि महालेखाले उठाएको छ । प्रतिवेदनअनुसार आर्थिक वर्ष ०७७७८ मा सरकारले २ खर्ब २२ अर्ब रुपैयाँ आन्तरिक ऋण उठाएको थियो । उक्त ऋणबाट सवारीसाधन खरिदलगायत शीर्षकमा १ खर्ब २२ अर्ब १५ करोड खर्च भएको प्रतिवेदनमा उल्लेख छ । त्यस्तै सरकारले उक्त वर्ष उठाएको ऋणमध्ये ४३ अर्ब रुपैयाँ खर्च गर्न नसकेको समेत देखिएको छ । सरकारी सामान खरिद गर्दा प्रतिस्पर्धा सीमित हुने गरी लागत टुक्रा पारी खरिद गर्न नहुने व्यवस्था सार्वजनिक खरिद ऐनमा छ । तर ऊर्जा जलस्रोत तथा सिँचाइ, सहरी विकास, खानेपानी, गृह, स्वास्थ्य मन्त्रालयअन्तर्गतका विभिन्न ३४ निकायले मालसामान तथा संरचना निर्माण कार्यलाई टुक्र्याएर लागत अनुमान तयार गरी ४९ करोड ५३ लाख १३ हजार रुपैयाँ बराबरको खरिद गरेको जनाइएको छ ।कृषि अनुदान दायित्व बर्सेनि बढिरहेको र उपलब्धिका हिसाबले कार्यक्रम प्रभावकारी नदेखिएको प्रतिवेदनमा जनाइएको छ । कृषि उत्पादन वृद्धि र आयात प्रतिस्थापन हुने गरी अनुदान नीतिमा पुनरावलोकन गर्न महालेखाले सुझाएको छ । सामाजिक सुरक्षा भत्ता वितरण पारदर्शी हुन नसकेको उल्लेख छ । सरकारले दिने विभूषण तयार पार्न लाग्ने लागत बर्सेनि बढ्दै गएकाले त्यसमा कमी ल्याउने तथा विभूषित हुने व्यक्तिको संख्या निश्चित गरी खर्चमा नियन्त्रण गरिनुपर्ने प्रतिवेदनमा जनाइएको छ । आर्थिक कार्यविधि तथा वित्तीय उत्तरदायित्व ऐन, २०७६ को दफा ३९ मा बेरुजु फर्छ्योट गर्ने पहिलो जिम्मेवारी तथा दायित्व जिम्मेवारी व्यक्ति तथा आर्थिक कारोबारमा संलग्न पदाधिकारीको हुने उल्लेख छ । फर्छ्योट हुन नसकेकामा सम्बन्धित लेखा उत्तरदायी अधिकृतले फर्छ्योट गराउनुपर्ने व्यवस्था छ ।"
राष्ट्र बैंकका गभर्नर छद्म नाममा दलको विभागमा ?,"केपी ओली नेतृत्वको सरकारका पाला लगानी बोर्डको प्रमुख कार्यकारी अधिकृत र पछि गभर्नर बनाइएका अधिकारीले पछिल्लो समय जानाजान सरकारलाई असहयोग गरेको भन्दै सत्तापक्षका सांसदहरूले संसद्मा आवाज उठाएका छन् । गभर्नरले अर्थतन्त्रमा आतंक मच्चाएको भन्दै सांसदले त्यसमा रोक लगाउन सभामुखसँग रुलिङको माग गरेका छन् । गभर्नरको पदमा बसेर दलको नेता बनेको भन्दै एम अधिकारी भन्ने व्यक्तिका सम्बन्धमा छानबिन गर्नसमेत सांसदहरूले माग गरेका छन् ।सत्तापक्षका सांसदले राष्ट्र बैंकका गभर्नर अधिकारीमाथि छानबिन गरी पदच्युत गर्नुपर्ने माग राखेका छन् । माओवादी सांसद रेखा शर्माले राष्ट्र बैंकका गभर्नर अधिकारीले सरकारको निर्देशन तथा नीति पालना गरिरहेका छन् कि प्रमुख प्रतिपक्ष एमालेको भनेर पनि प्रश्न गरिन् । एमालेको अर्थ तथा योजना विभागको सदस्य रहने महाप्रसाद अधिकारी अर्थतन्त्र सम्हाल्नुपर्नेमा अर्थतन्त्र बिगार्न लागिरहनुभएको छ, उहाँका विषयमा गम्भीर छानबिन गरियोस्, दोषीउपर कारबाही गरियोस्, उनले भनिन् । राष्ट्र बैंक ऐन, कर्मचारी नियमावली, गभर्नरको योग्यतालगायत व्यवस्थाविपरीत अधिकारी एमालेको विभागमा सदस्य बनेको उनको आरोप थियो ।सरकारको नेतृत्व गरिरहेको कांग्रेसका महामन्त्रीसमेत रहेका सांसद गगन थापाले कस्तो मौद्रिक नीतिको अपेक्षा गरिएको छ भन्ने सुनाउँदै गभर्नरको भूमिकामाथि प्रश्न उठाए । संसद्मा व्यंग्य गर्दै उनले भने, मैले गर्ने सम्पूर्ण अनुरोध नेपाल राष्ट्र बैंकको गभर्नर श्री महाप्रसाद अधिकारीलाई हो । एमालेको अर्थ तथा योजना विभाग सदस्य मिस्टर एम अधिकारीले मलाई भनेको हो कि भन्ने बुझ्नुभएमा क्षमा चाहन्छु ।कांग्रेसकै सांसद मीन विश्वकर्माले गभर्नर अधिकारीले अर्थतन्त्रलाई लिएर जनमानसमा आतंक मच्चाएको आरोप लगाए । गभर्नरजस्तो एउटा जिम्मेवार व्यक्तिले सरकारको सल्लाहकार रूपमा सहयोग गर्नॅपर्नेमा निरन्तर सार्वजनिक कार्यक्रममार्फत यो देश श्रीलंका हुन्छ, अब टाट पल्टिन्छ भनेर रियल स्टेट कारोबारीलाई निषेध गर्ने, निजी क्षेत्रलाई हतोत्साही गर्ने, सेयर मार्केटमा निषेध र पुँजीबजारका ४० लाख जनतालाई अत्याउने काम गरिराख्नुभएको छ, उनले थपे, राष्ट्र बैंकको गभर्नरजस्तो जिम्मेवार व्यक्तिलाई यस्तो नगर्न, नबोल्न र नागरिकलाई आतंकित नगराउन रुलिङ हुनुपर्छ भन्ने माग गर्दछु । सांसद अञ्जना विशंखेले पनि गभर्नर अधिकारीमाथि छानबिन हुनुपर्ने माग गरेकी थिइन् ।उता एमालेको अर्थ तथा योजना विभाग प्रमुख भुसालले पार्टीको कमिटी र विभागहरूमा सार्वजनिक पद धारण गरेका व्यक्ति रहने वैधानिक व्यवस्था नरहेको बताएका छन् । गभर्नर अधिकारीलाई एमालेले उक्त विभागको सदस्य बनाएको भन्ने समाचार सार्वजनिक भएपछि फेसबुकमार्फत उनको भनाइ आएको हो । उनले लेखेका छन्, प्रथमतः, स्वयं गभर्नर महाप्रसाद अधिकारीले कुनै पार्टी राजनीतिमा आफ्नो संलग्नता नरहेको र उक्त व्यक्ति आफू नभएको स्पष्ट पारिसक्नुभएको छ । दोस्रो, हाम्रा कमिटी र विभागहरूमा त्यस्ता सार्वजनिक पद धारण गरेका व्यक्तिहरू रहने वैधानिक व्यवस्था नै नभएको कुरा जानकारी गराउन चाहन्छु । यद्यपि भुसाल र एमालेका अरू नेताले गभर्नर अधिकारी एमाले कमिटीमा रहेको वा नरहेको भनी ठोस रूपमा जवाफ दिएका छैनन् ।गभर्नर अधिकारीले पनि आफू एम अधिकारी नभएको प्रतिक्रिया दिएका छन् । म कुनै पार्टी राजनीतिमा नरहेको व्यहोरा जानकारी गराउन चाहन्छु, हल्लामा आएजस्तो खोटाङका एम अधिकारी भन्ने व्यक्ति हुने कुरै भएन, उनले यति मात्र भने, पार्टीगत आस्था हुनु, भोट हाल्नु एउटा कुरा भयो । म बहिष्कारवादी होइन तर गभर्नर जस्तो पदमा बसेर कुनै पार्टीको विभागमा संलग्न हुने भन्ने कल्पना पनि गर्न सकिँदैन । उनले २०७३ मा एमालेको यही विभागका महाप्रसाद अधिकारी भन्ने व्यक्ति रहेको विषयलाई पनि बेवास्ता गर्न खोजेका छन् ।"
विद्यालय बन्द भएका बेला दिवा खाजामा ५९ करोड,"(काठमाडौं)  विद्यार्थीलाई दिइने दिवा खाजाको बजेटमा समेत अनियमितता हुने गरेको पाइएको छ । शिक्षक, स्थानीय तह र विद्यालय व्यवस्थापन समितिका पदाधिकारीले प्रतिविद्यार्थी सरकारले दैनिक उपलब्ध गराउने १५ रुपैयाँमा पनि लोभ गरेका छन् । महालेखा परीक्षकको ५९ औं प्रतिवेदनमा दिवा खाजा कार्यक्रम, निःशुल्क सेनेटरी प्याड, लकडाउनका बेला सञ्चालित अनलाइन कक्षा, स्थानीय तहमा शिक्षक नियुक्तिमा मनोमानी भएको उल्लेख छ । प्रतिवेदनअनुसार देशभरका १ सय ९२ स्थानीय तहले विद्यालय बन्द रहेको अवस्थामा पनि दिवा खाजाको ५८ करोड ९७ लाख ९४ हजार खर्च गरेका छन् । विद्यार्थी विद्यालयमा उपस्थिति नभएको दिन यकिन गरी खर्च गरिएको रकम असुल्न महालेखाले सुझाव दिएको छ । वीरगन्ज महानगरपालिकाले विद्यार्थी संख्या र हाजिरीको प्रमाणित अभिलेखबिनै ८७ विद्यालयलाई १ करोड ३८ लाख ९८ हजार निकासा गरेको छ । महालेखाले उक्त रकम बैंकमा रोक्का रहेको अवस्थामा रहेकाले बढी रकम फिर्ता लिन भनेको छ । दिवा खाजा कार्यक्रम कार्यान्वयन पुस्तिकामा विद्यार्थी हाजिरीका आधारमा रकम खर्च गर्न पाउने व्यवस्था छ । कोभिड महामारीलगायत विविध कारण विद्यालय बन्द भएको दिनको रकमसमेत भुक्तानी गरेर मनमौजी हुने गरेको हो । गत वर्ष पनि स्थानीय तहले विद्यालय बिदा रहेको दिनमा पनि दिवा खाजाको रकम खर्च भएको महालेखाले औंल्याएको थियो । वार्षिक १ सय ८० दिनका लागि संघीय सरकारले अनुदानका रूपमा प्रतिविद्यार्थी १५ रुपैयाँको दरले बजेट स्थानीय तहमा पठाउँछ । महालेखाले विद्यार्थी हाजिर प्रमाणित अभिलेख झिकाई उक्त खर्चको यथार्थ यकिन गर्नुपर्ने समेत औंल्याएको छ । प्रधानाध्यापक र विद्यालय व्यवस्थापन समितिको अध्यक्षबाट प्रमाणित विद्यार्थीको दैनिक हाजिरी पुस्तिकाको संख्या यकिन गरी भुक्तानी दिनुपर्ने व्यवस्था निर्देशिकामा छ । २०७८ वैशाख ११ देखि असार मसान्तसम्म विद्यालय सञ्चालन नभएकामा प्रदेश १ का कन्काई, मेचीनगर, दमकलगायत १९ नगरपालिकाले दिवा खाजाबापत ६ करोड ९३ लाख ७० हजार रुपैयाँ निकासा गरेको पाइएको छ । उदयपुरको रौतामाई, झापाको गौरीगन्ज, भोजपुरको अरुणलगायत १८ गाउँपालिकाले विद्यालय बन्द रहेको अवधिमा विद्यार्थी दिवा खाजा कार्यक्रममा ५ करोड ३ लाख ५५ हजार रुपैयाँ खर्च गरेका छन् । महोत्तरीको एकडरा गाउँपालिकाले १ सय १२ दिन मात्र विद्यालय सञ्चालन भए पनि १ सय ८० दिनकै दिवा खाजाको बजेट खर्च गरेको प्रतिवेदनमा उल्लेख छ । नगरपालिकाले विद्यालय बन्द भएको दिन पनि दिवा खाजामा ३७ लाख ६३ हजार खर्च गरेको हो । धनुषाको विदेह नगरपालिकाले २ मदरसालाई दिवा खाजा र शिक्षण सिकाइ रकमको ११ लाख ३ हजार रुपैयाँ भुक्तानी दिएको छ । तनहुँको भानु नगरपालिकाले ५७ विद्यालयका ३ हजार ६ सय ६२ विद्यार्थीका लागि माघदेखि वैशाखसम्म ९९ दिनको ५४ लाख ३८ हजार रुपैयाँ दिवा खाजा रकम निकास दिएको छ । तर विद्यालयको प्रमाणित हाजिरी रुजु गर्दा यी नगरपालिकाका ४८ विद्यालयमा विद्यार्थीको हाजिरीभन्दा १७ लाख ३४ हजार रुपैयाँ बढी भुक्तानी भएको देखिएको छ । लकडाउनका बेला सीयूजी सेवाबाट गरिएको अनलाइन पठनपाठनको खर्च पनि अपारदर्शी रहेको महालेखाले औंल्याएको छ । शिक्षा तथा मानव स्रोत विकास केन्द्रले शिक्षक विद्यार्थीको समूह बनाएर वैकल्पिक कक्षा सञ्चालन गर्न बजेट छुट्याएको थियो । कञ्चनपुरको कृष्णपुर नगरपालिकाले ३३ विद्यालयलाई ३१ लाख र शुक्लाफाँटा नगरपालिकाले ३० विद्यालयलाई २८ लाख ५० हजार रुपैयाँ अनलाइन कक्षामा खर्च गरेको देखाएका छन् । प्रतिवेदनमा भने विद्यार्थीको भौतिक उपस्थितिमै अध्ययनअध्यापन गराएकामा सीयूजी सेवा प्रयोग गरेको नदेखिएकाले उक्त रकम संघीय सञ्चित कोषमा फिर्ता गर्नुपर्ने औंल्याइएको छ । धनगढी उपमहानगरपालिकाले क्लोज युजर ग्रुप सीयूजी सेवामा आबद्ध गरी पठनपाठन गराउन ७३ विद्यालयलाई ९२ लाख २४ हजार रुपैयाँ निकासा दिएको थियो । कक्षा ४१२ का प्रतिविद्यार्थी मासिक १ सय २५ रुपैयाँको दरले ३ महिना अनलाइन कक्षा सञ्चालन गरेको कुनै प्रमाण नभेटिएको प्रतिवेदनमा जनाइएको छ । दैलेखको भगवतीमाई गाउँपालिकाका ३२ विद्यालयले ३१ लाख ८१ हजार रुपैयाँ र महाबु गाउँपालिकाका २७ विद्यालयलाई १६ लाख ४४ हजार रुपैयाँ खर्च गरे पनि सिम खरिद र अनलाइन कक्षा सञ्चालन गरेको भेटिएको छैन ।सरकारले छात्रालाई निःशुल्क उपलब्ध गराउने सेनिटरी प्याडमा पनि मनोमानी गरिएको भेटिएको छ । महालेखा प्रतिवेदनअनुसार १ सय ५२ स्थानीय तहले अन्तिम चौमासिक अवधिमा प्याड खरिद गरी २२ करोड १७ लाख खर्च गरेका छन् तर त्यसको प्रयोग हुन नसकेर भण्डारण गरिएको छ । नेपालगन्ज उपमहानगरले सामुदायिक विद्यालयका छात्रालाई सेनेटरी प्याड निःशुल्क उपलब्ध गराउन १६ लाख मूल्यका ६६ हजार प्याकेट खरिद गरेकामा विद्यालयमा हस्तान्तरण नगरी पालिकामै भण्डार गरेको प्रतिवेदनमा उल्लेख छ ।महालेखाले स्थानीय तहहरूले मापदण्डबिनै शिक्षक नियुक्ति गरेको औंल्याएको छ । २ सय २८ स्थानीय तहले आफूखुसी नियुक्त गरेका शिक्षकलाई ससर्त अनुदानबाट प्राप्त १ अर्ब ३६ करोड ५२ लाख रुपैयाँ तलबभत्तामा खर्च गरेका छन् । स्थानीय तहले दरबन्दी मिलान नगरी, स्वीकृत दरबन्दीभित्र नपरेका विगतदेखि निजी स्रोतमा राखिएका शिक्षकलाई ससर्त अनुदानबाट तलबभत्ता उपलब्ध गराएका छन्, प्रतिवेदनमा भनिएको छ । माध्यमिक शिक्षासम्मको अधिकार स्थानीय तहलाई भए पनि शिक्षक दरबन्दी सिर्जना र नियुक्ति गर्ने अधिकार पालिकालाई नभएको औंल्याइएको छ । अर्कोतर्फ, देशभरका २ सय ४९ स्थानीय तहले शिक्षक तलबमा ६ करोड ५ लाख ५० हजार रुपैयाँ बढी निकासा दिएको औंल्याइएको छ । शिक्षा विकास तथा समन्वय इकाइमार्फत विद्यालय शिक्षक किताबखानाबाट तलबी प्रतिवेदन पारित गराएर मात्र तलब भुक्तानी गर्नुपर्ने व्यवस्था छ । स्थानीय तहहरूले भने तलबी प्रतिवेदन पारितबिनै, बढी ग्रेड भुक्तानी, दोहोरो निकासा, दरबन्दीभन्दा बढी शिक्षकको तलब निकासा गरेको देखिएको छ । धनगढी उपमहानगरले तलबी फारामअनुसार तेस्रो चौमासिकमा ३७ सामुदायिक विद्यालयमा कार्यरत शिक्षकलाई पारित तलबी विवरणका आधारमा ४ करोड ८४ लाख ३० हजार रुपैयाँ भुक्तानी गर्नुपर्नेमा ५ करोड १३ लाख १० हजार रुपैयाँ निकासा गरेको छ । स्थानीय तहले पाठ्यपुस्तक र छात्रवृत्तिको रकमसमेत बढी निकासा दिएका छन् । १ सय ३६ स्थानीय तहले पाठ्यपुस्तकको २ करोड ५७ लाख ९३ हजार रुपैयाँ र १ सय ११ स्थानीय तहले छात्रवृत्ति बजेटको ४ करोड २९ लाख २९ हजार रुपैयाँ विद्यार्थी संख्याभन्दा बढी निकासा गरेको प्रतिवेदनमा उल्लेख छ ।"
ज्येष्ठ नागरिक ग्रामलाई रकम फर्काउन ताकेता,"(काठमाडौं)  काठमाडौंको शंखरापुरमा निर्माण सुरु गरी अलपत्र संकल्प ज्येष्ठ नागरिक ग्राम मा भएको अनियमिततामाथि महालेखा परीक्षकको कार्यालयले पुनः चासो दिएको छ । महिला, बालबालिका तथा ज्येष्ठ नागरिक मन्त्रालयले ज्येष्ठ नागरिक आवास गृह बनाउन संकल्प नेपाललाई उपलब्ध गराएको ६ करोड १ लाख रुपैयाँमध्ये संरचना बनाउँदाको खर्चबाहेक बाँकी रकम फिर्ता गरी सञ्चित कोषमा दाखिला गर्न महालेखा परीक्षकको ५९ औं वार्षिक प्रतिवेदनले भनेको छ । तत्कालीन महिला, बालबालिका तथा समाज कल्याण मन्त्रालयले शंखरापुर नगरपालिकाको इन्द्रायणीमा ज्येष्ठ नागरिक ग्राम बनाउन संकल्प नेपाललाई ५ करोड अनुदान दिने भनी आव ०७०७१ मा सम्झौता गरेको थियो । किस्तामा संकल्पलाई ४ करोड रुपैयाँ निकासा भएको थियो । अर्को आर्थिक वर्षका लागि थप २ करोड १ लाख रुपैयाँ विनियोजन भयो । महिला मन्त्रालयले पहिलो किस्ता २०७१ चैत ९ मा निकासा गरेको थियो । निर्माणाधीन संरचनामा २०७२ वैशाख १२ र २९ को भूकम्पले असर पुर्याएपछि मन्त्रालयले भूकम्पले क्षति पुगेकाले अर्को आदेश नभएसम्म निर्माण स्थगन गर्न २०७२ जेठ ६ मा पत्राचार गर्यो । सहरी विकास तथा भवन निर्माण विभागको २०७२ असार २० को स्थलगत प्रतिवेदनमा पिलर तथा बिम ७ इन्चदेखि १ फिटसम्म सरेको उल्लेख थियो । यसमा थप छानबिन गरी संरचनामा खर्च भएको बाहेक बाँकी रकम फिर्ता गरी सञ्चित कोषमा दाखिला गर्न महालेखाले भनेको छ । यसअघि आव २०७२७३ र ०७१७२ को महालेखा प्रतिवेदनमा पनि छानबिन गरी खर्च हुन नसकेको रकम फिर्ता गर्न पहल गर्नुपर्ने औंल्याइएको थियो ।संकल्प ज्येष्ठ नागरिक ग्राम बनाउन बजेट विनियोजन तथा खर्च भएका बेला संकल्प नेपालको अध्यक्ष कमला पराजुली थिइन्, उनी हाल राष्ट्रिय महिला आयोगकी अध्यक्ष छिन् । २० रोपनी सरकारी जग्गामा थालिएको संरचनाको यतिबेला भग्नावेश मात्रै छ । सरकारी ढुकुटीबाट त्यति ठूलो रकम खर्च भएको संरचनामा अनियमितता भएको भन्दै अख्तियार दुरुपयोग अनुसन्धान आयोगमा समेत उजुरी परेको छ । महिला मन्त्रालयले छानबिन गरे पनि प्रतिवेदन सार्वजनिक गरेको छैन । छानबिन प्रक्रिया अघि नबढाइएको भन्दै गत जेठ २० मा उच्च अदालत पाटनमा दायर मुद्दा विचाराधीन छ । काठमाडौंकै लप्सीफेदीस्थित जेपी प्रतिष्ठानसँग सम्झौता गरी महिला मन्त्रालयले उपलब्ध गराएको ९ करोड १ लाख अनुदानमा आवास निर्माण गरेर सञ्चालनमा रहेको जेष्ठ नागरिक गृहको अनुगमन गर्नुपर्ने पनि प्रतिवेदनमा उल्लेख छ । यो वर्ष मन्त्रालयको ३४ गैरसरकारी संस्थालाई सम्बन्धित स्थानीय तहमार्फत ४ करोड ९१ लाख रुपैयाँ अनुदान प्रदान गरेको छ, ज्येष्ठ नागरिक धेरै भएका संस्थामा कम र कम भएका संस्थामा बढी अनुदान प्रदान भएको देखिन्छ, महालेखा प्रतिवेदनमा भनिएको छ । महिला मन्त्रालयले हरेक वर्ष कार्यक्रम स्वीकृत गरी केन्द्रीय आपत्कालीन बाल उद्धार कोष, ज्येष्ठ नागरिक कल्याण कोष र एकल महिला सुरक्षा कोषलगायत पाँच कोषमा जम्मा गर्दै आएको रकम समुचित उपयोग गर्न नसकेको पनि महालेखाले औंल्याएको छ । यी कोषमा हालसम्म २१ करोड १० लाख रुपैयाँ मौज्दात छ । उद्धार गरिएका बालबालिकाका आमाबाबु फेला परेर पनि पारिवारिक पुनर्मिलन नगराई बालगृहमै राख्ने बालगृह सञ्चालकलाई कारबाही साथै अनुगमन गर्न पनि महालेखाले भनेको छ । बालबालिकासम्बन्धी ऐन ०७५ मा वैकल्पिक हेरचाहको व्यवस्था भएसम्म बालबालिकालाई बालगृहमा राख्न अनुमति छैन । तर राष्ट्रिय बाल अधिकार परिषद्ले पछिल्लो एक वर्षमा १६९ बालगृहको अनुगमन गर्दा १ हजार ९१ जना आमाबाबु भएका, ७५० जना आमा मात्रै भएका, ४२५ जना बाबु मात्रै भएका पाएको छ । ६०२ जनाको मात्रै आमाबाबु दुवै नभएका र ५२ जनाको अभिभावक नखुलेको उल्लेख छ । विदेशी नागरिकका लागि धर्मपुत्रधर्मपुत्री ग्रहणमा रोक लगाउनुअघिसम्म विभिन्न विदेशी मुलुकमा पुर्याइएका बालबालिकाको खोजबिन तथा तथ्यांक अभिलेखांकनमा महिला मन्त्रालयले चासो दिएको छैन । तथ्यांक अभिलेखांकनकै लागि विनियोजित ८ लाख रुपैयाँ खर्चसमेत भएको छैन ।"
अनुसन्धानमा भन्दा प्रशासनिक खर्च तेब्बर,"काठमाडौं (कास) विज्ञान तथा प्रविधि क्षेत्रको विकास, अनुसन्धान र प्रवर्द्धन तथा प्राविधिक क्रियाकलापको जिम्मेवारी रहेको नेपाल विज्ञान तथा प्रविधि प्रज्ञा प्रतिष्ठान (नास्ट) मा अध्ययनअनुसन्धानभन्दा प्रशासनिक खर्च तेब्बर हुने गरेको पाइएको छ । नास्टले अनुसन्धान कार्यमा कम खर्च गर्दा विज्ञान तथा प्रविधिको क्षेत्रमा अपेक्षित प्रगति हुन नसकेको महालेखाको प्रतिवेदनले औंल्याएको छ । महालेखा परीक्षकको कार्यालयको बुधबार सार्वजनिक ५९ औं वार्षिक प्रतिवेदनअनुसार नास्टमा सबैभन्दा बढी खर्च तलब, भत्ता, ज्याला एवं प्रशासनिकमा हुने गरेको छ । नास्टको प्रशासनिक खर्च आर्थिक वर्ष ०७५७६ मा कुल खर्चको ७६६२, ०७६७७ मा ७११६ प्रतिशत र ०७७७८ मा ७५०८ प्रतिशत छ । अध्ययन तथा अनुसन्धानमा भने ०७५७६ मा २३३८ प्रतिशत, ०७६७७ मा २८८४ प्रतिशत र ०७७७८ मा २४९२ प्रतिशत मात्रै छ । महालेखाले नास्टलाई अध्ययन, अनुसन्धानलाई प्राथमिकतामा राखेर कार्यक्रम सञ्चालन र खर्च व्यवस्थापन गर्न सुझाव दिएको छ । नास्टमा खरिद गरेर ल्याइएका उपकरणसमेत प्रयोग नगरिएको महालेखा परीक्षकको प्रतिवेदनमा उल्लेख छ । जैविक प्रविधिबाट इथानोल उत्पादन गर्ने बायोरियाक्टर र आरटीपीसीआर पनि उद्देश्यअनुसार उपयोग नगरेको उल्लेख गर्दै प्रतिवेदनमा उपकरणहरू अनुसन्धानात्मक कार्यमा प्रयोग गर्न सुझाव दिइएको छ । नास्टको कार्यसम्पादनमाथि पनि महालेखाले प्रश्न उठाएको छ । नेपाली स्याट १ भूउपग्रह परीक्षण गरेको ३ वर्ष बितिसक्दा पनि त्यससम्बन्धी थप कार्यक्रम नगरेको औंल्याइएको छ । नास्टले अन्य संस्थासँगको सहकार्यमा स्याटेलाइट बनाउने भने पनि यससम्बन्धी बजेट तथा अन्य विवरण सार्वजनिक गरिसकेको छैन ।प्रतिवेदनमा नास्टले सौर्य ऊर्जा परीक्षण गर्ने प्रयोगशाला निर्माण कार्यक्रम सुरुवात नगरेको, नियमित रूपमा अनुसन्धान गर्ने विद्यावारिधियुक्त वैज्ञानिकहरूको समूह व्यवस्थापन नगरेको पनि औंल्याइएको छ । नास्टले अनुसन्धान कार्यको आधारभूत सामग्री प्रकाशन नगरेको प्रतिवेदनमा उल्लेख छ । चिनियाँ सहयोगमा जडान गरेको पूर्वसूचना प्रणालीमा राज्यले अपनत्व नलिएको, जीपीएस स्टेसनको नतिजा मूल्यांकन नभएको पनि प्रतिवेदनमा उल्लेख छ । महालेखाले विज्ञान र प्रविधिको क्षेत्रमा प्रभावकारी एवं नतिजामूलक कार्य गर्न नास्टलाई सुझाव दिएको छ । नास्टले खर्च गर्न नसकेर हरेक वर्ष बजेट फ्रिज हुने गरेको पाइएको छ । आर्थिक वर्ष ०७५७६ मा ९ करोड २५ लाख, ०७६७७ मा २१ करोड ५ लाख र आर्थिक वर्ष ०७७७८ मा १४ करोड ७६ लाख रुपैयाँ बजेट फ्रिज भएको पाइएको हो ।"
वनका निकायले गरे अनुसन्धानका नाममा आफूखुसी खर्च,महालेखा प्रतिवेदन भन्छईआईए प्रतिवेदन स्वीकृत गर्न ७६२ दिन मापदण्डबिनै अध्ययनअनुसन्धानको परामर्शमा ११ करोड रूपैयाँ खर्चवनको सही व्यवस्थापन नहुँदा २ अर्ब ३३ करोडको काठ आयात जलाधारको ९० प्रतिशत बजेट एउटै जिल्लामा खर्च
सरकार कस्तो संवैधानिक परिषद् बनाउन चाहन्छ ?,"(काठमाडौं)  सरकारले राष्ट्रिय सभामा दर्ता गराएको संवैधानिक परिषद्सम्बन्धी विधेयक हुबहु पारित भए संविधानको तय गरेको शक्ति सन्तुलन खलबलिने संविधानविद्हरूले बताएका छन् । परिषद्को औचित्य नै समाप्त पार्ने गरी विधेयक ल्याइएको तर्क गर्दै उनीहरूले त्यसलाई फिर्ता गर्नुपर्नेमा जोड दिएका छन् । संविधानको धारा २८४ ले प्रधानमन्त्रीको अध्यक्षतामा प्रधानन्यायाधीश, प्रतिनिधिसभाको सभामुख, राष्ट्रिय सभाको अध्यक्ष, प्रतिनिधिसभाको विपक्षी दलको नेता र प्रतिनिधिसभाको उपसभामुख सदस्य रहने संवैधानिक परिषद् व्यवस्था गरेको छ । संवैधानिक परिषद् (काम, कर्तव्य, अधिकार र कार्यविधि) सम्बन्धी ऐनमा अध्यक्ष र कम्तीमा चार सदस्य उपस्थित भए बैठक सञ्चालनका लागि गणपूरक संख्या पुग्ने र निर्णय सर्वसम्मतिमा गर्नुपर्ने उल्लेख छ । सहमति नजुटे अर्को बैठकमा सहमति खोज्नुपर्ने र त्यसमा समेत सहमति नजुटे सम्पूर्ण सदस्यको बहुमत (अर्थात् ६ जनाको बहुमत चार जना) ले निर्णय गर्नुपर्ने पनि उक्त ऐनमा उल्लेख छ । संविधानको मर्मअनुसार ऐनमा गरिएको यही व्यवस्थालाई संवैधानिक परिषद् (काम, कर्तव्य, अधिकार र कार्यविधि) सम्बन्धी ऐन, २०६६ लाई संशोधन गर्न बनेको विधेयक मार्फत फेर्न खोजिएको हो । विधेयकअनुसार अध्यक्षसहित तीन जना उपस्थित भए (उपसभामुख रिक्त रहेको अवस्थामा) बैठकका लागि गणपूरक संख्या पुग्नेछ र त्यति नै संख्याले निर्णय गर्न पनि सक्छ । संविधानविद् विपिन अधिकारी संवैधानिक मापदण्डविपरीत हुने गरी ल्याइएको यस्तो विधेयक अनुपयुक्त नभएको बताउँछन् । संविधानको मापदण्ड संवैधानिक परिषद्मा सर्वसम्मतिमा निर्णय हुनुपर्छ भन्ने नै हो, त्यसलाई कायम नराख्ने हो भने परिषद्को औचित्य छैन, उनले भने, यस्तो विधेयक ल्याउनै हुँदैनथ्यो । अब ल्याइसकेपछि प्रधानमन्त्रीले फिर्ता गर्नुपर्छ । संवैधानिक परिषद्ले १४ संवैधानिक निकायमा ६२ पदाधिकारी नियुक्तिका लागि राष्ट्रपतिसमक्ष सिफारिस गर्नुपर्छ । ती सबैले परिषद्को सिफारिसपछि संसदीय सुनुवाइ पार गरेर राष्ट्रपतिबाट नियुक्ति लिन्छन् । परिषद्को सिफारिसमा नियुक्त हुने पदाधिकारीमा सर्वोच्च अदालतका प्रधानन्यायाधीश र महालेखा परीक्षकसमेत छन् । त्यस्तै अख्तियार दुरुपयोग अनुसन्धान आयोग र निर्वाचन आयोगमा एकएक जना प्रमुख आयुक्त र चारचार जना आयुक्त पनि परिषद्कै सिफारिसमा नियुक्त हुन्छन् । लोक सेवा आयोग, राष्ट्रिय मानवअधिकार आयोग, राष्ट्रिय महिला आयोग, राष्ट्रिय दलित आयोग, राष्ट्रिय समावेशी आयोग, आदिवासी जनजाति आयोग, मधेसी आयोग, थारू आयोग र मुस्लिम आयोगमा पनि एकएक जना अध्यक्ष र चारचार जना सदस्य नियुक्तिको सिफारिस परिषद्ले नै गर्नुपर्छ । राष्ट्रिय प्राकृतिक स्रोत तथा वित्त आयोगमा एक जना अध्यक्ष तथा चार जनासम्म सदस्य नियुक्तिको सिफारिस पनि परिषद्ले नै गर्नुपर्छ । सरकारका कामकारबाहीलाई निगरानी गर्ने र जवाफदेही बनाउने संवैधानिक निकायमा कार्यपालिका, संघीय संसद्, न्यायपालिका र प्रतिपक्ष दलको समेत सहभागिता र सहमतिमा नियुक्ति गर्नुपर्ने अवधारणाअनुरूप संवैधानिक परिषद्को संरचना संविधानले व्यवस्था गरेको हो । तर, सरकारले राष्ट्रिय सभामा असार २२ मा दर्ता गराएको विधेयक पारित भए परिषद्को संरचनामा आधारभूत रूपमै बदलिनेछ । केपी शर्मा ओली सरकारले ल्याएको अध्यादेशसँग मिल्ने गरी अहिले संवैधानिक परिषद्सम्बन्धी विधेयक ल्याएको भन्दै सरकारको चौतर्फी आलोचना भइरहेको छ । तत्कालीन प्रधानमन्त्री ओलीले २०७७ मंसिर ३० र २०७८ वैशाख २१ मा अध्यादेशमार्फत संवैधानिक परिषद्सम्बन्धी ऐन संशोधन गरेर विभिन्न संवैधानिक निकायमा ५२ पदाधिकारी नियुक्तिको सिफारिस गरेका थिए । त्यसविरुद्ध सर्वोच्च अदालतमा दायर भएका रिटहरू अहिले पनि विचाराधीन छन् । सर्वोच्च अदालतले आगामी साउन ११ मा ती निवेदनमा सुनुवाइ गर्दै छ । निवेदकमध्येका ओमप्रकाश अर्याल ओलीले ल्याएको अध्यादेश र देउवाले ल्याएको विधेयक सारमा उही भएको बताउँछन् । संविधानले तय गरेको शक्ति सन्तुलन खलबलाउने गरी ल्याइएका अध्यादेश र विधेयक सारमा उही हुन्, उनले भने । सर्वोच्च अदालतबाट सेवा निवृत्त न्यायाधीश बलराम केसीले कानुनी शासन मान्ने हो भने संविधानको व्यवस्थाबमोजिमको परिषद्को संरचना बदल्न नहुने बताउँछन् । अहिले सर्वोच्च अदालतको संवैधानिक इजलासमा यही विषय विचाराधीन छ । प्रधानमन्त्री देउवाले त कम्तीमा त्यो फैसला पर्खनुपर्थ्यो, उनले भने, कानुनी शासनको यो जत्तिको उपहास अरू केही हुन्न । यो हाम्रो ठूलो दुर्भाग्य हो । पूर्वन्यायाधीश केसीले संविधानसँग बाझिने गरी यसरी कानुन बनाउन संविधानले नै रोक लगाएको समेत बताए । संवैधानिक परिषद्ले २०७५ माघ ६ मा राष्ट्रिय प्राकृतिक स्रोत तथा वित्त आयोग, राष्ट्रिय समावेशी आयोग, मधेसी आयोग, थारू आयोग र मुस्लिम आयोगमा केही पदाधिकारी सिफारिस गरेको थियो । त्यति बेला प्रमुख प्रतिपक्ष दलको नेता रहेका देउवा परिषद् बैठकमा उपस्थित भएका थिएनन् । निर्वाचन आयोगको प्रमुख आयुक्तमा दिनेश थपलियालाई सिफारिस गरेको त्यही वर्ष चैत ११ को बैठकमा पनि उनी गएका थिएनन् । त्यति बेला प्रतिनिधिसभाको उपसभामुख रिक्त नरहेकाले देउवा उपस्थित नभए पनि कानुनअनुसार गणपूरक संख्यासहित बैठक बस्न र निर्णय गर्न कठिनाइ थिएन । तत्कालीन नेकपाका शीर्ष नेताहरूबीच शक्ति संघर्ष चलेपछि भने सभामुख अग्निप्रसाद सापकोटा पनि तत्कालीन प्रधानमन्त्री केपी शर्मा ओलीले बोलाएको परिषद्को बैठकमा जान छाडिदिए । सभामुख सापकोटा र तत्कालीन प्रतिपक्षी दलका नेता देउवा दुवै अनुपस्थित भएपछि परिषद्मा गणपूरक संख्या पुगेन । त्यसको झोंक ओलीले अध्यादेश ल्याएर फेरे । देउवा र सापकोटा दुवैले उक्त अध्यादेशको विरोध गरे । देउवाले विज्ञप्ति निकालेरै विरोध जनाएका थिए भने सापकोटा त सरकारका विरुद्ध रिट नै लिएर सर्वोच्च अदालत पुगेका थिए । उक्त रिट पनि सर्वोच्च अदालतमा विचाराधीन छ । वरिष्ठ अधिवक्ता टीकाराम भट्टराई ओली सरकारलाई विस्थापन गरी बनेको अहिलेको सरकारसँग यस्तो विधेयक ल्याउने नैतिकता नरहेको बताउँछन् । संविधानले सुनिश्चित गरेको संस्थागत प्रतिनिधित्वलाई संकुचन गर्न पाइँदैन, विधेयक संवैधानिक रूपमा गलत छ, उनले भने, यो सरकारलाई त राजनीतिक नैतिकताले पनि विधेयक ल्याउन नदिनुपर्ने हो ।सरकारले अहिले विधेयक ल्याउनुको कारण स्पष्ट छैन । संवैधानिक परिषद्ले नियुक्तिको सिफारिस गर्नुपर्ने पदहरू अहिले रिक्त छैनन् । आगामी साउन ११ देखि सर्वोच्च अदालतले सुनुवाइ गर्न लागेका रिटहरूबाट पुराना नियुक्ति बदर हुने अनुमान गरेर सरकारले त्यसपछि पदपूर्ति गर्न विधेयक ल्याएको एक थरीको अनुमान छ । तर, सर्वोच्च अदालतमा विचाराधीन मुद्दाको परिणामलाई अनुमान गरेर अहिले नै त्यसपछिको तयारी थाल्नु साह्रै काँचो काम हुने संविधानविद् अधिकारी टिप्पणी गर्छन् । संवैधानिक परिषद्को इन्टिग्रिटी कायम राख्ने प्रधानमन्त्रीले नै हो । उहाँले अरूको सहयोग लिएर नियुक्तिको अधिकार प्रयोग गर्ने हो, उनले भने, तर, सर्वोच्चको फैसलासमेत नपर्खनु अपरिपक्व मात्र होइन, अदालतकै मानहानिसमेत हो । सम्बन्धित क्षेत्रका विज्ञ र इमानदार व्यक्तिलाई संवैधानिक निकायको पदाधिकारी बनाउने र उनीहरूको नियुक्तिका क्रममा राज्यका प्रमुख तीन अंग र प्रतिपक्षसमेतको सहमति हुने प्रावधान संविधानको हो । तर, परिषद्का सदस्यबीच नियुक्तिका लागि सिफारिस हुने पदको भागबन्डा हुने गरेको छ । संविधानविद् अधिकारी परिषद्मा प्रधानमन्त्रीले उम्मेदवार प्रस्ताव गर्ने र बाँकी सदस्यले भोटिङ गर्नुपर्ने बताउँछन् । प्रधानमन्त्रीले सदस्यहरूलाई भन्नुपर्यो तपाईंहरूले भागबन्डा नखोज्नुहोस्, उम्मेदवार प्रस्ताव गर्ने अधिकार मेरो हो, त्यो म गर्छु, तपाईंहरूले त्यसमा भोटिङ गर्नुस्, उम्मेदवारको गुणदोष केलाउनुहोस्, उनले भने, प्रधानमन्त्रीले आफ्नो यस्तो अधिकार सुरक्षित राख्न सक्नुपर्छ । आफ्ना मान्छेलाई कसरी सजिलै नियुक्त गर्न सकिन्छ भन्ने उपाय खोज्न छाड्नुपर्छ र आफूले छानेका उम्मेदवारमा प्रशस्त सार्वजनिक छलफल हुन दिनुपर्छ । गठबन्धनको राजनीतिले प्रधानमन्त्रीलाई कमजोर बनाउँदै लगेको र अन्य सदस्यले समेत नियुक्तिका लागि आफैंलाई प्रस्ताव गर्ने अधिकार आफूमा भएको सम्झने प्रवृत्ति बढ्दै गएको उनको टिप्पणी छ ।"
छानबिन समिति अर्थ मन्त्रालयमा,"काठमाडौं (कास) तत्कालीन अर्थमन्त्री जनार्दन शर्माले अनधिकृत व्यक्तिको प्रवेश गराएर करको दर हेरफेर गरेको आरोपमा छानबिन गर्न गठित संसदीय विशेष समितिले बुधबार अर्थ मन्त्रालय निरीक्षण गरेको छ । समितिका १० सदस्य र कर्मचारीले मन्त्रालयको सचिव कक्ष, आईटी कक्ष, बजेट महाशाखालगायत निरीक्षण गरेका हुन् । बजेट निर्माणका क्रममा अनधिकृत व्यक्ति प्रवेश गरेको भनिएको समयको सीसीटीभी फुटेज बिहीबार २ बजेभित्र उपलब्ध गराउन समितिले निर्देशन दिएको थियो । त्यसको जवाफ आउनुअघि नै मन्त्रालय निरीक्षण गर्न छानबिन टोली गएको हो । हामीले कसैसँग सोधपुछ गरेनौं, कागजपत्र पनि लिएनौं । संरचनाको अवलोकन गरेर फर्कियौं, समिति सचिव सुरेन्द्र अर्यालले भने ।"
दीर्घरोगीलाई मासिक ५ हजार,"काभ्रे (कास) रोशी गाउँपालिकाले विभिन्न प्रकृतिका २६ जना दीर्घरोगीलाई औषधि उपचारका लागि मासिक ५ हजार रुपैयाँ खर्च उपलब्ध गराएको छ । संघीय सरकारले घोषणा गरेको कार्यक्रम जिल्लामा पहिलो पटक कार्यान्वयन गरेको हो । संघीय सरकारले मिर्गौला प्रत्यारोपण गरेका, डायलसिस गराइरहेका, क्यान्सर र मेरुदण्ड पक्षाघात भएका दीर्घरोगीलाई मासिक ५ हजार औषधि उपचार खर्च दिने घोषणा गरेको थियो । वैशाखदेखि असारसम्मको भुक्तानी दिएर शोधभर्नाका लागि स्वास्थ्य मन्त्रालयलाई पत्र लेखेका छौं, गाउँपालिका अध्यक्ष दिनेश लामाले भने । उनका अनुसार क्यान्सर रोगी १५ जना, डायलसिस गराइरहेका ५ जना, मिर्गौला प्रत्यारोपण गरेका र मेरुदण्ड पक्षाघात भएका ३३ जनालाई ३ महिनाको कुल ३ लाख ९० हजार रुपैयाँ दिइएको छ । गाउँपालिकाले ६० वर्षमाथिका नागरिकको स्वास्थ्य बिमा निःशुल्क गर्ने निर्णय पनि गरेको छ । यसबाट ८ हजार जना लाभान्वित हुनेछन् । जसका लागि ८० लाख रुपैयाँ छुट्याएको उनले बताए ।"
६० नाघेका पत्रकारलाई निवृत्तिभरण,"चितवन (कास) ६० वर्ष नाघेका सञ्चारकर्मीलाई पत्रकार महासंघ चितवन शाखाले महिनाको चार हजार रुपैयाँका दरले निवृत्तिभरण दिन सुरु गरेको छ । भरतपुर महानगरपालिकाले उपलब्ध गराएको रकमबाट कोष स्थापना गरी शाखाले जेष्ठ सदस्यलाई सहयोग गरेको हो । ६० वर्ष पुगेका रेशम बिरही, डीआर पोखरेल, मोहन पोखरेल र महेन्द्र श्रेष्ठले सुविधा पाउन सुरु गरेका छन् । राज्यले दिने सामाजिक सुरक्षा भत्ता बुझ्न थालेपछि भने यो सुविधा कटौती हुने शाखा अध्यक्ष नारायण अधिकारीले बताए । महानगरपालिकाले कोषका लागि चालु वर्ष शाखालाई २० लाख रुपैयाँ उपलब्ध गराएको छ ।"
प्रदेशकै औचित्यमाथि प्रश्न उठाउँदै प्रतिपक्षी,"(मकवानपुर)  वाग्मती प्रदेशका प्रतिपक्षी दलहरूले प्रदेश संरचनाकै औचित्यमाथि प्रश्न उठाउन थालेका छन् । संघीयता कार्यान्वयनको क्रममा अनावश्यक र अनुत्पादक क्षेत्रमा खर्च बढेको र केन्द्रीय सरकारले प्रदेशलाई आवश्यक अधिकार प्रत्यायोजन नगरेको भन्दै प्रतिपक्षी दलहरू पछिल्लो समय निरन्तररुपमा प्रदेश संरचनाको औचित्यमाथि प्रश्न उठाउन थालेका हुन् । राप्रपाले प्रदेशसभाको सुरुवातबाटै स्थानीय तहलाई थप अधिकार सम्पन्न बनाउनुपर्ने र केन्द्रमा बलियो सरकार निर्माण गरेर प्रादेशिक संरचना खारेज गर्नुपर्ने माग राख्दै आएको थियो । प्रदेशमा सुरुवातबाटै हालसम्म प्रतिपक्षीमा रहेको विवकेशील साझा पार्टी र नेपाल मजदुर किसान पार्टी पनि प्रादेशिक संरचनाको विपक्षमा लामो समयदेखि आवाज उठाइरहेका थिए । पछिल्लो समय वाग्मतीको प्रमुख प्रतिपक्षी दल एमालेले समेत प्रादेशिक संरचनाको विषयमा आवश्यक हो वा होइन भन्ने निचोडमा पुग्न जरुरी रहेको औंल्याएको छ । राजनीतिक वृत्तमा सत्तारुढ दलले एमालेको यस भनाइलाई नजिकिँदै गरेको प्रदेश र संघीय निर्वाचनसँग तुलना समेत गरिरहेका छन् । ४२ महिना प्रदेश सरकार सञ्चालन गरेका एमाले नेता तथा पूर्वमुख्यमन्त्री डोरमणि पौडेलले संघीय सरकारले प्रदेशलाई एउटा युनिट को रूपमा राख्न खाजेको, अधिकार प्रदान नगरेका र आवश्यक कानुन समयमै नबनाइदिँदा प्रदेशको आवश्यकता र औचित्यमाथि नै प्रश्न खडा भएको बताए । प्रदेशलाई खुम्च्याउने र कमजोर बनाउने नीति संघीय सरकारको छ । मैले पहिला पनि भनेको हुँ । यसैगरी प्रदेशलाई काम गर्न नदिने हो भने यसको औचित्य छ वा छैन भन्ने प्रश्न खडा भएको छ, पौडेलले भने,अब यस विषयलाई क्लियर गर्नुपर्छ । चाहिने भए संविधानप्रदत्त अधिकार पूर्णरुपमा प्रदेशलाई दिनुपर्यो । होइन भने विकल्प सोच्नुपर्ने हुन्छ । उनले संघीयताको मर्म अनुसार काम भएको छ वा छैन भन्ने विषयमा गम्भीर भएर छलफल गर्नुपर्ने औंल्याए । उनले केन्द्रीय सरकारले आवश्यक कानुन र कर्मचारी प्रदेशलाई नदिएर समस्यामा पार्ने गरेको समेत दोहोर्याए । निजामती सेवा र प्रहरी ऐन संघीय सरकारका कारण कार्यान्वयन गर्न नसकिएको र जसले गर्दा प्रदेश समस्या परेको उनले बताए । निजामती ऐन नहुँदा ४५ प्रतिशत कर्मचारीबाट काम चलाउनुपर्ने अवस्था छ । प्रहरीको अधिकार पनि केन्द्रले प्रदेशबाट खोसेको छ, पौडेलले भने । गठबन्धन सरकारले प्रदेशमा मन्त्रालय थपेर सेवासुविधा र खर्चको दर बढाएका कारण यस्तो अवस्था सिर्जना भएको आरोपसमेत उनले लगाए । उनले गठबन्धनले सातवटा मन्त्रालयलाई टुक््रयाएर १४ वटा बनाएको र १८ जना मन्त्री बनाउँदा जनतामा समेत निराशा छाएको दाबी गरे ।एमाले उपाध्यक्ष तथा पूर्वमुख्यमन्त्री अष्टलक्ष्मी शाक्यले समेत प्रदेशको विषयमा प्रश्न उठाएकी छन् । वर्तमान सरकार अन्तरप्रदेश सम्बन्ध सुधार र समस्या समाधानमा अनुदार देखिएको उनले बताइन् । प्रदेश भनेको संघ र स्थानीय तहबीच पुलको भूमिकामा रहने गरी संविधानमै अधिकार सुनिश्चित गरिएको छ । तर, सरकारले प्रभावकारी रूपमा आवश्यक समन्वय र सहकार्य गरिरहेको छैन । जसको कारणले गर्दा जनताले संघीयताको प्रत्याभूति गर्न पाएका छैनन्, उनले भनिन् ।राप्रपाकी सांसद रीता माझीले प्रदेश संरचना खारेज गर्न जरुरी रहेको औंल्याइन् । देश आर्थिक रूपमा सबल छैन । प्रदेशले आफ्नो औचित्य पनि पुष्टी गर्न सकेको छैन । जसको कारणले गर्दा स्थानीय तहलाई बलियो बनाउने र आवश्यक अधिकार प्रदान गरेर प्रदेश खारेज गर्नुपर्छ, उनले भनिन् । राप्रपा सांसद रीना गुरुङले संघीयताका नाममा भ्रष्टाचार मौलाएको र अनुत्पादक क्षेत्रमा खर्च बढेकोभन्दै प्रादेशिक संरचनाको आवश्यकता नै नरहेको बताइन् । सत्तारूढ कांग्रेसका सांसद नरोत्तम वैद्यले प्रदेशसभाको बैठकमा धेरैपटक प्रदेशलाई जिल्ला विकास समितिको दाइ को रूपमा चित्रण समेत गर्दै आएका छन् ।५ अध्यादेश स्वीकृतवाग्मती प्रदेशसभाको बैठक ५ वटा अध्यादेशलाई स्वीकृत प्रदान गर्दै अर्को सूचना नभएसम्मका लागि स्थगित भएको छ । सरकारले सदन अवरुद्ध भएको समयमा जारी गरेका विभिन्न अध्यादेशलाई बुधबारको बैठकले स्वीकृत गरेको हो । प्रदेश निजामती सेवाको गठन, सञ्चालन र सेवाका सर्तहरू सम्बन्धमा व्यवस्था गर्न बनेको अध्यादेश, स्थानीय तहका सेवाको गठन तथा सञ्चालन सम्बन्धमा व्यवस्था गर्न बनेको अध्यादेश, विभूषण सिफारिस तथा सम्मान र पदक सम्बन्धी ऐन २०७६ लाई संशोधन गर्न बनेको अध्यादेश, मदन भण्डारी स्वास्थ्य विज्ञान प्रतिष्ठान ऐन २०७६ लाई संशोधन गर्न बनेको अध्यादेशर र प्रदेश युवा परिषद् ऐन २०७६ लाई संशोधन गर्न बनेको अध्यादेशलाई बैठकले स्वीकृति प्रदान गरेको हो । पदकसम्बन्धी अध्यादेश जारी गर्दै प्रदेशले विभूषणको डिजाइन गरेको थियो । प्रदेशले बिहीबार विभूषण वितरणसमेत गर्दै छ ।"
बीपीसँगको साइनो ब्युँताउँदै चीन,"(काठमाडौं)  चीनका तत्कालीन प्रधानमन्त्री चाउ एनलाई नेपालचीन सीमा समस्या मैत्री सन्धिमार्फत टुंग्याउन चाहन्थे । यही उद्देश्यले २०१३ माघ १२१६ मा नेपाल भ्रमणमा आए । प्रधानमन्त्री बीपी कोइरालाको बेइजिङ भ्रमणका दौरान (२०१६ फागुन २८चैत ११) भएको नेपालचीन सीमा सम्झौताले भने उनको उद्देश्य पूरा हुने बाटो खोल्यो । उक्त सम्झौताअघि बीपी र माओबीच पनि छलफल भएको थियो । बीपी फर्केलगत्तै चीनबाट फेरि प्रधानमन्त्री चाउ २०१७ वैशाख १४१७ सम्म नेपाल आए । संसद्का दुवै सदनको संयुक्त बैठकलाई सम्बोधन गरे भने वैशाख १६ मा नेपालचीनबीच शान्ति तथा मैत्री सन्धिमा हस्ताक्षर भयो । उक्त सन्धिमा बीपी र चाउको हस्ताक्षर छ ।दुई देशबीच भएको त्यो महत्त्वपूर्ण निर्णय र ऐतिहासिक भ्रमण कैद गरिएको तस्बिर बीपी संग्रहालयमा राखिएको छ । सोमबार यहीँ पुगेका चिनियाँ कम्युनिस्ट पार्टी (सीपीसी) का विदेश विभाग प्रमुख लिउ चियानछाओले ती तस्बिर गम्भीरतापूर्वक नियाले र बीपीको राजनीतिक इतिहासबारे बुझ्ने कोसिस गरे । हाल सरकारको नेतृत्व गरिरहेको कांग्रेसका संस्थापक नेता बीपीले चीनसँग सम्बन्ध विस्तारको जग बसालेका थिए । तिनै नेताको सम्मानका लागि भन्दै चिनियाँ टोली उनको संग्रहालय पुगेको हो । जसलाई चिनियाँ कम्युनिस्ट पार्टी र कांग्रेसबीचको सम्बन्ध विस्तारसँग पनि जोडेर हेरिएको छ । नेपाल भ्रमण तालिकामा लिउले बीपी संग्रहालय भ्रमण गर्ने तय गरिसकेका थिए । यसबारे संग्रहालय व्यवस्थापनलाई जानकारी गराइएको थियो । त्यहीअनुसार ६ सदस्यीय उच्चस्तरीय चिनियाँ टोलीलाई स्वागत गरिएको थियो । सोमबार बिहान साढे ९ बजे सुन्दरीजल पुगेको टोलीले करिब एक घण्टा बीपीको जीवनकाल, योगदान र उनको कार्यकालमा भएको नेपालचीन सम्बन्धबारे जानकारी लिएको थियो । चिनियाँ पक्षबाट नेपालमा यसरी उच्च भ्रमण नभएका होइनन् तर बीपीका बारेमा यसरी चाख दिएर संग्रहालय अवलोकन गरेको पहिलो पटक थियो । नेता लिउलाई अवलोकनका क्रममा मुख्यतः संग्रहालय प्रमुख परशुराम पोखरेल र पूर्वप्रधानमन्त्री सुशील कोइरालाका परराष्ट्र मामिला सल्लाहकार तथा कूटनीतिज्ञ दिनेश भट्टराईले विविध विषयमा जानकारी गराए । भूकम्पपछि पहिलो पटक चिनियाँ टोलीलाई स्वागत गर्ने मौका मिल्यो, जुन हाम्रा लागि गौरवको कुरा हो, प्रमुख पोखरेलले भने ।करिब २४ रोपनी जग्गा परिसरभित्र रहेको संग्रहालय छिर्नेबित्तिकै लिउका आँखा भवनका भित्तामा ठूलाठूला फ्लेक्समा झुन्ड्याइएका तस्बिरमा परे । जहाँ बीपी र सीपीसीका तत्कालीन महासचिव माओत्सेतुङ्ग तथा बीपी र चाउ एनलाईबीच हात मिलाइएका तस्बिर थिए । लिउले बीपीको सालिकमा माल्यार्पण गरे र चिनियाँ झन्डा अंकित मास्क खोलेरै सामूहिक तस्बिर खिचाए । मैले तपाईंलाई कस्तो लाग्यो भनेर सोधें, तर उहाँ बोल्नुभएन । अवलोकन गरिरहनु मात्र भयो, पोखरेलले भने । २०१७ पुस १ मा तत्कालीन राजा महेन्द्रले कु गरेपछि बीपीसहित उक्त स्थानमा (पहिला सरकारी बन्दीगृह) कांग्रेसका नेताहरू करिब ८ वर्ष थुनिएका थिए । उनीहरूलाई सुरुआती तीन महिना सिंहदरबार र त्यसपछि सुन्दरीजलमा पठाइएको थियो । त्यसबेला बीपीसहित सभामुख कृष्णप्रसाद भट्टराई, मन्त्री गणेशमान सिंह, सूर्यप्रसाद उपाध्याय, प्रेमराज आङदेम्बे, रामनारायण मिश्र, दिवानसिंह राई, योगेन्द्रमान शेरचन, जमानसिंह गुरुङलाई सुन्दरीजल राखिएको थियो । तीमध्ये गणेशमान, कृष्णप्रसाद, योगेन्द्रमान, मिश्र र राईको मात्र सालिक निर्माण भएको छ । लिउले बीपीको मात्र होइन, त्यहाँ रहेका अन्य सालिकबारे पनि चासो देखाए । गणेशमानको सालिक देखाउँदै कूटनीतिज्ञ भट्टराईले भने, उनी नेपालमा आइरन म्यानको नामले चिनिन्छन् । उनका छोरा (प्रकाशमान) हिजो तपार्इंसँग रात्रिभोजमा समेत सहभागी थिए । तपाईंले उहाँसँग पनि कुरा गर्नुभएको थियो । लिउले भ्रमणको पहिलो दिन आइतबार कांग्रेस सभापति एवं प्रधानमन्त्री शेरबहादुर देउवालाई बालुवाटार र परराष्ट्रमन्त्री नारायण खड्कालाई सिंहदरबारमा भेटेपछि बेलुकी कांग्रेस नेताहरूसँग मेरियट होटलमा रात्रिभोज गरेका थिए । जहाँ प्रकाशमान सिंहसहितका नेता पनि सरिक थिए । २०३३ पुस १६ मा बीपी र गणेशमान राष्ट्रिय एकता र मेलमिलापको नीति लिएर नेपाल फर्किएका थिए । तर, त्रिभुवन अन्तर्राष्ट्रिय विमानस्थलमै पक्राउ परे । त्यसपछि उनीहरूलाई फेरि सुन्दरीजल जेलमै लगिएको थियो । सालिक अवलोकनपछि लिउ बीपीको भान्साघरतर्फ अघि बढे । लामो जेल बसाइमा गणेशमानले दुई दिनमात्र चिया नपकाएको, अरू सबै दिन उनैले चिया पकाएर पिएको बीपीले आफ्नो किताबमा लेखेको सुनेपछि लिउ छक्क परे । संग्रहालयमा लिउले भारतको वनारस र विराटनगरस्थित निवासबाट ल्याएका बीपीका सामान र पोसाक अवलोकन गरे । ह्यान्ड ग्रिनेड राख्ने बाकस र बीपीका बुवा कृष्णप्रसादले ठेक्कापट्टा गरेर पैसा जम्मा गर्ने कन्तुर पनि उनले नियाले ।कांग्रेसले २००७ सालअघि राणाविरुद्ध लड्न भूमिगत रूपमा गठन गरेको जनमुक्ति सेना (पीएलए) को फोटो पनि लिउले नियाले । अपहरण गरिएको विमानको ब्याकबक्स ले उनको ध्यान केन्द्रित गर्यो । महेन्द्रको कु पछि २०१८ र २०२९ देखि ०३१ सालसम्म कांग्रेसले भूमिगत सशस्त्र विद्रोह गरेको थियो । त्यही क्रममा २०३० जेठमा बीपीको निर्देशनमा कांग्रेसले विराटनगरबाट काठमाडौंका लागि उडेको शाही नेपाल वायुसेवा निगमको जहाज अपहरण गरी भारतको विहार फार्विसगन्जमा पुर्याएको थियो । त्यसबारे पनि लिउले थप बुझ्न चाहे ।मैले बीपी शान्तिप्रेमी र क्रान्तिकारी पनि थिए भनेर बुझाउन चाहें, संग्रहालय प्रमुख पोखरेलले भने, बीपी बम पनि हान्न सक्नुहुन्थ्यो । परिआउँदा विमान अपहरण पनि गर्नुभयो । चीनमा माओका जस्तै बीपीका हजारौं जनमुक्ति सेना पनि थिए भन्दा लिउ छक्क पर्नुभयो । लिउले चिनेका बाबुराम र पुष्पकमलभन्दा बीपी क्रान्तिकारी थिए भन्ने सन्देश आफूले दिन खोजेको पोखरेल बताउँछन् । एक जना नागरिकलाई नमारीकनै बीपीको नेतृत्वमा क्रान्ति भएको थियो, जुन हतियारसहितको क्रान्ति थियो भनेपछि उहाँ अचम्ममा पर्नुभयो, पोखरेलले सुनाए । लिउको बीपीले किन विमान अपहरण गरे भनेर निकै चासो राखेका थिए । जनमुक्ति सेनालाई खुवाउन, हतियार किनेको पैसा दिन तथा विश्वमा नेपाली कांग्रेस शक्तिशाली पार्टी छ भन्ने सन्देश पुर्याउन विमान अपहरण भएको जानकारी दिएँ, पोखरेलले सुनाए । लिउले त्यसपछि बीपीलाई लगाइएको हतकडी, गोलीका खोका, बारुद गोला, लन्चर, बुलेट प्रुफ ट्यांकलाई निकै चाखपूर्वक हेरे ।सगरमाथाको विषय र सन् १९४५ मा संयुक्त राष्ट्रसंघ स्थापना हुँदाको विषयमाथि पनि लिउसँग चर्चा भएको भट्टराईले बताए । बीपीले प्रधानमन्त्री भएर न्युयोर्क जाँदा संयुक्त राष्ट्रसंघमा बोल्दै चीनलाई सदस्यता दिनुपर्ने धारणा राखेका थिए । कांग्रेसको इतिहासबारे पनि लिउले जान्न खोजेका थिए, जसलाई भट्टराई प्रस्ट्याइदिए । उहाँले मलाई बीपी र कांग्रेसको इतिहास बुझ्न चाहन्छु भन्नुभयो । बीपीका साथीहरूबारे पनि चासो राख्नुभयो, भट्टराईले भने, बीपीको लिगेसी र नेपाली कांग्रेसको इतिहासबारे बढी बुझ्न खोजेको देखिन्छ ।अवलोकन सकेर लिउले संग्रहालय परिसरमा फूलको बिरुवा रोपे । हिँड्ने बेला आगन्तुक पुस्तिकामा चिनियाँ भाषा लेखेर र आफैंले अंग्रेजीमा उल्था गर्दै सुनाए, बीपी संग्रहालयको भ्रमण गर्न पाउँदा खुसी लागेको छ । चीन र नेपालको मैत्री सम्बन्ध अमर रहोस् ।नेपाल तथा एसियाली अनुसन्धान केन्द्रका कार्यकारी निर्देशक मृगेन्द्रबहादुर कार्की चीनले नेपाल नीतिमा केही परिवर्तन ल्याउन खोजेको ठान्छन् । २००७ देखि २०७४ सम्मका सात आम निर्वाचनमा (दुई संविधानसभासहित) चार पटक कांग्रेस पहिलो पार्टी बन्यो, उनले भने, त्यसमा पनि एक पटक दुई तिहाइ, दुई पटक बहुमत र एक पटक पहिलो पार्टी बन्यो । लामो समयदेखि बलियो राजनीतिक शक्ति रहेको कांग्रेससँग पनि चिनियाँहरू सुमधुर सम्बन्ध राखेर अघि बढ्न चाहन्छन् । कांग्रेस दक्षिण र पश्चिमसँग वैचारिक रूपमा नजिक भए पनि एमसीसीलगायत विषयमा आफ्नो अडान राखेर त्यसलाई पूरा गरिछाड्ने शक्तिका रूपमा चीनको ठम्याइ रहेको उनको भनाइ छ । कांग्रेसले वाचा पूरा गर्छ भन्ने चीनलाई परेको छ, कार्कीले भने, अर्कोतिर नेपालमा वामपन्थीहरू पटकपटक फुटिसकेका छन् । चीनको सहयोगमा नेकपा गठन भयो । त्यसपछि सीपीसी र नेकपाबीच समझदारी भयो । त्यसलाई कार्यान्वयन गर्न भने चीनले सकेन । अहिले चीन आफैं अमेरिकासँग प्रतिस्पर्धा गरिरहेको अवस्थामा भारतसँग नजिक रहेको कांग्रेससँगको नीतिमाथि पुनर्विचार गर्दै सम्बन्ध सुमधुर बनाउन चाहेको उनले बताए । बीपी संग्रहालय भ्रमण गरेर अहिलेको कांग्रेसलाई पनि बीपीजस्तै गरी चीनको सवालमा आफैं निर्णय गर भन्न खोजेको कार्कीको बुझाइ छ । बीपीले नेपाल र चीनबीच सीमा सम्झौता गरे । भारत र पश्चिमाको रुचिभन्दा पनि नेपालको हितलाई केन्द्रमा राखेर नेपालको राष्ट्रियतालाई बलियो बनाएको भन्ने सन्देश चिनियाँ नेताले अहिले कांग्रेसका नेताहरूलाई दिन खोजेका हुन्, उनले भने ।"
राष्ट्रपतिसँगको भेटमा लिउले गरे दलहरूको प्रशंसा,"काठमाडौं (कास) नेपालको चारदिने भ्रमणमा रहेका चिनियाँ कम्युनिस्ट पार्टी (सीपीसी) विदेश विभाग प्रमुख लिउ चियानछाओले राष्ट्रपति विद्यादेवी भण्डारीसँग बुधबार शिष्टाचार भेटवार्ता गरेका छन् । शीतल निवासमा भएको भेटमा राष्ट्रपति भण्डारीले नेपाल आफ्नो विकास प्रक्रियामा छिमेकीसहित मित्रराष्ट्रको साथ लिएर बढ्ने बताइन् । नेपालचीनबीचको सम्बन्ध ऐतिहासिक रहेको उल्लेख गर्दै उनले सन् २०१९ मा चिनियाँ राष्ट्रपति सी चिनफिङको नेपाल भ्रमणले सम्बन्ध थप उचाइमा पुर्याएको बताएकी थिइन् । चिनियाँ नेता लिउले नेपाल भ्रमणको उद्देश्य यहाँका पार्टीहरूसँगको सम्बन्ध बढाउनु रहेको बताएका थिए । मैले सबै राजनीतिक दलका नेतासँग भेटें । पार्टीहरूबीचको सम्बन्ध विस्तारका लागि म आएको हुँ, लिउको भनाइ उद्धृत गर्दै राष्ट्रपतिका प्रेस विज्ञ टीका ढकालले भने, दुई मुलुकबीचको सम्बन्ध विकास र विस्तार गर्न नेपालका राजनीतिक पार्टीले खेलेको भूमिकाको प्रशंसा गर्छु । लिउले नेपालचीनबीचको सम्बन्ध र पारस्परिक लाभ दुईपक्षीय हितका आधारमा विकास भइरहेको बताएका थिए । आइतबार प्रधानमन्त्री तथा कांग्रेस सभापति शेरबहादुर देउवा, परराष्ट्रमन्त्री नारायण खड्कासहित कांग्रेसका नेतासँग भेटवार्ता गरेका लिउले सोमबार माओवादी केन्द्रका अध्यक्ष पुष्पकमल दाहालसहित नेतासँग भेट गरेका थिए । मंगलबार उनले एमाले अध्यक्ष केपी शर्मा ओली र नेकपा एसका नेताहरूसँगको भेटमा समय खर्चिए भने बुधबार नेमकिपा अध्यक्ष नारायणमान बिजुक्छेसँग भेटेका थिए । उनी बुधबारै बेइजिङ फर्किएका छन् ।"
भट्टराई समूहको बैठक अवैधानिक,"(वीरगन्ज)  जनता समाजवादी पार्टीका अध्यक्ष उपेन्द्र यादवले संघीय परिषद् अध्यक्ष बाबुराम भट्टराईको समूहले काठमाडौंमा बैठक बोलाएर पार्टीको ब्यानर दुरुपयोग गरेको आरोप लगाएका छन् । भट्टराई समूहको बैठकले वैधानिकता नपाउने पनि उनले बताएका छन् । त्यो न्यूनतम राजनीतिक संस्कार नभएका व्यक्तिहरूको भेला हो, वीरगन्जमा आयोजित केन्द्रीय समिति बैठकमा यादवले भने । जसपा अध्यक्ष यादवले बैठक बोलाउँदा भट्टराई नै पन्छिएको आरोप लगाएका छन् । निर्वाचनपछि बसेको केन्द्रीय कार्यकारिणी समिति बैठकमा भट्टराई नआएर आफ्ना २३ जना केन्द्रीय सदस्यलाई मात्र पठाएको उनको भनाइ छ । स्थानीय तहको निर्वाचनभन्दा केही दिनअघि संघीय परिषद्को बैठक बसेको थियो । त्यसपछि केन्द्रीय समिति र केन्द्रीय कार्यकारिणी बैठक बस्यो र हामी निर्वाचनमा गयौं, उनले भने, स्थानीय तहको निर्वाचन हुँदा केही साथीले हस्ताक्षर चलाउनुभयो । केका लागि भनेर सोध्दा बैठक बोलाउन भनियो तर बैठक बोलाउँदा आउनुभएन । भट्टराईले आफूमाथि एकलौटी निर्णय गरेको भनी भ्रम फैलाएको पनि उनले बताए । भट्टराईको हस्ताक्षर गराउने पुरानो बानी रहेको यादवको टिप्पणी थियो । माओवादी हुँदा पुष्पकमल दाहाललाई हटाउन हस्ताक्षर गराउनुभएको थियो । त्यो हस्ताक्षर बुझाउँदा उहाँले सही गराएका १८ जनाले बैठकमा विरोध गरेका थिए । पछि उहाँले माओवादी छाड्नुभयो, यहाँ पनि संजोग त्यस्तै भएको छ, अध्यक्ष यादवले भने, उहाँले गराएको हस्ताक्षर पार्टीमा र बैठकमा पेस गर्नुपर्थ्यो । बहुमत देखाएको भए म अध्यक्ष छाडिहाल्थें । यादवले भट्टराईको मानसिकता गडबड भएजस्तो लागेको पनि टिप्पणी गरेका छन् । आफ्ना ३४ जना समर्थक बोकेर उहाँ कताकता बालुवाटारतिर पनि पुग्नुभएको थियो । उनले प्रधानमन्त्रीलाई संसदीय दल पूरै कब्जा भयो, केन्द्रीय समितिमा अत्यधिक बहुमत भइसक्यो, उपेन्द्र यादव अध्यक्ष र संसदीय दलको नेता होइन भनेछन्, यादवले भने, कार्यकारिणीमा बहुमत छ भन्नुभयो तर जम्मा ६ जना लिएर बस्नुभएको छ । केन्द्रीय समितिका दुई तिहाइ सदस्य वीरगन्जको बैठकमा उपस्थित रहेको यादवको दाबी छ ।"
सरकारका काममाथि कांग्रेसभित्रै प्रश्न,महामन्त्रीप्रति प्रश्न महामन्त्री गगन थापा र विश्वप्रकाश शर्माको भूमिकालाई लिएर केही सदस्यले प्रश्न उठाएका छन् । केन्द्रीय सदस्य केशवकुमार बुढाथोकीले शेखर कोइराला समूहको पार्टी प्यालेसमा बसेको गुट बैठकबारे प्रश्न गर्दै पार्टीभित्रका छलफल केन्द्रीय कार्यालयमै हुनुपर्ने बताएका थिए । उनले महामन्त्री थापाप्रति संकेत गर्दै गुटको बैठकमा सहभागी हुने पार्टीका पदाधिकारीलाई जिल्लामा बहिष्कार गर्नुपर्ने अवस्था आउन सक्ने चेतावनीसमेत दिए । कोइराला पक्षको बैठकमा थापा सहभागी हुँदै आएका छन् । केही दिनअघि महामन्त्रीद्वय थापा र शर्माले निर्वाचन आयोगमा पुगेर गैरआवासीय नेपालीलाई पनि मतदानको अधिकार दिनुपर्ने माग गरेको प्रसंग उठाउँदै बुढाथोकीले यो विषय पार्टीमा किन एजेन्डा नबनाइएको भन्ने प्रश्न गरे । सामाजिक सञ्जालमा अभिव्यक्त विचारमाथि समेत कतिपय सदस्यले प्रश्न उठाएका थिए । चुनावी गठबन्धनको पक्षविपक्षमा पनि धारणा आएका छन् ।
संघीयता बलियो बनाउने बाटो,"अन्तरिम संविधान, २०६३ मै व्यवस्था गरेर मुलुक संघीय प्रणालीमा गएको हो, तर त्यसको कार्यान्वयन भने नेपालको संविधान, २०७२ आएको दुई वर्षपछि भएको निर्वाचनमार्फत मात्र भयो । २०७४ मा भएका तीन तहका निर्वाचनले मुलुकमा एउटा संघीय सरकार, सातवटा प्रादेशिक सरकार र ७५३ वटा स्थानीय सरकार चुनेपछि संघीयताको व्यावहारिक अभ्यास सुरु भएको हो । त्यसको पनि पाँच वर्ष बितिसकेको छ, बित्दै छ । राष्ट्रको जीवनमा पाँच वर्ष कुनै ठूलो कालखण्ड नभए पनि संघीयता कसरी अभ्यास गरियो र यसमा केके बाधाअप्ठ्यारा देखिए भन्ने समीक्षा गर्दै आगामी दिनमा गर्नुपर्ने सुधारको खाका कोर्ने समय भने अब आइसकेको छ ।गत शनिबार कान्तिपुर मिडिया ग्रुपले मधेश प्रदेशको राजधानी जनकपुरमा मधेस मन्थन कार्यक्रम आयोजना गर्यो, त्यसमा विभिन्न समसामयिक विषयमा विमर्श भए पनि छलफलको केन्द्रमा भने संघीयता, यसको अनुभव र आगामी दिनमा गर्नुपर्ने सुधारजस्ता विषय थिए । मधेश आन्दोलनको बलमा संघीयता स्थापना भएको सन्दर्भमा यसको संस्थागत कसरी भइरहेको छ भन्नेबारे त्यही प्रदेशको अनुभव विशेष चाखलाग्दो हुने नै भयो । मधेशका मुख्यमन्त्री लालबाबु राउतले सटीक टिप्पणी गरे, संघीयता अनिच्छित शिशुजस्तो भएको छ, मार्नफाल्न पनि नसक्ने र हुर्काउन पनि नचाहने । संघीय सरकारले विगत पाँच वर्षमा संघीयताप्रति गरेको बेवास्तालाई राउतको यो एक वाक्यले राम्रोसँग अभिव्यक्त गर्छ ।हुन पनि पाँच वर्षको अभ्यास हेर्दा संघीय सरकारले प्रदेशको क्षेत्राधिकारमा निरन्तर हस्तक्षेप गरिरहेको देखिन्छ । संघले कानुन र संरचना केही नबनाइदिएका कारणले प्रदेशको काम रोकियो, कर्मचारीको भर्ना र सरुवामा समेत संघको नियन्त्रण रहँदा यो पाँच वर्षमा सातैवटा प्रदेशले असहयोग भोगे । संघीयता कार्यान्वयनका लागि संघले करिब ६ दर्जन, प्रदेशले करिब पाँच दर्जन र स्थानीय तहले करिब तीन दर्जन जति कानुन बनाउनुपर्छ । तर, संघीय कानुनसँग बाझिने गरी प्रदेश कानुन बनाउन नपाइने कारणले प्रदेशहरूले आफ्ना लागि कानुन बनाउन पनि संघको कानुन पर्खिनुपर्ने अवस्था आयो । अर्कोतर्फ संघले बनाएका कानुन संघीयता अनुकूल छैनन् । प्रदेशको अधिकार कटौती गर्ने तर संविधानले चिन्दै नचिन्ने प्रमुख जिल्ला अधिकारी (सीडीओ) लाई बलियो भूमिका दिनेगरी कतिपय कानुन बनाइएका छन् । संघको यस्तो नीतिले जिल्ला प्रशासन कार्यालयहरूलाई प्रदेशमा समानान्तार शक्ति अभ्यास गर्ने केन्द्र बनाएको छ । यसले काठमाडौंको राजनीतिकप्रशासनिक नेतृत्वले प्रदेशहरूलाई हिजोका विकास क्षेत्रभन्दा बढ्ता बनाउन नचाहेको भनी लाग्दै आएको आरोपमा बल दिन्छ । संघीयता कार्यान्वयन गर्न संघीय सरकारले प्रदेशका अप्ठ्यारा फुकाउन सहयोग गर्नुपर्नेमा संघीय सरकार नै मुख्य अवरोधकको रूपमा देखा परेको छ । अर्कोतर्फ संघीय सरकारले प्रदेशका अधिकारमाथि हस्तक्षेप गर्ने प्रयास गरिरहँदा प्रादेशिक सरकारहरूले त्यसविरुद्ध सशक्त प्रतिवाद गरेको पनि देखिँदैन । मधेश प्रदेशले संघीय हस्तक्षेपविरुद्ध सर्वोच्च अदालतको संवैधानिक इजलासमा ६ वटा मुद्दा हालेको छ तर बाँकी प्रदेशहरूले केही नगरेबाट उनीहरूले संघको हस्तक्षेपलाई स्वीकार गरेको जस्तो पनि देखिन्छ । कानुनतः विवादको निरूपण गर्ने संवैधानिक इजलास वा संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न भनी संविधानले कल्पना गरेको अन्तरप्रदेश परिषद्जस्ता निकायहरू सक्रिय भएका छैनन् । परिषद्को अध्यक्षता गर्ने प्रधानमन्त्रीले त्यसको बैठक बोलाउन आवश्यक सम्झेका छैनन् भने प्रदेश सरकारले पनि परिषद्को बैठक माग गर्न सकेको देखिँदैन । यसरी संघ, प्रदेश र स्थानीय तहबीच संविधानले चिन्ने संयन्त्रमार्फत हुनुपर्ने संवाद टुटेको देखिन्छ । साथै, प्रदेशहरूले पनि संघीय सरकारका बेथितिलाई स्थानीयकरण गरेको जस्तो देखिन्छ । केन्द्रीकृत व्यवस्थामा राजकीय शक्ति र राज्य संयन्त्रमा निश्चित क्षेत्र, धर्म, जात र लिंगका मानिसको मात्र वर्चस्व रहेकोजस्ता समस्याबाट अहिलेका प्रदेशहरू पनि मुक्त छैनन् । जति नै समानुपातिक समावेशी सिद्धान्त लागू गरिएको भनिए पनि प्रदेशको राजनीति निश्चित शक्ति समूहका व्यक्तिको नियन्त्रणमा छ । प्रदेशभित्रका विविधताको प्रतिविम्ब त्यहाँको राजनीतिमा देखिँदैन । संघीयतापछि मधेश वा अन्य प्रदेशको शक्ति संरचनामा कुनै परिवर्तन आएको छैन । त्यहाँको समाजमा स्थापित शक्ति समीकरण बदलिएको छैन । जसका कारण हिजो सिंहदरबारलाई सोधिने प्रश्न अब बिस्तारै प्रदेशतिरै फर्कने अवस्था पनि आएको छ । प्रशासनिक रूपमा मात्र नभएर दलहरूको सांगठनिक संरचना पनि संघीयता अनुकूल देखिँदैन । स्थानीय तहका मेयरउपमेयरदेखि प्रदेश सभा सदस्य, प्रदेशका मुख्यमन्त्रीमन्त्री पनि पार्टीका केन्द्रीय कमिटी वा त्यो तहका नेताहरूले निर्णय गर्ने अभ्यास देखिएको छ । यस्तो अभ्यासले काठमाडौंको मुख ताक्नुलाई स्थानीयप्रदेशस्तरमा समेत अनिवार्य बाध्यता बनाइदिएको छ । अर्कोतर्फ, प्रदेशहरूले गरिरहेको शासन पनि सिंहदरबारको भन्दा फरक छैन । मन्त्रालय, विभाग तथा कार्यालयहरू संघीय सरकारकै विस्तारित रूपजस्ता देखिन्छन् । संघकै नाम र कार्यक्षेत्र भएका बाहेक प्रादेशिक आवश्यकतामा मन्त्रालय स्थापना गर्ने तर काठमाडौंमा स्थापित मन्त्रालय नबनाउने सोच कोही मुख्यमन्त्रीमा देखिएको छैन । संघीय सरकारले बुझ्नुपर्ने के छ भने संविधानले प्रदेश र स्थानीय सरकारलाई सुम्पेका अधिकार संघले कृपा गरेर दिएको होइन, जसलाई मन लागेका बेला फिर्ता लिन पाइयोस् । किनभने संविधान भनेकै जनताको इच्छाको सामूहिक अभिव्यक्ति हो, र जनताले त्यस्तो अभिव्यक्तिमार्फत दिएको अधिकार संघीय सरकारका नेतामन्त्रीकर्मचारीको इच्छामा फर्कंदैन । प्रदेश र स्थानीय सरकारले पनि आफ्नो अधिकारको स्रोत सार्वभौम जनाताको सामूहिक इच्छा हो भन्ने बुझेर त्यसलाई दाबी गर्न जरुरी छ । तब मात्र संघीयता थप मजबुत बन्दै जानेछ ।"
कांग्रेसभित्रको सवालजवाफ,"नेपाली कांग्रेस स्थापनाकालदेखि नै गुटउपगुट र विवादरहित हुन सकेको छैन । बीपी कोइरालामातृका कोइराला, नरेन्द्र रेग्मीबीपी कोइरोला, गिरिजाप्रसाद कोइरालाकृष्णप्रसाद भट्टराई, गिरिजाप्रसाद कोइरालाशेरबहादुर देउवा, शेरबहादुर देउवारामचन्द्र पौडेल हुँदै शेरबहादुर देउवाशेखर कोइरालासम्म आइपुग्दा विवादले सुल्झने बाटो भेटेको छैन । पार्टीलाई एकलौटी ढंगले चलाएको, विधिविधान मिचेको हिजो रामचन्द्र पौडेलले पनि बारम्बार नउठाएका होइनन् । त्यति बेला देउवा डेग चलेनन् । उनी चौधौं महाधिवेशनपछि देउवानिकट पुगेका छन् । यतिबेला देउवालाई टक्कर दिन पुनः कोइराला आइपुगेका छन् । पहिलो कार्यकालमा समेत अन्तिम समयमा आएर पार्टी पदाधिकारी तथा भ्रातृ संगठनलाई पूर्णता दिएका देउवाले यस पटक पनि त्यसैलाई निरन्तरता दिने लक्षण देखाएका छन् । पार्टीभित्रका यस्तै र सरकार सञ्चालनमा समेत गम्भीर असहमति जनाउँदै कोइराला समूहले देउवालाई एक दर्जन सवालमा ध्यानाकर्षण गराएका छन् । अब देउवाले यस्ता प्रश्न सुन्छन् या सुन्दैनन् केही दिन पर्खनुको उपाय छैन । सुजन देवकोटा, पालुङ्टार४, गोरखास्थानीय निर्वाचनमा गठबन्धन गरेका प्रधानमन्त्री शेरबहादुर देउवाले संघ तथा प्रदेश चुनावमा पनि गठबन्धन आवश्यक भएको बताएका छन् । गठबन्धन नगरे परिणाम राम्रो नआउने बताएको देख्दा अचम्म लाग्छ । के अब कांग्रेस कसैको सहाराबिना जनमत पाउनै सक्दैन ? कांग्रेसले देश र जनहितका बारे सोचेको भए सायद यस्तो अवस्था आउने थिएन । सधैं आन्तरिक द्वन्द्व तथा पारिवारिक मोहमा कांग्रेस फस्यो । शीर्षनेताहरूको परिवारमोहका कारण कांग्रेसलाई जनताले विश्वास गर्न छाडे । कांग्र्रेसको छवि जनताको नजरमा गिर्दै गयो । यस्तो संकटका बेला पार्टी संगठनलाई बलियो बनाएर चुनावमा जानुपर्नेमा किन देउवा डराएका ?देउवा सरकार एक वर्ष पुग्यो । यसबीच के त्यस्तो काम भयो भनेर खोज्ने हो भने हातमा लाग्यो शून्य छ । आफू सरकारमा बसेर केही नगर्न अनि निर्वाचन जित्नका लागि अनेक जालझेल गर्न ? यही हो लोकतान्त्रिक गणतन्त्रको सिद्धान्त ? हिजो ओली सरकारले केही गर्न सकेन भनेर आरोप लगाउने देउवाले चाहिँ एक वर्षमा के गर्यो ? सरकारमा बस्नु ठुलो कुरा होइन काम गर्नुचाहिँ ठूलो हो । गठबन्धन सरकारको चौतर्फी आलोचना भएको छ । मन्त्रीहरू विवादमा तानिएका छन् । न्यायालय भ्रष्टाचारीको अखडा बनेको छ । यसैका लागि हो गठबन्धन चाहिएको ? गठबन्धन जनताका लागि भन्दा पनि आफ्नो चुनावी जितका लागि गर्न लागेको भन्दा फरक पदैन । जनभावना बुझेर अघि बढेको होइन अनि तालमेल, झेलझाल नगरी कसरी जितिओस् ! पुरुषोत्तम घिमिरे, काठमाडौं"
टाट पल्टिन उद्यत,"सरकारी तथ्यांकले चालु महिनामा रेमिट्यान्सबाट डलर सञ्चितिमा बढोत्तरी देखाउँदा, आर्थिक मन्दी मात्र देखाइरहने समाचारलाई केही आराम दिने भएको छ । त्यस्तै गत दिनमा विद्युत् प्राधिकरणले भारतलाई बिजुली बेचेर अर्ब बढी रकम भित्र्याएको खबर पनि उत्साहजनक छ । सम्पन्न हुन लागिरहेका जलविद्युत् परियोजनाहरूले भविष्यमा यस्तो आँकडामा वृद्धि गर्नेछन् । यस्तो सञ्चितिले आधा वर्षसम्म आवश्यक आयातमा सघाउने सरकारी आकलन छ । विद्युत् प्राधिकरणमा भएको प्रशासनिक सुधार र विदेशमा बगाएको रगतपसिनाबापत युवाहरूले पठाएको रेमिट्यान्सले, वृद्धि भएको विदेशी मुद्रा सञ्चितिलाई कसरी सिध्याउने भनी, कर्मचारीतन्त्रमा आश्रित राजनीतिक व्यवस्थाले तानाबाना बुन्न सुरु गरिसकेको छ । आर्थिक मन्दीका कारण डरलाग्दो आर्थिक अवस्थाबाट उकास्न उपभोग्य सामग्री आयातमा समेत बन्देज लगाउने सरकारले, ६ हजार बढी कर्मचारीलाई अनावश्यक विदेश भ्रमण गर्न लगाएको छ । प्रहरीमा बुट र शौचालयको अभावलाई नजरअन्दाज गरी, मन्दीको अवस्थामा बजेटलाई समेत बेवास्ता गरी, हतारहतार हतियार आयात गर्न लागेको खबरले, नेपाली नेता र प्रशासन दुवैले नेपाललाई श्रीलंकाको बाटामा लग्न हतार गरेको सहजै अनुमान गर्न सकिन्छ । महेन्द्रसिंह बम, टीकापुर१, कैलाली"
"सरकारको एक वर्ष : व्यक्ति फरक, काम उही","हिजो केपी शर्मा ओली सरकारलाई प्रमुख प्रतिपक्षी दलका नेता शेरबहादुर देउवाले उठाएका प्रश्नहरू आज देउवाकै पार्टीभित्रबाट शेखर कोइरालाले उठाएका छन् । सत्ताबाहिर हुँदा आफैंले उठाएका प्रश्नहरू आज सत्तामा पुग्नासाथ बिर्सनु र उल्टो सुधारतर्फ कुनै पाइला नचाल्नु देउवाको ठूलो गल्ती हो । हिजोका दिनसम्म देउवा आफैंले संवैधानिक परिषद्को संरचनामा ओलीले गर्न थालेको उलटपुलटको घनघोर विरोध गरेका थिए । आज भने पुनः उही ओलीको पालाको झैं संवैधानिक परिषद्को संरचना बनाउने मस्यौदा तयार गर्दै छन् ? यो किन ? यसको जवाफ आम जनतालाई पनि दिनुपर्छ देउवाले । अन्यथा कुन मुखले ओलीको त्यो कदम गैरसंवैधानिक थियो भन्ने ? ओलीमा शक्तिको भोक निकै थियो, त्यसैले राजस्व अनुसन्धान, सम्पत्ति शुद्धीकरणजस्ता महत्त्वपूर्ण विभागहरू मन्त्रालयबाट खोसेर प्रधानमन्त्री मातहत ल्याए । जसले शक्ति सन्तुलनको अवस्थामै प्रहार गर्न पुग्यो । ओलीको त्यो कदम गलत हो भनेर विरोध गरेका देउवाले आफैं प्रधानमन्त्री हुँदा संशोधन गर्न किन लागेनन् ? आमजनता ओलीपथसँग रुष्ट थिए । उनीहरू देउवा ओलीपथमा नहिँडून् भन्ने चाहन्छन् । अझै पनि समय छ । सरकारको छवि राम्रो पार्न देउवाले गम्भीरतापूर्वक विचार गर्नुपर्छ । गोपाल देवकोटा, चाबहिल, पीपलबोट"
को स्वतन्त्र ?,"स्वतन्त्रको सिद्धान्तमान्छे पूर्णतः स्वतन्त्र हुनै सक्दैन । मात्र तुलनात्मक रूपमा कोही कम, कोही बेसी स्वतन्त्र होलान् । जस्तो कि राजाभन्दा रैती केही कम स्वतन्त्र होलान् । गृहस्थभन्दा जोगीहरू केही धेरै स्वतन्त्र होलान् । हुन सक्छ कैदीभन्दा खेलाडी धेरै स्वतन्त्र होलान्, ईश्वरभन्दा ध्यानी, साधक र तपस्वी कम स्वतन्त्र होलान् । तर यो चराचर जगत्मा निरपेक्ष स्वतन्त्र खोजे मरे पाइँदैन । कोही राजकाजको बन्धनमा, कोही पैसा र प्रेमको बन्धनमा । कोही भक्तको बन्धनमा, कोही मठ, पन्थ वा ईश्वरको बन्धनमा । के गृहस्थहरू स्वतन्त्र हुँदैनन् ? हुँदैनन् । किनभने महत्त्वाकांक्षा, सपना, लोभ, लालसा आदिले तिनलाई स्वतन्त्र हुनै दिँदैनन् । गृहस्थसँग परिवार हुन्छ, समाज हुन्छ र संसार हुन्छ । संसारसँग जोडिएको मान्छे त्यसबाट अलगथलग कसरी हुन्छ ? अर्थात्, मायाजालमा परेको मान्छे कसरी स्वतन्त्र हुन्छ ? यदि कोही गृहस्थ जञ्जालबाट मुक्त भेटिन्छ भने त्यो तुलनात्मक मुक्ति मात्र हो । जसरी मान्छे उज्यालोमा छायासँग स्वतन्त्र हुँदैन, त्यस्तै ऊ बाँचुन्जेल लालसाबाट पनि स्वतन्त्र हुँदैन । यदि कसैलाई आफू स्वतन्त्र छु भन्ने लाग्छ भने त्यो फगत अज्ञानता वा भ्रम हो । कथंकदाचित कोही व्यक्ति स्वतन्त्र हुन सक्छ भने त्यो अलौकिक वा असाधारण घटना हुन सक्छ । जस्तो बुद्ध । बुझ्नुपर्ने कुरा के भने, मान्छे महत्त्वाकांक्षा, सपना, लोभ, लालसाको बन्धनमा हुन्छ । यो नै मानव सभ्यताको राज हो । अन्यथा हाम्रो सभ्यता यति धेरै गतिशील, प्रतिस्पर्धी र विकासन्मुख हुने थिएन ।के राजनीति गर्ने मान्छे स्वतन्त्र हुँदैन ? हुँदैन । जब गृहस्थ स्वतन्त्र हुन सक्दैन त राजनीति गर्ने मान्छे झन् कसरी स्वतन्त्र हुन्छ ? किनभने आधुनिक राज्य, राजकाज र राजनीति यस्ता विषय हुन् जो एक जना व्यक्तिको नियन्त्रणमा हुँदैनन्, सामूहिक हुन्छन् । जब राज्य, राजनीति र राज्यसत्ता सामूहिक हुन्छन्, तब त्यसको प्रतिनिधि कसरी स्वतन्त्र हुन्छ ? सत्य नै यही हो कि जसै मान्छे सामूहिक प्रक्रियामा प्रवेश गर्छ, उसको स्वतन्त्रता स्वभावतः त्यो विन्दुबाट सकिन्छ । राजनीति एक्लो हुँदैन, न त राजनीति गर्ने एक्लो हुन्छ । किनभने त्यहाँ मतदाताहरू हुन्छन्, शुभेच्छुकहरू हुन्छन्, सेवकहरू हुन्छन् र हुन्छन् तिनका सपनाहरू । स्वभावतः समूहमा अनेक प्रश्नहरू हुन्छन् । जस्तो कतै वर्गका प्रश्नहरू हुन्छन्, कतै जातका, कतै धर्मका प्रश्नहरू हुन्छन् कतै क्षेत्र, भाषा र सम्प्रदायका । यावत् कुरा साथमा भएको राजनीतिकर्मी कसरी स्वतन्त्र हुन्छ ? अथवा महँगी बढेको बेला कोही कसरी स्वतन्त्र रहन्छ ? स्वास्थ्य र शिक्षामा दलाली बढेको बेला कोही कसरी स्वतन्त्र रहन्छ ? अथवा न्याय र अन्यायको बीचमा, नयाँ र पुरानाका बीचमा, अगाडि जाने कि पछाडि फर्किने भन्ने बहसमा कोही कसरी स्वतन्त्र, निरपेक्ष वा तटस्थ रहन सक्छ ? नेपाली राजनीतिका अगाडि यति धेरै संकटहरू छन्, यस्तो बेला किनारमा बसेर कोही कसरी आफूलाई स्वतन्त्र भन्न सक्छ ? अथवा यावत् प्रश्नहरूलाई नदेखेझैं गरी एउटा गम्भीर राजनीतिकर्मी कुन स्पेसमा स्वतन्त्र उभिन्छ ? निश्चय नै कोही कुनै दलको सदस्य नहुन सक्छ । तर अमुक दलको सदस्य नहुँदैमा मान्छे स्वतन्त्र हुँदैन । भ्रमवश कोही म स्वतन्त्र छु भन्छ भने उसले राजनीति गर्दैन, मात्र लोकरिझ्याइँ गर्छ । भौतिकवादी दर्शनको आँखाबाट हेर्दा मान्छे सभ्यताका अनेकौं प्रवर्गहरूसँग अन्तरसम्बन्धित प्राणी हो । समाजमा द्वन्द्वहरू हुन्छन् । संघर्ष र एकताहरू हुन्छन् । ती सबैमा मान्छे कहीँ कतै अनिवार्य जोडिन्छ । ऊ कतै द्वन्द्व गर्छ, कतै एकता । समाजमा हुने द्वन्द्व र एकताबाट मान्छे भिन्न हुँदैन । त्यसैले ऊ कहिल्यै स्वतन्त्र छैन । अध्यात्मवादी सिद्धान्तबाट हेर्दा मान्छे स्वयं ईश्वरको अंश हो । जो भाग्य र कर्म, पाप र पुण्य, स्वर्ग र नर्क, लौकिक र अलौकिक संसारको जञ्जालमा हुन्छ । त्यसैले मान्छे ईश्वर र ईश्वरको आदेशभन्दा पृथक् छँदै छैन । महाप्रलय र उद्विकासको सिद्धान्तबाट हेर्दा पनि मान्छे प्राकृतिक चक्रको एक हिस्सा हो । जीवन र जगत्का सम्पूर्ण अंग र आयामहरूसँग उसको अविभाज्य साइनो छ । समाज विज्ञान, सभ्यता र राजनीतिमा यो सत्य उसरी नै अकाट्य छ, जस्तो आकासमा सूर्य ।अर्थात्, गैरदलीयस्थानीय निर्वाचनमा हामीकहाँ स्वतन्त्र उम्मेदवारी दिने ठूलो लहर चल्यो । केही स्थानमा त्यस्ता उम्मेदवारहरूले जिते पनि । अतः स्वतन्त्र राजनीति, स्वतन्त्र उम्मेदवारी वा स्वतन्त्र पार्टीको परिचर्चा अहिले निकै माथि छ । तर के यो प्रयोगले ठीक भाका समातेको छ ? छैन । खासमा स्वतन्त्रको न्यारेटिभ नै गलत छ । यहाँनेर के स्मरण गरौं भने, स्वतन्त्र हुनु, गैरराजनीतिक हुनु र गैरदलीय हुनु नितान्त फरक कुरा हो । अर्थात्, सामूहिक हुनु, राजनीतिक हुनु र दलीय हुनु पनि नितान्त फरक कुरा हो । कोही जब राजनीतिमा आउँछ, स्वभावतः ऊ सामूहिकतामा प्रवेश गर्छ । एउटा मान्छे जब सामूहिक बन्दै जान्छ, क्रमशः उसले स्वतन्त्रता गुमाउँदै जान्छ । त्यसैले प्रश्न स्वाभाविक हुन्छ राजनीतिको जग नै सामूहिक हुन्छ भने उम्मेदवार कसरी स्वतन्त्र हुन्छ ? त्यसोभए के स्थानीय निर्वाचनमा स्वतन्त्र भनिएका ती उम्मेदवारहरू स्वतन्त्र थिएनन् ? उनीहरू स्वतन्त्र थिएनन् । उनीहरू गैरदलीय थिए । अर्थात्, त्यो स्वतन्त्र उम्मेदवारी थिएन, गैरदलीय उम्मेदवारी थियो । सायद, आज जुन स्वतन्त्र हुने लहर छ, त्यो कांग्रेस, कम्युनिस्ट वा राप्रपाबाट मुक्त हुने लहर हो । अथवा, पुराना दलहरूबाट अलग बस्ने र आफूलाई गैरदलीय बनाउने प्रयत्न हो । गैरदलीय हुनु र स्वतन्त्र भन्नु धेरै फरक कुरा हो ।त्यसोभए स्थानीय निर्वाचनमा भएको गैरदलीय उम्मेदवारीको अर्थ के हो ? त्यो एउटा संकेत हो । अर्थात्, एउटा विद्रोह हो । जसका केही म्यासेजहरू छन् । पहिलो म्यासेज के भने, पछिल्लो समय स्थानीय सरकार गैरदलीय हुनुपर्छ भन्ने बहस राजनीतिक वृत्तमा तीव्र थियो, जसलाई गैरदलीय उम्मेदवारहरूले अझ प्रखर बनाए । जो कहीँकतै अनुमोदित पनि भए । दोस्रो, गैरदलीय उम्मेदवारी परम्परागत दलहरूविरुद्धको एउटा विद्रोह हो । अर्थात्, कांग्रेस र कम्युनिस्टहरूबाट स्वतन्त्र हुने अभियान । अमुक पार्टीको सदस्यताबाट स्वतन्त्र हुने अभियान । परम्परागत राजनीतिक विचारको बन्धनबाट स्वतन्त्र हुने अभियान । दलीय संकीर्णता र सीमाबाट आफूलाई मुक्त गर्ने अभियान । यो अर्थमा त्यो विद्रोह दलहरूले हुर्काएको भ्रष्टाचार र कुशासनविरुद्धको झिल्को हो । वास्तवमा स्थानीय निर्वाचनमा जसले गैरदलीय हुने हिम्मत गरे उनीहरू स्वतन्त्र थिएनन् । बरु जानेर वा नजानेर उनीहरूले नयाँ खाले ध्रुवीकरण र पक्षघरताको आह्वान गरिरहेका थिए । संगठनको कुरा प्रश्न आउँछ, यो सिलसिला कहाँ पुगेर टुंगिएला ? के गैरदलीय हुनु नै आजका लागि उपलब्धि हो ? होइन । र, यी प्रश्नहरूको जवाफ समकालीन विश्व राजनीति, हाम्रो आफ्नै इतिहास, पछिल्ला आन्दोलनहरू र प्राप्त संविधानको जगमा उभिएर खोज्नुपर्छ । लोकतन्त्र, दलीय व्यवस्था र सामूहिक संकल्पभन्दा पृथक् बसेर यो प्रश्नको उत्तर पाइँदैन । हाम्रो राजनीतिक व्यवस्थामा दलहरू अनिवार्य छन् । अतः हामी राजनीतिमा बदलाव चाहन्छौं भने त्यो बदलाव आफूलाई गैरदलीय बनाउँदैमा प्राप्त हुँदैन । बरु आफूलाई अझ संगठित गरेर मात्र प्राप्त हुन्छ । किनभने गैरदलीय बसेर कसैले होहल्ला, विद्रोह वा प्रतिक्रिया त सृजना गर्न सक्छ तर त्यसरी राजनीति बदल्ने अभियान निष्कर्षमा पुग्दैन । किनभने गैरदलीय हुनु हाम्रो सन्दर्भमा राजनीतिक समाधान होइन । यो मात्र आन्दोलन वा दबाब हो । दलहरू बिग्रिए त्यसैले गैरदलीयहरूले जित्नुपर्छ भन्नु आजका लागि उल्टो प्रस्ताव हो । सुल्टो प्रस्ताव के हुनुपर्छ भने या त पुराना दलहरू सुध्र अन्यथा हामी नयाँ दल बनाउँछौं । गैरदलीय हुने प्रवृत्तिले निर्दलीयतालाई प्रवर्द्धन गर्छ । हाम्रो राजनीतिको भविष्य त्यो होइन । स्पष्ट छ, दलहरूको विकल्प दलहरू नै हुन् । अर्थात्, खराब दलको विकल्पमा अझ राम्रो दल । व्यक्तिवादी राजनीति आजको समाधान होइन । अन्यथा दलले समाधान नदिने, व्यक्तिले चमत्कार गर्ने ? यो त सामूहिकतामा भन्दा व्यक्तिमा विश्वास गर्ने कुरा भयो । लोकतान्त्रिक राजनीतिमा त्यस्तो हुँदैन । प्रश्न आउन सक्छ, त्यसोभए गैरदलीय अभियानको गन्तव्य के त ? त्यो नयाँ दलतर्फको पहिलो पाइला हुन सक्छ । त्यो नयाँ राजनीतिको आह्वान बन्न सक्छ । त्यो नयाँ सम्भावनाको खोजी हुन सक्छ । तर त्यो हुनुपर्छ संगठित वा सामूहिक प्रयत्न । वस्तुतः स्वतन्त्र उम्मेदवारीको कस्मेटिक कुरा गरेर यो अभियानलाई हल्का र टिपटापे बनाउनु हुँदैन । बरु यो अभियान दलहरूमा रूपान्तरण वा नयाँ दल निर्माणको आधार बन्नुपर्छ । किनभने राजनीतिक रूपान्तरणका लागि शक्तिशाली हस्तक्षेप गर्ने संगठन आजको आवश्यकता हो । अन्यथा म असल छु, म स्वतन्त्र हुँ, म राजनीतिमा आए, मलाई भोट हाल, म गरेर देखाइदिन्छु भन्नु अराजनीतिक ध्वाँस मात्र हो । लोकतान्त्रिक व्यवस्थामा हामीले विश्वास गर्ने सामूहिकतालाई हो । संगठित प्रयत्नलाई हो । एक जना पालनहार राम वा कृष्ण, अल्लाह वा जिसस अथवा अर्को कुनै मुक्तिदाता हामीलाई चाहिएको होइन । लोकतान्त्रिक राजनीतिमा चमत्कारी पुरुष (महिला) हैन, असल नेतृत्व आवश्यक हुन्छ । अन्तिम कुरा के भने, यो स्वतन्त्र हुने बेला होइन, यो नागरिकसँग जोडिने बेला हो । यो एक्लै हिँड्ने बेला होइन, यो संगठित हुने बेला हो । यो किनारमा तटस्थ बस्ने बेला होइन, यो आर्थिक, सामाजिक र राजनीतिक मुद्दाहरूमा पक्षधरता लिने बेला हो । यो मिलेर हिँड्ने बेला हो । यो सँगै लड्ने बेला हो । त्यसैले स्वतन्त्र हुने रहरमा बोक्रे राजनीति नगरौं, संगठित बनेर बदलावका लागि कम्मर कसौं ।"
स्वप्नशील नेतृत्वको प्यास,"शेरबहादुर देउवाको पञ्चम सत्तारोहणको एक वर्ष पूरा भएको छ । असहज परिस्थितिमा संविधानको जटिलताका बीच फेरि प्रधानमन्त्री बनेपछि देउवाले तय गरेको घोषित प्राथमिकता खोप लगायत पूरा भएका छन् भने अर्थतन्त्र उकास्न ठोस कदम चाल्न सफलता मिलेको छैन । सिंहदरबार सम्हालेका उनलाई पार्टीको राजपाठ पनि लगालग दोस्रो पटक हात लागेको छ । तर सरकार र पार्टी नेतृत्वमा मिलेको सफलता उनले कसरी प्रयोग गरिरहेका छ्न्, के यही शैलीको निरन्तरता आजको आवश्यकता हो त भन्नेबारेमा यो लेख केन्द्रित रहनेछ । देउवा पहिलो पटक प्रधानमन्त्री हुँदा ५० वर्ष पनि पुगेका थिएनन् । नेपाली कांग्रेसमा ५० वर्ष नपुग्दै प्रधानमन्त्री हुने यस्तो दुर्लभ अवसर बीपी कोइरालालाई मिलेको थियो । बीपीले प्राप्त त्यो अवसरलाई अधिकतम सदुपयोग गरेका थिए । तर देउवाका हकमा कसैले पनि त्यो भन्न सक्दैन । पटकपटक उनी खराब प्रतिमानहरू कायम गर्दै सिंहदरबारबाट बाहिरिएका थिए । सुशासन र नैतिक बलले शासन गर्नुपर्नेमा पूराका पूरा भागबन्डा गरेर संख्या गन्दै व्यक्तिव्यक्ति रिझाउने खेलमा उनी तल्लीन रहेको बेला संसदीय राजनीतिको अँध्यारो कालखण्डको सुरुआती जग बसेको थियो । तर यही मेलोमा सिंहदरबारको भित्तामा फोटो झुन्ड्याउन सफल भएपश्चात् पार्टीमा समकक्षी साथीहरूमाझ उनको वरिष्ठता यति अग्लो बन्यो कि उनले फर्केर हेर्नुपरेको छैन । गिरिजाप्रसाद कोइरालाले पहिलो पटकजस्तो नैतिकता देखाउँदा देउवा फेरि सोही कालखण्डमा दोस्रो पटक प्रधानमन्त्री बन्न पुगेका थिए । दोस्रो पटक भने देउवालाई सत्ताबाट बर्खास्त गरिएको थियो, असंवैधानिक रूपमा । उनीमाथि दरबारलाई किस्तीमा राखेर संविधान बुझाएको आरोप लाग्यो । त्यसपछि पनि उनी तेस्रो पटक प्रधानमन्त्री बने, गोर्खाली राजाको न्यायस्वरूप । उनका यी तीनै कार्यकाल विवाद र अक्षमताका पर्याय बन्न पुगे । तेस्रो पटक त सत्ताबाट गलहत्तिएर उनी शाही आयोगको चिसो छिँढीमा पुग्नुपरेको थियो । २०६२६३ अगाडिका यी सबै घटनाक्रम उनलाई नै पनि सम्झनाका तरेलीमा अप्रिय लाग्दा हुन् ! २०६२६३ पछि सत्ताको सोपान उक्लन उनलाई एक दशक बेसी पर्खनुपर्यो । चौथो सत्तारोहणमा उनले अपेक्षाकृत रूपमा परिपक्वता देखाए । प्रचण्डसँग सत्ता साझेदारी गर्दै नयाँ संविधानलाई संस्थागत गर्ने तीन तहका निर्वाचन गर्न नेतृत्वदायी भूमिका खेले । सुशासन र नागरिकलाई सेवा प्रवाहमा भने उनको शैली बदलिएन । ०६२ सालअगाडिको कालखण्डलाई माथ गर्ने गरी उनले आईजी काण्ड रच्ने र प्रधानन्यायाधीशलाई महाभियोग लगाउने काम गरे । चुनावका मुखमा भएका यस्ता शासकीय विफलताले सहरी इलाकामा कांग्रेसको जनमत घट्न विशेष भूमिका खेल्यो । तर यो कुराको वस्तुनिष्ठ मूल्यांकन पार्टीभित्र कहिल्यै भएन । आफैंले नेतृत्व गरेको निर्वाचनबाट पराजित हुँदा पनि त्यसको जिम्मेवारी उनले केन्द्रीय कार्यसमिति हुँदै आम कार्यकर्ताको पोल्टामा हालिदिने कार्य गरे । नेतृत्व हस्तान्तरणको चौतर्फी दबाबलाई उपेक्षा गर्दै उनी पार्टी सत्तामा रहिरहे । भाग्यमानीको भूतै कमारो भनेजस्तै उनको भागमा पञ्चम पटक सत्तारोहण गर्ने अवसर यही सबभन्दा लज्जास्पद चुनावी पराजय भएकै कालमा मिल्यो । कोभिड महामारीलगत्तै रूसयुक्रेन युद्धले आक्रान्त हुन पुगेको विश्व अर्थतन्त्रको बाछिटाबाट नेपाल मुक्त हुने कुरा थिएन । तर त्यसलाई कम गर्न सरकारी तदारुकताले सहयोग पुर्याउन सक्थ्यो, त्यो दिशामा उनले अर्थमन्त्रीलाई उपयोग गर्न र सरकारलाई चलायमान बनाउन सकेनन् । गभर्नर प्रकरणमा बिदा भइसक्नुपर्ने अर्थमन्त्री बजेट प्रकरणमा मात्रै सरकारबाट बिदा भएका छन् । अर्थतन्त्र दबाबमा भएको बेला अर्थ मन्त्रालय आफूसँगै राखेर उनले अर्थतन्त्रलाई तदर्थवादमा सीमित राख्ने संकेत गरेका छन् । गभर्नरले खुलेआम रूपमा देश श्रीलंका बन्ने मार्गमा अग्रसर भएको वक्तव्य दिइरहेका छन् । जनस्तरमा अर्थतन्त्रलाई लिएर भय व्याप्त छ । मुद्रास्फीतिका कारण गरिबीको रेखामुनि रहेका नागरिकहरूलाई दुई छाकका निम्ति चुलो बाल्न मुस्किल हुन लागेको छ । संघीयता कार्यान्वयनका लागि अत्यावश्यक खुड्किलो मानिएको कर्मचारी समायोजन र व्यवस्थापनमा दिगो कदम चालिएको छैन । ओलीको कार्यकालभन्दा संघीयताप्रति देउवा सरकार ज्यादा संवेदनशील छ भन्ने आधार देखिएको छैन । देउवाका पाँचै शासनकालको एउटा खास विशेषता छ । परिस्थितिजन्य चापका अलवा उनमा सर्वथा नयाँ सोच र योजनाको अभाव देखिन्छ । शासकीय सुधार र परिवर्तनका लागि नयाँ कार्यक्रम तय गर्नेभन्दा पनि दैनिक प्रशासन मात्र चलाएर दंग पर्ने कल्पनाविहीन शैली उनको ट्रेडमार्क बन्न पुगेको छ । जनजीविकासँग सम्बन्धित विषयमा आम नागरिकलाई राहत दिने रचनात्मक क्रियाकलापको खोजीभन्दा विगतको कमजोरीको निरन्तरता नै उनका निम्ति प्रिय देखिन्छ । २०४७ को संविधान अन्तर्गत बनेको पहिलो मिलीजुली सरकारदेखि अहिलेसम्म उनले चार पटक मिलीजुली अर्थात् गठबन्धन सरकारको नेतृत्व गरेका छन् । २०५७ सालमा भने उनले नेपाली कांग्रेसको एकमना सरकारको नेतृत्व गरेका थिए । एकल होस् वा संयुक्त, सरकारको रूपरंग जेजस्तो भए पनि उनको तदर्थवादी कार्यशैलीमा कुनै बदलाव आएको छैन ।हेनरी किसिन्जरको हालै मात्र नेतृत्वसँग सम्बन्धित किताब प्रकाशित भएको छ लिडरसिप ः सिक्स स्टडिज इन वर्ल्ड स्ट्रेटेजी नामको । उनी भन्छन् कुनै पनि नेतृत्वले विगत र आगतको बीचमा रहेर सोच्ने र आफूले अंगीकार गरेको मान्यता र आकांक्षाको बीचमा रहेर कार्य गर्ने गर्छ । त्यसका लागि चुनौती भनेको समाजको इतिहास अनि क्षमताको ठोस वस्तुस्थितिमा आधारित यथार्थ मूल्यांकन गर्न सक्नु हो । उनीहरूले विगतबाट के पाठ सिकेका छन् र भविष्यबारे के सपना देखेका छन् भन्नेबीच सन्तुलन राखेर कार्य गर्नुपर्छ जुन स्वाभाविक रूपमा अनुमानमा आधारित र अनिश्चित हुन्छ । अन्तरमनले तय गरेको दिशाले नै उसको उद्देश्य मुताबिकको रणनीति बनाउन सहज गराउँछ । देउवाको शैली हेर्दा यस्तो लाग्छ कि उनी सत्तामा पुगेपछि घुम्ने मेचमाथिको त्यस्तो मान्छे बन्न पुगिहाल्छन, जसलाई आफ्नो परिवेशमा आएको नयाँ बदलावबारे केही अन्दाजै हुँदैन । सरकारमा पुग्न लगाउने उनको ध्यान त्यहाँ पुगेपछि के गर्ने भन्नेमा पनि हुन्थ्यो भने कथा अर्कै हुन्थ्यो । किसिन्जरले भनेजस्तो अन्तरमनको आवाज र त्यो अनुरूपको रणनीति तय गर्नमा उनको दिलचस्पी छैन । नयाँ नेपालको योभन्दा ठूलो दुःखान्त अर्को हुन सक्दैन । हिजो देउवा पहिलो पटक प्रधानमन्त्री हुँदा उनका पुत्र भर्खर दुई महिना लागेका थिए, आज तिनै पुत्रलाई बजेटराजस्व दरमा चलखेल गरेर फाइदा हुने गरी नीतिगत भ्रष्टाचार भएको आरोप लागेपछि इन्कारी वक्तव्य निकालिएको छ । पहिलो कार्यकालमा श्रीमती आरजु राणालाई लो प्रोफाइल मै राखिएको थियो, अहिले देउवा बिनासल्लाहकार चलिरहेका छन् । २०४७ सालको संविधानलाई बदनाम गराउने कालखण्डको नेतृत्व गरेका उनी गणतान्त्रिक संविधानलाई लयमा ल्याउन सफल हुँदाहुँदै पनि अहिले ओली जसरी नै शासकीय विफलतातर्फ उन्मुख देखिन्छन् । आज नेपाली कांग्रेस केन्द्रीय कार्यसमितिमा देउवालाई आइडल मानेर हुर्केको पुस्ताको बहुमत छ । योभन्दा ठूलो गौरव देउवाका लागि अर्को नहुनुपर्ने हो । अर्को अकाट्य तथ्य के हो भने, पार्टी महामन्त्री गगन थापा र विश्वप्रकाश शर्मालाई आफ्नो आइडल मान्ने पुस्ता पनि पार्टी पंक्तिमा पालिका प्रमुखदेखि जिल्ला सभापतिमा आइसक्यो । देउवाले गणतन्त्रकालका दुइटा चुनावी सरकारको नेतृत्वकर्ताका रूपमा पुर्याएको योगदानको कदर गर्दै कांग्रेस पार्टीले मात्र होइन देशले नै उनले विश्राम लिएको हेर्न चाहन्छ । देउवाको व्यक्तिगत कीर्तिमानले पार्टी, जनता र देशलाई नै कीर्तिमानी बनाउने कुनै कार्य रच्न सकेको छैन । एक्काइसौं शताब्दीसुहाउँदो नेतृत्व उनीबाट सम्भव छैन । अब उनले गर्ने कार्य भनेकै पार्टीलाई पहिलो बनाउन सघाएर विश्राम लिने हो, सपना पक्रन सक्ने नयाँ पुस्तालाई सरकारको नेतृत्व सुम्पेर । त्यसका लागि चुनावअगावै पार्टीभित्र र बाहिर प्रधानमन्त्रीका लागि सर्वेक्षण गरेर नयाँ अनुहारलाई भावी प्रधानमन्त्रीका रूपमा घोषणा गर्न सकिन्छ । नीति अधिवेशनमार्फत थिति बसालेर त्यो पहलकदमी लिन सकिन्छ । सिंगो देश देउवाबाट मात्र एक पटक इमानदार त्यागको व्यग्र प्रतीक्षामा छ । स्थानीय चुनावयता बदलावका लागि उठेको आवाज उनको कार्यकारीबाट स्वतःस्फूर्त बहिर्गमनका लागि अन्तस्करणको आवाज बन्न पुगोस् ताकि आफू जीवित हुँदै कांग्रेसबाट केही नयाँ अनुहारहरू प्रधानमन्त्री बनेको हेरेर देउवाले अभिभावकत्वको मज्जा लिन सकून् । कांग्रेसको आन्तरिक जीवन र पुरातनबाट नयाँ युगको राजनीतितर्फ जान लागेको संक्रमणकाललाई सहज बनाउने कि नबनाउने ? गठबन्धनको सभापति हुने कि कांग्रेसको ? गठबन्धनसँग सौदा देउवाले पार्टीको बलियो पक्षलाई लिएर गर्ने कि कमजोर पक्षलाई ? यस्ता प्रश्नका बीच कांग्रेस थप एउटा चुनाव हार्न तयार हुनुपर्छ तर आफ्नो शक्तिको अवमूल्यन स्विकार्न तयार हुनु हुन्न । कांग्रेसको अहिलेको आन्तरिक सत्तासंघर्षमा ताजुबलाग्दो परिस्थिति देखा परेको छ । अघाएकाहरू नै छिटो खानुपर्छ, डाँडावारि खानुपर्छ भनिरहेका छन र त्यसको नेतृत्व देउवाले गरेका छन् । तर सत्ताको चास्नी चाट्न नपाएकाहरू भने डाँडापारि गएर खाने भन्दै छन् र त्यसको नेतृत्व कोइराला समूहका नेताहरूले गरिरहेका छन् । यस्तो विरोधाभासपूर्ण अवस्था कसरी आइपुग्यो, त्यसबारे पार्टी सभापतिका हैसियतले देउवाले विचार गर्नैपर्छ । कांग्रेसको समृद्ध इतिहासमा यसका कुनै पनि नेताले आफू र आफ्नो नेतृत्वलाई विकल्पहीन सोच्ने गरेका थिएनन् । यो कुरा बीपी कोइरालादेखि गणेशमान सिंह हुँदै गिरिजाप्रसाद कोइरालाका हकमा समेत लागू हुन्छ । कांग्रेसको बही खातामा आर्जित यस्तो समृद्ध परम्परालाई एकाएक गरिब बनाएर देउवा भने कृषकाय उमेरमा पनि आफू विकल्पहीन भएको भ्रम पालिरहेका छन् । अब छैटौंसातौं पटक प्रधानमन्त्री बन्ने उनको ज्योतिषीको भविष्यवाणी चरितार्थ बनाउनुभन्दा देउवाले गणतान्त्रिक चेतनाले ओतप्रोत पुस्ताले देखेको नयाँ नेपालको सपना पूरा गर्न सम्मानजनक रूपमा मार्गप्रशस्त गर्नुपर्छ । आफ्नो समय सकिएको संकेत आफैंले बुझ्नुभन्दा महान् कार्य केही हुँदैन, अरूले बुझाउनुपर्यो भने त्योभन्दा पीडादायी केही हुँदैन । अमेरिकामा विख्यात राष्ट्रपतिको पंक्तिमा सबै युद्धकालमा नेतृत्व गरेका राष्ट्रपतिहरूको नाम आउँछ । शान्तिकालमा सबभन्दा सफल राष्ट्रपति जोन एफ केनेडीलाई मानिन्छ । नेपाललाई शान्तिकालको विकास र समृद्धिको नेतृत्व गर्ने केनेडी चाहिएको छ । केनेडीले नयाँ सपना मात्र देखाएनन् तिनलाई साकार पनि गरेका थिए । देउवाले सत्ताको साँचो सुम्पँदै गर्दा त्यो साँचो नेपाली केनेडीको हातमा परोस् !"
सांस्कृतिक क्रान्तिको अपरिहार्यता,"सांस्कृतिक क्रान्ति कहिले ? तथ्यले भन्छ, २००७ सालमा भएको परिवर्तन १० वर्ष पनि टिकेन । २०१७ सालमै कू भयो । फेरि ०४६ सालमा परिवर्तन भयो, त्यो परिवर्तन १५ वर्ष पनि टिकेन । ०५८ र ०६१ गरी किस्ताबन्दीमा कू भयो । यसरी पटकपटक भएका राजनीतिक परिवर्तन के कारणले टिक्न सकेनन् ? राजनीतिक परिवर्तनलाई टिकाउन अपरिहार्य ठानिने सांस्कृतिक क्रान्ति र आर्थिक क्रान्ति नभएकै कारण त्यसो भएको हो वा अन्य कारण छन् ? के आजको परिवर्तन पनि त्यही दिशातर्फ त छैन ? हुन त, समयचक्रका हिसाबले राजनीतिक क्रान्तिको चक्र आर्थिक र सांस्कृतिक क्रान्तिको समयचक्रभन्दा छोटो र छिटो दुवै हुन्छ । यसकारण पछिल्लो राजनीतिक क्रान्तिका उपलब्धिलाई चिरस्थायी बनाउन आर्थिक र सांस्कृतिक क्रान्तिका अवयवलाई एकअर्काका परिपूरक बनाउँदै अगाडि बढ्नुको विकल्प देखिँदैन । दुःखद पक्ष, ०७२ मा संविधान जारी गरेर समृद्धि अर्थात् आर्थिक क्रान्तिको मार्ग तय गरेको यतिका वर्षसम्म पनि त्यससँगै थाल्नुपर्ने सांस्कृतिक क्रान्तिबारे कुनै ठोस योजना बनेको पाइँदैन । तसर्थ, राजनीतिक क्रान्तिलाई पूर्णता दिन र आर्थिक क्रान्तिको बाटो सुनिश्चित गर्न नेपाली विशेषतासहितको सांस्कृतिक क्रान्ति अपरिहार्य भइसकेको छ ।"
पोसाक परिवर्तन कि सोच ?,"म काठमाडौंको एक ख्यातिप्राप्त विद्यालयमा कक्षा १२ मा अध्ययनरत छु । विगत १२ वर्षमा मैले काठमाडौंका तीन विद्यालयमा अध्ययन गरेको अनुभव बटुलिसकेको छु । विद्यालयको नाम र ठेगाना फरक भए पनि समस्या, अध्यापन शैली र सोच सबैमा उस्तै पाएँ । विद्यालयको नैतिक शिक्षा पढाउने शिक्षकले दिने गरेका निर्देशन नै यो लेखको आधार हो ।लुगा परिवर्तन ः मेरी आदरणीय गुरुआमाले हामीलाई एक ठाउँमा जम्मा गरेर स्कर्टलाई लामो तथा कपाल सामान्य बनाउन अनुरोध गर्नुभयो । उहाँको तर्क थियो पुरुष शिक्षक र केटाहरूको ध्यान केटीहरूको अंगतर्फ हुने भएकाले लुगा लामो लगाउनुपर्छ । यसैगरी विद्यालयको भर्याङको छेउबाट हिँड्दा केटाहरूले भर्याङमुनिबाट हेरिबस्छन् भनेर कुनाबाट मात्र हिँड्न उहाँले आग्रह गर्नुभयो ।म गुरुआमाको नियतमा प्रश्न गर्न गइरहेको छैन । हामीले पुरुष शिक्षक वा छात्राहरू निकृष्ट नै हुन्छन् भन्ने शिक्षा दिँदा छात्राहरूको दिमागमा कस्तो छाप पर्ला ? अर्कातर्फ लामो लुगा लगाउन त सकिएला तर केटाको सोचाइ परिवर्तनतर्फ बेवास्ता गर्ने र एकोहोरो केटीलाई मात्र खोक्रो नैतिकता पढाउन उपयुक्त होला ? हामी भर्याङको कुनाबाट उकालोओरालो गरौला तर के यसबाटै महिलामाथिको हिंसाको समाधान होला ? मैले मेरो विद्यालय अवधिभरि सधैं केटी साथीहरूलाई यस्तो नैतिकताको पाठ पढाएको पाएको छु । तर कहिल्यै पनि केटा साथीहरूलाई नैतिकताको छुट्टै पाठ पढाएको पाइनँ । यसले के स्पष्ट पार्छ भने, महिलाले मात्र यी सबै कुरामा ध्यान दिनुपर्छ, पुरुषले पर्दैन र पितृसत्तात्मक सोच शिक्षा प्रणालीमा व्याप्त छ । हामीले शिक्षा सुधार्न थुप्रै योजना ल्यायौं । तर लामो स्कर्ट वा पाइन्ट लगाउनुपर्छ भन्नेभन्दा माथि कहिल्यै जान सकेनौं । सोच, विचार र चिन्तन बदल्न सकेनौं । शिक्षक कस्तो हुनुपर्छ ः मेरी गुरुआमाले पुरुष शिक्षकहरूप्रति गर्नुभएको शंका जायज होला । केटीहरूले लामो लुगाले अंग पनि ढाक्लान् गुरुआमाले भनेझैं घुँडा च्यापेर पनि बस्लान् तर के यो नै समस्याको समाधान हो त ? शिक्षा क्षेत्रका अभिभावकको यति सीमित बुझाइले समाज रूपान्तरण सम्भव होला ? यदि खराब नियत भएका शिक्षक वा विद्यार्थी भए, ऊ अयोग्य हुनुपर्ने होइन ? निकृष्ट स्वभाव भएका शिक्षक छन् भने विद्यालयले उसलाई हटाउने कि छात्राहरूले लुगा परिवर्तन गर्ने ? यो विषयमा हाम्रो शिक्षा क्षेत्र कहिले गम्भीर होला ? कुन शिक्षक वा केटा विद्यार्थी कस्तो चरित्रको छ भन्ने विद्यालयले लेखाजोखा गर्ने पद्धति बनाउने कि छात्राहरूलाई तिमीहरू होसियार बन मात्र भन्ने ? शिक्षकको गुण र मापदण्डमा जहिलेसम्म यी कुरा पदैनन्, तहिलेसम्म यस्तो शिक्षकबाट गुणस्तरीय शिक्षाको परिकल्पना गर्न सकिँदैन । नैतिकताको पाठ कसलाई ः मेरी गुरुआमाले हामीले पछिसम्म धेरै कुरामा होसियार हुनुपर्ने तर्क गर्नुहुन्छ । सायद गुरुआमा पितृसत्ताको भुमरीमा जन्मनु, हुर्कनु र बढ्नुभयो, त्यसैले धेरै डराउनुहुन्छ । त्यही डर र त्रासबीचबाट हामीलाई सम्भाव्य जोखिमको पाठ पढाउँदै हुनुहुन्छ जुन जायज छ । तर मेरो कुरा के मात्र हो भने, नैतिकताको पाठ अब पीडित महिलालाई होइन पीडक पुरुष वा सम्भाव्य पीडक छात्रलाई पनि पढाउनुपर्यो । ताकि महिला वा केटीहरूलाई हेर्ने नजरमा परिवर्तन आउन सकोस् । छोरीलाई बचाउनै गाह्रो भयो भन्ने सोच ः मेरो गुरुआमा जस्तै छोरी हुर्कंदै गर्दा धेरै अभिभावकमा चिन्ता थपिएको देख्छु । दिनदिनैको महिला हिंसाको घटना सुनेर छोरीका अभिभावक छटपटाएको देख्छु । हाम्रो शिक्षा प्रणालीमा विद्यमान छोरीलाई बचाउने विचारले छोरी झन असुरक्षित बनेको पाउँछु । त्यो को हो जसले छोरीलाई असुरक्षा दिन्छ, त्यो हिंस्रकलाई यो समाजले लक्षित गनुपर्ने होइन र ? त्यसलाई पो नैतिकताको पाठ पढाउनुपर्ने हो त । महिलालाई खतरा मोल्न सक्ने बनाउनुभन्दा हाम्रो शिक्षाले आत्मसमर्पण गर्नतर्फ धकलेको पाउँछु । महिलालाई कसैले बचाउनुपर्ने होइन, आफैं बाँच्न सक्ने बनाउने शिक्षा हामीलाई चाहिएको छ । मेरो गुरुआमाहरू अरूबाट सुरक्षित हुँदै आउनुभयो होला । अबका छात्रा आफैं बाँच्न सक्ने हैसियत बनाउन शिक्षा प्रणालीमा सुधार आवश्यक छ । केटा साथीसँगको दूरी ः मेरो विद्यालयमा सहशिक्षा प्रणाली छ, अर्थात् केटाकेटी दुवै विद्यार्थी छन् । मेरी गुरुआमालाई डर छ, केटाहरूसँग नजिक भए भने केटीहरू हिसांमा पर्नेछन् । मेरो गुरुआमाको चिन्ता अवश्य जायज छ, त्यसैले उहाँले केटीहरूलाई मात्र राखेर होसियार हुन निर्देशन दिनुभएको हो । गुरुआमाको नियत असल हुँदाहुँदै पनि मेरो प्रश्न छ, किन गुरुआमाहरूले केटाहरूलाई मात्र राखेर यी सबै कुरा भन्नुहुन्न ? किन अभिभावक र केटाहरूलाई सँगै राखेर केटीहरूप्रति कसरी सम्मानपूर्वक व्यवहार गर्ने पाठ पढाईदैन ? केटाहरूसँग होशियार होऔ है भन्दै गर्दा सबै केटा हिंस्रक नै हुन्छन्, खराब नै हुन्छन् भन्ने सन्देश जाँदैन र ? सहशिक्षाको मूल्य र सबल पक्षलाई इन्कार पनि त गर्न भएन नि !बहिनीहरूप्रतिको दूरी ः म १२ कक्षाको अन्त्यतिर छु, गुरुआमाको भनाइले मलाई धेरै प्रभाव पार्दैन । तर साना कक्षामा पढ्ने मेरा बहिनीहरूको चिन्ता मलाई लाग्छ । हाम्रो विद्यालयले वर्षौंदेखि छात्राहरूलाई समाजको कमजोर वर्गका रूपमा चित्रण गर्दै आएको छ । यस्तै अवस्था रहने हो भने यो अझै केही दशक चलिरहनेछ । मेरा साना बहिनीहरूलाई पनि यस्तै पाठ पढाइनेछ । शिक्षामार्फत उनीहरूको शक्ति क्षीण बनाइनेछ । खतरा मोल्न सक्ने ताकतलाई झन कमजोर बनाइनेछ । छोरीको तागत आमाबुबा ः मेरो गुरुआमाको निर्देशन बोकेर म घर पुगें । गुरुआमाको कुरा र मेरो सवालबारे मैले आमा र बाबासँग छलफल गरें । हामी विद्यालयको पाठ्यक्रमलाई मात्र शिक्षा, परीक्षामा पाएको अंकलाई मात्र शैक्षिक योग्यता मान्छौं । तर मेरा आमाबाबा विषयप्रतिको आलोचनात्मक दृष्टिकोणलाई शिक्षा मान्नुहुन्छ । गुरुआमाको चिन्तालाई जायज मान्दै गर्दा पनि मेरो आमाबाबा विद्यालय र शिक्षकले समाजमा विद्यमान अवरोध हटाउने र सशक्तीकरणतर्फ भूमिका खेल्नुपर्ने तर्कमा अडिग हुनुहुन्छ । गुरुआमा आफैं कमजोर बन्नुभयो भने आउँदो पुस्ता पनि कमजोर हुन्छ । मेरो अनुभव प्रायः छात्राको दिनानुदिनको अनुभव हो ।"
प्रधानमन्त्रीको दौडमा सुनाक अघि,"(लन्डन)  बेलायतको भावी प्रधानमन्त्री बन्ने दौडमा रहेका सत्तारुढ कन्जरभेटिभ पार्टीका ८ नेतामध्ये ऋषि सुनाक अग्रपंक्तिमा देखिएका छन् । आफ्नै मन्त्रिपरिषद्का सदस्यहरूको राजीनामा दिने लहर र विरोधका कारण बोरिस जोन्सनले प्रधानमन्त्री पद त्याग्ने घोषणा गरेपछि नयाँ नेतृत्व छान्ने प्रक्रिया सुरु भएको हो । बुधबार भएको पहिलो चरणको मतदानमा सुनाक ८८ मत प्राप्त गर्दै अग्रस्थानमा रहेका हुन् ।उम्मेदवारी दर्ताका लागि मंगलबार साँझ ६ बजेसम्म समय दिइएकोमा ८ जना नेता नेतृत्व लिने दौडमा सामेल भएका थिए । पार्टी नेताका दाबेदारहरूले आफ्नो पक्षमा कम्तीमा २० जना सांसदको समर्थन जुटाएर उम्मेदवारी दर्ता गराएका थिए । पार्टीको १९२२ कमिटीका अध्यक्ष सर ग्राहम ब्राडीका अनुसार सुनाकसहित केमी ब्याडेनोक, सुएला ब्रेभरम्यान, जेरेमी हन्ट, पेनी मोर्डन्ट, लिज ट्रस, टम टुगेन्डहट र नदिम जहावीले पार्टी नेता बन्न उम्मेदवारी दिएका थिए । जसमध्ये पहिलो चरणको मतदानबाट हन्ट र जहावी बाहिरिएका छन् । अर्को चरणको मतदानमा समेल हुन आवश्यक ३० मत जुटाउन दुवै असफल भएका हुन् ।सुनाकपछि मोर्डन्टले ६७ र ट्रसले ५० मत प्राप्त गरेका ब्राडीका जनाएका छन् । दोस्रो चरणको मतदान बिहीबार हुनेछ । चर्चामा रहेका साजिद जाविद, ग्रान्ट स्याप्स, रेमन चिस्टी, प्रिटी पटेललगायतले भने पर्याप्त समर्थन नजुट्ने देखेपछि यसअघि यो दौडबाट बाहिरिएका थिए ।मतदानमा सर्वाधिक समर्थन मिलेपछि प्रतिक्रिया दिँदै सुनाकले प्राप्त नतिजाबाट आफू खुसी भएको बताएका बीबीसीले लेखेको छ । सन् २०१५ देखि उनी रिचमन्डको एमपी छन् । उनले थेरेसा मे र बोरिस जोनसोन दुवैको सरकारमा मन्त्रीका रुपमा काम गरिसकेका छन् । गत साता चान्सलर पदबाट राजीनामा दिएर उनी पार्टी नेता र प्रधानमन्त्री बन्ने दौडमा सामेल भएका थिए ।उम्मेदवारी दर्ता गराएका ८ जनै नेताले मंगलबार राति संसद्मा सम्बोधन गरेका थिए । विभिन्न चरणमा सांसदहरूकै मतदानबाट अन्तिम २ सम्म पुग्न सफल हुने उम्मेदवारबाट पार्टी नेता छान्न पार्टीका सबै सदस्यले मत दिन पाउनेछन् । उक्त चरणमा विजेता हुने व्यक्ति नै पार्टीको नेता बन्दै बेलायतको नयाँ प्रधानमन्त्री बन्नेछ । कन्जरभेटिभ पार्टीको नेताचुनिएपछि सेप्टेम्बर ५ मा बेलायतले जोन्सनलाई प्रतिस्थापन गर्दै नयाँ प्रधानमन्त्री पाउनेअपेक्षा छ ।झन्डै ३ वर्षअघि भएको आमनिर्वाचनमा सन् १९८७ यता सबैभन्दा भारी मतका साथ ठूलो पार्टी बनेको कन्जरभेटिभको नेतृत्व गरेका जोन्सनले विवादित आचरण र कार्यशैलीका कारण बीचमै पद छाड्नु परेको हो । सन् २०१९ मा सम्पन्न आमनिर्वाचनमा स्पष्ट बहुमत ल्याएका जोन्सन पार्टीभित्र सन्तुलन मिलाउन नसक्दा कार्यकाल सकिन २ वर्ष बाँकी रहँदै पदबाट बाहिरिन बाध्य भएका हुन् ।यौन दुर्व्यवहारको आरोपबारे जानकारी हुँदाहुँदै पनि क्रिस पिचरलाई सहायक प्रमुख सचेतक नियुक्ति गरेको स्वीकारोक्तिपछि उनीमाथि राजीनामाको दबाब चुलिएको थियो । २ प्रभावशाली मन्त्रीहरू अर्थमन्त्री सुनाक र स्वास्थ्यमन्त्री साजिद जाविदले राजीनामा दिँदै जोन्सन नेतृत्वको चर्को आलोचना गरेपछि बिहीबारसम्म झन्डै ५० जना मन्त्री र सहयोगीले राजीनामा दिइसकेका छन् ।पार्टीगेट कान्ड (कोभिड लकडाउनका बेला नियम उल्लंघन गरेर भोज गरेपछि प्रहरीको जरिवाना), बढ्दो मुद्रास्फीति र करवृद्धिका कारण जीविकोपार्जनमा संकट आदि बोरिसको राजीनामा पछाडिका प्रमुख कारण मानिएको छ ।"
आर्थिक कूटनीतिमा राजदूत शर्माको जोड,"(नयाँ दिल्ली)  भारतका लागि नेपालका राजदूत शंकरप्रसाद शर्माले इकोनोमी डिप्लोमेसी (आर्थिक कूटनीति) लाई प्राथमिकताका साथ अघि बढाएका छन् । उनले भारतका उद्योगी, व्यापारी तथा लगानीकर्ताहरूलाई नेपालमा रहेको लगानी तथा व्यापारका अवसर तथा सम्भावनाबारे जानकारी दिइरहेका छन् ।एक महिनायता मात्रै शर्माले भारतका उद्योगी व्यवसायीका प्रमुख तीन संस्थाले नेपाल सम्बन्धमा आयोजना गरेका अन्तर्क्रिया कार्यक्रमलाई सम्बोधन गरेका छन् । बुधबार उनले फेडरेसन अफ इन्डियन चेम्बर्स एन्ड इन्डस्ट्री (फिक्की) को कार्यालय पुगेर भारतीय उद्यमी, व्यवसायीहरूलाई भने, नेपालमा लगानीका लागि प्रशस्तै सम्भावनाहरू छन् । सरकारले धेरै विषयमा सहुलियतहरू पनि प्रदान गरेको छ ।राष्ट्रिय योजना आयोगका पूर्वउपाध्यक्ष रहिसकेका शर्मा अर्थशास्त्री हुन् । आर्थिक विषयमाथिको पकडले उनलाई आर्थिक कूटनीति लाई अघि बढाउन मुद्दत पुर्याएको छ । दूतावासमा पनि भारतीय उद्योग जगतका व्यक्तिहरूले उनलाई भेटिरहेका हुन्छन् । यसअघि पीएचडी चेम्बर र द एसोसिएटेड चेम्बर्स अफ कमर्स एन्ड इन्डस्ट्री अफ इन्डियासँग सहकार्य गरेर शर्माले दुईवटा बृहद् अन्तर्क्रियाको आयोजना गराइसकेका छन् । ती अन्तर्क्रियामा नेपालसँग व्यापार गर्ने, लगानी गरेका र गर्न चाहने इच्छुक उद्यमी व्यसायीहरूको बाक्लो उपस्थिति थियो । सबै कार्यक्रममा शर्माले भारतीय लगानीकर्ताका लागि नेपाल उपयुक्त थलो हुने दाबी गर्दै आएका छन् ।दूतावासका इकोनोमिक काउन्सिलर बद्री तिवारीले राजदूतका रुपमा शर्माको आगमनपछि आर्थिक क्रियाकलापसम्बन्धी छलफल र अन्तर्क्रियाहरू बढेको बताए । उहाँले भारतीय लगानीकर्ता तथा उद्यामी, व्यवसायीलाई नेपालको पक्ष बुझाउने प्रशस्तै प्रयास गरिरहनुभएको छ, उनले भने संस्थागत रूपमा भारतका उद्यमी व्यवसायीका प्रमुख तीनवटा संस्थामार्फत सयौं व्यवसायीसँग उहाँले एक महिनायता अन्तर्क्रिया गरिसक्नुभएको छ । बुधबार फिक्कीसँगको अन्तर्क्रियामा राजदूत शर्माले भारतीय लगानीकर्तालाई नेपालसँग जोडिन आग्रह गरे । विदेशीले न्यूनतम ५ करोड रुपैयाँको लगानी गर्नुपर्नेमा अहिले त्यसलाई घटाएर २ करोड बनाइएको, लगानीको बिमा, घाटा भएको अवस्थामा सरकारले आवश्यक राहत दिने, मजदुरहरूको सामाजिक सुरक्षाको व्यवस्था तथा हडताल लगायतमाथि प्रतिबन्धात्मक व्यवस्था गरिएको उनको भनाइ थियो । उनले नेपाल सरकारले लगानीमैत्री कानुन र नीति तथा आवश्यक पूर्वाधारको निर्माणमा जोड दिएको उल्लेख गरे ।सीमा क्षत्रेमा नेपालतर्फ सडकलगायत भौतिक पूर्वाधार निर्माणलाई पनि प्राथमिकता दिइएकाले भारतसँगको व्यापारलाई सहज बनाउने उनले बताए । भारत सरकारको सहयोगमा ५ स्थानमा संयुक्त भन्सार चेक पोस्ट निर्माण भइरहेको र त्यसमध्ये २ वटाले काम थालिसकेकाले सीमा क्षेत्रमा यस्ता पूर्वाधारहरूले व्यापारलाई सहजिकरण गर्ने उनले उल्लेख गरे । अन्तर्क्रियाहरूमा नेपालको सस्तो श्रम बजार, लगानीमैत्री कानुन, पूर्वाधार तथा ऊर्जाको व्यवस्था, लगानीकर्ताले मुनाफा लैजान पाउने जस्ता विषयहरूबारे राजदूत शर्माले भारतीय उद्यमी व्यसायीहरूलाई जानकारी गराइरहेका छन् ।केही महिनायता भारतमा नेपाल पनि श्रीलंकाको पथमा गइरहेको संशय व्याप्त छ । शर्माले भारतीय पत्रिका द इन्डियन एक्सप्रेस मा आफ्नो लेखमार्फत त्यस शंकालाई चिर्ने कोसिससमेत गरेका थिए । हरेक अन्तर्क्रियाहरूमा नेपाल श्रीलंकाको बाटोमा नरहेको उनले भन्दै आएका छन् । फिक्कीको अन्तरर्क्रियामा पनि उनले नेपालले समयमै विभिन्नखाले सतर्कताहरू अपनाइसकेको र त्यसले सकारात्मक संकेतहरू दिएको उनले बताए । हामी श्रीलंकाको बाटोमा जाँदैनौ, यही महिना नै विदेशी रकम सञ्चितिमा सकारात्मक संकेतहरू आइसकेको छ, भारतीय लगानीकर्तालाई आश्वास्त पार्दै उनले भने, केही समयभित्रै आयातमा प्रतिबन्ध लगाइएका धेरै वस्तुहरूको फुकुवा नेपालले गर्नेछ ।प्रधानमन्त्री शेरबहादुर देउवाको भारत भ्रमणका बेला पनि यहाँको अर्को ठूलो संस्था कन्फेडेरेसन अफ इन्डियन इन्डस्ट्रीले उद्योगी व्यवसायीसँग अन्तरर्क्रिया गराएको थियो । त्यसमा पनि राजदूत शर्माले केही महिनाभित्रै दुवै मुलुकका प्रधानमन्त्रीहरूको एक अर्का मुलुकमा भएको भ्रमणले ज्वाइन्ट भेन्चर परियोजनाहरूलाई प्राथमिकताका साथ अघि बढाउने बाटो प्रशस्त गरेको बताएका थिए । उनले जलविद्युत् उत्पादनका क्षेत्रमा शतलजसहित धेरै भारतीय कम्पनीले नेपालमा लगानी गरेर काम गरिरहेको उनको भनाइ थियो ।जलविद्युत् उत्पादन, प्रसारण लाइन निर्माण र त्यसको व्यापारमा दुई देशबीच सहकार्य भइरहेको उनले उल्लेख गरेका थिए । दुई देशबीचको द्विपक्षीय समझदारीले नेपालको जलविद्युत् क्षेत्रमा प्रशस्तै सम्भावना देखिएको र दुवै देशले त्यसको लाभ उठाउन सक्ने वातावरण तयार भएको उनको भनाइ थियो ।राजदूत शर्माले उद्योगी, व्यवसायीहरूसँगको अन्तर्क्रियाले उनीहरूको भोगाइ र बुझाइ सुन्ने अवसर प्राप्त हुने र त्यसलाई सम्बोधनको मौका मिल्ने गरेको कान्तिपुरसँग बताए । अन्तर्क्रियाले एकअर्काबीचको दूरीलाई साँघुरो बनाउन निश्चय पनि मद्दत गर्छ, उनले भने, यसले ट्रेड इन्भेस्टलाई सजिलो बनाउँछ । उनले यस्ता कार्यक्रमहरूको मल्टिपल इफेक्ट पर्ने गरेको उनले बताए ।भिजिविलिटी र स्ट्रेन्थ दिन्छ नै, सम्पर्कको क्षेत्र पनि बढ्छ, उनले भने भूकम्प र कोरोना महामारीका कारण पछिल्लो केही वर्षमा धेरै मानिसहरू नेपाल गएका छैनन् । तिनलाई हाम्रो नयाँ नीति, नियम, कानुन र अवसरहरूबारे जानकारी चाहिएको देखिन्छ । समग्रमा नेपालमा लगानीको अवसर र वातवारण छ भन्नेतर्फ लगानीकर्ताको ध्यानाकर्षण गराउने प्रयास थालिएको उनले बताए ।"
नेपाली सामानलाई चिनियाँ बजार खुला,"(बेइजिङ)  चीनले नेपाली सामानका लागि आफ्नो आन्तरिक बजार खुला रहेको बताएको छ । त्यसका लागि आवश्यक वातावरण बनाउन द्विपक्षीय पहल निरन्तर हुनुपर्नेमा जोड दिएको छ । सोमबार सिचुवान प्रान्तको छङ्तुस्थित नेपाली महावाणिज्य दूतावासको प्रतिनिधिमण्डलसँगको भेटवार्तामा छोङछोङ नगरपालिकाले चिनियाँ बजार प्रयोगका लागि नेपाली पक्षबाट हुने कुनै पनि पहललाई सकारात्मक रुपमा लिने स्पष्ट पारेको हो । महावाणिज्यदूत दिनेशकुमार घिमिरेसहितको टोलीले छोङछिङ नगरपालिका, जनसरकार विदेश मामिला कार्यालयका उपमहानिर्देशक ली मिन छुआन, छोङछिङ नगर वाणिज्य आयोगका उपनिर्देशक सुङ काङलगायतको टोलीसँग भेटवार्ता गरेको हो । छङ्तु महावाणिज्य दूतावासले क्वीचौ प्रान्त, सिचुवान प्रान्त र केन्द्रशासित छोङछिङ नगर हेर्ने गर्छ । उपमहानिर्देशक लीले भने, यदि नेपालले सहकार्यका लागि वातावरण बनाउन चाहन्छ भने जेजेमा सकिन्छ हामी सहयोग नै गर्छौं । एकतर्फी प्रयास मात्रै पर्याप्त हुँदैन । नेपाली सामान चीनमा निर्यात गर्न कठिनाइ भएको बताउँदै त्यसमा सहजीकरण गरिदिन नेपाली टोलीले चिनियाँ पक्षको ध्यानाकर्षण गराएको थियो । छोङछिङका पर्यटक नेपाल पठाउन, इच्छुक लगानीकर्तालाई स्वागत गर्न, नेपाली विद्यार्थीका लागि छात्रवृत्ति प्रदान गर्न र भगिनी सहरको रुपमा सम्बन्ध स्थापित गर्ने विषयमा पनि चासो प्रकट गरेको महावाणिज्यदूत घिमिरेले बताए । आपसी व्यापार, पर्यटन र लगानीका विषयमा हामीले कुरा राख्यौं, भेटपछि कान्तिपुरसँग कुरा गर्दै महावाणिज्यदूत घिमिरेले भने, नेपाललाई राम्रो चिनियाँ बजार उपलब्ध गराउन चीन सकारात्मक छ । चिनियाँ अधिकारीहरूले आपसी पहलकदमीको कुरा उठाए । नेपाली सामान लिएर आएका व्यापारीका लागि क्वारेन्टिन तथा भन्सार सहुलियतको माग राखिएको वाणिज्यदूत मनहरि दंगालले बताए । उनका अनुसार चिनियाँ पक्षले यो विषय चीनको केन्द्र सरकारमातहत रहेको जवाफ दिएका थिए । कोरोना महामारी नियन्त्रणमा रहेको अवस्थामा चीनबाट अधिक पर्यटक नेपाल पठाउन सकिनेबारेमा पनि छलफल भएको थियो । त्यसका लागि नेपाल आउने चिनियाँ पर्यटकलाई निःशूल्क भिसा सुविधा दिएको पनि नेपाली पक्षले स्मरण गराएको थियो । घना जनसंख्या रहेको छोङछिङ नगरमा महामारीअघि हिमालय एयरलाइन्सले नियमित हवाई उडान गर्दै आएको थियो ।"
ट्वीटरद्वारा मस्कविरुद्ध मुद्दा,वासिङ्टन (एजेन्सी) खरिद सम्झौता रद्द गरेसँगै सामाजिक सञ्जाल कम्पनी ट्वीटरले टेस्लाका प्रमुख कार्यकारी अधिकृत एवं विश्वका सबैभन्दा धनी व्यक्ति इलन मस्कविरुद्ध मुद्दा दायर गरेको छ । मस्कले गत शुक्रबार कम्पनी खरिद प्रक्रियाबाट हात झिकेपछि ट्वीटरले उनीविरुद्ध मुद्दा दायर गरेको हो । बिहीबार डेलवयर कोर्ट अफ चान्सरीमा मुद्दा दायर गरेको कम्पनीका अध्यक्ष ब्रेट टेलरलेट्वीटमार्फत जनाएका हुन् ।मस्कले गत अप्रिलमा ४४ अर्ब डलरमा ट्वीटर खरिद गर्ने सम्झौता गरेका थिए । मस्कले उक्त सम्झौता उल्लंघन गरेको र त्यसको सट्टामाट्वीटरको प्रतिसेयर ५४२० डलरका दरले क्षतिपूर्तिबापत भुक्तानी गर्नुपर्ने मागदाबी कम्पनीले गरेको छ ।ट्वीटरले स्पाम र नक्कली खाताबारे पर्याप्त जानकारी नदिएकाले सम्झौताबाट पछि हट्नुपरेको मस्कले बताएका छन् । गत मेमा उनले नक्कली खाताबारे ट्वीटरसँग पूर्ण विवरण मागेको तर प्राप्त नगरेकाले खरिद सम्झौता अस्थायी रूपमा होल्डमा रहेको बताएका थिए । उनी ट्वीटरका दैनिक सक्रिय प्रयोगकर्ताको संख्या र स्वचालित (बट) खाताको संख्याबारे विवरण चाहन्थे । कम्पनीले यसबारे जानकारी नदिएपछि सम्झौता रद्द गर्नुपरेको उनको भनाइ छ ।
"अति अनियमितता, पूर्वाधारमा बढी बेथिति","(काठमाडौं)  पूर्वाधार निर्माणका काममा अति अनियमितता भएको पाइएको छ । बुधबार सार्वजनिक महालेखा परीक्षकको ५९औं वार्षिक प्रतिवेदनअनुसार सडक, पुल, भवनलगायत संरचना निर्माणमा आर्थिक अनियमितता र बढी भुक्तानी गरिएको छ । ठेक्कामा शतप्रतिशत म्याद थप्दा पनि काममा न्यून प्रगति रहेको पाइएको छ । सरकारले निर्माण व्यवसायीको पक्षमा तीन वर्षमा ७७ पटक सार्वजनिक खरिद नियमावली संशोधन गर्दा निर्माणमा कुनै सुधार आउन नसकेको देखिएको हो । ठेक्का अलपत्र पार्ने, समयमै काम नगर्ने, गुणस्तरहीन काम गर्ने समस्या पहिलेजस्तै रहेको पनि प्रतिवेदनले प्रस्ट्याएको छ । ११ अर्ब ४४ करोड ७८ लाख ४८ हजार रुपैयाँ बराबरका १६२ ठेक्कामा सम्झौताबमोजिम काम नभए पनि प्रचलित ऐनकानुन बमोजिम कारबाही नभएको पाइएको प्रतिवेदनमा उल्लेख छ । सडक विभागले शतप्रतिशतभन्दा बढी म्याद थप्दासमेत ४९ करोड ४३ लाख ५० हजारमा सम्झौता भएका २२ वटा ठेक्काको प्रगति शून्य छ । विभिन्न ३३ ठेक्कामा १ अर्ब ४० करोड ८१ लाख ३८ हजार रुपैयाँमा सम्झौता भए पनि प्रगति २५ प्रतिशतसम्म मात्र रहेको प्रतिवेदनमा उल्लेख छ । ९ अर्ब ५ करोड ४५ लाख ३६ हजार रुपैयाँमा सम्झौता भएका १ सय ७ ठेक्काको प्रगति ५० प्रतिशतसम्म मात्र रहेको पाइएको छ । हुलाकी राजमार्ग योजना कार्यालय, पर्साले जमुनी खोला पुल बनाउन ०६६ असार ३० मा ४ करोड ३० लाख ५० हजार रुपैयाँमा ठेक्का सम्झौता गरेको थियो । सम्झौताअनुसार ३१ महिनामा निर्माण सक्नुपर्नेमा निर्माण व्यवसायीले ९३ प्रतिशत भौतिक प्रगतिपछि काम नगरेको प्रतिवेदनमा उल्लेख छ । सडक डिभिजन, हेटौंडाले तिलावे खोला पुल र नौरंगिया नदी पुल बनाउन ०६७६८ मा २ करोड १४ लाख २५ हजार र २ करोड ६४ लाख ४८ हजारमा खरिद सम्झौता गरेकामा पटकपटक म्याद थप्दासमेत प्रगति कम रहेको जनाइएको छ । हुलाकी राजमार्ग योजना कार्यालय, पर्साले बगइखोला पुल बनाउन निर्माण व्यवसायीसँग ०७४ असार २८ मा ८ करोड २४ लाख ९९ हजारमा सक्ने गरी ठेक्का सम्झौता भएको थियो । थप भएको म्याद सकिँदा २ करोड २० लाख ३५ हजार भुक्तानी भई भौतिक प्रगति ३४२ प्रतिशत मात्र रहेको प्रतिवेदनमा उल्लेख छ । यसैगरी समयमै काम नसक्ने ७ निर्माण व्यवसायीलाई पुरस्कृत गरेको पाइएको छ । ती व्यवसायीलाई पुरस्कारस्वरूप २ करोड ७४ लाख रुपैयाँ भुक्तानी दिइएको पनि प्रतिवेदनमा उल्लेख छ । सार्वजनिक खरिद ऐन, ०६३ को दफा ५५ (१) मा खरिद सम्झौतामा अन्यथा व्यवस्था भएबाहेक १२ महिनाभन्दा बढी अवधिको खरिद सम्झौता कार्यान्वयन गर्ने क्रममा मूल्य समायोजन गर्न आवश्यक देखिए दफा ५५(२) मा सम्झौता गर्नेको ढिलाइका कारण सम्पन्न नभएमा र निश्चित बजेटका आधारमा मूल्य समायोजन गर्न नसकिने व्यवस्था छ । तर ऊर्जा, जलस्रोत तथा सिँचाइ, सहरी, खानेपानी र भौतिक मन्त्रालयअन्तर्गतका ३८ निकायले मूल्य समायोजनको गलत गणना गरी १ अर्ब ८ करोड ९२ लाख रुपैयाँ सम्झौताविपरीत भुक्तानी गरेको पाइएको प्रतिवेदनमा उल्लेख छ । सर्वोच्च अदालतको नयाँ भवन निर्माण ३ वर्षमा सक्ने गरी ५ अर्ब ८९ करोड ३८ लाख रुपैयाँमा ठेक्का सम्झौता भएको थियो । ०७७ चैत १९ मा भएको ठेक्कापछि १ अर्ब ३ करोड रुपैयाँ पेस्की रकम दिइएको जनाइएको छ । चार वटा निर्माण कम्पनीबीच प्रतिस्पर्धा भएकामा प्राविधिक मूल्यांकनमा एउटा मात्र निर्माण कम्पनी छानिएको थियो । प्रतिस्पर्धा गर्ने निर्माण कम्पनी र उसको विदेशी साझेदार (ज्वाइन्ट) कम्पनीबाट ५ वर्षको सट्टा ३ वर्षको मात्र वित्तीय विवरण पेस भएको र अन्य दुई बोलपत्रदाताको न्यूनतम औसत वार्षिक कारोबार बोलपत्र कागजातमा तोकिएको २५ प्रतिशतभन्दा कम भएका कारण प्रतिस्पर्धामा एउटा मात्र निर्माण व्यवसायी सहभागी भएको प्रतिवेदनमा उल्लेख छ । निर्माण व्यवसायीसँग रहेका कागजातसमेत विद्युतीय खरिद प्रणालीमा पेस नगरेका कारण उनीहरूको बोलपत्र अप्रभावग्राही भई प्रतिस्पर्धा संकुचित भएको भन्दै ठेक्का सम्झौतामा मितव्ययी भएको मान्न सक्ने आधार नभएको प्रतिवेदनमा उल्लेख छ । धरहराको पुनर्निर्माणमा तोकिएभन्दा बढी रकम भुक्तानी भएको पनि महालेखाको प्रतिवेदनले देखाएको छ । निर्माण व्यवसायीलाई रनिङ बिल रकमको मूल्य अभिवृद्धि भुक्तानी खर्च लेख्न पर्नेमा बढी भुक्तानी गरेको पाइएको बताइएको छ । ३१ लाख ६० हजार र त्यसको मूल्य अभिवृद्धि कर ४ लाख ११ हजार गरी ३५ लाख ७० हजार रुपैयाँ निर्माण व्यवसायीबाट असुल गर्नुपर्ने देखिएको प्रतिवेदनमा उल्लेख छ ।"
बुढीगण्डकीमा सरकारी जग्गाको पनि मुआब्जा !,"काठमाडौं (कास) सरकारले आफैं बनाउने निर्णय गरेको बुढीगण्डकी जलाशययुक्त जलविद्युत् आयोजनाको मुआब्जा वितरणमा अनियमितता भएको पाइएको छ । महालेखा परीक्षकको ५९औं वार्षिक प्रतिवेदनअनुसार आयोजनामा सरकारी ऐलानी जग्गाको समेत मुआब्जा बाँडिएको देखिएको हो ।०७४ जेठ ९ को मन्त्रिपरिषद् निर्णयबाट ऐलानीपर्तीसरकारी जग्गा भोगचलन गरिरहेका व्यक्तिको रैकर जग्गासँगै सरकारी ऐलानी र पर्ती जग्गा घुसाई भोगचलन गरिरहेका हकमा समेत मुआब्जा दिइएको महालेखाको प्रतिवेदनमा उल्लेख छ । सरकारी जग्गा अनधिकृत रूपमा प्रयोग गर्नेलाई कारबाही गर्नुको साटो मुआब्जा वितरण गरिनु कानुनसम्मत नरहेको जनाइएको छ ।मालपोत ऐनले सरकारी जग्गा हकभोगमा समावेश गरी व्यक्तिका नाम दर्ता गरेको वा सरकारी जग्गा भोगचलन गरी रहेको जग्गाको सम्बन्धमा सरकारले उक्त जग्गाको व्यक्तिगत दर्ता खारेज गर्नुका साथै जग्गामा बसोबास गरेको वा भोगचलन गर्दै आएको देखिए कानुनबमोजिम कारबाही गरी जग्गाको उचित संरक्षण गर्नुपर्ने व्यवस्था गरेको छ, प्रतिवेदनमा भनिएको छ, तर उल्टै सरकारी जग्गा भोगचलन गर्दै आएको व्यक्तिलाई समेत मुआब्जा वितरण गर्ने कार्य कानुनसम्मत देखिँदैन । यस्तो अवस्थाले जग्गा अतिक्रमण कार्य थप बढ्ने प्रतिवेदनमा उल्लेख छ ।बुढीगण्डकी जलविद्युत् आयोजनाको वातावरण, मुआब्जा वितरण, पुनर्वास तथा पुनःस्थापना इकाइले मुआब्जा वितरण गरिरहेको छ । ऊर्जा, जलस्रोत तथा सिँचाइ मन्त्रालयका अनुसार राष्ट्रिय गौरवको बुढीगण्डकी आयोजनामा मुआब्जा वितरण, बस्ती स्थानान्तरण, पुनःस्थापनालगायत काममा हालसम्म साढे ३५ अर्ब रुपैयाँ खर्च भइसकेको छ । तर मुआब्जा वितरण र जग्गा अधिग्रहणको काम अझै सकिएको छैन ।"
स्थानीय तह पनि ढुकुटी दोहनमै,"जनप्रतिनिधिलाई स्मार्ट मोबाइल, मतदातालाई साडीयसैबीच महालेखाको प्रतिवेदनले ०७७७८ मा स्थानीय तहले गरेको खर्च विवरणमा जनप्रतिनिधिलाई स्मार्ट मोबाइलदेखि सर्वसाधारणलाई साडी, धोती, झुल र कम्बल वितरण गरेको देखिएको छ । कतिपय पालिकाका प्रतिनिधिले आफूले नपाउने भत्ता लिएका छन् । कतिले योजनामा दोहोरो भुक्तानी दिएका छन् । जथाभावी कर्मचारी भर्ना, सवारीसाधनको भाडाबापत लाखौं भुक्तानी, आवश्यकताभन्दा बढी सामाजिक सुरक्षा भत्ता निकासीको बिल बनाइएको जस्ता अनियमितता पनि देखिएका छन् । सर्लाहीको बसवरिया गाउँपालिकाले जनप्रतिनिधिमार्फत १६ लाख ४६ हजार रुपैयाँको साडी किनेर वितरण गरेको छ । बर्दियाको गुलरिया नगरपालिकाले ३८ लाख ५६ लाख रुपैयाँ बराबरका धोती, झुल, कम्बललगायत सामग्री बाँडेको छ । प्रदेश १ को बुद्धशान्ति गाउँपालिकाका १४ पदाधिकारीलाई १३ लाख ९ हजार रुपैयाँको स्मार्ट मोबाइल फोन खरिद गरिएको छ । राजपुर नगरपालिका रौतहटले १२ लाख ६४ हजार रुपैयाँको मोबाइल फोन किनेको छ । यसैगरी जनकपुर नगरपालिकाले १६ लाख ६७ हजार रुपैयाँको गमला किनेको पनि प्रतिवेदनमा उल्लेख छ ।"
अनुदानले आयात प्रतिस्थापनमा सघाएन,"(काठमाडौं)  कृषि अनुदान बढाउन सरकारले अर्बौं रुपैयाँ अनुदान बाँडे पनि कृषि वस्तुको आयात हरेक वर्ष बढ्दै गएको छ । महालेखा परीक्षकको वार्षिक प्रतिवेदनले ५ वर्षमा कृषि अनुदान साढे ६८ अर्ब रुपैयाँ बाँडिएको देखाएको छ । तर त्यसअनुसार उत्साहजनक प्रगति छैन । कृषिजन्य वस्तु आयातमै खर्बौं रुपैयाँ बाहिरिने गरेको छ । ०७६७७ को तुलनामा ०७७७८ मा कृषि अनुदान १६९३ प्रतिशतले वृद्धि गरी १९ अर्ब ६८ करोड खर्च गरिएको छ । खाद्यान्न उत्पादन १८२, तरकारी उत्पादन २६१ र फलफूल उत्पादनमा २४०९ प्रतिशत वृद्धि भएको छ, प्रतिवेदनमा भनिएको छ, विगत ५ वर्षमा अनुदान बढेको अनुपातमा कृषिजन्य उत्पादन वृद्धि हुन सकेन ।आयात भने भयावह बन्दै गएको छ । ०७५७६ मा ५ खर्ब २९ अर्ब ७७ करोड रुपैयाँको धानचामल, गहुँ, मकै, तरकारी, फलफूल आएकोमा ०७६७७ मा बढेर ५ खर्ब ९१ अर्ब १३ करोड पुग्यो । ०७७७८ मा त्यो पनि बढेर ७ खर्ब ५१ अर्ब २६ करोड रुपैयाँ पुगेको प्रतिवेदनमा उल्लेख छ । सरकारले अनुदान वितरण गरे पनि लक्षित वर्गले पाउन नसकेको जानकार बताउँछन् । बिचौलियाको रजगज हुँदा किसान सधैं मारमा परिरहेको उनीहरूको भनाइ छ । राष्ट्र बैंकले सार्वजनिक गरेको प्रादेशिक आर्थिक गतिविधि अध्ययनअर्धवार्षिक प्रतिवेदन (आर्थिक वर्ष ०७८७९) ले पनि यसको पुष्टि गर्छ । कृषि क्षेत्रमा छुट्याइएको बजेटमध्ये ठूलो हिस्सा सहरमा खर्च भइरहेको छ । प्रतिवेदनअनुसार वाग्मती प्रदेशमा सबैभन्दा बढी कृषि कर्जा प्रवाह काठमाडौंमा भएको छ । प्रदेशभर चालु आर्थिक वर्षको पुससम्म कुल १ खर्ब ३ अर्ब ४१ करोड रुपैयाँ बराबरको कृषि कर्जा प्रवाह भएकामा सबैभन्दा धेरै काठमाडौंमा मात्रै ४१ अर्ब ७३ करोड रुपैयाँ प्रवाह भएको हो । यो कुल रकमको ४०४ प्रतिशत हो । काठमाडौंमा प्रवाह भएको कृषि कर्जा सुदूरपश्चिम र गण्डकी प्रदेशको कुल कृषि कर्जाभन्दा बढी छ ।महालेखा परीक्षकको प्रतिवेदनले यस वर्ष रासायनिक मल खरिद, उन्न्त बीउबिजन, उत्पादन एवं खरिद, मत्स्य विकास, बाली संरक्षण तथा विकास, तरकारी खेती, पोखरी निर्माणलगायतमा २३ अर्ब ४ करोड बजेटमध्ये १९ अर्ब ६८ करोड अनुदान वितरण भइसकेको जनाएको छ । तर आयात रोकिएको छैन । यीबाहेक कृषिका अधिकांश कार्यक्रममा अनियमितता देखिएको छ । कृषि मन्त्रालयअन्तर्गत नेपाल कृषि बजार विकास कार्यक्रमका लागि स्विस विकास नियोगबाट प्राप्त १२ करोड ६१ लाख ८१ हजार र खाद्य तथा पोषण सुरक्षा सुधार आयोजनाको अन्तर्राष्ट्रिय विकास कोषबाट प्राप्त १४ करोड ३५ लाख २७ हजार सोझै भुक्तानीबाट खर्च गरेकामा लेखापरीक्षण गरिएको छैन । प्रधानमन्त्री कृषि आधुनिकीकरण परियोजनामा पनि प्रगति नदेखिएको प्रतिवेदनमा उल्लेख छ । बजेटमा घोषित कार्यक्रम पनि कार्यान्वयन नभएको प्रतिवेदनमा जनाइएको छ । बजेट वक्तव्य ०७७७८ मा उत्पादन तथा रोजगारी प्रवर्द्धन कार्यक्रममार्फत १ हजारलाई रोजगारी, प्रांगारिक उपज निर्यात सहयोग कार्यक्रम सञ्चालन, स्रोत बीउमा उत्पादनका आधारमा प्रोत्साहनलगायत कार्यक्रम कार्यान्वयन छन्, प्रतिवेदनमा भनिएको छ, ती कार्यक्रम प्रभावकारी भएका छैनन् ।"
नीतिगत र पूर्वाधारमा चुक्यो पर्यटन मन्त्रालय,"काठमाडौं (कास) संस्कृति, पर्यटन तथा नागरिक उड्डयन मन्त्रालय र मातहतका निकाय नीतिगत र पूर्वाधार निर्माणको लक्ष्य समात्न असफल भएको महालेखा परीक्षकको कार्यालयले जनाएको छ । मन्त्रालयमातहतका ४१ निकायमध्ये मन्त्रालयसहित १८ वटाको ६ अर्ब ८८ करोड रुपैयाँको लेखापरीक्षण गरेको महालेखाले पर्यटकको संख्या वृद्धि गर्न नसकेको, हवाई रुटको विस्तार नगरी ठूला विमानस्थल निर्माण गरेको र लक्ष्यअनुसार नीति बनाउन चुकेको उल्लेख गरेको छ ।पर्यटन मन्त्रालयले मुस्ताङको लोमान्थाङ र गोरखाको गोरखा दरबारलाई विश्व सम्पदा सूचीमा सूचीकृत गर्ने लक्ष्य राखेको थियो । तर, चालु वर्ष पनि पूरा गर्न सकेन । त्यस्तै रात्रिकालीन उडान सुविधा नभएका विमानस्थलमा उडान पूर्वाधार जडान गर्न बजेट भए पनि काम गर्न नसकेको प्रतिवेदनमा उल्लेख छ । नेपालले सन् २०२५ सम्म कुल गार्हस्थ्य उत्पादनमा पर्यटन क्षेत्रको १० प्रतिशत योगदान पुर्याउने लक्ष्य राखेको थियो । तर यससँग सम्बन्धित सूचकमा पनि प्रगति शून्य देखिएको प्रतिवेदनले औंल्याएको छ ।नीतिगततर्फ पर्वतारोहण नियमावली, स्की, नयाँ हवाई नीति, प्राचीन स्मारक संरक्षण ऐन, २०१३ संशोधन तथा तर्जुमा गर्नुपर्नेमा मन्त्रालयका जिम्मेवार पदाधिकारी अरू ससाना विषयमा अल्झेको प्रतिवेदनमा उल्लेख छ । गम्भीर हवाई दुर्घटना जाँचका लागि छुट्टै बजेट कोष र स्वतन्त्र संयन्त्र गठन गर्न अन्तर्राष्ट्रिय नागरिक उड्डयन संगठनले समेत निर्देशन दिँदा पनि मन्त्रालयले पालना नगरेको पनि प्रतिवेदनमा उल्लेख छ । नेपाल वायु सेवा निगमलाई प्रतिस्पर्धी बनाई चीनको ग्वान्झाउ र कोरियाको सोलमा उडान सुरु गर्नुपर्नेमा नसकेको महालेखाले जनाएको छ । मन्त्रालयले वितरण गर्ने ससर्त अनुदानअन्तर्गत वितरित १२ करोड रुपैयाँ उद्देश्यअनुरूप खर्च भएकामा महालेखाले शंका गरेको छ । अनुदानमा खर्च नभएको रकमसमेत मन्त्रालयले फिर्ता गराउन नसकेको जनाएको छ । आन्तरिक चार्टर उडानमा दोब्बर भाडा लिन मिल्दैन । चार्टरलाई नागरिक उड्डयन प्राधिकरणमार्फत प्रभावकारी ढंगले अनुगमन गर्न सरकारलाई भनिएको छ । अन्तर्राष्ट्रिय वायु सेवासँग पनि अनिवार्य सेक्टरको भाडा दरको विवरण लिई उडान स्वीकृत गराउन महालेखाले भनेको छ । नयाँ अन्तर्राष्ट्रिय विमानस्थलमा वायुयानलाई सहजताका लागि पहिले हवाई रुटको प्रवेश र प्रस्थान बिन्दु निश्चित गरेर मात्रै पूर्वाधार निर्माण गर्न प्रतिवेदनले भनेको छ । प्राधिकरणलाई २ अर्ब ३७ करोड बक्यौता रहनुमा सम्बन्धित पदाधिकारी जिम्मेवार रहने भएकाले असुलउपरमा उनीहरूमाथि कडाइ गर्नुपर्ने महालेखाको निष्कर्ष छ । गत वर्ष नेपाल वायु सेवा निगमको नोक्सानी २ अर्ब ६ करोड रुपैयाँ थियो । चालु वर्ष यो आँकडा २ अर्ब ८२ करोड रुपैयाँ देखिएको छ । त्यस्तै सञ्चालन आम्दानी करिब १० प्रतिशतले घटेर १४ अर्ब ४१ करोड रुपैयाँ पुगेको छ । महालेखाले नारायणहिटी दरबार संग्रहालयभित्र क्याफ्टेरिया भवन बहालमा लगाउने सम्झौता प्रक्रियामा त्रुटि रहेको जनाउँदै ६ आना जग्गा चर्चेको भवनमा मात्रै सञ्चालन गर्नुपर्नेमा दोस्रो पक्षले १५ रोपनी जग्गा चर्चेको जनाएको छ । मन्त्रालयको बेरुजु ४६ करोड रुपैयाँ र संगठित संस्था र समितितर्फ २४ करोड रुपैयाँ रहेको प्रतिवेदनमा उल्लेख छ ।"
'कारोना बिमाको भुक्तानी सरकारको दायित्व,मर्जरका नाममा डेढ अर्ब कर छली यसैबीच बैंक तथा वित्तीय संस्थाले मर्जरका नाममा लाभांश कर मात्र एक अर्ब ५९ करोड रुपैयाँ छली गरेको सरकारी प्रतिवेदनले औंल्याएको छ । महालेखा परीक्षकको कार्यालयको प्रतिवेदनअनुसार गाभ्ने गाभिने प्रक्रियामा सहभागी संस्थामध्ये गाभिएकाले मात्र पाउने छुट गाभ्नेले पनि लिएपछि उक्त कर असुल गर्न सम्बन्धित निकायलाई महालेखाले निर्देशन दिएको छ । तर महालेखाले मर्जरमा पाइने पुँजीगत लाभकरका सन्दर्भमा भने तथ्यांक उपलब्ध नभएको बताएको छ । पुँजीगत लाभकरका सन्दर्भमा धितोपत्र बजारमा रहेका ५० वटै धितोपत्र दलाल कम्पनीको करोबार छानबिन गरी गाभ्ने संस्थाका सेयरधनीले लिएको काुननविपरीत कर छुट असुल्न सम्बन्धित निकायलाई महालेखाले भनेको छ ।
सामाजिक सञ्जाल करको दायरामा,"(काठमाडौं)  युट्युब, टिकटक, गुगलमिट, जुमजस्ता एप्लिकेसनले नेपालमा सेवा दिएर आम्दानी गरेबापत सरकारलाई बुझाउनुपर्ने २ प्रतिशत सेवा करसम्बन्धीको व्यवस्थाबारे बुधबार सार्वजनिक महालेखापरीक्षकको प्रतिवेदनमा उल्लेख छ । यसबारे महालेखाले अघिल्ला प्रतिवेदनमा समेत औंल्याउँदै आए पनि सरकारले हालै मात्र यस्तो व्यवस्था लागू गरेको हो ।युट्युब, टिकटक, गुगलमिट, जुम, माइक्रोसफ्ट टिमजस्ता एप्लिकेसन प्रयोग गरेपछि हुने भुक्तानीबाट राज्यको ठूलो धनराशि विदेशिएको छ, प्रतिवेदनमा भनिएको छ, ती एप्लिकेसनले नेपालमा सेवा दिने भएकाले करको स्रोतको सिद्धान्तका आधारमा सो कारोबार विदेशबाट सञ्चालन भए तापनि नेपालमा कर तिर्नुपर्छ ।सरकारले फेसबुक, ट्वीटर, टिकटकजस्ता सामाजिक सञ्जाललाई करको दायरामा ल्याउने भनिरहे तापनि यसबारे ऐनकानुन बनेको थिएन । यसपालि आन्तरिक राजस्व विभागले २२ असारमा विद्युतीय सेवा कर (डिजिटल सर्भिस ट्याक्स) सम्बन्धी कार्यविधि, २०७९ र गैरबासिन्दा व्यक्तिले प्रदान गर्ने विद्युतीय सेवामा मूल्य अभिवृद्धि करसम्बन्धी कार्यविधि, २०७९ जारी गरेको छ । महालेखाले नै औंल्याएअनुसार विदेशी सेवा प्रदायक (युट्युब, टिकटक आदि) वा गैरबासिन्दा व्यक्तिले नेपालका उपभोक्तालाई उपलब्ध गराएको विद्युतीय सेवा (विज्ञापन, चलचित्र, टेलिभिजन, संगीत, ओभर द टप, तथ्यांक संग्रह सेवा, क्लाउड सेवा, गेमिङ आदि) को कारोबार मूल्यमा २ प्रतिशतका दरले सेवा कर लगाउने व्यवस्था यी कार्यविधिले गरेका छन् । कार्यविधिअनुसार नेपालका उपभोक्तालाई उपलब्ध गराएको विद्युतीय सेवाको वार्षिक २० लाख रुपैयाँसम्मको कारोबारमा कर लाग्दैन । तर त्यसभन्दा बढी रकमको कारोबार भए सबै कारोबारमा कारोबार मूल्य (नेपालमा लागेको अप्रत्यक्ष करबाहेकको रकमा) दुई प्रतिशतका दरले कर लाग्छ । कर लाग्ने व्यक्तिले नेपालमा दर्ता भई स्थायी लेखा नम्बर लिएर मात्रै कारोबार गर्नुपर्ने कार्यविधिमा भनिएको छ । तर दर्ता नभए पनि कर भने तिर्नैपर्ने उल्लेख छ । डिजिटल प्रविधिको प्रयोग गरेर सेवा प्रवाह उत्पादन र उत्पादकत्व बढाउने सरकारको लक्ष्य भए पनि गुणस्तरीय र उच्च गतिको इन्टरनेट सेवा विस्तार गर्ने फाइभ जी सेवा सञ्चालन, देशैभर अप्टिकल नेटवर्क विस्तार, प्रादेशिक डाटा सेन्टर, नेसनल पेमेन्ट गेटवेजस्ता अत्यावश्यक पूर्वाधार निर्माणमा भइरहेको ढिलाइले सुरुवाती चरणकै लक्ष्य हासिल हुन नसकेको महालेखा परीक्षकको प्रतिवेदनमा उल्लेख छ ।२०७६ कात्तिकमा पारित डिजिटल नेपाल फ्रेमवर्क कार्यान्वयनका लागि राष्ट्रिय योजना आयोगले १ खर्ब ७ अर्ब ५० करोड बजेट अनुमान गरेको छ । ०८०८१ सम्ममा फ्रेमवर्क कार्यान्वयनमा ल्याइसक्ने लक्ष्य लिए पनि अहिले स्थिति हेर्दा यो अवधारणाले तोकिएको अवधिभित्र मूर्त रूप लिन कठिनाइ हुने प्रतिवेदनमा भनिएको छ । सबै नागरिकमा सूचना प्रविधिको सहज पहुँच तथा उपयोग विस्तार गर्ने, सूचना प्रविधिमा आधारित उद्योगको विकास गरी रोजगारी वृद्धि गर्नेजस्ता पन्ध्रौं आवधिक योजनाका सूचक पनि सन्तोषजनक नभएको प्रतिवेदनमा उल्लेख छ ।"
रिलायन्स र सानिमा लाइफ गाभिने,काठमाडौं (कास) बिमा कम्पनी रिलायन्स र सानिमा लाइफ इन्स्योरेन्स गाभिने भएका छन् । दुवै कम्पनीको सञ्चालक समिति बैठकले आपसमा गाभिन स्वीकृति दिएसँगै यससम्बन्धी सम्झौता भएको छ । प्रारम्भिक समझदारीपत्रमा रिलायन्स लाइफका तर्फबाट सञ्चालक भरतकुमार तोदी र सानिमा लाइफका तर्फबाट सञ्चालक घनश्याम थापाले हस्ताक्षर गरे । दायित्व तथा सम्पत्ति मूल्यांकनपछि १ बराबर १ को स्वाप रेसियो कायम गर्ने प्रारम्भिक सहमति भएको छ ।
कुमारी बैंकको विविध मुद्दती योजना,"काठमाडौं (कास) कुमारी बैंकले २ गुणा, ३ गुणा, ४ गुणा र १० गुणासम्म प्रतिफल दिने विविध मुद्दती निक्षेप योजना ल्याएको छ । दीर्घकालीन अवधिका लागि निक्षेप राखी आकर्षक प्रतिफल प्राप्त गर्न इच्छुक व्यक्ति तथा संघसंस्थालाई यी योजना लाभदायी हुने बैंकले जनाएको छ । निक्षेप योजनाअनुसार व्यक्ति तथा संघसंस्थाले तोकिएको अवधि सकिएपछि साँवा रकमको २ गुणा, ३ गुणा, ४ गुणा र १० गुणासम्म प्रतिफल पाउनेछन् । नेपाली वित्तीय क्षेत्रमा हालसम्मकै उच्चतम ब्याजदर दिने गरी विविध योजना ल्याइएको बैंकको दाबी छ । बैंकका देशभर १९७ शाखा, १८१ एटीएम, ४५ शाखारहित बैंकिङ इकाइ सञ्चालनमा छन् ।"
इस्लिङटनका १४२७ विद्यार्थी दीक्षित,"काठमाडौं कास) इस्लिङटन कलेजका १ हजार ४ सय २७ जना विद्यार्थी दीक्षित भएका छन् । यी विद्यार्थी सन् २०१९, २०२०, २०२१ र २०२२ मा पास भएका थिए । कोभिडका कारण दुई वर्ष दीक्षान्त हुन नसकेको र यस वर्ष एकमुस्ट रूपमा दीक्षान्त गरिएको कलेजले बताएको छ । बीएससी (हन्स) कम्प्युटिङ, बीएससी (हन्स) कम्प्युटर नेटवर्किङ एन्ड आईटी सेक्युरिटी, बीएससी (हन्स) मल्टिमिडिया टेक्नोलोजिज, बीएससी (हन्स) बिजनेस एडमिनिस्ट्रेसन, एमएससी इन्फर्मेसन टेक्नोलोजी र एम्बीए उत्तीर्ण विद्यार्थीहरू दीक्षित भएको कलेजले जनाएको छ । बेलायतको लन्डन मेट्रोपोलिटियन विश्वविद्यालयबाट सम्बन्धन प्राप्त कलेज आईएनजी ग्रुपद्वारा सञ्चालित छ ।"
फ्रान्सेली लुभ्र होटल्स ग्रुपको सौराहामा रिसोर्ट,काठमाडौं (कास) चितवनको सौराहामा पाँचतारे लक्जरी रिसोर्ट रोयल टुलिप सञ्चालनमा आउने भएको छ । फ्रान्सेली लुभ्र होटल्स ग्रुपसँगको ब्रान्ड सहकार्यमा रिसोर्ट सञ्चालनमा आउन लागेको हो । काठमाडौंमा मंगलबार आयोजित एक समारोहमा परराष्ट्रमन्त्री नारायण खड्काको उपस्थितिमा केटीएम हस्पिटालिटीका तर्फबाट अध्यक्ष रामेश्वर शाह र लुभ्र होटल्स इन्डियाका निर्देशक अजय बकायाले ब्रान्ड सम्झौतामा हस्ताक्षर गरे । पर्यटन क्षेत्र सदैव नेपालीको अर्थतन्त्रको बलियो खम्बा भइरहँदा कोभिडले केही शिथिलता ल्याएको केटीएम हस्पिटालिटीका अध्यक्ष शाहले बताए । गुणस्तरीय सेवामार्फत पर्यटक आकर्षित गरी देशको अर्थतन्त्रमा योगदान दिने विश्वाससाथ रिसोर्ट सञ्चालन हुन लागेको उनले जनाए । पर्यटनको हब नेपालमा विश्वस्तरको अनुभव सँगालेको ब्रान्ड भित्रिनु गौरवको विषय भएको परराष्ट्रमन्त्री खड्काको भनाइ छ । युरोपकै दोस्रो ठूलो तथा विश्वबजारमा ११ वटा विभिन्न ब्रान्डसहित उपस्थिति देखाएको लुभ्र होटल्स ग्रुपको लक्जरी पाँचतारे होटल ब्रान्ड रोयल टुलिप ले व्यवस्थापन सम्हाल्ने बताइएको छ ।
नागरिकता विधेयक संसद्मा,"काठमाडौं (कास) नागरिकता ऐन संशोधन गर्न बनेको विधेयक बुधबार प्रतिनिधिसभामा पेस भएको छ । राज्य व्यवस्था समितिले २२ महिना छलफल गरेर टुंग्याएको विधेयक सरकारले फिर्ता लिएर गत साता नयाँ विधेयक दर्ता गरेको थियो । त्यही विधेयक गृहमन्त्री बालकृष्ण खाँणले प्रतिनिधिसभाको बैठकमा पेस गरेका हुन् । ०७२ असोज ३ अघि जन्मसिद्ध नेपाली नागरिकता प्राप्त गरेका नागरिकका छोराछोरीलाई वंशजका आधारमा नागरिकता प्रदान गर्ने गरी विधेयक ल्याएको छ । नेपालको नागरिक आमाबाट नेपालमा जन्म भई यही बसोबास गरेको र बाबुको पहिचान हुन नसकेको व्यक्तिले पनि वंशजका आधारमा नेपालको नागरिकता प्रदान गर्ने व्यवस्था विधेयकमा राखिएको छ । नेपाली पुरुषसँग विवाह गरेकी विदेशी महिलालाई पनि कुनै सर्त नराखी अंगीकृत नागरिकता दिने व्यवस्था प्रस्ताव गरिएको छ । राज्य व्यवस्था समितिले विवाह गरेको सात वर्षपछि मात्रै नागरिकता दिनुपर्ने व्यवस्था पारित गरेको थियो । गैरआवासीय नेपालीलाई सामाजिक, आर्थिक र सांस्कृतिक अधिकार प्रयोग गर्न पाउने गरी नागरिकता दिने प्रस्ताव विधेयकमा छ । संविधानले कुनै पनि नागरिकलाई नागरिकताबाट वञ्चित गर्न नमिल्ने व्यवस्था गरेकाले संशोधन विधेयक ल्याइएको हो, गृहमन्त्री खाँणले विधेयक पेस गर्दै भने, संविधानमा नागरिकतासम्बन्धी व्यवस्थामा संघीय कानुनबमोजिम हुने भनिएकाले विधेयक पेस भएको हो । पारित गर्ने क्रममा रहेको नागरिकता विधेयक फिर्ता लिएर संसद्मा नयाँ विधेयक दर्ता गरिएको विषयमा यसअघि नै तीनवटा विरोधको सूचना दर्ता भएका छन् । एमाले सांसद शेरबहादुर तामाङ र भीम रावल तथा नेमिकपाका प्रेम सुवालले विरोधको सूचना पेस गरेका थिए । अबको बैठकमा नागरिकता विधेयकमाथि सैद्धान्तिक छलफल हुने संसद् सचिवालयले जनाएको छ ।"
स्याम्चेतमा खस्यो पहिरो २५ परिवारले घर छाडे,"गोरखा (कास) बस्तीको बीच भागमै पहिरो पसेपछि आरुघाट गाउँपालिका१ स्याम्चेतमा २५ परिवारले घर छाडेका छन् । बुधबार साँझ ५ बजेतिर स्याम्चेतमाथिको डाँडाबाट खसेको पहिरोले दुई घर बगाएको गाउँपालिका अध्यक्ष राजु गुरुङले बताए । बस्ती बीचबाट पहिरो बगेपछि स्याम्चेतका तल्लो र माथिल्ला गाउँका बासिन्दा घर छाडेर सुरक्षित स्थानतर्फ लागेका छन् । उज्यालै भएकाले गाउँले सबै घर छाडेर भाग्यौं, स्थानीय नन्दमाया लामाले भनिन्, ज्यान जोगाउनै धौधौ भएको छ । पहिरोमा फसेका २० जनाको भने उद्धार गरिएको स्थानीय शिशिर लामाले बताए । बुल्जुङ डाँडाबाट झरेको पहिरो स्याम्चेत तल्लो र माथिल्लो टोलको दायाँबायाँबाट बगेर बस्ती बीचमा पर्यो, उनले भने, पहिरोको बीचमा ६ घर परेको छ । पहिरो बस्ती बीचमा परेपछि २५ घरधुरीका बासिन्दालाई सुरक्षित स्थानमा सारिएको उनले बताए । बुल्जुम डाँडाबाट डोन्डरे खोलासम्म झन्डै एक किलोमिटर पहिरो बगेको छ । पहिरोको नजिक घर परेका सबैलाई सुरक्षित ठाउँमा सारेर राखेका छौं, उनले भने । स्याम्चेत बस्ती माथिको बुल्जुङ डाँडाको कुलोमा तटबन्धन गरेको ग्याबिन पहिरोले बगाएको उनले बताए ।"
स्कटल्यान्डमाथि पहिलो जित,"(काठमाडौं)  बलरहरूको उच्च प्रदर्शन र आसिफ शेखको सानदार अर्धशतकमा नेपालले विश्वकप क्रिकेट लिग २ मा बुधबार स्कटल्यान्डलाई ५ विकेटले पराजित गरेको छ । स्कटल्यान्डमाथि नेपालको यो पहिलो विजय हो । राष्ट्रिय टोलीको संरचनामा नेपालले यसअघि स्कटल्यान्डलाई पराजित गर्न सकेको थिएन । प्लेयर अफ द म्याच आसिफले ६२ बलमा ७१ रन बनाएपछि स्कटल्यान्डको ग्लास्गोमा नेपालले १ सय ४५ रनको लक्ष्य २५१ ओभरमै पुरा गर्यो । उनले १० चौका र १ छक्का प्रहार गरेपछि कमजोर ब्याटिङ प्रदर्शन गर्दै आएको नेपालको जित सहज बनेको थियो । आसिफले कुशल भुर्तेलसँग पहिलो विकेटमा ८ ओभरभित्र ४७ रन जोडेका थिए । ठूलो स्कोर खेल्न नसकिरहेका कुशलले २८ बलमा ४ चौकासहित २७ रन बनाए ।आफूले सामना गरेको पहिलो बलमै तेस्रो स्लिपमा क्याच फुत्किएपछि जीवनदान पाएका आसिफले एन्ड्रियन नेललाई पुल गर्दै छक्का हानेर आफ्नो अर्धशतक पार गरे । उनको एकदिवसीय अन्तर्राष्ट्रियमा यो चौथो अर्धशतक हो । देव खनाल ४, दीपेन्द्रसिंह ऐरी ३ र आरिफ शेख १ रनमै आउट भए पनि उपकप्तान रोहित पौडेलले अविजित ३४ रन बनाउँदै नेपाललाई विजय दिलाए । उनले ३१ बल खेल्दा ५ चौका प्रहार गरे । यसक्रममा उनले लिस्ट ए मा एक हजार रन पुरा गरेका छन् । यसअघि मध्यम गतिका बलरहरूको सानदार प्रदर्शनमा नेपालले स्कटल्यान्डलाई १ सय ४४ रनमै रोकेको थियो । नेपालले टस जितेपछि ब्याटिङमा आएको घरेलु टोली स्कटल्यान्ड ४२५ ओभरमै अलआउट भयो । एकदिवसीय अन्तर्राष्ट्रियमा स्कटल्यान्डको एसोसिएट राष्ट्रविरुद्ध यो चौथो न्युन स्कोर हो । गेभिन मेन र हमजा ताहिरले १० औं विकेटमा ४९ रनको साझेदारी गरेपछि स्कटल्यान्डको स्कोर हेर्नलायक बनेको हो । नवौं नम्बरमा ब्याटिङ गरेका मेन ६४ रन बनाई अविजित रहे । उनले ५७ बल खेल्दै ७ चौका र १ छक्का प्रहार गरे । उनले एकदिवसीय अन्तर्राष्ट्रियमा पहिलो अर्धशतक बनाएका हुन् । ४३ बलमा ७ रन बनाएका ताहिर अन्तिम खेलाडीको रूपमा आउट भए । मार्क वाटले १७ रन बनाए । सोमपाल कामी र आदिल अलामले उत्कृष्ट बलिङ गरे । सोमपालले १० ओभरमा ४३ र आदिलले १० ओभरमा १ मेडन राख्दै ३१ रन खर्चेर ३३ विकेट लिए । कप्तान सन्दीप लामिछानेले १० ओभरमा १ मेडन राख्दै ३५ रन खर्चेर २ विकेट लिए । करण केसी र दीपेन्द्रको नाममा ११ विकेट रह्यो । नेपालले १० मध्ये ७ विकेट विकेटकिपर पछाडिको क्षेत्रमा लिएको थियो । कुशल भुर्तेलले ४ क्याच लिए । उनी एकदिवसीय अन्तर्राष्ट्रियमा एकै खेलमा सर्वाधिक क्याच लिने सूचीमा संयुक्त दोस्रो नम्बरमा आए । दक्षिण अफ्रिकाका जोन्डी रोड्सले सन् १९९३ मा वेस्ट इन्डिजविरुद्ध हिरो कपमा एकै खेलमा ५ क्याच लिएका थिए । कुशलबाहेक अन्य ४४ अवसरमा एकै खेलमा ४ क्याच लिएको कीर्तिमान छ । विश्व क्रिकेट लिग २ मा आफ्नो पाँचौं शृंखला खेलिरहेको नेपाल सोमबार नामिबियासँग ४० रनले पराजित भएको थियो । स्कटल्यान्डले आइतबार शृंखलाको पहिलो खेलमा नामिबियालाई ७७ रनले हराएको थियो । स्कटल्यान्ड २२ खेलमा ३० अंकसहित दोस्रो स्थानमा छ । नेपाल १८ खेलमा १७ अंकसहित सात राष्ट्र सहभागी लिग २ को अंकतालिकामा पाँचौं स्थानमा उक्लेको छ । नामिबियाको १६ खेलमा १६ अंक छ । समान ३६ खेल खेलेपछि लिग २ को शीर्ष ३ मा पर्ने टोलीले २०२३ को जुनजुलाईमा जिम्बावेमा हुने विश्वकप छनोटमा स्थान बनाउने छ । शीर्ष ३ सँगै लिग २ को चौथो र पाँचौं स्थानमा रहने टोलीले अर्को चार वर्षका लागि एकदिवसीय अन्तर्राष्ट्रिय मान्यता कायम राख्ने छ ।"
निशाको कीर्तिमानी प्रदर्शन,"तेक्वान्दोमा वाग्मती विजेतातेक्वान्दोमा वाग्मती प्रदेश टिम च्याम्पियन बनेको छ । टोलीले ४ स्वर्ण, १ रजत र २ कांस्य जितेको थियो । लुम्बिनीले १ स्वर्ण, ३३ रजत र कांस्यसहित दोस्रो भयो । तेस्रो भएको सुदूरपश्चिम प्रदेशले १ स्वर्ण जित्यो ।रनिङ सिल्डमै समावेश अर्को खेल उसुको प्रतिस्पर्धा बुधबार सुरु भएको छ ।"
फाप्लाको निर्माण अघि बढाइने,"धनगढी (कास) फाप्ला अन्तर्राष्ट्रिय क्रिकेट मैदान तथा खेलग्राम पूर्वाधार निर्माण विकास समितिको धनगढीमा बुधबार बसेको पहिलो बैठकले मुख्य तीनवटा निर्णय गरेको छ । बैठकले कार्यालय स्थापना गरी आवश्यक कर्मचारीको अस्थायी दरबन्दी स्वीकृत गरी मन्त्रालयलाई सिफारिस गर्ने, डीपीआर र इआईएको कार्य अघि बढाउन कार्यक्षेत्रगत सर्त तथा लागत अनुमान तयार गरी परामर्शदाता छनोट गर्ने र आर्थिक वर्ष २०७९८० का लागि आवश्यक बजेट माग गर्ने निर्णय गरेको हो ।युवा तथा खेलकुदमन्त्री महेश्वरजंग गहतराजको उपस्थितिमा बसेको बैठकले फाप्ला अन्तर्राष्ट्रिय क्रिकेट मैदान तथा खेलग्राम पूर्वाधार निर्माण प्रक्रिया अघि बढाउन उक्त निर्णय गरेको छ । सुदूरपश्चिमेली क्रिकेटरहरूको बहुचर्चित फाप्ला ड्रिम अभियानलाई साकार रूप दिने गरी सरकारले समिति गठन गरेको थियो । समितिका सदस्यसचिव शेरबहादुर बिसीका अनुसार धनगढी उपमहानगरपालिका, कृष्णपुर नगरपालिका, प्रदेश सामाजिक विकास मन्त्रालयका सचिव, प्रमुख जिल्ला अधिकारी, सहरी विकास तथा भवन निर्माण डिभिजन कार्यालय प्रमुख, कैलाली उद्योग वाणिज्य संघका अध्यक्ष, मनोनीत सदस्य कल्पना दियाकोटीलगायत पदेन सदस्यको उपस्थिति थियो । पत्रकार सम्मेलनमा मन्त्री गहतराजले सुदूरपश्चिमको धनगढीमा निर्माण सुरु हुन लागेको फाप्ला क्रिकेट मैदानलाई स्पोर्ट्स भिलेजको रूपमा विकास गरिन लागेको बताए । यो एउटा क्रिकेट ग्राउन्ड मात्रै बन्ने छैन, उनले भने, यो स्पोटर््स भिलेज बन्ने छ । उनले सरकारको लगानीले मात्रै पूरा नहुने भएकाले स्थानीय, प्रदेश सरकार र निजी क्षेत्रको सहकार्य आवश्यकता रहेको बताए । समितिका संयोजक सुवास शाहीले निर्माण समितिलाई दिएको तीन वर्षको समावधि भित्रै परियोजना सम्पन्न गरिने विश्वास ब्यक्त गरेका छन । यो सरकारको प्राथमिकतामा परेको योजना हो, समयमै पूरा गर्छौं, उनले भने । उनले फाप्ला क्रिकेट मैदान तथा खेलग्राम निर्माण कामको सुरुवात भएको सुनाए ।"
प्रेसिडेन्सियलसँग केबीएको सहकार्य,"काठमाडौं (कास) ब्याडमिन्टनमा प्रतिभावान खेलाडी उत्पादन गर्ने उद्देश्यले स्थापित काठमाडौं ब्याडमिन्टन एकेडेमी (केबीए) ले बुधबार प्रेसिडेन्सियल बिजनेस स्कुलसँग सहकार्य गरेको छ ।गुरु पूर्णिमाको दिन एकेडेमीले ब्याडमिन्टनका गुरुहरूको सम्मानमा आयोजित कार्यक्रममा बिजनेस स्कुलसँग दुई वर्षे सम्झौता गरेको हो । दुई संस्थाबीच वार्षिक १५ लाख रुपैयाँको प्रायोजन भएको छ । प्रेसिडेन्सियलले केबीएलाई वार्षिक ५ लाख नगद र केबीएका खेलाडीलाई आफ्नो कलेजमा १० लाख बराबरको ब्याचलर्स र मास्टर्स लेभलको कोर्स अध्ययन गर्ने सुविधा प्रदान गर्नेछ । एकेडेमीका अध्यक्ष रीता विष्ट र प्रेसिडेन्सियलका कार्यकारी अध्यक्ष लक्ष्मण केसीले प्रायोजन सम्झौतापत्रमा हस्ताक्षर गरेका थिए । ब्याडमिन्टनको विकास, प्रवर्द्धन र खेलाडी उत्पादनमा फरक र विशिष्ट खालको एकेडेमीका रूपमा स्थापित गर्ने प्रयास भइरहेको अध्यक्ष विष्टले बताइन् । प्लेयर्स डेभलपमेन्ट शाखाका प्रमुख उदयकुमार श्रेष्ठसहित प्रशिक्षक बालकृष्ण थापा र पुरुषोत्तम ढकालले केबीएका खेलाडीलाई प्रशिक्षण दिइरहेका छन् । एकेडेमीले गत वर्ष कुमारी बैंक काठमाडौं टिम च्याम्पियनसिप कर्पोरेट ब्याडमिन्टन आयोजना गरेको थियो ।कार्यक्रममा ब्याडमिन्टन खेलाडी उत्पादनमा योगदान पुर्याएका प्रशिक्षकहरू प्रकाश उदय, रजनी जोशी, उदयकुमार श्रेष्ठ, महेन्द्रलाल श्रेष्ठ, शान्ति मानन्धर, धर्मलाल श्रेष्ठ, प्रणवकुमार तालुकदर, उत्तम सिम्खडालाई सम्मान गरिएको थियो । नेपाली ब्याडमिन्टनको विकासमा महत्त्वपूर्ण भूमिका खेलेका त्रिरत्न मानन्धरलाई विशेष सम्मान गरिएको थियो । खेलपत्रकार कुशल तिमल्सिनालाई नगदसहित प्रतिभावान पत्रकार सम्मान प्रदान गरिएको थियो ।"
