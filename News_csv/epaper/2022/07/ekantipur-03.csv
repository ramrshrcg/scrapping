शीर्षक,विवरण
ऋणका आयोजना रुग्ण,"पोखरा विमानस्थलऋणदाता ः चाइना एक्जिम बैंकसुरू ः २०६८, अहिलेसम्म ८५ प्रतिशत प्रगति तर डाँडा कटान गर्ने विषयमा विवादलागत ः २२ अर्ब रूपैयाँ"
आर्थिक वर्षको अन्त्यमा होटलमा सरकारी कार्यक्रम,"सरकारले २०७८ कात्तिक १५ मा सार्वजनिक खर्चलाई मितव्ययी तथा प्रभावकारी बनाउनेसम्बन्धी मापदण्ड २०७८ जारी गर्दै तालिम गोष्ठी तथा सेमिनार आफ्नै बैठक हल तथा सभाकक्षमा सञ्चालन गर्नुपर्ने उल्लेख गरेको छ । ७ बुँदामा समेटिएको उक्त निर्देशिकामा भनिएको छ, तालिम, गोष्ठी वा सेमिनार भौतिक उपस्थिति भई सञ्चालन गर्नुपरेमा सम्भव भएसम्म आफ्नै वा सार्वजनिक सभाहल वा बैठक कक्ष प्रयोग गर्नुपर्नेछ । बसेरा होटलमा बिहानको एक छाक खाना र खाजाको दर ४ हजार रुपैयाँ हाराहारी छ । कुनै कार्यक्रम आयोजना भए प्रोजेक्टरको भाडा छुट्टै तिर्नुपर्छ । संघीय मामिला मन्त्रालयका एक अधिकारीले भने जनप्रशासन संघले तयार गरेको मस्यौदामाथि छलफल गरी सुझाव संकलन गर्न बिहीबार अन्तर्क्रिया गरिएको बताए ।महालेखा परीक्षक टंकमणि शर्माले सिंहदरबार परिसरका मन्त्रालयका सभाहललाई उपेक्षा गरेर सचिवहरूले सिंहदरबार सामुन्ने रहेको महँगो होटलमा छलफलगोष्ठी राख्नु गलत भएको बताए । हामीले हरेक वर्ष यस्ता फजुल खर्च रोक्न निर्देशन दिइरहेका छौं तर कार्यान्वयन भएको छैन, उनले भने । वर्षान्तमा यस्ता फजुल खर्चमुखी कार्यक्रम बढ्ने गरेको उनको भनाइ छ । चार्टर्ड एकाउन्टेन्टहरूको संस्था एक्यान का निर्वाचित अध्यक्षको शपथमा आफूलाई तारे होटलमा बोलाउँदा नगएको स्मरण गर्दै उनले सार्वजनिक पदमा बसेपछि कहाँ र कस्ता कार्यक्रममा जाने र कस्ता ठाउँमा कार्यक्रम गर्ने भन्नेमा प्रशासकले ख्याल गर्नुपर्ने बताए ।कारबाही सिफारिस गरिएका होटलरेस्टुराँमा गएर कार्यक्रम गर्नु लज्जाजनक भएको एक प्रशासकले बताए ।"
पर्मले धानेको रोपाइँ,"पहाडमा खेतीपाती सुरुवातबाटै एकअर्कालाई सघाउने चलन बसेको हुनुपर्ने उनलाई लाग्छ । बाउबाजेहरूले पनि पर्म गर्ने गरेको सुनाउँथे, उनले भने । सोलुखुम्बुको दक्षिणी क्षेत्रमा रोपाइँको रौनक निकै पृथक् छ । जसको खेतमा रोपाइँ हुने हो, त्यहाँका गराहरू बिहानैदेखि पानीले डम्म पारिन्छन् । जब १० बज्छ अनि एउटा छिमेकी हलगोरु लिएर जोत्न थाल्छ, अर्को हल लिएर दाँदे लाउन थाल्छन्, अर्का फ्याउरी लाउँछन् । अनि बाउसेहरू घरघरबाटै कोदाली ल्याएर आउँछन्, खेत छेउभित्ता खनेर आली लाउँछन् । अनि सुरु हुन्छ रोपाहारको काम । ब्याडबाट बीउ ल्याउने अनि असारे गीत गाउँदै धान रोप्ने । अनि एक जना रोपाहार भने आलीमा भटमास रोप्दै बाउसे पछ्याइरहेको देखिन्छ । नेचा सल्यान३ की सीता शर्मा असारसाउन रोपाइँमै बित्ने बताउँछिन् । यस क्षेत्रमा अहिलेको वर्षायामको समयमा जाने जोकोहीले पनि सामूहिक खेतीको अवलोकन र प्रभावकारी पर्मेली प्रथालाई नजिकबाट नियाल्ने मौका पाउँछन् । घरमा धेरै जनशक्ति नभएकाले पैसा तिरेर खेतालाका रूपमा मान्छे लगाएर धान रोप्ने गरे पनि स्थानीय ९० प्रतिशत कृषकले भने पर्मबाटै रोपाइँ सक्छन् । स्थानीयका अनुसार असारमा धान रोप्न मात्रै होइन, मंसिरमा धान भित्र्याउन पनि यहाँका कृषक पर्म नै लगाउने गर्छन् । असारमा धान रोपेको पर्मको हिसाबकिताब मंसिरसम्म राख्ने गरिन्छ, सोलु दूधकुण्ड११ तिंलकी गोमा बस्नेतले भनिन्, असारमा तिर्न बाँकी रहेको पर्म धान काटेर पनि तिर्ने चलन छ । उनका अनुसार पर्मेली प्रथामा लैंगिक विभेद भने हट्दै गएको छ । पहिला रोपाइँमा एउटा बाउसे (पुरुष) एक दिन आएबापत एउटा रोपाहार (महिला) दुई दिन पर्म तिर्न जानुपर्थ्यो, अहिले भने एक बाउसे बराबर एक रोपाहारले नै पर्म तिर्ने गरिन्छ, उनले भनिन् ।"
पहिले यता हेर महानगर,"दीपक केसी, संजोग मानन्धर र सुजन गोपाली"
'कम क्षतिमा निजगढ विमानस्थल,"(बारा)  प्रधानमन्त्री शेरबहादुर देउवासहित सत्ता गठबन्धनका शीर्ष नेताहरू शनिबार निजगढ पुगेका छन् । माओवादी अध्यक्ष पुष्पकमल दाहाल, एकीकृत समाजवादी अध्यक्ष माधवकुमार नेपाल, जसपा अध्यक्ष उपेन्द्र यादव, राष्ट्रिय जनमोर्चा उपाध्यक्ष दुर्गा पौडेललगायत एकैसाथ सेनाको हेलिकोप्टरमा निजगढमा प्रस्तावित अन्तर्राष्ट्रिय विमानस्थल क्षेत्रको हवाई निरीक्षणमा पुगेका हुन् । सर्वोच्च अदालतले निर्माणका लागि बाटो खुला गरिदिएपछि सत्ता गठबन्धनका शीर्ष नेता घुम्न पुगेका हुन् । निरीक्षणपछि निजगढकाठमाडौं द्रुतमार्गको जिरो माइलमा आयोजित कार्यक्रममा उनीहरूले कम क्षतिमा विमानस्थल बन्ने बताए । प्रधानमन्त्री देउवाले निजगढमा ४ वटा धावनमार्गमा विमानस्थल बनाउन आवश्यक भए पनि हाललाई दुईवटा बनाउने योजना रहेको बताए । अदालतबाट बन्देज छैन, सरकारले दुईवटा रनवे भएको विमानस्थल बनाउँछ, उनले भने । काठमाडौंमा जहाज अवतरण गराउन गाह्रो पर्दा कोलकाता, नयाँदिल्ली र ढाका पुग्नु परिरहेको उल्लेख गर्दै उनले निजगढ विमानस्थल बनेपछि यहीं गर्ने बताए । उनले भने त्यसैले विमानस्थल बनाउन जरुरी छ । माओवादीका अध्यक्ष दाहालले निजगढकाठमाडौं फास्टट्र्याकमा सरकारको अर्बौं लगानी भइसकेकाले विमानस्थल बनाउनै पर्ने बताए । फास्टट्र्याकको सिधा सम्पर्क विमानस्थलसित छ, यसले विमानस्थलको औचित्य बढाएको छ, उनले भने, विमानस्थल बनाउने प्रक्रिया सुरु भएन भने फास्ट्र्याकमा सरकारको अर्बौंको लगानी खेर जाने अवस्था हुन सक्छ । त्यसैले विमानस्थल बनाउन प्रधानमन्त्रीज्यूले गो अहेड भनिसक्नुभएको छ । यो आयोजना गेम चेन्जर भएको र यसले धेरै परिवर्तन ल्याउने उनले बताए । एकीकृत समाजवादीका अध्यक्ष नेपालले अन्तर्राष्ट्रिय विमानस्थलका लागि निजगढ सबैभन्दा उपयुक्त भएको बताए । विमानस्थल बन्ने ठाउँ टाउको खौराएकोझैं खाली भएकाले त्यहाँ बनाउन कुनै वातावरणीय क्षति हुँदैन, उनले भने, बन्ने ठाउँ खाली छ, रूख छैन । बस्ती छ, बस्तीलाई व्यवस्थापन गर्ने हो । २७ वर्षदेखि विमानस्थलको चर्चा मात्र भएको र काम नभएको उनले बताए । अब कुरा मात्र होइन, काम गरौं, उनले भने । जनता समाजवादीका अध्यक्ष उपेन्द्र यादवले त्रिभुवन विमानस्थलले चाप थेग्न नसकेकाले निजगढ विकल्प भएको बताए । निजगढ देशको सबभन्दा उपयुक्त स्थान हो । पूर्वपश्चिम राजमार्ग, द्रुतमार्ग, भारतीय सिमानाको दृष्टिकोणले विमानस्थल उपयुक्त छ, उनले भने । आसपासका पुराना बस्तीलाई जोगाएर न्यून क्षतिमा विमानस्थल बनाउन जरुरी भएको उनको भनाइ थियो । विमानस्थल निर्माणले देशलाई फाइदा हुनेछ, उनले भने । राष्ट्रिय जनमोर्चाकी उपाध्यक्ष दुर्गा पौडेलले विमानस्थल बनाउन प्रधानमन्त्रीबाट आदेश भइसकेकाले आफूहरूको समर्थन रहेको बताइन् । देशको आवश्यकता छ, त्यसैले विमानस्थल बन्नुपर्छ । सर्वोच्च अदालतको आदेशको पूर्ण पाठमा वातावरण र पूर्वाधार विकासबीच सन्तुलन कायम गरेर विमानस्थल बनाउन सकिने भन्दै बाटो खुला भएपछि प्रधानमन्त्रीसहित शीर्षस्थ नेताहरूले निजगढ निरीक्षण गरेका हुन् । अर्थमन्त्री जनार्दन शर्मा, पर्यटन मन्त्री जीवनराम श्रेष्ठ, वनमन्त्री रामसहाय यादव, खानेपानी मन्त्री उमाकान्त चौधरीसहित २४ जनाको टोलीले सेनाको हेलिकोप्टरबाट निरीक्षण गरेको थियो । आयोजनाको अवस्थाबारे आयोजना कार्यालयका प्रमुख विजय यादवले ब्रिफिङ गरेका थिए । राष्ट्रिय गौरवको आयोजनाहरूमध्ये समर्थन र विरोध बराबर हुँदै आएको यसमा ७ आर्थिक वर्षमा १ अर्ब ११ करोड खर्च भइसकेको निजगढ विमानस्थल निर्माण आयोजना कार्यालय सिमराले जनाएको छ । सरकारले करिब ७० प्रतिशत जग्गाधनीको करोडौं मुआब्जा तिरिसकेको छ । मुआब्जा लिएकाहरूले बास भने सारेका छैनन् । उता जंगल क्षेत्रको ऐलानी जमिनमा बसोबास गर्ने टाँगिया र मटिहानी बस्तीका बासिन्दाले विमानस्थल बन्ने चर्चाले नै विद्युत्, विद्यालय, खानेपानी, स्वास्थ्य सेवा पाउन सकेका छैनन् । प्रमुख यादवका अनुसार १ सय १० बिघा ३ कट्ठा ४ धुर जग्गाको मुआब्जा दिनुपर्नेमा त्यसमध्ये ७० बिघा १९ कट्ठा २ धुर ४ कनवा जमिनका लागि ४७ करोड ८० लाख मुआब्जा तिरिसकिएको छ ।"
तलेजु भवानीको कौसीमा चर्पी !,"(काठमाडौं)  पशुपति क्षेत्रमा प्रसिद्ध तलेजु भवानी भएको प्राचीन दरबारको कौसीमा काठमाडौं महानगरपालिका८ ले चर्पी बनाउन सुरु गरेको छ । लिच्छविकालीन मानिएको अमालकोट कचहरी बसेको दरबार २०४० सालमा पुनर्निर्माण हुँदासमेत तलेजु भवानी र त्यसको छेउमा खञ्जेश्वर महादेव भएकाले शौचालय बनाइएको थिएन । तलेजु भवानी भएको दरबारको तेस्रो तलाको कौसीमा चर्पी निर्माण गर्न लागिएको हो । दरबारको पहिलो दोस्रो तलामा राजगद्दी र तेस्रो तलाको एउटा कोठामा तलेजु भवानी प्रतिस्थापन गरिएको छ । देवता बस्ने स्थानमा चर्पी बनाउनु भनेको धार्मिक आस्थामाथि प्रहार गर्नु हो, जयवागेश्वरी टोल सुधार समितिका अध्यक्ष छत्रानन्द वैद्यले भने, देवपाटन क्षेत्रमा हुने सबैजसो धार्मिक पूजा, सांस्कृतिक पर्वको शुभारम्भ यहींबाट हुन्छ । यति पवित्र मन्दिरको छाना, कौसीमा चर्पी निर्माण हुँदै छ । यस्तो अपवित्र सोच कहाँबाट आयो होला ?अमलकोट कचहरी रहेको दरबार लिच्छविकालभन्दा अगाडिको मानिन्छ । बौद्धधर्मावलम्बीले यो दरबार सम्राट् अशोकको छोरी चारुमतीको भएको विश्वास गर्छन् । प्राध्यापक गोपाल शिवाकोटी चिन्तनको संस्कृति र सम्पदा कोषमा उल्लेख भएअनुसार अशोककी छोरी चारुमती धर्मदूतका रूपमा नेपाल आएकी थिइन् । चारुमतीले नेपालका क्षत्रीयराजा देवपालसँग विवाह गरिन् । देवपाल राजाको राजधानी भएकाले यो ठाउँको नामै देवपाटन रहन गयो । चारुमतीले बनाएको विहार अहिले पनि चाबहिलमा छ । देवपाल राजाको पालाकै मान्छन् बौद्धमार्गीहरू यो दरबारलाई, पशुपति क्षेत्रका संस्कृतिविद् तथा वाग्मती प्रदेशसभा सदस्य नरोत्तम वैद्यले भने, यति प्राचीन ठाउँ हो यो । प्राचीन भारतको मौर्य राजवंशको चक्रवर्ती राजा मानिने अशोकको राज्यकाला इशापूर्व २७३ देखि २३२ सम्म रहेको थियो । तुलजा भवानी राजाहरूको कुलदेवताका रूपमा पूजा हुँदै आएको छ । उपत्यकाभित्र भक्तपुर, ललितपुर काठमाडौंमा पनि तलेजु भवानी छन् । ती ठाउँमा चाहिँ मन्दिर बनाएर राखिएका छन् । पशुपतिमा भने मन्दिर नबनाई दरबारमै राखिएको कर्माचार्यले बताए । तलेजुको पूजा गर्न पहिला कोत भण्डारीलाई दिइएकोमा हाल जयवागेश्वरीका ४ पुजारीले पूजा गर्छन् । कर्माचार्यका अनुसार कोतभण्डारीलाई अलग्गै खान्गीसमेत तोकिएको थियो । पछि हामीले नै पूजा गर्न थाल्यौं, जयवागेश्वरी मन्दिरका पूर्वमुख्य पुजारीसमेत रहेका कर्माचार्यले भने, भक्तपुर, ललितपुर, वसन्तपुरमा व्यवस्थित होला । तर पूजा विधि सबै ठाउँको एकै हो ।प्राचीन दरबार भए पनि यसको पटकपटक जीर्णोद्धार हुँदै आएको छ । पशुपति क्षेत्रकै अर्का संस्कृतिविद् मृत्युञ्जय कर्माचार्यका अनुसार रणबहादुर शाहको पालमा पनि यो दरबारको जीर्णोद्धार भएको थियो । रणबहादुर शाहकै पालमा देवपाटन पशुपतिनाथलाई चढाएको उनले बताए । यही दरबारमा अमालकोट कचहरी पनि रह्यो । अमालकोट कचहरी पशुपति क्षेत्रको गुठीलगायत प्रशासन हेर्ने काम गर्थ्यो । २०५५ सालमा पशुपति क्षेत्र विकास कोषको मातहात नआएसम्म अमालकोट कचहरीले नै पशुपतिको प्रशासन हेर्थ्यो । अमालकोट कचहरी निकै पुरानो प्रशासनिक निकाय हो । यसको छापमा अमलकोट कचहरी ६१ साल लेखिएको छ । अमालकोट कचहरी पशुपति क्षेत्र विकास कोषअन्तर्गत रहे पनि कार्यालय भने यही क्षेत्रमा रहेको छ । अमालकोट कचहरी रहेको यो दरबार अहिले वडा कार्यालयले हडपेको छ । २०५८ सालमा पशुपति क्षेत्रका १३९ वटा घरलगायत भौतिक संरचना अधिकरण गरेर भत्काइयो । ती घर भत्काएसँगै पशुपतिनाथको पश्चिम ढोका छेउमै रहेको वडा कार्यालय पनि भत्काइयो । भत्काएर अर्को वडा कार्यालय नबनाइदिएपछि त्यही अमालकोट कचहरी बसेको दरबारमै वडा कार्यालय बसेको छ । वडा कार्यालय बसे पनि राजगद्दी, तलेजु भवानीलगायत संरचना भने यथावत् छन् । २०४० सालतिर दरबार जीर्णोद्धार गर्दा आधुनिक निर्माण सामग्री प्रयोग गरियो । दरबारको स्वरूप बिगारिए पनि यसको परम्परा, प्राचीन सामग्रीलगायत भने जस्ताको तस्तै राखिएको थियो । यहाँ भएका कतिपय सामान भने हराएका छन् । पहिला जेलनेलको समेत व्यवस्था थियो यहाँ, कोषका पूर्वकोषाध्यक्ष समेत रहेका वैद्यले भने, पुरानो अमालकोट भएको ठाउँमा मान्छे थुन्ने ठाउँसमेत थियो । यति महत्त्वपूर्ण ठाउँको यस्तो दुर्दशा छ ।यस ठाउँको वडा कार्यालय अन्यत्र सार्नुपर्ने सम्पदा संरक्षण अभियानकर्मीको माग छ । यस क्षेत्रको धार्मिक र पुरातात्त्विक महत्त्व बुझेरै २०४० सालमा मूलभट्ट पद्मनाथ भट्टले पनि शौचालय बनाउन दिनु भएनछ, पशुपति क्षेत्रका सम्पदा संरक्षण अभियानकर्मी अर्जुन लामिछानेले भने, यति महत्त्वपूर्ण ठाउँमा वडा कार्यालय राख्नै नहुने । राखे पनि धार्मिक महत्त्वको जगेर्ना गर्नुपर्ने ।वडा कार्यालयले भने कार्यालय राखेपछि सफाइ पनि हुनुपर्ने बताएको छ । यो कामका लागि सल्लाह गरेकै हो, वडा अध्यक्ष आशमान संगतले भने, मान्छे बस्ने ठाउँमा ट्वाइलेट चाहिइहाल्छ नि । यही दरबारमा नभए पनि अमालकोट कचहरीको दक्षिणतिर दुई वटा सार्वजनिक शौचालय छन् । त्यही प्रयोग गर्न सकिन्छ, लामिछानेले भने, अमालकोट कचहरीकै साइडमा अर्को सार्वजनिक शौचालय छ । बन्दै गरेको आकाशेपुल सम्पन्न भएपछि पारि जान पनि सकिन्छ ।शौचालयको ठ्याक्कै तल खञ्जेश्वर महादेवको शिवलिंग छ । यो पशुपतिनाथका भट्ट नियुक्त हुँदा शपथ लिने शिवलिंग पनि हो । मूलभट्टले पशुपति क्षेत्रको भण्डारेश्वर महादेवबाट शपथ लिन सुरु गरेर पशुपति क्षेत्रका विभिन्न महादेवसँग शपथ लिने परम्परा छ । अमालकोट रहेको प्राचीन दरबार प्रवेश गर्ने ढोकैमा जमिन सतहभन्दा गहिरो ठाउँमा रहेको खञ्जेश्वर केही बागिएको अवस्थामा छ । बंगालका सम्राट् समसुद्दीनले आक्रमण गर्दा यो शिवलिंग जसरी ढल्काइदिएका थिए, त्यही स्वरूपमा राखिएको छ । संस्कृतिविद् गोविन्द टण्डनले पशुपति क्षेत्रको सांस्कृतिक अध्ययनमा उल्लेख गरेअनुसार विसं १४०६ मंसिर २२ गते काठमाडौंमा आक्रमण गरेका थिए । त्यही क्रममा पशुपतिमा समेत जोडफोड गरेका थिए । समसुद्दिनले जसरी पल्टाइदिएका थिए, त्यही स्वरूपमा छ अहिले पनि, संस्कृतिविद् वैद्यले भने, यस्ता महत्त्वपूर्ण स्थानमा हामीले जे पायो त्यही गर्नु भएन ।"
शादी गर्न सौराहा,"(चितवन)  सौराहा सफारीका लागि प्रख्यात छ । चितवन राष्ट्रिय निकुञ्ज छिर्ने १० प्रवेशद्वारमध्ये एक सौराहाका होटलमा निकुञ्जका दुर्लभ वन्यजन्तु पाटे बाघ, एकसिंगे गैंडाजस्ता जनावर हेर्न आउने देशविदेशका पर्यटक आउँछन् । दिनभर सफारीमा व्यस्त भएका पर्यटक सुस्ताउने ठाउँ हो, सौराहा । वन्यजन्तु हेर्न जंगलमा स्वीकृत प्राप्त जिप या हात्ती चढेर डुल्नुलाई सफारी भनिन्छ । पछिल्ला वर्षहरूमा सौराहामा शादी गर्न आउनेहरू पनि बढ्न थालेका छन् । नेपालको मधेस क्षेत्र र हिन्दी भाषामा विवाहलाई शादी भनिन्छ । नेपालसँग सीमा जोडिएका भारतीय राज्य बिहार, उत्तर प्रदेश र पश्चिमबंगालवासीले वैवाहिक कार्यक्रमका लागि सौराहा रोज्ने गरेको व्यवसायीहरू बताउँछन् । नेपालको वीरगन्ज, जनकपुर क्षेत्रबाट पनि बिहे गर्न यही आउन थालेका छन् । सीमा जोडिएका भारतीय राज्यबाट बेहुलाबेहुलीसहित दुवैतर्फका पारिवारिक सदस्य तथा निम्तालुहरू सौराहा आउने क्रम ७८ वर्षअघि सुरु भएको हो, सौराहाका होटल व्यवसायी माधव दुवाडीले भने । तुलनात्मक रूपमा सस्तो, प्राकृतिक हावापानी, सुविधा र सुरक्षाका कारण वैवाहिक कार्यक्रमका लागि सौराहा रोजाइमा परेको उनले बताए । सौराहामा अलि फराकिलो ठाउँ भएका, सजावट र धेरै मान्छे अट्ने होटलमा बिहेका कार्यक्रम हुने गरेका छन् । पार्क सफारी रिसोर्ट, होटल सेभेन, होटल जंगल क्राउन र ल्यान्डमार्क होटलहरू सौराहामा विवाहका कार्यक्रम भइरहने होटल हुन् । होटल सेभेनका सञ्चालक माधव दुवाडी आफ्नो होटलमा कोरोना महामारीअघि वर्षमा १५१६ वटा वैवाहिक कार्यक्रम हुने गरेको बताउँछन् । उत्तर प्रदेशका विभिन्न सहर, बिहारको पटना र पश्चिमबंगालको सिलिगुढीलगायतका स्थानबाट वैवाहिक कार्यक्रमका लागि यहाँ आउने गरेका छन्, दुवाडीले भने । पार्क सफारीका सञ्चालक महेश खनालले अर्को वर्षका लागि सोधखोज सुरु भइसकेको बताए ।नेपालका मधेसी र मारवाडी समुदायको बिहे भारतका सीमावर्ती क्षेत्रहरूमा पनि हुने गरेको छ । सौराहा आउने अधिकांश बिहेमा बेहुला वा बेहुली नेपालतिरैका हुने गरेको होटल व्यवसायीहरू बताउँछन् । बिहेका लागि कम्तीमा ५ सय जना भेला हुने गरेका दुवाडीको भनाइ छ । बिहेको मुख्य कार्यक्रम एउटा होटलमा भए पनि पाहुनाहरू अन्य होटलमा बस्ने भएकाले पनि कारोबारमा राम्रो प्रभाव पर्छ । मुख्य कार्यक्रम हुने होटलले एउटा बिहे गराउँदा १५ लाख रुपैयाँसम्म कमाउने व्यवसायीहरू बताउँछन् । बिहेको कार्यक्रम गर्न सौराहा आउने चाहना राख्नेहरू भने बढ्दै गएको उनको भनाइ छ । सौराहा वन्यजन्तु पर्यटनका लागि ख्याति कमाएको स्थान भएकाले बिहे जस्ता कार्यक्रम गर्दा होहल्ला नहोस् भन्नेतर्फ भने व्यवसायीहरू सचेत हुनुपर्ने होटल व्यवसायी तथा होटल संघ नेपाल, सौराहाका पूर्वअध्यक्ष सुमन घिमिरेको सुझाव छ ।"
साझा मुद्दामा दुई नगरको सहकार्य,"रामेछाप (कास) सीमा क्षेत्रमा रहेका पर्यटकीय स्थल र अन्य साझा महत्त्वका विकासका पूर्वाधार खडा गर्न रामेछाप र मन्थली नगरपालिकाले सहकार्य गर्ने भएका छन् । सामरिक महत्त्वको तिल्केस्थानमा पूर्वाधार निर्माण गर्दा २ नगरबीच तिक्तता बढेको थियो । यसअघिका जनप्रतिनिधिले उक्त स्थानलाई आआफ्नै दाबी गरेर पूर्वाधार विकासमा बजेट छुट्याउने गरेका थिए । अब त्यस्तो हुने छैन । सीमाको कुरा एउटा भयो, दुवै नगरले आवश्यक पूर्वाधार निर्माण र विकासका लागि मिलेर काम गर्ने सोच बनाएका छौं, रामेछाप नगर प्रमुख लवश्री न्यौपानेले भने, तिल्केस्थान अब दुवै नगरको गहनाको रूपमा विकास हुनेछ । पृथ्वीनारायण शाहले अंग्रेज फौजसँग लड्दा सिन्धुलीगढी किल्ला हारेमा विकल्पका रूपमा तिल्केस्थान किल्ला बनाउन लगाएका थिए । यो गढी मन्थलीको दक्षिणी सीमामा पर्छ । गढीमा मन्थली नगरले केही पूर्वाधार निर्माण गरिसकेको छ । तिल्केस्थानका अतिरिक्त सीमा क्षेत्रमा पर्ने सुकाजोर खोलामा स्पर निर्माण, पानी पोखरी, पकेट बालीको अवधारणा पनि अघि सारिएको न्यौपानेले जनाए । सिँचाइ अभावमा सुकाजोर किनारस्थित खेतीयोग्य जमिन १५ वर्षदेखि बाँझो छ । पहिले सुकाजोरमा धान र रणजोरमा भुस फल्छ भन्थे, न्यौपाने भन्छन्, सिँचाइ अभावमा त्यस्तो जग्गा बाँझै छ । अहिले दुवै नगर तामाकोसीको पानी लिफ्ट गरी वा वर्षाको पानी संकलन गरी सिँचाइ पुर्याउनेमा एकमत बनेका हुन् ।पर्यटनका अलावा सडक पूर्वाधार, विपद् व्यवस्थापन र सरसफाइका योजनामा पनि सहकार्य गर्न दुवै नगर अग्रसर भएका छन् । दुवै भेगका जनताले प्रयोग गर्ने सेलेघाटरामेछाप खण्ड तथा ओख्रेनीभालुखोप खण्डको स्तरोन्नति तथा विस्तारमा पनि दुवै पालिकाले चासो दिनेमा नगर प्रमुखहरूको एकमत बनेको छ ।"
सडक व्यापारीलाई गरी खान देऊ,"काठमाडौंका सडक किनारमा सानोतिनो इलम गरी जीविका चलाउनेप्रति नगर प्रहरीले देखाउने रौद्र रूप नौलो होइन । महानगरले सडकमा मञ्चन गरिरहने यस्तो उपद्रव एक नियमित आकस्मिकता हो, जसको सिकार सडकलाई गरिखाने थलो बनाउन बाध्य दीनहीन नागरिकमध्ये कहिले को हुन्छ, कहिले को । शुक्रबार मात्रै मकै बेच्ने एक जोडीलाई बालुवाटार नजिक महानगरपालिका अन्तर्गतको नगर प्रहरीले लछारपछार गरी उनीहरूको ठेलागाडा लिएर गएको घटनाले यतिबेला धेरैको कन्पारो तताइरहेको छ । घटनासम्बन्धी तस्बिर तथा दृश्यहरू सामाजिक सञ्चालमा सेयर गर्दै मानिसहरूले यसलाई महानगरको संवेदनहीन कार्य भनेका छन् । हुन पनि, सम्बन्धित व्यवसायीको अनुनयविनय सुन्दै नसुनी नगर प्रहरीले जबर्जस्ती मकैका घोगासहितको ठेलागाडा ट्रकमा हालिरहेको उक्त दृश्यले जोकोहीको आँखा बिझाउँछ । वर्गीय पक्षधरताका हिसाबले मात्र होइन, मानवीय हृदय भएको कसैले पनि महानगरको यो शैलीलाई न्यायोचित मान्न सक्दैन । यस्ता घटनाबाट स्वाभाविक रूपमा प्रश्न उठेको छ, देशका सर्वसाधारणले जीविकाको आधार खोज्नै नपाउने भए, आखिर सडक कसको हो ? फेरि, सामान्यतः यस्ता व्यापारीले न सडकै ढाकेर व्यापार गर्ने हुन्, न मानिस हिँड्ने फुटपाथ पूरै छेकेर । कथं उनीहरूले गाडी र बटुवालाई व्यवधान पुर्याएका रहेछन् भने पो त्यसो गर्न नदिनु महानगरको जिम्मेवारी हो, यद्यपि त्यस क्रममा पनि महानगरको व्यवस्थापन कार्य सर्वथा शिष्ट हुन जरुरी छ । तर अरूलाई असजिलो नपारीकन आफ्नो व्यवसाय गरिरहेकालाई महानगरले घरीघरी यसरी सत्ताहुज्जत गर्न किमार्थ मिल्दैनÙ यस्तो कार्यलाई कुनै पनि दृष्टिले जायज ठहर्याउन सकिँदैन । काठमाडौं महानगरले बुझ्नुपर्छ यी व्यापारीहरूले सडकफुटपाथ कब्जा गरेका होइनन्, त्यहाँ आफ्नो जीविकाको आधार खोजेका मात्र हुन् । र, यो चलन संसारभरकै सहरहरूमा विद्यमान छ । मूलतः फुटपाथका पसलहरू सहरी अनौपचारिक अर्थतन्त्रका एउटा हिस्सा नै हुन् । भनिराख्नै पर्दैन, सहरमा धनी मात्र बस्दैनन्, यहाँ सबै वर्गका मानिसहरू हुन्छन् । सहरमा जसरी फुटपाथमा सामान बेचेर कतिले आफ्नो घर चलाइरहेका हुन्छन्, त्यसरी नै कतिपय मानिसहरू सहजै र सस्तो सामानका निम्ति फुटपाथमै आश्रित हुन्छन् । यसरी फुटपाथ अर्थतन्त्रसित प्रत्यक्षपरोक्ष लाभान्वित हुनेको संख्या ठूलै हुन्छ । त्यसैले फुटपाथ व्यापारीलाई निषेध होइन, उनीहरूलाई व्यवस्थापन गर्नुपर्ने खाँचो छÙ उनीहरूलाई उचित विकल्प दिनु आवश्यक छ । बरु उनीहरूलाई कसरी र कुन हदसम्म औपचारिक अर्थतन्त्रसित जोड्न सकिन्छ, त्यतातिर भने ध्यान दिनु वाञ्छनीय छ । महानगरको नवनिर्वाचित नेतृत्व स्वयंकै यस्तो जोरजुलुमका निम्ति निर्देशन त पक्कै थिएनछैन होला, तर नगर प्रहरीको यस्तो कार्यव्यवहारबाट समग्र महानगरको सोच तथा तल्लो तहका व्यापारीव्यवसायीलाई हेर्ने उसको दृष्टिकोणमाथि भने अवश्य पनि प्रश्न उठ्छ । तसर्थ, महानगर नेतृत्व यस मामिलामा संवेदनशील हुनैपर्छ, र नगरका कार्यसूचीमा फुटपाथ व्यवसायी व्यवस्थापनको विषयलाई पनि प्राथमिकताका साथ राख्नुपर्छ । महानगरले यसको व्यवस्थापनका अनेक विकल्पहरू पहिल्याउनुपर्छ । कतिले यस्तो व्यापारका निम्ति सडकबाहेकको वैकल्पिक स्थान सुझाउने गरेका छन्, तर बिक्रेताहरूलाई यस्ता वैकल्पिक स्थान छनोट गरिदिँदा उनीहरूको इलम यथा रूपमा चल्न सक्छसक्दैन भन्नेतर्फ पनि विचार गर्नुपर्छ । साँघुरो फुटपाथ भएका र अति व्यस्त सडकमा पक्कै पनि यस्तो व्यवसायलाई प्रतिबन्ध नै लगाउन सकिन्छ । तर सबका सब सडकमा यसलाई रोक्नु न मुनासिब हुन्छ न व्यावहारिक नै । त्यसैले सडककै छेउछाउ पनि कुन बेला, कहाँकहाँ मात्रै र कुन रूपमा यस्तो व्यवसाय गर्न दिइने भनेर महानगरले व्यवस्थित मापदण्ड नै जारी गर्नु उचित हुन्छ । बिक्रेताका अधिकार, उनीहरूले पालना गर्नुपर्ने नियम, महानगरले दण्डित गर्न सक्ने अवस्था र दण्डको प्रकृति पनि यस्तो मापदण्डमा सविस्तार खुलाइनुपर्छ । पैदलयात्रुलाई असहज त यस्ता व्यापारीले भन्दा पनि कतिपय स्थानमा सटरभन्दा निकै अघिसम्म सामान राख्ने पसले र फुटपाथमै पार्किङ गर्ने सवारीधनीले पुर्याइरहेका छन् । महानगरको ध्यान त्यसतर्फ पो बढी जानुपर्छÙ खालि जो होचो उसको मुखमा घोचो भनेजसरी निमुखाहरूलाई मात्रै खेद्नु कदापि हुँदैन । अर्को यथार्थ, नगर प्रहरीले फुटपाथका सामान बेच्नेहरूसित घूस असुलिरहेको तथ्य खुला रहस्यजस्तै छ, जसलाई यही पछिल्लो घटनाले पनि फेरि उजागर गरेको छ । पाँच हजार रुपैयाँ दिन नमानेपछि आफूहरूमाथि ज्यादती गरिएको यो जोडीको आरोप छ । यही आरोपका आधारमा पनि यस्ता घूस प्रकरणमाथि महानगरले छानबिन गर्नुपर्छ । यसो गर्नु किन पनि जरुरी छ भने, यो क्षेत्रमा घूसकै कारण पनि समस्या थपिएको छ । घूस दिनेहरू जथाभावी बेचिरहन्छन्, नदिनेहरू नगर प्रहरीको वक्रदृष्टिको सिकार बन्छन् । र, महानगरले यस्ता प्रहरीलाई कार्यक्षेत्रमा खटिँदा सबैसित शिष्ट व्यवहार गर्न पनि प्रशिक्षित गर्नुपर्छ । ऊनीहरूको त्रूर तथा निर्दयी व्यवहारकै कारण महानगरले आफ्नो समग्र छवि धमिल्याउनु हुँदैन । हिजो चुनावअघि गरिबको चमेली बोल्दिने कोही छैन गीतमा आफ्ना शब्द जोडेर र्याप गाउने गरेका वर्तमान मेयर बालेन्द्र शाहको आज तिनै गरिबहरूका यस्ता सवालप्रति ध्यानाकर्षण हुनैपर्छ ।"
कहिलेसम्म जोखिमपूर्ण सडक यात्रा ?,"पूर्वप्रधानमन्त्री केपी शर्मा ओलीले २०७४ को चुनावी सभामा नेपाल अब सुरुङ युगमा प्रवेश गरेको घोषणा ले नेपालीमा उब्जाएको उत्साह त्यति लामो समय टिक्न सकेन । कांग्रेस महामन्त्री विश्वप्रकाशले हालै आफ्नो जीवनकालमा केरुङ रेल आउन नसक्ने भनेपछि, यो कुराले चर्चा पायो । तर ट्राफिक जामका कारणले केही किलोमिटर छिचोल्न पनि घण्टौं लाग्ने उपत्यकाको सडकदेखि पटकपटक भत्किँदै बनाउँदै गर्दा सायद संसारमै सबैभन्दा बढी मूल्य परेको राजधानी जोड्ने एवम् अन्य सडकमार्ग कहिले बाह्रै महिना सुरक्षित र सुनिश्चित भै यात्रा गर्न पाइएला भन्न गाह्रो छ । पंक्तिकारले केही वर्षअघि पटकपटक भत्किँदै बनाउँदै गर्दा आर्थिक रूपमा ठूलो व्ययभार बोकेको र हालसम्म सयौं जनाको अकालमा ज्यानसमेत लिएको मुग्लिङनारायणगढ सडकमा गुड्दै गर्दा आशा लिएको थियो, त्यो सडकसँगै निर्माणाधीन नागढुंगाको सुरुङमार्ग सञ्चालनमा आएपछि अर्थात् केही वर्षपछि काठमाडौंको यात्रा सहज हुनेछ ।सुरुङमार्ग कहिले तयार होला ठेगान छैन । राजधानीलाई तराईमधेशसँग जोड्ने मुग्लिङनारायणगढ सडकमार्ग नै अनिश्चित भएको छ । ३६ किमिमध्येको करिब २० किमि जतिमा पानी पर्नेबित्तिकै कहिले कहाँ कत्रो पहिरो जान्छ र अपर्झट काम परेर काठमाडौं जान हिँडेका कति घण्टा कहाँ फस्ने हुन्, ठेगान छैन । मुग्लिङनारायणगढको पुनर्निर्माण गर्दा नै सम्भावित पहिरो खस्ने ठाउँको उपचार गर्दै भागभागमा विभाजित गरी पुनर्निर्माण गर्न के प्राविधिक रूपमा सम्भव थिएन र ? माथि पहाड र तल नदी बगेको ठाउँ अर्थात् साँघुरो किनारैकिनार कुनै पनि बेला अवरुद्ध हुने सम्भावना बोकेको सडककै विकल्प खोज्न सकिन्नथ्यो ? त्यस्तो पटकपटक पहिरो जाने केही किमि बाटाको विकल्पमा पुल निर्माण गरी पारिबाट पनि सवारी चलाउन मिल्ने वैकल्पिक बाटो निर्माण गर्न के प्राविधिक रूपमा असम्भव छ र ?हाम्रा पहाडहरूमा डोजरका खनाइहरू आकाशमार्गबाट देखिन्छन् । सायद बर्खा लागेसँगै ती भत्किन्छन् अनि फेरि हिउँदमा बनाउने क्रम सुरु हुन्छ । असारे विकासको बजेट केही महिनापछि भत्किने कालोपत्रमा सायद सबैभन्दा बढी पोखिन्छ । भत्किइहाल्यो भने लगत्तैको बाढीलाई दोष दिन मिलिहाल्यो । अर्बौंको राष्ट्रिय गौरवको सिक्टा सिँचाइ आयोजना सुरुआत नै नभई भत्किँदा अदालतले सम्बन्धित ठेकेदारलाई होइन, दैवलाई दोष लगाउने यो देशमा सडक नै भत्किए त झनै वर्षालाई दोष दिन नमिल्ने कुरै भएन । बरु कुन दिन पशुपतिनाथविरुद्ध क्षतिपूर्तिको फैसला हुने हो । ढुण्डीराज पौडेल, नेपालगन्ज"
धान दिवस र मलको व्यवस्था,"धान दिवसको सार्थकता सम्पादकीय यथार्थपरक लाग्यो । तर धान दिवस धुमधामले मनाए पनि किसानले सहजै मल पाउन जहिल्यै गाह्रो पर्छ । कृषिप्रधान देशमा धान दिवसकै नाममा एक दिन मनाउनुको विशेष अर्थ आफ्नै छ । तर धान रोपाइँको साइत गर्नुपूर्व मलबीउ र सिँचाइको व्यवस्था नगरी केवल कर्मकाण्डका रूपमा धान दिवस मनाइने परम्परा धेरै वर्षपहिलेदेखिको हो । मल, बीउ र सिँचाइ सुविधा नभएर धानको उत्पादन घट्दो छ । तैपनि सरकारलाई मतलब छैन । देशमा कृषि उत्पादनको सम्भावना नभएको होइन, केवल व्यवस्थापकीय कमजोरीले गर्दा यो क्षेत्र नफस्टाएको मात्र हो । कृषिप्रधान मुलुकमा खेतीयोग्य जमिन, कृषि उत्पादनमध्ये प्रमुख बाली धान, त्यसमा धान लगाउने अवधि, धान रोप्नका लागि आवश्यक मल, बीउको हिसाब स्पष्ट छ । मुलुकको नाजुक अर्थतन्त्र सुधारका लागि आफ्नै उत्पादनमा वृद्धि र संरक्षणका साथै आयात प्रतिस्थापन गर्नु जरुरी छ । मलको पहल र व्यवस्था नगरी केवल आश्वासन मात्र बाँड्ने र स्वदेशमै उत्पादन हुन सक्ने धानको उत्पादन हुन नसकी विदेशबाटै २० अर्बभन्दा बढी रकमको धान, २८ अर्बभन्दा बढी रकमको चामल आयात गर्न लाज नमान्ने ? मल पनि दिन नसक्ने कृषि, वाणिज्य तथा आपूर्तिमन्त्रीको काम के ? र यस्ता मन्त्री किन चाहियो ? गंगाराज अर्याल, पाणिनि८, अर्घाखाँची"
सडक श्रमिकको संघर्ष,"यो समस्या आजको मात्र होइन र कहिले सकिने पनि होइन हिजो फुटपाथ हटाउनका लागि खुलामञ्चमा दिइयो, त्यसले पुगेन कालिमाटी तरकारी बजार खोलियो, यसले पनि नपुगेर भृकुटीमण्डपमा लगेर राखियो । जति ठाउँ दिए पनि जति व्यवस्थापन गरे पनि फुटपाथ व्यापारी दिनहुँ बढ्दै छन्, त्यसको मूल कारण अरू जिल्लामा खासै विकास नहुनु, सबै राजधानीकेन्द्रित हुनु हो । खुसिला पुनगरिबलाई हटाउने कि गरिबी हटाउने ? फुटपाथमा दिनभरि घाममा मकै पोल्ने रहर कसैलाई हुँदैन । रामजी त्रिपाठीठूलालाई केही गर्न नसक्ने अनि गरिबहरूलाई दुःख दिने काम ठीक भएन । निश्चित ठाउँ तोकेर उनीहरूलाई पनि गरिखाने वातावरण तयार गर्नुपर्छ । लक्ष्मी कसुलानगर प्रहरीमा पनि केही सुझबुझ देखिँदैन, सायद तिनलाई तालिमकै कमी छ, आतंक सृजना गर्न आफूलाई खटाइएको हो भन्ने सोचमा देखिन्छन्, जुन सरासर गलत हो । तिनले कानुन लगायत व्यावहारिक पाटोलाई समेत हेर्नुपर्ने हुन्छ । राममनि सुवेदीसडकपेटीमा कुनै पनि पसल थाप्न बन्द गर्नैपर्छ । बाटामा हिँडन पनि असहज भएको छ । फोहोर बढेको छ तर बलपूर्वक होइन, समाधानको बाटो खोजेर अनि यस्तो व्यापारलाई व्यवस्थित गरिदिनुपर्छ । गंगा हाङ थाक्थुङ्बास्मार्ट सिटीको अवधारणा अनुसार महनगर तथा राजधानीको व्यवस्थापन गर्न खोज्नु ठीकै हो । तर यस्ता खालका धरपकड, आतंक र बन्देजहरू लगाइनुपूर्व लाखौं मजदुर तथा अव्यवस्थित रूपमा सञ्चालन गर्दै आइरहेका साना र मध्यम खालका खुला व्यापारीहरूको जीविकोपार्जनको दीर्घकालीन विकल्प खोज्नुपर्छ । दुर्गा घर्ती मगरसबैभन्दा पहिला त नगर प्रहरीलाई मान्छे बनाऊ । रविन शर्मागरिखाने नाउँमा यसरी सडकपेटी कब्जा गर्नु पनि गलत हो । अमृता बुढाथोकीदीर्घकालीन समाधानका उपायहरू अवलम्बन गर्न सम्बन्धित निकायको ध्यानाकर्षण हुनुपर्छ । नवीन चौधरीसडकपेटीको व्यवसायलाई बन्द गरेर एउटा निश्चित ठाउँ तोकिनुपर्छ । बिहानबेलुकाको छाक टार्नकै लागि गरिखाने सर्वसाधारणलाई अनावश्यक दुःख दिनु हुँदैन । तर महानगर प्रहरीले महिनामहिनामा भत्ता दिने व्यवसायीलाई केही गर्दैन, नदिनेलाई यस्तै गर्छ । कैलाश खड्काफुटपाथमा व्यापार गर्नेहरू सबै गरिब छैनन्, कतिपय व्यवस्थित ठाउँमा व्यापार गर्न सक्ने मान्छे पनि छन् । तैपनि उनीहरू सडकपेटि नै रोज्छन्, कारण भाडा तिर्नुपर्दैन । फुटपाथ त बटुवाका लागि हो तर बटुवा रोडमा हिँड्नुपर्छ, यही कारणले । त्यसैले यो अन्त्य हुनुपर्छ । व्यवस्थित हुनुपर्छ । श्याम मगरसरासर गलत हो । यसलाई व्यवस्थित बनाउनुपर्छ, गलहत्याएर धपाउनु हुँदैन । गुणराज रिजाल"
राजनीतिमा भुइँफुट्टा जगजगी,"अहिलेको राजनीति र चुनावको विकृति देख्दा मलाई बीपी कोइरालाले ४२वर्षअघि भनेको झलझली सम्झना भइरहेछ । जनमतसंग्रहपछि राष्ट्रिय पञ्चायतको चुनाव हुँदै थियो । चुनावमा लोभ्याउने केही सकारात्मक कुराहरू पनि थिए बालिग मताधिकार, राष्ट्रिय पञ्चायतप्रति उत्तरदायी सरकार आदि । चुनाव लड्ने कि नलड्ने भनेर नेपाली कांग्रेसमा द्वन्द्व थियो । नेताहरू देशका विभिन्न भागमा कार्यकर्ता भेला गरेर परामर्श गर्दै थिए । भेलामा सम्बोधन, छलफलका अतिरिक्त बीपी बौद्धिक अन्तरक्रिया पनि गर्थे । धनगढीमा कैलाली बारले आयोजना गरेको एउटा गोष्ठीमा चुनावमा भाग लिनु मात्र प्रमुख कुरा होइन, त्यसमा पार्टीको आदर्श, सिद्धान्त र राजनीति कसरी सुरक्षित हुन्छ, त्यसलाई प्रधान बनाएर हेर्नुपर्छ भन्दै पञ्चायत व्यवस्थाले नेपालको राजनीतिमा एउटा नयाँ वर्ग, भुइँफुट्टा तत्त्व को संरचना गर्यो भनेर त्यसका बारेमा लामो व्याख्यान दिएका थिए । उनको विश्लेषण थियो, त्यो तत्त्व न सामन्ती थियो, न पुँजीपति, तर राजनीतिको लाभ लिएर देशको शोषण गर्थ्यो । त्यसको नेपालको कृषि, उद्योगधन्दा वा कुनै पनि उद्यमशीलता र व्यवसायसँग सम्बन्ध थिएन । केवल सत्ता राजनीतिको धन्दाबाट पोषित थियो ।बीपीको भनाइ थियो, नेपालसँग यो वर्गको कुनै वास्ता छैन । ठूलठूला घरहरू बन्दै छन्, खेतमा उब्जनी नहोस्, सुखा परेर जाओस्, अन्नको ढुवानी गर्न परिरहेको छ, तर यो वर्गको भने समृद्धिमाथि समृद्धि भएर गइराख्या छ । आज हरेक वर्ष किसानले बाली लगाउने बेलामा मलखादको अभाव हुन्छ, त्यसको कुनै कारण छैन, मन्त्रीको लेनदेन धन्दाबाहेक । सरकार र मन्त्रीपिच्छे ठेक्कापट्टा फेरिन्छन्, सचिवहरूको सरुवा हुन्छ । त्यसका पछाडि कमिसन र आर्थिक लेनदेनका खेल सबै उदाङ्गै, नबुझ्ने कोही छैन । अहिले राजनीति गर्नेहरू मन्त्री हुन्, सांसद हुन वा गैरसांसद, राजनीतिको ओत पाएका कसको उन्नति रोकिएको छ र ? को भएनन् नवधनाढ्य ? कसको छैन काठमाडौंमा घरबार ? आफ्नै नाममा देखाउने बैंक खाता, घरघडेरी नै किन चाहियो र ? सबै कुरा सेवामा हाजिर छँदै छ । राजनीतिमा हैकम जमाएपछि कानुनी दर्ता हुनु नहुनुको चिन्ता पनि भएन ।बीपी अहिले हाम्रासामु छैनन्, उनी बितेको पनि ४० वर्ष भयो । जसले त्यो वर्गको सृजना गर्यो भनेको हो, त्यो पञ्चायत ढलेको पनि ३२ वर्ष नाघिसक्यो । त्यससँगै पञ्चायतले निर्माण गरेको त्यो भुइँफुट्टा वर्ग पनि बिलायो भनेको त कांग्रेस, कम्युनिस्टको राजनीतिमा रूपान्तरित पो भएछ । यो मेरो मात्र भनाइ होइन । २०५२५३ सालतिरको कुरा हो, म किसुनजी (कृष्णप्रसाद भट्टराई) लाई भेट्न गएको थिएँ । उनले स्कुल पढ्ने गरिब विद्यार्थीका लागि आफ्नोतर्फबाट २५ या २६ लाख रुपैयाँ राखेर एउटा कोष स्थापना गरेका रहेछन् । सीडीओ अफिसमा दर्ता गरेको एउटा फाइल रहेछ, त्यो हेर् भनेर मलाई दिए । त्यो हेरेपछि मैलै भनें, किसुनजी, काम त राम्रो गर्नुभयो, तर कहाँबाट आयो यत्रो पैसा ? तपाईंको सम्पत्ति भनेको त्यो सानो कन्तुर, सुराही र छाता न हुन् ? एक वर्ष प्रधानमन्त्री बन्नुभयो, त्यसबेलाको सबै तलब भत्ता जोड्दा पनि यति पैसा बन्दैन । जवाफमा उनले भने, बाबु, हामीले पञ्चायत त ढाल्यौं, तर त्यसका सबै कुसंस्कार आफैंले वरण गरेछौं । उनको जवाफ बडो मर्मस्पर्शी थियो । अहिले त्यो झन्झन् ज्वलन्त हुँदै गएको छ ।अहिले राज्यका सबै काम सेटिङमा चल्छ भन्छन् । न्यायाधीशका फैसला पनि सेटिङमै हुन्छन्, त्यसैले प्रधानन्यायाधीश नै निलम्बित छन्, संसद्मा उनीविरुद्ध महाभियोगको प्रस्ताव छ । त्यो अगाडि बढ्दैन किनभने अगाडि बढाउँदा सेटिङका अरू धेरै पोल खुल्ने सम्भावना छ । प्रधानमन्त्री हुने व्यक्ति सिंहदरबार त जानै छाडिसके, सबै कामधन्दा निजी सचिवालयले मिलाइदिन्छ । अहिले प्रधानमन्त्री र नेताहरू आफैं अघि सर्नु पनि पर्दैन नजिकका विश्वासिला एजेन्टले गरिदिन्छन् । देखिनेभन्दा नदेखिने सेटिङका भेटघाटहरू ज्यादा हुन्छन् । गिरिजाप्रसाद कोइरालाको एक पटक सल्लाहकार भएर केही महिना बस्दा सिंहदरबार र बालुवाटारमा प्रधानमन्त्रीको दिनभरको कार्यक्रम टाइप भएको एक पाना कागज आउँथ्यो । तर बालुवाटारमा हुने कैयौं भेटघाट त्यसमा पर्दैनथे । सायद, नदेखिने ती भेटघाट आफन्त र पारिवारिक भनिए पनि सेटिङभित्रका थिए होलान् ।कथित नेताहरूलाई लाग्दो हो, हामी मिलेपछि कसले के गर्न सक्छ र ? लाखौंलाख मानिसलाई पार्टी सदस्यता बनाएका छौं, भेडाबाख्रालाई झैं तिनको झुन्ड परिचालन गर्ने गोठालाहरूको केही न केही व्यवस्था गरिदिएकै छौं । पार्टीको नेतृत्वमा आफ्नो जुन सेटिङ छ, त्यसलाई कसैले तोड्न नसक्ने किल्ला बनाएका छौं । अख्तियार, अदालत अनुसन्धान सबै हाम्रै कब्जामा छन् । जनताले हामीलाई नै भोट दिएका छन् । सडकमा केही नागरिक कराउँदैमा, कसैले पत्रपत्रिकामा केही लेख्दैमा वा सामाजिक सञ्जालमा टाँस्दैमा के हुन्छ र ? हुन पनि, ६०७० करोडका डिलहरू भाइरल भए, अर्बौं जाने बालुवाटारका जग्गा कारोबार भए । राष्ट्रिय सम्पत्तिको लुट भैराखेको छ । तर के फरक पर्यो र ? अहिले बजेटको चीरहरण भयो भन्छन्, बिचौलियाको सेटिङलाई खुलेआम मन्त्रीले भित्र्याए । त्यसैका लागि त मन्त्री हुने हो, राजनीति गर्ने हो । के फरक पर्यो र ? नेताको कोपभाजन नपरेसम्म अख्तियार, अदालत, अनुसन्धान कसैले पनि छुन सक्दैन । केही महिनामा संसद् प्रतिनिधिसभाको चुनाव हुनेवाला छ । नयाँ पार्टीहरू गठन भएका छन्, परम्परागत पार्टी वृत्तभन्दा बाहिर कैयौं नयाँ अनुहार उम्मेदवारी घोषणाको होडमा छन् । चुनावका बेला यस्तो हुनु कुनै नयाँ र अस्वाभाविक होइन । चुनाव धेरै खर्चिलो भयो भन्छन्, तर कुन नेता, पार्टी र उम्मेदवारलाई पैसाको कमी छ र ? कांग्रेस हुन् वा कम्युनिस्ट, कसले आफ्नै खर्चमा चुनाव लडेको छ र ? राजनीतिको अवैध धन्दा र राज्यको सम्पत्ति दोहन नै पैसाको स्रोत बनाएपछि चुनाव खर्चको के चिन्ता भयो र ? त्यसमाथि दायाँबायाँ छिमेकीको चुनावी टिप्स पनि आइहाल्छ । तसर्थ चुनावलाई भुइँफुट्टाहरूले जानीजानी महँगो बनाएका छन् । र यो सुनियोजित चाल हो, चुनावलाई आफ्नो कब्जामा राख्ने । जति बढी खर्चिलो बनाउन सक्यो उति इमानदार मान्छेलाई चुनावबाट पर धकेल्न सकिन्छ भन्ने कुत्सित खेल हो यो । कम खर्चमा पनि चुनाव लड्न सकिन्छ भन्ने पछिल्लो उदाहरण हुन् काठमाडौं र धरानका मेयरहरू । नेपाली राजनीतिको जुन विकृत रूप देखिँदै छ, भित्रभित्रै भइरहेका गम्भीर आर्थिक चलखेल, सत्ता दुरुपयोग र राज्य प्रणालीमै गम्भीर अपचलनको जे कुरा सुनिन्छु, स्थिति कहालीलाग्दो छ । वास्तवमा राज्यसत्ता चलाउनेहरूले आर्थिक अपराधको अस्त्र बोकेका छन् । राजनीति र अपराधको साङ्लो यति विघ्न कडा हुन्छ कि यसमा फसेपछि मुक्ति सम्भव छैन, ध्वस्त पार्ने र ध्वस्त हुने मात्रै बाँकी रहन्छ । सत्ताबाहिर उसले सुरक्षा देख्दैन, प्रतिद्वन्द्वीलाई पन्छाउन र सत्ता जोगाउन थप अपराध गर्दै जान्छ । नेपालको राजनीति त्यसतर्फ उन्मुख भइरहेको देखिन्छ । जर्ज अर्वेलले पौने शताब्दीपहिले चित्रित गरेको पाल्तु सुँगुरको खोर (एनिमल फार्म) मा राज्य व्यवस्था र राजनीति पतित हुन कम्युनिस्ट पार्टीको स्टालिनराज नै चाहिँदैन । नेताले राजनीतिक धर्म छोडेपछि त्यो जुनसुकै पार्टीको आवरणमा पनि सम्भव छ । यदि मतदाताले सशक्त हस्तक्षेप गर्न सकेनन् भने आसन्न चुनावपछि नेपालमै पनि त्यो नहोला भन्न सकिन्न । सबभन्दा दुर्भाग्यको कुरा, नेतृत्वमा पुगेकाहरूले हाम्रा पार्टीहरू खास गरी कांग्रेस, माओवादी, एमालेको संरचनालाई नै त्यस अनुसार कब्जामा राखेका छन् । अरू पार्टी पनि अपवाद छैनन्, पार्टीमा घरीघरीको फुट र विभाजन त्यसैको परिणति हो । तर मुख्य दोषी कांग्रेस र कम्युनिस्ट नै हुन् । यस्तो संरचना नतोड्ने हो भने, देउवा, दाहाल र ओलीको मात्र कुरा होइन, भोलि गगन र विश्वप्रकाशहरू नै आए पनि यो प्रवृत्ति दोहोरिँदैन भन्न सकिन्न । तर पार्टी बिग्रे, नेता पतित भए भनेर जनता निरीह भएर बस्ने कुरा हुँदैन । पार्टीभित्र, पार्टीबाहिर दुवैतिर सम्भावनाको खोजी गर्न छोड्नु हुँदैन ।देउवाको राजनीति अब विश्रामको मोडमा पुगेको छ, उनी अत्यन्त थकित पनि देखिन्छन् । तर त्यो विरासत उनी पार्टीमा होइन परिवारमा सुरक्षित राख्न चाहन्छन् । गठबन्धनमा प्रधानमन्त्री हुने पालो अब मेरो भनेर उद्घोष गरिसके पुष्पकमल दाहाल प्रचण्डले । सुनिन्छ, दाहालले यो उद्घोष देउवाकै सहमतिमा गरेका हुन् । आफूपछि परिवारलाई नेतृत्वमा स्थपित गर्ने दुवैको साझा एजेन्डा पनि हो । चुनावपछिको पहिलो आधा कार्यकाल दाहाल प्रधानमन्त्री हुने, पछिल्लो आधा अवधि देउवा पत्नी आरजु राणा हुने रे । गएको चुनावमा नहारेको भए यसै पटक उनलाई त्यो अवसर जुट्न पनि सक्थ्यो । प्रधानमन्त्री बन्ने आरजुको आकांक्षा अदृश्य छैन । देउवानिकट एउटा गिरोह त्यसकै लागि खटेको छ । देउवाप्रचण्डको यो साँठगाँठ हुनु कुनै आश्चर्य पनि होइन । यही बुझेर गगन थापाले आफूलाई प्रधानमन्त्रीको दाबी गरेका छन् । मलाई यो स्वागतयोग्य लागेको छ । कम्तीमा उनले सभापति शेरबहादुर देउवाको आधिपत्यलाई खुला चुनौती त दिएका छन् । उनका सहयोगी, शुभेच्छुक र मतदाता सचेत नभए यो चुनौतीलाई देउवादाहाल गठबन्धनले पहिल्यै तुहाइदिन पनि सक्छ ।राजनीतिक पार्टीका मुहानहरू पूरै प्रदूषित भएका छन् । तिनको मुहान सफा गर्न यिनको संगठन संरचना, नेतृत्व पंक्ति पूरै बदल्नुपर्छÙ सैद्धान्तिक सोच र आधारशिलाको पनि अद्यावधिक गर्नु जरुरी छ । नेतृत्व लिनका लागि अलि भरलाग्दा भनेर देखिएका युवा पंक्तिले निर्णायक जोखिम उठाउनु आवश्यक छ । यदि पार्टीमा सुधार र पुनर्निर्माण सम्भव छैन, गर्न सकिन्न भने पुरानालाई फालेर नयाँ पार्टीकै निर्माण पनि गर्न सकिन्छ । के गगनहरू यसका लागि तयार छन् ? असल कुराको प्रारम्भ पहिले थोरै वा एउटै व्यक्तिबाट हुन्छ । उसको निष्ठा, लगनशीलता र नेतृत्व क्षमताले अरूलाई तान्छ, अन्ततः त्यो विशाल संगठनका रूपमा झाङ्गिन्छ । नेपाली कांग्रेस, कम्युनिस्ट पार्टी आफैं त्यसका उदाहरण छन् । मैले यहाँ गगनको उदाहरण दिँदा केवल कांग्रेसका लागि मात्र यो भनिराखेको छैन । यो सम्भावना माओवादी र एमालेका युवाहरूले पनि खोज्नुपर्छ, केवल एकता भट्याएर हुँदैन, एक्लै पनि जोखिम मोल्न तयार हुनुपर्छ ।अर्को कुरा, चुनाव कसका लागि पार्टी र उम्मेदवारका लागि कि मतदाता जनता र मुलुकका लागि ? वास्तवमा चुनाव राजनीति कब्जा गरेर बसेका केही स्वार्थी गिरोहका लागि आफ्नो धन्दा निरन्तर राख्ने वैधानिक उपाय मात्र भएको छ । स्वार्थी गिरोहको कुचक्र र जालो तोड्न नसक्ने हो भने चुनाव हुनुनहुनुको कुनै अर्थ छैन । सडकबाट हुन्छ वा चुनावबाट, प्रबुद्ध नागरिक तथा मतदाताहरूले पनि सशक्त हस्तक्षेप गर्ने बेला आएको छ । पार्टीभित्र सुधारको कुरा गर्नेहरू र बाहिर विद्रोही नागरिक, विद्रोही मतदाता जत्थाको घोषितअघोषित सहकार्य आवश्यक छ । आउने चुनावमै त्यस्तो हस्तक्षेप गर्न सक्नुपर्छ । सांसद मात्र होइन, प्रधानमन्त्रीकै चुनाव जनताले गर्नुपर्छ अब । त्यसबाट नै नालायक र भ्रष्टहरूलाई राजनीतिबाट पाखा लाउन सकिन्छ ।लोकतन्त्रमा चुनाव राजनीतिक नेतृत्व र जनताबीच सीधा संवादको आकर्षक र अत्यन्त महत्त्वपूर्ण अवसर पनि हो । जनसंवादको नयाँ भाष्य दिन नसक्ने नेता र पार्टी असान्दर्भिक हुँदै जान्छन् । अहिलेको राजनीतिमा पुरानो नेतृत्व र अन्तरपुस्ता संवादको संकट बढ्दो छ । सनातनी राजनीति सन्दर्भहीन भइरहेको छ । काठमाडौं महानगरको चुनावमा निर्वाचित मेयर बालेन्द्र शाहको उम्मेदवारी र उनको पक्षमा अभिव्यक्त भावनालाई प्राध्यापक अभि सुवेदीले राजनीतिको नयाँ भाष्य भनेर बहुत रोचक व्याख्या गरेका छन् द काठमान्डु पोस्ट (२४ अप्रिल २०२२) मा । प्राध्यापक सुवेदीसँग राजनीतिलाई समसामयिक दर्शन, साहित्य र कलासँगलाई जोड्ने बेजोडको क्षमता छ । यही कुरा हाम्रो राजनीतिशास्त्र लगायत समाजशास्त्रीय अध्ययनमा अभाव छ । म आफैंलाई पनि राजनीति र शास्त्रका कैयौं कुरामा जडता लाग्छ । राजनीतिक अभ्यास र प्रयोगमा नयाँपनको खोजीमा म रमाउँछु । तर राजनीति गर्नेहरू यथास्थितिको मोहबाट मुक्त हुन सक्तैनन् । त्यसैले हाम्रो राजनीतिमा सामाजिक संवादको दूरी बढिरहेको छ र उनीहरूको राजनीति नयाँ पुस्ताका लागि असान्दर्भिक हुँदै छ ।"
को होला दशक ८० को नेता ?,"प्रजातन्त्र आउँदा त्यो एक्लै आएन । २००७ सालपछिको व्यवस्था हाँक्न हरेक दशकमा केन्द्रीय पात्रहरू देखिएका छन् । त्यसअघिको निर्णायक ऐतिहासिक घटनास्वरूप विसं २००० को मध्यदशकमा बीपी कोइराला, गणेशमान सिंह, मनमोहन अधिकारीको पुस्ता अघि सरेर विद्रोहको अगुवाइ गर्यो । १० को दशक बीपी, मातृकाप्रसाद कोइराला टंकप्रसादहरूको टकरावको समय थियो, जसमा खेल्दै परिवर्तन उल्ट्याउन राजा महेन्द्र अघि सरे । ०२० को दशकभरि कुनै न कुनै रूपमा महेन्द्रकै नीतिहरू हावी भए । ३० को दशकलाई मेलमिलाप नीतिदेखि जनमतसंग्रहसम्म बीपीको विशेष प्रभाव रह्यो । ४० को दशकमा गणेशमान सिंहको सोच निर्णायक रह्यो, जसका कारण कम्युनिस्टसँग मोर्चाबन्दी गरी प्रजातन्त्र पुनर्बहाली गर्ने नीतिमा कांग्रेस पुग्यो । ५० को दशकलाई गिरिजाप्रसाद कोइरालाले पर्याप्त प्रभावित पारे । ६० को दशकमा आए प्रचण्ड । अनि ७० को दशकमा केपी ओली । ७० को दशकको अन्तिम वर्ष बित्दै गर्दा स्वाभाविक जिज्ञासा उठ्न सक्छ, ८० को दशकमा को ?प्रिय पाठकको मनमा लाग्न सक्छ, समयलाई १०, १० वर्षको कालदूरीमा विभाजित गर्नैपर्छ भन्ने कुनै बाध्यता छैन । अनि १० वर्षहरूमा एउटै केन्द्रीय पात्र मात्रै हावी हुन सक्छ भन्ने अनुमान गर्नु कतिपयलाई सही नजँच्ला पनि । मार्क्सवादीहरूले त यसलाई गैरऐतिहासिक सोच नै करार गर्न सक्ने खतरा पनि छ । यसै पनि नेपालमा एउटा गहिरो विश्वास चलिआएको छ, १० वर्षमा राजनीतिक उथलपुथल हुन्छ । पहिलेका वर्षहरूमा त्यो राजनीतिक प्रणालीकै भविष्यसँग जोडेर यसलाई विश्लेषण गर्ने गरिन्थ्यो । कम्तीमा संविधानसभाले संविधान बनाएसँगै, अनि राज्यका तीन तहले त्यसलाई कार्यान्वयन सुनिश्चित गरिसकेपछि अब प्रणालीगत संकट सकिने छाँट देखिएको छ । अब यही लोकतान्त्रिक गणतन्त्रको राज्यव्यवस्थाभित्र नयाँ नीति र अनुहारहरूको छनोट हुने सम्भावनाहरू प्रशस्त छन् ।हामी सामुन्नेमा देख्न सक्छौं, दशक ८० का नयाँ अनुहारहरूलाई । ५५ वर्षे उमेर हद आफैं तोकेर राजनीतिमा सक्रिय कांग्रेस महामन्त्री गगन थापा, जो आसन्न चुनावपछि संसदीय दलमा पार्टी सभापति तथा प्रधानमन्त्री शेरबहादुर देउवालाई चुनौती दिने तयारीमा छन् । मदन भण्डारीको वैचारिक वृक्षको विरासत अन्तर्गत अगाडि सारेको दाबी गरिएका एमाले महासचिव शंकर पोखरेल, जो अग्रज र समकालीन नेताहरूमध्ये अग्रता लिने लक्ष्यको झिनो दूरीमा छन् । दौड त बाबुराम भट्टराई, उपेन्द्र यादवदेखि राजेन्द्र लिङ्देनहरूसम्मको पनि नभएको होइन, तर संगठनात्मक घनत्वको सीमाका कारण उनीहरूलाई काफी चुनौतीहरू छन् । उता मध्यदक्षिणपन्थी विचारलाई कसले नेतृत्व देला भन्ने प्रतिस्पर्धा अब चर्को हुने देखिन्छ । त्यो लाइनमा सुरुमै देखिन खोजेका थिए रवीन्द्र मिश्र । उनलाई अस्तित्वको लघुसंकट सुरु भएको छ । बालेनदेखि रवि लामिछानेसम्मको सुरुआती जोडकोण हेर्दा आगामी दशकमा उदाउन सक्ने भनिँदै आएका दलगत घेराबाहिरको ठूलो मतदाता समूहलाई प्रभावित पारौंला भन्ने उनीहरूको चाहना हुन सक्छ । तर मूलधारका ठूला दलहरूमा स्वयं परिष्कारको अभ्यास कुन हदसम्म विकास हुन सक्छ भन्ने विषयले नयाँ अनुहारहरूको उदयलाई निर्धारित गर्न सक्नेछ ।नत्र नागरिकहरूसामु विश्वप्रकाश शर्मा, योगेश भट्टराई लगायतकै नियमित सूची उपलब्ध हुन सक्छ । कहिलेकाहीँ सुशील कोइराला शैलीले आन्तरिक राजनीतिमा काम गर्न पनि सक्छ, जहाँ संगठनभित्रको पकड निर्णायक हुन्छ । टेक्नोक्र्याट पृष्ठभूमिबाट राजनीतिमा आउने तयारीमा रहेका व्यक्तिहरू राष्ट्रिय राजनीतिमा पक्कै प्रभावी बन्नेछन् । तिनीहरू निर्णायक बन्लान् भन्नेमा आशंका भने पर्याप्त छ । राजनीतिले नीतिनिर्माणमा हावी मानिसहरूको सक्रियता खोज्छ । काम भने दृढ इच्छाशक्ति र लगन भएकाहरूले मात्रै गर्न सक्छन् । प्रियतावादको महासागरमा उर्लन सजिलो छ । अप्रिय निर्णय लिन सक्नेहरूलाई तत्कालको जनमतले सदर नगर्ला, भविष्यले भने अनुमोदन गर्न सक्छ ।यस्तो अवस्थामा निर्णायक नेतृत्व उदाउने दुईवटा परिवेश तयार हुन सक्छन् । एउटा, नागरिकलाई भविष्यको कल्पना विश्वसनीय ढंगले बाँड्न सक्ने ल्याकत । दोस्रो, तात्कालिक परिस्थितिलाई औसतभन्दा राम्रोसँग अगुवाइ गर्ने पहलकदमी । त्यसबाहेक तेस्रो तर्क पनि नेपाली समाजमा जबर्जस्त स्थापित छ । वामपन्थीहरू नीतिले नेता जन्माउँछ भन्ने मान्छन् । यो तर्क बलियो सुनिए पनि नीतिले सधैं नेता जन्माउँदैन भन्ने मान्यता उनीहरू स्वयंले खण्डित गर्दै आएका छन् । एमालेको सातौं महाधिवेशनमा तत्कालीन स्थायी कमिटी सदस्य केपी ओलीले संगठनमा लोकतन्त्रीकरणको प्रस्ताव ल्याए । उनको त्यो नीति बन्दसत्रमा पास भयो, तर उनी नेतृत्वमा आउन सकेनन् । नवौं महाधिवेशनमा घनश्याम भुसालले ल्याएको नेपाली समाजको नयाँ विश्लेषण सम्बन्धी नीति पास भयो, जबकि त्यसभन्दा भिन्न दृष्टिकोण राख्ने ओली अध्यक्ष निर्वाचित भए । नेताले अपनत्व नलिँदा अनुमोदित नीतिको समेत वैधता स्थापित हुन सक्दो रहेनछ ।ओलीले जसलाई चुनौती दिए, ती अहिले किनारामा छन् । ओलीलाई जसले चुनौती दिए, ती पनि अहिले किनारामै छन् । यस अर्थमा २०७० सालमा पार्टी संसदीय चुनाव जित्ने ओलीले ०७१ मा एमाले पार्टीकै अध्यक्ष चुनिएसँगै गरेका सबलदुर्बल कामहरू आम जानकारीमै छन् । एउटा तर्क भने निर्विवाद हुन सक्छ सायद, उनले यसबीचमा दुईपल्टसम्म प्रधानमन्त्री हुने क्रममा गरेका काम, अनि विपक्षमा बस्दासमेत लिएका नीतिहरूले राष्ट्रिय राजनीतिमा उल्लेख्य प्रभाव छाडेका छन् । उनलाई दशक ७० को केन्द्रीय नेता यसै यथार्थले बनाउँछ । ठीक यस्तै निर्णायक क्षण थियो प्रचण्डका लागि ६० को दशक । त्यो दशक सुरु हुँदा माओवादी सशस्त्र युद्ध हिंसाबाट शान्तिको बाटामा अवतरित हुन खोज्दै थियो । त्यसो गर्दा माओवादीभित्रै अझ कट्टरपन्थी समूहले उनको कदमलाई अनुमोदन नगर्ने सम्भावना त्यत्तिकै थियो । कालक्रममा त्यसको असर देखियो पनि । तर समग्रमा उनले माओवादीलाई शान्तिको बाटामा अवतरण गराउँदा देशको राजनीतिले नयाँ कोर्स लिन पुग्यो । तत्कालीन सात दललाई अगुवाइ गरिरहेका गिरिजाप्रसाद कोइरालाले शान्ति प्रक्रिया र राज्य पुनःसंरचनाको बाटोलाई अघि बढाउन सहज बाटो दिलाए । प्रचण्डले निर्णय गर्दा देश अघि बढ्यो, उनले गलत निर्णय लिँदा या अनिर्णयको बन्दी बन्दा देशले मूल्य चुकाउन पुग्यो । कटवाल प्रकरणदेखि पहिलो संविधानसभाको अवसानसम्मका दृश्य हामीले दशक ६० मै देखेका हौं । यी निर्णयहरूका केन्द्रीय कर्ता उनै प्रचण्ड थिए । अगाडिका दशकहरूको बारेमा नेपाली समाज जानकार नै छ । ०४६ को परिवर्तनपछि आम चुनाव हुँदा प्रधानमन्त्री प्रत्याशी कृष्णप्रसाद भट्टराई पराजित भएसॅगै एमाले महासचिव मदन भण्डारी नयाँ सम्भावनायुक्त नेताका रूपमा उदाए । बहुमत भने कांग्रेसले प्राप्त गर्न पुग्यो, जसकारण गिरिजाप्रसाद कोइराला प्रधानमन्त्री बन्न पुगे । ०५० सालमा भण्डारीको निधन हुँदा कोइराला संसद् तथा आम तहमा करिब प्रतिस्पर्धीविहीन देखिए । ५० को दशक सुरु हुने बेलासम्म अघिल्लो दशकका निर्णायक गणेशमानसिंहको सर्वमान्यताको तेजोवध गर्न कोइराला अघि सरिसकेका थिए । बाँकी रहेका कृष्णप्रसाद भट्टराई त्यो दशकमा एकपल्ट प्रधानमन्त्री त भए, तर निर्णायक उनै कोइराला थिए । दशक ५० भरि कोइरालाले लिएका उचित, अनुचित निर्णयको मूल्य देशले चुकाइरह्यो । कोइराला भने आफ्नो शक्तिवृद्धिमा निरन्तर अगाडि नै बढिराखे । यस अर्थमा जसरी ६० को दशकमा माधव नेपालदेखि रामवरण यादवसम्म सक्रिय रहे पनि प्रचण्डको प्रतापका सामु तिनको उल्लेख्य इतिहास बनेन, त्यसरी नै ५० को दशकमा कोइरालाको रापतापसामु किसुनजी, मनमोहन अधिकारीदेखि शेरबहादुर देउवासम्मको उत्रो कद बनेन ।पक्कै भन्न सकिन्छ, तत्क्षणमा शक्तिशाली बन्ने एउटा तरिका हो । दीर्घकालसम्म असरदार नेता बन्ने अर्को तरिका । मानिसहरूले उदाहरणका रूपमा मनमोहन अधिकारीदेखि किसुनजीसम्मलाई देखाउन सक्छन् । तर फेरि पनि राजनीति भनेको तात्कालिकताको व्यवसाय भएको यथार्थ पनि त्यत्तिकै उपेक्षा गर्न नमिल्ने वास्तविकता हो । त्यसमा सही, गलत चाल चाल्नेहरूको गणना नगरी विश्लेषण गर्न सम्भव हुँदैन । नैतिकताको पक्षलाई राजनीतिले कहिले भाउ दिन्छ, कहिले दिँदैन । शक्तिचाहिँ यसको अनिवार्य तत्त्व हो । यो लेखकले व्यक्तिको निष्ठागत पक्षलाई कम आँक्दा हुन्छ भनेर किञ्चित् भन्न चाहेको होइन । केवल यो पक्षमा मात्रै जोड दिन खोजिएको हो, कहिलेकाहीँ शक्तिको किचाघानमा होनहार प्रतिभाहरूले बलि चढ्नुपर्ने हुन्छ । राजनीतिको विगत वर्तमान यस्ता असंख्य दृष्टान्तहरूबाट लेखिएको छ ।त्यसैले हामी आशा गरौं, अबको नौ महिनापछि सुरु हुने अर्को दशकले नेता ल्याउँदा बदलिँदो युगको आवाज सही ढंगले सुन्ने प्रणालीको विकास गरिसकेको अवस्था बन्न सकोस् । अहिलेको प्रणाली पक्कै विगतभन्दा नागरिकमुखी बन्न सक्ने ठाउँमा छ । तर यसका लागि काम भने भइसकेको छैन । काठमाडौंको फोहोर उठाउने कुरा पो मिडियामा हेडलाइन र प्राइम टाइमको कन्टेन्ट बन्न सक्छ । सातै प्रदेशका पालिकाहरूमा घट्ने असंख्य संवेदनशील घटनाहरू, जसको कुनै सार्वजनिक अभिलेखसमेत बन्दैन, हाम्रो नेतृत्वले आफ्नो ओजलाई त्यहाँसम्म कसरी विस्तारित गर्न सक्ला ? गगन थापा होऊन् या बालेन, शंकर पोखरेल होऊन् या माओवादी भाष्यमा भविष्य देखिरहेका नयाँ पुस्ताहरू, उनीहरूले आफ्नो पक्ष समूहभित्र नयाँ नेताको खोजी गर्ने हो भने तत्तत् प्रश्नहरूको जवाफ दिनैपर्छ । सामान्य आँखाबाट हेर्दा राष्ट्रको राजनीति दक्षिणपन्थी कित्तामा ढलपल त नगर्ला, तर के अबका नेताहरूले जस्तोसुकै राजनीतिक कार्यक्रम दिए पनि बृहत्तर रूपमा सामाजिक लोकतन्त्रको बृहत्तर फ्रेमवर्कभित्र आफ्ना नागरिकमुखी नीति कार्यक्रमहरूको सुनिश्चितता गर्न सक्लान् ? के उनीहरूले नेपाली समाजभित्रको सांस्कृतिक विविधतालाई आत्मसात् गर्दै विकास, उन्नतिको मार्गचित्र कोर्लान् ? के उनीहरूसँग दशक ७० ले अन्तिम वर्षसम्म उत्कर्षमा पुर्याएको महँगी, मूल्यवृद्धि र बेरोजगारीको समाधान दिने ठोस योजना हुन सक्ला ? जसले बढ्ता वस्तुवादी भएर त्यस्तो खाका कोर्नेछन्, र त्यसलाई बुझिने गरी नागरिकसामु लगिराख्नेछन्, आम विश्वास तिनैलाई मिल्न बेर लाग्ने छैन । याद रहोस्, दशक ७० को अन्तिम वर्षमा अझै दुई तहका चुनाव बाँकी छन् । दशक ८० को राजनीतिलाई सुरुआती प्रभाव यिनै चुनावले दिन सक्छन् । तर चुनावको पनि सीमा छ । यसले उम्मेदवार चुन्छ, नेता चुन्दैन । त्यसैले त्यसउप्रान्त पनि नागरिकसामु आउँदो दशकको नेता चुन्न बाँकी वर्षहरू सग्लै रहनेछन् ।"
न्यायपरिषद्को पुनर्गठन,"लोकतान्त्रिक राज्य व्यवस्थामा संविधान एवं कानुनको अन्तिम व्याख्याता न्यायपालिका नै हुने भएकाले भयरहित वातावरणमा न्याय सम्पादन गर्नका लागि आवश्यक पर्ने न्यूनतम सर्तहरूलाई संविधानमै प्रत्याभूत गर्नु आवश्यक हुन्छ । न्यायपालिका स्वतन्त्र, निष्पक्ष, सक्षम र स्वच्छ भएमै विधिको शासन, नागरिकको हक र संवैधानिक लोकतन्त्रको संस्थागत विकास हुन सक्छ । यस तथ्यलाई मनन गरी राज्यको ढाँचा र सरकारको स्वरूप निर्धारण गर्दा स्वतन्त्र र सक्षम न्याय प्रणालीका मान्यता र जनताले शीघ्र र सुलभ तरिकाले न्याय पाउने अधिकारको सम्मान हुने किसिमबाट गर्न सक्नुपर्छ । न्याय नै शान्ति र विकासको आधारशिला हो भन्ने शाश्वत मान्यतालाई आत्मसात् गरी न्याय व्यवस्था विश्वासिलो, भरपर्दो र जनआस्थाको धरोहरका रूपमा स्थापित गराउन सकिए मात्र राज्य व्यवस्थाप्रति जनविश्वास रहन्छ ।तर यसको ठीक विपरीत एकपछि अर्को गरी नेपालमा न्याय व्यवस्थाको कुरूप तस्बिर सार्वजनिक हुन थालेका छन् । अनुमान र अड्कलका भरमा अदालतमा घूस लेनदेन हुने गरेको चर्चा हुँदै आए पनि तथ्य सार्वजनिक भएको थिएन । तर केही समयअघि सार्वजनिक भएको न्यायाधीश र अधिवक्ताबीचको अडियो संवादले न्यायपालिकामा कुन हदसम्मको खरिदबिक्री हुन्छ भन्ने उजागर गरिदिएको छ । केही महिनाअघि नेपाल बार एसोसिएसनले प्रधानन्यायाधीश चोलेन्द्रशमशेर जबरामाथि बिचौलियामार्फत घूस लिएको आरोपसमेत लगाएको थियो । त्यसपछि न्यायालयको विकृति विसंगतिबारे अध्ययन गर्न सर्वोच्च अदालतका न्यायाधीश हरिकृष्ण कार्कीको नेतृत्वमा गठित समितिले न्यायसँग सरोकार हुने विभिन्न ११ क्षेत्रमा अनियमितता र भ्रष्टाचार हुने गरेको निष्कर्ष निकालेको थियो ।नेपालको न्यायप्रणालीमा समयसापेक्ष सुधार गर्न सर्वप्रथम न्यायाधीश नियुक्ति प्रक्रियामै सुधार ल्याउनुपर्छ । यसका लागि संविधानको धारा १५३ संशोधन गर्नुपर्ने हुन्छ । वर्तमान संवैधानिक व्यवस्था अनुसार न्यायपरिषद्मा प्रधानन्यायाधीशको अध्यक्षतामा कानुनमन्त्री, सर्वोच्च अदालतका वरिष्ठतम न्यायाधीशसँगै राष्ट्रपति र नेपाल बार एसोसिएसनले सिफारिस गरेका एकएक जना कानुनविद् रहनुले यो निकायमा तीन जना राजनीतिक क्षेत्रबाट प्रतिनिधित्व गर्छन् भने दुई जना मात्र न्याय क्षेत्रबाट । यस्तो संवैधानिक व्यवस्थाले परिषद्मा राजनीतिक नेतृत्वलाई प्रश्रय दिएको छ । न्यायाधीशहरू अल्पमतमा भएका कारण क्षमतावान न्यायाधीशहरू जिल्ला अदालतबाटै सेवानिवृत्त हुने गरेका छन् भने राजनीतिक दलको कोटाबाट नियुक्त कार्यकर्ताहरू उच्च र सर्वोच्चमा न्यायाधीश हुँदै प्रधानन्यायाधीशसम्म बन्ने गरेका छन् ।न्यायालयको स्वतन्त्रताको प्रमुख बाधक न्यायपरिषद्को वर्तमान संरचना नै भएकाले संविधान संशोधनमार्फत परिषद्मा न्यायाधीशहरूलाई मात्र राख्ने गरी व्यवस्था गरिनुपर्छ । न्यायालय सुधारको प्रस्थानविन्दु नै न्यायाधीश नियुक्ति प्रक्रिया रहेको हुँदा, सर्वप्रथम न्यायाधीश नियुक्ति प्रक्रियामै ध्यान दिनुपर्छ । यसका लागि विभिन्न मोडेल हुन सक्छन् । छिमेकी भारतको जस्तो प्रधानन्यायाधीशको नेतृत्वमा सर्वोच्चका चार वरिष्ठतम न्यायाधीश सदस्य हुने गरी न्याय परिषद्को समकक्षी कलिजियम उत्तम विकल्प हुन सक्छ । यसका थुप्रै फाइदा छन्, जस्तो कलिजियम प्रणालीले नियुक्तिका आधारहरू तय गर्छन् । भारतको सर्वोच्च अदालतका पूर्वन्यायाधीश रुमा पालले यो प्रणाली देशको सबैभन्दा राम्रो प्रणाली रहेको बताउँछन् । कलिजियम प्रणालीले न्यायपालिकालाई राजनीतिबाट स्वतन्त्र बनाउँछ । यसले न्यायपालिकालाई कार्यपालिका र व्यवस्थापिकाको प्रभावबाट अलग राख्छ । सरकारको प्रभावमा न्यायपालिकाले बिनाडर काम गर्न सक्छ । यसले शक्ति पृथकीकरणको सिद्धान्तको नियमन सुनिश्चित गर्छ । निष्पक्ष न्यायाधीश नियुक्ति र न्याय सम्पादन लागि कलिजियम प्रणाली उत्तम हुनेछ किनकि यसले न्यायिक स्वतन्त्रता सुनिश्चित गरेको हुन्छ र न्यायाधीशलाई बिनाप्रभावदबाब कर्तव्य पूरा गर्न अनुमति दिन्छ । यो प्रणालीले योग्य व्यक्ति सर्वोच्च अदालतमा न्यायाधीशको पदमा आसीन छ भन्ने सुनिश्चित गर्छ ।न्यायाधीश नियुक्ति विवादरहित बनाउन मेरिटोक्रेसी मा ध्यान दिनु पनि उत्तिकै जरुरी छ । वर्तमान संवैधानिक व्यवस्थाले न्याय सेवाका कर्मचारीहरूको वृत्तिविकासलाई रोकेको छ । सिंगो न्यायपालिकाको प्रमुख प्रधानन्यायाधीश बन्न कानुनमा स्नातक भए पुग्छ, जबकि खुला प्रतिस्पर्धाबाट न्याय सेवाको उपसचिव बन्न कानुनमा स्नातकोत्तर चाहिन्छ । सर्वोच्च र उच्च अदालतका न्यायाधीशहरूको नियुक्तिका लागि आवश्यक पर्ने योग्यता हेर्दा न्याय सेवाका कर्मचारीहरूप्रति हदैसम्म अन्याय भएको देखिन्छ । जिल्ला अदालतका न्यायाधीशहरूजस्तै उच्च र सर्वोच्च अदालतका न्यायाधीशहरूको नियुक्तिका लागि समेत परीक्षा प्रणालीको व्यवस्था हुनेगरी संविधान संशोधन हुनुपर्छ तब मात्र न्यायालय सुधारको अपेक्षा राख्न सकिन्छ ।"
विराटनगरको साख र सर्वोपरि विकास,"झन्डै तीन हजार वर्षअगाडि हालको विराटनगरसमेतलाई समेटेर नगर सभ्यताको विकास भइसकेको देखिन्छ, जसको नाम विराटनगर थियो । कथाहरूको वर्णनमा यो सभ्यता शान्त, सुन्दर, स्वच्छ र समुन्नत थियो । आज हामी त्यही स्थानमा बसोबास गर्छौं । प्रजातान्त्रिक आन्दोलनको प्रसंग होस् या उद्योगधन्धाको विकास, अहिलेको युगमा पनि विराटगर बलियो छ । इतिहास, संस्कृति, सभ्यता र शिक्षाका क्षेत्रमा पनि धनी छ । पहिलो जुट उद्योग यहीँ खुल्यो । विराटनगरबाट सुरु भएको मजदुर आन्दोलनले मजदुर हकअधिकारका साथै २००७ सालमा प्रजातन्त्र स्थापन गर्न पनि सघायो । नेपाली राजनीतिमा विशिष्ट स्थान बनाएका बीपी कोइराला र गिरिजाप्रसाद कोइरालाको कर्मभूमि पनि हो यो । विराटनगर विविधतापूर्ण छ । तर, अहिले विराटनगरको अवस्था परिवर्तन भएको छ । सहरका लागि चाहिने आवश्यक मापदण्ड पूरा भएको छैन । विराटनगरको विकासका लागि सबै राजनीतिक दल र समुदाय अब क्रियाशील हुने बेला आइसकेको छ । विराटनगरलाई फेरि गौरवशाली बनाउन यहाँका बासिन्दालाई दैनिक चाहिने अत्यावश्यक सेवाहरूको उपलब्धतामा ध्यान दिनुपर्छ । विराट राजाको दरबार क्षेत्रको संवर्द्धन र प्रचारप्रसार पनि जरुरी छ । साथै महाभारतको कथामा उल्लेख गरिएका क्षेत्रहरूको संरक्षण गर्दै खुला स्थानका रूपमा विकास गर्नुपर्छ । विराटनगरको पहिचान रानी मन्दिर र महन्त पोखरी लगायत स्थानको संरक्षर र विकास आवश्यक छ । सहरको पूर्व र पश्चिमबाट बग्ने सिंगियागंगा र केसलियाबीच नहरका आसपासका क्षेत्रलाई पार्कका रूपमा विकास गर्न सकिन्छ । अबका जनप्रतिनिधिले विराटनगरका प्रत्येक वडामा पार्क बनाउने कार्यलाई प्राथमिकतामा राख्नुपर्छ । भारतसँग सिमाना जोडिनु विराटनगरको विकासका सम्भावना र चुनौती दुवै हुन् । एकातर्फ खुला सिमानाका कारण लागूऔषध ओसारपसारदेखि अन्य अवैध धन्धा सञ्चालन हुने जोखिम छ, अर्कातर्फ व्यापार बढाउने सम्भावना पनि हामीसामु छन् । यहाँबाट भारतका विभिन्न स्थानका लागि रेलसेवा लगायतका यातायातका सेवा उपलब्ध छन्, जुन व्यापार व्यवसायका लागि अति महत्त्वपूर्ण मानिन्छ । आयातनिर्यातलाई व्यवस्थित गरी राजस्व वृद्धि गर्ने सम्भावना पनि प्रचुर छ । सिमानापारि गएर अत्यावश्यक सामान खरिद गर्ने कामलाई व्यवस्थित गरी सिमानाभित्रै सुलभ मूल्यमा सामान पाइने व्यवस्था मिलाएमा विराटनगरको व्यापार स्वतः बढ्नेछ । नेपालको औद्योगिक नगरीका रूपमा परिचित विराटनगरमा अहिले थुप्रै उद्योग बन्द छन् । यहाँका जीर्ण उद्योगलाई टेको दिनु र बन्द भएका उद्योगलाई सञ्चालनमा ल्याउनुपर्छ । यो काममा स्थानीय सरकारको भूमिका महत्त्वपूर्ण छ । यसो गरेमा लगानी बाहिर जाने र युवाशक्ति बिदेसिने क्रम रोकिनेछ । विराटनगर जुट मिललगायतका यहाँका पुराना र जीर्णोद्धार गर्न नसकिने उद्योगलाई भने औद्योगिक संग्रहालयका रूपमा विकास गर्नुपर्छ । यहाँका अधिकांश साना तथा घरेलु उद्योगहरू मृतप्रायः भएकाले तिनलाई पुनर्जीवन दिनु पनि अति आवश्यक छ । संघीयता कार्यान्वयनपछि वैज्ञानिक कर प्रणाली स्थापित भइसकेको छैन । यसले एक त स्थानीय सरकारको आम्दानीलाई व्यवस्थित बनाउन सकेको छैन, अर्को चर्को कर तिनुपरेकाले पनि उद्योगीहरू खुसी छैनन् । उनीहरूको माग सम्बोधन गरी उद्योग प्रवर्द्धन गर्नु आजको आवश्यकता हो । केही दशकअघिसम्म हामीले खाद्यान्न लगायतका वस्तु निर्यात गर्थ्यौं । पछिल्लो समय कृषि क्षेत्रलाई ध्यान नदिँदा देशको उत्पादनले केही महिना मात्र पुग्ने भएको छ । अन्नपात, फलफूल र सागसब्जी उत्पादनमा अब्बल रहेको विराटनगरमा हाल आयातित वस्तुले बजार ओगट्न थालेको छ । यसको प्रतिस्थापनका लागि विशेष योजनाका साथ काम गर्नुपर्छ । विराटनगर क्षेत्र पर्यटनको विकासका दृष्टिले धेरै सम्भावना बोकेको भए पनि यसतर्फका हाम्रा प्रयासहरू अझै प्रभावकारी हुन सकेका छैनन् । विराटराजा दरबार क्षेत्र, हड्ताली हाट र यहाँका मठमन्दिर तथा थानहरूले पर्यटकलाई अकर्षित गर्न सक्छन् । मस्जिद, गुम्बाविहार तथा साकेलाथानले विराटनगरलाई बहुजातीय र बहुधार्मिक स्थलका रूपमा चिनाएको छ । एसियाकै ठूलो मध्येको राधाकृष्ण रथजात्रा यहीँ हुने गर्छ । यहाँका चाडवर्प, उत्सव र साप्ताहिक हाटहरू पनि पर्यटनका दृष्टिले उल्लेख्य छन् । यसै गरी औद्योगिक संग्रहालय निर्माण गरी पर्यटकलाई आकर्षित गर्न सकिने सम्भावना पनि उत्तिकै छ । यथार्थमा विराटनगर प्रदेश १ को पर्यटन हबका रूपमा रहेको छ । विराटनगर एयरपोर्ट, यहाँका सुविधासम्पन्न होटलहरू र अन्य पूर्वाधारका कारण पर्यटकहरूले विराटनगरलाई केन्द्र बनाएर आसपासका क्षेत्रको भ्रमण गर्न सक्छन् । तसर्थ प्रदेश सरकारले पनि विराटनगरलाई अन्य पर्यटकीय क्षेत्र जोड्ने स्थानका रूपमा विकास गर्नुपर्छ । विराटनगर एयरपोर्टलाई स्तरोन्नति गरी अन्तर्राष्ट्रियस्तरको बनाउन आवश्यक छ । यसका लागि हवाई मैदान वरपरका जमिनको उचित मुआब्जा दिई जमिन खरिदबिक्रीमा लगाइएको रोकलाई फुकुवा गर्नुपर्छ । त्यस्तै विराटनगर प्रदेश १ को स्वास्थ्यको केन्द्रविन्दुका रूपमा परिचित भए पनि यो क्षेत्रमा थप काम गर्नु आवश्यक छ । कोसी अञ्चल अस्पताललाई प्रदेश अस्पतालका रूपमा विकसित गरी गुणस्तरीय स्वास्थ्य सेवामा नागरिकको पहुँच बढाउनु पर्छ । सरकारको स्वास्थ्य बिमा कार्यक्रमलाई अझ व्यवस्थित गरी सबै वर्गमा पुर्याइनुपर्छ । गरिब, निमुखा र असहाय जनतालाई स्वास्थ्यमा पहुँच पुर्याउन निश्चित योजना तर्जुमा गरी प्रभावकारी कार्यान्वयन गर्न आवश्यक छ । विराटनगर शिक्षाको हबका रूपमा परिचित भए पनि यहाँको शिक्षा प्राणालीमा व्यापक सुधार हुन सकेको छैन । सरकारी विद्यालयलाई अभिभावक र विद्यार्थीको पहिलो रोजाइ बनाउनलाई निश्चित योजनाका साथ स्थानीय सरकार अगाडि बढ्नुपर्छ । सरकारी र निजी विद्यालयको शैक्षिकस्तरमा रहेको दूरीलाई कम गर्नुले सहरकै भविष्य उज्ज्वल बनाउँछ । डुबान विराटनगरको जल्दोबल्दो समस्या हो, जसको स्थायी समाधान आवश्यक छ । ढल र नालीलाई वैज्ञानिक ढंगमा व्यवस्थापन गरी विराटनगरलाई डुबानमुक्त क्षेत्र बनाउनुपर्छ । त्यस्तै नगर क्षेत्रको फोहोर व्यवस्थापनमा पनि भरपर्दो योजना छैन । बाटोघाटो भरपर्दो छैन । यस्ता आधारभूत आवश्यकता सम्बोधन गरे मात्र नगर बस्नयोग्य बन्नेछ ।विराटनगरको समृद्ध इतिहास र अहिलेको वास्तविकतामा निकै फरक छ । विराटनगरका लागि अहिले सबै क्षेत्रमा सुधार चाहिएको छ । त्यसका लागि स्थानीय सरकार र समुदाय मिलेर काम गर्नुपर्छ । विराटनगर महानगरको यो आर्थिक वर्षको बजेट यसैको गत वर्षको र देशका अन्य पाँच महानगरको बजेटभन्दा धेरै कम छ । यसले पनि विराटनगर कमजोर बनिरहेको संकेत गर्छ । सम्पूर्ण समस्या महानगर एक्लैले हल गर्न सक्दैन । यसका लागि नागरिक समाज, प्रदेश तथा संघीय सरकार र अन्तर्राष्ट्रिय दातृ निकायको सहयोग पनि त्यत्तिकै आवश्यक पर्छ ।"
दिल्लीमा शिष्टाचार भेट कुर्दै नेपाली राजदूत,"(नयाँदिल्ली)  नेपालका लागि नवनियुक्त राजदूत नवीन श्रीवास्तवले काठमाडौं पुगेको एक साता पनि पूरा नहुँदै राष्ट्रपति, प्रधानमन्त्री र परराष्ट्रमन्त्रीलाई भेट्न भ्याइसक्दा दिल्लीमा भने नेपाली राजदूतले महिनौंसम्म विदेश मन्त्रालयमा शिष्टाचार भेटको अवसर पाएका छैनन् ।भारतका लागि नेपाली राजदूत शंकर शर्माले दिल्लीमा जिम्मेवारी सम्हालेको तीन महिना पूरा भइसकेको छ । चैत ६ मा राष्ट्रपतिबाट शपथ लिएका शर्मा त्यसको एक सातापछि नयाँदिल्ली आइपुगेका थिए । चैत १८ देखि प्रधानमन्त्री शेरबहादुर देउवाको भारत भ्रमण रहेको भए पनि उनले नयाँदिल्ली आएको झन्डै डेढ महिनापछि वैशाख २८ मा भारतीय राष्ट्रपति रामनाथ कोविन्दसमक्ष ओहदाको प्रमाणपत्र बुझाएका थिए । ओहदाको प्रमाणपत्र बुझाएपछि मात्रै राजदूतले सम्बन्धित देशमा औपचारिक रूपमा कूटनीतिक काम गर्न पाउने अभ्यास छ । शर्माले ओहदाको प्रमाणपत्र बुझाउन डेढ महिना कुर्नुपर्दा, भारतीय राजदूतले भने काठमाडौं पुगेको छैटौं दिनमा राष्ट्रपति विद्यादेवी भण्डारीसमक्ष आफ्नो ओहदाको प्रमाणपत्र बुझाए । राष्ट्रपतिकोबाट प्रधानमन्त्री शेरबहादुर देउवालाई भेट्न उनी बालुवाटार पुगेका थिए । सरोकारवाला परराष्ट्रमन्त्री वा पदाधिकारलाई भेट्नुअगावै उनले प्रधानमन्त्रीलाई सहजै भेटे । प्रधानमन्त्रीलाई भेटेको भोलिपल्ट परराष्ट्रमन्त्री नारायण खड्कालाई भेटे । असार ११ मा काठमाडौं ओर्लिएका श्रीवास्तवले असार १६ मा ओहदाको प्रमाणपत्र बुझाएका थिए । यता, दिल्लीमा भने राजदूत शर्माले ओहदाको प्रमाणपत्र बुझाएलगत्तै दूतावासले प्रधानमन्त्री नरेन्द्र मोदी, विदेशमन्त्री एस जयशंकर, विदेश सचिव विनय मोहन क्वात्रालगायत उच्च पदस्थ नेतृत्वसँग शिष्टाचार भेटका लागि समय मिलाइदिन विदेश मन्त्रालयलाई पत्राचार गरेको थियो । तर, पत्र पठाएको एक महिना पूरा भइसक्दा पनि कुनै रेस्पोन्स प्राप्त नभएको दूतावासले जनाएको छ । नयाँ राजदूतले ओहदाको प्रमाणपत्र बुझाइसकेपछि भेटघाटका लागि समय मागर गरी पत्र पठाइएको तर जवाफ नआइसकेको जनाए । मुख्य रूपमा प्रधानमन्त्री, विदेशमन्त्री र विदेश सचिवको समय उपलब्धताको प्रतीक्षामा छौं, ती अधिकारीले भने तर, उहाँहरूको व्यस्तताले होला समय प्राप्त भइसकेको छैन । राजदूतको विदेशमन्त्री र सचिवसँगको भेटलाई महत्त्वपूर्ण मानिन्छ । द्विपक्षीय सम्बन्ध र विषयहरूका कुरा कार्यान्वयनका लागि ती भेटहरू नै लाभदायक हुने गर्छ । केही समयअघि भारतीय जनता पार्टी (भाजपा) को कार्यालयमा पार्टी अध्यक्षले दिल्लीस्थित विदेशी नियोगका प्रमुखलाई डाकेका बेला विदेशमन्त्री जयशंकर पनि उपस्थित थिए । राजदूत शर्माले केही बेर उनीसँग भलाकुसारीको मौका पाएका थिए । तर, औपचारिक भेटको भने अझै टुंगो लागेको छैन । यस अवधिमा भने शर्माले केही मन्त्री र सेनाध्यक्षसँग भेटघाट गरिसकेका छन् । शर्माले सरकारी तहको हरेक औपचारिक भेटघाटका लागि विदेश मन्त्रालयको सहमति कुर्नुपर्छ । विदेशमन्त्री र सचिवकै समय उपलब्ध हुन केही समय लागे पनि राजदूत शर्माले नेपाललाई तत्काल आवश्यक रहेको मल आपूर्तिका लागि दुई पटक भारतका रसायन तथा मलमन्त्री मनसुख माण्डविया र मन्त्रालयका अधिकारीहरूसँग भेट गरेका छन् । यसअघि तत्कालीन नेपाली राजदूत नीलाम्बर आचार्यले विदेशमन्त्रीमा नियुक्त भएका जयशंकरसँग महिनौंको प्रतीक्षापछि मात्रै भेट्न पाएका थिए । तर, पहिलो भेटमा आचार्यले ईपीजी प्रतिवेदन बुझ्न भइरहेको ढिलाइ र सीमा विवाद वार्ताबाट हल गर्न कुरा उठाएपछि जयशंकरले त्यसलाई रुचाएका थिएनन् । राजदूत शर्माको एग्रिमो पठाउन नै भारतले ढिलो गरेको थियो । तीन महिनापछि मात्रै शर्माको आगमनलाई भारतले स्वीकृति दिएको थियो । तर, भारतले श्रीवास्तवलाई नियुक्ति गरेको सूचना पाउनासाथ नेपालले उनको एग्रिमो पठाएको थियो । भारत सरकारले जेठ ३ मा श्रीवास्तवलाई नेपालका लागि राजदूत नियुक्ति गरेको हो । शर्मालाई भने सरकारले २०७८ कात्तिक ११ मै भारतका लागि राजदूतमा सिफारिस गरेको थियो । संसदीय सुनुवाइ समितिले मसिंर २४ मा उनको नाम अनुमोदन गरेको थियो । त्यसपछि भारतलाई एग्रिमोका लागि आग्रह गरिएको थियो । भारतले तीन महिनापछि (चैत २) मा मात्रै शर्माको एग्रिमो पठाएको थियो ।"
"मणिपुरको पहिरोमा २९ को मृत्यु, ३४ बेपत्ता","इम्फाल (एजेन्सी) भारतको मणिपुरमा पहिरोमा परी कम्तीमा २९ जनाको मृत्यु भएको छ । मुत्यु हुनेमा २० सुरक्षाकर्मी र ९ सर्वसाधारण छन् । पहिरोपछि ३४ जना बेपत्ता छन् । मणिपुरस्थित नोनीमा रेल मार्ग निर्माण कार्य भइरहेको स्थानमा बुधबार गएको पहिरोमा परेकामध्ये २९ जनाको ज्यान गएको अधिकारीहरूले पुष्टि गरेका हुन् । बेपत्ता भएका ३८ जनामध्ये १२ सुरक्षाकर्मी र २६ सर्वसाधारण हुन् । पहिरो गएको स्थानबाट १३ सुरक्षाकर्मी र ५ सर्वसाधारणको उद्धार गरिएको जनाइएको छ । अधिकारीहरूले बेपत्ता भएकाहरूको खोजी कार्य भइरहेको जनाएका छन् । खोजी तथा उद्धारका लागि सुरक्षाकर्मी, उद्धारकर्मी तथा स्वयंसेवकहरू खटिइरहेका स्थानीय सञ्चारमाध्यमले जनाएका छन् । पहिरोस्थल पुगेका मणिपुरका मुख्यमन्त्री एन बिरेन सिंहले ज्यान गुमाएकाका परिवारलाई जनही ५ लाख र घाइतेलाई ५० हजार क्षतिपूर्ति दिने घोषणा गरेका छन् । पश्चिम बंगालकी मुख्यमन्त्री ममता बनर्जीले ज्यान गुमाएकामध्ये ९ सुरक्षाकर्मी आफ्नो राज्यको भएका जनाएकी छन् ।"
स्वास्थ्य समस्याको जोखिममा युरोपेली कामदार,"(पेरिस)  युरोपेली मुलुकका झन्डै आधा कामदार मानसिक स्वास्थ्य समस्याको उच्च जोखिममा रहेको तथ्यांक एक अध्ययनले सार्वजनिक गरेको छ ।कल्याणकारी सेवा कम्पनी लाइफवर्क्स को नयाँ अध्ययनमा कोभिड१९ को महामारी र रुसयुक्रेन युद्धपछिको आर्थिक संकटले युरोपेली कामदारहरूको मनोबल अभूतपूर्व रूपमा कमजोर भइरहेको देखिएको हो ।फ्रान्स, जर्मनी, इटाली, स्पेन, नेदरल्यान्ड्स र पोल्यान्डमा अप्रिलमा गरिएको अनलाइन सर्वेक्षणमा ५ सयभन्दा बढी व्यक्तिले भाग लिएका थिए । सहभागीमध्ये करिब आधाले आफूहरूले महामारीअघिभन्दा बढी तनाव झेलिरहेको र अझ बढी संवेदनशील महसुस गरिरहेको बताएका छन् । अध्ययनमा सहभागी एकतिहाइले उनीहरूको मानसिक स्वास्थ्यले कामको नतिजा, सक्रियता र उत्पादकतालाई नकारात्मक असर गरिरहेको बताएका छन् ।लाइफवर्क्सद्वारा गरिएको सर्वेक्षणमा सहभागी ४१ प्रतिशतलाई उच्च चिन्ता, तनाव, हुटहुटी, एक्लोपनाजस्ता मानसिक स्वास्थ्यको उच्च जोखिम देखिएको हो । महामारीअघि सन् २०१७ देखि २०१९ मा गरिएको सर्वेक्षणको तुलनामा हाल तीन गुणा बढी समस्या देखा परेको रिपोर्टमा उल्लेख छ ।युरोपेलीहरूले पछिल्लो समय कोरोना महामारीका कारण त्रासमा परेको, कठिन आर्थिक प्रभाव बेहोर्नुपरेको, एकान्त र एक्लै बस्नुपरेको, आफन्तसँग टाढिनुपरेको र मानसिक नियन्त्रण गुमाउने अवस्थाका कारण यस्तो समस्या देखिएको लाइफवर्क्सको विश्वव्यापी अनुसन्धानका नेतृत्वकर्ता पाउला आलानले बताएकी छन् ।त्यो सबै दुःख पार गरेर जब हामीले सुरुङको अन्त्यमा प्रकाशको धिपधिपे उज्यालो देख्न लागेका थियौं । त्यही बेला युक्रेनमा युद्ध देखापर्यो । त्यसले फेरि निराशामा धकेल्यो । यो सबैको परिणाम त्यही हो, उनले भनिन् । युवा, महिला, अभिभावक र कम आम्दानी भएका मानिसहरू सबैभन्दा बढी संघर्ष गरिरहेको प्रतिवेदनमा उल्लेख छ । आय र मानसिक स्वास्थ्यबीचको सम्बन्ध धेरै बलियो छ, प्रतिवेदनमा उल्लेख छ, अब युरोपेली कामदारहरू पनि उच्च मुद्रास्फीति र समस्या अन्त्य गर्न नसक्ने डरबारे चिन्तित छन् । कोरोना कहरसँगै प्रविधिमा भरपर्ने बानी विकसित भएको र मानिसहरू साँघुरो संसारमा जिउने गरेका उनको भनाइ छ । यी दुई वर्षमा हामीले हाम्रो संसार साँघुरो बनाएका छौं र त्यही साँघुरो संसारमा काम गर्ने बानी पारेका छौं । धेरै मानिसहरूले वास्तवमा यो ठीक छ भन्ने महसुस गरिरहेका छन् । यो हाम्रो मानसिक स्वास्थ्यका लागि राम्रो कुरा होइन, आलानले भनेकी छन्, हामी हाम्रो काममा धेरै कुशल भएका छौं । हामी यी २०मिनेट जुम कलहरूमा लेनदेन, बातचित गरेर अगाडि बढ्न सक्छौं । तर त्यसले आत्मीयताको भावना निर्माण गर्दैन । मानिसहरूलाई मानसिक तनाव दिन्छ ।गणनामा संलग्न भएकामध्ये एकतिहाइभन्दा बढीले ढुक्क भएर बस्नका लागि आफूहरूसँग आपत्कालीन बजेटसम्म नभएकोमा चिन्ता व्यक्त गरेका छन् । त्यस्तै, उनीहरूले अन्य कारकमा चिन्ता, अनिश्चितता, एक्लोपना, असहयोग, तनावको स्तरलाई औंल्याएका छन् । सर्वेक्षणअनुसार सबैभन्दा कमजोर मानसिक स्वास्थ्य स्कोर पोल्यान्ड (५३६) को छ । त्यस्तै, स्पेन (५७१), फ्रान्स (५७४), इटाली (५८४), जर्मनी (६२३) र नेदरल्यान्ड (६७९) उच्च मानसिक तनाव हुने देशको सूचीमा अग्र स्थानमा छन् । सर्वेक्षणमा सहभागीमध्ये एकतिहाइले अक्सर एक्लो महसुस गर्ने गरेका जनाएका प्रतिवेदनमा उल्लेख छ ।"
"निर्माण व्यवसायी जे भन्छन्, खुरुखुरु मान्छ सरकार",यसअघि कहिले संशोधन ? छैटौं संशोधन ०७६ वैशाख ३०  सातौं संशोधन ०७६ जेठ २३  आठौं संशोधन ०७६ साउन १६  नवौं संशोधन ०७६ पुस १४  १०औं संशोधन ०७७ वैशाख १५  ११औं संशोधन ०७८ चैत ३
"सेयर कर्जामा ठूला ऋण घटे, साना बढे","यस विषयमा लगानीकर्ता पनि जानकार छन् । सोही कारण केही प्रभावशाली लगानीकर्ताले राष्ट्र बैंकलाई सेयर कर्जामा बढाइएको जोखिम भार (१५० प्रतिशत) कार्यान्वयन गर्ने म्याद लम्ब्याउनुपर्ने र बैंक तथा वित्तीय संस्थाले किनेको सेयर कम्तीमा एक वर्षसम्म बेच्न नपाउने व्यवस्था परिमार्जन गर्न सुझाएका छन् । हालको व्यवस्थाअनुसार बैंक तथा वित्तीय संस्थाले यही असार मसान्तदेखि सेयर कर्जामा १५० प्रतिशतको जोखिमभार कार्यान्वयन गर्नुपर्ने निर्देशन छ । बैंक तथा वित्तीय संस्थाले खरिद गरेको सेयर एक वर्ष नपुग्दै बिक्री गर्न नपाउने व्यवस्था छ । मौद्रिक नीतिको दोस्रो त्रैमासिक समीक्षामार्फत राष्ट्र बैंकले मार्जिन प्रकृतिका (सेयर धितोमा कर्जा) कर्जाको जोखिम भार बढाएको १ सय प्रतिशतबाट १५० प्रतिशत बनाएको थियो । केही महिनाअघिसम्म (बजार बढेको समयमा) धेरै नयाँ लगानीकर्ता दोस्रो बजारमा भित्रिएका थिए । नेप्से घट्न थालेपछि सेयर बजारबाट बाहिरिने लगानीकर्ता पनि बढेको ब्रोकरहरू बताउँछन् । बैंक तथा वित्तीय संस्थाले सेयर बजारमा प्रवाह गर्ने कर्जालाई २५ लाखभन्दा कम, २५ देखि ५० लाख रुपैयाँसम्म, ५० लाखदेखि १ करोडसम्म र एक करोड रुपैयाँभन्दा बढी गरी चार वर्गमा वर्गीकरण गरेका हुन्छन् । गत असारको तुलनामा वैशाखसम्म एक करोड रुपैयाँभन्दा बढीको सेयर कर्जा २५ प्रतिशत घटेको छ । गत वर्षको सोही अवधिमा यस्तो कर्जा करिब १ सय ३ प्रतिशत बढेको थियो । ५० लाखदेखि १ करोड रुपैयाँसम्मको कर्जा पनि ५७ प्रतिशत घटेको देखिन्छ । राष्ट्र बैंकको हस्तक्षेपपछि यी दुई कर्जा प्रभावित भएको तथ्यांकहरूले देखाएका छन् । ५० लाखभन्दा साना रकमका कर्जा भने बढेको राष्ट्र बैंकको तथ्यांक छ ।"
७ प्रदेशका उत्कृष्ट श्रम प्रतिष्ठान सम्मानित,"काठमाडौं (कास) व्यवसायजन्य सुरक्षा तथा स्वास्थ्यमा उत्कृष्ट व्यवस्थापन गर्ने सातै प्रदेशका ७ वटा विशेष श्रम प्रतिष्ठानलाई श्रम, रोजगार तथा सामाजिक सुरक्षा मन्त्रालयअन्तर्गत श्रम तथा व्यवसायजन्य सुरक्षा विभागले सम्मान गरेको छ ।सीमित स्रोतसाधन र कठिन अवस्थामाझ पनि व्यावसायिक दक्षता तथा नियमन गर्न सकेका सात प्रदेशका ११ प्रतिष्ठानलाई सम्मान गरिएको मन्त्रालयअन्तर्गतको श्रम तथा व्यवसायजन्य सुरक्षा विभागका महानिर्देशक उमाकान्त आचार्यले जानकारी दिए । देशभरका ५ दर्जनभन्दा बढी उद्योगप्रतिष्ठानमध्ये विभिन्न चरणमा ७ वटा प्रतिष्ठानलाई छानिएको विभागकी कारखाना निरीक्षक निशा ठाकुरले बताइन् ।सम्मानित हुनेहरूमा प्रदेश १ बाट रिलायन्स स्पिनिङ मिल्स लिमिटेड (इटहरी), मधेसबाट सूर्य नेपाल प्रालि (बारा), वाग्मतीबाट बोटलर्स नेपाल लिमिटेड (काठमाडौं), गण्डकीबाट गोर्खा ब्रुअरी प्रालि (नवलपरासी पूर्व), लुम्बिनीबाट सीजी फुड्स प्रालि (बर्दिया), कर्णालीबाट मध्यपश्चिम वाटर एन्ड वेभरेज प्रालि (सुर्खेत) र सुदूरपश्चिमबाट सुदूर फुड इन्ड्रस्ट्री (कैलाली) छन् ।"
युरो जोनमा चर्को मूल्यवृद्धि,"(फ्रान्स)  ऊर्जाको मूल्य तीव्र रूपमा बढेपछि युरो जोनभरि मूल्यवृद्धि (मुद्रास्फीति) ८६ प्रतिशत पुगेको छ । यो जुन महिनाकै नयाँ रेकर्ड हो । यसले युरो जोनभरि विभिन्न वस्तुको मूल्य अकासिएको छ । मे महिनामा युरो जोनमा मुद्रास्फीति ८१ प्रतिशत थियो । हरेक महिना मूल्यवृद्धिले नयाँ रेकर्ड बनाउन थालेपछि युरोपेली अर्थतन्त्रका लागि नराम्रो संकेत भएको जानकारहरू बताउँछन् । युरो जोनले हाल एकै समयमा धेरै चुनौतीहरूको सामना गरिरहेको उनीहरूको तर्क छ । युक्रेनमा युद्ध, रुसी ग्यासको घट्दो आपूर्ति, विश्वव्यापी खाद्य असुरक्षा, अवरुद्ध आपूर्ति संयन्त्रहरूमा अवरोध र चीनमा कडा तालाबन्दीको लहरका प्रभाव भोगिरहेको उनीहरूको भनाइ छ ।ईयू देशहरूले सस्तो रुसी जीवाश्म इन्धनलाई प्रतिस्थापन गर्न हतार गर्दा उच्च मूल्यका आपूर्तिकर्तासँग वार्षिक रूपमा ४१९ प्रतिशत उच्च मूल्य तिर्नुपरेको युरो न्युजले उल्लेख गरेको छ । मुद्रास्फीति बढ्नुको मुख्य चालक नै ऊर्जाको मूल्यलाई मानिएको छ । युरो जोनमा तरकारी र फलफूलजस्ता अप्रशोधित खाद्यान्नमा पनि १११ प्रतिशत दरले उल्लेखनीय वृद्धि भइरहेको छ । उच्च ग्यासको मूल्यले किसान र उत्पादकहरूका लागि मल र बीउ महँगो पर्दा तरकारी र फलफूलमा पनि वृद्धि भएको बताएका छन् । युरोपेली संघको कुनै पनि देश मुद्रास्फीतिको पीडाबाट अछुतो छैन । एकल मुद्राको इतिहासमा यति उच्च मुद्रास्फीति कहिल्यै नभएको युरोपेली मिडियाको टिप्पणी छ । यसले गर्दा नीति निर्माता, कम्पनी र उपभोक्ताहरूका लागि यो घटना आर्थिक हिसाबले अत्यन्तै दबाबपूर्ण, जटिल र चुनौती बनेको छ । मूल्य वृद्धिबाट विशेषगरी बाल्टिक देशहरू बढी प्रभावित देखिएका छन् । एस्टोनियामा २२, लिथुआनियामा साढे २० र लातभियामा १९ प्रतिशतले मूल्य वृद्धि भएको छ । उनीहरूको ऊर्जा आवश्यकताहरू पूरा गर्न विदेशी आयातहरूमा भारी निर्भरताका कारण यस्तो भएको समाचारहरूमा उल्लेख छ । स्पेन १० प्रतिशत अंकसहित दोहोरो अंकको मुद्रास्फीति रेकर्ड गर्ने पहिलो ठूलो सदस्य राष्ट्र बनेको छ । जर्मनीमा मे महिनामा ८७ प्रतिशतबाट अलिकति घटेर जुन महिनामा ८२ प्रतिशत मुद्रास्फीति कायम भएको छ । सबैभन्दा कम मुद्रास्फीति दर भएका युरोजोनका देशहरूमा माल्टा (६१) र फ्रान्स (६५) हुन् । आफ्नो देशलाई ग्यास बजारको अस्थिरताबाट जोगाउँदै फ्रान्सले आफ्नो अधिकांश बिजुली आणविक ऊर्जाबाट प्राप्त गर्दछ । युरोपेली केन्द्रीय बैंक (ईसीबी) ले मूल्य घटाउने लक्ष्यका साथ एक दशकभन्दा बढी अवधिमा पहिलो पटक ब्याजदर वृद्धि गरेको घोषणा गरेको केही सातापछि युरो स्टेटबाट पछिल्लो मुद्रास्फीतिको तथ्यांक सार्वजनिक भएको हो ।ईसीबीका अध्यक्ष क्रिस्टिन लागार्दले आफ्नो संस्थाले मुद्रास्फीतिको अवस्था बिग्रिए ब्याजदर बढाउने नीति जारी राख्ने बताएकी छन्, जसलाई जुनको तथ्यांकले पनि पुष्टि गर्छ । गत महिना दर्ता भएको ८६ प्रतिशत अंक ईसीबीद्वारा निर्धारित दुई प्रतिशत प्रतिशत वार्षिक लक्ष्यभन्दा चार गुणाले बढी हो ।"
बजारमा साओमीको रेडमी नोट ११ प्रो,"काठमाडौं (कास) नेपाली बजारमा साओमीले रेडमी नोट ११ प्रो सार्वजनिक गरेको छ । रेडमी नोट ११ प्रोमा उत्कृष्ट क्यामेरा र छिटो चार्ज हुने ब्याट्री रहेको कम्पनीको दाबी छ । उत्कृष्ट क्यामेरा, उच्च रिजोलुसनसहितको डिस्प्ले, उच्च कार्यसम्पादन र पावरप्याक ब्याट्रीका साथ रेडमी नोट ११ प्रो बजारमा आएको साओमी नेपालका कन्ट्री जनरल म्यानेजर अमितकुमार पन्डाले जनाए । रेडमी नोट ११ प्रोमा रहेको रियर क्वाड क्यामेरा सेटअपले उत्कृष्ट फोटोग्राफी अनुभव प्रदान गर्ने कम्पनीले जारी गरेको विज्ञप्तिमा उल्लेख छ । पावर ब्याक अपका लागि सघाउने मिडियाटेक हेलियो जी ९६ प्रोसेसर, फ्ल्यागसिप ६७ डब्लु टर्बो चार्जिङ, ट्रेन्डी फ्ल्याटएज डिजाइनको डिस्प्ले, डुअल सुपर लिनियर स्पिकरजस्ता विशेषताले यो स्मार्टफोनलाई विशेष बनाएको कम्पनीको भनाइ छ । रेडमी नोट ११ प्रोले गेमिङ वा भिडियोका लागि इमर्सिभ स्टेरियो साउन्ड प्रदान गर्ने जनाइएको छ । ग्रेफाइट ग्रे, पोलर ह्वाइट, स्टार ब्लु रङमा उपलब्ध स्मार्टफोनको मूल्य क्रमशः ३४,९९९ र ३६,९९९ रुपैयाँ तोकिएको कम्पनीले जनाएको छ ।"
नबिलको सीईओमा ढुंगाना,काठमाडौं (कास) नबिल बैंकको प्रमुख कार्यकारी अधिकृतमा ज्ञानेन्द्रप्रसाद ढुंगाना नियुक्त भएका छन् । बैंक सञ्चालक समिति बैठकले गत बिहीबार ढुंगानालाई सीईओमा नियुक्त गर्ने निर्णय गरेको हो । ढुंगानाले शुक्रबारदेखि नै कार्यभार सम्हालेका छन् । यसअघिका प्रमुख कार्यकारी अधिकृत अनिलकेशरी शाहको कार्यकाल सकिएपछि सोही पदमा ढुंगानालाई नियुक्त गरिएको हो । नबिल बैंकले बंगलादेश बैंकलाई गाभ्ने निर्णयसँगै ढुंगानालाई प्रमुख कार्यकारी अधिकृत बनाउने सहमति भएको थियो । सोही आधारमा औपचारिक निर्णय भएको बैंक स्रोतले बताएको छ । बैंकिङ क्षेत्रमा साढे २ दशकभन्दा बढी अनुभव रहेका ढुंगाना यसअघि नेपाल बंगलादेश बैंकको प्रमुख कार्यकारी अधिकृतका थिए । राष्ट्र बैंकका पूर्वकर्मचारी ढुंगानाले भारतबाट चार्टर्ड एकाउन्टेन्सी र अस्ट्रेलियाबाट सर्टिफिकेट पब्लिक एकाउन्टेन्ट तथा वित्तीय विश्लेषणमा स्नातकोत्तर गरेका छन् ।
सिटिजन्स र होटल हिमालयन भिल्लाबीच छुट सम्झौता,"काठमाडौं (कास) सिटिजन्स बैंक इन्टरनेसनल र नगरकोटस्थित होटल हिमालयन भिल्लाबीच बैंकका कार्डवाहकलाई विशेष छुट दिने सम्झौता भएको छ । सम्झौतापछि सिटिजन्स बैंकका कार्डवाहकले होटल हिमालयन भिल्लाका विभिन्न सेवामा ५० प्रतिशतसम्म छुट पाउने बैंकले जनाएको छ । बैंकले हालसम्म कार्ड नभएका आफ्ना ग्राहकलाई तत्काल नयाँ कार्ड उपलब्ध गराउन सिटिजन्स इन्स्ट्यान्ट कार्डको व्यवस्थासमेत गरेको छ । बैंकले कियोस्क, ईकेवाईसी तथा नागरिक एपमार्फत अनलाइन खाता खोल्न सक्ने जस्ता सुविधा ल्याएको छ । देशभर बैंकका १७६ शाखा, १२८ एटीएएम र ९६ वटा शाखारहित बैंकिङ एकाइ सञ्चालनमा छन् ।"
बीओकेका ग्राहकलाई युरोपा फिटनेसमा छुट,"काठमाडौं (कास) बैंक अफ काठमान्डू लिमिटेड (बीओके) र युरोपा फिटनेस सेन्टरबीच बैंकको डेबिट कार्ड, क्रेडिट कार्ड तथा मोबाइल बैंकिङबाट क्यूआर कोड स्क्यान गरी भुक्तानी गर्दा बैंकका ग्राहकलाई २५ प्रतिशत छुट दिने सम्झौता भएको छ । उक्त छुटको उपयोग गर्न ग्राहकले बैंकको कार्ड तथा मोबाइल बैंकिङ प्रयोग गरी भुक्तानी गर्नुपर्नेछ । युरोपा फिटनेस सेन्टरले ललितपुरको ग्वार्कोबाट सेवाग्राहीलाई सुविधा प्रदान गर्दै आएको छ । हालसम्म बीओकेले १०३ शाखा कार्यालय, ९७ एटीएम र १० एक्स्टेन्सन काउन्टरबाट ग्राहकलाई बैंकिङ सुविधा प्रदान गर्दै आएको बताएको छ ।"
७७ जिल्लामा ग्लोबल आईएमई बैंक,"काठमाडौं (कास) ग्लोबल आईएमई बैंकले डोल्पाको ठूलीभेरी नगरपालिका३ दुनै बजारमा नयाँ शाखा कार्यालय सञ्चालनमा ल्याएको छ । यससँगै ग्लोबल आईएमई नेपालको ७७ वटै जिल्लामा शाखा कार्यालय स्थापना गर्ने निजी क्षेत्रको पहिलो बैंक बनेको दाबी गरिएको छ । बैंकले ७७ जिल्लामा २८९ शाखा, २६२ एटीएम, २७५ शाखारहित बैंकिङ सेवा, ५१ एक्स्टेन्सन तथा राजस्व संकलन काउन्टर र ३ वटा वैदेशिक प्रतिनिधि कार्यालयसमेत गरी ८७५ भन्दा केन्द्रबाट २८ लाख बढीलाई सेवा दिँदै आएको बताएको छ ।"
एनआईसी एसियाको मुद्दती योजनामा १० गुणासम्म रकम,"काठमाडौं (कास) एनआईसी एसिया बैंकले निक्षेप रकममा १० गुणासम्म पाइने गरी उच्चतम ब्याजदरसहितको नवीनतम एनआईसी एसिया सर्वश्रेष्ठ १० गुणा मुद्दती योजना ल्याएको छ । यस योजनामा निक्षेपकर्ताले ५ वर्ष १० महिनादेखि १९ वर्ष १० महिनासम्म मुद्दती खातामा रकम जम्मा गरेअनुसार डबलदेखि १० गुणासम्म निक्षेप रकम फिर्ता पाउनेछन् । निक्षेपकर्ताले आफूले निक्षेप गरेको रकमको ८० प्रतिशत बराबर रकम कर्जासमेत लिन सक्ने बैंकले जनाएको छ । देशभर बैंकका ३५९ शाखा कार्यालय, ४७३ एटीएम, १०२ वटा विस्तारित काउन्टर एवं ८१ वटा शाखारहित बैंकिङ एकाइ सञ्चालनमा छन् ।"
नबिलको ग्रिन विक,"काठमाडौं (कास) नबिल दिगो बैंकिङले एक वर्ष पूरा गरेको छ । यसै अवसरमा नबिल बैंकले साताव्यापी लामो नबिल ग्रिन विक पनि मनाइरहेको जनाएको छ । वातावरण र सामाजिक संवर्द्धनलाई दिगो बैंकिङले महत्त्वसाथ अगाडि बढाइरहेको बैंकको भनाइ छ । ग्रामीण क्षेत्रमा वित्तीय पहुँच न्यून भएकालाई वित्तीय साक्षरता सुनिश्चित गर्न, कृषि क्षेत्रको व्यवसायीकरण गर्न, उद्यमशीलता प्रवर्द्धन एवम् राष्ट्र संघको दिगो विकास लक्ष्यलाई सघाउने उद्देश्यका साथ नबिल दिगो बैंकिङ सुरु भएको बताइएको छ । नबिल बैंकले नबिल दिगो बैंकिङ अन्तर्गत वित्तीय पहुँच न्यून भएका आम जनतालाई लक्ष्य गर्दै दुई किसिमका कर्जा किसान कर्जा र उद्यमशील कर्जा ल्याएकोसमेत बताएको छ । आफ्ना १७ दुर्गम शाखाबाट सुरु गरेको यस कर्जाअन्तर्गत ०७९ जेठ मसान्तसम्म कुल ५७१ किसान तथा साना उद्यमीलाई करिब ४१ करोड कर्जा उपलब्ध गराएको र तीमध्ये करिब ६ हजार महिला रहेको बैंकले जनाएको छ ।"
विश्वका शीर्ष सय क्लबको सूचीमा एलओडी,"काठमाडौं (कास) विश्वका शीर्ष सय क्लबको सूचीमा काठमाडौंको एलओडी (लर्ड अफ द ड्रिंक्स) परेको छ । लन्डनको डिजे म्यागले सार्वजनिक गरेको सूचीमा आफ्नो क्लब ५२औंमा परेको एलओडीका संस्थापक रबिन श्रेष्ठले जनाए । यसले आफूहरूलाई अझ उत्कृष्ट काम गर्न हौसला मिलेको उनले बताए । २०१९ फेब्रुअरी १३ मा स्थापित क्लबले रोमाञ्चक क्लबिङ अनुभव प्रदान गर्दै आएको दाबी गरेको छ । नेपालको रात्रि जीवन अलग्गै तरिकाले फस्टाइरहेको छ । संस्कृतिमा केन्द्रित रहेर नेपाललाई एलओडीले विश्वमा चिनाउन सफल भएको छ, एलओडीले जारी गरेको विज्ञप्तिमा भनिएको छ ।"
घर पुरिँदा एकको मृत्यु,"पाँचथर (कास) अविरल वर्षासँगै शुक्रबार राति घरमाथिबाट आएको पहिरोमा पुरिएर बेपत्ता भएका फालेलुङ७ का एकै परिवारका तीनमध्ये एक जनाको शव भेटिएको छ । पाँचथरका प्रमुख जिल्ला अधिकारी सुरेश न्यौपानेका अनुसार ४२ वर्षीय रूपलाल मगरको शव फेला परेको हो । उनकी पत्नी ३८ वर्षीया गोमा र भतिजी १९ वर्षीया एलिसा बेपत्ता छन् । पहिरो स्थलमा दलदल हिलो जमेकाले पनि पुरिएकालाई भेट्टाउन कठिन भइरहेको उनले बताए । पहिरोमा परेका ७१ वर्षीय दलबहादुर मगरलाई भने स्थानीयले राति नै उद्धार गरेका थिए ।यस्तै, वाग्मती नदीले बगाएर शनिबार दुई युवक बेपत्ता भएका छन् । सीमावर्ती भारतको सीतामढी कोटबजारबाट रौतहटको चन्द्रपुर१ को पर्यटकीय क्षेत्र नुनथर घुम्न आएका तीनमध्ये ३०३० वर्षका मयंक अग्रवाल र गोलुकुमार बगेर बेपत्ता भएका हुन् । २७ वर्षीय सुमन साहलाई भने स्थानीयले तत्कालै उद्धार गरेका थिए । आफ्नै गाडीमा आएका उनीहरू नुनथर क्षेत्र घुमेपछि वाग्मती नदीमा पौडी खेल्न पसेका थिए ।"
पुलिस क्लब च्याम्पियन,"काठमाडौं (कास) नेपाल पुलिस क्लब प्रथम वाग्मती प्रदेश न्यु डायमन्ड कप खुला महिला राष्ट्रिय भलिबल प्रतियोगितामा च्याम्पियन बनेको छ । कीर्तिपुरस्थित इन्द्रायणी बहुउद्देश्यीय कभर्डहलमा शनिबार सम्पन्न फाइनलमा अर्को विभागीय नेपाल एपीएफलाई ३० को सोझो सेटमा पराजित गर्दै पुलिसले उपाधि जितेको हो ।पुलिसले २५१६, २७२५, २५१९ को सेटमा जित निकाल्यो । पुलिस अपराजित रहेर च्याम्पियन बनेको हो । पुलिसले लामो समयपछि एपीएफलाई हराएर महिला भलिबलको उपाधि जितेको हो ।शनिबारै आयोजक न्यु डायमन्ड स्पोर्ट्स क्लबले परोपकार आदर्श माध्यमिक विद्यालयलाई २५१२, २५१४, २५२३ को सोझो सेटमा हराएर तेस्रो स्थान हासिल गरेको छ । पुलिसले ५ लाख रुपैयाँ र सिल्ड जित्यो । एपीएफले २ लाख ५० हजार रुपैयाँ हात पारे । न्यु डायमन्डले १ लाख २५ हजार र परोपकार आदर्शले ७५ हजार पुरस्कार पाए ।पुलिस क्लबकी कोपिला राना सर्वोत्कृष्ट खेलाडी भइन् । उनले २५ हजार रुपैयाँ हात पारिन् । न्यु डायमन्डकी सलिना बुढा मगर उदीयमान खेलाडी भई २० हजार जितिन् । एपीएफकी रेश्मा भण्डारी उत्कृष्ट स्पाइकर, एपीएफकै उषाकुमारी विष्ट उत्कृष्ट ब्लकर, पुलिसकी कमला पुन उत्कृष्ट सेटर, डायमन्डकी एन्जिला प्रधान उत्कृष्ट लिबेरो र पुलिसका रुपेश विष्ट उत्कृष्ट प्रशिक्षक चुनिए । उनीहरूले समान १० हजार रुपैयाँ पुरस्कार पाए । प्रतियोगिताको मुख्य उद्देश्य न्यु डायमन्ड स्पोर्ट्स क्लबको आफ्नै भलिबल कोर्ट निर्माण सहयोगार्थ रहेकाले पुरस्कारवापतको २० प्रतिशत दिनुपर्नेछ । विजयी टोली र खेलाडीलाई वाग्मती प्रदेशका युवा तथा खेलकुदमन्त्री रत्न प्रसाद ढकाललगायतले पुरस्कृत गरे ।"
अरुणा र प्रदीप गण्डकी वर्ष खेलाडी,"कान्तिपुरकर्मी उत्कृष्ट कान्तिपुरका पोखरा संवाददाता दीपक परियार छैटौं पोखरा स्पोटर््स अवार्डमा वर्ष उत्कृष्ट खेल पत्रकार घोषित भएका छन् । उनलाई सांसद विद्या भट्टराई, प्रतिभा छनोट समितिका संयोजक त्रिभुवन पौडेल, केन्द्रीय सदस्य सरिता तिमिल्सिना, पत्रकार महासंघ कास्की अध्यक्ष विमला भण्डारीलगायतले अवार्ड प्रदान गरे । पुरस्कार राशि ३५ हजार रुपैयाँ रहेको छ ।"
एनआरटीलाई सिक्ने मौका,"काठमाडौं (कास) नेपालका फुटबल क्लबहरू मुस्किलले लिग खेल्ने खर्चको जोहो गर्छन् । त्यसैले आफ्नै खर्चमा देशबाहिर, विशेषगरी छिमेकी मुलुक भारतभन्दा टाढा गएर कुनै प्रतियोगिता खेल्ने हिम्मत नेपाली क्लबहरूले गर्दैनन् । यस्तो परम्परा तोडेर यसपालि मलेसिया पुगेको न्युरोड टिम (एनआरटी) ले दुवै खेल हार्यो, जसलाई क्लबले सिक्ने अवसरको रूपमा लिएको छ ।टीवाईटी कप २०२२ को पहिलो खेलमा बिहीबार इन्डोनेसियाको दोस्रो श्रेणीको क्लब कारो युनाइटेडविरुद्ध ५१ ले हारेको एनआरटी तीन क्लबको प्रतियोगितामा शनिबार मलेसियन सुपर लिग टिम पेनाङ एफसीसँग ५० ले पराजित भयो । यससँगै एनआरटीको मलेसिया यात्रा सकिएको छ । कारो र पेनाङले ११ को बराबरी खेलेको थियो । त्यसैले राउन्ड रोबिन लिगको आधारमा भएको प्रतियोगितामा अंक बराबरी (४४) भएपछि गोल अन्तरका आधारमा पेनाङ टीवाईटी कप च्याम्पियन भयो ।अफ्रिकी चार, भारतीय एकसहित २१ खेलाडी लिएर मलेसिया पुगेको एनआरटीको उपलब्धि मेसुके ओलोमोउले कारोविरुद्ध गरेको गोल नै देखियो । प्रदर्शन कस्तो भयो ? प्रशिक्षक जीवन सिन्केमानले भने, कारो र पेनाङ हाम्रोभन्दा धेरै राम्रा टिम हुन् । तर, यत्तिको फरक (गोल अन्तर) होला जस्तो लागेको थिएन । स्कोरलाइन नाजुक नै रह्यो । प्रदर्शन भने दुवै खेलमा नतिजाजस्तो खराब थिएन । हामीले दुवैमा बल पोसेसन राखेरै खेलेका थियौं । गोलका अवसर सिर्जना गरेका थियौं । तर, उपयोग गर्न सकेनौं ।पेनाङविरुद्धको खेलबारे उनले भने, मेसुकेले छैटौं मिनेटमै पाएको अवसरमा खाली पोस्टमा गोल गन सकेनन्, बल बाहिर हाने । ४२४३ मिनेटसम्म हामले खेलमा वर्चस्व राखेका थियौं । तर, पहिलो हाफको अन्त्यतिर दुई गोल खाएपछि गाह्रो भयो । सम्हालिन सकेनौं । उक्त खेलमा ल्युकास सिल्भाले चार गोल गरे भने टी साराभाननको नाममा एक गोल रह्यो ।मलेसिया यात्राका लागि एनआरटीले दुई साता तयारी गरेको थियो । तर, अन्तिम चार दिनको प्रशिक्षणमा मात्रै पूरा टिम सहभागी थियो । तयारीमै कमजोरी देखियो । तयारी निकै छोटो भयो । टिममा गत वर्षका आधा खेलाडी थिए भने आधा नयाँ खेलाडी थिए । तैपनि टिमको संयोजन नमिल्ने भएन, प्रशिक्षक सिन्केमानले भने, प्रतिस्पर्धी टिम हामीभन्दा माथिल्लो स्तर र सेट टिम थिए । पाएका अवसर उपयोग गर्न नसक्नु पनि हाम्रो कमजोरी रह्यो ।१२ वर्षअघि ढाकामा एएफसी प्रेसिडेन्ट कप खेल्दा सिन्केमान एनआरटीका मिडफिल्डर थिए । त्यसयता पहिलोपल्ट एनआरटी विदेश (भारतभन्दा टाढा) पुग्दा प्रशिक्षक भएका उनले भने, पहिला प्रेसिडेन्ट कप खेले पनि यस्तो (टीवाईटी कप) खालको प्रतियोगितामा पहिलोपल्ट सहभागी भएको हो । नतिजा सोचेभन्दा धेरै फरक भयो । तर, सिक्ने अनुभव पाइयो । यसरी खेल्नु राम्रो हो तर त्यसका लागि राम्रो तयारी गर्नुपर्छ भन्ने भएको छ ।कप्तान रन्जित धिमालले भने, सिक्नलाई आएका हौं, धेरै सिकियो । हामीभन्दा उनीहरू (कारो र पेनाङ) धेरै माथिल्लो स्तरका टिम हुन् । उनीहरूले त्यो स्तर देखाए पनि । यो स्तरमा प्रतिस्पर्धा गर्न हाम्रोजस्तो छोटो तयारीले गाह्रो रहेछ । फिटनेसमा पनि हामी कमजोर नै देखियो । यस्ता कुराई अर्कोपल्ट सच्याउनुपर्छ । उनले गत सिजन मछिन्द्र क्लबबाट सहिद स्मारक ए डिभिजन लिग जितेका थिए । उनीसहित मिडफिल्डर विशाल राई र डिफेन्डर छिरिङ गुरुङ मछिन्द्रबाट मलेसियाथाइल्यान्ड भ्रमणका लागि एनआरटीमा पुगेका हुन् ।एनआरटी आइतबार थाइल्यन्ड जानेछ, जहाँ उसले मैत्रीपूर्ण तीन खेल खेल्नेछ । एनआरटीले कासेम मान्डिट (जुलाई ७), चोनबुरी एफसी (जुलाई १०) र थोनबुरी एफसी (जुलाई १३) मा प्रतिस्पर्धा गर्नेछ । थाई फुटबल लिगमा चोनबुरी शीर्ष डिभिजनका क्लब हो भने कासेम र थोनबुरी तेस्रो श्रेणीका टिम हुन् ।"
दिवसमा खेल पयर्टनको चर्चा,"काठमाडौं (कास) नवनियुक्त पयर्टनमन्त्री जीवनराम श्रेष्ठले खेलकुद पर्यटनको विकासलाई प्राथमिक राखेर आफ्नो कार्यकाल उपलब्धिमूलक बनाउन प्रयास गर्ने बताएका छन् । नेपाल खेलकुद पत्रकार मञ्च (एनएसजेएफ) द्वारा शनिबार विश्व खेलकुद पत्रकार दिवसको अवसरमा आयोजित नेपालमा खेल पर्यटनको सम्भावना विषयक कार्यक्रममा संस्कृति, पर्यटन तथा नागरिक उड्डयनमन्त्री श्रेष्ठले नेपालमा खेल पर्यटनको धेरै सम्भावना रहेको र आफ्नो कार्यकाल खेलकुद पर्यटन विकासको खाका कोर्ने बताए । खेलक्षेत्रमा सरोकार राख्ने निकायमध्ये एक पर्यटन मन्त्रालय पनि हो । म आफैं पनि पर्यटन र खेलकुद जोड्नुपर्छ भन्ने व्यक्ति हुँ । अहिले म त्यो निकायमा पुगेको छु । पक्कै पनि हाम्रो देशमा प्राकृतिक रूपमा खेल पर्यटनका धेरै सम्भावना छन् । त्यसका लागि काम गर्नेछु, श्रेष्ठले भने । उनले कोरोना भाइरस महामारीका समय खेलक्षेत्र जस्तै पर्यटनमा पनि ठूलो धक्का पुगेको र यसलाई छिट्टै पुनर्जीवित गर्न आफू लागिपर्ने बताए । नेपाल ओलम्पिक कमिटीका अध्यक्षसमेत रहेका मन्त्री श्रेष्ठले खेलकुद पर्यटनका विषय सरकारको नीति तथा कार्यक्रममा परेको बताउँदै युवा तथा खेलकुद मन्त्रालयसँग समन्वय गरेर खेल पर्यटन विकासका लागि काम गर्ने वचनबद्धता जनाए ।साहसिक खेलकुद आयोजना र खेल समर्थकका माध्यमबाट पर्यटन विकासमा टेवा पुग्ने भएकाले ती क्षेत्रमा काम गर्न आवश्यक रहेको उनले औंल्याएका छन् । मञ्चका अध्यक्ष दुर्गानाथ सुवेदीले खेलकुद बुझेका व्यक्ति पर्यटन मन्त्रालयको नेतृत्वमा पुगेकाले खेल पर्यटन र त्यसका सम्भावनाका विषयमा थप अध्ययन हुन आवश्यक रहेको औंल्याए । एआईपीएस एसियाका कोषाध्यक्ष नीरञ्जन राजवंशीले हरेक वर्षझै विश्वभरका खेल पत्रकारले जुलाई २ लाई विश्व खेलकुद पत्रकार दिवसका रूपमा मनाइरहेको चर्चा गर्दै नेपालमा खेलकुद पर्यटनलाई पत्रकारिताको माध्यमबाट उजागर गर्नुपर्ने आवश्यकता रहेको बताए ।"
महिला साफ नेपालमा,काठमाडौं (कास) दक्षिण एसियाली फुटबल महासंघको शनिबार बंगलादेशको ढाकामा बसेको बैठकले महिला साफ च्याम्पियनसिप फुटबल नेपालमा गर्ने निर्णय गरेको छ । बैठकले भदौ १३ देखि २५ सम्म प्रतियोगिता गर्ने निर्णय गरेको हो । बैठकमा अखिल नेपाल फुटबल संघ (एन्फा) का महासचिव किरण राईले प्रतियोगिता नेपालमा गर्ने प्रस्ताव राखेको थियो । त्यसलाई अनुमोदन गरिएको थियो । नेपालले यसअघि सन् २०१९ मा महिला साफ च्याम्पियनसिपको आयोजना गरेको थियो । जुन विराटनगरमा आयोजना भएको थियो । बैठकले यू१७ साफ च्याम्पियनसिप श्रीलंकामा आयोजना गरिने निर्णय पनि गरेको छ । प्रतियोगिता भदौ २० देखि ३१ सम्म हुनेछ ।
सन्तोष र मन्जुलाई स्वर्ण,"काठमाडौं (कास) वाग्मती प्रदेशका सन्तोष विश्वकर्मा र आर्मीकी मन्जु विकले राष्ट्रव्यापी फुल कन्ट्याक्ट कराते प्रतियोगितामा स्वर्ण पदक जितेका छन् । शनिबार खुलातर्फ पुरुषमा सन्तोष र महिलामा मन्जु च्याम्पियन बनेका हुन् । त्रिपुरेश्वरस्थित राष्ट्रिय खेलकुद परिषद्को सेमिकभर्डहलमा भएको पुरुष खुला फाइनलमा सन्तोषले मधेस प्रदेशका विश्व लामालाई हराए । आर्मीका सनी सिंह तेसे र वाग्मतीका विक्रम मोक्तान चौथो भए । महिला फाइनलमा मन्जुले आर्मीकै विन्दु पुनलाई हराइन् । वाग्मतीकी निशा चौधरीले कांस्य जितिन् । प्रदेश १ की सुस्मिता राई चौथो बनिन् । पुरुषमहिला दुवैमा पहिलो हुनेले ५० हजार, दोस्रोले २५ हजार, तेस्रोले १५ हजार र चौथोले १० हजार पुरस्कार हात पारे । पुरुष ५५ केजीमुनि मधेसका धर्मेन्द्र रायले स्वर्ण जिते । उनले फाइनलमा गण्डकी प्रदेशका अनिल बरामलाई हराए । आर्मीका सुनिल कुँवर तेस्रो र मधेसका एलिस बम्जन चौथो स्थानमा रहे । शीर्ष चार स्थान हात पार्नेले क्रमशः २५ हजार, १५ हजार, १० हजार र ५ हजार पुरस्कार पाए ।"
रोयल सेमिफाइनलमा,काठमाडौं (कास) रोयल राष्ट्रव्यापी खेलकुदअन्तर्गत यू२३ पुरुष बास्केटबल प्रतियोगितामा शनिबार सेमिफाइनल पुगेको छ । कीर्तिपुरको नयाँबजारस्थित कभर्डहलमा रोयलले टाइम्सलाई ६६५६ ले पराजित गर्दै समूह ए विजेता हुँदै अन्तिम चारमा स्थान बनाएको हो । लगातार तीन खेलमा जित पाउँदा रोयलका निकेश मगरले १६ स्कोर जोडे । टाइम्स उपविजेता बन्दै सेमिफाइनलमा पुग्यो । सेमिफाइनलमा पुगिसकेको कीर्तिपुर भने विशाल मिलन केन्द्र (बीएमके) लाई ५९४३ ले हराउँदै समूह बी विजेता भयो । कीर्तिपुरको चौथो जित हो । कीर्तिपुरका आशिष महर्जनले १८ स्कोर गरे । गोल्डेनगेटले बलर्स एकेडेमीलाई ७५४२ ले पन्छायो । गोल्डेनगेटका प्रनीत श्रेष्ठले १७ स्कोर बटुले । सेमिफाइनल पुग्ने एक टिमको टुंगो लाग्न बाँकी छ । आइतबार हुने गोल्डेनगेट र बीएमकेबीचको खेलबाट अन्तिम टिमको टुंगो लाग्नेछ ।
नुवाकोटे टाइगर च्याम्पियन,"काठमाडौं (कास) नुवाकोटे टाइगर चौथो राष्ट्रिय रिङ रेस्लिङ प्रतियोगितामा शनिबार च्याम्पियन बनेका छन् । मुख्य स्पर्धा हेभिवेट भिडन्तमा नुवाकोटेले डेविडलाई हराएर राष्ट्रिय प्रतियोगितामा पहिलोपल्ट च्याम्पियन बने । अघिल्ला तीन संस्करणमा डेविड, साइन र चट्टान विजेता बनेका थिए । उपाधिसँगै नुवाकोटेले १ लाख २५ हजार रुपैयाँ पुरस्कार पाए । झापाको केरखास्थित सहिद धर्मभक्त माविमा उल्लेख्य दर्शकमाझ भएको प्रतियोगिताअन्तर्गत हार्डकोर इभेन्टमा डेविडले सफलता पाए । उनले उसु पृष्ठभूमिका खेलाडी चट्टानलाई हराए । यो स्पर्धामा प्रतिद्वन्द्वीलाई प्रहार गर्न फलामको कुर्सी, वैशाखी र लाठीसमेत प्रयोग गरिएको थियो । डेविडले १ लाख पुरस्कार जिते । ७१ औं मदन जयन्तीका अवसरमा मदन भण्डारी स्पोर्ट्स एकेडेमीअन्तर्गत केन्द्रीय रेस्लिङ विभागद्वारा आयोजित प्रतियोगिताको ट्याग टिममा टुपी ग्याङले स्पाइडर म्यानलाई हराएर ७५ हजार पुरस्कार हात पारे । मिडिलवेटमा साइनले बाकामाथि जित निकाल्दै ९५ हजार पुरस्कार जिते । महिलामा आकृतिले तनुलाई हराइन् । तनुले ७० हजार पुरस्कार जितिन् । लाइटवेटमा सुजल रिलामीले सिजे वर्ल्डलाई पन्छाए । सुजलले ६० हजार पुरस्कार पाए । पछिल्लो समय नेपाल रिङ रेस्लिङ संघको सक्रियतामा भएको यो नवौं प्रतियोगिता हो । यसअघि दोलखा, सिन्धुपाल्चोक, नुवाकोट, वसन्तपुर डबली, बूढानीलकण्ठ, शिवपुरी र पोखरामा रेस्लिङ प्रतियोगिता भएको थियो ।"
