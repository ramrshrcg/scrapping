शीर्षक,विवरण
मधेसमा भासिँदै पानी,"बिस्तारै चुरे फेदीका बासिन्दा मात्रै नभई सिंगो धनुषावासी नै काकाकुल हुने अवस्था नआउला भन्न नसकिने उनी बताउँछन् । जनकपुरधाम उपमहानगरमा १० वर्षअघिसम्म पानी छेलोखेलो थियो । पछिल्ला केही वर्षयता गर्मी मौसममा खानेपानीको समस्या सुरु हुन थालिसकेको छ । एक दशकयता धनुषामा सतहमुनिको सञ्चित जलभण्डार १० देखि ५० मिटर तल झरेको खानेपानी तथा सरसफाइ डिभिजन कार्यालय जनकपुरको तथ्यांकले देखाउँछ । उत्तरी धनुषाको जमुनीवासमा सात वर्षभित्र पानीको सतह ५० मिटर तल झरेको तथ्यांक खानेपानी तथा सरसफाइ डिभिजन कार्यालयको छ ।बटेश्वर गाउँपालिका४ मा जडान गरिएका झन्डै २ सय हातेकल तथा इनारमध्ये अधिकांशबाट गतवर्ष पानी आउन छाडेको थियो । स्थानीयवासीका अनुसार गाउँ नजिकबाट बग्ने औरही र विगहीलगायतका नदी सुक्खा भएपछि गाउँका हातेकल र इनार सुक्ने गरेका छन् । बटेश्वरको शान्तिपुरका ६२ वर्षीय बेचन कापरले भने, २० वर्षअघिसम्म बिगही र औरहीमा बाह्रै महिना पानी बग्थ्यो । मेरै गाउँ शान्तिपुरमा विगही नदीको पानी आउँथ्यो । खेत सिँचाइ गर्न कुलो भए पुग्थ्यो । अचेल नदी नै सुक्खा भएपछि गाउँमा पानी आउने कुरै भएन ।चुरे क्षेत्रका वन जथाभावी फँडानी र बालुवागिट्टीको अवैज्ञानिक दोहनको कारण जल सतह निरन्तर भासिँदै गएको छ । जसको असर स्थानीय कृषि प्रणालीमा सोझै परिरहेको छ । जस्तो कि धनुषाको मिथिला५ श्रीपुरका जीवछ महतो पूर्वपश्चिम राजमार्गभन्दा उत्तरतर्फ धान उब्जाउने खेतमा उखु रोप्न थालेका छन् । उनले चुरेको फेदीको औरही खोलाबाट कुलो ल्याउँथे । धानका लागि खेतमा ल्याउन पानी पर्याप्त हुन छाडेपछि उनले उखु लगाउन सुरु गरेका हुन् । चुरेको फेदमै पानीका मुहान सुके, कुलोमा पानी आउन छाडेपछि धानको विकल्प खोजेको हो, महतोले भने, पानीको सतह पहिलेभन्दा निकै नै तल गएको छ ।उनका अनुसार १० वर्षअघिसम्म इनारमा बाल्टीले सजिलै निकाल्न सकिने पानी अहिले निकै तल गइसक्यो । मोटर नजोडी पानी झिक्न सकिँदैन । इनारमा पनि चैतवैशाखमा त पानी नै हँॅदैन । पानीको सतह गहिरिँदै गरेको धनुषाका धेरै किसानहरूको साझा अनुभव हो ।राष्ट्रपति चुरे तराई मधेस संरक्षण विकास समितिको कार्यक्रम कार्यान्वयन इकाइ जनकपुरधामका अनुसार चुरेको पहाडी क्षेत्रमा पानी पुनर्भरण हुन नसक्दा मधेसमा मुहान सुकेको हो । जसको असर मधेसका जिल्लामा कल, इनार र नदीमा परेको छ । इकाइका प्रमुख महेश ढुंगाना राजमार्गभन्दा दक्षिण क्षेत्रका नदीमा मापदण्डविपरीत भइरहेका उत्खनन र चुरे दोहनको सोझो असर पानीको सतहमा पर्न थालेको बताउँछन् । मधेसमा पानीको सतह तल गएको छ । चुरेबाट आउने बाढीले उब्जाउ माटो पनि बालुवाले ढाकिन्छ, यसले कृषि उत्पादनमा सोझो असर पर्न थालेको हो, उनले भने ।भूमिगत सतहको जलभण्डार उकास्न चुरे संरक्षणलाई प्राथमिकता दिनुपर्ने सिँचाइविज्ञ रत्नेश्वरलाल कर्णको छ । चुरेसहित तराईमधेसमा सतहमुनिको पानीको जलस्तर उकास्न चुरेका वन क्षेत्रमा भइरहेको फँडानी रोक्नुपर्ने, वृक्षरोपण गर्नुपर्ने, नदीमा बाँध बाँधेर पानी संरक्षण गर्नुपर्ने र गिट्टीबालुवा नदीजन्य पदार्थको जथाभावी दोहन रोकेर वैज्ञानिक व्यवस्थापन गर्नुपर्ने सुझाव उनी दिन्छन् ।संरक्षणका चर्का कुरा उठ्दै आए पनि चुरे अतिक्रमण बर्सेनि बढेको छ । अव्यवस्थित बसोबासका लागि जग्गा अतिक्रमण, नदीखोलाजन्य पदार्थको जथाभावी उत्खनन र वन विनाशले पहाड त खोक्रो पारेकै छ, फेदीका तराईका जिल्लालाई मरुभूमीकरणको बाटोमा लगेको छ । रौतहटको धन्सार, लमाह र लालबकैया नदीमा हिउँदमा बालुवा मात्रै हुन्छ । दशकअघि बाह्रैमास पानी हुने नदीमा पछिल्ला वर्ष हिउँदमा सुक्खा लाग्छ, वर्षामा भीषण बाढी आउँछ ।यस्तै समस्या बाराको दुधौरा, पसाहा, बकैया, चाँदी, पौराई नदीमा पनि छ । चुरेको शिरमा वर्षा भयो भने मात्र नदीमा भेल बग्छ । डिभिजन वन कार्यालय चन्द्रनिगाहपुरका सहायक वन अधिकृत रामप्रसाद साह चुरे क्षेत्रमा बढेको अतिक्रमणको प्रतिकूल विस्तारै विस्तारै देखापर्न थालेको बताउँछन् । स्थानीय तहले पर्यावरणीय संवेदनशीलता ख्यालै नगरी नदीजन्य स्रोतको उत्खनन गर्न जथाभावी ठेक्का लगाउनाले पनि चुरेको पर्यावरणीय प्रणाली बिथोलिएको उनले बताए ।संघ सरकारले राजमार्ग उत्तरी क्षेत्रमा नदीजन्य वस्तुको ठेक्का लगाउन रोक लगाए पनि चन्द्रपुर नगरपालिकाले बलमिचाइँ गर्दै वाग्मती र चाँदी नदीमा तीनवटा ठेक्का लगाउँदै आएको छ । असार मसान्तमा ती ठेक्का समयावधि सकिए पनि साउनबाट फेरि त्यहाँ उत्खनन हुने सम्भावना देखिन्छ ।सिरहाको गोलबजार१० चन्द्रोदयपुरका शुक्रबहादुर मगरले देख्तादेख्तै घर छेउको घुर्मी खोलाले बाटो बदलियो । चुरे क्षेत्रतिर जथाभावी खोला उत्खनन बढेपछि खोलाले बाटो बदलेको उनको बुझाइ छ । उनले घर अगाडिको खोला देखाउँदै भने, ऊ परसम्म मेरो खेत थियो, खोलाले निलिसक्यो । घुर्मी खोला बस्तीतर्फ हान्निदा मगर, तामाङ र दलित समुदायको बसोबास रहेको चन्द्रोदयपुर टोलका ७० घरधुरी जोखिममा छन् ।चुरे फेदमा रहेको यो बस्ती कसले जोगाइदिने हो ?, स्थानीय पदमबहादुर सुनुवारले भने, स्थानीय सरकार आएपछि हाम्रो पीडामा मलम लगाइदिन्छ भनेको त उल्टो पो भयो । उनका अनुसार स्थानीय सरकार आएपछि दोहन झनै तीव्र पार्यो जसले गर्दा आँगनको खोलो घरै पस्यो । स्थानीय निकायले पनि चुरे क्षेत्रको दोहनमा ध्यान नदिएको उनीहरूको साझा आरोप छ । जथाभावी खानीजन्य पदार्थ उत्खनन गरिँदा पानीको मूल सुकेको अनुभव छ सिरहाको धनगढीमाई८ महुलियाका बासिन्दाको ।सिरहाको उत्तरी क्षेत्रका बरदमार, गोविन्दपुरलगायत तीन दर्जन गाउँ पानीका लागि संकटग्रस्त हुन् । हिउँदमा उनीहरू तीन किलोमिटर परको घिरहरी खोला धाएर पानी ल्याउन बाध्य छन् । स्थानीय गोपाल थापा मगरले हिउँदका चार महिना बिहान ९ बजेसम्म पानी ओसार्दैमा जाने गरेको अनुभव सुनाए । पानीको दुःखले हाम्रो दुःख झनै दोब्बर बन्दै गएको छ, उनले भने ।सिरहाको उत्तरवर्ती क्षेत्रमा मात्रै होइन बिस्तारै दक्षिणवर्ती क्षेत्र भगवानपुर, खाडी, सुखवानन्कारपट्टिमा समेत खानेपानीको यस्तै समस्या सुरु हुन थालिसकेको छ । पाँच वर्षअघिसम्म ट्युबवेल जडान गर्दा ४० फिट गहिराइमा भेटिने पानीको सतह अहिले १ सय २० फिटपछि मात्रै पाइन्छ । सुखवानन्कारपट्टिका सरोज यादव पानीको दुःख सुरु यसरी सुरु होला भन्ने अनुमानसम्म नभएको बताउँछ्न् । उनले भने, चुरेको दोहन नरोकिने हो भने त हामी पानीको प्याक प्याक भएरै मर्छौं ।"
छानामा सधैं श्रीकृष्ण,"नुवाकोटका उनले दरबारका छाना मर्मत गरेको झन्डै तीन दशक पुग्न लाग्यो । २०५० सालदेखि दरबारका छाना टाल्न र सरसफाइ गर्न थालेका उनले २०५६ देखि हनुमानढोका दरबारमा जागिर नै पाए । त्यसअघि उनी साथीभाइसँग आएर बर्खामास छानाको काम गरेर फर्कन्थे । अहिले भने असारदेखि असोजसम्म उनको व्यस्त समय हो । त्यसपछि उनी दरबारको हेरचाहसँगै फूलबारी गोडमेलतिर लाग्छन् । तलेजु भवानीको कुमार घोडाको हेरचाह गर्ने जिम्मेवारी पनि उनकै हो । २०६७ सालदेखि उनले घोडाको हेरचाह गर्दै आएका छन् । पाण्डे हनुमानढोका मात्र होइन छाना मर्मत र सरसफाइका लागि गोरखादेखि नुवाकोट दरबारसम्म पुग्छन् । तर यो काम सजिलो भने छैन । गत चैतमा काठमाडौंको महाबौद्धस्थित एक पाटी छाउने क्रममा झरेर उनी गम्भीर घाइते भए । उनको मुख नै दायाँतिर बांगिएको छ । २०६० सालमा दरबारको मोहनकाली चोकमा छानोबाट खसेर उनले सहकर्मी नै गुमाए । त्यतिबेला भने परिवारबाट काम छोड्न दबाब आयो । त्यति बेला अलिकति डर लाग्यो । मलाई केही भइहाल्यो भने छोराछोरीको बिजोग हुन्छ भन्ने लाग्यो, उनले भने । केही महिना त उनी काममै गएनन् तर दरबारबाटै बोलावट भएपछि फर्किए । दरबारबाट आउने तलब भत्ताले गर्जो नटरेपछि बाहिर काममा जानुपर्ने बाध्यता रहेको पाण्डे सुनाउँछन् । पुरातत्त्व विभाग, गुठी संस्थान, काठमाडौं महानगरपालिकाअन्तर्गतका दरबार मर्मत गर्नुपर्दा उनैलाई बोलाइन्छ । यसबापत उनी निश्चित शुल्क लिन्छन् । दरबारबाट महिनाको २२ हजार तलब आउँछ । यताउति भत्ता बुझ्दा कहिले ३०३५ हजार जति पुग्छ । दरबारमा उनी स्थायी कर्मचारी होइनन् । पुनर्निर्माणको ठेक्का लिनेहरूले छानो छाउन उनकै सहयोग लिने गरेका छन् । यस्तो काम निरन्तर भए कहिलेकाहीँ महिनाको एक लाखसम्म पुग्ने उनले बताए । २०७२ को भूकम्पले भत्केका दरबार धमाधम पुनर्निर्माण हुँदै गर्दा उनलाई औधी खुसी लागेको छ । पुनर्निर्माण भएका दरबारका छाना सधैं चिटिक्क देखियोस् भन्ने चाहन्छन् उनी । त्यसैले, ससाना झार उम्रिनेबित्तिकै उनी डोरीको सहारामा छाना उक्लिहाल्छन् । यही काम गरेर चार सन्तानलाई काठमाडौंमै राखेर हुर्काए, पढाए र आफ्नै खुट्टामा उभिने बनाए । उनका ३० वर्षीय छोरा सुमन पनि बाबुको बिँडो थाम्दै छन् । उनी भक्तपुर दरबारमा उनीजस्तै जिम्मेवारीमा छन् । नयाँ पिँढीले पनि यस्तो सीप सिकून् भन्ने चाहना छ, पाण्डेको । गत फागुनमा दरबारकै पहलमा ५ जनालाई उनले १५ दिनसम्म तालिम पनि दिए । हनुमानढोका दरबार हेरचाह अड्डाका प्रमुख सन्दीप खनालका अनुसार माग गरिएबमोजिम सुरक्षाका लागि आवश्यक सामग्री दरबारले उपलब्ध गराउँछ । यद्यपि पाण्डे भने सामान्य डोरीकै सहायताले छानो चढ्न आँट गर्छन् । दरबारमा काम गर्न नसकेपछि कता गएर समय काट्ने भन्ने कुराले उनलाई कहिलेकाहीँ पिरोल्छ । उमेर छउन्जेल दरबारभित्रै भइयो, उनी भन्छन्, बुढेसकालमा गाउँको खेतबारी खन्न पनि सकिन्न होला अब त ।"
जसपाको वैधानिक विभाजन तत्काललाई टर्यो,"(काठमाडौं)  जसपा अध्यक्ष उपेन्द्र यादवले आफूविरुद्ध उत्रिएका सांसदलाई मन्त्री बनाएर कानुनी रूपमा पार्टी विभाजनको जोखिम तत्काललाई टारेका छन् । यादवसँग असन्तुष्ट समूहलाई लिएर संघीय परिषद् अध्यक्ष बाबुराम भट्टराईले पार्टी विभाजन गर्न खोजिरहेका बेला यादवले सोमबार मन्त्री हेरफेर गरेका छन् ।पार्टी विभाजन गर्न संसदीय दल र केन्द्रीय समितिमा ४० प्रतिशत संख्या पुर्याउनुपर्ने हुन्छ । सरकारले यसअघि एमाले र जसपा विभाजनकै लागि राजनीतिक दल विभाजनसम्बन्धी ऐनको प्रावधान संशोधन गर्दै पार्टी वा संसदीय दलमध्ये कुनै एकमा २० प्रतिशत संख्या पुर्याए पुग्ने प्रावधानसहित अध्यादेश ल्याएको थियो । उक्त अध्यादेश अहिले निष्क्रिय भइसकेको छ । मन्त्री फेरबदलपछि भट्टराईले वैधानिक रूपमा पार्टी विभाजन गर्ने सम्भावना कमजोर बनेको छ ।पार्टी सञ्चालनको तौरतरिकामा भट्टराई लामो समयदेखि यादवसँग असन्तुष्ट थिए । पछिल्लो पटक भट्टराई पक्षलाई बाइपास गरेरै यादवले कार्यकारिणी समितिको बैठक राख्ने र निर्णय लिने काम गर्दै आएका थिए । मन्त्री हुन नपाएर अध्यक्ष यादवको चर्को विरोधमा रहेका सांसदलाई आफ्नो पक्षमा तानेर पार्टी विभाजनको रेखा कोरिरहेका भट्टराईलाई कमजोर बनाउनकै लागि यादवले मन्त्रीको कार्ड प्रयोग गरेको जसपा नेताहरू बताउँछन् । जसपाको सिफारिसमा प्रधानमन्त्री शेरबहादुर देउवाले सोमबार गरेको मन्त्रिमण्डल पुनर्गठनमा भौतिक पूर्वाधार तथा यातायातमन्त्रीमा इस्तियाक राई, वन तथा वातावरणमन्त्रीमा प्रदीप यादव र कृषि तथा पशुपन्छी विकासमन्त्रीमा मृगेन्द्रप्रसाद सिंह यादव आएका छन् । यी मन्त्रालयमा यसअघि क्रमशः रेणु यादव, रामसहायप्रसाद यादव र महिन्द्र राय यादव थिए । मृगेन्द्र राष्ट्रिय सभाका सांसद हुन् । जसपाले संघीय मामिला तथा सामान्य प्रशासनमन्त्री राजेन्द्रप्रसाद श्रेष्ठलाई भने निरन्तरता दिएको छ । श्रेष्ठ र वरिष्ठ नेता अशोक राईलाई भट्टराईको कित्तामा जानबाट रोक्न श्रेष्ठलाई मन्त्रीमा निरन्तरता दिइएको जसपाका एक नेताले बताए । पछिल्लो पटक वरिष्ठ नेता राई पनि अध्यक्षसँग असन्तुष्ट थिए ।यादवले पार्टी संसदीय दलमा बलशाली ठानिएका सांसद राईलाई आर्थिक रूपमा प्रभावशाली रहेको भौतिक पूर्वाधार तथा यातायात मन्त्रालयको जिम्मेवारी दिएका छन् । राई र वन तथा वातावरणमन्त्री प्रदीप यादव अघिल्लो कार्यकालमा मन्त्री हुन नपाएपछि संस्थापनविरोधी कित्तामा थिए । मन्त्री बन्न नपाएको झोंकमा यादवले त्यतिबेला गृहनगर वीरगन्जमा पार्टीका कार्यकारिणी समितिका अध्यक्ष यादवको पुतला दहन नै गरेका थिए । त्यसपछि पार्टी संसदीय दलको नेता परिवर्तनका लागि उनीहरू अग्रमोर्चामा रहेर संघर्ष गरिरहेका थिए । उनीहरूकै बलबाट भट्टराईले कानुनी रूपमा छुट्टै पार्टी बनाउन खोजिरहेका थिए । मन्त्री फेरबदलसँगै राई र यादवसहितका सांसद संस्थापन पक्षमा पुगेपछि भट्टराई दलमा एक्लो भएका छन् । संस्थापन पक्षमै मन्त्री हुन नपाएका र सरकारबाट फिर्ता बोलाइएका नेताहरूको असन्तुष्टि भने कायमै छ तर उनीहरू पार्टी विभाजनका लागि अघि सरेका छैनन् । अध्यक्षजीले छापामार शैलीमा मन्त्रीहरू बदल्नुभयो, हामीलाई आधिकारिक रूपमा जानकारी दिइएन, उहाँको कार्यशैली एकलौटी देखियो, मन्त्रीबाट हटेका कृषि तथा पशुपन्छी मन्त्री महिन्द्र राय यादवले भने, पार्टीमा यसको असन्तुष्टि चर्को छ तर के गर्ने भन्नेबारेमा छलफल नगरी निर्णय लिने कुरा हुन्न । म अहिले छलफलमै छु ।भौतिक पूर्वाधार तथा यातायातमन्त्रीबाट हटेकी रेणु यादवले पार्टीको निर्णय मान्ने बताइन् । उनले मन्त्रीहरू परिवर्तन गर्ने भनेर केही दिनदेखि अध्यक्षले भन्दै आए पनि कोको जाँदै छन् र कोको हट्दै छन् भन्नेबारे मिडियाबाट मात्रै जानकारी पाएको बताइन् । तर यसैलाई लिएर मेरो असन्तुष्टि छैन, पार्टीको निर्णय मानेर जान्छु, उनले भनिन्, पार्टी छाड्न लागेको भनेर मेराबारेमा मिडियामा आएका समाचारमा सत्यता छैन ।पार्टीमा विकसित पछिल्लो परिदृश्यपछि भट्टराईले के गर्लान् भन्ने चासो बढेको छ । भट्टराईनिकट नेता गंगानारायण श्रेष्ठ आगामी असार २९ र ३० मा काठमाडौंमा विस्तारित केन्द्रीय कार्यसमितिको बैठक बोलाइएको र त्यसै बैठकको म्यान्डेट अनुसार अघि बढ्ने बताए । हिजो जसले संसदीय दलको नेता परिवर्तन गर्नुपर्छ भनेर लाग्नुभयो, अहिले उहाँहरू नै मन्त्री बन्नुभएको छ, उहाँहरूले के गर्नुहुन्छ थाहा छैन, हामीले के गर्ने भन्नेबारे केन्द्रीय कार्यसमितिको बैठकमै छलफल गर्छौं, त्यसपछि एउटा बाटो तय हुन्छ, उनले भने, केन्द्रीय कार्यसमिति बैठकअघि पार्टी खोल्ने वा बनाउने कुरा छैन । पार्टीलाई एकढिक्का बनाउने कि नबनाउने भन्ने कुरा उपेन्द्रजीको हातमा छ । अहिलेसम्म उहाँ एकलौटी ढंगले अघि बढिरहनुभएको छ । यादव र भट्टराईले एकै दिन केन्द्रीय कार्यसमिति बैठक छुट्टाछुट्टै ठाउँमा बोलाएका छन् । भट्टराईले काठमाडौंमा र यादवले वीरगन्जमा बैठक बोलाएका छन् । सुरुमा यादवले असार २७ र २८ गते बोलाएका थिए । त्यतिबेला मुस्लिम समुदायको प्रमुख चाड बकर इद परेकाले यादवले पनि २९ र ३० गतेकै लागि बैठक राखेको केन्द्रीय कार्यकारिणी समितिका सदस्य मनीष सुमनले बताए । सुमनले दुवै पक्षले बोलाएको बैठक एकै ठाउँमा बस्न सक्ने सम्भावना प्रबल रहेको बताए । अध्यक्षजी पार्टी एकीकरणकै पक्षमा हुनुहुन्छ, बाबुरामजीहरूलाई समेत समेटेर जाने कोसिसमै हुनुहुन्छ, मलाई लाग्छ, केन्द्रीय कार्यसमिति बैठकसमेत एकै ठाउँमा बस्छ र बाबुरामजीहरूसमेत आउनुहुन्छ, उनले भने, एकता गर्ने प्रयास रहँदारहँदै पनि कोही यो पार्टीमा बस्दै बस्दिनँ भन्छ भने जान सक्छ तर यसले मधेस प्रदेशमा जसपालाई कुनै राजनीतिक क्षति पुग्दैन ।"
अलग्गै पार्टी बनाउन भट्टराईको तयारी,"(काठमाडौं)  जनता समाजवादी पार्टीका संघीय परिषद् अध्यक्ष बाबुराम भट्टराईको समूहले अलग्गै पार्टी निर्माणका लागि तयारी थालेको छ । जनता समाजवादी पार्टीका अध्यक्ष उपेन्द्र यादवको सिफारिसमा प्रधानमन्त्री शेरबहादुर देउवाले सोमबार मन्त्री हेरफेर गरेलगत्तै असन्तुष्ट संघीय परिषद् अध्यक्ष बाबुराम भट्टराईको समूहले केन्द्रीय समितिको विस्तारित बैठक बोलाएको छ । बैठकमा उपस्थित संख्या हेरेर पार्टी औपचारिक विभाजन गर्ने, निर्वाचन आयोगमार्फत नयाँ दल दर्ता वा पहिला नै दर्ता दललाई निरन्तरताको प्रक्रिया सुरु गर्ने रणनीति रहेको एक नेताले बताएका छन् । जसपाका एक नेताका अनुसार पहिलो चरणमा अलग्गै पार्टी बनाउने र त्यसपछि आसन्न प्रदेश एवं संघीय निर्वाचनलाई ध्यानमा राखेर पार्टी एकता र गठबन्धनका लागि संवाद थाल्ने भट्टराईको रणनीति छ । भट्टराईनिकट जसपा नेता गंगानारायण श्रेष्ठले आगामी कदमबारे विस्तारित बैठकमा छलफल हुने बताए । जसपाको हैसियतमा असार २९ र ३० मा काठमाडौंमा केन्द्रीय समितिको विस्तारित बैठक बोलाइएको छ । त्यहाँ सम्भावित सबै विकल्पमाथि छलफल हुन्छ, श्रेष्ठले भने । स्रोतका अनुसार पार्टीमा विवाद देखिन थालेपछि जसपा नेता हिसिला यमीको पहलमा ०७८ फागुन ५ मै निर्वाचन आयोगमा समावेशी लोकतन्त्र पार्टी पनि दर्ता भएको छ । अध्यक्ष दीपक लामिछाने रहेको उक्त पार्टीको चुनाव चिह्न खुलेको एक आँखा छ । यमी नयाँ पार्टी दर्ताबारे आफूलाई जानकारी नभएको दाबी गर्छिन् । मेरो पहलमा पार्टी दर्ता भएको होइन । त्यसबारे मलाई जानकारी छैन, उनले भनिन् । भट्टराईले नयाँ शक्ति पार्टी गठन गरेपछि चुनाव चिह्न पनि खुलेको एक आँखा थियो । उक्त चुनाव चिह्न सुरक्षित गर्न पार्टी दर्ता गराइएको स्रोतको भनाइ छ । त्यही पार्टीलाई निरन्तरता दिने वा नयाँ दर्ता गर्ने भन्नेबारे विस्तारित बैठकले तय गर्ने भएको छ । भट्टराईले पार्टी विभाजनको सम्भावना देखेपछि नै विभिन्न राजनीतिक शक्तिसँग संवाद जारी राखेका छन् । एक नेताका अनुसार उनले एमाले अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल र लोकतान्त्रिक समाजवादी पार्टीका अध्यक्ष महन्थ ठाकुरलगायतका नेतासँग सहकार्यबारे छलफल गरिरहेका छन् । दाहालसँगको संवादलाई लिएर भट्टराई पुनः माओवादीमा फर्किने चर्चा पनि चलेको छ । उपराष्ट्रपति निवासमा दाहाल र भट्टराईले पटकपटक एक्लाएक्लै संवाद गरेको स्रोतले जनाएको छ । समाजवादी केन्द्र बनाउने भनेर भएका संवाद हुन् । तर के गर्ने भन्नेबारे विस्तारित बैठकले तय गर्छ, भट्टराईनिकट नेता श्रेष्ठले भने । आफ्नो आग्रह बेवास्ता गर्दै प्रधानमन्त्री देउवाले एकलौटी रूपमा जसपाका मन्त्री हेरफेर गरेपछि भट्टराई ओली नेतृत्वको विपक्षी गठबन्धनमा जाने सम्भावना पनि रहेको एक नेताले बताए । भट्टराईनिकट ती नेताका अनुसार उक्त गठबन्धनमा एमाले, लोसपा र भट्टराईको नयाँ दल रहने सम्भावना छ । केही समयअघि एमाले उपमहासचिव पृथ्वीसुब्बा गुरुङले भट्टराईसँग भेट गरेका थिए । त्यसपछि अध्यक्ष ओलीसँग भट्टराईको संवाद भएको थियो । राजनीतिमा नेताहरूबीच संवाद हुनु सामान्य हो । कुनै निष्कर्ष निस्किने गरी संवाद भएको छैन, गुरुङले भने । एमाले औपचारिक रूपमा जसपा विभाजनको पर्खाइमा छ । अर्कातिर जसपा अध्यक्ष यादवले यसअघि नै असार २७ र २८ गतेका लागि केन्द्रीय समिति बैठक बोलाइसकेका छन् । यादवले भट्टराईले बोलाएको बैठकको अर्थ नभएको दाबी गरे । जसपाबाट केही मान्छे निस्केर जाने तर्खरमा छन् । उनीहरू अर्को पार्टी बनाउने या अरू कुनै पार्टीमा जाने तयारीमा छन्, यादवले भने । उनले भट्टराईका पक्षमा कोही सांसद नजाने दाबी पनि गरे । बाबुरामजी एक्लै हो । केन्द्रीय समितिमा दुई तिहाइभन्दा बढी मान्छे जसपामै हुन्छन्, यादवले भने, बाबुरामसँग किन जाने ? उहाँले पार्टी बनाएर पार्टी चल्छ ? जहाँ बाबुराम, त्यहाँ बबाल हुन्छ ।"
श्रमिकका आश्रित परिवारलाई मासिक १ लाखसम्म पेन्सन,"(काठमाडौं)  सामाजिक सुरक्षा कोषबाट शान्ति तामाङले मासिक ८७ हजार ८ सय २६ रुपैयाँ पाउन थालेकी छन् । उनका श्रीमान् लोकबहादुर तामाङको मृत्यु भएपछि कोषले शान्तिलाई आश्रित परिवार सुरक्षा योजनाबमोजिम पाउने सुविधा दिएको हो । शान्तिले यो सुविधा आजीवन पाउनेछिन् ।लोकबहादुर इकोलोजी इन्टनेसनलका अप्रेसन म्यानेजर थिए । उनले सामाजिक सुरक्षा कोषमा आबद्ध भएर रकम जम्मा गरेको दुई महिनामात्रै भएको थियो । लोकबहादुरको आकस्मिक मृत्यु भयो । कोषमा लोकबहादुरले पाउने आधारभूत तलबको ११ प्रतिशत र इकोलोजीले सञ्चय कोष र उपदानसहित २० प्रतिशत रकम जम्मा गरिदिएको थियो । कोषमा जम्मा भएको दुई महिनाको रकम पनि परिवारले पाइसकेको छ, त्यो रकमबाहेक शान्तिले जीवनभर हरेक महिना ८७ हजार रुपैयाँका दरले सुविधा पाउनेछिन्, कोषका सूचना अधिकारी रोशन कोजूले भने । ८७ हजार रुपैयाँ लोकबहादुरको न्यूनतम तलबको ६० प्रतिशत मात्रै हो ।राज ब्रुअरीमा काम गरेका भारतीय नागरिक सन्तोष म्याथुको परिवारले भने आधारभूत पारिश्रमिकको शतप्रतिशत अर्थात् मासिक १ लाख रुपैयाँ नै सुविधा पाउने भएका छन् । म्याथुको हालै मात्र मृत्यु भएको थियो । कोषको ऐनअनुसार उनकी श्रीमती विन्दु अब्राहमले मासिक ६० हजार रुपैयाँ र छोराछोरीले मासिक ४० हजार रुपैयाँ पाउनेछन् । छोराछोरीले शैक्षिक वृत्तिबापत मासिक रूपमा ४० हजार रुपैयाँ पाउने भएका हुन् । यो रकम छोराछोरी २१ वर्ष नपुगेसम्म पाइराख्छन्, कोजूले भने, विन्दुले भने आजीवन मासिक ६० हजार रुपैयाँ पाउनेछिन् । कोजूका अनुसार कोषले उनीहरूलाई सम्झौताका लागि बोलाइसकेको छ । कोषले श्रीमतीलाई मात्रै होइन, आश्रित परिवारका रूपमा रहेका श्रीमान्लाई पनि सुविधा दिन्छ । रिलायन्स स्पिनिङ मिल्समा प्रशिक्षार्थी कामदारका रूपमा काम गरेकी पम्फा नेपालीको आश्रित परिवारले मासिक ७ हजार ५३ रुपैयाँ पाइरहेको छ । पम्फाका श्रीमान् केशवकुमार सुर्खेतीले मासिक ४ हजार २ सय ३२ र छोराछोरीले २ हजार ८ सय २१ रुपैयाँ पाइरहेका छन् । रिलायन्समा पम्फाको मासिक न्यूनतम तलब ८ हजार रुपैयाँ थियो । कम्पनीमार्फत पम्फाका तर्फबाट कोषमा ११ महिनाको रकम जम्मा भएको थियो । कोषले परिवारलाई जम्मा भएको सम्पूर्ण रकम दिइसकेको छ ।०७५ मंसिर ११ मा कार्यक्रमको औपचारिक घोषणा गरिएकामा हालसम्म आबद्ध करिब ३२ हजार श्रमिकले कोषबाट सुविधा लिइसकेका छन् । जसमध्ये करिब ११ हजार ५ सय जनाले औषधिउपचार, स्वास्थ्य तथा मातृत्व सुरक्षा योजनाअन्तर्गतको सुविधा, ७ सय ३४ ले दुर्घटना तथा अशक्तता सुविधा र १९ हजार जनाले वृद्धावस्था सुविधा लिएका छन् । कोषका अनुसार असार १८ सम्म योगदानकर्ताले करिब २० अर्ब रुपैयाँ रकम जम्मा गरिसकेका छन्, जसमध्ये १ अर्ब ५७ करोड रुपैयाँ उनीहरूलाई भुक्तानी भइसकेको छ । कोषबाट आश्रित परिवारले पाउने रकम भने फरकफरक छ । सामाजिक सुरक्षा कोष ऐनमा योगदानकर्ताका तर्फबाट जम्मा गर्ने आधारभूत तलबको आधारमा परिवारले पेन्सन पाउने व्यवस्था छ । त्यही व्यवस्थाअनुसार आश्रित परिवारले ७ हजारदेखि एक लाख रुपैयाँसम्म पेन्सन पाइरहेका छन् । कोषले आश्रित परिवारलाई योगदान गरेका आधारमा मासिक ७ हजारदेखि १ लाख रुपैयाँसम्म आजीवन पेन्सन दिन थालिसकेको छ । कोषले अहिले २ सय २४ जना आश्रित परिवारलाई मासिक रकम दिइरहेको छ, यसका लागि मासिक २६ लाख रुपैयाँ भुक्तानी हुन्छ, कोषका प्रवक्ता विवेक पन्थीले भने । कोषमा हालसम्म १७ हजार १ सय ५४ संस्थासँग आबद्ध ३ लाख ४४ हजार ५ सय ३१ श्रमिक सूचीकृत भई योगदान गरिरहेका छन् । कोषमा आबद्ध भएपछि यी सबै श्रमिक र तिनका परिवारको अब कुनै न कुनै रूपमा सामाजिक सुरक्षाको सुनिश्चितता भएको छ । दक्षिण एसियाली ट्रेड युनियन क्षेत्रीय संगठनका महासचिव लक्ष्मण बस्नेतले योगदानकर्ता श्रमिक वा तिनका आश्रित परिवारको आयको सुनिश्चितता भएको बताए । कुनै पनि श्रमिकको मृत्यु भएपछि परिवार एकैपटक सडकमा आउनुपर्ने अवस्था छ, अघिल्लो दिनसम्म एउटा जीवन बिताइरहेका परिवारको कमाउने मान्छेको मृत्यु भएपछि आम्दानी स्रोत नै सकिन्छ, बस्नेतले भने, कमसेकम कोषमा आबद्ध भएका श्रमिक र तिनको परिवारको संरक्षण भएको छ ।उनले श्रम ऐन २०७४ अनुसार सबै प्रकारका श्रमिकको सामाजिक सुरक्षा सुनिश्चित गर्नुपर्ने बताए । कोषमा हाल संगठित क्षेत्रका रोजगारदाता आइरहेका छन् । कोषमा आइसकेका रोजगारदाता श्रमिकका सबै दायित्वबाट मुक्त भएका छन् । कोषका कार्यकारी निर्देशक कपिल ज्ञवालीले कोषमा नआएका रोजगारदाताका श्रमिकको मृत्यु भएमा त्यसको सम्पूर्ण जिम्मेवारी रोजगारदाताकै टाउकोमा जाने बताए । कुनै पनि श्रमिक कोषमा आबद्ध भएको छ र उसको मृत्यु भयो भने परिवारलाई आजीवन सुविधा दिने दायित्व कोषमा आउँछ तर कोषमा आबद्ध नभएका श्रमिकको मृत्यु भएमा तिनका परिवारलाई दिनुपर्ने आजीवन सुविधाको जिम्मेवारी सम्बन्धित रोजगारदाता नै हुन्छ, ज्ञवालीले भने, हामी आश्रित परिवार सुरक्षा पाएन भनेर श्रमिकका परिवारले उजुरी दिएको स्थिति छ । त्यसलाई नियमानुसार सुविधा दिन सम्बन्धित रोजगारदातालाई ताकेता गरिरहेका छौं । रोजगारदाता यसबाट उम्किने अवस्था नै छैन ।श्रम ऐनले श्रमिकको न्यूनतम तलबबाट १० प्रतिशत र रोजगारदाताले सञ्चय कोषबाट १० प्रतिशत, उपदानबापत आधारभूत न्यूनतम तलबको ८३३ प्रतिशत, औषधि उपचार र दुर्घटनाबापत १६७ प्रतिशत गरी ३१ प्रतिशत रकम कोषमा जम्मा गर्नुपर्छ । यो रकम जम्मा भएपछि रोजगारदाताले कुनै दायित्व व्यहोर्नुपर्दैन । ज्ञवालीले कोषबाट दिइने चारवटा सुविधामध्ये आश्रित परिवार सुरक्षा योजना एउटा मात्रै भएको बताए । यसबाहेक कोषले औषधि उपचार, स्वास्थ्य तथा मातृत्व सुरक्षा, दुर्घटना र अशक्तता सुरक्षा, वृद्धावस्था र अवकाश योजना कार्यान्वयनमा ल्याएको छ । योगदानकर्तालाई असार २० देखि औषधि तथा दुर्घटना उपचार गरेबापत अस्पातलमा पैसा तिर्नुपर्ने व्यवस्था हटाएको छ । अब योगदानकर्ताले कोषको परिचयपत्र देखाएपछि स्वास्थ्य सेवा पाउने ज्ञवालीले बताए । योगदानकर्ता श्रमिकको उपचार गरेबापत लाग्ने खर्च सम्बन्धित अस्पतालले सिधै कोषसँग दाबी गर्ने व्यवस्था मिलाइएको छ । यसका लागि पहिलो चरणमा उपचार सुविधा दिने समझदारी भएका १ सय २६ वटा अस्पतालमध्ये २६ वटाले कोषसँग नै खर्चको दाबी गर्ने व्यवस्था मिलाएका हुन् । जसमा बिर्तामोडस्थित मनमोहन मेमेरियल पूर्वाञ्चल क्षेत्रीय सामुदायिक अस्पताल, बीएन्डसी मेडिकल कलेज टिचिङ हस्पिटल एन्ड रिसर्च सेन्टर, मेची दृष्टि आई केयर अस्पताल एन्ड रिसर्च सेन्टर, विराटनगरस्थित विराट मेडिकल कलेज एन्ड टिचिङ अस्पताल, नोबेल मेडिकल कलेज टिचिङ अस्पताल, हाम्रो अस्पताल, इटहरीस्थित पशुपति मोडेल हस्पिटल, राजविराजस्थित छिन्नमस्ता एजुकेसन एकेडेमी एन्ड मेडिकल कलेज रहेका छन् । त्यस्तै हरिवनस्थित सामुदायिक स्वास्थ्य सहकारी संस्था नमुना अस्पताल, वीरगन्जस्थित नेसनल मेडिकल कलेज, वीरगन्ज हेल्थकेयर अस्पताल, वीरगन्ज दृष्टि आई केयर सेन्टर, भरतपुरस्थित कलेज अफ मेडिकल साइन्सेस (पुरानो मेडिकल कलेज), भैरवास्थित युनिभर्सल कलेज अफ मेडिकल साइन्स, कोहलपुरस्थित लर्ड बुद्ध एजुकेसनल फाउन्डेसन, बनेपास्थित शिर मेमोरियल अस्पताल, चाबहिलस्थित हेल्पिङ ह्यान्ड सामुदायिक अस्पताल, त्रिवि शिक्षण अस्पताल, वीर अस्पताल, अर्थोपेडिक अस्पताल, दृष्टि आई केयर, काठमाडौं मेडिकल कलेज शिक्षण अस्पताल, ललितपुरस्थित पाटन स्वास्थ्य विज्ञान प्रतिष्ठान, पोखरास्थित ग्यालेक्सी अस्पताल र उर्लाबारीस्थित अरनिको अस्पताल छन् । साथै नर्भिक, मेडिसिटी, ग्रान्डीलगायतका राजधानीका महँगा अस्पताललाई पनि योगदानकर्तालाई उपचार सुविधा दिन कोषले पहल गरिरहेको कार्यकारी निर्देशक ज्ञवालीले बताए । औषधि उपचार, स्वास्थ्य तथा मातृत्व सुरक्षाबापतको सुविधा लिँदा योगदानकर्ताले कुल खर्चको २० प्रतिशतमात्रै भुक्तानी गर्नुपर्ने र बाँकी ८० प्रतिशत कोषले नै सम्बन्धित स्वास्थ्य संस्थालाई भुक्तानी गर्नेछ, उनले भने, दुर्घटनाबापतको सुविधा लिँदा भने शतप्रतिशत रकम स्वास्थ्य संस्थाले कोषसँग दाबी गर्छ । दुर्घटना योजनाअन्तर्गत उपचार गराएका योगदानकर्ताले स्वास्थ्य संस्थामा परिचयपत्र देखाएमात्र पुग्छ ।"
१८ वर्षदेखि चुहिँदै मायादेवी मन्दिर,"(लुम्बिनी)  विश्व सम्पदामा सूचीकृत मायादेवी मन्दिर चुहिन थालेपछि पुरातात्त्विक वस्तु क्षयीकरणको चिन्ता बढेको छ । पुनर्निर्माण भएको केही समयपछि नै छतबाट पानी चुहिन थाले पनि लुम्बिनी विकास कोषले समस्या सुल्झाउन सकेको छैन । पानी परेका बेला दर्शनार्थीले भित्रै छाता ओढ्नुपर्ने बाध्यता त छँदै छ, ठूलो समस्या पुरातात्त्विक र ऐतिहासिक सम्पदालाई कसरी जोगाउने भन्ने छ ।पुरातत्त्वविद्का अनुसार मायादेवी मन्दिर बुद्ध जन्मस्थलमा सबैभन्दा महत्त्वपूर्ण ठाउँ हो । सम्राट अशोकले राख्न लगाएको बुद्ध जन्म स्मृति शिला (मार्कर स्टोन), इसापूर्व तेस्रोदेखि सातौं शताब्दीसम्मका इँटाका भग्नावशेष र बुद्धलाई जन्म दिने अवस्थाको मायादेवीका मूर्ति यहाँ छन् । यिनै सम्पदा संरक्षण गर्न २०६० मा मायादेवी मन्दिर पुनर्निर्माण गरिएको थियो । युनेस्को, पुरातत्त्व विभागअन्तर्गत विश्व सम्पदा शाखा र विश्व सम्पदा केन्द्रले तयार पारेको मापदण्ड पालना गरी सरकार र कोषले बेहोर्ने गरी ६ करोड लगानीमा मन्दिर पुनर्निर्माण गरिएको थियो । छत निर्माणमा डन्डी, सिमेन्ट र वाटर प्रुफ रसायन प्रयोग गरिएको छैन, कोषका योजना प्रमुख इन्जिनियर सरोज भट्टराईले भने, मन्दिर पुरातात्त्विक स्थल भएकाले निर्देशनअनुसार सुर्की (इँटाको धूलो) र चुन प्रयोग गरेका छौं । निर्माण सामग्रीमा राणाकालीन दुई सय वर्ष पुरानो विधि अपनाइए पनि कालिगड पोख्त नहुँदा समस्या आएको हुन सक्ने उनले बताए । मन्दिर स्टिल स्ट्रक्चर प्रविधिबाट बनाइएको हो । निर्माणको केही वर्षमै छत लच्किएको थियो, पछि नटबोल्टले कसिए पनि पानी चुहिने समस्या हटेन । वाटर प्रुफिङ गरिएको थियो तर मन्दिरका भित्ता पनि वर्षामा रसाउन थाले । भित्तामा पनि चुन र सुर्कीकै प्रयोग गरिएको छ । सुर्कीचुन झिकेर वाटरप्रुफिङ प्रविधिबाट मर्मत गर्न सकिने भए पनि पुरातत्त्व विभाग, युनेस्को, विश्व सम्पदा केन्द्रलगायतको सहमति चाहिने भट्टराई बताउँछन् । कोषका पुरातत्त्व महाशाखा प्रमुख हिमाल उप्रेतीले दुईपटकसम्म वाटर प्रुफिङ गर्दा पनि समाधान हुन नसकेको बताए । दीर्घकालीन समाधानका लागि थाइल्यान्डको थाइपुङ थाई नामक संस्थासँग गत वर्ष सहमति गरिएको उनको भनाइ छ । मन्दिर संरक्षणका लागि इस्टिमेट गर्न छिट्टै प्राविधिक टोली पठाउने जानकारी आएको छ, उनले भने, मर्मत खर्च थाइपुङ थाईले बेहोर्ने भए पनि टोली कहिलेसम्म आइपुग्छ भन्ने टुंगो छैन । सुर्कीचुन सिमेन्टभन्दा बलियो हुने दाबी गरिए पनि पुनर्निर्माणको पाँच वर्षदेखि मन्दिर चुहिनुलाई निर्माण क्रममा कमजोरी भएको हुन सक्ने उप्रेती बताउँछन् । मायादेवीको मूर्तिदेखि दक्षिणतर्फ, मार्कर स्टोन छेउ, पूर्वतर्फको पुरातात्त्विक भग्नावशेष, मन्दिरको उत्तरपश्चिम कुना र दर्शनार्थी हिँड्ने चौतर्फी बाटोमा छतबाट पानी चुहिन्छ । उप्रेतीका अनुसार जापान सरकारको सहयोग र युनेस्कोले संयोजन गरेको अन्तर्राष्ट्रियस्तरका पुरातत्त्वविद् सहितको टोलीले ६ वर्षअघि अनुसन्धान गरेको थियो । टोलीमा इटालियन रसायनविद् कन्सट्यान्टिनो म्युसी पनि थिए । उनले मायादेवीमुनि जमिनको पानीमा नुनको मात्रा धेरै रहेको र यसले अम्लीयपन बनाउने हुँदा ती सम्पदाको क्षयीकरण हुने गरेको तथ्य सार्वजनिक गरेका थिए । मन्दिरभित्रका सम्पदाको दीर्घकालीन संरक्षणको उपाय खोजीका लागि उक्त टोली आउँदो नोभेम्बरमा अध्ययनका लागि पुनः नेपाल आउँदै छ । धेरै वर्षा भए परिसरमा पानी जम्छ । डुबानबाट सम्पदा जोगाउन कोषले मन्दिरबाहिर पाँचछ वटा इनार खनेर पानी संकलन गरी मोटरले फाल्ने गरेको छ । चिस्यानले प्राचीन इँटाका भग्नावशेष गल्दै र खिइँदै जान थालेपछि ढल्न लागेकाले फलामको टेकोले अड्याइएको छ । पुरातत्त्व विभागका महानिर्देशक दामोदर गौतमले संरक्षण गर्न कोषलाई पहिल्यै स्वीकृति दिइसकेको बताए । विभागको स्वीकृति भनेर रोकिनुपर्ने कारणै छैन । अर्बौं लागे पनि हामी सक्षम हुँदाहुँदै विदेशी पनि गुहार्नु पर्दैन, उनले भने ।सन् १९९२ मा पुरानो मायादेवी मन्दिर भत्काएर पुरातत्त्व विभाग, जापानी बुद्धिस्ट फेडरेसन र कोषले संयुक्त रूपमा सन् १९९६ मा उत्खनन सकेका थिए । त्यसबाट बुद्ध जन्मेको स्थानमा सम्राट अशोकले राख्न लगाएको बुद्ध जन्मस्मृति शिला पत्ता लागेको थियो । शिलाले बुद्धको जन्मस्थल लुम्बिनी भएको विश्वसामु वैज्ञानिक रूपमा प्रमाणित गरेको थियो । सन् १९९७ मा लुम्बिनीलाई युनेस्कोले विश्व सम्पदामा सूचीकृत गरेपछि बुद्ध जन्मस्थल र लुम्बिनीका बारेमा रहेका भ्रम र अफवाह निष्क्रिय बन्दै गएका थिए ।"
बन्द भए १३ सय विद्यालय,"(काठमाडौं)  देशभर सामुदायिक विद्यालयको संख्या घट्दै गएको छ । शिक्षा तथा मानवस्रोत विकास केन्द्रका अनुसार विद्यार्थी अभावका र सरकारको विद्यालय समायोजन नीतिका कारण सामुदायिक विद्यालय बन्द हुने क्रम बढेको हो ।आर्थिक सर्वेक्षण प्रतिवेदनमा शैक्षिक सत्र २०७७ मा निजीसामुदायिक गरी ३५ हजार ६ सय ७४ विद्यालय सञ्चालनमा भएको देखिन्छ तर २०७८ मा १३ सय ६ विद्यालय बन्द भएर ३४ हजार ३ सय ६८ वटा मात्रै कायम छन् । बन्द हुनेमा सबै सामुदायिक विद्यालय मात्रै हुन् । २०७७ सम्म २७ हजार ८ सय १३ सामुदायिक विद्यालय रहेकामा २०७८ मा २६ हजार ४ सय ५४ रहेको छ । निजी र धार्मिक विद्यालयको संख्या अघिल्लो वर्षभन्दा झनै वृद्धि भएको छ ।शिक्षा मन्त्रालयका प्रवक्ता दीपक शर्माले केन्द्र र स्थानीय सरकारले विद्यालय समायोजनका लागि प्रोत्साहन गरेकाले सामुदायिक विद्यालयको संख्यामा कमी आएको बताए । मन्त्रालयले २०७५ मा विद्यालय समायोजन निर्देशिका जारी गरेर अनुदानसमेत दिने व्यवस्था गरेको थियो । तर विद्यालयहरूले बजेट अभावमा अनुदान भने पाउन सकेका छैनन् । अनुदान नदिए पनि स्थानीय तहले नै विद्यालय मर्जमा जोड दिएको शर्माले जनाए । एउटै पालिकामा ५६ वटा विद्यालय मर्ज भएका छन्, प्रत्येक स्थानीय तहमा कम्तीमा २ वटाको दरले मर्ज भए पनि १५ सयभन्दा बढी विद्यालय बन्द हुन्छन्, उनले भने, केन्द्रले पनि विद्यालय मर्ज गर्न प्रोत्साहन नीति लिएको छ । विद्यार्थी नभएका ठाउँका विद्यालय बन्द गरेर शिक्षकको दरबन्दी विद्यार्थी भएको ठाउँमा पठाउन थालिएको मन्त्रालयले जनाएको छ । केन्द्रका सहसचिव डिल्लीराम लुइँटेलले मर्ज भएकाले विद्यालय संख्यामा कमी आएको जनाए । २०७७ अघिदेखि नै विद्यालय समायोजन हुँदै आएकाले अहिले तथ्यांक घटेको देखिएको केन्द्रका कर्मचारीहरूको भनाइ छ । विद्यालय संख्या घटे पनि विद्यार्थी संख्या भने २०७६ यता बढेको केन्द्रको तथ्यांक छ । २०७७ मा ७० लाख ८२ हजार विद्यार्थी भर्ना भएकामा २०७८ मा त्यो संख्या करिब १० हजारले वृद्धि भएर ७० लाख ९० हजार पुगेको छ । २०७५ अघिको तुलनामा भने विद्यार्थी संख्या पनि ह्वात्तै घटेको हो । २०७५ मा ७२ लाख विद्यार्थी अध्ययनरत रहेकामा २०७६ मा दुई लाखले घटेको थियो । त्यसपछि फेरि करिब १० हजारको दरमा वृद्धि भएको देखिन्छ । कोभिड महामारीका वर्षमा निजी विद्यालयमा करिब ३ हजार शिक्षक घटे पनि विद्यालय संख्या भने झनै बढेको छ । धार्मिक विद्यालयको संख्या पनि थपिएको प्रतिवेदनमा उल्लेख छ । २८ वटा निजी विद्यालय थपिएर ६ हजार ७ सय ६० वटा पुगेका छन् । गुम्बा, गुरुकुल, मदरसा लगायतका धार्मिक विद्यालय २०७७ सम्म ११ सय २९ वटा रहेकामा २०७८ मा ११ सय ५४ वटा भएका छन् । केन्द्रका सूचना प्रविधि महाशाखाका उपसचिव रामचन्द्र शर्माले विद्यालय, विद्यार्थी र शिक्षक संख्या वर्षैपिच्छे घटबढ हुने भए पनि सामुदायिक विद्यालयको संख्या क्रमशः घट्दो क्रममा रहेको जनाए । साढे ७ सयभन्दा बढी विद्यालय समायोजन भएर बन्द भइसकेको उनको भनाइ छ । अनलाइनबाट विवरण भर्नुपर्छ, कुनै विद्यालयले समयमै विवरण भर्न सकेनन् भने पनि तथ्यांक तलमाथि हुन सक्छ, उनले भने । आर्थिक सर्वेक्षण प्रतिवेदनमा सामुदायिक विद्यालयका शिक्षकको संख्या अस्वाभाविक रूपमा घटेको देखिन्छ । दुई वर्षको तुलना गर्दा ४० हजारभन्दा बढी शिक्षक कम देखिन्छन् । वार्षिक अनुमानित १० हजार शिक्षकले नियमित अवकाशमा जागिर छाडे पनि यो तथ्यांकलाई आधिकारिक मान्न नसकिने शर्माले बताए । पछिल्ला वर्ष स्वैच्छिक अवकाश लिएर जागिर छाड्ने शिक्षकको संख्या पनि बढेको विद्यालय शिक्षक किताबखानाले जनाएको छ । अनिवार्य र स्वैच्छिक अवकाशमा जागिर छाडे पनि निजी स्रोतमा शिक्षक भर्ना हुन्छन् ।"
प्रक्रिया मिचेर ६३ रोपनी २५ वर्षसम्म भाडामा,"(पोखरा)  पोखरा महानगरका निवर्तमान प्रमुख मानबहादुर जीसीले प्रक्रिया मिचेर तीन ठाउँको ६३ रोपनी सार्वजनिक जग्गा निजी क्षेत्रलाई १० देखि २५ वर्षसम्मका लागि भाडामा दिएको खुलेको छ । आफ्नो कार्यकाल सकिन दुई दिन बाँकी रहँदा उनले कानुनविपरीत पोखरा उपत्यका नगर विकास समिति मातहतको जग्गा भाडामा दिएका हुन् । पोखराको गल्फ कोर्स रहेको ४० रोपनी, राष्ट्र बैंक चोकस्थित पर्यटन बसपार्क रहेको १८ रोपनी र यातायात व्यवस्था कार्यालय, गण्डकीको नजिकै रहेको सवारी ट्रायल सेन्टरको ५ रोपनी निजी कम्पनीलाई जेठ ३ देखि भाडामा दिइएको हो । जीसीको कार्यकाल जेठ ५ मा सकिँदै थियो । गल्फ कोर्स ४० वर्ष र पर्यटन बसपार्क र ट्रायल सेन्टरको जग्गा १०१० वर्षलाई भाडामा दिइएको छ । भाडामा लगाइएको रकमसमेत अत्यन्त न्यून छ । पोखराको व्यापारिक केन्द्रमा रहेका यी जग्गामध्ये ट्रायल सेन्टरको जग्गा राइजिङ कन्स्ट्रक्सनका गिरबहादुर पुनले मासिक १ लाख ३५ हजार रुपैयाँ भाडा बुझाउने गरी पाएका छन् । गल्फ कोर्सको जग्गा एक्सन विल्डर्स सेवा प्रालिका विष्णु भण्डारीलाई मासिक २ लाख ७२ हजार र पर्यटन बसपार्कको जग्गा शिला शालिग्राम निर्माण सेवा प्रालिका छविलाल कुँवरलाई मासिक २ लाख ७५ हजार रुपैयाँमा भाडा बुझाउने सम्झौतामा उल्लेख छ । तीनवटै सम्झौतामा पहिलो पक्षका रूपमा तत्कालीन महानगर प्रमुख जीसीले हस्ताक्षर गरेका छन् । स्थानीय चुनावको मेसोमा हतारहतार उक्त जग्गा भाडामा लगाइएको पाइएको छ । उपत्यका नगर विकास समितिको अध्यक्ष महानगर प्रमुख नै हुने व्यवस्था छ । पोखरामा समिति मातहतमा धेरै सार्वजनिक जग्गा छन् । नगर विकास ऐनबमोजिम प्रमुख अध्यक्ष, जिल्ला समन्वय समितिले तोकेको एक जना, प्रमुख जिल्ला अधिकारी वा निजले तोकेको एक जना अधिकृत, मालपोत, नापी कार्यालयका प्रमुख वा निजले तोकेको एक जना अधिकृत र स्थानीय पालिकाको कार्यपालिकाबाट तोकिएका ३ सदस्य, स्थानीय विकासमा महत्त्वपूर्ण योगदान गर्ने एक महिलासहित २ जना र समितिको सदस्य सचिवका रूपमा सम्बन्धित स्थानीय तहको प्रमुख प्रशासकीय अधिकृत रहने व्यवस्था छ । समितिको बैठक नै नबसी, प्रमुख जिल्ला अधिकारी, नापी, मालपोत, वन कार्यालय प्रमुखलाई जानकारी नै नदिई समितिका कर्मचारी र निजी कम्पनीसँगको मिलेमतोमा ठेक्का लगाएको खुलेको छ ।चुनावको माहोलकै बीच समितिले ०७८ चैत २६ मा पोखरामा बन्द भइरहेको एक स्थानीय दैनिक पत्रिकामा जग्गा भाडामा लगाउनेबारे सूचना प्रकाशित गरेको थियो । जबकि त्यस्तो सूचना राष्ट्रियस्तरको पत्रिकामा प्रकाशित गर्नुपर्ने प्रावधान छ । त्यस्तो सूचना कार्यालयको सूचना पाटीमा समेत टाँस गर्नुपर्छ । प्रकाशन नै नहुने पत्रिकामा सूचना छापेर मिलेमतोमै उक्त तीन कम्पनीलाई सस्तैमा सार्वजनिक जग्गा बुझाएको देखिन्छ । सम्झौता भएको मिति जेठ ३ मा समितिको सहिदचोकस्थित कार्यालय नै बन्द थियो । वैशाख ३० मा हुने स्थानीय चुनावका लागि नगर विकास समितिको कार्यालयमा मुख्य निर्वाचन अधिकृतको कार्यालय राखिएको थियो । सम्झौता भएको दिन कार्यालयमा पोखरा महानगरको मतगणना भइरहेको थियो । सम्झौतामा सदस्य सचिवका रूपमा महानगरका प्रमुख प्रशासकीय अधिकृतले हस्ताक्षर गर्नुपर्छ । तर प्रमुख प्रशासकीय अधिकृत बलराम रिजालले यसबारेमा आफूलाई हालै मात्र थाहा भएको बताए । कार्यालयका अन्य कर्मचारीले समेत असार १२ मा मात्रै जग्गा भाडामा लगाएको बारे जानकारी पाएको उनले सुनाए ।सहरी विकास मन्त्रालयको ७ करोड ५० लाख रुपैयाँ लागतमा हालै पर्यटन बसपार्क निर्माण सकिएको छ । बसपार्क निर्माण सकिए पनि उपत्यका नगर विकास समितिलाई हस्तान्तरण भइसकेको छैन । बसपार्कको चर्पी प्रयोग गर्नसमेत नपाएपछि पोखराका पर्यटन व्यवसायीले तत्कालीन पर्यटनमन्त्री प्रेमबहादुर आलेलाई गुहार्नुपरेको थियो । उक्त जग्गा भाडामा लगाएपछि व्यवसायीले पार्किङ शुल्कबापत कति उठाउने भन्ने खुलाइएको छैन । ट्रायल सेन्टरको ५ रोपनी जग्गामा पार्किङ प्रयोजनकै लागि प्रयोग गर्ने भनिए पनि कति शुल्क लिन पाउने भन्ने तोकिएको छैन । गल्फ कोर्सको जग्गा यसअघि कास्की जिल्ला अदालतले पुरानो भवन जीर्ण भएकाले नयाँ भवन बनाउन महानगरसँग मागेको भए पनि मेयर जीसीले दिएका थिएनन् । जीसी पक्षाघात भएर घरमै आराम गरिरहेका थिए । उनले नगर विकास समितिका प्रशासन हेर्ने कर्मचारी अशोक सुनारको साथ लिएर जग्गा भाडामा लगाएको महानगरकै कर्मचारीले बताएका छन् । उनले नै सम्झौताको फाइल लुकाएर महानगरलाई गुमराहमा पारेको कर्मचारीको आरोप छ । सुनारले भने आफू कर्मचारी मात्रै भएकाले समितिको अध्यक्षले दिएको जिम्मेवारी पूरा गरेको बताए । पोखराका नवनिर्वाचित प्रमुख धनराज आचार्यले एक साताअघि मात्रै समितिको अध्यक्षका रूपमा पदभार ग्रहण गरेका थिए । पर्यटन बसपार्क भाडामा लगाएकोबारे पर्यटन व्यवसायीले चासो राखेपछि तीनवटै जग्गाका बारेमा आफूले थाहा पाएको उनले बताए । चुनावका बेला समितिको कार्यालय नै बन्द छ, सदस्य सचिवलाई थाहा छैन, कुनै प्रक्रिया पुगेको छैन, उनले भने, यस विषयमा छानबिनको प्रक्रिया अगाडि बढिसकेको छ । समितिको अबको बैठकले उक्त सम्झौतामाथि पुनर्विचार गर्छ । उनका अनुसार समितिका कर्मचारी अशोक सुनारलाई प्रशासनको जिम्मेवारीबाट हटाएर महानगरमा तानिएको छ । सम्झौताको फाइल महानगर झिकाएर अध्ययन भइरहेको छ ।"
खुला ढल र फोहोरले बढायो हैजाको जोखिम,"(काठमाडौं)  बल्खु खसीबजार क्षेत्रमा ढल जाम हुने समस्या अझै उस्तै छ । कोटेश्वर, बालाजु क्षेत्रमा ठाउँठाउँमा जमेको दूषित पानीको दुर्गन्धले वरिपरि बस्नै नसक्ने अवस्था छ । उपत्यकाको फोहोरमैला उठ्न थाले पनि बागबजार क्षेत्रमा अझै डंगुर देखिन्छ । भृकुटीमण्डपअनामनगर खण्डको ढलको निकास नहुँदा सिंहदरबार क्षेत्रमा समेत दुर्गन्ध फैलिने गरेको छ ।यो २ साताअघि उपत्यकामा हैजा पुष्टि भएका केही क्षेत्रको पछिल्लो अवस्था हो । यीबाहेक डिल्लीबजार, सानेपा, कपन, थानकोट, नैकापमा गरेर १० ठाउँमा हैजा पुष्टि भइसकेको छ । पहिलो पटक बागबजारमा डेरा गरी बस्ने दिदीबहिनीमा हैजा देखिएको थियो । त्यसयता संक्रमण क्रमशः विस्तार भइरहेको छ । स्वास्थ्य विभाग, इपिडिमियोलोजी तथा रोग नियन्त्रण महाशाखा (ईडीसीडी) का अनुसार उपत्यकामा हालसम्म १७ जनामा हैजा पुष्टि भइसकेको छ । जसमध्ये ४ जना सहिद शुक्रराज ट्रपिकल तथा सरुवा रोग अस्पताल टेकु र एक जना पाटन अस्पतालमा उपचाररत छन् । बाँकी १२ जना भने डिस्चार्ज भइसकेको ईडीसीडीले जनाएको छ ।सार्वजनिक स्थानमा थुप्रिएको फोहोर र त्यसका कारण पानीका स्रोत प्रदूषित हुँदा हैजा फैलिने जोखिम बढ्ने भन्दै विज्ञहरूले सरसफाइमा विशेष ध्यान दिन आग्रह गरिरहेका छन् । तर, काठमाडौं महानगरको ध्यान सरसफाइतर्फ खासै गएको देखिँदैन । काठमाडौं उपत्यका खानेपानी लिमिटेडले ढल सफा गर्न चासो दिएको छैन । ललितपुरको मुख्य व्यापारिक केन्द्र लगनखेलमा ढल सडकमा बगेर र दूषित पानी जमेर प्रदूषण फैलिएको छ । ढलको समस्या विश्व सम्पदा सूचीकृत क्षेत्र पाटन दरबार क्षेत्रलगायतमा पनि छ । पाटनका कतिपय ढुंगेधारामा ढल मिसिएको पानी आइरहेको स्थानीय बताउँछन् । तर, सरसफाइमा ललितपुर महानगरले पनि चासो दिएको छैन ।ईडीसीडीका निर्देशक डा चुमनलाल दासले स्थानीय तहले खानेपानी संस्थान, खानेपानी बोर्ड, वाणिज्य विभागलगायत सरोकारवालासँग समन्वयमा अनुगमन गर्नुपर्ने बताए । हैजा फैलिने प्रमुख कारण संक्रमित व्यक्तिको दिसाबाट प्रदूषित खाद्य पदार्थ र पानी नै हो । जार, धारा, क्यान्डिल फिल्टरको पानी मात्र नभई सकेसम्म सबै खालको पानी राम्ररी उमालेर मात्र सेवन गरौं, उनले भने, विद्यार्थीलाई नङ काट्ने, नुहाउने र सरसफाइमा ध्यान दिनेबारे जानकारी दिइराख्न पनि जरुरी छ । उनले उपत्यकामा उपयोग हुने जार, धारा, बोरिङ, ट्युबवेलको पानीमा ईकोलाई, कोलिफर्मलगायत जीवाणु देखिएको बताए । पानी शुद्घ नरहेसम्म हैजाको विस्तार रोक्न सहज हुँदैन, उनले भने । काठमाडौं१५ का वडाध्यक्ष ईश्वरमान डंगोलले हैजा देखिएको स्थानसहित वडाभर सफाइ कर्मचारीले दिनहुँ सरसफाइ गरिरहेको दाबी गरे । बागबजार क्षेत्रमा हामीले बिहान ५६ बजेभित्र फोहोर संकलन गरिसकेका हुन्छौं । स्थानीयले बिहान ६ बजे पछाडि र अपराह्न ४ बजेतिर फोहोर फाल्न ल्याउने गरेकाले सधैं फोहोर थुप्रिने गरेको हो, उनले भने, पानी पिउन योग्न बनाउने जिम्मेवारी काठमाडौं उपत्यका खानेपानी लिमिटेडको हो । अनुगमन गर्न महानगर उपप्रमुखको संयोजकत्वमा समिति गठन भइसकेको उनले जानकारी दिए । क्रमशः अनुगमन गर्ने योजनामा छौं, उनले भने ।काठमाडौं उपत्यका खानेपानी लिमिटेड ढल महाशाखा प्रमुख उज्ज्वल श्रेष्ठले खानेपानी मुहान र ट्यांकीमा ब्लिचिङ पाउडरको झोल पीयूष हालेर पिउन योग्न बनाएको दाबी गरे । सिंहदरबार क्षेत्रलगायतमा ढलको काम गर्न अध्ययन भइरहेको छ, उनले भने, राजधानीमा उपयोग हुने जार, धारा, बोरिङ, ट्युबवेलको पानीको जाँच पनि भइरहेको छ । विश्व स्वास्थ्य संगठन (डब्लूएचओ) का अनुसार हैजा भिब्रियो कोलेरा नाम जीवाणु (ब्याक्टेरिया) द्वारा आन्द्रामा हुने संक्रमणका कारण लाग्ने झाडापखालासम्बन्धी एक गम्भीर रोग हो । दूषित आहार वा पानीबाट जीवाणु शरीरमा प्रवेश गरेपछि हैजाको संक्रमण हुन्छ । यस्तो जीवाणुको संक्रमणले आन्द्राको कोषिकाबाट बढी मात्रामा पानी निस्किन थाल्छ र चौलानी जस्तै दिसा हुन्छ । संक्रमण भएको २४ घण्टादेखि ५ दिनसम्ममा बिरामीमा लक्षण देखिन थाल्छ । लक्षण देखिए यसले ३६ घण्टामा घातक रूप लिन सक्छ । बिरामीमा रक्तचाप कम हुने भएकाले समयमै उपचार नभए मृत्युसमेत हुन सक्छ ।"
५ दिनदेखि पानीपुरीचटपटे व्यापार ठप्प,"ललितपुर महानगरले हैजा नियन्त्रण गर्ने भन्दै ठेलागाडा र रिक्सामा पानीपुरी तथा चटपटे व्यापार गर्न रोक लगाएको छ । रामेछाप लिखु गाउँपालिकाकी ३६ वर्षीया टीकामाया श्रेष्ठले ठेला बन्द गरेको ५ दिन बित्यो । महानगरले ठेला राख्न नदिएकै कारण बालकुमारी बसपार्कमै चटपटे र पानीपुरी बेचेर गुजारा चलाइरहेकी गीता साह दम्पतीको पनि व्यापार ठप्प बनेको छ ।हैजा पानीपुरीबाट भन्दा पनि जारको पानीबाट सरेको हुनुपर्छ । जारको पानी र हाम्रो खानेकुरा परीक्षण गर्नुस् । दूषित पाइएमा कारबाही भोग्न तयार छु, गीताले भनिन् । उनले रोग नियन्त्रण गर्न खानेपानी स्रोत मुहान, ढुंगेधारा, दुर्गन्धित बनेका पोखरी, ढल निकास व्यवस्थापनतर्फ भन्दा पनि महानगरको ध्यान दैनिक गुजारा गर्नेहरूको उठीबास लगाउनतर्फ गएको आरोप लगाइन् ।ललितपुर महानगरका प्रवक्ता राजु महर्जन भन्छन्, सरकारले हैजा नियन्त्रणसम्बन्धी पत्राचार भएअनुसार खानेपानीको स्रोत, खानेकुरालगायत सरसफाइ गर्ने क्रममा पहिला ठेलागाडा व्यवसायमा कडाइ गरिएको हो । महानगरमा ठेलागाडा निषेध हैजा रोग नियन्त्रण गर्न मात्र गरिएको होइन । यसअघि नै नगर परिषद्बाटै राख्न नदिने भनेर निर्णय भइसकेको थियो । उनले ठेलागाडा र रिक्सा व्यवसायी क्रमशः पसल व्यवसायीतर्फ उन्मुख हुनुपर्ने बताए । बरु उनीहरूलाई विभिन्न तालिम दिन्छौं । लगानी गर्ने वातावरण पनि बनाइदिन्छौं, उनले भने, यसले महानगरलाई आम्दानी पनि हुन्छ । सरुवा रोग विशेषज्ञ डा शेरबहादुर पुनले लक्षित समूहलाई भन्दा पनि स्थानीय तहबीच समन्वय गरेर खानेपानीका स्रोतलगायतको अनुगमन र सरसफाइमा ध्यान दिनुपर्ने बताए । ढल वा दिसा मिसिएको पानी र खानेकुरामा हैजाको ब्याक्टेरिया हुन सक्छ, उनले भने ।"
प्याराग्लाइडिङ परीक्षणमै सीमित,"(रामेछाप)  डाँडाहरूमा भ्यु टावर खडा गर्ने मात्र होइन, टाकुराबाट प्याराग्लाइडिङ उडाउने लक्ष्यसहित स्थानीय सरकारले सरकारी ढुकुटी खर्चिरहेका छन् । पर्यटन प्रवर्द्धनसँगै आर्थिक उपार्जनको लक्ष्य राखिए पनि पालिकाका योजना प्याराग्लाइडिङ परीक्षणमै सीमित भएका छन् । परीक्षणपछि कुनै पनि पालिकाले दिगो र भरपर्दो योजना नै बनाउन सकेका छैनन् ।हुने रहेछ, उड्ने रहेछ भन्ने थाहा पाउन र एकपटक नै सही उडेको देख्नमै राज्य कोषको पैसा खर्चिएका पालिकासँग त्यसपछिको योजना नै छैन । अघिल्ला आर्थिक वर्षमा बजेट छुट्याएर प्याराग्लाइडिङ परीक्षण गराएका जिल्लाका कुनै पनि पालिकाले आगामी वर्षको नीति तथा कार्यक्रम र बजेटमा त्यसबारे कुनै अक्षर खर्चेका छैनन् । पश्चिम रामेछापको सुनापति गाउँपालिकाले ४ लाख खर्चेर सुनापति डाँडाबाट प्याराग्लाइडिङ परीक्षण गराएको ३ वर्ष बितिसकेको छ । उक्त परीक्षणका क्रममा २ जना प्याराग्लाइडरले सफल उडानसमेत गरेका थिए । पालिकाकी तत्कालीन उपप्रमुख गीता विष्ट र पूर्वसांसद देवशंकर पौडेलले प्याराग्लाइडिङ यात्रा गरेका थिए । त्यसपछि यसबारे पालिका मौन छ ।सुनापतिले नै बेथानका २ जनालाई प्याराग्लाइडिङ पाइलट कोर्स पढ्नका लागि विदेश पठाएको थियो । तर, पढाइ पूरा गरिसके पनि पालिकाले उनीहरूको सीपलाई सदुपयोग गर्न सकेको छैन । अहिले उनीहरू पढेर आइसके । काठमाडौंमा थप तालिम लिइरहेका छन्, पालिकाका निवर्तमान अध्यक्ष धावा लामा भन्छन्, उनीहरू सक्षम पाइलट बनिसकेका छन्, सुनापति मात्रै होइन, देशभर जता पनि उडाउँछन् । उत्तरी रामेछापको उमाकुण्ड गाउँपालिकामा पनि २ वर्षअघि प्याराग्लाइडिङ परीक्षण भयो । एकानबाट भएको उक्त परीक्षण सफल भएको मानियो । पालिकाले झन्डै डेढ लाख रुपैयाँ खर्चेर परीक्षण गरे पनि फेरि उक्त क्षेत्रमा त्यस्तो उडान भएको देखिएको छैन । मन्थली नगरपालिकाको पुराना गाउँमा १ वर्षअघि मात्रै २ जना प्याराग्लाइडर उडायो । निर्वतमान वडाध्यक्ष बुद्धिबहादुर मगर भन्छन्, हुने रहेछ कि नाई भनेर उडाउन बोलाएको । साथीहरू नै भएकाले त्यति खर्च लागेन । उनका अनुसार करिब ५० हजार रुपैयाँमा ती २ उडान भएका थिए । तर, त्यसयता यहाँ पनि कुनै उडान भएको छैन । बिजुलीको तार र रूखबिरुवाले गाउँमा उडान त्यति सहज नहुने रहेछ भन्ने कुरा थाहा पायौं, उनले भने ।वर्षौंदेखि प्याराग्लाइडर पेसामा रहेका रामेछापका सानोबाबु सुनुवार भने प्यारा उडाउन परीक्षणको खासै आवश्यकता नपर्ने दाबी गर्छन् । सामान्य हावा चल्ने र केही कुद्न मिल्ने भिरालो जग्गा भए सहजै उडाउन सकिन्छ । नेपालका अधिकांश भूभाग प्याराका लागि उपयुक्त छन्, उनी भन्छन्, तर उडेर के हेर्ने भन्ने कुरा महत्त्वपूर्ण हो ।"
राष्ट्रिय परिचयपत्रका सवाल,"राष्ट्रिय परिचयपत्रका लागि नागरिकको जैविक र व्यक्तिगत विवरण सबै जिल्ला प्रशासन कार्यालयहरूले धमाधम लिइरहेका छन् । अहिलेसम्म ७४ लाख ८० हजारले पत्र लिइसके । यसकै निम्ति विशेष अभियान पनि सञ्चालन भैरहेको छ । राष्ट्रिय परिचयपत्र तथा पञ्जीकरण विभाग अनुसार हालसम्म ३३ जिल्लामा विवरण संकलन अभियान शिविर सम्पन्न भैसक्यो, १३ जिल्लामा जारी छ । सरकारी तथा निजी संस्थाहरूका सेवालाई द्रुत गतिमा नागरिकसम्म पुर्याउने उद्देश्यले थालिएको यो डिजिटल अभिलेख संकलन अभियानबारे पर्याप्त जानकारी प्रवाह नहुँदा सर्वसाधारणलाई यसको महत्त्व बुझाउन सकिएको देखिँदैन । खासमा यस्तो कार्यक्रमको प्रभावकारिता नागरिक सहभागितामा भर पर्छ । अभियान सञ्चालनमै रहेकाले नागरिकको सहभागिताका लागि सूचना प्रवाहमा ध्यान दिनु जरुरी छ, साथै सेवाप्रवाहका व्यवस्थापकीय कमजोरीलाई तत्काल सुधारेर यो अभियान अघि बढाउनुपर्ने देखिन्छ । सर्वप्रथम त यो पत्र भए वा नभए के फरक पर्छ भन्ने जानकारी समुदायस्तरमा पुग्न सकेको छैन । विभागले पालिकाहरूसँग समन्वय गरेर जनप्रतिनिधिमार्फत सूचना दिने तरिका अपनाइरहेको छ, जो नागरिक पालिकासँग जोडिन पुग्छन्, तिनलाई मात्र यसबारे थाहा हुने वातावरण बनेको छ । त्यसमाथि जनप्रतिनिधिले राष्ट्रिय परिचयपत्रको प्रक्रिया र फाइदाबारे राम्ररी बुझेका छन् भने मात्र तिनले नागरिकलाई बताउन सक्ने अवस्था छ । यसबाट समुदायस्तरमा राष्ट्रिय परिचयपत्रबारे जानकारी पुग्न सकेको देखिँदैन । डिजिटल साक्षरता मात्र होइन, ग्रामीण भेगमा इन्टरनेटको पहुँच पनि भरपर्दो र सुलभ छैन । डिजिटल अभिलेखसँगै सेवाप्रदायकले दिने अनलाइन सेवा सेवाग्राहीले सहजै पाउन पनि इन्टरनेट पूर्वाधार विस्तार गर्नुपर्नेछ ।सरकारले नागरिकलाई राजनीतिकबाहेकका सामाजिकआर्थिक अधिकार राष्ट्रिय परिचयपत्रमार्फत दिने तयारी गरिरहेको छ । यसको मतलब, निकट भविष्यमा यो पत्र सरकारी तथा निजी सेवा लिने मुख्य माध्यम बन्नेछ । यो प्रक्रियाबाट कोही पनि विमुख हुनु हुन्न, राष्ट्रिय परिचयपत्र वितरण गर्न हतारिँदै गर्दा समाजका सबै तहतप्कालाई कसरी समावेश गर्ने, प्रक्रियालाई कसरी सहज बनाउने भन्नेमा पनि उत्तिकै ध्यान जानुपर्ने हो । तर, नागरिकता तथा विवाह दर्ता नभएको, अपांगता भएका लगायत अन्य सीमान्तकृत समुदायका साथै जानकारीसूचना अभावमा कति नागरिकहरू यसबाट छुटिरहेका छन् । सरकारले नयाँ राहदानी बनाउन वा नवीकरण गर्न राष्ट्रिय परिचयपत्र नम्बर अनिवार्य गरेसँगै बिदेसिने सर्वसाधारणका लागि यो बाध्यता बन्न पुगेको छ । बाध्य भएपछि बल्ल सर्वसाधारणलाई राष्ट्रिय परिचयपत्रबारे चासो हुन थालेको देखिन्छ । केही अघिसम्म वडा कार्यालयमा निश्चित समयभित्र पत्रका लागि विवरण बुझाउन आह्वान गरिएको थियो । त्यतिबेला प्रायः नागरिकले जानकारीकै अभावमा उति रुचि देखाएनन् । अहिले १६ वर्ष उमेर पुगेका र नेपाली नागरिकताको प्रमाणपत्र लिएका व्यक्तिले ७७ वटै जिल्ला प्रशासन कार्यालयमा अनलाइन फाराम भरेर राष्ट्रिय परिचयपत्रका लागि विवरण संकलन गर्ने मिति लिन सक्छन्, पालो आएपछि कार्यालयमा गएर विवरण बुझाउनुपर्छ । तर, यसका लागि छुटै जनशक्तिको व्यवस्था जिल्ला प्रशासन कार्यालयमा गरिएको छैन । सर्वसाधारणको घुइँचो अनुसार सेवा दिन केही कार्यालयहरूलाई सकस परिरहेको छ । अपर्झट राहदानी बनाउनुपर्दा खास गरी काठमाडौंमा बसोबास गर्ने बाहिरी जिल्लामा स्थायी ठेगाना भएकाहरूले निकै सास्ती बेहोर्नुपर्छ । जिल्ला अनुसार विभागले काठमाडौं र ललितपुरको जिल्ला प्रशासन कार्यालय तथा नारायणहिटी दरबार परिसरलाई स्टेसन तोकिदिएको छ । तर, त्यहाँ दैनिक कोटा प्रणाली लागू गरिएको छ, सेवाग्राहीको भीड भने बढ्दो छ । तसर्थ, सेवाग्राहीको माग अनुसार सेवाप्रवाह गर्न जनशक्तिको उचित व्यवस्थापन गर्नु अपरिहार्य छ ।सरकारले पर्याप्त तयारी नगरी एकै पटक राहदानीमा राष्ट्रिय परिचयपत्र नम्बर अनिवार्य गर्नुले समस्या उत्पन्न भएको हो । पहिले सरकारी व्यवस्थापकीय क्षमताको आकलन गरेर यस्तो नियम बनाउनुपर्थ्यो । यस्तो अभियानमा नागरिकको सहभागितालाई बाध्यात्मक होइन, बुझाएर, सम्झाएर, साँच्चै यो हाम्रै हितमा रहेछ भन्ने पारेर मात्र काम गर्नु बढी उचित हुन्थ्योहुन्छ । त्यसका लागि राष्ट्रिय परिचयपत्र तथा पञ्जीकरण विभागले अहिले अपनाइरहेको स्थानीय तहका जनप्रतिनिधिमार्फत सूचना दिने तरिकाका अतिरिक्त अरू विकल्पको प्रयोग पनि गर्नुपर्छ । प्रविधि प्रयोगका फाइदाजोखिम दुवै हुन्छन् । डिजिटल सेवाले सुशासनलाई टेवा पुर्याउँछ, भ्रष्टाचार कम गर्छ, सरकारी तथा निजी सेवालाई छिटो, छरितो र प्रभावकारी बनाउन सघाउँछ । अर्कातर्फ राष्ट्रिय परिचयपत्रले समेट्ने डिजिटल अभिलेख कुनै पनि बेला ह्याक वा दुरुपयोग हुन सक्ने जोखिम पनि त्यत्तिकै रहन्छ । कसैको व्यक्तिगत विवरण असाध्यै संवेदनशील हुने हुनाले, नागरिकको गोपनीयताको हक रक्षाका लागि यसको सुरक्षामा सरकारले विशेष पहल गर्नुपर्छ, चनाखो रहनुपर्छ । साइबर सुरक्षा प्रणाली अन्तर्राष्ट्रिय मापदण्ड अनुरूप बनाउनुपर्छ । त्यस्तै डिजिटल साक्षरताका अभावमा व्यक्तिले राष्ट्रिय परिचयपत्र नम्बरको पिन कोडलाई सार्वजनिक गर्न सक्छन्, विवरणको सुरक्षाका लागि सरकारले डिजिटल साक्षरताका लागि पनि लगानी बढाउनुपर्छ, अभियान चलाउनुपर्छ ।"
कांग्रेसमा चरम गुटबन्दी,"माओवादीका अध्यक्ष पुष्पकमल दाहाल र एकीकृत समाजवादीका अध्यक्ष माधव नेपालको लहैलहैमा लागेर ऐतिहासिक भनिएको कांग्रेस पार्टीलाई धूलिसात् बनाउन सभापति तथा वर्तमान प्रधानमन्त्री शेरबहादुर देउवाले भूमिका खेलिरहेका छन् । जननायक बीपी कोइरालाको अगुवाइमा चर्चित नेताहरू सुवर्णशमशेर, गणेशमान सिंह, कृष्णप्रसाद भट्टराईले दशकौंसम्म निरंकुश पञ्चायती व्यवस्थासँग जुधेर निर्माण गरेको यो पार्टी अहिले सत्तामा त पुगेको छ तर काफी भुत्ते भएको अवस्था छ । चरम गुटबन्दीले निरन्तरता पाउँदा कांग्रसी हौं भन्न पनि लाजमर्दो भयो भनेर शेखर कोइराला समूहले विरोधका कार्यक्रमहरू ल्याउन सुरु गरेका संकेतहरू देखिन थालेका छन् । प्रधानमन्त्री देउवाको अहिलेको चालामाला हेर्दा यिनी कांग्रेसका सभापति भन्दा पनि माओवादी र माधव नेपालवाला समाजवादी दलको सभापतिझैं प्रतीत हुन्छन् । यिनलाई पार्टीमा आफ्नो गुट बलियो बनाएर सिंहदरबारको कुर्सी जोगाउन पाए अरू केही चाहिएको छैन । ऐतिहासिक भनिएको यत्रो पार्टीको वैचारिक धार समाप्त भएर माफिया र पदलोलुपहरूको संख्या र गतिविधि बढ्दै जानु यो देश र भर्खर बामे सर्दै गरेको लोकतन्त्रका लागि राम्रो संकेत होइन । नेपाली कांग्रेस भन्ने पनि नेपालमा एउटा दल थियो रे ! भनेर इतिहासका पानामा पढेर चित्त बुझाउनुपर्ने दिन आयो भने कसैले अनौठो नमाने हुन्छ । कृष्ण कुम्पुरे, आदमटार, धादिङ"
देखाउनुपर्छ भनेर सीसीटीभी फुटेज मेटियो !,"जेठ १४ गते अर्थमन्त्री जनार्दन शर्माले अनधिकृत व्यक्ति घुसाएर मध्यरातमा बजेटमा भन्सार र राजस्वका दर तलमाथि गरेको आरोप लागेको थियो । त्यस दिनको अर्थ मन्त्रालयको सीसीटीभी फुटेज रातारात गायब भएको, मेटिएको समाचार सुन्दा अचम्म लाग्यो । सीसीटीभीका प्राविधिज्ञहरू भन्छन्, सीसीटीभी फुटेज तीन महिनासम्म सुरक्षित रहन सक्छ । बढीमा १३ दिन मात्र रहने मन्त्रालयको जवाफ र विज्ञहरूको भनाइ मिल्दैन । अर्थ मन्त्रालयजस्तो संवेदनशील ठाउँको सीसीटीभी फुटेज त यसरी गायब हुन्छ भने यस्ता नेताले अरू कति गैरकानुनी काम गर्न सक्छन् ? यस सम्बन्धमा अर्थमन्त्रीले चित्तबुझ्दो जवाफ दिनैपर्छ । पछिल्लो समय अर्थमन्त्रीको कामलाई लिएर चैतर्फी आलोचना भइरहेको छ । यस्तो विज्ञप्ति आउनुले बजेटका बेला अनधिकृत व्यक्ति घुसाएर करका दर परिवर्तन गरेको भनेर प्रमाणित नै भयो । यस्तो गम्भीर आरोप लागेका व्यक्तिलाई मन्त्रीमा राखीराख्न हुँदैन थियो । माओवादीमा मन्त्री बन्नयोग्य व्यक्ति अरू छैनन् ? यस्ता व्यक्तिलाई किन च्यापेर बसेको ? विधिको शासन, कानुनी राज भनेको यही हो त ? अपराध गरे पनि नगरे पनि आरोप लागेपछि नैतिकताका आधारमा राजीनामा दिएर निष्पक्ष छानबिनको वातावरण अर्थमन्त्रीले किन बनाउन नसकेको ? जिम्मेवार मन्त्रीनेता नै यस्तो काम गर्दै जाने अनि जनतालाई चाहिँ ऐनकानुनको दायरामा राख्न मिल्छ ? पुरुषोत्तम घिमिरे, जोरपाटी, काठमाडौं"
फूलबारी करिडोरमार्फत बंगलादेश,"नेपाल, भोटाङ र अफगानिस्तान दक्षिण एसियाका भूपरिवेष्टित राष्ट्रहरू भएका कारणले यी राष्ट्रहरूका निम्ति समुद्रमा पुग्ने पारवहन व्यवस्था अति नै महत्त्वपूर्ण रहिआएको छ । यी राष्ट्रहरूले अन्तर्राष्ट्रिय कानुन अन्तर्गत छिमेकी राष्ट्रहरू भएर समुद्रमा पुग्ने अधिकार नै पाएका छन् र यसमा आधारित विकासका मूल फुटाउने व्यवस्था पनि रहिआएका छन् । सन् १९५० को भारतनेपाल व्यापारवाणिज्य सम्झौताको धारा १ मा नै भारतले नेपाललाई आफ्ना भूक्षेत्र एवं बन्दरगाहमार्फत कुनै बाधारहित पारवहनको सुविधा दिने तय गरिएको थियो । तत्पश्चात् यस सम्झौतालाई अनेकन्पल्ट अझै सुदृढ दिशातर्फ अघि बढाइएको छ । सन् १९६० मा प्रथम पटक व्यापार पारवहनमाथि सम्झौता गर्दै दुई राष्ट्रबीच एउटा साझा बजार व्यवस्था (कमन मार्केट) निर्माण गरिने तय गरियो । यसै दशकमा नेपालले पारवहन र तेस्रो राष्ट्रसँगको व्यापारवाणिज्य र अन्य विनिमय बढाउन भारतलाई अझै उदार पारवहन नीति अपनाउने माग गर्न थाल्यो । र नै सन् १९६५ मा तिनताकका पूर्व पाकिस्तान (आजको बंगलादेश) सँगको राधिकापुरमा पारवहन प्रवेश दिइयो । भारत धेरै अनकनियो यो मार्ग नेपाललाई दिन । कहिले १९६५ मा भएको भारतपाकिस्तानको युद्ध, कहिले पाकिस्तानले भारतीय सरसामानलाई अफगानिस्तान पठाउन बन्द गरेको कुरा त कहिले नेपालले अन्तर्राष्ट्रिय व्यापार बढाउनलाई अघि ल्याएको गिफ्ट पार्सल स्किम (सन् १९६७) अनि बोनस भाउचर स्किम (सन् १९६४) जस्ता नीतिले भारतमा पर्ने आघातका प्रश्नहरू उठाइए ।राजा महेन्द्रले यी कुराहरू उठाउनु नै पर्यो, धेरै अन्तर्राष्ट्रिय मञ्चहरूमा । कारण नेपालले सामुद्रिक कानुनको अन्तर्राष्ट्रिय सम्झौता (ल अफ द सी) अन्तर्गत छिमेकी राष्ट्र भएर सबैभन्दा नजिकको समुद्रमा प्रवेश गर्न सक्ने प्रावधान नै थियो । नेपालका राजाले सन् १९६४ र सन् १९६८ मा संयुक्त राष्ट्र संघको व्यापार र विकास सभा (अंकट्याड), सन् १९७० मा लुसाकामा भएको गुटनिरपेक्ष आन्दोलनको शिखर सम्मेलन र सन् १९७० मा काबुलमा भएको संयुक्त राष्ट्र संघको मन्त्रिपरिषद्को सभामा निकै गतिलै प्रकारले नेपालको पारवहन अधिकार र भारतले अड्काइराखेका व्यवस्थाहरूमा प्रश्नहरू उठाए । तिनताक भारत विकासशील राष्ट्रहरूको अग्रिम पंक्तिमा नेतृत्व गर्ने राष्ट्रलाई, नेपालले उठाएका यी अप्ठ्यारा प्रश्नहरूले निकै नै बिझाएको थियो । यी प्रश्नहरूको जवाफमा यी सबै मञ्चहरूमा भारतले आफ्नो राष्ट्रिय हित र पारवहन सुविधा उपलब्ध गराउने राष्ट्रको सार्वभौमिकताको महत्त्वबारे बोल्यो । अर्थात् भारतले राष्ट्रहितलाई र राष्ट्रको सुरक्षालाई ध्यानमा राख्दै नेपाललाई यी सुविधाहरू दिनमा आफ्ना असमर्थता जाहेर गर्यो । लगत्तै पछि भारतले नेपाललाई प्रथम पटक आर्थिक नाकाबन्दी (इकोनमिक ब्लकेड) सन् १९७० को अन्ततिर लगायो । जनवरी ३, १९७१ को दिल्लीबाट प्रकाशित टाइम्स अफ इन्डियाले जाहेर गरे अनुसार यस आर्थिक नाकाबन्दीबाट केवल दूध, नुन, औषधि अनि मट्टीतेललाई बाहिर राखिएको थियो । यस घटनाले भारतनेपाल सम्बन्धमा निकै आघात पुर्याएको नै हो । सन् १९७१ मा इन्दिरा गान्धीको नेतृत्वमा भारतीय राष्ट्रिय कांग्रेसले राष्ट्रव्यापी चुनावमा व्यापक विजय हासिल गरेपछि, भारतनेपालबीच व्यापार एवं पारवहनमा अर्को सम्झौता भयो । यसपल्ट भने प्रथम पटक पारवहनमा नयाँ आयामहरू जोड्दै गाडी, रेलगाडी, पानीजहाज आदिमा ट्रानसिपमेन्टको सुविधा, गोदामको व्यवस्था र बृहत् सामानलाई टुक्य्राउने प्रावधान आदि सुविधाहरू राखियो । कलकत्तासँगसँगै हाल्दिया बन्दरगाह पनि नेपालले चलाउन सक्ने भयो । र पनि बन्दरगाहमा ल्याइपुर्याइएको सरसामान नेपालमा नभित्रिउन्जेलसम्म कलकत्ता बन्दरगाहमा राखिँदा तिर्नुपर्ने (डेमरेज चार्ज) ठूलै रकम भएकाले नेपाली व्यापारीहरू सताइएपछि नै नेपालले सन् १९८३ मा भारतीय रेलगाडीलाई रक्सौलदेखि पाँच किलोमिटर अघि ल्याएर वीरगन्जसम्म पुग्ने प्रावधान दियो । यसबीच सन् १९७८ मा प्रथम पटक भारत र नेपालबीच व्यापार, पारवहन र अवैध सरसामानहरूको नियन्त्रणमाथि तीन अलगअलग सम्झौताहरू भए । यस अन्तर्गत नेपालसँगको व्यापारका निम्ति भारतले १५ विभिन्न मार्गहरू छुट्यायो ।सन् १९९९ मा भारतले प्रथम पटक विशाखपटनम र कान्डला बन्दरगाहमार्फत नेपालले आयातनिर्यात गर्न सक्छ भन्ने घोषणा गर्यो । र सन् २०१५ मा भारतले तेस्रो राष्ट्रबाट गाडीवाहन आयातका निम्ति नेपालका लागि चारवटा प्रवेशद्वारहरू सिमानामा छुट्याइदियो । सन् १९९७ मा प्रधानमन्त्री आईके गुजरालको नेपाल भ्रमणमा अति नै घतलाग्दा निर्णयहरू लिइयो । यीमध्ये नेपालको काकडभित्ताबाट भारत भएर फूलबारी हुँदै बंगलादेशमा प्रवेश गर्ने फूलबारी करिडोरको घोषणा पनि गरियो । सम्पूर्ण पूर्वी नेपालले अबउसो यस छोटो मार्ग भएर बंगलादेशसँगको व्यापार एवं त्यहाँका बन्दरगाहहरू प्रयोग गर्न सक्ने भयो ।दशकौंसम्म भारतले यस मार्ग नेपाललाई दिनै मानेको थिएन । विशेषतः राष्ट्रिय सुरक्षाको महत्त्वलाई ध्यानमा राख्दै, भारत नेपालका निम्ति यो सुविधा दिन हिचकिचाउँथ्यो । चारपाँचवटा कारणहरू थिए । प्रथमतः यो मार्ग दार्जिलिङ जिल्लाको तराई क्षेत्रमा अवस्थित नक्सलबारीखोरीबारी भएर बंगलादेशभित्र प्रवेश गर्ने भएकाले र सन् १९६०७० को दशकमा भयानक एवं हिंसात्मक नक्सलवादी आन्दोलनले बंगाल र भारत नै थर्काएको हुनाले, यो अति नै संवेदनशील इलाकामा पर्थ्यो । यस उग्र आन्दोलनका नेताद्वय कानु सन्याल र चारु मुजुम्दारका चीनसँगको सम्बन्धले अझै स्थिति गम्भीर भयो । दोस्रो, भारतको सम्पूर्ण उत्तरपूर्वीय क्षेत्रलाई जोड्ने चिकन नेक करिडोर पनि यहाँ नै रहेकाले यसमा केही अप्रिय घटनाहरू भएमा राष्ट्रलाई नै प्रभाव पर्ने स्थिति देखिएकाले नेपाललाई यो साँघुरो मार्ग दिने त प्रश्नै उठ्दैन थियो । तेस्रो, दार्जिलिङ जिल्लामा सिलिगुडीको अति महत्त्वपूर्ण भूमिका हुँदाहुँदै पनि सिलिगुडीदेखि पानीट्यांकी र नेपाल सिमानाको काकडभित्ता पुग्ने कुनै वैज्ञानिक ढंगले बनाइएको ठूलोफराकिलो मार्ग नै नभएकाले नेपालबाट बंगलादेश जाने वाहनसामानहरूलाई सजिलै कुद्न गाह्रै पर्ने थियो । पूरै क्षेत्र भीडभाड अनियमित ट्राफिक एवं बजारहरू भएकाले स्थिति अति नै गाह्रो थियो । चौथो, नेपाललाई भारतले कलकत्ता र हाल्दिया बन्दरगाहको सुविधा प्रदान गरेपछि कलकत्तादेखि वीरगन्जसम्म सुरक्षा प्रणाली लगायत सबै सुविधाहरू प्रदान गरिसकेकाले त्यस्तै दुरुस्त सुविधाहरू फूलबारी मार्गमा दिनै नसक्ने हुनाले भारत हिचकिचाउँथ्यो । अनि पाँचौं, यस फूलबारी करिडोर खोलिदिएको खण्डमा बंगलादेशबाट घुसपैठ र अवैध सरसामानहरू आएर चिकन नेकमा आघात पुर्याउला भन्ने आशंका पनि भारतमा नभएको होइन ।आज भने स्थितिमा ठूलै परिवर्तन आयो । धेरैले चाहेका र नसोचेका दुई राष्ट्रको हितका कार्यहरू धेरै अघि बढिसकेका छन् । प्रथमतः एसियन डेभलपमेन्ट बैंक र भारतको राष्ट्रिय राजमार्ग विकास मन्त्रालयको नेतृत्वमा एसियन हाइवे२ को निर्माण कार्य पूरा भयो । नेपालको काकडभित्ता र भारतको पानीट्यांकी, बागडोगराफान्सिदेवानौकाघाट हुँदै फूलबारी मार्ग बनाइयो । यस ३७ किलोमिटरको चार लेन राजमार्ग सहजै बंगलादेश सिमानामा गएर टुंगिन्छ । भारु ७२० करोडभन्दा बढ्तै रकममा बनाइएको यस फूलबारी करिडोरमा नेपालका ट्रकहरू बिहानदेखि बेलुकीसम्म पूर्ण सुरक्षासँग कुद्ने गर्छन् । फूलबारीमा यी ट्रकहरूले सामान उतारेपछि बंगलादेशका वाहनहरूले त्यहाँका विभिन्न क्षेत्रहरूमा पुर्याउने गर्छन् । मेची नदीमाथि ६ लेनको मार्ग भएको साँघुपुल बनाइएको छ । लगभग भारु १०४ करोडमा बनाइएको यस पुलले सीमानाका आदानप्रदानलाई अति नै सहज बनाउनेछ । पुल अहिले खोलिएको छैन ।फूलबारी पश्चिम बंगालको जलपाइगुडी जिल्लामा अवस्थित हुँदाहुँदै पनि दार्जिलिङ जिल्लासँग नै जोडिएको हुनाले यसलाई समुद्रदेखि पहाडपर्वत जोड्ने एउटा सग्लो मार्ग मान्न सकिन्छ । फूलबारी मार्गमा के हुँदै छ आज ? करिब तीनचार सय ट्रकले दैनिक रूपमा नदीबाट ढुंगाहरू बोकेर बंगलादेश सिमाना पार गर्छन् । त्यहाँ यी ढुंगाहरूबाट रोडागिट्टी बनाई बंगलादेशमा व्यापक रूपमा भइरहेका घरकारखाना निर्माण कार्यमा कोरा मालको माग पूरा गरिन्छ । हरेक ट्रकमा ३० टन ढुंगा जान्छ । यसै मार्गमार्फत नेपाल र बंगलादेशको व्यापारवाणिज्य हुन्छ । यसलाई अझ सुदृढ बनाउन नेपालभारतबंगलादेश सिमानामा यी राष्ट्रहरू आधुनिक चेकपोस्ट बनाउन लागिपरेका छन् । इन्टिग्रेटेड चेकपोस्ट अन्तर्गत भन्सार पर्यटन, मान्छेको आदानप्रदान, गाडीवाहनको कुदाइ, खाद्यान्न आदिका निम्ति स्वास्थ्य जाँच केन्द्र (क्वारेन्टिन) आदिको निर्माण गरिने प्रक्रिया सुरु भइसकेको छ । काकडभित्तापानीट्यांकीफूलबारीबंगलाबन्ध यी चारै सिमानामा व्यापक निर्माण कार्यहरू भएपछि व्यापारवाणिज्य, पर्यटन, स्कुलकलेज, स्वास्थ्य केन्द्रहरू, कारखानाउद्योगधन्धा आदिको भव्य रूपमा विकास हुने सम्भावनाहरू अघि आएका छन् ।बंगलादेशमा मेडिकल एवं विषयसंस्थाहरूमा अध्ययनरत नेपालका विद्यार्थीहरू हिजोअस्तिसम्म अलिक टाढा चेङ्राबन्ध र मेघालयको दाउकी सिमानामार्फत बंगलादेश पुग्थे । आजभोलि यी सबै विद्यार्थीहरू ढाकाबाट बसमा चढी फूलबारी पुग्छन् अनि त्यहाँबाट पानीट्यांकी र काकडभित्ता अनि आआफ्ना नेपालभित्रका गन्तव्यहरूमा । उनीहरू यति सहज मात्रामा प्रभावित छन् । हवाईजहाजमा भन्दा चारपाँच गुणा सरसामान सस्तो भाडामा बोकेर आवतजावत गर्न सक्छन् । सिमानामा केही कष्टै छैन, पैसा कसैलाई खुवाउनै पर्दैन । भारतनेपालबंगलादेश र भोटाङ (बीबीआईएन) बीच सन् २०१५ मा गाडीवाहनको सहज अन्तर्राष्ट्रिय प्रवेश र कुदाइमा गरिएको सम्झौता कार्यान्वयन भएपछि ढाकादेखि सीधै काठमाडौंसम्मै बस सेवा सुरु भएको खण्डमा, एउटै गाडीमा नेपाली विद्यार्थी र पर्यटकहरू बंगलादेशभारतनेपालभित्रभित्रै कुद््दै सहज यात्रा गर्न सक्छन् ।बंगलादेशीहरू यसैमार्फत भारत आएर नजिकैको बागडोग्रा हवाई अड्डाबाट बैंग्लोरदिल्लीबम्बईकलकत्ता कहीँ पनि केही घण्टामा नै पुग्छन् । धेरै जना स्वास्थ्य जाँचका लागि भारतीय चिकित्सालयतिर जान्छन् । यसै फूलबारी करिडोरमार्फत नै अति नै घतलाग्दो विकास हुने सम्भावनाहरू छन् । बंगलादेशको समुद्र तटमा रहेका कक्स बजार र चटगाउँ भारतीय, नेपाली, भोटाङेहरू यसै मार्गमार्फत आआफ्नै वाहन लिएर पुग्न सक्छन् । गोवा, बम्बई, मद्रास र केरलाका समुद्र तटभन्दा सुन्दर बंगलादेशका यी सुविधाहरू पर्यटकहरूका निम्ति अत्यन्तै आकर्षक हुने नै छन् । समुद्रदेखि सीधा हिमालय पर्यटकहरू मोहित हुन्छन् पनि । यस समुद्र तटदेखिको हिमालय यात्रामा सबैभन्दा लाभान्वित नेपालको नम्बर एक प्रदेश हुन सक्छ । इलाम, पाँचथर, विराटनगर, भद्रपुर, धरान आदि सुन्दर स्थानहरू हुँदै पर्यटकहरू सीधै चिवा भन्ज्याङ पुग्न सक्छन् र दार्जिलिङको सिंगालिला, सन्दकपुर, फलुट र सिक्किमको गेजिङ, सोरेङ, पेलिङ आदिको मज्जा लिन सक्छन् । पश्चिम सिक्किममा स्कुलविश्वविद्यालयअस्पताल आदिको व्यापक विकास हुने सम्भावनाहरू बढेर जाने नै छ । यसरी नै इलामपाँचथर आदिमा अनेकन उद्योगधन्धाहरू खोलिनेछन् भारतबंगलादेश आदि बजारका निम्ति । नेपालभोटाङ र भारतका बासिन्दाहरू गौहाटीमनिपुर हुँदै, एक दुई दिनमा नै बर्मा र थाइल्यान्ड, लाओस् र कम्बोडिया पुग्न सक्छन् । सबैले भारतले निर्माण गरेका मनिपुरको तमदेखि बैंकक पुग्ने तीन राष्ट्रिय राजमार्गको यात्रा गर्न सक्छन् । भारतलाई फूलबारी करिडोर विकास गर्नमा गहिरै फाइदा छ । प्रथमतः भारतीयहरू आफ्नो उत्तरपूर्वीय राज्यहरू जाँदा सिलिगुडीजलपाइगुडीको साँघुरो चिकन नेक करिडर मात्रै नभएर बंगलादेशको ढाकासिलहेट हुँदै मेघालयत्रिपुरामनिपुरमिजोरम र असम पुग्न सक्छन् । अर्थात् एउटा नयाँ सुन्दर मार्ग पाउँछन् । भारतको राष्ट्रिय सुरक्षामा यसले सग्लो भूमिका निभाउनेछ । दोस्रो, भारतबंगलादेशनेपाल र भोटाङबीच यसै मार्ग भएर रेलगाडी, बिजुली, ग्यासतेल पाइपलाइन, इन्टरनेटको अपटिक फाइबर कुदाउन सकिन्छ । अहिलेको बम्बई र चेन्नाईका समुद्र तटबाट ल्याइएका इन्टरनेट लाइनलाई ती तल बंगालको खाडी र हिन्द महासागर अन्तर्गत सामुद्रिक केवलले सहजै र ठूलै ढंगमा टेवा पुर्याउन सक्छ । तेस्रो, भारतले प्रधानमन्त्री नरेन्द्र मोदीका छिमेकी पहिला भन्ने मन्त्र र नीतिलाई यसै मार्गमार्फत अघि बढाई संगठित क्षेत्रीय विकास गराएको खण्डमा यी राष्ट्रहरूको चीनमाथिको निर्भरतालाई धेरै मात्रामा कम गर्न सकिन्छ । अनि चौथो, फूलबारी करिडोर नै सम्पूर्ण पूर्वीय दक्षिण एसियामा विकासको मूल फुटाउने एउटा सग्लो मञ्च हुन सक्छ । किनकि दक्षिणपूर्व र दक्षिण एसियालाई जोड्ने यो एउटा स्थायी र स्थिर सेतु हुने नै छ ।"
कांग्रेसमा देउवापछि को ?,"नेपाली कांग्रेस पार्टीका संस्थापक बीपी कोइरालाको राजनीतिक विरासत यतिबेला प्रधानमन्त्री शेरबहादुर देउवाले धानेका छन् भन्दा धेरैलाई आश्चर्य लाग्ला । तर, यो सत्य हो । देउवाको राजनीतिक जीवनको प्रारम्भ बीपी कोइरालासँगको भेटपछि भएको थियो । बीपी सुन्दरीजल जेलबाट रिहा भएर भारतको बनारस सहरमा निर्वासित जीवन बिताइरहनुभएको थियो । सुदूरपश्चिम नेपालको सुन्दर र रमणीय जिल्ला डडेलधुरानिवासी देउवा उच्च शिक्षाका लागि काठमाडौं आएका थिए । उनी प्रजातान्त्रिक राजनीतिक गतिविधिमा लहसिएका थिए । यही क्रममा उनी बीपीसँग भेटघाट र विचारविमर्शका लागि बनारस पुगे । बीपी देउवासँगको पहिलो भेटमा नै प्रभावित हुनुभएको थियो । उहाँले देउवालाई आफ्नो राजनीतिक आभामण्डलमा समेट्नुभयो । त्यतिबेला बीपी सुदूरपश्चिम नेपालमा नेपाली कांग्रेसका लागि चहकिलो नेतृत्वको खोजीमा हुनुहुन्थ्यो । देउवामा उहाँले प्रचुर सम्भावना देख्नुभयो । बीपी देउवालाई केही दिन बनारसमा राख्न चाहनुहुन्थ्यो । उहाँलाई देउवासँग महत्त्वपूर्ण संगठनात्मक कुरा गर्नु थियो । उहाँले देउवालाई बनारसको सहरी जीवनसँग अभ्यस्त गराउने जिम्मा आफ्ना कान्छा छोरा शशांकलाई दिनुभयो । देउवाभन्दा झन्डै १५ वर्ष कम उमेरका शशांकले उनलाई रिक्सा चढाएर बनारस सहर घुमाउने, नयाँनयाँ सिनेमा देखाउने र तत्कालीन नेपाली राजनीतिक परिवेशसँग परिचित गराउने खालका स्थानीय कार्यक्रममा सामेल गराउने काम गरे । त्यही बेलादेखि देउवा र शशांकका बीच घनिष्ठ सम्बन्ध स्थापित भएको थियो । शशांक नेपाली कांग्रेसको तेह्रौं महाधिवेशनमै सभापति पदमा उम्मेदवार बन्न तम्सिएका थिए । तर, उच्चस्तरीय सहमतिपछि उनी चुनावमा उठेनन् । त्यसपछि उनले चौधौं महाधिवेशनमा कांग्रेस सभापति पदमा चुनाव लड्ने आशय प्रकट गर्दै आएका थिए । तर, अधिवेशनको मुखैमा आइपुगेपछि उनले आफ्नो उम्मेदवारीको चर्चा नै गर्न छाडे । शशांक कोइराला किन मौन रहे ? उनले सभापति पदमा उम्मेदवारी दिएका आफ्ना काकाका छोरा शेखर कोइरालाको समर्थन गरेर परिवारको राजनीतिक विरासत जोगाउने काम किन गरेनन् ? यो प्रश्नको जवाफमा शेरबहादुरशशांकबीचको घनिष्ठ सम्बन्धले काम गरेको छ । महाधिवेशनमा सभापति पदको निर्वाचनमा ४० प्रतिशत मत बटुल्न सफल भएका शेखर कोइरालाले पारिवारिक राजनीतिको जटिलता राम्ररी बुझेका छन् । लामो समय सरकारी र गैरसरकारी सेवामा रहेर अनुभव कमाएका शेखर कोइरालालाई थाहा थियो कोइराला परिवारको विरासतको स्वामित्व नै संकटमा छ । विरासत भन्नाले पिताजी कृष्णप्रसाद कोइरालाको सामाजिक सुधार अभियानको निरन्तरता कि उहाँका सुपुत्र बीपी कोइरालाको बहुआयामिक राजनीतिक चिन्तन र लामो संघर्षको निरन्तरता ? पिताजीको नाम समाजसुधारकका रूपमा स्थापित भैसकेको अवस्थामा राजनीतिक विरासतको प्रारम्भ बीपीकै नामबाट हुन्थ्यो । सम्भवतः त्यसैले होला, शेखरले कांग्रेस सभापति पदमा उम्मेदवारी दर्ता गराउनुअघि र त्यसपछि पनि, न शशांकसँग सल्लाह गरे, न आफ्ना काका गिरिजाप्रसाद कोइरालाकी सुपुत्री सुजातासँग नै । पारिवारिक सूत्रका अनुसार, चुनावका सन्दर्भमा शशांकलाई त उनले आफ्नो घरमा बोलाएर एक कप चियासम्म पनि पिलाएनन् । शेखर विरासतको राजनीतिबाट टाढा रहन बाध्य थिए । शेखरले राजनीतिको तालिम गिरिजाप्रसाद कोइरालाबाट पाएका थिए । शान्तिप्रक्रियामा गिरिजाको सहयोगीको भूमिका निर्वाह गरेका र पार्टीभित्र आफूलाई स्थापित गर्न अहोरात्र खटिए पनि कांग्रेस सभापतिका रूपमा शेखरको पराजय अस्वाभाविक थिएन । सामान्यतया, कोइराला परिवारमा विरासतको कचिंगल देखा परेको पनि थिएन । बीपीपछि गिरिजा भन्ने धारणा परिवारमा हावी थियो । कांग्रेस राजनीतिमा शैलजा आचार्यको महत्त्वपूर्ण भूमिकालाई समेत परिवारले सजिलोसँग पन्छाएको थियो । घात, प्रतिघात र अन्तर्घातका सन्दर्भलाई थाती राखेर घटनाक्रमलाई केलाउने हो भने २०४६ सालको परिवर्तनपछि सम्पन्न पहिलो बहुदलीय निर्वाचन आफ्नै बलबुता ले जितेर गिरिजाप्रसाद कोइराला प्रधानमन्त्री भएका थिए । उनले बीपीको पारिवारिक विरासतमा आँखा कहिल्यै गाडेनन् । आफ्नै राजनीतिक पौरखमा पद र प्रतिष्ठा आर्जन गरे । प्रधानमन्त्रीका रूपमा कोइरालाको पहिलो कार्यकाल अत्यन्त संकटग्रस्त रह्यो । कसैसँग नदब्ने र आफ्नै एकाधिकार जमाउने स्वभाव थियो उनको । यही कारण थियो, उनले पार्टीका पुराना र प्रभावशाली नेताहरूको साथ र समर्थन पाउन सकेनन् । सर्वमान्य नेता गणेशमान सिंह र सभापति कृष्णप्रसाद भट्टराईसँगको द्वन्द्व सङ्ग्रालियो । तत्कालीन राजनीतिक स्थिति सम्हाल्न नसकेपछि कोइरालाले मध्यावधि चुनाव घोषणा गरे । स्वाभाविक थियो, यो असामयिक चुनावमा कांग्रेस पराजित भयो । प्रतिपक्षमा रहेको नेपाल कम्युनिस्ट पार्टी (एमाले) ले पनि बहुमत जुटाउन सकेन । भरखरै जनआन्दोलनबाट स्थापित संवैधानिक राजतन्त्र र बहुदलीय प्रजातान्त्रिक व्यवस्थामाथि नराम्रो प्रतिघात थियो यो । तैपनि, मनमोहन अधिकारीको नेतृत्वमा एमालेले नै अल्पमतको सरकार बनाएको थियो ।त्यसपछिको नेपाली राजनीतिको वातावरण सङ्लिन सकेन । मनमोहन अधिकारी प्रधानमन्त्री बनेको छ महिना बित्दा नबित्दै सरकार परिवर्तनका लागि राजनीतिक उथलपुथल प्रारम्भ भयो । गिरिजाप्रसाद कोइरालाको सरकारमा गृहमन्त्री रहेका देउवाको नेतृत्वमा सरकार परिवर्तनको पहल सुरु भयो । अधिकारीको सरकार नौ महिनामा ढलेपछि देउवा कांग्रेसराप्रपा संयुक्त सरकारका प्रधानमन्त्री भए । देउवाको यो उत्थापनले कांग्रेसको राजनीतिलाई मात्र होइन, राष्ट्रिय राजनीतिलाई नै प्रभावित तुल्यायो । परिवर्तनविरोधी मानिएको राष्ट्रिय प्रजातन्त्र पार्टी मूलधारको राजनीतिमा आयो । यसका दुई संस्थापक नेता सूर्यबहादुर थापा र लोकेन्द्रबहादुर चन्द कांग्रेस र एमालेको सहयोग लिएर पालैपालो प्रधानमन्त्री भए । परिवर्तनको एक दशक पनि नबित्दै नेपाली राजनीतिमा देखिएको यो तमासा अद्भुत र आश्चर्यजनक थियो ।यिनै राजनीतिक घटनाक्रमको लहरमा राजा वीरेन्द्रको वंशनाश भयो । देश संकटको नयाँ चरणमा प्रवेश गर्यो । वीरेन्द्रको उत्तराधिकारीका रूपमा ज्ञानेन्द्र शाह राजसिंहासनमा बसेपछि देशमा परिवर्तनको लहर तीव्र भयो । देउवा र गिरिजा कोइरालाको अन्तरसंघर्षमा सबैभन्दा प्रभावशाली मानिएको नेपाली कांग्रेस विभाजित भयो । विभाजनको दोष देउवालाई लाग्यो । त्यसपछिको राजनीतिक विकासक्रममा कांग्रेस सभापतिका रूपमा गिरिजाप्रसाद कोइराला जनयुद्धमा लागेका माओवादीलाई शान्तिको बाटामा ल्याउन अग्रसर भए । उनको नेतृत्वमा संघर्ष चर्कियो । राजा ज्ञानेन्द्र सत्ताबाट बाहिरिए । संविधानसभाको चुनाव भयो र देश गणतन्त्रमा प्रवेश गर्यो । संविधानको निर्माणपछि अहिले पनि दलहरूबीच द्वन्द्व समाप्त भएको छैन । गणतान्त्रिक संविधान जारी भैसकेपछिको चुनावमा कांग्रेसले कठोर पराजय बेहोर्यो । वामपन्थी दलहरू पनि नाफामा रहेनन् । एमाले र माओवादीबीचको एकताबाट बनेको नेपाल कम्युनिस्ट पार्टी (नेकपा) आफ्नो अस्तित्व रक्षा गर्न पूर्ण असफल रह्यो । नेपालमा एउटै बलियो कम्युनिष्ट सेन्टर बनाउने इच्छा जजसले राखेका थिए ती सबै मुर्झाए । कम्युनिस्ट नेताहरूले देशमा लोकतान्त्रिक गणतन्त्र स्थापना भएको बिर्सिए । उन्मादमा कम्युनिस्ट शासन नै स्थापना भएको सोचेर उत्ताउलो काम गर्न थाले । बितेको पाँच वर्षको अवधिमा राजनीतिले यति धेरै कोल्टे फेरिसकेको छ कि त्यसको हेक्का राख्नु कसैका लागि पनि सजिलो छैन । अहिले देशको पाँचदलीय गठबन्धनको हातमा रहेको शासन सत्ताको सञ्चालन प्रधानमन्त्री देउवाबाट भइरहेको छ । उनको नेतृत्व लचिलो छ । गठबन्धन सरकार चलाउन जान्ने नेताका रूपमा उनले ख्याति कमाएका पनि छन् । सामदामदण्डभेदको सूत्र प्रयोग गरेर गठबन्धनका नेताहरूको चित्त बुझाएकै छन् । आफ्नै पार्टीभित्र देउवा नेतृत्वको सरकारका विरुद्ध असन्तोष फैलिएको छ । सभापति पदमा चुनाव लडेर ४० प्रतिशत मत पाएका शेखर कोइराला ४० प्रतिशतै स्वामित्वको हकदाबी गर्दै आएका छन् । उनको समूहले प्रधानमन्त्री देउवाविरुद्ध पार्टी र सरकारको सञ्चालनमा एकतर्फी निर्णय गरेको र ४० प्रतिशतको मानमर्दन गरेको आरोप लगाएको छ । समूहका नेता शेखरले प्रत्यक्षतः सरकारका प्रधानमन्त्री देउवा भए पनि गठबन्धनका माओवादी केन्द्रका नेता प्रचण्ड सरकारमा हावी रहेको चित्रण गर्दै आएका छन् । यो परिस्थितिमा सुधार नआए आफू नेपाल कम्युनिस्ट पार्टी (एमाले) सँग गठबन्धनमा जान नहिचकिचाउने उनको भनाइ छ । शेखरको आफ्नै समूहमा उनको यो विचार को वजन कति छ ? त्यो भन्न सकिने अवस्था अहिले छैन । अहिलेसम्म शेखर समूहमा जोडिएका प्रमुख व्यक्तित्वहरूको प्राथमिक चाहना सत्ता नै हो । यसमा कुनै शंका र भ्रम छैन । गणितीय हिसाबले हेर्दा पनि, कांग्रेसको शेखर समूह र एमालेको मिलनले मात्रै सत्ता परिवर्तनको खेल सफल हुन सहज देखिँदैन । यो सत्य हो, प्रधानमन्त्री देउवाले पार्टी र सरकार दुवैतिरको सत्तामाथि आफ्नो पकड कस्दै लगेका छन् । देउवाको रणनीतिलाई जुनसुकै कोणबाट हेरे पनि शक्ति संयोजनका हिसाबले उनले पार्टीमाथि आफ्नो पकड बलियो बनाएका छन् । शेखरका लागि देउवाको यो पकड तोड्नु सजिलो छैन । शेखरले कल्पना गरेको एमालेसँगको गठबन्धन हास्यास्पद देखिने निश्चित छ । शेखर समूहका भनिने गगन थापाले आफूलाई प्रधानमन्त्रीको आकांक्षी बताउन थालेको अहिलेको समयमा एमालेसँग मिलेर सरकार बनाउने खेल कांग्रेसका लागि रुचिकर हुने देखिँदैन ।यतिबेला, राजनीतिक वृत्तमा उमेरका कारण पनि शेरबहादुर देउवा आगामी सरकारको नेतृत्व लिन इच्छुक नहोलान् भन्ने सामान्य अनुमान गर्न थालिएको छ । आन्तरिक मतका हिसाबले शेखरको हातमा पार्टीको ४० प्रतिशत स्वामित्व भए पनि संगठनमा देउवाको पकड मजबुत छ । देशमा यतिबेला स्वतन्त्र उम्मेदवार र स्वतन्त्र राजनीति को नारा घन्किएको छ । तर, स्वतन्त्र शब्दको सीमा संकुचित छ । यसले देशको मूलधारमा खासै असर पार्ने सम्भावना न्यून छ । निर्वाचन आयोगले प्रकाशित गरेको नतिजा अनुसार स्थानीय तहका गाउँ, नगर र महानगरपालिकाका देशभरका जम्मा १३ जना मात्र प्रमुखअध्यक्षमा स्वतन्त्र चुनिएका छन् ।कांग्रेस पार्टीमा शेरबहादुर देउवाले धान्दै आएको बीपी कोइरालाको राजनीतिक विरासत अब कसको हातमा जाला ? के देउवाले आफ्ना राजनीतिक तथा सैद्धान्तिक गुरुको यो विरासत गुरुपुत्र शशांकलाई सुम्पिएलान् त ? के शशांक त्यो विरासत हाँक्न इच्छुक र सक्षम होलान् ? संघीय संसद्को आगामी चुनावअघि धेरै कुरा स्पष्ट भैसक्नेछन् । देउवाले शशांकको हातमा बीपीको विरासत सुम्पिनु त्यति सजिलो छैन । बीपीको राजनीतिक विरासतको निर्माणमा योगदान दिने पूर्णबहादुर खड्का, नयाँ जमानाका नयाँ नेता गगन थापा र अरू कतिपय दृश्यअदृश्य पात्रहरू राजनीतिमा प्रभावशाली मानिन्छन् । यीमध्ये धेरैको नेतृत्वको परख हुन बाँकी नै छ । कांग्रेसले अहिलेसम्म आफूलाई एउटा सुसंगठित राजनीतिक संगठनका रूपमा प्रस्तुत गर्न सकेको छैन । गिरिजाप्रसाद कोइराला र शेरबहादुर देउवा दुई व्यक्तिलाई छाडेर अहिलेसम्म देश र पार्टीको नेतृत्व सम्हाल्ने अरू कोही अगाडि देखिएको छैन । कांग्रसको सबभन्दा कमजोर पक्ष यही हो ।"
नारामै सीमित लैंगिक समानता,"बेलायती राजकुमार ह्यारीसँग विवाह गरेकी चर्चित कलाकार मेगन मार्कलले केही वर्षअघि आफू कसरी लैंगिक असमानताको विरोधी भएँ भनेर लामो मन्तव्य दिएकी थिइन्, जसको संक्षिप्त रूप यस्तो छ एघार वर्षको हुँदा मलाई टेलिभिजनमा देखाइएको भाँडा माझ्ने साबुनको विज्ञापनले बिझाएको थियो । विद्यालयमा हेरेको उक्त विज्ञपनमा अमेरिकाका महिलाहरू चिल्ला भाँडाका कारण हैरान छन् भनिएको थियो । यो देखेर मेरो कक्षाका केटा साथीहरूले महिलाको कामै भाँडा माझ्ने हो भने, यस्तो कुरा सुनेर म छक्क परें, रिस पनि उठ्यो । विद्यालयबाट फर्केपछि मैले बुबालाई यो कुरा सुनाएँ । उहाँले यो विषयमा चिठी लेख्न सुझाव दिनुभयो । सुझाव अनुरुप मैले त्यसबेलाको प्रथम लेडी, चर्चित बाल कार्यक्रमको प्रस्तोता र उक्त विज्ञापन कम्पनीका प्रमुखलाई चिठी लेखेँ । चिठी पठाएको केही हप्तापछि, मलाई तीनै जनाबाट जवाफ आयो । त्यसपछि मेराबारे समाचार पनि बन्यो । म रातारात अभियानकर्मी भएँ । पछि विज्ञापनमा सबै मानिस चिल्ला भाँडाबाट हैरान छन् बज्न थाल्यो । हुन त लैंगिक समानता समाजपिच्छे फरक हुन सक्छन् । समाजमा विद्यमान मनोविज्ञान तथा सांस्कृतिक मूल्य र मान्यताका आधारमा लौंगिक समानता निर्भर हुन्छ । समानतासँगै वर्गीयता पनि आउँछ । तर पनि मान्छेमान्छेको समानताभित्र पनि महिला र पुरुषबीचका असमानताका कतिपय अवस्था विश्वमै उस्तैउस्तै छन्, जुन घरायसी कामकाजदेखि नै सुरु हुन्छ । मेगनले सानै उमेरमा चिल्ला भाँडा टल्काउने काम केवल महिलाको हो भनेर सिकाउने विज्ञापनबाट महिला पुरुषको तुलनामा असमान छन् भन्ने अनुभूत गरिन् । यस्तो चेतना हरेक समाजका बालबालिका, किशोरकिशोरीमा हुनु आवश्यक छ । यो प्रेरणा हामीले पनि मेगनबाट किन नलिने ? बालबालिका, किशोरकिशोरीलाई प्रश्न गर्न प्रोत्साहन किन नगर्ने ?हाम्रोजस्तो विकासोन्मुख देशमा गरिबी झाँगिइरहेको छ, धार्मिक तथा सांस्कृतिक मूल्यमान्यता र पितृसत्तात्मक सोचका कारण महिला र पुरुषको भूमिकालाई अझै समानताको कसीमा राखेर हेर्न सकिराखिएको छैन । हाम्रा हुर्काइ र समाजले दिएको लैंगिक भूमिका निभाउँदानिभाउँदै महिला नै असमानतालाई आफ्नो कर्तव्य र जिम्मेवारी ठानेर जीवन बिताइरहेका छन् । नबोलेर वा सहेर बसिरहेका छन् । लैंगिक असमानता सम्पन्न, मध्यम र निम्न मध्यम सबै खाले परिवार र समुदायमा पाउन सकिन्छ । मानिलिऊँ, कुनै मजदुरको परिवारमा श्रीमान्श्रीमती दुवै ज्याला मजदुरी गर्छन् । उनीहरू बेलुका घर फर्कंदा, श्रीमान् आराम गर्न खाटमा पल्टिन्छन् तर उस्तै काम गरेर सँगै घर फर्केकी श्रीमतीले भान्साका सबै कामधन्दा गर्नुपर्छ । यस्तोमा महिला र पुरुषबीच समानता भयो त ? यो कार्य विभाजन आखिर समाजले नै गरेको हो । पुरुषहरूले परिवारप्रति जिम्मेवारी छोराछोरीका लागि पैसा कमाइदिने भन्ने मात्र भएको ठान्छन् । अनि घरायसी र परिवारका रेखदेख, भातभान्साका कामलाई आइमाईको काम भनेर पन्छिन्छन् । यस्तै चलन परिवार, समाज हुँदै देशको राजनीति तथा आर्थिक व्यवस्थामा पनि हावी भइरहेको छ । चाहे ती श्रमिक महिलालाई दिइने कम ज्याला हुन् या विज्ञापनमा महिलाको भूमिकालाई केवल घरेलु कामदारका रूपमा प्रस्तुत गर्ने सवालमै किन नहोऊन् ? निम्नवर्गीय परिवारमा यदि समानताको व्यवहार र भाव छैन भने महिलाहरू झन् दोहोरो मारमा पर्छन् । एकातर्फ गरिबी र श्रम गर्नुपर्ने बाध्यता अर्कातर्फ अवहेलना पनि । अनि निम्नवर्गीय आवाज पनि सहुलियत वर्गले नै उठाउन थाल्दा कतिपय वास्तविक समस्या मुखरित हुन सकेका छैनन् ।सामान्यतया कानुनका दृष्टिमा सबै नागरिक समान हुन्छन् । सबै नागरिक समान हुनुपर्छ भन्ने प्राकृतिक न्यायको सिद्धान्त हो, मानव अधिकार हो । तर हाम्रो समाजमा मानिसले मानिसलाई वर्ग, धर्म, वर्ण, उत्पत्ति, जातजाति, शारीरिक अस्वस्थता या महिला भएकै आधारमा गर्ने विभेद कायमै छ । कानुनले यस्तो विभेद पूर्ण रूपमा उन्मूलन गरिदिएको भए पनि व्यवहारमा जारी छ । यस्तो विभेद कुनै प्रथा वा परम्पराभन्दा कम छैन । मेगनले जस्तो असमानताको अनुभूति र त्यसबारे सम्बन्धित पक्षलाई सोच्न र परिवर्तन गर्न बाध्य पार्ने शक्ति निर्माण गर्न अवश्य पनि शिक्षा, रोजगारी, राजनीति र निर्णायक तहमा महिला उपस्थितिको खाँचो छ हाम्रोमा । विभिन्न अप्ठेरामाझबाट पनि नेपालको महिला आन्दोलनले कैयौं अन्तर्राष्ट्रिय कानुनलाई टेकेर कानुनी व्यवस्थालाई समान बनाउन महत्त्वपूर्ण भूमिका खेलेको छ । तर अझै महिला समानताका क्षेत्रमा गर्नुपर्ने थुप्रै काम बाँकी छन् । महिला समानताका व्यावहारिक पक्षलाई घरदेखि नै लागू गर्न हरेक परिवारमा महिलापुरुष दुवै मिलेर काम गर्नुपर्ने चेतनाको विकास हुनुपर्छ । परिवार तहदेखि नै यस्तो अभ्यास सुरु भए महिलाले आफू पनि पुरुषसरहको नागरिक भएको अनुभव गर्न पाउँछन् । हरेक कमलाई महिला भएकैले या पुरुष भएकैले राम्रोनराम्रोभन्दा पनि दक्षतासाथ मिलेर पूरा गर्नु नै लैंगिक समानता हो । योसँगै हाम्रा राजनीतिक नेतृत्वले समानताको आवाजलाई सुनिदिने निश्चितता भने गर्नैपर्छ । महिलापुरुष समानताका प्रमुख तत्त्व भनेका आर्थिक, शैक्षिक र राजनीतिक सहभागितामा समान अवसर नै हो ।"
अन्तःशुल्क र मूल्य अभिवृद्धि कर सुधारका उपाय,"अन्तःशुल्क तोकिएका सीमित वस्तु तथा सेवामा मात्र लाग्छ । कुनकुन वस्तु तथा सेवामा अन्तःशुल्क लाग्छ भनेर कानुनमा तोकिन्छ । यसरी तोकिने वस्तुहरूमा स्वास्थ्यका लागि हानिकारक हुने, उपभोक्ताबाहेकका अन्य व्यक्तिको स्वास्थ्यमा प्रतिकूल असर पार्ने, वातावरण बिगार्ने र सामाजिक लागत बढाउने सुर्तीजन्य वस्तु, मादकपदार्थ, इन्धन तथा सवारीसाधनका साथै हल्का पेयपदार्थ, दूरसञ्चार सेवा र केही विलासी प्रकृतिका वस्तु पर्छन् । अर्कोतर्फ मूअक कर कुनकुन वस्तु तथा सेवामा नलाग्ने भनेर ऐनमा तोकिन्छ । यो कर छुट हुने वस्तु सेवामा सामान्यतया वित्तीय तथा बिमा सेवाहरू, जुवा, बाजी तथा चिट्ठा, घरजग्गा, सार्वजनिक यात्रुवाहक सेवा, दमकल, एम्बुलेन्स, शिक्षा, स्वास्थ्य, औषधि, पुस्तक, पत्रपत्रिका पर्छन् । मूअक छुटको सूचीमा परेका वस्तु तथा सेवाबाहेक अन्य सबैमा यो कर लाग्छ । अन्तःशुल्क लाग्छ वा लाग्दैन थाहा पाउन अन्तःशुल्क ऐनको कर लाग्ने वस्तु तथा सेवाको सूची हेर्नुपर्छ । त्यहाँ समावेश गरिएका बाहेक अन्यमा कर लाग्दैन । यसै गरी कुनै वस्तुमा मूअक लाग्छ वा लाग्दैन भनेर थाहा पाउनका लागि मूअक छुटको सूची हेर्नुपर्छ । अन्तःशुल्क लाग्ने र मूअक नलाग्ने वस्तु तथा सेवाको सूची एकदमै छोटो हुनुपर्छ । अन्तःशुल्क लाग्ने वस्तुको सूचीमा एक दर्जनभन्दा कम वस्तु तथा सेवा समावेश हुनु राम्रो हुन्छ भने मूअक छुटको सूचीमा पनि न्यूनतम वस्तु तथा सेवा समावेश हुनुपर्छ जसले गर्दा कुनै वस्तुमा अन्तःशुल्क वा मूअक लाग्छ वा लाग्दैन झट्ट हेर्दा थाहा पाउन सकियोस् ।झन्डै अढाई सय वर्षअघि प्रसिद्ध अर्थशास्त्री एडम स्मिथले अन्तःशुल्क सीमित वस्तुमा लाग्ने भनेर परिभाषित गरेका थिए भने युरोपेली आर्थिक समुदाय लगायतका विभिन्न क्षेत्रीय आर्थिक समुदायहरूले पनि आफ्ना सदस्य राष्ट्रहरूलाई यो सीमित वस्तुमा लगाउनुपर्ने मार्गनिर्देशन जारी गरेका छन् । यसै गरी अर्थशास्त्री, विज्ञ तथा नीति निर्माताहरू मूअक छुट दिने वस्तु तथा सेवाको संख्या न्यूनतम हुनुपर्छ भनेर वकालत गर्छन् । न्युजिल्यान्डको मूअक प्रणालीलाई विश्वभरकै सबभन्दा राम्रो मानिन्छ । त्यहाँ केवल वित्तीय सेवाहरू, आवासीय बहाल, पाँच वर्षभन्दा बढी आवासका लागि मात्र प्रयोग भएको भवनको बिक्री, सुनचाँदीजस्ता बहुमूल्य धातु र उपहार दिइएका वस्तुलाई मात्र मूअक छुट दिइएको छ ।मैले पनि विभिन्न देशका सरकारहरूलाई अन्तःशुल्क सम्बन्धी सुझाव दिँदा यो कर एक दर्जनभन्दा कम वस्तु तथा सेवामा लगाउनुपर्छ भन्ने गरेको छु । उदाहरणका लागि सन् २०१७२०१८ मा लाइबेरिया सरकारलाई त्यसताका अन्तःशुल्क लागेका ५७ वस्तुको सट्टा जम्मा ७ वस्तुमा मात्र अन्तःशुल्क लगाउने सुझाव मैले दिएको थिएँ, जस अनुसार २०१९ देखि लाइबेरियमा मदिरा, चुरोट, हल्का पेयपदार्थ, सवारीसाधन लगायतका ७ वस्तुमा मात्र अन्तःशुल्क लाग्दै आएको छ । यसै गरी हाल निर्माणाधीन यमनको अन्तःशुल्क कानुनमा सुर्तीजन्य वस्तुहरू, हल्का पेयपदार्थ, इन्धन, सवारीसाधन तथा दूरसञ्चारजस्ता सीमित वस्तु तथा सेवामा अन्तःशुल्क लगाउने प्रस्ताव गरेको छु । नेपालमा विगतमा विभिन्न वस्तुमा अन्तःशुल्क लागेको थियो र यो कर लाग्ने वस्तुको संख्या आर्थिक वर्ष २०४२४३ मा सबभन्दा बढी ६६ पुगेको थियो । २०४६ सालपछि लागू गरिएको प्रथम पुस्ताको कर सुधार र मूअक लागू गर्ने सन्दर्भमा, वस्तु तथा सेवामा लागेका विभिन्न करको सट्टा एउटै मूअक लगाउने र अन्तःशुल्क पनि सीमित वस्तुमा लगाउने नीति अपनाइए अनुसार अन्तःशुल्क लाग्ने वस्तुको संख्या ११ मा सीमित गरिएको थियो । यसै गरी २०५४ सालमा मूअक लागू गर्दा मूअक छुट भएका वस्तु तथा सेवाको संख्या सीमित थियो र त्यसलाई पनि कमशः घटाउँदै जाने नीति थियो । तर विगत केही वर्षदेखि अन्तःशुल्क लगाउने र मूअक छुट दिने वस्तु तथा सेवा सम्बन्धी नीतिमा विचलन आइरहेको छ । नेपाल २०६० सालमा विश्व व्यापार संगठनको सदस्य भएपछि भन्सार लगाउन नसकिने वा कम दरले लगाउनुपर्ने वस्तुमा अन्तःशुल्क लगाउने प्रचलन सुरु भै यस्ता वस्तुको संख्या अत्यधिक वृद्धि भै नेपाल सायद विश्वमै सबभन्दा धेरै वस्तुमा अन्तःशुल्क लाग्ने मुलुकहरूको श्रेणीमा पुगेको छ । यसै गरी मूअक छुट दिने वस्तु तथा सेवाको संख्या क्रमशः बढाइएको मात्र नभै सरकारी तथा सुरक्षा निकायको पैठारी तथा खरिदमा र वैदेशिक सहायता अन्तर्गत सञ्चालित परियोजनाको पैठारीमा पनि मूअक छुट दिने व्यवस्था गरिएको छ । यसका साथै केही छुट नेपाल सरकारका विभिन्न निकायको सिफारिसका आधारमा दिने गरिएको छ । आर्थिक वर्ष २०७४७५ सम्म मोबाइल फोन लगायतका केही वस्तुमा उपभोक्ताबाट उठाएको मूअक रकमको केही अंश सम्बन्धित करदातालाई नै फिर्ता दिने व्यवस्था थियो । यस्ता विभिन्न छुट मूअकको सिद्धान्तविपरीत छन् । अन्तःशुल्क लाग्ने र मूअक छुट हुने वस्तु तथा सेवाको संख्या बढाउने प्रवृत्ति रोक्न मात्र नभै उल्लेख्य रूपमा उल्टयाउनु जरुरी छ । मूअक छुटका सन्दर्भमा हालैका वर्षमा केही सकारात्मक संकेत देखिएका छन् । जस्तै ः मोबाइल फोन लगायतका केही वस्तुमा दिएको कर छुटफिर्ता व्यवस्थालाई आर्थिक वर्ष २०७५७६ मा खारेज गरिएको थियो भने आर्थिक वर्ष २०७९८० को बजेटले मूअक छुट नहटाए पनि छुटको संख्या बढाउने प्रवृत्ति रोकेको छ । यी दुवै मूअक व्यवस्थालाई सुधार्ने सकारात्मक कदम हुन् । अन्तःशुल्क तथा मूअकका सिद्धान्त तथा अन्तर्राष्ट्रिय अभ्यास अनुसार सीमित वस्तुमा मात्र अन्तःशुल्क कायम गरेर अन्य सबै वस्तुमा लागेको अन्तःशुल्क खारेज गरेर मूअक लगाउनुपर्छ । त्यसबाट अर्थतन्त्रमा पर्ने करको लागत केही मात्रामा घट्ने सम्भावना रहन्छ । स्मरण रहोस्, पैठारी विन्दु वा कारखाना तहमा अन्तःशुल्क वा मूअकबापत सय रुपैयाँ संकलन गरे त्यसबाट सिर्जना हुने आर्थिक लागत तथा उपभोक्ता मूल्यमा पर्ने असर फरकफरक हुन्छ । मानौं अन्तःशुल्क र मूअकको भार बिक्रेताले पूर्ण रूपमा उपभोक्तामा सार्न सक्छन् । त्यस्तो अवस्थामा यदि सरकारले मूअकबापत भन्सार विन्दुमा सय रुपैयाँ राजस्व संकलन गरेमा त्यसरी तिरेको कर पैठारीकर्ताले आफ्नो बिक्रीमा असुल गरेको करबाट कटाउन पाउने हुँदा सो रकम बिक्रेताको लगानीको रूपमा रहँदैन र त्यसमा मुनाफा प्रतिशत लाग्दैन । यही स्थिति डिलर, थोक तथा खुद्रास्तरमा पनि कायम हुन्छ । यसको अर्थ सरकारले भन्सारमा उठाएको मूअक सय रुपैयाँ बराबरले मात्र अन्तिम उपभोक्ता मूल्य बढ्छ । अर्कातर्फ यदि सरकारले अन्तःशुल्कबापत भन्सार विन्दुमा सय रुपैयाँ राजस्व संकलन गरेमा, त्यसकारणले उपभोक्ता मूल्य सय रुपैयाँ रकमभन्दा बढीले वृद्धि हुन्छ । कारण भन्सार विन्दुमा तिरेको अन्तःशुल्क पैठारीकर्ताले मूअकमा जस्तो कट्टी गर्न नपाउने हुँदा यो रकम उसको लागतका रूपमा रहन्छ र अन्तःशुल्क लगायतको बिक्री मूल्यमा निजले मुनाफा प्रतिशत लगाउँछ । यही स्थिति डिलर, थोक तथा खुद्रास्तरमा पनि देखा पर्छ । अर्थात् भन्सार विन्दुमा तिरेको अन्तःशुल्क सय रुपैयाँ लगानीको रूपमा रहने हुनाले त्यस रकममा पैठारी, डिलर, थोक तथा खुद्रा तहमा मुनाफा प्रतिशत लाग्दै जान्छ जसले गर्दा सरकारले अन्तःशुल्कबापत सय रुपैयाँ राजस्व पाउँछ तर त्यसकारणले उपभोक्ता मूल्य सय रुपैयाँभन्दा बढीले वृद्धि हुन्छ । यसको अर्थ मूअकभन्दा अन्तःशुल्क अर्थतन्त्र तथा उपभोक्तका लागि बढी लागतिलो हुन्छ । हाम्रो कर प्रणालीलाई अन्तःशुल्क तथा मूअकको सिद्धान्त तथा अन्तर्राष्ट्रिय अभ्यास अनुरूप बनाउन, करको अर्थतन्त्रमा पर्ने लागत घटाउनुपर्छ । उपभोक्तालाई राहत दिन र कम लागतमा राजस्व संकलन गर्न अधिकांश वस्तुमा लागेको अन्तःशुल्क खारेज गरेर मूअक लगाउनुपर्छ र तोकिएका सीमित अन्तःशुल्क लाग्ने वस्तुबाहेक अन्य वस्तुमा अन्तःशुल्क तथा मूअक दोहोरो लाग्ने अवस्था रहनु हुँदैन । खड्का कर विज्ञ हुन् ।"
गोलीकाण्डमा ३ को मृत्यु,कोपनहेगन (एजेन्सी) डेनमार्कको राजधानी कोपनहेगनमा भएको गोलीकाण्डमा ३ जना मारिएका छन् । दक्षिण कोपनहेगनस्थित फिल्ड्स सपिङ मलमा एक बन्दुकधारीले अन्धाधुन्ध गोली प्रहार गर्दा १७ वर्षका दुई डेनिस र ४७ वर्षका एक रुसी नागरिकको मृत्यु भएको हो ।
बाढीले सिड्नी जलमग्न,"(अस्ट्रेलिया)  लगातारको वर्षासँगैको बाढीका कारण अस्ट्रेलियाको सिड्नीमा जनजीवन निकै प्रभावित बनेको छ । आइतबारदेखि आएको बाढीका कारण कम्तीमा एक जनाको मृत्यु भइसकेको छ भने दसौं हजार प्रभावित भएका छन् । अधिकारीहरूले बाढी प्रभावित क्षेत्रका ३० हजारभन्दा बढीलाई सुरक्षित स्थानमा सर्न आदेश दिएका स्थानीय सञ्चारमाध्यमहरूले जनाएका छन् । न्यु साउथ वेल्स राज्यको राजधानी सिड्नीका दर्जनौं स्थानमा भएको भारी वर्षापछिको बाढीका कारण जनजीवन अस्तव्यस्त बनेको हो । पश्चिम सिड्नीबाट अन्यत्र जाने सडकहरू पूर्ण रूपमा अवरुद्ध भएका बीबीसीले जनाएको छ । सिड्नीका मात्रै १८ स्थानका सर्वसाधारणलाई तत्काल घर छाड्न आदेश दिइएको आपत्कालीन सेवाका अधिकारीले आदेश दिएका छन् । न्यु साउथ वेल्स राज्यका प्रिमियर डोमिनिक पेरोटेले आपत्कालीन सेवामा खटिएका अधिकारीको आदेश सुन्न सर्वसाधारणलाई आग्रह गरेका छन् । यो जीवन नै जोखिममा पर्ने खालको आपत्कालीन अवस्था हो, पत्रकारहरूसँग कुरा गर्दै न्यु साउथ वेल्सकी आपत्कालीन सेवामन्त्री स्टेफेनी कुकले भनिन् । अस्ट्रेलियामा गत मार्चमा आएको बाढीका कारण २० जनाको ज्यान गएको थियो । तीमध्ये अधिकांश न्यु साउथ वेल्सका बासिन्दा थिए । हामीले अकस्मात् आउन सक्ने बाढी, नदीमा पानीको सतह बढ्ने र तटीय क्षेत्रमा हुने कटानको जोखिम सामना गरिरहेका छौं, बीबीसीसँग उनले भनिन् । कुकले अवस्था निकै छिटो परिवर्तन भइरहेको जनाउँदै सूचना जारी गरिएको छोटो समयमै अन्यत्र सर्ने तयारीमा रहन सिड्नीवासीलाई आग्रह गरिन् । उनका अनुसार आपत्कालीन सेवाका अधिकारीले पछिल्लो २४ घण्टामा ८३ जनाको उद्धार गरेका छन् । यस्तो समयमा अनावश्यक यात्रा नगर्न म जनतालाई सम्मानपूर्वक आग्रह गर्छु, उनले भनेकी छन् । राज्यकी आपत्कालीन सेवाकी आयुक्त कारलिन योर्कले ७४ स्थानमा रहेका स्थानीयलाई अन्यत्र सर्न आदेश दिइएको र ६२ स्थानका बासिन्दालाई उच्च सतर्कता अपनाउन चेतावनी दिइएको बताइन् । मौसम विभागले राज्यको केन्द्रीय तटीय क्षेत्रमा अझै केही दिन भारी वर्षा र चर्को हावाहुरीको सम्भावना रहेको जनाएको छ । सिड्नीका तटीय क्षेत्रमा मंगलबारसम्म बाढी आउन सक्ने र मंगलबारदेखि मौसममा सुधार आउने विभागले जनाएको छ । राज्यको होक्सबरी क्षेत्रमा रहेका विभिन्न स्थान बाढीका कारण बढी प्रभावित बनेका छन् । इलावरा, हन्टर र सिड्नीको सहरी क्षेत्रमा अझै भारी वर्षा हुन सक्ने विभागले जनाएको छ । राज्यका आपत्काल व्यवस्थापनमन्त्री मुर्रे वाटले सोमबार २ सय सुरक्षाकर्मी र दुई वटा हेलिकोप्टर सहयोगका लागि तयारी अवस्थामा राखिएको जनाएका छन् । उनले राज्यस्तरमा आपत्काल घोषणा हुन सक्ने बताएका स्थानीय सञ्चारमाध्यमले जनाएका छन् । रास्ट्रिय आपत्काल घोषणा गर्ने सम्भावना भने तत्काल नरहेको जनाइएको छ । यसैगरी, हङकङस्थित एक ढुवानी कम्पनीको हजारौं लिटर इन्धन लिएर आएको पानीजहाज सिड्नीस्थित रोयल नेसनल पार्क नजिकै इन्जिन बन्द भएका कारण रोकिएको समाचारमा जनाइएको छ ।आपत्कालीन सेवाका कर्मचारीले वर्षाका कारण समस्यामा परेका दर्जनौं स्थानीयवासीलाई उद्धार गरेका छन् । मंगलबारदेखि मौसममा सुधार हुने अपेक्षा गरिएको भए पनि अधिकारीले सर्वसाधारणलाई आपत्कालीन काममा खटिएका कर्मचारीको सुझाव मान्न आग्रह गरेका छन् ।"
तागत देखाउने अटारीवाघा परेड,"(अटारी, पन्जाब)  दक्षिण एसियाका छिमेकी देश भारत र पाकिस्तानलाई स्थायी शत्रु का रूपमा लिने गरिन्छ । सन् १९४७ मा विभाजन भएयता यी दुई राष्ट्रबीचको सम्बन्ध सुमधुर भएको इतिहास छैन । दुई देशबीचका सीमामा दुवैतिरका सैनिकहरू युद्धका लागि सधैंजसो तम्तयार अवस्थामा रहन्छन् । तर, यी देशबीच एउटा यस्तो सीमा नाका छ, जहाँ दुवै देशका सैनिकहरू सँगै परेड खेल्छन् । अमृतसर (भारत) र लाहोर (पाकिस्तान) दुवै सहरबाट करिब ३० किलोमिटरको दूरीमा दुई देशलाई छुट्याउने अटारीवाघा बोर्डर छ । भारततर्फ अटारी र पाकिस्तानतर्फ वाघा सीमावर्ती गाउँ हुन् । दुई देशबीच स्थलमार्ग हुँदै औपचारिक आवागमन र व्यापार हुने एक मात्र बाटो पनि यही नै हो । चिल्लो राजमार्गले सीमा वारपारको भूमि जोडिएको छ । दुई देशबीचको सम्बन्ध सहज भएका बेला यही बाटोबाट सर्वसाधारणले आवतजावत गर्न पाउँछन्, दुई देशबीच बस सञ्चालन हुने गर्छ । तर, त्यो सुविधा सानो तनाव हुनासाथ बन्द हुन्छ । त्यही बोर्डरमा वर्षौंदेखि भाइचारा र युद्धको नियम झल्काउने गरी दुवै देशका सैनिकले संयुक्त रूपमा परेडको अभ्यास गर्छन् । एकले अर्कालाई आफू बलियो रहेको संकेत गर्छन् र छुट्निे बेला हात मिलाउँछन् । सन् १९५९ देखि थालिएको उक्त चलनले निरन्तरता पाइरहेको छ । तनावपूर्ण सम्बन्ध रहेका दुई देशका सैनिकले गर्ने संयुक्त परेडले विश्वभरका पर्यटकलाई लोभ्याउने गर्छ । कोरोनापछि बन्दै गएको सहज वातावरणमा उक्त परेड हेर्न पुनः हजारौं मानिस पञ्जाब आउन थालिसकेका छन् । सूर्यास्त हुनुअघि सीमाको दुवैतिर आमुन्नेसामुन्ने थोरै दूरीमा सैनिकहरूले परेड थाल्छन् । सूर्यास्त हुनै लाग्दा दुवै देशका सैनिकहरू नजिकै पुग्छन् । फरकफरक पोलमा रहेका आआफ्नो देशका राष्ट्रिय झन्डा सम्मानका साथ निकाल्छन् । त्यही झन्डा उतार्ने समारोहलाई बिटिङ रिट्रिट सेरोमनी नाम दिइएको छ । झन्डा उतार्नुपूर्व गरिने सैनिक परेड रोचक मानिन्छ । ४५ मिनेटसम्म दुवैतिरका सैनिकले खुट्टा बजार्ने, हात उचाल्ने, छाती फुलाउने गतिविधि गर्दै परेड खेल्छन् । दुवै पक्षका सैनिकले एकअर्कालाई देखाउँदै गर्ने परेडले केहीबेर सीमा क्षेत्र युद्ध मैदानजस्तो पनि देखिन्छ । तर, त्यो सांकेतिक मात्रै हुन्छ । दुवैले एकअर्कालाई आफूभन्दा कमजोर देखाउने प्रयास गर्छन् । परेड हेर्न दिल्लीबाट आइपुगेका प्रभु मनी ट्रान्सफर भारत शाखा प्रमुख सुनिल मिश्रले दुवैतिरका नागरिकले राष्ट्रिय झण्डा लिएर आफ्ना देशका सैनिकको मनोवल बढाउन गर्ने हुटिङ लगायतका क्रियाकलापले कुनै रंगशालामा भारत र पाकिस्तानबीचको क्रिकेट म्याच हेरिरहेको अनुभवसमेत दिएको बताउँछन् । परेड अवधिमा दुवैतिर देशभक्तिको गीत बजाइएका कारण दर्शकले अर्कापट्टिको आवाज भने सुन्दैनन् । दुवैतर्फका स्थानीयले आफ्नो देशका सैनिकलाई हौसला प्रदान गर्छन् । एउटै लय र एकै समयमा दुवै देशका सैनिकले सम्मानपूर्वक आफ्ना देशका झन्डा उतारेपछि एकअर्कासँग हात मिलाउँदै छुट्टिन्छन् । र, त्यसपछि सीमाको ढोका बन्द गरिन्छ । दुई देशबीचको सीमामा सन् १९५९ देखि यस्तो परेड हुँदै आएको छ । दुई देशबीच सहयोग र सौहार्द वातावरण कायम राख्न र सूर्यास्तपछि कुनै तनाव वा युद्ध नहोस् भन्नका लागि साँझ झन्डा उतार्ने र सीमामा बनाइएको ढोका बन्द गर्ने चलन बसालिएको हो ।"
"निर्माण अलपत्र पार्ने नै पुरस्कृत, ठेक्कामा एक वर्ष म्याद थप",यी हुन् संशोधित विषय  ६ महिनाबाट एक वर्ष म्याद थप नेपाली निर्माण व्यवसायी मात्र सहभागी हुन पाउने ठेक्का रकम ३ अर्बबाट ५ अर्ब  ५ वटा ठेक्का प्रक्रियामा सहभागी भए पनि छैटौं ठेक्कामा प्रतिस्पर्धा गर्न पाउने एक अर्बभन्दा बढीको आयोजनाका लागि अनुभवको प्रमाणपत्र ८० करोडबाट घटाएर ६० करोड  ५ करोड रूपैयाँसम्मको काममा ४० प्रतिशत काम गरेको अनुभवको प्रमाणपत्र हुनुपर्ने
तेह्रथुम पनि ढाकाको राजधानी,"(तेह्रथुम)  हाते तानबाट ढाकाका कपडा उत्पादन गर्ने तेह्रथुमलाई उद्योग वाणिज्य तथा आपूर्ति मन्त्रालयले सोमबार ढाका कपडाको राजधानी घोषणा गरेको छ । बुन्ने सीप र कलालाई विश्वभर प्रचारप्रसार, व्यवसायीकरण र विविधीकरण गर्नु सरकारको उद्देश्य हो । म्याङलुङ नगरपालिकाले अयोजना गरेको घोषणा कार्यक्रममा मन्त्रालयका सचिव अर्जुनप्रसाद पोखरेलले स्तरीय र चर्चित यहाँको ढाका कपडाको बजारीकरणमा सरकारको ध्यान नपुगेको स्विकारे । सीप विकास, प्रविधिको बढावा र बजारीकरणमा पनि अगाडि बढाउनुपर्छ भनेर नै मन्त्रालयको चाहनाअनुसार राजधानी घोषणा गरेका हौं, उनले भने । यसअघि मन्त्रालयले पाल्पालाई पनि ढाका कपडा राजधानीको जिल्ला घोषणा गरेको थियो । मन्त्रालयले पाल्पा र तेह्रथुमलाई यस्तो घोषणा गर्ने कार्यक्रम चालु आर्थिक वर्षको कार्यक्रममा राखेको थियो । ढाका कपडालाई निर्यातयोग्य वस्तुका रूपमा अघि बढाएर लैजाने सचिव पोखरेलको भनाइ छ । तेह्रथुमको ढाका कपडाको अनुसन्धान गर्न चाहनेहरूका लागि दातृ संस्थामार्फत परिचालन गर्ने योजना पनि मन्त्रालयको छ । अब आगामी दिनमा मन्त्रालय वा अन्य दातृ निकायबाट कार्यक्रम गर्न पनि सहज हुने नगरपालिकाका प्रमुख सञ्जयकुमार तुम्बाहाङ्फेले बताए । पछिल्लो समय व्यवसायी र साना उद्यमीसमेत सक्रिय भएर लागेको घरेलु तथा साना उद्योग कार्यालयका प्रमुख उद्योग अधिकृत कृष्णप्रसाद पोखरेलको भनाइ छ । ढाकाको प्रवर्द्धनका लागि अगाडिदेखि नै नगरपालिकाले सहयोग गरिरहेको प्रमुख प्रशासकीय अधिकृत गिरिराज भट्टराईले जनाए । घरेलु तथा साना उद्योग कार्यालयका अनुसार तेह्रथुममा १ सय ४५ वटा ढाका कपडा उद्योग दर्ता भएर सञ्चालनमा छन् । १ हजारभन्दा बढी उद्योग दर्ताबिनै सञ्चालनमा रहेको हुन सक्ने कार्यालयको अनुमान छ । यी उद्योगमा १ अर्बभन्दा बढी रुपैयाँ लगानी रहेको कार्यालयको अनुमान छ । जिल्लाका ढाका उद्योगमा ५ हजारभन्दा बढीले रोजगारी पाएको कार्यालय प्रमुख उद्योग अधिकृत पोखरेलले जानकारी दिए । ढाका कपडा बुनाइसम्बन्धी तालिम लिनेको संख्या पनि १० हजारभन्दा बढी छ ।"
इन्धनको खपत घटाउन निगमको दसबुँदे प्रस्ताव,"के चाहन्छ निगम ?१ सरकारी र निजी सवारीमा जोरबिजोर प्रणाली २ विद्युतीय चुलो सहुलियत दरमा बिक्री ३ मोटरसाइकललाई एक पटकमा ५ लिटर र कारजिपलगायत साना सवारीलाई २० लिटर इन्धन ४ प्रमुख सहर, राष्ट्रिय राजमार्ग र सार्वजनिकनिजी पार्किङस्थलमा विद्युतीय सवारीका लागि निःशुल्क चार्जिङ स्टेसन ५ प्रमुख सहरमा शनिबार गाडी नचल्ने किसिमले सार्वजनिक बिदा घोषणा६ छोटो दूरीमा सवारी प्रयोग नगरी पैदल यात्रा ७ मालवाहक सवारी पूर्ण क्षमतामा चलाउने८ मोटरसाइकल, कार, सरकारी सवारी आदिमा सिटअनुरुप नै यात्रु रहने व्यवस्था ९ पेट्रोलियम पदार्थबाट चल्ने सवारीलगायत उपकरण आयात रोक्ने १० ठूला उद्योग, परियोजना, होटल आदिले डिजेल तथा एलपी ग्यास विस्थापन गरी विद्युत् खपत बढाउने"
३६ जिल्लाको जलाधार क्षेत्र,"मुलुकको कुल भूभागको १३ प्रतिशत ओगटेको चुरे पूर्वमा इलामदेखि पश्चिम डडेलधुरासम्म ३६ जिल्लामा फैलिएको छ । मधेस प्रदेशमा आठ जिल्ला छन् । उनीहरूका लागि पहाड र पानी पुनर्भरण चक्रमा चुरेको भूमिका निर्विकल्प छ । तर ढुंगा, गिट्टी र बालुवाको ठेक्का लगाउँदा सरकार गम्भीर देखिएको छैन । कतै स्थानीय सरकार त कतै क्रसरले बलमिचाइँ गरेका छन् । तराईमधेसको पर्यावरण, कृषिसँगै सामाजिक जीवन प्रणालीमा चुरेको भूमिका महत्त्वपूर्ण भए पनि खोलानदीजन्य पदार्थको दोहनमा जथाभावीले संकट बढाएको हो ।"
टाँक बनाएर सुन तस्करी,काठमाडौं (कास) बच्चाको कपडाको टाँक नै सुनको राखेर तस्करी गरेको आरोपमा त्रिभुवन अन्तर्राष्ट्रिय विमानस्थलबाट एक यात्रु पक्राउ परेका छन् । विमानस्थल भन्सार कार्यालयका प्रमुख महेश भट्टराईका अनुसार सोमबार दुबईबाट काठमाडौं आएका सुमन दमाई पक्राउ परेका हुन् । दमाईको लगेज चेक गर्ने क्रममा बच्चाको पाँचवटा कपडाबाट ६० वटा सुनको रिङ फेला परेको हो । बरामद सुन करिब १२५ ग्राम छ । भिजिट भिसामा दुबई पुगेका दमाई काम नपाएपछि नेपाल फर्किएका हुन् । फर्किने क्रममा दुबई एयरपोर्टमा एक अपरिचितले आफन्तको बच्चाका लागि उपहारको रूपमा उक्त कपडा नेपालसम्म पुर्याइदिन अनुरोध गरेपछि ल्याएको उनले भंसारमा जिकिर गरेका छन् । घटनामा दमाईको मात्रै संलग्नता छ वा अरूको पनि छ भन्ने विषयमा अनुसन्धान भइरहेको भन्सार कार्यालयले जनाएको छ । सुन तस्करी गर्ने समूह वा व्यक्तिले नयाँ नयाँ तौरतरिका अपनाइरहँदा विमानस्थल भन्सारले आयात हुने मालवस्तु चेकजाँच पनि चुस्त बनाएको भट्टराईले बताए ।
लुम्बिनीमा भत्तामै झन्डै १ अर्ब,"बैठक भत्ताका लागि मन्त्रालयगत बजेटसरकारकै तलब सुविधा खाने मन्त्रालय र कार्यालयका कर्मचारीकै लागि सरकारले ११ करोड ५० लाख रुपैयाँभन्दा बढी बजेट छुट्याएको छ । मन्त्रालय, प्रदेशसभा र मातहतका कार्यालयमा हुने कर्मचारीकै बैठकमा त्यो रकम खर्च हुनेछ । सबैभन्दा बढी भत्ता साढे ७ करोड रुपैयाँ बजेट प्रदेशसभाका लागि मात्र छ । आन्तरिक मामिला तथा सञ्चार मन्त्रालयका कर्मचारीलाई बैठक भत्ताका लागि २१ लाख ६० हजार रुपैयाँ छ । ९ लाख ६२ हजार अन्य भत्ता शीर्षकमा बजेट विनियोजन भएकामा पदाधिकारी बैठक भत्ताका लागि २ लाख ५० हजार बजेट छ । वन, वातावरण तथा भूसंरक्षण मन्त्रालयका कर्मचारीका लागि बैठक भत्ता ४ लाख, अन्य भत्ता १८ लाख ३२ हजार र पदाधिकारी बैठक भत्ता १ लाख गरी कुल २३ लाख ३२ हजार रुपैयाँ बजेट छ । भौतिक पूर्वाधार विकास मन्त्रालयका लागि कर्मचारी बैठक भत्ता १३ लाख, अन्य भत्ता १७ लाख तथा पदाधिकारी बैठक भत्ताका लागि २ लाख रुपैयाँ बजेट विनियोजन गरिएको छ । पर्यटन, ग्रामीण तथा सहरी विकास मन्त्रालयमा कर्मचारी बैठक भत्ता १५ लाख, अन्य भत्ता २१ लाख ३५ हजार र पदाधिकारी बैठक भत्ताका लागि ५ लाख बजेट विनियोजन भएको छ । शिक्षा, विज्ञान, युवा तथा खेलकुद मन्त्रालयमा कर्मचारी बैठक भत्ता १९ लाख २६ हजार, अन्य भत्ता शीर्षकमा १९ लाख ८८ हजार र पदाधिकारी बैठक भत्ताका लागि ७ लाख रुपैयाँ बजेट विनियोजन गरिएको छ । स्वास्थ्य, जनसंख्या तथा परिवार कल्याण मन्त्रालयका लागि कर्मचारी बैठक भत्ता १३ लाख ६४ हजार, अन्य भत्ता १५ लाख ३० हजार र पदाधिकारी बैठक भत्ता १ लाख २० हजार रुपैयाँ छ । श्रम, रोजगार तथा यातायात व्यवस्था मन्त्रालयका कर्मचारी बैठक भत्ताका लागि मात्र १० लाख रुपैयाँ बजेट छ । १६ लाख ५० हजार अन्य भत्ता शीर्षकमा विनियोजन गरिएकामा ३ लाख ६० हजार रुपैयाँ पदाधिकारी बैठक भत्ताका लागि छुट्याइएको छ । कृषि, खाद्य, प्रविधि तथा भूमि व्यवस्था मन्त्रालयका कर्मचारी बैठक भत्ता ३ लाख ८४ हजार, अन्य भत्ता २४ लाख ७२ हजार र पदाधिकारी बैठक भत्ताका लागि १६ लाख ६६ हजार रुपैयाँ छ ।कानुन, महिला, बालबालिका तथा ज्येष्ठ नागरिक मन्त्रालयमा कर्मचारी बैठक भत्ता ९ लाख, अन्य भत्ता २० लाख ४० हजार र पदाधिकारी बैठक भत्ताका लागि ४ लाख रुपैयाँ विनियोजन गरिएको छ । ऊर्जा, जलस्रोत तथा सिँचाइ मन्त्रालयमा कर्मचारी बैठक भत्ता १५ लाख, अन्य भत्ता शीर्षकमा २५ लाख ६० हजार र पदाधिकारी बैठक भत्ताका लागि ७ लाख २० हजार रुपैयाँ विनियोजन गरिएको छ । उद्योग, वाणिज्य तथा आपूर्ति मन्त्रालयमा कर्मचारी बैठक भत्ताका लागि ५ लाख, अन्य भत्ता शीर्षकमा ७ लाख ६१ हजार र पदाधिकारी बैठक भत्ताका लागि ३ लाख रुपैयाँ बजेट छ । आर्थिक मामिला तथा सहकारी मन्त्रालयमा कर्मचारीको बैठक भत्ता २३ लाख, अन्य भत्ता शीर्षकमा ३२ लाख ३७ हजार र पदाधिकारी बैठक भत्ताका लागि १० लाख रुपैयाँ बजेट विनियोजन गरिएको छ ।मुख्यमन्त्री तथा मन्त्रिपरिषद्को कार्यालयका लागि कर्मचारी बैठक भत्ता २१ लाख, अन्य भत्ता १८ लाख ७५ हजार र पदाधिकारी बैठक भत्ता ५ लाख रुपैयाँ छ । मुख्य न्यायाधिवक्ताको कार्यालयका कर्मचारीको बैठक भत्ताका लागि १ लाख २० हजार, अन्य भत्ता २ लाख ६२ हजार र पदाधिकारी बैठक भत्ताका लागि १ लाख, प्रदेश लोकसेवा आयोगका कर्मचारीका लागि बैठक भत्ता २ लाख र अन्य भत्ता शीर्षकमा ७ लाख बजेट विनियोजन भएको छ ।प्रदेश योजना आयोगका कर्मचारीका लागि बैठक भत्ता १ लाख, अन्य भत्ता ८ लाख र पदाधिकारी बैठक भत्ताका लागि ५ लाख बजेट छ । प्रदेश सभा सचिवालयका कर्मचारीका लागि २३ लाख ९० हजार रुपैयाँ कर्मचारी बैठक भत्ता शीर्षकमा विनियोजन गरिएको छ । अन्य भत्ता शीर्षकमा ३२ लाख रुपैयाँ छ । प्रदेशसभामा पदाधिकारी बैठक भत्ताका लागि ५० लाख २८ हजार र अन्य सुविधाका लागि ६ करोड ३८ लाख ४५ हजार रुपैयाँ विनियोजन गरिएको छ ।"
भारतीय दूतावासभित्र आत्महत्या,काठमाडौं (कास) काठमाडौंको लैनचौरस्थित भारतीय दूतावासमा कार्यरत सुरक्षागार्डले ड्युटी समयमै आफैंलाई गोली हानी आत्महत्या गरेका छन् । सुरक्षार्थ तैनाथ निजी सुरक्षागार्ड ३२ वर्षीय दीपक सिंहले इन्सास राइफलले आफैंलाई गोली हानेको दूतावासले जनाएको छ ।घटनाको सूचना पाएलगत्तै बुझ्न काठमाडौं उपत्यका अपराध अनुसन्धानका एसपी दिनेश आचार्य दूतावास पुगेका थिए । घटनास्थल दूतावासभित्रै भएका कारण भारतीय पक्षले नै त्यसको अनुसन्धान गरी शव व्यवस्थापन गर्ने भएको छ । सिंह भारतीय नागरिक हुन् । शव पोस्टमार्टमका लागि त्रिवि शिक्षण अस्पताल लगिएको छ । भारतीय दूतावासका एक अधिकारीका अनुसार सिंहको घटनास्थलमै मृत्यु भएको थियो । सन् २००५ जनवरीमा आपसमा गोली हानाहान हुँदा दूतावासभित्र दुई सुरक्षागार्डको मृत्यु भएको थियो भने एक घाइते भएका थिए ।
महिला युरो : लोकप्रिय बन्ने विश्वास,"ओल्ड ट्राफोर्डदर्शक क्षमता ः ७१ हजार ३ सय म्यानचेस्टर युनाइटेडका ऐतिहासिक मैदान हो ओल्ड ट्राफोर्ड । यहाँ इंग्ल्यान्ड र अस्ट्रियाबीचको खेलको सबै टिकट बिक्री भइसकेको छ । त्यसैक्रममा महिला फुटबलको नयाँ कीर्तिमान बन्ने छ । यसले सन् २०१३ को कीर्तिमान उछिन्ने छ । त्यो फाइनल ४१ हजार दर्शकले हेरेका थिए । ब्रेन्टफोर्डदर्शक क्षमता ः १६ हजार २ सयसन् २०२० मा मात्र भर्खर खुलेको रंगशाला हो यो ब्रेन्टफोर्ड स्टेडियम । यसले समूह बी का तीन ठूला खेलको आयोजना गर्नेछ । जहाँ जर्मनी, स्पेन र डेनमार्क भिड्ने छन् । लेह दर्शक क्षमता ः ७ हजार ८ सय यो म्यानचेस्टर युनाइटेडको महिलो टिमको मैदान हो । कम दर्शक क्षमताको यो रंगशालालाई धेरै आलोचना पनि भइरहेको छ । मिल्टन केयनेसदर्शक क्षमता ः २९ हजार २ सय सन् २००७ मा बेलायती महारानीले यसको उद्घाटन गरेकी थिइन् । यो एमके डन्सको घरेलु मैदान हो । रोथरहम दर्शक क्षमता ः १० हजार ४ सय योर्कसायर सहरको मैदान हो यो । यो सहर स्टिल कारखानाका लागि प्रसिद्ध छ । सेफिल्डदर्शक क्षमता ः २८ हजार ९ सय सन् १८५५ मा यसको उद्घाटन भएको थियो । त्यस अर्थमा यो ऐतिहासिक छ । यो विश्व फुटबलकै सबैभन्दा पुरानो रंगशालामध्ये एक हो । साउथह्याम्पटनदर्शक क्षमता ः ३१ हजार १ सय साउथह्याम्पटनको घरेलु मैदान हो यो सेन्ट मेरिज । वेम्बली दर्शक क्षमता ः ८७ हजार २ सय वेम्बलीमा फाइनल हुनेछ । विश्वास छ, यसक्रममा युरो महिला फुटबलबाट दर्शक उपस्थितिको नयाँ कीर्तिमान बन्ने छ ।ब्राइटन दर्शक क्षमता ः २९ हजार २ सय एमेक्स रंगशालाले पहिलोपल्ट फुटबलको कुनै ठूलो प्रतियोगिताको आतिथ्यता गर्दै छ । यसअघि यहाँ रग्बी विश्वकपको एक प्रसिद्ध खेल भएको थियो, जसमा जापानले दक्षिण अफ्रिकालाई अविश्वसनीय रूपमा पराजित गरेको थियो ।म्यानचेस्टर सिटी एकेडेमी स्टेडियमदर्शक क्षमता ः ४ हजार ४ सययो त कम दर्शक क्षमताको रंगशाला हो ।"
बुद्धलाई राष्ट्रपति रनिङ सिल्ड,"हेटौंडा (कास) मकवानपुर जिल्लास्तरीय १२ औं राष्ट्रपति रनिङ सिल्ड बुद्ध मावि बकैयाले जितेको छ । मकवानपुरका १० स्थानीय तहमध्ये ८ वटाको सहभागितामा रहेको उक्त प्रतियोगितामा बुद्ध माविले १० स्वर्ण, ३ रजत र ३ कांस्य पदक प्राप्त गरी सिल्ड हात पारेको हो । अघिल्लो बर्ष पनि बुद्धले नै सिल्ड जितेको थियो । जनकल्याण मावि थाहा नगरपालिकाले ५ स्वर्ण, ४ रजत र १ कांस्यसहित दोस्रो तथा जनप्रिय मावि ४ स्वर्ण, ३ रजत र २ कांस्यसहित तेस्रो भएका छन् । जिल्ला खेलकुद विकास समितिका प्रमुख राजन दाहाल खुशराजका अनुसार भलिबल छात्रतर्फ सुन्दरी देवी मावि थाहानगर पहिलो, अरनिको मावि हेटौंडा दोस्रो र कालिका मावि कैलाश तेस्रो भएका छन् । छात्रातर्फ जकल्याण मावि पहिलो, भानुमावि मकवानपुरगढी दोस्रो र कालिका मावि इन्द्रसरोवर तेस्रो भएका छन् । उत्कृष्ट खेलाडीमा एथलेटिक्सतर्फ बुद्धका आयुश नेगी र बालबोधकी करुणा पाख्रिन, भलिबलमा सुन्दरीदेवीका पूजन गुरुङ र जनकल्याणकी सविना रुम्बा तथा कबड्डीमा जनप्रियका निश्चल थापा र जनकल्याणकी कञ्चन घले भएका छन् । विजेता खेलाडीलाई वाग्मती प्रदेश खेलकुद विकास परिषदका सदस्यसचिव सूर्यलाल भण्डारी, जिल्ला खेलकुद विकास समितिका अध्यक्ष बेस खड्की, नगर खेलकुद विकास समितिका अध्यक्ष चन्द्र साही, विभिन्न संघका अध्यक्षले पुरस्कार प्रदान गरेका थिए । दुई दिने प्रतियोगिताका विजेता खेलाडीले वाग्मती प्रदेशस्तरीय राष्ट्रपति रनिङ सिल्ड खेल्नेछन् । प्रदेश प्रतियोगिता असार २५ देखि काठमाडौंमा हुनेछ ।"
रेनुकाको शल्यक्रिया,"काठमाडौं (कास) राष्ट्रिय महिला फुटबल टिमकी कप्तान रेनुका नगरकोटेको क्लाभिकल कलरबोन (ब्युटी बोन) को बी एन्ड बी अस्पतालमा सोमबार शल्यक्रिया गरिएको छ ।एन्फा कम्प्लेक्स सातदोबाटोमा प्रशिक्षणको क्रममा मैदानमा लडेपछि रेनुकाको ब्युटी बोन फ्याक्चर भएको थियो । महिला टिमकी फिजियोथेरापिस्ट आभास्ना राजभण्डारीले भनिन्, डाक्टर अमित जोशीको नेतृत्वमा २ घण्टा लगाएर रेनुकाको शल्यक्रिया गरिएको छ । शल्यक्रिया सफल भयो । यस्तो घटनामा सामान्यतः दुई सातापछि रिह्याबिलिटेसन सुरु गरिन्छ र सामान्य अवस्थामा फर्किन १२ साता जति लाग्न सक्छ । तर, खेलाडीमा चाँडै हुन सक्छ । उपचार पद्धति शरीरले कसरी लिन्छ भन्नेमा उनको मैदानमा पुनरागमन भर पर्नेछ ।दशकयता राष्ट्रिय टिमको मिडफिल्डमा छाइरहेकी रेनुकाले महिला साफ च्याम्पियनसिप २०२२ गुमाउने सम्भावना बढेको छ । महिला साफको छैटौं संस्करण भदौ १३ देखि २५ सम्म काठमाडौंमा आयोजना हुनेछ ।"
एक्सगोर्खालाई महिला फुटसल,"थ्री बाइ थ्री बास्केटबल आजदेखिकाठमाडौं (कास) ऋत एकेडेमीको आयोजनामा ऋत एसईई कप थ्री बाइ थ्री बास्केटबल प्रतियोगिता मंगलबार सुरु हुने भएको छ । प्रतियोगितामा ब्वाइजमा ८० र गर्ल्समा १६ टिमको सहभागिता रहने ऋत एकेडेमीका सीईओ सिद्धार्थ लामाले जनाएका छन् । नकआउट आधारमा हुने दुईदिने प्रतियोगिताका खेल बसुन्धारास्थित आयोजक ऋतको आफ्नै बास्केटबल कोर्टमा हुनेछ । ब्वाइजगर्ल्समा समान नगद पुरस्कार राखिएको छ । शीर्ष तीन स्थान हात पार्नेले क्रमशः ७ हजार, ५ हजार र ३ हजार ५ सय रुपैयाँ पुरस्कार पाउनेछन् । त्यसबाहेक ब्वाइजगर्ल्स दुवैमा शीर्ष तीन स्थान हात पर्ने प्रत्येक टोलीका खेलाडीलाई छात्रवृत्ति प्रदान गरिने लामाले बताए । ऋतमा प्लस टु अध्ययन गर्न इच्छुकलाई ३० प्रतिशत छात्रवृत्ति प्रदान गरिने छ । मोस्ट भ्यालुएबल प्लेयर लाई पनि त्यहीबराबर छात्रवृत्ति प्रदान गरिने जनाएको छ ।"
