शीर्षक,विवरण
"मूल सुके, पानी खोज्दैमा हैरानी","(उदयपुर), (काठमाडौं)उदयपुरको चौदण्डीगढी नगरपालिका१ की ६२ वर्षीया कुन्तादेवी कार्की एक गाग्री पानी लिन दिनमा चार घण्टा उकालोओरालो गर्छिन् । कम्मर फतक्कै गल्ने गरी पानी नबोकी भान्सा नचल्ने उनको बाध्यता घर नजिकैको मुहान सुक्न थालेपछि सुरु भएको हो । पानीको मुहान सुक्दै गयो, अहिले चैतदेखि आधा असारसम्म माथिल्लो क्षेत्रका मुहान सुक्छन्, उनले भनिन् । यस्तै हालत रहिरहने हो भने कुन दिन पानी बोक्न सुनकोसी नदीमै पुग्नुपर्ला भन्ने पीरले सताउन थालेको छ उनलाई । अहिले दुई घण्टा हिँडेर बलेनीपाखा पँधेराको पानी ल्याउनुपर्छ, कुन्ताले भनिन् । सुनकोसी पुगेर आउन झन्डै ५ घण्टा हिँड्नुपर्ने उनले बताइन् । घाँस, दाउरा र पानी ओसार्दाओसार्दै उनको शरीर थलिएको छ । डाक्टरले पाठेघरमा समस्या छ, भारी नबोक्नु भन्छन् तर अय्या भनेर फुर्सद पाउने अवस्था छैन, उनले भनिन् । जलवायुविज्ञ विमलराज रेग्मी कुन्तादेवीजस्ता ग्रामीण भेगका महिलाको भोगाइसँग सहमत छन् । पहिले र अहिलेको वर्षाको चक्र फेरिएको छ, कि पानी धेरै पर्छ कि त पर्दै पर्दैन, परेको खर्रर्र बगेर जान्छ, उनी भन्छन्, पहिले पहिले विस्तारै लामो समय पर्दा जमिनले पानी सोस्थ्यो, पानीका स्रोत पुनर्भरण हुन्थ्यो, अहिले मुहान सुक्न थालेका छन् । यसको पहिलो मारमा महिला परेका छन् । वन मन्त्रालयको जलवायु परिवर्तनसम्बन्धी लैंगिक तथा सामाजिक समावेशीकरण रणनीति तथा कार्ययोजना २०७७७८ अनुसार महिला घरायसी प्रयोजन र कृषि कार्यमा चाहिने पानीको संकलनकर्ता, उपभोक्ता र व्यवस्थापकका मुख्य भूमिकामा हुन्छन् । वर्षाको चक्रमा आउने परिवर्तनले मुहानहरू मासिँदै गएपछि टाढाटाढा पानी लिन जानुपरेको छ । पानी जोहो गर्न बढी श्रम र समय खर्चनुपर्ने कारण महिला पाठेघर खस्ने, गर्भावस्था तथा सुत्केरी हुँदा समस्या हुने, शरीर कमजोर हुने, आयआर्जन र शैक्षिक गतिविधिबाट वञ्चित हुने गरेका छन् । पानी खोज्न निस्कने प्रत्येक महिलाले औसतमा प्रत्येक दिन ३ घण्टासम्म खर्चिनुपरिरहेको जलवायु परिवर्तनले महिलालाई पारेको असर बारेको अध्ययनले देखाउँछ । विश्व स्वास्थ्य संगठनका अनुसार जलवायु परिवर्तनले महिला, बालबालिका, अपांगता भएका, यौनिक तथा लैंगिक अल्पसंख्यकलगायत सिमान्तकृत समुदायमा यसको प्रभाव बढी हुन्छ किनकि जीवन निर्वाहका लागि प्राकृतिक स्रोतमा उनीहरूको निर्भरता बढी छ । जलवायु परिवर्तनले ती प्राकृतिक स्रोतमा प्रत्यक्षअप्रत्यक्ष असर पर्छ । त्यसो हुँदा प्राकृतिक स्रोतमा निर्भर समुदाय प्रत्यक्ष मारमा पर्छन् । उदयपुरकै बेलका२ तपेश्वरीकी ६३ वर्षीय दुखनीदेवी सदाको दुःख पनि थोरै छैन । वर्षौंदेखि त्रियुगा नदीमा माछा मारेर गुजारा गर्दै आएकी एकल महिला दुखनीको जीवन नामजस्तै दुःखले भरिएको छ । यसमा थप दुःख भने जलवायु परिवर्तनले सिर्जित वातावरणीय परिवर्तनले थपिदिएको छ । अहिले त्रियुगामा माछा पाइन छाड्यो । घर नजिकैका मुहान सुके । जंगलबाट घाँसदाउरा गरेर जीविका चलाउन पनि नसकिने भएको छ ।कहाँ हराए त नदीका माछा ? दुखनीको अनुमान छ पहिलेजस्तो नदीमा पानी नै छैन । गर्मी धेरै बढेको छ, त्यसैले होला खोलामा माछा घटेको, उनले भनिन् । पहिलेपहिले उनी एकाध घण्टा खोलामा हेलिनेबित्तिकै थोरैमा पनि एक किलो माछा परिहाल्थ्यो । अहिले एकाध माछा समात्न पनि दिन बिताउनुपर्छ ।३९ वर्षीया रामवती चौधरीलाई घाँसदाउरा र खेतीपातीको पिरलो छ । डेढ दशकअघिसम्म उनले गाईवस्तु, बाख्रापाठा पालेर मनग्गे आम्दानी गर्थिन् । घरनजिकै जंगलमा प्रशस्त घाँसदाउरा पाइन्थ्यो । गोठबाट खोलेर जंगलमा लगाइदिएपछि गाईवस्तु चरेर आफैं गोठमा आउँथे । यसो गर्दा उनलाई खेतीपाती गर्न सहज थियो । दुई छोरा र श्रीमान्सहितको रामवतीको परिवारलाई गाईवस्तु, बाख्रा, हाँसकुखुराको आम्दानीसँगै आफ्नै खेतबारीको अन्न उत्पादनले वर्षभरि खान पुग्थ्यो । अहिले खेतबारीको आम्दानीले ५ महिना पनि खान पुग्दैन, उनी भन्छिन्, नजिकैको जंगलमा घाँसदाउरा मासिँदै गयो, घाँसदाउराका लागि चुरे पर्वत उक्लनुपर्छ । ३४ घण्टामा बल्ल एक भारी घाँसदाउरा आउँछ । त्यो पनि पहिलेको जस्तो घाँस नपाउने र जस्तो पायो उस्तै घाँस खुवाउनुपर्दा गाईभैंसीले भनेजस्तो दूध नदिने उनी बताउँछिन् ।पशुपालन नहुँदा खेतबारीमा गोबर मल (कम्पोस्ट) हुँदैन । रामवती भन्छिन्, उब्जनी नहुँदा श्रीमान् ज्याला मजदुरी गर्न भारतको पन्जाब गएका छन् । रामवतीका श्रीमान् छेदीलाल ३ वर्षदेखि पन्जाबमा छन् । वर्षामा धेरै वर्षा, हिउँदमा लामो समय खडेरी पर्दा अन्नबाली उत्पादन घट्दै गएको रामवतीको अनुभव छ । उनको ३ बिघा खेती थियो, त्रियुगा नदी कटानबाट १५ कट्ठा मात्र जोगिएको छ । त्यसमा पनि मिचाहा झार, बालीमा नयाँनयाँ रोगकिराको प्रकोप पनि देखिन थालेको छ । बेमौसमी वर्षा, आवश्यकताअनुसार मलखाद र गुणस्तरीय बीउ नपाउँदा रामवतीको परिवारलाई खेतबारीको उत्पादनले खानै नपुग्ने भएको छ । यस्तो समस्या कुन्ता, दुखनी र रामवतीको मात्रै होइन । पछिल्लो डेढ दशकदेखि यहाँका धेरै महिला यस्तै समस्यासँग जुधिरहेका छन् । वन अधिकृत अम्बिका पौडेलका अनुसार पछिल्लो समय अत्यधिक वन डढेलो र खेतीपातीको समय परिवर्तनलगायत समस्या देखिएका छन् । तापक्रम वृद्धिले सुक्खा खडेरी बढेसँगै डढेलो निकै बढेको छ, उनले भने, त्यसले गर्दा वनमा पहिले पहिले पाइने घाँस मासिँदै गयो, पछिल्लो समय वन डढेलोलाई धान्न सक्ने (डढेलोमा पनि जोगिन सक्ने) घाँसबिरुवा मात्रै जंगलमा पाइन्छ । त्यसले पशुपालन र खेती प्रणालीमा समेत असर गरेको उनले बताए । पानीको मुहान सुक्ने, जंगल मासिने, अन्न उत्पादनमा ह्रास हुनुको असर व्यापक छ । महिलामा बढी पर्दा उनीहरूमा पाठेघर (आङ) खस्नेलगायतका समस्या देखिने गरेका छन् । पछिल्लो ५ वर्षमा चौदण्डीगढी नगरपालिकाका धेरै बस्तीमा महिलाको पाठेघरमा जटिल समस्या देखिएको स्वास्थ्य शाखाका अधिकृत तेजबहादुर पोखरेलले बताए । जटिल समस्या भएका २ सय २६ लाई नै अपरेसन गरियो, उनले भने, अहिले पनि मासिक २० जना महिला पाठेघरको समस्या लिएर नगर अस्पताल बेल्टारमा आउने गरेका छन् ।जलवायु परिवर्तनको क्षेत्रमा काम गर्दै आएकी काठमाडौं विश्वविद्यालयकी प्राध्यापक पासाङडोल्मा शेर्पाले बालीनाली उत्पादन घटेपछि पुरुष वैदेशिक रोजगारीमा जाँदा महिलाहरूलाई बालबच्चा, घरव्यवहार, दोहोरोतेहरो कार्यबोझ बढेको बताइन । बाढीपहिरोमा पनि महिला र बालबालिकाको ज्यान संकटमा पर्नु एउटा कारण भएको उनको तर्क छ । बर्दियाको राजापुरमा घर डुब्ने गरी अचानक आएको बाढी सामना गरेकी स्थानीय काली थारू आठ वर्षपछि पनि उत्तिकै डराउँछिन् । हातखुट्टा लल्याकलुलुक्क पर्छन् । जीउ काम्छ । अचानक बाढी आएपछि परिवारको ज्यान जोगाउन उनलाई निकै गाह्रो परेको थियो । बर्दिया जिल्ला दैवी प्रकोप उद्धार समितिले ०७१ कात्तिक ११ मा प्रकाशन गरेको बर्दियाबाढी प्रकोप ०७१ को अभिलेख अनुसार सोही वर्षको भदौ २८, २९ र ३० गते कर्णाली, बबई, गेरुवा, भादा, मानखोला लगायतमा आएको बाढीबाट ९३ हजार १ सय ८९ जना पूर्ण र ७१ हजार ८ सय ११ जना आंशिक गरी १ लाख ६५ हजार जना प्रभावित भएका थिए । आमाको दूधमा बच्चालाई आवश्यक पर्ने पर्याप्त पानी (८७ प्रतिशत) र खनिज तत्त्व हुन्छ । पहिलो ६ महिनासम्ममा स्तनपान गरेको शिशुमा भन्दा स्तनपान नगरेको शिशुको मृत्यु हुने सम्भावना १४ गुणा बढी हुन्छ । विश्वभर गरिएको अध्ययनअनुसार ६ महिना स्तनपान गराउँदा र कम्तीमा एक वर्षसम्म थप खानाका साथै निरन्तर स्तनपान गराउँदा बालमृत्युदरलाई १३ प्रतिशतले कम गर्न सकिन्छ । तर नेपालमा स्तनपानको दर घट्दै छ । तीन वर्षमा स्तनपान दर १३ प्रतिशतले घटेको छ । राष्ट्रिय जनसांख्यिक स्वास्थ्य सर्वेक्षण२०१६ ले जन्मेको एक घण्टाभित्र आमाको दूध खान पाउने शिशुको दर देशभरका ५५ प्रतिशत रहेको देखाएको थियो । मल्टिपल इन्डिकेटर क्लस्टर सर्भे २०१९ मा यो दर घटेर ४२ प्रतिशतमा झरेको छ । २०१९ को सर्वेक्षणअनुसार जन्मेदेखि ६ महिनासम्म पूर्ण स्तनपान पाएका शिशु देशभर ६२ प्रतिशत छन् । पौष्टिक आहारमा कमीले आमाको दूध नआउने, बच्चा छोडेर काममा जानुपर्ने, व्यस्त जीवनशैलीले गर्दा स्तनपान दर घटिरहेको स्वास्थ्य सेवा विभागको अध्ययनले देखाउँछ ।नेपाल श्रमशक्ति सर्वेक्षण ०७४७५ का अनुसार ४७ प्रतिशत पुरुषको तुलनामा ६१ प्रतिशत महिला जीविकोपार्जनका लागि कृषिमा निर्भर छन् । त्यसैले पनि महिला, बालबालिकालगायत सिमान्तकृत समुदायमा जलवायु परिवर्तनको असर बढी हुन्छ । कम उर्वर बारीमा खन्ने, गोडमेल र मलजल गर्ने तथा बीउ संकलन र भण्डारणका काम प्रायः महिलाको जिम्मेवारीमा पर्छ । कृषि उत्पादनमा आएको ह्रासले महिला तथा बालबालिकाको खाद्य असुरक्षा बढेको छ । संयुक्त राष्ट्रसंघीय बालकोष (युनिसेफ) को विश्वका बालबालिकाको अवस्था २०१९ ः बालबालिका, खाना र पोषण प्रतिवेदनमा भनिएको छ, खडेरीका कारण कृषिमा ८० प्रतिशत क्षति पुग्छ, यसले बालबालिका र परिवारका लागि खानेकुरासँगै खानाको गुणस्तर र मूल्यमा पनि प्रभाव पार्छ । उक्त प्रतिवेदनले नेपालमा गरिबी, सहरीकरण, जलवायु परिवर्तन र कमसल खानेकुराले गर्दा ४३ प्रतिशत बालबालिका कुपोषित रहेको र दुई वर्षमुनिका दुईमध्ये एक बालबालिकाले कमसल खाना खाने गरेको देखाएको छ । प्रतिवेदनका अनुसार कुपोषणको सर्वाधिक मारमा गरिब र सिमान्तकृत समुदायका बालबालिका र किशोरकिशोरी छन् ।जलवायु परिवर्तन प्राकृतिक चक्र मानिए पनि जथाभावी मानवीय गतिविधि तथा संरचना निर्माण, प्राकृतिक स्रोतमाथिको दोहनले जोखिम थपिरहेको अध्ययनहरूले देखाउँछन् । तापक्रम र वर्षाको चक्र यही गतिमा बढ्दै जाने हो भने नेपालमा आउने शताब्दीसम्म जलवायुजन्य विपद्ले महिला र सिमान्तकृत समुदायको जनजीवनमा अकल्पनीय क्षति पुग्ने सम्भावना रहेको वन तथा वातावरण मन्त्रालयद्वारा प्रकाशित संकटासन्न र जोखिम मूल्यांकन तथा अनुकूलन विकल्पहरू पहिचान अध्ययनमा छ । गत माघमा बेलुका घुर बालेर ताप्दै गर्दा सप्तरीकी एक महिलाको जलेर मृत्यु भएको थियो । सुरुंगा२ की ७५ वर्षीया कमलीदेवी पासवान सारीमा सल्केको आगोबाट कम्मरमुनि दुवै खुट्टा, घाँटी र ढाड जलेर गम्भीर घाइते भएकी थिइन् । लहानको रामकुमार उमाप्रसाद स्मारक अस्पतालमा उपचारका क्रममा उनको मृत्यु भएको थियो । ०७७ पुस १ देखि फागुन १५ सम्मको प्राधिकरणको दैनिक विपद् बुलेटिन लाई केलाउँदा त्यसरी आगो अथवा घुर ताप्ने क्रममा जलेर घाइते र मृत्यु भएका ४५ जना मध्ये ३९ जना महिला छन् । उनीहरू बाँके, बारा, दाङ, धनुषा, झापा, कैलाली, महोत्तरी, मोरङ, पर्सा, रौतहट, रूपन्देही, सप्तरी, सर्लाही, सिरहा र सुनसरी गरी तराईका १५ जिल्लाका हुन् । शीतलहर पहिलोपल्ट सन् १९९८ मा देखिएको थियो । त्यसपछि प्रायः हरेक वर्ष महिनौंसम्म घाम नलाग्ने गरेको मौसम पूर्वानुमान महाशाखाको अभिलेख छ । उत्तरी भारतमा बढेको औद्योगिकीकरणलगायतका प्रकृतिमा प्रतिकूल प्रभाव पार्ने गतिविधिबाट सिर्जित जलवाष्प र प्रदूषणले शीतलहर हुन थालेको मौसम पूर्वानुमान महाशाखाका मौसमविद् बताउँछन् । संकटासन्न र जोखिम मूल्यांकन तथा अनुकूलन विकल्पहरू पहिचान अध्ययनमा जलवायुजन्य महामारी, भारी वर्षात्, हावाहुरी बाढी, पहिरो, आगलागी, चट्याङमा परेर सन् १९७१ देखि २०१९ सम्ममा प्रतिवर्ष ६ सय ४७ जनाले ज्यान गुमाउनुपरेको छ । अछाम, बझाङ, बाजुरा, बैतडी, डोटी, डडेल्धुरा, कालीकोट, दैलेख, जाजरकोट, रुकुम पश्चिम, सल्यान, रुकुम पूर्व, रोल्पा, महोत्तरी गरी देशभरीमा १४ जिल्ला जलवायु परिवर्तनको उच्च संकटासन्न सूचीमा छन् । स्वभावैले यहाँका महिलाहरू उच्च जोखिममा रहन्छन् । संकटासन्न र जोखिम मूल्यांकन तथा अनुकूलन विकल्पहरू पहिचान अध्ययन अनुसार जलवायु परिवर्तनको जोखिम आगामी वर्षहरूमा बढी हुनेछ जसका कारण यो शताब्दीको अन्त्यसम्म जलवायु जन्य हानिनोक्सानी कुल गार्हस्थ्य उत्पादनको १३ प्रतिशत हुनेछ र सबै जिल्ला प्रभावित हुनेछन् ।"
अर्थले रोक्यो हतियार खरिदको ८४ करोड,"(काठमाडौं)नेपाल प्रहरीका लागि हतियार खरिद प्रक्रिया विवादित बनेपछि अर्थ मन्त्रालयले रकम निकासा रोकेको छ । इटालीको हतियार चिनियाँ कम्पनीमार्फत नेपाली बिचौलियाको सेटिङमा किन्नका लागि प्रतीतपत्र (एलसी) खोल्न लागिएको समाचार शुक्रबार कान्तिपुरमा छापिएपछि अर्थ मन्त्रालय आफैंले रकमान्तर गरेको ८४ करोड रुपैयाँको निकासा रोकेको हो ।प्रहरीले हतियार र गोलीगट्ठा खरिद गर्न २०७९ असार मसान्तभित्र एलसी खोल्ने गरी नेपाली बिचौलिया दीपक भट्टमार्फत चीन र हङकङका तीन कम्पनीसँग सम्झौता गरेको थियो । मन्त्रालयले शुक्रबार प्रतिनिधिसभाको अर्थ समितिलाई पत्र पठाएर हतियार खरिदको रकम प्रहरीलाई निकासा रोकेको जानकारी गराएको छ । यसअघि समितिले हतियार खरिदसम्बन्धी सम्पूर्ण कागजात छानबिनका लागि प्रहरी प्रधान कार्यालयबाट झिकाएको थियो । समितिका सचिव सुरेन्द्र अर्यालका अनुसार मन्त्रालयबाट आएको पत्रमा हतियार खरिद गर्न यसअघि रकमान्तर बजेट निकासा रोकिएको उल्लेख छ । अर्थ मन्त्रालयका एक अधिकारीले पनि खरिद प्रकरणको विवाद निरूपण नभएसम्म बजेट निकासा नगरिने बताए । हतियार खरिद विवादमा परिसक्यो, संसदीय समितिले नै छानबिन गर्ने भनिसकेको छ, अब सरकारले यस विषयमा के निर्णय गर्छ, समितिले कस्तो निर्देशन दिन्छ, त्यसकै आधारमा यसअघि रकमान्तर गरिएको रकम निकासा दिनेनदिने निर्णय हुन्छ, ती अधिकारीले कान्तिपुरसँग भने ।अर्थ समितिका सभापति कृष्णप्रसाद दाहालले हातहतियार गोलीगट्ठा खरिदका सबै कागजात मिहिन रूपमा अध्ययन गरेर सरकारलाई आवश्यक निर्देशन दिइने बताए । उनले सम्झौतामा उल्लिखित हातहतियारका खरिद मूल्य र गुणस्तरबारे पनि सुरक्षा विज्ञसँग परामर्श गरिने बताए । हतियार किन्न गुपचुप रूपमा भएका कमिसन खेल, कबोल गरिएका मूल्य, हातहतियारको कम्पनी मूल्य तथा हाम्रा लागि यसको आवश्यकताजस्ता यावत विषयमा अध्ययन र छानबिन हुन्छ, प्राविधिक पक्षबारे सुरक्षा विज्ञ र प्राविधिकहरूलाई समेत बोलाएर परामर्श लिन्छौं, दाहालले कान्तिपुरसँग भने, त्यसपछि मात्रै आवश्यकता, औचित्य र पुस्ट्याइँका आधारमा खरिद गर्ने वा त्यसलाई स्थगित गर्ने भन्नेमा सरकारलाई आवश्यक निर्देशन दिइनेछ । उनका अनुसार हतियार खरिद प्रकरणबारे विज्ञसँग छलफलपरामर्श, समितिको बैठक आह्वान, गृहमन्त्री, गृहसचिव र अर्थ मन्त्रालयका सचिवलगायतलाई समितिमा बोलाउनेलगायत कामबारे समयतालिका सार्वजनिक गर्ने समितिको तयारी छ ।कतिपय हतियारको कम्पनीले वेबसाइटमार्फत सार्वजनिक गरेको अधिकतम खुद्रा मूल्य (एमआरपी) भन्दा बढीमा सम्झौता गरेको देखिन्छ । खरिद गर्न लागिएका हतियार कहिले उत्पादन भएका भन्ने पनि खुलाइएको छैन । अर्थ समिति सभापति दाहालले करोडौंका सुरक्षा सामग्री किन्दा अधिकतम मूल्यमा पनि भारी छुट हुनुपर्नेमा अस्वाभाविक रूपमा मूल्य कायम गरेर सम्झौता हुनुले बिचौलियाको सेटिङबाट मूल्य निर्धारण गरिएको हुन सक्ने आशंका गरे । खरिदका लागि भट्टमार्फत चिनियाँ कम्पनी पोलिटेक्नोलोजिज इन्क तथा हङकङका दुई कम्पनी निहाल ट्रेडिङ लिमिटेड र मिनेर्भा कर्पोरेसनसँग सम्झौता भएकामा चिनियाँ कम्पनीमार्फत इटालीका दुई हतियार उत्पादक कम्पनी बेरेटा डिफेन्स टेक्नोलोजिज र फाबार्म एसपीबाट क्रमशः १ हजार थान ९ एमएम पिस्तोल तथा १ हजार १ सय ५० थान १२ बोरका सटगन किन्ने उल्लेख छ ।त्यस्तै हङकङका दुई कम्पनी क्रमशः निहालमार्फत चिनियाँ कम्पनी पोलिटेक्नोलोजिजमा उत्पादित पिस्तोलका १० लाख २० हजार राउन्ड गोली, सटगनका ३ लाख राउन्ड रबर बुलेट तथा हङकङकै मिनेर्भामार्फत चिनियाँ कम्पनीमा उत्पादित सटगनका २ लाख राउन्ड कार्टेज (छर्रा) खरिद गर्ने सम्झौता भएको थियो । सम्झौतामा उल्लिखित सटगन किन्न २४ लाख ९४ हजार ३ सय ५० अमेरिकी डलर, सटगनका कार्टेज खरिद गर्न ४ लाख ३२ हजार डलर, रबर बुलेटमा ९ लाख ५० हजार ४ सय डलर, टियर ग्यासमा ७ लाख ९९ हजार ९ सय २० डलर तथा पिस्तोलमा ६ लाख ८ हजार ८ सय र त्यसमा लाग्ने गोलीमा १३ लाख २८ हजार ४० डलर गरी एकमुष्ट ६८ लाख ८५ हजार ५ सय १० डलर भुक्तानी गरिन लागिएको थियो । त्यसका लागि अर्थबाट प्रहरीमा रकमान्तर भएको पत्र पनि पुगिसकेको थियो । तर, खरिद विवाद र कमिसन खेल सतहमा आएपछि सबै प्रक्रिया स्थगित भएको हो ।हातहतियारगोलीगट्ठा किन्न तीनवटै कम्पनीको एजेन्ट बनेर भट्टले नै खरिदमा सेटिङ मिलाएका थिए । २०७१ ताका नै डेढ अर्ब रुपैयाँका हातहतियार किन्न बिचौलियाको भूमिकामा शक्तिकेन्द्र धाएका भट्ट त्यसबेला सफल भएका थिएनन् । तर, यस पटक प्रधानमन्त्री शेरबहादुर देउवा, गृहमन्त्री बालकृष्ण खाँण र तत्कालीन अर्थमन्त्री जनार्दन शर्मासमेतको सहमतिमा अघि बढेको हतियार खरिदको योजना गुपचुप एलसी खोल्ने चरणमा जान लागेको सूचना बाहिरिएपछि हतियार खरिदमा कमिसनको खेल सतहमा आएको थियो ।"
राष्ट्रपतिको कार्यक्रमका लागि अस्पतालका सेवा बन्द ?,"(काठमाडौं)राष्ट्र्रपति विद्यादेवी भण्डारी आउने कार्यक्रममा सहभागी हुन भन्दै चिकित्साशास्त्र अध्ययन संस्थान (आईओएम) ले आइतबार महाराजगन्जस्थित त्रिवि शिक्षण अस्पतालको आकस्मिक बाहेकका सेवा बन्द गर्न उर्दी जारी गरेको छ । आईओएमकी डिन दिव्या सिंह शाहले शिक्षण अस्पताल, मनमोहन कार्डियोथोरासिक भास्कुलर एन्ड ट्रान्सप्लान्ट सेन्टर र बीपी कोइराला लायन्स नेत्र अध्ययन केन्द्रलाई पत्र काट्दै सेवा बन्द गरी कार्यक्रममा सहभागी हुन निर्देशन दिएको एक प्राध्यापकले बताए । आईओएमको ५० औं वार्षिकोत्सव समारोह आइतबार कमलादीस्थित प्रज्ञा प्रतिष्ठान भवनमा हुँदै छ । राष्ट्रपति आउने कार्यक्रमका कारण सेवा बन्द गर्ने निर्णयलाई लिएर अस्पतालकै चिकित्सकले नै असन्तुष्टि जनाएका छन् । दैनिक २ हजारभन्दा बढी बिरामीले सेवा लिने अस्पताल वार्षिकोत्सवको बहानामा बन्द गर्न नहुने उनीहरूको भनाइ छ । वार्षिकोत्सव सार्वजनिक बिदा होइन, अस्पतालको सेवा किन बन्द गर्ने ?, एक कर्मचारीले भने । त्रिवि शिक्षण अस्पतालको ४० औं वार्षिकोत्सव भने शुक्रबार त्रिवि उपकुलपतिसहित पदाधिकारीको उपस्थितिमा मनाइएको छ । आईओएमको सप्ताहव्यापी कार्यक्रमअन्तर्गत आइतबार राष्ट्रपतिको उपस्थितिमा कार्यक्रम गर्न लागिएको हो । अस्पतालजस्तो संवेदनशील संस्था बन्द गर्न डिन शाहले आफूखुसी निर्णय लिएको प्राध्यापकहरू बताउँछन् । मेचीमहाकालीदेखि आउने बिरामी अस्पताल बन्द हुँदा मर्कामा पर्छन्, यसमा ध्यान पुग्न सकेन, एक चिकित्सकले भने ।अस्पतालमा सातामा ६ दिन ओपीडी सेवा सञ्चालन हुन्छ । सार्वजनिक बिदाको दिनमा समेत बिहान ओपीडी चल्दै आएको छ । बिहान र दिउँसो दुई सिफ्टमा सेवा दिने गरिएको छ । त्रिविका पूर्वउपकुपति केदारभक्त माथेमाले कुनै पनि बहानामा शिक्षण संस्था, स्वास्थ्य संस्थालगायत संवेदनशील क्षेत्रका सेवा बन्द गर्न नहुने बताए । बिरामी छाडेर डाक्टर औपचारिक कार्यक्रममा जानु हुँदैन, उनले भने, प्रशासनिक पदका मान्छे गए हुन्छ, सेवा बन्द गर्ने कुरा ठीक होइन । सेवा बन्द गर्ने आईओएमको निर्णय अनुचित भएको माथेमाले बताए । नेपाल वायु सेवा निगमको कार्यक्रम भयो भने पाइलटलाई उडान बन्द गरेर आउनु भन्न मिल्छ ? उनले भने, पाइलटहरूको मुख्य काम यात्रुलाई गन्तव्यमा पुर्याउनु हो । कसैलाई पनि आफ्नो प्रमुख ड्युटी छाडेर, सभासमारोहमा जानु पदीय जिम्मेवारीले दिँदैन । आईओएमका पूर्वप्राध्यापक डा गोविन्द केसीले वार्षिकोत्सव मनाउने नाममा उपचार सेवा नै बन्द गर्नु गलत गरेको टिप्पणी गरे । यो त राष्ट्रपतिले पनि बुझ्नुपर्ने हो, अस्पताल बन्द भए बिरामीले दुःख पाउँछन्, उनले भने, निर्णय सच्याउन त्रिवि पदाधिकारीलाई म आग्रह गर्छु । २३ घण्टा हुने कार्यक्रमका लागि सेवा नै बन्द गर्नु उचित नभएको उनले बताए । शिक्षण अस्पतालकै एक वरिष्ठ चिकित्सकले राष्ट्रपति, प्रधानमन्त्री सहभागी हुने कार्यक्रममा अस्पताल, शिक्षण संस्था बन्द गर्ने गलत संस्कार परिवर्तन हुन नसक्दा पटकपटक बिदा दिने घोषणा दोहोरिने गरेको बताए । लोकतान्त्रिक गणतन्त्र आए पनि संस्कार परिवर्तन हुन सकेन, पहिले राष्ट्रपति सडकमा निस्कनासाथ गाडी बन्द गरिन्थ्यो, अहिले यो हट्दै गएको छ, उनले थपे, नागरिकले पाउने सेवा अवरुद्ध हुनुलाई सकारात्मक रूपमा लिन सकिन्न, यस्तो मानसिकता रूपान्तरण हुन आवश्यक छ । आकस्मिक सेवामा आएका बिरामीलाई कतिपय अवस्थामा ओपीडीमा लैजानुपर्ने हुन सक्ने उनले सुनाए । डिन शाहले भने उक्त दिन बिहानको सिफ्टमा सेवा सञ्चालन गर्न अस्पतालका निर्देशकहरूलाई निर्देशन दिइसकेको बताइन् । पत्र तयार पार्दा राष्ट्रपतिको समय कुन बेला भन्ने मिलिसकेको थिएन, अब दिउँसोमा कार्यक्रम हुने भयो, बिहान ओपीडी चल्छ, दिउँसो मात्रै बन्द हुन्छ, उनले भनिन् । अस्पतालका प्रशासकीय प्रमुख वैकुण्ठ थपलियाले आधा सेवा मात्रै बन्द हुने दाबी गरे । सबै सेवा बन्द हुँदैन, पत्र बनाउँदा अलिकति गल्ती भएछ, साढे १२ बजेसम्म सेवा सञ्चालन हुन्छ, त्यसपछि बन्द गरिन्छ, उनले भने, बिरामीलाई डाक्टरले भेट्ने समय दिएको हुन्छ, जाँच गर्न समय लिएर बसेका बिरामी हुन्छन्, एक्कासि सबै सेवा बन्द गर्न हुँदैन भनेर निर्णय पुनर्विचार गरिएको हो ।"
संक्रमण ह्वात्तै बढ्यो,"(काठमाडौं)असारयता वृद्धि हुँदै आएको कोभिडको दैनिक संक्रमण नरोकिने देखिएपछि अस्पतालहरूलाई उपचारका लागि तयारी अवस्थामा रहन स्वास्थ्य सेवा विभागले निर्देशन दिएको छ । असार १ यता शुक्रबारसम्म दैनिक संक्रमण दर १० गुणा र सक्रिय संक्रमितको संख्या १३२३ गुणाले बढेको हो । असार १ मा देशभर ९७ जना सक्रिय संक्रमित र दैनिक संक्रमण दर ०६४ थियो । ३० दिनपछि शुक्रबार कुल सक्रिय संक्रमितको संख्या १ हजार २ सय ८४ र दैनिक संक्रमण दर ११४६ प्रतिशत पुगेको छ । शुक्रबार २ सय २९ जना संक्रमित थपिएका छन् । बिहीबार २ सय ६० जनामा संक्रमण पुष्टि भएको थियो । कोभिडको केस अझ बढ्ने सम्भावना रहेकाले अस्पतालहरूलाई अलर्ट गरिएको छ र उपचार व्यवस्थापन गर्न तम्तयार रहन भनिएको छ, स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका निर्देशक डा चुमनलाल दासले भने, पछिल्लो चार सातामा संक्रमणमा अप्रत्याशित वृद्घि देखियो । विभिन्न नाकाबाट भारतबाट भित्रिनेहरूमा समेत व्यापक संक्रमण देखिएको छ । शुक्रबार विभिन्न नाकाबाट नेपाल प्रवेश गरेकामध्ये २५ जनामा संक्रमण पुष्टि भएको छ ।भारतको पश्चिम बंगालमा कोभिडको केस वृद्घि भइरहेको असर प्रत्यक्ष रूपमा काँकडभिट्टा नाकामा देखिएको छ, डा दासले भने, शुक्रबार काँकडभिट्टा नाकाबाट नेपाल आएकामध्ये ११ जनामा कोभिड देखिएको छ । भारतबाट बेलहिया, कृष्णनगरलगायत नाका हुँदै नेपाल प्रवेश गरेकाहरू काठमाडौंसमेत भित्रिएको उनी बताउँछन् । कुल संक्रमितमध्ये आधाभन्दा संक्रमण काठमाडौंमा देखिएको छ । हाल संक्रमितमध्ये ६१२१ प्रतिशत अर्थात् ७ सय ८६ जना काठमाडौं जिल्लामा छन् । स्वास्थ्य मन्त्रालयका अनुसार शुक्रबार वाग्मती प्रदेशमा १३ जना आईसीयूमा, सुदूरपश्चिममा १ जना आईसीयू र १ जना भेन्टिलेटरमा गरी देशभर १५ जना सघन उपचारमा छन् । ताप्लेजुङ, मनाङ, मुस्ताङ, जाजरकोट, डोल्पा, कालीकोट, मुगु, बाजुरा, डडेलधुरा गरी ९ जिल्लामा मात्र सक्रिय संक्रमितको संख्या शून्य छ । हाल संक्रमितमा मुख्य रूपले रुघा, सुक्खा खोकी, मांसपेशीको दुखाइ र ज्वरोसमेत देखिएको छ । पहिले जस्तो धेरै उच्च ज्वरो नदेखिए पनि अधिकांश संक्रमितले सामान्य ज्वरो आएको बताइरहेका छन्, वरिष्ठ छाती रोग विशेषज्ञ डा नवीनप्रकाश शाहले भने, पहिलेको दाँजोमा बिरामीमा जटिलता भने धेरै कम देखिएको छ । संक्रमण विस्तारविरुद्घ धेरै प्रभावकारी मानिएको मास्कको नियमित उपयोगमा समेत व्यापक बेवास्ता भइरहेको डा दास बताउँछन् । आमव्यक्तिले जनस्वास्थ्यको मापदण्ड पालना नगरेकामा दुःख लाग्छ, उनले भने, जनस्वास्थ्यका अन्य मापदण्डको त कुरै छोडौं कम्तीमा मास्क अनिवार्य गरेमात्रै सम्भावित भयावह अवस्था आउन पाउँदैन । राष्ट्रिय जनस्वास्थ्य प्रयोगशालाकी निर्देशक डा रुना झाका अनुसार नेपालमा बीए२ भेरिएन्ट नै मुख्य रूपमा फैलिइरहेको छ । हालसम्मको जिन सिक्वेन्सिङका ३ नमुनामा बीए५ भेरिएन्ट देखिएको हो । गत मंगलबार ३२ नमुनाको जिन सिक्वेन्सिङ गर्दा २ वटामा बीए५, २८ वटामा बीए२ र २ वटामा बीए१ सबभेरिएन्ट पुष्टि भएको थियो ।"
कर्णालीका ५५ बालबालिकामा कुपोषण,"(सुर्खेत)जाजरकोटको बारेकोट गाउँपालिका१ धौलाकोटकी २० वर्षीया सेतु विकले गत वैशाखमा २४ महिनाको बच्चालाई ख्याउटेपन बढ्दै गएपछि नजिकैको प्राथामिक स्वास्थ्य केन्द्रमा पुर्याइन् । शिशुमा कडा खालको कुपोषण देखिएको भन्दै स्वास्थ्यकर्मीको सल्लाहअनुसार उनले स्वास्थ्य केन्द्रमा उपचारमा राखिन् । अस्पतालमा राखेको १ सातामै बच्चाको ज्यान गयो । प्राथमिक स्वास्थ्य केन्द्रकी सिनियर अनमी कल्पना रोकायले जति प्रयास गर्दा पनि शिशुलाई बचाउन नसकेको बताइन् । अहिले मासिक ८ देखि १० जनामा कुपोषण देखिइरहेको छ । गत वर्ष पनि कुपोषणका कारण २ जनाको ज्यान गएको थियो, उनले भनिन्, कम उमेर समूहका आमाले जन्माएका बच्चामा कडा खालको कुपोषण देखिएको छ । गर्भावस्थामा खानपानमा ध्यान नदिँदा धौलाकोटमा जन्मिएका अधिकांश शिशुमा कडा खालको कुपोषण देखिने गरेको उनले बताइन् ।कालीकोट पलाता गाउँपालिका धौलागोहकी १० महिने निरुसा हमालको गत वर्ष कडा खालको कुपोषणका कारण मृत्यु भयो । गत वर्ष कालीकोटको स्युना र सिम्खाका दुई बालिकाको कुपोषणकै कारण मृत्यु भएको थियो । कालीकोट अस्पतालकी डा रमितानाथ योगीले गएको वैशाखयता ७ जना बालबालिकाको अस्पतालमै राखेर उपचार गरिएको बताइन् । उनले आमाले सुत्केरी अवस्थामा आधारभूतस्तरको खानेकुरा पनि नपाएकाले बालबालिकामा कुपोषण बढेको बताए । उनले भनिन्, गरिबी मात्र ठूलो कुरा हैन, अशिक्षा पनि उत्तिकै ठूलो कारक बनेको छ ।कालीकोट, जाजरकोट र मुगुका बालबालिकामा कुपोषणसँगै रक्तअल्पता, ख्याउटेपन र कम तौल पनि उत्तिकै बढेको छ । कर्णालीमा १५ देखि ४९ वर्षका ३५ प्रतिशत महिला र ४८ प्रतिशत बालबालिकामा रक्तअल्पता भएको पाइएको छ । कम तौल ३६ प्रतिशत र ख्याउटेपन ८ प्रतिशत रहेको सन् २०१६ को नेपाल मल्टिपल इन्डिकेटर क्लस्टर सर्भेमा उल्लेख छ । बहुक्षेत्रीय पोषण योजनाका प्रदेश समन्वयकर्ता मानबहादुर कुँवरले योजना आयोगले गरेको एक कार्यक्रममा उनले विसं २०८७ सम्म सबै स्थानीय तहलाई पोषणमैत्री बनाउने उद्देश्य राखेको बताए । छोराको आसमा बर्सेनि गर्भवती बन्दा पनि कर्णालीका आमा र नवजात शिशु दुवै कुपोषणका सिकारसमेत भइरहेका छन् । कर्णाली प्रदेश स्वास्थ्य सेवा निर्देशनालयका अनुसार यहाँका ४८ प्रतिशत आमाहरूमा रक्तअल्पताको समस्या छ । पाँच वर्षमुनिका ५५ प्रतिशत बालबालिका अधिक पोषण, न्यून पोषण, मोटोपन, पुड्केपन, ख्याउटे, कम तौल र सुकेनासजस्ता समस्याबाट ग्रसित छन् । कर्णालीका २९५ प्रतिशतले मात्रै खानामा विविधता उपभोग गर्न पाएको निर्देशनालयले जनाएको छ । कर्णालीमा ५ वर्षमुनिका ३६ प्रतिशत बालबालिका कम तौलका छन् भने ५५ प्रतिशत बालबालिकामा पुड्कोपनको समस्या छ । ६० प्रतिशत बालबालिकाले जन्मेको एक घण्टाभित्र आमाको दूध पिउन पाउँदैनन् । पोषणको अभावमा बर्सेनि आमा र बच्चाको ज्यान जाने घटना नियमित हुन थालिसकेको छ । निर्देशनालयका अनुसार पछिल्लो ९ वर्षमा समयमै उपचार नपाउँदा कर्णालीका १ सय ६६ सुत्केरीको मृत्यु भएको देखिन्छ । बच्चा गर्भमा रहँदा बच्चाको विकास ३० प्रतिशत, जन्मेको पहिलो वर्ष २५ प्रतिशत, दोस्रो वर्ष २५ प्रतिशत, पाँच वर्षमा १० प्रतिशत र बाँचुञ्जेल २० प्रतिशत शारीरिक विकास हुनुपर्छ । तर कर्णालीका आमाहरूले छोरा नै जन्माउनका लागि धेरै सन्तान जन्माउँदा आफूसँगै सन्तानसमेत कुपोषित हुने गरेको सुआहारा२ कर्णालीका वरिष्ठ कार्यक्रम संयोजक सुरज शर्माले बताए । आमाहरूको प्रजनन स्वास्थ्यमा सरकारले ध्यान नदिए भविष्यमा दक्ष जनशक्ति पाउन कठिन छ, उनले भने, आमा बलियो र स्वस्थ भए बच्चा पनि स्वस्थ र बलियो जन्मन्छ । त्यसैले गर्भावस्थादेखि नै आमालाई पौष्टिक आहार सेवन गराउनुपर्छ । संविधानको धारा ३८ र धारा ३९ मा प्रत्येक नागरिकलाई खाद्यवस्तुको अभाव जीवन जोखिममा पर्ने अवस्थाबाट सुरक्षित हक भनेर उल्लेख गरिए पनि कर्णालीमा गरिबीकै कारण सयौंको ज्यान गएको पाइन्छ । सन् २०३० सम्म कर्णालीमा भोकमरी अन्त्य, पौष्टिक र पर्याप्त खाद्यको पहुँच सुनिश्चित गर्ने उद्देश्य रहेको शर्माको भनाइ छ । सन् २०२५ सम्म कुपोषणको दर शून्यमा झार्ने संघीय सरकारको लक्ष्य भए पनि कर्णालीको पछिल्लो अवस्था हेर्दा सरकारको लक्ष्य पूरा नहुने देखिन्छ । २०७१ देखि संघीय सरकारले पोषणमा सुधार ल्याउन कर्णालीमा बहुक्षेत्रीय पोषण कार्यक्रम लागू गरेको थियो । कर्णाली प्रदेश अस्पतालका वरिष्ठ बालरोग विशेषज्ञ डा नवराज केसीले गरिब मान्छेको गरिबी निवारण नगरी कुपोषण निको नहुने बताए । कर्णालीका आमाहरूमा पनि कुपोषण झन् भयावह छ, आमाकै कारणले कतिपय बच्चामा पनि कुपोषण देखिने स्वास्थ्यकर्मी बताउँछन् । कम उमेरका आमाबाट जन्मेका बच्चा १ देखि २ केजी तौलका मात्र हुन्छन् । आमाले बच्चालाई समयमा स्तनपान गर्न नसक्दा पनि कुपोषणले ठूलो रूप लिएको हो ।प्रदेश र संघीय सरकारले आवश्यकताका आधारमा बजेट विनियोजन गरेको पाइँदैन । सामाजिक विकास मन्त्रालयले गत वर्ष २५ बुँदे घोषणापत्र तयारी गरी कर्णाली प्रदेशलाई पोषणयुक्त प्रदेश घोषणाका लागि कार्ययोजना र प्रतिबद्धता गरेको थियो तर कार्यक्रमलक्षित बजेट आएन । कर्णाली प्रदेश सरकारले सुर्खेत र सल्यानमा स्थानीय तहमार्फत कार्यान्वयन गर्न भन्दै ०७७७८ मा १ करोड रुपैयाँ विनियोजन गरेको थियो । ०७८७९ मा सुर्खेत जिल्लामा मात्रै ६६ लाख रुपैयाँ बजेट प्रदेश सरकारले छुट्यायो । यस्तै ०७९८० मा प्रदेश र स्थानीय तहले काम गर्ने गरी ७० लाख रुपैयाँ विनियोजन गरेको थियो ।संघीय सरकारले १० जिल्लाका ७९ स्थानीय तहमा ०७७७८ मा १९ करोड रकम विनियोजन गरेको थियो । सुर्खेतमा प्रदेश र स्थानीय तहले गर्ने भन्दै २० करोड ३६ लाख रुपैयाँ विनियोजन गरेको थियो । स्थानीय तहहरूले उक्त बजेटबाट बालबालिकालाई पोषणयुक्त खानेकुरा वितरण, सरसफाइ र तालिमगोष्ठीलगायतमा खर्च गर्दै आएका छन् । २०७९८० मा संघ सरकारले यो शीर्षकमा बजेट नै राखेको छैन । कर्णालीमा कुपोषणको अवस्था भयावह हुनुमा प्रदेश र स्थानीय तहले स्थानीयस्तरका स्वास्थ्यचौकीको स्तरोन्नति गर्न नसकेको आकलन गरिएको छ । कर्णालीमा ३ सय १६ वटा स्वास्थ्य चौकी छन् तर यसको स्तरोन्नति गरेर सेवा नबढाएसम्म कुपोषण घटाउन असहज हुने स्वास्थ्यकर्मीहरू बताउँछन् । कर्णाली स्वास्थ्य निर्देशनालयको तथ्यांकअनुसार कर्णालीका १० जिल्लामा २०७७७८ मा ६ सय ५४ अस्पतालमा कुपोषण भएर भर्ना भएका थिए भने ०७८७९ मा २ हजार ९२ जना बालबालिका कुपोषणका कारण स्वास्थ्य संस्थामा भर्ना भएका थिए । निर्देशनालयका अनुसार ०७८७९ मा दैलेखमा मात्रै ५ सय ७८ र सुर्खेतमा ४ सय जना बालबालिका कुपोषण लागेर अस्पताल पुगेका थिए । मुगुमा चालु आर्थिक वर्षमा ९१ बालबालिकामा कडा खालको कुपोषण देखिएको छ ।"
जघन्य अपराधका दोषीलाई कारबाही गर्न विधेयक,"काठमाडौं (कास) सरकारले सशस्त्र द्वन्द्वमा जघन्य अपराधका दोषीलाई कारबाही गर्ने गरी संक्रमणकालीन न्यायसम्बन्धी ऐन संशोधन विधेयक अघि बढाउने तयारी गरेको छ । संक्रमणकालीन न्याय टुंग्याउन सरकारले संक्रमणकालीन न्यायसम्बन्धी ऐन, बेपत्ता पारिएका व्यक्ति र सत्यनिरूपण तथा मेलमिलाप आयोग ऐन २०७१ लाई संशोधन गर्ने गरी विधेयकको तयारी गरेको हो । मन्त्रिपरिषद्को शुक्रबार बसेको बैठकले प्रक्रिया पुर्याएर विधेयक अगाडि बढाउन कानुन मन्त्रालयलाई सैद्धान्तिक सहमति दिएको एक मन्त्रीले बताए । उनका अनुसार ऐन संशोधनकै लागि सत्यनिरूपण तथा मेलमिलाप आयोग र बेपत्ता पारिएका व्यक्तिको छानबिन आयोगको म्याद तीन महिना थप्ने निर्णय बैठकले गरेको छ । दुवै आयोगको म्याद असार मसान्तमा सकिँदै थियो ।मन्त्रिपरिषद् बैठकअघि बसेको सत्ता गठबन्धनको बैठकमा शान्ति प्रक्रियाका बाँकी काम सम्पन्न गर्न आयोगको म्याद थप्ने र आवश्यक ऐन संशोधन गर्ने सहमति जुटेको थियो । गठबन्धन बैठकमा कानुनमन्त्री गोविन्दप्रसाद शर्मा कोइरालाले विधेयकको मस्यौदाबारे ब्रिफिङ गरेका थिए । केही अन्तर्राष्ट्रिय समुदायको सरोकार र विशेषतः सर्वोच्च अदालतको आदेशलाई समावेश गर्ने गरी ऐन संशोधन गर्ने सहमति भएको छ, माओवादी वरिष्ठ नेता नारायणकाजी श्रेष्ठले भने, संशोधन हुने ऐनमा गम्भीर अपराधलाई परिभाषित गर्ने कुरा छ । जसमा आममाफी हुँदैन । ऐनको मूल कुरा भनेको सत्य पत्ता लगाउने, मेलमिलाप र परिपूरण गर्ने नै हो । मन्त्रिपरिषद्ले सैद्धान्तिक सहमति दिएपछि कानुन मन्त्रालयले संक्रमणकालीन न्याय टुंग्याउन सरकारले संक्रमणकालीन न्यायसम्बन्धी ऐन, बेपत्ता पारिएका व्यक्ति र सत्यनिरूपण तथा मेलमिलाप आयोग ऐन २०७१ लाई संशोधन गर्ने गरी विधेयक दर्ताको तयारी गरेको छ । मन्त्रालयका अधिकारीहरूका अनुसार आइतबार संसद्मा विधेयक दर्ता हुने सम्भावना छ । गठबन्धनमा रहेका दलहरू अदालतको फैसलालाई ध्यानमा राखेर तथा अन्तर्राष्ट्रिय समुदायको समेत विश्वास लिएर शान्ति प्रक्रियाका काम टुंग्याउने निष्कर्षमा यसअघि नै पुगेका थिए । सर्वोच्च अदालतले पनि दुवै आयोगसम्बन्धी ऐनमा रहेका केही प्रावधान संशोधन गर्न आदेश दिइसकेको छ ।२०७१ माघ २७ मा गठन भएको सत्यनिरूपण तथा मेलमिलाप आयोगलाई सशस्त्र द्वन्द्वका क्रममा मानवअधिकारको गम्भीर उल्लंघन र मानवताविरुद्धको अपराधमा संलग्न व्यक्तिको सत्य अन्वेषण गर्न र समाजमा मेलमिलापको वातावरण निर्माण गर्ने कार्यादेश छ । आयोगमा द्वन्द्वपीडितका साढे ६४ हजार उजुरी छन् । बेपत्ता पारिएका व्यक्तिको छानबिन आयोगमा साढे तीन हजार उजुरी छन् । राज्य र तत्कालीन विद्रोही दुवै पक्षबाट बेपत्ता पारिएका नागरिकसँग सम्बन्धित मुद्दामा सर्वोच्च अदालतले पीडितलाई क्षतिपूर्ति प्रदान गर्न आदेश दिएको छ । गत असार १ मा संसद्मा बोल्दै कानुनमन्त्री कोइरालाले संक्रमणकालीन न्यायसम्बन्धी ऐन संशोधनको गृहकार्य भइरहेको जानकारी दिएका थिए । संक्रमणकालीन न्याय टुंग्याउने विषयमा राजनीतिक नेतृत्वबीच एकरूपता छैन । मुलुक शान्ति सम्झौतामा प्रवेश गरेको साढे १५ वर्ष भइसके पनि संक्रमणकालीन न्याय टुंगिएको छैन । २०६३ मा शान्ति सम्झौता हुँदा ६ महिनाभित्र संक्रमणकालीन न्यायका लागि संयन्त्र बनाउने र तत्कालै पीडकलाई कठघरामा उभ्याई पीडितलाई न्याय दिलाउने भनिएको थियो । द्वन्द्वकालीन मानवअधिकार उल्लंघनका घटना अनुसन्धान, पीडितलाई क्षतिपूर्ति र पीडकलाई कारबाहीका लागि २०७१ मा सत्यनिरूपण तथा मेलमिलाप आयोग र बेपत्ता पारिएका व्यक्तिको छानबिन आयोग गठन भएका थिए । तर, कार्यादेशअनुसार आयोगले कार्यसम्पादन गरेका छैनन् ।सत्ता गठबन्धन बैठकमा राष्ट्र बैंकका गभर्नर महाप्रसाद अधिकारीको पार्टीगत संलग्नताको विषयमा नेताहरूले कुरा उठाएका थिए । कांग्रेस प्रवक्ता प्रकाशशरण महतले गभर्नर अधिकारीबारे गम्भीर रूपमा छलफल भएको बताए । बैठकमा कांग्रेस नेताहरू पूर्णबहादुर खड्का, रामचन्द्र पौडेल, माओवादी नेता नारायणकाजी श्रेष्ठलगायतले गभर्नर अधिकारी एमालेको अर्थ तथा योजना विभागको सदस्य रहेको सार्वजनिक भएपछि उनले राजीनामा दिनु उचित हुने धारणा राखेका थिए । श्रेष्ठले यसअघि नै राष्ट्रिय सभा बैठकमा बोल्दै गभर्नर अधिकारीले राजीनामा दिनुपर्ने बताएका थिए । राष्ट्र बैंक ऐनअनुसार महाप्रसाद अधिकारीले राजीनामा दिनुबाहेक अर्को विकल्प नहुन सक्छ, कि त प्रमाण चाहियो, होइन भने राजीनामा दिनुपर्यो, कसरी बसिरहने त्यहाँ ? श्रेष्ठले भने । राष्ट्र बैंकको ऐनमा गभर्नर भएका व्यक्ति कुनै पनि दलको सदस्य हुन नहुने व्यवस्था छ ।अन्य नेताले पनि प्रश्न उठाएपछि प्रधानमन्त्री शेरबहादुर देउवाले गभर्नर अधिकारीले नैतिक रूपमा राजीनामा दिनु उचित हुने बताएका थिए । अब राजीनामा दिनुपर्यो नि नैतिक रूपले, त्यहाँ कसरी बसिरहने, उनले भनेका थिए ।एमालेले असार २६ मा जारी गरेको अन्तर पार्टी निर्देशन (अपानि) मा पार्टीको अर्थ तथा योजना विभागको सदस्यमा खोटाङका एम अधिकारी को नाम रहेको छ । एम अधिकारी गभर्नर अधिकारी नै भएको समाचार सार्वजनिक भएका छन् । तर, अधिकारीले आफू त्यो व्यक्ति नभएको दाबी गरेका छन् भने एमालेले पनि एम अधिकारी महाप्रसाद नभएको जनाएको छ । तर विभागका सदस्य एम अधिकारी को हुन् भनेर एमालेले सार्वजनिक गरेको छैन । त्यस्तै, बैठकमा माओवादी नेता श्रेष्ठले बिचौलिया दीपक भट्टबारे सरकारको धारणा माग गरेका छन् । दीपक भट्ट भन्ने व्यक्तिलाई सरकारले नोटिसमा लिन्छ कि लिँदैन ? उनले सरकारलाई मिलाउँछु, सारालाई मिलाउँछु भनेको भिडियो सार्वजनिक भएको छ । सरकारले दीपक भट्टबारे के गर्छ, त्यो चाहियो, श्रेष्ठले भनेका थिए । श्रेष्ठको भनाइमा कांग्रेस नेता खड्का र पौडेलले समर्थन गरेका थिए । तर, प्रधानमन्त्री देउवा, माओवादी अध्यक्ष पुष्पकमल दाहाललगायत शीर्ष नेता भने मौन बसेका थिए । भट्टको भिडियो बिहीबार कान्तिपुर टीभीमार्फत सार्वजनिक भएको थियो ।"
पक्षाघातका सबै बिरामीलाई एउटै औषधि,"खरैयाको यो घर कसरी बिरामीको आकर्षणको केन्द्र बन्यो भन्ने जान्न राजेन्द्रप्रसादको विगतसम्म पुग्नुपर्छ । भाइ तेजनारायणका अनुसार राजेन्द्रले सुरुमा खरैयाको छिमेकी गाउँ फुल्कहाका डा दिनेशकहाँ दुई वर्ष काम गरे । जमिनदार परिवारका र म्याट्रिक पास गरेका राजेन्द्रले त्यसपछि झोलामा औषधि बोकेर गाउँगाउँमा बिक्री गर्न थाले । त्यही क्रममा उनी गाउँमा परिचित भए । तेजनारायणका अनुसार राजेन्द्र सुनसरीस्थित कुसहा बस्ने शनिचर मडरकहाँ बसेर पक्षाघातका बिरामीको उपचार गर्न थाले । हजुरबा शनिचरको कुसहामा २२ बिघा जग्गा रहेको पनि तेजले बताए । नेपालमा मोहियानी हक लागू भएपछि राजेन्द्र पुनः खरैया फर्किएर उपचारमा लागेको तेजनारायणले बताए । राजेन्द्रले आफ्ना छोरा र नातिहरूलाई पनि बिरामीको उपचार गर्न सिकाएकाले अहिले पनि बिरामी आउने क्रम टुटेको छैन, तेजनारायणले भने, सन् २०१४ मा भारतको सो जिल्लाको डिस्ट्रिक म्याजिस्ट्रेट (डीएम) ले छापा मारेर सिल गरेपछि मुद्दा मिलाउन धेरै पैसा खर्चनुपर्यो । त्यसपछि नाति नितेशलाई कोलकातामा डाक्टर पढाए ।डा नितेशसँग भएको चिकित्सकको प्रमाणपत्र आफूलाई जोगाउने हतियार बनाएर राजेन्द्रका परिवारले धन्दा चलाइरहेको देखिन्छ । तिनैको विश्वासमा परेर धेरै नेपालीले त्यहाँबाट दिइने अनावश्यक औषधि सेवन गरी थप जोखिम मोलिरहेका छन् । खरैया पुग्ने पक्षाघातका बिरामीलाई एकै प्रकारको औषधि दिने गरिएको छ । जस्तोसुकै जटिलता भए पनि कान्तिपुरले भेटेका दर्जनभन्दा बढी बिरामीले किनेका औषधि हेर्दा धेरैजसोले एउटै नामका दसथरी औषधि किनेका छन् । राजेन्द्रका छोरा अशोकलगायतले बिरामीलाई ९० देखि १२० दिन लगातार सेवन गरेमा पक्षाघातलगायतका रोग निको हुने दाबी गर्ने गरेका छन् । उनीहरू बिरामी जाँच गरेको शुल्क लिँदैनन्, केवल बिरामी हेरेको र सामान्य सोधपुछको भरमा औषधि लेखिदिन्छन् । उनीहरूले लेखिदिएको औषधिका पोकाको मूल्य ४ हजार २ सय ५० रुपैयाँ पर्छ । दोस्रोपटक आउँदा बिरामी ल्याउनुपर्दैन, २ हजार २ सय ५० को औषधि किने हुन्छ भनेर पठाउँछन् । त्यहाँ पुगेका धेरैजसो बिरामीलाई सुरुमा पोलिबियनको सुई लगाएर भिटामिनको ट्याब्लेट खान दिइन्छ । अनि सामान्य कुराकानीको भरमा ग्यास्ट्राइटिसको बिरामीलाई दिइने ओजेडडी क्याप्सुल, दुखाइ कम गर्ने रिलिफ ट्याब्लेट, मालिस गर्ने तेल हर्बोलिटल, भिटामिनको सुई थेनिउरोन फोर्ट, निउरोबिअन, लायको १० प्लस, कमप्लामिना, ग्लोभिट र सामान्यतया मिर्गौलामा पत्थरी हुँदा वा बाथको उपचारमा प्रयोग गरिने डाइसोडियम हाइड्रोजेन सिट्रेट ट्याब्लेटको पोका थमाउने गरिएको छ । केहीलाई भने ब्याक्टेरियल इन्फेक्सन हुँदा प्रयोग गरिने टेट्रासाइक्लिन नामक एन्टिबायोटिक दिने गरिएको छ ।कुनै पनि समस्या भएका बिरामीलाई ठोस निदानबिना जुनसुकै औषधि दिँदा फाइदाभन्दा बढी बेफाइदा गर्ने चिकित्सकको भनाइ छ । काठमाडौंको बाँसबारीस्थित उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड एलाइड साइन्सेसमा कार्यरत न्युरो इन्टरभेन्सनविज्ञ डा सुवास फुयालका अनुसार खरैयामा बिरामीलाई दिइने औषधिमा अधिकांश मल्टीभिटामिन छन् भने केही दुखाइ कम गर्ने र ग्यास्ट्रिकको औषधि छन् । ठोस निदानबिना हामी बिरामीलाई यी औषधि दिँदैनौं, उनले भने, यसले फाइदा पनि गर्दैन । काठमाडौंको बानेश्वरस्थित सिभिल अस्पतालमा कार्यरत सघन उपचार विशेषज्ञ डा प्रदीप तिवारीले दुखाइ कम गर्ने औषधि लामो समय खाँदा मिर्गौलामा समस्या आउने बताए ।राजेन्द्रका छोरा अशोकले आफूहरूले उपचारका लागि आउने बिरामीको जाँच निःशुल्क गर्ने गरेको र औषधिको मात्रै मूल्य लिने गरेको बताए । आफूहरूले १६ किसिमका पक्षाघातका साथै जोर्नीका दुखाइ, बाथ, पाइल्स, क्यान्सरजस्ता रोगको समेत उपचार गर्दै आएको दाबी उनले गरे । उपचारका लागि आएका बिरामीको रक्तचाप र ज्वरोबाहेक अन्य कुनै जाँच गर्दैनौं, उनले भने, बिरामीको अवस्था हेरेर औषधि चलाउँदै आएका छौं । अशोकले आफूले औषधि उत्पादक कम्पनीसँग प्रत्येक वर्ष सम्झौता गरेर औषधि खरिद गर्ने गरेको बताए । निःशुल्क उपचार गरी औषधि बेचेर भएको मुनाफाबाट यहाँ काम गर्ने ३० जनालाई तलब दिनुका साथै हामीले पनि गुजारा गर्दै आएका छौं, उनले भने । विराटनगरको नोबेल, न्युरो, बीपी कोइराला स्वास्थ्य विज्ञान प्रतिष्ठान धरानमा जाँच गराएका बिरामी पनि आउने गरेको दाबी गरे ।पक्षाघात रोगको ठोस उपचार नै नभएको अवस्थामा उनीहरूले रोग निको पारिदिने झूटो प्रचार गरेर ठगी गरिरहेको कोसी अस्पतालका प्रमुख मेडिकल सुपरिन्टेन्डेन्ट डा यज्ञराज खरेलको भनाइ छ । पक्षाघातको ठोस उपचार छैन । फिजियोथेरापी गर्दा केही सुधार हुन्छ, डा खरेलले भने, चिकित्सकले रक्तचाप नियन्त्रण गरिदिएर फिजियोथेरापी गराउने काम गर्छन् । खरैयामा भिटामिन मल्टीभिटामिन र दुखाइ कम हुने औषधि खुवाएर ठगी गरिरहेको उनले स्पष्ट पारे । आफूहरूले पक्षाघातका बिरामीलाई यसका बारेमा काउन्सिलिङ पनि गरिरहेको तैपनि नमानेर खरैया पुग्नेको संख्या धेरै रहेको उनले बताए । प्रदेश १ स्वास्थ्य निर्देशनालय धनकुटाका निर्देशक ज्ञानबहादुर बस्नेतले यो विषयमा आफूलाई जानकारी नभएको तर यो सत्य हो भने बिरामीलाई खरैया उपचार गराउन जान रोक्नुको विकल्प नभएको बताए । उनले यसका लागि खरैया जाने नाकामा स्वास्थ्यकर्मीको टोली खटाएर बिरामी र कुरुवालाई परामर्श दिनुका साथै उपचारको नाममा ठगिनबाट रोक्ने प्रतिबद्धता जनाए ।बिहान १० बज्नै लागेका बेला साइरन बजाउँदै आएको नेपाली नम्बर प्लेटको एम्बुलेन्स यादवको आँगनमा रोकियो । कथित अस्पतालका रामकृष्ण भनिने कर्मचारी एकैछिनमा रक्तचाप जाँच्ने उपकरण र थर्मामिटर बोकेर आए । एम्बुलेन्सबाट बिरामी नओरालीकनै उनले केही जाँचेजस्तो गरे । उनी फर्केको केहीबेरमा दुई जना कर्मचारी बाहिर आए । तीमध्ये एक जनाले बिरामीलाई सुई लगाइदिए, अर्कोले एउटा ट्याब्लेट खान दिइहाले । एकैछिनमा रामकृष्णले कागजमा केही लेखेको चिर्कटो थमाए । बिरामीका आफन्त औषधि पसलमा पुगे । ४ हजार २ सय ५० रुपैयाँ तिरेर अन्यले जस्तै १० थरी औषधि प्लास्टिकको झोलाभरि बोकेर फर्किए ।यो एम्बुलेन्समा उदयपुर, त्रियुगा नगरपालिका३, मोतीपुरका ५० वर्षीय विनोदकुमार चौधरीलाई ल्याइएको थियो । असार १७ मा खेतमा धान रोप्न पानी तान्ने मोटरले सिँचाइ गरिरहेका बेला रिँगटा लागेर उनी खेतमै लडेका थिए । पत्नी रमावत्तीले सुरुमा उपचारका लागि जिल्ला अस्पताल गाईघाट लगिन् । त्यहाँका डाक्टरले उच्च रक्तचाप, मधुमेहका साथै मुटुमा समेत समस्या रहेको भन्दै ठूलो अस्पताल लैजान सुझाएपछि परिवारले विनोदलाई विराटनगरस्थित न्युरो अस्पतालमा भर्ना गरे । न्युरो अस्पतालका चिकित्सकले गर्दनको नसा सुकेर समस्या भएको भन्दै असार २२ सम्म अस्पतालमै राखेर उपचार गरेपछि निको भएको भन्दै डिस्चार्ज गरिदिनुभयो, रमावत्तीले भनिन्, घर फर्केपछि एक्कासि एक रात ८ बजेतिर बायाँतिरको हातखुट्टा झमझम गरिरहेको भन्नुभयो ।श्रीमान्लाई पक्षाघात भएको निष्कर्षसहित भोलिपल्टै आफूहरू उपचारका लागि खरैया आइपुगेको उनले बताइन् । उनले न्युरोमा उपचार गराउँदा ७३ हजार २ सय ५० र औषधिको १२ हजार ५ सय खर्च भएकाले यहाँ सस्तोमा ग्यारेन्टीका साथ उपचार हुने सुनेर आएको बताइन् । सुनसरीको गर्बिगन्जका सरोज यादव पनि १ हजारमा सिटी रिक्सा भाडामा लिएर ६३ वर्षीया आमा तारादेवीको उपचार गराउन त्यहाँ पुगेका थिए । आमालाई हातखुट्टाको जोर्नी, टाउको दुख्ने, खाना नरुच्ने समस्या देखिएपछि विराटनगरस्थित नोबेल अस्पतालमा उपचार गराउन लगेको तर त्यहाँ विभिन्न जाँच गरेर चिकित्सकले कुनै रोग नभएको जानकारी गराए पनि सन्चो नभएकाले त्यहाँ लगेको यादवले बताए ।नोबेलमा ५७ वटा जाँच गराएपछि चिकित्सकले एउटा भिटामिन र भोक जगाउनेमात्रै औषधि दिएको तर यहाँ कुनै जाँचै नगरी सोधेकै भरमा १० वटा औषधि लेखिदिएको यादवले सुनाए । चिकित्सकले लेखिदिएको औषधि पढ्न पनि नदिई त्यहीं खटिएका एक जनाले सोझै आँगनमै रहेको औषधि पसलबाट एक झोला औषधि भरेर हातमा थमाइदिए, उनले भने, झोला थमाएसँगै हामीले ४ हजार २ सय ५० रुपैयाँ दियौं । अब औषधि खुवाएर हेर्छौं, के हुन्छ । विनोदकुमारलाई दिइएको र सरोजकी आमालाई दिइएको औषधि भने एउटै छ । गाउँलेले खरैयामा लगेपछि पक्षाघात रोग निको हुन्छ भनेपछि यहाँ ल्याएको रामवत्तीले बताइन् । डाक्टर साहेबले के भयो भनेर सोध्नुभयो र औषधि लेखिदिनुभयो, उनले भनिन् । उनलाई पनि अन्य दुई बिरामीलाई दिइएकै औषधि दिएको देखियो । मोरङको कटहरी१ का ६७ वर्षीय रामु राजवंशी, जहदा५ जगुवा टोलका ६२ वर्षीया रस्नु ऋषिदेव, विराटनगर१२ बखरीकी ६५ वर्षीया पूर्णिदेवी ऋषिदेव, उक्त ठाउँका ६२ वर्षीय पवन ऋषिदेव, ७० वर्षीय बलराम रजकलाई पक्षाघात भएर उपचारका लागि ल्याइएको थियो । ती सबैका आफन्तले हातमा ४ हजार २ सय ५० रुपैयाँमा किनेको औषधि बोकिरहेका थिए ।"
लयमा फर्कियो वैदेशिक रोजगारी,"(काठमाडौं)कोरोना संक्रमणपछि खस्किएको वैदेशिक रोजगारीको क्षेत्र बल्ल लयमा फर्किएको छ । चालु आर्थिक वर्षमा ६ लाख २८ हजार ५ सय ३ जना नेपाली कामदार वैदेशिक रोजगारीमा गएका छन् । यो संख्या ५ वर्षपछिको सबैभन्दा बढी हो । वैदेशिक रोजगार विभागका अनुसार गन्तव्य देशको अर्थतन्त्र सुधार आएकाले नेपाली कामदारको माग बढेको छ । कोरोनाले सबै क्षेत्रका अर्थतन्त्रमा गम्भीर असर परेको थियो । महामारी कम भएपछि पहिलेकै जस्तो कामदारको माग हुन्छ कि हुन्न भन्ने चिन्तामा थियो । नेपालको अर्थतन्त्र पनि धर्मराएको जस्तो देखिन्थ्यो, वैदेशिक रोजगार विभागका महानिर्देशक शेषनारायण पौडेलले भने,यो क्षेत्र पूर्णरूपमा लयमा फर्किएको छ । मुलुकको अर्थतन्त्रको मेरुदण्ड मानिएको वैदेशिक रोजगार लयमा फर्किएकाले अर्थतन्त्र दुर्घटनामा पर्ने देखिएन ।कोरोनाले आन्तरिक श्रमबजार शिथिल भए पनि नेपाल सरकार, काम दिने मुलुक, म्यानपावर कम्पनी र श्रमिकहरू सक्रिय भएपछि वैदेशिक रोजगारीमा जानेको संख्या बढेको हो । सरकारले निःशुल्क भिसा र निःशुल्क टिकट को नीति लागू गरेपछि वैदेशिक रोजगारीमा जानेको संख्या क्रमिक रूपमा घट्न थालेको थियो । म्यानपावर कम्पनीहरूले लाभ र हानिको मूल्यांकन गर्दै श्रम बजार मार्केटिङ कम गरेका कारण यस्तो भएको थियो । यो नीति लागू गरेको वर्ष २०७३७४ सम्म ६ लाख ४२ हजार ८ सय ५९ जना वैदेशिक रोजगारमा गएका थिए । त्यसपछिका वर्षमा जाने कामदार घट्दै गए । आर्थिक वर्ष ०७४७५ मा अघिल्लो आवको तुलनामा २९ हजारले घट्दै ६ लाख १२ हजार ६ सय ८५ जना गए । ०७५७६ मा झन् १ लाख १७ हजार घटेर ५ लाख ८ हजार ८ सय २८ जना गए । सरकारले त्यस वर्ष कामदारमाथि अनावश्यक आर्थिक भार परेको भन्दै प्रमुख गन्तव्य मलेसिया बन्द भएको थियो । आर्थिक वर्ष ७६७७ मा अघिल्लो वर्षको तुलनामा १ लाख ४० हजार घटेर ३ लाख ६८ हजार जना गए । आर्थिक वर्ष ०७७७८ मा कोरोना महामारीले कामदार लैजाने क्रम नै लगभग बन्द जस्तै भयो । प्रमुख गन्तव्य देशहरूले नेपालसहित गन्तव्य देशबाट कामदार आपूर्ति गर्न निकै कडाइ गरेको थियो । कोरोना नियन्त्रणका लागि चालिएको कदमले गर्दा १ लाख ६६ हजारमात्रै गए । यो अघिल्लो वर्षको तुलनामा दुई लाखले कमी भयो । त्यसरी हरेक वर्ष घट्दै आएको संख्या यसपालि भने ह्वात्तै अर्थात् ४ लाख ६१ हजारले बढेर ६ लाख २८ हजार जना गएका छन् । यो संख्या आर्थिक वर्ष ०७३७४ भन्दा बढी हो । जसमा पुरुष ५ लाख ७९ हजार र महिला ४८ हजार जना गएका छन् । वैदेशिक रोजगारीमा सबैभन्दा बढी कामदार गएको वर्ष भने ७०७१ मा नयाँ कामदार मात्रै ५ लाख २७ हजार गएका थिए ।नेपाल वैदेशिक रोजगार व्यवसायी संघका पूर्वअध्यक्ष रोहण गुरुङले स्वदेशमा केही गर्नुभन्दा विदेश जान सजिलो रहेको बताए । एक जना मान्छे विदेश गयो भने ५ जनासम्मको परिवार सजिलै पाल्न सकिने अवस्था बन्यो, उनले भने, मेरो म्यानपावरले कुवेतका लागि ५० जना कुक पठाउन अन्तर्वार्ता गरेको थियो । अन्तर्वार्ता दिन दुई सयभन्दा बढी आएका थिए । त्यसमा धेरैजसो खाडीबाटै फर्केर स्वदेशमा केही गरौं भनेर उद्यमशीलता थालेका युवाहरू थिएँ । गत वर्ष म्यानपावर कम्पनीले धेरै मागपत्र खरिद गरेर ल्याएको हुनाले पनि कोटा बढेको दाबी गरिएको छ । धेरै म्यानपावर व्यवसायीले मागपत्र किनेर ल्याए । किनभने बजारमा विदेश जाने बेरोजगार युवाहरू धेरै भए । मान्छे जति पनि पाउने भए, एक म्यानपावर व्यवसायीले भने, अहिले डेढ लाखदेखि २ लाख ५० हजार तिर्न तयार छन् । उनका अनुसार सरकारले अनुगमनसँगै कडाइ नगर्ने हो भने आउँदो आर्थिक वर्षमा ७ लाख जनासम्म जान सक्नेछन् ।श्रम मामिलाका अनुसन्धानकर्ता जीवन बानियाँका अनुसार नयाँ नयाँ गन्तव्यमा नेपाली जान थालेका छन् । हाम्रो वैदेशिक रोजगार खाडी र मलेसियामा केन्द्रित थियो । अब यो भन्दा अन्य देशमा पनि नेपाली जान थालेका छन्, उनले भने । चालु आवमा सबैभन्दा बढी साउदी अरबमा १ लाख ८८ हजार जना गएका थिए । साउदीले कोरोनापछि नेपालबाट मात्रै कामदार लिने नीति लिएकाले ह्वात्तै बढेको हो । साउदीपछि दोस्रोमा कतार १ लाख ८४ हजार, तेस्रोमा संयुक्त अरब इमिरेट्स १ लाख २२ हजार र कुवेतमा ३५ हजार गएका छन् । २०७५ सम्म प्रमुख गन्तव्य मानिएको मलेसियामा भने ३५ हजार मात्रै गए । मलेसियाले गत चैतबाट मात्रै कामदार लैजान थालेको हो । रोमानियामा ७ हजार, जापानमा ५ हजार र क्रोएसियामा ५ हजार जना गएका छन् । वैदेशिक रोजगार विभागका महानिर्देशक पौडेलले कामदार भर्ना प्रक्रियालाई अझै छरितो बनाउने ठाउँ रहेको वताए । यो क्षेत्रमा सबैभन्दा ठूलो समस्या भनेको नै अनावश्यक कानुनी अड्चन छन् । नचाहिँदा गौंडाहरू हटाउनुपर्छ, उनले भने, सेवा शुल्कसम्बन्धी नीतिलाई समेत परिमार्जन गर्नुपर्छ । सेवाशुल्क नदिने रोजगारदातालाई कामदार पठाउँदा म्यानपावर कम्पनीले कामदारसँग एक महिना तलबबराबरसम्मको सेवाशुल्क लिन पाउनुपर्ने नीतिगत व्यवस्था आवश्यक रहेको उनले बताए । शून्य लागत भएको देशमा त एक पैसा लिन पाउँदैन । जुन देशमा शून्य लागतको नीति छैन र रोजगारदाताले सेवाशुल्क दिँदैन भने म्यानपावर कम्पनीले बढीमा एक महिना वा ५० हजार रुपैयाँसम्म सेवाशुल्क लिन पाउनुपर्ने नीति चाहिएको छ, उनले भने ।"
९ वर्षसम्म पनि बनेन खानेपानी आयोजना,"(काभ्रे)दुई वर्षमा सम्पन्न गर्ने लक्ष्यसहित निर्माण थालिएको काभ्रे एकीकृत खानेपानी आयोजना ९ वर्षसम्म पनि पूरा हुन सकेको छैन । १२ औं पटक म्याद थप्दा पनि काम सम्पन्न नभएको भन्दै आयोजनाले निर्माण कम्पनीसँग ठेक्का सम्झौता तोडिसकेको छ । तर, उक्त निर्णयको विरुद्धमा निर्माण कम्पनीले मुद्दा दायर गरेपछि काम झनै रोकिएको छ ।बनेपा, धुलिखेल र पनौती नगरपालिकाका बासिन्दालाई खानेपानी उपलब्ध गराउने लक्ष्यसहित बनिरहेको आयोजनाका बोर्ड अध्यक्षसमेत रहेका धुलिखेल नगर प्रमुख अशोककुमार व्याञ्जु श्रेष्ठ भने मुद्दा फैसला हुनासाथ कामले गति लिने दाबी गर्छन् । हालसम्म करिब ९७ प्रतिशत काम भइसकेको छ, ढिलो काम गरेबापत निर्माण कम्पनीसँगको सम्झौता तोडेर उसलाई जरिवाना लगाउने निर्णय गरेका हौं, व्याञ्जुले भने, मुद्दाको किनारा लागेपछि काम सुरु हुन्छ तर फैसला कहिले हुन्छ भनेर यकिन भने गर्न सकिन्न । ९७ प्रतिशत काम सम्पन्न भएको दाबी गरिए पनि साढे २ वर्षयता कुनै काम नै भएको छैन । व्याञ्जुले सामाजिकआर्थिक कारण आयोजनाको काम रोकिएको तर्क गर्दै मुद्दा फैसला भए कुनै खालको अवरोध नहुने दाबी गरे ।चिनियाँ ठेकेदार कम्पनी निङबो निङसिङ इन्टरनेसनल इन्कलाई बोर्डले २ सय दिन ढिलाइ गरेको भन्दै जरिवाना तोकेपछि समस्या विवाद समाधान समिति हुँदै मध्यस्थतासम्म पुगेको थियो तर बाँकी काम सकाउन कार्ययोजना पेस गर्न अन्तिम मौका दिँदा पनि चासो नदेखाएको भन्दै बोर्डले सम्झौता तोडेको थियो । बैंक ग्यारेन्टीको रकम जफत गर्ने निर्णयविरुद्ध निर्माण कम्पनीले सर्वोच्च अदालतमा अन्तरिम आदेश माग गर्दै रिट दर्ता गराएको हो । बोर्डले हाल बाँकी काम सम्पन्न गर्नको लागि कम्पनीबाट भएको कामको मूल्याकंन र बाँकी कामको विवरण तयार गर्न परामर्शदातामार्फत मूल्याकंन गराइरहेको छ । निर्माण कम्पनीको पक्षले भने बोर्डले आफ्ना प्राविधिक त्रुटि लुकाउन कम्पनीमाथि आरोप लगाइरहेको जनाएको छ । उसले मध्यस्थता परिषद्मा आफ्ना कुरा राखेको भन्दै सोही निर्णयको आधारमा थप कदम चाल्ने बताएको छ ।एसियाली विकास बैंक (एडीबी) को ऋण अनुदानमा नेपाल सरकारको ५० प्रतिशत, नगर विकास कोषको ३५ प्रतिशत र बनेपा, पनौती, धुलिखेल नगरपालिकाको ५५ प्रतिशत लगानीमा भ्याटबाहेक ६७ करोड ३३ लाख रुपैयाँ लागत अनुमान गरिएको थियो । अहिले आयोजनाको लागत बढेर भ्याटबाहेक ९९ करोड ७ लाख रुपैयाँ पुगेको छ । यसबीचमा, ढिलासुस्तीलगायत कारण देखाउँदै ०७६ पुसबाट एडीबीले हात झिकेको छ । आयोजनालाई सहरी विकास मन्त्रालयले हेर्ने गरी निर्णय भएको छ । ०७६ माघ १५ मा विज्ञप्ति जारी गरेर बोर्डले बिछ्याइसकेका पाइपलाइनहरूमा पानी परीक्षण गर्ने, इन्टर कनेक्सन, थ्रस्ट ब्लकको काम, पानी प्रशोधन केन्द्र तथा रिजरभ्वायर ट्यांकको परीक्षण, सडक विस्तारका क्रममा क्षति पुगेका पाइपलाइनको मर्मत र सिँचाइको केही काम मात्रै बाँकी रहेको बताउँदै ०७७ जेठ १५ भित्र निर्माण सम्पन्न गर्ने दाबी गरेको थियो । तर, अहिलेसम्म काम सकिएको छैन ।बोर्डका सदस्य रहेका पनौती र बनेपाका नगर प्रमुखहरू बैठक बस्न नपाएको कारण समस्याबारे छलफल नै हुन नसकेको बताउँछन् । हामी निर्वाचित भएर आएपछि बैठक नै बसेको छैन, यावत समस्याहरू छन्, पनौती नगर प्रमुख रामशरण भण्डारीले भने, बैठक बस्न पाएको भए माथिल्ला निकायमा पनि कुरा गरेर केही सहजीकरण गर्न सकिन्थ्यो । बनेपा नगर प्रमुख शान्तिरत्न शाक्यले बोर्ड अध्यक्ष अमेरिका भ्रमणमा रहेकाले फर्किए लगत्तै बैठक राख्न लगाएर समस्याबारे छलफल गर्ने बताए । बनेपाले आफ्नै खर्चमा पाइपलाइन विस्तारको काम भने गरिरहेको छ ।बोर्डको नियमावली, आर्थिक प्रशासन नियमावली र कर्मचारी प्रशासन नियमावली संघीय सरकारबाट स्वीकृत नभइसकेको कारण पनि समस्या रहेको आयोजना व्यवस्थापक प्रतिज्ञा मानन्धर बताउँछिन् । बोर्डले छुट्टै कार्यकारी निर्देशक नियुक्त गर्न नसकेको कारण भवन विभागमा कार्यरत मानन्धरले नै आयोजना व्यवस्थापकको रूपमा काम गरिरहेकी छन् । साविक कोलाँती भुमेडाँडा र कुशादेवी गाविसस्थित मूलडोल खोला, सिसाखानी खोला, बैरमहादेव खोला र खारखोलाबाट ल्याइएको पानी ३ नगरपालिकाका विभिन्न स्थानमा बनाइएको ट्यांकीमा जम्मा गरी वितरण गर्ने योजना थियो ।सन् २०१३ मा नेपाल सरकार, एडीबी, बनेपा, धुलिखेल र पनौती नगरपालिकाको संयुक्त लागत सहभागितामा मझौला एकीकृत सहरी वातावरणीय सुधार आयोजनाअन्तर्गत काभ्रे उपत्यका एकीकृत खानेपानी आयोजना सुरु भएको थियो । सन् २०१० मा १ लाख जनसंख्यालाई पानी खुवाउने सर्वेक्षण भए पनि आयोजनाबाट सन् २०२४ सम्म तीनवटै नगरका १ लाख ४० हजार मानिस लाभान्वित हुनेछन् ।"
"धारा छन्, पानी आउँदैन","(दोलखा)खानेपानी योजना निर्माण थालिएको १५ वर्ष बित्यो । टोलटोलमा बनाइएका धारामा अझै पानी झरेको छैन । निर्माण सकिएका २ वटा ट्यांकी खण्डहर बनेका छन् । स्थानीय भने घण्टौं हिँडेर पानी लिन जानुपर्ने बाध्यतामा छन् ।२०६४ सालमा सर्भे भएर मेलुङ गाउँपालिका१ घ्याङखोलामा दियालेखर्क खानेपानी योजना निर्माण थालिएको हो । कुल लागत एक करोड ३४ लाख ७२ हजार रुपैयाँ अनुमान गरिएकोमा हालसम्म ७१ लाख खर्च भइसकेको छ । बर्सेनि मर्मतका नाममा रकम विनियोजन पनि भइरहेकै छ । चालु आवमा पनि उक्त शीर्षकमा १० लाख रुपैयाँ वाग्मती प्रदेश सरकारले पठाएको थियो । तर, अहिलेसम्म न पाइप गाडिएको छ, न ट्यांकी नै कामलाग्ने अवस्थामा छन् । छरछरे खोलाको मुहानबाट पानी ल्याई ५ सय घरधुरीका ३ हजारभन्दा बढी स्थानीय लाभान्वित हुनेगरी तयार योजना लथालिंग बनेको हो । कागजमा ७१ लाख खर्च भइसकेको जनाइए पनि त्यसअनुसारको काम नदेखिएको स्थानीय बताउँछन् ।उ बेलामा टोलमै खानेपानी आउने भयो भनेर खुसी लागेको थियो, स्थानीय चेतबहादुर विकले भने, तर यत्रो वर्ष आशमै बित्यो । पाइप पनि आएको सुनेको हो तर कता छ थाहा भएन । टाँठाबाठाको घरमा पुग्यो होला । उनले रकम अनियमितता भएको आरोपसमेत लगाए ।२०४८ सालमा सोही मुहानबाट पानी ल्याएर वितरण गरिएको छरछरे खानेपानी योजनाका संरचना, पाइप र ट्यांकी अझै छन् । उक्त योजनाको इन्टेक र पाइप फेरबदल गर्न भन्दै अर्को नाममा योजना बनाएर उपभोक्ता समिति बनाइएको थियो । जसलाई दियालेखर्क खानेपानी योजना उपभोक्ता समिति भनियो । २०६४ सालमा सर्भे गर्दा उपभोक्ता समितिका अध्यक्ष छत्रबहादुर कार्की थिए । योजनामा रकम परेपछि उनलाई समितिबाट निकालियो । सुरुमा ४०४२ लाख रुपैयाँ आएको थाहा छ, उनले भने, तर त्यो रकमले के गरे पत्तो छैन । काम गर्ने बेला नेतृत्वमा नरहेकाले मलाई जानकारी छैन । टोलटोलमा बनेका धारा पनि गैरसरकारी संस्थाले बनाएका उनले दाबी गरे । ती धाराबाट पनि पानी झरेको छैन ।२०७५ सालमा १८ वटा धारा बनेकोमा प्लान इन्टरनेसनलले ९ वटा बनाइदिएको थियो । धारासम्म आउने पाइप भने गाडिएको छैन । उक्त संस्थाले पाइप पनि वितरण गरेको बताउँछन् स्थानीय । तर, प्राविधिकको मिलेमतोमा प्लानले गरेको कामलाई योजनामार्फत नै भएको बिल बनाएर अनियमिता भएको एक स्थानीयले दाबी गरे । यो योजनाको उपभोक्ता समिति पनि ९ वर्षदेखि एउटै छ । तर, समितिले हालसम्म कति रकम आयो र कति खर्च भयो भन्ने सार्वजनिक गरेको छैन । विगतमा बनाएका संरचना बाढीले बगाएका कारण अहिले ट्यांकी र १० धारा बनाइरहेको उपभोक्ता समितिका कोषाध्यक्ष हरिबहादुर पाण्डेले बताए । विगतको समितिले ५०५५ लाख रुपैयाँ खर्च गरे पनि संरचना काम नलाग्ने भएकाले अहिले नयाँ संरचना बनाउनुपर्ने भएको उनको भनाइ छ । प्रदेश सरकारबाट आएको १० लाखबाट मुहानमा इन्टेक निर्माण गर्न लागिए पनि वर्षाले प्रभावित बनेको उनको भनाइ छ । अहिले इन्टेक र ट्यांकी निर्माण गर्न लागिरहेका थियौं, पानी परेर समस्या भइरहेको छ, उनले भने, अहिलेसम्म ४ किमि पाइप गाडिएको छ ।खानेपानी तथा सरसफाइ डिभिजन कार्यालय रामेछापका प्रमुख हुपेन्द्रराज जोशीले अन्तिम चरणमा पाइप खोलाले बगाएपछि योजना अलपत्र परेको दाबी गरे । गत वर्ष अन्तिममा काम गर्ने भनेर आएपछि हामीले रोक्यौं, उनले भने, यो वर्ष इन्टेक बनाउने काम भइरहेको छ, कति बन्यो प्राविधिकलाई थाहा होला ।"
पत्रकारलाई कैद सजाय नहुने,"मकवानपुर (कास) वाग्मती प्रदेशमा सञ्चारमाध्यम व्यवस्थापन ऐन र नियमावलीविपरीत कार्य गर्ने सञ्चारमाध्यम र पत्रकारलाई १ वर्षसम्म कैद सजायको व्यवस्था हटाइने भएको छ । सरकारले सञ्चार रजिस्ट्रारको अधिकार कटौती गर्ने गरी प्रदेशसभामा पेस गरेको प्रदेश सञ्चारमाध्यम व्यवस्थापन ऐन, २०७५ संशोधन गर्न बनेको विधेयक माथि प्रदेश मामिला समितिमा भएको छलफलले कैदको व्यवस्था हटाउन र रजिस्ट्रारको अधिकार कटौती नगर्ने निर्णय गरेको हो । उक्त व्यवस्था संशोधन गरी विधेयक प्रदेशसभामा पेस हुनेछ, समिति सभापति माधव पौडेलले भने ।विधेयक प्रदेशसभाबाट पारित भएमा कानुनविपरीत कार्य गर्ने सञ्चारमाध्यम र पत्रकारलाई जरिवाना मात्रै हुनेछ । एक पटक कारबाहीमा परेको सञ्चारमाध्यमले पुनः सोही प्रकृतिको कार्य गरेमा इजाजत वा अनुमतिपत्र नै रद्द गर्न मन्त्रालयमा पठाउने प्रस्तावित व्यवस्थालाई पनि समितिले हटाएको छ । यसअघि, सञ्चार संस्थाको अनुमतिपत्र रद्द गरी ४ वर्षसम्म प्रदेशभित्र कुनै पनि किसिमको सञ्चारमाध्यम सञ्चालन गर्न नपाउने प्रस्ताव गरिएको थियो । सञ्चार रजिस्ट्रारका ७ अधिकार खोसेर कर्मचारीमा सुम्पने व्यवस्थालाई ऐनविपरीत रहेको ठहर गर्दै त्यसलाई पनि संशोधन गर्ने निर्णय भएको पौडेलले बताए ।"
वर्षासँगै बग्छ विकास बजेट,"बढी समस्या करिडोरमा काठमाडौं उपत्यकाको ट्राफिक जाम छल्न विकल्पका रूपमा सर्वसाधारणले वाग्मती, विष्णुमती र धोबीखोला करिडोर प्रयोग गरिरहेका छन् । तर बर्खा लागेसँगै करिडोरका ठाउँठाउँमा सडक भत्काइएको छ । बर्खाकै बेला कालोपत्र सडक भत्काएर अलपत्र पारिएको छ । कतै सडक खनेर त्यत्तिकै छोपेर छाडिएको छ । करिडोर विशेषगरी सडक सहरी विकास मन्त्रालयअन्तर्गत अधिकारसम्पन्न वाग्मती सभ्यता एकीकृत विकास समितिले हेर्छ । सडकको अवस्था हेर्दा उक्त समितिले मनोमानी रूपमा जथाभावी सडक खन्न छाडिए जस्तो देखिन्छ । समितिका सूचना अधिकारी कमल अर्याल भने करिडोर सडकमा आफूहरूले मात्र काम नगरेको दाबी गर्छन् । वाग्मती करिडोरमा बिजुलीका तार भूमिगत गर्ने र खानेपानीका पाइप राख्ने काम पनि भएका छन्, उनले आफ्नो कार्यालयको बचाउ गरे, तर वाग्मती, विष्णुमती र धोबीखोलामा अनधिकृत रूपमा हाम्रो सहमतिबिना काम गरेको पाइए रोक्छौं ।सुरुमा मापदण्डअनुसार काम नभएको उनले स्विकारे । करिडोरमा कालोपत्र गरेकै सडक भत्काउने काम पनि भइरहेको छ, उनले भने, त्यसको क्षति कति हुन्छ, यकिन गराएर जसले भत्काउँछ, उसलाई पुनर्निर्माण गराउने सहमतिमा काम गर्न दिइएको छ । यसका लागि चाहिने रकम सडक भत्काउनुअघि नै धरौटीका रूपमा राख्ने गरिएको अर्यालले जनाए । सडक भत्काएर पुनर्निर्माण गरिदिए धरौटी रकम फिर्ता गर्छौं, नगरे त्यही रकमबाट काम गर्छौं, उनले भने, बनाउने, भत्काउने क्रम रोक्न धरौटी राख्ने गरिएको हो ।नेपाल विद्युत् प्राधिकरणले बर्खाकै समयमा तार भूमिगत गर्ने काम तीव्र पार्ने गरेकाले समस्या भएको उनको दाबी छ । बर्खा लागेकै बेला ठेकेदार काम गर्न आएपछि सडक खन्नुपरेको प्राधिकरणले बताउने गरेको छ, उनले भने, तर अन्तरमन्त्रालय समन्वय अभाव पनि देखिने गरेको छ, एउटाले बनाउने र अर्कोले भत्काउने फेरि बनाउने समस्या छ । उपभोक्ताले पनि बर्खाको समयमै तार लथालिंग भयो भन्दै व्यवस्थापन गरिदिन माग गर्ने गरेको पनि उनले प्रस्ट्याए । खानेपानीका पाइप बर्खामा बढी लिकेज हुने भएकाले मर्मतको काम गर्ने गरिएको काठमाडौं उपत्यका खानेपानी लिमिटेडका सूचना अधिकारी प्रकाशकुमार राईले जनाए । लिकेजलाई त्यत्तिकै छाड्दा झन् बढी क्षति गर्छ । पाइप सडकमुनि छन्, लिकेज हुनासाथ सडक खनेर मर्मत गर्नुपर्छ, उनले भने, त्यसका लागि हामीले सडक विभागसँग स्वीकृत लिने गरेका छौं । तर सडक खनेर पुर्ने काम मात्र गर्छौं, बनाउने काम हुँदैन ।सबै सडक डिभिजनले नहेर्ने सडक डिभिजन काठमाडौंका प्रमुख नारायणप्रसाद निहुरेको दाबी छ । हाम्रोमा त्यस्तो समस्या छैन, सडक मर्मत र खाल्डाखुल्डी पुर्ने काम बाह्रै महिना चल्छ, उनले भने, सबै बजेट यसैका लागि भनेर आउँछ । पटके, आवधिक र आकस्मिक मर्मतसम्भार भनेर बजेट आउने गरेको उनको भनाइ छ । करिब ४० करोड रुपैयाँ यस्ता मर्मतसम्भारका लागि आउँछ, उनले भने, तर बजेटको माग बढी हुन्छ । त्यसमाथि विनियोजित रकम निकासा पाउन पनि ढिलो हुन्छ । सडक विभागका महानिर्देशक अर्जुनजंग थापा पनि खानेपानीका पाइप लिकेज भएर सडकमा क्षति पुग्ने गरेको बताउँछन् । काठमाडौं उपत्यका खानेपानी लिमिटेडले बर्खामा सडक खनेर क्षतविक्षत पार्ने गरेको पाइएको छ । हिउँदमा कामै नगर्दा यस्तो समस्या भएको हो, उनले भने, जब बर्खा लाग्छ, त्यसबेला जथाभावी सडक खन्ने गरिएको छ । चालु आर्थिक वर्षमा मन्त्रालयका लागि १ खर्ब ५६ अर्ब २५ करोड रुपैयाँ बजेट विनियोजन भएको थियो । यसमध्ये १ खर्ब २९ अर्ब रुपैयाँ सडक विभागको बजेट छ । चालु आर्थिक वर्षमा कोभिडको असर र निर्माण व्यवसायीको निर्माण होलिडेले खर्च कम भएको मन्त्रालयले जनाएको छ ।अघिल्लो साता (शुक्रबार) ४४ प्रतिशत अर्थात् ६८ अर्ब ७५ करोड रुपैयाँ खर्च भएको थियो । एक सातामा पुँजीगत खर्च बढेर ५३ प्रतिशत अर्थात् ८२ अर्ब ८१ करोड २५ लाख रुपैयाँ पुगेको छ । आर्थिक वर्ष सकिन लाग्दा एक सातामै १४ अर्ब ६२ करोड ५० लाख रुपैयाँ खर्च भएको हो । मन्त्रालय स्रोतका अनुसार अझै खर्च गर्ने क्रम जारी छ । चालु र पुँजीगत गरेर ५६ प्रतिशत खर्चको प्रतिशत पुगेको छ, मन्त्रालय स्रोतले भन्यो, अझै खर्च भइरहेको छ । त्यसैले खर्च प्रतिशत बढ्नेछ ।"
सडक भासिँदा तातोपानी नाकामै थुनिए कन्टेनर,"(सिन्धुपाल्चोक)बाह्रबिसेतातोपानी (२६ किमि सडकखण्ड) का विभिन्न स्थानमा बाढीपहिरोले बाटो अवरुद्ध हुँदा दर्जनौं कन्टेनर उत्तरी तातोपानी नाका क्षेत्रमै थन्किएका छन् । कोदारी भेगको मेराकभन्दा माथिबाट पहिरोको लेदो मिसिएको घट्टे खोलाले कजवे पुल बगाएर कोदारी क्षेत्रका खण्ड भासिएको हो । कोदारी बजारसम्म आइपुगेका दर्जन कन्टेनर बाढीपहिरोले सडक रोकिएपछि कोदारी भ्यु प्वाइन्ट मै रोकिएका छन् ।अघिल्लो बर्खाझैं यस पटक सडक भासिएर नाकालाई समस्या बनाइरहेको छ, कन्टेनर आवश्यक भन्सार प्रक्रियाबिना त्यतै रोकिँदा नाका ठप्पझैं बन्ने अवस्था देखिन्छ, तातोपानी सुक्खा बन्दरगाह तथा भन्सार कार्यालय प्रमुख नारद गौतमले भने । चीनको खासा हुँदै लिपिङबाट कोदारी बजार भेगमा आइपुगेका कन्टेनर क्षतिग्रस्त घट्टे खोला खण्ड वरिपरि छन् । सडक पुरै भासिन थाले पनि छेउमै रोकिएका छन् । भन्सार कार्यालय आइनपुग्दै त्यतै कन्टेनर रोकिने हुँदा व्यवसायी र जनप्रतिनिधिले सम्बन्धित निकाय चरिकोट सडक डिभिजन कार्यालयलाई गुहारिरहेका छन् । गत वर्षको असार १ मा लिपिङ बजार जोड्ने लिपिङ मोटरबेल पुल र कोदारी राजमार्गको लार्चा, कोदारी बजार क्षेत्रको सडक भासिएको थियो । त्यति बेला नाका केही समय ठप्प बनेपछि केही समय तुइन र कामदारबाट बोकेर व्यापारिक सामग्री ओसारिएको थियो । सीमाको सडक सहज बनाउन पहल गरिरहे पनि पहिरोले ठूला ढुंगा थुपारेकाले अवरोध खोल्न झन्डै दुई दिन लाग्ने भोटेकोसी गाउँपालिका२ का अध्यक्ष कुमार श्रेष्ठले जनाए । कोदारी राजमार्गका ठाडो खोलाको बाढीले वरिपरिका डरलाग्दो पहिरो निम्तिएपछि स्थानीयलाई सचेत हुन आग्रह गरिएको छ । पहिरो डरलाग्दो गरी आइरहेको छ । अहिलेसम्म कुनै मानवीय क्षति गरेको छैन, ढुंगा फोर्न ब्रेकर र एस्क्काभेटर ल्याइसकेका छौं, उनले भने ।तातोपानी नाका अघिल्लो बर्खाझैं सडक अवरुद्ध भएका कारण आयातनिर्यात रोकिने अवस्थामा पुगेको उनको भनाइ छ । पहिरोले पैदल आउजाउ जोखिमपूर्ण बनेपछि स्थानीयलाई सुरक्षा सतर्कता अपनाउन आग्रह गरिएको इलाका प्रहरी कोदारीका प्रहरी निरीक्षक सन्तोष श्रेष्ठले बताए । प्रत्येक बर्खामा बाढीपहिरोले यहाँ विपद्जन्य समस्या बनाएको हुनाले हामी अलर्ट भएर बसेका छौं, स्थानीयलाई सुरक्षित बस्न आग्रह गरेका छौं, उनले भने । कोदारी भेगको लालवीर चोक र माथ्लो तामाङ गाउँ गरी सय घरमध्ये ३० परिवार उच्च जोखिममा छन् । सबै बस्ती बग्ने त्रासले स्थानीय आत्तिएका छन् । आफ्नो घरभन्दा माथिल्लो भूभाग धाँजा फाटेको र तल्लो कोदारी सडक क्रमशः भासिन थालेपछि बस्ती जोखिम परेकाको स्थानीय फूलमाया शेर्पाले बताइन् । यसअघि बर्खाले गाउँभरको भूभाग भासिएपछि भोटेकोसी गाउँपालिका ४ फुल्पिङकट्टीको च्याम्डाँडा मुनि रहेको स्याखुले टोलका चार परिवार विस्थापित भएका थिए । बर्खापिच्छै जीर्ण सडकका कारण नाका असुरक्षित भएको नेपाल ट्रक कन्टेनर ढुवानी सेवा लिमिटेडका अध्यक्ष अर्जुन सापकोटाले गुनासो गरे । नाका पूर्ण रूपमा नखुलेर सडक पूर्वाधार व्यवस्थित नहुँदा २० वर्षअघिदेखि चल्दै आएका एक हजार चार सय मालवाहक कन्टेनर, २८ सय चालक र पाँच हजार मजदुर परिवार बेरोजगार भए, उनले भने । सीमामा वर्षैपिच्छे विपत्ति ०७२ को भूकम्पमा यहाँ दर्जनौंले ज्यान गुमाए । नाका बन्द भएसँगै सयौं कन्टेनर, लोडर मजदुरदेखि व्यवसायीको रोजीरोटी गुम्यो । भौतिक संरचना तंग्रिन नपाउँदै ०७३ मा भोटेकोसी बाढीले यहाँको करोडौंका संरचना बनायो । ०७४ देखि ०७६ सम्म निरन्तर बर्खैपिच्छै बाढी र पहिरोले सडक, पुल जस्ता भौतिक संरचना र बस्ती बगायो । ०७७ मा ठाडो खोलाले भोटेकोसी५ बुल्कुटे र फुल्पिङकोटमा पहिरोले बस्ती पुरिँदा ६ जनाले ज्यान गुमाएका थिए । भौतिक पूर्वाधार बलियो बनाएर दीर्घकालीन रूपमा सुरक्षित बनाउनको सट्टा बेवास्ता गरिएकाले सीमाक्षेत्रको दैनिकी कष्टकर बनेको हिन्दीका दोर्जे शेर्पाको गुनासो छ । सडक निर्माण कमसल गरिएकाले वर्षापछि राजमार्ग धरापजस्तै बन्छ, यहाँको भौगोलिक अवस्था हेरेर केही गरिएको देखिँदैन, दुःख हामीले भोग्नुपर्छ, उनले भने । तातोपानी नाका नखुलेका कारणले गर्दा पनि यहाँको दुरवस्थालाई कसैले वास्ता नगरेको उनले गुनासो गरे । पहिरोको जोखिमकै कारण पैदल हिँड्न मुस्किल बन्ने सडकका कारण सवारीसाधन आउन नमान्ने भएकाले बिरामी, वृद्धवृद्धा र सुत्केरीले झनै सास्ती बेहोर्नुपरेको छ ।"
प्रतिनिधिसभाको उपसभामुखमा भुसाल,"काठमाडौं (कास) प्रतिनिधिसभाको उपसभामुखमा कांग्रेस सांसद पुष्पा भुसाल निर्वाचित भएकी छन् । साढे दुई वर्षदेखि रिक्त रहेको उक्त पदमा दोस्रो प्रयासमा उनी निर्वाचित भएकी हुन् । प्रतिनिधिसभाको कार्यकाल सकिनै लाग्दा उपसभामुखको निर्वाचन हुनुलाई अर्थपूर्ण मानिएको छ । निर्वाचन आयोगले निर्वाचनको मिति प्रस्ताव गरिसकेको अवस्थामा सरकारले संवैधानिक परिषद्को विधेयक पनि अघि बढाउनु र उपसभामुखको चयनको चुनाव गराएकै कारण अर्थपूर्ण लिएको हो । संवैधानिक परिषद्मा उपसभामुख पनि सदस्य हुने व्यवस्था छ । परिषद्मा सत्तापक्षको बहुमत पुर्याउन उपसभामुखको निर्वाचन गराएको हुन सक्ने विज्ञहरूको आकलन छ । परिषद्मा प्रधानमन्त्री, सभामुख, राष्ट्रिय सभाका अध्यक्ष, प्रधानन्यायाधीश, उपसभामुख र विपक्षी दलका नेता रहने व्यवस्था छ । केपी शर्मा ओली नेतृत्वको सरकारले संवैधानिक परिषद्को संरचना आफूअनुकूल व्यवस्था गरेर सिफारिस भएका ५२ जना संवैधानिक निकायका पदाधिकारीविरुद्ध सर्वोच्च अदालतमा मुद्दा विचाराधीन छ । ५२ जनाको मुद्दा अदालतले उल्ट्याएमा नयाँ नियुक्ति गर्न पनि परिषद्मा सत्तारूढ दलको बहुमत पुर्याउन उपसभामुख निर्वाचन गराएको हुन सक्ने संसद् सचिवालयले जनाएको छ । २०७४ मा भएको प्रतिनिधिसभाको उपसभामुख निर्वाचनमा एमालेकी शिवमाया तुम्बाहाङ्फेले भुसाललाई पराजित गरेकी थिइन् । त्यसबेला २ सय १ मतले पराजित भएकी भुसाल शुक्रबारको निर्वाचनमा १ सय ४८ मत पाएर विजयी भएकी हुन् । उपसभामुखको साढे २ वर्षदेखि रिक्त संवैधानिक पदमा माओवादी, एकीकृत समाजवादी, जसपा, लोसपाको साथ पाएर उनी निर्वाचित भएकी हुन् । उनी निर्वाचित भएकी हुन् । भुसालकी प्रतिद्वन्द्वी एमालेकी विद्या भट्टराईले ९३ मत पाइन् । उपसभामुखको निर्वाचनमा २ सय ४२ मत खसेकोमा १ सय ४८ मत भुसालले पाएकी हुन् । सभामुख कृष्णबहादुर महरा यौन दुर्व्यवहारको आरोप लागेपछि सभामुख पदबाट राजीनामा दिएर बाहिरिँदा स्वाभाविक दाबेदार तत्कालीन उपसभामुख शिवमाया तुम्बाहाङ्फे भएकी थिइन् ।एमाले र माओवादी एक भएर नेकपाका नाममा सरकार बनाएको अवस्था थियो । नेकपामा माओवादीले सभामुख पदमाथिको दाबेदारी नछाडेपछि २०७६ माघ ६ मा तुम्बाहाङ्फेले राजीनामा दिएकी थिइन् ।"
६३ रोपनी जग्गा भाडामा लगाउने सम्झौता खारेज,"(पोखरा)पोखराको ६३ रोपनी जग्गा १० देखि २५ वर्षलाई कौडीको भाउमा निजी कम्पनीलाई भाडामा लगाउने अपारदर्शी सम्झौता खारेज भएको छ । पोखरा उपत्यका नगर विकास समितिले छानबिन समितिको सिफारिसलाई आधार मान्दै शुक्रबार सम्झौता रद्द गर्ने निर्णय गरेको हो । पूर्वमेयर मानबहादुर जीसीले आफ्नो कार्यकाल सकिनु दुई दिन अगाडि प्रक्रिया नपुर्याई राष्ट्र बैंक चोकस्थित गल्फ कोर्सको ४० रोपनी, पर्यटन बसपार्कको १८ रोपनी आफ्नो ज्वाइँका भाइ र पृथ्वीचोकको ५ रोपनी अर्को एक व्यक्तिको कम्पनीलाई भाडामा दिएका थिए । समितिले गत शनिबार उक्त सम्झौताका सम्बन्धमा छानबिन गरी प्रतिवेदन पेस गर्न समितिका सदस्य एवं कास्कीका प्रमुख नापी अधिकृत दिनेश काफ्लेको संयोजकत्वमा ५ सदस्यीय समिति गठन गरेको थियो । उक्त समितिले शुक्रबार पेस गरेको प्रतिवेदन नगर विकास समितिको बैठकमा प्रस्तुत भएर छलफल भएको हो ।छानबिन समितिले शुक्रबार उपत्यका नगर विकास समितिलाई १ सय २२ पन्ने प्रतिवेदन बुझाउँदै सम्झौता खारेज गर्न सुझाएको थियो । प्रतिवेदनमा कसरी किर्ते र गैरकानुनी काम गरी जग्गा भाडामा लगाइयो भन्ने छानबिन समितिले विस्तृतमा उल्लेख गरेको छ । तीनवटै जग्गा भाडामा लगाउन सूचना प्रकाशित भएको भनिएको पोखराको आदर्श नेपाल दैनिकको प्रकाशन त्यतिबेला बन्द थियो । उक्त सूचना छपाउन मात्रै चैत २६ को मिति राखेर पत्रिका प्रकाशन गरिएको थियो । जबकि पत्रिकाको अघिल्लो पृष्ठमा चैत २६ र भित्री पृष्ठमा माघ २६ को समाचार थियो । जग्गा तथा संरचना भाडामा लगाउन सूचनामा उल्लिखित न्यूनतम मासिक भाडा रकम जग्गा रहेको स्थान र जग्गाको बजार मूल्यको आधारमा न्यून थियो । बोलपत्रदाताबाट पेस भएका बोलपत्रको मूल्यांकन गरी सिफारिस गर्न मूल्यांकन समिति गठन नै भएन । नगर विकास समितिको चलानी किताब केरमेट गरी व्यहोरा थपघट गरेको पाइएको थियो । दुई दिन सूचना प्रकाशन गर्नुपर्नेमा एक दिन मात्रै गरिएको थियो । समितिको स्वामित्वमा रहेको जग्गा तथा संरचना भाडामा लगाउने कार्यसँग सम्बन्धित कुनै चिठीपत्रको दर्ता तथा चलानीको भएको देखिएको छैन । वैशाख २६ मा तीनवटै सूचनाबमोजिमका बोलपत्रहरू खोली मुचुल्का गरिएको देखिन्छ । ती तीनवटै मुचुल्कामा रहेको सहायक प्रमुख जिल्ला अधिकारी अनिल शाहीको नाममा दस्तखत गर्ने स्थानमा केरमेट गरी दुईवटा धर्का तानिएको छ । प्रायः सबै प्रस्ताव तथा संलग्न गरिएको बैंक भौचरमा रहेको हस्तलिखित अंक र अक्षर मिल्दोजुल्दो देखिएकाले मिलेमतोमा बोलपत्र पेस भएको आशंका छानबिन समितिले गरेको छ ।बोलपत्रहरूको रीतपूर्वक मूल्यांकन नभएको, सारभूत रूपमा प्रभावग्राही अधिकतम मूल्यांकित प्रस्तावको छनोट नै नगरी सोझै सम्झौता गरी भाडामा लगाउने गैरकानुनी निर्णय भएको छानबिन समितिको ठहर छ । दर्ता भएका सबै प्रस्तावको सिलबन्दी खामको बाहिर पेस गरेको निकायको नाम ठेगाना र पेस गर्ने कम्पनीव्यक्तिको ठेगाना एवं प्रस्तावको विषयसमेत उल्लेख भएको थिएन । रीत नपुगी आएको प्रस्ताव स्वीकार गरी दर्ता भएको प्रतिवेदनमा उल्लेख छ । शिला शालिग्राम निर्माण सेवा प्रालिले आवेदन फारामसाथ सिलबन्दी गरी चैत २६ मा पेस गरेको आव ०७७७८ को करचुक्ता प्रमाणपत्र करदाता सेवा कार्यालय, स्याङ्जाबाट जेठ ५ मा जारी भएको र सम्झौता भइसकेपछि फाइलमा घुसाइएको छ । कम्पनीका तर्फबाट प्रतिनिधिलाई प्रस्ताव पेस गर्न दिनुपर्ने अख्तियारी र उक्त सम्बन्धमा कम्पनीको बोर्ड बैठकको निर्णय संलग्न छैन ।"
एआईजी पोखरेलको रिट खारेज,काठमाडौं (कास) प्रहरी महानिरीक्षक (आईजीपी) मा धीरजप्रताप सिंहको नियुक्ति बदर गर्न मागसहित प्रहरी अतिरिक्त महानिरीक्षक (एआईजी) विश्वराज पोखरेलले दिएको रिट सर्वोच्च अदालतले खारेज गरिदिएको छ । सरकारले गत वैशाख १८ गते आईजीपीमा सिंहलाई नियुक्त गरेपछि पोखरेल एआईजीमा आफूभन्दा १५ महिना जुनियरलाई गरिएको नियुक्ति बदर गर्न र आफूलाई नियुक्ति दिन माग गर्दै वैशाख १९ मा सर्वोच्च गएका थिए ।२०७७ मंसिर २५ मा एआईजीमा दुई पद थप गर्दै पोखरेललाई सहकुल थापासँगै बढुवा गरिएको थियो । त्यसको करिब १६ महिनापछि २०७८ चैत १७ मा तीन एआईजी पद थप गर्दै सिंहसहित वसन्त पन्त र रवीन्द्रबहादुर धानुकलाई बढुवा गरिएको थियो । एआईजी बनेको डेढ महिनापछि सिंह २०७९ वैशाख १८ मा आफूभन्दा वरिष्ठ एआईजीहरूलाई पछि पार्दै आईजीपी बनेका थिए । सिंहलाई आईजीपी बनाउने निर्णयविरुद्ध प्रधानमन्त्री तथा मन्त्रिपरिषद्को कार्यालयलाई विपक्षी बनाएर पोखरेलले सर्वोच्चमा रिट दिएका हुन् । शुक्रबार कायममुकायम प्रधानन्यायाधीश दीपकराज कार्की र न्यायाधीश कुमार चुडालको इजलासले उनको निवेदन खारेज गर्ने फैसला गरेको सर्वोच्चका प्रवक्ता विमल पौडेलले जानकारी दिए । निवेदन खारेज गरे पनि त्यस्तो निष्कर्षमा पुग्नुको कानुनी आधारकारणसहितको लिखित आदेश भने सार्वजनिक भएको छैन । पोखरेलको निवेदन खारेज भएपछि ३० वर्षे सेवा अवधिका कारण आगामी चैतमा अनिवार्य अवकाशमा जानुअघिसम्म अब सिंहले कानुनी चुनौती सामना गर्नुपर्ने छैन । सर्वोच्चमा निवेदन दर्ता गरेसँगै बिदामा बसेका पोखरेल उमेर हद (५६ वर्ष) का कारण साउन २० मा अनिवार्य अवकाशमा जाँदै छन् । अब पोखरेलसँग राजीनामा गर्ने वा सिंहको नेतृत्व स्वीकार गरेर काममा फर्कने विकल्प बाँकी छ ।
छाउन थाले तीज गीत,"(काठमाडौं)हल्का कल्का होस् दाह्री पालेको चट्ट चस्मा त्यहीमाथि लाएकोतीजका गीतमा कलाकारले समसामयिक घटना समेट्छन् । दलका उम्मेदवारहरूलाई अप्रत्याशित झड्का दिँदै काठमाडौं महानगर प्रमुखमा विजयी बालेन्द्र शाह पनि यस पटक तीज गीतको विषयमा परेका छन् । कृष क्षत्री, गणेश घर्तीमगर र सीता मगरले यो तीजलाई लक्ष्य गर्दै ल्याएको गीतको केन्द्रमा शाहलाई पारेका हुन् । तीजको डेढ महिनाअगावै बजारमा धमाधम गीतहरू सार्वजनिक भइरहँदा मलाई केटो चाहिएको बालेन शाह जस्तो पनि आएको हो । असारको मध्यदेखि नै तीज गीतहरू सार्वजनिक हुन थालेका हुन् । अहिले बजारमा बालेन शाह देखि जाम कान्छी पोइला जाम लगायतका तीजकेन्द्रित दर्जनभन्दा बढी गीतहरू युट्युबदेखि टिकटकसम्मका सामाजिक सञ्जालमा देख्न सकिन्छ । तीजकै छेको पारेर बजारमा गीत ल्याउन विशेषगरी लोकसंगीतका सर्जकहरूलाई अहिले भ्याइनभ्याई छ । कोही गीतको तयारी सकेर म्युजिक भिडियो छायांकनतिर व्यस्त छन् भने कोही बजारमा ल्याउने अन्तिम तयारीमा जुटेका छन् । लोक सर्जक एवं राष्ट्रिय लोक तथा दोहोरी गीत प्रतिष्ठान नेपालका विकृति विसंगति न्यूनीकरण कार्यदलका संयोजक शिव हमालका अनुसार अहिले तीज गीत ल्याउने सर्जकहरूको तयारी निकै तीव्र छ । उनकै शब्द तथा संगीत रहेको लाली पाउडर र नाई बाबा नाई दुई तीज गीतहरू छिट्टै सार्वजनिक गर्ने तयारीमा उनी जुटिरहेका छन् । खासमा साउन महिनादेखि मात्र तीज गीतहरू सार्वजनिक गरिँदै आएको छ, उनले भने, त्यही परम्परालाई मान्दै मैले चाहिँ साउन लागेर नै गीत बजारमा ल्याउने सोचेको छु । उनका अनुसार प्रतिष्ठानले असार १५ पछि बजारमा ल्याउन स्वीकृति दिएपछि बजारमा एकपछि अर्को तीज गीतहरू आइरहेका छन् ।पशुपति शर्माको शब्द, संगीतमा सम्झना भण्डारीको छन त मै राम्रो छैन, बोमबहादुर गाहामगरको शब्द तथा भागीरथ चलाउनेको संगीत र चलाउनेसँगै सुनीता बुढाक्षत्रीको स्वर रहेको झमझम झम्कना, वीरेन्द्र ढकालको शब्द, संगीतमा सुनीता बुढाकै स्वर रहेको मै मोटी भएनि, डीपी ढकाल परिश्रमीको शब्द र पुरुषोत्तम न्यौपानेको संगीतमा शान्तिश्री परियारको स्वर समावेश माइतीको आँगनमा, सुमित्रा कोइरालाको खायो बरै कलेजी, कृष क्षत्रीको नाचिदेऊ घुमेर, कस्तूप पन्तको बैंस बितारा लगायतका गीतहरू अहिले बजारमा छाएका छन् । तीजका गीतहरू पर्वभन्दा बाहेक अन्य समयका नबज्ने भएकै कारण दर्शक तथा स्रोतालाई गीत चिनाउन भए पनि बजारमा चाँडै ल्याउनुपर्ने बाध्यता रहेको गायक तथा संगीतकार चलाउनेले बताए । उनले भने, हामी यसैमा लामो समयदेखि लागिरहेका छौं । छोटो समयको मात्र प्रभाव हुन्छ भनेर गीतै ननिकाल्ने भनेर हामी बस्न सक्दैनौं । परम्परालाई सँगै जोडेर हामी पनि बाँच्ने हिसाबले बजारमा अलि छिट्टै गीत ल्याउनैपर्ने हुन्छ । उनको झमझम झम्कना गीतलाई दर्शकस्रोताले निकै रुचाएका छन् । यस लेख लेख्ने समयसम्म गीत युट्युबको पहिलो ट्रेन्डिङ नम्बरमा छ । सर्जक चलाउनको मात्र नभएर बजारमा आएका अधिकांश सार्वजनिक गीतहरूलाई दर्शकले निकै मन पराएका छन् । बजारमा चलेका केही गीतहरूलाई छोडेर अधिकांश तीज गीतहरूलाई हेर्ने हो भने ती गीतहरूमा मौलिक तीज संस्कृतिको झलक दिने चेलीमाइतीबीचको बिलौना तथा सुखदुःख साटासाट गर्ने खालका शब्द तथा दृश्यहरू देखिँदैनन् । अधिकांश गीतहरूमा माया, प्रेम, उमेर, जवानी र ख्यालठट्टा नै भेटिन्छन् । तीजका गीतहरूमा रातो रंगबाहेक हेर्ने हो भने शब्द, अभिनय र पहिरनमा आधुनिकताको झलक देख्न सकिन्छ । माइतीको आँगनमा र बुहारीको कर्म जस्ता केही गीतहरूले भने तीज गीतका मौलिक झलक दिएका छन् । बुहारीको कर्म गीतले पछिल्लो समयमा भइरहेका महिलामाथिका हिंसाका घटनालाई समावेश गरेको छ । अझ पछिल्लो तीज गीतहरूमा सिर्जनादेखि प्रत्यक्ष दृश्यमा नै अधिकांश पुरुष कलाकारहरूको वर्चस्व नै कायम छ । पछिल्लो वर्षहरूमा तीज गीतहरूका नाममा विकृति र विसंगतिहरू भएको गुनासाहरू आएपछि दोहोरी गीत प्रतिष्ठानले यस वर्ष असार पहिलो साता नै सतर्कताका लागि विज्ञप्ति नै जारी गरिसकेको छ । व्यक्तिगत स्वतन्त्रता र स्रष्टाको स्वैच्छिक सिर्जनालाई सकेसम्म अंकुश नलागोस् भन्ने प्रतिष्ठानको चाहना रहेको संयोजक हमालले बताए । तीज गीतमा भित्रिएको विकृति र विसंगतिलाई शून्यमा झार्ने हाम्रो प्रयास हो । यसमा स्रष्टाहरूले मौलिक संस्कृति र नैतिकतालाई पालना गर्नुपर्छ, उनले भने । संस्कृति बिगार्ने तथा सामाजिक सद्भावमा खलल पुर्याउने किसिमले नियतवश अभद्र, दुई अर्थी र अपाच्य सामग्री समेटिएका गीतहरू प्रस्तुत गरेमा त्यस्ता सर्जकलाई साधारण सदस्यता नरहने गरी संस्थागत सुविधाबाट समेत वञ्चित गर्ने प्रतिष्ठानले ध्यानाकर्षण गरेको छ । महिलाको पर्व भएपछि सिर्जनामा पनि महिलाका विषय र पात्रहरूको नै झलक आउनुपर्ने हमालको बुझाइ छ । तीजका सिर्जनाहरू अहिले बजार केन्द्रित हुँदै गएको लामो समयदेखि गीतसंगीत सिर्जनामा निरन्तरता दिइरहेका गीतकार ढकाल परिश्रमीको अनुभव छ । असली सर्जकले सिर्जनामा बजारभन्दा पनि समाज र त्यहाँको भाषा, संस्कृति तथा मूल्यमान्यतालाई जोड दिनुपर्ने उनले जिकिर गरे । उनले थपे, तीजमा आउने गीतले तीजकै रीति, संस्कृति र मान्यतालाई सिकाउने हुनुपर्छ । हाम्रो सिर्जनामा भाषा र संस्कृति मर्न दिनुहुँदैन । कलामा आर्थिक क्षेत्रभन्दा पहिले समाज आउने भएकाले सर्जकहरू इमानदार हुनुपर्ने उनको मत छ । सार्वजनिक तीजकेन्द्रित गीतहरूको गाउने लय, विषयवस्तु र प्रस्तुति सबै कुरामा परिवर्तन आएको लोकगायक कुमार बस्नेत स्वीकार्छन् । उनको समयमा तीज गीतमा धार्मिक तथा सांस्कृतिक मान्यताअनुसारका गीतहरू सिर्जना हुने उनी सम्झन्छन् । उनले भने, अहिले हाम्रो पालाको जस्तो समय होइन । सबै कुरामा परिवर्तन छ । गीतसंगीतमा पनि यो समयकै माग होला । कलाकार नै जनताका हुन् । जनताले मन पराउने र मन राख्ने गीतहरू कस्तो बनाउनुपर्छ भन्ने कुरा उहाँहरूलाई पक्कै थाहा छ । बजारको प्रतिस्पर्धामा टेकेर नयाँ पुस्ताले संगीतमा मौलिक संस्कृतिलाई पनि साथै लिएर हिँड्नुपर्ने उनको राय छ ।"
पानीफोटो मा गुरुचेला,"काठमाडौं (कास) रंगकर्मी अनुप बराल र खगेन्द्र लामिछाने गुरुचेला । अभिनयका गुरु अनुपले नै खगेन्द्रलाई सिकाए । प्रदर्शनको तयारीमा रहेको पानीफोटो मा भने यी दुईको भूमिका फेरिएको छ । आफ्नो पुस्तकमा आधारित रहेर बनाएको फिल्ममा खगेन्द्रले गुरुलाई अभिनय गराएका छन् । अनुपले गुरु हुँ भन्ने भान नगराउँदा फिल्म छायांकन सहज भएको उनले बताए । अनुप दाइ मेरो गुरुजी । उहाँका लागि त्यो आदर, सम्मान छ । उहाँले मलाई छायांकन अथवा अर्को कुनै दिन पनि म तेरो गुरुजी हो भनेर भावना देखाउनुभएन । उहाँ मेरो गुरु म उहाँको चेला । तर, सेटमा उहाँ कलाकार म निर्देशक हो नि त । हामीले अनुशासनमा बसेर काम गर्यौं, खगेन्द्रले भने, सबै कलाकारले जिम्मेवारी बुझेर काम इमानदारीपूर्वक गर्यो भने समस्या हुँदैन । हाम्रो फिल्ममा समस्या नआउनुको कारण सबैले आआफ्नो ठाउँमा रहेर काम गर्नुभयो । उहाँले म तेरो गुरुजी हो भन्ने भावना कहीं न कहीं देखाउनुभएको भए समस्या हुने थियो ।अनुप पनि छायांकनका क्रममा आफूले खगेन्द्रलाई कहिल्यै चेलाको रूपमा महसुस नगरेको सुनाउँछन् । यो फिल्ममा म एक्टिङ कोच थिएँ । फिल्ममा अनुबन्धित भएका कलाकारलाई आफ्नो चरित्रसँग कसरी नजिक हुने भनेर मैले वर्कसप दिएँ । त्यही क्रममा मैले फिल्ममा सानो भूमिका पाएँ, पछि ठूलो भूमिका पाए । कोचले त गोल कसरी हान्ने भनेर सिकाउँछ । तर, आफूले हान्न सक्दैन नि । हो, मलाई छायांकनको क्रममा अभिनय गर्न गाह्रो भयो, अनुपले छायांकनका समय सम्झँदै भने, त्यसपछि खगेन्द्रसँग कुरा हुन्थ्यो । अनि उसले जस्तो गरिरहनुभएको छ त्यसै गर्नुस् भन्थ्यो, अनि मलाई सजिलो हुन्थ्यो । त्यसपछि मैले कहिल्यै पनि उसलाई चेला भनेर महसुस नै गरिनँ ।खगेन्द्रको डेब्यु निर्देशनमा बनेको फिल्म पानीफोटो मा अभिनेत्री मेनुका प्रधानको अभिनय छ । अनुप मेनुकाको पनि गुरु । आफ्नो गुरुसँगै पर्दामा जोडी बनेर अभिनय गर्न उनलाई पनि गाह्रो भएको रहेछ । तर, अनुप र खगेन्द्रले साथ दिएपछि आफूले फिल्ममा गुरुसँग अभिनय गर्न सकेको मेनुकाले बताइन् । फिल्ममा मैले जुन चरित्र पाएको छु । त्यो चरित्र निभाउन मलाई एकदम डर लागेको थियो । तर, उहाँहरू दुवै जनाले मेरो हात समाएर मलाई डोर्याउनुभयो, मेनुकाले सुनाइन् ।"
पाँच स्रष्टा पुरस्कृत,"जनकपुर (कास) विद्यापति पुरस्कार कोषले शुक्रबार मैथिली साहित्यका पाँच स्रष्टालाई पुरस्कृत गरेको छ । रमेशरञ्जन झालाई २ लाख राशिको नेपाल विद्यापति भाषासाहित्य पुरस्कार, गीतकार अशोक दत्त र मिथिला चित्रकलाको क्षेत्रमा उल्लेखनीय योगदानबापत निर्मला झालाई संयुक्त नेपाल विद्यापति कलासंस्कृति पुरस्कार, सूर्यप्रसाद यादवलाई नेपाल विद्यापति अनुसन्धान पुरस्कार र अर्जुनप्रसाद गुप्तालाई विद्यापति पाण्डुलिपि पुरस्कार प्रदान गरिएको हो । भाषासाहित्यबाहेकका पुरस्कारको राशि एक लाख रुपैयाँ छ । कला संस्कृति पुरस्कार दुई जनालाई संयुक्त रूपमा दिइएकाले उनीहरूलाई ५०५० हजारको चेक प्रदान गरिएको छ । संस्कृति, पर्यटन तथा नागरिक उड्डयनमन्त्री जीवनराम श्रेष्ठले उनीहरूलाई नगद, प्रशंसापत्र तथा दोसल्ला ओढाएर सम्मान गरे । कार्यक्रममा प्रदेशका उद्योग, पर्यटन तथा वनमन्त्री शत्रुघ्न महतोले मधेसमा बोलिने भाषाको विकासका लागि एकेडेमी गठन गर्ने तयारीमा रहेको बताए । मधेस सरकारले नीति तथा कार्यक्रममै मैथिली र भोजपुरी एकेडेमी गठनका लागि एकएक करोड रुपैयाँ छुट्याइसकेको छ ।"
प्राचीनका ८७ कविता,"काठमाडौं (कास) भुटानी मूलका नेपालीभाषी नवीन प्राचीनले कविता संग्रह प्वाँख ल्याएका छन् । ८७ कविता संगृहित कृतिमा उनले करुणाका भाव उतारेका छन् । मैले सकेसम्म कोमलतालाई भाषाले थिच्न नदिने प्रयत्न गरेको छु, कृतिका बारेमा उनले भने । वर्षौं जतन गरेर राखेका सिर्जनालाई उनले पाठकमाझ ल्याएको बताए । प्राचीनका निजात्मक शैलीका कवितालाई कवि नवराज पराजुली सुफी शैलीका कविता भन्न रुचाउँछन् । संग्रहबारे उनले भने प्वाँखभित्रका नवीनका सबै कविता मैले पहिल्यै सुनिसकेजस्तो लाग्छ । सायद मेरो हृदयको अन्तर्ध्वनि थियो । तर चाहेर पनि कतै पढ्नचाहिँ पाएको थिइनँ । संग्रह हालसालै अमेरिकाको न्युयोर्कमा विमोचन गरिएको थियो ।"
इंग्ल्यान्डलाई अब गाह्रो,"कोरोना कहरप्रतियोगिता आफैं भने कोरोना भाइरस संक्रमणबाट अछुतो रहने सकेको छैन । प्रतियोगिता यसको मारमै परेको छभन्दा हुन्छ । कोरोना कहरले छोपेका सबैभन्दा ठूलो स्टार रहे नेदरल्यान्ड्सकी भिभिएना मिडेमा । उनी प्रतियोगिताकै सबैभन्दा चर्चित खेलाडी हुन् । तर, उनले अहिलेसम्म डच टिमका लागि खेल्न पाएकी छैनन् । डिफेन्डिङ च्याम्पियन नेदरल्यान्ड्सले पोर्चुगलमाथि ३२ को जित रच्दा मिडेमाको अनुपस्थिति खुबै खड्किएको थियो । पोर्चुगलको सामना गर्न ठीकअघि आर्सनलकी यी स्ट्राइकरलाई कोभिड संक्रमण भएको पुष्टि भएको थियो । प्रतियोगिताका क्रममा कोभिड संक्रमण हुनेमा उनीमात्र एक्ली खेलाडी भने होइनन् । इंग्ल्यान्डमा कोभिड संक्रमितको संख्या बढेसँगै त्यसको प्रभाव प्रतियोगितामै पनि देखियो । डच मिडफिल्डर ज्याकी ग्रोनन पनि संक्रमित भएपछि एक्लै बस्न बाध्य छिन् । इटालीकी भ्यालेन्टिना केरोनिया र इंग्ल्यान्डकी डिफेन्डर लोटी विबेनलाई पनि कोरोनाले छोएको छ । युरोपेली फुटबल महासंघ (यूईएफए) यस्तो हुनसक्ने डरले पहिले नै सतर्क थियो । त्यसैले मिडियासामु प्रस्तुत हुँदा पनि खेलाडीलाई मास्क लगाउन अनिवार्य गरिएको थियो । तर, यसको अर्थ यूईएफए सबै खाले सतर्कता अपनाएको भन्ने पनि होइन । जस्तो, प्रतियोगिताका क्रममा प्रिम्याच परीक्षण आवश्यक रहेको छैन । कसैलाई केही भएमा खेल आफैं पनि रद्द हुने छैन । यदि एउटा टिममा १३ खेलाडी उपलब्ध छन् भने । गोलरक्षक पनि एकजना भए पुग्यो । स्पेनलाई धक्काप्रतियोगिता सुरु हुनुअघि उपाधिको सबैभन्दा ठूलो दाबेदार मानिएको थियो स्पेनलाई । तर त्यही प्रतियोगिता सुरु हुनुअघि सबैभन्दा ठूलो धक्का स्पेनलाई नै लाग्यो । मैदानमा बल प्रहार हुनु अगाडि नै । स्पेनकी बालोन डीअर विजेता एलेक्सिया पुटेलास चोटका कारण प्रतियोगिताबाट बाहिरिइन् । यस्तै स्थिति टिमका लागि सर्वाधिक गोलकर्ता रहेकी जेमी हेरमोसोको पनि रह्यो । स्पेन जर्मनीको हातबाट २० ले पराजित रह्यो । यो सन् २०१९ यता स्पेनको पहिलो हार थियो । अब आफ्नो अन्तिम लिग चरणको खेलमा स्पेनले डेनमार्कको सामना गर्नेछ । धन्न स्पेनले आफ्नो पहिलो खेलमा फिनल्यान्डलाई हराएको थियो । यस्तो स्थितिमा स्पेनका लागि डेनमार्कविरुद्धको खेल निर्णायक साबित भएको छ । स्पेनी पत्रिकाले पनि त्यस खेललाई फाइनल अगाडिको फाइनल भनेको छ । स्पेनलाई खुसीको समाचार एउटै के मात्र छ भने उक्त खेलमा बराबरी नतिजा निकाले पनि टोलीलाई अगाडि बढ्न पर्याप्त हुनेछ ।"
पाथीभरा गोल्डकप,"(ताप्लेजुङ)बाल सुवोधिनी संस्कृत माविका शिक्षक भीम पन्दाकले यो वर्ष लाखेजात्रा हुन्छ कि हुॅदैन भनेर प्रश्न गरे । फुङलिङ नगरपालिका५ का वडाध्यक्ष सोजित श्रेष्ठ, नगर कार्यपालिका सदस्य दिनेश खवासलगायत रहेको छलफलबाट उनले लाखेजात्राचाहिँ हुने जवाफ पाए । तर पन्दाकको चासो फुटबलमा थियो । वडाध्यक्ष श्रेष्ठले त्यसमा चाहिँ अनभिज्ञता जनाए । प्रत्येक वर्ष साउनभदौमा सदरमुकाम फुङलिङमा लाखेजात्रा पर्व मनाइन्छ । यही बेला भानुजन मावि अम्बिटारको मैदानमा फुटबल प्रतियोगिता हुन्छ । पहिला लाखेजात्रा फुटबल प्रतियोगिता भनिने यसको नाम पछि पाथीभरा गोल्डकप फुटबल प्रतियोगिता मा आयोजना भएको थियो । ५ केजी चाॅदीसहितको कप पाथीभरा देवी मन्दिर संरक्षण समितिले तयार पारिदिएपछि यसको नाम परिवर्तन भएको हो । यो प्रतियोगिता हेर्न गाउॅगाउॅबाट हजारौंको संख्यामा दर्शक ओइरिन्छन् । ज्येष्ठ नागरिकदेखि युवापुस्ताको आकर्षण हुन्छ । यो प्रतियोगिताको प्रतीक्षामा निजी क्षेत्रसमेत रहने गरेको छ । दर्शकको टिकट शुल्कबाट मात्रै १३ लाख रुपैयाँसम्म उठेको तथ्यांक आयोजकसॅग छ । तर, आयोजकको वार्षिक कार्यसूची नभएकाले हुन्छ कि हुॅदैन भन्ने प्रश्न चाहिँ बर्सेनि उठ्ने गरेको छ । लाखेजात्रा फुटबल सञ्चालक समितिका अध्यक्ष नारान थापाले भने, हाम्रो खेल मैदान भानुजन माविमात्रै हो, त्यहाँ निर्माणको काम भइरहेको छ, त्यो सकिएन भने त कसरी होला र ? नत्र साथीहरूसॅग छलफल गर्ने हो । उक्त माविका विद्यालय व्यवस्थापन समिति अध्यक्ष सागर मादेन निर्माणको काम भइरहेको तर फुटबल आयोजना गर्ने नै भए केही व्यवस्थापन गर्न सकिने बताउँछन् । विद्यालयको जग्गा सुरक्षित गर्न कम्पाउण्ड घेर्ने काम भइरहेको उनले बताए । शिक्षक पन्दाकले भने, यो इलेभेन साइजको मैदान हो, आयोजकले चाहे यो वर्ष नाइन ए साइडको बनाएर पनि प्रतियोगिता गर्न सकिन्छ । जिल्ला फुटबल संघ ताप्लेजुङका अध्यक्ष अशोक चेम्जोङ प्रतियोगिता लाखेजात्रा सञ्चालक समितिले जिम्मा लगाए आम फुटबलप्रेमीको चाहना मर्न नदिने प्रतिबद्धता जनाउँछन् । समितिमा अग्रज दाइहरू हुनुहुन्छ, उहाॅहरूले गर्नुस् भन्ने हो, उनले भने, हामीबाट सम्भव भएन भन्नुभयो भने फुटबल संघले प्रतियोगिता चलाउँछ । बाह्रै महिनाजसो काम हुने ताप्लेजुङमा साउन अन्तिम र भदौको सुरुवात गाउॅमा बाली लगाएर फुर्सद हुने समय हो । यो समयमा गाउॅगाउॅबाट मानिस सदरमुकाम आउँछन् । फुटबल प्रतियोगिताले यो आवागमनलाई झनै बढाउने पाथीभरा क्षेत्र विकास समितिका कार्यकारी निर्देशक मनमणि काफ्लेको निष्कर्ष छ । पाथीभराको प्रचारका लागि समितिले पनि सहयोग गर्दै आएको छ ।जनैपूर्णिमामा सुरु भएर कृष्ण जन्माष्टमीको दिन सकिने प्रयोगितामा दर्शकका अस्थायी प्यारापिट बनाउने गरिएको छ । प्रतियोगितामा भारतको सिक्किम, काठमाडौं, मोरङ, झापादेखिका क्लब प्रतिस्पर्धाका लागि आउने गरेका छन् । आयोजकले खेल सकिएपछि तत्काल खर्च विवरण सार्वजनिक नगर्नु, खेलतालिका निर्धारण गरेर प्रतियोगिता नगर्नु मुख्य समस्या रहेको फुटबलप्रेमीहरू बताउॅछन् । तीन वर्षअघि तत्कालीन प्रमुख जिल्ला अधिकारी मोहन जीसीले खर्च विवरण सार्वजनिक गर्न दबाब नै दिनुपरेको थियो । जिल्ला विकास समितिबाट अवकाशप्राप्त सदरमुकाम फुङलिङका दुर्गा श्रेष्ठका अनुसार यो प्रतियोगिता २०२८ देखि सुरु भएको हो । सुरुमा देउमान लिम्बूको नाममा देउमान क्लब गठन गरेर खेलाइएको थियो । पछि कञ्चनजंघाको नाममा पनि खेलाइयो । त्यसपछि लाखेजात्रा हुँदै अहिले पाथीभराको नाममा आइपुगेको हो ।"
लीनिङसँग एन्जिला,"काठमाडौं (कास) नेपाली महिला फुटबलर एन्जिला तुम्बापो सुब्बा लीनिङको ब्रान्ड एम्बासडर बनेकी छन् । नेपाली महिला टोली र नेपाल एपीएफ क्लबकी गोलरक्षक एन्जिलालाई अन्तर्राष्ट्रिय खेल सामग्री तथा पोसाक उत्पादक कम्पनी लीनिङले दुई वर्षका लागि ब्रान्ड एम्बासडर बनाएको हो । शुक्रबार आयोजित कार्यक्रममा दुई पक्षबीच सम्झौता पत्रमा हस्ताक्षर भएको छ । सम्झौतामा नेपालका लागि लीनिङको आधिकारिक बिक्रेता चाइना ट्रेड लिंक कम्पनीका प्रमुख कार्यकारी अधिकृत राजेन महर्जन र एन्जिलाले हस्ताक्षर गरेका छन् । लीनिङले एन्जिलाको नाममा एटीएस १६ नयाँ ब्रान्ड बनाउने महर्जनले बताए । लीनिङसँगको सम्झौताले मलाई मात्र नभई अन्य महिला फुटबलरलाई पनि राम्रो खेल्न प्रेरित गर्नेछ, एन्जिलाले भनिन्, यसले अन्य महिला खेलाडीलाई पनि ब्रान्ड एम्बासडर बन्न बाटो खोलिदिएको छ ।एन्जिलाले नेपाली राष्ट्रिय टोली र एपीएफबाट खेल्दाबाहेक अन्यमा लीनिङको जर्सी प्रयोग गर्नेछिन् । त्यसबाहेक एन्जिलाले सामाजिक सञ्जालमार्फत लीनिङको प्रवर्द्धन गर्नेछिन् । लीनिङले एन्जिलालाई विभिन्न खेलसामग्री उपलब्ध गराउनुका साथै बिक्रीपछि खुद नाफाको १० प्रतिशतमध्ये आधा एन्जिलालाई प्रदान गर्ने र आधा नाफा अरू खेलका खेलाडीलाई प्रदान गर्ने सम्झौता पत्रमा उल्लेख छ । एन्जिलाको कथामा आधारित अन्जिला फिल्म निर्माण भइरहेको छ । उक्त चलचित्रमा एन्जिला आफैंले अभिनय गर्नेछिन् । दयाहाङ राई, सिर्जना सुब्बा, बुद्धि तामाङ, माउत्से गुरुङ, प्रेमकुमार श्रेष्ठलगायतले उक्त चलचित्रमा अभिनय गर्ने घोषणा यसअघि नै भइसकेको थियो । अखिल नेपाल फुटबल संघ (एन्फा)की सदस्य सरिला श्रेष्ठले यस्तो सम्झौता महिला फुटबलमै पहिलो भएकाले यो ऐतिहासिक दिनको रूपमा रहने स्मरण गराइन् । पूर्वराष्ट्रिय कप्तान तथा गोलरक्षक उपेन्द्रमान सिंहले लीनिङले नेपाली फुटबलमा योगदान दिएको जनाए । लीनिङले ए डिभिजन फुटबल टोलीहरू संकटा, जावलाखेल युथ, फ्रेन्ड्स क्लब, च्यासल युवा र ब्रिगेड ब्वाइज क्लबलाई किट्स प्रायोजक गर्दै आएको छ ।"
एकरुप प्रदर्शन आसमा नेपाल,"काठमाडौं (कास) एकरुपको प्रदर्शन दिन नसकेको नेपालले आईसीसी विश्वकप लिग २ क्रिकेटमा शनिबार नामिबियाको सामना गर्दै छ । लिग २ मा पाँचौं शृंखला खेलिरहेको नेपाल सोमबार नामिबियासँग ४० रनले पराजित भएको थियो भने बुधबार नेपालले स्कटल्यान्डलाई ५ विकेटले पराजित गरेको थियो ।नामिबियासँग २१ वर्षयता पहिलो हार बेहोरेको नेपाल त्यसपछि अर्को खेलमा स्कटल्यान्डलाई इतिहासमै पहिलो पटक पराजित गर्न सफल भयो । नामिबियासँग फेरि एक पटक फितलो ब्याटिङ गरेको नेपाल २ सय २० रनको लक्ष्य लिएर आउँदा ४७ ओभरभित्र १ सय ८० रनमा अलआउट भयो ।दोस्रो खेलमा स्कटल्यान्डलाई उसैको भूमिमा १ सय ४४ रनमा अलआउट गर्दै नेपालले उक्त लक्ष्य २५१ ओभरमा पूरा गरेको थियो । नेपालले लिग २ मा शीर्ष तीनको लक्ष्य बनाए पनि नामिबियासँग महत्त्वपूर्ण मानिएको पाँचौं स्थानका लागि कडा प्रतिस्पर्धा गरिरहेको छ । समान ३६ खेल खेलेपछि लिग २ को शीर्ष ३ मा पर्ने टोलीले २०२३ को जुनजुलाईमा जिम्बावेमा हुने विश्वकप छनोटमा स्थान बनाउने छ । शीर्ष ३ सँगै लिग २ को चौथो र पाँचौं स्थानमा रहने टोलीले अर्को चार वर्षका लागि एकदिवसीय अन्तर्राष्ट्रिय मान्यता कायम राख्दै प्लेअफबाट विश्वकप छनोटमा पुग्न सक्नेछ । नेपाल १८ खेलमा १७ अंकसहित पाँचौं स्थानमा छ । नामिबिया १७ खेलमा १६ अंकसहित छैटौं स्थानमा रहेर नेपाललाई पछ्याइरहेको छ । नेपाललाई हराएपछि नामिबिया पाँचौं स्थानमा उक्लेको थियो । तर स्कटल्यान्डलाई अर्को खेलमा पराजित गर्दै नेपाल पुनः पाँचौं स्थानमा उक्लेको हो । नामिबियामाथि जित हात पारेमा नेपालले चौथो स्थानको अमेरिकासँगको दुरी छोट्याउने छ । ओमान सबै ३६ खेल खेलेर ४४ अंकका साथ शीर्षस्थानमा छ । स्कटल्यान्ड २३ खेलमा ३२, यूएई २२ खेलमा २६, अमेरिका २४ खेलमा २३ अंकका साथ क्रमशः दोस्रोदेखि चौथो स्थानमा छ । नामिबियालाई पराजित गर्न नेपालले ब्याटिङमा उल्लेखनीय सुधार गर्नुपर्ने हुन्छ । ओपनर कुशल भुर्तेलले ठूलो इनिङ्स खेल्न सकिरहेका छैनन् भने दीपेन्द्रसिंह ऐरीले लिग २ को १४ खेलमा १ सय रनमात्र बनाउन सकेका छन् । उनी नामिबियाविरुद्ध ४ र स्कटल्यान्डविरुद्ध ३ रनमा आउट भएका थिए । नामिबियाविरुद्ध कुशल र दीपेन्द्रमाथि राम्रो ब्याटिङ प्रदर्शन गर्न ठूलो दबाब हुनेछ ।"
जिम्बावे र नेदरल्यान्ड्स विश्वकपमा,बुलावायो (एएफपी) आयोजक जिम्बावे र नेदरल्यान्ड्सले यसै वर्ष अस्ट्रेलियामा हुने ट्वान्टी२० विश्वकपमा अन्तिम दुई स्थान पक्का गरेका छन् । अक्टोबर १६ देखि नोभेम्बर १३ सम्म हुने ट्वान्टी२० विश्वकप अस्ट्रेलियाको विभिन्न सहरमा हुनेछ । बुलावायोमा शुक्रबार भएको सेमिफाइनल खेलमा जिम्बावेले पपुवा न्युगिनीलाई २७ रनले हरायो । पहिलो ब्याटिङ गरेको जिम्बावेले निर्धारित २० ओभरमा ५ विकेट गुमाई १ सय ९९ रन बनायो । जवाफमा आएको पपुवा न्युगिनीले ८ विकेट गुमाई १ सय ७२ रनमात्र बनाउन सक्यो । अर्को सेमिफाइनलमा नेदरल्यान्ड्सले अमेरिकालाई ७ विकेटले पराजित गर्यो । अमेरिका १९४ ओभरमा १ सय ३८ रनमा अलआउट भएपछि नेदरल्यान्ड्सले एक ओभरअघि नै लक्ष्य पूरा गर्यो । फेब्रुअरीमा ओमानमा यसअघि नै भएको छनोटबाट आयरल्यान्ड र यूएई विश्वकपमा पुगिसकेका छन् । यी टोलीले अस्ट्रेलियामा पहिलो चरणमा प्रतिस्पर्धा गर्नेछन् ।
कोलम्बस पाइला : रैथाने ज्ञानको अनन्त दुःख,"दिदीबहिनी डाँडाको दुःखान्तसंसारका हरेक रैथाने जातिले आफ्ना सुखदुःख र संघर्षका कथा अक्षरमा होइन आफैँ खेलेको प्रकृतिमा अंकित गरेर जान्छन् । तिनलाई भावी पुस्ताले ज्युँदो अभिलेखका रूपमा ग्रहण गर्छन् । दिदीबहिनी डाँडा पनि यस्तै एउटा दुःखान्त कथाको अभिलेख हो ।भोजपुर जिल्लालाई झन्डै बीचमा पारेर पश्चिमदेखि पूर्व चिरेर बग्ने एउटा प्रख्यात खोला छ । त्यसलाई पिखुवा खोला भनिन्छ । खोलाको शिर या स्रोत मैयुङ नामको विशाल र फाँटिलो लेकमा पर्छ । मैयुङ किरातीका आदिम पुर्खाहरूले पशुपालन गर्ने घाँसे चउरले भरिएको उच्च पहाडी लेक हो । त्यहाँ किराती पुर्खाहरूले ठूलो संख्यामा चौँरी गाईको बथान पाल्ने गर्थे । तिनै गाईहरूको गोबर मिसिएर बग्ने खोला हुनाले पिखुवा नाम रहन गएको भनाइ छ । किरात राई भाषाअनुसार, पित गाई, खु गोबर, वा खोला । अर्थात् पित्खुवा । यही पित्खुवा शब्दको अपभ्रंस रूप कालान्तरमा पिखुवा भएको मानिन्छ ।पिखुवा भोजपुर सदरमुकामको फेदी हुँदै अरुणमा गएर मिसिन्छ । त्यो फेदीबाट अरुण दोभानसम्म ओहोरदोहोर गर्नका लागि पिखुवाको समानान्तर एउटा बाटो तन्किएको छ । पिखुवाको किनारैकिनार पहाडको अक्करे भित्ता खोपेर बनाइएको त्यो बाटो कुनै समयको अत्यन्तै चल्तीको बाटो थियो । भोजपुरको पश्चिमोत्तर र मध्यक्षेत्रका मानिसहरूलाई चतरा, धरान हुँदै पूर्वी तराईसम्म यही बाटाले जोड्थ्यो । उँधो परदेश झरिरहेका, उँभो घर फर्किरहेका, नुनतेल बोक्ने ढाक्रे भरियाहरू दोहोरीलठ्ठ हिँड्ने मूलबाटो थियो त्यो । त्यसैले त्यो बाटो पैदलयात्रीहरूले बाह्रैमास गुलजार हुने गर्थ्यो । त्यही बाटाको लगभग बीच भागतिर समान उचाइ र समान आकारका, एकअर्कामा हातेमालो गरेर उभिइरहेझैं लाग्ने दुइटा डाँडा भेटिन्छन् । पिखुवालाई बीचमा पारेर वारिपारि समानान्तर उभिइरहेका ती जोरडाँडा झट्ट हेर्दा कुनै जौले केटीहरू झैं देखिन्छन् । ती जोरडाँडालाई मानिसहरूले दिदीबहिनी डाँडा नाम दिए । पुर्खाहरूको कल्पनाशीलता कति अद्भुत ! उनीहरू आफ्ना संघर्ष र अलिखित दुःखहरूलाई जिउँदो विम्बमा जोगाइराख्ने कला जान्दछन् ! उनीहरूका विश्वासअनुसार, ती जोर बहिनी डाँडा परदेश जाने माइतीहरूलाई बिदाइ गर्न उभिइरहेका चेलीहरू हुन् । ती चेलीहरूले शताब्दियौँदेखि लहरै उभिएर उँभो फर्किनेहरूलाई स्वागत गरिरहेका छन् । उँधो जाने माइतीहरूलाई आँखाभरि अजस्र पिखुवा बगाएर रुँदैरुँदै हेरिपठाउँछन् । भनिन्छ, ती दिदीबहिनी डाँडा परदेश गएर कहिल्यै नफर्किएका माइतीहरूलाई आज पनि पर्खेको पर्खै छन् । केही समयअघिसम्म, जबसम्म त्यो बाटो गुलजार थियो । त्यसको अर्को विकल्प थिएन । परदेश लाग्ने प्रत्येक माइतीहरू त्यहाँ आइपुगेपछि गह्रुंगो मन पार्थे । एक छिन सुस्ताउँथे । र, घरबाट हिँड्ने बेलामा चेलीले लगाइदिएको माला त्यही दिदीबहिनी डाँडामा सेलाएर हिँड्थे । त्यसपछि भावविह्वल हुँदै उँधैउँधो लाग्थे ।आज गाउँगाउँमा सडक पुगेको छ । गाडी पुगेको छ । भोजपुर दक्षिणी क्षेत्रका मानिसहरू गाडीको बाटैबाटो बेलटार पुग्छन् । पश्चिमका मानिस गाईघाट हानिन्छन् । पूर्वोत्तरकाहरू लेगुवा सोझिन्छन् । तर, त्यो निर्जन, परित्यक्त बाटो अब कोही हिँड्दैनन् । सम्झिनोस्, त्यो दिदीबहिनी डाँडा मा आफ्ना चेलीले लगाइदिएको माला छाडेर हिँड्न अब फेरि कुन माइती फर्केला ? त्यो दुःखान्त कथा अबको पुस्तामा के उसैगरी दोहोरिएला ?थुबिक्मा चरीको वियोगके तपाईं साउनभदौको याममा उर्लंदो भेल बगिरहेको पहाडी खोलामा कुनै दिन पुग्नुभएको छ ? यदि छैन भने कुनै दिन किरात क्षेत्रका कुनै बाढीग्रस्त खोलामा पुग्नोस् र नियाल्नोस् त्यहाँ खोला किनारमा एकपछि अर्को ढुंगामा भौंतारिँदै, रोदनपूर्ण आवाजमा नमीठो विलाप गर्दै, बगिरहेको बाढीको धमिलो पानी पछ्याउँदै उडिरहेको एउटा चरा देख्नुहुनेछ । राम्ररी सुन्नोस्, त्यसको आवाजमा रोइरहेको हृदय चिर्ने बिलौना सुनिन्छ । जसले थुबी ! थुबी ! भन्दै एकोहोरो चीत्कार गरिरहेको हुन्छ । त्यही चरालाई किरातीहरू थुबिक्मा चरी भन्छन् । किरातीहरूको भाषिक विविधता र श्रवण अभ्यासको फरकपनाका कारण कसैकसैले यसलाई सुबी, थुबी, थिबिया आदि पनि भन्छन् । तर, आफूले सुनिआएको परम्परालाई पछ्याउँदै यस पंक्तिकारले भने थुबिक्मा लाई नै सदर गर्न पुगेको छ । लोकोक्ति भन्छ उहिले कुनै समयमा किरात क्षेत्रको कुनै एक गाउँमा एउटी अत्यन्तै सीधा, निष्कपट र सोझी महिला थिइन् । रहँदा, बस्दा उनले एउटी छोरी जन्माइन् । छोरीको नाम थुबी राखियो । माया र बात्सल्यले आफ्नी प्यारी छोरी हुर्काइरहेका बेला अकस्मात् कथाले अर्कै मोड लिन पुग्छ । तिनको छिमेकी गाउँमा अर्कै एक महिला पनि बस्थिन् । उनी ईर्ष्यालु स्वभावकी थिइन् । ठीक त्यही समयमा ती महिलाले पनि त्यसरी नै छोरी जन्माएकी थिइन् । तर, ती छिमेकी महिलालाई अर्काकी छोरी जन्मिएको कुरा मन परिरहेको थिएन । अचानक उनीभित्र ईर्ष्याभाव जागेर आउँछ । उनी षड्यन्त्रको जाल बुन्नतर्फ लाग्छिन् ।एक दिन छिमेकी महिलाले आएर भनिन्, हामी दुवैका दाँवाले छोरी छन् । दुवै एकै समयमा जन्मिएका । तर, दुवै सँगै जन्मिएका हुनाले यिनीहरूको ग्रह दशा राम्रो छैन । यी दुवै धेरै दिनसम्म बाँच्नेछैनन् । कदाचित केही समय बाँचेछन् भने पनि यिनीहरूले हामीलाई पिर्नेछन् । हामी दुवै मर्नेछौँ । यो सुनेर पहिलो आमा चिन्ताग्रस्त भइन् र भनिन् अब के गर्ने होला ?तत्कालै छिमेकीले भनिन्, यिनीहरूलाई खोलामा बगाइदिनुपर्छ । निष्कपट र सोझी थुबीकी आमाले त्यो कुरा सहजै पत्याइन् र छोरी बगाउन तयार भइन् । दुवैले आआफ्ना छोरीलाई थाङ्नामा पोको पारे । खोलामा घनघोर बाढी उर्लिरहेको थियो । दुवैले आआफ्नो अँगालोबाट थाङ्नाको पोका खोलामा बगाए । हेर्दाहेर्दै एकै छिनमा दुवै पोका बाढीमा बेपत्ता भए ।तर, निकै दिनपछि अचानक ती सोझी आमाले देखिन् छिमेकीकी छोरी कोक्रामा सकुशल खेलिरहेकी थिइन् । आश्चर्यचकित हुँदै तिनले छिमेकीलाई सोधिन्, तिम्रो छोरी त जिउँदै छ त ! तिमीले किन मलाई छक्यायौ ? त्यो दिन तिमीले छोरी भनेर के बगायौ ?छिमेकीले भनी, मैले छोरीको सट्टामा थाङ्नामा कुचो पोको पारेर बगाएँ । त्यसपछि पो ती आमाले आफू छिमेकीको जालमा परेको पत्ता पाइन् । छोरीको मायाले एक्कासि छाती चिरिएर आयो । तिनी खोलातिर दौडिइन् । खोलामा उसैगरी बाढी उर्लिरहेको थियो । विक्षिप्त भएर थुबी थुबी ! भन्दै छोरीको नाम पुकार्दै, उर्लिरहेको बाढीलाई खेद्दैखेद्दै उँधैउँधो लागिन् र हेर्दाहेर्दै बाढीमा बेपत्ता भइन् ।भनिन्छ, तिनै आमाले पछि चराको रूप लिइन् । आज पनि जब साउनभदौको याम फर्किन्छ, खोलाहरूमा बाढी उर्लिन्छ तब तिनै आमा चरीको रूप लिएर छोरी खोज्दै आउँछिन् । थुबी ! थुबी ! भन्दै छोरीको नाम पुकार्दै, बाढीसँगसँगै उँधैउँधो दौडिन्छिन् ।थुबिक्मा को अर्थ किरातराई भाषाअनुसार, थुबीकी आमा हुन्छ । थुबी अर्थात् थुबिक व्यक्ति नाम, मा आमा, अर्थात् थुबिक्मा अर्थात् थुबिकी आमा । अब सोचौँ, थुबिक्मा चरीको यो वियोगान्त कथा सुन्दैसुन्दै हामीजस्ता कतिऔं पुस्ता हुर्कियौँ । थाहा छैन त्यो आज कतिको हृदयमा बाँचिरहेको होला ! यदि बाँचेको छैन भने त्यसलाई मेट्ने प्रभुत्वशाली इरेजर के होला ? मलाई लाग्छ, मानव सभ्यताले कमाएको सबभन्दा ठूलो पुँजी भनेकै यस्तै कथा हो । यदि समाजबाट, मान्छेको सम्झनाबाट कथा नै मेटिन गयो भने मानिसको जीवनमा बाँकी के रहला ? के कथाबिनाको मान्छे सम्भव छ ? निश्चय पनि हामीलाई, मानिसको कथालाई रक्षा गर्दै अघि बढ्ने विज्ञानको खाँचो छ ।काग दाइ र वरको रूखम सानो छँदैको स्मृति ! मामाघरको ठीक सामुन्ने एउटा ठूलो चिउरी वरको रूख थियो । वर पाक्ने समयमा हामी केटाकेटीहरू एकाबिहानै वरको फेदमा जम्मा हुन्थ्यौँ र एकै स्वरले कराउँथ्यौँ काग दाइ, काग दाइ वर झारिदेऊ न ! मानिस चढ्न नसक्ने सुरिलो र अजंगको वरको रूखबाट एक छिनमा केही वरका दानाहरू खस्थे । हामी हारालुछ गर्थ्यौं । हामीलाई लाग्थ्यो, हाम्रो पुकारा सुनेर काग दाइले खटाईखटाई वर झारिदिएका हुन् ।मलाई थाहा छैन, फ्यात्त पाकेको वरको दाना बिहानको मन्द हावाको झोक्काले झारेको हो वा कागको चुच्चोको आघात थेग्न नसकेर आफैं झरेको हो ! तैपनि काग दाइप्रतिको हाम्रो विश्वास त्यतिखेर अद्भुत किसिमको थियो । केटाकेटीको संसार र काग दाइबीचको विश्वासको सम्बन्ध साँच्चि नै अनौठो थियो । त्यो प्रकृतिमैत्री सम्बन्ध, सबै जीवहरूमाथि स्थापित मानवीयकरणको हार्दिक दृष्टिकोण निश्चय पनि सानो थिएन । यो कुनै किंवदन्ती होइन न हो कुनै तिलस्मी कथा । तैपनि यसलाई म यहाँ किन उल्लेख गर्न गइरहेछु भने योसँगसँगै यतिखेर चर्को रूपले जोडिएका केही प्रश्न खडा छन् । पहिलो त आजका पुस्तामा त्यस्ता कति मानिस छन्, जसले काग दाइप्रति भरोसा साटेका होलान् ? दोस्रो, त्यस्ता चिउरी वरको कति रूख आज गाउँमा बँचेका छन्, जसको फेदबाट आजका केटाकेटीले आफ्नो जीवनको सुन्दर बिहानी सुरु गरेका होलान् ? आज विकासका नाममा गाउँको कुनाकुनामा साँढेगोरुझैं डोजर डुक्रिरहेछ, त्यसको पहियामुनि कति चिहानचौतारी सुरक्षित होलान् ? कति पाटीपौवा, कति ठाँटीफलैंचा, कति देवीदेउराली, कति ज्ञानका स्तम्भ स्मृति बाँचेका होलान् ?यस्तो पनि होइन कि मानिसले आफ्नो ज्ञान र आस्थाको कुरा गर्दा सदा अतीतको या पछौटेपनको गीत गाइरहनैपर्छ । त्यसका लागी हमेसा डोजरे विकास र संस्कृतिको विरोध गरिरहनैपर्छ । तर, प्रश्न के मात्रै हो भने विकासका नाममा मानिसका सारा सांस्कृतिक सम्पदा नासेर, आस्थाका धरोहरहरू तोडेर, रैथाने ज्ञानका स्रोत र मानिसका सारा कथा मेटेर एक्लो विकासको संकथनले मानिसलाई कहाँ पुर्याउँछ ? आजभन्दा ४०५० वर्षअघि नै संस्कृति विकासको चौथो पिलर हो भनेर युनेस्कोले भनिसकेको छ । संस्कृतिमैत्री विकास मात्रै दिगो विकासको कडी हो भन्ने युनेस्कोको त्यो प्रक्षेपणप्रति गम्भीर हुन हामीलाई केले छेकिरहेको छ ?सुरुमा कोलम्बसको कथाबाट विषय उठान गरियो । त्यो लगभग ५३० वर्ष अघिको कुरा थियो । तपाईंलाई लाग्ला, त्यो अमेरिकाको कथा थियो, अब सिध्दियो । लाग्ला कोलम्बस उहिले नै मरिसक्यो । तर, हेक्का रहोस्, कोलम्बस अझै मरेको छैन । त्यो एउटै फ्याक्टर नयाँनयाँ संस्करणमा हरेक ठाउँ, हरेक समय दोहोरिइरहेको छ । कहिले प्रभु र प्रभुत्वको नाममा, कहिले आयातित सत्ता र संक्रमणको नाममा, कहिले विकासको संकथनको नाममा । कोलम्बस नामको त्यही फ्याक्टर कहिले पृथ्वीनारायणको खुँडा पनि हो, कहिले खुवालुङको ढुंगा फुटाउने केपी ओलीको भाषण पनि हो । कोलम्बस यतिखेर अक्षत गाउँको छातीमा चढेको डोजरको नाम हो । कोलम्बस सम्पूर्ण रैथाने ज्ञानको आयातित दुःख हो ।"
"यही हो नेपाल, नेपालीको घर","मनमा मुरीका मुरी माया भए पनि मैले मुख खोलेर स्पष्ट भन्न नसकेको एउटा शब्द थियो मायालु । त्यो एउटा शब्दले दिने सम्पूर्ण अर्थ फरक थियो । अलिकति दार्शनिक र अलिकति भावनात्मक पनि: मेरो नजरमा तिमी सृष्टिको अनुपम सिर्जना हौ । अनुपम र सुन्दरी शब्द एकअर्कासँग कम्प्याटिवल छैनन् । अनुपम त सिर्जना हुन्छ, मेरी आमा !, तर्कको एउटा शृंखला सम्झिन्छु अहिले । मेरो तर्क हुन्थ्यो, नेपाली भाषा र साहित्य पढाउनु हुने रत्नकुमारी गुरुमासँग । धेरै पटक विवाद गरेको थिएँ मैले । पछि गुरुमाले पनि स्वीकार गर्नुभएको थियो हो नि, अनुपमको वृत्तमा सिर्जना पो महत्त्वपूर्ण हुन्छ । सौन्दर्य त पहिले दरबारका अन्तपुरहरूमा, घरका बैठककोठाहरूमा छाएको थियो भने अहिले पार्लरहरूमा फक्रिएको छ । त्यो एउटा कुरा सम्झ न । मैले त्यो एउटा कुरा सुनाउनेबित्तिकै कति खुसी भएकी थियौ तिमी । पहिलो निमेषमा त तिमीले मेरो कुरा पत्याइनौ । बडो आरामसँग आफ्नै शैलीमा भन्यौ, झुट्टै । त्यो वातावरणबाट एकैछिन अलिकति परतिर पन्छिन पनि खोज्यौ । एकछिन पछि मैले देखें, तिमी साँच्चै सृष्टिको अनुपम सिर्जनाका रूपमा चहकिएकी छौ । त्यो चहकिलो खुसी बिस्तारै तिम्रो आभामण्डलमा समेटिएर टल्किन थालेको छ । बडो रमाइलो मानेर डुबेको छु म त्यो अप्रतीम दृश्यमा, सर्वचेतन मनले, आनन्दित । त्योबेला आफ्नो आँखाको कुनाकुनाबाट मैले छिनछिनमा तिमीलाई चियाइरहें । बेलाबेलामा तिमी नजानिँदो पाराले मसक्क मस्किएको दृश्य त झन् आँखा र मन दुवैतिर जम्मा भई नै रहेको थियो । मस्किनु ठूलो कुरा थिएन । कसरी र कुन हिसाबले मस्किने ? यो महत्त्वपूर्ण थियो । कति रमाइलो ! शायर मोजीको उर्दू शायरीजस्तो: दिलके आइनेमें है तस्वीरएयार, जब जरा गर्धन झुकाली देखली । शायरीका पंक्ति गद्यमा लेखिएका कविताजस्ता छन् । कवितामा लय र संगति मिलेको देखिँदैन । तर, शायरी सुहाएको छ । संगीतले, स्वरको माधुर्यले, अदा ले । शायरी त शायरी नै हो । हो, शायरीमा संगति मिल्नुपर्छ । तर, संगति मिल्नु नै शायरी होइन । जसरी लय मिल्नु मात्रै जीवन होइन । कहाँ मिलेको छ र लय हाम्रो जीवनमा ? जीवनको लय प्रत्येक पल, प्रत्येक दिन हराउँदै गएको छ ।तिमी मस्किएको बेला तिमीले थाहा नपाउने गरी चियाएर तिमीलाई हेर्नु मेरो आनन्द हो । त्यो मेरो आँखाको होइन मनको आनन्द हो । मनको मात्रै आनन्द पनि होइन आत्माको आनन्द हो त्यो । मानिस जीवनभर आनन्दमा डुब्न चाहन्छ । जति जति म आनन्दको गहिराइमा पुग्छु त्यति त्यति भावहरूको निरन्तर प्रवाहमा निथ्रुक्क भिज्न थाल्छु । कहिलेकाहीं यो कुरा तिमीले थाहा पाएकी छैनौ कि जस्तो लाग्छ । तर, कति कतिबेला तिमी आफ्नै सुरमा, आफ्नो ज्ञान र अनुभवको पिटारा खोलेर मान्छेका भावनाको पोल खोल्न थाल्छ्यौ । त्यो मेरा लागि निकै रमाइलो पल हुन्छ । म आफैंलाई थाहा छैन अनुपम सिर्जनाको अभिव्यक्ति पछिको यो आनन्द कस्तो आनन्द हो ? म यो आनन्दलाई शब्दमा व्यक्त गर्न सक्दिनँ । परमात्मा र परमानन्दलाई शब्दमा अभिव्यक्त गर्नु कठिन हुन्छ । बरु यो अव्यक्त नै रहोस् । कसैले यसको पोल नखोलोस् । त्यही नै राम्रो हुन्छ । तिमीलाई सृष्टिको अनुपम सिर्जना भनिसकेपछि त्यसमा कैफियत जनाएर अरू थप विवरण किन दिनुपर्यो ? प्रेमका अनन्त स्पर्शहरूलाई उदांगो पार्दै जाने हो भने अन्ततः के बच्छ र जीवनमा ? अनुपम सिर्जनाका फूलहरूको पत्ता गनेर पनि साध्य लाग्छ र ?जब जरा गर्धन झुकाली देखली !मेरा लागि गाउँ एउटा कोलाज हो । त्यसो त यो मेरो देश नै गाउँहरूको एउटा सामूहिक कोलाज हो । हामी जतिखेर गाउँको कोलाज भित्र हुन्छौं अलग प्रकारको सौन्दर्य चेतनामा डुबेका हुन्छौं । गाउँमा दुःख छ, कष्ट छ । तर, सत्य र स्वाभिमान पनि जसोतसो गाउँमै टिकेको छ अहिलेसम्म । प्लटिङ उद्योगले भत्काउँदै लगेको छ गाउँको सभ्यता । माटोको माया पातलिएको छ । आँसुले भिजेको गाउँलाई खोतल्ने समय नै छैन मानिससँग । इतिहासको नाममा गाउँमा कहिले मकरानन्दका तीन जना छोरीहरूको चर्चा हुन्छ, जो अचानक नै गाउँबाट हराएका थिए । अहिलेजस्तो वैदेशिक रोजगारको समय थिएन त्यो । मानिसको मूल्य निर्धारित भइसकेको थिएन । कहाँ हराए ? त्यो समयमा हराएका मानिसको खोजी पनि कहाँ गर्नु र ? बाटोघाटो केही थिएन । पहाडको एक लहरमा पहिरो र अर्को लहरमा बाटो । खासै खोजी भएन । दुइचार दिन हल्ला भयो । लास फेला परेन । अहिलेसम्म ती तीन छोरीहरूको किरियाकर्म भएको छैन । जान्नेसुन्ने पण्डित र पुरोहित भन्दै थिए शास्त्रले लास नपाएसम्म कसैको पनि किरिया गर्न निषेध गरेको छ । किरिया नगरेसम्म मृतात्मा प्रेत बनेर गाउँघरमा आउँछ । परिवारका सदस्यहरूलाई दुःख दिन्छ ।कसैले प्वाक्क सोध्यो मानिस त प्रेत बन्छन् । अनि स्वास्नी मानिसचाहिँ के बन्छन् नि ? प्रेतनी ? जान्नेसुन्ने मानिएका एक जनाले प्रश्नको जवाफ दिँदै भने त्यो त थाहा छैन । तर, स्वास्नी मानिस किचकन्नीको अवतारमा आएको र दुःख दिएको अहिलेसम्म थाहा पाएको छैन मैले ।अहिलेको गाउँको मुहार फेरिएको छ । दुःखलाई पोलिस्टरको टिसर्टभित्र लुकाएर सुखको अनूभूति प्रकट गर्न थालेका छन् मानिसहरू । कछाडको सट्टा कट्टु लगाउनुपरेको छ । बजारमा कछाड नपाइने होइन, ती महँगा छन् । बूढापाकालाई बकेर्नु भैंसी दुहुँदैमा फुर्सद छैन । दूध दिन छाडेपछि भैंसी पाल्ने जाँगर हुँदैन मानिसमा । भैंसीले राँगो खोजेको बेला कता लैजानु ? त्यसपछिको स्याहार कसले गर्नु ? घाँसपात, कुँडोभुस्सा, भकारो । कामको त के दुःख भयो र ! गाउँका तन्नेरी नर र नारी यात्राको होडबाजीमा छन् । नारी बढी हौसिएका र हतारिएका छन् कुवेतकतार गएर पैसा कमाउन । उनीहरूले मोबाइलमा सुनेका छन् र फेसबुकमा हेरेका छन् यहाँ गाउँमा हामीले कोदोको बिस्कुन सुकाएजस्तो त कतार र कुवेततिर डलर र दिनारको बिस्कुन सुकाउँछन् रे ! उनीहरूको कुरा सुन्यौ भने तिमी फिस्स हाँस्नेछ्यौ । यो जमानामा पनि मानिस कति अवोध छन् ! उसो त तिमीलाई पनि गाउँले नतानेको होइन । यो पहाडी गाउँको वातावरणले भन्दा पनि यहाँका अवोध बासिन्दाको अज्ञानले तिमीलाई अलिकति उद्विग्न बनाएको हुनुपर्छ । अन्यथा तिमी खुसी छ्यौ । साँझ पर्न लागेको छ र पनि हाम्रो यात्रा जारी नै रहेको छ । भन्नु पर्दैन, गोधूलि साँझमा तिमी अझ जगमगाएकी छ्यौ । अँध्यारो बाक्लिँदै जाँदा तिम्रो अनुहारको चमक झन्झन् बढेको छ । हामी अब ठाडै ओर्लिंदै छौं लेकबाट बेंसीतिर । कुनै बेला एउटा गीत थियो खुब चल्तीको, लेककी ठिटी बेंसीमा आई किन लायौ माया ठ्याम्मै, लौ भन नढाँटी ! अहिले त मानिसलाई यस्ता गीतको सम्झना पनि छैन होला । यस्तो गीत टिकटकमा चल्छ कि चल्दैन ? अचेल रेडियो पनि त कसैले सुन्दैन । तिमीलाई पहाडले थिच्यो । तिमीलाई गाउँको निष्पट्ट कालो अन्धकारले थिच्यो । तैपनि तिमीलाई डर लागेन । उता सरकार विदेशतिर उज्यालो निर्यात गरेर रमाउँदै छ । यता देशमा उज्यालो दिनभरि ड्रिप गरिरहन्छ । गाउँमा कष्टहरूको थुप्रो लागेको छ । सरकार आफ्नै सजिलोका लागि गाउँमा होइन शहरमा शासन गर्छ । समाजवाद यसैलाई भनिदिए हुन्छ । तिम्रो अनुहारमा थकान देखिएको छ अलिकति । त्यो थकानलाई तिम्रो इच्छाशक्तिले थिचेको छ । त्यसैले त तिमी अनुपम छौ । त्यसैले हो तिमीले आफ्नो शरीरको थकानलाई सजिलै दबाएकी छ्यौ । थकानलाई आफ्नै हिसाबले, आफूलाई चाहिएको समयसम्म इन्कार गर्ने तिम्रो शक्ति देखेर म लोभिएको छु । तिमीलाई गाउँ मनपर्छ । मलाई गाउँ मनपर्छ । देश गाउँकै समूहले बनेको छ । हाम्रा गाउँहरू लाउड छैनन् । मोहभंगको स्थितिमा छन् हाम्रा गाउँहरू अहिले । भारतमा जस्तो किसानले आत्महत्या नै गर्नुपर्ने अवस्था देखिँदैन । तर, एउटा अंग्रेजी शब्द छ नि सर्भाइभल, त्यो नै जटिल भएको छ । तिमीले त राम्ररी बुझेकी छ्यौ, यो रेमिट्यान्सको राजनीति कति खतरनाक हुन्छ ! यसले सबभन्दा पहिले व्यक्तिको अस्मितालाई सिध्याउँछ । त्यसपछि परिवार, खेतीपाती, नातागोता, इष्टमित्र सबैलाई एकएक गरेर एकअर्कासँग पृथक् बनाइदिन्छ । रेमिट्यान्सले कुनै पनि देश सुधि्रँदैन । रेमिट्यान्समाथिको अति निर्भरताले श्रीलंका डुब्यो । फेरि पनि साहुजीहरू भन्छन् श्रीलंकाले कमाउँछ । तर, एकपटक टाट पल्टिइसकेपछि फेरी उठ्नु त्यति सजिलो पक्कै छैन ।के भन्छ्यौ तिमी गाउँ र शहरको निर्मम तुलना गर्नुपर्यो भने ? अचेल गाउँमा सुनाखरी पाइँदैन । गाउँलेले आफ्नो प्राकृतिक सौन्दर्य जसोतसो धानेका छन् । गाउँमा जिपलाइन खुलेका छन् र चलेका पनि छन् । तर, गाउँका कति जनाले यो जिपलाइनको लुत्फ उठाएका होलान् ? तिमी ज्ञानी छौ । ज्ञानी भएपछि मानिस अलिकति अभिमानी हुन्छ । अलिकति स्वाभिमानी पनि हुन्छ । तिमीमा आफूले मात्र जानेको भाव छैन । जो जति धेरै जान्दछन्, ती त्यति नै धेरै चिप्लिन्छन् । यो हाम्रो देशको चलन हो । हामीले आठ हजार वर्ष पुरानो सभ्यता र संस्कृतिको विसात थामेका छौं । हामी अहिलेसम्म पनि दिनहुँ काल भैरवलाई जल चढाउँदैछौं । हनुमानढोका कुरेर बसेका परेवालाई दाना खुवाउँदैछौं । राजदरबारको ढोकामा पहरेदारी गरेर बसेका पवनपुत्र हनुमानजीलाई मोतीचूरको लड्डु चढाउँदैछौं ।समय घर्किंदो छ । म शायर मोजी को शायरी सम्झिँदै छु:दिल के आइने में है तस्वीरएयार, जब जरा गर्धन झुकाली देखली ।"
युद्धमा देखाइएका सपना,"माओवादी जनयुद्ध को फरकफरक परिभाषामध्ये एक हो युद्धको रहस्य । सुरुवाती दिनमा खासगरी युवायुवती युद्धको परिभाषा नबुझी लडाइँमा होमिए, उनीहरूलाई युद्धको रहस्यले कसरी आकर्षित गर्यो ? युद्ध आफैँमा एक शक्ति भएका हुनाले त्यसले युवाहरूलाई तान्नु स्वाभाविक थियो । युद्धमा उठेका बन्दुक नै रहस्य भएपछि त्यसले युवायुवतीलाई जबरजस्त तान्यो । अझ माओवादीले बन्दुकको नालबाट सत्ता जन्मिन्छ भन्ने नारा दिएपछि युद्धमा सामेल हुन युवाहरूको ताँती नै लाग्यो, जानीनजानी । युद्धमा देखाइएका सपना कति पूरा भए ? कति पूरा भएनन् ? त्यो छुट्टै बहसको विषय बन्न सक्ला । सपना धेरै थिए । सपना बोकेर घरबाट भागी युद्ध मैदानमा होमिने युवायुवती यतिबेला वयस्क भइसकेका छन् । युद्ध समाप्त भयो, तर यद्धका घाउ, अपुरा सपना अझै छन् । युद्धका नायकहरू केन्द्र, प्रदेश र स्थानीय सरकारमा छन् । केही पात्र सडकमै छन् । सरकारमा भए पनि, नभए पनि युद्धका पात्रहरूसँग अझै अधुरा सपना छन् । तिनै अधुरा सपना भएमध्येकी एक हुन सीता विक । जब माओवादी युद्ध सुरु भएको थियो, त्यसबेला त्यो रहस्यमय थियो । किनकि युद्धको यात्रा कहाँ गएर टुंगिने हो स्पष्ट थिएन । तर, युद्ध रोमाञ्चक यात्रा थियो । नौ कक्षा पढ्दै सीतालाई लडाकुले लगाएको कम्ब्याट र बोकेको बन्दुकले आकर्षित गर्यो । उनी युद्धमा होमिने पहिलो कारण त्यही थियो । घरबाट भागेर युद्ध लड्न जानु बाध्यताभन्दा रहर बढी थियो उनका लागि । १६ वर्षे युवती सशस्त्र युद्धमा होमिनु राजनीतिक कारण मात्रै हो भन्न मिल्दैन । उनलाई माओवादी सौन्दर्यशास्त्रले तानेको पनि होइन । उनलाई युद्धको क्रान्तिकारी रोमान्टिसिज्म ले तानेको देखिन्छ । माओवादी युद्ध, हतियार, सांस्कृतिक कार्यक्रम आदिले रोल्पा, रुकुममा जसरी युवायुवतीलाई आकर्षण गरेको थियो, त्यसरी नै सीतालाई सुरुमा आकर्षित गरेको देखिन्छ ।सीताको किताब जनयुद्धका संस्मरणहरू मा २०५६ देखि २०६३ सम्म उनले भोगेका ओरोहअवरोहलाई डायरीका रूपमा प्रस्तुत गरिएको छ । १६ वर्षे उमेरमा युद्धमा होमिएकी एक युवती बटालियन कमान्डरले देखेको संसार र पुनःस्थापित संसदमा विधायकका रुपमा प्रवेश गरिसकेपछि देखेको सिंहदरबार उनलाई कताकता विरोधाभास लाग्छ । राज्यसत्ता कब्जा गर्ने सपना सिंहदरबार प्रवेशसँगै धर्मराएको उनले महसुस गरेकी छन् । माओवादीको न राज्य सत्ता कब्जा गर्ने नीति सफल भयो, न त्यतिबेला आफूले चाहेजस्तो प्रणाली तय गर्न सक्यो । संस्मरणमा उनी यस्तै महसुस गर्छिन् । जसरी सिंहदरबार प्रवेश गर्दाको जोस र जाँगर थियो, पछि बिस्तारै हराउँदै गएको महसुस हुँदै गयो । सामूहिक सोच विचारभन्दा व्यक्तिगत इच्छाआकांक्षाहरू विकास भएजस्तो, वर्गसंघर्षभन्दा वर्ग समन्वयतिर उन्मुख भएका हो कि जस्तो लाग्न थालेको छ, २५ पुस, २०६३ मा लेखेको संस्मरणमा उनले उल्लेख गरेकी छन् । हुन त २०६३ पछि माओवादी पार्टीमा अन्तरसंघर्ष यति चर्किएर गयो कि अन्ततः पार्टी विभाजन हुन पुग्यो । साम्यवादको सपना बोकेका कमरेडहरू दायाँबायाँ लाग्दा सीता र उनका सहयात्रीले बोकेका सपना पनि त्यसरी नै तितरबितर भएका छन् ।उनले युद्धकालीन जीवनमा जितहारको राम्ररी महसुस गरेकी छन् । युद्धमा जित र हार स्वाभाविक मानिए पनि जसरी पनि जित्ने सपना बोकेर हिँडेका माओवादी लडाकुका लागि हार स्वीकार गर्नु बलिदान दिनु थियो । दर्जनौं मोर्चामा सहभागी भएकी सीताका लागि रुकुमको खारा मोर्चा ठूलो क्षति थियो । उनका लागि मात्रै होइन, माओवादी जनयुद्ध कै लागि ठूलो क्षति भयो त्यो । त्यस हारपछि माओवादीले युद्ध रणनीतिलाई बिस्तारै बदलेको थियो । २०६१ चैत २५ मा खारा आक्रमणमा सीता घाइते भइन् । दर्जनौं माओवादी मारिएको त्यो लडाइँको सम्झना उनका लागि आङै सिरिङ्ग पार्ने खालको छ । आँखै अगाडि साथीहरू क्षतविक्षत हुँदा देखिने दृश्य कल्पनाभन्दा बाहिर हुन्छ । तर, कतिपय नेताले त्यसलाई बेवास्ता गरेको टिप्पणी उनको छ । लडाइँको मैदानमा कोही साथीहरू दृष्टिविहीन भए त कैयौंको अवस्था निकै दर्दनाक बनेर रहेको छ । यो कुरा आज आएर कसैकसैलाई कथाजस्तो लाग्न सक्छ, उनले महसुस गरेकी छन् ।युद्धमा माओवादीले वर्गीय प्रेम शब्द निकै चलाए । वर्गीय प्रेमअन्तर्गत विवाह पनि अभिन्न अंग मानिन्थ्यो । सीताको पनि युद्ध मोर्चामै विवाह भयो, युद्ध मोर्चामै विछोड । खारामा श्रीमान् जलनको मृत्युपछि उनले जीवनको नयाँ परिभाषा खोज्ने प्रयास गरेकी छन् । आवश्यकतामा बलिदान दिनसमेत पछि नपर्ने प्रतिबद्धता व्यक्त गरेर हामीले जनवादी विवाह गरेका थियौँ । विवाह गरेको आठ महिना नपुग्दै इतिहासले त्यो कुरा पुष्टि गर्यो । युद्ध आफैंमा निर्मम र कठोर हुँदोरहेछ, उनले लेखेकी छन् । सहिद लोग्नेका सपना साक्षी राखेर उनले २०६४ मा दोस्रो विवाह गरिन्, सहिद जलनका बुबाआमा (उनका सासू, ससुरा) लाई आमन्त्रण गरेर । नेपाली समाजमा पूर्वश्रीमान्का बुबाआमालाई साक्षी राखेर दोस्रो विवाह गर्नु परम्परागत समाजको रेखाभन्दा बाहिर थियो । राजनीतिक चेतना र युद्धले निम्त्याएको परिस्थिति चिर्दै उनले दोस्रो विवाह गरिन् । शान्ति प्रक्रियामा आइसकेपछि युद्धमा भएका धेरै अन्तरजातीय विवाहमा पनि विग्रह आएका छन् । सीताले शान्ति प्रक्रियामा आइसकेपछि अन्तरजातीय विवाह गरेकी थिइन्, जुन अन्तरजातीय विवाहविच्छेद गर्ने माओवादी कार्यकर्ताका लागि व्यंग्य थियो । युद्धमा देखेका सुन्दर सपना पूरा नभएपछि निदाउन नसकेका सीताहरूको एउटा समूह सडकमा छ, युद्धमा भएका बलिदानले अर्कोथरी सीताहरूको समूह सिंहदरबारमा मस्तसँग निदाइरहेको तीतो सत्य सबैसामु छ । १० वर्षे माओवादी युद्धले एउटा वर्गलाई सिंहदरबार र अर्कोलाई सडकमा झारिदिएको छ । युद्धका पात्र र प्रवृत्तिहरूबाट फेरि पनि हुने खाने र हुँदा खाने वर्ग जन्मिएको सीताको संस्मणमा व्यक्त भएको छ । २०५६ देखि २०६३ सम्म सीताले भोगेका युद्ध, प्रेम, विछोड, मिलन, विद्रोह, संघर्ष र रूपान्तरण जीवनका उतारचढाव हुन् । एक युवतीले यति धेरै परिस्थिति अनुभूति गर्नु यो पुस्तकको मुख्य विशेषता हो ।"
धर्ती दाबी गरिरहेका महिला,"पुरुष नेताहरू महिलालाई धर्तीभन्दा बढी आकाशसँग जोडेर विवेचना गर्न रुचाउँछन् । र, भन्छन् आधा आकाश ढाक्ने महिलाहरू । लामो कालखण्डसम्म महिलाले पनि आफू आकाश हुनुमै आत्मगौरव गरिरहे, तर अब समय फेरिएको छ । र, चेतनशील महिलाले धर्तीआकाशबीचको अन्तर्य खोतल्न सुरु गरिसकेका छन् । धर्ती एक निश्चित आकार, प्रकार र बनोटसहित अनेकौं राज्यगत संरचनामा विभक्त भूधरातल हो, जहाँ मान्छेबीच समान नागरिक पहिचान, आत्मसम्मान, स्वतन्त्रता, मानवअधिकार, सम्पत्तिमाथिको स्वामित्व, भोगाधिकारजस्ता पक्ष जोडिएर आउँछ र त्यसका निम्ति मागदाबी, आन्दोलन, उपलब्धि सबै स्वाभाविक ठहर्छ । तर, निर्जन, शून्य अनि अनन्त आकाशको हकमा न शाषक न शाषित, न माग न दाबी, न बन्डा न लालपुर्जा ! सायद त्यसैले पुरुषले महिलालाई धर्तीबाट उठाएर आकाशमा पुर्याएको छनक दिँदै भित्री रूपमा अधिकारबाट पाखा लगाउने रणनीति अख्तियार गरिरहे । तर, आधा आकाश को भ्रम त्यागेर धर्तीमाथि नै अधिकार जमाउने दिशातर्फ महिला अग्रसर हुने सुखद संकेत अब देखापरेको छ । संघीय सांसद तथा नेकपा एमालेका केन्द्रीय सदस्य डा विन्दा पाण्डेको किताब धर्तीमाथिको दाबी: अधिकारको लडाइँ यसको एउटा गतिलो उदाहरण हो । महिला मुद्दामा नेपाली राजनीतिभित्रको विद्रोही आवाज निर्भीक ढंगले व्यक्त गर्ने नेताका रूपमा विन्दा पाण्डे स्थापित छिन् । राजनीतिक जीवनको प्रारम्भदेखि नै देखापरेका चुनौती, प्रतिकूलता, अन्तरसंघर्षसँग जुध्दै बनेको उनको व्यक्तित्वलाई किताबले उजागर गर्छ । कहिल्यै अन्याय नसहने स्वभावकै कारण पटकपटक अनपेक्षित परिणाम स्विकार्नुपरेको लेखकले उल्लेख गरेकी छन् । पहिलो संविधानसभामा मौलिक अधिकार तथा निर्देशक सिद्धान्त समितिको सभापतिका हैसियतले नागरिकता र मौलिक हकका प्रावधानहरूलाई महिलामैत्री बनाउन उनले गरेको संघर्ष इतिहासमा दर्ज छ । राजनीतिकपारिवारिक जीवनका विविध घटनाक्रम र प्रसंगले किताब आत्मवृत्तान्त हो झैं लाग्छ । यथार्थमा किताब विभिन्न आन्दोलनमार्फत हुँदै आएको राजनीतिक परिवर्तन तथा त्यसैसँग जोडिएर अघि बढेको महिलाअधिकार आन्दोलनको तथ्यपरक र विश्लेषणात्मक अध्ययन हो । अन्तर्राष्ट्रिय तहमा चलेका महिलावादी आन्दोलनका महत्त्वपूर्ण पक्ष पनि पुस्तकमा छन् । महिलावाद, योसँग समाजवादको तालमेल, महिलावादभित्रका फरक आयाम, नेपालमा महिलावादको बुझाइ, राजनीतिक दलमा महिलावादको प्रयोग लगायत महत्त्वपूर्ण विषय पुस्तकमा छन् । यसबाहेक पारिवारिक प्रसंगमा उठाइएका हरेक विषयवस्तुले समेत अधिकार र सचेतनाका लागि मार्गनिर्देश गर्ने क्षमता राखेका छन् ।अधिकार प्राप्तिको लडाइँ घरैदेखि सुरु हुन्छ भन्ने तथ्यलाई लेखकको प्रस्तुतिले सबल तुल्याएको छ । महिला अधिकारका क्षेत्रमा भएका उपलब्धिबारे चर्चा गर्दा त्यसको कार्यकारण आफू मात्रै हो भन्ने शैलीमा प्रस्तुत हुन्छन् दलका नेताहरू । तर, संसद्भित्र महिलासँग सम्बन्धित जुनसुकै प्रस्ताव प्रवेश र पारित गराउने सन्दर्भमा होस् वा दलभित्र महिलाले उठाएको लैंगिक समानताका सन्दर्भमा, नेताहरू कुन हदसम्मको बाधक बनिरहेका छन् भन्ने पुस्तकले छर्लंगै पार्छ । संवैधानिककानुनी रूपमा महिला अधिकारलाई लिपिबद्ध बनाउन महिला सांसदहरूको भूमिका र केही महिला नेताले पुरुष नेतृत्वसँग खेलेको पौंठेजोरीबारे किताबमा लेखिएको छ । महिला हिंसा अन्त्यको ४ बुँदे प्रस्ताव संसद्बाट पारित गराउन लेखकलगायत तत्कालीन सांसद विद्या भण्डारी, कमला पन्तहरूको भूमिका प्रशंसनीय लाग्छ । प्रस्तावको समर्थक कमला पन्तलाई उनको दल नेपाली कांग्रेसले समर्थन फिर्ता लिन दबाब दियो । तर, उनी बरु कारबाही सहने, तर समर्थन फिर्ता नलिने अडानमै रहिन् । अन्ततः प्रस्ताव पारित भयो । एकतिहाइ महिला सहभागिता सुनिश्चित गर्ने सवालमा दलहरू अनिच्छुक रहेको बुझेर तत्कालीन सभासद् विद्या भण्डारीले चार दलका अध्यक्षको बैठकमै हस्तक्षेप गरी सहमति आएपछि मात्रै बैठक छोडेको प्रसंग विशेष लाग्छ । ०५१ को अल्पमतको सरकारमा एमालेले महिलाविहीन मन्त्रिपरिषद् गठन गर्यो । विरोधस्वरूप अनेमसंघको तर्फबाट महासचिव अष्टलक्ष्मी शाक्यले तपाईंहरू नै चलाउनुहोस् भन्दै संघको झन्डा तत्कालीन पार्टी प्रमुखलाई बुझाइन् । त्यसपछि महिला (लीला श्रेष्ठ सुब्बा) लाई उपसभामुख बनाउन पार्टी बाध्य भयो । यस्ता थुप्रै घटना छन् किताबमा । यी घटनाले भन्छन् विद्रोहबिना पुरुष नेतृत्वले महिलालाई सुन्दैन । नागरिकताका सवालमा लैंगिकताको पाटो जोडिएपछि नेतृत्व वर्गलाई राष्ट्रको चिन्ता ले सताउँछ । अन्तरिम संविधान, २०६३ को मस्यौदा तयारीका क्रममा समानताको प्रावधान राख्ने विषय उठेपछि शीर्ष नेताहरूले महिलाहरूलाई दिएको जवाफ थियो, तपार्इंहरूलाई महिलाको चिन्ता छ, हामीलाई राष्ट्रको । महिलाविरुद्ध हिंसा अन्त्यको साझा संकल्प प्रस्ताव होस् या बोक्साबोक्सी, तिलक, दाइजो र तेजाब प्रहारजस्ता हिंसा अन्त्य गर्न पेस भएको जरुरी सार्वजनिक महत्त्वको प्रस्ताव छलफलका क्रममा निकै कम पुरुष सांसद मात्रै सहभागी हुनु अनि अगाडिको लहरमा बस्ने सत्ता या प्रतिपक्ष कुनै शीर्षनेता छलफलमा सहभागी हुँदै नहुनुले महिला सवालप्रति उनीहरूले राख्न चाहेको दूरीलाई प्रस्ट पार्छ । दलका नेता मात्र होइन कानुन जानेका वरिष्ठ अधिवक्ताहरूसमेत महिलाद्वेषी मानसिकताबाट कुन हदसम्म ग्रसित छन् भन्ने मुलुकी देवानी (संहिता) विधेयकअन्तर्गत अंश हकउपर संसदीय प्रक्रियाको सन्दर्भमा उनीहरूले व्यक्त गरेको महिलाविरोधी टिप्पणीले पुष्टि गर्छ । संविधान बनाउने अभिभारा बोकेर संविधानसभा पुगेका महिला सभासद्माथि त्यतिबेला अनेकखाले टिप्पणी भएका थिए । तर, संविधानसभाभित्र समेत पुरुष सभासद्को भाषिक दुरुत्साहन खेप्न महिलाहरू बाध्य भएको तथ्यचाहिँ पुस्तकबाटै थाहा पाइन्छ । महिलाले अघि सारेका कदमलाई निरुत्साहित गर्न वा कमजोर बनाउन सरकार तथा दल लागिपरेको विषयमा पनि पुस्तक बोल्छ । पुस्तकअनुसार, दलसम्बन्धी व्यवस्थामा एकतिहाइ महिलाको अनिवार्यतालाई पहिलो संविधानसभामा लागू गराउन महिला ककस मार्फत महिला सभासद्ले भरमग्दुर प्रयास गरे, तर दलहरू सहमत भएनन् । दोस्रो संविधानसभामा ककस गठनमै परोक्ष प्रतिबन्ध लगाइयो । सामूहिक रूपमा अघि बढ्न सुरु गरेका महिलामाथि त्यो ठूलो अवरोध थियो । दलीय संरचनाभित्र एकतिहाइ महिला सहभागिताको अभियान सुरु भयो । त्यसपछि पार्टीले महिला स्वयं आन्दोलनमा दीर्घकाल टिक्न नसकेको जनाउँदै प्रतिवाद गर्यो र भन्यो एकतिहाइ महिला सहभागिता कसरी गराउने ? यस्तो अवस्था सिर्जना भएपछि लेखकलाई तथ्यगत खोजीका लागि झक्झक्यायो । यस क्रममा विद्यार्थी, महिला, श्रमिक संगठनका साथै पार्टीगत संरचनाका विभिन्न एकाइमा रहेर काम गरेका महिलाको सूक्ष्म रूपले तथ्यांक संकलन गरिएको किताबले देखाउँछ । महिला सहभागिताबारे यो अनुसन्धानपछि लेखक निचोडमा पुगिन् राजनीतिक संघर्षको इतिहास खोज्दै जाँदा कुनै त्यस्तो मोड भेटिएन, जहाँ पुरुषहरू मात्रै लडेर परिणाम प्राप्त भएको होस् । किताबमा सैद्धान्तिक विषयवस्तु मात्र छैनन्, महिला अधिकारको आन्दोलनलाई गति दिन विभिन्न समयमा उदाहरणीय भूमिका निर्वाह गर्ने जागरुक र आँटिला महिलाको पनि यथेष्ट चर्चा छ । गरिब किसानको जग्गा हडप्ने सामन्तको अत्याचारविरुद्ध सोलुखुम्बुकी साहसी महिला डाटी भोटेनीले देखाएको साहस, गाउँका किसानलाई दुःख दिने सामन्तको कठालो समातेर घोडाबाट झार्ने इलामकी आँटिली महिला दुलाल्नी बज्यैको निर्भीकता, मजदुर हडतालको मैदानमा छोरी जन्माएर हडताली नाम दिलाउने र आफू हडतालीकी मा बन्ने पार्वती पासवानलगायत अनेकौं महिलाको त्यागपूर्ण घटनावर्णनले किताबलाई ओजपूर्ण बनाएको छ । किताबले लेखकको निर्भीक छवि उजागर गर्छ । व्यक्तिगत नाफाघाटा नहेरी आफ्नै पार्टीविरुद्धका गलत कदमलाई समेत निर्भीक रूपले अभिव्यक्त गर्न सक्नु लेखकको ठूलो साहस हो । यस्ता साहसी महिलाको संख्या राजनीतिक दलभित्र बढ्दै गए महिला सवालमा नेतृत्वले सच्चिनैपर्छ ।"
गेरुवा वस्त्र ओढेका सिनेमा,"उरी : द सर्जिकल स्ट्राइकआतंकवादीहरूले सन् २०१६, १८ सेप्टेम्बरको बिहान जम्मुकश्मीरस्थित भारतीय सेनाको क्याम्पमा हमला गरेर १६ जना जवानको हत्या गरेका थिए । हमलापछि भारतपाकिस्तानबीच सम्बन्ध झन् बिग्रियो । संयुक्त राष्ट्र संघ, अमेरिका, रुस, फ्रान्स, चीन आदि देशले यो आक्रमणको विरोध गरेका थिए । हमलापछि तत्कालीन भारतीय गृहमन्त्रीले प्रस्तावित रुसअमेरिका भ्रमण रद्द गरे । पाकिस्तानविरुद्ध भारतले विश्वव्यापी रूपमा कूटनीतिक अभियान चलायो । २०१६ को नोभेम्बरमा पाकिस्तानमा हुने भनिएको सार्क सम्मेलन बहिष्कार गर्ने घोषणा भारतले गर्यो । त्यसदेखियता सार्क सम्मेलन अहिलेसम्म हुन सकेको छैन । भारतले यस हमलाको उचित समयमा जवाफ दिने घोषणाा गर्यो र केही समयपछि सर्जिकल स्ट्राइक गर्यो ।हिन्दी फिल्म उरी ः द सर्जिकल स्ट्राइक त्यही आतंकवादी आक्रमण र त्यसविरुद्ध भारतले गरेको जवाफी आक्रमणको कथामा आधारित छ । सन् २०१९ मा सिनेमा प्रदर्शन भएको थियो । निर्देशक आदित्य धरले निर्देशन गरेको सिनेमामा विक्की कौशल, यामी गौतम, मोहित राणाहरूले अभिनय गरेका छन् । पच्चीस करोड भारुमा बनेको यो फिल्म पनि हिट भएको थियो र तीन सय बयालीस करोड भारुभन्दा बढी कमाएको थियो । भारतीय सेना र मोदी सरकारको प्रशंसा गर्ने यो सिनेमा भारतीय राष्ट्रवादलाई प्रोत्साहित गर्ने उद्देश्यले बनाइएको लाग्छ । सत्य घटनामा आधारित भनिए पनि फिल्ममा धेरै काल्पनिक कथा जोडिएका छन् । उरी आक्रमणमा घाइते भएको भारतीय मनस्थितिलाई सुमसुम्याउने कथा भएकाले पनि यो सिनेमा भारतमा हिट भएको हुन सक्छ । फिल्म हेरुन्जेल यसले तानिरहन्छ । नायक मेजर विहान सिंह (विक्की कौशल) ले आक्रमणमा जानुअघि आफ्नो टोलीलाई जोस्याउन कराएर सोध्छ, हाउ द जोश ? टोली कराएर जवाफ दिन्छ हाई सर । यो डाइलग त्यसबेला चल्तीमा थियो । मोदीले आफ्ना मन्त्रीहरूलाई हाउ द जोश भनी सोध्दा उनीहरूले हाई सर भनी जवाफ दिने गरेको चर्चा भारतीय अखबारहरूमा थियो । मोदी र भाजपाको नेतृत्व भएको वर्तमान भारतीय राष्ट्रवाद लाई प्रचारित र प्रोत्साहित गर्न तथा मुसलमानविरुद्ध आक्रोश फैलाउन फिल्म सफल छ । फिल्ममा निर्देशकले केही विषयमा ध्यान नपुर्याएको देखिन्छ । सैनिक आक्रमणको नेतृत्व सेनाकै जनरल वा कमान्डरले गर्छन्, तर फिल्ममा सुरक्षा सल्लाहकारले गरेको देखिन्छ । यस्तो देखाउनु त्रुटि हो वा राजनीतिक उद्देश्यका लागि ? जवाफ त निर्देशकले मात्रै दिन सक्लान् । भारतका राष्ट्रिय सुरक्षा सल्लाहकारले बोल्ने एउटा संवाद छ नयाँ हिन्दुस्तान है, घर मे घुसेगा भी और मारेगा भी । यस संवादले भारतीय संस्थापन पक्षमा रहेको छिमेकीहरूप्रतिको हेपाहा दृष्टिकोण देखाउँछ । हाम्रो कालापानी, लिपुलेक र लिम्पियाधुरामा वर्षौंदेखि कब्जा जमाएर भारत बसेको छ । अन्य सीमाक्षेत्रमा थिचोमिचो गर्न उसले छाडेको छैन । यो सिनेमाले भारतीय सैनिकवाद र उसको प्रभुत्ववादी दृष्टिकोणलाई सुविचारित रूपबाट भारतीय जनमानसमा देशभक्तिका रूपमा स्थापित गर्न खोजेको छ ।कलाको सबैभन्दा प्रभावशाली र महँगो माध्यम सिनेमाले भावना, घृणा र जातीय प्रतिशोधको व्यापार कसरी गर्छ ? यी सिनेमाले भन्छन् । त्यसैले त भन्ने गरिन्छ सिनेमा निर्माण अत्यन्तै गम्भीर जिम्मेवारी हो । भारतीय सिनेमामा यतिबेला रचनात्मक दृष्टिकोण, कलात्मक सिर्जनशीलता र मौलिक रचना कर्मको नितान्त अभाव छ । सत्ताको संरक्षण र सहयोग पाउन बम्बईका सिनेकर्मीहरू धमाधम गेरुवा राष्ट्रवादको बर्को ओढ्न थालेका छन् । द कश्मीर फाइल्स र उरी : द सर्जिकल स्ट्राइक यही गेरुवा बर्को ओढेका दुई फिल्म हुन् । हेट स्टोरी (घृणाको कथा) र हेट फिलिङ (घृणाको अनुभूति) बोकेका यी सिनेमाले मुस्लिमप्रति चरम घृणा फैलाउँछन्, विभाजन चर्काउँछन् र अन्ध राष्ट्रवाद बढाउँछन् । कसरी फिल्मले राजनीति र धर्म बोक्छ अनि घृणा, द्वन्द्व चर्काउँछ ? यो जान्न पनि यी सिनेमा हेर्नुपर्छ ।"
तीते थालीको सहर यात्रा,"किरातराईको बान्तावा भाषामा वा को नेपाली अर्थ कुखुरा हुन्छ । र, चिप्पा को अर्थ कुखुराको डढाएको प्वाँख अर्थात् कालो धूलो पदार्थ हुन्छ । आज हामी यही डढाएको प्वाँखमाथि विमर्श गर्छौं । वाचिप्पा तिक्खर, तीतो तर स्वादिलो हुन्छ । ठाउँअनुसार, यसको नाम फरक छ, जस्तै: कुखुराको तीते, तीते, वाचिप्पा (राईहरू भन्छन्), ओमोङचुरुक (याक्खाहरू भन्छन्), वाम्युक (लिम्बूहरू भन्छन्) । यो किरातीले जोगाएको रैथाने परिकारको कथा हो । राई, लिम्बू, सुनुवार र याक्खा चार किरातमध्ये राई जातिमा निकै लोकप्रिय छ वाचिप्पा । संस्कृति अध्येताअनुसार, किरात धर्मग्रन्थ मुन्दुममुन्धुम मा वाचिप्पाको सांस्कृतिक प्रयोजन उल्लेख छैन । तर, ऐतिहासिक, खाद्य, औषधीय, सामाजिक तथा आर्थिक पाटोमा वाचिप्पा सम्बन्ध गाँसिएको छ । मुन्धुममुन्दुममा माङ अर्थात् पितृ पूजामा कुखुराको प्रयोजन उल्लेख छ । वाचिप्पा बनाउन कुखुरा नभई हुँदैन । त्यसैले कुखुरासँग किरात समुदायको चिन्तन र खानाको सम्बन्ध पुरानो छ । आफूलाई प्रकृतिपूजक चिनाउने किरातीमा पितृलाई चढाउने पक्षीमध्ये सबैभन्दा बढी प्रयोगमा आउँछ कुखुरा । आदिमकालमा किरातीका पुर्खा लुइचे अर्थात् वन कुखुराको सिकार गरी खानाका रूपमा प्रयोग गर्थे । सिकार गरेर ल्याएपछि अथवा प्रकृतिबाट पाएको खान्की भएकाले कुखुरा प्रकृतिलाई र पुर्खाहरूको सम्मानमा चढाउनुपर्छ भन्ने अभ्यास छ, लेखक भोगीराज चाम्लिङ भन्छन् । र, कृषियुगबाट आधुनिक युगमा प्रवेश गर्दै जाँदा यो पाककलाका रूपमा विकास भयो । औषधीय प्रयोजनसँग विशेष सम्बन्ध छ वाचिप्पाको । थकानले जीउ दुख्दा र रुघाखोकी लाग्दा वाचिप्पा खाए निको हुन्छ भनिन्छ । सुत्केरीलाई वाचिप्पा खुवाउने चलन किरातमा छ । जंगली युगमा किरातीहरूले बिसन्चो हुँदा तीतो स्वाद भएका खानेकुरालाई औषधिका रूपमा प्रयोग गरे । जस्तो कौटिल्यको अर्थशास्त्रमा चिराइतोलाई किराततिक्त (तीतो पदार्थ) भनिएको छ । यसको संकलनमा पनि राईहरूको बढी संलग्नता छ । रुघामर्की लागे, टाउको दुखे चिराइतो, तीतेपाती, हर्रो खाने चलन छँदैछ । वाचिप्पा खुवाएर परपाहुनाको स्वागत, सत्कार गर्ने चलन पनि छ किरातीमा । पुर्खाहरू कृषि जीवनमा प्रवेश गरेपछि केही जंगली पशुपन्छीलाई मान्छेले घर पालुवाका रूपमा अपनाए । र, किरातीहरूले सुंगुर, कुखुरा पाल्न थाले । किरातीका पुर्खाहरू मध्यपहाडभन्दा थोरै तलपट्टि औल क्षेत्र र कोसी किनारतिर बस्न थाले । त्यहीँको हावापानीमा बाँच्ने सुंगुर र कुखुरै पाल्न थाले । हामी जुन हावापानीमा जहाँ हुर्क्यौं, बढ्यौं, त्यहीँ पाइने भोजन नै खानुपर्ने भएकाले यो हाम्रो (किरातीहरूको) प्राथमिकतामा परेको हो, भोगीराज चाम्लिङले भने, पहिले अहिलेजस्तो खानेकुरा पर्याप्त हुन्थेन, कमभन्दा कम खेर फालौं भन्ने हुन्थ्यो । यसो हुँदा कुखुराको परिकारलाई विभिन्न तरिकाले प्रयोग गर्यौं, कुखुराको नङ र सुलीबाहेक सबै खाइन्छ ।आगो प्रयोग गर्न जानेपछि पुर्खाहरूले वन कुखुराको सिकार पोलेर खान थाले । पोलेर डढेपछि धूवाँले वाचिप्पा तीतो हुन्छ, जुन किरातीको आदिम स्वाद हो । खेतीपातीमा प्रवेश गरेपछि यसलाई अन्नसँग मिसाएर खान थालियो । अचेल चामलको भातमा मिसाएर पकाउने चलन छ । वाचिप्पाले सिकारी युगको पोलेर खाने अभ्यास र कृषि युगको अन्नसँग मिसाएर खाने नयाँ चलनको प्रतिनिधित्व गर्छ । उभौली, साकेला, वैशाखे पूर्णिमाको छेकोमा भोजपुर हतुवागढिको राई गाउँमा घरैपिच्छे माङ गरिन्छ । माङ अर्थात् देवीदेवताको पूजा । दाजुभाइ, नातेदार, छरछिमेकीलाई निम्ता दिइन्छ । माङमा माङकोक (पितृ प्रसाद) का लागि कुखुराको तीते र होमाङ्सा (कुखुराको मासुको भुटुवा) को परिकार बनाइन्छ । तीते तीन चुलामा चढाएर मात्रै खाने, खुवाउने चलन पनि छ । माङमा उपस्थित हुन नसकेकाका लागि प्रसादस्वरूप तीते र होमाङ्सा घरमै पुर्याइन्छ । मुन्दुममा अन्न, लक्ष्मी र प्रतिष्ठाको प्रतीक भनी तीन चुला उल्लेख गरिएको छ । र, यो समग्रको शक्तिबाटै किरात राईहरूको जीवन सञ्चालित छ । उक्त शक्तिलाई नियमितता दिइरहन किरातीहरू तीन चुला पुज्छन् । र, यतिबेला कुखुरा प्रयोग गरिन्छ । स्थानविशेष किरातीहरू पितृलाई भाग दिँदा वाचिप्पा प्रयोग गर्छन् । यसलाई बान्तावाभाषीहरू माङकोक, साम्खाकोक, वाखालाङ्कोक, नामले चिन्छन् । यसको अर्थ पितृखाना अर्थात् पितृ प्रसाद हुन्छ । पितृ पूजा गरिँदा पकाइएको वाचिप्पा भाग लगाएर छरछिमेकमा बाँडिन्छ । उभौली, उधौली, तिहारजस्ता चाडपर्वमा वाचिप्पाकै सगुन बनाइन्छ । बजार विकास भएपछि किरातीहरूले आफ्ना रैथाने खाना, स्वाद, सीप बेच्न थाले । र, वाचिप्पा बजार पस्यो । खोटाङ, भोजपुर, ओखलढुंगा, पाँचथर, ताप्लेजुङ, तेह्रथुमलगायत पूर्वी पहाडी जिल्ला थातथलो भएका राई, लिम्बूहरू गाउँबाट सहर छिर्दा स्वादको ज्ञान पनि सँगै लिएर छिरे । आधा दशकयता काठमाडौंका रेस्टुरेन्टका थालीमा वाचिप्पा सजिन थालेको छ । तर, किरात राईहरूले सञ्चालन गर्दै आएको रेस्टुरेन्टमा वाचिप्पाको मेनु थपिए पनि यसले बंगुरजस्तो प्रशस्त बजार पाइसकेको छैन । याक्खा संस्कार र मारेक भाषाविद् लील रोँगुका अनुसार, उनीहरूले आफ्नो जातिमा परापूर्वकालदेखि नै वाचिप्पालाई परिकारकै रूपमा अँगाल्दै आएका छन् । भन्छन्, तर, अहिलेसम्म याक्खाहरूले वाचिप्पालाई व्यावसायिक रूपमा अघि बढाएको देखिँदैन, व्यावसायिकभन्दा पनि घरमै प्रयोग गर्ने चलन बढि छ । लिम्बू साहित्यका अध्येता अमर तुम्याहाङका अनुसार, लिम्बू जातिहरूले पनि आफ्नो मौलिक खानाकै रूपमा वाचिप्पा प्रयोग गर्दै आएका छन् । राईहरूले वाचिप्पा भनेको हो, बनाउने तरिका उस्तै हुन्छ । हामी वाम्युक भन्छौं, पितृ प्रसादमा प्रयोग नभए पनि खाद्यवस्तुमा प्रयोग हुन्छ, उनी भन्छन्, पहिलेदेखि कुखुरा पाल्ने, काटिखाने चलन थियो त्योसँगसँगै वाम्युक बनाउने चलन छ । सुनुवार किरातीहरूमा भने यो अभ्यास छैन भन्छिन् सुनुवार भाषा र खानामा अनुसन्धान गरिरहेकी कवि शोभा सुनुवार । भन्छिन्, कुखुराको तीते सुनुवारहरू जान्दैनन्, बनाएर खाँदैनन्, तर पछिल्लो समय राई साथीभाइहरूबाट जानेर काठमाडौंमा बस्ने सुनुवारहरूले खान थालेका छन्, आफैंले पकाएर खाने गरेको चाहिँ पाइँदैन ।कसरी बनाइन्छ वाचिप्पा ?कखुराको प्वाँख डढाएर बाँकी रहेको कालो धूलो पदार्थमा सफा गरेको आन्द्राभुँडी, मुटु, कलेजो, पखेटा, खुट्टा मिलाएर पकाइन्छ वाचिप्पा । कुखुरा काटेपछिको रगत मिसाउँदा यो अझै स्वादिलो हुन्छ । प्वाँख डढाएको धूलोमा रगत र भात पनि मुछेर सफा गरेको आन्द्राभुँडी, मुटु, कलेजो, पखेटा, खुट्टासँगै पकाउने चलन पनि छ । वाचिप्पा बनाउन स्थानीय जातको (हाइब्रिडमा गिरिराज प्रजातिसम्म) कुखुराको भाले भए काइदा हुन्छ । नभए धेरै प्वाँख भएको कुखुरा भए पनि हुन्छ । पूर्वी पहाडका किरात राईका प्रायः घरमा वाचिप्पा अनिवार्य पाक्छ । काठमाडौं उपत्यकाभित्रका गाउँले पाराका बस्तीहरूमा पनि (जहाँ किरात राईहरू बसेका छन्) यस्तो परिकार बन्ने गर्छ । वाचिप्पा जाडोमा बढी रुचाइने ललितपुर नखिपोटस्थित सुम्निमा तापोखिम रेस्टुरेन्टका सञ्चालक डिगम राई बताउँछन् । मौलिक परिकारहरूको बिक्री हुँदै आएको तापोखिममा तीन वर्षयता वाचिप्पालाई पनि मेनुमा समावेश गरिएको हो । मासिक सरदर अढाई सय प्लेट वाचिप्पा बिक्री हुँदै आएको छ । ललितपुरको सातदोबाटो, ताल्चिखेल, नखिपोटतिर रेस्टुरेन्ट चलाइरहेका किरात राई व्यवसायीहरूले ग्राहकलाई वाचिप्पा पस्किँदै आएका छन् ।चर्चित सेफ सन्तोष साहले सन् २०२१ मा बीबीसीको यूके मास्टरसेफ प्रोफेसनल्स रिम्याच जिते । उनलाई जित दिलाउने विभिन्न नेपाली परिकारमध्ये एक थियो किराती राईलिम्बू समुदायले कुखुराको पखेटा पोलेर बनाउने परिकार तीते ।"
"'जो रातारात बन्छन्, ती क्षणिक हुन्छन्","'दोख ले जति रिवार्ड पाउनुपर्ने हो, दर्शकबाट पाएजस्तो लाग्छ ?मेरो काम मलाई आहत गरेको, आनन्द दिएको कथा भन्ने हो । मेरो जीवनदर्शन मेरो कृतिमा कसैलाई नरमाइलो नलाग्ने गरी देखाउन सक्नुपर्छ भन्ने हो । त्यसलाई समाजले कसरी लिन्छ, दर्शकले कसरी लिन्छन्, त्यतातिर ज्यादा सोच्दिनँ । बस्, म नयाँ काम गर्ने हुटहुटीको दियोमा तेल थपिरहनुमा विश्वास गर्छु ।"
प्रेम : एक पर्सपेक्टिभ,"एउटा मोडमातिमीलाई भेटेपछि म अल्झिएँबादलजस्तो तिम्रो केशराशिमा गाजलु आँखा अनि, गुलाबी ओठमा जब तिम्रोघुम्रिएको नागबेली केशराशि हावामा फरफरायो सुस्तरी एउटा सुनामी थामें मैले मनभित्र र जिन्दगीलाई नागबेली मोडहरुमा सम्झौता गरें जब तिम्रोगाजलु आँखाभित्र छल्कियो जोवनजस्तो पानी एउटा बाढी थामें मैले मनभित्र र जिन्दगीलाई बैंसालु भुमरीहरुमा सम्झौता गरें जब तिम्रो गुलाबी ओठबाट निस्कियो प्रेमको बाफिलो राप एउटा हुन्डरी थामें मैले मनभित्र र जिन्दगीलाई बाफहरुको कुहिरोबीच सम्झौता गरें हो, एउटा मोडमातिमीलाई भेटेपछि म अल्झिएँबादलजस्तो तिम्रो केशराशिमा गाजलु आँखा र, गुलाबी ओठमा प्रिय,बल्ल बुझ्दै छु जीवन खोज्न निस्केको मेरो अथक यात्रा त वर्षौंअघि तिमीसित भेटेको उही मोडमा टुंगिसकेको रहेछ ।"
बेहुली: एक मेकअप आर्टिस्टको मनोवाद,"आज अर्को एउटा उत्सव छघरभरि नातेदार, छिमेकी र साथीभाइसबै खुसी र उत्साहितबेहुलीको कोमल छातीभरि बेहुलाको प्रेम लपक्कै पोतिएकोउनको चम्किलो अनुहारमा देखिन्छ छरपस्टब्रस चलाइरहन्छु उनको उज्यालो अनुहारको क्यानभासमाअनेक लेयरका लेपन र रङहरुको सम्मिश्रणपछिपुतलीजस्तै देख्छु उनलाईनाकमा नत्थी र खुट्टामा पाउजुयी अपरिहार्य कुरा हुन्लगनको सिन्दुरमाथि कसैको नजर नलागोस् भनेरएकै दिनको लागि भए पनिसुनैको सिरबन्दी सिउँदोमाझकिझकाउ कपालमाथि रातो घुम्टोबनारसी सारीको अर्कै अर्थ हुनसक्छउनको तयारीको लगभग तीन घण्टाभित्रहजुरआमा, आमा, सानीआमा, ठूलीआमा र फुपूहरुकैयौंपल्ट सम्झाउन आउाछन् बिहान ननुहाई भान्सा नपस्नूजेठाजु, ससुरालाई ठाडो नजरले नहेर्नूपछ्यौरीले शिर सधैं ढाक्नूसासू, नन्द या अमाजूहरुलाई ढोग गर्न बिर्सेलास्,उत्ताउली नहुनूघर खानूयी आज्ञाहरुमा आज्ञाकारी शिर हल्लाइरहेकीबेहुलीको हुलिया हेर्छुशिरबन्दी, नत्थी र पाउजुहरु अलि कसिला भए कि जस्ताया धमिलिएका हुन् मेरा आाखाहरुघरी राताम्मे देख्छुघरी रगताम्मे देख्छुके एउटा मेकअप आर्टिस्टका आाखाहरुलेयो नजरबाट देख्न मिल्छ ???"
