शीर्षक,विवरण
राजीनामा मात्रै कि कारबाही पनि ?,"१ बजेटको अघिल्लो मध्यरात अनधिकृत व्यक्तिलाई मन्त्रालय प्रवेश गराएर करका दर हेरफेर २ अनधिकृत व्यक्तिलाई सरिक बनाएको विषयमा प्रश्न उठेपछि प्रमाण मेटाउन सीसीटीभी फुटेज नै गायब३ अछाम घर भएका पृथ्वी शाह, परिवार र कम्पनीका नाममा विदेशबाट आएको शंकास्पद रकम निकासा दिन राष्ट्र बैंकलाई अनधिकृत निर्देशन ४ शंकास्पद रकम खुलाउन अर्थमन्त्री नै सक्रिय भएको समाचार सार्वजनिक भएपछि उल्टै गभर्नरमाथि छानबिन र निलम्बन ५ सिमेन्टदेखि स्टिलसम्मका उद्योगमा आउने ठूला लगानीको आयस्रोत नखोजिने विवादास्पद व्यवस्था६ ठूला स्टिल उद्योगले प्रयोग गर्ने स्पन्ज आइरन आयातमा शून्य कर, बिलेट मगाउने साना उद्यमी मर्कामा७ निजी जलविद्युत् आयोजनालाई विभिन्न शीर्षकमा २१ वर्षसम्म कर छुट८ एसेम्बल गरी यातायात साधन उत्पादन गर्ने कम्पनीलाई कर छुट, तर उपभोक्तालाई आयात बराबरकै मूल्य९ हिमालयन पुनर्बिमा कम्पनीलाई लाभ दिने नीति१० जग्गा हदबन्दी खुला गरी ठूला कारोबारीलाई प्रोत्साहन११ विद्युतीय सवारीसाधनमा अन्तःशुल्क तथा भन्सार वृद्धि१२ सेनिटरी प्याड, पाम तेल, विद्युतीय तारमा विदेशबाट आयात हुने सामग्रीमा भन्सार छुट, स्वदेशी उद्योगलाई बढी कर"
अर्थमन्त्रीका रूपमा शर्मा : गरिखानेलाई सहुलियत दिन अनुदार,"तर, कुनकुन शीर्षकमा कर घटाइएको भन्ने खुलाएनन् । उच्चस्तरीय बैठकको निर्णयअनुसार मूल्य त घट्यो तर निगम डुब्ने अवस्थामा पुग्यो । सरकारले कर घटाउने भने पनि अर्थले घटाएन, मन्त्रालयका एक अधिकारीले भने, अहिले निगमको मासिक नोक्सानी नै ९ अर्ब २८ करोड रुपैयाँ छ । कर नघटाउँदा निगम टाट पल्टिने अवस्थामा पुगेको छ । निगमको विवरणअनुसार इन्डियन आयल कर्पोरेसन (आईओसी) बाट १३३१९ रुपैयाँमा किनिएको पेट्रोलको बिक्री मूल्य १८१ रुपैयाँ पुगेको छ । १५३९४ रुपैयाँमा किनिएको डिजेललाई उपभोक्ताले १७२ रुपैयाँ तिर्नॅपरेको छ । पेट्रोलमा प्रतिलिटर ६३३६ रुपैयाँ राजस्व लाग्छ । त्यसक्रममा ढुवानी, व्यवसायीको मुनाफा, निगमको खर्चसहित जोडेर खुद्रा मूल्य तय हुन्छ । डिजेलमा प्रतिलिटर ४७०३ रुपैयाँ राजस्व लाग्छ । ढुवानी भाडा, व्यवसायीको मुनाफा, निगमको खर्चसहित जोडेर खुद्रा मूल्य तय गरिन्छ । कर घटेपछि सर्वसाधारणसँगै निगमलाई केही राहत हुन सक्छ । निगमका अनुसार असार १५ सम्म आइपुग्दा निगमको नोक्सानी ५४ अर्ब रुपैयाँ पुगेको छ । नोक्सानी बढेपछि निगमले आईओसीलाई ३० अर्ब तिर्न सकेको छैन । आर्थिक संकटमा फसेपछि निगमले जग्गा धितो राखेर ऋण लिने प्रक्रिया अघि बढाएको छ । निगमले टेकुस्थित १० हजार ८ सय ९२ वर्गमिटर र ५ हजार ३ सय ५५ वर्गमिटरको जग्गा धितो राखेर राष्ट्रिय वाणिज्य बैंकबाट ९ प्रतिशत ब्याजदरमा ऋण लिने प्रक्रिया थालेको हो । जग्गा धितो राखेर ऋण लिन अर्थ मन्त्रालयले निगमलाई स्वीकृति दिइसकेको छ । पछिल्लो समय नेपाली मुद्राको तुलनामा अमेरिकी डलर मजबुत हुँदा स्थानीय बजारमा थप असर पुगेको छ । त्यसलाई ख्याल गर्दै निगमले इन्धनको खपत घटाउन सरकारलाई दसबुँदे सुझाव दिइसकेको छ । निगमलाई निकास दिन कर घटाउनुपर्यो वा शोधभर्ना दिनुपर्यो । सोधभर्ना पाइसकेका छैनौं, निगमका कार्यकारी निर्देशक उमेशप्रसाद थानीले भने, अर्को विकल्प मूल्य समायोजन हो । अरू उपाय छैन । सरकारले बढेको मूल्य जबर्जस्ती घटाएर सोधभर्ना नदिँदा बाध्य भएर मूल्य समायोजन गर्नुपर्ने कार्यकारी निर्देशक थानीले बताए । निगम भनेको सरकार नै हो, सरकारी संस्थानलाई डुबाउनु भएन, उनले भने । आयल निगम स्वतन्त्र कर्मचारी युनियनका अध्यक्ष विकास बखतीले सरकारीको नीतिका कारण निगम धराशायी बन्दै गएको बताए । कर छुट भनेर कर नघटाउने, सोधभर्ना दिने भन्ने तर नदिने नीतिले निगमको अवस्था खराब बनेको छ, उनले भने, सरकारी संस्थान निगमलाई बचाउनु सबैको दायित्व हो । कोरोना बिमा मापदण्डअनुसार सरकारले तिर्नॅपर्ने दायित्व अर्थ मन्त्रालयले निकासा नगरिदिँदा १ लाख ११ हजार ९ सय बिमितको साढे १० अर्ब रुपैयाँ भुक्तानी हुन सकेको छैन । तत्कालीन अर्थमन्त्री शर्माले नचाहेकै कारण अर्थ मन्त्रालयले रकम विनियोजन नगरिदिएको सरोकारवालाको भनाइ छ । बिमा समितिका अनुसार कोरोना बिमाबापत कम्पनीहरूले १० अर्ब ५२ करोड ३२ लाख ९० हजार रुपैयाँ भुक्तानी गर्न बाँकी छ । आगामी आर्थिक वर्षको बजेटमा किसानलाई राहत मिल्ने मल आपूर्तिको बजेटसमेत कटौती गरिएको छ । मल आपूर्तिमा आगामी आर्थिक वर्षका लागि १५ अर्ब रुपैयाँ बजेट विनियोजन गरिएको छ । चालु आर्थिक वर्षको तुलनामा यो करिब ५० प्रतिशतले कम हो । चालु आर्थिक वर्षमा सरकारले रासायनिक मलको सुनिश्चित आपूर्तिका लागि २९ अर्ब रुपैयाँ बजेट विनियोजन गरेको थियो । शर्माले सरकारकै नीति तथा कार्यक्रममा घोषणा भएको व्यवस्था लत्याउँदै आगामी आर्थिक वर्षका लागि विद्यार्थीको दिवा खाजामा अंकुश लगाइदिएका छन् । नीति तथा कार्यक्रममा ८ कक्षासम्मका विद्यार्थीलाई दिवा खाजा उपलब्ध गराउने व्यवस्था थियो । बजेटमा आगामी वर्ष कक्षा ६ सम्मका विद्यार्थी दिवा खाजा उपलब्ध गराउने घोषणा गरिएको छ ।"
चौतर्फी दबाबपछि अर्थमन्त्रीको बहिर्गमन,"(काठमाडौं)  सदन, सडक र जनस्तरबाट चर्को दबाब परेपछि अर्थमन्त्री जनार्दन शर्मा राजीनामा दिन बाध्य भएका छन् । बजेट ल्याउँदा करको दर हेरफेरमा अनधिकृत व्यक्तिलाई समावेश गरेपछि मन्त्री शर्माको चर्को विरोध भएको थियो । सत्तापक्ष र प्रतिपक्षबीच संसदीय छानबिन विशेष समिति गठन गर्ने सहमति भएपछि सुरु भएको संसद्मा बुधबार शर्माले राजीनामा घोषणा गरेका हुन् । सभामुख अग्नि सापकोटाले विशेष समिति गठन गरेलगत्तै शर्माले आफू निर्दोष भएको दाबी गर्दै पदबाट राजीनामा दिएका हुन् । आर्थिक वर्ष ०७९०८० को बजेट निर्माणमा अनधिकृत व्यक्तिलाई प्रवेश गराई करको दर हेरफेर गराएको आरोप लागेपछि संसद्ले ११ सदस्यीय समिति बनाएको छ । एउटा संसदीय छानबिन मात्र होइन, म हजारौं छानबिनका लागि तयार छु, शर्माले संसद्मा भने, छानबिनका लागि मैले मार्गप्रशस्त गर्न आफ्नो पदबाट राजीनामा दिएको घोषणा गर्छु । विगतमा अर्थमन्त्रीमाथि प्रश्न उठेर छानबिन हुँदा राजीनामा नदिए पनि आफूले समितिलाई सहयोग गर्न राजीनामा दिएको उनले बताए । प्रमुख प्रतिपक्ष एमालेले संसदीय छानबिन माग गर्दै अर्थमन्त्री शर्माको राजीनामा मागेको थियो । अर्थ मन्त्रालयले सीसीटीभी फुटेज हटाएको र एमाले अध्यक्ष केपी ओलीले संसद्मा सोमबार अर्थमन्त्रीको आलोचना गरेसँगै सत्तापक्षलाई थप दबाब बढेको थियो । बिहान ११ बजे निर्धारण गरिएको प्रतिनिधिसभाको बैठकमा प्रतिस्थापन विधेयक पारित गर्ने कार्यसूची थियो । बैठकमा अर्थमन्त्री शर्माले बोल्नेबारे जानकारी सभामुखलाई भइसकेको थियो । अर्थमन्त्रीले बोलेमा प्रमुख प्रतिपक्ष एमालेले बैठक अवरोध गर्ने सूचना पनि सभामुखले पाइसकेका थिए । त्यसो हुँदा सभामुख सापकोटाले प्रतिपक्षलाई साथमा लिएर विधेयक अघि बढाउन खोजेका थिए । यसका लागि उनी ११ बजेअघि नै संसद् भवन बानेश्वर पुगे । बैठक अघि बढाउन उनले सत्तापक्षका देव गुरुङ र पुष्पा भुसालसँग सुरुमा प्रतिपक्षले उठाएको विषयमाथि छलफल गरे । गृहमन्त्री बालकृष्ण खाँण, सञ्चारमन्त्री ज्ञानेन्द्रबहादुर कार्की र कानुनमन्त्री गोविन्द शर्मासँग पनि छलफलमा बसे । उनीहरूसँगको छलफल एक घण्टाभन्दा बढी चल्यो । सञ्चार र कानुनमन्त्रीले एमालेका नेताहरूसँग छलफल गरे । आवश्यक पर्दा छानबिन समिति पनि गठन गर्ने र बैठक सञ्चालन गर्न दिन मन्त्रीहरूले आग्रह गरेका थिए । अर्थमन्त्रीलाई धारणा राख्न दिन दुई मन्त्रीले एमालेसँग आग्रह गरे पनि एमालेले शर्माले राजीनामा दिनुपर्ने र समिति गठन गर्नुपर्ने अडान राखिरहे । एमालेले अडान नछाडेपछि समिति बनाउन सत्तापक्ष तयार भएको एक मन्त्रीले बताए । उनका अनुसार छानबिन समिति बनाउने सहमति हुँदासम्म अर्थमन्त्रीले राजीनामा दिने कुरा आएकै थिएन । सभामुख सापकोटाले ११ सदस्यीय समिति गठनको सहमति जुटाउन सत्तारूढ दल र एमालेसँग छुट्टाछुट्टै छलफल गरेका थिए । त्यसपछि एमालेका ४, कांग्रेसका २, माओवादीका २, जसपा, लोसपा र एकीकृत समाजवादीका ११ जना रहने गरी विशेष समिति बनाउने सहमति बन्यो । समितिमा रहने नाम टुंगो लगाउन दलहरू लागिपरे । १० दिनभित्र प्रतिनिधिसभामा छानबिन प्रतिवेदन पेस गर्ने गरी बनेको विशेष समितिमा खगराज अधिकारी, प्रदीप ज्ञवाली, भानुभक्त ढकाल, विमला विक, देव गुरुङ, लक्ष्मणलाल कर्ण, शक्ति बस्नेत, सरला यादव, पुष्पा भुसाल, सीताराम महतो र सुरेन्द्र यादव रहेका छन् । समितिमा रहने व्यक्तिको नाम टुंगो लगाएपछि सभामुखले निर्धारित समयभन्दा ५ घण्टा ढिलो ४ बजे संसद् बैठक सुरु गरे । सत्तापक्ष र प्रतिपक्षको एक मतको निर्णयमा संसद्मा धेरैपछि टेबल ठोकेको आवाज गुन्जियो । माओवादीका सांसदहरू भने मौन रहे ।सर्वसम्मतिले विशेष समिति बनाएपछि सभामुख सापकोटाले अर्थमन्त्रीलाई आफ्नो भनाइ राख्न समय दिए । राजीनामा नदिई बोल्न दिएको भन्दै एमालेले विरोध जनायो । एमाले सांसदहरूले सिटबाट उठेर विरोध गरेपछि सभामुखले योगेश भट्टराईलाई बोल्न समय दिए । शर्माले अर्थमन्त्रीका रूपमा संसद्मा बोल्ने नैतिक हैसियत नराख्ने भन्दै उनले विरोध गरे । अर्थमन्त्रीले राजीनामा दिएर सांसद वा पूर्वअर्थमन्त्रीको हैसियतमा बोल्नुपर्ने एमालेको माग थियो । बजेट निर्माणका क्रममा भएको अनियमितताबारे हामीले निरन्तर आवाज उठाउँदै आएका थियौं । यो विषय पछिल्लो समय सत्तारूढ दल कांग्रेसका केही नेताले पनि उठाउनुभयो । अर्थ मन्त्रालयजस्तो संवेदनशील मन्त्रालय उहाँले बस्न मिल्दैन । भट्टराईले बोलिरहँदा शर्मा भने यताउति नहेरी मौन बसिरहे । आफूविरुद्ध विभिन्न आरोप लगाइँदा उनको अनुहार मलिन देखिन्थ्यो । छेउमै बसेकी ऊर्जामन्त्री पम्फा भुसालतिर पनि हेरेनन् । तर, माओवादी सांसदले भने भट्टराईले बोलिरहँदा उठेर विरोध जनाए । टेबल ठोके । उनीहरूलाई बोल्न अनुमति नदिएकाले सभामुखले बस्न आग्रह नै गर्नुपर्यो । भट्टराईले शर्मामाथि आरोप लगाइरहँदा माओवादी सांसदलाई विरोध जारी राख्न कांग्रेस सांसद देवेन्द्रराज कँडेल र देवप्रसाद तिमल्सिनाले हातको इसाराले उक्साइरहे । पछिल्लो लहरमा बसेका माओवादी सांसदले उठेरै चर्कै आवाजमा विरोध जनाइरहे । भट्टराईले बोलिसकेपछि सभामुखले अर्थमन्त्री शर्मालाई बोल्न समय दिए । जब शर्मा रोस्ट्रमतर्फ अघि बढे, एमाले सांसदहरू भने बैठकबाट फटाफट बाहिरिए । शर्माले बजेट निर्माण क्रममा अनधिकृत व्यक्तिलाई मन्त्रालयमा प्रवेश गराएको विषयमा आफू जानकार नभएको दाबी पेस गरे । सीसीटीभीको फुटेजबारे प्राविधिक जानकारी नभएको भन्दै फुटेज डिलिट गरेको विषयमा उठेको प्रश्नमा छानबिन समितिले सत्यतथ्य पत्ता लगाउनेमा आशावादी रहेको बताए । कुन सीसीटीभीको क्षमता कति हुन्छ, म कसरी थाहा पाउँछु ? त्यो प्राविधिकले जान्ने कुरा होला । मैले कसरी त्यसको जवाफदेहिता लिने ? उनले भने । छानबिन समितिले गर्ने काममा पूर्ण सहयोग गर्ने उनको भनाइ थियो । शर्माले आफूलाई लगाइएको आरोप पूर्वाग्रहको पराकाष्ठा भएको बताए । बजेट निर्माण गर्दा त्रुटि नभएको उनले दाबी गरे । करको दरमा हेरफेर गर्ने विषयमा दुई सचिव र डीजीहरूलाई नीतिगत निर्देशन मात्रै दिएको उनले बताए । आफ्नो प्रस्टीकरण दिएर उनी केही समय आफ्नो सिटमा बसे । पम्फा भुसालसँग कुराकानी गरे । माओवादी अध्यक्ष पुष्पकमल दाहालसँग कानेखुसी गरेर बाहिरिए । सञ्चारकर्मीलाई संक्षिप्त प्रतिक्रिया दिएपछि उनी आफ्नो गाडीको झन्डा छोपेर बाहिरिए । प्रधानमन्त्रीलाई राजीनामापत्र बुझाएर घर फर्किए । प्रधानमन्त्री शेरबहादुर देउवाका स्वकीय सचिव भानु देउवाले भने, उहाँले दिनुभएको राजीनामा स्वीकृत भइसक्यो ।"
तत्काल नयाँ अर्थमन्त्री नियुक्ति नहुने,"(काठमाडौं)  अर्थमन्त्रीबाट जनार्दन शर्माले राजीनामा दिएपछि उनको ठाउँमा कसलाई ल्याइन्छ भन्ने चासो र चर्चा सत्ता गठबन्धनमा सुरु भएको छ । तत्काललाई भने अर्थ मन्त्रालय प्रधानमन्त्री शेरबहादुर देउवा आफैंले राखेका छन् ।गठबन्धनलाई धक्का पुग्ने कुनै काम नगर्ने बताउँदै आएका प्रधानमन्त्री देउवा भागबन्डाका क्रममा माओवादीको भागमा परेको अर्थ मन्त्रालय चलाउने पक्षमा नरहेको कांग्रेस नेताहरू बताउँछन् । माओवादीको सहमतिबगेर अर्थ मन्त्रालयमा प्रधानमन्त्रीले दायाँबायाँ नगर्ने उनीनिकट एक नेताले बताए । सत्तारूढ दलका सांसद र अर्थ मन्त्रालयका अधिकारीहरू भने आर्थिक वर्षको आखिरी समय र निर्वाचनको संघारमा देशकै ढुकुटीको नेतृत्व गर्ने अर्थ मन्त्रालय लामो समय नेतृत्वविहीन राख्न नहुने बताउँछन् । माओवादीबाटै शर्माको विकल्पमा नेता वर्षमान पुनको चर्चा छ । माओवादीका कतिपय नेताले भने अर्थ मन्त्रालय कांग्रेसलाई दिएर गृह मन्त्रालय लिँदा राम्रो हुने सुझाव नेतृत्वलाई दिएका छन् । शक्तिशाली मन्त्रालयको वर्गीकरण गरेर कांग्रेसले गृह र माओवादीले अर्थ लिने समझदारी गरेका थिए । अर्को शक्तिशाली मन्त्रालय रक्षा कांग्रेसकै भागमा छ । बालुवाटार स्रोतका अनुसार निर्वाचनको मुखमा गृह मन्त्रालय चलाउन प्रधानमन्त्रीले चाहेका छैनन् । बरु, सञ्चार तथा सूचना प्रविधिमन्त्री ज्ञानेन्द्रबहादुर कार्कीलाई अर्थमा सारेर कार्कीले सम्हाल्दै आएको मन्त्रालय माओवादीलाई दिन उनी तयार छन् । कार्की यसअघि देउवा नेतृत्वको सरकारमै अर्थमन्त्री थिए । तर माओवादीले गृह पाए मात्रै अर्थ छाड्न सक्ने संकेत गरेको छ । माओवादी नेता पुनले यसबारे कुनै कुराकानी नभएको बताए । समितिको प्रतिवेदन नआउँदासम्म हेरफेर हुने सम्भावना देख्दिनँ, उनले भने । कांग्रेसका एक नेताका अनुसार मंगलबार राति बालुवाटारमा प्रधानमन्त्री देउवा र माओवादी अध्यक्ष पुष्पकमल दाहालबीच भएको छलफलमै छानबिनका लागि संसदीय समिति बनाउने समझदारी बनेको थियो । त्यही आधारमा प्रतिनिधिसभाले बुधबार ११ सदस्यीय संसदीय समिति बनाएको हो । अनधिकृत व्यक्ति प्रवेश गराई बजेटमा करको दर हेरफेर गरेको विषयमा छानबिन गर्न गठित समितिमा सत्ता गठबन्धनका तर्फबाट ६ सदस्य छन् । देउवा र दाहालले शर्मा निर्दोष सावित हुने विश्वास राखेका छन् । बजेट घोषणाको अघिल्लो राति अर्थ मन्त्रालयमा बिचौलिया घुसाएर करको दर परिवर्तन गरेको आरोप लागिरहेका बेला त्यसको प्रमाणका रूपमा रहेको सीसीटीभी फुटेज मेटेको लिखित भनाइ सार्वजनिक भएपछि शर्मालाई राजीनामा दिन चौतर्फी दबाब बढेको थियो । अर्थमन्त्रीले गरेका आर्थिक अपराधजन्य गतिविधिमा बालुवाटार र खुमलटारकै संलग्नता रहेको आरोप लागेपछि देउवा र दाहाल छानबिन समिति बनाउन अग्रसर भएका हुन् । शर्मालाई अर्थमन्त्रीबाट राजीनामा गराउन माओवादीमा दबाब थिएन । अध्यक्ष दाहाल पार्टीको पदाधिकारी चयन प्रभावित हुने भएकाले अर्थमन्त्रीलाई चलाउने पक्षमा थिएनन् । महासचिवका दाबेदार शर्मालाई उनको इच्छाविपरीत राजीनामा गराउँदा पार्टीमा अप्ठ्यारो पर्ने दाहालको बुझाइ थियो । माओवादीका एक नेताका अनुसार सत्तारूढ कांग्रेसकै उपाध्यक्ष र महामन्त्रीले समेत राजीनामा मागेपछि भने शर्मा अप्ठ्यारोमा परे । त्यही कारण माओवादी शीर्ष नेताहरूको बुधबार बिहान भएको बैठकको सुरुमै शर्माले अर्थमन्त्रीबाट राजीनामा दिने जनाउ दिए । सबैतिर प्रश्न उठ्यो, संसदीय छानबिनलाई सहयोग गर्न म राजीनामा गर्छु, उनले बैठकमा भनेका थिए । शर्माले प्रधानमन्त्री देउवा र पार्टी अध्यक्ष दाहालको निर्देशनमा हरेक काम गर्दै आएको हुनाले स्थिति यति खराब होला भन्ने सोचेका थिएनन् । सर्वत्र विरोध हुन थालेपछि देउवा र दाहाल रोक्न नसक्ने अवस्थामा पुगेका हुन् । दाहालले यसबारे मंगलबार देउवासँग लामो छलफल गरेका थिए । उक्त छलफलमा शर्मासँगै कानुनमन्त्री गोविन्दप्रसाद कोइराला पनि सहभागी थिए । त्यहाँ एमालेले संसद्मा लिने रणनीतिका आधारमा राजीनामा दिनेनदिने निष्कर्षमा पुग्ने समझदारी बनेको थियो । तर देउवा र दाहाल राजीनामा दिएर प्रतिपक्षको विरोधलाई मत्थर पार्ने मनस्थितिमा पुगिसकेका थिए । संसद्मा राजीनामा दिएर हिँड्ने बेला शर्मालाई दाहालले ढाडस दिँदै नआत्तिन सन्देश दिए । माओवादीका एक नेताका अनुसार सत्ता र प्रतिपक्षका नेता बसेर जेठ १४ गते रातिको सीसीटीभी फुटेज हेर्ने समझदारी बनेको थियो । अर्थ मन्त्रालयले फुटेज मेटिएको बताएपछि स्थिति बिग्रियो, ती नेताले भने, त्यसपछि अर्थमन्त्रीले राजीनामा दिने अवस्था आयो । उनका अनुसार फुटेज मेटिएको भन्ने खबर प्रतिपक्षका लागि ठूलो मुद्दा बन्यो ।"
संसद् र प्रदेशसभा निर्वाचन मंसिर २ मा प्रस्ताव,"(काठमाडौं)  निर्वाचन आयोगले प्रतिनिधि र प्रदेशसभाको निर्वाचन मंसिर २ मा गर्न सरकारलाई प्रस्ताव गरेको छ । आयोग पदाधिकारीले बालुवाटारमा प्रधानमन्त्री शेरबहादुर देउवासँग बुधबार भेट गर्दै निर्वाचनको मिति प्रस्ताव गरेका हुन् । दुवै सभाको कार्यकाल मंसिर २२ मा सकिने निष्कर्ष निकाल्दै आयोगले मंसिर २ गते शुक्रबार एकै चरणमा निर्वाचनको मिति तोक्न प्रस्ताव गरेको हो ।प्रतिनिधिसभा तथा प्रदेशसभा सदस्यको कार्यकाल कहिलेदेखि प्रारम्भ हुन्छ भन्ने सम्बन्धमा स्पष्ट कानुनी व्यवस्था नभए पनि प्रत्येक सदस्यको निर्वाचित मितिलाई गणना गर्दा फरकफरक मिति मान्नुपर्ने जस्तो देखिएकाले पहिलो निर्वाचित मितिलाई आधार मानेर पदावधि गणना गर्नु व्यावहारिक र निर्विवाद हुने आयोगले जनाएको छ । यसअनुसार दुवै सभाका सदस्यको पदावधि आगामी मंसिर २२ गते पूरा हुने निष्कर्षसहित त्यसअगावै निर्वाचन सम्पन्न गर्न मिति तोक्न परामर्श दिइएको आयोगको विज्ञप्तिमा जनाएको छ ।एकै चरणमा निर्वाचन गर्दा निष्पक्ष, स्वतन्त्र, मितव्ययी र विश्वसनीय हुने आयोगको अनुभव रहेको प्रवक्ता शालिग्राम पौडेलले बताए । खर्चमा कमी हुने, ढुवानी र निर्वाचन व्यवस्थापनमा प्रभावकारी हुने, निर्वाचन कार्यालय स्थापना, तालिम तथा जनशक्ति व्यवस्थापनमा सहज, मतदाता शिक्षा सामग्रीमा एकरूपता, विद्युतीय माध्यमबाट हुने प्रचारप्रसारमा स्पष्टता र प्रचारप्रसार तथा आचारसंहिता अनुगमन गर्न सहज हुने आयोगले जनाएको छ । निर्वाचनमा विद्युतीय मतदान यन्त्र प्रयोग गर्न सक्ने कानुनी व्यवस्था कार्यान्वयन गर्न आवश्यक प्रबन्ध गरी प्रमाणीकरणको व्यवस्था गरिदिन पनि आयोगले सरकारलाई आग्रह गरेको छ । प्रतिनिधि र प्रदेशसभाको निर्वाचन गर्न १० अर्ब खर्च हुने आयोगको अनुमान छ । ५ वर्षअघि ७ अर्ब ८० करोड खर्च भएको थियो । छलफलमा प्रधानमन्त्री देउवा, गृहमन्त्री बालकृष्ण खाँड, सञ्चार तथा सूचना प्रविधिमन्त्री ज्ञानेन्द्रबहादुर कार्की, कानुन, न्याय तथा संसदीय मामिलामन्त्री गोविन्दप्रसाद शर्मा कोइराला सहभागी थिए । प्रधानमन्त्री देउवाले पनि निर्वाचन एकै चरणमा गर्ने छलफलमा बताएका थिए । आयोगबाट प्रमुख निर्वाचन आयुक्त दिनेशकुमार थपलिया, निर्वाचन आयुक्तहरू ईश्वरीप्रसाद पौड्याल, रामप्रसाद भण्डारी, जानकीकुमारी तुलाधर, सगुनशमशेर जबरा र आयोगका सचिव गोकर्णमणि दुवाडी सहभागी थिए ।"
जनश्रमदानले ठडिँदै सम्पदा,"(भक्तपुर)  कोही माटो डल्लो पार्न, कोही झिंगटी मिलाउनमा व्यस्त छन् । भक्तपुर नगरपालिका५ तौमढी (तमारी) का महिलाहरू नेपाल भाषामा भजन गाउँदै लामबद्ध भएर माटाको डल्लो पास गर्दै निर्माणाधीन बेतः छेँ (बेताल भजन घर) को छानासम्म पुर्याउन सघाउँदै छन् । युवा तथा डकर्मीहरू बेतःछेँ को छाना छाउँदै छन् । भक्तपुर घुम्न आउने आन्तरिक तथा बाह्य पर्यटक बेतः छेँको पुनर्निर्माणको दृश्य देखेर दंग पर्छन् । कोही मोबाइलबाट तस्बिर खिच्छन भने कोहीले दृश्यलाई क्यामेरामा कैद गर्छन् । भजन गाउँदै हसिलो मुहारमा सम्पदा पुनर्निर्माणमा महिलाहरू खटिएको देखेर विदेशी पर्यटकले समेत श्रमदान गरेर गएका छन्, भक्तपुर५ का वडाध्यक्ष योगेन्द्रमान बिजुक्छेंले भने, सम्पदा संरक्षणको शैली हेरेर पर्यटक पनि सघाउन उत्साहित हुन्छन् । विश्वसम्पदामा सूचीकृत पाँचतले (ङातापोल) मन्दिर परिसरको भैरवनाथ मन्दिरसँगैको बेतः छेँ २०७२ वैशाखको भूकम्पले भग्नावशेषमा परिणत भयो । भग्नावशेषमा परिणत सम्पदा पुनर्निर्माणको अन्तिम चरणमा छ । निर्माणाधीन बेतः छेँ पुनर्निर्माणमा स्थानीयले स्वतःस्फूर्त उत्साहपूवर्क श्रमदान गरिरहेको बेतः छेँ पुनर्निर्माण उपभोक्ता समिति अध्यक्ष रामेश्वर मचामसीले बताए । भूकम्पले भग्नावशेषमा परिणत बेतः छेँ ७ वर्षपछि उभिँदै छ ।बेतः छेँ पुनर्निर्माणका लागि श्रमदान गर्न आउने स्थानीयले खाज भने घरबाटै बोकेर आउँछन् । श्रमदान गर्न समय नहुने कतिपयले खाजा, पानी ल्याएर सहयोग गरेका मचामसी बताउँछन् । भक्तपुर नगरपालिकाले २०७६ कात्तिक २९ गते उपभोक्ता समिति गठन गरी मंसिर २ बाट बेतः छेँको पुनर्निर्माण सुरु गरेको हो । पर्याप्त काठ नहुँदा सम्पदा पुनर्निर्माणमा ढिलाइ भएको उपभोक्ता समिति अध्यक्ष मचामसीको भनाइ छ । ९९ लाख ८० हजार ४ सय ७४ रुपैयाँ बजेट विनियोजन गरेको नगरपालिकाले पुनर्निर्माण अन्तिम चरणमा पुगेको जनाएको छ । भक्तपुर नगरले उपभोक्ता समितिमार्फत सम्पदा पुनर्निर्माण गर्दै आएको छ । २०७२ को भूकम्पले क्षतिग्रस्त १ सय २४ सम्पदा पुनर्निर्माण गरिसक्यौं । अधिकांश सम्पदा पुनर्निर्माणमा स्थानीयको सहभागिता रर्यो, भक्तपुर नगरउपप्रमुख रजनी जोशीले भनिन्, ख्वपको पहिचान नै सम्पदा संरक्षण हो । बेतः छेँ पुनर्निर्माणमा करिब ३ सय जनाले श्रमदान गरेका उपभोक्ता समितिले जनाएको छ । श्रमदानमा महिला सहभागित बढी छ । सम्पदा संरक्षणमा महिलाहरूको चासो देखेर भक्तपुर घुम्न आएका पर्यटकसमेत काममा जुट्ने गर्छन् । पुर्खाले छाडेर गएको सम्पदा संरक्षण गर्ने दायित्व हाम्रो काँधमा छ, आउँदो पुस्तालाई यसै गरी दायित्व वहन गराउनुपर्छ, भक्तपुर५ भेलुखेलकी पुष्पमाया तमखुले भनिन् । बेतः छेँ पुनर्निर्माण मात्र होइन, ङातापोल, भैरवनाथ, पाटीपौवा, ढुंगेधारा, पोखरी संरक्षणमा यसैगरी श्रमदान गरेको पुष्पमायाले बताइन् । भूकम्पपछि भक्तपुरमा ठडिएका मठमन्दिरमा आफ्नो पनि मिहिनेत परेको छ भन्दा गर्व लाग्छ, उनले भनिन् । बेतः छेँ पुनर्निर्माण अन्तिम चरणमा पुगेपछि जनश्रमदान गर्नेको संख्या झन् थपिएको छ । वडा कार्यालय, नगर कमिटीले बेतः छेँ पुनर्निर्माण कार्यअन्तर्गत छाना छाउने क्रममा स्वयम् सेवा गर्न इच्छुक टोलवासी, युवा तथा विद्यार्थीलाई श्रमदानको आह्वान गरेको वडाध्यक्ष बिजुक्छेंले बताए ।"
मदन भण्डारी विश्वविद्यालयमा विज्ञानप्रविधिमात्रै,"(काठमाडौं)  प्रस्तावित मदन भण्डारी विज्ञान तथा प्रविधि विश्वविद्यालयले विज्ञान तथा प्रविधिबाहेकका विषयमा अध्ययनअध्यापन गराउन नपाउने भएको छ । विधेयकको मस्यौदामा रहेको विज्ञान तथा प्रविधिसहित मानविकी तथा समाजशास्त्र, व्यवस्थापन, कानुन र न्यायलगायतका विषय अध्यापन गराउन पाउने प्रावधान संशोधन गर्दै प्रतिनिधिसभाले विश्वविद्यालयलाई विज्ञान तथा प्रविधिमा मात्र सीमित गरिदिएको हो । प्रतिनिधिसभाबाट सोमबार पारित मदन भण्डारी विश्वविद्यालयसम्बन्धी विधेयकमा मूलतः विज्ञान तथा प्रविधिका विषय र क्षेत्रमा अन्तर्राष्ट्रियस्तरमा प्रतिस्पर्धा गर्न सक्ने सक्षम जनशक्ति उत्पादन गर्ने उल्लेख छ । संसद्को शिक्षा, स्वास्थ्य समितिले विधेयकमाथि छलफलपछि विश्वविद्यालयलाई अन्य विषय अध्ययनअध्यापनमा रोक लगाउने गरी प्रतिवेदन बनाएर सदनमा पठाएको थियो । उक्त विधेयक राष्ट्रिय सभाबाट पनि पारित भएपछि ऐनका रूपमा जारी हुनेछ । विधेयक २०७६ सालमा संसद्मा पेस गरिएको थियो । विधेयकमा ३७ वटा दफा रहेकामा संसदीय समितिले १९ वटा दफामा संशोधन गरेको छ । मस्यौदामा विश्वविद्यालय मकवानपुरको थाहा नगरपालिकास्थित चित्लाङमा स्थापना गर्ने उल्लेख थियो । समितिले संरक्षक समितिले तोकेको स्थानमा विश्वविद्यालय खोल्ने व्यवस्था गरेको छ । केन्द्रीय कार्यालय काठमाडौं उपत्यका वा आसपासमा स्थापना गरिने भनिएको दफा समितिले हटाइदिएको छ । काभ्रेको पाँचखाल कि मकवानपुरको चित्लाङमा विश्वविद्यालय स्थापना गर्नेमा राजनीतिक वृत्तमा खिचातानी छ । दुवै ठाउँमा पूर्वाधार निर्माण जारी छ । संघीय सरकारबाट स्थापना हुन लागेको संरक्षक समिति (बोर्ड अफ ट्रस्टी) बाट विद्यालय सञ्चालन हुनेछ । यसअघि खुलेका खुला विश्वविद्यालयबाहेकमा प्रधानमन्त्री कुलपति र शिक्षामन्त्री सहकुलपति हुने व्यवस्था छ । खुलामा भने शिक्षामन्त्री नै कुलपति छन् । उच्चस्तरीय शिक्षा आयोगले प्रधानमन्त्री कुलपति र शिक्षामन्त्री सहकुलपति हुने व्यवस्था हटाएर बोर्ड अफ ट्रस्टीको मोडलमा जानुपर्ने सुझाव दिएको थियो । प्रदेश सरकारले संरक्षक समिति रहने मोडलमा प्रादेशिक विश्वविद्यालय स्थापना गर्न थालेका छन् । उक्त व्यवस्थाले विश्वविद्यालय राजनीतिक हस्तक्षेपबाट मुक्त हुने शिक्षाविद्हरूले अपेक्षा गरेका छन् । शिक्षामन्त्री देवेन्द्र पौडेलले परम्परागतभन्दा भिन्न तरिकाले मदन भण्डारी विश्वविद्यालय स्थापना गर्न लागिएको जनाए । मदन भण्डारी विज्ञान तथा प्रविधि विश्वविद्यालय संरक्षक समितिमा मदन भण्डारी फाउन्डेसनका अध्यक्षसहित दुई जना वा अध्यक्षले तोकेका दुई जना सदस्य रहने व्यवस्था पनि विधेयकबाट हटाइएको छ । शिक्षा, स्वास्थ्य समितिले संरक्षक समितिमा विश्वविद्यालय रहेको प्रतिनिधिसभाको निर्वाचन क्षेत्रबाट निर्वाचित सांसद सदस्य रहने व्यवस्था गरेको छ । शिक्षा सचिव र अर्थ सचिव सदस्य रहने दफा थपिएको छ । मस्यौदामा शिक्षा मन्त्रालयका सहसचिवस्तरको कर्मचारी सदस्य रहने प्रस्ताव गरिएको थियो । संशोधनमा संरक्षक समितिमा महिलाबाट प्रतिनिधित्व गर्नेको संख्या थपिएको छ । संरक्षक समितिमा विज्ञान तथा प्रविधि र सो क्षेत्रबाहेकका प्राध्यापक, ख्याति प्राप्त व्यक्ति मनोनीत हुने व्यवस्था गरिएको छ । सिफारिस समितिको सिफारिसमा उनीहरू मनोनीत हुनेछन् । संरक्षकमध्येबाट सभापति छनोट गरिनेछ । विश्वविद्यालयको कार्यकारी प्रमुखका रूपमा काम गर्न उपकुलपतिको सट्टा अध्यक्ष राख्ने व्यवस्था गरिएको छ । अध्यक्षपछि विश्वविद्यालयको पदाधिकारीका रूपमा बढीमा ५ उपाध्यक्ष राख्न पाइने व्यवस्था गरिएको छ । मस्यौदामा उपाध्यक्षको संख्या यकिन थिएन । संरक्षक समितिबाट अध्यक्षको नियुक्ति हुनेछ । त्यसका लागि सिफारिस समिति बनाउनुपर्ने हुन्छ । अध्यक्ष विश्वविद्यालय कार्यकारी परिषद्को संयोजक रहनेछन् । ऐन प्रारम्भ भएको ६ महिनाभित्र संरक्षक समितिले तोकिएको मापदण्डअनुसार अध्यक्ष नियुक्ति गर्नुपर्ने व्यवस्था गरिएको छ । मस्यौदामा अध्यक्ष नियुक्त नभएसम्म विश्वविद्यालय पूर्वाधार विकास समितिका अध्यक्षले नै कार्यकारी अध्यक्षको काम गर्ने उल्लेख थियो । उपाध्यक्ष र पदाधिकारीको नियुक्तिसमेत संरक्षक समितिले नै गर्नेछ । विश्वविद्यालयले कुनै पनि किसिमका शिक्षण संस्थालाई सम्बन्धन तथा स्वीकृति दिन भने पाउने छैन । वार्षिक प्रतिवेदन संरक्षक समितिले विश्वविद्यालय अनुदान आयोगलाई बुझाउनुपर्नेछ ।"
बाटोमै अस्तायो विदेशको सपना,"काभ्रे (कास) रामेछापको सुनापति गाउँपालिका४ का २५ वर्षीय बुद्ध लामा भक्तपुर डेरा गरी घरहरूमा रंग लगाउने काम गर्थे । आठ महिनाअघि घर आएका बेला मोटरसाइकल दुर्घटनामा खुट्टा भाँचिएपछि काम गर्न सकेका थिएनन् । परिवारको आम्दानी नै रोकिएपछि विदेश जान राहदानीको सिफारिस लिन उनीहरू गाउँ गए । सिफारिस लिएर फर्कने क्रममा उनीहरू चढेको अरनिको यातायातको बा३ख ८३९६ नम्बरको बस मंगलबार खाँडादेवी र सुनापति गाउँपालिकाको सीमामा दुर्घटनामा प(र्यो । बुद्धसहित १३ यात्रुको मृत्यु भयो । बुद्धसँगै यात्रामा रहेकी आमा फूलमाया, श्रीमती गंगा र १४ महिनाकी छोरी लोरेन्स गम्भीर घाइते भए । गंगा र लोरेन्सको सघन उपचार कक्षमा उपचार भइरहेको छ भने टाउको र आँखामा गम्भीर चोट लागेकी फूलमाया धुलिखेल अस्पतालको आकस्मिक कक्षमा छन् ।मृतक बुद्धकी बहिनी अनिशाका अनुसार विदेश जानका लागि सिफारिस लिएर बुद्ध दम्पती फर्कंदै थिए । राहदानीका लागि सिफारिस लिएर उहाँहरू फर्किसक्नुभएको थियो, विदेशमा रहेकी दिदी भिनाजुको घरको बत्तीको पैसा तिर्न आमा पनि त्यही गाडीमा नेपालथोकसम्म पुग्ने भनेर जानुभएको थियो, अनिशाले भनिन्, पछि दुर्घटनामा परेको खबर आयो । छोरी लोरेन्सलाई आमाको साथ लगाएर काठमाडौं जाने र त्यहींबाट गंगा विदेश जाने तयारी थियो, बुद्ध दम्पतीको । तर बस दुर्घटना बुद्धले ज्यान गुमाए । दुर्घटनास्थल पुगेर फर्किएका फूलमायाका भदा रोशन लामाका अनुसार बेथानदेखि नै ब्रेक नलाग्ने समस्या भएको बताइए पनि चालकले तल पुगेर बनाउने भन्दै गाडी अगाडि बढाएका थिए । सुरुदेखि नै ब्रेक लागेको छैन भनेर सहचालकले भन्दा गाडी चलाएछन् । मोडमा काट्ने बेला ब्रेक नलागेपछि दुर्घटना भएछ ।"
मायादेवी मन्दिर मर्मत गर,"बुद्ध जन्मस्थल लुम्बिनीको सबैभन्दा महत्त्वपूर्ण थलो र धार्मिक पर्यटकका लागि आस्था र आकर्षणको केन्द्र दुवै हो मायादेवी मन्दिर । तर, विश्व सम्पदामा सूचीकृत पुरातात्त्विक महत्त्वको यो मन्दिर चुहिन थालेको १८ वर्ष भैसकेको छ । यसबाट मन्दिरभित्रका पुरातात्त्विक वस्तु क्षयीकरण हुन सक्ने चिन्ता बढेको छ । पुनर्निर्माण भएको केही समयपछि नै छतबाट पानी चुहिन थाले पनि अहिलेसम्म समस्या नसुल्झाउनु लुम्बिनी विकास कोषको कमजोरी हो । बेलैमा मन्दिर मर्मत नगर्दा भोलि केही गरी पुरातात्त्विक र ऐतिहासिक सामग्रीमा क्षति पुग्यो भने त्यो कोषको गम्भीर लापरबाही ठहर्छ । पुरातात्त्विक वस्तुहरू यथा रूपमा जोगाउँदा मात्रै विश्वभरका बौद्धमार्गीको आस्थाको यस थलोको महत्त्व उही रूपमा जुगजुगसम्म कायम रहन सक्छ । तसर्थ, कोषले यथासम्भव चाँडो मन्दिर चुहिने समस्या हल गर्नुपर्छ । यति महत्त्वको मन्दिर खासमा रसाउनु मात्रै पनि ठूलो समस्या हो । तर यसमा १८ वर्षदेखि पानी चुहिरहेको छ । कतिसम्म भने, पानी परेका बेला दर्शनार्थीले भित्रै छाता ओढ्नुपर्ने बाध्यता छ । धेरै वर्षा भए परिसरमा पानी जम्छ । डुबानबाट सम्पदा जोगाउन मन्दिरबाहिर पाँचछवटा इनार खनेर पानी संकलन गरी मोटरले फाल्ने गरिएको छ । अहिल्यै चिस्यानले प्राचीन इँटाका भग्नावशेष गल्दै र खिइँदै गएर ढल्न लागेकाले फलामको टेकोले अड्याइएको छ । यस्तो अवस्थामा पुरातात्त्विक र ऐतिहासिक सम्पदालाई कसरी जोगाउने भन्नेमा केन्द्रित हुन कोषले थप ढिलाइ गर्नु हुँदैन ।सम्राट् अशोकले राख्न लगाएको बुद्ध जन्मस्मृति शिला (मार्कर स्टोन), इसापूर्व तेस्रोदेखि सातौं शताब्दीसम्मका इँटाका भग्नावशेष र बुद्धलाई जन्म दिने अवस्थाको मायादेवीका मूर्तिजस्ता सम्पदा संरक्षण गर्न २०६० सालमा मायादेवी मन्दिर पुनर्निर्माण गरिएको थियो । मायादेवीको मूर्तिदेखि दक्षिणतर्फ, मार्कर स्टोनछेउ, पूर्वतर्फको पुरातात्त्विक भग्नावशेष, मन्दिरको उत्तरपश्चिम कुना र दर्शनार्थी हिँड्ने चौतर्फी बाटामा छतबाट पानी चुहिन्छ । यसै पनि मायादेवीमुनि जमिनको पानीमा नुनको मात्रा धेरै रहेको र यसले अम्लीयपन बनाउने हुँदा ती सम्पदाको क्षयीकरण हुने गरेको तथ्य अध्ययनबाट पत्ता लागिसकेको अवस्थामा पानी चुहिने समस्या पनि थपिएकाले मन्दिरभित्रका सम्पदाको दीर्घकालीन संरक्षणबारे कोष तथा नेपाल सरकार गम्भीर बन्नैपर्छ । युनेस्को, पुरातत्त्व विभाग अन्तर्गत विश्व सम्पदा शाखा र विश्व सम्पदा केन्द्रले तयार पारेको मापदण्ड अनुसार गरिएको पुननिर्माणलगत्तै जस्तो मन्दिर चुहिन थालेको हो । मन्दिर निर्माणपुनर्निर्माण सामग्रीमा राणाकालीन दुई सय वर्ष पुरानो विधि सुर्की (इँटाको धूलो) र चुन प्रयोग गरिएको छ । निश्चय पनि पुरातात्त्विक महत्त्वको स्थलमा डन्डी, सिमेन्टजस्ता आधुनिक निर्माण सामग्री प्रयोग गर्नु हुँदैन, परम्परागत विधिबाटै भरपर्दो काम गर्नुपर्छ, गर्न सकिन्छ पनि । खालि यसका निम्ति कालिगडहरू पोख्त हुनु अत्यावश्यक छ । यसबीचमा दुई पटकसम्म वाटर प्रुफिङ गर्दा पनि समस्या समाधान नभएको हो । दीर्घकालीन समाधानका लागि कोषले थाइल्यान्डको थाइपुङ थाई नामक संस्थासँग गत वर्ष सहमति गरे पनि उताबाट प्राविधिक टोली आएकै छैन । उदेकलाग्दो त, कहिले आउँछ भन्ने पनि यकिन छैन । समस्या थप गहिरिन नपाउँदै कोषले टोली चाँडो बोलाउन तदारुकता देखाउनुपर्छ । र, यस क्रममा परम्परागत विधिबाहेकका कुनै सामग्रीप्रविधि प्रयोग गर्नुपरेमा भने पुरातत्त्व विभाग, युनेस्को, विश्व सम्पदा केन्द्र लगायत सम्बद्ध निकायको पूर्वसहमति अनिवार्य रूपमा लिनुपर्छ । मन्दिरभित्रको बुद्ध जन्मस्मृति शिला लगायतका सामग्रीले बुद्धको जन्मस्थल लुम्बिनी भएको प्रमाणित गरेका मात्र छैनन्, यस स्थानलाई जीवन्त पनि बनाएका छन् । त्यसैले जुनसुकै हालतमा र जति खर्च लागे पनि मन्दिरलाई नचुहिने बनाउनु अपरिहार्य छ । कोष र सरकारले ख्याल राख्नुपर्छ बुद्ध जन्मस्थलका खास सम्पदाहरूमै क्षति पुग्यो भने कसरी जोगिएला लुम्बिनीको साख ? कसरी गर्न सकिएला लुम्बिनीको प्रचारप्रसार र पर्यटन प्रवर्द्धन ? सरकारले व्यवस्थित पहल र अन्य पूर्वाधारहरूमा सुधार गर्ने हो भने लुम्बिनी अथाह पर्यटकीय सम्भावना बोकेको थलो हो । त्यसका निम्ति विश्वभरका ५० करोडभन्दा बढी बुद्धमार्गीहरूको आस्थाको केन्द्र यस स्थलको पुरातात्त्विक महत्त्व जोगाएर राख्नु अति जरुरी छ ।नेपालमा लुम्बिनी हुनुको उचित लाभ आजको आजै लिन नसकिए पनि भोलि संघ र प्रदेशमा दूरदर्शी र त्यही अनुसार व्यवस्थापन कौशल भएका सरकारहरू आए भने, यस दिशामा पक्कै ठोस प्रगति हुनेछ, जसको पहिलो सर्त भनेको फेरि पनि ऐतिहासिक सम्पदाहरूलाई दुरुस्त रूपमा जगेर्ना गर्नु नै हो । त्यसैले, कोषले पानी चुहिने समस्यालाई गम्भीर रूपमा लिएर समाधानको ठोस प्रयास थालोस्, पुरातात्त्विक महत्त्वका वस्तुहरू क्षयीकरण हुनबाट जोगाओस् ।"
उदाहरणीय तेह्रथुम,"तेह्रथुम पनि ढाकाको राजधानी समाचारमा पाल्पाजस्तै पूर्वको तेह्रथुम पनि ढाका व्यवसायमा सशक्त ढंगले अघि बढेको सन्दर्भ उल्लेख छ । उद्योग वाणिज्य तथा आपूर्ति मन्त्रालयले तेह्रथुमलाई ढाका कपडाको राजधानी घोषणा गरेपछि सो जिल्लाको प्रसिद्धि अरू बढ्ने देखिन्छ । तेह्रथुममा ढाका उद्योगमा १ अर्ब रुपैयाँभन्दा बढी लगानी रहेको सन्दर्भलाई स्थानीय व्यवसायीको अविच्छिन्न प्रयासको प्रतिफल मान्नुपर्छ । सोबाहेक ५ हजारभन्दा बढीले रोजगारी पाएको, १० हजारभन्दा बढी व्यक्तिले ढाका कपडा बुनाइ सम्बन्धी तालिम लिइसकेको यथार्थले सो उद्योगको गरिमा, दायरा फराकिलो बन्दै गएको प्रस्ट हुन्छ । यसअघि मन्त्रालयले ढाका कपडा उत्पादनको महत्त्व देखेर पाल्पालाई सोको राजधानी तोकेको थियो । उद्योगीको मनोबल बढाउन आर्थिक वर्षको कार्यक्रममै राखेर स्थानीय उत्पादनलाई प्रश्रय दिनुलाई सराहनीय मान्नुपर्छ । यद्यपि जनताको लगानी, मिहिनेत, गुणस्तरीय उत्पादन हुँदाहुँदै बजारीकरणमा सरकारको ध्यान नपुगेको यथार्थ मन्त्रालयका सचिव स्वयंले स्विकारेका छन् । तथापि विगत कोट्ट्याउने हो भने सरकारले ध्यान नदिँदा विश्वभर चर्चा कमाएका गार्मेन्ट, गलैंचा उद्योगहरू धराशायी बनेको यथार्थ कसैबाट लुकेको छैन । सरकारको अग्रसरता देखिएमा तेह्रथुमको ढाकाजस्तै मुलुकका धेरै जिल्लालाई विशिष्ट स्थानीय उत्पादनको राजधानी बनाउन सकिने आधारहरू प्रशस्त छन् । भुवनेश्वर शर्मा, चन्द्रागिरि२, काठमाडौं"
वाम नेताहरू छायामा,"वाम राजनीतिमा केही समय चर्चामा रहेका वामदेव गौतम र बाबुराम भट्टराईजस्ता नेता आजभोलि ओरालो यात्रामा छन् । धेरै वर्ष एमालेमा रजगज गरेका गौतम वाम एकता अभियानको नाममा एमालेबाट बाहिरिएका छन् भने माओवादी अध्यक्ष पुष्पकमल दाहालसँग अलगिएर उपेन्द्र यादवसँग सहकार्य गर्न पुगेका भट्टराईको पनि हालत खराब भएको छ । उता माधव नेपालझलनाथ खनाल पनि एकीकृत समाजवादीरूपी नयाँ नाङ्लेपसल खोलेर अध्यक्ष दाहाल र प्रधानमन्त्री तथा कांग्रेस सभापति शेरबहादुर देउवासँग बार्गेनिङ गर्दै केही व्यक्तिलाई मन्त्री पदमा पालैसँग अस्थायी जागिर खुवाएर जेनतेन टिक्नुपर्ने अवस्थामा पुगेका छन् । अध्यक्ष दाहाल र प्रधानमन्त्री देउवाको छत्रछायामा टिक्नुपर्ने अवस्थामा पुग्नु भनेको यिनको भविष्य उज्यालो नभएको संकेत हो । पञ्चायतकालको अन्तिम कालताका सीपी मैनाली, राधाकृष्ण मैनाली, मोहनचन्द्र अधिकारीहरू राजनीतिको शिखरमा थिए । अहिले यी पात्रहरू छायामा छन् । अब केही वर्षमा भट्टराई र गौतमहरूको यही अवस्था हुनेछ । तुलनात्मक रूपमा नेपाल, खनाल र दाहालहरू थोरै बढी टिक्लान् तर यी पात्रको भविष्य पनि अन्धकारमय हुनेमा शंका नगरे हुन्छ । जुँगाका रेखी बस्दादेखि नै राजनीतिमा लागेका उनीहरू सबै अहिलेको सन्दर्भमा लगभग असफल पात्र बन्न पुगेका छन् । देश र जनताप्रति कुनै क्रान्तिकारी र ऐतिहासिक काम गर्न नसकेका यिनको अर्जुनदृष्टि भने सधैं कुर्सीतिर मात्र रह्यो । राजनीतिक इतिहासमा बीपी कोइराला, मदन भण्डारी, मनमोहन भट्टराईहरूको उचाइसँग यिनको उचाइ तुलनै हुन सक्दैन । कृष्ण कुम्पुरे, आदमटार, धादिङ"
न्यायालय प्रणाली सुधारका अवरोध,"पूर्वन्यायाधीश बलराम केसीको न्यायाधीशवकिल घूस संवाद न्यायका लागि घातक लेख न्यायिक सुधारका लागि ग्रहणयोग्य छ । उनले संवादबाट देखिएको पाँच विकृतिलाई प्रस्टसँग उजागर गरेका छन् । न्यायालय सुधारका लागि उनले दिएका सुझाव अतिरिक्त अरू कुरा जोड्न चाहन्छु । २०४८ सालअगाडि न्यायाधीशहरूले गर्ने फैसलाको उल्टी रेकर्ड राख्ने गरिन्थ्यो । कुन न्यायाधीशले गरेको कतिवटा मुद्दाको फैसला उल्टिएको छ, त्यसको रेकर्ड राखेर न्यायाधीशहरूलाई दण्डसजायको व्यवस्था गरिन्थ्यो । धेरै फैसला उल्टिने न्यायाधीशहरूको निर्णय क्षमता खराब मानी त्यस्तालाई बहिर्गमन गरिन्थ्यो । फैसला उल्टिएला र सजाय पाइएला भन्ने डरले पनि न्यायाधीशहरू गम्भीर भएर काम गर्थे । तर बहुदलपछि बनेको संविधानले उल्टी राख्ने व्यवस्था हटाउँदा र न्यायपरिषद्को कम्पोजिसनमा राजनीति हावी हुँदा विकृति बढेर गएका छन् ।संवादमा न्यायाधीशले सोझै अदालतमा विचाराधीन कुरामा म कुरा गर्दिन भनेर इन्कार गरेको कहीँ सुनिएको छैन । बरु प्रधानन्यायाधीशले १ नं न्यायाधीशलाई भन्छन् त ? भनेर माथिबाटै हरियो संकेत आओस्झैं गरेका छन् । अनि वकिलले तीन तहकै न्यायालयमा आफ्नो जादु चल्छ झैं गरेर खुट्टा नकमाई काम गर्न उक्साएका छन् । यस्तो कुराले तीनै तहको न्यायालयमा सेटिङ चल्दो रहेछ भन्ने कुरालाई पुष्टि गरेको छ भने निलम्बित प्रधानन्यायाधीश चोलेन्द्रशमशेर राणालाई पुनः विवादमा ल्याइदिएको छ । यो प्रकरणमा देखिएका न्यायाधीशलाई केवल राजीनामा दिन लाएर अनि वकिलको लाइसेन्स रद्द गरेर मात्र हुँदैन, दुवैलाई भ्रष्टाचारजन्य कसुरमा मुद्दा दायर गरिनुपर्छ । उनीहरूको सम्पत्ति छानबिन गरिनुपर्छ । उनीहरूलाई संरक्षण दिने राजनीतिक दल र नेताहरूको पर्दाफास गरिनुपर्छ । अनि मात्र न्यायालयप्रति जनविश्वास पुनः फकर्नेछ । यो प्रकरणमा न्यायपरिषद्, बार काउन्सिल, बार एसोसिएसन र एमालेको कानुन विभागसमेतले आआफ्नो स्तरमा छानबिन गरी सही निष्कर्ष निकाल्नु जरुरी छ । गोपाल देवकोटा, जोरपाटी, काठमाडौं"
विषम समयको मौद्रिक नीति कस्तो ?,"केन्द्रीय बैंकको सर्वोपरि उद्देश्य आर्थिक स्थायित्व हो । मूल्य स्थायित्व, बाह्य क्षेत्रको स्थायित्व र वित्तीय स्थायित्व नै आर्थिक स्थायित्वका प्रमुख आधार हुन् । आर्थिक स्थायित्व सुनिश्चित गर्ने क्रममा कसरी आर्थिक वृद्धिलाई टेवा पुर्याउन सकिन्छ भन्ने सन्दर्भ र सोच महत्त्वपूर्ण हुन्छ । समयसमयमा सरकारको आर्थिक वृद्धि दरको लक्ष्य र केन्द्रीय बैंकको आर्थिक स्थायित्वको लक्ष्यबीच हुने अन्तरद्वन्द्व स्वाभाविक हो । त्यसैले केन्द्रीय बैंकले लिने मौद्रिक नीति आर्थिक नीतिसँगको सन्तुलन र केन्द्रीय बैंकको स्वायत्तताको महत्त्वपूर्ण मापक पनि हो । अहिलेका मुख्य चुनौती मूल्य स्थायित्व र बाह्य क्षेत्रको स्थायित्व हुन् । बाह्य क्षेत्रको समस्या समाधान गर्न नसके वित्तीय स्थायित्व कायम गर्न सकिने अवस्था छैन । यी दुई विषय एकआपसमा अन्तरनिर्भर छन् । वित्तीय क्षेत्रमा देखिएका समस्या तरलता उपलब्धता र त्यसको व्यवस्थापन हुन् । अहिलेको चुनौती विगतमा देखिने मौसमी समस्याजस्तो होइन । आर्थिक वर्षको अन्तमा सरकारले गर्ने उच्च खर्चबाट अहिलेको तरलताको समस्या समाधान हुँदैन । कोभिड प्रकोपअगाडिको नौ महिनाको अवधिबाहेक विगत पाँच वर्षको औसत मुद्रास्फीति दर न्यून रह्यो । हाल अन्तर्राष्ट्रिय तथा आपूर्ति व्यवस्थासम्बन्धी कारणले मुद्रास्फीति ह्वात्तै बढेको छ । यस्तो परिस्थितिमा कुल गार्हस्थ्य उत्पादन (जीडीपी) को ४० प्रतिशत आयातमा परनिर्भर मुलुकको केन्द्रीय बैंकका लागि मूल्य स्थायित्वको लक्ष्य फलामको चिउरा चपाएसरह कठिन हुने छ । सम्भवतः मुलुक तेस्रो पटक (पञ्चायतकाल र बिजुली संकटको दसवर्षे अवधिपछि) न्यून आर्थिक वृद्धि र उच्च मुद्रास्फीति अर्थात् स्ट्याग्फ्लेसन को चरणमा धकेलिनेछ । सामान्यतया नीतिगत दरमार्फत केन्द्रीय बैंकले मौद्रिक नीतिको प्रकृति उजागर गर्छ कसिलो वा लचिलो । नीतिगत दरले बजारको अल्पकालीन र मध्यकालीन ब्याजदरलाई डोर्याउने भएकाले माग व्यवस्थापनमा यसको भूमिका महत्त्वपूर्ण हुन्छ । हाम्रो सन्दर्भमा नीतिगत दरले असामान्य अवस्थामा बाहेक सामान्य अवस्थामा अल्पकालीन ब्याजदरलाई प्रभाव नपार्ने र मध्यकालीन ब्याजदरलाई निर्देशित गर्न नसक्ने भएकाले राष्ट्र बैंकले अन्य विविध औजार तथा योजनामार्फत कर्जा विस्तार र क्षेत्रगत वितरणलाई निर्देशित गर्नुपर्छ । उत्पादन नै नहुने मुलुकमा कर्जाको माग उच्च छ । कर्जाले आर्थिक कारोबार बढाए पनि अनुपातित हिसाबले आर्थिक वृद्धिमा योगदान दिन सकेको छैन । अध्ययनले के देखाएको छ भने विगत तीन दशकमा भएको उच्च कर्जा वृद्धिले अर्थतन्त्रलाई बर्सेनि थप परनिर्भर बनाएको छ । मुद्रास्फीति बढाएको छ र जग्गाको मूल्य अधिक रूपले उचालेको छ भने आर्थिक वृद्धिमा तुलनात्मक रूपमा न्यून योगदान गरेको छ । यसै क्रममा मुलुक प्रतिस्पर्धात्मक क्षमता गुमाउँदै दिनानुदिन परनिर्भर हुँदै गैरहेको छ ।आठ प्रतिशत आर्थिक वृद्धि दर र सात प्रतिशत मुद्रास्फीति दरको लक्ष्यसहित आगामी वर्षको आर्थिक नीति तथा बजेट अनुमोदन भएको छ । अहिलेको अत्यन्तै चुनौतीपूर्ण परिस्थितिमा धरातलीय वास्तविकताको रत्तीभर ख्याल नगरी ल्याइएको विस्तारकारी बजेटले मुलुकलाई आर्थिक संकटतिर धकेल्नेछ । बजेटमा समेटिएको कुनै पनि लक्ष्य तथा कार्यक्रम व्यावहारिक छैनन् । घाँटी हेरेर हड्डी निल्नु पर्ने अवस्थामा राजस्व परिचालनमा थपिने चुनौतीको बेवास्ता गर्दै अनावश्यक अनुत्पादक खर्चलाई प्रश्रय दिइएको छ । मितव्ययिताको सिद्धान्तअनुरूप साधारण खर्च घटाउँदै जानुपर्ने बेलामा ठीक उल्टो नीति अवलम्बन गर्दै स्रोत व्यवस्थापनलाई थप चुनौतीपूर्ण बनाइएको छ । सम्भवतः आगामी वर्ष पहिलोपल्ट राजस्वले साधारण खर्च पनि नधान्ने स्थिति आउन सक्छ । नयाँ संविधान आएपछिका सबै बजेट ठूला आकारका बने र सो क्रममा बजेट कार्यान्वयनप्रतिको जवाफदेही बर्सेनि घट्दो छ । वास्तवमा जुन जोगी आए पनि कानै चिरेको भन्ने उखान हाम्रो राजनीतिक चरित्र बनेको हो । निवर्तमान अर्थमन्त्री विष्णु पौडेलले निर्वाचनकेन्द्रित छुटैछुटको २०७८७९ को बजेट ल्याएका थिए । त्यसअगाडि लगातार तीन वर्षको बजेट ल्याएका तत्कालीन अर्थमन्त्री युवराज खतिवडाले बाह्य क्षेत्रमा चाप बढ्दै गए पनि ठूलो आकारको बजेट ल्याउने र वर्षको अन्त्यतिर आएर परिमार्जन गर्ने अभ्यासको थालनी गरे । देशको दुर्भाग्य, विगतको प्रतिगामी राज्य व्यवस्थालाई हटाएर अग्रगामी संविधान स्थापित भएलगत्तै उच्च तथा मध्यम वर्गलाई पोस्ने प्रतिगामी स्रोत वितरण प्रणाली थप मजबुत भएको छ । गरिब तथा सीमान्तीकृत वर्गको आकांक्षा र हितलाई राज्यले संविधानको पानामा सीमित राखेको छ । उदाहरणका लागि, संविधानपछिको पहिलो सरकारले वृद्ध भत्तालाई दुई हजार रुपैयाँबाट चार हजार रुपैयाँ र अहिलेको सरकारले उमेर हद ७० वर्षबाट ६८ वर्षमा घटाएर राज्यलाई स्थायी रूपमा ठूलो आर्थिक भार थप्ने अत्यन्तै गैरजिम्मेवार काम गरेका छन् । यो नीतिबापत नेपाली जनताले व्यक्तिगत पारिश्रमिक तथा आयमा करबापत सरकारलाई बुझाउने सम्पूर्ण रकम (करिब ७० अर्ब रुपैयाँ) वृद्ध भत्तामा खर्च हुन्छ । तर गरिब तथा सीमान्तीकृत वर्गका जनताको सरदर आयु राष्ट्रिय औसत (७० वर्ष) भन्दा कम हुने भएकाले सो भत्ताबाट उच्च तथा मध्यम वर्गको परिवार नै धेरै लाभान्बित हुन्छन् । राजनीतिक दलहरूबीच हुने यस्तो औचित्यहीन प्रतिस्पर्धाले दुःख गरी आर्जन गरेको आयबाट कर तिर्ने सर्वसाधारण नेपाली जनतालाई ठूलो अन्याय गरेको छ । मुलुकको भविष्य निर्माणमा लगानी गर्नुपर्ने राज्यको सीमित स्रोत र साधनलाई हुनेखाने वर्ग नै बढी लाभान्वित हुने गरी विवेकहीन तरिकाले बाँडिएको छ । जनता सधैं निमुखा हुनुपर्ने, सरकारले जे गरे पनि हुने अवस्था छ । न जवाफदेह बनाउने कुनै संयन्त्र छ न भएका संयन्त्र नै प्रभावकारी छन् ।अस्वाभाविक आर्थिक नीतिको अनुसरण गरेर मौद्रिक नीतिको गाम्भीर्य तथा केन्द्रीय बैंकको विश्वसनीयताप्रति आँच आउने किसिमको गल्ती गर्नु हुँदैन । मौद्रिक नीति पनि आर्थिक नीतिजस्तो गैरजिम्मेवार हुने, मुलुकभित्र तथा बाहिरको आर्थिक चुनौतीको बेवास्ता गर्दै विगतमा जस्तै विस्तारकारी र खुकुलो हुने हो भने अर्थतन्त्र तीव्र गतिमा संकटउन्मुख हुनेछ । अहिले मुलुकलाई कसिलो मौद्रिक नीति चाहिएको छ । तत्कालीन अर्थमन्त्री युवराज खतिवडाको साढे आठ प्रतिशतको आर्थिक वृद्धि दरको लक्ष्य प्राप्तिका लागि जीडीपीको ३९ प्रतिशतको बजेट (हालसम्मकै सबैभन्दा धेरै) प्रस्तुत गर्दा विगत चार वर्षको औसत २०७ प्रतिशत कर्जा वृद्धिका बावजुद राष्ट्र बैंकका निवर्तमान गभर्नर चिरञ्जीवी नेपालले २१ प्रतिशतको कर्जा वृद्धि दरको लक्ष्य राखेजस्तो विस्तारकारी मौद्रिक नीति अब अवलम्बन गर्नु हुँदैन । यदि बजेट र कर्जाको लक्ष्यअनुरूपै आर्थिक नीति र मौद्रिक नीति कार्यान्वयन भएको भए मुलुकले अहिले भोगेको गम्भीर परिस्थिति दुई वर्षअगाडि नै भोग्नुपर्ने स्थिति थियो ।नब्बेको दशकदेखि नै मुलुकले अंगीकार गरेको विस्तारमुखी मौद्रिक नीतिमा अब पूर्णविराम लगाउनुपर्छ । यो तीन दशकमा निजी क्षेत्रमा प्रवाह हुने औसत वार्षिक कर्जा वृद्धि दर २०३ प्रतिशत हुँदा बैंकिङ क्षेत्रको आकार अर्थतन्त्रको आकारको १२ प्रतिशतबाट बढेर ९७ प्रतिशत पुगेको छ । ३० वर्षसम्म २० प्रतिशतले कर्जा वृद्धि भएको सम्भवतः अर्को मुलुक छैन । तर तीन दशकसम्म उच्च कर्जा वृद्धि हुँदा पनि आर्थिक वृद्धि दर भने न्यून रह्यो केवल ४४ प्रतिशत । यसले के देखाउँछ भने हाम्रो कर्जा नीतिले आर्थिक वृद्धिमा खासै सकारात्मक असर पारेको देखिएन । ४४ प्रतिशतको आर्थिक वृद्धि दर हासिल गर्न २० प्रतिशतको कर्जा वृद्धि चाहिने हो भने सात प्रतिशत वा पन्ध्रौं विकास योजनामा समेटिएको दीर्घकालीन लक्ष्यअनुरूप दुई अंकको आर्थिक वृद्धि दर हासिल गर्न कति प्रतिशतको कर्जा वृद्धि हुनुपर्ने हो ? आगामी दिनमा कर्जा वृद्धि दरलाई अल्पकालीन रूपमा १५ प्रतिशतमा सीमित गर्दै मध्य तथा दीर्घकालीन रूपमा १३ प्रतिशतभित्र सीमित राख्नुपर्छ । अधिकांश कर्जा उत्पादनशील क्षेत्रमा प्रवाह भए १३ देखि १५ प्रतिशतको कर्जा वृद्धि दरले उच्च आर्थिक वृद्धि दर हासिल गर्न पर्याप्त हुन्छ । त्यसैले निर्देशित कर्जाको अवधारणालाई प्रभावकारी बनाउनुपर्छ । अबको दशक आर्थिक वृद्धिमा प्रत्यक्ष टेवा पुर्याउन सक्ने क्षेत्रमा कर्जा प्रवाह केन्द्रित गर्नुपर्छ । कर्जा प्रवाहले एकातिर कारोबारलाई पारदर्शी बनाउन सहजीकरण गर्छ भने अर्कोतिर सो क्षेत्रलाई औपचारिक रूप दिन पनि ठूलो टेवा पुर्याउँछ । साथै, कृषि क्षेत्रमा राज्य र राष्ट्र बैंकले लिएको विशेष सहुलियत नीतिको कारण हालका वर्षमा कर्जा उच्च दरले वृद्धि भए पनि उत्पादन बढेको देखिँदैन । यी विषयमा राष्ट्र बैंकले सुपरिवेक्षण प्रभावकारी बनाउनुपर्छ ।अहिलेको असहज परिस्थितिको मुख्य जड मुलुकको आर्थिक संरचनासँग जोडिएको विषय हो । अर्थतन्त्रको संरचनामै परिवर्तन नल्याई अहिलेको चुनौतीको दीर्घकालीन समाधान हुन सक्दैन । चुनौतीको विषय संरचनात्मक भएकाले समाधान पनि संरचनात्मक सुधारबाटै खोज्नुपर्छ । त्यसैले अहिलेको समस्याको हल कम्तीमा पनि मध्यकालीन र दीर्घकालीन प्रकृतिको हुनुपर्छ । यी उपायहरू भनेका आयात र व्यापारमुखी अर्थतन्त्रलाई उत्पादनमुखी अर्थतन्त्रमा रूपान्तरण गर्ने, अर्थतन्त्रलाई विश्व मूल्य शृंखलामा जोड्ने, देशभित्रै उपलब्ध हुने कच्चा पदार्थमा आधारित औद्योगिकीकरण प्रवर्द्धन गर्ने, भारतसँगको खुला सिमानाको कारण आदिकालदेखि भोग्दै आएको आर्थिक घाटा न्यूनीकरण गर्ने, भारतीय कामदारले आधिपत्य जमाएका क्षेत्रमा नेपाली युवालाई रोजगार प्रवर्द्धन गर्ने, अर्थतन्त्रको औपचारीकरणलाई तीव्रता दिने, आपूर्ति शृंखला र सुशासनको विषयमा बिचौलियाको आधिपत्य अन्त्य गर्ने, इत्यादि हुन् । अल्पकालीन समाधानस्वरूप कर्जा विस्तार तथा क्षेत्रगत वितरणलाई व्यवस्थापन गर्ने, उच्च आयात नियन्त्रण गर्ने र औपचारिक माध्यममार्फत विप्रेषण आप्रवाह वृद्धि गर्ने उपायहरू अवलम्बन गर्दै शोधनान्तर बचत हासिल गरी बाह्य क्षेत्रमा परेको चाप सहजीकरण गर्नु अहिलेको आवश्यकता हो । कोभिड१९ को प्रकोपको गम्भीर असरलाई सहजीकरण तथा व्यवस्थापन गर्ने क्रममा राष्ट्र बैंकले लिएको लचिलो नीतिलाई अहिले आएर केही विज्ञहरूले आलोचना गरेको देखिन्छ । महिनौंसम्म मुलुकको अर्थतन्त्र नै ठप्प हुने गरी भएको लकडाउनबीच केन्द्रीय बैंकले लिएको नीति एकदम उत्तम र सही थियो । नेपालको कुरा छोडौं, विश्व नै यस्तो अवस्थामा थियो कि राज्यले जे गरेर भए पनि अर्थतन्त्र जोगाउनु थियो । तर हाम्रो स्मरण शक्ति छोटो छ कोभिडकै कारणले मुलुकले हालसम्म ६६ प्रतिशत बराबरको आर्थिक उत्पादन पूर्ण रूपले गुमाएको छ ।अहिलेको स्थितिमा विशेष गरेर निजी क्षेत्र र बैंकिङ क्षेत्र बढी जिम्मेवार र उत्तरदायी हुनुपर्छ । यो असहज स्थिति जति लम्बिन्छ त्यति धेरै यी दुवै क्षेत्र तुलनात्मक रूपमा बढी प्रभावित हुन्छन् । निजी क्षेत्रलाई विगतमा जस्तो कर्जा लिएर आयात गर्ने सुविधा छैन । निजी क्षेत्र स्वयम् जिम्मेवार भएर आयात प्रतिस्थापन गर्न सक्रिय हुनुपर्छ । आयातले अर्थतन्त्रमा नयाँ कर्जा निर्माण हुने प्रक्रिया अवरुद्ध गर्ने भएकाले माग र कारोबारमा उल्लेख्य कमी आई स्वयं निजी क्षेत्र नै बढी प्रभावित हुन्छ, र नयाँ कर्जामार्फत कारोबार विस्तार गर्न नसकी बैंकिङ क्षेत्रको नाफा पनि संकुचन हुन जान्छ । अहिलेको असहज परिस्थितिमा सबै सरोकारवालाबीच सहकार्य गरेर आफ्नो खुट्टामा आफैंले बन्चरो हान्ने अवस्थाबाट जोगिनु नै सबैभन्दा उत्तम उपाय हुन सक्छ ।अर्थमन्त्री र केन्द्रीय बैंकका गभर्नरबीच अर्थतन्त्रका विविध विषयमा फरक विचार हुनु सामान्य हो, जुन जुनसुकै मुलुकमा पनि हुन्छ । तर संविधानले नै स्थापित गरेको स्वायत्त संस्थाको गभर्नरलाई गलत मनसाय राखेर निलम्बन गर्नु अनुचित हो । अहिलेसम्मका तीनवटै गभर्नर निलम्बन गर्ने असफल प्रकरण नेपाली कांग्रेसको सरकारका पालामा भएका छन् । नेपालको सन्दर्भमा उदार अर्थनीतिको वकालत र संरचनात्मक आर्थिक सुधारको पहल गरेको प्रमुख राजनीतिक दल नै राज्य सञ्चालनको गम्भीर विषयमा बारम्बार यस्तो गैरजिम्मेवार देखिनु दुर्भाग्य हो ।अब मौद्रिक नीतिसम्बन्धी विषयमा प्रधानमन्त्री र अर्थ मन्त्रालयको कार्यालय चहार्ने, गभर्नरलाई घेराबन्दी गर्ने र सडक तताउने गतिविधि उचित हुँदैन । मौद्रिक नीतिसम्बन्धी विषयको समाधान राष्ट्र बैंककै प्रणालीबाट त्यहीँभित्रै खोज्ने हो । राजनीतिक पहुँचका आधारमा प्रधानमन्त्री तथा अर्थमन्त्रीलाई मौद्रिक नीतिका विषयहरूमा हस्तक्षेप गर्न लगाउने अभ्यास सुशासन र अर्थतन्त्रको व्यवस्थापनका दृष्टिले गम्भीर विचलन हो । यस्तो प्रत्युत्पादक प्रवृत्तिलाई निरुत्साहित गर्नुपर्छ । नत्र यसले गलत संस्कारलाई संस्थागत गर्छ र अर्थतन्त्रलाई गलत दिशातिर धकेल्छ । अर्थतन्त्रको अहिलेको गम्भीर तथा संवेदनशील अवस्थालाई राजनीतिक दल, सरकार र निजी क्षेत्रले हल्का रूपले लिने गल्ती गर्नु हुँदैन । सबै पक्ष आपसमा मिलेर अहिलेको गम्भीर आर्थिक चुनौतीबाट निकास पाउने वातावरण निर्माण गर्न अग्रसर हुनुपर्छ ।गौचन आईआईडीएसका कार्यकारी निर्देशक हुन् ।"
विश्वव्यापी सहयोग र विकासको प्रवर्द्धन,"गत जुन अन्त्यमा चिनियाँ राष्ट्रपति सी चिनफिङले अनलाइन भिडियोको माध्यमद्वारा ब्रिक्स मुलुकका नेताहरूको चौधौं वार्ता र विश्वव्यापी विकास उच्चस्तरीय संवार बैठकमा सरिक हुनुभई महत्त्वपूर्ण सम्बोधन गर्नुभयो । त्यस्तै ब्रिक्स मुलुकका उद्योग वाणिज्य फोरमको उद्घाटन समारोहमा पनि मुख्य वक्ताको रूपमा सम्बोधन गर्नुभयो । ती सम्बोधनहरूमा राष्ट्रपति सीले शान्ति र विकासका विषयमा कतिपय महत्त्वपूर्ण विचार र प्रस्तावहरू प्रस्तुत गर्नुभएको थियो ।पहिलो, सत्य तथा न्यायको रक्षा, विश्व शान्ति तथा स्थिरताको जगेर्ना । अन्तर्राष्ट्रिय समुदायले एक पक्षको जित र अर्को पक्षको हार हुने खेल त्यागी सच्चा बहुलवादलाई प्रयोगमा ल्याउनुपर्छ र आपसमा सम्मानजनक, न्यायपूर्ण, सहयोगात्मक र दुवै पक्षको जित हुने नवीन स्वरूपको अन्तर्राष्ट्रिय सम्बन्ध स्थापना गर्नुपर्छ । दोस्रो, विकासमा ध्यान केन्द्रित गरी सम्पूर्ण विश्वको विकास र सहयोगको दिशा निर्धारण गर्नुपर्दछ । तेस्रो, दुवै पक्षको जित हुने अवस्थाको प्रवर्द्धन र विश्वव्यापी सुशासन व्यवस्थालाई परिमार्जन गर्न रहेका अवरोधहरूको पहिचान गर्नुपर्छ । साथै ती अवरोधहरू हटाउने उपायहरू आपसी सरसल्लाह, विकासशील देशहरूको प्रतिनिधित्व र हरेक देशलाई तिनको अधिकार, नियम र अवसरमा समानता रहेको प्रत्याभूति दिलाउँदै पहिल्याउनुपर्छ । चौथो, सुधार तथा खुलापन नीतिलाई निरन्तरता दिँदै विश्व अर्थतन्त्रलाई पुनर्जीवित बनाउनका लागि चीनले आफ्नो शक्ति त्यसमा लगाउनुपर्छ । चीनले वार्षिक आर्थिकसामाजिक विकासको लक्ष्य प्राप्तिका लागि बाहिरी विश्वप्रतिको खुलापनको स्तर बढाउँदै अझ उच्चस्तरको नयाँ खुला आर्थिक व्यवस्थाको निर्माण गर्नेछ । वर्तमान विश्व नयाँ परिवर्तन एवं अनिश्चितताको अवस्थामा प्रवेश गरेको छ, यस अवस्थामा अर्थतन्त्रलाई पुनर्जीवित बनाउने कार्य कठिन छ । सुरक्षा व्यवस्थाका चुनौतीहरू अझ बढी गम्भीर भएको परिप्रेक्ष्यमा राष्ट्रपति सी चिनफिङले एउटा विशाल देशका नेताको ऐतिहासिक जिम्मेवारी र सम्पूर्ण विश्वप्रतिको सरोकारलाई मनन गरी विश्वको अवस्थालाई सही रूपमा बुझी ऐतिहासिक महत्त्व भएका यी केही विचार र प्रस्तावहरू प्रस्तुत गर्नुभएको छ ः१) ब्रिक्स सहयोग सहकार्य संयन्त्रको विकासको दिशा निर्देशन । ब्रिक्स सहकार्यको प्रस्थानविन्दु सधैं विकास नै रहेको छ । राष्ट्रपति सी चिनफिङको सम्बोधनमा ब्रिक्स सहयोग तथा सहकार्यको रणनीतिक चिन्तनको व्याख्या गरिएको छ । बहुलवाद, अन्तर्राष्ट्रिय सत्यवाद, कोभिड१९ महामारीविरुद्धको अभियानमा सहयोग आदि विषयमा केन्द्रित रही ब्रिक्स सहयोगको अर्को चरणको दिशानिर्देश गरिएको छ ।२) विश्वव्यापी विकासको झन्डालाई उँचा राख्ने । राष्ट्रपति सीको सम्बोधनले अन्तर्राष्ट्रिय मामिलाहरूमा विकासलाई सबैभन्दा अग्रस्थानमा राखी, विश्वव्यापी विकासको प्रस्तावलाई अझ ठोस एवं गहन बनाउँदै सन् २०३० को दिगो विकासको एजेन्डालाई साकार बनाउन दिशानिर्देश गरेको छ ।३) बहुसंख्यक विकासशील देशहरूको हितको प्रतिनिधित्वचिनियाँ पक्षको प्रत्येक प्रस्ताव, विचार र घोषणाहरूले स्पष्ट रूपमा बहुलवादको समर्थन, प्रभुत्ववादको विरोध गर्छन् । खुलापन एवं सहयोगको समर्थन, विभेद एवं विभाजनको विरोध गर्छन् । नवनिर्मित बजार र बहुसंख्यक विकासशील देशहरूको हित र आवश्यकता प्रस्तुत गरी अन्तर्राष्ट्रिय समुदायमा सबैभन्दा बढी व्याप्त आवाजको प्रतिनिधित्व गर्छन् । ४) चिनियाँ सूत्रको प्रस्तुति । राष्ट्रपति सी चिनफिङको सम्बोधनले विश्वव्यापी विकास सम्बन्धी प्रस्ताव र विश्वव्यापी सुरक्षा सम्बन्धी प्रस्तावलाई समायोजन गरी विश्वव्यापी सुशासन अर्थतन्त्र पुनर्जीवित गर्ने, कोभिड१९ महामारीविरुद्धको कार्यमा सहयोगसहकार्य, सांस्कृतिक आदानप्रदान आदि क्षेत्रमा चिनियाँ ज्ञान र सूत्र प्रस्तुत गरी यो विश्व कतातिर जाँदै छ भन्ने मूल प्रश्नको स्पष्ट उत्तर दिएको छ ।चीन र नेपाल पुस्तौंपुस्तादेखि मैत्रीपूर्ण सम्बन्ध रहेका छिमेकी देशहरू हुन् । दुवै देश विकासशील भएका हुँदा दुवैले आर्थिकसामाजिक विकास गरी जनताको जीवनस्तर उकास्ने ऐतिहासिक अभिभारा बोकिरहेका छन् । नेपालले विश्वव्यापी विकास र विश्वव्यापी सुरक्षा सम्बन्धी प्रस्तावलाई सक्रिय रूपमा समर्थन गरेको छ । विकासलाई प्राथमिकता दिने, मानव र प्रकृतिको सामञ्जस्यपूर्ण सहअस्तित्व सहयोगात्मक, साझा, बहुपक्षीय, दिगो सुरक्षा आदि विभिन्न विषयमा चीन र नेपालको समान अथवा मिल्दोजुल्दो धारणा र विचार छन् । दुई देशका नेताहरूको सरोकार र प्रयासबाट कूटनीतिक सम्बन्ध स्थापना भएयता चीन र नेपालको सम्बन्धमा उल्लेखनीय विकास भएको छ । दुई देशका उच्चस्तरीय नेताहरूको भ्रमण धेरै पटक भएका छन् भने एकआपसमा राजनीतिक विश्वास पनि बढ्दै गएको छ । त्यस्तै, एकअर्काको मूलभूत हितका प्रश्नहरूमा आपसी समझदारी र सहयोग पनि बढ्दै गइरहेको छ । दुई देशले हातमा हात मिलाई कोभिड१९ महामारीविरुद्ध लडे । चीन नेपालका महामारी नियन्त्रण सामग्री र खोपको सबैभन्दा ठूलो आपूर्तिकर्ता देश बन्यो । सन् २०२१ मा चीननेपालको व्यापार परिमाण १ अर्ब ९७ करोड ७० लाख डलर थियो, जुन एक वर्षअघि भन्दा ६७ प्रतिशत बढी थियो, जसमा नेपालबाट चीनमा गरिएको निर्यातमा ६३ प्रतिशत वृद्धि भएको थियो । चीननेपाल सीमा वारपार रेलमार्ग, पोखरा अन्तर्राष्ट्रिय विमानस्थल, काठमाडौं चक्रपथ आदि ठूला परियोजनाहरू स्थिर रूपमा अघि बढिरहेका छन् । यी परियोजनाहरूले चीननेपालबीचको विकास तथा समृद्धितर्फ अघि बढ्ने पुस्तौंपुस्ताको मैत्रीपूर्ण रणनीतिक सहयोगको सम्बन्धलाई अझ विस्तार गरी दुई देशका जनतालाई ठोस फाइदा पुर्याएका छन् ।महामारीको कारणले विगत केही वर्षदेखि दुई देशबीचको आवतजावतमा केही प्रतिकूल असर परेको छ, तैपनि दुवै देशले विभिन्न क्षेत्रमा सहयोग बढाई अर्थतन्त्रलाई पुनर्जीवित बनाउन ठूलो मिहिनेत गरेका छन् । यस वर्षको मार्च महिनामा चीनका स्टेट काउन्सिलर एवं विदेशमन्त्रीले नेपालको सफल भ्रमण गर्नुभई कतिपय विषयहरूमा चीन र नेपालको समान धारणा बनाउन सफल हुनुभयो । त्यसबेला नौवटा द्विपक्षीय सहयोग सम्बन्धी सम्झौतापत्रमा हस्ताक्षर पनि गरिएका थिए, जसमा विकास अनुदान, कनेक्टिभिटी, ऊर्जा, स्वास्थ्य तथा चिकित्सा आदि विभिन्न क्षेत्र रहेका छन् । केही समययतादेखि दुवै देशका विभिन्न निकायहरू माथि उल्लिखित समान धारणा एवं परियोजनाहरू तर्जुमा गर्न प्रयासरत छन् । हालै, दुवै पक्षले काठमाडौंखुन्मिङ, काठमाडौंछङ्तुको हवाई सेवा पुनः सञ्चालन गरेका छन् । चीनले विदेशी नागरिकहरूलाई चीन प्रवेशका लागि भिसा प्राप्ति पुनः सहज बनाउँदै छ । यसरी दुई देशका मानिसहरूको आवतजावत बिस्तारै अवरोधरहित बन्दै छ । चीनमा अध्ययन गरिरहेका, तर महामारीका कारण नेपाल फर्केका नेपाली विद्यार्थीहरूको पहिलो समूह चीन फर्किसकेको छ । दुवै पक्षले चीननेपाल दसौं चरणको कूटनीतिक वार्ता तथा सीमाक्षेत्र अनुगमन सहकार्य सम्बन्धी भिडियो बैठक सञ्चालन गरेका छन् । यसबाहेक चीनले चीननेपाल सीमा नाकामा एकतर्फी मालसामान नाका पार गर्ने परिमाणमा अभिवृद्धि गरेको छ । दुवै पक्षबीच दुईतर्फी मालसामान नाका पार गर्ने विषयमा छलफल भइरहेको छ । दुई देशबीच विभिन्न क्षेत्रमा आदानप्रदान एवं सहयोग अभिवृद्धि पुनः हुने शुभलक्षण देखा परेको छ ।यस वर्षको उत्तरार्द्धमा चीनमा चिनियाँ कम्युनिस्ट पार्टीको बीसौं महाधिवेशन आयोजना हुन लागेको छ भने नेपालमा पनि प्रादेशिक एवं संघीय निर्वाचन हुन लागेको छ । अर्को वर्षको पूर्वार्द्धमा चीनमा चौधौं राष्ट्रिय जनप्रतिनिधि बैठक आयोजना गरिनेछ भने नेपालमा पनि नयाँ सरकारको गठन हुनेछ । त्यसबखत चीननेपाल सम्बन्ध एउटा नयाँ ऐतिहासिक आरम्भविन्दुमा पुग्नेछ । राष्ट्रपति सी चिनफिङले जोड दिनुभएजस्तै, हामीले जनताको मनलाई आफ्नो मन, विश्वको हितलाई आफ्नो हित सम्झी आत्मविश्वास बलियो बनाई अघि बढ्नुपर्छ ।विश्वव्यापी विकास सम्बन्धी प्रस्ताव र विश्वव्यापी सुरक्षा सम्बन्धी प्रस्तावलाई दिशानिर्देश मानी दुई देशबीचको राजनीतिक सम्बन्ध, अवरोधरहित व्यापारिक, मौद्रिक र जनस्तरीय सम्बन्धलाई अझ प्रगाढ बनाउँदै कनेक्टिभिटी विकास, गरिबी निवारण, स्रोतसाधन, ऊर्जा, हरित वातावरणीय रक्षा आदि क्षेत्रहरूमा ठोस सहकार्य गरी चीननेपाल साझा भाग्यको एक समष्टि निर्माणका निम्ति प्रयत्न गर्नुपर्छ । मलाई विश्वास छ, दुई देशका नेताहरूको निर्देशनमा दुवै पक्षको संयुक्त प्रयत्नद्वारा हामी अवश्य पनि महामारीका कठिनाइमाथि विजय प्राप्त गरी दुई देशको सम्बन्ध र विभिन्न क्षेत्रको ठोस सहकार्यमा अझ ठूलो उपलब्धि हासिल गरी सुन्दर भविष्य निर्माण गर्न सक्नेछौं ।होउ नेपालका लागि चीनकी राजदूत हुन् ।"
स्वतन्त्र आयोगबाटै छानबिन हुनुपर्छ,"२०७९ जेठ ३० को अन्नपूर्ण पोस्ट दैनिकको खोजले बजेट काण्ड बाहिर ल्यायो । करको दरमा समयानुकूल परिवर्तन हुन्छ नै, यो नियमिति प्रक्रिया हो तर यसपालि बजेट बनाउँदा तत्कालीन अर्थमन्त्री जनार्दन शर्माबाट राष्ट्रघात गरियो । बाह्य खेताला विज्ञको सहयोग लिएको यथार्थ बाहिरियो । ती कथित पूर्वनासु र सीएले विज्ञको हैसियतले करको दरमा परिवर्तन गराए । कच्चा फलामको निर्यातमा भारतले १५ प्रतिशत अन्तःशुल्क लगायो । हाम्रो बजेटमा भन्सार महसुल ५ प्रतिशतबाट १० प्रतिशत र अन्तःशुल्क प्रतिटन २ हजार ५ सयबाट ४ हजार ५ सय पुर्याइयो । जीआई वायरलगायतका फलामजन्य वस्तु आयातमा ३० प्रतिशत भन्सार शुल्क लगाएको भए पनि साफ्टाअन्तर्गत आयात गर्दा ६ प्रतिशत मात्र शुल्क लाग्ने व्यवस्थाले कच्चा पदार्थ आयात गरी नेपालमा उत्पादन गर्नुभन्दा तयारी वस्तु आयात गर्दा प्रतिटन १५ हजार ४३ रुपैयाँ सस्तो पर्ने उद्योगहरूको भनाइ छ । केही फलाम उद्योग बन्द हुने स्थितिमा पुर्याइयो । अमुक फलाम उद्योगलाई भने एकलौटी चिठ्ठा पारियो, सबै लाभ उसैलाई दिलाइयो । गत वर्ष पनि बजेटमा फलाम उद्योगको सम्बन्धमा यस्तै खेल खेलिएको थियो । यो खेलबाट चुनावका लागि अर्बौं उठाइएको भनिन्छ । स्यानिटरी प्याड उद्योगको कच्चा पदार्थको भन्सार महसुल बढाइयो । तर विदेशबाट आयात गरिने प्याडमा भने ९० प्रतिशत छुट दिइयो, महिलाको हितको नाममा । अब नेपालमा उत्पादन गर्नुभन्दा आयात गरी व्यापार गर्नेलाई अत्यधिक फाइदा दिलाइएबाट ४० औं उद्योग बन्द हुने स्थितिमा पुर्याइयो । वनस्पति घिउ, विद्युतीय सवारीसाधनमा पनि यस्तै अवस्था छ । यिनै शर्मा ऊर्जामन्त्री हुँदा २०७४ वैशाखमा ५ अर्बको विद्युत् बचाउने नाममा २ करोड लिड बल्ब २ अर्ब ८ करोड रुपैयाँमा खरिद गर्ने निर्णय गराएका थिए । बिनाप्रतिस्पर्धा भारतको एउटै कम्पनीबाट विद्युत् प्राधिकरणलाई खरिद गर्न मन्त्रिपरिषद्बाटै सैद्धान्तिक निर्णय गराएका थिए । विद्युत् प्राधिकरणले खरिद गर्ने कार्यमा, सार्वजनिक खरिद ऐनलाई बाइपास गरेर भ्रष्टाचारबाट बच्न मन्त्रिपरिषद्बाट नीतिगत निर्णय गराएका थिए । केही महिनाअघि विदेशबाट बिनास्रोत नेपाल ल्याइएको पृथ्वी शाहको ४० करोड रुपैयाँ छाड्न राष्ट्र बैंक र सम्पत्ति शुद्धीकरण विभागलाई लिखित आदेश दिएका थिए । सम्पत्ति शुद्धीकरणमा कारबाही भइरहेकामा रकम फुकुवा गर्न नमानेकाले गभर्नर महाप्रसाद अधिकारीलार्ई निलम्बन गरेका थिए । विद्यमान सम्पत्ति शुद्धीकरण ऐनको प्रावधान अनुसार अर्थमन्त्रीको त्यो आदेश अपराध हुन जान्छ । अख्तियार स्वतन्त्र नरहेको र सम्पत्ति शुद्धीकरण विभाग स्वतन्त्र आयोगजस्तो नभएकाले कुनै कारबाही हुन सकेको छैन । मुद्दा चले पनि नचले पनि अपराध त अपराध नै हो । कुनै लोभीको परीक्षण गर्नु छ भने भण्डारको जिम्मा दिनू भनिन्छ । यिनी भण्डारे भएकैले अर्बौं रुपैयाँको खेल खेलिएको छ । हिजोको जनयुद्धका लडाकु भएकाले त्यसको ब्याज मात्र होइन देशको अर्थव्यवस्थालाई नै तहसनहस पार्ने काम भएको छ । यत्रो संगीन राष्ट्रघाती काम हुँदा पनि अहिले गठबन्धनका प्रधानमन्त्री शेरबहादुर देउवा, माओवादी अध्यक्ष पुष्पकमल दाहाल प्रचण्ड, समाजवादीका माधव नेपाल तथा जसपा अध्यक्ष उपेन्द्र यादवको पनि मिलेमतो भएकाले सबै चुप छन् । धन्न सर्वत्र विरोधपछि शर्माले बुधबार बेलुकी राजीनामा दिए । अर्थमन्त्रीबाट नीतिगत भ्रष्टाचार भयो भनी विराटनगर आसपासका फलाम उद्योगले किटानीसाथ बोले । कुनै अर्थमन्त्रीमाथि यति गम्भीर आरोप लागेको पहिलो पटक हो । उद्योगीहरूको विरोधपछि अर्थमन्त्रीले करको दर परिवर्तन गर्ने आफ्नो कानुनी अधिकार हो भनेर ओठे जवाफ दिए । प्रत्येक मन्त्रालय विभागमा सीसीटीभी राखेको हुन्छ । अर्थमन्त्री र मन्त्रालयका आगन्तुकको पनि सीसीटीभी रेकर्ड रहेको हुन्छ । उपभोक्ता हित संरक्षण मञ्चका तर्फबाट जयप्रसाद पौडेलले सूचनाको हक अन्तर्गत सीसीटीभी फुटेजको कपी माग गरे । सीसीटीभीमा १३ दिनमात्र रेकर्ड रहन्छ, त्यसपछिका स्वतः मेटिइसकेको भनी अर्थ मन्त्रालयबाट लिखित जवाफ दिइयो । तर सीसीटीभी टीभी जडान तथा सञ्चालनसम्बन्धी कार्यविधिमा ३ महिनासम्म सञ्चित रहनु पर्ने प्रावधान छ । बजेट भाषणको अघिल्लो रात जेठ १४ गते अर्थमन्त्रीको कार्य कक्षमा पुगेका पूर्वनायबसुब्बा रघुनाथ घिमिरे र अर्का सीए साप भनेर चिनाइएका व्यक्तिलाई बजेट निर्माणको गोप्य काममा किन प्रवेश र समावेश गराइयो भन्ने अहिलेको मूल प्रश्न हो । उनीहरूले नै अर्थमन्त्रीबाट पढिने बजेट वक्तव्यमा अमुक व्यक्तिहरूका हितका लागि करका दर परिवर्तन गराएका थिए । सीसीटीभीले बजेटका अघोषित कानुनबाहिरका खेताला विज्ञलाई चिनाउने भयले अर्थमन्त्रीकै स्वार्थमा सीसीटीभी मेटाइयो । यो प्रकरणमा शर्मामाथि कानुनी रूपमा पनि छानबिन हुनुपर्छ । भविष्यका लागि पनि यो छानबिन मार्गदर्शक हुन सक्छ । कुनै राजनीतिक दल वा कुनै मन्त्रीको मात्र कुरा होइन, देशको शासन पद्धति र प्रणालीमा प्रश्न उठेको छ । संसदीय व्यवस्थामा संसदीय मर्यादा कायम रहनुपर्ने हो । जुन नेताले जे गरे पनि हुने कम्युनिस्ट अधिनायकवादी शासन व्यवस्था त नेपालमा छैन । कानुनी शासन भएको देशमा सरकार लगायत सबै अंग र पदाधिकारीहरू कानुन बमोजिम चल्नुपर्छ । तर यहाँ त कानुनलाई ठाडै मिच्ने काम भएको छ । त्यसैले समग्र काण्डकै जाँचबुझ र छानबिन हुनुपर्छ । गम्भीर आरोप लागेको बजेट पारित गरेर ंसंसद् फितलो भन्ने देखिइसकेको छ । अर्थमन्त्रीमाथिको संगीन आरोपको छिनोफानो गरेपछि मात्र बजेट पारित हुनुपर्ने थियो । पूर्वनायब सुब्बा रघुनाथ घिमिरे लगायत कोही आएका थिएनन् भनेर मन्त्रालयबाट वक्तव्य दिन लगाइयो । सीसीटीभी फुटेज मेटिइसक्यो भनेर जवाफ दिइयो । निष्पक्ष रूपमा संसदीय छानबिन हुन सके त राम्रो हो तर दलगत रूपमा स्वतन्त्र छानबिन हुन सक्ने अवस्था देखिँदैन । अब जाँचबुझ ऐन, २०२६ अन्तर्गत सर्वोच्च अदालतका कुनै पूर्वन्यायाधीशको अध्यक्षतामा अर्थ विज्ञसमेत रहेको ५ जनाको स्वतन्त्र आयोगबाट घटनाको समग्र पक्षको जाँचबुझ हुनुपर्छ । जाँचबुझमा सीसीटीभी मेटाइएको प्रकरण, करका दरले उद्योगलाई असर सम्बन्धमा ती उद्योगसँग प्रमाणसहित बुझिनुपर्छ । अनि फलामजन्य अमुक कुनकुन उद्योगलाई फाइदा दिलाइएको भन्नेबारे पनि पीडित उद्योगीसँग बुझेर फाइदा लिने उद्योगीसँग पनि बयान लिने लगायत सबै राष्ट्रघाती काम कारबाहीको जाँचबुझ र छानबिन हुनुपर्छ । जाँचबुझ नै गरिने भएपछि शर्माका सबै झुटमुटको पोको खोल्ने अन्य प्रमाण पनि जाँचबुझबाट प्रस्ट हुन आउनेमा शंका र विवाद देखिँदैन । बजेट बनाउँदा खेलखाल गरेको, खेताला विज्ञको भनाइमा अमुक व्यक्ति र उद्योगलाई फाइदा दिलाउने गरी करको दर परिवर्तन गरेको, सरकारी गोप्यता भंग गरेको, सीसीटीभी फुटेज हटाउन लगाएको, सम्पत्ति शुद्धीकरण गराउने उद्योग गरेको आदि आचरण विपरीत कार्य गरेकामा कानुनी रूपमा सजाय दिइनुपर्ने हुन्छ । पहिले पहिलेका सीसीटीभी कति अवधिसम्म थिए भन्नेसमेत बुझिनुपर्छ । काठमाडौं जिल्ला न्यायाधीशको टेलिफोन कुराकानीजस्तै सीसीटीभीकै फुटेज पनि भोलि बाहिरिन सक्छ । खैर सीसीटीभी मेटिनै सकेको रहेछ भने पनि बजेटको अन्तिम रातमा अर्थमन्त्री शर्माले आफ्नो कक्षमा बोलाएर करका दर आफ्नोतर्फबाट परिवर्तन गर्न पूर्वनायब सुब्बा रघुनाथसमेतले भने बमोजिम गर्नू भनी अर्थ मन्त्रालयका पदाधिकारीहरूलाई निर्देशन दिए । निर्देशन पाउने सचिव मधुकुमार मरासिनी, अर्का बजेट सचिव कृष्णहरि पुष्कर, सहसचिव चक्रबहादुर बुढा र सहसचिव भूपाल बरालसमेतको बयान लिनुपर्छ । शर्मा पदबाट हटेकाले ती पदाधिकारीहरूबाट सत्यतथ्य खुलिहाल्छ । जिउँदो मान्छे नै प्रमाणको रूपमा मौजुद हुँदाहुँदै शक्तिको आडमा छोप्न सक्छु भनेर सीसीटीभी फुटेज मेट्न लगाएका हुन् । जाँचबुझका क्रममा सीसीटीभीको काम गर्ने कर्मचारीबाट पनि सत्यतथ्य खुलिहाल्छ । न भूतो न भविष्यतिको रूपमा आएको बजेट काण्डका तथ्यलाई जनतासमक्ष ल्याउन र सत्यतथ्य खोजबिन गर्ने एउटै उपाय हो स्वतन्त्र जाँचबुझ आयोग गठन गरेर छानबिन गराउने । कार्की विशेष अदालतका पूर्वअध्यक्ष हुन् ।"
संक्रमण दर ४ प्रतिशत नाघ्यो,"(काठमाडौं)  कोभिड संक्रमण दर (पोजिटिभिटी रेट) बुधबार ४ प्रतिशत नाघेको छ । संक्रमण दर तीव्र रूपमा वृद्धि हुन थालेपछि महामारीको जोखिम पनि बढेको छ । असार १ यता सक्रिय संक्रमितको संख्या झन्डै ५ गुणा बढेको छ भने संक्रमण दर साढे ६ गुणाले वृद्घि भएको छ । असार १ मा कोभिडको दैनिक संक्रमण दर ०६४ प्रतिशत रहेकामा बुधबार दैनिक संक्रमण दर ४१४ प्रतिशत पुगेको छ । असार १ मा ८७ जना सक्रिय संक्रमित रहेकामा बुधबार बढेर ४ सय ७१ पुगेको छ । कोभिड संक्रमणको केस पछिल्लो समय बढेको छ, केही साताअघिसम्म संक्रमण दर १ भन्दा कम रहेकामा अहिले ४ प्रतिशत नाघ्नु चिन्ताजनक हो, स्वास्थ्य सेवा विभाग, इपिडिमियोलजी तथा रोग नियन्त्रण महाशाखा (ईडीसीडी) का निर्देशक डाचुमनलाल दासले भने, बिरामीमा जटिलतासमेत देखिन थालेको छ । त्यसैले महामारीको जोखिम कम गर्न स्वास्थ्य मापदण्ड पालनामा कडाइ गर्नुपर्ने देखिएको छ । सरकारी अधिकारीहरूका अनुसार पछिल्लो समय भारतमा कोभिड संक्रमण उकालो लागेसँगै त्यसको प्रभाव नेपालमा पनि देखिन थालेको छ । विभागका अनुसार बुधबार विभिन्न नाका हुँदै भारतबाट आएकामध्ये १९ जनामा संक्रमण देखिएको छ । सरकारी अधिकारीहरूले भारतमा बढी संक्रामक मानिएको ओमिक्रोनको सबभेरिएन्ट बीए५ नेपालमा देखिएसँगै संक्रमण दरमा तीव्र वृद्धि देखिएको हो ।तराईमा पनि कोभिडको केस देखिन सुरु भएको जनाउँदै डा दासले भने, भारतबाट निरन्तर संक्रमित नेपाल आइरहेको र पछिल्लो समय ओमिक्रोनको बढी संक्रामक सबभेरिएन्ट बीए५ को प्रवेश भइसकेकाले पनि संक्रमण विस्तार तीव्र बनेको हुन सक्छ ।स्वास्थ्य मन्त्रालयका प्रवक्ता डा संगीता मिश्राका अनुसार गत मंगलबार गरिएको ३२ वटा नमुनाको जिन सिक्वेन्सिङमा २ वटामा ओमिक्रोनको बीए५ सबभेरिएन्ट पाइएको छ । यस्तै २८ वटा नमुनामा ओमिक्रोनको बीए२ सबभेरिएन्ट र दुईवटा नमुनामा ओमिक्रोनको बीए१ सबभेरिएन्ट पुष्टि भएको छ । मन्त्रालयका अनुसार प्रत्येक दुई सातामा जिन सिक्वेन्सिङ गर्ने गरिएको छ । ओमिक्रोनको अन्य सबभेरिएन्टभन्दा बीए५ सबभेरिएन्ट बढी संक्रामक पाइएको छ । बीए५ सबभेरिएन्ट पुष्टि भएका दुईमध्ये एउटा नमुना केन्द्रीय डाइग्नोस्टिक प्रयोगशाला र अर्को नमुना बेलहिया नाकामा संकलन गरिएको थियो । संक्रमितमध्ये ५ जना बेलहिया नाका हुँदै भारतबाट भित्रिएका हुन् । थपिएका नयाँ संक्रमितसँगै मुलुकभर कुल संक्रमितको संख्या ११३ पुगेको छ । त्यसमध्ये ४१६९ प्रतिशत काठमाडौं उपत्यकामा छन् । बुधबार ललितपुरमा ९ जना र काठमाडौंमा ३८ जनामा कोभिड पुष्टि भएको छ । सोमबारसम्म वाग्मतीमा एक जना र सुदूरपश्चिममा एक जना गरी दुई जना आईसीयूमा र सुदूरपश्चिमकै एक जना भेन्टिलेटरमा उपचाररत छन् । डा दासले संक्रमण जोखिम कम गर्न खोपको पूर्ण मात्रा लिएर तीन महिना भइसकेकाहरू सबैले बुस्टर डोज लिनुपर्ने र ५ देखि ११ वर्ष उमेर समूहका बालबालिकालाई खोप लगाउनुपर्ने बताए ।"
तुइनबाट खसेका युवक महाकालीमा बेपत्ता,"(दार्चुला)  व्यास गाउँपालिका२ दुम्लिङस्थित गोठालघाटमा बुधबार दिउँसो तुइन चुँडिएर एक युवक महाकाली नदीमा बेपत्ता भएका छन् । भारतबाट घर फर्कने क्रममा महाकाली तरिरहेका बेला भारतपट्टि तुइन बाँधिएको खम्बा (ठेसो) भाँचिएर दुम्लिङका १८ वर्षीय सचिन बुढाथोकी नदीमा बेपत्ता भएका हुन् । गत वर्ष साउन पहिलो साता भारतीय सीमा सुरक्षा बल (एसएसबी) ले मालघाटस्थित तुइनको लट्ठा फुकाल्दा बेपत्ता भएका जयसिंह धामी पनि अहिलेसम्म फेला परेका छैनन् । प्रहरीका अनुसार बुढाथोकी भारत उत्तराखण्ड राज्यको धारचुला तहसिलअन्तर्गतको गर्वाधार बजारबाट खाने तेल किनेर घर फर्कंदै थिए । घरबाट सामान किन्न सीमावर्ती भारतीय बजार गएर फर्कने क्रममा घटना घटेको प्रारम्भिक जानकारी आएको जिल्ला प्रहरी कार्यालयका सूचना अधिकारी राजेश शाहीले बताए । उनले घटनाको जानकारी पाउनेबित्तिकै दुम्लिङबाट प्रहरी खटिएको जानकारी दिए । दुम्लिङमा रहेको सशस्त्र प्रहरीको बीओपीबाट पनि सुरक्षाकर्मी युवकको खोजीमा जुटेका छन् । व्यास२ का वडाध्यक्ष धीरनसिंह बुढाथोकीका अनुसार सचिन दिउँसो खाना खाएर घरायसी सामान किन्न तुइनबाटै भारतीय बजार गर्वाधार गएको र फर्कंदा सोही तुइनको भारतपट्टिको खम्बा भाँचिएर घटना भएको हो । तुइन चुँडिएपछि सचिनसँगै गएका व्यक्ति भने भारतमै रोकिएका छन् । घटनापछि उनैले गाउँलेलाई खबर गरेका थिए । गाउँलेले घटनाबारे नजिकै रहेको प्रहरी चौकीमा जानकारी गराएपछि स्थानीय र सुरक्षाकर्मी बेपत्ता युवकको खोजीमा जुटेको वडाध्यक्ष बुढाथोकीले बताए ।प्रहरीका अनुसार महाकालीमा बेपत्ता युवकको खोजीमा महाकाली किनारमा प्रहरी, सशस्त्र प्रहरी र स्थानीय छन् । महाकाली तटीय क्षेत्रका प्रहरी युनिटलाई खोजीमा सघाउन जानकारी गरिएको प्रहरीले जनाएको छ । जिल्ला सदरमुकाम खलंगाबाट करिब ४५ किलोमिटर उत्तरपश्चिम क्षेत्रमा घटना भएको हो । नेपालबाट ओहोरदोहोर गर्ने भरपर्दो बाटो नहुँदा यो क्षेत्रका स्थानीय गाडी सुविधाका लागि भारतीय बाटो प्रयोग गर्नुपर्ने र सीमा नदी महाकालीमा जोखिमपूर्ण रूपमा तुइन तर्नुपर्ने बाध्यतामा छन् । सीमा नदीमा झोलुङे पुल नहुँदा हामी हिउँदबर्खा तुइनकै सहायताले महाकाली तर्न बाध्य छौं, स्थानीय महेन्द्र बुढाथोकीले भने, सदरमुकाम र यहाँको बजार पुग्न नेपालबाट दुई दिन लाग्छ, भारतबाट अढाईतीन घण्टामै खलंगा पुग्न सकिन्छ । सरकारले देशभरिका तुइन विस्थापित गर्ने अभियान चलाउँदा यहाँको सीमा नदीमा बनाइएका तुइन भने हटेका छैनन् । दुम्लिङमा झोलुंगे पुल निर्माण गर्न प्रस्ताव गरिए पनि कार्यान्वयन भएको छैन । पछिल्लो समयमा व्यास गाउँपालिकाले दुम्लिङमा पुल बनाउने निर्णय गरेर सरकारसँग सहयोग मागे पनि सुनुवाइ नभएको वडाध्यक्ष बुढाथोकीले बताए । मालघाट क्षेत्रमा बनाइएको झोलुंगे पुल पनि अलपत्र छ ।"
कर संशोधन नभएसम्म आन्दोलन,"विराटनगर (कास) अर्थमन्त्री जनार्दन शर्माको राजीनामा माग्दै सडक आन्दोलनमा उत्रिएका पूर्वका उद्योगी र मजदुरले बजेटमार्फत परिवर्तन गरिएका केही उद्योगलक्षित करमा संशोधन नभए आन्दोलन जारी रहने प्रतिक्रिया दिएका छन् । अर्थमन्त्री शर्माले राजीनामा दिए पनि उनले नीतिगत भ्रष्टाचार गरेर केही उद्योगलक्षित करका दायरामा गरिएको परिवर्तन कायमै छ । आन्दोलनको अगुवाइ गर्ने मोरङ व्यापार संघका अध्यक्ष नवीन रिजालले अर्थमन्त्री शर्माले सीमित उद्योगलाई संरक्षण गर्दै जीआई वायर, वनस्पति घिउतेल र सेनिटरी प्याड उद्योग बन्द गर्न बाध्य तुल्याउन करमा परिवर्तन गरेको बताए । त्यसलाई संशोधन गरिनुपर्छ, नभए हाम्रो आन्दोलन जारी रहन्छ, उनले भने । मोरङ व्यापार संघको अगुवाइमा उद्योग संगठन, नेपाल उद्योग परिसंघ प्रदेश १, नेपाल ट्रेड युनियन कांग्रेस मोरङ, नेपाल ट्रेड युनियन महासंघ (जिफन्ट) प्रदेश १, अखिल नेपाल ट्रेड युनियन महासंघ (अन्टुफ) प्रदेश १ र समाजवादी ट्रेड युनियन प्रदेश १ ले सडक आन्दोलन गर्दै आएका थिए ।शर्माको राजीनामालगत्तै मोरङ व्यापार संघले विज्ञप्ति जारी गर्दै जीआई वायर उद्योग, घिउतेल उद्योग र सेनिटर प्याड उद्योगका करमा शर्माले नीतिगत भ्रष्टाचार गरेको उल्लेख गरेको छ । करमा गरिएको परिवर्तन संशोधन गरिनुपर्ने, मौद्रिक नीति सच्याउनुपर्ने, संस्थागत ब्याजदर न्यून गरिनुपर्ने, रेमिट्यान्स वैधानिक बाटोबाट आउने वातावरण बनाउनुपर्ने, इबिलिङको कारोबार दायरा १० करोडबाट २५ करोडको सिलिङ कायम गरेर लागू गर्ने समय ६ महिनाको राख्नुपर्ने, कच्चा पदार्थ र फिनिस गुडको भन्सार दर कम्तीमा १० देखि १५ प्रतिशत फरक गरिनुपर्ने संघको माग छ ।"
नागढुंगासिस्नेखोला सुरुङ निर्माणसँगै नेपाली जनशक्ति तयार,"(काठमाडौं)  सुरुङ निर्माण जस्तो कठिन एवं चुनौतीपूर्ण कामका लागि नेपालमै जनशक्ति तयार भएका छन् । ०७६ कात्तिकबाट निर्माण सुरु भएको नागढुंगासिस्नेखोला सुरुङमा काम गरेर उनीहरू दक्ष भएको आयोजनाले जनाएको छ । अहिलेसम्म डेढ सय जनशक्ति तयार भइसकेको पनि आयोजनाले प्रस्ट्याएको छ । सुरुङ निर्माण जटिल काम हो, आयोजना प्रमुख नरेशमान शाक्यले भने, सडक सुरुङमा यस्ता जनशक्ति थिएनन्, हाइड्रोपावरमा मात्र थिए, अब बन्ने सडक सुरुङमा नेपाली जनशक्ति प्रयोग हुनेछन् । सुरुङसम्बन्धी विषय अध्ययन गरे पनि नेपाली जनशक्तिलाई कसरी ड्रिलिङ गर्ने, ब्लास्ट कसरी गर्ने आदि जानकारी त्यति थिएन । तर अब सुरुङ इन्जिनियर, भूगर्भविद् र सिभिल इन्जिनियर सुरुङ निर्माणमा दक्ष भएको शाक्यले जनाए । उनीहरूले सुरुङभित्र ढलानको काम कसरी गर्न सकिन्छ, निर्माणमा केमिकल कसरी प्रयोग गर्नेलगायत विषयबारे राम्रो जानकारी हासिल गरेका छन्, उनले भने । नेपालमा यसअघि हाइड्रोपावरमा सुरुङ निर्माण गरिए पनि सडक सुरुङ नबनाइएको उनको दाबी छ । जसले गर्दा त्यति धेरै जनशक्तिको आवश्यकता परेन । अहिले नेपालमा २३ वटा सुरुङ अध्ययनका क्रममा छन् । सिद्धबाबा सुरुङमार्गको ठेक्का सम्झौता भएर निर्माण प्रक्रिया अघि बढाइएको छ । तयार भएका जनशक्तिलाई अब बन्ने सुरुङमा लगाउन सकिने शाक्यको भनाइ छ । अहिले नेपालमा सुरुङसम्बन्धी पढाइ हुन थालेको छ । पश्चिमाञ्चल इन्जिनियरिङ क्याम्पस पोखरामा गत वर्षबाट यसको मास्टर्स तहको पढाइ सुरु गरिएको छ । आगामी वर्षबाट काठमाडौं विश्वविद्यालयले पनि यो विषय पढाउने जनाइएको । मैले सिभिल इन्जिनियरिङमा बीई र जियो टेक्निकलमा मास्टर्स गरेको हुँ, शाक्यले भने, पहिला सुरुङसम्बन्धी पढेको हुँ । तर प्रयोगात्मक अभ्यास गरेको थिइनँ । अहिले सुरुङ निर्माणबारे धेरै कुरा थाहा पाएँ । तालिम तथा गोष्ठीमा सुरुङ निर्माणबारे जानकारी दिन मलाई निम्तो आउन थालेको छ । नागढुंगासिस्नेखोला सुरुङमार्ग सबैलाई सिक्ने अबसर भएको सडक विभागका महानिर्देशक अर्जुनजंग थापा बताउँछन् । सुरुङ निर्माणसँगै जापानी प्रविधि हस्तान्तरण भएको छ । यसमा प्रत्यक्ष संलग्न भएर नेपाली प्राविधिकले काम गर्ने अबसर पाएका छन्, उनले भने, सब कन्ट्र्याक्टरका रुपमा नेपाली निर्माण व्यवसायीले काम गरिरहेका छन् । मेगाटेक कन्स्ट्रक्सन र स्वच्छन्द निर्माण सेवाले जापानी निर्माण कम्पनी हाज्मा एन्डोका प्राविधिकको निगरानीमा काम गरिरहेको थापाले जनाए । सबै कामदार नेपाली छन्, ८ जना नेपाली इन्जिनियरले अहिले पनि काम गरिरहेका छन्, उनले भने, नेपाली कामदारका लागि यो सिक्ने अबसर हो । अहिले निर्माणमा ५ सय ४० जना कामदार कार्यरत छन् । जापानी र फिलिपिन्सका प्राविधिक भने २४ जना छन् ।यस सुरुङमा काम गरेपछि नेपाली निर्माण व्यवसायीले विदेशी प्राविधिकको सहयोगबिनै सडक सुरुङ बनाउन सक्छौं भनेका छन्, महानिर्देशक थापाले भने, नारायणगढमुग्लिङ सडकखण्डमा सुक्खा पहिरो जाने समस्या रहेको दुईवटा ठाउँमा सुरुङ बनाउन सक्छौं भन्दै सडक विभागमा आइडिया लिएर आएका छन् । यसबारे छलफल जारी रहेको उनको भनाइ छ । पुल्चोक इन्जिनियरिङ क्याम्पसका प्रोफेसर र विद्यार्थी प्रयोगात्मक अभ्यासका लागि सुरुङमार्गमा आउने गरेको पनि उनले सुनाए । सब कन्ट्र्याक्टर मेगाटेक कन्स्ट्रक्सनले सुरुङमार्गभित्र निर्माणको काम गर्दै आएको छ । फ्लाईओभर, अप्रोच सडकलगायत बाहिरी संरचना निर्माण भने स्वच्छन्दले गरिरहेको छ । सुरुङ आयोजना निर्माण समय १० महिना बाँकी छँदा यसको भौतिक प्रगति ३९ प्रतिशत छ । मुख्य र आपत्कालीन सुरुङसहित कुल ५ दशमलव ४९९ किमिमध्ये अहिलेसम्म ३ दशमलव ०७२ किमि खनिसकिएको छ । कोभिडले असर गरेको भन्दै ८६ दिन म्याद थप गरिएको छ । कोभिडकै कारण समस्या भएको भन्दै अन्य आयोजनाले भने १ वर्षको म्याद थप पाएका छन् । जसले एक वर्ष म्याद थप पाएका छन्, तिनमा प्रगति छैन । तर हाज्माले भने काममा असर गरेको दिनको मात्र समय थप पाएको बताएको छ । अहिले निर्माण व्यवसायीको निर्माण होलिडे भइरहँदा यो सुरुङको काम रोकिएको छैन । प्रतिदिन फिल्डमै कामको समीक्षा हुने गरेको र भोलिपल्ट कसरी काम गर्ने भनेर अघिल्लो दिन नै निर्णय हुने गरेको प्रमुख शाक्यले जानकारी दिए । आयोजनाको काम दुई सिफ्टमा भइरहेको छ, उनले भने, आगामी वैशाखभित्र सुरुङ खन्ने काम सकिने छ, कुनै समस्या नआए ०८० साउनमा सुरुङबाट गाडी चल्नेछन् । मुआब्जाको सबै समस्या समाधान हुने अवस्थामा रहेको उनको दाबी छ । निर्माणमा जापानको साढे १६ अर्ब रुपैयाँ ऋण सहयोग छ । ठेक्का भने साढे २२ अर्ब रुपैयाँको हो । यसमा ६ अर्ब रुपैयाँ नेपाल सरकारको छ ।सुरुङ बनेपछि साढे ७ किमि सडक छोटिँदा नागढुंगा उकालोमा हुने सवारी जामको समस्याबाट यात्रुले छुटकारा पाउनेछन् । सुरुङबाट मोटरसाइकल, पेट्रोलियम पदार्थ बोकेका ट्यांकर, ग्यास बुलेटहरूले भने आवतजावत गर्न पाउने छैनन् ।"
उत्पादन बढाउन मार्सी धानको बिमा,"(जुम्ला)  पातारासी३ का किसान कृष्णबहादुर महातराले २ हजार ७ सय २५ वर्गमिटर जग्गामा मार्सी धान रोपेका छन् । २ साताअघि मात्रै प्रिमियमबापत् ३ सय ३५ रुपैयाँ तिरेर उनले उक्त खेतीको बिमा गरेका छन् । अब उक्त मार्सी धान नभित्र्याउँदासम्म केही क्षति भए उनले बिमाबापत् २६ हजार ५ सय रुपैयाँ पाउनेछन् ।कृष्णका छिमेकी पदमबहादुर महताराले पनि ३८४ रोपनी जग्गामा लगाएको मार्सी धानको बिमा गरेका छन् । २ सय ६० रुपैयाँ प्रिमियम रकम तिरेर बिमा गरेका उनले धानमा केही क्षति भए १९ हजार ९९ रुपैयाँ क्षतिपूर्ति पाउनेछन् । मार्सी धान मुख्य रूपमा कर्णाली प्रदेशको जुम्लामा मात्रै उत्पादन हुने गर्छ । केही वर्षयता मुलुकभित्र र बाहिरसमेत माग बढेपछि यसको उत्पादन बढाउन र किसानलाई खेतीतर्फ आकर्षण गर्न पहिलो पटक बिमा कार्यक्रम ल्याइएको हो ।मार्सी धानमा रोगकिराको संक्रमण हुनुका साथै प्राकृतिक प्रकोपका कारण उत्पादनमा समेत कमी आउन थालेको किसान बताउँछन् । बिमा कार्यक्रम सुरु भएपछि किसानले ढुक्कसँग खेती गर्न सक्ने शिखर इन्स्योरेन्स कम्पनी लिमिटेडले विश्वास लिएको छ । कम्पनीका अनुसार धान फल्ने विश्वकै उच्च स्थान छुमचौर जिउलोका किसानले मार्सी धानको बिमा गरेका छन् । छुमचौरमा कृषि अनुसन्धान केन्द्र विजयनगरले ६ जातको मार्सी धान रोपेको छ । २ हजार ८ सय ५० मिटर उचाइमा फल्ने मार्सी धानको पहिचान बचाउन पनि बिमा थालिएको कम्पनीले जनाएको छ ।छुमचौरमा झन्डै ५५० वर्ष अघिदेखि धान खेती गर्न थालिएको बताइन्छ । केही वर्षयता रोगकिराको संक्रमण बढेर उत्पादनमा ह्रास हुन आउन थालेपछि किसानले धान रोप्नै छाडेका थिए । धानमा रोग लागेर वा प्राकृतिक प्रकोपका कारण क्षति हुन पुगेमा दाबी भुक्तानी पाउने भएकोले अब ढुक्क भएर खोती गर्न सक्ने अवस्था आएको पदमबहादुरले बताए । कृषि क्षेत्रको बिमाको लागि सरकारले ८० प्रतिशत रकम व्यहोर्दै आइरहेको छ । बाँकी २० प्रतिशत रकम व्यहोर्ने गरी छुमचौरका १६ जनाले मार्सी धान खेतीको बिमा गरेका उनले जानकारी दिए ।मार्सीधान जुम्लाको ब्रान्ड भएकाले बिमा कार्यक्रम सुरु गरिएको कम्पनीका जुम्ला शाखा प्रमुख लक्ष्मण शाहीले बताए । मार्सी चामलको माग अत्यधिक छ तर किसान रोगकिरा लागेको भन्दै रोप्न छाड्दै छन्, उनले भने, बिमाले किसानलार्ई धानखेतीमा लाग्न प्रेरित गर्नेछ । जुम्लामा प्रतिरोपनी मार्सी धान खेती गर्न किसानको ४ हजार ९ सय ६५ रुपैयाँ खर्च हुने जिल्ला कृषि विकास कार्यालयको आकलन छ ।बिमाबापत् किसानले सरकारले व्यहोर्ने रकम कटाएर प्रतिरोपनी ५० रुपैयाँका दरले प्रिमियम तिरिरहेको कृषि विकास प्रमुख गणेश अधिकारीले बताए । उनका अनुसार धानबालीमा क्षति भएमा कृषि प्राविधिकले खेतमा गएर मूल्यांकन गर्छन् र त्यहीअनुसार क्षतिपूर्ति दिइन्छ । हाम्रो उद्देश्य छुमचौर जिउलाभरि मार्सी धानका बाला झुलुन् भन्ने हो तर किसान खेती गनै दुःख भयो भन्दै लगाउन मान्दैनन्, उनले भने, धान उत्पादनमा कमी आयो र रोगकिरा लाग्यो भनेर किसान निरुत्साहित बनिरहेका छन् । अब बिमाले किसानलाई केही उत्साह दिनेछ ।जुम्लामा झण्डै ३ हजार हेक्टर खेतीयोग्य जमिनमध्ये करिब १५ सय हेक्टरमा काली मार्सी धान रोप्ने गरिएको कार्यालयको तथ्यांक छ ।"
ब्रोकर लाइसेन्स बाँड्न नियमावली संशोधन,हरेक आवको पहिलो महिना लाइसेन्सका लागि आवेदन खोलिनेसीमित र पूर्ण कार्य गर्नेगरी २ प्रकारका ब्रोकरको परिकल्पनाचुक्ता पुँजी ब्रोकरको प्रकारअनुसार न्यूनतम २० करोडदेखि १ अर्ब ५० करोडसम्म कायमनयाँ ब्रोकरले लाइसेन्स लिनुअघि र पुरानाले नियमावली लागू भएको २ वर्षभित्र तोकिएको चुक्ता पुँजी पुर्याउनुपर्ने तोकिएको मापदण्ड पुर्याएर ब्रोकर कम्पनी खोल्न र मन नलागे व्यवसाय छोड्न पाइनेबैंकका सहायक कम्पनीले पनि ब्रोकर लाइसेन्स पाउने
रेल्वे विधेयक छिट्टै पास गर्न सांसद एकमत,"(काठमाडौं)  प्रतिनिधिसभामा छलफ लका क्रममा रहेको रेल्वे प्रतिस्थापन विधेयक छिटो पारित गर्न सबै पार्टीका सांसद एकमत भएका छन् । विधेयकमाथिको सैद्धान्तिक छलफलका क्रममा बुधबार सांसदहरूले विधेयक छिटो पास गरेर कानुनका रूपमा कार्यान्वयनमा ल्याउनुपर्नेमा जोड दिएका हुन् ।कांग्रेस सांसद दिव्यमणि राजभण्डारीले नेपालमा रेल सेवा विकास गर्न नयाँ तरिकाबाट जान आवश्यक रहेको बताए । यसका लागि ऐन, कानुनको व्यवस्थापन हुन जरुरी छ, त्यही आधारमा यो विधेयक आएको हो, उनले भने, धेरै समयसम्म प्रतिनिधिसभामा अड्किएर बसेको थियो, यो जस्तै अन्य धेरै विधेयकहरू अड्किएका छन्, जसलाई फटाफट संसद्मा प्रस्तुत गरी पास गरेर कानुनका रूपमा लागू गर्न जरुरी छ । उनले छुट्टै रेल्वे बोर्ड स्थापना नगरी शतप्रतिशत सरकारकोस्वामित्वमा रहने कम्पनीका हिसाबले विकास गर्न जरुरी रहेको बताए ।रेल्वे विधेयक राष्ट्रिय हितलाई केन्द्रित गरेर अघि नबढाइएको एमाले सांसद भीम रावलको तर्क थियो । रेल्वे सञ्चालन गर्ने व्यक्तिको अनुभव ३ वर्ष रेल चलाएको हुनुपर्ने भनिएको छ, उनले भने, विधेयकमा हाम्रो शिक्षण संस्थाबाट रेल्वेसम्बन्धी ज्ञान दिलाउने, तालिम दिने र त्यस्तो विश्वविद्यालय चलाउने कुरा कहीं छैन, यसबाट के देखिन्छ भने रेल नेपालमा सञ्चालन गर्ने तर त्यसका डब्बा र चलाउने मान्छे विदेशी हुने भन्ने हुन्छ । रेल्वे बोर्डले विदेशी व्यक्ति र सरकारसँग सहयोग लिन सक्नेछ भन्ने लेखिनु गलत रहेको उनको भनाइ थियो । विधेयकमा रेल्वे बोर्ड गठन गर्ने र भौतिकमन्त्री बोर्डको अध्यक्ष हुने भनिएको छ वा सम्पूर्ण रूपमा निजी कम्पनीलाई सञ्चालन गर्न दिने भनिएको छ, रावलले भने, घुमाएर रेल सञ्चालन कुनै व्यक्ति वा निजी कम्पनीलाई दिने यो विधेयकको अन्तिम उद्देश्य रहेको देखिन्छ, यस्तो नगरियोस् । भारतमा छुट्टै मन्त्रालय नै स्थापना गरेर रेल चलाएको उदाहरण दिँदै उनले कुनै व्यक्ति वा कम्पनीलाई दिनु गलत रहेको जिकिर गरे । भर्खरै बामे सर्दै गरेको रेल्वे क्षेत्रलाई पूर्णरूपमा परनिर्भर बनाउने र राष्ट्र हितविपरीतको दिशामा हिँडाउने काम नगरियोस्, उनले भने । एमाले सांसद सरिताकुमारी गिरीले पनि रेल्वे कानुन तत्कालै लागू गर्न जरुरी रहेको धारणा राखिन् । रेल्वेसम्बन्धी कानुन कडा रूपमा आउनुपर्छ, उनले भनिन्, अब रेल चलाउने चालक, विज्ञ इन्जिनियर पनि नेपालमै तयार गर्नुपर्छ । उनले यससम्बन्धी पढाइ नेपालमै सुरु गरी जनशक्तिमा अरु मुलुकसँगको निर्भरता हटाउनुपर्नेमा जोड दिइन् । अहिले नेपाल रेल्वे कम्पनीले रेल्वेका नाममा पार्टीका कार्यकर्ता भर्ना गरेर राज्यको ढुकुटी रित्याउने काम गरिरहेको छ, उनले भनिन्, त्यसैले आफ्ना कार्यकर्ता पोस्ने काम बन्द गरियोस्, यसतर्फ सम्बन्धित मन्त्रीको ध्यान जान जरुरी छ । नेपाल मजदुर किसान पार्टीका सांसद प्रेम सुवालले रेल्वे बोर्डको आवश्यकता नरहेको बताए । बोर्ड स्थापना गरेर बोर्ड सदस्यलाई भत्ता, गाडी, पेट्रोललगायत अन्य खर्च सरकारलाई बोझ हुन्छ, त्यसैले यो सेतो हात्ती पालेजस्तै हुन्छ, उनले भने, मन्त्रालयले नै रेल चलाउने व्यवस्था गरियोस् । विदेशी रेल चालक अनुमतिपत्र भएका नेपालीलाई लिखित र प्रयोगात्मक परीक्षा लिएर मात्र रेल चलाउन अनुमति दिने प्रावधान आवश्यक रहेको उनको माग छ । मन्त्रालय आफैंले बेलामौकामा रेल चालक र सहचालकलाई प्रशिक्षण चलाएर आवश्यक जनशक्ति तयार गर्न जरुरी छ, उनले भने, नेपाल ट्रली बस सेवा, साझा बस सेवा, गोरखकाली रबर उद्योगलगायत सार्वजनिक संस्थानहरू डुबाएजस्तै रेल्वे सेवा डुबाउनेलाई राजकाजको मुद्दा चलाउने व्यवस्था विधेयकमा राख्न आवश्यक छ । भौतिक पूर्वाधार तथा यातायातमन्त्री मोहम्मद इस्तियाक राईले जयनगरजनकपुरकुर्था खण्डमा रेल सञ्चालनमा आइसकेकाले तत्काल कानुन बनाएर कार्यान्वयनमा ल्याउन आवश्यक रहेको बताए । संसद्मा विधेयक टेबुल भएको केही दिन मात्र भयो, असार ३० भित्रै यो पास नभए कानुनी शून्यता हुने र सञ्चालनमा आइसकेको रेल पनि बन्द हुने अवस्था रहन सक्छ, उनले सांसदले उठाएका प्रश्नको जवाफ दिँदै भने, त्यसैले चाँडो विधेयकलाई पास गरेर छिटो कानुनका रूपमा कार्यान्वयनमा ल्याउन आवश्यक छ । उनले विदेशीलाई वा निजी कम्पनीलाई रेल सञ्चालन गर्न दिने सरकारको कुनै नियत नरहेको स्पष्ट पारे । प्र्रचलित कानुनबमोजिम आर्थिक सहायता लिने चलन छ, उनले भने, मुलुकको साखलाई धुमिल नहुनेगरी काम गर्न मन्त्रालय र सरकार सजग छ ।प्रतिनिधिसभाबाट विधेयक पारित भएपछि राष्ट्रिय सभामा पठाइन्छ । राष्ट्रिय सभाबाट पनि पास भए प्रमाणीकरणका लागि राष्ट्रपतिसमक्ष पठाइन्छ । त्यसपछि राजपत्रमा प्रकाशन गरी ऐनको रूपमा लागू हुने संघीय संसद् सचिवालयले जनाएको छ ।"
पेट्रोलियम पदार्थ अन्वेषणमा फर्कियो चिनियाँ टोली,"दैलेख (कास) कोरोना महामारीका कारण झन्डै तीन वर्ष रोकिएको पेट्रोलियम पदार्थ अन्वेषणको काम फेरि सुरु हुने भएको छ । पेट्रोलियम पदार्थ तथा ग्यास खानी अन्वेषणका लागि ७ जना चिनियाँ प्राविधिकसहितको टोली हालै दैलेख पुगेको छ । खानी तथा भूगर्भ विभागका भूगर्भविद् गणेशनाथ त्रिपाठीले चिनियाँ प्राविधिकसहित विभागको टोली दैलेख पुगिसकेको बताए ।सन् २०१९ देखि चीन सरकारको आर्थिक तथा प्राविधिक सहयोगमा पेट्रोलियम पदार्थको विस्तृत अन्वेषण अघि बढाइएको थियो । तर कोरोना महामारी सुरु हुनासाथ चिनियाँ टोली स्वदेश फर्केको थियो । सन् २०२२ मा सक्ने गरी सम्झौता गरिए पनि गत चैत १४ को मन्त्रिपरिषद् बैठकले परियोजनाको म्याद दुई वर्ष थप गरेको विभागले जनाएको छ । हाल परियोजनाले पहिलो चरणको काम मात्र सकेको छ । स्थलगत काम सकेर २०७६ फागुनमा चीन गएको प्राविधिक टोली फर्किएसँगै बाँकी काम सुरु गर्न लागिएको भूगर्भविद् त्रिपाठीले बताए ।दैलेखमा रहेको पेट्रोलियम पदार्थ अन्वेषण गर्न २०७२ चैतमा चीन र नेपालबीच प्रधानमन्त्रीस्तरीय द्विपक्षीय समझदारी भएको थियो । २०७६ फागुनमा विभाग र चिनियाँ जियोजिकल सर्भे कम्पनीबीच अन्वेषण र उत्खनन गर्न २ अर्ब ४० करोडको आर्थिक तथा प्राविधिक सम्झौता भएको थियो । उक्त क्षेत्रको २० हजार २० वर्गमिटरमा गरिएको सर्भेका आधारमा अब ड्रिलिङको काम गरिने विभागले जनाएको छ । भूगर्भविद् त्रिपाठीले चिनियाँ टोलीले इन्धन अन्वेषणका लागि यसपटक ड्रिलिङ गर्ने सबैभन्दा उपयुक्त स्थानको छनोट गरिरहेको बताए । अब ज्वाला बलेको स्थानका ३ ठाउँमा ड्रिलिङको काम सकिन्छ, उनले भने, वर्षौंदेखि ग्यास बलेको पादुका, श्रीस्थान र नाभीस्थानमा कम्तीमा ४ किलोमिटर गहिरो ड्रिलिङ गर्ने गरी काम अघि बढाइएको छ ।"
चक्रपथमा एनसेलले बनायो 'ग्रिन बेल्ट,"काठमाडौं (कास) एनसेल आजियाटाले आफ्नो व्यावसायिक सामाजिक जिम्मेवारीअन्तर्गत चक्रपथको कोटेश्वरदेखि कलंकीसम्मको सडकमा ग्रिन बेल्ट बनाएको छ । एनसेलले वन तथा भूसंरक्षण विभागसँगको सहकार्यमा उक्त सडक खण्डको ग्रिन बेल्ट क्षेत्रमा ल्यान्डस्केपिङसहित हरियाली क्षेत्र विकास गरेको हो । जसको संरक्षण पनि गर्ने कम्पनीले जनाएको छ । ललितपुर महानगर प्रमुख चिरीबाबु महर्जन, विभागका महानिर्देशक राजेन्द्र केसी र एनसेलका प्रमुख कार्यकारी अधिकृत एन्डी चोङले ग्रीन बेल्टको मंगलबार उद्घाटन गरे । यसले सडकलाई सफा र हरियालीलाई प्रवर्द्धन गरेको कम्पनीले दाबी गरेको छ । उक्त खण्डमा वृक्षरोपणमा पनि योगदान पुर्याएको बताउँदै कम्पनीले सन् २०२४ सम्म ग्रिन बेल्टको संरक्षण गर्ने जनाएको छ ।"
माइडियाको वाइफाईयुक्त वासिङ मेसिन बजारमा,"काठमाडौं (कास) माइडिया ब्रान्डको आधिकारिक वितरक चौधरी ग्रुपले लन्ड्री विभाजनअन्तर्गत २ मोडलका वासिङ मेसिन बजारमा ल्याएको छ । ८ र ९ केजी क्षमताका वाइफाई सिरिजका वासिङ मेसिनका २ मोडल सार्वजनिक गरिएको हो । वासिङ मेसिनमा लुनार सिरिजले स्टिम केयरसहितको स्वास्थ्यकेन्द्रित विशेषताहरू समावेश गरिएको कम्पनीले जनाएको छ । लुनार सिरिजमा माइडियाको इन्भर्टर काट्रो मोटर रहेको छ, जसले ७० प्रतिशतसम्म ऊर्जा बचत गर्ने र अन्य मोटरको तुलनामा १०४ प्रतिशत कम आवाज आउने कम्पनीको दाबी छ । स्मार्ट लाइफका लागि वाइफाई जडान आईओटी टेक्नोलोजीले प्रयोगकर्तालाई वासिङ मेसिन नियन्त्रण गर्न सघाउनेछ । मोबाइल एपमार्फत कुनै पनि समय मेसिनमा पानीको स्तर, गति, तापमानबारे थाहा पाउन सकिन्छ ।"
बेलायतमा गहिरियो राजनीतिक संकट,"(लन्डन)  दुई शक्तिशाली मन्त्रीहरूले राजीनामा दिएपछि बेलायतमा राजनीतिक संकट चुलिएको छ । अर्थमन्त्री ऋषि सुनाक र स्वास्थ्यमन्त्री साजिद जाविदले प्रधानमन्त्री बोरिस जोन्सनको कार्यशैलीको चर्को आलोचना गर्दै पदबाट राजीनामा दिएका छन् । उनीहरूको राजीनापछि अरू कनिष्ठ मन्त्री र सहयोगीले पनि पद छाडेका छन् । प्रधानमन्त्री जोन्सनले हालै बीबीसीसँगको एक अन्तर्वार्तामा क्रिस पिन्चरविरुद्ध लागेका यौन दुर्व्यवहारसम्बन्धी आरोपबारे जानकारी हुँदाहुँदै आफूले उनलाई सहायक प्रमुख सचेतक नियुक्त गर्नु नराम्रो गल्ती भएको स्विकारेपछि राजनीतिले नयाँ मोड लिएको हो । सत्तारूढ दल कन्जरभेटिभ (टोरी) भित्रै प्रधानमन्त्री जोन्सनको विकल्प खोज्न गत महिना ल्याइएको अविश्वास प्रस्ताव विफल भएको थियो । पार्टी विधानअनुसार आगामी वर्ष जुन महिनासम्म जोनसनको नेतृत्वविरुद्ध चुनौती दिन नपाइने भएकाले अर्को आवधिक निर्वाचन सन् २०२४ मा हुने अपेक्षा छ । यद्यपि विद्रोही टोरी नेताहरूले पार्टीको विधान परिवर्तन गर्ने प्रयास गरिरहेका बीबीसीले जनाएको छ ।आधुनिक समयमा आफ्नो पार्टीको अविश्वास प्रस्ताव सामना गर्ने बेलायती प्रधानमन्त्री मार्गरेट थ्याचर, जोन मेजर, टेरेजा मे सबैको राजीतिक आयु कम भएको इतिहास छ । प्रधानमन्त्री जोन्सन पदबाट राजीनामा नदिनेमा दृढ छन् तर प्रमुख प्रतिपक्षी दल लेबरले ताजा चुनाव माग गरेको छ । तर बेलायतमा सन् २००८ देखि लगातार भइरहेको राजनीति तथा आर्थिक अस्थिरताको शृंखला चाँडै अन्त्य हुने सम्भावना भने न्यून छ ।कोभिड लकडाउनका बेला आफ्नो कार्यालयमा पार्टी गरी धेरैपटक नियम तोडेको र पुलिसले जरिवानासमेत गरेको जस्ता कयौं मुद्दामा झूटो बोलेको भन्दै बोरिसको आलोचना भइरहेको छ । बेलायतमा मुद्रास्फीतिका कारण परिरहेको आर्थिक असरले जनजीवन प्रभावित हुने क्रम जारी छ । यस्तो जल्दोबल्दो समस्या सामना गर्नुको सट्टा आफ्नै दलभित्रको बढ्दो किचलोले प्रधानमन्त्री जोन्सनको राजनीतिक भविष्य अन्ततिर आइपुगेको कतिपय विश्लेषकहरूको टिप्पणी छ । बेलायतमा मुद्रास्फीति ३० वर्षयताकै उच्च रहेको बैंक अफ इंग्ल्यान्डको तथ्यांकले देखाएको छ । २ प्रतिशत हुने लक्ष्य राखिएको मुद्रास्फीति अहिले करिब १० प्रतिशत पुगेको छ र यस वर्षको अन्त्यसम्म ११ प्रतिशत पुग्ने प्रक्षेपण गरिएको छ । बढ्दो मुद्रास्फीतिले इन्धन, ऊर्जा, खाद्यलगायत अन्य उपभोग्य वस्तुको अभूतपूर्व मूल्यवृद्धिले जनजीविकामा ठूलो असर परिरहेको छ । अन्तर्राष्ट्रिय मुद्राकोषले बेलायतमा आर्थिक मन्दी तथा मुद्रास्फीति अरु विकसित देशमा भन्दा बढी हुने भविष्यवाणी गरेको छ । बैंक अफ इंग्ल्यान्डले ऊर्जा र इन्धनको बढ्दो मूल्यवृद्धिले बेलायतलगायत विभिन्न देशमा आर्थिक संकट आउने बताएको छ । बेलायतको केन्द्रीय बैंकले मंगलबार बेलायतभित्रका बैंकलाई आफ्नो कुल सम्पत्तिको एक प्रतिशतबाट बढाएर दुई प्रतिशत बराबरको रकम बफरका लागि छुट्याउन निर्देशन दिइसकेको छ । अन्तर्राष्ट्रिय बजारमा पाउन्ड स्टर्लिङको भाउ डलरसँग १६ प्रतिशतले गिरावट आएको छ । केही महिनायता पाउन्ड स्टर्लिङ निरन्तर ओरालो लागिरहेको छ । बेलायतमा आर्थिक वृद्धिदर (खासमा तलब), उत्पादकत्वमा ह्रास, ब्रेक्जिटले ल्याएको अन्योलता, सन् २००८ को आर्थिक मन्दीदेखि नै बैंक अफ इंग्ल्यान्डले अपनाउँदै आएको मौद्रिक नीति आदिका कारण अहिलेको संकट आएको लन्डनस्थित अर्थ व्यवस्थापनविद् विकलचन्द्र आचार्य बताउँछन् । यस अलावा कोभिड महामारी, रुसयुक्रेन युद्ध, बढ्दो आन्तरिक ऋणका कारण पनि बेलायतको आर्थिक अस्थिरतामा थप बल पुगेको हो । बढ्दो मुद्रास्फीतिलाई मध्यनजर राख्दै बैंक अफ इंग्ल्यान्डले ब्याजदरमा वृद्धि गरेको छ । बैंक अफ इंग्ल्यान्डले सन् २००८ पछिको वित्तीय संकटले ल्याएको आर्थिक वृद्धिदरको उत्साह जगाउन सन् २००९ देखि २०२१ को बीचमा ८९५ अर्ब पाउन्ड रकम ऋणपत्रमार्फत् अर्थतन्त्रमा लगानी गरेको छ । यसलाई क्वान्टिटेटिभ इजिङ पनि भनिन्छ । तर कोभिड लकडाउनका कारण बोण्डमार्फत हालेको पैसाले उत्पादन हुन नसकेर माग र आपूर्तिबीच सन्तुलन बिग्रियो । क्वान्टिटेटिभ इजिङ मार्फत् आएको पैसाका कारण सेयरलगायत अनुत्पादक क्षेत्रमा लगानी बढ्यो र सम्पत्तिको मूल्य अकासियो । जसका कारण लामो समयसम्म नियन्त्रण गर्न नसकिने गरी मुद्रास्फीति भएको आचार्यको बुझाइ छ । बेलायतको अर्को आर्थिक संकट ब्रेक्जिटका कारण आएको हो । आयात र निर्यात गरी करिब ५० प्रतिशत बेलायती व्यापार युरोपेली संघ आबद्ध देशमा हुने भएकाले ब्रेक्जिटपछि कामदार अभावलगायत विभिन्न आर्थिक असर परेका कारण मुद्रास्फीति उच्च भएको हो । बेलायतमा सन् १७७० मा भएको उच्च मुद्रास्फीति नियन्त्रण गर्न ३० वर्षभन्दा बढी समय लागेको थियो ।"
रेस्टुरेन्टलाई सेवा शुल्क लिन रोक,नयाँदिल्ली (कास) भारतको केन्द्रीय उपभोक्ता संरक्षण प्राधिकरण (सीसीपीए) ले होटल तथा रेस्टुरेन्टमा खानपिन गरेपछि तिर्ने रकममा सेवा शुल्क जोड्न नपाइने नियम लागू गरेको छ । नयाँ आदेशपछि कुनै पनि रेस्टुरेन्टले ग्राहकलाई सेवा दिएबापत अतिरिक्त सेवा शुल्क लिन पाउने छैनन् । त्यस्तो शुल्क तिर्न आफूहरूलाई बाध्य पारेको भन्दै उपभोक्ताहरूले उजुरी गरेपछि प्राधिकरणले नयाँ नियम लागू गरेको हो । भारतीय रेस्टुरेन्टले ५ देखि १० प्रतिशतसम्म सेवा शुल्क लिँदै आएका थिए । नयाँ निमय लागू भएसँगै अब कुनै रेस्टुरेन्टले सेवा शुल्क लिएको खण्डमा त्यसविरुद्ध तत्कालै डिजिटल प्लेटफर्मबाटै उजुरी गर्न सकिने व्यवस्थासमेत मिलाइएको छ । नयाँ निर्देशनअनुसार होटल तथा रेस्टुरेन्टले अब सेवा शुल्क वा टिप्स तिर्न अस्वीकार गर्ने व्यक्तिलाई प्रवेश रोक्न नपाउने नियम लागू गरिएको छ । सेवा शुल्क दिने कुरा ग्राहकमा निर्भर रहेको र त्यसका लागि रेस्टुरेन्टले बाध्य बनाउन नसक्ने प्राधिकरणको भनाइ छ । रेस्टुरेन्टहरूले असुल्ने टिपको विषयलाई लिएर भारतमा पछिल्ला केही वर्षयता विवाद छ । ग्राहकहरूले त्यस्तो अतिरिक्त शुल्कबारे आफूहरूलाई पूर्वजानकारी नदिइने भन्दै गुनासो गर्दै आएका थिए । सन् २०१७ मा उपभोक्तासम्बन्धी मामिला हेर्ने विभागले जारी गरेको निर्देशिकामा ग्राहकले रेस्टुरेन्टको मेन्युमा उल्लेख गरिएको शुल्क र सरकारले लागू गरेको कर मात्रै तिर्दा हुने उल्लेख छ । यसअघि सरकारले रेस्टुरेन्टका कर्मचारीलाई उचित पारिश्रमिक दिन प्रोत्साहित गर्दै आफ्नो लागत धान्न वैज्ञानिक तवरले शुल्क हेरफेर गर्न सुझाव दिएको थियो । तर रेस्टुरेन्टहरूले भने बिलमा सेवा शुल्क तथा टिप्स जोडेर लिने गरेका थिए ।
चण्डीगढमा जमेका नेपाली व्यवसायी,"(चण्डीगढ)  भारतको चण्डीगढमा फास्टफुड व्यवसाय गर्ने दाङ रामचोकका राजु थापालाई कार्यालय समयमा भ्याइनभ्याई हुन्छ । बिहान खाना, खाजाको समयमा पसलमा ग्राहकको चाप निकै बढी हुने भएकाले उनलाई बोल्ने फुर्सदसम्म पनि हुँदैन । दाइ एकछिनपछि कुरा गर्छु है, कान्तिपुरले कुरा गर्न खोज्दा उनले भने । पञ्जाब र हरियाणा प्रान्तको संयुक्त राजधानी चण्डीगढको सेक्टर१५ मा स्थित पटेल मार्केटमा छ थापाको राजु चाइनिज फास्टफुड । त्यहीं व्यवसाय गर्ने दाङ रामपुरका सुरेश थापा र घोराहीका राजेश चौधरीलाई पनि कामको समय जवाफ फर्काउने फुर्सद हुँदैन । पटेल मार्केटमा सुरेशको रोहित चाइनिज फास्टफुड र राजेशको चाइनिज बाउल फास्टफुड छन् । चण्डीगढका प्रमुख बजारमध्येको पटेल मार्केटमा दंगालीहरू फास्टफुड व्यवसायमा राम्रै गरी जमेका छन् । त्यहाँ एकै ठाउँमा ८ वटा फास्टफुड छन् । ती सबै नेपालीकै, त्यो पनि दाङ घर भएकाहरूका । ८ वटा पसल सबैका २३ सटर छन् । जसमा ग्राहकलाई बस्ने व्यवस्था गरिएको छ । किचेन र काउन्टर एकातिर बस्ने ठाउँ अर्कोतिर हुँदा पटेल मार्केटको त्यो निश्चित क्षेत्र नेपालीहरूको पकडमा छ । त्यहाँ होटलका साहुदेखि कामदार सबै नेपाली नै छन् । ग्राहक भने भारतीय । अपराह्न १ बजेको लन्च समयमा प्रत्येक टेबलकुर्सी ग्राहकले भरिएका मात्रै हुँदैनन्, कतिपय ग्राहक बस्ने स्थानको प्रतीक्षामा देखिन्छन् । त्यहीं मःमका लागि चर्चित काठमाडौं चाइनिज फुड पनि छ । काम अलिक होलो भएपछि थापाले कुरा जोड्दै भने, १२ वर्ष भयो यहाँ आफैंले पसल चलाएको । चाइनिज फास्टफुड त्यसमाथि पनि मःम र चाउमिन यहीँको मीठो हुन्छ भनेर हामीले स्थापित गरेका छौं, उनले भने । थापाले नेपाली फास्टफुड बजारका रूपमा यो ठाउँले परिचय बनाइसकेको बताए । उनी चण्डीगढ आएको १७ वर्ष भइसकेको रहेछ । केही वर्ष अरूकैमा काम गरियो, पछि नेपालीहरूकै सहयोगमा यहाँ लगानी गरियो, व्यवसाय राम्रै चलिरहेको छ, उनले भने । दुई दशकदेखि चण्डीगढमा रहेका चौधरीले भने त्यहाँ दुईवटा किचन चलाएका छन् । सन् २००८ देखि आफ्नै व्यवसायमा हात हालेको हुँ, उनले भने, नेपाली कुकले बनाएको मःम यहाँको लोकप्रिय बनेको छ । ग्राहकहरूको मायाले आफूसहित नेपालीहरू यहाँ फास्टफुड पेसामा जमेको उनको भनाइ छ । पटेल मार्केटमा नेपालीहरूको फास्टफुड र अन्य पसलहरूमा समेत गरेर यहाँ सयौं नेपालीले काम गरिरहेको चण्डीगढमै बस्दै आएका दाङकै दीपक डाँगीले बताए । एक जना आएपछि एकले अर्कोलाई आकर्षित गर्दा यहाँ दाङकै मानिसका पसलहरू खुलेका हुन्, उनले भने, असंगठित क्षेत्रमा चौकीदारी, गाडी धुने, मजदुरी गर्ने, होटल मजदुर र सरकारी सेवामा धेरै फरकफरक क्षेत्रका मानिसहरू हुनुहुन्छ । संयोग भन्नुपर्छ, फास्टफुडमा भने दंगालीको पकड छ ।"
हालेप सेमिफाइनलमा,"लन्डन (एएफपी) पूर्वच्याम्पियन सिमोना हालेप विश्व टेनिसमा आफ्नो पुनरागमन कायम राख्दै बुधबार अमेरिकाकी अमान्डा एनिसिमोभालाई हराएर विम्बल्डन टेनिसको अन्तिम चारमा प्रवेश गरिन् । रोमानियाली हालेप १६ औं वरीयताप्राप्त खेलाडी हुन् । चोटका कारण उनी सन् २०१९ मा संन्यासको संघारमा पुगेकी थिइन् । तर अहिले पुनरागमनको क्रममा रहेकी ३० वर्षीया हालेपले एनिसिमोभालाई ६२, ६४ ले हराइन् । उनले जितका लागि १ घण्टा ३ मिनेट खर्चिन् । अब दुईपल्टको ग्रान्ड स्लाम विजेता हालेपले काजकिस्तानकी एलेना रेबाकिनाको सामना गर्नेछिन् । म निकै भावनात्मक भएकी छु, विम्बल्डनको सेमिफाइनल पुग्नुको खुसी बेग्लै छ, हालेपले भनिन्, मैले अहिले आफ्नो खेल जीवनकै उत्कृष्ट टेनिस खेलिरहेकी छु । सन् २०१९ को विम्बल्डन विजेता हालेप सहज जितसँगै अल इंग्ल्यान्ड क्लबमा आफ्नो तेस्रो सेमिफाइनलमा पुगेकी हुन् । गत वर्षको विम्बल्डनमा भने उनी चोटका कारण अनुपस्थित रहिन् ।खेलपछि उनले प्रतिक्रिया दिइन्, म पक्कै पनि राम्रो टेनिस खेलिरहेकी छु । मलाई आफ्नो पूर्ण आत्मविश्वास फर्काउनु छ र यसका लागि ठीक दिशातर्फ अग्रसर छु । मेरो लागि स्थिति अनुकूल बनिरहेको छ । रोमानियाकी १६औं वरीयता प्राप्त खेलाडी सन् २०१८ को फ्रेन्च ओपन विजेतासमेत हुन् । उनले चारपल्ट एनिसिमोभाको सर्भिस ब्रेक गरिन् । पूर्व विश्व नम्बर एक खेलाडीसमेत रहेकी ३० वर्षीया हालेपले पहिलो सेटमा ५१ को अग्रता लिएपछि खेल सजिलै आफ्नो पक्षमा पारेकी हुन् । यहाँसम्मको यात्राका क्रममा उनले अहिलेसम्म एक सेट पनि गुमाएकी छैनन् । रेबाकिनाले अर्को खेलमा अस्ट्रेलियाकी एजला टोमलजानोभिचलाई ४६, ५२, ६३ ले हराइन् । पहिलो सेट गुमाएयता रुसी मूलकी काजाक खेलाडी रेबाकिनाले उत्कृष्ट प्रदर्शन गर्दै खेलमा निकालेकी थिइन् । उनी आफ्नो खेल जीवनमा पहिलोपल्ट कुनै ग्रान्ड स्लामको सेमिफाइनल पुगेकी हुन् । यसक्रममा यस्तो उपलब्धि हात पार्ने पहिलो काजाक खेलाडी पनि बनिन् । उनले यसक्रममा १५ एस प्रहार गरिन् । सन् २०२१ मा पनि अन्तिम आठसम्म पुग्न सफल २३ वर्षीया रेबाकिनाले अहिले जितपछि भनिन्, मेरो लागि स्थिति निकै अविश्वसनीय रहेको छ । म यसका लागि निकै खुसी पनि छु । खेल निकै कडा प्रतिस्पर्धात्मक रह्यो, त्यसैले पनि यो जित विशेष रह्यो । मैले खेलमा सुरुआत भने राम्रो लिन सकिनँ । विशेषतः पहिलो सेटमा मेरो सर्भिस राम्रो हुन सकेन । सायद म केही आत्तिएको थिएँ । रेबाकिनाले सन् २०१८ मा आफ्नो राष्ट्रियता फेरेकी थिइन् । यस वर्ष विम्बल्डनमा रुस र बेलारुसी खेलाडीमाथि फ्रतिबन्ध रहेको छ । रुसले युत्रेनमाथि गरेको आक्रमण र त्यसलाई बेलारुसले समर्थन तथा सहयोग गरेको हुनाले यी दुई देशका खेलाडीले विम्बल्डन खेल्न पाएका छैनन् । हालेप र रेबाकिनाबीच अहिलेसम्म तीन खेल भएकोमा रोमानियाली खेलाडी त्यसमा २१ ले अगाडि छन् । उनीहरूबीच पछिल्लो भेट सन् २०२१ को युएस ओपनमा भएको थियो । हालेप तीन सेट चलेको खेलमा विजयी रहेकी थिइन् ।"
एसिया युथ रग्बी च्याम्पियनसिप नेपालमा,"(काठमाडौं)  किर्गिस्तानको बिस्केकमा भएको एसिया रग्बीको कार्यकारी समिति बैठकले एसिया रग्बी यू१८ च्याम्पियनसिप २०२२ नेपालमा आयोजना गर्ने निर्णय गरेको छ । नेपालले पहिलोपल्ट रग्बीको अन्तर्राष्ट्रिय पतियोगिता आयोजना गर्ने अवसर पाएको हो ।बिस्केकमा सोमबार सम्पन्न दुई दिने बैठकपछि बुधबार स्वदेश फर्किएका एसिया रग्बीका कार्यकारी समितिका सदस्य टंकलाल घिसिङले भने, कार्यकारी समिति बैठकले एसिया रग्बी यू१८ च्याम्पियनसिप २०२२ नेपालमा आयोजना गर्ने निर्णय गरेको छ । नेपालले पहलोपल्ट आयोजना गर्ने अवसर पाएको अन्तराष्ट्रिय रग्बीको प्रतियोगिता दशरथ रंगशालामा हुनेछ । डिसेम्बर (सन् २०२२) मा हुने च्याम्पियनसिप आयोजनाको मिति चाँडै चुंगो लगाइने छ । एसिया रग्बीमा ३५ देश सदस्य छन्, जसमध्ये १५ देखि २० देशका टिम यू१८ च्याम्पियनसिपमा सहभागी हुने अपेक्षा गरिएको उनले बताए ।राष्ट्रिय खेलकुद परिषद (राखेप) का सदस्यसचिवसमेत रहेका घिसिङले भने, यो च्याम्पियनसिप नेपालमा रग्बीको प्रवर्द्धनका लागि उपलब्धि हुनेछ । उक्त अवसरमा रग्बी एसियाको कार्यकारी समिति र परिषदको बैठक पनि काठमाडौंमा हुनेछ । दक्षिण एसियाली स्तरका रेफ्री सेमिनार, रग्बीमा महिला नेतृत्वसम्बन्धी सेमिनार पनि हुनेछ । त्यसैले काठमाडौं त्यसबेला क्षेत्रीय खेलकुदको एउटा केन्द्र हुनेछ । यो हाम्रो लागि खुसीको कुरा हो । एसिया रग्बीको युथ च्याम्पियनसिपमा सेभेन्सको टिमले प्रतिस्पर्धा गर्दै आएको छ । नेपालमा पनि गर्ल्स र ब्वाइजका रग्बी सेभेन्सकै टिमले यू१८ च्याम्पियनसिप खेल्नेछन् ।युथ च्याम्पियनसिपको तेस्रो संस्करण नेपालले आयोजना गर्न लागेको हो । यसअघि पहिलो संस्करण भारत र दोस्रो उज्वेकिस्तानमा भएको थियो । नेपाल रग्बी संघका कार्यबाहक अध्यक्ष दीपक देवकोटाले भने, यू१८ च्याम्पियनसिपको तयारी नेपाली सिनियर टिमको आधार हुनेछ । उमेर समूहदेखि नै नेपाली टिमले अन्तर्राष्ट्रिय प्रतियोगितामा प्रतिस्पर्धा गर्दै क्षमता अभिवृद्धि गर्ने अवसर पाउनेछ, जुन हाम्रो टिमलाई आवश्यक छ । हाम्रो महिला टिमले दक्षिण एसियाली स्तरमा राम्रो गर्ने आस छ र यसलाई युथ च्याम्पियनसिपमा प्रमाणित गर्न चाहन्छौं । उनले गत वर्ष संघका तत्कालीन अध्यक्ष घिसिङ पदबाट राजीनामा दिएर राखेपका सदस्यसचिव भएपछि कार्यबाहक अध्यक्षको रूपमा रग्बी संघ सम्हाल्दै आएका छन् ।नेपाली राष्ट्रिय टिमले असार पहिलो सातामात्रै बंगलादेशविरुद्ध ढाकामा सिरिज खेल्दै सिनियरको पूर्ण टिम मानिने फिप्टिन्समा डेब्यु गरेको थियो । ढाकामा नेपालले फिप्टिन्सको एक र सेभेन्सका दुई खेल नै हारेको थियो । महिला टिमले साउनमा इन्डोनेसियाको राजधानी जकार्तामा क्षेत्रीय प्रतियोगिता खेल्दै छ, जहाँ सात देशका टिम सहभागी हुनेछन् । नेपाली पुरुष टिमले चेन्नई (सन् २०१५) को एसियन डेभलपमेन्ट सिरिजदेखि अन्तर्राष्ट्रिय रग्बीमा प्रतिस्पर्धा गर्न थालेको हो, जुन रियो ओलम्पिक २०१६ को प्रारम्भिक छनोट पनि थियो । नेपाली महिला टिमले पनि सन् २०१६ मा चेन्नईमा डेभलपमेन्ट सिरिज खेल्दै अन्तर्राष्ट्रिय प्रतियोगितामा पाइला चालेको हो ।सन् २०१८ मा पुरुष टिमले सिंगापुर र महिलाले ब्रुनाईमा पनि डेभलपमेन्ट सिरिज खेलेको थियो । ती सबै प्रतियोगिता सेभेन्स टिमका हुन् । नेपाली टिम जापान भएको टच रग्बी को फेस्टिभलमा पनि सहभागी भइसकेको छ । रग्बी वर्ल्ड कप २०१९ को ट्रफी टुर नेपालमा पनि ल्याइएको थियो, जसको सगरमाथा हिमश्रृंखलालाई आधार बनाएर खुम्बुमा खिचिएको तस्बिरले अन्तर्राष्ट्रियजगतमै चर्चा पाएको थियो । गत शनिबार काठमाडौंमा भएको यू१६ टच रग्बीमा पुरुषका १० र महिलाका ९ टिमले प्रतिस्पर्धा गरेका थिए ।"
फेरिएको टेस्ट क्रिकेट,"बर्मिङ्घम (एएफपी) कोही कसैलाई टेस्ट क्रिकेटबारे जति धेरै थाहा छ, त्यो पनि मिथ्या साबित हुनसक्ने छ । जसले इंग्ल्यान्ड र भारतबीचको पाँचौं टेस्ट हेरेको हुनुपर्छ, धेरैले यस्तै महसुस गरेको हुनुपर्छ । कोभिड१९ संक्रमणका कारण पछाडि सरेको यो टेस्टमा इंग्ल्यान्डले सफलतापूर्वक ३ सय ७८ रनको लक्ष्य पछ्याएको थियो । बज बल को पछिल्लो राम्रो उदाहरण हो यो । इंग्ल्यान्ड त्यसमा ७ विकेटले विजयी रह्यो । अनि इंग्ल्यान्डले लगातार चौथो टेस्ट चौथो इनिङ्समा लक्ष्य पछ्याएर जितेको थियो । त्यसअघि बेन स्टोक्सको नेतृत्वमा रहेको इंग्ल्यान्डले विश्व टेस्ट च्याम्पियनसिपमा न्युजिल्यान्डमाथि अविश्वसनीय रूपमा ह्वाइटवास रचेको थियो । यो इंग्लिस टिमका प्रशिक्षकका रूपमा ब्रेन्डन म्याकलम भित्रिएपछि सम्भव भएको थियो । त्यस शृंखलामा इंग्ल्यान्डले २ सय ७७, २ सय ९९ र २ सय ९६ रनको चुनौतीपूर्ण लक्ष्य पछ्याएको थियो । तर यो कीर्तिमान थिएन । इंग्ल्यान्डले तीन वर्षअगाडि हेडिङ्गलेमा ३ सय ५९ रनको लक्ष्य पछ्याएको थियो । यसमा स्टोक्सले उत्कृष्ट शतक बनाएका थिए । तर अब यो कीर्तिमान रहेन । एजबास्टनमा जो रुटले १ सय ४२ र जोनी बेरिस्टोले १ सय १४ रन बनाए । दुवै नटआउट रहे र २ सय ६९ रनको ठोस साझेदारी गरे । यससँग पाँच टेस्टको शृंखला २२ को बराबरीमा टुंगियो । यसले देखाउँछ, टेस्ट क्रिकेट वास्तवमै धेरै फेरिएको छ । यो एकाएक कसरी सम्भव भयो त ? यसको उत्तर दिने प्रयास गरेका छन्, स्वयं इंग्लिस कप्तान स्टोक्सले । इंग्ल्यान्डले न्युजिल्यान्डको सामना गर्नु अगाडि १७ टेस्ट खेलेको थियो । त्यसमा एकै खेलमा मात्र विजयी रहेको थियो । यस्तोमा टिममाथि बाध्यकारी स्थिति आइपरेको थियो, आफ्नो रणनीति परिवर्तन गर्ने । स्टोक्स भन्छन्, पछिल्लो समय हामीले आक्रामक भएर खेल्ने निर्णय गर्यौं, यसले सबै खेलाडीलाई त्यसैअनुसार मानसिकता बनाएर खेल्न सजिलो बनायो । सबै खेलाडीलाई के थाहा थियो भने जस्तै लक्ष्य पनि पछ्याउन सक्छौं ।त्यसो त टेस्ट क्रिकेटका लागि आक्रामक भएर रन बनाउने रणनीति कुनै नयाँ होइन । कुनै समयको अजय वेस्ट इन्डिजले एकपल्ट लर्डसमा ३ सय ४२ रनको लक्ष्य पछ्याएको थियो । विश्वास नहुन सक्छ, त्यसमा जित ९ विकेटका रह्यो । गोर्डन ग्रिनेजले त्यसमा नटआउट दोहोरो शतक बनाए । यस्तै सन् ९० को अन्त्य र सन् २००० को सुरुतिरको सफल अस्ट्रेलियाली टिम पनि आक्रामक ब्याटिङका लागि माहिर जस्तै थियो । प्रतिओभर चारको दरले रन जोड्थ्यो । त्यतिबेला अस्ट्रेलियाको रणनीति थियो, ब्याटरले त्यसरी तीव्र गतिमा रन बनाउने कि बचेको समय उसका बलरले मज्जाले विपक्षी टिमको २० विकेट लिन सकोस् । तर अहिलेको इंग्ल्यान्डको टिम अझ एक पाइला अगाडि देखिएको छ । इंग्ल्यान्डले पाँचौं दिनको खेलमा लगभग ५ प्रतिओभरको दरले रन बनायो । रुटले त्यसैक्रममा शार्दुल ठाकुरको बलमा छक्का प्रहार गरे, ट्वान्टी२० क्रिकेटको पाराले । यो प्रवृति यसअघि टेस्ट क्रिकेटका लागि पचाउन सकिने खालको थिएन । यो सबै परिवर्तनका लागि इंग्ल्यान्डले न्युजिल्यान्डका पूर्वकप्तान म्याकलमलाई धन्यवाद दिर्नैपर्छ । एक प्रकारले भन्दा उनले इंग्लिस खेलाडीलाई आक्रामक भएर खेल्न उक्साएका थिए । आफ्नो समयका विश्वकै उत्कृष्ट ब्याटर रहेका राहुल द्रविड पनि इंग्ल्यान्डको खेलबाट प्रभावित छन् । अहिले उनी भारतीय टिमका प्रशिक्षक छन् । उनी के मान्छन् भने टेस्ट क्रिकेटमा आक्रामक ब्याटिङको जिम्मा इंग्ल्यान्डले मात्र लिएको छैन । त्यही इंग्ल्यान्डविरुद्ध त्यही एजबास्टन टेस्टमा भारतका लागि ऋषभ पन्तले १ सय ४६ र रवीन्द्र जडेजाले शतक बनाए । द्रविड भन्छन्, जतिबेला खेलाडी लयमा हुन्छ र राम्रो खेलिरहेको हुन्छ, यसरी आक्रामक भएर खेल्न सकिन्छ । भारतले पनि यस्तै खेलेको थियो, त्यसैले ऋषभ पन्त र रवीन्द्र जडेजाले शतक बनाउन सके । अहिले टेस्ट क्रिकेटमा जे जस्तो परिवर्तन देखा परेको छ, त्यो सुखद रहेको छ । यो क्रिकेट स्वयंका लागि राम्रो हो ।"
गाल्टियरमाथि चुनौतीको चाङ,"पेरिस (एएफपी) कतारी लगानी रहेको पेरिस सेन्ट जर्मेन (पीएसजी) ले सायद आफ्नो रणनीतिमा परिवर्तन गरेको छ । किनभने टिम चाहन्छ, युरोपेली च्याम्पियन्स लिग जित्न सकोस् । त्यसकै एउटा कडी छ, नयाँ प्रशिक्षकमा क्रिस्टोफ गाल्टियरको नियुक्ति । तय छ, यी प्रशिक्षकमाथि चुनौतीको चाङ रहनेछ । यी गाल्टियर ५५ वर्षका भए । सन् २०११ मा कतारीहरूले क्लबको स्वामित्य लिएयता नियुक्त हुने सातौं प्रशिक्षक हुन् । उनले दुई वर्षको अनुबन्ध गरेका छन् ।पछिल्लो एक दशकमा फ्रान्सेली फुटबलमा उनले आफूलाई प्रतिष्ठित प्रशिक्षकका रूपमा स्थापित गरेका छन् । यसअघि उनले सान्टा टिएनमा ८ र लिलेमा ४ वर्ष बिताए । सन् २०२१ मा उनले लिलेका लागि फ्रान्सेली लिग वान पनि जिताए । तर, उनमा अहिलेसम्म त्यो जादु र अन्तर्राष्ट्रिय परिचय छैन, जुन माउरिसियो पोचेटिनो, थोमस टचेल र कार्लो एन्सेलोट्टीमा थियो । अथवा जिनेदिन जिदानमा छ । जसको नाम यसअघि पीएसजीको नयाँ प्रशिक्षकका रूपमा जोडिएको थियो । यी सबै आरोपका बावजुत पनि गाल्टियर स्थिर र उत्साही देखिन्छन् । उनका लागि सबैभन्दा सुखको उपलब्धि हो, टिममा रहेका एकसेएक स्टारलाई सम्हाल्ने अवसर । पीएसजी सम्हाल्ने औपचारिक निर्णय भएपछि उनले भनेका छन्, टिमको ड्रेसिङ रूममा ठुल्ठूला स्टार खेलाडी छन्, तिनको प्रशिक्षक हुन पाउनु पनि ठूलो हो । गत सिजन उनकै नेतृत्वमा निस लिगको पाँचौं स्थानमा थियो भने टिमले फ्रेन्च कपको फाइनल यात्रा गरेको थियो । गाल्टियर स्वयंले आफ्नो नियुक्तिपछि पीएसजीमा कुनै क्रान्तिकारी परिवर्तन नहुने बताएका छन् । तर, क्लबका अध्यक्ष नासिर अलखिलाफीले भने परिवर्तनकै संकेत गरेका छन् । उनको नयाँ सोच हो, अब धेरै खर्च नगर्ने, धेरै उतारचढाव नदेखाउने । गत सिजन पीएसजीले लियोनल मेसीसहित सर्जियो रामोसलाई समेत भित्र्याएको थियो, तर प्रतिफल सोचेजस्तो रहेन । केही समय चीनमा फुटबल खेलेका गाल्टियर ४४२ रणनीतिका पारखी हुन् । त्यसमै टिकेर लिलेले सफलता चाखेको थियो । उनी कडा डिफेन्समा जोड दिने गर्छन् र अगाडि आक्रामण नकार्ने काम भने गर्दैनन् । सायद यस्तै रणनीति उनले पीएसजीमा बुन्न सक्ने छैनन्, किनभने टिममा केलियन एमबाप्पे, मेसी र नेयमर जस्ता खेलाडी छन् । गाल्टियर भन्छन्, खेलाडी हेरेर पनि रणनीति बन्ने छ । हाम्रा लागि सबैभन्दा ठूलो लक्ष्य भनेको जित नै हो । फेरि अन्तर्राष्ट्रिय फुटबलमा हाम्रो जस्तो प्रतिष्ठा छ । टिम स्वयं जस्तो छ, हामीले आकर्षक फुटबल पनि खेल्नुपर्नेछ ।गाल्टियर पछिल्लो दशक पीएसजीलाई लिग जित्नबाट रोक्ने दुईमध्ये एक प्रशिक्षक हुन् । यस्तै काम सन् २०१६०१७ मा मोनाकोका लियोनार्डो जार्डिमले गरेका थिए । सन् २०२१ मा मोनाकोलाई अप्रत्याशित नतिजा दिलाएयता उनले राजीनामा थिए । निसमा १२ महिना बिताए । पोचेटिनोले भने १८ महिनापछि पीएसजी छाडेका छन् । एक महिनाअगाडिदेखि उनले छाड्ने निश्चित भए पनि क्लबले भने हालैमात्र उनको बर्खास्तगी पुष्टि गरेको थियो ।"
गर्ल्स फाइनलमा टिम किरण,"काठमाडौं (कास) एसियन प्यासिफिक र टिम किरण ऋत एसईई कप थ्री बाइ थ्री बास्केटबल प्रतियोगिताको गर्ल्सतर्फ फाइनल पुगेका छन् ।आयोजक ऋत एकेडेमीको कोर्टमा बुधबार सेमिफाइनलमा प्यासिफिकले बलर्स एकेडेमीलाई ६४ स्कोरले पराजित गर्यो । अर्को सेमिफाइनलमा टिम किरणले हिमालयन गर्ल्समाथि ८४ को जित पायो । ब्वाइजमा आयोजक ऋत, न्यु जेनिथ बी र एन्जल्स हार्ट ए सेमिफाइनलमा पुगेका छन् । ऋतले स्किब्सलाई ५४, न्यु जेनिथले एन्जल्स हार्ट बी लाई ८६ तथा एन्जल्स हार्ट ए ले इन्साइट भिजन बी लाई ६५ ले हराए । सेमिफाइनलमा ऋतको भेट न्यु जेनिथसँग हुनेछ । एन्जल्स हार्टले इन्साइट भिजन र न्यु जेनिथ ए बीचको विजेतासँग खेल्नेछ ।"
सहभागिता अभिवृद्धि कार्यक्रम,"काठमाडौं (कास) राष्ट्रिय खेलकुद परिषद् (राखेप) को आयोजनामा हुने राष्ट्रपति खेलकुद महिला सहभागिता अभिवृद्धि कार्यक्रममा परिचालन हुने टोलीको बुधबार बिदाइ गरिएको छ । राखेपका सदस्यसचिव टंकलाल घिसिङले टोलीलाई बिदाइ गरे । कार्यक्रम उपत्यकाका तीनसहित २१ जिल्लामा सञ्चालन गरिने छ । कार्यक्रममा कक्षा ८ देखि १२ सम्म अध्ययनरत करिब ४ हजार छात्राको सहभागिता रहने खेलकुद प्रतियोगिता तथा योजना विभागका प्रमुख मीनकुमार शर्माले जनाए । प्रशिक्षार्थीलाई नेपाल केआईएफ कुरोदय संघ र नेपाल मार्सल सेल्फ डिफेन्स संघले आत्मरक्षासम्बन्धी तालिम दिनेछन् । फुटबल, भलिबल, तेक्वान्दो, कराते र रग्बी खेलको प्रशिक्षण पनि दिइनेछ । नेपाल खेलकुद विज्ञान प्रतिष्ठान (सान) का विज्ञहरूले मनोविज्ञानसम्बन्धी प्रशिक्षण दिनेछन् ।"
ओमेगा कप आजदेखि,काठमाडौं (कास) ओमेगा स्कुलको आयोजनामा तेस्रो ओमेगा कप एसईई थ्री बाइ थ्री बास्केटबल प्रतियोगिता बिहीबार सुरु हुँदै छ । प्रतियोगितामा ब्वाइजतर्फ २० र गर्ल्समा ५ टिमको सहभागिता रहने ओमेगाका संयोजक मनोज राजोपाध्यायले जनाए । खेल लिगकम नकआउट आधारमा हुनेछ । ब्वाइजमा पहिलो हुनेले १० हजार र दोस्रोले ५ हजार नगद पुरस्कार पाउने छन् । गर्ल्सको विजेताले ७ हजार र उपविजेताले ५ हजार नगद पुरस्कार पाउनेछन् ।
