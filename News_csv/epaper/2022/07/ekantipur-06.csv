शीर्षक,विवरण
अर्थमा अनर्थ : प्रधानमन्त्री नै साझेदार,"ॅसंवैधानिक निकायले छानबिन गरोस्अर्थमन्त्री शर्माले राजीनामा नदिने, प्रधानमन्त्री देउवा नहटाउने, माओवादी अध्यक्षले फिर्ता नबोलाउने स्थिति अन्त्य गर्न सरोकारवाला तहबाट एकपछि अर्को अपिल आउन थालेका छन् । बजेट निर्माणमा अनधिकृत व्यक्तिको संलग्नताबारे सोमबार पूर्वप्रधानन्यायाधीश सुशीला कार्की, त्रिभुवन विश्वविद्यालयका पूर्वउपकुलपति केदारभक्त माथेमा र नागरिक अगुवा डा गोविन्द केसीले शर्माको राजीनामा माग्दै अपिल जारी गरेका थिए । मंगलबार राष्ट्रिय योजना आयोगका ६ पूर्वउपाध्यक्षले बजेट निर्माणका क्रममा उठेका प्रश्नमाथि मन्त्रिपरिषद्, संसद् र संवैधानिक निकायले छानबिन गर्नुपर्ने माग गरेका छन् ।आयोगका पूर्वउपाध्यक्षहरू पृथ्वीराज लिगल, जगदीशचन्द्र पोखरेल, युवराज खतिवडा, दिनेशचन्द्र देवकोटा, गोविन्दराज पोखरेल र पुष्प कँडेलले मंगलबार विज्ञप्ति जारी गरेका हुन् । नेपालको अर्थतन्त्र समस्यामा रहेको, जनताको पसिनाबाट उठेको करको दुरुपयोग भएको, मूल्य वृद्धि र जनजीविकाका सवाल सरकारले सम्बोधन गर्न नसकेको र सरकारले कुशासनलाई नै टेवा पुग्ने काम गरिरहेकाले थप आर्थिक जटिलताको संकेत गरिरहेको छ, विज्ञप्तिमा भनिएको छ, सरकारसमक्ष अहिलेको संकटोन्मुख अर्थतन्त्रको सामना गर्न ठोस योजनाका साथ अघि बढ्न अनुरोध गर्दै बजेट निर्माणमा उठेका प्रश्नमाथि यथोचित छानबिन गर्न मन्त्रिपरिषद्, संसद् र संवैधानिक निकायसमक्ष माग गर्दछौं ।"
सीसीटीभी फुटेज मेटाउनेलाई हुन सक्छ ४ वर्ष कैद,"अनुसन्धानबाट फुटेज मेटाएको पुष्टि भए संलग्न व्यक्तिमाथि ४ वर्ष कैद र ४० हजार रुपैयाँसम्म जरिवाना तथा विद्युतीय कारोबार ऐनअनुसार ३ वर्ष कैद वा २ लाख रुपैयाँसम्म जरिवाना वा दुवै सजाय हुन सक्छ । यस प्रकरणमा अर्थ मन्त्रालयको सीसीटीभी फुटेज र हार्डडिस्क अनुसन्धान गर्ने निकायको पहुँचमा सुरक्षित राख्नुपर्ने प्रहरीका एक डीआईजीले बताए । पहिलो त सीसीटीभी फुटेज मेटाएको पुष्टि हुनुपर्यो, प्रमाणित भए प्रमाण नष्ट गर्ने व्यक्ति वा मतियार दुवैलाई ऐनको दफा ४५ र ४६ का प्रावधानअनुसार कैद र जरिवाना हुन सक्छ, उनले भने, फुटेज कसैले मेटाएको भए रिकभर पनि गर्न सकिन्छ तर हार्डडिस्क सुरक्षित हुनुपर्यो ।साइबर अपराधसम्बन्धी कानुनका विज्ञ अधिवक्ता बाबुराम अर्याल अनधिकृत व्यक्ति मन्त्रालय छिरेर करका दर हेरफेर गरेको प्रकरण सहीगलत भन्नलाई सीसीटीभी फुटेज नै वैज्ञानिक प्रमाणका रूपमा रहेको बताउँछन् । अनधिकृत व्यक्तिले सीसीटीभी फुटेजमा पहुँच पुर्याएको होस् वा अधिकार प्राप्त व्यक्तिले तोकिएभन्दा बढीमा पहुँच पुर्याएर दुरुपयोग गरेको होस्, साइबर अपराध र मुलुकी अपराध संहिताअनुसार कैद र जरिवाना हुन सक्छ, उनले भने । सीसीटीभी जडान तथा सञ्चालनसम्बन्धी कार्यविधि, २०७२ (संशोधित २०७५) अनुसार जडान भएका सीसीटीभी फुटेजको स्टोरेज तीन महिनासम्मको हुनुपर्ने र अनुसन्धान वा छानबिनका लागि माग भएमा उपलब्ध गराउनुपर्ने उल्लेख छ । संहिताको दफा ९२ मा लिखत नष्ट गर्न नहुने भनिएको छ । उक्त दफाको उपदफामा कुनै न्यायिक वा अन्य कानुनी कारबाहीमा कुनै लिखत वा विद्युतीय अभिलेख प्रमाणका रूपमा पेस गर्ने कानुनी कर्तव्य भएको व्यक्तिले जानीजानी त्यस्तो लिखत वा अभिलेख नष्ट गर्न, केरमेट गरी नबुझिने पार्न वा अन्य कुनै प्रकार प्रमाणमा प्रयोग गर्न नमिल्ने बनाउनु हुँदैन उल्लेख छ । यसको बर्खिलाप गरेमा कसुर गर्ने र गराउनेलाई २ वर्षसम्म कैद र २० हजार रुपैयाँ जरिवाना तथा राष्ट्रसेवक कर्मचारीको हकमा ४ वर्ष कैद र ४० रुपैयाँ जरिवाना हुन सक्छ ।विद्युतीय कारोबार ऐनको दफा ४५ मा कुनै व्यक्तिले कुनै कम्प्युटरमा रहेको कुनै कार्यक्रम, सूचना वा तथ्यांकमा पहुँच प्राप्त गर्ने मनसायबाट सो कम्प्युटरको धनी वा जिम्मेवार व्यक्तिबाट कुनै अख्तियारी नलिई सो कम्प्युटरको प्रयोग गरेमा वा अख्तियारी लिएको अवस्थामा पनि अख्तियारी दिइएको भन्दा भिन्न कुनै कार्यक्रम, सूचना वा तथ्यांकमा पहुँच प्राप्त गर्ने उद्देश्यले कुनै कार्य गरेमा निजलाई कसुरको गम्भीरता हेरी दुई लाख रुपैयाँसम्म जरिवाना वा तीन वर्षसम्म कैद वा दुवै सजाय हुने भनिएको छ । तत्कालीन गृहमन्त्री शक्तिबहादुर बस्नेतले मन्त्रीस्तरीय निर्णय गरी २०७२ कात्तिक २५ मा सीसीटीभी जडान तथा सञ्चालनसम्बन्धी कार्यविधि, २०७२ जारी गरेका थिए । बस्नेत केपी शर्मा ओली नेतृत्वमा २०७२ असोज २५ मा बनेको सरकारमा गृहमन्त्री थिए । अपराध अनुसन्धान तथा नियन्त्रणलाई थप प्रभावकारी बनाउने, सवारी दुर्घटना, सार्वजनिक सम्पत्तिको संरक्षण, रेखदेखलगायतलाई केन्द्रित गरेर कार्यविधि जारी गरिएको थियो । त्यसको साढे ३ वर्षपछि २०७५ माघ २४ मा तत्कालीन गृहमन्त्री रामबहादुर थापाले पुनः मन्त्रीस्तरीय निर्णयबाटै सीसीटीभी जडान, सञ्चालन, व्यवस्थापन र नियन्त्रणलगायतको दायरा बढाउँदै संशोधन गरे । संशोधित कार्यविधि कडाइका साथ लागू गर्न भन्दै तत्कालीन गृह सचिव (हाल अख्तियार प्रमुख) प्रेमकुमार राईले देशभरका जिल्ला प्रशासन कार्यालय र प्रहरी प्रधान कार्यालयलाई परिपत्र गरी कार्यान्वयनमा कडाइ गर्न निर्देशन दिए । सोही कार्यविधि अहिले पनि लागू छ । कार्यविधिमा सीसीटीभी जडानलाई सरकारीसार्वजनिक, व्यापारिक र निजी प्रयोजन गरी तीन भागमा वर्गीकरण गरिएको छ । सीसीटीभीमार्फत खिचिएका दृश्य अपराध अनुसन्धानको सिलसिलामा नेपाल प्रहरीलगायत अन्य सरकारी निकायले माग गरेको खण्डमा तुरुन्त उपलब्ध गराउनुपर्ने प्रावधान कार्यविधिमा छ । सीसीटीभी बिग्रिएर मर्मत गर्नुपर्ने, हटाउनुपर्ने वा परिवर्तनफेरबदल गर्नुपर्ने भएमा त्यसको अग्रिम जानकारी सम्बन्धित कार्यालयले नजिकैको प्रहरी कार्यालय वा स्थानीय प्रशासनलाई लिखित रूपमा गराउनुपर्ने भनिएको छ । यसो गर्दा त्यसअघि खिचिएका श्रव्यदृश्य सुरक्षित राख्नुपर्ने उल्लेख छ ।"
नागरिकतामा राजनीति चार वर्षपछि विधेयक फिर्ता,"प्रतिवेदनका सत्तारूढ दलभित्रै सहमति जुट्न नसकेपछि सरकारले फेरि नयाँ विधेयक दर्ता गरेर प्रक्रिया अघि बढाउन लागेको स्रोतले जनाएको छ । नयाँ विधेयकमा वैवाहिक अंगीकृतको विषय थाती राख्ने र जन्मसिद्ध नागरिकता लिएका दम्पतीका सन्तानलाई नागरिकता दिने बाटो मात्र खुलाउने प्रावधान रहने स्रोतले जनाएको छ । केपी शर्मा ओली नेतृत्वको सरकारले प्रतिनिधिसभा विघटन गरेर २०७८ जेठ ९ मा नेपाल नागरिकता पहिलो संशोधन अध्यादेश जारी गरेको थियो । त्यसपछि रिट परेपछि सर्वोच्च अदालतको संवैधानिक इजलासले जेठ २८ मा अध्यादेश कार्यान्वयन नगर्ननगराउन आदेश गरेको थियो । संघीय संसद्बाट यदि पारित हुन नसकेको स्थितिमा अध्यादेशबमोजिम वितरित नेपाली नागरिकताको प्रमाणपत्रको विषयमा कानुनी जटिलता पैदा हुने अवस्थासमेत रहने देखिन्छ, सर्वोच्चको आदेशमा भनिएको थियो, संसद्बाट विधेयक पारित भई निर्माण भएको ऐनबाट नै आवश्यक व्यवस्था मिलाउनु उपयुक्त हुन्छ । अध्यादेशमा २०७२ असोज ३ भन्दा अघि आमाबुबाले जन्मको आधारमा नागरिकता लिएको भए छोराछोरी १६ वर्ष पूरा भएपछि वशंजका आधारमा नेपाली नागरिकता पाउने प्रावधान थियो । समितिबाट पारित विधेयकमा भने २०६५ मंसिर ९ भित्र निवेदन दिएर संविधान प्रारम्भ हुनुभन्दा अघि जन्मको आधारमा नागरिकता लिएका बाबु र आमाका छोराछोरीलाई वंशजका आधारमा नागरिकता दिने प्रावधान राखिएको छ ।"
शून्य लागतमा मलेसिया,"विश्वका १० भन्दा बढी देशमा आफ्नो उत्पादनका लागि उद्योग स्थापना गरेको यो बहुराष्ट्रिय कम्पनीले २०१९ देखि मात्रै मलेसियाको पोर्टकिआङ र पेटालिङमा उद्योग स्थापना गरेको छ । मलेसियामा उद्योग स्थापना गरेदेखि नै नेपाली लैजान थालेका हौं, पत्रकार सम्मेलनमा विस्ट्रोनका उपमहाप्रबन्धक चोङले भने, उद्योगलाई चाहिने जनशक्ति नेपालबाटै लैजानेछौं ।सम्झौताअनुसार पहिलो चरणमा आकर्षणले १ सय ५० जना महिला र ६० पुरुष तथा लालधनुषले १ सय ७५ महिला र ७५ पुरुष पठाउने सम्झौता भएको छ । यी श्रमिकको छनोट गर्न विस्ट्रोनले बुधबार र बिहीबार काठमाडौंमा अन्तर्वार्ता गर्दै छ । यो कम्पनीमा कार्यरत श्रमिकले १५ सय न्यूनतम तलबसहित २४ सय २१ रिंगेट (करिब ७० हजार रुपैयाँ) पाउनेछन् । काम सिकेपछि भने मासिक रूपमा सेवासुविधासहित ३ हजार दुई सय २३ रिंगेट (करिब ९० हजार रुपैयाँ) पाउनेछन् । हामीले कुनै श्रमिकमाथि भेदभाव गर्दैनौं । सीप सिकेपछि तलब, सेवासुविधा बढ्दै जान्छ, चोङले भने । २०७५ कात्तिक ११ गते शून्य लागतमा मलेसियाले नेपालबाट श्रमिक लैजाने भन्दै श्रम सम्झौता गरेको थियो । कोभिडपछि मलेसियाको रोजगारदाता कम्पनीसँग भिसा नै किन्ने प्रतिस्पर्धा भइरहेका बेला विस्ट्रोनले शतप्रतिशत शून्य लागतमा श्रमिक लैजाने भएको हो । मलेसिया जान घरबाट निस्केदेखि जे जति खर्च हुन्छ, सबै श्रमिकको बैंक खातामा नै रकम सोधभर्ना गरिदिन्छौं, आकर्षणका प्रमुख कार्यकारी निर्देशक केसीले भने, कुनै पनि बिचौलियामार्फत श्रमिक लिइनेछैन । सिधै म्यानपावर कम्पनीमा आएका श्रमिकलाई अन्तर्वार्ता लिनेछौं । अन्तर्वार्ता पारदर्शी हुनेछ । चीन, भारत, ताइवान, मेक्सिको, चेक रिपब्लिक, फिलिपिन्सलगायत देशमा विस्ट्रोन कम्पनीको उद्योग छ, जहाँ ८० हजार कर्मचारी काम गर्छन् । कम्पनीको आफ्नै ब्रान्ड उत्पादन नभए पनि ब्रान्ड कम्पनीका इलोक्ट्रोनिक्स सामान उत्पादन गर्छ । अन्तर्राष्ट्रिय श्रम संगठन (आईएलओ) को निष्पक्ष भर्नासम्बन्धी सामान्य सिद्धान्त तथा कार्यविधिमा श्रमिकसँग भर्ना शुल्क तथा यससँग सम्बन्धित अन्य कुनै पनि खर्च असुल्न नपाइने सुनिश्चित गरिएको छ । तर, यस नीतिलाई रोजगारदाता कम्पनीले पालना नगर्दा वैदेशिक रोजगारीमा जान श्रमिकले म्यानपावर कम्पनीलाई लाखौं रुपैयाँ तिरिरहेका छन् । अन्तर्राष्ट्रिय ट्रेड युनियन महासंघ र नेपाल ट्रेड युनियन महासंघ (जिफन्ट) को हालैको अध्ययनअनुसार जम्मा १४ प्रतिशत श्रमिक मात्रै शून्य लागतमा वैदेशिक रोजगारीमा गइरहेका छन् । श्रम प्रशासन विज्ञसमेत रहेका पूर्वसचिव पूर्णचन्द्र भट्टराईले विस्ट्रोनको अभ्यासले शून्य लागत कार्यान्वयन गर्न सबैको मनोबल बढ्ने बताए । नेपाल सरकारले मलेसियामा शून्य लागतमै श्रमिक पठाउने नीति छ । यसको व्यावहारिक कार्यान्वयन हुन सकिरहेको छैन । विस्ट्रोन नेपालमै आएर म्यानपावरसँग सम्झौता गर्नुले शून्य लागतको नीतिलाई कार्यान्वयन गर्न ठूलो मनोबल पुग्छ, मागपत्रको बेचबिखन हुने कार्य रोक्छ, उनले भने, अन्य रोजगारदातालाई पनि पारदर्शीपूर्ण काम गर्न दबाब पुग्छ ।"
प्रदेशमाथि सिंहदरबारको अंकुश,"(काठमाडौं)  मधेस प्रदेशले प्रदेश प्रहरी ऐन बनाएको साढे ३ वर्ष बित्यो । प्रदेश १, गण्डकी र लुम्बिनी प्रदेशले पनि प्रहरी ऐन बनाएका छन् । तर कतै प्रदेश प्रहरी ऐन कार्यान्वयन भएको छैन । यसको एउटै कारण हो संघीय सरकारले प्रहरी समायोजन नगर्नु । जबकि संविधानको अनुसूची ६ मा प्रदेश प्रहरीप्रशासन र शान्तिसुरक्षा प्रदेशको एकल अधिकार क्षेत्रमा राखिएको छ । प्रदेश प्रहरी ऐन कार्यान्वयन नहुँदा प्रदेशको समग्र शान्ति सुरक्षा टाढाको कुरा, प्रदेश सरकारसमेत संघीय प्रहरीको सुरक्षामा बस्नुपर्ने अवस्था छ । प्रदेशका आन्तरिक मामिला मन्त्रीहरूले सिपाहीबिनाको सेनापति बनेको गुनासो गर्दर् ैआएका छन् । हामीले संविधानअनुसार प्रदेशमा आफ्नै प्रहरी गठन गर्न कानुन बनाइरहेका छौं तर संघीय सरकारले प्रहरी हस्तान्तरण गर्न चाहिरहेको छैन, कर्णाली प्रदेशका आन्तरिक मामिला तथा कानुनमन्त्री हिमबहादुर शाही भन्छन्, प्रदेश सरकार भनिएको छ तर आफ्नै प्रहरी छैन । यो त संघीयताको उपहास भयो । नेपाल प्रहरीलाई नेपाल प्रहरी तथा प्रदेश प्रहरीमा समायोजन गर्नका लागि २०७६ माघ २८ मा समायोजन ऐन जारी भएको थियो । उक्त ऐनअनुसार गृह मन्त्रालयले समायोजनसम्बन्धी प्रस्ताव मन्त्रिपरिषद्मा लैजानुपर्छ । तर मन्त्रालयले समायोजन प्रक्रिया सुरु गरेकै छैन । मन्त्रालयका प्रवक्ता सहसचिव फणीन्द्रमणि पोखरेल प्रदेश तहमा पर्याप्त संरचना निर्माण नहुँदा समायोजनको समस्या भएको तर्क गर्छन् । तथ्यांक संकलन र दरबन्दी मिलान भइरहेको छ, सबै काम सकिएको छैन, उनले भने, विभिन्न समस्या छन्, चुनावका कारण पनि काम अघि बढेको छैन ।प्रदेशले बनाएका वन ऐन, खानीसम्बन्धी ऐनलगायतका कानुन संघले बाटो नखोलिदिँदा कार्यान्वयन हुन सकेका छैनन् । संविधानमा साझा अधिकार सूचीमा रहेका कतिपय कानुन संघले नबनाइदिँदा प्रदेशहरूले ऐन निर्माण प्रक्रिया अवरुद्ध छ । अर्कातिर संघले कतिपय प्रदेशको अधिकारमाथि अंकुश लगाउने नियम, कानुन बनाइरहेको छ । यसले समग्रमा प्रदेश सरकारको कामकारबाहीमा असर परिरहेको छ । संविधानले दिएको अधिकारअनुसार कानुन बनाउँदा पनि त्यसलाई कार्यान्वयन हुनबाट रोकिएको छ, मधेस प्रदेशका मुख्य न्यायाधिवक्ता दीपेन्द्र झा भन्छन्, प्रदेशका अधिकारलाई अंकुश लगाएर सिंहदरबारमै केन्द्रित गर्न खोजिँदै छ । संविधानले राष्ट्रिय वनको व्यवस्थापन, काठलगायतका वन पैदावार संकलन र बिक्रीवितरणको अधिकार प्रदेश सरकारमातहत राखेको छ । यही अधिकारलाई स्थापित गर्न सातवटै प्रदेशमा वन मन्त्रालय र त्यसअन्तर्गत प्रदेश वन निर्देशनालय स्थापना गरिएका छन् । निर्देशनालयअन्तर्गत डिभिजनल वन अधिकृत (डीएफओ) छन् । उपसचिव तहका डीएफओहरू नेपाल सरकारका कर्मचारी हुन् तर उनीहरूको सरुवा प्रदेशको वन मन्त्रालयले गर्छ । तर सरकारले संघीय मन्त्रालयमातहत रहने वन तथा भूसंरक्षण विभागको महानिर्देशकलाई शक्तिशाली बनाउने गरी हालै वन नियमावली बनाइएको छ । वन नियमावली, २०७९ को दफा २६ को १ (क) मा २५ लाख रुपैयाँभन्दा बढी मूल्यको वन पैदावारको लिलाम बिक्री स्वीकृत गर्ने अधिकार विभागको महानिर्देशकलाई तोकिएको छ । प्रदेश मातहत रहेका डीएफओलाई २५ लाख रुपैयाँसम्मको मात्र वन पैदावार लिलाम स्वीकृत गर्ने अधिकार तोकिएको छ । प्रदेश संरचनालाई बलियो बनाउनुपर्नेमा यसरी कमजोर बनाउन खोज्दा झन् द्वन्द्व बढ्ने एक प्रदेश सचिव बताउँछन् । संघीय सरकारले गुठी व्यवस्थापनको अधिकार पनि प्रदेशलाई दिएको छैन । संविधानको धारा २९० (१) मा गुठीको मूलभूत मान्यतामा प्रतिकूल असर नपर्ने गरी गुठी जग्गामा भोगाधिकार भइरहेका किसान एवं गुठीको अधिकारका सम्बन्धमा संघीय संसद्ले आवश्यक कानुन बनाउने भनिएको छ । अनुसूची ६ मा भने गुठीको व्यवस्थापन प्रदेशको एकल अधिकारमा राखिएको छ । यस हिसाबले संघले कानुन बनाएपछि मात्र प्रदेशले अनुसूचीमा उल्लिखित अधिकार प्रयोग गर्न व्यवस्थापनसम्बन्धी कानुन बनाउन पाउँछन् । संघीय सरकारले गुठी व्यवस्थापनका आधार र मापदण्ड नतोक्दा प्रदेशमा गुठी व्यवस्थापनसम्बन्धी कानुन बनेका छैनन् । मधेस प्रदेशका मुख्य न्यायाधिवक्ता झाले कानुन अभावमा गुठीसम्बन्धी झमेला समाधान गर्न र राजस्वसमेत संकलन गर्न नसकिएको बताए । संघीय सरकारले नै प्रदेशलाई अधिकार दिन चाहँदैन, उनले भने । मधेस प्रदेशको जनकपुरका साथै कर्णाली प्रदेशको दैलेख, सल्यान र लुम्बिनी प्रदेशको प्यूठानमा गुठीका नाममा प्रशस्तै जग्गा छ । दैलेखमा मात्र करिब ७ हजार ९ सय घरधुरीले २ सय वर्ष पुरानो लालमोहर, सनदका आधारमा महन्त र मुखियालाई तिरो (मालपोत) बुझाउँदै आएका छन् । पाँचवर्षे कार्यकाल पूरा हुनै लाग्दा सात प्रदेशमा करिब साढे ३ सय ऐन जारी गरेका छन् । प्रदेश १ ले ५९, मधेस प्रदेशले ४४, वाग्मती प्रदेशले ३६, गण्डकी प्रदेशले ५८, लुम्बिनी प्रदेशले ५४, कर्णाली प्रदेशले ३८ र सुदूरपश्चिम प्रदेशले ६० वटा ऐन निर्माण गरेका हुन् । लुम्बिनी प्रदेशका मुख्य न्यायाधिवक्ता श्रीकृष्ण सुवेदीले आर्थिक र सेवासुविधासम्बन्धी ऐनहरू पूर्ण रूपमा कार्यान्वयन भए पनि अन्य ऐन कार्यान्वयनमा जटिलता देखिएको बताए । संघीय सरकारको बेवास्ताकै कारण साझा अधिकार सूचीमा रहेका अधिकांश अधिकार हस्तान्तरण नभएको उनले बताए । ढुंगा, गिट्टी, यातायात, खानीजन्य पदार्थमा प्रदेशले आफ्नो हक कहिले स्थापित गर्ने ? उनले भने, संघले अधिकार कार्यान्वयनमा सहजीकरण गर्नुको साटो उल्टै अल्झाइदिँदा समस्या भएको छ । मुख्य न्यायाधिवक्ता सुवेदीले लुम्बिनी प्रदेशमा २५ वटा सिमेन्ट खानी भए पनि प्रदेश सरकारले त्यसबाट राजस्व उठाउन नपाएको बताए । संविधानको अनुसूची६ मा खानी अन्वेषण र व्यवस्थापनसम्बन्धी अधिकार प्रदेशको एकल अधिकार सूचीमा राखिएको छ भने अनुसूची९ मा खानी तथा खनिजलाई संघ, प्रदेश र स्थानीय तहको साझा अधिकार सूचीमा राखिएको छ । लुम्बिनी प्रदेशमा खानी अन्वेषण र व्यवस्थापनसम्बन्धी ऐन बने पनि कार्यान्वयन हुन नसकेको मुख्य न्यायाधिवक्ता सुवेदीले बताए । खानी तथा खनिज पदार्थ ऐनले प्रदेश ऐनलाई कार्यान्वयनमा हस्तक्षेप गरेको उनको भनाइ छ । यातायात व्यवस्थासम्बन्धी प्रदेशको अधिकारमा पनि केन्द्रले अंकुश लगाएको उनले बताए । संविधानको अनुसूची९ मा सवारी अनुमतिपत्रसम्वन्धी अधिकारलाई संघ, प्रदेश र स्थानीय तहको साझा अधिकार सूचीमा राखिएको छ । यसलाई प्रदेशको एकल अधिकारमा पनि राखिएको छ । अहिले सवारी अनुमतिपत्र वितरणको अधिकार प्रदेशलाई दिइएको छ, तर त्यसको नियन्त्रण प्रणाली संघीय सरकारमै राखिएको छ, सुवेदीले भने, माथि (केन्द्र) बाट बन्द गरिदियो भने प्रदेशसँग चुपचाप बस्नुको विकल्प रहँदैन । अत्यावश्यक संघीय कानुन नबन्दा र संघीय सरकारले अधिकार प्रत्यायोजनमा सहजीकरण नगर्दा साझा अधिकारहरू सिंहदरबारमै थन्किएको उनले बताए । संघले सहजीकरण नगर्दा स्थानीय तहले ढुंगा, गिट्टी र बालुवाको राजस्व प्रदेशलाई दिन छाडेका उनको भनाइ छ । क्षेत्राधिकारका विषयमा संघीय सरकारसँग सबैभन्दा बढी मधेस प्रदेशको झगडा पर्ने गरेको छ । आफ्नो संवैधानिक अधिकार हनन भएको भन्दै मधेसले सर्वोच्च अदालतमा ६ वटा रिट दायर गरेको छ । मुख्य न्यायाधिवक्ता झाका अनुसार प्रदेशको क्षेत्राधिकारमा पर्ने वन व्यवस्थापनमा संघले निर्णय गरेको, संघीय वन ऐन र नियमावली संविधानसँग बाझिएको, कर्मचारीलाई प्रदेश र स्थानीय तहमा समायोजन गरिसकेको अवस्थामा संघमा पुनः चलाउन पाउने गरी नीतिगत निर्णय गरेको, संविधानद्वारा व्यवस्था गरिएको प्रदेशको अधिकारक्षेत्रमाथि अनधिकृत हस्तक्षेप हुने गरी प्रहरी जवानको पदपूर्ति गर्न विज्ञापन गरिएको लगायत विषयमा परेका मुद्दा सर्वोच्चमा विचाराधीन छन् । संविधानप्रदत्त प्रदेशका अधिकारहरू हस्तान्तरण गर्नुको साटो संघीय सरकारले आफैंसँग राख्ने क्रम बढेपछि हामीले न्यायिक निरूपण खोजेका छौं, मुख्य न्यायाधिवक्ता झाले भने, बोलीमा सिंहदरबारको अधिकार गाउँमा पुग्यो भनिएको छ तर सिंहदरबारले संविधानप्रदत्त अधिकारमाथि अझैसम्म अंकुश लगाइरहेको छ । सरकारका महान्यायाधिवक्ता खम्मबहादुर खाती भने संविधानले व्यवस्था गरेका प्रदेश र स्थानीय तहका अधिकार क्रमिक रूपमा स्थापित भइरहेको दाबी गर्छन् । साझा अधिकार सूचीमा रहेका अधिकारहरू संघसँग समन्वय गरेर मात्र कानुनद्वारा बाँडफाँट गरिने उनको भनाइ छ ।"
मधेसमा आफ्नै प्रदेश सचिव,"संघीय सरकारले प्रदेशका अधिकारमाथि अंकुश लगाइरहँदा मधेस प्रदेशले मन्त्रालयमा आफ्नै सचिव राख्ने तयारी थालेको छ । प्रदेश लोक सेवा आयोगले एघारौं तहका कर्मचारी पदपूर्ति थालेपछि मधेस प्रदेशले आफ्नै कर्मचारीलाई सचिवमा भर्ना गर्ने बाटो खुलेको हो । अहिले प्रदेश सचिवका रूपमा संघीय सरकारले सहसचिव (प्रदेशका एघारौं तह) लाई खटाउने गरेको छ । प्रदेश लोक सेवा आयोगले लिएको परीक्षामा जगनाथप्रसाद जयसवाल, चूडामणि फुयाँल र जागेश्वर यादव एघारौं तहमा बढुवा भएका छन् । प्रदेश सरकारले आवश्यक ठाने अब उनीहरूलाई प्रदेश सचिवको जिम्मेवारी दिन सक्ने मुख्य न्यायाधिवक्ता झाले बताए । एघारौं तहमा बढुवा भएका जयसवाल वन सेवा, फुयाँल शिक्षा सेवा र यादव पशु सेवातर्फका हुन् । प्रदेश लोक सेवा आयोगबाट सबैभन्दा पहिले असार ५ मा एघारौं तह (सहसचिवसरह) बढुवा भएका जयसवाल प्रदेश वन निर्देशनालयमा निर्देशकका रूपमा रहेका छन् । प्रदेश निजामती ऐनमा प्रदेश सरकारले आफ्ना कर्मचारीलाई प्रदेश सचिवका रूपमा नियुक्त गर्ने व्यवस्था गरेको छ, यस हिसाबले म प्रदेश सचिव हुन योग्य भएको छु, उनले भने, जिम्मेवारी दिए प्रदेश निजामती सेवाबाटै सचिव हाँक्न सक्षम छु ।अन्य प्रदेशले भने नवौं तहभन्दा माथिको कर्मचारी पदपूर्ति गरेका छैनन् । प्रधानमान्त्री तथा मन्त्रिपरिषद् कार्यालयका प्रवक्ता एवं प्रादेशिक समन्वय महाशाखा प्रमुख महादेव पन्थ संघीय सरकारसँग समन्वय नगरी प्रदेश सचिवसरहका कर्मचारी पदपूर्ति गरेपछि त्यसले जटिलता निम्त्याउने बताउँछन् । हालसम्म प्रदेशहरूमा प्रदेश सचिव र प्रमुख सचिव संघीय सरकारले पठाउने गरेको छ । त्यसैले प्रदेशले प्रदेश सचिवसरहका आफ्नै कर्मचारी नियुक्त गरेपछि जिम्मेवारी कसलाई दिने भन्ने अन्योल सिर्जना हुने उनको भनाइ छ ।"
'एक्कासि तल्लो बाटोमा पुग्यौं,"हामी काठमाडौं गइरहेका थियौं । मान्छे करिब ५०५५ जनाजति हुनुपर्छ । भित्र आलुका बोरा पनि हालेको थियो । लुभुघाट आइपुग्ने बेलामा गाडी माथिल्लो बाटोबाट एक्कासि तल्लो बाटोमा खस्यो । ओरालो बाटोमा गाडी खसेको थाहै भएन । म अगाडि तल्लोपट्टि परेछु । आलुले पनि थिच्यो, मान्छेले पनि थिचे, खुट्टामा चोटपटक छ । (सुनापति३ का चन्द्रकुमार कुवेर श्रेष्ठसँगको कुराकानी)"
विवादपछि बुझाइयो नेपहपको श्रीपेच,"काठमाडौं (कास) विवादपछि हिपहप रियालिटी शो नेपहपको श्रीपेच काविजेतालाई दिइएको श्रीपेच सम्बन्धित धर्मगुरुलाई बुझाइएको छ । प्रतियोगिताका विजेता भाइबर साइमनलाई उपाधिस्वरूप पञ्च बुद्ध मुखः लाई श्रीपेचका रूपमा प्रदान गरिएको थियो । प्रतियोगिताको एक निर्णायकका रूपमा रहेका काठमाडौं महानगरपालिका प्रमुख बालेन्द्र शाह र विजेता साइमनले मंगलबार श्रीपेच हस्तान्तरण गरेका हुन् । बज्राचार्य समन्वय परिषद्ले मंगलबार दीक्षित बज्राचार्य गुरुज्यूहरूले मात्रै लगाउने पञ्च बुद्ध मुखः लाई र्याप प्रतियोगिताको उपाधिका रूपमा प्रदानगरिएको भन्दै आपत्ति जनाएको थियो । पवित्र मुखः लाई नेपहप पगरीका रूपमा प्रयोग गरेकामा समस्त बज्रयानी बौद्धहरूको अवमूल्यन हुन गएकाले यसको घोर भर्त्सना गर्छौं, परिषद्को विज्ञप्तिमा भनिएको छ ।"
सरकार परिवर्तनको सम्भावना टर्दै,"(मकवानपुर)  वाग्मती प्रदेशमा मुख्यमन्त्री परिवर्तनको सम्भावना क्षीण बन्दै गएको छ । मुख्यमन्त्री परिवर्तन गर्न सत्तारूढ दल माओवादी केन्द्र र कांग्रेसले कसरत गरे पनि गठबन्धनका केन्द्रीय शीर्ष नेताले चासो नदेखाएपछि सरकार परिवर्तनको खेल अलपत्र परेको हो । माओवादी केन्द्र र कांग्रेसले मुख्यमन्त्री राजेन्द्र पाण्डेविरुद्ध हस्ताक्षर संकलन गरेर पदबाट राजीनामा गर्न दबाब नै दिएका थिए । दुवै दलले पूर्वसहमतिअनुसार चुनावी सरकारको नेतृत्व कांग्रेसले गर्न पाउनुपर्ने भन्दै सरकार फेर्न कोसिस गरे पनि नजिकिँदै गरेको प्रदेश र संघीय चुनावको संघारमा तत्काल परिवर्तन गर्दा समस्या हुने भन्दै शीर्ष नेतृत्व पछाडि हटेको सत्तारूढ सांसदहरूले बताएका छन् ।हाल प्रदेशमा सत्तारूढ गठबन्धनको नेतृत्व गर्दै नेकपा (एकीकृत समाजवादी) का संसदीय दलका नेता पाण्डे मुख्यमन्त्री छन् । आगामी आर्थिक वर्ष ०७९८० को बजेट सदनबाट पारित भएसँगै पूर्वसहमतिअनुसार कांग्रेस संसदीय दलका नेता इन्द्रबहादुर बानियाँ मुख्यमन्त्री बन्ने तयारीमा थिए । पाण्डे गत कात्तिक ११ मा ६ महिनापछि नेतृत्व छाड्ने गरी कांग्रेस, माओवादी केन्द्र, जसपा र नेकपा (एकीकृत समाजवादी) को समर्थनमा मुख्यमन्त्री बनेका थिए । उनलाई माओवादी केन्द्रका २३, कांग्रेसका २२, एकीकृत समाजवादीका १३ र जसपाका १ सहित ५९ सांसदको समर्थन छ । प्रदेशसभामा हाल १ सय ७ सांसद छन् ।कांग्रेसले सहमतिअनुसार सहजै आफूले सत्ता प्राप्त गर्नुपर्ने माग गरे पनि मुख्यमन्त्री पाण्डे भने केन्द्रीय नेतृत्वको निर्देशनपश्चात् मात्र पछाडि हट्ने भन्दै पन्छिएपछि हस्ताक्षर संकलन गरिएको थियो । पाण्डेलाई पार्टीभित्रैबाट सहमति कार्यान्वयन गर्न दबाब आएपछि उनले पार्टी अध्यक्ष माधवकुमार नेपालको उपस्थितिमा संसदीय दलको बैठक नै राख्नुपर्ने अवस्था सिर्जना भएको थियो । पार्टी अध्यक्षले मुख्यमन्त्री परिवर्तनको निर्णय केन्द्रले गर्ने बताएपछि पाण्डेको पद जोगिने आकलन गरिएको थियो । सरकारको नेतृत्व परिवर्तन गर्ने कि नगर्ने भन्ने विषय केन्द्रमै निर्भर रहेको कारण प्रदेशमा हस्ताक्षर संकलनको औचित्य नभएको एकीकृत समाजवादीका संसदीय दलका उपनेता कृष्णप्रसाद खनालले बताए । प्रदेश सरकारका आन्तरिक मामिला तथा कानुनमन्त्रीसमेत रहेका खनालले मुलुकका ६ वटै प्रदेश सरकारमा नेतृत्वको भागबन्डाबारे गठबन्धन दलबीच केन्द्रमै सहमति भएका कारण कुनै एक प्रदेशमा मात्र मुख्यमन्त्री परिवर्तन सम्भव नभएको जिकिर गरे । एउटा प्रदेशमा सरकारको नेतृत्व परिवर्तन गर्दा त्यसको असर देशैभर पर्ने देखियो, उनले भने । प्रदेश र प्रतिनिधिसभा निर्वाचनको मिति तोक्ने तयारी भइरहेका बेला सरकार परिवर्तनको औचित्य नरहेको पनि उनको भनाइ छ । वाग्मतीमा कांग्रेस र एकीकृत समाजवादीबीच नेतृत्व परिवर्तन गर्ने सहमति भए पनि अहिले परिस्थिति परिवर्तन भएकाले त्यसको कुनै अर्थ नभएको उनले बताए ।केन्द्रमा गठबन्धन दलका शीर्ष नेताबीचमै सरकार परिवर्तनको विषयमा छलफल भए पनि सहमति हुने सम्भावना नदेखिएपछि शीर्ष नेताहरूले यस विषयलाई थाती राखेको सांसदहरू बताउँछन् । हाम्रो पार्टीको केन्द्रीय समितिको बैठकका कारण नेतृत्वसँग यस विषयमा कुराकानी गर्न सकिएको छैन । केन्द्रको निर्णय हामी कुर्दै छौं, माओवादी केन्द्र संसदीय दलका नेता शालिकराम जम्मकट्टेलले भने । उनले यसअघि भएको सहमति कार्यान्वयन गरेर अगाडि बढ्दा गठबन्धन अझै बलियो हुने बताए । आधाआधा कार्यकाल सरकार चलाउने भनेर कागज गरेपछि सहमति गर्नु उचित हुन्छ । त्यसबाट पछाडि हट्दा गठबन्धनमा समस्या हुन सक्छ, उनले भने ।"
एक वर्षदेखि डायलसिस मेसिन प्रयोगविहीन,"(दोलखा)  मिर्गौलापीडित भीमेश्वर नगरपालिका३ पुरानो बजारका उद्धव श्रेष्ठले ६ महिना काठमाडौं बसेर डायलसिस गराए । सातामा २ पटक डायलसिस गराउनुपर्ने भएपछि उनी काठमाडौंमै डेरा लिएर बसे । डायलसिस गराउनमै उनको ४ लाख रुपैयाँभन्दा बढी खर्च भइसकेको छ । श्रेष्ठजस्ता मिर्गौलापीडितलाई जिल्लामै सहज उपचार मिलोस् भन्न वाग्मती प्रदेश सरकारले खरिद गरेर निःशुल्क सेवा दिन चरिकोटस्थित पशुपति चौलागाईं स्मृति अस्पताललाई डायलसिस मेसिन दिएको एक वर्ष भइसकेको छ । उक्त मेसिन सञ्चालनमा नआई अस्पतालमै थन्किँदा बिरामी राजधानी धाउनुपर्ने बाध्यता हटेको छैन ।डायलसिस मेसिन अस्पतालको भर्याङमुनि राखिएको छ । सञ्चालनमा नल्याई त्यसै थन्क्याउँदा मेसिन खिया लाग्ने अवस्थामा पुगिसकेको छ । एक वर्षअघि ल्याइएको मेसिन सञ्चालन गरेको भए मेरै लाखौं रकम खर्च हुँदैनथ्यो, श्रेष्ठले भने, मैले त ऋण लिएर काठमाडौंमा गएर भए पनि डायलसिस गराएँ । विपन्न बिरामीले काल पर्खनुको विकल्प छैन । बेलैमा मेसिन चलाइदिएको भए धेरैले सेवा पाउने थिए ।भीमेश्वर६ का ६९ वर्षीय टीकाबहादुर गुरुङ पनि मिर्गौलाको नियमित उपचारमा छन् । चिकित्सकले डायलसिस गर्नुपर्ने अवस्था आउन सक्ने बताएपछि चिन्ता भइरहेको उनका छोरा सुजनले बताए । घर नजिकैको अस्पतालमा मेसिन छ, उनले भने, तर सञ्चालनमा नल्याई राखिएको छ । काठमाडौं लैजाँदा मासिक ४०५० हजार रुपैयाँ खर्च हुन्छ । त्यत्रो रकम कसरी बेहोर्नु ?डायलसिस मेसिन पूर्वाधार र जनशक्ति अभावमा थन्किएर बसेको अस्पतालका सूचना अधिकारी शान्तिप्रसाद न्यौपानेले बताए । सञ्चालनमा ल्याउन चाहे पनि पूर्वाधार छैन, उनले भने, अस्पतालका भवनहरू बनिसक्न अझै २ वर्ष लाग्छ । मेसिन चलाउन सक्ने जनशक्ति नभएपछि अस्पतालमै नखोलिकन राखिएको उनले बताए । हस्तान्तरणका बेला आएका डायलसिसका सबै उपकरण बुझेर राखेका छौं, उनले भने, तर अहिलेसम्म के कति सामान छन् खोलेरसम्म हेरेका छैनौं ।अस्पताल परिसरमा रहेको स्वास्थ्य कार्यालयको भवनमा डायलसिस सेवा दिन सकिने भए पनि प्रदेश सरकारले निर्णय नगरिदिँदा समस्या भएको अस्पताल व्यवस्थापन समितिका अध्यक्ष भरतबहादुर केसीले बताए । अस्पतालनजिकै तत्कालीन महिला विकास समितिको नयाँ भवन पनि खाली छ, उनले भने, उक्त भवनमा स्वास्थ्य कार्यालय सारेर स्वास्थ्यको भवनमा अस्पताल सञ्चालन गर्न निर्णय गरी पठाएका छौं । तर ३ वर्ष भइसक्दा पनि प्रदेश सरकारले सुनुवाइ गरेको छैन ।५० शय्याको प्रादेशिक अस्पताल एउटै भवनबाट सञ्चालन हुँदैआएको छ । भवन अभावकै कारण पूर्ण क्षमतामा अस्पताल सञ्चालन गर्न कठिनाइ भएको अध्यक्षकेसीले बताए ।"
प्रधानमन्त्री देउवातर्फ सोझिएको नैतिक प्रश्न,"आर्थिक अपराधको संगीन आरोप लाग्दा पनि जसरी राज्यको अर्थतन्त्रको बागडोर सम्हालेका अर्थमन्त्री जनार्दन शर्मा टसको मस भएका छैनन् र उल्टो अर्थ मन्त्रालयको सीसीटीभी फुटेज मेटिएको जस्ता थप तथ्य सार्वजनिक भएका छन्, यसबाट स्वाभाविक रूपमा यस मामिलासम्बन्धी नैतिक प्रश्न अब सोझै प्रधानमन्त्री शेरबहादुर देउवासमक्ष सोझिएको छ । आफ्नो मन्त्रिपरिषद्को एउटा सदस्यमाथि लागेको अक्षम्य आरोप र त्यससम्बन्धी घटनाक्रमप्रति अब पनि प्रधानमन्त्रीले निर्धक्कसँग आँखा चिम्लिरहे भने त्यो बडो अनर्थपूर्ण हुनेछ । अर्थमन्त्रीलाई राजीनामा दिन वा नदिएमा प्रधानमन्त्रीले बर्खास्त गरी घटनाबारे छानबिन गर्नगराउन चौतर्फी दबाब बढ्दा पनि प्रधानमन्त्री देउवाले आफ्नो पदीय दायित्व निर्वाह गर्न चाहेनन् या विधिको शासनप्रति उत्तरदायी भएनन् भने, त्यसको संकेत मात्र होइन, परिणति पनि डरलाग्दो हुनेछ । बजेट निर्माणको अन्तिम घडीमा मन्त्री शर्माले राज्य संरचनाले चिन्दै नचिनेका अनधिकृत व्यक्तिहरूलाई करका दरहरू हेरफेर गर्न अख्तियारी दिएको समाचार बाहिरिनेबित्तिकै अब सीसीटीभी फुटेज मेटाइन्छ होला भन्ने आम अनुमान थियो । हामीले सम्पादकीयमार्फत् त्यसतर्फ सचेत गराउँदै भनेका पनि थियौं, कथं त्यति बेलाको सीसीटीभी फुटेज हटाइएको रहेछ भने उक्त कार्यमा संलग्नहरूउपर पनि अनुसन्धान हुनुपर्छ । नभन्दै त्यही भयो, सरकारी नियमअनुसारै तीन महिनासम्म सीसीटीभी फुटेज सुरक्षित राख्नुपर्नेमा १३ दिनमै मेटिने गरेको भन्दै उक्त दिनको फुटेज नभएको जवाफ आइतबार अर्थ मन्त्रालयले दिएको छ । एकातिर मन्त्रीमाथि नै गम्भीर आरोप लाग्नु र अर्कातिर त्यसको प्रमाणका रूपमा रहेको सीसीटीभी फुटेज पनि लोप हुनुगराइनुको सोझो अर्थ लाग्छ यसमा गडबडी पक्कै छ । सीसीटीभीको प्रमाण बाँकी छैन भन्नु नै आफैंमा गडबडी भएको अर्को पारिस्थितिक प्रमाण हो । त्यही भएर, यो सम्पूर्ण प्रकरणलाई त्यसै ढिसमिस गर्ने छुट कसैलाई छैन । सर्वप्रथम त गभर्नर मामिला र स्रोत नखुलेको रकम रोक्का प्रकरणमा उठेका नैतिक प्रश्नलाई बेवास्ता गरेका अर्थमन्त्रीले यो काण्डलाई पनि उसैगरी पचाउने धृष्टता गर्नु हुँदैनथ्यो । आफूमाथि गम्भीर प्रश्न उठेपछि उनले राजीनामा दिएर छानबिनका लागि मार्गप्रशस्त गरिदिएको भए परिस्थिति यहाँसम्म आइपुग्ने थिएन । अर्थमन्त्री गैरजवाफदेह बनेकैले आज स्वाभाविक रूपमा उनले बहन गर्नुपर्ने नैतिक प्रश्न प्रधानमन्त्रीतर्फ सोझिएको हो । प्रधानमन्त्री देउवा मात्र होइन, यस प्रकरणमा मन्त्री शर्मासम्बद्ध दल माओवादी केन्द्रका अध्यक्ष पुष्पकमल दाहालको मौनता पनि उत्तिकै चिन्तालाग्दो छ । आफ्नो पार्टीबाट सरकारमा सहभागी मन्त्रीमाथि गम्भीर आरोप लाग्दा फिर्ता बोलाउने अभिभारा अध्यक्ष दाहालको पनि हो । शीर्ष नेतृत्व प्रस्ट हुनुपर्छ अमुक स्वार्थ सम्बोधन गर्ने गरी करको दर तोक्न अनधिकृत व्यक्तिहरूलाई बजेट निर्माणमै सहभागी गराइनु, र तिनैको हुकुमप्रमांगी अनुसार बजेट निर्माण हुनु सामान्य अपराध हुँदै होइन । मुलुकको इतिहासमा कहिल्यै नभएको तथा नसुनिएको यो घटना राजकीय अराजकताको उत्कर्ष हो, जसबारे प्रधानमन्त्री र अध्यक्ष दाहालले अब पनि थाहा नपाएझैं गरिरहनु हुँदैन ।अतः मन्त्री शर्मालाई यस घटनामा त्यत्तिकै उन्मुक्ति कुनै पनि हालतमा दिइनु हुन्न । प्रधानमन्त्रीले उनलाई अविलम्ब बर्खास्त गनुपर्छ, जसमा दाहालले पनि सहमतिको हरियो झन्डा देखाउनैपर्छ । र, बजेट निर्माणमा अनधिकृत व्यक्तिको प्रवेशदेखि सीसीटीभी फुटेज काण्डसम्म सबै घटनाक्रमबारे उच्च स्तरीय न्यायिक समिति गठन गरेरै छानबिन गरिनुपर्छ । संसदीय समितिले प्रभावकारी अनुसन्धान गर्ने अर्को बाटो पनि छ । जुन उपाय अपनाएर भए पनि, अर्थमन्त्रीले बजेट निर्माणमा घुसाएका व्यक्तिहरूले अवाञ्छित रूपमा कुनकुन करको दर चलाए ? त्यसबाट कोको व्यापारीलाई कति फाइदा भयो, कसैलाई हानि पनि भयो कि ? राज्यले कति राजस्व गुमाउनुपर्यो ? यस क्रममा अर्थमन्त्रीको गैरकानुनी आदेशलाई सरकारी अधिकारीहरूले किन लुरुलुरु पालना गरे ? विधिको शासनप्रति उत्तरदायी हुनुपर्ने उनीहरू किन मन्त्रीसित नाजवाफ भए ? यी सबै विषयमा खोजबिन गरी आवश्यक कदमहरू चालिनुपर्छ ।केही गरी अर्थमन्त्रीमाथि कारबाहीको कुनै पनि कदम चालिएन र यसबारे छानबिन पनि गराइएन भने स्वतः प्रस्ट हुन्छ यस काण्डमा अर्थमन्त्री एक्लैको मात्र संलग्नता छैन यो सब मिलेमतोमा भएको हो, र अर्थमन्त्री खालि निमित्त नायक हुन् । प्रधानमन्त्री देउवा र अध्यक्ष दाहाल दुवैले बुझ्नुपर्छ जतिसुकै विवादमा पर्दा पनि उनलाई संरक्षण दिइरहनु भनेको यो सम्पूर्ण काण्ड उनीहरूबाट पनि अनुमोदित हुनु हो । त्यस्तो अवस्थामा स्वाभाविक रूपमा उनीहरू पनि दोषभागी हुनुपर्छ । आशा गरौं, प्रधानमन्त्री देउवा र अध्यक्ष दाहाल अर्थमन्त्री शर्मासितै सती गएर यस काण्डबाट कलंकित हुने छैनन् । खासगरी प्रधानमन्त्री देउवाले मन्त्री शर्मालाई हटाउनेछन्, र यसबारे उचित छानबिन गराउने छन् । केही गरी अर्थमन्त्रीमाथि कारबाही हुँदै भएन भने, प्रधानमन्त्रीमाथि अहिले उठेको नैतिक प्रश्न स्वतः अख्तियार दुरुपयोगको प्रश्नमा परिणत हुनेछ, जसबारे उनले बेलैमा बुझ्नु राम्रो हुन्छ ।"
सडक सबैको,"सडकमा बसेर सानोतिनो व्यवसाय गर्नेहरू महानगरको आँखामा सधैं परेका नै छन् । आजभोलि हामी गरिखानेलाई धरपकड गरेको हेर्न पनि सक्दैनौं । हामीलाई सफा, हराभरा, जामरहित सडक पनि चाहिएको छ । यसैका लागि हिजो खुद्रा व्यापारीलाई खुल्ला मञ्चको एउटा भाग, त्यसपछि भृकुटीमण्डप, बल्खु, कालिमाटीमा व्यवस्थापन गर्ने प्रयास गर्यौं । तर सडकमा व्यवसाय गर्ने साना व्यापारीको संख्यामा कमी आएन । हाम्रो सडकबजार व्यवस्थापन आज पनि उस्तै छ । सडकमा व्यापार गर्ने चलन संसारभरि नै छ । कुन समयमा कसरी गर्ने भन्ने पनि धेरै देशमा प्रस्ट नियम हुन्छ । हामी कहाँ न केही नियम छ न कुनै समय सीमा नै । बालुवाटार अगाडि नगर प्रहरीले गरेको कारबाही कुनै पनि सवालमा सहज मान्न सकिन्न । अतः सरकारले सडकमा सानोतिनो व्यवसाय गरेर आफ्नो जीविका चलाउनेहरूका लागि दिगो व्यवस्थापन गर्नुपर्छ । आफ्ना नागरिकप्रति यतिबिघ्न संवेदनहीनता प्रकट गर्नुहुन्न । उनीहरूको पनि यो देशमा बाँच्न पाउने अधिकार छ । सडकमा कुन समयमा ककसले, केके गर्न पाउँछन् प्रस्ट पार्नुपर्छ, शक्ति छ, प्रशासन छ भन्दैमा आमनागरिकप्रति अमानवीय व्यवहार गर्न पाइँदैन । उसै पनि सरकार नागरिकप्रति गैरजिम्मेवार बन्दै गइरहेको आभास आमनागरिकले दिन प्रतिदिन गरिरहेकै छन् । यस्तो घटनाले आमनागरिक र सरकारबीचको दूरी बढाएको छ, जसलाई कसरी हुन्छ घटाउने काम गर्नुपर्छ । रामकृष्ण बराल, जोरपाटी, काठमाडौंबालुवाटार अगाडिको बाटोमा ठेला राखी मकै बेचिरहेको दम्पतीलाई काठमाडौं नगर प्रहरीले लछारपछार गरेर ठेला कब्जामा लिएको दृश्य केही दिनअघि भाइरल भयो । अहिले यसको पक्षविपक्षमा मत प्रकट भइरहेका छन् । सार्वजानिक सरोकारको विषयमा बहसपैरवी गरी सकारात्मक निष्कर्षमा पुर्याउनु नागरिक र सञ्चारमाध्यमको दायित्व पनि हो । फुटपाथ कुनै एक दुई जनाको सरोकार नभई लाखौं बटुवाको चासोको विषय हो । फुटपाथमा केके गर्न पाइन्छ, केके पाइँदैन ? यो घटनापछि कतिपयले भनिरहेका छन्, के यो देश धनीहरूका लागि मात्र हो ? सटर भाडा तिर्न नसक्नेहरूले पेटीमा बसेर जीवन गुजारा गर्न किन नपाउने ? मेयर बालेन शाह किन गरिब वर्गको दुश्मन बने ? गरिबका बारे महानगरले सोच्नुपर्दैन ? अनि यसको विपरीत पनि तर्कहरू आइरहेका छन् । प्रश्न उठछ, गरिब भयो भन्दैमा सडक पेटी नै ढाक्ने गरी व्यापार गरेर लाखौं बटुवाको हिँड्न पाउने अधिकार कुण्ठित गर्ने कि राज्य वा महानगरसँग निश्चत ठाउँ उपलब्ध गराऊ भनेर माग गर्ने ? गोपाल देवकोटा, गौरीनगर, काठमाडौं"
अर्थको अपत्यारिलो जवाफ,"अर्थमन्त्री जनार्दन शर्माले बजेट प्रस्तुत हुनु अघिल्लो रातमा अनधिकृत व्यक्तिलाई अर्थ मन्त्रालयमा प्रवेश गराई करका दर हेरफेर गर्न लगाएको कुरा उनले जसरी र जति नै खण्डन गर्दै आए पनि यथार्थ हो रहेछ भन्ने कुराको पुष्टि सीसीटीभी फुटेज प्रकरणले गर्दै छ । बढीमा १३ दिनसम्म मात्रै सीसीटीभी फुटेज अभिलेखमा रहने र तत्पश्चात् क्रमशः मेटिँदै जाने भन्ने अर्थ मन्त्रालयको दाबीले सत्य लुकाइरहेको आभास दिन्छ । अर्थ मन्त्रालयजस्तो संवेदनशील संस्थाले जडान गरेको सीसीटीभीले ठ्याक्क १३ दिनपछि फुटेज मेटिँदै जान्छ भन्नु हास्यास्पद छ । अभिलेखीकरण र सञ्चारजगत्को प्रविधिलाई नै अवमूल्यन गर्नेखालको अर्थ मन्त्रालयको सफाइमाथि सम्बद्ध निकायको गहन अनुसन्धान हुनु अति आवश्यक देखिन्छ । महेशप्रसाद ढुंगाना, नयाँबानेश्वर, काठमाडौं"
चीन पुगे नेपाली विद्यार्थी,"कोभिड संक्रमणका कारण विश्व नै अस्तव्यस्त भएको समयमा चीनमा अध्ययनरत नेपाली विद्यार्थीहरू स्वदेश फिर्ता भएपछि दुई वर्षसम्म तिनको व्यवस्थापन हुन नसकेकोमा सरकार आलोचित हुँदै आएको थियो । शिक्षा, विज्ञान तथा प्रविधि मन्त्रालयबाट प्राप्त जानकारीअनुसार मेडिकल, इन्जिनियरिङ, स्वास्थ्य विज्ञान, भाषालगायतका विषयमा विद्यावारिधि, स्नातकोत्तर र स्नातक तहमा अध्ययन गरिरहेका करिब एक हजार विद्यार्थी नेपालमा अलपत्र परेको स्थिति थियो । विद्यार्थी तथा अभिभावक मनासिक तनावमा थिए । चिकित्सा शिक्षा आयोग र नेपाल मेडिकल काउन्सिलले नेपाल सरकार शिक्षा, विज्ञान तथा प्रविधि मन्त्रालयलगायत सम्बन्धित निकायलाई दिएको सुझावका कारण नेपालका विश्वविद्यालयमा विद्यार्थीहरूको पठनपाठन गराउन पनि सम्भव देखिएको थिएन । अन्योलग्रस्त अवस्थामा केही गृहकार्य सरकारी स्तरबाट भए पनि चिनियाँ विदेशमन्त्रीको केही महिनाअघिको नेपाल भ्रमणको अवसरमा शिक्षा मन्त्रालयको आग्रहमा परराष्ट्र मन्त्रालयले विद्यार्थी फिर्ता सम्बन्धमा छलफल गरेपश्चात् चिनियाँ सरकार सकारात्मक देखिएपछि चिनियाँ दूतावास र शिक्षा मन्त्रालयको समन्वयात्मक सहयोगमा पहिलो सूचीमा परेका २८१ मध्ये ६० जना नेपाली विद्यार्थीको पहिलो टोली मंगलबार हिमालयन एयरलाइन्सबाट चीन प्रस्थान गरेको छ । यस कार्यलाई क्रमिक रूपमा अघि बढाई नेपाली विद्यार्थीको पूरा गर्नुपर्ने पाठ्यभार तथा प्रयोगात्मक अभ्यास सम्बन्धित विश्वविद्यालयमा हुने भएकाले विद्यार्थी तथा अभिभावक उत्साहित छन् । जीवन प्रकाश शर्मा, धापासी, काठमाडौं"
पूर्वमेयरको गैरकानुनी हर्कत,"पदावधि सकिने बेला पोखराका पूर्वमेयरले ६३ रोपनी सार्वजनिक जग्गा प्रक्रिया मिचेर निजी क्षेत्रलाई २५ वर्षसम्म भाडामा दिएको समाचार आएको छ । सम्झौताको फाइल महानगरले झिकाएर अध्ययन भइरहेको छ भनिएको छ । यस्ता घटना अन्य पालिकामा पनि भएका हुन सक्छन् । आफ्नो कार्यकाल सकिँदै लाग्दा कताबाट आम्दानी हुन्छ भनेर यस्तो गैरकानुनी कार्य गर्ने प्रवृत्ति घातक छ । उचित छानबिन होस्, दोषी देखे कारबाही होस् । हर्कनारायण श्रेष्ठ, उदयपुर ।"
मधेशमा पुनर्भरण र चुरे संरक्षण,"चुरे क्षेत्रको दोहन साथै अव्यवस्थित सहरीकरणले गर्दा सिँचाइ कुलो जीर्ण भयो, जथाभावी बोरिङ गरियो, यसले भावी पुस्ताका लागि भूमिगत पानीको स्रोत बाँकी नरहन सक्छ । गोपाल भुसालचुरेक्षेत्र निकै संवेदशील छ । यसको संरक्षणका लागि धेरैभन्दा धेरै रूख रोप्नुपर्छ । चुरेलाई संरक्षित क्षेत्र बनाउनुपर्छ । सिद्धार्थ ढुंगेलपैसाका लागि जस्तोसुकै काम गर्ने परिपाटीले देशमा प्राकृतिक तथा पर्यावरणीय सन्तुलन गुम्दै छ । पवन गौतमआर्थिक स्रोत चाहियो रे नि त स्थानीय सरकारलाई अनि उसलाई के मतलब ? ईश्वरमान थापाकसले सुन्ने कसले हेर्ने यस्तो गम्भीर विषयलाई, यो देशमा सरकारै छैन भन्दा फरक नपर्ने अवस्था छ । दिकी शेर्पाआफू खुसी बोरिङ गर्ने प्रणालीको अन्त्य गर्नुपर्छ । गोपाल कटुवालकृषि क्रान्ति को नाउँमा जथाभावी बोरिङ गरेपछि अब तराई छिट्टै राजस्थान बन्ने पक्का छ । रुद्र लिम्बूयो एकदम दुःख लाग्दो कुरा हो, विकास भन्दाभन्दै विनाश भइदियो हाम्रो देशमा । पवित्रा बलामीबोरिङ गरेर धानबाली सिँचाइ गरिराखे भविष्यमा समस्या झन् गम्भीर बन्नेछ । चुरेक्षेत्रको दोहन नियन्त्रण गरौं । सुनाहाङ राईचुरे पहाड तथा जंगल दोहनको उपज हो यो । राजेन्द्र पागो"
न्यायाधीशवकिल घूस संवाद न्यायका लागि घातक,"शपथ कानुनी शासन बसेको देशमा शपथको ठूलो मान्यता हुन्छ, यसको उल्लंघन गरिँदैन । नेपालमा शपथ रीत पुर्याउन मात्र खुवाइन्छ । अमेरिकाका पूर्वराष्ट्रपति बाराक ओबामाले औपचारिक शपथ ढाँचाभन्दा फरक भएकाले शपथबाट बाँधिन भोलिपल्ट ह्वाइटहाउसमा राष्ट्रपतिलाई बोलाएर ढाँचाबमोजिमको शपथ खाए । हामीकहाँ पूर्वप्रधानमन्त्री केपी शर्मा ओलीको शपथको त्यो पर्दैन भाइरल भएको थियो । शपथ खाँदा उहाँले शपथ खुवाउने राष्ट्रपतिले पढेको शब्द पढ्नुभएन । त्यसपछि अध्यादेश जारी गरेर खाएको शपथलाई वैधानिकता दिने आँट गर्नुभएको सार्वजनिक छ । यस सन्दर्भमा न्यायमूर्तिबाट शपथ उल्लंघन हुनु सामान्य नै मान्नुपर्ला ।प्रधानन्यायाधीश र न्यायपरिषद्ले न्यायपालिकामा भ्रष्टचार रहेछ, ध्यान पुगेनछ, कडा कानुन रहेनछ, अनुसन्धान गर्ने निकाय पनि रहेनछ, चुकेका रहेछौं भन्दै यो घटनालाई वेक अप कल का रूपमा लिएका छौं भनेर सार्वजनिक गर्नुपर्यो । न्यायाधीश नियुक्तिमै त्रुटि रहेछ भनेर महसुस गर्नुपर्यो, जिम्मेवारीमुक्त हुन खोज्नुभएन । नियुक्ति संसारभरि नै कार्यपालिकीय अधिकार हो । नेपालमा मात्र प्रधानन्यायाधीशले अध्यक्षता गरेको पाँच सदस्यीय न्यायपरिषद्बाट न्यायाधीश नियुक्ति गरिन्छ । आजसम्म न्यायाधीश नियुक्तिमा कुनै मापदण्ड बनेन । खल्तीबाट चिट झिकेका आधारमा नियुक्ति गर्दै आइयो । अपुरो परिषद्बाट भागबन्डा तथा सोर्सफोर्सका आधारमा मध्यरातमा नियुक्ति गर्ने विकृति पनि विकास भयो ।न्यायपालिका अहिले समस्याग्रस्त छ । सर्वोच्च अदालतमा मात्र तीस हजारभन्दा बढी मुद्दा छन् । प्रधानन्यायाधीश निलम्बित छन् । न्यायपालिकाजस्तो राज्यको महत्त्वपूर्ण अंग स्थायी नेतृत्वविहीन छ । न उनी राजीनामा दिन्छन् न संसद्ले महाअभियोगको कार्य अगाडि बढाउँछ । राजनीतिक दलहरू जिम्मेवार बन्नुका सट्टा रमिते बनेका छन् । न्यायाधीश वकिल संगतले भ्रष्टाचार पुष्टि गर्छ । न्यायपरिषद्प्रति समाजको आस्था र विश्वास छैन । संवादले न्यायपालिकामा बिचौलिया छिरेको पुष्टि गर्छ । अचेल अदालतप्रति आस्था यति घटेको छ कि निजी क्षेत्रले वा सरकारले नै अर्को अदालत गठन गर्न सक्ने भए सेवाग्राही आजको अदालत छाडेर नयाँ अदालत जान्थे । भ्रष्टाचार बढ्दो छ । अख्तियार दुरुपयोग अनुसन्धान आयोग मुद्दा चलाउँछ । अदालतबाट सफाइ पाउँछन् ।कार्यकारी अधिकार सम्पन्न सरकार हेर्ने हो भने, गतमहिना मात्र नयाँ गाडी खरिद गर्न रोक लगाउने र पेट्रोल आयात कम गरेर खर्च कम गर्ने रे भनेर आइतबार बिदा गर्ने निर्णय गर्यो । केही दिनपछि आइतबार बिदाको निर्णय फिर्ता लिइयो । १५ दिन पनि बित्न नपाउँदै पूर्वविशिष्ट भनिएकाहरूलाई आजीवन आवास, गाडी, इन्धनलगायत सुविधा दिने भनी सार्वजनिक भयो । समाचारअनुसार सुविधा दिँदा एक जनालाई एक करोड रुपैयाँ खर्च हुन्छ । सरकारको ताल यस्तो छ । जनताको एक मात्र भर र आश न्यायपालिकामा मात्र बाँकी छ । त्यसैले न्यायपालिका विवादित बन्नुभएन सुधार हुनुपर्यो । आजको अवस्थामा न्यायपालिका सुमधुर तरिकाले चल्न सक्दैन । संविधान नयाँ भए पनि न्यायपालिकाको हकमा २०४७ कै निरन्तरता हो । त्यसैले न्यायपालिकासम्बन्धी अध्ययन र मूल्यांकन आवश्यक छ । किनभने अधिकार वा प्रजातन्त्रका लागि अब तेस्रो आन्दोलन आवश्यक छैन यदि आन्दोलन हुने नै भयो भने केही वर्षयता देखिएको न्यायायिक विचलन, असन्तुष्टि र न्यायमा छिरेको भ्रष्टाचार कारण नबनोस् । गम्भीर भएर सोच्ने बेला आएको छ ।भ्रष्टाचार विकृति, विसंगतिको नियन्त्रण गरी न्यायपालिकालाई शंकामुक्त गर्न नेतृत्व इमानदार, लगनशील हुनु आवश्यक छ । देशमा प्रजातन्त्र छ । अदालत स्वतन्त्र, निष्पक्ष र बलियो नभई प्रजातन्त्र र मौलिक हकको रक्षा हुँदैन, यसको रक्षा स्वतन्त्र न्यायपालिका खासगरी सर्वोच्च अदालतबाट हुन्छ । संविधानले न्यायपालिकालाई प्रभावकारी बनाउने अधिकार र जिम्मा प्रधानन्यायाधीशलाई मात्र दियो । सरकारले गर्न मिल्दैन । कुनै प्रधानन्यायाधीशले पनि संविधानको धारा १३६ जगाएनन् । सबै प्रधानन्यायाधीशले चलता है अवधि बिताए । आमनिर्वाचन आउँदै छ । यसै वर्षभित्र नयाँ जनादेशसहितको सरकार गठन हुन्छ । प्रधानन्यायाधीश सर्वोच्च अदालतको अन्य न्यायाधीश र न्यायपरिषद्ले आजको विवादित न्यायपालिकालाई कसरी मुक्त गर्ने र कसरी सुधार्ने भन्ने अध्ययन गर्न अधिकार सम्पन्न शक्तिशाली उच्च स्तरीय आयोग गठन गरेर संविधानको कुनकुन धारा कसरी संशोधन गर्ने, किन गर्ने, नयाँ कानुन कस्तो बनाउने भन्ने प्रतिवेदन लिएर बस्नुपर्यो । ताकि सरकार गठन हुनासाथ प्रतिवेदन बुझाएर सुधार अगाडि बढाउन सकियोस् ।नेपालमा कुनै कुराको अध्ययन गर्नुपर्यो भने खोजीखोजी अवकाश भएका पूर्वप्रधानन्यायाधीश वा न्यायाधीशको अध्यक्षतामा समिति गठन गर्ने रोग लागेको छ । अवकाश भएकाहरू जसले पदमा हुँदा संविधानको धारा १३६ प्रयोग गरेनन्, अवकाश भएपछि बुढेसकालमा कसरी प्रयोग गर्लान् ? त्यसैले अध्ययन समिति बनाउँदा बहालवाला न्यायाधीशलाई लिनुपर्यो र ऊ केही वर्षपछि आफैं प्रधानन्यायाधीश बनेर प्रतिवेदन कार्यान्वयन गर्न बाध्य होस् । त्यस्तै व्यक्तिको अध्यक्षतामा समिति बनाउनुपर्यो ।केसी पूर्वन्यायाधीश हुन् ।"
अमेरिकामा फेरि गोलीकाण्ड,"हाइल्यान्ड पार्क (एजेन्सी) अमेरिकामा स्वतन्त्रता दिवसका अवसरमा आयोजित परेडका सहभागीमाथि गरिएको बन्दुक आक्रमणमा कम्तीमा ६ जनाको ज्यान गएको छ । ३६ जना घाइते छन् । गोलीकाण्डमा घाइते भएकामध्ये २४ जनाको अस्पतालमा उपचार भइरहेको अधिकारीहरूले जनाएका छन् । इलिनोइस राज्यको हाइल्यान्ड पार्कमा आयोजित परेडका सहभागीलाई लक्षित गरी एक बन्दुकधारीले उच्च क्षमताको राइफलबाट गोली प्रहार गरेका प्रहरीले जनाएको छ । स्थानीय समयअनुसार १० बजेर १५ मिनेटमा आक्रमण भएपछि परेड कार्यक्रम रद्द भएको थियो । गोली प्रहारबाट ५ जनाको घटनास्थलमै र अर्का एक जनाको उपचारका क्रममा नजिकैको अस्पतालमा मृत्यु भएको हो । सन्दिग्ध आक्रमणकारीलाई प्रहरीले पक्राउ गरेको छ । प्रहरीका अनुसाार २२ वर्षीय रोबर्ट ई क्रिमो तृतीयले आक्रमण गरेका हुन् । ती हतियारधारीलाई प्रहरीले खतरनाक व्यक्ति भनेको छ । घटनाबारे थप अनुसन्धान भइरहेको जनाइएको छ । सन्दिग्ध बन्दुकधारीले परेड सुरु भएको केही मिनेटमै गोली चलाएका थिए । प्रहरीका अनुसार भर्याङको सहयोगले नजिकैको व्यावसायिक भवनको छतमा चढेर उनले अमेरिकाको झन्डा हल्लाइरहेका मानिसहरू र बालबालिकालाई ताकेर गोली प्रहार गरेका थिए । स्वतन्त्रता दिवस समारोहमा सांगीतिक र्यालीदेखि मनोरञ्जनात्मक कार्यक्रमहरू भइरहेका थिए । वर्षको सबैभन्दा रमाइलो मानिने दिनमा आतंक मच्चिएपछि त्यहाँ उपस्थित मानिसहरूले भागदौड गरेका थिए । त्यस क्रममा मानिसका विभिन्न समान र कुर्सीहरू सडकभरि छरपस्ट भएका थिए ।सन् १७७६ मा ग्रेट ब्रिटेनबाट स्वतन्त्र भएको उपलक्ष्यमा अमेरिकी उपनिवेशहरूले हरेक वर्ष जुलाई ४ का दिन स्वतन्त्रता परेडको आयोजना गरी राष्ट्रिय बिदा मनाउने गर्छन् । अकस्मात् आतिसबाजी भइरहेको जस्तो आवाज आयो, बन्दुकधारीले गोली प्रहार गरेको स्थानबाट बाटोपारि रहेका पूर्वचिकित्सक रिचार्ड कउफम्यानले भने । बन्दुकधारीले करिब २ सय राउन्ड गोली प्रहार गरेका उनको भनाइ छ । उक्त क्षेत्रमा यसअघि निकै कम मात्र गोली प्रहारका घटना भएका छन् । मैले यहाँ निकै सुरक्षित ठान्थें तर अहिले ज्यान जोगाउन लुक्नुपरेको छ । यहाँ मानिसहरू रोइरहेका छन् र यो अनुभूति निकै दुःखद् छ, प्रत्यक्षदर्शी आनन्द पीले भने । अर्का प्रत्यक्षदर्शी नोएल हाराले खाजा खाइरहेका बेला आतंक मच्चिएको बताए । अमेरिकी राष्ट्रपति जो बाइडेनले हिंसात्मक घटनाले आफू निकै दुःखी भएको बताएका छन् । हाइल्यान्ड पार्क सहरकी मेयर न्यान्सी रोटरिङले स्वतन्त्रता मनाउन जम्मा भएकाले शोक मनाउनुपरेको, बताइन् । बाइडेनले बन्दुक हिंसाविरुद्ध लड्ने प्रतिबद्धता दोहोर्याएका छन् । इलिनोइसका गभर्नर जे रोबर्ट प्रित्ज्करले गोली प्रहारका घटना परम्पराजस्तै हुने गरेको भन्दै चिन्ता व्यक्त गरे ।"
आक्रमण नरोक्न पुटिनको आदेश,"मस्को (एजेन्सी) रुसी राष्ट्रपति भ्लादिमिर पुटिनले युक्रेनमाथि आक्रमण जारी राख्न आदेश दिएका छन् । युक्रेनी सहर लिसेचान्स्क कब्जा गरेपछि पुटिनले आफ्ना रक्षामन्त्रीलाई युक्रेनमाथिको आक्रमण नरोक्न र आफ्नो लक्ष्य प्राप्त गर्न आदेश दिएका हुन् । लिसेचान्स्क कब्जामा लिएपछि अब रुसी सेनाले लुहान्स्क क्षेत्रमाथि आफ्नो नियन्त्रण कायम गर्न सक्नेछ । पुटिनले रक्षामन्त्री सर्गेई सोइगुलाई लुहान्स्क कब्जा गर्ने अभियानमा भाग लिएका सैनिकले आराम गर्दै लडाइँको क्षमता विकास गर्नुपर्ने बताएका बीबीसीले जनाएको छ । पूर्वी र पश्चिमी क्षेत्रमा तैनाथलगायत अन्य सैन्य इकाइले पूर्वस्वीकृत योजनाअनुसार आफ्ना कार्यहरू पूरा गर्नुपर्छ, पुटिनले भनेका छन् । रुसी कब्जामा रहेको लुहान्स्कका गभर्नर सेर्ही हाइडाईले युक्रेनी सेना पछि हट्ने क्रममा कुनै पनि क्षति नभएको बताएका छन् । लिसेचान्स्क सहरमा आफ्नो नियन्त्रण गुमाएपछि युक्रेनी फौजले रुसी सेनालाई पश्चिमतर्फ अघि बढ्न रोक्नका लागि सैन्य सुदृढीकरण गरिरहेको उनको भनाइ छ । रुसी फौजले टाढैबाट आक्रमण गर्न सक्ने र सहर ध्वस्त हुने भएकाले आफूहरू पछि हटेको हाइडाईको दाबी छ । लुहान्स्क क्षेत्रमाथि रुसले नियन्त्रण कायम गर्नु निकै पीडादायी भएको जनाउँदै उनले युक्रेनी सेनाले एउटा लडाइँ हारे पनि पूरै युद्ध नहारेको जनाए । उनले रुससँग लड्नका लागि थप हातहतियार आवश्यक परेको भन्दै त्यसका लागि पश्चिमा देशलाई आग्रह गरे । युक्रेनी राष्ट्रपति भ्लोदिमिर जेलेन्स्कीले लिसेचान्स्क फिर्ता ल्याउने वाचा गरेका छन् । रुसयुक्रेन युद्ध सुरु भएको चार महिना नाघिसकेको छ । तर युद्ध रोकिने सम्भावना भने छैन । युक्रेनले उत्तर एट्लान्टिक सन्धि संगठन (नाटो) को सदस्यता लिने तयारी गरेपछि रुसले फेब्रुअरी २४ मा आक्रमण सुरु गरेको हो । रुसी आक्रमण सुरु भएयता करिब ५ हजार युक्रेनी सर्वसाधारणको ज्यान गएको र ५ हजारभन्दा बढी घाइते भएका संयुक्त राष्ट्रसंघले जनाएको छ । त्यस्तै, युद्धका कारण दुवै पक्षका हजारौं सुरक्षाकर्मीले ज्यान गुमाएका छन् । ६९ लाख युक्रेनी विस्थापित भइसकेका छन् । तीमध्ये ५८ लाखले शरणार्थीका लागि विभिन्न देशमा आवेदन दिएका छन् । २१ लाख स्वदेश फर्किसकेका राष्ट्रसंघीय शरणार्थी निकायले जनाएको छ । कम्तीमा ८० लाख युक्रेनी भने देशभित्रै विस्थापित भएको जनाइएको छ ।"
साना ठेक्काको जिम्मा फेरि उपभोक्ता समितिलाई नै,"(काठमाडौं)  सहरी विकास मन्त्रालयले सर्वोच्च अदालतको अन्तरिम आदेश भन्दै निर्माणका काम उपभोक्ता समितिमार्फत गराउन भवन विभागलाई पत्र पठाएको छ । मन्त्रालयले मंगलबार पत्र पठाउँदै गत मंसिरबाट रोक लगाइएको उपभोक्ता समितमार्फत हुने निर्माणका कामलाई पुनः खुलाएको हो । महालेखापरीक्षकले वार्षिक प्रतिवेदनमै उपभोक्ता समितिमार्फत हुने काममा भ्रष्टाचार हुने, समयमै काम नसकिने र भएका काम पनि गुणस्तरहीन रहने गरेको भन्दै उपभोक्ता समितिमार्फत काम नगराउन सुझाव दिएको थियो । तर बीच केही समय उक्त सुझाव कार्यान्वयन भए पनि अहिले सर्वोच्चको आदेश शिरोपर गरी मन्त्रालय उपभोक्ता समितिलाई काम सुम्पिने निर्णयमा पुगेको हो । सार्वजनिक खरिद नियममा एक करोड रुपैयाँसम्मका ठेक्का उपभोक्ता समितिमार्फत गर्ने व्यवस्था छ । सर्वोच्चको आदेश कार्यान्वयन गर्न भनेर भवन विभागलाई पत्र पठाइसकिएको मन्त्रालयका प्रवक्ता विष्णुप्रसाद शर्माले जानकारी दिए । मन्त्रालयले गरेको निर्णय तत्काल लागू नगर्नू, नगराउनू भनेर सर्वोच्चले आदेश गरेको छ, उनले भने, नयाँ ठेक्कामा उपभोक्ता समितमार्फत हुने काममा रोक लगाइएको थियो, अब फेरि खुलेको छ ।सार्वजनिक खरिद कानुनअनुसार उपभोक्ता समितिले काम नगरेको भन्दै तत्कालीन सहरी विकासमन्त्री रामकुमारी झाँक्रीले अर्को व्यवस्था नभएसम्मका लागि काममा रोक लगाएकी थिइन् । उपभोक्ता समितिले खरिद कानुनअनुसार काम गरेनन्, उपभोक्ता समितिले उल्टेै ठेकेदार राखेर काम गरेको पाइएको थियो, मन्त्रालय स्रोतले भन्यो, नुवाकोटका उपभोक्ताले काभ्रेमा समेत काम गरेको पाइयो, त्यसैले तत्कालीन मन्त्री झाँक्रीले रोक लगाउने निर्णय गरेकी थिइन् । मन्त्रालय स्रोतका अनुसार महालेखाको ५६, ५७ र ५८ औं वार्षिक प्रतिवेदनमा उपभोक्ता समितिमार्फत हुने काममा सबैभन्दा ठूलो बेरुजु देखिएको भन्दै यसलाई नियमन र नियन्त्रण गर्न गर्न सुझाइएको थियो । अख्तियारले पनि पटकपटक परिपत्र गरेर यस्तो तरिकारले काम नगर्न सुझाव दिएको मन्त्रालय स्रोतको भनाइ छ । जुन उद्देश्यले उपभोक्तामार्फत काम गराउने भनिएको थियो, त्यो उद्देश्यभन्दा बाहिर गइसकेपछि खरिद कानुनमै अर्को व्यवस्था गर्नुपर्ने भयो, मन्त्रालय स्रोतले भन्यो, त्यसैले अर्को व्यवस्था नहुन्जेल भनेर मन्त्री झाँक्रीले रोकेकी हुन् । अहिले आएका सहरी विकासमन्त्री मेटमणि चौधरी भने चुनावलाई लक्ष्य गरेर उपभोक्ता समितिमार्फत काम गराउन दिने निर्णय कार्यान्वयन गराउनमा सक्रिय भएको मन्त्रालय स्रोतको दाबी छ । यता पूर्वमन्त्री झाँक्री भने खरिद कानुनअनुसार उपभोक्ता समितिले काम नगरेपछि उनीहरूमार्फत हुने काममा रोक लगाएको बताउँछिन् । एउटै उपभोक्ता समितिले ठेकेदार भएर योजना हालेको पनि देखियो । त्यसैले यस्तो काम मैले रोक्न लगाएकी थिएँ । उपभोक्ताले गरेको काममा मिलेमतो रहेको पाइयो, उनले भनिन, उपभोक्तामार्फत काम हुँदा तल्लो तहसम्म भ्रष्टीकरण हुने कुरा महालेखाको प्रतिवेदनमा पनि उल्लेख छ । उपभोक्ताबीच बसेर ठेक्का लगाई रकम लिने काम मात्र भएको उनको दाबी छ । सहरी विकास मन्त्रालयको बजेट सिलिङ ३१ अर्ब आउँछ । त्यसमध्य करिब १३ अर्ब रुपैयाँको काम उपभोक्ता समितिमार्फत हुन्छ, उनले भनिन्, यति धेरै रकममा काम हुँदा विकृति नआओस्, भ्रष्टाचार नहोस् भनेर उपभोक्ता समितिमार्फत हुने काममा रोक लगाएकी थिएँ ।यता सहरी विकासमन्त्री चौधरीले भने आफूले सर्वोच्चको आदेश पालन गर्ने काम मात्र गरेको दाबी गरे । उपभोक्ता समितिमार्फत हुने कामबारे अध्ययन गर्न लगाएँ, उपभोक्तामार्फत काम गराउँदा कामको गुणस्तर र परिणाम, खर्च के छ, सबै अध्ययन गरियो, उनले भने, निर्माण कार्यमा जनतालाई जतिसक्दो धेरै सहभागी गराउनुपर्छ भन्ने देखियो । १० लाखको योजना दिँदा राम्रो काम गरेको र पैसा बचाएर राखेको देखेको उनको दाबी छ । यसअघि भने उपभोक्ता समितिमार्फत हुने ठेक्कामा खर्च हुँदा काम गुणस्तरहीन भएको, भ्रष्टाचार बढेको र काममा समेत ढिलासुस्ती हुने गरेको मन्त्रालयले औंल्याएको थियो ।"
बैंकलाई सीडी अनुपात घटाउने दबाब,"९० प्रतिशतभन्दा बढी रहेको सीडी अनुपात घटाउन बैंकले कि त निक्षेप बढाउनुपर्यो कि कर्जा असुली गर्नुपर्यो । अहिले तत्काल बैंकहरूले चाहेअनुसार निक्षेप बढ्ने अवस्था छैन । यसकारण सीडी अनुपातको दबाबमा रहेका बैंकहरूले आक्रामक रूपमा कर्जा असुली गरिरहेका छन् । ती बैंकहरूले पछिल्ला केही महिनादेखि कर्जा प्रवाह ठप्प नै पारेका छन्, स्रोतले भन्यो, यही समयमा धमाधम कर्जा असुली गरिरहेका छन् । गत चैतदेखि भने वाणिज्य बैंकहरूको कुल कर्जा प्रवाह घटेको छ । यसको मुख्य कारण सीडी अनुपात व्यवस्थापन नै रहेको स्रोतको दाबी छ, जसअनुसार गत चैत मसान्तमा वाणिज्य बैंकहरूको कुल कर्जा प्रवाह ४१ खर्ब ९७ अर्ब रुपैयाँ थियो । त्यसपछिका हरेक साताजसो कुल कर्जा घटिरहेको छ । सोही क्रममा यही असार ३ सम्म यस्तो कर्जा ४१ खर्ब ८८ अर्ब र असार १० मा ४१ खर्ब ४२ अर्ब रुपैयाँ थियो । अघिल्लो शुक्रबार ४१ खर्ब ८२ अर्ब रुपैयाँ रहेको वाणिज्य बैंकहरूको कुल कर्जा प्रवाह गत शुक्रबारसम्म २ अर्ब रुपैयाँले बढेर ४१ खर्ब ८४ अर्ब रुपैयाँ कायम भएको छ ।सीडी अनुपातसँगै निक्षेप तरलता अनुपात (लिक्विडिटी टू डिपोजिट रेसियोएलडी) मा पनि बैंकहरूलाई खासै दबाब नपर्ने राष्ट्र बैंकले जनाएको छ । राष्ट्र बैंकका अनुसार आइतबारसम्म ६ वटा वाणिज्य बैंकको तरलता अनुपात २० प्रतिशतभन्दा कम छ । २० प्रतिशतभन्दा कम तरलता अनुपात हुने आधा दर्जन बैंकमध्ये पनि सबैभन्दा कम १८ प्रतिशत मात्र छ, स्रोतले भन्यो, ती बैंकहरूले पनि यही असार मसान्तसम्म २० प्रतिशतभन्दा बढी नै पुर्याउने देखिन्छ । आइतबारसम्म वाणिज्य बैंकहरूको औसत तरलता अनुपात करिब २२ प्रतिशतभन्दा बढी रहेकाले अपवादबाहेक सबै बैंकहरू सहज अवस्थामा रहने राष्ट्र बैंकले जनाएको छ । राष्ट्र बैंकको निर्देशनअनुसार बैंक तथा वित्तीय संस्थाले कम्तीमा २० प्रतिशत एलडी अनुपात कायम गर्नुपर्छ । बैंक तथा वित्तीय संस्थाले हरेक दिन आफ्नो कुल निक्षेपको कम्तीमा २० प्रतिशत रकम बैंकमै राख्नुपर्छ । हरेक दिन निक्षेप झिक्न आउने निक्षेपकर्ताले पैसा झिक्न नपाउने अवस्था नहोस् भन्ने उद्देश्यले राष्ट्र बैंकले बैंक तथा वित्तीय संस्थालाई उक्त निर्देशन जारी गरेको हो । यसअघि २७ वटा वाणिज्य बैंकमध्ये १९ वटा बैंकको एलडी अनुपात २० प्रतिशतभन्दा कम थियो । तीमध्ये केहीको यस्तो अनुपात घटेर १२ प्रतिशतसम्म पनि झरेको थियो । एलडी अनुपात कम हुनु भनेको बैंक तथा वित्तीय संस्थाको निक्षेपकर्तालाई भुक्तानी दिने क्षमतामा कमी आउनु हो । बैंकिङ भाषामा यसलाई तरलता संकट (लिक्विडिटी क्रन्च) भनिन्छ । हाल राष्ट्र बैंकले हरेक दिन बैंकहरूको एलडी अनुपात अनुगमन गरे पनि महिनाको अन्तिम दिनमा २० प्रतिशतभन्दा कम हुने बैंकलाई कारबाही गर्छ ।एकदुईबाहेक धेरै बैंकलाई सीडी र एलडी अनुपातमा समस्या नभए पनि तरलता (लगानीयोग्य रकम) अभावको समस्या आगामी आर्थिक वर्षसम्म पनि समाधान हुने संकेत नदेखिएको बैंकरहरू बताउँछन् । राष्ट्र बैंकले आगामी आर्थिक वर्षका लागि कसिलो मौद्रिक नीति ल्याउने संकेत गरेको, बैंक तथा वित्तीय संस्थासँगै करिब पौने ४ खर्ब रुपैयाँ बराबरको कर्जा स्वीकृत भए पनि प्रवाह हुन बाँकी छ । तर आर्थिक वर्षको अन्त्यमा सरकारी खर्चबाट आउने रकमले बैंक तथा वित्तीय संस्थाले स्वीकृत गरेर प्रवाह गर्न बाँकी कर्जा भुक्तानीका लागि पनि नपुग्ने भएकाले तरलता समस्या तत्काल समाधानका सम्भावना नदेखिएको बैंकर्स संघका अध्यक्ष उपाध्यायले बताए । स्रोत नभएकै कारण चालु आर्थिक वर्षमा राष्ट्र बैंकले तय गरेको लक्ष्यअनुसार बैंकहरूले कर्जा विस्तार गर्न नसकेका सम्झिँदै उपाध्यायले भने, दीर्घकालीन स्रोत व्यवस्थापन गरिएन भने आगामी आर्थिक वर्षको कम्तीमा पहिलो र दोस्रो त्रैमाससम्म पनि तरलता अभावको अवस्था कायमै रहने देखिन्छ । आर्थिक वर्षको अन्तिम दिन नजिकिँदै जाँदा बैंक तथा वित्तीय संस्थाले राष्ट्र बैंकबाट सस्तो ब्याजदरमा लिन पाउने अल्पकालीन सापटी स्थायी तरलता सुविधा (एसएलएफ) बढिरहनुले पनि तरलताको अवस्थामा सुधार नभएको पुष्टि हुने जानकारहरू बताउँछन् । मंगलबार मात्र बैंक तथा वित्तीय संस्थाले एसएलएफमार्फत करिब ५७ अर्ब रुपैयाँ सापटी लिएका छन् । गत असारदेखि मंगलबारसम्म बैंक तथा वित्तीय संस्थाले राष्ट्र बैंकबाट एसएलएफमार्फत ८८ खर्ब ७२ अर्ब रुपैयाँ सापटी लिइसकेका छन् । यसमध्ये अहिले पनि करिब साढे २ खर्ब रुपैयाँ लगानीमा रहेको राष्ट्र बैंकले जनाएको छ । यद्यपि सरकारी खर्च बढेपछि गत साता वाणिज्य बैंकहरूले करिब ३४ अर्ब रुपैयाँ निक्षेप संकलन गरेका छन् । सोही अवधिमा थप २ अर्ब रुपैयाँ मात्र कर्जा विस्तार भएको देखिन्छ । अघिल्ला साताहरूको तुलनामा उक्त अवधिमा निक्षेपको वृद्धिदर बढेको हो भने कर्जाको वद्धिदर घटेको हो । आर्थिक वर्षको अन्तिम महिना भएकाले सरकारी खर्च केही बढेको छ । सरकारी खर्च बढेपछि बैंक तथा वित्तीय संस्थामा निक्षेप संकलन बढेको हो । तर, आर्थिक वर्षको अन्त्यमा बैंकहरूले कर्जा असुलीमा ध्यान दिने भएकाले उक्त अवधिमा कर्जा विस्तार न्यून देखिएको बैंकरहरूले बताएका छन् ।"
डलर निरन्तर उकालोतिर,"सबैभन्दा बढी नोक्सानी वस्तु तथा सेवाको आयातबापतको भुक्तानीमा हुन्छ । आयात बढ्दो गतिमा रहेकाले त्यसबापत भुक्तानी गर्नुपर्ने दायित्व पनि बढिरहेको छ । नेरु कमजोर हुँदा वैदेशिक ऋण लगानी भुक्तानीको दायित्व बढ्छ । विदेशबाट लिएको ऋणको साँवा ब्याज भुक्तानीका लागि पनि धेरै रकम तिर्नुपर्छ । विदेशमा औषधोपचार, अध्ययन, भ्रमणलगायतमा जानेहरूको लागत महँगो पर्छ । निरन्तर नेरु कमजोर बन्दै जाँदा भुक्तानी दायित्व बढ्ने मात्र नभएर स्वदेशी मुद्राप्रतिको विश्वासमा पनि कमी आउँछ ।"
नेपालसँग सम्पर्क बढाउन चाहन्छ क्विचौ प्रान्त,"(बेइजिङ)  चीनको क्विचौ प्रान्तले नेपालसँग आर्थिक, व्यापारिक तथा सांस्कृतिक सम्बन्ध स्थापनाका लागि प्रस्ताव गरेको छ । निकटवर्ती प्रान्त सिचुवानस्थित नेपाली महावाणिज्य दूतावासका प्रतिनिधिलाई आफ्नो प्रान्तको भ्रमण गराएर क्विचौका विभिन्न विभागले नेपालसँग सहकार्यका लागि प्रस्ताव राखेका हुन् ।क्विचौ प्रान्तीय वैदेशिक मामिला कार्यालयका महानिर्देशक चाङ हानलिन र क्विचौ प्रान्तीय वाणिज्य विभागका महानिर्देशक एवं प्रादेशिक लगानी प्रवर्द्धन ब्युरोका निर्देशक मा लेईसहितको प्रतिनिधिमण्डलले फरकफरक बैठकमा यस्ता सम्भावना अघि सारेका हुन् ।चाइना साउदर्न एयरलाइन्समा लगानी रहेको क्विचौले नेपालसँग सीधा उडान गर्दै बुद्ध धार्मिक सहकार्य, छात्रवृत्ति, लगानीलगायतमा नेपालसँग मिलेर अघि बढ्ने बताएको हो । क्विचौ प्रान्तमा पर्ने थोङरन भविष्यका बुद्धको उत्पत्तिस्थल भन्ने आस्थाका कारण प्रख्यात रहेछ, महावाणिज्यदूत दिनेशकुमार घिमिरेले कान्तिपुरसँग भने, बौद्ध धर्मका आधारमा थोङरन र नेपालको लुम्बिनीको कुनै ठाउँबीच भगिनी सम्बन्ध स्थापित गरेर सीधा उडानमार्फत जोडिने चिनियाँ अभिरुचि देखिन्छ ।भेटमा नेपाली प्रतिनिधिमण्डलले नेपालका पर्यटकीय सम्भाव्यताबारे जानकारी गराएको थियो । हस्तकला, चिनियाँ लगानी, सोलार तथा स्वच्छ ऊर्जामा लगानीका पर्याप्त सम्भावना रहेको विषयमा पनि जानकारी गराइएको महावाणिज्यदूत घिमिरेले जनाए । विकट भौगोलिक अवस्थिति हुँदाहुँदै पनि क्विचौले एक दशकमा गरेको गरिबी निवारणको अनुभव नेपालसँग बाँड्न सकिने क्विचौ वैदेशिक मामिला कार्यालयका महानिर्देशक चाङ हानलिनको भनाइ छ । चिनियाँ सञ्चारमाध्यमका अनुसार क्विचौ नै चीनको गरिबी निवारण भएको सबैभन्दा अन्तिम प्रान्त हो । चीनले सन् २०२० भित्र गरिबी निवारणको लक्ष्य लिएको थियो । सोही वर्षको अन्तिमतिर मात्रै क्विचौ प्रान्तले बाँकी ९ गाउँलाई गरिबीको सूचीबाट हटाएपछि चीनले गरिबी निवारणको लक्ष्य साकार भएको उद्घोष गरेको थियो ।वाणिज्य महानिर्देशक मा लेईले जलवायु परिवर्तन, आईटी तथा बिग डेटा, शैक्षिक, सांस्कृतिक, पर्वतीय खेलकुदलगायत पाँच विषयमा नेपालसँग सहकार्यको सम्भाव्यता प्रस्तुत गरेको प्रतिनिधिमण्डलमा सहभागी वाणिज्यदूत मनहरी दंगालले जानकारी दिए । नेपाल र चीनबीच पछिल्ला वर्षमा अन्तरदेशीय पर्यटन, आयात निर्यात व्यापारमा उल्लेखनीय सहयोगको नतिजा हासिल भएको र गरिबी निवारण र आम्दानी वृद्धिका लागि व्यापार र लगानी महत्त्वपूर्ण माध्यम हुनेबारे भेटमा छलफल भएको थियो । दुई पक्षबीचको आर्थिक सहयोगलाई प्रवर्द्धन गर्ने प्रस्तावबारे चर्चा गर्दै महावाणिज्यदूत घिमिरेले नेपालमा उत्पादन, कृषि, पर्यटनलगायत क्षेत्रमा औद्योगिक विकासको राम्रो गति रहेको बताए । नेपालले व्यापारिक वातावरणलाई स्तरोन्नति र अनुकूल बनाउन प्रयास गरिरहेको छ । क्विचौले आयातनिर्यात व्यापारको सुविधालाई समर्थन गर्ने र दुई पक्षबीचको व्यापार प्रवर्द्धन गर्ने आशा छ, उनले भने । शुक्रबार भएका बैठक र भेटवार्तामा चिनियाँ कम्युनिस्ट पार्टीका सदस्य, क्विचौ प्रान्तीय वैदेशिक विभाग, उद्योग वाणिज्य प्रतिनिधिलगायत सहभागी थिए ।"
बजारमा सामसङ ग्यालेक्सी एफ १३,"काठमाडौं (कास) सामसङले नेपालमा ग्यालेक्सी एफ १३ को बिक्रीवितरण थालेको छ । ग्यालेक्सी एफ शृंखलाको यो पछिल्लो फोन ग्राहकको रोजाइमा पर्ने कम्पनीको दाबी छ । फुल एचडी प्लस डिस्प्ले र ६००० एमएएच पावरको ब्याट्री फोनमा रहेको सामसङ नेपालका निर्देशक प्रणयरत्न स्थापितले बताए । ब्याट्री दिनभर चल्ने र १५ वाटको तीव्र चार्ज हुने उनको भनाइ छ । यसमा ८ जीबीसम्मको र्याम छ । अक्टाकोर एक्जिनस ८५० प्रोसेसरबाट सञ्चालित यसको भण्डारण क्षमता थप मेमोरी कार्डका साथमा १ टीबीसम्म बढाउन सकिने सामसङले जनाएको छ । ट्रिपल क्यामेरा रहेको यसको अल्ट्रा वाइड क्यामराको सहयोगले १२३ डिग्रीको दृश्य कैद गर्न सकिने कम्पनीको भनाइ छ । यसमा ८ एमभीको अग्र क्यामरा पनि छ । वाटरफल ब्लु, सनराइज कप्पर र नाइटस्काई ग्रिन कलरमा फोन उपलब्ध छ । यसको मूल्य भेरियन्ट ४१२८ जीबीका लागि २३ हजार ९९९ रुपैयाँ तोकिएको कम्पनीले जनाएको छ ।"
विद्युतीय गाडी अल न्यु ई ६ मा उपहार योजना,"काठमाडौं (कास) बीवाईडी अटो इन्डस्ट्री कम्पनीको आधिकारिक वितरक साइमेक्स इन्क प्रालिले फिस्कल इयर एन्ड अफर ल्याएको छ । यो उपहार योजना यसअघि कुनै पनि विद्युतीय गाडीमा नरहेको र यो नै पहिलो रहेको साइमेक्सले जनाएको छ । कम्पनीका अनुसार उपहार योजना बीवाईडी अल न्यू ई ६ लागू हुनेछ । परिवर्तनकारी ब्लेड ब्याट्रीको सुविधा यस गाडीमा छ । कम्पनीको उपहार योजनामा विभिन्न गिफ्ट ह्याम्पर, क्यास डिस्काउन्ट एन्ड एक्सचेन्ज बोनस र आगामी आर्थिक वर्षको लागि फ्री रोड ट्याक्स पाइनेछ ।"
अन्नपूर्ण केबलकारमा सानिमाका ग्राहकलाई छुट,काठमाडौं (कास) सानिमा बैंक र अन्नपूर्ण केबलकार कम्पनीबीच सोमबार छुटसम्बन्धी एक सम्झौता भएको छ । सम्झौताअनुसार बैंकका ग्राहकले अन्नपूर्ण केबलकारको टिकट किन्दा डिजिटल भुक्तानी गरे १० प्रतिशत छुट पाउनेछन् । सानिमा बैंकको मोबाइल बैंकिङबाट क्यूआर कोड स्क्यान वा डेबिट वा क्रेडिट कार्डमार्फत भुक्तानी गर्दा १० प्रतिशत छुट हुने बैंकले जनाएको छ । यससम्बन्धी समझदारीपत्रमा सानिमा बैंकका तर्फबाट गण्डकी प्रदेश प्रमुख सुदीपकुमार हलवाई र अन्नपूर्ण केबलकारका तर्फबाट महाप्रबन्धक दिनेश पौडेलले हस्ताक्षर गरे ।
कोसी कटानले १७ सय परिवार जोखिममा,"(उदयपुर)  पूर्वी पहाडमा लगातारको वर्षासँगै सप्तकोसी नदीमा आएको बाढीले पश्चिम तटीय क्षेत्रमा दुई सातायता कटान तीव्र बनेको छ । बेलका नगरपालिका८ डुम्रीबोटेमा सबैभन्दा धेरै असर देखिएको छ । कटान नरोकिए बेलकाका १, २, ३, ८ र ९ वडाका धौरीटापु, श्रीलंका टापु, भागलपुर, करैया, तपेश्वरीलगायत बस्तीका १ हजार ७ सय परिवारका २० हजारभन्दा बढी जनसंख्या जोखिममा पर्ने भएका हुन् । अहिले कटान भइरहेको डुम्रीबोटे क्षेत्र रोक्न नसकिए जोखिम निश्चित रहेको बेलका नगरप्रमुख अशोक कार्कीले बताए । डुम्रीबोटेमा कटान भएमा कोसी पुरानै धार हुँदै बग्ने स्थानीयको अनुमान छ । २०४५ सालअघि कोसी डुम्रीबोटे हुँदै बग्ने गरेको थियो । कोसीले अब डुम्रीबोटेमा ७८ मिटरमात्रै कटान गरेमा जोखिम हुन्छ, नगरप्रमुख कार्कीले भने, कटान रोक्न स्थानीय, प्रदेश र संघीय सरकारले प्रयास गरिहेका छन् । सिँचाइ विभाग, राष्ट्रिय विपद् जोखिम न्यूनीकरण तथा व्यवस्थापन प्राधिकरण, स्थानीय नगरपालिकाले कटान रोक्ने प्रयास गरिरहेका हुन् ।प्रमुख जिल्ला अधिकारी वीरेन्द्रकुमार यादवले पनि रोकथामको प्रयास जारी रहेको बताए । अहिले कटान रोक्न घाँस र बाँसको जैविक बाँध निर्माण भइरहेको छ, उनले भने, कटान रोकिएन भने कोसी पुरानै धारमा फर्किने देखिन्छ । कटानको त्रासले स्थानीय घरमा बास बस्नै छाडेको बेलका३ का वडाध्यक्ष टंक आर्चायले वताए । झन्डै सातायता धौरी र श्रीलंका टापु, बाँधडाँडा, भागलपुर लगायका स्थानीय रातमा घरमा बस्दैनन्, उनले भने । बेलका३ धौरीटापुका प्रकाश बुढाथोकीले १५ दिनदेखि राति नसुतेको बताए । कटान भइरहेको क्षेत्रको पश्चिमतर्फ करिब १० मिटर मात्रै उच्च भाग छ । त्योभन्दा पश्चिम पूरै गहिरो र पहिले कोसीको भंगालो बगेकै भूभाग भएकाले जोखिम बढी देखिएको हो ।पहिले पूर्वधारबाट बग्दै आएको कोसीले सुनसरीतर्फको पुल्ठेगौंडा क्षेत्र कटान गर्दा पूर्वी तटबन्धमा क्षति पुग्ने भएपछि बहाव पश्चिम धकेलिएको कोसी कटान पीडित संघर्ष समितिका अध्यक्ष टेकबहादुर भट्टराईले बताए । पूर्वीधार तर्फबाट बग्दै गरेको कोसीलाई ०५१०५२ तिर पाइलट च्यानल बनाएर पश्चिम धकेलिएको हो, उनले भने, लामो समय मध्यभागबाट बगेको थियो, विस्तारै पश्चिमतर्फ फर्केको कोसीले दुई वर्षदेखि डुम्रीबोटे लगायतका क्षेत्रमा कटान गर्दै छ । पूर्वी तटबन्ध भत्किएमा कोसीले सुनसरी, मोरङसहित भारतको विहारमा बढी क्षति पुर्याउँछ । त्यसैले भारत सरकारको नियन्त्रणमा रहेका कोसी परियोजनाले कोसीलाई बीचबाट बगाउने भन्दै पाइलट च्यानल बनाएर पश्चिम धकेल्दिने गरेको स्थानीयको आरोप छ । तर ब्यारेज बन्नु पहिले कोसी पश्चिम भँगालो लालभित्ती (हालको बेलका३) नजिकैबाट बग्ने गरेको जानकार बताउँछन् ।गत जेठमा पूर्वतर्फ स्पर निर्माणका काम भइरहँदा कोसीले कटान गर्ने जोखिम क्षेत्रको भारतीय र नेपाली पक्षद्वारा अध्ययन गरिएको थियो । त्यसबेला कोसी टप्पु वन्यजन्तु आरक्षनजिकैको २३५२ नम्बरको स्पर नजिकको भागमा कटान भइरहेको थियो । त्यहाँ भारतीय पक्षले प्रकोपाइन राख्ने र बाँध बाँध्ने कामलाई निरन्तरता दिए पनि पश्चिमतर्फ वास्तै नगरेको संघर्ष समितिका अध्यक्ष भट्टराईले बताए । कोसी नदी क्षेत्रमा बाढी नियन्त्रणका लागि भारत सरकारले सन् २०११ बाट गंगा फल्ड कन्ट्रोल कमिसनमार्फत काम गरिरहेको छ । कोसी ब्यारेजको कुल भारवहन क्षमता ९ लाख क्यूसेक छ । सप्तकोसीमा सन् १९६८ मा सबैभन्दा बढी ७ लाख ८८ हजार २ सय क्यूसेक पानी पुगेको थियो । सन् १९८७ मा ५ लाख २३ हजार ७ सय ७१ क्यूसेक पुगेको थियो । पछिल्लो समय ब्यारेजभन्दा माथिल्लो भागमा बालुवा थुप्रिएका कारण थोरै पानीको बहावमा पनि खतरा हुने गर्छ । २०६५ भदौ ५ मा १ लाख ६८ हजार क्यूसेक पानीको बहाव हुँदा सप्तकोसी नदीले पूर्वी तटबन्ध भत्काएको थियो । ७ हजार ५ सय ६३ परिवार विस्थापित भएका थिए । अहिले डुम्रीबोटेमा कटान गरेर कोसी बाढी पश्चिम पस्यो भने उदयपुर र सप्तरीका १५ हजारभन्दा बढी परिवार विस्थापित हुने अनुमान गरिन्छ ।"
'प्रधानमन्त्रीले लाचारीपन देखाउन हुन्न,"चौतर्फी रूपमा अर्थमन्त्रीको राजीनामा माग भइरहेका बेला सरकारकै नेतृत्व गरेको कांग्रेस भने चुप लागेको आरोप लाग्न थालेको छ नि ?इतिहासमा राणाकाल, पञ्चायत कालमा समेत यस्ता घटना भएका थिएनन् । करको दररेट घटाउने, बढाउने काम अर्थमन्त्री र मन्त्रालयका पदाधिकारीको अधिकार क्षेत्र हो । तर, स्वार्थवश अनधिकृत व्यक्तिलाई मध्यरातमा मन्त्रालय लगेर करको दररेट घटाउँदा अर्थतन्त्र मात्रै होइन, यसको असर सबै क्षेत्रलाई पारेको छ । अहिले अर्थतन्त्र जसरी चलाइएको छ, यसले सबै क्षेत्र अस्तव्यस्त हुने अवस्था सिर्जना हुँदै छ । तर, कांग्रेस नेतृत्वमा सरकार हुने अनि प्रधानमन्त्रीले यस्तो विवादास्पद घटनामा पनि नसुनेझैं गरेर बस्न मिल्छ ?यस्तो घटनालाई नसच्याउने हो भने भोलि गलत नजिरले मुलुकको प्रणालीलाई समाप्त पार्छ । प्रधानमन्त्रीले अर्थमन्त्रीबाटै राजीनामा आओस् भन्ने ठान्नुभएको होला । तर, राजीनामा आएन भने प्रधानमन्त्री लाचार भएर बस्न हुन्न । यसले कांग्रेस वा माओवादी मात्रै होइन, मुलुकको अर्थतन्त्र कमजोर हुन्छ । चुनावमा मुद्दा बन्छ । त्यतिबेला हामीले कसरी प्रतिरक्षा गर्ने ? मैले केही गर्न सक्दिनँ भनेर प्रधानमन्त्रीले लाचारी पनि देखाउन मिल्दैन । राजीनामा आउँदैन भने प्रधानमन्त्रीले बर्खास्त गर्नुपर्छ । नत्र त्यसको दोषको भागीदार प्रधानमन्त्री र सिंगो कांग्रेस बन्छ ।प्रधानमन्त्रीले गठबन्धन कमजोर हुन्छ, हटाउन सक्दिनँ भन्दै आउनुभएको छ सुनिन्छ नि ?यस्तो गम्भीर विषयमा लाचारी देखाउने, खेलाँची गर्ने काम प्रधानमन्त्रीले गर्न हुन्न । यस्तो गतिविधिलाई बचाउन थालियो भने मुलुकमा अराजकता निम्तिन्छ । गठबन्धन भत्किन्छ भन्ने होइन, बरु यस्ता काम सच्याउँदा गठबन्धन अझ बलियो हुन्छ । माओवादीले पनि गठबन्धन तोड्दैन ।के कारणले प्रधानमन्त्रीले हटाउन नखोज्नुभएको होला ?प्रधानमन्त्रीले प्रचण्डीजीसँग कुराकानी गर्नुभएको होला । तर, किन आलटाल भइरहेको छ, त्यो थाहा छैन । राजनीतिक दलका नेता, सांसद, नागरिक समाज र मिडियाले प्रधानमन्त्रीमाथि प्रश्न उठाउन थालेका छन् । प्रधानमन्त्रीमाथि प्रश्न उठ्नु भनेको कांग्रेसमाथि उठ्नु हो । देशको इज्जत र अन्तर्राष्ट्रिय साखसँग पनि यो विषय जोडिएको छ । अन्तर्राष्ट्रियस्तरमा नेपालको छवि धुमिल हुन नदिन पनि प्रधानमन्त्रीले लाचारी देखाउन हुन्न ।"
ब्याडमिन्टन कभर्डहललाई राष्ट्रपतिले पहल गर्ने,"(काठमाडौं)  राष्ट्रपति विद्यादेवी भण्डारीले विश्व ब्याडमिन्टन दिवस (जुलाई ५) को अवसरमा शुभकामना दिँदै ब्याडमिन्टनको कभर्डहल निर्माणमा पहल गर्ने बताएकी छन् ।नेपाल ब्याडमिन्टन संघ, काठमाडौं जिल्ला ब्याडमिन्टन संघ र काठमाडौं ब्याडमिन्टन एकेडेमीका पदाधिकारी तथा एकडेमीका खेलाडीहरूसँग राष्ट्रपति कार्यालय शीतल निवासमा मंगलबार आयोजित कार्यक्रममा भण्डारीले भनिन्, ब्याडमन्टिन पुरानो र लोकप्रिय खेल हो । यसको विकासका लागि पूर्वाधारमा ध्यान दिनुपर्छ । ब्याडमिन्टनको कभर्डहल निर्माण गर्न तपाईंहरू जग्गा पत्ता लगाउनुहोस्, त्यसमा मैले सक्ने र सम्बन्धित मन्त्रालय, विभाग र निकायमा पहल गर्ने काम गर्नेछु ।राष्ट्रपतिलाई एकेडेमीका अध्यक्ष एवं पूर्वराष्ट्रिय खेलाडी रीता विष्टले मायाको चिनो, प्रशिक्षक शान्ति मानन्धरल पुष्पगुच्छा र संघका अध्यक्ष रामजीबहादुर श्रेष्ठले र्याकेट प्रदान गरे । त्यसपछि एकेडेमीका बालबालिकासँग र्याकेट उचाल्दै तस्बिर खिचाएकी राष्ट्रपति भण्डारीले भनिन्, ब्याडमिन्टन दिवसको अवसरमा पुराना खेलाडीहरू भेट्न पाउनु खुसीको कुरा हो । साना खेलाडीसँग पनि भेट्न पाउँदा खुसी लागेको छ । तपाईंहरू भविष्यका तारा हुनुहुन्छ । तपाईंहरूले नै भविष्यमा सफलता हासिल गर्दै अन्तर्राष्ट्रियजगतमा नेपालको नाम फैलाउनुहुनेछ, नेपालीको शीर उँचो पार्नुहुनेछ । उनले बालबालिकासँग अन्तरक्रिया गरेकी थिइन् ।भेटमा काठमाडौं जिल्ला ब्याडमिन्टन संघका अध्यक्ष एवं एकेडेमीका सचिव दीपक थापाले भने, नेपालमा २००४ सालबाटै ब्याडमिन्टनको प्रतियोगिता सुरु भएको थियो । दोस्रो पुरानो संघको रुपमा राष्ट्रिय खेलकुद परिषदमा २००८ सालमा दर्ता भएको थियो । हाम्रो देशमा यत्तिका पुरानो र लोकप्रिय खेल ब्याडमिन्टनको विकासमा निरन्तर लागिरहेका छौं । उत्कृष्ट खेलाडी उत्पादनको लागि पूर्वाधार र व्यवस्थित एकेडेमीहरू आवश्यक छ ।विश्व ब्याडमिन्टन महासंघ (बीडब्लूएफ) ले यसपालि विश्व ब्याडमिन्टन दिवस जुलाई ५ मा मनाउने घोषणा गरेको थियो । त्यसैले यो नै पहिलो विश्व ब्याडमिन्टन दिवस हो । बीडब्लूएफका निर्णायक (लाइन जज) समेत रहेका थापाका अनुसार बीडब्लूएफका १ सय ९८ सदस्य देशमा विश्व ब्याडमिन्टन दिवस मनाइएको छ"
ठूलो लक्ष्यमा इंग्ल्यान्ड सफल,"बुमराहको कीर्तिमानकोभिड संक्रमणका कारण पछाडि धकेलिएको एजबास्टन टेस्टपछि बुमराहले भारतका लागि नयाँ कीर्तिमान पनि बनाएका छन् । उनी इंग्ल्यान्ड भ्रमणमा जाने भारतीय टिमका लागि एक शृंखलामा सबैभन्दा बढी विकेट लिने बलर भएका छन् । उनले इंग्ल्यान्डको पहिलो इनिङ्समा तीन विकेट लिए र सन् २०१४ मा भुवनेश्वर कुमारले लिएको १९ विकेटको प्रदर्शनलाई उछिने । उनले दोस्रो इनिङ्समा थप दुई विकेट लिए र शृंखलामा लिएको विकेट संख्या २३ पुर्याए । बुमराहकै नेतृत्वमा खेलेको यस टेस्टमा भारतको पक्षमा जित भने रहेन । उनको इंग्लिस समकक्षी स्टोक्सले शृंखला जितलाई ऐतिहासिक माने । स्टोक्सले भने, जतिबेला एक टिमका रूपमा लक्ष्य स्पष्ट हुन्छ, त्यतिबेला धेरै कुरामा सजिलो हुन्छ । कसरी खेल्ने हो, त्यो प्रस्ट हुन्छ । यस टेस्टमा हामी जितका लागि जस्तै लक्ष्य पनि पछ्याउने क्रममा थियौं, त्यसैले त्यही मानसिकताले खेल्यौं । यो जित आफैंमा अद्वितीय छ । टेस्ट क्रिकेट कसरी परिवर्तन भइरहेको छ, त्यो सबैले बुझ्ने छन् ।"
सन्दीपले लंका प्रिमियर लिग खेल्ने,काठमाडौं (कास) नेपाली स्पिनर सन्दीप लामिछानेले तेस्रो लंका प्रिमियर लिग (एलपीएल) दाम्बुला जायन्ट्सबाट खेल्ने भएका छन् । दाम्बुलाले अन्तर्राष्ट्रिय खेलाडी कोटामा डायमन्ड ए क्याटगोरीबाट नेपाली राष्ट्रिय टोलीका कप्तान सन्दीपलाई ४० हजार डलरमा अनुबन्धित गरेको हो ।पाँच टिम सहभागी हुने लंका प्रिमियर लिग जुलाई ३१ देखि अगस्ट २१ सम्म हुनेछ । लिगका खेलहरू कोलम्बो र हम्बन्नटोटामा हुनेछन् । प्रत्येक टिमले ६ विदेशी खेलाडी राख्न पाउनेछ । श्रीलंका क्रिकेट (एएलसी) ले आयोजना गर्ने प्रतियोगिताको २०२२ को संस्करणका १ सय ८० विदेशी खेलाडी ड्राफ्टमा थिए ।
आयोजक ऋत विजयी,"काठमाडौं (कास) आयोजक ऋत एकेडेमी एसईई कप थ्री बाइ थ्री बास्केटबल प्रतियोगिताको ब्वाइजमा मंगलबार प्रिक्वाटरफाइनल पुगेको छ । घरेलु कोर्टमा ऋतले ब्ल्याक रिबनलाई ८५ स्कोरले पराजित गर्यो । एन्जल्स हार्ट ए ले सिनर्जीलाई ७२ ले, इन्साइट भिजन ए ले बलर्स एकेडेमीलाई ७५ ले र बुद्ध नेसनल एकेडेमीले विद्या व्यायामलाई ७३ ले हराएर प्रिक्वाटरफाइनल सुरक्षित गरे ।अन्य खेलमा एनसीसीएस, नखिपोट, स्किब्स, एन्जल्स हार्ट बी, न्यु मिलिनियम, त्रिकोण, हिमरश्मी, न्यु जेनिथ ए र बी, विस्ट, ग्रिओन टिम र इन्साइट भिजन बी विजयी भए ।१६ टिम सहभागी गर्ल्सको प्रतिस्पर्धा बुधबार सुरु हुनेछ ।"
