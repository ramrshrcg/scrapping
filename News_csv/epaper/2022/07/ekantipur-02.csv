शीर्षक,विवरण
अझै पनि उही प्रश्न'छोरा जन्माउने औषधि कहाँ पाइन्छ ?,"गर्भावस्थामा नियमित स्वास्थ्य जाँच पनि नगर्ने चलनले सुत्केरीको ज्यानै जाने घटना पनि यहाँ भएका छन् । मुगुको धैनकोटकी स्वास्थ्य स्वयंसेविका बिसु जैसीले भनिन्, स्वास्थ्यचौकी जान ३ घण्टा हिँड्नुपर्छ, अस्पताल त २ दिनको पैदल दूरीमा पर्छ, त्यसैले सबैले घरमै बच्चा जन्माउँछन् । उनका अनुसार धैनकोटमा ३ वर्षमा ३ जना गर्भवतीको ज्यान गयो । जिल्ला स्वास्थ्य सेवा व्यवस्थापक उमेश गौतमले कम उमेरमा बच्चा जन्माउँदा, स्याहारसुसार नपाउँदा र धेरै बच्चा पाउँदा महिलामा पाठेघरको समस्या बढ्दै गएको बताए । उनका अनुसार जिल्लाका ६५ प्रतिशत महिला पाठेघरको समस्याबाट पीडित छन् । तल्लो पेट दुख्ने, सेतो पानी बग्नेजस्ता समस्या नदेखिएका महिला भेट्टाउनै मुस्किल छ, उनले भने, त्यस्तो समस्या हुँदाहुँदै पनि महिला बच्चा जन्माउन छोड्दैनन्, उनीहरूमाथि परिवार हावी छ ।गर्भवती महिलाको नियमित स्वास्थ्य जाँच र पोषणको अभावले नवजात शिशुको मृत्युदर पनि मुगुमा बढिरहेको देखिन्छ । मुगुमा आर्थिक वर्ष ०७६७७ मा ५ जना नवजात शिशुको मृत्यु भएको थियो भने यो संख्या ०७७७८ मा ४ थियो । पछिल्लो आर्थिक वर्ष ०७८७९ मा शिशु मृत्युदर तेब्बरले बढेर १२ पुगेको छ । कर्णालीका धेरै महिलालाई परिवार नियोजनको अस्थायी साधन प्रयोग गर्न श्रीमान्ले दिँदैनन् । जसका कारण नचाहेको गर्भ रहन गई गर्भपतन गर्नॅपर्ने बाध्यतामा महिला छन् । पटकपटक गर्भपतन गराउँदा रक्तस्राव भइरहने, पाठेघर खस्ने समस्या देखिने र ज्यानैसमेत गुमाउनुपर्ने अवस्थामा कर्णालीका महिला परेका हुन् । विश्व स्वास्थ्य संगठनका अनुसार पहिलो र दोस्रो सन्तानको जन्ममा करिब २४ महिनाको अन्तर हुनु जरुरी हुन्छ । उक्त अवधिमा महिलाको स्वास्थ्य पूर्ण रूपमा ठीक भइसकेको हुन्छ । दुई सन्तानबीचको जन्मान्तर कम भए प्रिम्याचुयर डेलिभरी हुनुका साथै कम तौलको बच्चा जन्मने खतरा बढी रहन्छ तर कर्णालीका आमा भने छोराको आसमा बर्सेनि गर्भवती हुने गरेका छन् । जसका कारण उनीहरूको स्वास्थ्य त बिग्रिएको छ नै, नवजात सन्तानको स्वास्थ्य पनि जोखिममा परिरहेको छ । कर्णाली प्रदेश अस्पतालका प्रसूति तथा स्त्रीरोग विशेषज्ञ डा धर्मराज रेग्मीका अनुसार छोराको पर्खाइमा धेरै सन्तान जन्माउने आमाहरूले जन्मान्तर नै नराख्दा ज्यान जोखिममा परेको छ । धेरै बच्चा जन्माउँदा र गर्भपतन गराउँदा महिलामा अत्यधिक रक्तस्राव हुने, पाठेघर प्वाल पर्ने, फुट्ने जस्ता समस्या देखिने उनले बताए । सामान्य अवस्थामै बच्चा जन्मिए पनि हरेक पटकको गर्भमा जोखिम त हुन्छ नै, उनले भने, त्यसमाथि पनि लगातार गर्भपतन गराउँदा पाठेघर निकालेरै फाल्नुपर्ने अवस्था पनि आएको छ ।डा रेग्मीले धेरै बच्चा जन्मिएको खण्डमा बच्चा जन्मिसकेपछि साल अड्किने समस्या आउने गरेको बताए । कर्णालीमा धेरै आमाहरूको ज्यान बच्चा जन्माउँदा साल अड्किएर, अत्यधिक रक्तस्राव भएर जाने गरेको उनको भनाइ छ । सुर्खेत र जुम्लाबाहेक अन्य जिल्लामा सुविधायुक्त अस्पताल नहुँदा दुर्गमका आमाहरूले अकालमै ज्यान गुमाउनुपरेको उनको भनाइ छ ।"
इन्धनको मूल्य घट्दा पनि व्यापारीको अटेरी,"(काठमाडौं)इन्धनको मूल्य बढ्दा तत्काल सामानको भाउ बढाएका व्यवसायीले मूल्य घट्दा भने घटाउन चासो देखाएका छैनन् । सरकारले १९९ रुपैयाँ प्रतिलिटर पुगेको पेट्रोलमा २० रुपैयाँ र १९२ रुपैयाँ प्रतिलिटर पुगेको डिजेलमा २९ रुपैयाँ मूल्य घटाएको एक सातासम्म अन्य वस्तुको बजारभाउ भने उस्तै छ । उद्योग वाणिज्य तथा आपूर्तिमन्त्री दिलेन्द्रप्रसाद बडूले गत शनिबार इन्धनको मूल्य घटाएको जानकारी दिँदै बढिरहेको बजारभाउ पनि घट्ने बताएका थिए । बजार अनुगमन प्रभावकारी र परिणाममुखी बनाउने उनको दाबी थियो । इन्धनमा लाग्दै आएको कर घटेपछि मूल्य स्वतः घटिहाल्छ । यसले जनताले भोग्नुपरेका समस्यामा केही राहत मिल्छ, उनले भनेका थिए, आपूर्ति र गृह मन्त्रालय, प्रदेश र स्थानीय सरकारसँग मिलेर अनुगमनलाई व्यापक बनाई मूल्य नियन्त्रणमा लाग्छौं । बडूले बुधबार पत्रकार सम्मेलनमा पनि प्रदेश र सबै स्थानीय सरकारले समन्वय गरी बजार अनुगमन गर्ने दोहोर्याएका थिए । यसले बजार हस्तक्षेप हुने उनको भनाइ थियो तर त्यस्तो सुधार देखिन्न ।यातायात व्यवस्था विभागले अन्तरप्रदेश सार्वजनिक सवारीको भाडा घटाए पनि खाद्यान्नको मूल्य घटेको छैन । सरकारले डिजेल मूल्य घटाएर प्रतिलिटर १६३ रुपैयाँ कायम गरेसँगै यात्रुवाहक सवारीसाधनको भाडा ५४१ प्रतिशत घटेको छ । पहाडी बाटोमा चल्ने मालवाहक सवारीमा ६९७ प्रतिशत र तराईको बाटोमा चल्ने मालवाहकमा ७६८ प्रतिशत घटेको छ ।आयल निगमले असार ५ मा डिजेलको मूल्य प्रतिलिटर २७ रुपैयाँ बढाएलगत्तै खाद्य ढुवानीको मूल्य प्रतिकिलो ३ रुपैयाँ बढेको नेपाल खाद्य किराना व्यवसायी संघका अध्यक्ष देवेन्द्रभक्त श्रेष्ठ बताउँछन् । नेपालगन्जबाट काठमाडौंसम्मको ढुवानी भाडा प्रतिकिलो ३ देखि साढे ३ रुपैयाँ बढेको थियो तर मूल्य घट्दा समायोजन भएन । खुद्रा व्यापार संघका महासचिव अमुलकाजी तुलाधर पनि इन्धनको मूल्य बढ्दा खाद्य वस्तुको मूल्य तत्काल बढाएका ठूला व्यापारीले घट्दा समायोजन नगरेको बताउँछन् । इन्धनको मूल्य बढ्दा ढुवानी भाडा बढेर आयो तर केही दिनयता भाउ तलमाथि भएको छैन । खाद्यान्नको भाउ पनि घटबढ भएको देखिन्न, तुलाधरले भने, डिजेलको मूल्य प्रतिलिटर २९ रुपैयाँ घट्दा बजारभाउ पनि घट्नुपर्ने हो । उत्पादकले मूल्य घटाएनन्, होलसेलमा पनि घटेन । खुद्रा व्यापारीले त त्यसपछि मात्र घटाउने हो । इन्धनको मूल्य बढ्दा तत्काल बजारभाउ बढाइहाले पनि मूल्य घट्दा भने पुराना सामान नसकिएको भन्दै व्यापारीले बहाना बनाउने गरेको उनको भनाइ छ । अन्तर्राष्ट्रिय बजारमा आपूर्तिमा सहजता भएपछि खाने तेलको मूल्य प्रतिलिटर १० देखि १५ रुपैयाँ घटेको छ, त्यो दुई साताअघि नै घटेको हो, उनले भने, तर इन्धनको मूल्य घट्दा यसको बजारभाउ घटेन । नेपाल चेम्बर अफ कमर्सअन्तर्गत आपूर्ति समिति सदस्य चन्द्र थापाले पनि खाने तेलको मूल्य सामान्य घटे पनि अन्य वस्तुको नघटेको बताए । कुनकुनको मूल्य बढ्यो, इन्धनको मूल्य घट्दा तिनको भाउ घट्ने हुनुपर्यो । तर यहाँ त्यस्तो भइदिँदैन, थापाले भने, पछिल्लो समय सामानको मूल्य बढ्दो छ तर तौल घट्दो छ । हेर्दा उही प्याकेट भए पनि प्याकेटभित्र तौल कम हुने गरेको पनि छ । सम्बद्ध निकायले यसतर्फ ध्यान दिएको देखिएन । वाणिज्य आपूर्ति तथा उपभोक्ता संरक्षण विभागका अनुसार मुलुक खाद्यवस्तुमा करिब ९० प्रतिशत आयातमै निर्भर छ । इन्धनमा मूल्यवृद्धि हुँदा ढुवानीभाडा पनि बढ्छ । त्यसले बजारभाउ करिब ३५ प्रतिशतले उकालो लाग्छ । बजार शृंखला बनाउने काम सरकारको भए पनि त्यसमा विफल भएको उपभोक्ता हित संरक्षण मञ्चका अध्यक्ष ज्योति बानियाँले बताए । प्रत्येक जिल्लाको निरीक्षण अधिकृतले अनुगमन र जरिवाना गर्नुपर्ने भए पनि त्यो भएन, बानियाँले भने, व्यापारीले जे भन्यो, सरकारले त्यही मान्यो । त्यही भएर कानुन चलेन । बजार अराजकतातर्फ गयो ।स्थानीय तहलगायत निकायसँग समन्वय गरेर अनुगमन गर्न प्रशस्त पहल भइरहेको विभागका महानिर्देशक लीलाप्रसाद शर्माको भनाइ छ । विभागले आफ्नातर्फबाट गर्नुपर्ने बजार अनुगमन नियमित र निरन्तर गरिरहेको छ । बजारभाउ बढ्नुमा सबैभन्दा ठूलो हात ढुवानी भाडा नै हो । इन्धनको मूल्य घट्दा खाद्य ढुवानी गर्ने ट्रकहरूको भाडा पनि त्यहीअनुसार घट्नुपर्छ । त्यसका लागि सम्बद्ध निकायले आआफ्नो क्षेत्रबाट अनुगमन गर्नुपर्छ, उनले भने, त्यसलाई प्रभावकारी बनाउन कृषि, पशु सेवा, यातायात व्यवस्था विभागलगायत क्षेत्रगत अनुगमन आवश्यक छ । प्रदेश र स्थानीय तहले पनि अनुगमन गरिदिँदा बजार अनुगमन प्रभावकारी हुन्छ । बजारमा सुधार आउँछ । मञ्च अध्यक्ष बानियाँ भने बजारको सन्दर्भ मूल्य नहुँदा समस्या भएको दाबी गर्छन् । बजारको आपूर्ति व्यवस्था र मूल्य नियन्त्रणको दायित्व सरकारको हो । हल्ला गरेर अनुगमन गर्नॅ नाटक हो । उपभोक्ता संरक्षण ऐनले सन्दर्भ मूल्यको कुरा गर्छ । तर हामीकहाँ वस्तुको सन्दर्भ मूल्य छैन, बानियाँले भने, नेपालको प्रमुख समस्या नै यही हो । हल्ला गरेर अनुगमन गर्नु भनेको अनुगमन गर्ने कि नगर्ने भनेर व्यापारीलाई सोध्नु जस्तै हो ।"
एक घर एक बाँदर !,"(दोलखा)एक घर एक धारा, एक घर एक शौचालयजस्ता नारा त सबैले सुनेकै छन् । तर जिल्लाको उत्तरी गाउँपालिका कालिञ्चोकमा भने एक घर एक बाँदर नारा अघि सारेको छ । बाँदरका हूलले बाली खाइदिएर किसान हैरान छन् । गाउँपालिकाले प्रत्येक घरधुरीले एउटाएउटा बाँदर पाल्नुपर्ने कार्यक्रम ल्याएको सुन्दा नौलो मान्ने थुप्रै छन् । जनप्रतिनिधि भने बाली जोगाउनकै लागि यस्तो नीति लिइएको बताउँछन् । गाउँपालिकाले ९ वटै वडाबाट सहमति लिएर यस्तो योजना नीति तथा कार्यक्रममा पारित गरेको हो । गाउँपालिकाका बासिन्दा पनि बाली जोगिन्छ भन्ने आसमा बाँदर पाल्न सहमत देखिएका छन् । बाँदर पाल्नका लागि पालिकाले गाउँसभाबाटै बजेटसमेत पारित गरेको छ । आर्थिक वर्ष २०७९८० मा बाँदर समाउन ५ लाख बजेट विनियोजन गरिएको छ । बाँदरले अन्न बाली नष्ट गरेकाले कालिञ्चोकवासी वर्षौंदेखि हैरान छन् । अनेक उपाय लगाउँदा पनि बाँदर नियन्त्रण हुन सकेको छैन । हरेकजसो वडामा स्थानीयले बाँदर नियन्त्रण गरिदिन आग्रह गर्दै निवेदन दिने गरेका थिए । नवनिर्वाचित जनप्रतिनिधिले विभिन्न चरणको छलफलपछि बाँदर घरघरमा पाल्ने जुक्ति निकालेर निर्णयमा सहमति गरेका हुन् । जंगलमा बुर्कुसी मार्ने बाँदर समातेर पाल्न सजिलो छैन । त्यही भएर पालिकाले बाँदर समात्ने सीप भएका मान्छे खोजेर ल्याउने र तिनले समातेका बाँदर स्थानीयलाई दिने नीति लिएको छ ।दुःख गरेर उब्जाएको अन्न बाँदरले नाश पारेर हामीले खानै नपाउने अवस्था आएको छ, कालिञ्चोक९ का कृष्णप्रसाद प्रसाईंले भने, दिनभरि बाँदर हेरेर बस्नु कि अरू काम गर्न जानु ? बाँदर आतंक रोकिन्छ भने हामी बाँदर पाल्न तयार छौं । पाल्न लगाएर कसरी रोकिन्छ बाँदर आतंक ? गाउँपालिका अध्यक्ष अर्जुनप्रसाद शिवाकोटी भन्छन्, वन्यजन्तुको बाँच्न पाउने अधिकार सुरक्षित हुने र किसानको बाली पनि जोगाउने योजना हो हाम्रो । पालेपछि बाँदरको प्रजनन घट्ने, घटेपछि बगालले बालीमा दिने दुःख कम हुँदै जाने उनी बताउँछन् । यति उपाय नगर्ने हो भने बाँदरकै कारण खेतीपाती गर्न नपाएर बसाइँ जाने बढ्ने भए, उनले भने । बाँदरले खेतीको उब्जनी खान नदिएपछि वडा ९ को ढेडाकाउले, नामथाजोर र ८ को सेढाईं गाउँबाट कोही सदरमुकाम, कोही काठमाडौं बसाइँ सरेको स्थानीय बताउँछन् । कालिञ्चोक९ का देवेन्द्र दाहालले भने, खेती किसानी गरेर खानै नसकिने भएपछि एक दर्जनभन्दा बढी बसाइँ सरिसके ।अध्यक्ष शिवाकोटीले बाँदरले घरमै खान पाएपछि किसानको अन्न बाली जोगिने आशा व्यक्त गरे । पालिएका बाँदरबाट प्रजनन नहुने भएकाले संख्या पनि घट्दै जाने उनले बताए । बाँदर मार्न पाइँदैन तर यसकै कारण खान नपाएर जनताले घर छोडेको पनि हेर्न सक्दैनौं, उनले भने, त्यसका लागि घरलौरी बाँदर पाल्ने गरी बजेट बनाउने छौं, यो वर्ष सुरुवात मात्रै हो । बाँदर पालिएपछि उनीहरूको जीवन रक्षा पनि हुने उनले बताए । २०७६ सालमा संशोधन भएको राष्ट्रिय निकुञ्ज तथा वन्यजन्तु संरक्षणको (पाँचौं संशोधन) नियमावलीमा मृग, बँदेल, दुम्सीलगायतका वन्यजन्तु पाल्न पाइने भए पनि बाँदरका विषयमा उल्लेख छैन । तर वैज्ञानिक अनुसन्धान तथा शैक्षिक प्रदर्शनीका लागि दस्तुर तिरेर पाल्न सकिने नियमावलीमा उल्लेख छ । वन कार्यालय दोलखाका प्रमुख थीरबहादुर कार्कीका अनुसार बाँदर पाल्नका लागि कुनै कानुन बनाइएको छैन । अहिलेसम्म बाँदर पाल्नका लागि कुनै कानुन छैन, उनले भने, बाँदर पाल्न पाउने गरी कार्यविधि बन्दै गरेको छ । कार्यविधि जिल्लामा भने अहिले आइनसकेको उनले बताए ।"
वाग्मती सरकार जोगउने कसरत,"काठमाडौं (कास) कांग्रेस र माओवादीका सांसदले वाग्मती प्रदेश सरकारको नेतृत्व हेरफेरको गृहकार्य थालेपछि दबाबमा परेको एकीकृत समाजवादीले अन्य प्रदेशमा पनि नेतृत्व परिवर्तनको माग तेर्स्याएको छ । वाग्मतीका मुख्यमन्त्री राजेन्द्र पाण्डेलाई हटाएर कांग्रेस नेतृत्वमा सरकार बनाउने गरी सांसदको हस्ताक्षर गरेपछि एकीकृत समाजवादीका शीर्ष नेताले वाग्मतीमा हुने भए अन्य प्रदेशमा पनि नेतृत्व परिवर्तन हुनुपर्ने अडान राखेका हुन् ।प्रधानमन्त्री शेरबहादुर देउवालाई शुक्रबार भेट्न गएका एकीकृत समाजवादीका अध्यक्ष माधव नेपाल र महासचिव बेदुराम भुसालले वाग्मतीमा मात्रै सरकारको नेतृत्व हेरफेर नगर्न आग्रह गरेका छन् । प्रधानमन्त्री देउवाले गठबन्धनमा दलभित्र छलफल गरेर यस विषयमा निष्कर्षमा पुग्ने बताएका छन् । परिवर्तन गर्ने हो भने कसरी गर्ने ? पहिला अन्य प्रदेशमा पनि विभिन्न खालका सहमति भएका छन्, त्यहाँ के गर्ने र गर्नैपर्दा कसरी गर्ने हो, सल्लाह गरौं भन्ने कुरा भएको छ, भुसालले भने ।हाल पाँचदलीय गठबन्धनमध्ये गण्डकी र कर्णालीमा कांग्रेस नेतृत्वको, लुम्बिनी र सुदूरपश्चिममा माओवादी नेतृत्वको, प्रदेश १ र वाग्मतीमा एकीकृत समाजवादी नेतृत्वको तथा मधेस प्रदेशमा जसपा नेतृत्वको सरकार छ । वाग्मती छाड्नुपर्ने भए कर्णाली वा सुदूरपश्चिममध्ये एक प्रदेशको नेतृत्व पाउनुपर्ने एकीकृत समाजवादीको माग छ । सत्ता गठबन्धनमै रहेका दलहरूबाट दबाब बढेपछि एकीकृत समाजवादी रणनीतिको खोजीमा जुटेको छ । सुदूरपश्चिम प्रदेशमा पनि आलोपालो सरकार चलाउने सहमति भएको थियो । कांग्रेस र माओवादीका २२ सांसदले सरकारको नेतृत्व बदल्नका लागि हस्ताक्षर संकलन गरेपछि पार्टी नेतृत्वसँग छलफलका लागि भन्दै वाग्मतीका मुख्यमन्त्री पाण्डे बिहीबारै काठमाडौं आएका थिए । उनले अध्यक्ष नेपालसहितका नेतासँग वाग्मतीको अवस्थाबारे ब्रिफिङ गरेपछि नेपाल र भुसाल प्रधानमन्त्री देउवालाई भेट्न गएका थिए । अध्यक्ष नेपालले वाग्मतीसहित प्रदेश सरकारको नेतृत्व हेरफेरबारे माओवादी अध्यक्ष पुष्पकमल दाहालसँग पनि छलफल गरेका छन् । वाग्मतीमा एमाले र एकीकृत समाजवादी मिल्छन् कि भन्ने भय गठबन्धनका अन्य दललाई छ । एकीकृत समाजवादीका १३ र एमालेका ४१ सांसद छन् । १०७ सदस्यीय प्रदेशसभामा यी दुई पार्टी मिल्दा बहुमत पुग्छ । वाग्मतीमा माओवादीका २३ र कांग्रेसका २२ सांसद छन् ।दाहालले माओवादी नेतृत्वका सरकार सुरक्षित होऊन् भनेर यो मुद्दा सकेसम्म नउचाल्ने दाउमा छन् । वाग्मती प्रदेश कांग्रेस संसदीय दलका नेता इन्द्र बानियाँले प्रदेशमा सरकार परिवर्तनले सत्तारूढ पाँचदलीय गठबन्धनलाई कुनै असर नगर्ने बताएका छन् । वाग्मती प्रदेशमा सरकार परिवर्तन गर्दा सत्तारूढ गठबन्धनलाई कुनै असर गर्दैन, उनले शनिबार भनेका छन् । जटिलता बढेपछि एकीकृत समाजवादीले वाग्मती प्रदेश संसदीय दलको बैठक काठमाडौंमा बोलाएको छ । शनिबार दलको बैठक बस्ने र त्यहाँ पार्टी केन्द्रीय नेताहरूसँग परामर्श हुने एक नेताले बताए । संसदीय दलकी मुख्य सचेतक मुनु सिग्देलले दलको बैठक बोलाइएको बताइन् । एमाले नेत्री अष्टलक्ष्मी शाक्य नेतृत्वको सरकार ढालेर गत वर्ष कात्तिक ११ मा चार दलले पाण्डेको नेतृत्वमा सरकार बनाएका थिए । पाण्डे नेतृत्वको सरकार बनाउँदा नै उनीहरूबीच कांग्रेसलाई आधा कार्यकाल दिने सहमति थियो ।"
'हामीले गरिखान पनि नपाउने ?,"पहिला अलिअलि पैसा माग्थ्यो । दिन्थें । गाडा र सामान लाँदैनथ्यो । सडकमा व्यापार गर्नेलाई ५ सय लिँदो रहेछ । मलाई पनि ५ हजार मागेको थियो । तिमीहरू दिनमा २३ हजार कमाउँछौं मलाई दिन सक्दैनौं भन्थ्यो । पैसा नदिएपछि जहिले दुःख दिन थाल्यो । दुःख दिएपछि दुई दिनअघि त बूढीले नगर पुलिसलाई अगुल्टोले नै झोसिदिएछ । त्यो रिस पनि हुन सक्छ, हामीलाई देखिसहँदैन । कान्ति अस्पतालको गल्लीमा बस्दा लखेटेर सामाखुसी जाने ओरालोमा पुर्याउँथ्यो । कहिले महाराजगन्ज चोकमा पुर्याउँथ्यो । पैसा दिनेहरूलाई बस्न दिन्थ्यो । आमाको उपचार गर्न ल्याएको अस्पतालको ट्वाइलेटबाट लडेर बित्नुभयो । बुबा १४ वर्षदेखि हराउनुभएको अझै केही पत्तो छैन । गाउँमा घर बनाएको थिएँ, छाना छाएको भोलिपल्टै लड्यो । गाउँ फापेन भनेर काठमाडौं आएको हुँ ।बालेन्द्र शाहले जित्दा अब काम गर्न पाउने भएँ भनेर आस लागेको थियो । जाम हुने ठाउँमा पसल गरेको हो भने चित्त बुझ्थ्यो । भित्री रोडमा पनि काम गर्न नपाउने ? कुनामा बसेर त मकै पोल्न दिनुपर्यो नि । हामीसँग पैसा भएको भए रोडमा आउने नै थिएनौं । मकै पोल्न पनि नदिएपछि छोराछोरीलाई कसरी पढाउनु ? जागिर खाऔं, दुवै जनाले पढेको छैन । १० हजारको जागिरले पुग्दैन । बालेन्द्र सरले जित्दा अब त गाडामा मकै बेच्न पाइएला भन्ने आशा पनि आजदेखि मर्यो । भोलि शनिबार त पुलिस आउँदैन भनेर साँझ मकै झारेको छु । पुलिसबाट जोगाएको एउटा गाडामा बेच्ने सोचेको छु । पर्सिदेखि के गर्ने थाहा छैन ।"
स्वतन्त्र पार्टी आयोगमा दर्ता,काठमाडौं (कास) रवि लामिछाने नेतृत्वको राष्ट्रिय स्वतन्त्र पार्टी निर्वाचन आयोगमा दर्ता भएको छ । आयोगले शुक्रबार उक्त पार्टीलाई मान्यता दिँदै प्रमाणपत्र दिएको छ । दल दर्तासँगै उक्त पार्टीलाई चुनाव चिह्न गोलाकारभित्र घण्टी दिइएको आयोगका प्रवक्ता शालिग्राम पौडेलले बताए । राष्ट्रिय स्वतन्त्र पार्टीसँगै आयोगमा दर्ता हुने दलको संख्या १ सय ८७ पुगेको छ ।लामो समय पत्रकारिता क्षेत्रमा रहेका लामिछानेले असार ७ मा राष्ट्रिय स्वतन्त्र पार्टी को घोषणासँगै राजनीतिमा आउने उद्घोष गरेका हुन् । उक्त पार्टीले प्रत्यक्ष निर्वाचित प्रधानमन्त्री र मुख्यमन्त्रीको प्रावधान अवलम्बन गर्ने घोषणा गरेको छ ।
मेसिनको प्रयोगले रोपाइँ खर्च कम,"(चितवन)चितवन कुमरोजका सजना चौधरीलाई हिजोआज धान रोपाइँको चटारोले बिहानदेखि साँझसम्मै व्यस्त बनाएको छ । हिलाम्मे खेतमा दिनभर काम गर्ने उनको हातखुट्टा, कपडामा खासै हिलो हुन्न । खेतबाट निस्केपछि हातखुट्टा धुन त पर्छ नै तर त्यस्तो हिलो हुन्न । सर्टपाइन्ट लगाएरै काम गर्ने हो । कपडामा एकाध छिटा लाग्छ । नभए हिलो खेतमा काम गरेको ठूलो संकेत देखिँदैन, सजनाले भने ।कुमरोजको साना किसान कृषि सहकारीले किनेको धान रोप्ने मेसिनका चालक हुन् उनी । मेसिनले धान रोप्दा हिलोमा टेक्नै पर्दैन । गह्रा ढाक्ने गरी धान रोप्ने खेताला पनि खोज्नु पर्दैन । बिघौंबिघा खेत उनी एक्लैले मेसिन कुदाएर रोप्छन् । मेसिनले रोप्ने धानको बीउबेर्ना विशेष तरिकाले ट्रेमा तयार गर्नुपर्छ । बेर्ना बटुल्न पनि पुरानो ब्याडमा जस्तै धेरै खेताला चाहिँदैन । एकदुई जनाले ट्रेका बेर्ना मेसिनसम्म ल्याए हुन्छ । ७८ वर्षयता चितवनका हिला गह्राहरूमा फाट्टफुट्ट यस्ता मेसिनहरू देखिन थालेका छन् । मेसिनको प्रयोग सोचेअनुरूपको भने छैन । तर, प्रयोग गरेकाहरू केही समस्या रहे पनि सन्तुष्ट रहेको बताउँछन् ।एक बिघा खेतमा धान रोप्न कम्तीमा १३ जना खेताला चाहिन्छ । एक जना खेतालाको ज्याला र खाजापानीको खर्च ८९ सय रुपैयाँभन्दा बढी हुन्छ । यति नै खेत मेसिनले रोपे ४५ हजार रुपैयाँ मात्रै लाग्छ, खैरहनी१२ कपियाका नवीन श्रेष्ठले भने । अचेल खेताला पाउन कठिन छ । छिटो र खर्च पनि कम हुने भएका कारण किसानका लागि मेसिन लाभदायक भएको उनले बताए ।चितवनमा झन्डै १० वर्षअघि जापानबाट एक जना व्यक्तिले धान रोप्ने मेसिन भित्र्याएका थिए । त्यसले व्यापकता पाउन भने सकेन । त्यसपछि २०७२ सालमा तत्कालीन जिल्ला कृषि विकास कार्यालयले पूर्वी चितवनका विभिन्न कृषि सहकारीलाई ६ वटा मेसिन अनुदानमा उपलब्ध गरायो । तीनपाङ्ग्रे ती मेसिन त्यति प्रभावकारी भएनन् । नवीन श्रेष्ठले पनि त्यतिबेलादेखि नै मेसिन प्रयोग सुरु गरेका हुन् ।हिलोमा मज्जाले नसर्ने, गेयर फँस्ने समस्या आयो । बनाउन पनि लगेको हो तर राम्रोसँग नचलेपछि प्रयोग हुन छाडे, नवीनले भने । प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ भरतपुरले गत वर्ष पूर्वी चितवनकै बछौली, कुमरोज र कठारका कृषि सहकारीलाई अनुदानमा ११ वटा धान रोप्ने मेसिन उपलब्ध गरायो । पुरानो मेसिनले काम नगरेर थन्किए पनि यसको फाइदा बुझेका कारणले कुमरोजबाट मेसिन ल्याएर रोप्न लागेको श्रेष्ठले बताए । सहकारीले किनेको मेसिन चारपाङ्ग्रे हो । त्यसले हिलोमा राम्रोसँग काम गरेको चालक सजनाले बताए । पूर्वी चितवनका यी तीन सहकारीसहित पश्चिम चितवन दिव्यनगरमा पनि यस्तै चारपाङ्ग्रे मेसिन छ । अहिले चितवनभर रहेका धान रोप्ने मेसिन यत्ति नै हुन् ।ससाना गह्रामा मेसिनले धान रोप्न गाह्रो हुन्छ । त्यसैले चक्लाबन्दी गरेर ठूला गह्रा बनाएका ठाउँमा मात्रै अहिले मेसिनको प्रयोग सुरु भएको छ, परियोजनाका कृषि अधिकृत तथा सूचना अधिकारी माधव पौडेलले भने । किसानहरू मेसिनसम्बन्धी सबै विषयमा अभ्यस्त नभएका कारण प्रयोग बढ्न नसकेको कृषि अधिकारीहरू बताउँछन् । यसबाहेक खेतमा पानी नियन्त्रण गर्न सक्ने सिँचाइ प्रणाली पनि हुनुपर्छ । चितवनको कृषि ज्ञान केन्द्रका अनुसार जिल्लामा चैते र वर्षेगरी साढे ३० हजार हेक्टर जमिनमा धान खेती हुने गरेको छ । चैते र वर्षे गरी जम्मा सय हेक्टर अर्थात् डेढ सय बिघामा मात्रै मेसिनले धान रोप्ने गरिएको कृषि अधिकृत पौडेलले बताए । तर, यसबाट हुने फाइदा बुझेपछि प्रयोग गर्नेहरू बढ्ने किसान सूर्यबहादुर बोगटी बताउँछन् ।खैरहनी१३ कुमरोजका बोगटीले २ बिघामा धान खेती गर्छन् । काट्ने रोप्ने काम मेसिनले नै गर्दै आएका छन् । मेसिनले रोप्दा बीउ कम लाग्छ । खर्च पनि कम हुने । उत्पादन पनि बढ्छ, उनले अनुभव सुनाए । अरू बेला २ बिघाका लागि लगभग एक क्विन्टल बीउ राख्ने गरेकोमा ट्रेमा राख्दा १७ किलोले पुगेको उनले बताए । त्यसैगरी मेसिनले रोप्दा १० हजार खर्च भएको र खेताला लगाएको भए २७ हजार रुपैयाँ लाग्ने उनको भनाइ छ ।उत्पादन २५ प्रतिशतले बढेको छ । लाइन मिलाएर फराकिलो बनाएर रोप्दा हावा खेल्न पाउने, मलखाद सबैलाई पुग्ने हुँदा हर्लक्क गाँज आएर बढ्छ । बाला राम्रो लाग्छ । त्यसैले उत्पादन बढ्छ, उनले भने । कृषि अधिकृत पौडेल पनि मेसिनले रोप्दा बीउ कम लाग्ने र उत्पादन बढ्ने स्वीकार्छन् । कृषि कर्म हिलो धूलोमा खेल्ने दुखिया काम हो तर मेसिनको प्रयोगले यो मान्यता हटाएको छ । खर्च कम हुने गरेको छ । उत्पादन बढेको छ । बीउ पनि जोगिएको छ, उनले भने, कुनै पार्टस् बिग्रे बनाउन फेर्न अलि गाह्रो रहेछ । त्यसैले मेसिन किन्न आँट गरेका छैनन् तर फाइदा देखेपछि प्रयोग बढ्छ नै ।"
पोखरामा पनि झुत्रा नोटबाट ब्रिकेट,"(कास्की)पोखरामा पनि पुराना, च्यातिएका, रङ दलिएका र कोरिएका नोटबाट ब्रिकेट (गुइँठा) बनाइने भएको छ । नयाँ प्रविधि भित्रिएसँगै यसअघि जलाइँदै आएका पुराना नोटलाई मेसिनबाट टुक्य्राएर ब्रिकेट बनाउन लागिएको राष्ट्र बैंकको प्रदेश कार्यालय पोखराले जनाएको छ । कार्यालयले नोटलाई टुक्य्राएर ब्रिकेट बनाउन मिल्ने आधुनिक प्रविधिसहितको मेसिन सञ्चालनमा ल्याइसकेको छ । गत माघमा जडित उक्त मेसिन परीक्षण गरेसँगै शुक्रबारदेखि नियमित सञ्चालनमा आएको छ । गभर्नर महाप्रसाद अधिकारीले मेसिनको उद्घाटन गरे । उक्त अवसरमा अधिकारीले रातो स्लिप लगाइएका नोट मात्रै बैंकले नष्ट गर्दै आएको बताए । आधुनिक एकीकरणको अभियानमा बैंकका धेरै सिस्टम परिवर्तन भएको र टुक्य्राउने मेसिन पनि नयाँ प्रविधि रहेको उनको भनाइ छ । नराम्रा नोट कुनै पनि बैंकले बाहिर ल्याउन मिल्दैन, उनले भने, यसरी मेसिनबाट नोट धुलाउन थालेपछि वातावरणीय असर पनि पर्दैन । पुराना नोट मेसिनभित्र राखेपछि टुक्रिन्छन् । धुलो बनेपछि ब्रिकेट बन्ने बैंकका प्रदेश निर्देशक रामशरण खरेलले बताए । साढे ५ करोड रुपैयाँ लागतमा नेदरल्यान्ड्सबाट दुई वटा मेसिन ल्याइएको हो । यसअघि चलनचल्तीमा ल्याउन नमिल्ने नोटलाई आगो लगाएर नष्ट गरिन्थ्यो, खरेलले भने, अब त्यो परम्पराको अन्त्य गरी विद्युतीय माध्यमबाट नोट धुलाइनेछ । यसरी धुलाइएको ब्रिकेट प्रतिकिलो १२ रुपैयाँको दरले बिक्री हुनेछ । यसका लागि कागज कारखानासँग छलफल भइसकेको छ । यसअघि आधा लिटर डिजेल छर्किएर आगो लगाउँदा दुई सय बन्डल नोट एकैपटक जलाउने गरिएको उनले जनाए । नोट जलाउन बैंककै कम्पाउन्डभित्र निश्चित क्षेत्र (पुरानो घर) तोकिएको थियो, जसले वातावरणीय असर पनि पर्ने गरेको उनको भनाइ छ । भारतमा २००३ र श्रीलंकामा २००७ सालमा भित्रिएका यस्ता मेसिन विदेशमा बढी प्रचलनमा रहेको र नेपालमा पनि केही वर्षअघि नै सञ्चालनमा ल्याउने तयारी भए पनि लोडसेडिङका कारण सञ्चालन गर्न नसकिएको खरेलले बताए । यो मेसिन प्रयोग गर्दा विद्युत् पनि बचत हुने उनले जानकारी दिए ।"
भारतीय कम्पनीलाई सोझै बिजुली बेच्ने योजना असफल,"(काठमाडौं)बर्खायाममा २ सय मेगावाट बिजुली सोझै भारतीय कम्पनीलाई बेच्ने गरी खोलिएको टेन्डर रद्द भएको छ । नेपालमा बढी भएको बर्खायामको बिजुली प्रतिस्पर्धामार्फत भारतीय कम्पनीहरूलाई बेच्ने भन्दै नेपाल विद्युत् प्राधिकरणले गत वैशाख २३ मा टेन्डर आह्वान गरेको थियो । तर अहिले बिजुली बेच्न नसकिने भन्दै प्राधिकरणले उक्त ठेक्का रद्द गरेको छ । नेपालले इन्डियन इनर्जी एक्सचेन्ज (आईईएक्स) मार्फत भारतीय बजारमा बिजुली बेचिरहेको छ । तर आईईएक्सभन्दा बाहिर अर्थात् भारतीय कम्पनीहरूलाई सोझै बिजुली बेच्ने भन्दै प्रस्ताव मागेको थियो । बर्खायामको पाँच महिना अर्थात् असार १७ देखि कात्तिक २९ सम्मको बिजुली भारतीय कम्पनीहरूलाई बेच्ने प्राधिकरणको योजना थियो । यसअनुसार भारतको केन्द्रीय विद्युत् नियमन आयोगमार्फत विद्युत् व्यापारका लागि अनुमति प्राप्त ट्रेडिङ कम्पनी तथा विद्युत् वितरण कम्पनीहरूबाट प्रस्ताव मागिएको थियो । त्यस्ता कम्पनीले नेपालबाट बिजुली किन्न चाहना देखाएका पनि थिए । केही कम्पनीहरूको प्रस्ताव आएको पनि थियो । तर हामी आफैंले बिजुली उपलब्ध गराउन सक्दैनौं कि भनेर प्रस्ताव रद्द गर्यौं, नेपाल विद्युत् प्राधिकरणका प्रवक्ता सुरेश भट्टराईले भने, यस्तो सम्झौता गरेपछि तोकिएको बिजुली उपलब्ध गराउनैपर्छ, नत्र पेनाल्टी तिर्नुपर्छ । आयोजना बिग्रँदा वा कुनै कारणले उत्पादन बन्द हुँदा बिजुली उपलब्ध गराउनैपर्ने हुन्छ ।बिजुली किन्न इच्छुक भारतीय कम्पनीहरूलाई जेठ १३ सम्ममा प्रस्ताव पेस गर्न भनिएको थियो । तर प्राधिकरणले गत सोमबार उक्त प्रस्ताव रद्द गरेको छ । साथै प्राधिकरणमार्फत बिजुली किन्न भारतीय कम्पनीहरूले पेस गरेको धरौटी रकमसमेत फिर्ता लग्न भनिएको छ । नेपालले भारतीय बजारमा ३ सय ६४ मेगावाटसम्म विद्युत् बेच्न स्वीकृति पाएको छ । यस्तो बिजुलीमध्ये २ सय मेगावाट बिजुली जसले बढी मूल्य कबोल गर्छ, उसैलाई बेच्ने र बाँकी बिजुली आईईएक्समै बेच्ने प्राधिकरणको योजना थियो । भारत सरकारले आईईएक्समा बिजुली किनबेचका लागि मूल्यको अधिकतम सीमा तोकिदिएको छ । आईईएक्समा प्रतियुनिट अधिकतम भारु १२ रुपैयाँसम्म बिजुली किनबेच हुन्छ । तर भारतीय बजारमा बिजुली अभाव भएका कारण आईईक्सभन्दा महँगो मूल्यमै भारतमा बिजुली बेच्न सकिने भन्दै प्राधिकरणले त्यहाँका कम्पनीहरूसँग प्रस्ताव मागेको थियो । इच्छुक कम्पनीलाई अधिकतम ५० मेगावाटभन्दा कम बिजुली खरिदका लागि प्रस्ताव पेस गर्न भनिएको थियो । बिजुली किन्न चाहने कम्पनीहरूले आफूले प्रस्ताव गरेको परिमाणको प्रतिमहिना प्रतिमेगावाट भारु ३० हजार रुपैयाँ अर्नेस्ट मनी डिपोजिट (ईएमडी) गर्नुपर्ने व्यवस्थासमेत प्रस्तावमा राखिएको थियो । तर अहिले बिजुली नबेच्ने भएपछि प्राधिकरणले भारतीय कम्पनीहरूलाई ईएमडी फिर्ता लैजान भनेको छ । एक महिनामा पौने २ अर्बको बिजुली निर्यात यसैबीच, नेपालले १ महिनामा करिब पौने २ अर्ब रुपैयाँ बराबरको बिजुली भारत निर्यात गरेको छ । प्राधिकरणले गत जेठ १९ बाट इन्डियन इनर्जी एक्सचेन्ज (आईईएक्स) मा बिजुली बेच्न सुरु गरेको थियो । असार १७ सम्ममा १ अर्ब ७२ करोड ३० लाख रुपैयाँ बराबरको बिजुली भारतमा बिक्री भएको प्राधिकरणले जनाएको छ ।प्राधिकरणले सुरुमा दुई वटा आयोजना त्रिशूली र देवीघाटको ३९ मेगावाट बिजुली प्रतिदिन आईईएक्समा बेचेको थियो । त्यसपछि गत जेठ २७ बाट प्रतिदिन ३ सय ६४ मेगावाट बिजुली भारतीय बजारमा प्रतिस्पर्धी दरमा बिक्री भइरहेको छ । अहिले त्रिशूली र देवीघाटसँगै कालीगण्डकी ए, मध्यमर्स्याङ्दी, मर्स्याङ्दी र निजी क्षेत्रको ग्रिन भेन्चर्स लिमिटेडको लिखु४ बाट उत्पादित बिजुली भारत गइरहेको छ । प्राधिकरणका अनुसार गत जुनमा नेपालले १७ करोड ८१ लाख ९१ हजार युनिट बिजुली भारतलाई बेचेको हो । बिजुली बेच्दा लाग्ने ह्विलिङ चार्ज, नोडल एजेन्सी चार्जलगायत सेवा शुल्कसमेत कटाएर प्राधिकरणले १ अर्ब ७२ करोड ३० लाख रुपैयाँ कमाएको हो । गत जुनमा प्राधिकरणले प्रतियुनिट औसत ९ रुपैयाँ ६७ पैसामा बिजुली बेचेको देखिन्छ । नेपालले गत वर्षबाट सुरु गरेको विद्युत् व्यापार यस वर्षबाट थप प्रभावकारी रूपमा अगाडि बढेको प्राधिकरणका कार्यकारी निर्देशक कुलमान घिसिङले बताए । गत जुनमा निर्यात गरिएको विद्युत्को परिमाण र त्यसबाट प्राप्त बिक्री मूल्यलाई हेर्दा भारतसँगको विद्युत् व्यापार प्रभावकारी रूपमा अगाडि बढेको छ, विदेशी मुद्रा सञ्चितिको चाप परिरहेको हालको अवस्थामा देशभित्र खपत गरी अतिरिक्त भएको वर्षायामको विद्युत् बिक्री गरी विदेशी मुद्रा आर्जन गर्न सफल भएका छौं, घिसिङले भने, यसबाट नेपालको भारतसँगको व्यापार घाटालाई केही कम गर्न र देशको शोधानान्तर बचतमा समेत योगदान पुग्नेछ । चालु आर्थिक वर्षमा करिब ५ अर्ब र आगामी वर्षमा करिब २० अर्ब रुपैयाँको बिजुली भारत निर्यात गर्ने अनुमान गरिएको पनि घिसिङले जानकारी दिए ।"
निरन्तरको उडानले भैरहवामा बढायो चहलपहल,"(लुम्बिनी)भैरहवास्थित गौतम बुद्ध अन्तर्राष्ट्रिय विमानस्थलमा निरन्तरको उडानले चहलपहल बढेको छ । अन्तर्राष्ट्रिय उडान भइरहँदा विमानस्थलबाहिरका व्यावसायिक प्रतिष्ठानमा समेत यात्रुको भीडभाड देखिन्छ । दसैंअघिसम्म थप विमान कम्पनीले समेत सेवा दिन सुरु गर्ने गरी तयारी गरिरहेकाले व्यावसायिक तथा पर्यटकीय चहलपहलमा बढोत्तरी हुने अपेक्षा गरिएको छ ।गत जेठ २ मा प्रधानमन्त्री शेरबहादुर देउवाले विमानस्थलको उद्घाटन गरेका थिए । उद्घाटनका दिनदेखि नै जजिरा एयरवेजले व्यावसायिक उडान गरिरहेको छ । जजिराले सातामा ३ दिन कुवेतभैरहवा सीधा उडान गर्दै आएको छ । जजिराको एयर बस ३२० निओ विमानले सोमबार, बुधबार र शुक्रबार सेवा दिने गरेको छ । विशेषगरी कुवेतलगायत खाडी मुलुक आउनेजाने नेपाली श्रमिकहरू भैरहवामा सीधा उडान सुरु भएसँगै लाभान्वित भएका छन् । अहिले अन्य विमान कम्पनीले समेत भैरहवामा उडान भर्ने इच्छा देखाइरहेकाले उडान संख्या थपिने र सेवा थप विस्तार हुने विमानस्थल कार्यालयले जनाएको छ ।नेपालदेखि विदेश जाने यात्रुमध्ये २५ प्रतिशत लुम्बिनी प्रदेशका हुने गरेका विमानस्थलका प्रवक्ता श्यामकिशोर शाहले बताए । आफ्नै क्षेत्रबाट उडान भर्न पाएको भन्दै यात्रुमा छुट्टै उत्साह देखिने गरेको उनको भनाइ छ । जुलाईदेखि एक उडान थप्ने तयारीमा जजिरा छ, उनले भने, सेप्टेम्बरपछि दैनिक उडान भर्ने गरी उसले तयारी गरिरहेको छ । १२ महिनापछि युरोपको विज एयरले पनि भैरहवाबाट दुबईका लागि सीधा उडान भर्ने तयारी थालेको उनले जानकारी दिए । विजले पनि दैनिक १ उडान भर्ने जनाएको छ, उनले भने, यसबाहेक दुबईलाई केन्द्र बनाई अन्य वायुसेवा कम्पनीले पनि दसैंअघि नै दिनहुँ उडान भर्ने गरी विमान ल्याउने बताइरहेका छन् ।विमानस्थल सञ्चालन भएको छोटो समयमै वायु सेवा कम्पनीले सेवा विस्तारका लागि चासो दिनुलाई राम्रो प्रतिफल मान्नुपर्ने उनको भनाइ छ । वैदेशिक रोजगारीका लागि पूर्वका जनकपुर, सिरहादेखि पश्चिमका सुर्खेत, धनगढीसम्मबाट यात्रुहरू यहाँ आउने गरेका छन्, उनले भने, यसले हामी कर्मचारी, यहाँका व्यापारिक प्रतिष्ठानलाई समेत खुसी दिलाएको छ । श्रम स्वीकृत कार्यालय, म्यानपावर तथा ठूला ट्राभल एजेन्सीका शाखा खुल्दै जाँदा चहलपहल थप बढ्ने निश्चित छ । ०७१ माघ १ मा तत्कालीन प्रधानमन्त्री सुशील कोइरालाले विमानस्थलको शिलान्यास गरेका थिए । ३ वर्षमा निर्माण सम्पन्न भइसक्नुपर्ने सम्झौता भए पनि आयोजनाको मुख्य ठेकेदार र सहठेकेदार कम्पनीबीच विवाद, मधेस आन्दोलन, भारतीय नाकाबन्दी, निर्माण सामग्रीको आपूर्तिमा असहजता र कोरोना महामारीका कारण काममा विलम्ब भएको थियो । कार्गो भवन निर्माणसहित आयोजना सम्पन्न गर्न १० अर्ब र जग्गा अधिग्रहण (मुआब्जा) का लागि २२ अर्ब ४७ करोड रुपैयाँ खर्चेर विमानस्थल सञ्चालनमा आएको आयोजनाका प्रमुख प्रवेश अधिकारीले बताए ।"
रेलवे प्रतिस्थापन विधेयक राष्ट्रिय सभाबाट पारित,"काठमाडौं (कास) रेलवे प्रतिस्थापन विधेयक ०७९ राष्ट्रिय सभाबाट सर्वसम्मत रूपमा पारित भएको छ । उक्त विधेयक गत असार ३ मा राष्ट्रिय सभामा दर्ता भई दफाबार छलफलका क्रममा थियो । संसद् सुरु भएको दिनबाट ६० दिनभित्र अध्यादेश स्वीकार गर्नेनगर्ने निर्णय गरिसक्नुपर्ने भएकाले यसलाई फास्ट ट्र्याकबाट टुंग्याइएको हो । समय गुज्रिन लागेको र सम्बन्धित मन्त्रीले चासो राखेकाले अनौपचारिक छलफल गरी यसलाई फास्ट ट्र्याकबाट टुंग्याइएको संसद् सचिवालयका सूचना अधिकारी एवं उपसचिव दशरथ धमलाले जनाए । राष्ट्रिय सभाबाट शुक्रबार पारित भएको सन्देश प्रतिनिधिसभामा पठाइनेछ, त्यसपछि प्रतिनिधिसभामा सैद्धान्तिक छलफल हुनेछ, धमलाले भने, त्यसपछि समिति वा सभामा दफाबार छलफल गरी पारित गर्ने प्रक्रिया सुरु हुनेछ । प्रतिनिधिसभाले पारित गरेपछि त्यसको सन्देश फेरि राष्ट्रिय सभामा पठाइने उनको भनाइ छ । यसपछि राष्ट्रिय सभाका अध्यक्षले यसलाई प्रमाणित गरेर प्रमाणीकरणका लागि राष्ट्रपतिसमक्ष पठाइनेछ, उनले भने, त्यसपछि ऐनका रूपमा लागू हुनेछ । कानुन नहुँदा जयनगरजनकपुर खण्डमा रेल चलाउन समस्या हुँदै आएको छ । ०७८ साल वैशाख र मंसिरमा मात्र दुई अध्यादेश जारी गरिए पनि रेल चल्ने मिति तय नहुँदा अध्यादेशको समय गुज्रिएको थियो । पछि ०७८ चैत ८ मा तेस्रो पटक अध्यादेश जारी गरेर रेल सञ्चालनमा ल्याइएको हो । राष्ट्रिय सभामा संसद्हरूले विधेयकमा थप्नुपर्ने बुँदाहरूका सम्बन्धमा उठाइएका प्रश्नको जवाफ दिँदै भौतिक पूर्वाधार तथा यातायातमन्त्री रेणुकुमारी यादवले नियमावलीबाट पनि छुटेका विषय सम्बोधन गर्न सकिने दाबी गरिन् । भौतिक पूर्वाधार तथा यातायात भन्ने शब्दको सट्टा नेपाल सरकारको रेलवे विषय हेर्ने भन्ने शब्द राखिनेछ । किनभने भविष्यमा छुट्टै रेल मन्त्रालय पनि हुन सक्छ, उनले भनिन्, कानुन बनाउँदा दूरदर्शी रूपमा बनाउनुपर्छ ।"
पार्टी र सरकारमा देउवा असफल: कोइराला समूह,"बैठकमा नेता कोइरालाले सभापति देउवा आफ्नो गुटको घेराबन्दीमा पर्दा पार्टी विधिविधानअनुसार चल्न नसकेको बताएका छन् । पार्टी विधानअनुसार चलेको छैन । सभापतिजी गुटको घेराबन्दीमा पर्नुभो, पार्टी र सरकारको परफरमेन्स राम्रो भएको छैन, कोइरालाले भनेका छन्, पार्टी र सरकारका कामले कार्यकर्तामात्रै होइन, आमनागरिकमा पनि असन्तुष्ट बढेको छ । उनले सरकारको नेतृत्वमा कांग्रेस भए पनि माओवादीले सरकार चलाइरहेको सन्देश प्रवाह भइरहेको ब्रिफिङ गरेका थिए । सभापतिजी पार्टीसँग टाढा, गठबन्धनसँग निकट हुनुहुन्छ, उहाँ गठबन्धनसँग यति निर्भर हुनुहुन्छ कि कम्युनिस्ट फुटेको अवस्थामा समेत कांग्रेसका लागि एउटा पनि निर्वाचन क्षेत्रमा सुरक्षित छैन भनेजस्तो अवस्था छ, कोइरालालाई उद्धृत गर्दै एक केन्द्रीय सदस्यले भने, सभापतिजी कम्युनिस्टसँग तालमेल गर्ने भन्दै हुनुहुन्छ तर नेपथ्यमा कम्युनिस्ट एकताको कुरा निकै अघि बढेको बुझिन्छ । बैठकमा महामन्त्री थापाले सञ्चारमाध्यममा कसैले पनि नभन्ने सर्त राख्दै सभापति देउवाको कार्यशैलीबारे लामो असन्तुष्टि पोखेका थिए । महामन्त्री थापाले सभापति देउवालाई सहयोग गरेरै पार्टीलाई मजबुत बनाउने प्रयास गरे पनि त्यसमा असफल भएको सुनाएका थिए । महाधिवेशनपछि सभापतिजीले मिलाएर पार्टीलाई अघि बढाउनुहुन्छ भन्ने अपेक्षा थियो । हामीले पनि मिलेरै जाऔं, पार्टीलाई मजबुत बनाऔं भन्ने सोचेका थियौं, मेरो प्रयास पनि त्यही थियो । तर, सभापतिले त्यस्तो गर्न चाहनुभएन, उनले भनेका थिए ।सहमहामन्त्री परियारले पार्टी र सरकार सञ्चालनमा सभापति देउवाले चर्को गुटबन्दी गरेको भन्दै त्यसविरुद्ध देशभर रचनात्मक संघर्ष गर्ने निर्णय भएको बताए । महाधिवेशनका ४० प्रतिशत प्रतिनिधिको भावनालाई बेवास्ता भएको छ, सधैं चुप बस्ने कुरा हुँदैन भन्ने आवाज उठ्यो, उनले भने, बैठकले देशभर रचनात्मक विरोध गर्ने निर्णय गरेको छ । नेताहरूका अनुसार अब कोइराला समूहले संस्थापन पक्षको प्रवृत्तिविरुद्ध सातै प्रदेशमा भेला गर्ने, भ्रातृ संस्थाको भेला, विभिन्न बहस र छलफलका माध्यमबाट रचनात्मक विरोध गर्ने कार्यक्रमहरू हुनेछन् । बैठकमा पूर्वकोषाध्यक्ष सीतादेवी यादव, केन्द्रीय सदस्य बलबहादुर केसी, सरिता प्रसार्इं, प्रतिमा गौतम, उद्योगमन्त्री दिलेन्द्रप्रसाद बडू, गोविन्द पोखरेल, सञ्जय गौतम, नेताहरू चन्द्र भण्डारी, हृदयराम थानी, भूपेन्द्रजंग शाहीलगायत सहभागी थिए । केन्द्रीय सदस्य पोखरेलले सभापति देउवाले पार्टीको सभापतिभन्दा गठबन्धनको सभापतिका रूपमा काम गरेको आरोप लगाए । उहाँले कांग्रेसको सभापति भएर काम गर्ने प्रयास गर्नुभएको छैन, उनले भने, पार्टीभित्रभन्दा कम्युनिस्ट दलसँग उहाँलाई छलफल गर्ने र सहमतिको वातावरण बनाउने इच्छा र भरोसा देखिन्छ । सत्ता गठबन्धन बन्दै गर्दाको राजनीतिक प्रतिबद्धताबमोजिम राजस्व अनुसन्धान, सम्पत्ति शुद्धीकरण, राष्ट्रिय अनुसन्धान विभागजस्ता निकाय प्रधानमन्त्रीको मातहतबाट हटाउने पार्टीकै निर्णय कार्यान्वयन नगरेको भन्दै बैठकले सभापति देउवाप्रति प्रश्न उठाएको छ । त्यसो त सभापति देउवाले गत मंसिरमा पार्टीको महाधिवेशन सम्पन्न भएपछि अहिलेसम्म गर्नैपर्ने विधानले तोकेका कामसमेत गरेका छैनन् । महाधिवेशनपछि देउवाले निकटतम् प्रत्याशी कोइरालालाई बेवास्ता गर्दै आएका छन् । राजनीतिक विश्लेषक गेजा शर्मा वाग्लेले सभापति देउवाले वरिष्ठ नेता रामचन्द्र पौडेल, नेताहरू प्रकाशमान सिंह, कृष्णप्रसाद सिटौला र विमलेन्द्र निधिलाई काखा च्याप्ने र कोइरालालाई पेलेर अघि बढ्ने रणनीति लिएको बताए । महाधिवेशनपछि निकटतम् प्रत्याशीसँग सभापतिले जसरी सहकार्य गर्ने पार्टीभित्रको अभ्यास हो, त्यो यस पटक निरन्तर भएन, उनी भन्छन्, त्यहीकारण कोइरालाले पनि देउवालाई दबाबमा राख्न समानान्तर गतिविधि गरेको देखिन्छ । सम्मुखमा आम निर्वाचन रहेकाले कार्यकर्ता पार्टीमा भूमिका खोजिरहेका छन् । तर, सभापति देउवाले भने पार्टी र भ्रातृ संस्थाका दुई हजारभन्दा धेरै पद रिक्त राखेका छन् ।जबकि विधान र केन्द्रीय कार्यसमितिले निर्णय गरेरै ती पदमा मनोनयनको अधिकार सभापति देउवालाई दिएको छ । केन्द्रीय कार्यसमिति १६८ सदस्यीय हुने विधानको व्यवस्था छ । तर, महाधिवेशनबाट निर्वाचित १३४, सभापतिमा पराजित कोइराला स्वतः सदस्य हुने र देउवाद्वारा मनोनीत थप १३ गरी हाल केन्द्रीय समिति १४८ सदस्यीय छ । सभापति देउवाले ३३ जना सदस्य मनोनीत गर्नुपर्नेमा कार्यकालको ६ महिना गुज्रिसक्दासमेत २० सदस्य पद खाली राखेका छन् । जबकि कोइराला पक्षबाट उपसभापतिमा पराजित चन्द्र भण्डारी र महामन्त्रीमा पराजित मीनेन्द्र रिजालसमेत केन्द्रीय समितिबाहिर छन् । विधानअनुसार हरेक दुई महिनामा केन्द्रीय समिति बैठक बस्नुपर्छ । तर, सभापति देउवाले चैतदेखि केन्द्रीय समिति बैठक नै राखेका छैनन् ।दुई महिनामा मनोनयन गरिसक्नुपर्ने केन्द्रीय समितिको कोषाध्यक्ष पद ६ महिनादेखि रिक्त छ । केन्द्रीय कार्यसम्पादन समिति र केन्द्रीय संसदीय समितिसमेत अपूरा छन् । सभापति देउवाले गत माघमा केन्द्रीय कार्यसम्पादन समिति गठन गरेका थिए । छरितो काम गर्नुपरे केन्द्रीय समितिले गर्ने निर्णय कार्यसम्पादन समितिबाट गर्न सकिने विधानको व्यवस्था छ । पदाधिकारीसहित ४५ सदस्यीय हुने कार्यसम्पादन समितिमा सभापति देउवाले २४ नेतालाई मात्रै मनोनीत गरे । चुनावमा पार्टीका तर्फबाट टिकट वितरण गर्ने केन्द्रीय संसदीय समिति पनि अपूरो छ । विधानअनुसार संसदीय समितिमा सभापतिले समावेशी व्यवस्थालाई ध्यानमा राख्दै बढीमा ११ सदस्य मनोनीत गर्न पाउँछन् । तर, देउवाले समितिमा वरिष्ठ नेता रामचन्द्र पौडेललाई मात्रै मनोनीत गरेका छन् । यीबाहेक पार्टीका कामलाई निरन्तर गर्ने निकायहरू केन्द्रीय अनुशासन समिति, लेखा समिति र २८ वटा विभाग छन् । विधानअनुसार महाधिवेशनको ६ महिनाभित्र यी सबै निकायमा मनोनयन भइसक्नुपर्ने थियो । तर, सभापति देउवाले ती निकायमा समेत मनोनयन गर्न सकेका छैनन् । चुनावको सम्मुख छ, नेता कार्यकर्ता भूमिका नपाएर निष्क्रिय बनेका छन्, तर पार्टीले जिम्मेवारी दिनुपर्ने दुई हजारभन्दा धेरै पद रिक्त छन्, सहमहामन्त्री परियारले भने, सभापतिजी एकलौटी गर्न पाए सबै पदमा नियुक्त गर्न चाहनुहुन्छ, सबैलाई विश्वासमा लिएर पार्टीको संगठन हाँक्ने सक्षमता उहाँमा देखिएन । विधानअनुसार हरेक विभागमा संयोजक र सदस्य गरी ५१ जना नेता कार्यकर्ताले भूमिका पाउँछन् । कोइराला समूहले देउवाले अहिलेसम्म गरेका नियुक्ति र मनोनयनसमेत एकलौटी गरेको आरोप लगाउँदै छ । यही विषयमा केन्द्रित भएर कोइराला समूहले पटकपटक विरोधस्वरूप समानान्तर गतिविधि गरिरहेको छ । विश्लेषक वाग्ले सभापति देउवाले विधिसम्मत पार्टी सञ्चालन नगर्दा त्यस्ता विवाद उत्पन्न भइरहेको बताउँछन् । सभापति देउवाले पार्टीभित्रको सबै पक्षलाई समेटेर, उनीहरूलाई पनि विश्वासमा लिएर विधिसम्मत रूपले पार्टी सञ्चालन गर्नुपर्ने थियो, त्यसमा देउवा पक्षबाट पनि कमजोरी भएको छ, उनी भन्छन्, त्यहीकारण अर्को पक्षले समानान्तर गतिविधि गरिरहेको देखिन्छ, जुन पार्टी जीवनका लागि राम्रो मानिँदैन । देउवाले अहिलेसम्म पार्टीको नीति प्रतिष्ठानको प्रमुखमा उपसभापति पूर्णबहादुर खड्कालाई मनोनयन गरेका छन् भने चार भ्रातृ संस्थाको अध्यक्ष नियुक्त गरेका छन् । सबै भ्रातृ संस्थामा पदाधिकारी नियुक्त भइसक्नुपर्ने थियो, तर त्यो हुन सकेको छैन, नेता चन्द्र भण्डारीले भने, अहिले जति भ्रातृ संस्थामा मनोनयन भएको छ, एकलौटी रूपमा मनोनयन भएको छ । देउवाले नेपाल विद्यार्थी संघ अध्यक्षमा दुजाङ शेर्पा, नेपाल तरुण दलको अध्यक्षमा विद्वान गुरुङ, नेपाल किसान संघको अध्यक्षमा गणेश तिमिल्सिना र आदिवासी जनजाति संघको अध्यक्षमा ओमबहादुर घर्ती मगरलाई मनोनयन गरेका छन् । अवैधानिक भइसकेका अन्य नौ वटा भ्रातृ संस्था अलपत्र छन् ।"
प्रधानसेनापति शर्मा र अमेरिकी अधिकारीबीच भेट,"काठमाडौं (कास) अमेरिकाको औपचारिक भ्रमणमा रहेका प्रधानसेनापति प्रभुराम शर्माले बिहीबार अमेरिकी रक्षा मन्त्रालयका उच्च अधिकारीसहित त्यहाँका सेना प्रमुखसँग पनि भेटवार्ता गरेका छन् । शर्मा र अमेरिकी अधिकारीबीच नेपाल र अमेरिकाबीच सैनिक तथा दुई राष्ट्रबीचको पारस्परिक सम्बन्ध एवं हितका विषयमा छलफल तथा विमर्श भएको नेपाली सेनाले जनाएको छ । भेटवार्तामा प्रधानसेनापति शर्मा र अमेरिकी अधिकारीबीच सरकारले अघि नबढाउने निर्णय गरेको स्टेट पार्टनरसिप प्रोग्राम (एसपीपी) का विषयमा छलफल भयो वा भएन भन्नेबारे सेनाले उल्लेख गरेको छैन । सैनिक प्रवक्ता नारायण सिलवालले उक्त भेटवार्ताबारे प्राप्त जानकारी विज्ञप्तिमै प्रस्ट पारिएको बताए । शर्माले अमेरिकी सेना प्रमुख जनरल जेम्स चार्ल्स म्याक कन्भिल, उपप्रमुख एडमाइरल क्रिस्टोफर डब्लू ग्रेडीका साथै दक्षिण र पूर्वी एसिया मामिला हेर्ने रक्षा मन्त्रालयकी उपसहायक सचिव लिन्डसे डब्लू फोर्डसँग पनि भेटवार्ता गरे । न्युयोर्कस्थित राष्ट्रसंघको मुख्यालय भ्रमण र शान्ति मिसन सम्बद्ध उच्च पदाधिकारीसँग भेटवार्ता गर्ने पनि उनको कार्यक्रम छ । सोमबार अमेरिकाको औपचारिक भ्रमणमा निस्केका शर्मा शनिबार फर्कनेछन् ।"
'नूपुरले देशसँग माफी माग्नुपर्छ,"नयाँदिल्ली (कास) भारतको सर्वोच्च अदालतले इस्लाम धर्मको आस्थाको केन्द्र पैगम्बर मोहम्मदमाथि विवादास्पद टिप्पणी गर्ने भाजपाकी पूर्वप्रवक्ता नूपुर शर्मालाई देशमा फैलिएको अशान्तिको जिम्मेवार ठहर्याएको छ । आफूमाथि विभिन्न राज्यमा दायर भएको मुद्दालाई एकीकृत गरी सर्वोच्चमा मात्र सुनुवाइ गरिदिन शर्माले अदालतमा निवेदन दिएकी थिइन् । त्यसमा सुनुवाइ गर्दै शुक्रबार सर्वोच्चका एक जना न्यायाधीशले भनेका छन्, शर्माकै बयानका कारण पूरा देशमा अशान्ति फैलिएको छ । उदयपुरमा हालै भएको एक जना दर्जीको हत्याको जिम्मेवार पनि शर्माकै अभिव्यक्ति रहेको न्यायाधीशले उल्लेख गरे ।"
मोर्गनको सूत्र 'आक्रमण,"एउटा निर्णायक कालखण्डसन् २०१५ को विश्वकपमा इंग्ल्यान्डले त्यसरी खेलेको थियो, जसको स्वरूप केही समयअघि एकदिवसीय क्रिकेटबाट हराइसकेको थियो । पूरा प्रतियोगितामा इंग्ल्यान्डको प्रतिओभर रनऔसत थियो, ५४८ । त्यही प्रतियोगितामा अस्ट्रेलियाको औसत थियो, ६८२ । यो आकाशपातालको अन्तर थियो । त्यसैले त अस्ट्रेलियाले उपाधि जित्यो । इंग्ल्यान्डको हातमा पर्यो निराशामात्रै । इंग्ल्यान्डलाई फिल्डिङमा आएको परितवर्तनबारे पनि थाहा नभएजस्तो देखिन्थ्यो । त्यतिबेला इंग्ल्यान्डको खुबै आलोचना भएको थियो । भनिन्छ, इंग्लिस क्रिकेटका लागि त्यो एक प्रकारले सबैभन्दा नाजुक मोड थियो । चारैतर्फ निराशामात्र छाएको थियो । इंग्लिस क्रिकेटले पनि महसुस गरेको थियो अब यसरी हुन्न । त्यही विश्वकपताका मोर्गनले कप्तानीको जिम्मेवारी पाएका थिए । तर, टिमको रणनीतिमा परिवर्तन गर्न उनीसँग पर्याप्त समय थिएन । भनिन्छ, त्यतिबेला मोर्गन र इंग्लिस क्रिकेटमा केही जिम्मेवारी लिएर बसेका व्यक्तिहरूबीच लामै छलफल भएको थियो । मोर्गनले आक्रामक क्रिकेटमा जानुपर्नेमा जोड दिएका थिए । उनलाई त्यतिबेला इंग्लिस क्रिकेटको निर्देशक रहेका एन्ड्र्यु स्ट्राउसले बलियो साथ दिए । सन् २०१५ देखि २०१९ सम्मको कालखण्डलाई अहिले त्यस्तो समय अवधि मानिएको छ, जतिबेला वास्तवमै इंग्ल्यान्डको एकदिवसीय खेल्ने शैलीमा परिवर्तन आयो । लर्ड्समा प्राप्त विश्वकप फाइनलको सफलता त्यसकै नतिजा थियो प्रमाणका रूपमा । निकै खस्केको स्थितिबाट चार वर्षमै विश्वकप उपाधि जित्ने यात्रा । मोर्गनकै समयमा इंग्लिस क्रिकेटमा पनि त्यस्ता खेलाडी देखा परे, जसलाई ह्वाइट बल विशेषज्ञ भन्न सुरु गरियो । उनी कप्तान भएयता धेरै खेलाडीले इंग्ल्यान्डका लागि खेल्ने अवसर पाए । फेरि मोगर्नले नै हो, इंग्लिस क्रिकेट खेलाडीलाई फ्रेन्चाइज क्रिकेटमा खेल्न प्रोत्साहन गर्ने । अचेल कहीं कतै फ्रेन्चाइज क्रिकेट हुनुपर्छ, मज्जाले नै पहिलो रोजाइमा इंग्लिस खेलाडी हुने गर्छन् । यसको उदाहरण त इन्डियन प्रिमियर लिग (आईपीएल) पनि भयो । त्यसैले त स्टोक्स उनलाई बारम्बार सम्झन्छन् ।"
वाटसनमा बेलायती आस,"विम्बल्डन (एपी) विम्बल्डन टेनिसमा निकै उतारचढावपूर्ण व्यक्तिगत प्रदर्शनको इतिहास बोकेकी बेलायती खेलाडी हिथर वाटसन शुक्रबार पहिलोपल्ट चौथो चरण पुगेकी छन् ।अल इंग्ल्यान्ड क्लबमा १२ पल्ट खेलिरहेकी १ सय २१ औं वरीयताकी वाटसनले स्लोभानियाकी काजा जुभानलाई ७६ (८२), ६२ ले पराजित गरिन् । सन् २०१० मा विम्बल्डनमा डेब्यु गरेकी वाट्सन छपल्ट प्रतियोगिताको पहिलो चरणमै पराजित रहेकी छन् । अब उनले अर्को चरणमा जर्मनीकी जुली निमरको सामना गर्नेछिन् । जुलीले लेसा सुरेन्कोलाई ६४, ३६, ६३ ले पराजित गरिन् । तेस्रो वरीयताकी ओन्स जबेर पनि चौथो चरण पुगेकी छन् । उनले फ्रान्सकी डानी पेरीलाई ६२, ६३ ले पराजित गरिन् ।कोर्ट नम्बर एकमा खेल जितेपछि ३० वर्षीया वाटसनले भनिन्, घरेलु कोर्टमा तपाईहरू सबैसामु खेल्न पाउनु नै मेरा लागि ठूलो वातावरण हो । त्यसैले पनि म त्यति नर्भस थिइनँ ।बेलायती खेलाडीलाई घरमा ग्रान्ड स्लाम जित्नु ठूलो दबाब नै हुन्छ । त्यो वाट्सन र अन्य बेलायती खेलाडीलाई राम्रोसँग थाहा छ ।विम्बल्डन जित्ने एन्डी मरे पछिल्लो बेलायती खेलाडी हुन् । उनले जितेको पनि दशक बित्न लागिसक्यो । सन् २०१३ मा उनले विम्बल्डन जितेका थिए । त्यसअघि फ्रेड पेरी र भर्जिनिया वाडे अल इंग्ल्यान्ड क्लबमा उपाधि जित्ने बेलायती खेलाडी थिए । पेरीले १९३६ र वाडेले १९७७ मा यस ग्रासकोर्ट ग्रान्ड स्लाम जितेका थिए । पुरुषतर्फ नोभाक जोकोभिचले पनि प्रतियोगिताको चौथो चरणको यात्रा तय गरेका छन् । उनले एकपक्षीय खेलमा मिमिर केसमानोभिचलाई ६०, ६३, ६४ ले पराजित गरे । सर्बियाका विश्व नम्बर एक जोकोभिचले सुरुआती दुई सेट सजिलै जितेपछि तेस्रो सेटमा आफ्नै देशका खेलाडीबाट केही चुनौतीको सामना गर्नुपरेको थियो ।"
"खेलाडीको सम्मान, परिवारको निःशुल्क उपचार","(विराटनगर)ओलम्पिक, एसियाली र दक्षिण एसियाली खेलकुदमा प्रदेश १ बाट अहिलेसम्म सहभागी खेलाडीको सपरिवारलाई ५ वर्षसम्म निःशुल्क स्वास्थ्य उपचार उपलब्ध गराइने भएको छ । यसको चाँजोपाँजो मिलाउँदै प्रदेश १ खेलकुद विकास बोर्डले पहिलोपल्ट आइतबार खेलकुद इतिहासको गरिमा बोकेका खेलाडीको सम्मान गर्ने तयारी गरेको छ । बोर्डले प्रदेशबाट हालसम्म ओलम्पिक खेलेका ९, एसियाली खेलकुद खेलेका ३६ र साग खेलेका १ सय ५० खेलाडीलाई सम्मान गरिने भएको छ ।खेलाडीलाई सम्मान गरिँदै उनीहरूसहित श्रीमती, छोराछोरी, आमाबुबालाई पाँच वर्षसम्म निःशुल्क स्वास्थ्य उपचारको व्यवस्था गर्ने तयारी गरेको बोर्डका सदस्यसचिव हंशराज वाग्लेले शुक्रबार सञ्चारकर्मीलाई बताए । सम्मानित हुनेको सूचीमा नेपाली भलिबल टिमका पहिलो कप्तान विराटनगरका ऋषिराज आचार्य र पूर्व भलिबल खेलाडी दीपक सापकोटा छन् । आचार्य २०३३ मा पाकिस्तानमा भएको काइदे आजम स्पोर्ट्स फेस्टिभलमा नेपाली राष्ट्रिय भलिबल टिमले भाग लिँदा पहिलो कप्तान थिए । त्यो नेपाली भलिबल टिमको पहिलो अन्तर्राष्ट्रिय सहभागिता थियो । त्यतिबेला टिमले पाकिस्तानमा एक म्याच जित्दा तीन म्याच गुमाएको आचार्यको स्मरण छ । ओलम्पियनतर्फ बक्सिङमा धरानका नरेन्द्र पुमा (१९८० मस्को), एथलेटिक्समा मोरङका पुष्पराज ओझा (१९८४ लस एन्जलस), एथलेटिक्समा झापाकी मेनुका रावत (१९८८ सोल), सुटिङमा सुनसरीका टीकाराम श्रेष्ठ (२००४ एथेन्स), एथलेटिक्समा झापाका डम्बर कुवँर (१९८८ सोल) र एथलेटिक्समै इलामकी प्रमिला रिजाल (२०१२ लन्डन) सहित ९ खेलाडी छन् । एसियाली खेलकुदतर्फ १९९४ की हिरोसिमामा करातेबाट कांस्य पदक जितेकी इलामकी सीता राईसहितका ३७ जना र साग खेलकुदमा सहभागी १ सय ५० जनालाई सम्मान गर्ने कार्यक्रम रहेको पूर्व राष्ट्रिय भलिबल कप्तानसमेत रहेका वाग्लेले बताए । सम्मान घोषणा गर्नेमध्ये अधिकांश पनि विदेशमा छन् । शनिबारसम्म उपलब्ध हुने पुराना खेलाडीलाई कदरपत्र प्रदान गरिने उनले बताए । यो सम्मान प्रदेशका लागि गौरवको बन्ने वाग्लेको दाबी छ । यहाँ कसैले पनि पुराना खेलाडीलाई सम्झने र सम्मान गरेका छैनन्, वाग्लेले भने । उनका अनुसार प्रदेश १ खेलकुद बोर्डले पहिलो पटक यस्तो कार्यक्रम गरेको हो । खेलाडीलाई नगदबाट सम्मान गर्न बोर्डको आर्थिक हैसियत अहिले छैन, उनीहरूलाई सम्झँदै दोसल्ला ओढाएर सम्मानको थालनी मात्र गरेका हौं, उनले भने, सबै कुरा पैसामात्र होइन, उनीहरूलाई सम्झनु र एकै ठाउँमा भेला गराउनु पनि ठूलो उपलब्धि हो । वाग्लेका अनुसार बाजागाजासहित एयरपोर्ट मोडदेखि मुख्यमन्त्री, सामाजिक विकासमन्त्री, प्रमुख जिल्ला अधिकारी, निजामती कर्मचारी, खेलकर्मी र सर्वसाधारणले पूर्वखेलाडीलाई स्वागत गर्दै करिब ५ सय मिटर र्याली गरेर सम्मान गरिने छ ।"
कमलले जिते रजत,"काठमाडौं (कास) नेपालका तेक्वान्दो खेलाडी कमल श्रेष्ठले छुनछुन कोरिया ओपन अन्तर्राष्ट्रिय तेक्वान्दो प्रतियोगितामा रजत पदक जितेका छन् । दक्षिण कोरियाको सोलमा भएको प्रतियोगिताको ४० वर्षमुनि पुरुष एकल पुम्सेमा १३ औं सागका स्वर्णधारी कमल दोस्रो भएका हुन् । प्रतियोगिताका सहभागी वीरबहादुर महरा, पार्वती गुरुङ, कृष्णबहादुर तामाङ र प्रेमबहादुर लिम्बु पदकविहीन रहे ।"
कीर्तिपुर सेमिफाइनलमा,"काठमाडौं (कास) कीर्तिपुर राष्ट्रव्यापी खेलकुदअन्तर्गत यू२३ पुरुष बास्केटबल प्रतियोगितामा शुक्रबार सेमिफाइनल पुगेको छ । कीर्तिपुरले बलर्स एकेडेमीलाई ७५४९ स्कोरले पराजित गर्दा इनाप महर्जनले १२ स्कोरको योगदान दिए । टाइम्सले मेरिलियोनलाई ८७५१, विशाल मिलन केन्द्र (बीएमके) ले आईएसए नेपाललाई ७७६० र रोयलले जेभियरलाई १०३६० स्कोरले हराए ।"
स्पोर्ट्स हबमा ब्याडमिन्टन,काठमाडौं (कास) स्पोर्ट्स हब नेपाल प्रालिको आयोजनामा प्रथम स्पोर्ट्स हब ओपन ब्याडमिन्टन प्रतियोगिता साउनमा हुने भएको छ । कपन लाखेपोखरीस्थित आयोजकको आफ्नै कभर्डहलमा प्रतियोगिता साउन ११ देखि १४ हुनेछ । प्रतियोगितामा विभिन्न ७ विधा समावेश गरिएको छ ।
गुजुल्टिएको गुन्द्रुक गाथा,"एउटा पुरानो उखान छ, गुन्द्रुकलाई पकाउनु पर्दैन, सालीलाई फकाउनु पर्दैन । उखानको पछिल्लो पदांशले स्त्रीद्वेषी पुरानो पितृसत्ताको आत्मालाई संकेत गर्छ भनेर कसैले यसको उछित्तो काढ्यो भने त्यसको बचाउ गरिराख्नुपर्ने जरुरत छैन । समयअनुसार सांस्कृतिक मान्यता फेरिन्छन्, लैंगिक सम्बन्धका नयाँ समीकरण जन्मिन्छन् र बुझाइका नौला भाष्यले पालुवा हाल्छन् । बदलिएको हाम्रो युगबोध र चेतनाले उखानको पछिल्लो पदलाई मन नपराउनु त्यसैले अस्वाभाविक ठहर्दैन । तर, उहिल्यैदेखि चल्दै आएको उखानको अघिल्लो पदांशले चाहिँ अहिले पनि उस्तै माने दिन्छ । अचार पनि खान मिल्ने र तरकारीको अड्को पड्कोमा पनि चलाउन मिल्ने गुन्द्रुक भन्ने नै हो भने पकाइराख्नु पनि पर्दैन । अचारलाई त गुन्द्रुक काँचै प्रयोगमा आउने भइहाल्यो । यसको तिहुन बनाउने विधिलाई पनि खासै पकाएको मानिरहन कर छैन । किनभने पानीमा भुलुक्क उमाल्नुलाई पनि कसैले पकाउनु भन्छ र भन्ने तर्क कुनै डेढ अक्कलीले तेर्स्याउन मिल्ने ठाउँ यहाँ प्रशस्तै छ । त्यसैले उखानको आधा अंशमा कसैले विमति जनाइहाल्दैन । हुन पनि हो असली कुरा छ भने त्यसलाई समयले बदल्दैन बरु थप प्रामाणिक र जीवन्त बनाउँछ । यही त हो चिरायु हुनु भनेको ! सागसब्जीको तुलनामा यो चिरायुयुक्त छ । गुन्द्रुक बन्न नपाएको साग ओइलाएर माटो भइसक्दा पनि खाँदिएर बेग्लै रंगरूपको हुन पुगेको सागरूपी गुन्द्रुक अर्को ऋतु आइसक्दासम्म पनि भान्छामा जाने भाग्य लिएर बाँची बस्छ । लामो आयुको भएकाले मात्रै होइन, यसका अन्य कारणले पनि पोषणविद् डा अरुणा उप्रेती गुन्द्रुकलाई एक अद्भुत तरकारी मान्छिन् । यसबाट पाइने तागतका हिसाबले गुन्द्रुकको आफ्नै मान छँदै छ, उनी भन्छिन्, यसको अर्थराजनीतिक महत्त्व पनि उत्तिकै छ ।मौसममा मनग्य पाइने सागलाई सुक्खा याममा गुन्द्रुक बनाएर खाँदा यसले ग्रामीण परिवेशको अर्थतन्त्रलाई ठूलो टेवा दिएको ठान्छिन् डा अरुणा । हुन पनि हरियोपरियो नपाइने समयमा कैयौं दिनसम्म गुन्द्रुकको तरकारीले भान्सा चल्ने धेरै घर अझै छन् गाउँबस्तीमा । ऐंचोपैंचो र खनखाँचोमा चल्ने हाम्रो दैनन्दिनको जीवनमा यसको साइनो निकै पुरानो छ । गुन्द्रुक नै यस्तो चीज हो, जसलाई माग्दा कसैले लज्जाबोध गर्नुपर्दैन । एक मुठी गुन्द्रुक देऊ न है भनेर छिमेकीकोमा हात पसार्नेहरू नभएको कुन बस्ती होला र नेपालमा ? यसरी मागेर पनि खाइने गुन्द्रुकमा नेपाली हृदयको सदाचार गुजुल्टिएर बसेजस्तो लाग्छ । त्यसैले त सामान्य आचारणले नदिने काम गर्दिन भन्नुपर्दा भन्ने गरिन्छ, बरु गुन्द्रुक उमालेर खाउँला, तर यो अधर्म म गर्दिन । यस्ता बान्कीका अभिव्यक्तिमा केही नपाए गुन्द्रुकले काम चलाउँला भन्ने भाव लुकेर बसेको छ, जसको अर्को अर्थ हुन्छ गुन्द्रुकको उस्तो भाउ छैन । त्यसैले त कुनै कुरा निकै सस्तोमा बेच्नुपर्दाको बाध्यतालाई बुझाउन भन्नैपर्ने हुन्छ गुन्द्रुककै भाउमा लग्यो मोरोले ! , कसैले कुनै सामग्री लगेर जथाभावी चलाएछ वा बिगारिदिएछ भने असन्तुष्टि पस्किन यसैको नाम नलिई धर छैन गुन्द्रुकै बनाएर ल्याएछ पाजीले ! महत्ताहीन मामिलामा अर्थपूर्ण समय वा स्रोत लगाएको तथ्यलाई संकेत गर्न धेरैतिर जात फाल्नु गहतको झोलमा भन्ने उखानमा गुन्द्रुक शब्द हालेर गहत निकाल्ने चलन पनि रहेछ । यसले पनि समाजमा गुन्द्रुकले भनेजति इज्जत नपाएको बुझ्न सकिन्छ । खनखाँचोमा यत्रो गर्जो टार्दा पनि बोली व्यवहारमा जस नपाउने गुन्द्रुकले शरीरलाई भने ज्यादै गुन लगाउने काम गर्छ । डा अरुणाको खोजले भन्छ, सय ग्राम गुन्द्रुकमा २३५ मिलिग्राम क्याल्सियम पाइन्छ, जो सागमा पाइनेभन्दा धेरै हो । शरीरमा रसजन्य पदार्थको नियमन गर्न र रक्तचापलाई सामान्य अवस्थामा राख्न पोटासियम नभई हुँदैन । यति महत्त्वपूर्ण तत्त्व प्रतिसय ग्राम गुन्द्रुकमा ६७७ मिलिग्रामसम्म पाइन्छ । त्यस्तै गुन्द्रुकमा आइरन, सोडियम र भिटामिन सी पनि प्रशस्त हुन्छ, अरुणा भन्छिन्, यसमा रेसादार तत्त्व पनि मनग्यै हुने हुँदा नराम्रो बोसो भनेर चिनिने कोलेस्ट्रोललाई घटाउन त गुन्द्रुकले निकै मद्दत गर्छ ।संस्कृतमा एउटा शब्द छ कीणव, जसको अंग्रेजी समानार्थी शब्द हो फर्मेन्टेसन । कीटाणु वा अन्य कुनै सूक्ष्म जीवाणुद्वारा कुनै पदार्थ टुक्य्राएर त्यसको रासायनिक गुणधर्ममा बदलाव ल्याउने काम नै कीणव अर्थात् फर्मेन्टेसन हो (आर पाउल रसएस मोर्गान तथा सी चिल, प्रिजरभेसन एन्ड फर्मेन्टेसन ः पास्ट, प्रिजेन्ट एन्ड फ्युचर, साइन्स डाइरेक्ट, १५ नोभेम्बर, २०२२) । यस्तो प्रक्रियाबाट खानेकुराको पनि गुणधर्म बदलिन्छ, जसलाई संस्कृतमा किण्वित (फर्मेन्टेड) खाद्य भन्ने गरिन्छ । झन्डै पाँच हजार वर्ष पुरानो भाषा भनिने संस्कृतमा किण्डित खाद्यको उल्लेख हुनुले के बुझ्न सकिन्छ भने आधुनिक भाषामा भनिने फर्मेन्टेड फुड ले मानिसको जिब्रोलाई धेरै हजार वर्षदेखि मख्याउँदै आएको थियो । दूध फाटेर दही बन्नु, अंगुर वा अन्न कुहिएर जाँडरक्सी बन्नु र हरियो साग खाँदिएर गुन्द्रक बन्नुमा कीणव सिद्धान्तको एउटै प्रक्रिया संलग्न छ, जहाँ ढुसी, ब्याक्टेरिया वा अरू कुनै जीवाणुले अक्सिजनको सहयोगबिनै सम्बन्धित पदार्थको कार्बोहाइड्र्डेलाई टुक्य्राएर अर्को स्वाद र अवस्थामा पुर्याउँछ । विज्ञानको पछिल्लो खोजले के देखाएको छ भने मानव शरीरमा कम्तीमा ३९ अर्ब जीवाणु छन्, जसले मानिसलाई स्वस्थ राख्न अहोरात्र काम गर्छन् । जीवनरक्षक यी जीवाणुहरू स्वस्थ रहेसम्म शरीरमा हानिकारक कीटाणुले दुःख दिन सक्दैनन् र रोगबाट शरीर जोगिन्छ (रोल अफ माइक्रोब्स इन हुम्यान हेल्थ एन्ड डिजिज, नरसिंह चौहान (सम्पादक), ओपन टेकलन्डन, २०१९) । किण्वित खाद्यमा शरीरमा भएका त्यस्ता जीवनोपयोगी सूक्ष्मजीवलाई बलियो पार्ने तत्त्व भरपूर हुन्छ । यस्ता खानेकुरालाई प्रोबायोटिक भन्ने गरिन्छ । त्यसैले अचेल नाफाखोर प्रायः बहुराष्ट्रिय कम्पनीहरू आफ्ना उत्पादनमा प्रोबायोटिक तत्त्व छ भनी भरमार विज्ञापन गर्छन् र बढ्ता मूल्यमा बेच्न सफल पनि हुन्छन् । कीणव प्रविधिको उपयोग गरेर गज्जबको गुन्द्रुक कसरी बनाउन सकिन्छ भन्ने विषयमा ४० वर्षअघि नै जापानको टोकियो विश्वविद्यालयबाट विद्यावारिधि गरेका खाद्य प्रविधि तथा गुणस्तर नियन्त्रण विभागका पूर्वनिर्देशक डा टीकाबहादुर कार्कीको अनुसन्धानले गुन्द्रुकमा प्रशस्त प्रोबायोटिक पाइने देखाएको छ । कीणव प्रविधिबाट बन्ने भएकाले गुन्द्रुकमा पेटलाई फाइदा गर्ने जीवाणु प्रशस्तै हुन्छन्, उनी भन्छन््, बनाउँदा विशेष प्रविधिको प्रयोग गर्दा यसको स्वाद र यस्ता फाइदाजनक जीवाणुको संख्या झनै बढाउन सकिन्छ । पेट सफा गर्ने ल्याक्टो ब्यासिलस नामको प्रोबायोटिकको तीन मुख्य प्रजातिले गुन्द्रुक बन्ने क्रमको आदि, मध्य र अन्त्यमा सक्रियतापूर्वक भाग लिन्छन्, जसले गर्दा अमिलो स्वादको जन्म हुन पुग्छ । यस्तो स्वादलाई सूक्ष्म जीवविज्ञानशास्त्रले ल्याक्टिक एसिड नाम दिएको छ । यी ब्याक्टेरियाको परिमाणले गुन्द्रुकमा ल्याक्टिक एसिडको प्रतिशत निर्धारण गर्ने हुँदा कीणव प्रविधिलाई सुधार्न सकिन्छ र चलनचल्तीको भन्दा अझै राम्रो गुन्द्रुक प्रयोगशालामा उत्पादन गर्न सकिन्छ भन्ने कार्कीको खोज छ । अचेल काठमाडौं विश्वविद्यालयमा खाद्य प्रविधि पढाउने ७५ वर्षीय उनको खोजमाथि उनैका विद्यार्थीहरूले शोध गरिरहेका छन् । राख्न सजिलो, पाउन सस्तो र पकाउन कुनै झन्झट नभएको गुन्द्रुक तथाकथित बजारको सुप वा चाउचाउजस्ता पत्रु खाद्यभन्दा हजार गुणा राम्रो भएकाले यही खानु उत्तम भन्दै डा अरुणाले सार्वजनिक अपिल गर्न थालेको धेरै भइसक्यो । यसको फाइदा मात्रै होइन, फापर वा मकैको पिठो, गोलभेंडा, लसुन, प्याज र अरू मसला राखेर भटमाससँगै गुन्द्रुकको काइदाको सुप बनाउने रिसेपीसमेत मानिसलाई सुझाउन उनी पछि पर्दिनन् । ध्वाँसे दिउरेमा घिउ खारेर बाँकी रहेको बिलौनीमा भटमास तार्दै गुन्द्रुक र मस्यौरा झानेको र झ्वाइँय पारी झोल हालेर बटुकामा राखी पसिना आउने गरी पिएको पुरानो सम्झना र त्यस्तो गर्ने समझ अचेलको पुस्तालाई नहुन सक्छ । तर, डा अरुणाले भनेजस्तो खुबसित गुन्द्रुकको सुप बनाउने तरिकाहरू अचेल युटुबमा झ्यासझ्यास्ती पाइन्छन् । नेदरल्यान्डको प्रसिद्ध प्राज्ञिक संस्था एल्सेभाएरको जर्नल साइन्स डाइरेक्ट ले किण्वित खाद्यसम्बन्धी धेरै सामग्री प्रकाशन गर्दै आएको छ । यसमा नेपाली लेखकले तयार पारेका त्यससम्बन्धी लेख पनि पाउन सकिन्छ, जसमा गुन्द्रुक नेपालको मौलिक उत्पादन भएको जिकिर गरिएको छ (डम्बर खड्काजीवन प्रभा लामा, ट्र््याडिसनल फर्मेन्टेड फुड अफ नेपाल एन्ड देयर न्युट्रिसनल एन्ड न्युट्रास्युटिकल पोटेन्सियल, साइन्स डाइरेक्ट, २०२०) । त्रिभुवन विश्वविद्यालयअन्तर्गतको केन्द्रीय प्रविधि क्याम्पस धरानको खाद्य प्रविधि तथा पोषण विज्ञान संकायका प्राध्यापक डम्बर खड्कासँग गुन्द्रुकको उत्पत्तिका सम्बन्धमा निकै खोजबिन गरेको अनुभव छ । नेपालमा सभ्यताको विकास हुँदै जाँदा गुन्द्रुक बनाउने र खाने चलन सुरु भएको देखिन्छ, खड्का भन्छन्, तर, यति नै समयदेखि गुन्द्रुक प्रचलनमा आयो भन्ने लिखित प्रमाणहरूचाहिँ कतै छैन रहेछ । उनको प्राज्ञिक खोजले केसम्म चाहिँ देखाएको छ भने गोपाल र महिषपाल वंशले नेपाली सभ्यतालाई दुग्ध पदार्थको खान्गी चखाएपछि क्रमशः नयाँ खोजबिन र अन्तरसांस्कृतिक घुलमिलले खाने कुराहरूको सूची थपिँदै गयो । त्यही उपक्रममा गुन्द्रुकको आविष्कार हुन पुगेको उनको ठम्याइ छ । यस हिसाबले हेर्दा गुन्द्रुकको जन्म कम्तीमा हजारबाह्र सय वर्षअघि भएको अनुमान गर्न सकिन्छ । यसै अनुमानको वरपर गुन्द्रुकका सम्बन्धमा जोडिन आइपुग्ने रमाइलो किंवदन्ती पनि छ । किंवदन्ती भन्छ सिम्रौनगढका राजा हरिसिंह देवले १३ औं शताब्दीतिर भक्तपुरमा आक्रमण गरे । ज्यान जोगाउन मानिसहरू बस्ती छाडेर भागे । भाग्नुअघि उनीहरूले अन्नपात र सागसब्जी खाल्डो खनेर गाडेका थिए । युद्ध सकिएपछि उनीहरू फर्के । खनेर हेर्दा अन्नपात साबुतै थियो, तर साग भने कुहिएर बसाउने भइसकेछ । तरकारी केही नहुनाले त्यही पनि उनीहरूले बाध्यतावश खाए । तमतमिलो खालको अमिलो स्वादले भक्तपुरेको जिब्रोमा एक नयाँ झन्कार दियो । मीठो लागेकाले खाल्डोमा हालेर फेरिफेरि साग कुहाउने र अमिलो पारेर खाने चलन बस्यो । यसरी रहँदाबस्दा गुन्द्रुकको जन्म हुन गयो । यही विधि हिजोआज माटो वा तामाको घैंटोमा खाँदेर मुखमा परालको बुझो लगाई त्यसमाथि ढुंगाले थिचेर त्यसलाई कीणव प्रक्रिया पूरा भएको संकेत अमिलो बास्ना नआउन्जेल घाममा सुकाएर राख्ने चलनमा रूपान्तरित भएको हो भन्ने यस किंवदन्तीका पक्षधरहरूको बुझाइ छ । तर, यसलाई पुष्टि गर्ने लेख्य सामग्रीको अभाव भएकाले कुरा यसै हो भन्न सकिन्न । बरु उल्टै हरिसिंह देव आफैं भागेर नेपाल आउनुपरेको तथ्य पनि इतिहासमा पाइन्छ । भएको के थियो भने हाल नेपालको बारा जिल्लामा पर्ने उनको सिम्रौनगढ राज्यमा सन् १३५२ मा दिल्लीका सुल्तान गयासुद्धिन तुगलकले आक्रमण गरेका थिए । त्यहाँबाट भागेर राजा हरिसिंह देव भक्तपुर आई तलेजु भवानी मन्दिरको स्थापना गरेका थिए (भास्कर कोइराला, भक्तपुर्स मिथिला इन्फ्लुएन्स, नेपाली टाइम्स, १९ जुलाई, २०१३) । आफैं शरण लिन अएका राजासँग डराएर मानिसहरू भएको अन्नपात पुरी लुक्न गए होलान् भन्ने अनुमान गर्नु तर्कसँगत हुँदैन । बरु यही समयको छेउछाउ अर्का मुसलमान बादशाह समसुद्धिनले काठमाडौंका तिनै सहरमा सात दिनसम्म भयंकर आक्रमण गरेको दाबी इतिहासकार बाबुराम आचार्यको छ । स्वयम्भू र पिंबहालमा भएको शिलालेखले पनि समसुद्धिनको हमलालाई पुष्टि गर्छ (सविना देवकोटा, चौंधौं शताब्दीमा नेपालमा भएको मुसलमानी आक्रमण पुष्टि गर्ने यी दुई शिलालेख, २१ कात्तिक २०७८, शिलापत्रडटकम) । यसरी समसुद्धिन वा अरू कुनै अलिखित आक्रमणबाट ज्यान जोगाउन भाग्दा र अन्नपात जोगाउन खाल्डो खनी पुर्दा गुन्द्रुकको जन्म भएको हुन सक्ने कथाको वास्तविकता स्वयं गुन्द्रुक जानोस् । तर, एउटा कुरा पक्का के छ भने मानव सभ्यतामा अरू खानेकुरा प्रचलनमा आउन लामो समय लागेजस्तै गुन्द्रुक पनि आजको अवस्थामा आइपुग्न धेरै पुस्ताको अनुभवले काम गरेको हुनुपर्छ । कृषि युग अँगाल्ने क्रममा चाहिनेभन्दा बढ्ता उत्पादन हुन थालेपछि मानिसले खानेकुरालाई जोगाएर राख्ने जुक्ति निकाल्यो, त्यसै उपक्रममा गुन्द्रुकको जन्म भएको हो, गुन्द्रुकका ज्ञाता टीकाबहादुर भन्छन्, गुन्द्रुकको इतिहास तिथिमितिमा होइन, सभ्यता विकासको कालक्रममा खोज्नुपर्ने हुन्छ । चिया र कफी पिउनु हुन्छ भन्ने ढुक्कको भरोसा पाउन स्विडेनका राजा गुस्ताव पाँचौंले मृत्युदण्ड पाएका दुई जुम्ल्याहा दाजुभाइमाथि वर्षौंको प्रयोग गर्नुपरेको कथा हामीलाई थाहै छ । आज हामीले निःसन्देह प्रयोग गर्ने अन्न, गेडागुडी, सागसब्जी, फलफूल र कन्दमूल प्रत्येकको प्रचलनमा पनि यस्तै लामो अन्तरालको प्रयोग भएको हुँदो हो । कोक्याउने पिँडालु मुखमा पर्दा कति हाम्रा पुर्खाका पुस्ता त्यसै बिच्किन पुगेनन् होला ? त्यसलाई पकाएर खाँदा कोक्याउने होइन, लोभ्याउने स्वाद पाइन्छ भन्ने ज्ञान पिँडालुको एकै जम्काभेटमा एउटै मनुष्यले पायो होला भन्नु पत्याइनसक्नुको अनुमान मात्रै हुन जान्छ । सागसब्जीलाई सुक्खा याममा खानका लागि कीणव प्रक्रियाद्वारा बदल्न मिल्छ भन्ने ज्ञान दिलाउने तत्त्व के थियो ? त्यो निःसन्देह अनिकाल थियो । युनानी दार्शनिक प्लेटोले भन्ने गरेको आवश्यकता नै आविष्कारकी जननी हो भन्ने कथनको आलोकमा हेर्दा के सहज अनुमान गर्न सकिन्छ भने राख्नका लागि अचेलजस्तो फ्रिज र शीत भण्डारण अनि उमार्नका लागि बेमौसमी खेती प्रविधि र सिँचाइको व्यवस्था उहिल्यैदेखि उपलब्ध हुन्थ्यो भने सायद गुन्द्रक, मस्यौरा, सिन्की इत्यादिको जन्मै हुने थिएन । तर, आकासे पानीमा भर पर्नुपर्ने अनि वर्षको एकपटक उत्पादन हुने तरकारी अनिकाल र सुक्खा यामका बेला सर्वथा अनुपलब्ध थियो । समस्या टार्न कीणव प्रविधिको सहाराले त्यसलाई दीर्घजीवी बनाउन खोज्दा गुन्द्रुकको जन्म हुन पुगेको हुँदो हो पहाडको कुनै टाकुरामा । हामीले हाम्रो मौलिक भनेर दाबी गर्दै आएको गुन्द्रुक नेपालीहरू बस्ने सिक्किम, दार्जलिङ इत्यादि ठाउँबाहेक भारतमा प्रचलनमा छैन । भारतमा किन, यो हाम्रै तराईमा खाइँदैन, लेखकप्राध्यापक डा अरुण गुप्तो भन्छन्, किनभने गुन्द्रुक पहाडको खानेकुरा हो, पहाडमै यसका पाखरी छन् ।दक्षिणतिरको छिमेकमा गुन्द्रुक प्रचलनमा नभए पनि उत्तरतिरको छिमेकी चीन र यसको पनि छिमेकी देश कोरियामा गुन्द्रुकजस्तै किण्वित सब्जीको प्रचलन छ । बन्दागोभीलाई कीणव प्रक्रियाबाट गुजारेर बनाइने किम्ची कोरियाको र तोरी इत्यादिको सागबाट त्यसैगरी बनाइने सुआन काई, जु काई, मी काई, य काई, डोङ काई र जरगान लान काई चिनियाँहरूको पहिचान भएजस्तै गुन्द्रुक नेपाल चिनाउने किण्वित खाद्य हो । भारतको लखिनपुरस्थित आफ्नो मावली जाँदा डा अरुणाले प्रायः लगिदिने नित्य कोसेली हुन्थ्यो गुन्द्रुक । मावली देशमा गुन्द्रुक नै नौलो रहेछ, अरुणा भन्छिन्, हामीले खान दिएपछि उहाँहरू पल्किनुभयो, अनि त प्रत्येकपटक म जाँदा गुन्द्रुकको माग हुन थाल्यो । गुन्द्रुकसँगको यस्तै अनुभव म्याग्दीका निर्मल बरुवाल क्षेत्रीको पनि छ । वैदेशिक रोजगारीका सिलसिलामा उनी कतार, कुवेत र इराकमा पुगेपछि आफ्ना विदेशी साथीहरूले पहिलोपल्ट गुन्द्रक चाखेर मीठो मानेको देख्दा उनी निकै खुसी भएका थिए । गुन्द्रुक र भटमास साँधेर साथीभाइहरूका माझ खाँदा घरको सम्झना मेटिएजस्तो हुन्थ्यो, गधापच्चिसे उमेरका बरुवाल भन्छन्, छुट्टीमा घर जाँदा साथीहरू फर्कने बेला मलाई पनि गुन्द्रुक ल्याइदे है भन्थे, उनीहरू घर गएका बेला म पनि त्यसै गरी गुन्द्रुक मगाउँथे । युरोप होस् कि अमेरिका, कतार होस् कि मलेसिया, क्यानडा होस् कि अस्ट्रेलिया, जहाँजहाँ नेपाली पुगेका छन्, त्यहाँत्यहाँ गुन्द्रुक पनि पुगेको छ । नेपाली डायस्पोराले खाने साझा तरकारी यही गुन्द्रुक हो । त्यसैले गुन्द्रुक देख्नेबित्तिकै रसायो भने त्यो निःसन्देह नेपाली जिब्रो हो । हुन पनि आलुसँग झोल हालेर मसला इत्यादिमा उत्तिकै मीठो हुने, पानीमा उमालेर नुन हाल्दा पनि गज्जबको स्वाद दिने, सिलौटामा खुर्सानी र नुनसँग थिच्दा पनि जिब्रो स्वादले पड्कने, त्यसमा अलिकति तेल र भटमास हालेर मोल्दा झनै स्वादिलो हुने गुन्द्रुक जत्तिको अर्को तरकारी नेपाली आँखाले कहाँ देखेको छ र ? ग्लोबल बनेको गुन्द्रुक कूटनीतिक खानपिनमा पनि हाजिर हुन आइपुग्छ अचेल । नेपाली दूतावासले पाहुनालाई खानपिनमा बोलाउँदा नेपालको स्वाद भनेर गुन्द्रुकको अचार चटाउने एक किसिमको चलनैजस्तो बनिसक्यो । यसरी दिँदा यहाँ पिरो कत्तिको खानुहुन्छ कुन्नि भनेर पनि सोध्ने गर्थें म, जेनेभाका लागि पूर्वराजदूत दिनेश भट्टराई भन्छन्, किनभने पश्चिमाहरूको जिब्रोले अमिलो सहे पनि खुर्सानीलाई मन नपराउन सक्छ ।कुनै समय विदेशी विमानस्थलहरूमा लागूऔषधको आशंकामा बरोबरजसो खानतलासीमा पर्ने गरेको गुन्द्रुकले बरोबर जहाज चढ्न पाएपछि र नेपालका दूतावासहरूमा पाक्न थालेपछि कूटनीतिक वृत्तमा पनि बिस्तारै पहिचान बनाउँदै लगेको छ । नेपालस्थित विदेशी राजदूतहरूले बेलाबखत दालभात, तरकारीका साथ गुन्द्रुकको अचार खाँदा मज्जा आएको कुरो अचेल बरोबरजसो सुनाउँछन् । मलाई गुन्द्रुक मन पर्छ, मेरा लागि यो साँच्चै नेपालकै अभिव्यक्ति हो, नेपालका लागि युरोपेली संघकी राजदूत नोना डेप्रेज भन्छिन्, यसको विशेष स्वाद भात र अरू तरकारीसँग मज्जाले जम्दोरहेछ । यो स्वास्थ्यका लागि फाइदाजनक पनि छ भन्ने सुनेको छु ।नेपालको गुन्द्रुक, सिन्की र मस्यौराजस्तो किण्वित तरकारी उनको देश बेल्जियममा छैन । तर, बियरचाहिँ हामी धेरै प्रकारको पिउँछौं, उनी भन्छिन्, त्यो पनि एक किसिमको फर्मेन्टेड नै त हो ! यसरी पहाडमा जन्मेर संसारका धेरै मानिसको जिब्रोमा पर्न थालेको गुन्द्रुक अचेल थकाली खानाको त अभिन्न अंग भइसकेको छ । हामी दाल बदल्न सक्छौं, तरकारी फेर्न सक्छौं, तर अचारबाट गुन्द्रुक हटाउन सक्दैनौं, कुपण्डोल थकाली रेस्टुरेन्टका सञ्चालक मुस्ताङ थाकखोलाका विनोद भट्टचन भन्छन्, किनभने, गुन्द्रुक त हाम्रो भान्साको पहिचानै भइसक्यो ।एक केजीजस्तो गुन्द्रुकको अचार उनको रेस्टुरेन्टमा दिनहुँ खपत हुन्छ । उनले जस्तै सयौं थकाली भान्साघरहरूले यसैगरी गुन्द्रुकको अचार बनाएर खुवाउँछन् । यसरी दिनहुँ ठूलो परिमाणमा माग हुन थालेको गुन्द्रुकको बजार भने विस्तार हुन सकेको छैन । भनेको बेलामा गुन्द्रुक नै पाइँदैन, भट्टचन भन्छन्, त्यसैले सकिनुभन्दा निकै अगाडिदेखि नै म मगाइराख्छु ।गाउँतिरका किसान र व्यापारीलाई भनेर उनी र उनीजस्ता अरू रेस्टुरेन्ट सञ्चालकका लागि गुन्द्रुक आपूर्ति गर्ने काम गर्छन् कालिमाटीका तरकारी व्यवसायी केशव सिवाकोटी । भनेजति गुन्द्रुक नपाउँदा उनी पनि हैरान रहेछन् । भन्न पनि लाज लाग्छ, हाम्रो बजार गुन्द्रुकमा आत्मनिर्भर छैन, भन्छन्, त्यसैले ग्राहकले खोज्दा पनि भनेजति माल मगाउन सकिराखेको छैन । नेपाली बजारले गुन्द्रुकको माग थेग्न नसकेको देखेर होला, चीनले गुन्द्रुक उत्पादन गरेर काठमाडौं पठाउन थालेको छ (बलराम घिमिरे, गुन्द्रुक पनि चीनबाट, ६ साउन २०७५, कान्तिपुर) । यो सुन्दा मलाई नमज्जा लाग्छ, रैथाने गुन्द्रुक चारैतिर फैलोस् भन्ने सतत् कामना गर्दै आएकी डा अरुणा भन्छिन्, हाम्रो आफ्नै उत्पादन, मागेरै खाइने गुन्द्रुक चीनले पो बेच्ने भयो अब ! मागको अनुपातमा मूल्य बढ्नु अर्थशास्त्रको आधारभूत नियम हो । गुन्द्रुकका सम्बन्धमा यो पूरापूर लागू भएको देखिन्छ । पोहोरसम्म दुई सयमा पाइने गुन्द्रुकलाई माग बढेकैले गर्दा अहिले केजीको चार सय रुपैयाँ पर्छ । तैपनि भनेजति उत्पादन गर्न सकिरहेको छैन, शिवाकोटीलगायतका कालिमाटीका पसलेहरूलाई आफैं उत्पादन गरेर र त्यतिले नपुगेपछि गाउँतिरबाट संकलन गरेर गुन्द्रुक बेच्ने अर्का व्यापारीउत्पादक शंकर श्रेष्ठ गुनासिन्छन्, लकडाउनका बेला रेस्टुरेन्टहरू बन्द भएपछि गुन्द्रुक उत्पादन गर्नेहरू पनि घटे । कोरोना महामारीकै कारण चीनको केरुङमा अहिले पनि अघोषित नाकाबन्दी छ, जसले गर्दा गुन्द्रुक त्यताबाट पनि आउन छाडेको छ अचेल । लकडाउन यता गुन्द्रुक आयात भएको अभिलेखमा देखिएन, केरुङ रसुवागढी भन्सारका प्रमुख डा रामप्रसाद मैनालीले टेलिफोनमा चिनियाँ गुन्द्रुकको हालखबर सुनाए । काठमाडौंमा यस्तो विधि माग भएको र जुनसुकै सागको गुन्द्रुक बिकेको देख्दा म्याग्दीका बरुवाललाई अचम्म लाग्दो रहेछ । गाउँमा जाबो गुन्द्रुक मागे पाइन्छ, यहाँ किन्न मुस्किल रहेछ, वर्षौंसम्म कतारकुवेत गर्दागर्दा आ अब त देशमै केही गर्छु भनेर आएको केही वर्षमै लौ नसकिने रहेछ भनेर फेरि विदेशै जाने ताकमा हालै काठमाडौं आई मेसो नमिलुन्जेल भट्टचनकै भान्सामा काम गर्दै बसेका बरुवाल भन्छन्, यहाँ खान आउनेलाई ढोकाहाको गुन्द्रुक खुवाउन पाए कति स्वाद मान्दा हुन् !म्याग्दीको हिमाली भेगमा पर्ने उनको गाउँ घाराभन्दा पनि पर तीन दिन खच्चर चढेर पुगिने ठाउँ छ खोप्रा । त्यहाँ हेर्दा कर्कलोजस्तो देखिने, सर्पको जस्तो छिर्केमिर्के बुट्टा भएको वनस्पति जंगलैभरि पाइन्छ, जसलाई गाउँलेहरू ढोकाहा भन्छन् । त्यही ढोकाहालाई काटेर घरमा ल्याई हरियो रस निकालेर केही दिन सुकाएपछि काठको ठेकीमा खाँदेर बनाएको गुन्द्रुकको स्वाद उनलाई अपार मीठो लाग्छ । काँच्चै खाँदा ढोकाहा कर्कलोजस्तै कोक्याउँछ, उनी भन्छन्, तर, गुन्द्रुकको स्वादचाहिँ जिब्रोमै झुन्डिने गरी मीठो हुन्छ । बजार माग बढेको, गाउँघरले आपूर्ति गरेर नभ्याएको र चीनबाट गुन्द्रुक आउन रोकिएको बेला जंगलमा त्यसै खेर जाने ढोकाहालाई काठमाडौं आउन दिने कि त ? तर, ढोकाहालाई खच्चर चढाएर ल्याउने कसले ? म त विदेश जाँदै छु, बरुवालले निकट भविष्यको योजना पेस गरे, धेरै गरे, चाख्नका लागि केही मुठी ढोकाहा मगाइदिन सक्छु ।मेसो मिलेपछि उनी फेरि कहीँ उड्नेछन् । झोलामा पहिलेजस्तै धेरै सामानबीच एक डेढ महिनालाई पुग्ने गुन्द्रुक पनि हुनेछ । त्यो सकिएपछि उनी गाउँबाट आउनेसँग मगाउनेछन्, पहिलेजस्तै । ढोकाहा जंगलको जंगलै हुनेछ अहिलेजस्तै । चीनले फेरि गुन्द्रुक बेच्नेछ पहिलेजस्तै । अनि हामी हत्तेरी हाम्रो गुन्द्रुक चीनले पो बेच्यो भनेर डा अरुणाले जस्तै गुनासो गर्नेछौं अहिलेजस्तै !"
जब जयपृथ्वीबहादुर बेपत्ता भए,"सन् १९२७ को डिसेम्बर अन्त्यतिर प्रधानमन्त्री चन्द्रशमशेर बिरामी परेर औषधोपचारका लागि कलकत्ता पुगेका थिए । त्यतिबेलै त्यहाँका गभर्नर जनरल पनि मलेरियाको बिरामी भएकाले चन्द्रशमशेरको त्यो भारत यात्रा असाध्यै सामान्य थियो । उनको स्वागत त्यहाँका परराष्ट्रसचिव डेनिस ब्रेले गरेका थिए (द एसोसिएटेड प्रेस, २८ डिसेम्बर १९२७) । त्यो भारत यात्रालाई चन्द्रशमशेरले व्यक्तिगत भ्रमणका रूपमा गोप्य राख्न चाहेको भए पनि अन्य घटनाक्रमले त्यसको झनै चर्चा भयो । पहिलो, बिरामी गभर्नर जनरल र बिरामी चन्द्रशमशेरबीच भेट नहुनु । दोस्रो, बनारस हिन्दु विश्वविद्यालयले नयाँ निर्माण गर्न लागेको आयुर्वेद कलेजलाई चन्द्रशमशेरले दुई लाख रुपैयाँ सहयोग गर्नु (द बम्बे क्रोनिकल, १२ जनवरी १९२८) । तेस्रो, चन्द्रशमशेरलाई भेट्न गएका जयपृथ्वीबहादुर सिंह कलकत्ताबाट रहस्यमयी ढंगले बेपत्ता हुनु । त्यसअघि नेपालमा जयपृथ्वीबहादुरले शिक्षाको विकासमा योगदान गरिसकेको भए पनि त्यसपछिको उनको नयाँ मानवतावादी अभियानका लागि त्यही घटना निर्णायक मोड हुनेवाला थियो । संसारभर उनलाई परिचित गराउने र नेपालीहरूले उनीमाथि गर्व गर्ने अवस्था त्यस घटनापछि नै निर्माण भएको हो । यस लेखमा त्यस घटनामाथि बिस्तृत चर्चा गरिन्छ । मानवतावादी, शिक्षाविद्, दार्शनिक, समाज सुधारक बझाङी राजा जयपृथ्वीबहादुर सिंहको जन्म सन् १८७७ अगस्ट २२ मा बझाङमा भएको थियो । काठमाडौंको दरबार स्कुलदेखि इलाहबाद कलेज हुँदै कलकत्ता विश्वविद्यालयबाट उनले स्नातक उत्तीर्ण गरेका थिए । उनको विवाह चन्द्रशमशेरकी छोरी खगेश्वरीदेवीसँग भएको थियो । उनी सानैमा बझाङका राजा भएका थिए । उनले अंग्रेजी भाषाका थुप्रै पुस्तक नेपालीमा अनुवाद गरेका छन् । नेपाली भाषा शिक्षाका थुप्रै पुस्तकसमेत लेखेका छन् । स्थापनाकालदेखि नै उनी गोरखापत्र मा जोडिएका थिए । सन् १९०३ मा कलकत्तामा नेपालको प्रतिनिधि (वकिल) नियुक्त भएर उनले कूटनीतिक जिम्मेवारीसमेत सम्हाले । कलकत्ताबाट फर्किएपछि मुद्दामामिला हेर्ने सर्वोच्च निकायमा रहँदा मत बाझिएपछि स्वास्थ्यको कारण देखाएर सम्पूर्ण राजकीय जिम्मेवारीबाट अलग भए । त्योसँगै नेपाल पनि छोडे । सन् १९१७ मा भारत पसेका उनी १९२१ सम्म नैनीतालमा र सन् १९२१ पछि बैङ्लोरमा स्थायी रूपमै बस्न थाले ।सन् १९०८ मा चन्द्रशमशेरको युरोपयात्रामा समेत सहभागी थिए जयपृथ्वीबहादुर । अन्तर्राष्ट्रिय सञ्चारमाध्यमहरू उनलाई राजा बझाङ कर्णेल जयपृथ्वीबहादुर सिंह भनी सम्बोधन गर्थे । सन् १९२८ जनवरी ०६ मा जयपृथ्वीबहादुर कलकत्ताबाट रहस्यमयी ढंगले बेपत्ता भए । बैङ्लोरबाट चन्द्रशमशेरलाई भेट्न उनको क्याम्प पुगे । र, फर्केर आएनन् । त्यसपछि प्रहरीलाई जानकारी गराइयो । उनलाई खोज्न खुफिया एजेन्सीदेखि उपलब्ध सबैजसो सुरक्षा संयन्त्र परिचालित गरिएको थियो ।भोलिपल्ट कलकत्ताबाट प्रकाशित हुने स्थानीय अखबारहरूमा जयपृथ्वीबहादुर बेपत्ता भएको समाचार छापियो । एपीरोयटर्सले सम्प्रेषण गरेपछि त्यो खबर विश्वभरि पुग्यो । कलकत्ताको सेन्ट्रल न्युज ले ०७ जनवरीमा छापेको समाचारको शीर्षक थियो राजा बेपत्ता फिरौतीका लागि अपहरण गरिएको आशंका । समाचारको सार थियो बेपत्ता राजा जयपृथ्वीबहादुरलाई फेला पार्न प्रहरीले सबै अस्पताल, मुर्दाघर, घाट, बन्दरगाह, गोदाम, रेलवे स्टेसनहरूमा खोजी गरिसकेको छ । नेपालका प्रधानमन्त्रीका ज्वाइँ हिजोदेखि रहस्यमयी ढंगले बेपत्ता छन् । फिरौतीका लागि उनलाई अपहरण गरिएको आशंका छ । राजा आफ्ना मित्र भेट्न सहरबाट टाढाको एउटा सानो पसलमा छिरेका थिए । पसलबाट बाहिर निस्किएर एउटा ट्याक्सीमा चढेपछि उनलाई कतै देखिएको छैन । उनको उमेर ५० वर्षको छ । यस रहस्यबारे अझै केही जानकारी पाउन सकिएको छैन । प्रहरीसमेत यसबारे चकित छन् ।अर्को दिन ४८ घण्टा बितिसक्दा पनि फेला पर्न नसकेको भन्दै कलकत्ताका प्रहरी आयुक्तको भनाइसहितको समाचार छापिएको थियो । रोयटर्सले ०८ जनवरी बेलुकी प्रसारण गरेको समाचारसार थियो ४८ घण्टासम्म लगातार खोजतलास गर्दा पनि कलकत्ता प्रहरीले राजाको अवस्था पत्ता लगाउन सकेको छैन । शुक्रबार दिउँसोदेखि रहस्यमयी ढंगले बेपत्ता छन् उनी । रोयटर्स संवादातासँगको साक्षात्कारमा कलकत्ता प्रहरीका कमिस्नरले राजा बेपत्ता हुनुका पछाडि बाहिर चर्चा भइरहेको अपहरणको भाष्यलाई भने इन्कार गरेका छन् । उनले आफूहरूले छुट्टै कोणबाट अनुसन्धान गरिरहेको बताउँदै राजा छिट्टै फेला पर्ने र उनी सकुशल रहेको आफ्नो विश्वास व्यक्त गरेका छन् । (द गार्डियन, ०९ जनवरी १९२८) ।दुई दिनमा जयपृथ्वीबहादुर बेपत्ता भएको खबर संसारैभर फैलियो । खबरका विषय थिए फिरौतीका लागि अपहरणदेखि उनीसँग रहेको नगद, बहुमूल्य जहवारत लुट्न बेपत्ता पारिएको ! सनसनीपूर्ण शीर्षकसहित अनेक समाचार प्रकाशित भए । बेपत्ता भएको ३ दिनपछि ०९ जनवरीका दिन उनी बम्बईमा सकुशल रहेको थाहा भयो ।कलकत्ताबाट बेपत्ता उनी बम्बइमा भेटिएपछि किन र कसरी त्यहाँ पुगे भन्ने विषय झन् अर्को रहस्य भयो । धेरै अखबारले उनको राजनीतिक अपहरण भएको भनी छापे । सेन्ट्रल न्युज ले त्यस्तै व्यहोराको समाचार सोही दिन बेलुकी सम्प्रेषण गरेको थियो । केहीले ठूलो रकम फिरौती तिरेर अपहरणमुक्त गरिएको समाचारसमेत सम्प्रेषण गरे । बम्बईका अखबारले कलकत्ताबाट रहस्यमयी ढंगले बेपत्ता भएका राजा बम्बईमा सकुशल भेटिए पनि रहस्य अझै उद्घाटन नभइसकेको खबर छापे । त्यसमा उनले दिउँसो बम्बईका प्रहरी आयुक्तलाई भेटेको खबर समेत थियो (द बम्बे क्रोनिकल, १० जनवरी १९२८) ।बम्बईमा भेटिएको तीन दिनपछि मात्रै विस्तृत समाचार आए । हराएको दिन उनी डेकर्स स्ट्रिटको एउटा पसलमा छिरे र त्यहाँबाट केही समयमै बाहिर निस्किए अनि बम्बे नागपुर रेल्वेमार्फत कलकत्ताबाट बम्बईतर्फ प्रस्थान गरे (इङ्लिसमेन मेल, १२जनवरी १९२८) । केही अखबारले भने वास्तवमा जयपृथ्वीबहादुरले एक किसिमको बिद्रोह नै गरेका हुन् भनि लेखे । लेखिएको थियो, उनी हिन्दु धर्मले वर्जित गरेको समुद्रपार विदेशयात्रा गर्न चाहन्छन् । त्यसैका लागि जानाजान बेपत्ता भएका हुन् । (रेकर्डर अस्ट्रेलिया, १३ जनवरी १९२८) ।जयपृथ्वीबहादुरकै अनुसार, उनले त्यतिन्जेलसम्म मानवताको सैद्धान्तिक व्याख्यासम्बन्धी एउटा किताबको खाका तयार पारिसकेका थिए । मानव जातिको अनेक अवस्था र विचारप्रणालीमाथि विचार प्रकट गरी उक्त पुस्तक तयार पारेका थिए (डेली पोस्ट बैङ्ग्लोर, १४ फेब्रुअरी १९२८) । उनले एउटा मानवतावादी क्लब स्थापना गर्ने योजनासमेत बनाइसकेका थिए । मानवतासम्बन्धी नयाँ दर्शनबारे संसारभरका विद्वान्सँग अन्तरक्रियाछलफल गरि धारणा बुझ्न उनी युरोपसहित सारा संसार भ्रमण गर्न चाहन्थे । तर, नेपालको तत्कालीन शासन व्यवस्था र राजनीतिक परिस्थितिका कारण योजनाअनुसार विदेश यात्रा सहज थिएन ।एकातिर हिन्दु धर्मको चलनअनुसार, राजकीय बाहेकको कुनै काममा समुद्रपार विदेश यात्रा वर्जित थियो । त्यसो गरे जात जान्थ्यो र विदेशमा अन्य धर्मावलम्बीहरूले पकाएको खाना उनीहरूसँगै बसेर खानु त्यो धर्मविरुद्ध नै ठानिन्थ्यो । अर्कोतिर नेपालबाट पहिले नै एक किसिमको विद्रोह गरि भारत पसेका उनलाई विदेशयात्रा गर्न नेपालले कुनै हालतमा अनुमति दिँदैनथ्यो । सत्तामा रहेका राणाहरूलाई सायद भय हुँदो हो विदेश यात्रा गरे उनले आफ्ना शासनविरुद्ध प्रचारप्रसार गर्लान् वा षड्यन्त्र नै गर्लान् ! उनका अनुसार, विदेश यात्राका लागि उनीसँग दुई विकल्प थिए । पहिलो, चन्द्रशमशेरसमक्ष यात्राका लागि बिन्ती चढाउने, त्यसमा कुनै हालतमा अनुमति मिल्दैनथ्यो । अनुमति नपाए पनि यात्रामा निस्कन्छु भनी सुनाएर हिँड्ने । दोस्रो, कसैलाई थाहा नदिई चुपचाप यात्रामा निस्कने । प्रधानमन्त्रीको मान नराखेजस्तो पनि नहुने र यात्रामा समेत बाधा नपर्ने गरी दोस्रो विकल्प रोजेर उनी अगाडि बढ्न खोजे (उही डेली पोस्ट) । कलकत्ताको घटनापछि उनको विदेश यात्रामा रोक लाग्यो । त्यतिबेला जयपृथ्वीका मित्र अतिया बेगमले आँखा उपचारका लागि युरोप जान चाहेको बताएकी थिइन् । वास्तवमा उनी बाहिरी प्रचारका लागि यात्राको कुनै कारण खोजिरहेका थिए । सायद त्यही प्रसंगमा जयपृथ्वीले विदेशमा आँखा उपचार गराउने बहाना अघि सारे । उनको पहिलो युरोप भ्रमणका क्रममा बर्लिनमा आँखा उपचार गराउनुले त्यसमा सत्यता थियो भन्न सकिन्छ ।नेपालको चौतर्फी विकासका लागि विदेशका आधुनिक कला, विज्ञान र प्रविधि नेपालमा भित्र्याउनुपर्छ र त्यसका लागि विदेश यात्रामा निस्कनुपर्छ भन्ने धारणा उनले राखेका थिए । नेपालीले विदेश भ्रमण गर्नु हुँदैन भन्ने संकीर्ण रुढीवादी परम्परा तोड्नुपर्छ भन्ने सोच्थे उनी । र, अफगानिस्तानको उदाहरण दिने गर्थे । सन् १९१९ मा स्वतन्त्रता पाएको अफगानिस्तानले युरोप, अमेरिकाका विश्वविद्यालयहरूमा विद्यार्थीहरू पठाइरहेको थियो, जसबाट अफगानिस्तानले मुलुकभित्र सैन्य, शिक्षासहित शासनप्रणालीमा सुधार गरेको थियो । त्यहाँका राजा, राजपरिवार सदस्य र नागरिकहरूले गर्ने विदेश यात्राबाट संसारमा उसको कीर्ति बढेको छ भन्थे उनी । विदेश यात्राको बन्देज अन्त्य गरी नेपालीलाई निर्बाध यात्रा गर्न दिनुपर्छ भन्ने माग राखेका थिए उनले (उही डेली पोस्ट) ।मानवतावादी दर्शन पुस्तकदेखि युरोप यात्रा राहदानीसम्मको तयारी त्यतिबेलै उनले गरिसकेका थिए । बैङ्ग्लोर बस्दै आएका उनले मैसुर राज्यको सिफारिसमा ब्रिटिसको संरक्षण प्राप्त व्यक्तिका रूपमा ब्रिटिस राहदानीसमेत हासिल गरिसकेका रहेछन् । कलकत्ताको घटनापछि नेपालको अनुरोधमा ब्रिटिस सरकारले त्यसअघि नै उनलाई जारी गरेको राहदानीसमेत जफत गर्यो (डेली हेराल्ड, २८ जनवरी १९२८) । राहदानी जफत भएर यात्रामा रोक लागेको भए पनि उनको मानवतावादी अभियान भने रोकिएन । सोही २८ मार्चमा उनले बैङ्लोरमै ह्युमानिस्टिक क्लब उद्घाटन गरे । लगत्तै द ह्युमानिस्ट मासिक पत्रिका पनि सुरुआत भयो । ह्युमानिस्टिक क्लब सँगै उनी विदेश यात्रा गर्न चाहन्थे, तर राहदानी थिएन । ब्रिटिस सरकारले जफत गरिसकेपछि तत्काल अर्को राहदानी दिने सम्भावना थिएन । नेपालबाट राहदानी प्राप्त गर्नु झन् असम्भवजस्तै थियो । भारतमै बसेर उनले राहदानीको अर्को विकल्प खोजे । सन् १९३६ मा इथोपियास्थित ब्रिटिस दूतावास र लन्डनस्थित ब्रिटिस परराष्ट्र मन्त्रालयबीचको पत्राचारमा सन् १९२९ मा उनले फ्रेन्च शासित पोन्डुचरीबाट फ्रेन्च राहदानी लिएको देखिन्छ । राहदानी प्राप्त गरेलगत्तै सन् १९२९ मार्चमा स्विट्जरल्यान्डतर्फ प्रस्थान गरेका उनले सोही अप्रिल २२ मा जेनेभामा प्रवचन दिए । त्यसलगत्तै मे ०१ मा बर्लिनमा, मे ०६ मा प्रागमा, मे ११ मा भियानामा, मे १४ मा बुडापेस्टमा, मे १८ मा बेलग्रेडमा, मे २३ मा रोमानियामा, जुन ०३ मा वार्सा पोल्यान्डमा प्रवचन दिएका थिए । जुन ०७ मा बर्लिनमा दोस्रो प्रवचन दिए । जुलाई ०२ मा पेरिस, जुलाई २३ मा ब्रिटिस संसदीय समितिकक्षमा पहिलो र दुई दिनपछि २५ जुलाईमा बेलायतको क्याक्सटन हलमा दोस्रो प्रवचन दिएर भारत फर्किएका थिए । भारत फर्किएर सोही १७ सेप्टेम्बरमा ह्युमानिस्टिक क्लब बैङ्ग्लोरमा पहिलो र २२ अक्टोबरमा दोस्रो चरणमा युरोप भ्रमणका अनुभव बाँडेका थिए ।युरोप यात्राबाट फर्किएको करिब ३ वर्षसम्म उनी भारतमै रहे । चन्द्रशमशेरको निधन पछि भीमशमशेरका पालामा नेपाल आउन चाहे पनि सफल हुन सकेनन् । त्यसपछिका दिनमा राहदानीका लागि नेपालका प्रधानमन्त्रीसँग जाहेर गरे, तर सुनुवाइ भएन । सन् १९३३ मा अमेरिकाको सिकागोमा आयोजित विश्व आस्था सम्मेलनमा भाग लिन जानुपूर्व उनले ब्रिटिस राहदानी माग गरेका रहेछन् । मैसुर राज्यको सिफारिसमा ब्रिटिसको संरक्षण प्राप्त व्यक्तिका रूपमा १७ अक्टोबर १९३२ मा ब्रिटिस सरकारले उनलाई ४२९५ नम्बरको ब्रिटिस राहदानी जारी गरेको थियो । ०१ अगस्टमा न्युयोर्क ओर्लिएका उनले अर्को दिन न्युयोर्कका मेयरसँग भेटे । सोही ०८ अगस्टमा अमेरिकाको सिकागो पुगे । जयपृथ्वीबहादुर उक्त विश्व आस्था सम्मेलनमा अतिथिका रूपमा आमन्त्रित थिए । त्यहाँका सञ्चारमाध्यममा आकर्षक व्यक्तित्वका रूपमा कहलिएका थिए । अमेरिकी प्रेसहरूसँग मानवतावादी दर्शन कुनै नयाँ धर्म दर्शन नभई विशुद्ध मानवकल्याणका लागि त्यसलाई अगाडि सारेको बताएका थिए (युनाइटेड प्रेस, ०८ अगस्ट १९३३) ।२९ सेप्टेम्बरमा लस एन्जल्स पुगेका उनले अर्को दिन त्यहाँको हलिउड स्टुडियोको समेत भ्रमण गरे । जापान पुगेर जापानको नारी विश्वविद्यालयमा नारीहरूलाई प्रवचन दिए । त्यहाँ उनले भने, मानवताका लागि शान्ति र एकता यी दुई महत्त्वपूर्ण विषय हुन् । यदि वास्तविक अर्थमा यी दुई विषय कार्यान्वयन हुन सके त्यसबाट पुरुषभन्दा महिला बढी लाभान्वित हुनेछन् । जापानबाट उनी चीन पुगे । त्यहाँका राष्ट्रपति च्याङकाई सेकले समेत भेटेर उनको शान्ति अभियानबारे खुसी प्रकट गरे । चीनबाट उनी जनवरी १९३४ मा भारत फर्किए (द बम्बे क्रोनिकल, फेब्रुअरी १९३५) । सन् १९३५ को सुरुआततिर उनी कराँची पुगे । अर्को महिना फेब्रुअरीमा बर्माको रंगुन पुगे । १३ मार्च १९३५ मा जापान पुगे । जापानमै सोही वर्षको अक्टोबरमा इटालीले इथोपिया (तत्कालीन अवासिनिया) माथि हमला गर्यो । जापानबाट डिसेम्बरमा इथोपिया पुगे । इथोपिया पुग्दा उनी समस्यामा परे । जापान रहँदै टोकियोस्थित ब्रिटिस कन्सल जनरलबाट उनले २२ अप्रिल, १९३५ मा ४४१ नम्बरको अर्को ब्रिटिस राहदानी लिएका थिए । इथोपियाले उनीमाथि अनुसन्धान सुरु गर्यो । युद्धग्रस्त क्षेत्रमा पुगेका उनीमाथि ब्रिटिस चासोसमेत उत्तिकै थियो । इथोपियाले ब्रिटिस सरकारसँग पत्राचार गर्दा गलत जानकारी दिएर जापानबाट राहदानी लिएको भनी ब्रिटिस सरकारले उक्त राहदानी जफत गर्यो । त्यहाँबाट मैसुर वा नेपालसम्म फर्कन दिने गरी यात्रा अनुमतिपत्र जारी गर्न आग्रह गरेको थियो । त्यसपछि राहदानी सम्बन्धमा के भयो भन्ने दस्तावेज फेला नपरेकाले यसबारे थप जानकारी उपलब्ध हुन सकेको छैन, यद्यपि यो खोजीकै विषय छ ।सन् १९३५ को डिसेम्बरमा इथोपिया पुगेका जयपृथ्वीबहादुर १९३६ को जुलाई सुरुआततिर मात्रै भारत फर्किए । इथोपियाबाट सिंगापुर हुँदै भारत फर्कने क्रममा ०२ जुलाई १९३६ मा बर्माको रंगुन पुगेका थिए । उनले इथोपियामा इटालीसँग इथोपियन सेना पराजित हुनुमा त्यहाँको सेना युद्धको सामना गर्न सक्ने गरी हातहतियारले सुसज्जित नभएको बताएका थिए (द इन्डियन एक्स्प्रेस, ०३ जुलाई १९३६) । सन् १९४०, सेप्टेम्बर १६ को बिहान बैङ्ग्लोरस्थित जयभवनमा उनको निधन भयो (द इन्डियन एक्स्प्रेस, १७ सेप्टेम्बर १९४०) ।कहिले फ्रेन्च र कहिले ब्रिटिस राहदानीबाट विदेश यात्रा गरे पनि अन्तर्राष्ट्रिय मञ्चमा उनको नेपाली पहिचान कहिल्यै लुकेन । अन्तर्राष्ट्रिय मञ्चमा नेपालले प्रत्यक्ष कूटनीतिक उपस्थिति देखाउनुभन्दा धेरै पहिले उनले शान्ति दूतका रूपमा नेपाललाई परिचित गराए । उनले भनेका छन्, पहिलो युरोप यात्राबाट फर्कनासाथ उनको जात च्युत भयो, भाइहरूले साथमा बसेर खाना खान छोडे अनि नेपाल सरकारले प्रदान गर्ने नियमित भत्तासमेत बन्द भयो । तर, उनी धर्म, जातपातको साँघुरो घेरामा सीमित हुन चाहेनन् । र, समग्र मानवकल्याणका निम्ति मानवतावादी दर्शन लिएर संसारभर पुगे । गएको असार ६ गते मन्त्रिपरिषद् बैठकबाट नेपालको शिक्षा क्षेत्रको विकास तथा विश्वसामु नेपाल चिनाउन पुर्याएको योगदानको कदरस्वरूप उनलाई राष्ट्रिय विभूति घोषणा गर्यो । उनी विश्वको जुन कुनामा पुगे, नेपाली पहिचानसहित उपस्थित भए ।"
'शताब्दी घर कुरिरहेको साथी,"यतिबेला गाउँको जवानी निख्रिएको छ । सामर्थ्य हराएको छ । विदेश उड्ने अनि सहर पस्ने युवाको यादमा गाउँघर नियास्रिएका छन् । ठूलो सपना बोकेर सहर पस्नेहरूमा रहर त छ, तर गन्तव्य छैन । फर्किऊँ आफू हिँडिरहने गोरेटोले नचिन्ने हो कि ? पँधेरो, चौतारोले को हौ तिमी भनेर सोध्ने पो हो कि ? साँच्चै गाउँ बिरानो बनेको छ ।तर, अचानक एक दिन आरकेले राजधानी छाड्यो । कवि । फोटोपत्रकार । पर्यावरण चिन्तक । सामाजिक अभियन्ता । अर्थात्, प्रिय साथी आरके अदीप्त गिरी राजधानीबाट पलायन भयो ।कोरोना महामारीसँगै जब लकडाउन भयो, यहीबीच ऊ पर्वतको कुश्मा फर्कियो । गाँवै फर्किहाल्ने संकेत उसमा थिएन । तैपनि कालीगण्डकी दोहन र कुश्मापर्यटनबारे गुनगुनगुनगुन गरिबस्थ्यो । बागबजारमा गल्लीहरूमा चिया पिउँदा होस् या साँझको मित्रमण्डलीमा, बेलाबेला आवेगमा आउँथ्यो सम्पदा, नदीनाला, इतिहासप्रति कसलाई चिन्ता छ यहाँ ? नदी उत्खनन, कलासंस्कृति र पर्यावरणमाथि कुनै मिडियाले गम्भीर बहस चलाए ?, ऊ धारिला र गम्भीर प्रश्नहरूसँग खेल्न रुचाउँथ्यो । एक दिन बुद्धनगरको उजामा क्याफेमा हामी गफिइरहेका थियौं । त्यही बेला सामाजिक अभियन्ता मिलन राई टुप्लुक्क आइपुगे । आरकेले झोलाबाट कागजपत्र निकालेर देखाउन थाल्यो । उसले त कुश्मा कला परियोजनाको सिंगो खाका नै तयार पारिसकेको रहेछ । संस्थाको लोगो, बोर्डको डिजाइन, योजनाका प्रस्ताव बोकेर विभिन्न क्षेत्रका विज्ञसँग सल्लाह लिन ऊ राजधानी आइपुगेको रहेछ । काठमाडौंका संरक्षणहीन सार्वजनिक जग्गामा खुला पार्क बनाउने अभियानमा लागेका मिलनसँग केही आइडिया आदानप्रदानपछि हामी छुट्टियौं ।लगत्तै कुश्मा फर्किएको आरकेले मस्तिष्कमा मास्टरप्लान बनाउन थाल्यो । परियोजनालाई गति दियो । कालीगण्डकी बचाऔं अभियानको नेतृत्व लिइसकेको उसले कविहरूलाई समेट्दै कवितामार्फत आवाज अझ बुलन्द बनायो । श्रवण मुकारुङको शब्दमा कर्ण दासले गाएको गीतले भन्छए कालीगण्डकी, हे आमागण्डकी माकुराको माउ भयो तिम्रो जिन्दगी कुश्मालाई मुकाम बनाएपछि कला, साहित्य, पर्यटनजस्ता विविध विषयचिन्तनमै व्यस्त बन्यो ऊ । तर, परियोजनालाई कसरी अघि बढाउने ? दिमागमा झ्वाट्ट आयो आफूले सानैदेखि देख्दै आएको पुरानो घर, जुन कुश्माको माझगाउँमा अलिखित इतिहास बनेर उभिएको थियो । यही पुरानो घरबाट उसले इतिहास नियाल्यो । पुर्खाहरूको पौरख महसुस गर्यो र पसिनाको बास्ना अनुभव गर्यो । राम गिरीले यो घर छाडेको १२ वर्ष बितिसकेको थियो । संरक्षणविहीन घरलाई सम्पदाका रूपमा अघि बढाउने खाका सुनाएपछि उनी विश्वस्त बने । गिरी परिवारको विरासत मात्रै नभई सिंगो कुश्माको इतिहास हुन सक्छ भन्ने बुझेपछि आरकेको प्रस्तावमा लालमोहर लगाइदिए । २०७८ मंसिरदेखि आरके यही घरको कुरुवा बनेको छ, जसलाई नाम दिइएको छ शताब्दी घर ।घरधनी रामका अनुसार, यही घरमा खाईखेली हुर्केका ६७ पुस्ता गिरी परिवारले पखेटा हालिसकेका छन् । उनी इतिहास सम्झन्छन्, तीन सय वर्षभन्दा अगाडि जिजुहजुरबुबा धनराज गिरी यता आउँदा कुश्माको प्रकृतिसँग लोभिनुभएछ । हराभरा फाँट र उर्वर भूमि देखेर यतै घर बसाउने सोच बनाउनुभएछ । उहाँपछिका पुस्ता यही छानोमुनि हुर्किएको हामीले सुन्दै आएका हौं । त्यस आधारमा पनि यो घर तीन सय वर्ष पुरानो हो । धनराजका पाँच छोरा थिए नरसिंह, कालु, प्रसाद, दौलत र ईश्वर । कान्छो ईश्वरको भागमा पर्यो यो घर । उनका तीन भाइ छोरामध्ये महन्त यहीँ बसे । त्यसपछि उनका कान्छो छोरा बलभद्रको सन्तानले यो घर संरक्षण गरे । बलभद्रका ६ भाइ छोरामध्ये राइँलो हुन्, राम । मेरा सन्तान पनि यही घरमा हुर्किएका हुन्, उनी भन्छन्, त्यतिका सन्तानलाई छहारी दिएको घर अझै बाँचिरहोस् । बलियो इतिहास बनोस् ।अनेक पुस्ता विस्तार गरिरहँदा यो घर सामाजिक परिवर्तनको पनि साक्षी बनिरह्यो । त्यसबेला बस्ती विकासको क्रममै थियो । सबैतिर फुसका छाना मात्रै थिए । यो घरमा भने जस्तापाता हालियो, त्यही पनि बटौली (बुटवल) बाट ल्याएर । सडक सुविधा नहुँदा ८ दिन बोकाएर ल्याइएको थियो । झन्डै ८० वर्षअगाडि पहिलोपटक जस्तापाता हालिएको उनी अनुमान गर्छन् । बरन्डामा कलात्मक बुट्टा कुँदिएको, जस्ता हालिएको चिटिक्कको घर सबैको नजरमा पर्न थाल्यो । पर्वत सदरमुकाम कुश्मा बनेपछि राजनीतिक, प्रशासनिक केन्द्र बन्दै गयो । २०२४ सालतिर जिल्ला पञ्चायत सभापति अमृतप्रसाद जोशीले कार्यालय राख्नका लागि यही घर रोजेको गिरी सम्झन्छन् । सुरुवातमा भूमिसुधार कार्यालय बसेपछि यो घर सबैको केन्द्र बन्दै गयो ।पोखराबागलुङ (मध्यपहाडी) लोकमार्गलाई छोएर बसेको कुश्मा पर्यटकीय हब बन्दै छ । तर, त्यसबेला सडक सञ्जाल थिएन । यो घर बनाउन नजिकका जंगलबाट काठ तथा ढुंगा बोकाएर ल्याइएको थियो । अग्रजहरूका अनुसार बार्दलीको मात्रै बुट्टा कुँद्न एक महिना समय लागेको गिरी बताउँछन् । यी कलात्मक बुट्टामा काठकै पेचकिलाले जोडिएको छ, फलामका काँटी कतै प्रयोग नगरिएको यो कला अद्भुत लाग्छ ।पहाडे शैलीको घरको आफ्नै इन्जिनियरिङ छ । घरअगाडि ठूलो आँगन छ, ढुंगाले छापिएको । बाहिर तगारो । पिँढी, माइली पिँढी । आँटी, माइली आँटी । मझेरी । बार्दली । भित्र परम्परागत लिस्नो । धनकुटी । फराकिलो सिरानतला । ठूला जोडी थामले पिलरको काम गरेका छन् । धूवाँ लागेका निदाल र सरा फलामभन्दा दह्रा लाग्छन् । ढुंगामाटो, पानीइँटाले मजबुत घरभित्र गर्मी र जाडो वातानुकूलित अनुभूत हुन्छ । नयाँ वर्षको छेको यहाँ पुग्दा मैले बाल्यकाल बिताएको इलाम साङरुम्बाको पुरानो घर सम्झिएको थिएँ, जसको अहिले भग्नावशेष पनि बाँकी छैन । तीनतले घरमा परियोजनाले विभिन्न योजना बनाएको छ । पहिलो तलामा पुस्तकालय र सभाकक्ष । दोस्रो तला थिएटर । बार्दलीमा ग्यालरी । सिरानतलामा सांस्कृतिक संग्रहालय, जहाँ विभिन्न जातजातिका वेशभूषा, बाजागाजा रहनेछन् । पहिलेको धनकुटीलाई ज्ञानकुटी बनाउने सोच छ, आरकेको योजना छ, जहाँ बसेर कुनै सर्जकले साधना गर्न सकून् । वाङ्मयका सबै विधालाई शताब्दी घरमा अटाउने र यहीँ बसेर समाजइतिहासको चिन्तन गर्न सकिने सोचलाई परियोजनाले मूर्तरूप दिँदै छ ।भौतिक विलासका नाममा मासिँदै गएका ऐतिहासिक धरोहर जोगाउन आरकेजस्ता युवामा जागरुकता चाहिने रहेछ, जसले कुश्मा मात्रै होइन अन्य ठाउँका यस्ता ऐतिहासिक सम्पदा नमेटियोस् भन्ने सन्देश दिन्छ । विभाजित समाजलाई यही सम्पदामार्फत जोड्ने प्रयास भइरहेको छ, आरकेमा निश्चिन्तता देखिन्छ, गाउँलाई सहरसँग, सहरलाई गाउँसँग जोड्ने बेला हो यो । यहीँका युवा प्रनिश गिरी स्थानीय सरकारबाट गर्नुपर्ने काम व्यक्तिको आँटबाट सुरु भएकामा खुसी छन् । कुनै बेला यो घर भत्किन सक्थ्यो, तर जीवन पायो । यो घरको कुरा मात्रै होइन, हामीले मौलिक धरातल बिर्सनु पनि हुँदैन भन्ने सन्देश पनि हो, उनी भन्छन् । आफ्ना सबै रहर मदुसमा थन्क्याएर हिँडिरहेको आरकेको यो कर्म ट्विटर स्पेसमा बसेर देश बनाउनेहरू का लागि पनि सत्प्रेरणा हो, जसको प्रयासले एउटा इतिहास नामेट हुनबाट जोगिएको छ । शताब्दी घर समाज जोड्ने सेतु बनोस् ।"
"किताबहरू केवल बोल्दैनन्, सुन्छन् पनि","हुर्कंदै गर्दा तपाईं कस्ता पुस्तकको संगतमा पर्नुभयो ? बाल्यकालमा अमरचित्र कथा पढ्थ्यौं । मलाई सत्यवादी राजा हरिश्चन्द्रको कर्तव्यपरायणता व्यक्तित्वले अहिलेसम्मै प्रभाव पारिरहेको छ । उबेला रामायणको कमिक बुक, जातक कथा पनि पाइन्थे । म ४ कक्षादेखि बुढानीलकण्ठ स्कुल पढेँ । त्यहाँको पुस्तकालयमा पनि अमरचित्र कथा नै बढी पढिन्थ्यो । कुन समय पढेका किताबले अहिलेसम्मै सहयोग गरिरहेका छन् ?२५ वर्षअघि बुद्ध एयर स्थापना भएसँगै म एक लालची पाठक भएको हुँ । त्यसताका ३१३२ वर्षको थिएँ । मैले खुब पढें व्यवस्थापनसम्बन्धी पुस्तकहरू । तिनको सूची लामै हुन्छ । त्यसअघि फिक्सन पढ्ने आदत थियो । व्यवस्थापनका किताब अध्ययनले बुद्ध एयर सञ्चालनमा पनि मद्दत गर्यो । व्यवस्थापनमाथि लेखिएका किताब सम्झिनुपरे कुनकुन सम्झिनुहुन्छ ? नसिम निकोलस तालेबको द ब्ल्याक स्वान तथा डब्लू चान किम र रेनी माउबोर्नको ब्लु ओसन स्ट्राटिजी र ब्लु ओसन सिफ्ट । क्यानेडियन लेखक मैल्कम ग्लाडवेलका सबै किताब पठनीय छन् । मानिसले निर्माण गरेका ईश्वर वा किताबमध्ये कुन पहिले छान्नुहुन्छ ? किताबले ईश्वर स्थापित गरेको छ । ईश्वर भनेको अध्यात्म हो । अध्यात्मलाई किताबले नै व्याख्या गरेको छ । समाजमा विकृति ल्याउने धर्मको त म समर्थन गर्दिनँ । तर, अध्यात्म चाहिन्छ ।"
सिङ्गो जीवनमाथि दोस्रोको प्रभुत्व,"परिवर्तित सामाजिक सम्बन्धपुँजीवादको उदय र बढ्दो प्रविधिको विकाससँगै बिस्तारै सामन्तवादका मूल्य मान्यताहरू सङ्कटग्रस्ट बनिरहेका छन् । हिजो घरभित्र दासी बनेर थुनिएका घरेलु महिलाहरू आज विश्व भ्रमण गरिरहेका छन् । सांस्कृतिक र अर्थराजनीतिक क्रियाकलापमा महिलाको संलग्नता बढिरहेको छ । शिक्षामा पहुँच पनि बढेको छ । हिजोको तुलनामा आजका महिला आर्थिक रूपमा पुरुषनिर्भर छैनन् । आफ्नो आवश्यकताका निम्ति पतिको शरणमा परिरहने अवस्था अब बिस्तारै हट्दै गएको छ । विद्रोहको भाव जागृत हुँदै छ । हिंसाविरुद्ध प्रतिरोधी चेतना निर्माण भइरहेको छ । डोली माइतीबाट र अर्थी ससुरालबाट भन्ने सामन्ती पितृसत्ताका भाष्यहरू भत्किँदै गर्दा परम्परागत विवाह संस्था सङ्कटमा पर्दै गइरहेको छ । कानुनविद्हरूका अनुसार, दैनिक अत्यधिक मात्रामा सम्बन्धविच्छेदका मुद्दाहरू अदालतमा दर्ता हुने गरेका छन् । परिवर्तित सामाजिक सम्बन्धमा महिलाहरूको संलग्नतासँगै प्रेमबिनाका सम्झौता एवम् करकापमा टिकेका कमजोर सम्बन्धहरू भत्किने क्रमले प्रचलित परम्परागत विवाह संस्था विखण्डनको सङ्घारमा पुगेको देखिन थालेको छ । दाम्पत्य जीवन त्यो दिनसम्म चल्नु आवश्यक छ, जुन दिनसम्म एकअर्कोमा पारस्परिक प्रेम कायम रहन्छ । जुन दिन प्रेम सकिन्छ या त्यसको ठाउँमा अर्को कुनै अनुरागले स्थान लिन्छ, त्यो दिन सम्बन्धविच्छेद व्यक्तिका साथै समाजका लागि समेत हितकारी बन्छ ।संरचनात्मक उत्पीडनका कारण आजको विवाह संस्थाभित्र महिलाको अवस्था बढी नै दयनीय भए पनि त्यसको मारमा प्रत्यक्ष अप्रत्यक्ष पुरुषहरू पनि पिल्सिन बाध्य छन् । महिलालाई सन्तानोत्पादन र संरक्षणको भारले थिचेको छ भने पुरुषलाई एक्लो जिम्मेवारीको अत्यधिक मारले सताइरहेको छ । सन्तानोत्पादन, संरक्षण र घरायसी कामकाजको बोझले महिलालाई यौन, प्रेम र रोमान्सप्रति उदासीन बनाइरहेको छ भने पुरुषलाई अत्यधिक यौनकुण्ठा बोकेर बजार धाउन या बाहिरी सम्बन्धहरू बनाउन बाध्य पारिरहेको छ । एउटै ओछ्यानमा सुत्ने श्रीमान्श्रीमतीको मन एकअर्कासँग नभएर अन्तै भड्किइरहेको हुन्छ । अहिले बढिरहेको यौनहिंसाको प्रतिरोधी आवाजमा भन्ने गरिन्छ, प्रेम वा इच्छाबिनाका यौन सम्बन्धहरू वेश्यावृत्ति या बलात्कार हुन् ।पुरुषको स्वामित्वमा रहेको निजी सम्पत्तिमा उभिएको विवाह प्रणालीले महिलालाई न माइतीको न घरको हुने अवस्था सिर्जना गरेको छ । र, पिता वा पतिमा आश्रित बनाएर खरिदबिक्री गरिने वस्तुमा परिणत गरेको छ ।घरेलु हिंसाका कारण कैयौं महिला मारिने गरेका छन् । दाइजो नल्याएको निहुँमा बर्सेनि मधेसमा अधिक मात्रामा बुहारीहरू जिउँदै जलाइएका छन् । कमजोर आर्थिक अवस्था रहेको घरकी छोरी भएकै कारण सासू, नन्द, आमाजू, देउरानी, जेठानीबाट अवहेलना र मानसिक त्रासदी भोग्न विवश पारिएको छ । यस्तो विकराल अवस्थाबाट आजको विवाह संस्थाले यात्रा गरिरहेको छ ।विघटनको आवश्यकतासामन्तवादको तुलनामा पुँजीवादसम्म आइपुग्दा विवाह सम्बन्ध सुधार र स्वतन्त्रतामा अघि बढेको तर्क गरिए पनि आन्तरिक रूपमा यो झन्झन् भद्दा प्रकारले विकृत हुँदै गइरहेको अवस्था छ । यसले के निश्चित गर्छ भने वर्ग समाजको आडमा उभिएको यो विवाह संस्थाको रूप मानव सुखका निम्ति लाभदायक छैन । अतः यसको विघटन र नयाँ पद्धतिको विकास अनिवार्य छ । तर, यसको मतलब आजसम्म निर्माण भएका सम्बन्धहरूलाई भताभुङ्ग पारेर हामी पुनः जङ्गली बर्बर युगमा फर्किने परिकल्पना गर्न सक्दैनौँ । स्वच्छन्द यौन क्रियाकलाप क्रान्ति नभएर यौन अराजकतामा बदलिन सक्छ । पुँजीवादी यौन क्रान्तिले प्रेमलाई नभई उच्छृङ्खलता वा शारीरिक उत्तेजनालाई प्राथमिकता दिने हुँदा त्यो परिवार र यौनसम्बन्धी सामाजिक चिन्तनको विकास होइन, पतन हुन पुग्छ । बरु आजको जस्तो परम्परागत विवाह संस्थाको ठाउँमा प्रेम र मानवतामा आधारित स्वतन्त्र सम्बन्धलाई अवलम्बन गर्न सकिन्छ ।विवाह गर्नैपर्ने बाध्यताका कारण चिन्दै नचिनेको व्यक्तिसँग देखभेट गरेकै आधारमा रुँदै कुनै छोरीले बिदाइ हुनु नपरोस् । सम्पत्तिको लेनदेनले सम्बन्ध व्यवसायजस्तो नबनोस् । यो तब मात्रै सम्भव हुनेछ, जब प्रेम र सम्बन्धभित्र जात र वर्गजस्ता सामाजिक असमानताहरू टकराउने छैनन् । निजी सम्पत्तिमा पुरुषको स्वामित्वभित्रै खडा भएको विवाह सम्बन्धले निजी सम्पत्तिको उन्मूलनसँगै अन्त्य भएर आफ्नो ढाँचा र स्वरूप परिवर्तन गर्ने कुरा उल्लेख गर्दै एङ्गेल्स भन्छन्, पूर्ण स्वतन्त्रतापूर्वक विवाह सम्बन्धलाई जोड्ने र यस पद्धतिलाई सार्वजनिक रूप दिने कार्य त्यसपछि मात्र हुन सक्दछ, जब पुँजीवादी उत्पादनको उन्मूलन र त्यसको फलस्वरूप देखा परेको स्वामित्वमा नयाँ सम्बन्धले ती सम्पूर्ण आर्थिक एवम् अन्य धारणाहरूलाई नष्ट पारिदिन्छ । उनी थप्छन्, आजसम्मका विवाहका स्वरूपहरूमा परिवर्तन भएजस्तै एकनिष्ठ विवाहको वर्तमान रूप पनि बदलिँदै जानेछ । यस प्रक्रियाले त्यो बेलासम्म विकास गर्दै जानेछ, जबसम्म नारी र पुरुषको बीचमा पूर्ण समानता कायम हुने छैन । भविष्यमा एकनिष्ठ विवाहले परिवार र समाजका आवश्यकताहरूको पूर्ति गर्न असमर्थ भएमा परिवारको त्यो रूप पनि बदलिएर जाने कुरा निश्चित छ ।पुरुष र महिलामा समान नियम समान रूपमा लागू नहुनुले नै विवाह संस्थामा असन्तुलन ल्याइरहेको छ । जुन महिलाका निम्ति विभेद र अत्याचारको कारण बन्ने गरेको छ भने पुरुषको स्वामित्वमा आधारित वर्गीय संरचनाले यसलाई टिकाइराखेको छ । महिला र पुरुष, जसलाई प्रकृतिले सुन्दर सहकार्य र सहयात्राका निम्ति निर्माण गर्यो, तिनैको बीचमा लैङ्गिक द्वन्द्व खडा गर्ने मुख्य सेतु वर्गसमाज नै हो । जबसम्म वर्गसमाजको अन्त्य हुने छैन, लैङ्गिक विभेदको खाडल पनि नपुरिने निश्चित छ ।महिलालाई पुरुषको सम्पत्ति बनाउने एकनिष्ठ विवाह प्रणालीभित्र अत्यधिक अन्तर्विरोधकै जगबाट महिलाहरू समानताको सङ्घर्षको कम्पन उठाइरहनेछन् । फलस्वरुपः आज अस्तित्वमा रहेको विवाह संस्था दिनानुदिन धराशायी बन्दै नयाँ स्वरूपमा परिवर्तन हुँदै जानेछ । यो प्रक्रिया त्यो दिनसम्म चलिरहनेछ, जुन दिनसम्म समाजमा महिला र पुरुषको बीचमा विभेद रहिरहनेछ । अर्थात्, निजी सम्पत्तिको आडमा वर्गसमाज उभिइरहनेछ र वंश निरन्तरताको उत्तराधिकारी बनेर निजी सम्पत्तिमा पुरुषकै स्वामित्व कायम राख्दै पितृसत्ता बाँचिरहनेछ ।"
बुइँगलमा कमरेड,"जसै यो आरु फुल्न थाल्छ मलाई आफ्नै जोवन फर्केर आएजस्तो लाग्छ । तर, सधैं फुलिराख्दैन । फुलेका पनि सधैं अडिराख्दैन । कोही चिचिला भएर हुर्कन्छन्, कोही ईः यसरी भुँई झर्छन् । हाँगा पनि सधैं कहाँ यस्तै रहँदो हो । सुक्ला एकदिन र भुइँ झर्ला । हजुरआमा (अजी) का कुरा नयाँ थिएनन्, तर अभिव्यक्ति बडो मार्मिक ! बिहानभरि बारीमा मल ओसारेर थकित म गोर्कीको मेरो विश्वविद्यालय किताब पढ्दै अजीछेउ बसेकी थिएँ । अकस्मात् मेरो ध्यान आरुका फूलतिर खिचिए । हुर्किंदै थिएँ, उमेरको बढ्दो गरिमासँगै मलाई पनि आरुजसरी फुल्न मन हुँदै थियो । अजी, जोवन फर्काइदिने भए त यो आरु सधैं फुले पनि हुने है ! तबै त, त्यस्तो भए म फेरि तँजस्तै हुन्थें होला । जोवनकालका लाहुरेहरू फेरि जिस्क्याउन आउँथे होलान् । ती सबै कहाँकहाँ पुगे होलान् ! म मुखियाकी छोरी, कमकरी (कर्मशील) देखेर लोभिने त धेरै थिए नि ! तर, हाम्रो बाको हैकमअघि पर्न कसैको आँट थिएन । अजी त आरुका फूल हुँदै उमेरका दौंतरीहरू पो सम्झिन थाल्नुभो । हावाले बग्रेल्ती भुइँमा झरेका थिए फूलहरू । चर्को घाम थियो । हजुरआमा घरमुन्तिर सियालमा बस्नुभएको थियो । बेलाबेला जोवनकाल सम्झिनुहुन्थ्यो । आरुका फूलले सायद गुलाबी उमेर याद दिलाएको हुनुपर्छ । ठ्याक्कै सम्झना छैन, तर उहाँको उमेर ६५ वर्ष आसपास थियो । जिन्दगी अघि बढ्दै जाँदा मानिसलाई छुटिगएको समय सम्झना हुँदो हो । झरेका झरिगए, बचेका फूल चिचिला हुन्थे । हावाहुरीबाट जोगिएका चिचिला एक दिन मीठो आरु हुन्थ्यो । म जन्मिनुपहिले बुबाले ल्याएर रोप्नुभएको रे त्यो आरुको रूख । रूखमा अझै गुलाबी फूल फुल्छन् । तर, फूलहरूमा याद उनिबस्ने हजुरआमा अब हुनुहुन्न । यो वर्ष पनि आरु फुल्यो, केही भुइँ झरे हुन्, कति चिचिला बढ्दै छन् । घरमा बुबाआमा हुनुहुन्छ, तर उहाँहरूलाई आरुका फूल हेरेर भावुक हुने समय छैन । यो वर्ष आरुका बोटनेर अर्कै कर्म चलिरहेछ । मलाई यहाँ आरुको बोट सम्झिनु थिएन, घर सम्झिनु थियो । घर भन्नु अस्तित्वको जरा सम्झिनु थियो । घर र आरुको बोट मेरो त्यही जरा हो । अस्ति एकाबिहानै आमालाई फोन गरें ममी, साँच्ची आरु फुलिसक्यो ?फुलो नि अस्ति, चिचिला पो लागिसको त । अस्ति हुरीले नाश गरो धेरै फूल । किन सोधेको ? यहाँ चिलबिल भाको बेला । तिमेरु फर्केन आउँदैनौ । बर्खा लागिसको । कहिले घर बनाइसक्नु होला ! आमाको आवाजमा सकस, गुनासो मिसिएको थियो । अनि त्यो चोंङे नि ?, मैले सोधें । हँ ? के भन्छ यो ? कुन चोङे ?, आमा झर्किनु भो । त्यो के बुइँगलको, ध्वाँसो लागेको के ।था छैन मलाई चोङेसोङे ! अब तेरो बाउको जीवन त्यही चोङेकै कथामा उनियो । तँ पनि त्यसैको पछि लाग् । खै, फाल्या हो कि, राख्नु भा छ, बाउलाई नै सोध् है । मलाई हतार छ, आमाले फोन काट्नु भो । मोबाइलग्यालरी अन गरें । जीवनमा खास धेरै अर्थ नराख्ने अनगिन्ती तस्बिरले कता परेछ पुराना फोटो । निकै बेरपछि भेटियो हाम्रो सग्लो घरको फोटो, हेरिरहें । अब यो घर यही ग्यालरीमै सीमित छ । भर्खर बुबाले मेसेन्जरमा पठाउनुभएको यो घरको क्रमिक अवसानको फोटो पनि छ । छानो उधार्दादेखि घरविहीन सिनित्त जमिनको फोटो । मलाई त्यो फोटो खासमा हेर्न मन थिएन । हाम्रो निम्नमध्यमवर्गीय परिवार । हजुरबाआमाको रातदिनको परिश्रमले सिर्जेको सृष्टि । पाखोलाई बारी, मूल फुटेको भूक्षेत्रमा बारीलाई खेत बिराउनुहुन्थ्यो हजुरबा । झिसमिसे बिहानदेखि साँझ अबेरसम्मै अविराम हलोकोदालो उहाँको नित्य थियो । यही श्रमको नित्यले हजुरबाआमाले आफ्नै बुताको भरमा तीनतले घर बनाउनुभएको रहेछ । आफैंले आरा तानेर काटेका सरा, बलो, खाँबाहरू, आफैंले फुटाएका ढुंगा, मुछेका माटो । उमेरको नब्बेको दशक नजिकसम्म हजुरबाआमाले उज्यालिएको त्यो घर । मेरी आमाले १६ वर्षको उमेरदेखि स्याहारेको घर । त्यो जमानामा गाउँकै ठूलो र राम्रोमध्येको घर थियो हाम्रो । पूर्व र उत्तरतर्फ लामो बरन्डा । बरन्डामा चढेर म गाउँ हेर्थें । अझ तल बग्ने तमोर र उत्तरतिर वारपारै फैलिएको हिमशृंखला हेर्न खुबै आनन्द आउँथ्यो । फक्ताङ्लुङदेखि कञ्चनजंघा हुँदै सगरमाथासम्म लहरै देखिने । अरूको आँखा छलेर म धुरी चढ्थें र नियाल्थें वरिपरि । म दुईतीन कक्षा पढ्दो हुँ त्यतिखेर । एक दिन धुरी चढ्न माथ्लो तलाको सानो लिस्नु उक्लिँदै थिएँ । लिस्नुको अन्तिम खुट्किलोबाट टाउको के माथि निकाल्नु, हंसले ठाउँ छोड्यो । आबुइ ! ओठबाट मसिनो आवाज निस्कियो । म झसंगै भएँ, बुइँगलको तलामा बुबाजस्तै देखिने दुई जना मान्छे बसिरहेका थिए । आँखा जुध्यो, ती मुस्कुराए । एकजनाले मलाई माथि आउन हातले इसारा गरे । आउनोस् !, फुस्सफुसाएको स्वरमा अर्काले संकेत गरे । अप्ठ्रायो मान्दै माथि उक्लें । नजिक गएँ र नमस्कार गरें । उनीहरूले नमस्कार फर्काए र ह्यान्डसेक गर्न हात बढाए । मैले बिस्तारै हात मिलाएँ । बुबाजस्तै मान्छेसँग मैले पहिलो पटक त्यसरी हात मिलाएको थिएँ । उनीहरू दुवैको हात तातो थियो र केही नरम पनि । उनीहरूको ओछ्यानमा गजरामाथि राडी, दुईवटा सिरानी र पातलो सिरक थियो । एकाछेउमा झोला र केही कपडा थिए । किताब, डायरी र कलम सामुन्ने थिए । किताबको गातामा कसैको फोटो थियो । बस्नुअघि सानो स्वरमा सोधें, तपाईंहरू को ? कसरी यहाँ आएर बसेको ? बिस्तारै बोल्नुपर्छ । अरूले सुन्न सक्छन्, गोरोपातलो अनुहारकाले भने । भनें, यहाँ कोही त छैन । किन लुकेको नि ? अनि पाइखाना लागे के गर्ने ? यहीँ फेर्ने हो र ?, अहो ! आफ्नै प्रश्नले झसंग भए, छिः यिनले ईं बुइँगलमै पो पिसाब फेर्छन् कि कसो ? यताउति हेरें । पातलेले हाँस्दै भने, हेहे कहीँ पिसाब पनि घरभित्र, तेई पनि बुइँगलमा फेर्छन् त ? म एक्कै छिनमा उनीहरूसँग घुलमिल भएँ । उनीहरूले आफूहरू घरमा बसेको कुरा कसैलाई नभन्न मलाई वाचा गराए । पछि थाहा भयो, पातलेको नाम प्रभात रहेछ, अर्का किताब पढिरहनेचाहिँ विशाल । मैले पहिलोपल्ट बुइँगलमा कमरेड भेटें । कमरेडहरूलाई लुकाएर खाना खुवाउने काम आमाको रहेछ । पछि बुइँगलमा खाना लिएर जानेबेला आमाले मलाई पाले राख्न थाल्नुभो । म पनि ठिनिमिने कुखुरा चोर स्याल र बेसारो (चील प्रजाति) धपाउने निहुँले घरवरिपरि चियो गर्थें । बुबा दिउँसो स्कुल पढाउनुहुन्थ्यो । रात परेपछि कहिले कमरेडहरूसँग साउतीमा आधा रातसम्मै बात मार्नुहुन्थ्यो । कहिले फुलिस्केपको पन्नामा केके लेखिराख्नुहुन्थ्यो । धेरै रात घरबाट अन्यत्रै हिँड्नुहुन्थ्यो । पछाडि फर्काएर कोरिएको कपाल, सर्टप्यान्ट र कपडाको जुत्ता, देब्रे कम्मरमा चुप्पी, त्यतैपट्टि भिरेको छड्के ब्याग, हातमा दुई ब्याट्रीवाला टर्च लाइट र घंगारुको लौरो ! बुबाको पातलो खिरिलो ज्यानको हुलिया थियो यो । घरमा उहाँको बास कमै हुने । आमाका हजार भुक्तमान हुन्थ्यो, मेसिनजस्तो ननस्टप दगुरिरहनुपर्ने । हजुरबाको चर्को रापताप । त्यस्तोमा आमालाई जोखिमपूर्ण नयाँ जिम्मेवारी थपियो बुइँगलका कमरेडहरूको सेवा । कहिलेकाहीँ आमालाई म पनि सघाउँथें । चोङेमा पिसाबएक बिहान देखें आमा हातमा चोङे बोकेर लिस्नुबाट तल झर्दै हुनुहुन्थ्यो । घरपछाडि जानु भो । घरमा पूजा पनि थिएन, फेरि पूजाआजामा आलो बाँसको सानो चोङे मात्रै प्रयोग हुन्थ्यो । के होला त ध्वाँसे चोङेमा ? आमा ग्वाली, भैंसीको थलो नाघेर बाँस झ्याङतिर जानु भो । म पाइला दबाएर पछिपछि गएँ । बाँस झ्याङमा पाइखाना थियो, आमाले चोङेबाट पाइखानामा के फालेको ? आमाले मलाई देखिहाल्नु भो, यो केटीको काम छैन ? किन पछि लागिराको ? सिर्कना भेट्टाउलास् है तैंले ! मैले सोधिहालें, के फालेको ममी चोङेबड ? चुपो लाग् ! तेरा थुतुनो ! सुन्ला अरुले, हैन तँलाई सप्पै कुराको खोजिनीति किन चाहियो हँ ? पिसाब हो पिसाब, ऊ माथि । माथि बुइँगलतिर संकेत गर्नुभो । घीनले मेरो मुख बिग्रियो । त्यसपछि था भो, आमा बिहानबेलुकै चोङेमा कमरेडहरूले फेरेको पिसाब बोकेर बाँसझ्याङ पुग्नुहुन्थ्यो । पिसाब फालेपछि फर्केर चोङे धुनुहुन्थ्यो र फेरि बुइँगल उक्लिनुहुन्थ्यो । त्यो पनि उहाँको नित्य थिएछ । कमरेडहरू बुइँगलमा दसपन्ध्र दिनसम्म बस्थे र फेरि कुनै रात निशाचरजस्तो सुटुक्क निस्केर कतै अलप हुन्थे । फेरि आउँथे । चोङेको कथा थाहा पाएपछि पनि म बुइँगल चढिरहें । सोच्थें, तर चोङेमा कसरी पिसाब फेर्दा हुन् ? फेरि दुई जना सँगै छन्, लाज लाग्दैन ? छिः फोहोरीहरू ! बुइँगलमा गाउँकै काकाहरू पनि चढ्न थाले । सबै साउतीमा बोल्थे । हातैले रङरङका साइनपेनले पर्चा लेख्थे नेकपा माले जिन्दावाद ! खै केके हो मुर्दावाद ! राति बटुवाको हिँडडुल बन्द भएपछि कमरेडहरू, बुबा र गाउँका मान्छे घरको भुइँतलामै जम्मा हुन्थे । दैलोको आग्लो, जस्केला ढप्काइएको हुन्थ्यो । फलामे र पित्तलका टुकीहरू बलिरहेका हुन्थे । ठिक्कको स्वरमा छलफल गर्नुहुन्थ्यो । किसान, विद्रोह, पञ्चे, पार्टी, संगठन, सदस्यता, पर्चा अनेक शब्द दोहोरिरहन्थ्यो । कहिलेकाहीँ चकले केही लेखिएको रातो तुल भित्तामा झुन्ड्याइन्थ्यो । गीत गाउनुहुन्थ्यो, मुठी कसेर हात उठाउनुहुन्थ्यो । गीत घाँसदाउरामा निनीहरूले गाउने वा दमाई माइलो काकाहरूले कुर्रा लाउँदै गाउने लोकभाकाको हुन्नथ्यो । पछि बुझेँ, ती गीत कम्युनिस्टले गाउने अन्तर्राष्ट्रिय गीत थिए । त्यसरी कार्यक्रम हुने रात हामी पहरेदारी गर्थ्यौं । आमा, कान्छी निनी घरवरिपरि घुमिरहनुहुन्थ्यो । म र भाइ (माधव) जस्केला र आँगनमा टहलिन्थ्यौं । कोही आइरहेको संकेत पाए दौडेर खबर गर्नुपर्थ्यो । उहाँहरू बत्ती झ्याप्प निभाएर चुप लाग्नुहुन्थ्यो । केही बेरपछि फेरि बत्ती बल्थ्यो । भालेको तेस्रो डाकसम्म उहाँहरू कार्यक्रम सक्नुहुन्थ्यो र चाल मारेर गाउँलेहरू घरघर लाग्थे । आमाहरू भने एक निद्रा सुत्दानसुत्दै उठेर ढिकी, जाँतो गर्नुपर्ने । अचेल सम्झन्छु, आमाहरूले जिन्दगी कसरी आधाअँधेरी भोग्दै आए हुन् । त्यो कथा कि त्यही घरलाई थाहा थियो कि आमाहरूलाई । पछिपछि बुबाबारे सोध्दै घरमा पुलिस आउन थाल्यो । दिउँसो स्कुल पढाइरहेका बुबा अरू बेला पुलिसको आँखाबाट अन्यत्र उम्किएर हिँड्नुहुन्थ्यो । अनेक चलाखीले उम्किरहनु भो । त्यसैबीच इलाममा रत्नकुमार बान्तवादेखि देशका विभिन्न ठाउँमा क्रान्तिकारीहरू मारिए । आजसम्म पनि बुबा, विशाल अंकल कहीँ न कहीँ क्रान्तिमै हुनुहुन्छ । मीठो गीत गाउने प्रभात अंकल भने आन्दोलनबाट पलायन हुनुभयो रे । म हाइस्कुल पढ्ने भएँ, प्रजातन्त्र आयो । बुबाहरूको पार्टी खुला भयो । कमरेडहरूले बुइँगलमा लुक्नु नपर्ने भयो । आमा पनि चोङेमा पिसाब ओसार्ने जिम्मेवारीबाट मुक्त हुनुभयो । लाल कमरेडहरूतर न घर न आमा, क्रान्तिकारीहरूलाई आश्रय दिनबाट मुक्त भएनन् । देशमा माओवादी जनयुद्ध सुरु भयो । हाम्रो घर पुनः त्यस क्षेत्रको क्रान्तिकारीको मुख्य सेल्टर बन्यो । तर, त्योपालि कोही बुइँगलमा भने चढेनन् । बुबाले त्यसबीच घरमा चार कोठा थपिसक्नुभएको थियो । तिनै कोठामा माओवादी कमरेडहरू आश्रित हुन्थे । उनीहरू आलोपालो आइरहने, गइरहने । नयाँ क्रान्तिकारीलाई भातखाजाको जोहो गर्ने जिम्मा फेरि आमालाई आयो । कैयौं छाक आफ्नो भागको खाना क्रान्तिको नाममा पस्किनुभयो । जनयुद्ध भरि आमाले पटकपटक खाना बसालिरहनुभयो । थाल माझिरहनुभयो, बिस्तारा धोइरहनुभयो । आमा र त्यो घरले कमरेडहरूलाई अनेक जोखिममा जोगाइररहे । एक दिन जनयुद्ध ले सिंहदरबारमा आएर बिसौनी लायो । गणतन्त्र आयो, क्रान्ति नायकहरू सत्तासीन भए । अनेक धन्धाले मालामाल हुन थालेपछि लाल कमरेड हरूको रङ फेरिँदै गयो । मेरा बुबाआमाको पनि रङ फेरियो । अनेक रोगले ऐयाआत्था आमाको गीतको भाका बन्यो । बुबाले भिरिहिँड्ने छड्के ब्याग सिंगौरीमा ध्वाँसोले छोपिएर झुन्डिएको छ । बुबाको ज्यान कमजोर बन्यो, आर्थिक रूपमा उठिनसक्नु ऋणको भारीले किचिनुभयो । हो, घरको पनि रङ फेरियो, छाना फेर्न नसकेर बुइँगलमा पानी चुहिने भयो । स्याहार पुगेन सायद, हजुरबाले बलियो गरी बनाएको घरमा भित्रभित्रै धमिरा छिर्यो । हाम्रो ओत, जरा, शिर त्यो घर ! अनेक क्रान्तिको साक्षी त्यो घर ! पुराना नयाँ कमरेडहरूलाई जोगाउने त्यो घर ! अन्ततः पार्टी र क्रान्तिका लागि सेल्टर बन्नु थिएन । हुनेवाला क्रान्तिको उभार अहिल्यै उठिसकेको छैन । घर बचाउने बुबाको अनेक कोसिसका बावजुद त्यो घर ढल्यो । अब न पिँढीमा बसेर आरुका फूल हेर्दै जोवनकथा हाल्ने हजुरआमा हुनुहुन्छ, न त पिँढी नै छ । न त सिकुवामा बसेर घुम बुन्ने हजुरबा, न त सिकुवा नै । घर ढल्नु त जरैसँग आफ्नै अस्तित्व ढल्नुजस्तो पो रहेछ । त्यसका एकएक ढुंगामा कुँदिएको रातो अक्षर मेटिनु रहेछ । सिकुवा, दैलो, मझेरी, अगेना, भर्सेली, खोपी, लिस्नु, बुइँगल, चुली र चुलीबाट देखिने हिमालचुली सबै हराउनु पो रहेछ । माथि कञ्चनजंघाबाट निस्रित तमोर जुगजुगदेखि सेताम्य छाल उराल्दै उसरी नै बगिरहेछ । हामीले भत्काउने कल्पनासम्म नगरेको हाम्रो घरको अब स्वरूप बदलिँदै छ । त्यही जमिनमा बुइँगलबिनाको नयाँ घर बन्ने भएको छ । आमाले ४६ वर्षदेखि हरबिहान पोतारो लगाएको दैला, अँगेनाको स्वरूप फेरिनेछ । मेरो लेखिन बाँकी प्रेम कथा बचाइदिने छानो फेरिनेछ । घुमिरहने यो पृथ्वीमा स्थायी त केही छैन, न यो जीवन नै छ । यतिबेला बोध गर्दै छु, आफू हुन जरा हुनुपर्ने रहेछ । जरा हल्लियोजस्तो लागेर यतिबेला मनै खल्बलिएको छ । बुबाआमा भने पसिना मिसाएर त्यही जमिनमा हाम्रा लागि नयाँ जरा हाल्दै हुनुहुन्छ । घरको जग हाल्ने अनेक चटारोबीच आमा फोनमा लालबहादुर खाती र तीर्थकुमारीको गीत गुनगुनाउनुहुन्छबारीको डिलमा ओखरबोटओखरबोटमा चिल बस्योभन्नै नहुने माया तिमीसित साह्रै नै दिल बस्यो ।"
मतदातापाठक पेवा होइनन्,"मतदाता, पाठक र कलाका दर्शक कसैका निजी तजबिजका मानिस हुँदैनन । तर, विडम्बना के छ भने मतदातालाई राजनीतिक दल, पाठकलाई लेखक अनि दर्शकलाई कलासाधकले आफ्ना पेवा ठान्ने परम्परा छ । यो लगभग सबैतिर प्रयोग भइआएको देखिएको छ । यहाँ पहिले म नेपालका एकाध राजनीतिक घटनाक्रमले उजागर गरेका मतदाता विषयका केही कुरा राख्न चाहन्छु । तर, मतदाताका विषयमा केही चिन्तन र अध्ययन गर्ने क्रममा आफू साहित्यकार भएकाले साहित्यका पाठकका कुरा पनि ल्याउनु उपयुक्त देख्छु । केही समयदेखि नेपालको राजनीतिक बहसमा त्रिकोणात्मक अभ्यास भइआएको देखिएको छ । आफू राजनीतिक विश्लेषक नभएको हुनाले यस लेखमा अलि फरक विषय उठाइएको छ । राजनीतिक गठबन्धन र एकल दलजनिन राजनीतिले उठाएका केही विषयले मलाई किञ्चित्चकित बनाएको छ । अहिलेको छलफलमा दलहरूका भाषिका अनौठा देखिएका छन् । खासगरी स्थानीय चुनावको सिलसिलामा दलहरूले चुनाव क्षेत्र मात्रै होइन, मतदाता पनि बाँडेको विषय अनौठो छ । अमुक दलले गठबन्धनमा सम्झौता भएअनुसार मत नपाएपछि गुनासो गरेका, घुर्की र धम्की लगाएका घटना उदेकलाग्दा छन् । दलहरूका आफ्ना पक्का मानिएका मतदाता भनेका तिनका पार्टी सदस्य र कार्यकर्ता हुन् । अरू बाँकी मानिस स्वतन्त्र हुन्छन् । प्रजातान्त्रिक प्रणालीमा तिनले मतदान गर्छन् । ती अमुक दलले मागेअनुसार मत दिँदैनन् । आफ्नै विवेकले भोट हाल्छन् । दलका कार्यकर्ताले आफ्ना दललाई मत दिन्छन्, स्वाभाविक हो । तर, दलहरूले हामीलाई यति प्रतिशत भोट आउनुपर्थ्यो, नआएकाले यो सरासर धोका भयो भन्नुको अर्थ उनीहरूले मतदातालाई पनि पेवा ठानेको बुझियो । यो लोकतान्त्रिक प्रणालीमा अनौठो कुरा हो । गठबन्धनले वा एकल दलले बाँड्दैमा मतदाता किन बाँडिने ? अनि त्यस्तो विश्वास राजनीतिक दलले किन लिने ? यी हुन् प्रश्न ।पोपुलिज्म भन्ने अहिले राजनितिक मीमांसामा धेरै चलेको विषय हो । दक्षिण अमेरिकातिर पोपुलिज्म अलिक देब्रे ढल्केको अर्थमा लिइन्छ भने युरोपेली र अमेरिकी वृत्तमा यसलाई अलिक दक्षिणपन्थी अर्थमा लिइन्छ । तर, पोपुलिज्मको प्रयोग राजनीतिक नेता वा नायकको व्यक्तित्ववरिपरि विकसित हुन्छ । त्यहाँ कोही हिरो हुन्छ, जसलाई पोपुलिज्मको आधार मानिन्छ । नेपालजस्तो राजनीतिक दलहरू मुख्य तत्त्व भएको ठाउँमा नेता र दलवरिपरि पोपुलिज्मको विकास गर्ने क्रम बढेको देखिन्छ । नेपालका राजनीतिक नेताहरूका चरित्र, गुण, तिनका इतिहास र तिनका कार्यक्षमता पनि छलफलमा आइबस्ने हुनाले नेपाली राजनीतिमा पोपुलिज्मको एकल चरित्र छैन । मलाई त्यो कुरा सकारात्मक लाग्छ । तर, मतदातालाई पेवा ठान्ने दल र नेताहरूको भ्रमले भने हास्यरस जन्माउँछ । निष्कर्षमा, मतदाता राजनीतिक दल वा नेताका पेवा हुँदैनन् । त्यो कुरा बुझ्न नेपाली राजनेताहरूले ढिलो गरे अथवा अमुक ठाउँका मतदातालाई आफ्ना पेवा ठानेर काम गरे उनीहरूले पश्चात्ताप गर्ने अवस्था आउन सक्छ । जनताले काठमाडौं, धरान, धनगढी र अरू ठाउँमा देखाएको चरित्र मतदातालाई पेवा ठान्नु हुँदैन भन्ने कुराको सङ्केत हो ।साहित्यकारले पनि पाठकलाई पेवा ठान्ने परम्परा छ । अरू देशका साहित्यमा पनि छ । यस विषयमा पछिल्लो समयमा जोडदार मीमांसा र प्रयोग भएका छन् । पश्चिममा खासगरी फ्रान्समा पाठक लेखकका पेवा होइनन् भन्ने सिद्धान्तको जन्म भएको हो । रोलाँ बार्थ र मिसेल फुकोले त लेखिसकेपछि अमुक रचना गर्ने लेखक सकिन्छ अथवा उसको मृत्यु हुन्छसम्म भने । उनीहरूको यो भनाइ एउटा दार्शनिक चिन्तनकै क्रममा आएको थियो र समीक्षामा आएका ठोकुवा सिद्धान्तको विपक्षमा थियो । समीक्षकले अर्थ ठोकुवा गर्ने अनि लेखकले मेरो अर्थ यही मात्र हो भन्ने कुराले गर्दा साहित्य पठनपाठन र समीक्षामा एकल पद्धति स्थापित हुँदै आएको कुरा बुझिन्छ । तर, पछिल्लो समय त्यो पद्धतिले काम गर्न छाडेको कुरा यथार्थ भइसकेको छ । लेखक उसका रचनाको व्याख्या उसले ठानेको अर्थभन्दा फरक भयो भने रिसले आगो हुन्छ । तर, त्यो आगोको अर्थ छैन । पाठकले लगाएको अर्थ अमुक कृतिको आत्मा हो । समीक्षकले भनेको कुरा होइन । त्यसैले हिजोआज समालोचना विधा नै संकटमा पर्न लागेको छ । लेखकले मैले यस्ता सिद्धान्त र विचारले लेखेको हुँ, यसको अर्थ यस्तै हुनुपर्छ भन्नुको अब कुनै अर्थ छैन । म आफैं आफ्नो समालोचकीय लेखनको इतिहासतिर फर्केर हेर्छु । ती किताबहरूमा र साहित्यिक पत्रिकाहरूमा आएका छन् । अहिले लाग्छ, एउटा परम्परामा लेखिएछ । कतिपय समालोचनामा अर्थ ठोकुवा गरिएछ । तर, पछिल्ला वर्षहरूमा त्यसमा परिवर्तन गरेको छु । नेपाली लेखकहरूले अनेकौं किसिमले आफूले लेखेको अर्थ नै अन्तिम सत्य भएको कुरा गरिहिँडेका भेटिन्छन् । तर, पाठक लेखकका पेवा होइनन् । ती स्वतन्त्र पाठकले साहित्यलाई गति दिएका छन्, अर्थ दिएका छन् अनि दिएका छन् नयाँ जीवन । तर, पाठकको स्वाधीनताले लेखकको महत्त्व घट्दैन । यसले साहित्य लेखनलाई नयाँ चुनौती र ज्यान दिन्छ । लेखकले त्यो बुझ्न सक्नुपर्छ । त्यसैगरी स्वतन्त्र भएर भोट दिने मतदाताको निर्णयले राजनीतिमा नयाँ गति ल्याउँछ । नयाँ सिर्जनशील चुनौतीहरू जन्मिन्छन् । चित्रकलाको समीक्षा गरेको लामो अनुभवका आधारमा भन्छौं चित्रकारले आफ्ना अर्थ अमूर्त र सरल चित्रमा राखेर प्रोजेक्सन गर्न चाहन्छन् । समीक्षकको अर्थ आफ्नै हुन्छ, तर प्रत्येक दर्शकले आफैं लगाउँछ चित्रकलाको अर्थ । त्यसमा सहयोग गर्ने केही आधार हुन्छन् । त्यस्ता आधार राजनीतिमा पनि हुन्छन् । प्रजातान्त्रिक, समाजवादी आदि भन्नु सैद्धान्तिक आधारको कुरा गर्नु हो । त्यो एक स्वस्थ र लोकतान्त्रिक अभ्यास हो । त्यस्तो साहित्यमा पनि हुन्छ । विधाहरू हुन्छन्, अनि तिनका सिद्धान्त र नियम हुन्छन् । तिनका प्राज्ञिक अभ्यास हुन्छन् । तिनका विश्वविद्यालयदेखि लिएर साधारण प्रकाशन र पाठकसँग सम्बन्ध हुन्छन् । त्यसले स्वतन्त्र अभ्यासको परम्परा बनिन्छ । त्यो मानिसको सिर्जनशील कर्म र त्यसको परम्परा हो । नेपालमा पनि त्यो भएको छ ।तर, राजनीतिक दलहरूले मतदातालाई पेवा ठान्नु अप्रजातान्त्रिक धारणा राख्नु मात्र नभएर आत्मवञ्चना पनि हो । अधिनायकतावादी शासक र शासन भएका मुलुकमा मतदातालाई पेवा मात्र होइन, आफ्नो बसभित्रका मानिस ठानिन्छ । डिक्टेटरसिप त्यसैबाट जन्मिने हो । साहित्यमा पनि त्यस्तो डिक्टेटर ले अर्थ निष्पत्तिमा नियन्त्रण गर्छ । त्यस्ता पद्धतिमा लेखकहरू दण्डित भएका छन्, तिनका विचारलाई दबाइएका छन् । लेखक जेल गएका छन् र हताहत भएका छन् । दल नभएका देशमा विचारमाथि नियन्त्रण गरिन्छ । त्यहाँ मतदाता हुँदैनन् । तिनका नक्कली स्वरूपहरू मात्र हुन्छन् । हाम्रो अहिलेको पद्धतिमा लोकतान्त्रिक अभ्यास छ । तर, यसमा दलहरूले मतदाता गतिशील, स्वतन्त्र र स्वविवेकी हुन्छन् भन्ने मान्नु अत्यन्त आवश्यक भएको छ । त्यही धारणालाई आफ्नो राजनीतिक दर्शनको आधार मान्नु राम्रो हुन्छ । मतदाताहरू स्वतन्त्र हुँदै जानु सकारात्मक हो । जसरी साहित्यका पाठक पढेर आफैं अर्थ निष्पत्ति गर्न स्वतन्त्र छन्, त्यस्तै मतदाताहरू उम्मेदवार र दल छान्न स्वतन्त्र छन् । त्यसैगरी कलाकारहरू आफ्ना कलाका कलेवर रचना गर्न स्वतन्त्र हुन्छन् । यी सबै स्वतन्त्रता स्वस्थ र कालिक चेतनासम्मत छन् किनभने लोकतन्त्रमा मतदाता स्वतन्त्र र परिवर्तनशील हुन्छन् । स्वस्थ साहित्यिक परम्परामा पाठक अर्थ निर्धारण गर्दा ज्ञान, भावना र काल्पनिकीको प्रयोग गर्छन् । त्यसबाट गतिलो अभ्यास जन्मिन्छ । अन्त्यमा एउटा कुरा भन्नुपर्छ । राजनीति गर्नेका आधार मतदाता नै हुन् । साहित्य रचना गर्नेका लक्षित समुदाय पाठक नै हुन् । अमूर्त वा सरल चित्र रचना गर्ने वा मूर्तिकला वा वास्तुकला रचना गर्नेका उपासक तिनको प्रयोग गर्नेहरू नै हुन् । त्यसैले त्यो अभ्यास स्वाभाविक हो । तर, त्यो विश्वासलाई उचित र विवेकपूर्ण ढङ्गले प्रयोग हुनु सिर्जनशील र लोकतान्त्रिक अभ्यास हो ।"
