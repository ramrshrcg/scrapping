शीर्षक,विवरण
संसदीय चुनावका सम्भावित ९ परिदृश्य,"वाम गठबन्धन बन्दावामपन्थी दलहरूले गएको संसदीय निर्वाचनमा जस्तै गठबन्धन बनाउने कसरत पनि जारी राखेका छन् । एमाले (एकीकृत समाजवादीसहित), माओवादी केन्द्र र राष्ट्रिय जनमोर्चाबीच गठबन्धन बन्यो भने कांग्रेसले पहिलेभन्दा ठूलो मूल्य चुकाउनुपर्ने देखिन्छ । सत्ता गठबन्धनविरुद्ध एक्लै लड्दा एमालेलाई हुने घाटाभन्दा वाम गठबन्धनविरुद्ध एक्लै लड्दा कांग्रेसलाई हुने घाटा ठूलो हुन्छ । वाम गठबन्धन एक ठाउँमा भए र मधेसका दुई प्रमुख दल जसपा र लोसपाले समेत आपसमा समीकरण गरे भने कांग्रेस पाँच ठाउँ (कास्की१, तनहुँ१, धनुषा३, रूपन्देही३ र स्याङ्जा२) मा मात्र सीमित हुन सक्छ । गत निर्वाचनमा गठबन्धनविरुद्ध एक्लै लड्दा कांग्रेसले २३ सिट जितेको थियो । नेमकिपाले भक्तपुर१ मा एक्लै जित कायम राख्न सक्छ । जसपा र लोसपाको समीकरणले मधेसका सात (बारा२, महोत्तरी२, महोत्तरी३, महोत्तरी४, सप्तरी२, सप्तरी३ र सर्लाही२) र रूपन्देही४ गरी ८ सिट जित्न सक्छन् । बाँकी १ सय ५१ सिट वाम गठबन्धनको पोल्टामा जान सक्छ । तर, कांग्रेस, जसपा र लोसपाले समीकरण गरे भने वाम गठबन्धनविरुद्ध यी तीन दलको सिट १३ बाट ४१ पुग्न सक्छ । नेमकिपा भक्तपुर१ मा कायमै रहन्छ, वाम गठबन्धन १ सय २३ मा झर्न सक्छ । कांग्रेस, जसपा र लोसपाले राप्रपालाई समेत समीकरणमा अटाउँदा वाम गठबन्धनविरुद्ध ५५ सिट फुत्काउन सक्छन् । समाजवादी गठबन्धन बन्दाएमालेबाहेकका केही वाम दलले समाजवादी केन्द्र बनाएर निर्वाचनमा सहकार्य गर्ने तयारी अगाडि बढाएका छन् । माओवादी केन्द्र, एकीकृत समाजवादी, राष्ट्रिय जनमोर्चा र जसपाबाट अलग्गिएको बाबुराम भट्टराई नेतृत्वको समूह यस्तो केन्द्रको तयारीमा छन् । यो विश्लेषणको मूल स्रोतका रूपमा रहेको स्थानीय तहको गत निर्वाचनको वडाध्यक्षको परिणाम जसपा एकीकृत रहँदाकै भएकाले यहाँ सिंगो जसपालाई समाजवादी केन्द्रको सदस्यका रूपमा राखिएको छ । यस्तो केन्द्र बनिहाले एमाले सबैभन्दा ठूलो पार्टी बन्नेछ । एमाले ६५ सिटका साथ सबैभन्दा ठूलो दल बन्न सक्छ भने कांग्रेसले ५९ र समाजवादी केन्द्रले ३७ सिट प्राप्त गर्न सक्नेछन् । सबै दल एक्लै लडेको अवस्थामा कांग्रेसले जित्न सक्ने ७६ मध्येबाट समाजवादी केन्द्रलाई १७ सिट सुम्पनुपर्ने हुन सक्छ । कांग्रेसले एक्लै जित्न सक्ने ७६ मध्ये गोरखा१, जुम्ला, धनुषा१, धनुषा२, बारा२, बाँके२, महोत्तरी४, मोरङ५, सप्तरी१, सप्तरी४, सर्लाही१, सर्लाही२, सर्लाही४, सल्यान, रौतहट२, रौतहट४ र सिरहा१ गुमाउनुपर्नेछ । एमालेले त्यसरी गुमाउनुपर्ने सिट तुलनात्मक रूपमा कम हुनेछ । एक्लै लड्दा एमालेले जित्न सक्ने ७१ मध्ये ६ वटा एमालेले समाजवादी केन्द्रलाई सुम्पनुपर्ने हुन्छ । जसमा कञ्चनपुर१, कपिलवस्तु३, रौतहट३, सर्लाही३, सिरहा३ र सिरहा४ छन् । उपेन्द्र यादव नेतृत्वको जसपासमेत समाजवादी केन्द्रको समीकरणमा रहे यो गठबन्धनले अधिकतम सिट मधेसबाट प्राप्त गर्न सक्ने हुँदा एमालेलाई भन्दा कांग्रेसलाई बढी क्षति हुने देखिएको हो । एक्लै लड्दा मधेसका ३२ मध्ये १८ सिट कंग्रेसले जित्न सक्छ भने एमालेका लागि त्यस्तो सम्भावना केवल ६ सिटमा मात्रै छ । समाजवादी केन्द्रले जित्न सक्ने ३७ मध्ये १४ सिट माओवादी केन्द्र (८), जसपा (५) र एकीकृत समाजवादी (१) ले एक्लै लड्दा जित्नेमध्येकै हुनेछन् । यस्तो समीकरण बन्दा प्रतिनिधिसभामा लोसपाले २, नेमकिपाले १ र नागरिक उन्मुक्ति पार्टीले १ सिट आफ्नो नाममा राख्न सक्छन् ।समाजवादी केन्द्रसँग अरू पार्टी एक्लाएक्लै लड्दा आउन सक्ने यस्तो परिणाम एमाले र राप्रपाबीचको सामान्य सहकार्यले उलटफेर हुनसक्छ । समाजवादी केन्द्रविरुद्ध एमालेले राप्रपा र कांग्रेसले लोसपासँग सहकार्य गरे त्यसको परिणाम सबैलाई चकित पार्ने गरी आउन सक्छ । अर्थात् एमालेले राप्रपासँग सहकार्यबाट २३ सिट थपेर ८८ पुर्याउन सक्छ । जबकि कांग्रेस र लोसपाको समीकरण खुम्चिएर ४५ मा झर्न सक्छ भने समाजवादी केन्द्र ३० मा । भक्तपुर१ मा नेमकिपा र कैलाली१ मा नागरिक उन्मुक्ति पार्टी कायम रहन्छन् । मधेसको चित्रपार्टीहरू एक्लाएक्लै लड्दा कांग्रेसले मधेसका ३२ मध्ये आधाभन्दा बढी १८ सिटमा जित निकाल्न सक्छ । कांग्रेसको एक तिहाइ अर्थात् ६ सिट लिएर एमाले दोस्रोमा आउन सक्छ भने मधेसको प्रमुख दल जसपाले ५ सिटका साथ एमालेसँग प्रतिस्पर्धा गर्न सक्छ । त्यसपछि लोसपा, माओवादी केन्द्र र एकीकृत समाजवादीले समान ११ सिट ल्याउन सक्ने देखिन्छ ।एक्लाएक्लै लडेको अवस्थामा कांग्रेसले जित्न सक्ने क्षेत्र धनुषा१, धनुषा२, धनुषा३, धनुषा४, पर्सा२, पर्सा३, पर्सा४, बारा१, बारा२, महोत्तरी४, रौतहट२, रौतहट४, सप्तरी१, सप्तरी४, सर्लाही१, सर्लाही२, सर्लाही४ र सिरहा१ हुन् । त्यस्तै एमालेले बारा३, बारा४, रौतहट३, सर्लाही३, सिरहा३ र सिरहा४ मा र जसपाले पर्सा१, महोत्तरी३, सप्तरी२, सप्तरी३ र सिरहा२ मा जित्न सक्छन् । लोसपाले महोत्तरी२, माओवादी केन्द्रले महोत्तरी१ र एकीकृत समाजवादीले रौतहट१ मा जित्न सक्छन् । मधेस प्रदेशमा प्रमुख दलका रूपमा स्थापित भएका जसपा र लोसपाले आपसमा चुनावी सहकार्य गरे भने नतिजा बदलिनेछ । यी दुई दल मिलेर लड्दा ११ सिट पुर्याउने सामर्थ्य राख्छन् । मधेसमा यी दुई दलबीच चुनावी तालमेल भए कांग्रेसबाट ४ वटा (बारा२, महोत्तरी४, सप्तरी४ र सर्लाही२) र एकीकृत समाजवादीबाट एउटा (रौतहट१) क्षेत्र खोस्न सक्छन् । एमाले र माओवादी केन्द्रको हैसियत भने त्यो अवस्थामा पनि बदलिँदैन । एकीकृत समाजवादी भने सिटविहीन हुन सक्छ । तर, एकीकृत समाजवादी र माओवादीले मिलेर चुनाव लडे भने ६ सिट जित्न सक्छन् । महोत्तरी१ र रौतहट१ उनीहरूको आफ्नै भइहाल्यो, त्यसमाथि एमालेबाट तीन वटा क्षेत्र (रौतहट३, सर्लाही३ र सिरहा४) तथा कांग्रेसबाट एक (रौतहट४) फुत्काउन सक्छन् । यस्तो समीकरण बन्दा जसपा र लोसपा गठबन्धनले १०, कांग्रेसले १३ र एमालेले तीन सिट जित्न सक्छन् । मधेसमा कस्तो समीकरण बन्छ भन्ने निश्चित भइनसकेकाले अन्य सम्भाव्य अवस्था पनि हुन सक्छ । मानौं, अहिलेको सत्ता गठबन्धनले निरन्तरता पायो भने मधेसका ३२ वटै सिट उनीहरूको पक्षमा जानेछ । एमाले र लोसपा मधेसबाट सिटविहीन हुनेछन् । सत्ता गठबन्धनविरुद्ध यी दुई दलले आपसी सहकार्य गरेछन् नै भने पनि कुनै सिट पाउने छैनन् । त्यस्तै, कांग्रेसले आफ्नो आधारक्षेत्र दाबी गर्ने मधेसमा अन्य दलसँग गठबन्धन गर्न चाहेन र जसपा, माओवादी केन्द्र र एकीकृत समाजवादीबीच मात्रै चुनावी सहकार्य भयो भने पनि यो गठबन्धनले दुई तिहाइभन्दा बढी सिट जित्न सक्छ । त्यस्तो परिस्थितिमा यो तीनदलीय गठबन्धनको २३, कांग्रेसको ६, एमालेको २ र लोसपाको एक सिट आउन सक्छ ।यस्तो तीनदलीय गठबन्धन बने पनि लोसपा र एमालेले सहकार्य गरेर उल्लेख्य सुधार गर्न सक्छन् । त्यस्तो अवस्थामा सबैभन्दा बढी नोक्सान कांग्रेसलाई हुने देखिन्छ । तीनदलीय गठबन्धनले २० र एमाले तथा लोसपाको गठबन्धनले ९ सिट ल्याउँदा कांग्रेस ३ सिटमा खुम्चिनेछ । तर, लोसपाले एमालेसँग नभएर कांग्रेससँग समीकरण बनाएर अझ बढी लाभ लिन सक्ने देखिन्छ । त्यस्तो अवस्थामा जसपा, माओवादी केन्द्र र एकीकृत समाजवादीको गठबन्धनलाई १८, कांग्रेस र लोसपालाई १३ तथा एमालेलाई एक सिट प्राप्त हुने देखिन्छ ।मधेसमा नवगठित जनमत पार्टी तथा पुनः ब्युँताइएको तराई मधेस लोकतान्त्रिक पार्टी (तमलोपा) जस्ता दलले गत स्थानीय तह निर्वाचनमा भाग लिएर केही वडा जितेका थिए । तर, निर्वाचन क्षेत्रगत तहमा भने तिनको गत निर्वाचनको उपस्थिति खासै प्रभावशाली देखिएको थिएन । (तथ्यांक स्रोत निर्वाचन आयोग, तथ्यांक विश्लेषणमा प्राविधिक सहयोग सेन्टर फर डेटा जर्नलिज्म नेपालका अरुण कार्की)"
पूर्वअर्थमन्त्री शर्मालाई सुनियोजित सफाइ,"समितिको सुझावसीसीटीभी जडान तथा सञ्चालन निर्देशिका, २०७२ लाई अर्थ मन्त्रालय र निर्देशिका जारी गर्नेगृह मन्त्रालयसमेतले पूर्ण रूपमा पालना नगरेको देखिएकाले सीसीटीभी जडान गर्ने सम्पूर्ण सरकारी निकायले अनिवार्य रूपमा पालना गर्नुपर्छराजस्वका दर निर्धारण र हेरफेर अत्यन्तै महत्त्वपूर्ण र संवेदनशील विषय भएकाले यस प्रक्रियामा संलग्न हुने आन्तरिक राजस्व विभाग, भन्सार विभाग, राजस्व व्यवस्थापन महाशाखा, राजस्व सचिव र अर्थ सचिवले गरेका कामकारबाहीहरूको लिखित अभिलेख व्यवस्थित गर्नुपर्नेकरका दरहरू हेरफेर गर्ने कारण र औचित्य पनि परिचालनमा पार्ने अनुमानित असरको प्रक्षेपण गर्ने कागजातहरू सुरक्षित राख्नुपर्दछबजेट तर्जुमाको कार्यमा संलग्न पदाधिकारी र कर्मचारीहरूको जिम्मेवारीसम्बन्धी विधिमाउल्लिखित राजस्वका दरहरू परिवर्तन, खारेजी तथा नयाँ प्रस्ताव गरी आर्थिक विधेयकलाई अन्तिम रूप दिने छलफलमा अर्थमन्त्री, अर्थ राज्यमन्त्री, अर्थ सचिव, सचिव (राजस्व) राजस्व व्यवस्थापन महाशाखा प्रमुख, भन्सार विभाग तथा आन्तरिक राजस्व विभागका महानिर्देशकहरू र राजस्व व्यवस्थापन महाशाखाका भन्सार र आन्तरिक राजस्व हेर्ने उपसचिवबाहेक अन्य कुनै पनि पदाधिकारीलाई संलग्न नगराउने व्यवस्थाबमोजिम संलग्न हुन पाउने पदाधिकारीलाई संलग्न गराउन उचित हुन्छबजेट निर्माणको गोप्य कक्षमा काम गर्ने कर्मचारीहरूले उक्त कक्षभित्र ल्यान्डलाइन फोन र मोबाइल प्रयोग गर्न नपाउने व्यवस्था भएकामा सूचना आदानप्रदानका अन्य माध्यमहरू (सामाजिक सञ्जाल, भाइबर, मेसेन्जर, ह्वाट्सएप आदि) लाई पनि प्रयोग गर्न नपाउने गरी समयानुकूल परिमार्जन गर्नुपर्नेछ ।राजस्वको दरसम्बन्धी प्रस्तावमा राजस्व नीति कार्यान्वयनमा प्रमुख जिम्मेवारी रहने राजस्व सचिव र राजस्व व्यवस्थापन महाशाखा प्रमुखको समेत हस्ताक्षर हुनुपर्छसंसद् र संसदीय समितिले माग गरेका कागजात प्रमाणहरू र गरिएका पत्राचारको सम्बन्धमा जवाफ र विवरण उपलब्ध गराउने सिलसिलामा विषयको गाम्भीर्यलाई ध्यान नदिई हल्का ढंगले व्यवहार गरेको समितिले छानबिनका क्रममा महसुस गरेकाले अर्थ मन्त्रालयका जिम्मेवार अधिकारीहरूले आफ्नो जिम्मेवारी र जवाफदेहिता सही रूपमा वहन गर्नुपर्ने हुन्छ ।सिंहदरबार परिसरभित्र प्रवेश गर्ने र बाहिर निस्किने व्यक्तिको व्यवस्थित अभिलेख राख्ने पद्धतिको विकास गर्न, सबै निकायमा सीसीटीभी प्रणाली व्यवस्थित गर्न र सिंहदरबार परिसरको समग्र सुरक्षा प्रणालीलाई व्यवस्थित गर्न छट्टै अध्ययन गर्नुपर्ने देखिन्छ ।"
६६ वर्षमा एसईई पास,"किनभने एसईई नतिजामा आमाछोरा सँगसँगै पास भएका थिए । उज्यालो वैकल्पिक विद्यालय पढेकी दिलशोभाले २१० जीपीए ल्याइन् भने बेनीको वेस्टपोइन्ट आवासीय माविबाट छोरा प्रितमले ३६ जीपीए ल्याए । रेणुदेवीको भन्दा दिलशोभाको धोको फरक छ । उनी एसईईमै रोकिने सुरमा छैनन् । घरायसी काम मिलाएर पढाइमा कति समय मिलाउन सकिन्छ भन्ने दोधार भने उनको मनमा छ । कक्षा ११ मा भर्ना भएर पढाइ अघि बढाउने योजना बनाएकी उनले भनिन्, छोराले कता पढ्ने भन्छ, परिवारका सदस्यले के भन्छन्, सोहीअनुसार निर्णय लिन्छु । साविक शिक्षा कार्यालयको विद्यालय क्षेत्र विकास कार्यक्रमअन्तर्गत वयस्क नागरिकलाई शिक्षाको मूलधारमा ल्याउन शैक्षिक सत्र २०७३ देखि बेनीमा उज्यालो वैकल्पिक विद्यालय खुलेको हो । यहाँ औपचारिक शिक्षा नपाएका वा कक्षा छोडेका १५ देखि ६० वर्षका वयस्कको अनुभव र ज्ञानका आधारमा छोटो र फरक शैलीको अनौपचारिक पढाइबाट औपचारिक शिक्षा दिने गरिन्छ । बिहान ११ देखि ३ बजेसम्म नियमित कक्षा सञ्चालन हुने विद्यालयमा अक्षर चिन्न गएका (पहिलो तह) मा, तीन कक्षा पढ्दै विद्यालय छोडेका (दोस्रो तह) मा, ५ कक्षासम्म पढेर विद्यालय छोडेका (तेस्रो तह) लाई पढाइन्छ । तह ४ उत्तीर्ण गरे कक्षा ८ र पाँचौं तह क उत्तीर्ण गरे कक्षा ९ र ख उत्तीर्ण गरे एसईई परीक्षामा सहभागी हुन योग्य मानिन्छन् । यो विद्यालयबाट रेणुदेवी र दिलशोभासँगै ५१ वर्षीया योगमाया गौतम पनि १५५ जीपीए ल्याएर उत्तीर्ण भइन् ।"
संकेत बत्ती बन्द गरेर ट्राफिकको इसारा,"(काठमाडौं)  कौशलटार चोकमा भक्तपुरबाट काठमाडौंतर्फको लेनको ट्राफिक बत्ती बल्दैन, काठमाडौंबाट भक्तपुरतर्फको लेनमा भने बल्छ । सडक प्रयोगकर्ताले अर्को लेनको बत्तीको संकेतअनुसार ट्राफिक नियमको पालना गर्नुपर्छ । ललितपुरको जावलाखेलस्थित अल्का अस्पताल अगाडि ट्राफिक बत्ती जडान गरेको पाँच वर्ष बित्यो तर सञ्चालनमा छैन । उपत्यकाका ती चोक, जहाँ ट्राफिकका संकेत बत्ती छन्, त्यसले गर्ने संकेतको भरमा मात्रै सवारी चलाउनै मिल्दैन । चोकमा उभिएका ट्राफिक प्रहरीकै इसारा पछ्याउनुपर्छ ।ट्राफिक प्रहरी पनि हूलका हूल बिहानदेखि अबेर साँझसम्म असिनपसिन भएर सवारीलाई संकेत गरिहरन्छन् । टाइमर सेट गर्न मिल्ने बत्तीले निश्चित समयमा बल्दानिभ्दा सवारीलाई रोक्न र अघि बढाउन सजिलो हुनेमा प्रहरी एकातिर खाली नभएसम्म अर्कातिरको पास खोल्दैनन् । हर्न निषेध सहरमा सवारी प्रयोगकर्ता जामले हैरान भएर बजाउन छाड्दैनन् ।एउटै चोकमा एकातिर बत्ती बल्ने, अर्कोतिर नबल्ने हुँदा सडक प्रयोगकर्ता झुक्किएर दुर्घटनाको जोखिम हुने पूर्वप्रहरी निरीक्षक एवं ललितपुर महानगर प्रहरी प्रमुख सीताराम हाछेंथु बताउँछन् । ट्राफिक बत्ती सही हुनुपर्छ, सबैतिरका संकेत बत्तीमा एकरूपता ल्याउनुपर्छ, नत्र ट्राफिक व्यवस्थापन बिग्रिन्छ, उनले भने । सिंहदरबार क्षेत्रमा पृथ्वीनारायण शाहको सालिकअगाडि ट्राफिक बत्तीकै मुनि तीन ट्राफिक प्रहरीलाई पुतलीसडक, भद्रकालीबाट माइतीघरतर्फ आउने र माइतीघरबाट पुतलीसडक, भद्रकालीतर्फ जाने सवारीसाधनलाई हात र सिट्ठीको संकेतले आवतजावतको व्यवस्थापन गर्न हरेक दिन व्यस्तता हुन्छ । ट्राफिक व्यवस्थापनकै लागि जडान गरेको ट्राफिक बत्ती भने फ्ल्यास मोड मा हुन्छ, जत्ति नै बेला पनि पिलिकपिलिक मात्र बलिरहन्छ । बत्तीले काम गरेको छैन । सिंहदरबारमा खटिएका ट्राफिक प्रहरीलाई पनि पत्तो छैन, त्यो बत्ती किन फ्ल्यास मोडमा राखिएको छ । बत्ती फ्ल्यास मोडमा भएको धेरै दिन भइसक्यो, बत्ती सञ्चालनमा आउँदा जाम बढ्छ, सिंहदरबारमा खटिएका एक ट्राफिक प्रहरीले भने ।काठमाडौं उपत्यका ट्राफिक प्रहरी कार्यालयका अनुसार उपत्यकाका ४० स्थानमा ट्राफिक बत्ती सञ्चालित छ । ट्राफिक प्रहरीको अभिलेखमा चालु अवस्थामा छ भनिएका ट्राफिक बत्तीहरू हेर्दा धेरै ठाउँमा फ्ल्यास मोड छन् र कतिपय बत्तीले कामै गरेको छैन । बत्ती अटोमेटिक मोडमा चल्ने हो भने सवारीलाई ट्राफिकले रोक्न र अघि बढ्न संकेत गरिहरनु नै पर्दैन । ट्राफिक प्रहरीको अभिलेखमा चालु अवस्थामा भएको भनिएको पुतलीसडक, पद्मोदयमोड, सिंहदरबार, कालीमाटी चित्रधर सालिक, मित्रपार्क, तीनकुनेमा बानेश्वर र एयरपोर्टतर्फ, मुनिभैरव, नयाँथिमि, सूर्यविनायक, अल्का अस्पताल अगाडि, ल्होत्से चोक, भाटभटेनी चोक, कृष्ण पाउरोटी, गैरीधारा, लैनचौर, जयनेपाल, महेन्द्र सालिक, टुकुचा, खानी विभागलगायत स्थानमा ट्राफिक बत्तीले नियमित काम गरेका छैनन् । नयाँ बानेश्वर, कालीमाटी, गौशाला, पुरानो बानेश्वर, नारायणगोपाल चोकमा मात्र ट्राफिक बत्ती चालु अवस्थामा रहेको पाइएको छ ।सडक विभाग योजना तथा अनुगमन महाशाखाअन्तर्गत सडक सुरक्षा तथा ट्राफिक शाखाले उपत्यकाको २१, ललितपुर महानगरले ३, काठमाडौं महानगरले ४, विभिन्न संघसंस्थाबैंक तथा वित्तीय संस्था, एनसेललगायतले १२ स्थानमा ट्राफिक बत्ती जडान गरेका छन् । सडकले ट्राफिक बत्ती जडानमर्मतको काम मात्र गर्ने गरेको छ, सडक विभाग योजना तथा अनुगमन महाशाखाअन्तर्गत सडक सुरक्षा तथा ट्राफिक शाखा प्रमुख इन्जिनियर बेलबहादुर भुजेलले भने, उपत्यकामा जडान भएका सबै ट्राफिक बत्ती चल्ने अवस्थाका छन् । प्रहरीले फ्ल्यास मोडमा राखिदिँदा ट्राफिक बत्ती नै नभएको जस्तो देखिएको छ । ट्राफिक बत्ती भएका स्थानमा थप जनशक्ति लाग्ने भन्दै प्रहरीले अधिकांश ठाउँमा बत्ती जानाजान बन्द गरिदिने गरेको पाइएको सडक विभागको भनाइ छ ।सडक विभाग, स्थानीय तह, संघसंस्थाले बत्ती जडान गरेको हो, ट्राफिक प्रहरीले समन्वय मात्र गर्दै आएको छ, काठमाडौं उपत्यका ट्राफिक प्रहरी कार्यालयका डीएसपी बालनरसिंह राणाले भने, बत्ती जडान, मर्मत, मोनिटर हाम्रो हातमा हुँदैन, सिस्टमबाट चल्छ । लाइन गइरहने र सिस्टममा इरर आइरहने भएकाले ट्राफिकले चाहेर पनि संकेत बत्ती नियमित सञ्चालन गर्न नसकेको उनको जिकिर छ ।काठमाडौं उपत्यकामा दैनिक करिब १४ लाख सवारी चल्छन् । सवारीसाधनको बढ्दो चापसँगै ट्राफिक व्यवस्थापनका भौतिक पूर्वाधार निर्माणमा भने सरकार चुकेको देखिन्छ । ट्राफिक बत्ती एक ठाउँ चल्ने र अर्को ठाउँ नचल्ने भएपछि सवारी व्यवस्थापन झनै बोझिलो हुने सहरी यातायातविज्ञ आशिष गजुरेल बताउँछन् । ट्राफिक बत्ती एउटा ठाउँमा चल्ने र अर्को ठाउँमा नचल्ने हुँदा त्यसले सवारी व्यवस्थापनमा झन् बाधा पुग्छ, उनले भने, सबै बत्ती चालु अवस्थामा राख्दा मात्रै सवारी व्यवस्थापन सहज बन्छ । ट्राफिक बत्ती एकीकृत रूपमा सञ्चालन गर्नुपर्छ ।गजुरेलका अनुसार जापान, अमेरिका, चीन, इन्डोनेसियालगायत मुलुकमा सडकमा ट्राफिक बत्ती र सीसीटीभीले काम गरेको हुन्छ । नेपालमा म्यानुअल सिस्टममा सवारी व्यवस्थापन भइरहेकाले कठिन देखिएको उनी बताउँछन् । अन्य मुलुकमा ट्राफिक प्रहरीको काम कानुन कार्यान्वयन गराउने देखिए पनि हाम्रोमा सबै पक्ष हेर्नुपर्ने समस्या छ, गजुरेलले भने, हात हल्लाएकै भरमा कति दिन थेग्न सकिन्छ र ? उपत्यकामा १७ सय जनशक्ति खटिएको काठमाडौं उपत्यका ट्राफिक प्रहरी कार्यालयले जनाएको छ । कार्यालयका डीएसपी राणाका अनुसार उपत्यकाका १३ स्थानमा थप नयाँ ट्राफिक बत्ती जडान भइसकेको छ भने ७ ठाउँमा जोड्ने कार्य जारी छ ।सडक प्रयोगकर्ताको हेलचेक््रयाइँका कारण ट्राफिक व्यवस्थापनमा चुनौती थपिएको प्रहरीको भनाइ छ । ट्राफिक प्रहरीको आँखा छलेर रातो बत्तीमै सवारी हुइँक्याउने प्रवृत्ति हटेको छैन, जानीबुझी अटेर गर्ने प्रवृत्ति हटे सडक सुरक्षा सहज हुन्छ, डीएसपी राणाले भने, सचेतनाकै कमी छ । लेन मिच्नेबत्तीको अनुशासन मिच्ने नागरिकलाई सडकमा खटिएका ट्राफिक प्रहरीले कारबाही गर्यो भने चिट बोकेर कार्यालयमा झगडा गर्न आइपुग्नुहुन्छ । काठमाडौं उपत्यकाको सडकहरूमा ट्राफिक नियम उल्लंघन गरेबापत लाग्ने जरिवानासम्बन्धी लेखिएको सूचनामूलक बोर्डहरू ५७ स्थानमा राखिएको छ ।उपत्यकामा सवारी सहज आवागमनका लागि जडान गरिएका ट्राफिक बत्तीको सही ढंगले प्रयोग नहुँदा सवारी जाम हुने गरेको सहरी यातायात व्यवस्थापनका विज्ञहरूले बताएका छन् । ट्राफिक लाइटलाई एकीकृत प्रणालीमा लगेर व्यवस्थापन गर्न नगर्दा जामको समस्या नहटेको विज्ञहरूको भनाइ छ । एकीकृत स्वचालित ट्राफिक बत्तीको सञ्चालन र व्यवस्थापन गर्न सकिए यो समस्या धेरै कम गर्न सकिन्छ, ट्राफिक व्यवस्थापन इन्जिनियर आशिष गजुरेलको भनाइ छ । ट्राफिक बत्तीबीचको समन्वय एकीकृत नहुँदा सवारीसाधन धेरै रोकिने, जाम हुने गरेको उनले बताए । यस्तै, केही ठाउँहरूमा जडान भएका ट्राफिक बत्तीका लागि स्थान छनोट उपयुक्त नभएको उनको बुझाइ छ । सबैले देखिने ठाउँमा हुनुपर्ने ट्राफिक बत्तीको अवस्थिति उपयुक्त स्थानमा नभएको इन्जिनियर गजुरेलले बताए । सडकको बीच भागमा जडान गर्नुको सट्टामा सबैले देख्ने गरी केही अग्लो भागमा जडान गर्दा उपयुक्त हुने उनले सुझाव दिए ।भएका ट्राफिक बत्तीबीच पनि एकीकृत समन्वय हुनुपर्ने विज्ञहरूको ठहर छ । सामान्यतः कुनै एउटा सवारीसाधनलाई हरियो बत्ती देखाइदिँदा लगत्तैका अन्य दुईवटा बत्ती पनि हरियो नै हुनुपर्छ भनिन्छ । तर, यो नेपालमा लागू छैन । गजुरेल भन्छन्, कोटेश्वरमा हरियो बत्ती कटेको गाडी तीनकुनैमै रोकिन्छ । कमसेकम त्यो गाडीले बानेश्वरसम्म नरोकी पुग्नुपर्छ । यसो हुँदा एक ठाउँबाट छुटेको सवारीले एकैपटकसँगै हरियो बत्ती कटेर जान्छन् । जाम पनि कम हुन्छ । सडकबत्तीबीच समन्वय नहुँदा जामको समस्या भएको उनले बताए । सडक सुरक्षा तथा ट्राफिक व्यवस्थापन विज्ञ युवराज भट्ट पनि व्यवस्थापकीय पक्ष कमजोर हुँदा उपत्यकाको सडकमा धेरै जाम हुने बताउँछन् । ट्राफिक बत्तीका रङहरू कति मिनेट हरियो, पहेंलो, रातो हुने भन्ने विषय अझै स्पष्ट नभएको उनले सुनाए । गाडी नभएको ठाउँमा रातो बत्ती पनि बलिरहेको हुन्छ, उनले भने । रोड ट्राफिकको व्यवस्थापकीय पक्ष छिटोछरितो हुँदा वायु प्रदूषण पनि घट्ने उनले बताए । एउटै समयमा धेरैबेरसम्म गाडी रोकिँदा त्यसले खपत गर्ने इन्धन र कार्बन उत्सर्जनको मात्रा बढ्छ । इफिसेन्ट ट्रान्सपोर्ट सिस्टम मा जोड दिनुपर्ने उनको धारणा छ ।अमेरिकाको न्युयोर्क सहरको सन्दर्भमा ट्राफिक बत्ती जडान गर्नुपूर्व सम्पूर्ण विवरण संकलन र नक्सांकन गर्नुपर्छ । सडकको अवस्थादेखि त्यससँग सम्बन्धित सम्पूर्ण तथ्याकहरू संकलन गरेर राख्न खोजिएको स्थान उपयुक्त हो कि हैन भन्ने सवालमा अध्ययन गरिन्छ । कहिलेकाहीं सवारी र पैदलयात्रु आवागमन संख्याको गणना गरिन्छ, सवारी चाप हुने समयको संख्या गणना गरेर निर्णय लिइन्छ । पैदलयात्रुलाई सडक वारपार गर्ने, जेब्राक्रसिङ निर्माण गरिने स्थानको पहिचान गरिन्छ । सम्बन्धित अधिकारीले राय दिएपछि मात्रै बत्ती जडान गर्नेनगर्ने निर्णय गरिन्छ । हामीकहाँ त्यस किसिमको अध्ययन गर्ने चलन नहुँदा सडकमा सवारी व्यवस्थापन जटिल भएको मान्छन् विज्ञहरू । नेपालका सडकहरूमा अध्ययन नगरी ट्राफिक लाइट प्रहरीलाई जहाँ मन लाग्यो त्यही जडान गरिएको छ । जेब्रा क्रसिङलाई आधार बनाएर बत्ती जडान गरिन्छ, जबकी बत्ती जडान गरेपछि कुन ठाउँमा जेब्राक्रसिङ चाहिन्छ भनेर चासो राखिँदैन, भट्टले भने ।सामान्यतः सडक बत्ती व्यवस्थापनमा पंचुअल र इन्डक्टिभ कन्ट्रोल विधि छन् । पंचुअल कन्ट्रोलमा वायरलेस ट्राफिक सिग्नल कन्ट्रोलहरू एकीकृत रूपमा सञ्चालन हुन्छन् । यो तरिका फिक्स्ड हुन्छ । सेट गरिएको निश्चित समयअनुसार बत्ती बल्नेनिभ्ने गर्छन् । यसका फरक दिनका लागि फरक टाइमर सेट गरेर पनि सञ्चालन गर्ने गरिन्छ । इन्डक्टिभ कन्ट्रोलमा जहाँ भेहिकल डिटेक्टर सिस्टमको जडान गरिएको हुन्छ । ट्राफिकको बत्ती जडित इन्टेलिजेन्ट सिग्नल कन्ट्रोलरले गरिदिन्छ र आवश्यकताअनुसार बत्ती बल्ने गर्छ । डिटेक्टरले सवारी चाप धेरै छ भन्ने पत्ता लगायो भने त्यहीअनुसार व्यवस्थापनको हिसाबले काम गर्छ ।ट्राफिक बत्तीलाई एकीकृत रूपमा व्यवस्थापन गरेर विश्वका अधिकांश ठूला सहरहरूमा सवारीको जाम कम गर्न मद्दत मिलेका उदाहरणहरू छन् । लन्डनका सडकमा एससीओओटी विधि अपनाइएको छ । जहाँ सानो लेन भएको ठाउँमा पनि धेरै सवारीहरू जाम नभई आवतजावत भइरहन्छन् । यो विधिमा रियल टाइम ट्राफिक रेस्पोन्सिभ कम्प्युटर मोडल प्रयोग हुन्छ जसले सिग्नल रिसिभ गरेर कन्ट्रोल गर्छ । डिटेक्टरमार्फत सवारीसाधानको उपस्थिति थाहा पाएर त्यहीअनुसारको ट्राफिक सिग्नलहरू यसमा दिइन्छ । हरेक सेकेन्डसेकेन्डको जानकारी दिने भएकाले कन्ट्रोल सिस्टममार्फत ट्राफिकको जानकारी थाहा हुन्छ । स्वचालित रूपमा ट्राफिक सिग्नलको सूचना दिने र धेरै जाम भएको ठाउँमा हरियो बत्ती बालिदिएर खुलाउन मद्दत गर्छ । यो विधि काठमाडौं उपत्यकामा पनि जडान गर्न सकिने विज्ञहरूको सुझाव छ । सार्वजनिक ठाउँमा राखिएको सीसीटीभी क्यामेरा मनिटरिङ गरेर सडक बत्तीलाई एकीकृत गरे जाम केही हदसम्म कम हुने भट्टले बताए । विज्ञहरूले सबै ट्राफिक बत्तीलाई सञ्चालन गरेर एकीकृत प्रणालीमा लैजान सुझाव दिएका छन् । उपत्यकामा सार्वजनिक यातायातका साधन निजीका तुलनामा निकै कम छ । विज्ञहरू सार्वजनिक यातायातको साधन बढाउनुपर्नेमा जोड दिन्छन् । ७० प्रतिशतभन्दा बढी दुईपांग्रे सवारीसाधन हुँदा सार्वजनिक यातायातको साधन २ प्रतिशत पनि नभएको यातायात व्यवस्थापन विभागको तथ्यांकले देखाउँछ । सडक सुरक्षामा विद्यावारिधि गरिरहेकी पद्मकन्या क्याम्पसकी उपप्राध्यापक भगवती सेढाईं सार्वजनिक यातायातले गुणस्तरीय सेवा दिए निजी (दुईपांग्रे) सवारीको प्रयोग निकै घट्ने जिकिर गर्छिन् । रिङरोडदेखि भित्री सहर जोड्ने राजमार्गहरू बढी नै जाम हुन्छ । यसको मुख्य कारण उनी निजी सवारीसाधनको अत्यधिक प्रयोगलाई देखाउँछिन् । ४० जना मानिसलाई बोक्न एउटा सार्वजनिक बस भए पुग्छ तर दुईपांग्रे सवारी २० वटा चाहिन्छ, उनी भन्छिन्, सार्वजनिक सवारीलाई सुविधा सम्पन्न बनाउने र ट्राफिक बत्तीलाई एकीकृत प्रणालीमा राख्ने हो भने धेरै हद जाम हट्छ । विभिन्न विकसित मुलुकहरूमा एउटा निश्चित योजना ल्याएर सार्वजनिक सवारीसाधन प्रयोग गर्न सकिने उनीहरूको राय छ । जर्मनीले कार्बन उत्सर्जन घटाउनका लागि ९ युरोमा दुई महिनासम्म सार्वजनिक सवारीमा जहाँमा पनि जान पाइने योजना ल्याएको छ । यस्ता खालका योजनाहरूले सर्वसाधारण आकर्षित हुने इन्जिनियर गजुरेलको सुझाव छ । उपत्यका ट्राफिक प्रहरी प्रमुख एवं एसएसपी उमेशराज जोशी भने सडक अनुशासन पालनामा बेवास्ता गरिएकै कारण ट्राफिक लाइट सञ्चालन गर्दा पनि प्रभावकारी नभएको दाबी गर्छन् । नेपाल यस्तो मुलुकभित्र पर्छ, जहाँ ट्राफिक लाइट राखिदिँदा पनि ट्राफिक प्रहरी चाहिन्छ, उनले भने, सबै लेन मिच्न खोज्छन् । सबैले नियम मान्ने र ट्राफिक बत्तीले नियमित काम गर्ने हो भने ट्राफिक प्रहरीको आवश्यकता नै पर्दैन ।काठमाडौं महानगरपालिकाले ट्राफिक व्यवस्थापनमा सघाउ पुर्याउने भन्दै आफ्ना सवारीसाधनहरूमा जीपीएस जडान गरेको छ । महानगरले परीक्षणका लागि नमुनाका रूपमा ५० वटा गाडीमा जीपीएस जडान गरिएको मेयर बालेन्द्र शाहको सचिवालयले जनाएको छ । महानगरपालिकाका कुन गाडी कहाँ छन्, सही तरिका प्रयोग छ कि छैन भन्ने तत्काल जान्नका लागि जीपीएस राखिएको हो, शाहका स्वकीय सचिव भूपदेव शाहले भने । ट्राफिक इन्जिनियर गजुरेल जीपीएस प्रणालीले सवारीको जाम घट्ने नभई निगरानीलाई मात्रै काम लाग्ने बताउँछन् । काठमाडौं महानगरले ट्राफिक व्यवस्थापनका लागि विभिन्न विकल्पमा अध्ययन गरिरहेको जनाएको छ ।"
चुरेमा मनमौजी जग्गा बाँड्ने तयारी,"(धनगढीकञ्चनपुर)  अव्यवस्थित बसोबास व्यवस्थित गर्न वनेको भूमि आयोगले कैलाली, कञ्चनपुर र डडेलधुराको चुरे क्षेत्रमा पछिल्लो समय अतिक्रमण गरिएको जग्गा नापजाँच गरेर बाँड्ने तयारी गरेको छ । कैलाली र कञ्चनपुरमा मात्र यसरी नापचाँज हुन थालेको जग्गा हजारौं हेक्टर रहेको अनुमान वन अधिकारीहरूले गरेका छन् । १० वर्षदेखि कमाइ खाएको सार्वजनिक जग्गाको लालपुर्जा दिन सक्ने र भूमिसम्बन्धी आठौं संशोधनअनुसार वन क्षेत्र भए पनि खाली जग्गा नापी गर्न सक्ने अधिकारको दुरुपयोग गर्दै आयोगले केही वर्षयता अतिक्रमण गरिएका जंगल क्षेत्रका जग्गा पनि नापजाँच गर्ने प्रयास गरिरहेको हो ।संवेदनशील मानिएको चुरे क्षेत्र संरक्षणका लागि सरकारी तथा गैरसरकारी क्षेत्रबाट आधा दर्जनभन्दा बढी कार्यक्रम चलिरहेका छन् । संघीय सरकार र विदेशी दातृ निकायबीचको समन्वयमा पनि चुरे संरक्षणका थुप्रै परियोजना सञ्चालनमा छन । संघीय सरकारले चुरे क्षेत्र संरक्षणका लागि ऐन पुनरवलोकन समिति बनाएर कडा कानुन ल्याउने प्रयास पनि गरिरहेको छ । तर व्यवहारमा भने राजनीतिक संरक्षणमा चुरेमा केही वर्षयता अतिक्रमित जग्गा नाप्ने प्रयास भइरहेको हो ।धनबहादुर रोकायाले दुई वर्षअघि चुरे जंगल क्षेत्रभित्र अतिक्रमण गरेर बनाइएको ५ रोपनी जग्गा १ लाख ७५ हजारमा किनेका थिए । कञ्चनपुरको कृष्णपुर नगरपालिका४ मा पर्ने यो बस्तीको नामकरणसमेत भएको छैन । बाख्रा र भैंसीका गोठ बनाएर अतिक्रमण सुरु भएको दुई वर्षमै यहाँ दर्जनभन्दा बढी घर बनेका छन् । धनबहादुरजस्तै अरुले पनि गोठ बनाएर बसेकाहरूसंॅग यसरी जग्गा किनेका हुन् । चुरेको जंगल क्षेत्र अतिक्रमण गरेर बस्ने यो बस्तीका सबैको तराईमा घरजग्गा छ ।गोदावरी नदी किनारमा अतिक्रमण गरेर बसेको नयाँ बस्तीमा पनि बिजुली, खानेपानी र सडक पुगेको छ । यो बस्ती बसेको ४ वर्ष पनि भएको छैन । तीन वर्षदेखि बसोबास गर्दै आएको हुँ, बझाङबाट आएर बसेका दलबहादुर धामीले भने, गतवर्ष नै गाउँमा सडक, खानेपानी र बिजुली पुग्यो । भीमदत्त राजमार्ग नजिकै भएकाले मैले पनि जग्गा किनेको हुॅ । खानेपानी, सडक र विद्युत् जडानका लागि नगरपालिका र प्रदेशले पनि बजेट दिएको उनको भनाइ छ । यो बस्तीमा ५० भन्दा बढी परिवार बस्छन् । भूमाफिया, स्थानीय जनप्रतिनिधि, केही वनकर्मी र प्रदेश सरकारका मन्त्रीसांसदहरूको सहयोगमा चुरेमा बनेका यस्ता बस्तीमा पछिल्लो समय धमाधम जग्गा खरिदबिक्री चलेको छ ।कञ्चनपुरको कृष्णपुर नगरपालिका र कैलालीको गोदावरी नगरपालिका उदाहरण मात्र हुन् । बितेको ५ वर्षमा कञ्चनपुरको भीमदत्तनगर क्षेत्रदेखि कैलालीको चिसापानीसम्मको चुरे फेदीमा मात्र चार दर्जनभन्दा बढी नयाँ बस्ती विस्तार भएको छ । भूमाफियाको प्रभावमा स्थानीय जनप्रतिनिधि र प्रदेश सरकारका सांसदमन्त्रीको संरक्षणमा बनेका नयाँ बस्तीमा खानेपानी, बिजुली, सिँचाइदेखि सडकसम्मका ठूला योजना पारेर अतिक्रमणलाई वैधानिकता दिइएको छ । चुरे अतिक्रमण गरी बनाइएका जग्गालाई स्थानीय तहले वैधानिकता मात्र दिएका छैनन्, भूमि आयोगलाइ नापजाँचका लागि अव्यवस्थित बसोबासको फाराम भरेर सिफारिससमेत गरिसकेका छन् । कञ्चनपुरको वेदकोट नगरपालिका छेला र लिप्नामा भूमि आयोग र नगरपालिकाको संयुक्त टोलीले नापी गर्दा वनकर्मीसंॅग विवाद नै भयो । डिभिजन वन अधिकृत शम्भु तिवारीले वन रक्षकसहित लिप्ना पुगेर नापीको काम रोक्न लगाए । यस विषयमा नगरपालिका र जिल्ला प्रशासनमा पनि पत्र पठाइएको छ, डिभिजनल वन अधिकृत तिवारीले भने, वन क्षेत्र कुनै पनि हालतमा नाप्न दिइँदैन । वेदकोटमा मात्रै होइन भीमदत्त, शुक्लाफाँटा र कृष्णपुर नगरपालिकामा चुरे क्षेत्रमा ठाउँठाउँमा वन अतिक्रमण गरी बस्तीहरू विस्तार भएका छन् । खल्ला मुसेट्टीदेखि मलास, लिप्ना हॅुदै कृष्णपुरको गौजेगडा, कुमगडालगायतका ठाउँमा अतिक्रमण गरी बनाइएका बस्तीमा पनि नापजाँच सुरु भएको छ ।कैलालीको गोदावरी, चुरे गाउँपालिका, घोडाघोडी, गौरीगंगा र लम्कीचुहा नगरपालिकाको चुरे क्षेत्रमा रहेका ३ दर्जनभन्दा बढी नयाँ बस्तीमा पनि नापजाँचका लागि सिफारिस गरिएको छ । गोदावरीको केही क्षेत्रमा त नापजाँच सुरुसमेत भइसकेको छ । वन विभागका अधिकारीहरूले आयोगको बैठकमा पटकपटक यसरी वन क्षेत्र नापजाँच हुन नसक्ने बताउँदै आए पनि उनीहरूले राजनीतिक दबाब थेग्न सकेको देखिन्न ।वन ऐनले यसरी जंगल क्षेत्र नाप्ने अनुमति दिँदैन । कैलालीका निमित्त डिभिजनल वन प्रमुख नरेश धामी र कञ्चनपुरका डिभिजनल वन प्रमुख शम्भु तिवारीले आयोगको बैठकमा र लिखित रूपमा पनि वन क्षेत्रमा नापी गर्न नदिने बताएका छन् । तिवारी भन्छन्, हामीले वन क्षेत्रमा नापी हुनु हुॅदैन भनेर पटकपटक कुरा उठाएका छौं, लिखित रूपमा पनि यसबारे भनेका छौं, तर कतिपय ठाउँमा यसका बाबजुद पनि नापी भइरहेको छ ।भूमिसम्बन्धी ऐन आठौं संशोधनले खाली भएको जग्गा वन क्षेत्र भए पनि नापी गर्न मिल्ने बुंॅदालाई आधार बनाएर आयोगले राजनीतिक दबाबमा जग्गा बाँड्ने तयारी गरेको संरक्षणविद्हरूले बताएका छन् । एकातिर सरकारले चुरे संरक्षणका लागि प्रतिबद्धता जनाउने, चुरे संरक्षणसम्बन्धी ऐन पुनरवलोकन गरी कडा ऐन बनाउने, अर्कोतिर राजनैतिक दबाब सिर्जना गरी चुरेमा जग्गा बाँड्ने दोहोरो भूमिका निर्वाह गरिरहेको छ, चुरे क्षेत्र संरक्षण समन्वय समितिका प्रमुख डडेलधुरा जोगबुढाका कैलाश पाण्डेय भन्छन्, भूमिसम्बन्धी ऐनको एउटा बुँदामा टेकेर संवेदनशील मानिएको चुरे क्षेत्रमा नापी भयो भने केही वर्षमै चुरेको जंगल समाप्त हुन सक्छ ।भूमि आयोग कैलाली र कञ्चनपुरले खाली जग्गामा मात्र नापी हुने दाबी गरिरहेका छन् । आयोगका कञ्चनपुर अध्यक्ष देवेन्द्र ढुंगानाले जंगल क्षेत्र नापी नहुने बताए । तर व्यवहारमा भने आयोगले वेदकोट र कृष्णपुर नगरपालिका क्षेत्रका जंगलमा रहेका बस्ती पनि नापी गरिरहेको छ । कैलालीमा पनि जंगलको मध्यभागमा रहेका बस्तीहरू नपिन थालेका छन् । वडा स्तरबाट पालिका र पालिकाबाट आयोगलाई १० वर्षदेखि बसोबास गर्दै आएका आधारमा जग्गा नापजाँच गर्न सिफारिस भइरहेको छ । डिभिजन वन कार्यालयहरूले आयोगलाई यसरी जग्गा नापजाँच नगर्न आग्रह गरे पनि मन्त्रालय स्तरबाट भने कुनै आदेश भएको देखिँदैन । स्थानीय वन अधिकारीहरूको विरोधले मात्र जंगल क्षेत्रमा नापी रोक्न नसकिने अधिकारीहरूले बताएका छन् । सात वर्षअघि जिल्ला वन कार्यालय कैलालीले प्रकाशित गरेको तथ्यांकअनुसार कैलालीमा २७ हजार हेक्टरभन्दा बढी वन क्षेत्र अतिक्रमणमा परेको देखिन्छ । जसमध्ये आधाभन्दा बढी चुरे क्षेत्रमा पर्छ । ७ वर्षयता अतिक्रमणको यकिन तथ्यांक वन डिभिजनहरूसँग छैन । कैलाली डिभिजनल वनका निमित्त वन प्रमुख नरेश धामी भन्छन्, सबैभन्दा वढी वन क्षेत्र अतिक्रमण पछिल्ला ५ वर्षमा भएको छ । गैरसरकारी संस्था वन तथा वातावरण संरक्षण केन्द्रको तथ्यांकअनुसार कैलालीको चुरे क्षेत्रमा मात्र २० हजार हेक्टरभन्दा बढी वन क्षेत्र अतिक्रमण भएको छ । कैलालीमा सबैभन्दा बढी गोदावरी नगरपालिका र घोडाघोडी नगरपालिकामा अतिक्रमण भएको छ । कञ्चनपुरमा पनि सरकारी तथ्यांकअनुसार ३ हजार हेक्टरभन्दा बढी वन क्षेत्र अतिक्रमणमा छ । जसमध्ये आधाभन्दा बढी चुरे क्षेत्र र चुरे फेदीमै अतिक्रमण भएको डिभिजन वन कार्यालयको तथ्यांकमा उल्लेख छ । यो तथ्यांक पनि सात वर्षअघिको हो । स्थानीय तह गठन भएपछि चुरेमा बनेका नयाँ बस्तीको तथ्यांक यसमा समेटिएको छैन । वन अधिकारीहरूको अनुमानअनुसार कञ्चनपुरमा पनि चुरे क्षेत्रमा १० हजार हेक्टरभन्दा वढी वन क्षेत्र अतिक्रमणमा परेको छ ।"
लुको उच्चस्तरीय भेटवार्ता आज,"काठमाडौं (कास) दक्षिण तथा मध्यएसियाली मामिलासम्बन्धी अमेरिकी सहायक विदेशमन्त्री डोनाल्ड लु बिहीबार काठमाडौं आइपुगेका छन् । तीनदिने भ्रमणमा आएका उनले शुक्रबार प्रधानमन्त्री शेरबहादुर देउवा र परराष्ट्रमन्त्री नारायण खड्कासँग भेटवार्ता गर्ने भएका छन् । सहायक विदेशमन्त्री लु भारत हुँदै काठमाडौं उत्रिएका हुन् । यस क्षेत्रको नियमित भ्रमणको सिलसिलामा लु नेपाल आइपुगेको काठमाडौंस्थित अमेरिकी दूतावासले जनाएको छ । लु गत मंसिरमा पनि नेपाल आएका थिए । नेपाल सरकारले अमेरिकी स्टेट पार्टनरसिप प्रोग्राम (एसपीपी) लाई अघि नबढाउने निर्णय गरेको एक महिनापछि लु काठमाडौं आएका हुन् । सरकारले गत असार ६ मा एसपीपी अघि नबढाउने निर्णय गरे पनि अमेरिकालाई पत्राचार गरेको छैन । लुले गत मंसिरमा नेपाल आउँदा अमेरिकी सहयोग परियोजना मिलेनियम च्यालेन्ज कर्पोरेसन (एमसीसी) सँगको सम्झौता संसद्बाट अनुमोदन भएको थिएन । उनी उक्त भ्रमणका दौरान एमसीसी सम्झौतालाई अघि बढाउन नेपालको राजनीतिक र कूटनीतिक तहमा संवाद गरेर फर्केका थिए । नेपालले फागुन १५ मा सम्झौता अनुमोदन गरिसकेको छ ।लुले अमेरिकी विदेशमन्त्रीद्वारा वार्षिक रूपमा प्रदान गरिने अवार्ड फर कर्पोरेट एक्सिलेन्स नेपालस्थित अमेरिकी उत्पादनकर्ता कम्पनी पूर्णालाई बिहीबार साँझ प्रदान गरेका छन् । दूतावासका अनुसार पूर्णाले परम्परागत रूपमा सीमान्तकृत व्यक्तिको सशक्तीकरण गर्दै नीतिपरक उत्पादन प्रवर्द्धन गर्छ । लुले बिहीबारै व्यापारी, नागरिक समाज र सरकारका नेतृत्वकर्तासँग भेटघाट गरेका छन् । प्रधानमन्त्री शेरबहादुर देउवाको अमेरिका भ्रमणका सम्बन्धमा दुवै पक्षलाई अनुकूल हुने गरी उपयुक्त समय खोजिएको नेपाल सरकार र अमेरिकी सरकारले जनाएका छन् । देउवाले गत असारमै अमेरिका जाने बताइए पनि हालसम्म भ्रमण टुंगो नलागेको विषयमा परराष्ट्र मन्त्रालय र अमेरिकी दूतावासले अनुकूल हुने मिति खोजिरहेको दाबी गरेका हुन् । अमेरिकाले देउवाको भ्रमणका लागि साढे ३ महिनाअघि नै सरकारलाई पत्राचार गरेको थियो । साउन ४ को पत्रकार सम्मेलनमा परराष्ट्रकी प्रवक्ता सेवा लम्सालले अनुकूल मिति तय भइनसकेको बताएकी थिइन् । काठमाडौंस्थित अमेरिकी दूतावासका एक अधिकारीले पनि दुवै पक्षलाई अनुकूल हुने उपयुक्त समय पर्खिरहेको जनाएका छन् ।"
"बगरमा बास, त्रासमै बित्छ रात","रसुवा (कास) उत्तरगया गाउँपालिका५ खाल्टेबगरस्थित त्रिशूली नदीछेवैमा जस्ताले बनाएका अस्थायी टहरा छन् । २०७२ को भूकम्पपछि खसेको पहिरोका कारण उत्तरगया१ बाट विस्थापित भएर बगरमा बस्दै आएका १ सय ७४ परिवार बर्खेभेलले त्रिशूली उर्लिएसँगै जाग्राम बस्न थालेका छन् ।जस्ताको टहरामा ७ वर्ष बिताएकी लालुमाया तामाङले कतिखेर नदीले लैजाने हो भन्ने त्रासले सताएको बताइन् । ठूलो पानी पर्दा र नदीमा बहाव बढेका बेला निद्रा नै लाग्दैन, उनले भनिन्, कतिखेर बाढीले लैजाने हो भन्ने डरमा रात बित्छ ।राष्ट्रिय पुनर्निर्माण प्राधिकरणले गरेको भौगर्भिक अध्ययनले खाल्टेको बगरलाई बस्न नमिल्ने जोखिमयुक्त ठाउँ भनेको थियो । दुई वर्षअघि नदीमा बाढी आउँदा राति नै उठेर भागेको लालुमायाले बताइन् । सबैको हातमा मोबाइल भएकाले नदीमा बाढी आएको हल्ला एकैछिनमा फैलियो, उनले भनिन्, राति कता भाग्ने भनेर आपत् पर्यो ।खाल्टेमा बसिरहेकामध्ये १ सय ३ परिवारलाई तल्लो पहिरेबेंसीमा एकीकृत बस्ती बनाएर राख्न सरकारले जग्गा अधिग्रहण पनि गरिसकेको छ तर अहिलेसम्म बस्ती निर्माण गरिएको छैन । बाँकी ७१ परिवारलाई सार्न जग्गा अधिग्रहण गर्नै बाँकी छ । खाल्टेमै रहेका केही परिवारलाई तिरु एकीकृत बस्तीमा लैजानका लागि घर निर्माण भइरहेको छ । मनसुन सुरु भएसँगै जिल्लामा नयाँनयाँ ठाउँमा पहिरो जान थालेपछि थप बस्तीहरू पनि जोखिममा परेका छन् ।पुनर्निर्माण प्राधिकरणको अध्ययनले जिल्लाका ७० ठाउँका बस्ती जोखिमयुक्त भनेको छ । तीमध्ये ३० बस्तीलाई पूर्णरूपमा स्थानान्तरण गर्नुपर्ने देखिन्छ । २५ बस्तीलाई भने आवश्यक पूर्वाधार निर्माण गरी सुरक्षित गर्न सकिने प्राविधिकहरूले सुझाव दिएका छन् । जिल्ला विपत् व्यवस्थानपन समिति रसुवाले तयार पारेको मनसुन पूर्वतयारी तथा प्रतिकार्य कार्ययोजना २०७९ मा पनि जिल्लाका विभिन्न ४२ स्थानलाई जोखिमयुक्त बस्ती पहिचान गरिएको छ ।"
त्रिचन्द्र पुनर्निर्माण गर्न ५० करोड,"(काठमाडौं)  सरकारले आफ्नै लगानीमा त्रिचन्द्र बहुमुखी क्याम्पस पुननिर्माण गर्नेर् भएको छ । शिक्षामन्त्री देवेन्द्र पौडेलका अनुसार सरकारकै खर्चमा पुनर्निर्माण गर्ने निर्णय भएको हो । पहिलो चरणमा ५० करोड रुपैयाँ बजेट छुट्टाउने उनले बताए । प्रधानमन्त्री शेरबहादुर देउवाले गत आइतबार क्याम्पस पुनर्निर्माणको विषयमा शिक्षामन्त्रीसहित सरोकारवालासँग छलफल गरेका थिए । छलफलपछि क्याम्पस पुनर्निर्माणका लागि ५०७० करोड रुपैयाँ बजेट तत्काल छुट्याउने निष्कर्ष निकालिएको मन्त्री पौडेलले बताए । छिट्टै मन्त्रिपरिषद्मा प्रस्ताव लगेर पुनर्निर्माण प्रक्रियासम्बन्धी निर्णय गर्छौं, उनले भने ।२०७२ को भूकम्पले क्षति पुगेको क्याम्पस भारतीय एक्जिम बैंकको ऋण सहयोगमा पुनर्निर्माण हुने सूचीमा छ । तर, सरकारले नै निर्माण गर्ने भएपछि त्रिचन्द्रलाई उक्त सूचीबाट हटाइने उनले जनाए । प्राधिकरण खारेजीसँगै पुनर्निर्माणको बाँकी काम सम्बन्धित मन्त्रालयले नै सम्हालेको छ । त्रिचन्द्र पुनर्निर्माणको काम शिक्षा इकाइअन्तर्गत नै गर्ने गरी छलफल चलेको मन्त्रालयले जनाएको छ ।प्रधानमन्त्री देउवाले मुख्यसचिव शंकरदास बैरागी, अर्थसचिव मधु मरासैनी, शिक्षा सचिव रामकृष्ण सुवेदी, त्रिभुवन विश्वविद्यालयका उपकुलपति धर्मकान्त बास्कोटा, क्याम्पस प्रमुख सुनील अधिकारीलाई डाकेर क्याम्पस पुनर्निर्माण थाल्न निर्देशन दिएका थिए । आउँदो साता नै टेन्डर प्रक्रियामा जाने गरी काम थाल्न प्रधानमन्त्रीले निर्देशन दिएको क्याम्पस प्रमुख अधिकारीले बताए । त्रिचन्द्रको १०५ वर्षे पुरानो भवन जगैदेखि पुरानै शैलीमा नयाँ बनाउने सहमति भएको उनले जनाए । आधा भागचाहिँ नयाँ नै बनाउनुपर्ने अवस्था छ, उनले भने, भूकम्पपछिको ७ बर्खा खेपिसक्यो, प्रत्येक बर्खा पानी छिरेर चुना र सुर्की गलेर गयो ।एक्जिम बैंकअन्तर्गत त्रिचन्द्र पुनर्निर्माण गर्न २ अर्ब लगानी प्रस्ताव गरिएको छ । त्यसका लागि डीपीआरको काम भइरहेको छ । बैंकअन्तर्गत काम थाल्न अझै ६ महिना लाग्ने भएपछि सरकारले नै पुनर्निर्माण गर्न अग्रसरता देखाएको अधिकारीले बताए ।घण्टाघरपट्टि १३ रोपनी र रानीपोखरी क्षेत्रमा २३ रोपनी जग्गामा त्रिचन्द्र क्याम्पस छ । विसं १९७५ भदौ १२ मा स्थापना भएको क्याम्पसको एक शताब्दी लामो इतिहास छ । भूकम्पपछि क्याम्पस भौतिक रूपमा भने जीर्ण अवस्थामा छ । पुरातात्त्विक महत्त्वको त्रिचन्द्रका कोठाहरूमा बर्खाभर पानी चुहिने गर्छ । भुइँमा लेउ लागेको छ । भवन चौतर्फी बर्खे झार र झाडीले घेरिएको छ । क्याम्पस पुनर्निर्माणका लागि पूर्वविद्यार्थीहरू पनि सहयोग गर्न इच्छुक रहेको पूर्वविद्यार्थी तथा पत्रकार किशोर नेपालले बताए । हामीले त्रिचन्द्र पुनर्निर्माणका लागि दबाब समूह नै बनाएका छौं, प्रधानमन्त्रीलाई भेटेर के कसरी सहयोग गर्न सकिन्छ छलफल गर्ने कोसिसमा छौं, उनले भने ।तत्कालीन प्रधानमनन्त्री चन्द्रशमशेरले त्रिभुवनचन्द्र कलेजको स्थापना गरेका थिए । ढुंगा, इँटा, चुना, सुर्की, काठ, फलामजस्ता सामग्री प्रयोग गरेर निर्माण गरिएको भवन सम्पन्न गर्न १४ महिना मात्र लागेको थियो । राजा त्रिभुवनले १९७६ असोज २७ गते चाँदीको ताल्चा र चाँदीकै साँचोले खोलेर कलेज भवनको उद्घाटन गरेका थिए । विसं १९८१ मा क्याम्पसको नाम संशोधन गरी त्रिचन्द्र कलेज राखिएको थियो । हाल त्रिचन्द्रमा करिब १० हजार विद्यार्थी अध्ययनरत छन् । हजारौं विद्यार्थी रातो स्टिकर टाँसिएको भवनमा पठनपाठन गर्न बाध्य छन् । २०३० मा त्रिविको आंगिक क्याम्पस बनेको त्रिचन्द्र स्नातक र स्नातकोत्तरमा मानविकी, विज्ञान संकायमा ३२ विषयको पढाइ हुन्छ ।त्रिचन्द्रसँगै रहेको घण्टाघरलाई पनि स्वचालित प्रविधिबाट चलाउने निर्णय भएको छ । अहिले घण्टीलाई दम दिन कर्मचारी नै घटाउनुपर्ने अवस्था छ । समय पनि उपयुक्त नदिने घडीलाई स्वचालित बनाउने कुरा छ, अधिकारीले थपे ।"
बदलिँदै तिलौराकोट,"(कपिलवस्तु)  बौद्ध धर्मावलम्बी र उपासकउपासिका ५६ वर्षअघिसम्म तिलौराकोट (प्राचीन कपिलवस्तु) आउँदा खिन्न बन्थे । लथालिंग अवस्था देख्दा निराश बनेर फर्किन्थे । लामो समयसम्म अलपत्र र उजाड रहेको राजा शुद्धोदनको राजधानीको पहिचान यतिबेला फेरिने क्रममा छ । सरसफाइ र सुन्दरीकरणले तिलौराकोट चिटिक्क बनेको छ । तिलौराकोटका भग्नावशेष हेर्न मिल्ने गरी वाक वे (काठ बिछ्याइएको पैदल मार्ग) बनाइएको छ । जहाँबाट पर्यटकले सजिलै ऐतिहासिक तथा पुरातात्त्विक स्थल देख्न सक्नेछन् । यो मार्ग सम्पदामैत्री र एक ठाउँबाट अर्कोमा सार्न सकिने खालको ६ फुट चौडा र २ किलोमिटर लामो छ । वाक वे निर्माण पूरा भएसँगै पर्यटक प्रवेशद्वार परिवर्तन गरिएको छ । पहिले पश्चिमी द्वारदेखि सय मिटर उत्तरबाट प्रवेश द्वार थियो । अहिले भग्नावशेष देखिएको पश्चिमी द्वारबाटै प्रवेश गराइन्छ । बुद्धकालमा राजप्रासादभित्र जुन ढोकाबाट प्रवेश गरिन्थ्यो, त्यसैको झल्को दिने गरी वाक वे बनाएर पर्यटकलाई भित्र प्रवेश गर्न दिइएको लुम्बिनी विकास कोष योजना प्रबन्धक सरोज भट्टराईले बताए ।मुख्य प्रवेशद्वार अपाङ्गमैत्री छ । पुरातात्त्विक मूल्य मान्यताअनुसार भुइँमा ४०४० सेमि अग्लो र चौडा भएको सिमेन्टको ब्लक राखेर बनाइएको छ । त्यसमाथि फलामको एङ्गल राखेर माथि काठ राखिएको छ । दुवैलाई नटबोल्टले कसेर सालको काठैकाठ हालिएको छ । पश्चिमी द्वारदेखि पूर्वी द्वारसम्म पैदल मार्ग छ । त्यस्तै, पूर्वी द्वारको दक्षिणतिर र उत्तरतिर पुग्ने ठाउँमा पनि काठको पैदल मार्ग बनाइएको छ । वाक वे निर्माणपछि तिलौराकोटमा रहेका ८० प्रतिशत ऐतिहासिक र पुरातात्त्विक ठाउँमा पुग्न सकिने भएको छ । अब वर्षाका बेला हिलोमा हिँड्नुपर्ने सास्ती हटेको छ । वाक वे फलो गरेर हिंडे मात्र पनि यहाँका अधिकांस पुरातात्त्विक स्थल पुगिने लुम्बिनी विकास कोष वरिष्ठ प्रशासकीय अधिकृत ज्ञानीन राईले बताए । साढे ४ करोढ रुपैयाँभन्दा बढी लगानीमा पैदल मार्ग बनाइएको हो । तिलौराकोटमा उत्खनन हुँदा योजना बनाउने काममा सक्रिय टोकियो विश्वविद्यालयका प्रोफेसर युकिओ निसिमुराले गरेको ड्रोइङका आधारमा वाक वे निर्माण भएको हो । कसरी तिलौराकोटका महत्त्वपूर्ण कुरा सजिलै देखाउन सकिन्छ भनेर उनले अध्ययन गरे, अधिकृत राईले भने, त्यसलाई अनुसरण गर्यौं । पर्यटक र शान्ति मैत्री हुँदा बाटो चित्ताकर्षक देखिएको छ । गेरुवा रंगले रंग्याएर बुद्धमय बनाउन खोजिएको छ । विश्व सम्पदा सूचीको प्रारम्भिक लिस्टमा रहेको ठाउँमा विकास निर्माणका काम गर्न गाह्रो छ । विभिन्न प्रक्रिया पुर्याउनुपर्ने हुँदा लामो समय लाग्छ । भनेजस्तो हुन सक्दैन । त्यही भएर केही समय लगाएर हेरिटेज इम्प्याक्ट एसिस्मेन्ट गरेर उक्त ठाउँमा वाक वे बनाउन पुरातत्त्व विभागको अनुमति लिएर काम गरिएको थियो । संरक्षित स्थलमा विकास निर्माणका काम गर्दा संवेदनशील हुनुपर्छ, पुरातत्त्व विभागका प्रमुख पुरातत्व अधिकृत रामबहादुर कुँवरले भने, त्यही भएर एचआईए गरेका हौं । पैदलमार्ग पुरातत्त्वमैत्री छ । ठाउँको पनि गरिमा बढाएको र पर्यटकलाई आकर्षण दिएको उनले सुनाए । व्यवस्थित बाटो नहुँदा गर्मीमा धुलाम्य बाटोमा सास्ती खेप्नु परिरहेको थियो । अब छुटेका ठाउँ उत्तरपूर्वमा रहेको महत्त्वपूर्ण स्थल रोयल ट्यांकसम्म वाक वे बनाउने योजना छ । पोखरी रहेको उक्त ठाउँमा त्यतिखेर राजामहाराजाले नुहाउने ठाउँका रुपमा उपयोग गर्ने गरेको मानिन्छ । यहाँको करिब १० बिघामा रहेको प्लास र ससाना झाडी काटेर सफा बनाइएको छ । पूर्वी र पश्चिमी द्वार तथा केन्द्रीय भग्नावशेष परिसर र पर्खालयुक्त केन्द्रीय भवन परिसर पनि चिरिच्याट्ट छन् । दुई जना माली सरसफाइ र घाँस काट्न खटिएका छन् । बौद्ध धर्मावलम्बीको पवित्र लुङदर चारैतिर टाँगेर शान्ति र आध्यात्मिक ऊर्जा थपिएको छ । तीनचार वर्षअघि आउँदा चारैतिर लथालिंग झाडी, प्लास्टिक र कागजका टुक्राटाकीले बिजोग देखिन्थ्यो, काठमाडौंबाट घुम्न आएका केशव भट्टराईले भने, अहिले सफासुग्घर देखेर आनन्दित भएँ । मन चंगा भयो । यहाँ आउने पर्यटक र उपासकउपासिकालाई ध्यान बस्न, आराम गर्न तिलौराकोटभित्र पाँच ठाउँमा काठका विश्रामस्थल बनाइएको छ । ऐतिहासिक सहरको रूपाकृति र विकासक्रमलाई अझ राम्रोसँग बुझाउन पर्खालयुक्त केन्द्रीय भवन परिसरको उत्तरी पर्खाल, समयमाई मन्दिर र मुख्य प्रशासनिक भवनको उत्तर गेटदेखि पूर्व रहेको संघरामको जीर्णोद्धार गरिएको छ । भिक्षु बस्ने विहार (संघराम) सँगै दक्षिण सटेर रहेका ससाना ८ कोठाको पनि संरक्षण गरिएको थियो । जमिनमुनि रहेको वास्तुअवशेष पत्ता लगाई त्यसमाथि सुर्की र चुनले इँटा जोडेर अग्लो बनाएर बाहिर देखिने गरी संरक्षण गरिएको हो । उक्त संरचनालाई सबैको ध्यान पर्ने गरी सुन्दर बनाइएको छ । अध्ययन अनुसन्धानबाट पत्ता लागेका संरचना देखिने हुँदा यहाँको महत्त्व बढ्दै गएको छ, लुम्बिनी विकास कोष तिलौराकोट सम्पर्क कार्यालय प्रमुख माधव आचार्यले भने, विश्व सम्पदामा सूचीकृत हुने प्रक्रियामा रहेको तिलौराकोटको प्रमाणिकताका लागि यसले योगदान नै पुग्ने अपेक्षा छ । तिलौराकोटको सुरक्षा व्यवस्था चुस्तदुरुस्त राख्न निजी कम्पनीसँग लुम्बिनी विकास कोषले सम्झौता गरी ११ सुरक्षाकर्मी परिचालन गरिएको छ । २४ सैं घण्टा ड्युटी हुने गर्छ । बुद्धका जीवनगाथा र उतिबेलाका महत्त्वपूर्ण ऐतिहासिक तथा पुरातात्त्विक बस्तु प्रदर्शन गर्न नयाँ आधुनिक संग्रहालय बनाइएको छ । तिलौराकोट नेपालकै मात्र नभएर दक्षिण एसियाको जीवन्त सम्पदा हो, लुम्बिनी विकास कोष उपाध्यक्ष अवधेशकुमार त्रिपाठीले भने, त्यही भएर सुरक्षा, संरक्षण र प्रस्तुतीकरणका लागि योजना बनाएर काम भइरहेको छ । विकास र संरक्षणको काम हुन थालेपछि तिलौराकोटमा पर्यटकीय आकर्षण बढ्दै गएको स्थानीय पथप्रर्दशक रामकुमार यादवले बताए । लामो समयसम्म उपेक्षित र खण्डहर तिलौराकोट आसपास काम हुन थालेपछि विकासको आशा पलाउन थालेका छन् । स्थानीय बासिन्दा उत्साहित बनेका छन् । विकासको कामसँग आसपासका जग्गाको भाउ महँगिएको छ । ०४१ सालमा सरकारले कानुन बनाएर तिलौराकोट लगायत जिल्लाका सात बुद्धस्थल संरक्षण र विकास गर्न लुम्बिनी विकास कोषलाई जिम्मेवारी दिएको थियो ।तिलौराकोटलाई विश्व सम्पदामा सूचीकृत गर्ने प्रक्रिया २५ वर्षपछि फेरि अघि बढेको छ । पुरातत्त्व विभाग र लुम्बिनी विकास कोषले युनेस्कोका अन्तर्राष्ट्रिय सम्पदाविज्ञ काई वाइजे नेतृत्वमा रहेको तीन सदस्यीय विशेषज्ञ टोलीलाई प्रारम्भिक चरणको परियोजना रिपोर्ट दिएको कोष सदस्यसचिव सानुराजा शाक्यले बताए । युनेस्कोको विश्व सम्पदा सेन्टर पेरिसलाई बुझाउने वर्ल्ड हेरिटेज नोमिनेसन दस्तावेज लेख्नका लागि मुख्य परामर्शदाता छान्ने प्रक्रिया सुरु गरिएको छ । त्यसका लागि विभिन्न सेक्टर प्लान र रणनीति बनाउन परामर्शदाता छनोटको काम भइरहेको छ । सन् २०२२ को सेप्टेम्बरमा ड्राफ्ट बुझाएर २०२३ जनवरीमा अन्तिम प्रतिवेदन पेस गरिनेछ । २०२४ मा पेरिसमा हुने विश्व सम्पदा सेन्टरको बैठकलाई मध्यनजर राखेर काम गरिएको हो । त्यस्तै, बृहत्तर लुम्बिनी विकास गुरुयोजनाअन्तर्गत तिलौराकोटको गुरुयोजना बनाउन थालिएको छ । प्रारम्भिक अवधारणा तयार भयो, कोषका सदस्यसचिव शाक्यले भने, अब डीपीआरको तयारी चलेको छ ।"
एसईईको ऐनामा विद्यालय शिक्षा,"शिक्षा ऐन (आठौं संशोधन२०७३) ले १२ कक्षासम्मलाई विद्यालय शिक्षा मानेको छ । र, यही संशोधनले कक्षा १० को अन्त्यमा हुने परीक्षालाई प्रादेशिक बनाएको छ । तर, ऐन संशोधन भएको छ वर्ष बितिसक्दा पनि कक्षा १० को अन्त्यमा देशैभर एउटै परीक्षा हुन छाडेको छैन । ऐनमा केही अस्पष्टताहरू अवश्य छन्, तर जसरी संविधानले माध्यमिक तह सञ्चालनको जिम्मेवारी स्थानीय सरकारलाई दिएको छ र ऐनले पनि १२ कक्षासम्म माध्यमिक शिक्षा मान्ने विश्वव्यापी प्रचलनलाई स्विकारेको छ, त्यस अनुसार देशभर ठूलो तामझाम र होहल्लाबीच गरिने यस एसईई (माध्यमिक शिक्षा परीक्षा) को कुनै तुक छैन, केन्द्रीकृत मानसिकताको निरन्तर प्रस्तुतिभन्दा अर्को विरासत यसले बोकेको छैन । ११ कक्षा प्रवेशको ढोकाबाहेक विद्यार्थी र अभिभावकले यसलाई ठूलो दबाबको विषय मानिरहन जरुरी छैन । हाम्रो विद्यालय शिक्षाले थिति समाउन सकिरहेको छैन भन्ने एउटा दरिलो प्रमाण हिजोको एसएलसी (प्रवेशिका परीक्षा) कै ढर्रामा एसईई सञ्चालन भैरहनु पनि हो । हिजो एसएलसी माध्यमिक शिक्षा टुंग्याउने परीक्षा थियो, तैपनि त्यसलाई फलामे ढोका भनेर अनुत्तीर्ण विद्यार्थीलाई आत्महत्यासम्म गर्न लगाउने गरी ठूलो हाउगुजीको विषय बनाउनुको अर्थ थिएन । आज त एसईई माध्यमिक शिक्षा टुंग्याउने परीक्षा पनि होइन, तैपनि यसको तामझाम भने उही एसएलसीको जस्तै हुनु विडम्बनापूर्ण छ । यसबाट के प्रस्ट हुन्छ भने, नयाँ संविधान र शिक्षा ऐन संशोधनको सामान्य मर्म पछ्याउने गरी थोरै संरचनागत सुधार पनि परीक्षा प्रणालीमा हुन सकेको छैन । विद्यालय शिक्षाको आमूल सुधारको विषय त अझ परको कुरा भैहाल्यो । यसरी औचित्यको कसीमा विमर्शको विषय बन्दाबन्दै पनि राष्ट्रिय परीक्षा बोर्डले बुधबार सार्वजनिक गरेको एसईईको नतिजा हाम्रो विद्यालय शिक्षाको एक झलक औंल्याउने सूचक भने अवश्य हो । यस पालिको नतिजा विगत पाँच वर्षयताकै कमजोर देखिएको छ । यसो हुनुका पछाडि केही स्वाभाविक कारण देखिन्छन् कोभिड महाव्याधिबीच विद्यार्थीहरूले पर्याप्त अध्ययनतयारी गर्ने मौका पाएनछन् र अनलाइन शिक्षा पनि प्रभावकारी भएनछ । तर यहाँ एउटा अर्को प्रश्न जन्मन्छ महाव्याधिको मार त विद्यार्थीले गएका दुई वर्ष पनि खेपेका थिए नि ? यो प्रश्नको उत्तरले अलि सोचनीय बनाउँछ । कारण, यी तीन वर्षका तथ्यांक केलाउँदा के अनुमान गर्न सकिन्छ भने, आफैंले मूल्यांकन गर्ने अवसर पाउँदा विद्यालयहरूले आफ्नो हात जगन्नाथ गरेछन् । एउटा उदाहरण हेरौं न यस पालि जीपीए ४ मा ४ ल्याउने ४२ जना मात्रै छन् भने, विद्यालयले नै मूल्यांकन गर्दा यो संख्या पोहोर ८ हजार ४ सय ४४ र परार ९ हजार ३ सय १९ थियो । यस पालि नतिजा खस्किएको प्रारम्भिक अनुमानपछि हरेक विषयमा ३५ प्रतिशत नल्याउने विद्यार्थीलाई ननग्रेडेड (फेल) बनाउने कार्यविधि मंगलबार स्थगित गरेर मात्रै भोलिपल्ट नतिजा सार्वजनिक गरिएको हो । पाठ्यक्रम विकास केन्द्रले गत पुसमा सैद्धान्तिकतर्फ न्यूनतम ३५ प्रतिशत अंक नल्याए ग्रेडसिटमा ननग्रेडिङ (एनजी) उल्लेख गर्ने व्यवस्था गरे पनि प्रारम्भिक विश्लेषणमा नतिजा खस्केको पाइएपछि यस पालि पनि लेटरग्रेडिङ कार्यविधि२०७२ अनुसार नतिजा सार्वजनिक गरिएको हो, जसमा ३५ भन्दा कम अंक प्राप्त गर्ने विद्यार्थीको पनि ग्रेडिङ गरिएको छ । कोरोनापूर्वको समयभन्दा नतिजा धेरै खस्किएकाले महाव्याधिका असरका अलावा कतै परीक्षाका प्रश्नपत्रलाई अनावश्यक कठिन त बनाइएको थिएन भन्ने प्रश्न पनि उठेको छ, जुन समीक्षाको विषय बन्नुपर्छ । र, यो परीक्षाको नतिजा तथा विद्यार्थीको सिकाइ उपलब्धिबारे समीक्षा गरी अबका दिनमा सुधारका उपाय पहिल्याउन शिक्षा मन्त्रालय लगायतका सम्बद्ध निकायहरूले उचित पहल लिनुपर्छ । शिक्षक, अभिभावक र विद्यार्थीसहितको एकीकृत प्रयासमा सिकाइस्तर सुधार्न खोज्नुपर्छ । अहिलेसम्म यस एसईईमा सामुदायिक विद्यालय र निजी विद्यालयको नतिजा कस्तो रह्यो भन्ने तथ्यांक सार्वजनिक भैसकेको छैन, यसले पनि भोलि अर्को तहमा सिकाइको खाडल औंल्याउला । यद्यपि, विद्यालय शिक्षाको आमूल सुधारमा हाम्रो राजीतिक नेतृत्व तथा नीतिनिर्माताहरूको ध्यान पुग्न नसकेको यथार्थ दर्साउन भने एसईई नतिजाको मात्र विश्लेषण कुरिरहनु पर्दैन । सिकाइ उपलब्धिका अरू परीक्षणलगायतले पनि यसको पुष्टि गरेका छन् । यस्ता परीक्षणहरूले तल्ला तहका उल्लेख्य विद्यार्थीले पाठ्यक्रमको लक्षित उपलब्धि हासिल गर्न नसकेको देखाइरहँदा एसईईमा मात्रै राम्रो परिणाम खोजेर कहीँ पुगिँदैन । त्यसैले माध्यमिक शिक्षाको राम्रो नतिजाका लागि प्रारम्भिक बालविकासदेखि आधारभूत तहसम्ममा पनि उत्तिकै राम्रोसित पठनपाठन भएको हुनुपर्छ ।यसका निम्ति शासकहरूमा विद्यालय शिक्षा सुधार्ने दूरदृष्टि र प्रबल इच्छाशक्ति चाहिन्छ । राजनीतिक आन्दोलनको व्यवस्थापन भैसकेकाले अब मुलुकको प्राथमिक कार्यसूचीमा शिक्षामा व्यापक सुधार अनिवार्य रूपमा पर्नुपर्छ । कान टट्टाउने गरी भएका समृद्धिको बहस मा शिक्षालाई खास स्थान दिइनुपर्छ । खास गरी सार्वजनिक विद्यालय नसुधारीकन राजनीतिक आन्दोलनकै पनि दिगो व्यवस्थापन सम्भव छैन, किनभने सार्वजनिक र निजी विद्यालयको शिक्षाको अन्तरले बढाइरहेको वर्गीय खाडलका कारण असन्तोषको फिलुंगो फैलिरहेको छ भन्ने भेउ सम्बद्ध सबैले पाउनुपर्छ । र, विद्यालय शिक्षा सुधारमा अर्जुनदृष्टि लगाउनुपर्छ ।"
श्रीलंकाको संकट र हामी,"नेपालभन्दा जनसंख्या र क्षेत्रफलमा सानो श्रीलंका केही वर्षअघिसम्म समृद्धिको दौडमा दक्षिण एसियाका अरू मुलुकभन्दा उत्कृष्ट थियो । हाम्रोभन्दा झन्डै डेढ गुणा ठूलो अर्थतन्त्र बोकेको सो मुलुकमा विकासका सूचकहरू निकै अगाडि थिए । उच्च जीवनस्तर, स्थिर अर्थतन्त्र, औसत आयु ७७ वर्ष, युरोपियन मोडेलमा ढालिएका भौतिक संरचना लगायत श्रीलंकाको परिचय बनेका थिए । समृद्धिको महलले पूर्ण आकार लिन खोजेकै बेला राष्ट्रपति गोटबाया राजपाक्षे, उनका परिवारजन, नजिकका नातेदारले अर्थतन्त्रको जरा उखेलेर विकासको अनुपम संरचना गर्लम्मै ढलाइदिए । अर्थतन्त्र ढल्नुका कारण गनेर साध्य छैन । शासकसँग जोडिएका तानाशाही चरित्र, परिवारवाद, अधिनायकवाद, स्वार्थ, झुटनीति, लुटनीति, राष्ट्रघाती अर्थनीति लगायत कारणले त्यहाँ आर्थिक महासंकट देखा परेको हो । कर कटौती, मुलुकभरि जैविक खेतीको विस्तार, रासायनिक मलको आयात, प्रयोगमा बन्देज, निर्यातजन्य वस्तुको उत्पादन शून्यप्रायः हुँदा डलर सञ्चिति ठप्प भई हाहाकार मच्चिन थाल्यो । विदेशी कर्जाबाट बनाइएका बन्दरगाह, एयरपोर्टले आमदानी बढाउन सकेनन् । अर्थतन्त्र धाराशायी हुँदै गएपछि र विदेशी मुद्राको सञ्चिति शून्यको हाराहारीमा पुगेपछि केही महिनाअघिबाट श्रीलंका विदेशी ऋण तिर्न असमर्थ रह्यो । वर्षौंदेखि डलरको विनिमय दर स्थिर राखिँदा डलर बाहिरिएको, सस्तोमा विदेशी सामान आयात हुने गरेको लगायत अवाञ्छित सन्दर्भ भर्त्सनायोग्य छन् । यसरी मुलुक टाट पल्टिएपछि बाध्य भई श्रीलंकाले चीनसँग ३० अर्ब डलर कर्जा लिएको छ । उता पहिल्यै चिनियाँ लगानीबाट निर्मित हब्बनटोटा बन्दरगाहको कर्जा तिर्न नसकेपछि ऋण असुली स्वरूप चीनले ९९ वर्षका लागि सो बन्दरगाह कब्जा गरेको दर्दनाक अवस्था छ । हामीकहाँ पनि लामो समयदेखि भारतीय रुपैयाँको विनिमय दर एउटै रहँदा स्वदेशी उद्योग नफस्टाएको, सीमाक्षेत्रका सबैजसो नेपालीको भारतीय बजारमा भीड लाग्ने गरेको यथार्थ कसैबाट लुकेको छैन । हावादारी योजना अघि सारेर विदेशी ऋणबाट बनेका, बनिरहेका अन्तर्राष्ट्रिय विमानस्थल लगायत ठूला संरचनाले पछि हामीलाई नै किच्ने त होइनन् ? भुवनेश्वर शर्मा, चन्द्रागिरि२, काठमाडौं"
सांसदको चेतनामा प्रश्न,"प्रतिनिधिसभा र राष्ट्रिय सभामा एमालेका २ सांसदको अलगअलग धारणा सुन्दा उदेक लाग्यो । गंगा चौधरी भन्छिन्, विवाह गर्ने उमेर १३ वर्ष बनाउनुपर्छ । विमला राई पौड्याल भन्छिन्, कहाँ हुन्छ, २० वर्षभन्दा माथि पुर्याउनुपर्छ । यस्तो सुनेपछि सोध्न मन लाग्यो के हाम्रा दलहरूले आफ्ना सांसदलाई सामान्य ज्ञानहरूको पनि प्रशिक्षण दिँदा रहेनछन् ? २० वर्ष नपुगी आमा बन्नका लागि प्रजनन अंगहरू लायक भैसकेका हुँदैनन् भन्ने कुरा सांसदजस्तो व्यक्तिलाई पनि थाहा हुँदो रहेनछ त ? यस्तो अयोग्यता देखाउनेलाई पनि आम जनताले माननीय भनेर मान्नुपर्ने ? विज्ञहरूको कुरा सुनेर बोल्ने कि आफैंले आफैंलाई विज्ञ मान्ने ? सांसदहरूले विचार गर्नुपर्छ । अन्यथा आम जनताले गिज्याउनेछन् । चौधरीले हालै प्रतिनिधिसभामा विवाह सम्बन्धी उमेरको हदबारे राखेको प्रस्ताव आपत्तिजनक र महिलाहरूको प्रजनन अधिकारविरुद्ध छ । उनले प्रतिनिधिसभामा यस्तो बोलेकै दिन एमालेकै सांसद बिमला राइ पौडयालले कानुनमन्त्री भनेको स्वास्थ्यविज्ञ हुँदैनन्, उनीहरूलाई मानव शरीरबारे ज्ञान हुँदैन यसर्थ विवाहको उमेर घटाउने काम कुनै हालतमा मान्य हुँदैन भनिन् । के बोल्ने, के नबोल्ने भन्ने सांसदहरूले गम्भीर रूपमा विचार गर्नुपर्छ । मनमा जे लाग्यो त्योभन्दा आफ्नै गरिमा घट्छ र त्यसले दलको छवि पनि ध्वस्त हुन्छ । चौधरीको यस्तो धारण शतप्रतिशत आलोच्य छ । यसबारे चौधरीलाई सांसद बनाउने दलले सार्वजनिक रूपमा जवाफ दिनुपर्छ । गोपाल देवकोटा, गौरीनगर, कामनपा ७"
विद्यालय शिक्षाको खस्कँदो तस्बिर,"कोभिड महामारीका कारण पछिल्ला दुई वर्ष विद्यालयले आन्तरिक परीक्षाका आधारमा नम्बर दिँदा जीपीए ४ ल्याउने विद्यार्थी हजारौंको संख्यामा थिए । यसपालि राष्ट्रिय परीक्षा बोर्डले लिएको परीक्षामा जम्मा ४२ विद्यार्थीले जीपीए ४ कटाए । यो परिणामले पहिले विद्यालयले मनपरी नम्बर दिएको रहेछ भनेर प्रमाणित गरिदियो । विद्यालयले मौका पाए भने कतिसम्म बदमासी गर्दा रहेछन् भन्ने पनि सप्रमाण यसले देखाइदियो । हाम्रामा विद्यालयहरूको ध्यान कसरी हुन्छ विद्यार्थीको जीपीए बढाउने भन्ने मात्र छ । विद्यार्थीहरूलाई अब्बल बनाउनु पर्छर् भनेर सोचिँदैन ? विद्यार्थीले जानेर, बुझेर लेखोस् भन्ने न विद्यालय चाहन्छ न त अभिभावक नै । खाली जीपीए मात्र बढाउने ध्याउन्नले विद्यार्थीको भविष्यमाथि नै खेलबाड भइरहेको छ । जसरी पनि नम्बर बढी ल्याउनु सफलता हो भन्ने शिक्षकअभिभावकलाई परेको छ । अभिभावकलाई विद्यालयमा हुने पढाइको तरिकाबारे मतलब पनि हुँदैन । छोराछोरीको नम्बर आए भयो । विद्यालयलाई पनि विद्यार्थीको जीपीए बढी देखाएर, त्यसैका आधारमा विज्ञापन गरी व्यापार बढाउन पाए भयो । यस्तो गर्नाले दिनानुदिन हाम्रो शिक्षा प्रणाली कमजोर भइरहेको छ । विद्यालय, अभिभावक तथा सरकारको ध्यान अब यतातिर पनि जानुपर्छ । यो विषयमा एसईईको परीक्षाफल प्रकाशित हुँदा मात्र छलफल गर्ने होइन, वर्षैभरि छलफल हुनुपर्यो । विद्यार्थीलाई मजबुत बनाउने र विद्यालय शिक्षालाई सुधार्ने दीर्घकालीन तरिकाको आवश्यकता छ । पुरुषोत्तम घिमिरे, जोरपाटी, काठमाडौ"
नागरिकतासम्बन्धी विधेयकको अन्तर्वस्तु,"अहिलेको चटारोनयाँ संविधान आएको सात वर्ष पुग्दै छ । संविधान कार्यान्वयन गर्न बन्नुपर्ने धेरै कानुन बन्न सकेका छैनन् । प्रतिनिधिसभाले नागरिकताजस्तो संवेदनशील विषयमा संशोधन विधेयक पारित गर्न आवश्यकताभन्दा बढी ढिलाइ गर्यो । परिणामस्वरूप संविधानले दिनुपर्ने भनिएका नेपालीलाई नागरिकताको प्रमाणपत्र दिन सकिएन । यो वा त्यो बहानामा नागरिकता विधेयक अलपत्र पर्यो । यसैबीच दुईपटक प्रतिनिधिसभा विघटन भएर अदालतबाट प्रतिनिधिसभा ब्युँझेको अवस्था छ ।नागरिकता नपाएका कारण नेपाली नागरिकले पेसा, व्यवसाय, रोजगारी, राज्यबाट पाउनुपर्ने सुविधाबाट वञ्चित हुनुपरेको छ । बाबुआमाले जन्मका आधारमा नागरिकता लिनाले वा पछि जन्मिनाले नागरिकता नपाउनेहरूको संख्या हजारौं पुगिसक्यो । २०७२ सालमा १६ वा १८ वर्ष उमेर भएका व्यक्ति आज क्रमशः २३ र २५ वर्ष पुगेका छन् । तर तिनले नागरिकता पाएनन् । सांसदहरूलाई प्रत्येक दिन नागरिकतासम्बन्धी विधेयक पारित गर्न दबाब बढ्दै गएको थियो । पूर्ववर्ती सरकारले प्रतिनिधिसभा विघटन गरेका बेला अध्यादेशमार्फत यसको हल निकाल्ने प्रयास गरेको थियो । तर, त्यसमा सर्वोच्च अदालतले रोक लगायो । अब दुवै सदनबाट नागरिकता विधेयक पारित भइसकेकाले राष्ट्रपतिबाट प्रमाणीकरण गर्नुको विकल्प छैन । त्यसैले वर्तमान सरकारले राज्य व्यवस्था तथा सुशासन समितिको विवादित प्रतिवेदनलाई विधेयकको अंग बनाउन नचाहेर फिर्ता लिई नयाँ विधेयक प्रतिनिधिसभामा प्रस्तुत गरेको थियो ।मलाई लाग्छ, यसमा मोटो राजनीतिक समझदारी बनेको छ । अघिबाट ल्याइएको अध्यादेशकै व्यवस्थाअनुकूल विधेयक आएकाले प्रमुख प्रतिपक्षको पनि अपनत्व यसमा रहेको बुझ्न सकिन्छ । वैवाहिक अंगीकृत नागरिकताका सम्बन्धमा सरकारले ल्याएको विधेयकमा कुनै संशोधन नै छैन । संशोधन नै नभएकाले २०६३ सालकै व्यवस्थाले स्वतः मान्यता पाउने भयो । लोकतन्त्रमा सारभूत र प्रक्रियागत दुवै कुराको उत्तिकै महत्त्व हुन्छ । विधेयक समितिमा नलगी सोझै सदनबाट पारित गरियो भन्ने सवालमा यसअघि यी दुवै प्रक्रियालाई संसद्ले स्वीकार गरेका नजिर छन् । यो नजिर राम्रो हैन, तर प्रतिनिधिसभाको निर्वाचनको मुखमा र प्रतिनिधिसभाको यही कार्यकालमा टुंग्याउनुपर्ने नागरिकता सम्बन्धी विधेयकलाई त्यसै टाँगेर राख्न नसकिने अवस्थालाई पनि विचार गरिनुपर्ने हुन्छ । तसर्थ जुन परिस्थितिमा हामी छौं, त्यसमा नागरिकता दिने सवालमा एकअर्कालाई देखाएर वा प्रक्रियागत कुरो अघि सारेर नागरिकता विधेयक पारित नगर्नु भूल हुने थियो । अब यस विषयमा नयाँ गठन हुने प्रतिनिधिसभामा विमर्श गरी एकीकृत नागरिकता विधेयक प्रस्तुत गर्न चाहिँ सकिन्छ ।"
यौन हिंसाको अनुभूति र अपव्याख्या,"व्य क्तिको पहिलो अधिकार आफ्नो शरीरमाथि हुन्छ र शरीरमाथि भएको हिंसाबारे बोल्ने अधिकार पीडितको मात्र हो । कहाँ, कहिले, कसलाई, कसरी भन्ने वा नभन्ने अथवा न्यायालयको प्रक्रियामा जाने वा नजाने भन्ने विषय भीडले निर्धारण गर्ने होइन । जब अन्याय, हिंसा र शोषणको कुरा आउँछ, बहस जहिल्यै न्यायलयमा गएर टुंगिन्छ । न्यायालयको ढोका कति सजिलो छ भन्नै परेन । न्यायको अनुभूति सधैँ न्यायालयमै पुगेर हुन्छ भन्ने पनि छैन । त्यसैले कसरी वा कहाँ पुगेर न्यायको ढोका ढकढकाउने भन्ने विषय पीडितमा निर्भर रहन्छ, रहनुपर्छ ।न हिंसा सहन सजिलो छ न हिंसाबारे बोल्न । कहिलेकाहीँ आफैंमाथि भैरहेको हिंसालाई हिंसा नै भनेर बुझ्न पनि वर्षौ लाग्न सक्छ । हामीमा विरोधाभासहरू धेरै छन् । अझै हामी संरचनाका दासी हौं । नराम्रो हो भन्ने ठान्दाठान्दै पनि कतिपय घटना यस्ता हुन्छन्, जसबारे बोल्न सकिन्न । हिंसाबारे बोल्न किन ढिला गरिस् भनेर प्रश्न गर्नु समाजिक संरचना र व्यक्तिमा अन्तर्निहित विरोधाभासलाई नदेखेझैं गर्नु हो ।सामाजिक संरचनाले हामी सबैलाई बाधेको छ । चाहेर वा नचाहेर संरचनाको लाभ र दुरुपयोग सबैले गरेकै हुन्छन् । केही महिनायता बाहिरिएका यौन हिंसाका न्यायालयसम्म पुगेका अधिकांश मुद्दामा पीडित र पीडक सामाजिक संरचनाको माथिल्लो तहमा छन् । सामान्य मानिसको कथा भएको भए, पुलिसचौकीको वा गाउँघरको मिलापत्रमा टुंगिसक्थ्यो । हिंसालाई हिंसाका रूपमा मात्र बुझेर छलफल अगाडि बढाइयो ? हिंसाबारे बौल्दै गर्दा अदालतबाहिर पीडितले रोज्ने न्यायको बाटोलाई के ससम्मान अपनाइयो ? सबै पीडितले पीडकलाई अदालत लग्नैपर्छ भन्ने बाध्यता छैन । हिंसाको प्रकृति र पीडितको रोजाइ जहिले पनि न्यायिक प्रक्रियाको पहिलो खुट्किलो बन्नुपर्छ । कहिलेकाहीँ पीडकको माफीले मात्र पनि पीडितले न्यायको अनुभूति गर्न सक्छन् । यस्तोमा पीडित कानुनी उपचारमा जानु नै पर्ने बाध्यता थोपारिनु हुन्न । किन हिंसाबारे पीडित ढिला बोल्छन् भन्ने प्रश्न जहिल्यै आउँछ । हिंसा वा दुर्व्यवहार जीवनका सामान्य अनुभव होइनन् । सधैं बिथोलिरहने, कहिल्यै निको नहुने घाउहरू हुन् । यी घटनासँग जब फेरि साक्षात्कार भइन्छ वा सुनिन्छ वा अरू कुनै घटनाले ट्रिगर गर्छ अनि मात्र पीडालाई महसुस गर्न थालिन्छ । तब मात्र हिंसाको अनुभूति हुन्छ । त्यसपछि मात्र बोलिन्छ, अन्यायको अनुभूति गरिन्छ । तब पनि पीडकलाई लाग्न सक्छ यो लज्जाको विषय हो वा बोल्दा मलाई समाजले नराम्रो पो ठान्छ कि । हुन पनि समाजले अझै यौन दुर्व्यवहारलाई लज्जा ठान्छ । त्यसैले यस्ता घटना बाहिरिन वर्षौं लाग्न सक्छ, घटनाको पूर्ण विवरण पीडितले कहिले नदिन पनि सक्छन् । यस्तोमा अर्धसत्यलाई न्यायालयले पूर्ण सत्यको रूपमा लिनुपर्ने अवस्था हुन पनि सक्छ ।हिंसाबारे बोल्न सजिलो छैन । भारतपाकिस्तान विभाजनको समयमा भएका महिला हिंसाका घटनाहरू अहिले आएर मात्र छलफलको विषय बनिरहेका छन् । विभाजनपछिका करिब बीस वर्षमा हिंसाका घटनाबारे विरलै छलफल गरियो । करिब साठी वर्षपछि उर्दू आख्यानकार मन्टो का कथाहरू पढ्न थालिएका छन् । त्यस्तै अहिले आएर उर्वशी बटालिया र रितु मेननका विचारहरूलाई मनन गर्न थालिएको छ । अमेरिकी लेखिका रोक्सना गेले पनि आफूमाथि भएको सामूहिक बलात्कारको कथा वर्षौंपछि मात्र आफ्नो पुस्तक हङ्गर मा लेखिन् । लेखकका रूपमा स्थापित भैसक्दा, नारीवादको आफ्नै परिभाषा दिइसक्दा पनि उनलाई आफ्नो तीतो अनुभवबारे बोल्न वर्षौं लाग्यो । बाह्र वर्षमै यस्तो अनुभवसँग साक्षात्कार हुँदा मलाई लाग्यो म सानी र दुब्ली भएर हो । मैले भनिहाले पनि कसैले विश्वास गर्दैन । उनको यस्तो अनुभूतिले भन्छ, पीडितलाई म पीडित नै हुँ भनेर निर्क्योल गर्न पनि सजिलो छैन । गरिहाल्यो भने पनि समाजले पीडितको रूपमा नहेरिदिन सक्छ । यस्तो सामाजिक परिवेशमा पीडितले खुल्लमखुला पीडितका रूपमा बाहिर आउन सजिलो छैन तथापि घटनाबारे बोल्ने पहिलो अधिकार पीडितमै रहन्छ । एक कवि तथा स्तम्भकारले भोगेको यौन दुर्व्यवहारको घटना भर्खरै सार्वजनिक भएपछि धेरैको प्रश्न थियो उनी आफैं बोल्नलेख्न सक्ने भएर पनि किन यतिका समय मौन रहिन् ? यो सोध्न सजिलो छ तर बोल्न केले रोक्यो भनेर विरलै प्रश्न गरियो । झट्ट हेर्दा, उनी प्रतिकार गर्न सक्ने सामाजिक हैसियतमा थिइन् तर उनको मनोसामाजिक अवस्थाबारे हामीले सोचेनौं । मानिस विरोधाभासले भरिएको हुन्छ । जति सजिलै अरूबारे बोल्न सकिन्छ, आफैंबारे बोल्न त्यति नै कठिन लाग्न सक्छ । हामी सबै एक हिसाबमा दोगला छौं । हामीसँग संरचानले थुपारेको जटिल मनोसामाजिक मनस्थिति छ । चाहेर पनि अरूले सोचेझैं सपाट बन्न सक्दैनौं । उनी यतिका वर्ष मौन बस्नुको पहिलो कारण पनि यही हो । जब हिंसाको घटना लामो अन्तरालपछि पीडितले बाहिर ल्याउँछन् तब समाजले सजिलै किन ढिला ? भनिदिन्छ । पीडितले अदालतको बाटो रोज्छ भने पनि, त्यो कठिन बाटोलाई पछ्याइरहन सक्ने आर्थिक र सामाजिक हैसियत छ कि छैन भन्ने पक्षले न्यायिक प्रक्रियामा महत्त्वपूर्ण भूमिका खेल्छ । पीडितले बयान फेरिन् भन्न सजिलो छ र तर किन कानुनी उपचारमा गएर पनि यस्ता घटना दोहोरिन्छन् भन्नेबारे हामी अनभिज्ञ बनिदिन्छौं । यस्ता अधिकांश घटनामा पीडित न्यायको ढोकासम्म पुग्न सजिलो छैन । यसका पछाडि आर्थिक, सामाजिक र अन्य मनोसामाजिक थुप्रै कारण छन् । केही महिनायताका यौन दुर्व्यवहारका घटनाको छलफलमा हामी न्यायका ज्ञाता बनिदिएका छौं । पीडितले सार्वजनिक नगर्दानगर्दै स्वीकृतिबिनै घटनाहरूलाई आफ्नै तबरले सार्वजनिक गरिदिन्छौं । पीडितले उनको न्यायको बाटो के हुनुपर्छ भनेर निर्क्योल नगर्दानगर्दै हामी आफैंले यो हुनुपर्छ भनिदिन्छौं । कतिपय अवस्थामा बहसको सामान्य मर्यादालाई पनि सम्मान नगरी व्यक्तिगत गालीगलौजसम्म पुग्छौं । हिंसाको घटना बुझ्न खोज्नुको सट्टा अपव्याख्या गर्छौं । यस्तो बहसमा हामी सबैले आआफ्नो ठाउँबाट गल्ती गर्यौं । अन्त्यमा, हिंसा र पीडितले रोज्ने न्यायको बाटो कठिन हुन्छ । यसलाई यस्तो नै हुनुपर्छ भनेर पीडितबाहेक अरूले निर्क्योल गर्नु हिंसा र न्यायिक प्रक्रियाको जटिलतालाई नबुझ्नु हो । कहाँ, कसरी हिंसाको घटनालाई सार्वजनिक गर्ने, कस्तो न्यायको बाटो रोज्ने भन्ने पीडितले निर्धारण गर्ने हो । अब यस्ता घटना आउँदा, समाज पीडितको न्यायको छनोटमाथि हावी हुनु हुन्न ।"
"संसदीय छानबिन होइन, विधिवत् अनुसन्धान","बजेट निर्माणका बेला अनधिकृत व्यक्तिको प्रवेश र त्यसबाट परेको प्रभावलाई छानबिन गर्न संसदीय समिति गठन गरियो । उक्त समितिको प्रतिवेदनको निष्कर्ष समितिको गठनसँगै जे पूर्वानुमान गरिएको थियो, त्यही अनुरूप नै आउने निश्चितप्रायः छ । दलीय आग्रहपूर्वाग्रहका आधारमा घटनाको पुष्टि गर्ने संयन्त्रको निर्माण गरिसकेपछि न सत्य सत्य रहन्छ न त तथ्यले सत्यको खोजी नै गर्छ । हामी खोजेजस्तै गर्छौं, तिमी लुकेजस्तै गर भनेझैं यो लुकाछिपीको खेलबाट तथ्य फेला पर्ने र अपराधी पत्ता लाग्ने कुरै भएन । छानबिन आफैंमा सीमित दायरामा गरिने सोधपुछको विधि मात्र हो । विभिन्न सार्वजनिक स्थानमा पनि सोधपुछ कक्ष राखिएका हुन्छन्, जसको जानकारीको दायरा सीमित हुने गर्दछ । यस्ता ठाउँमा प्रश्न सोध्ने व्यक्ति र सोधिने व्यक्तिका सीमित जिज्ञासाको जवाफ मात्र पाइने गर्दछ । संसदीय छानबिनमा पनि जोजो फेला परे, उनीहरूकै सुविधा अनुरूप सोधपुछ गरियो । उनीहरूले जे भने, त्यसैलाई जानकारीका रूपमा लिएर प्रतिवेदनको अंग बनाइयो । अन्तमा म कुटेजस्तो गर्छु, तँ रोएजस्तो गर् भनेर छानबिनलाई टुंगोमा पुर्याउने काम सुसम्पन्न गरिँदै छ । राजनीतिक खपतको रणनीति अनुरूप गरिने छानबिनको परिणति यस्तै हुनु स्वाभाविकै थियो, यो परिणाममुखी हुनै सक्दैनथ्यो । आम नागरिकले यसमा फरक र तथ्यपरक परिणामको अपेक्षा गरेका पनि थिएनन् । तसर्थ छानबिन प्रतिवेदनप्रति कसैको कौतूहल र व्यग्रता रहने कुरै भएन । यो छानबिनले न सत्य र असत्यलाई छान्न नै सक्यो न त घटना र पात्रको मिलन नै गराउन सक्यो । ठूलै प्वाल परेको छन्नीले, चाल्नीले छान्ने काम गर्दा निस्किने परिणाम अनुमानयोग्य नै हुन्छ ।यस घटनालाई समितिका सदस्यहरूले आआफ्नो दलीय आग्रह र पूर्वाग्रहको दोषी चस्माबाट हेरे, जसको प्रत्यक्ष प्रभाव घटनाको दृश्यमा रहेका पात्रहरूमा समेत पर्न गयो । परिणामस्वरूप खोजेझैं गरिएका पात्रहरू न कम्प्युटरको दृश्यमा देखा परे न त घटनालाई समर्थन वा खण्डन गर्ने दसी नै भेट्टियो । जे देखियो, त्यो पनि कम्प्युटरको हार्ड डिस्कमा धमिलो देखियो । अब धमिलो पानीमा माछा मार्नेहरूका लागि पानीमा माछा थियो वा थिएन, दुइटै विकल्प खुलै रहन गए । यसैलाई भनिन्छ सर्प पनि नमर्ने लाठी पनि नभाँचिने ! यो साँच्चिकै गम्भीर र कानुन नै उल्लंघन हुन गएको विषय हो वा राजनीतिक आरोपप्रत्यारोप मात्र ? व्यवस्थापिकामै उठान गरिएको विषयलाई आपराधिक सूचनाका रूपमा ग्रहण गरी खुला छानबिन वा अनुसन्धानका लागी निवर्तमान अर्थमन्त्रीले मार्गप्रशस्त गरेका हुन् वा मुद्दालाई अप्रासंगिक ढंगले अन्तै मोड्न खोजेका हुन् ? घटनाको सत्यतथ्य जस्ताको तस्तै प्रमाणित होस् भन्ने सांसदहरूको माग र निवर्तमान अर्थमन्त्रीको चाहना हो भने यो घटनासम्बद्ध सूचनालाई कसुरका रूपमा अनुसन्धानको दायरामा ल्याउन आवश्यक छ । यस घटनालाई अनुसन्धानको प्रक्रियामा समावेश गराउने हो भने सर्वप्रथम कुन कानुनको अधिकार क्षेत्रभित्रको कसुरमा कुन निकायबाट अनुसन्धान गरिनुपर्ने हो, तत् निकायलाई संसदीय सचिवालय वा अरू सरोकारवालाले पनि आफूसँग भएका सूचनाको विवरण खुलाई अनुसन्धानका लागि अनुरोध गर्नुपर्दछ । उदाहरणका लागि, सरकारी अड्डामा अनधिकृत व्यक्तिको प्रवेश भयो भन्ने दाबीलाई सरकारी पक्षले अस्वीकार गरेको छ । यदि त्यो साँचो हो भने पनि उक्त व्यक्ति आफ्नै तवरले प्रवेश गरेको हुनुपर्दछ भन्ने विषयलाई प्रमाणित गर्न प्रहरीले केही सार्वजनिक अपराध ऐनको कसुरमा अनुसन्धान अघि बढाउन सक्दछ । किनभने सरकारी अड्डामा अनधिकृत व्यक्तिको प्रवेश र सरकारी कामकाजमा बाधा पुर्याउने कार्यलाई उक्त ऐनले निषेध गरेको छ । ठहर गर्नुपर्ने मूल विषय त अनधिकृत व्यक्तिको प्रवेशभन्दा पनि निजले बजेट निर्माणमा पारेको प्रभाव र त्यसैका आधारमा करका दायरामा गरिएको हेरफेर हो, जसका कारण अमुक व्यापारिक घरानालाई लाभ वा हानि पुग्न गयो । अनुसन्धानको केन्द्रमा रहेको विषय यही हो भने, बजेटको रातो पुस्तिकामै प्रस्टिएको छ, त्यो काम आपराधिक मन वा नीतिगत निर्णयबाट भएको हो वा होइन भन्ने तथ्यको पुष्टि गर्न भ्रष्टाचार निवारण ऐनका दफा ६,७ र ८ आकर्षित हुने गर्दछन् । त्यहाँ कमिसन, राजस्व चुहावट र निश्चित व्यक्तिलाई लाभ वा हानि पुर्याउने गरी पदीय दुरुपयोग भएको खण्डमा गरिने सजायका विषयमा अनुसन्धान गर्न अख्तियारजस्तो संवैधानिक निकायको व्यवस्था गरिएकै छ । हैन, यो घटना राज्यविरुद्धकै अपराध हो, सम्प्रभुतासँगै जोडिएको विषय हो भन्ने माग हो भने त्यसका पनि अनुसन्धान गरिने निश्चित विधिहरू तोकिएकै छन् ।अनुसन्धान मात्र त्यस्तो विधि हो जसले घटना सम्बन्धी अनुमानलाई तथ्यका माध्यमबाट एउटा निष्कर्षमा पुर्याउने गर्दछ । त्यसैले अनुसन्धानलाई रिजल्ट अफ हाइपोथेसिस भनिन्छ । अनुसन्धानले मात्र सत्य र असत्यबीचको भ्रमलाई निवारण गर्न सक्दछ । अधिकारविहीन छानबिन समितिका विगतका अभ्यासमा पनि कुनै अपराधीले सजाय पाएको उदाहरण देखिन्न । केही समयअघि मात्रै वाइडबडीमा गरिएको छानबिनलाई सम्बन्धित निकायले कुनै महत्त्व दिएन । त्यसैले निर्दिष्ट कानुनले तोकेको विधिबाट वैधानिक अनुसन्धान गरिए मात्र कुनै पनि मुद्दा टुंगोमा पुग्न सक्दछ । माथि उल्लिखित विधिबाहेक समग्र विषयलाई एउटै डालोमा राखेर अनुसन्धान गर्ने हो भने निश्चित अधिकारसहितको स्वतन्त्र जाँचबुझ आयोग गठन गरेर मुद्दालाई टुंगोमा पुर्याउन सकिन्छ । घटनाको अनुसन्धानका क्रममा मूल रूपमा दुइटा पक्षमा त्रुटि नहोस् भनी ध्यान दिने गरिन्छ पहिलो, कानुनको त्रुटि (मिस्टेक अफ ल), र दोस्रो, तथ्यको त्रुटि (मिस्टेक अफ फ्याक्ट) । यी दुवै विषयलाई एकअर्काका पूरकका रूपमा ग्रहण गरिए मात्र अनुसन्धानबाट आपराधिक कार्य (एक्टस रियस) र आपराधिक मन (मेन्स रिया) को पुष्टि हुन सक्दछ । गलत मनसायले गरिने छानबिनले आपराधिक कसुरको पुष्टि गर्न सक्दैन । यस्तो अवस्थामा तथ्य होइन, भ्रम मात्र स्थापित हुन सक्दछ । तथ्यको संकलनले सत्यको आकलन गर्ने अनुसन्धानात्मक विधिलाई नै प्रयोगमा नल्याइएपछि सीसीटीभी फुटेज, बिचौलियाको बयान, कल डिटेल, लोकेसन ट्र्याकिङ किन भएन भन्ने विषयमा चर्चा गर्नु नै निरर्थक छ । यी त अनुसन्धानकर्मीको विज्ञताले तुरुन्तै पत्ता लाग्ने सामान्य विषय मात्र हुन् । चिकित्सककहाँ उपचार गर्न गएकै छैन, रोग निको भएन भनेर किन दुखेसो गर्नु ? घाटे वैद्यकहाँ पुग्ने बेलाजस्तै गरी अन्तिम समयमा केही थान कम्प्युटरलाई दृश्य रिकभरीका लागि प्रहरीकहाँ पुर्याउनुको सट्टा आरम्भमै अनुसन्धानको सम्पूर्ण जिम्मा प्रहरीलाई नै दिएको भए के हुन्थ्यो ? काम कुरो एकातिर, कुम्लो बोकी ठिमीतिर भनेको यही होइन र !"
कोरोनाको उद्गमस्थल वुहानमा फेरि लकडाउन,"बेइजिङ (एजेन्सी) चीनको हुबई प्रान्तको वुहानमा पुनः लकडाउन गरिएको छ । चार जनामा कोरोना संक्रमण देखिएपछि वुहानको जियांग्सिया जिल्लामा लकडाउन गरिएको हो । संक्रमित व्यक्तिहरूमा कुनै लक्षण नदेखिएको चिनियाँ जनस्वास्थ्य अधिकारीहरूले जनाएका छन् ।करिब १० लाख जनसंख्या रहेको जियांग्सियाका स्थानीय बासिन्दालाई ३ दिनसम्म घरभित्रै बस्न भनिएको छ । १ करोड २० लाख जनसंख्या भएको वुहान सहरमा नियमित रूपमा कोरोना परीक्षण हुँदै आएको छ । नियमित परीक्षणकै क्रममा २ दिनअघि २ जनामा संक्रमण पुष्टि भएको थियो । संक्रमितको कन्ट्र्याक्ट ट्रेसिङका क्रममा थप २ जनामा संक्रमण पुष्टि भएपछि लकडाउन घोषणा गरिएको हो ।वुहान कोरोना भाइरसको उद्गमस्थल हो । सन् २०१९ को डिसेम्बरमा वुहानमा पहिलो पल्ट कोरोना भाइरस देखिएको थियो । सुरुमा वुहान कोरोनाको उद्गमस्थलका रूपमा विश्वसामु चिनिए पनि पछिल्लो समय भने चीन कोरोना नियन्त्रणमा प्रभावकारी कदम चाल्ने मुलुकका रूपमा चिनिएको छ ।कोरोना भाइरस रोकथाम तथा न्यूनीकरणमा चीनले कडा नीति अपनाएको छ । जिरो कोभिड रणनीतिअन्तर्गत चीनले ठूलो मात्रामा परीक्षण, आइसोलेसन र स्थानीय स्तरमा लकडाउन गर्दै आएको छ । कोरोना रोकथाम तथा न्यूनीकरणका लागि चिनियाँ रणनीति विश्वकै प्रभावकारी मानिन्छ । जसका कारण स्वास्थ्य क्षेत्र सबल मानिने अन्य मुलुकको तुलनामा चीनमा कोरोनाका कारण कम मानवीय क्षति भएको छ ।वुहानमा पहिलो पटक कोरोना पुष्टि भएपछि नै लकडाउन गरिएको थियो । सुरुमा उक्त कदमको विश्वभरबाट आलोचना भए पनि संक्रमण उच्च तहमा विस्तार हुन थालेपछि सबैजसो मुलुक र प्रमुख सहरहरूले यही कदमको अनुसरण गरेका थिए । चीनले सुरुवातदेखि नै संक्रमण विस्तारलाई रोक्न प्रभावकारी कदम चालेकाले त्यहाँ ठूलो क्षति हुन नपाएको समेत विश्लेषण हुँदै आएको छ । स्थानीयस्तरमा हुँदै आएको लकडाउनले स्थानीयको दैनिकी र व्यापार व्यवसायमा गहिरो असर परिरहेको भन्दै पछिल्लो समय भने उक्त कदमको आलोचनासमेत हुँदै आएको छ ।गत महिना मात्रै चीनकै आर्थिक राजधानी मानिने सांघाईमा २ महिना लामो लकडाउन अन्त्य गरिएको थियो । साढे २ करोड जनसंख्या रहेको उक्त सहर लगातारको सामूहिक परीक्षणपछि अहिले न्यु नर्मल को अवस्थामा फर्किसकेको छ ।चीनभर वर्षको सुरुवातमा खोप अभियानमा सुस्तता आए पनि अहिले तीव्रता दिइएको छ । संक्रमण दरकै आधारमा अझै पनि यात्रा अनुमति, खेल, जागिरदेखि दैनिक कामकाजमा समेत नियन्त्रण राख्दै आएको छ । खोप विकाससँगै अन्य मुलुक र सहरले कोरोना महामारीसँग जुझेरै अघि बढ्नुपर्ने भन्दै सोहीअनुसारको नीति बनाई कार्यान्वयनमा ल्याइरहँदा चीनले झने अझै उच्च तहको सतर्कता र परीक्षण अभियानलाई निरन्तरता दिइराखेको छ । स्वास्थ्य सेवा, जनशक्ति र अस्पतालको क्षमता अभिवृद्धि गरिरहेको छ । विश्व अर्थतन्त्र कोरोना महामारीको चपेटामा परे पनि चीनले बलियो स्वास्थ्य नीति र कार्यान्वयनकै बलमा आफ्नो अर्थतन्त्रलाई थप बलियो बनाउनसफल भएको छ ।कोरोना संक्रमण फैलन नदिन र उत्पादन दर खस्किन नदिन चिनियाँ कम्पनी र उद्योगहरूले क्लोज्ड लुप सिस्टम मा काम गरिरहेका छन् । जसमा कर्मचारीको परिवार वा बाह्य व्यक्तिसँग न्यूनतम मात्रै सम्पर्क हुन्छ । कर्मचारीलाई उद्योगमै रहने व्यवस्था मिलाई उत्पादन घट्न नदिने नीति अपनाइएको छ । जसका कारण चिनियाँ अर्थ व्यवस्था चलायमान भइराखेको छ । अमेरिकाको जोन्स होप्किन्स विश्वविद्यालयका अनुसार अहिलेसम्म चीनमा कोरोनाबाट १४ हजार ७ सय २० जनाको मृत्यु भएको छ भने करिब २२ लाख जनामा संक्रमण पुष्टि भएको छ ।"
एउटै सिरिन्जबाट ३० जनालाई खोप !,"भोपाल (एजेन्सी) भारतको मध्यप्रदेश राज्यको एक विद्यालयमा ३० विद्यार्थीलाई एउटै सिरिन्जबाट कोरोनाविरुद्धको खोप लगाइएको पाइएको छ । सागर जिल्लास्थित जैन पब्लिक स्कुलमा बुधबार खोप अभियानका क्रममा सिरिन्ज अभावभएपछि एकै सिरिन्जबाट खोप लगाइएको पाइएको भारतीय सञ्चारमाध्यमहरूले जनाएका छन् ।कोरोनाविरुद्ध खोप लगाउने मुलुकहरूमा भारत चीनपछि दोस्रो नम्बरमा आउँछ । भारतभर हालसम्म २ अर्ब ३ करोड मात्रा खोप प्रयोग भइसकेको छ । भारतीय स्वास्थ्य तथा परिवार कल्याण मन्त्रालयका अनुसार ९८ प्रतिशत वयस्क भारतीय नागरिकले कोरोनाविरुद्धको कम्तिमा एक मात्रा खोप लिइसकेका र ९० प्रतिशतले प्राथमिक मात्रा लगाइसकेका छन् । सन् २०२१ को जनवरीमा खोप अभियान थाल्नु एक महिनाअघि नै मन्त्रालयले खोप लगाउने प्रोटोकल नै सार्वजनिक गरेको थियो । जसमा एक पटकमा एक निडल, एक सिरिन्ज प्रयोगलाई अनिवार्य तोकिएको छ । तर, बालबालिकालाई खोप लगाउने क्रममै चरम लापरबाही गरिएको भन्दै अहिले व्यापक आलोचना भइरहेको छ । सामाजिक सञ्जालमा खोप लगाइदिने स्वास्थ्यकर्मी जितेन्द्र राईसँगको भिडियो कुराकानीभाइरल बनेको छ । उक्त भिडियोमा राईले एक व्यक्तिलाई एउटा मात्रै खोप प्रयोग गर्नुपर्नेबारे आफू सचेत रहे पनि माथिल्ला अधिकारीको आदेशका कारण त्यस्तो कदम चालेको बताएका छन् । मलाई एक थान मात्रै सिरिन्ज दिइएको थियो । यही एउटा मात्रै सिरिन्ज प्रयोग गर्ने हो भनेर सोध्दा माथिबाट हो भन्ने जवाफ दिइयो, उनले भनेका छन्, यस्तो अवस्थामा मेरो गल्ती कसरी हुन्छ ? खोप लगाएका विद्यार्थीले घरमा सुनाएपछि अभिभावकहरूले जिल्लास्थित खोप अधिकारीसमक्ष उजुरी गरेका थिए । घटना बाहिरिएपछि राज्यको स्वास्थ्य विभागले स्वास्थ्यकर्मी राई र जिल्लास्थित खोप अधिकारी डा राकेश रोसनविरुद्ध लापरबाहीसम्बन्धी मुद्दा दायर गर्दै छानबिन थालेको छ । अभिभावकको उजुरीलाई गम्भीरतापूर्वक लिँदै जिल्लास्थित मुख्य चिकित्सा एवं स्वास्थ्य अधिकारी (सीएमएचओ) ले खोपस्थलको निरीक्षण गर्दा घटना सत्य पाएका थिए, सागल जिल्लाका अधिकारी क्षितिज सिंघलले भने । सिंघलका अनुसार जिल्लाका उच्च अधिकारीको टोली खोपस्थलमा अनुगमनमा जाँदा स्वास्थ्यकर्मी राई त्यहाँ थिएनन् भने उनको मोबाइल फोनसमेत स्विच अफ थियो ।भारत विश्व स्वास्थ्य संगठन र युनिसेफको सुरक्षित खोप अभ्याससम्बन्धी नीतिको पक्षपाति राष्ट्रसमेत हो । तर, यो पहिलो पटक भएको घटना भने होइन । यसअघि मृत्यु भइसकेका व्यक्तिलाई पनि खोप लगाएको प्रमाणपत्र जारी गरिएको, फरक खोपको मिश्रण तथा खोप नलगाएका व्यक्तिलाई समेत खोप प्रमाणपत्र दिइएको सम्बन्धी धेरै उजुरी परेको विभिन्न रिपोर्टमार्फत सार्वजनिक भएको थियो । सन् २०२१ को मे महिनामा उत्तरप्रदेश राज्यका २० जनालाई कोभिसिल्ड वा अस्ट्राजेनेका खोप दिइएको एक महिनाभित्रै भारतमै विकास गरिएको कोभ्याक्सिन खोप दिइएको पाइएको थियो । यसैगरी, महाराष्ट्र राज्यको थाने शहरमा कोरोनाविरुद्धको खोपको सट्टा एन्टीरेबिज खोप दिइएको थियो । त्यससम्बन्धी समाचार प्रकाशनप्रसारण भएपछि संलग्न चिकित्सक र नर्सलाई निलम्बन गरिएको थियो । कोरोनाविरुद्धको खोप मिश्रण गरिनुलाई भारतमा अपराध मान्ने गरिन्छ ।पछिल्लो २४ घण्टामा भारतमा थप १८ हजार ३ सय १३ जनामा संक्रमण पुष्टि भएको छ भने ५७ जनाको मृत्यु भएको छ ।"
आधा अस्ट्रेलियाली प्रविधि दुरुपयोगबाट हुने हिंसाको सिकार,"(अस्ट्रेलिया)  प्रविधिको विस्तारमा आएको तीव्रताले सुविधा मात्र दिएको छैन, बढ्दो प्रयोगले विभिन्न समस्यासमेत सिर्जना गर्दै आएको छ । अस्ट्रेलियामा हालै सार्वजनिक एक बृहत् अध्ययनले प्रविधिको दुरुपयोग गरी हुने हिंसा बढ्दै गएको देखाएको छ । आधा अस्ट्रेलियाली नागरिक प्रविधिबाट हुने हिंसाको सिकार बनिरहेको उक्त अध्ययनमा दाबीसमेत गरिएको छ ।नेसनल रिसर्च अर्गनाइजेसन फर वुमेन्स सेफ्टी (एन्रोज) ले बिहीबार सार्वजनिक गरेको अध्ययन प्रतिवेदनमा आधा अस्ट्रेलियाली नागरिकले प्रविधिको दुरुपयोगमार्फत गरिने कुनै न कुनै किसिमको हिंसा भोग्नुपरेको तथ्य उल्लेख छ । पुरुषले पुरुषलाई प्रविधिमार्फत गर्ने दुर्व्यवहारदेखि सामाजिक सञ्जालमा कसैलाई दुःख दिने र अपरिचित वा आफ्नै पूर्वसाथीलाई अनलाइन, एप्लिकेसनमार्फत निगरानी गर्ने गरिएको पाइएको पनि एन्रोजले जनाएको छ ।करिब ४ हजार ६ सय अस्ट्रेलियाली वयस्क नागरिकमा गरिएको सर्वेक्षणबाट विशेषगरेर महिला तथा अल्पसंख्यक समूह बढी पीडित बनेको पाइएको प्रतिवेदनमा उल्लेख छ । जसमध्ये पनि नजिककै व्यक्तिबाट धेरै जना हिंसामा पर्ने गरेको बताइएको छ । एन्रोजका अनुसार यस्तो हिंसामा पर्नेमा तीन चौथाइ समलिंगी, प्रत्येक तीन नागरिकमध्ये दुई जना आदिवासी र प्रत्येक पाँचमध्ये तीन जना अपाङ्गता भएका व्यक्ति छन् । प्रविधिको प्रयोग गरेर हिंसा गर्नेमध्ये ४० प्रतिशत २५३४ वर्ष उमेर समूहका व्यक्ति छन् ।प्रविधिको माध्यमबाट हुने हिंसा र यसले दीर्घकालसम्म पार्ने प्रभावका बारेमा विस्तृत अनुसन्धान नभइसकेको सन्दर्भमा यो अध्ययनलाई महत्त्वपूर्ण मानिएको छ । उक्त अनुसन्धानकार्यकी सहलेखक डा एसर फ्लिनले पीडित तथा घटना भोगेका व्यक्तिहरू यसबाट पर्ने दीर्घकालीन क्षति र डरबाट चिन्तित रहेको समाचार संस्था एबीसीसँगको कुराकानीमा बताएकी छन् । एन्रोजकी प्रमुख कार्यकारी अधिकृत पद्मा रामनले प्रविधिको दुरुपयोग घरेलु तथा पारिवारिक हिंसा बढाउन सहयोगी बन्न सक्ने भन्दै चिन्ता व्यक्त गरेकी छन् । अध्ययन प्रतिवेदनमा समेत सरकार तथा सम्बन्धित निकायले अझै शिक्षा तथा तालिममार्फत प्रविधिको दुरुपयोगबाट हुने हिंसा भोगेका पीडितलाई सहयोग गर्नुपर्ने सुझाव दिइएको छ । अस्ट्रेलियास्थित मोनास विश्वविद्यालयकी प्राध्यापकसमेत रहेकी फ्लिन र आरएमआईटी विश्वविद्यालयकी प्राध्यापक डा एनेस्टेसिया पावेलले संयुक्त रूपमा २ वर्ष लगाएर यो अनुसन्धान गरेका हुन् । सन् २०२०२२ सम्म गरिएको अध्ययनमा उनीहरूले १८ वर्षमाथिका ४ हजार ५ सय ८६ अस्ट्रेलियालीसँग कुराकानी गरेको बताएका छन् । अनुसन्धानका क्रममा पीडित, हिंसा भोगिसकेका तथा दोषीहरूसँग ३० वटा अन्तर्वार्ता गरेको उनीहरूको भनाइ छ ।मोबाइल फोनमार्फत अपमानजक म्यासेज, इमेल र सामाजिक सञ्जालबाट सन्देश पठाउनु, कसैलाई लगातार नियन्त्रित गर्नर् ेतथा धम्की दिने प्रकृतिको कल गर्नु, कसैको अनुमतीबिना सन्देश हेर्नु, अंतरंग फोटो सार्वजनिक गर्नु, कसैलाई फोन चलाउन नदिनु वा नियन्त्रण गर्नु, निगरानी गर्न मिल्ने यन्त्रबाट अन्य व्यक्तिलाई पछ्याउनु, निगरानी गर्नु तथा जासुसी गर्नुलाई यस प्रकारको हिंसाका रूपमा लिने गरिएको छ । अस्ट्रेलियामा यसप्रकारका हिंसालाई कानुनी दायरामा ल्याउन तथा निगरानी गर्न सरकारले ईसेफ्टी कमिसन नै स्थापना गरेको छ ।क्विन्सल्यान्ड विश्वविद्यालयबाट सूचना तथा सञ्चार विषयमा विद्यावारिधि गरेका डा भरतराज पौडेल नेपालमा इन्टरनेट र प्रविधिबारे राम्रो जानकारी नभएका व्यक्तिलाई प्रयोग गरेर सामाजिक सन्जालमार्फत अपराध गर्ने, दुरुपयोग गर्ने र कानुनविहीनताको फाइदा उठाउनेलाई नियन्त्रण गर्न प्रभावकारी निकायको आवश्यकता भइसकेको सुनाउँछन् । अस्ट्रेलियाजस्तो विकसित मुलुकमा त यो अवस्था छ भने नेपालको ग्रामीण भेगमा कुन किसिमको हिंसा हुन सक्छ, यसको अनुमान मात्र गर्न सकिन्छ, उनले प्रविधिबाट हुने हिंसासम्बन्धी सूचना, शिक्षा र अधिकारबारे जानकारी गराउन सरकारी निकाय अग्रसर हुनुपर्ने सुझाए ।"
३०० वर्षयताकै ठूलो गुलाबी हीरा भेटियो,"लुवान्डा (एजेन्सी) अंगोलाको लुलोस्थित हीरा खानीमा ३०० वर्षयताकै सबैभन्दा ठूलो गुलाबी हीरा फेला परेको छ । ३४ ग्राम तौलको उक्त हीरालाई लुलो रोज नाम दिइएको छ । १७० क्यारेटको टाइप २ ए हीराको मूल्य करोडौं पर्ने बताइएको छ ।लुलोस्थित हीरा खानीमा भेटिएको यो पाँचौं ठूलो हीरा हो । अंगोला सरकार र अस्ट्रेलियाको लुकापा डायमन्ड कम्पनीले उक्त खानी सञ्चालन गरिरहेका छन् । यसअघि भेटिएको यस्तै प्रकृतिको हीरा पिंक स्टार हङकङमा भएको लिलामीमा करिब ७ करोड १२ लाख अमेरिकी डलरमा बिक्री भएको थियो ।हाल सुरक्षित रहेकोमध्ये सबैभन्दा ठूलो गुलाबी हीरा दरियाएनुर इरानको राष्ट्रिय ढुकुटीमा छ । भारतमा फेला परेको उक्त हीरालाई विज्ञहरूले त्योभन्दा ठूलो हीराबाट काटिएको अनुमान गर्ने गर्छन् । तर, फेला परेको आधारमा विश्वकै सबैभन्दा ठूलो हीरा भने कुलियन हो । ३ हजार १०७ क्यारेटको यो हीरा सन् १९०५ मा दक्षिण अफ्रिकाको खानीमा फेला परेको थियो । यसलाई पछि १०५ वटा टुक्रामा काटिएको थियो । जसमध्ये सबैभन्दा ठूलो कुलियन१ बेलायती मुकुटमा जडित छ ।"
प्रतिबन्ध लगाइएका वस्तुको आयात घटेन,"अघिल्लो आर्थिक वर्षमा १ अर्ब २१ करोड २५ लाखको हीरा आएको थियो । गत आर्थिक वर्षमा भने २ अर्ब १५ करोड ६१ लाख रुपैयाँको आयात भएको विभागको तथ्यांक छ । हीरा ९४ करोड ३५ लाख रुपैयाँ बराबरको २१ हजार ६९६ बढी परिमाण आयात भएको हो । प्रतिबन्धित वस्तुको आयात बढे पनि सामान्य रहेको विभागले जनाएको छ । सरकारले प्रतिबन्ध लगाउनुअगावै बैंकिङ माध्यमबाट आयातको प्रक्रिया सकिइसकेका सामग्री आएको विभागका सूचना अधिकारी पुण्यविक्रम खड्काले बताए । वैशाख १३ देखि सरकारले प्रतिबन्ध लगायो । ती अघि नै बैंकिङ प्रणालीमा गएका हुन्छन्, ती सामान आउन झन्डै २ महिना लाग्छ, उनले भने, व्यवसायीहरूले आवश्यकताअनुसार पहिले नै धेरै सामान मगाउने गर्छन ।प्रतिबन्ध लगाइएका मध्ये मोबाइल सेटको आयात पनि बढेको छ । परिमाणमा १२ लाख ६७ हजार २७८ पिस कम आयात भएको देखिए पनि मूल्यमा भने ३ अर्ब ९८ करोड ९० लाख रुपैयाँ बराबरको मोबाइल आएको छ । अघिल्लो आर्थिक वर्षमा ३६ अर्ब ९० करोड ४५ लाखको मोबाइल सेट आयात भएको थियो । गत आवमा ३८ अर्ब ६ करोड ६९ लाख रुपैयाँ बराबरको आयात भएको छ । मोबाइल सेट अन्तर्गत किप्याड फोनलगायत सबै प्रकारका स्मार्टफोन पर्छन् । सरकारले वैशाखमा ६ सय डलर माथीका फोनमा रोक लगाएपछि विभागले जेठदेखि स्मार्टफोनका लागि छुट्टै नेसनल हेडिङ कोड बनाएको छ । गत आर्थिक वर्षमा २ अर्ब ८२ करोड ६६ लाख रुपैयाँ बराबरको १ लाख ७६ हजार ५१० वटा स्मार्टफोन मात्रै आयात भएका छन् । सरकारले स्मार्टफोनको मात्र होइन, रंगीन टीभीका लागिसमेत छुट्टै कोड बनाएको छ । पहिला सबै प्रकारका टीभी एउटै कोडअन्तर्गत आयात हुन्थे । अब भने ४८ इन्चसम्मका टीभीका लागि छुट्टै कोड बनाइएको छ । आर्थिक वर्ष ०७७७८ मा २ अर्ब ६८ करोड ४८ लाख रुपैयाँ बराबरको १ लाख ४२ हजार ३५५ वटा रंगीन टीभी आयात भएको थियो । गत आर्थिक वर्षमा ३ अर्ब २१ करोड ८४ लाख रुपैयाँ बराबरको टीभी र अर्को कोडअन्तर्गत ९ करोड २२ लाख रुपैयाँ बराबरको ४ हजार ७९८ वटा टीभी आएका छन्, जुन ४८ इन्चसम्मका टीभीका कोड हुन् । अघिल्लो आर्थिक वर्षको तुलनामा गत आर्थिक वर्षमा ६२ करोड ५८ लाख रुपैयाँ बराबरको १८ हजार ५०३ वटा बढी रंगीन टीभी आएको विभागको तथ्यांक छ । प्रतिबन्धित जिप, कार र भ्यान (एम्बुलेन्स र शववाहनबाहेक) को आयातसमेत बढेको छ । अघिल्लो आर्थिक वर्षमा १५ अर्ब २८ करोड ११ लाख रुपैयाँको १५ हजार ५० वटा यस्ता सवारी आएको थियो । गत आर्थिक वर्षमा १६ अर्ब ८७ करोड ५० लाख ४५ हजारको १५०६० आएको छ । एम्बुलेन्सबाहेकका १ अर्ब ५९ करोड ३८ लाख ६५ हजार रुपैयाँ बराबरको १० वटा गाडी बढी आयात भएको छ । यस्तै २५० सीसीभन्दा माथिका मोटरसाइकल आयात भने १४ करोड ५५ लाख ५१ हजार रुपैयाँ बराबरको १३ सय ६० वटाले घटेको पाइएको छ । आर्थिक वर्ष ०७७७८ मा १ अर्ब ३६ करोड ४३ लाख ४६ हजार रुपैयाँ बराबरको मोटरसाइकल आयात भएको थियो । गत आर्थिक वर्षमा १ अर्ब २१ करोड ८७ लाख ९५ हजार रुपैयाँको २५० सीसी माथिका मोटरसाइकल आयात भएको विभागको तथ्यांक छ । सरकारले कार, जिप, भ्यान, १५० सीसी माथिका मोटरसाइकललगायतको आयातमा प्रतिबन्ध लम्ब्याएपछि आगामी भदौ ७ मा हुने भनिएको नाडा अटो एक्स्पो२०२२ स्थगन भएको छ । सरकारले बच्चाले प्रयोग गर्ने सबै खाले खेलौनामा समेत रोक लगाएको थियो । मूल्यमा १ करोड २ लाख १ हजार रुपैयाँले खेलौनाको आयात बढेको छ भने १ करोड १६ लाख ७० हजार २१३ वटाले परिमाण घटेको छ । आर्थिक वर्ष ०७७७८ मा ७८ करोड ६८ लाख ८२ हजार रुपैयाँको खेलौना आयात हुँदा गत वर्ष ७९ करोड ७० लाख ८३ हजारका आयात भएको छ । आर्थिक वर्ष ०७७७८ मा खेल्ने तास २७ करोड ४९ लाख ६६ हजार रुपैयाँ बराबरको १ करोड ३४ लाख ५६ हजार ४२४ पिस र १ करोड १२ लाख ९८ हजार रुपैयाँको ५ लाख १२ हजार ७११ प्याकेट आयात भएको थियो । गत वर्ष २१ करोड ५४ लाख ४५ हजारको आयात भएको छ । समग्रमा खेल्ने तास ७ करोड ८ लाख १९ हजार रुपैयाँले घटेको छ ।"
१ अर्ब पुँजीका कम्पनी अनिवार्य सेयर बजारमा,"वास्तविक क्षेत्र तथा अन्य क्षेत्रका कम्पनीहरूलाई धितोपत्र बजारमा सूचीकृत गर्न आवश्यक नीति, कार्यविधि तथा प्रविधिको व्यवस्था मिलाइनेछ, नीति तथा कार्यक्रममा उल्लेख छ, सार्वजनिक निष्कासनमा स्वच्छ तथा पारदर्शी प्रणाली लागू गरी ठुल्ठूला युटिलिटिज कम्पनी र व्यावसायिक रूपमा सफल तथा स्थापित अन्य कम्पनीहरूलाई धितोपत्र बजारमा सूचीकृत गरी तीनमा सर्वसाधारणको स्वामित्व बढाउनुका साथै बजार विस्तारमा सन्तुलन मिलाइनेछ । बुक बिल्डिङ प्रणाली दिगो एवम् पारदर्शी रूपमा सञ्चालनमा ल्याउन अन्तर्राष्ट्रिय रूपमा प्रयोगमा रहेको अटोमेटेड इलेक्ट्रोनिक अक्सन सिस्टम तयार गरी दिगो र स्थापित कम्पनीहरूलाई धितोपत्र बजारमा भित्र्याइने, साना कम्पनीहरूको सेयर कारोबारका लागि एसएमइज प्लेटफर्म सञ्चालन गरिने नीति पनि बोर्डले अघि सारेको छ । पर्याप्त पुँजी नभएका उद्यमी तथा नवप्रवर्तकका लागि प्राइभेट इक्विटी तथा भेन्चर क्यापिटलका माध्यमबाट पुँजी तथा व्यावसायिक ज्ञान परिचालन गर्न सक्ने गरी अनुमति प्रदान गरी समुन्नतिको दायरा बढाइने बोर्डले जनाएको छ ।वस्तु विनिमय बजार सञ्चालनका लागि आवश्यक वेयरहाउससम्बन्धी नियमावली, वस्तु कारोबार दलाल व्यवसायी तथा बजार निर्माता नियमावली र राफसाफ तथा फर्छ्योटसम्बन्धी आवश्यक कानुनी व्यवस्था गरी लागू गरिने नीति तथा कार्यक्रममा उल्लेख छ । धितोपत्र बजारका लगानीकर्ताहरूलाई हुन सक्ने सम्भावित क्षतिबाट जोगाउन क्षतिपूर्ति कोष सञ्चालनमा ल्याउने धितोपत्र बोर्डको तयारी छ । सेयर बजारका लगानीकर्तालाई हुन सक्ने सम्भावित क्षतिबाट जोगाउन क्षतिपूर्ति कोष सञ्चालनमा ल्याउन क्षतिपूर्ति कोषसम्बन्धी नियमावली तर्जुमा गरी लागू गरिनेछ, नीति तथा कार्यक्रममा भनिएको छ ।"
जलस्रोत व्यवस्थापन र बाढी नियन्त्रणमा सहकार्य सम्झौता,"नेपालबाट बग्ने सबै नदी भारतको गंगा नदी हुँदै बंगालको खाडी मिसिन्छन् । जलसम्पदाको अवस्थितिका आधारमा नेपाल माथिल्लो तटीय क्षेत्रमा पर्दछ । बीचमा भने भारत र तल्लो तटीय क्षेत्रमा बंगलादेश छ, जसका कारण नेपालको जलस्रोत व्यवस्थापनमा भारतसँगै बंगलादेशले पनि चासो राख्दै आएको छ । नदीनालाको व्यवस्थापन र वैज्ञानिक प्रयोगबारे नेपाल, भारत र बंगलादेश तीनवटै देशको सहकार्य हुनुपर्नेमा बंगलादेशले जोड दिँदै आएको छ । सन् १९८६ मा गंगा नदीको पानीका विषयमा विमति हुँदा त्यसमा नेपालको सहभागिता हुनुपर्ने विषय बंगलादेशले भारतसँग राखेको थियो । भारतले बंगलादेशलाई पानीबाट वञ्चित हुने गरी गंगा नदीमा फरक्कामा बाँध बनाएपछि बंगलादेशले जलसम्पदाको प्रयोगमा समान अधिकार हुनुपर्ने धारणा राख्दै आएको छ । जलसम्पदा उपयोगमा दिने अधिकारबारे विश्वभर मुख्यगरी २ वटा सिद्धान्त प्रचलनमा देख्न सकिन्छ, जसमा माथिल्लो तटीय क्षेत्रका देशले तल्लो तटीय क्षेत्रका देशलाई जलसम्पदाको उपयोगमा कति अधिकार उपलब्ध गराउँछन् भन्ने हेरिन्छ । निरपेक्ष क्षेत्रीय सम्प्रभुता सिद्धान्त (एब्सुलुट टेरिटोरियल सोभरिजेन्सी थ्यौरी) अनुसार माथिल्लो तटीय देशले तल्लो तटीय देशको पर्वाह नगरी आफ्नो आवश्यकताअनुसार जलसम्पदाको असीमित उपभोग गर्न पाउँछ । तर निरपेक्ष क्षेत्रीय अक्षुण्णता सिद्धान्त (एब्सुलुट टेरिटोरियल इन्ट्रिग्रिटी थ्यौरी) ले माथिल्लो तटीय राष्ट्रले तल्लो तटीय राष्ट्र भएर बग्ने पानीको प्राकृतिक बहावमा असर गर्ने गरी कुनै पनि संरचना तयार पार्न पाउँदैन ।"
मुख्य चासो ऊर्जा सहकार्य,"नेपालको जलविद्युत्का लागि बंगलादेश सम्भावित ठूलो बजार हो । ०७१ साल मंसिरमा काठमाडौंमा आयोजित १८ औं सार्क सम्मेलनका क्रममा बंगलादेशले क्षेत्रीय रूपमा विद्युत् व्यापार तथा सहकार्यका लागि पहिलो पटक प्रस्ताव राखेको थियो । उक्त प्रस्तावपछि सार्क फ्रेमवर्क एग्रिमेन्ट फर इनर्जी कोअपरेसन को अवधारणाअनुसार बंगलादेशले नेपाललगायत छिमेकी मुलुकहरूसँग ऊर्जा क्षेत्रमा सहकार्य गरिरहेको छ । त्यसयता ०७५ साउनमा ढाकामा आयोजित दक्षिण एसिया आर्थिक सम्मेलन का क्रममा नेपाल र बंगलादेशबीच ऊर्जा क्षेत्रमा सहकार्य गर्न प्रारम्भिक सम्झौता भयो । सन् २०१८ अगस्टमा तत्कालीन ऊर्जा, जलस्रोत तथा सिँचाइमन्त्री वर्षमान पुन र बंगलादेशका विद्युत्, ऊर्जा तथा खनिज राज्यमन्त्री नसरुल हमिदले ऊर्जा क्षेत्रमा द्विपक्षीय सहकार्यको औपचारिक सम्झौता गरे । उक्त सम्झौतापछि दुई देशका ऊर्जा सचिवस्तरीय संयुक्त कार्यकारिणी समिति र सहसचिवस्तरीय संयुक्त प्राविधिक कार्यदलसमेत गठन भएर काम गरिरहेका छन् । गतवर्ष भदौ २९ मा काठमाडौंमा बसेको दुई देशका ऊर्जा सचिवस्तरीय संयुक्त कार्यकारिणी समिति (जोइन्ट स्टेयरिङ कमिटी) बैठकले विद्युत् व्यापार तथा आदानप्रदानका लागि डेडिकेटेड प्रसारण लाइन बनाउने, सुनकोसी३ जलविद्युत् आयोजनामा संयुक्त लगानी गर्नेलगायत महत्त्वपूर्ण सहमति गरेको थियो । दीर्घकालीन रूपमा विद्युत् व्यापारका लागि डेडिकेटेड प्रसारण लाइन बनाउन भारतसमेतलाई राखेर त्रिपक्षीय रूपमा छलफल गर्ने सहमतिसमेत उक्त बैठकमा भएको देखिन्छ । तर हालसम्म पनि नेपाल, भारत र बंगलादेशबीच त्रिपक्षीय बैठक बस्न सकेको छैन । नेपालले गतवर्ष भदौमै बंगलादेशलाई २ सय मेगावाट विद्युत् बेच्न सक्ने बताएको थियो । तर बंगलादेशमा विद्युत् बेच्न भारतको सहमति आवश्यक भएकाले त्यो विषय अझै कार्यान्वयन हुन सकेको छैन । सुनकोसी३ जलविद्युत् आयोजनामा संयुक्त लगानी गर्ने विषयमा पनि अघिल्लो ऊर्जा सचिवस्तरीय बैठकमा सहमति जुटेको थियो । नेपालका लागि बंगलादेशका राजदूत सलाहुद्दिन नोमन चौधरीसहित उच्च अधिकारीहरूले गत असार अन्तिम साता सुनकोसी३ आयोजनाको स्थलगत अवलोकनसमेत गरेका छन् । दुई देशका ऊर्जा सचिवस्तरीय अर्को बैठक आगामी अगस्ट २३ र २४ का लागि प्रस्ताव गरिएको छ ।"
बीटीएस टावर सरकारी भवनमा राख्न निर्देशन,"(काठमाडौं)  कुनै बेला आआफ्ना घरको छतमा दूरसञ्चारका टावर राखिदिन आग्रह गर्नेहरूले अचेल ती टावर हटाइदिनुपर्यो भन्दै नेपाल दूरसञ्चार प्राधिकरणलाई पत्र पठाउन थालेका छन् । नेपाल टेलिकम, एनसेल, स्मार्टलगायत सेवाप्रदायकले नागरिकका घरमा बेस ट्रान्सरिसिभर स्टेसन (बीटीएस टावर) राख्ने गरेका छन् । पहिलेपहिले टावर राख्न टेलिकम, एनसेललाई भन्दिनुपर्यो भनेर धेरै दबाब आउँथ्यो, प्राधिकरणका अध्यक्ष पुरुषोत्तम खनालले भने, अहिलेचाहिँ झिकिदिनुपर्यो भनेर पत्र आउँछ । गाउँपालिकाले नै टावर झिक्ने निर्णय गरेर चिठी पठाएको छ । नेपाल टेलिकमका प्रबन्ध निर्देशक सुनील पौडेलले पनि काठमाडौंमा टावर राख्नलाई घर नपाएको समस्या सुनाए । राष्ट्रिय निकुञ्ज र वन क्षेत्रमा बीटीएस टावर राख्न जग्गा प्रयोग गर्ने प्रक्रिया झन्झटिलो हुने गरेको उनको भनाइ छ । उपयुक्त ठाउँमा टावर नराख्दा नेटवर्कमा समस्या हुन सक्छ । नेपाल टेलिकमको सेवाको गुणस्तरका विषयमा बिहीबार बसेको प्रतिनिधिसभाअन्तर्गत विकास तथा प्रविधि समितिमा बीटीएस टावरका विषयमा टेलिकम प्रतिनिधि, नियामक, सांसद र मन्त्रालयबीच लामै चर्चा भयो । यहाँ सहरमा टावर झिकिदिने कुरा भइरहेको छ, हामी टावर राखिदिनुपर्यो भनिरहेका छौं, जुम्लाका सांसद गजेन्द्रबहादुर महतले भने, उता साह्रै समस्या छ । फोन लाग्दैन, डाटा चल्ने त कुरै भएन । टावर बनाउन कति ताकेता गरिसक्यौं, काम भएको छैन । अर्मला गाउँमा एउटा बीटीएस टावर राख्न दुई वर्ष लागेको कास्कीकी सांसद विद्या भट्टराईले अनुभव सुनाइन् । रुकुम पूर्वका कतिपय ठाउँमा विद्युत् सुविधा नभएकाले सोलार पावरको भरमा बीटीएस टावर चलाउनुपर्दा त्यो प्रभावकारी नभएको सांसद कमला रोकको भनाइ छ । अछामका सांसद रामबहादुर विष्टले चाहिँ बीटीएस टावर राख्दा किन चट्याङ पर्छ भनी जिज्ञासा राखेका थिए । महोत्तरीजस्तो सुलभ ठाउँमा पनि दूर सञ्चारका टावरले काम नगर्ने भएकाले एनटीसी र एनसेल दुइटैको सिमकार्ड बोकेर हिँड्नुपर्ने सांसद् इन्दुकुमारी शर्माको भनाइ छ ।छलफलपछिको निर्णयमा समितिले अब नागरिकका निवासमा नभएर सरकारी भवनहरूमा बीटीएस टावर जडान गर्न मिल्ने गरी मापदण्ड बनाउन प्रधानमन्त्री तथा मन्त्रिपरिषद्को कार्यालय, सञ्चार तथा सूचना प्रविधि मन्त्रालय र सहरी विकास मन्त्रालयलाई निर्देशन दिएको छ । हालसम्म नागरिकहरूको निवासमा राखिएका टावर हटाउन दबाब बढ्दै गएको विषयलाई ध्यानमा राखी नेपाल सरकारका विभिन्न निकायबाट निर्माण गरिने भवनमै यस्ता टावर जडान गर्न मिल्ने गरी आवश्यक मापदण्ड बनाई कार्यान्वयनमा सहजीकरण गर्ने व्यवस्था मिलाउन समितिले निर्देशन दिएको छ, समितिकी सभापति कल्याणीकुमारी खड्काले भनिन् । नेपाल टेलिकमको सेवा विस्तार गर्न र गुणस्तरमा सुधार ल्याउन कम्पनीले उपयुक्त स्थानमा टावर जडान गर्दै जानुपर्ने समितिको निर्णय छ । प्राधिकरणका अध्यक्ष खनालले पनि सेवाग्राहीका घरभन्दा सरकारी भवनमा टावर जडान गर्दा सजिलो हुने बताए । सरकारी भवन बनाउँदा अनिवार्य रूपमा टावर राख्न सक्ने हिसाबले भवन बनाइदियो भने यो समस्या समाधान हुन्थ्यो, उनले भने । विशेषतः ०७२ सालको भूकम्पपछि मानिसहरूले घरका छतमा बीटीएस टावर राख्न नदिने गरेको सञ्चार तथा सूचना प्रविधि मन्त्रालयका सचिव वैकुण्ठ अर्यालले बताए । भूकम्प आउँदा जोखिम हुन्छ, त्यसको विकिरणले स्वास्थ्य बिग्रिन्छ, चट्याङ पर्छ भनेर मानिसहरूले दिइरहेका छैनन्, उनले भने, यस्तो समस्या समाधान गर्न सानो टावर राख्ने काम सुरु भएको छ । नेपाल टेलिकमकी निर्देशक मीनु प्रधानले भने टावर थप्नुभन्दा भएकै उपकरणको क्षमता बढाउने काममा टेलिकम लागेको प्रस्ट्याइन् ।"
प्यारासुट नेचुरल स्याम्पुको 'संगीको साथ साउन,"काठमाडौं (कास) प्यारासुट नेचुरल स्याम्पुले नेपाली महिलालाई लक्ष्य गरी संगीको साथ साउन नामक एकमहिने अभियान सुरु गरेको छ । उक्त क्याम्पेनमार्फत ब्रान्डले सेवाग्राहीहरूसँगको आफ्नो सम्बन्धलाई अझ प्रगाढ बनाउने कम्पनीको दाबी छ । प्यारासुट स्याम्पु शतप्रतिशत प्राकृतिक सामग्री (रातो हेबिस्कस, हेना, एलोभेरा र नरिवल मिल्क प्रोटिन आदि) बाट तयार गरिएकाले पनि साउनमा यस्तो अभियान चलाइएको कम्पनीले जनाएको छ । प्राकृतिक विशेषताका कारण कुनै पनि विशेष अवसरमा आफ्ना साथीहरूलाई उपहार दिन प्यारासुट स्याम्पु उपयुक्त हुन सक्छ भन्ने विषयलाई बुझाउन अभियानले प्रस्ट्याउने कम्पनीको भनाइ छ । प्यारासुट नेचुरल स्याम्पु मेरिको लिमिटेडअन्तर्गत कपाल हेरचाहको श्रेणीमा पर्ने ब्रान्ड हो ।"
ड्याट्सन रेडी गोमा न्यु मनसुन अफर,काठमाडौं (कास) पायोनियर मोटो कर्पले ड्याट्सन रेडी गोमा मनसुन अफर ल्याएको छ । यसमा दुई लाख ५० हजार रुपैयाँ छुट र चालु आर्थिक वर्षका लागि बिमा समावेश गरिएको कम्पनीले जनाएको छ । अफरअन्तर्गत ग्राहकले तीन वर्षको वारेन्टी र तीन वर्षको सर्भिसिङ पाउने पनि कम्पनीले बताएको छ ।
नेपाल बैंकको डबल धमाका मुद्दती खाता,काठमाडौं (कास) नेपाल बैंकले डबल धमाका मुद्दती खाता सञ्चालनमा ल्याएको छ । यस मुद्दती खातामा लगानी गरेको रकम ६ वर्ष ४ महिना २० दिनमा दुई गुणा हुने बैंकले जनाएको छ । संस्थाको हकमा ७ वर्ष ३ महिनामा मुद्दतीको रकम दुई गुणा हुनेछ । रेमिट्यान्सबाट प्राप्त रकम मुद्दती खातामा लगानी गर्दा ५ वर्ष ११ महिना २ दिनमा दुई गुणा हुने बैंकको भनाइ छ । यो मुद्दती खाता खोल्ने ग्राहकले ५ लाखसम्मको क्रेडिट कार्डलगायत अन्य सुविधा पनि पाउने बैंकले जनाएको छ ।
उपत्यकामा सिटिजन्सका थप तीन शाखा,"काठमाडौं (कास) सिटिजन्स बैंकले काठमाडौं उपत्यकमा थप तीन शाखा सञ्चालनमा ल्याएको छ । बैंकले भक्तपुरको सूर्यविनायक, काठमाडौंको धुम्बाराही र ललितपुरको थसिखेलमा थप ३ शाखा सञ्चालनमा ल्याएको हो । यससँगै उपत्यकाभित्र बैंकका शाखा ३५ पुगेका छन् । वाग्मतीमा भने ४९ शाखा सञ्चालनमा छन् । प्रुडेन्ट बैंकिङ र सुशासनमा कुनै सम्झैता नगरी काम गर्न सबै कर्मचारीलाई बैंकका प्रमुख कार्यकारी अधिकृत गणेशराज पोखरेलले सुझाए । बैंकका देशभर १८० शाखा, १३१ एटीएम र ९६ वटा शाखारहित बैंकिङ इकाई सञ्चालनमा छन् ।"
'सोयाफेड अभियान सुरु,"काठमाडौं (कास) मनव शरीरका लागि अत्यावश्यक तत्त्व प्रोटिन गुणस्तरीय माध्यमबाट प्राप्त गर्न नेपालमा पनि खाद्यपदार्थमा सोया फेड लेभल गर्ने अभियान सुरु गरिएको छ । अमेरिकामा गुणस्तरीय सोयाबिन खपत गर्न अभिप्रेरित गर्ने यूएस सोयाबिन एक्सपोर्ट काउन्सिल (यूएसएसईसी)ले राइट टू प्रोटिनसँगको सहकार्यमा नेपालमा पनि यो अभियान सुरु गरेको हो । अभियानअन्तर्गत बस्तुभाउ, कुखुरा, माछाका साथै मानिसले पनि उच्चस्तरको सोयाबिन खाए प्राप्त गर्ने गुणस्तरीय प्रोटिनले समग्र स्वास्थ्यलाई राम्रो गर्ने विषयबारे सबैलाई बताइने छ । उच्च गुणस्तरको सोयाबिन खाएर बढेका जनावर, कुखुरा र माछाको सेवनबाट पनि मानिसलाई फाइदा पुग्नेबारे छलफल र बहस चलाइने काउन्सिलले जारी गरेको विज्ञप्तिमा उल्लेख छ ।"
श्रीलंकाद्वारा शृंखला बराबर,"गेल (एएफपी) स्पिनर प्रवाथ जयसूर्याले अर्को एकपल्ट एकै इनिङ्समा ५ विकेट लिएपछि श्रीलंकाले बिहीबार दोस्रो तथा अन्तिम टेस्टमा पाकिस्तानलाई २ सय ४६ रनले पराजित गरेको छ । यससँगै शृंखला ११ को बराबरीमा टुंगिएको छ । ५ सय ८ रनको विशाल लक्ष्य पाएको पाकिस्तान पाँचौं तथा अन्तिम दिनको दोस्रो सत्रमा २ सय ६१ रनमा अलआउट भयो । पाकिस्तानी कप्तान बाबर आजमले गेलमा ८१ रन बनाए पनि त्यसले हार टार्न सकेनन् । तेस्रो टेस्ट खेल्दै गरेका ३० वर्षे जयसूर्याले चौथो पटक एक इनिङ्समा ५ वा सोभन्दा विकेट लिए । उनले यसै महिना अस्ट्रेलियाविरुद्ध खेल्दै टेस्टमा डेब्यु गरेका थिए । अर्का स्पिनर रमेश मेन्डिसले ४ विकेट लिए । अन्तिम दिनको खेल सुरु गर्दा पाकिस्तानसँग ९ विकेट सुरक्षित रहेको थियो । तर वर्षाको पूर्वानुमान रहेकाले श्रीलंकालाई जतिसक्दो चाँडो खेल टुंग्याउन हतारो देखिन्थ्यो ।जयसूर्याले आगा सलमानलाई भोजनको ठीकअगाडि ४ रनमा आउट गरेपछि श्रीलंकातर्फ मोडिएको थियो । श्रीलंकाले भोजनअघि नै पाकिस्तानको ५ विकेट झारेको थियो भने भोजनलगत्तै आजमलाई जयसूर्याले एलबीडब्लू आउट गरे । बाबर उनीहरूको खम्बा हुन्, उनलाई आउट गरेपछि खेल जित्छौं भन्ने हामीलाई लागेको थियो, ३ टेस्टमा २९ विकेट लिइसकेका जयसूर्याले भने, त्यो विकेट निकै महत्त्वपूर्ण थियो ।पाकिस्तानको पहिलो इनिङ्समा आफ्नो अफ स्पिनबाट ५ विकेट लिएका रमेशले पुछारका ब्याटरहरू आउट गरेर पूर्वकप्तान एन्जेलो म्याथ्युजको १ सय टेस्टलाई स्मरणीय बनाए । ३ सय ४२ रनको विजय लक्ष्य पछ्याउँदै पाकिस्तानले पहिलो टेस्ट जितेको थियो ।आजमले आफ्नो २३ औं अर्धशतक बनाउँदै अघिल्लो दिनका अविजित ब्याटर इमाम उल हक (४९) र मोहम्मद रिजवान (३७) सँग कसिलो साझेदारी गरेका थिए । दिनको खेलमा आफ्नो पहिलो बलमै रमेशले इमामलाई विकेटपछाडि क्याच गराए । देव्रेहाते इमामले आफ्नो अघिल्लो दिनको स्कोरमा ४६ रन थपे । चौथो दिनको खेलमा १ विकेट लिएका जयसूर्याले रिजवानलाई आफ्नो देव्रेहाते बलिङबाट बोल्ड गरे । फवाद आलम १ रनमै रनआउट भए । आलम भने जयसूर्याबाट एलबीडब्लु आउट हुनबाट जोगिएका थिए । अम्पायरले आउट दिए पनि आलम रिभ्युबाट जोगिएका थिए । तर उनै जयसूर्याले आलमलाई शृंखलामा तेस्रो पटक आउट गरे ।२६ रनबाट दिनको खेलको सुरुआत गरेका आलमले आफ्नो पिठ्युँको दुखाइका लागि मैदानमा फिजियोको पनि सहायता लिनुपरेको थियो । उत्कृष्ट फर्ममा रहेका उनले पहिलो टेस्टमा क्रमशः ११९ र ५५ रन बनाएका थिए । श्रीलंकाले पहिलो इनिङ्समा ३ सय ७८ रन बनाएको थियो, जसमा ओसाडा फर्नान्डोले ५०, दिनेश चण्डिमलले ८० र निरोसान डिकवेलले ५१ रन बनाएका थिए । पाकिस्तानले पहिलो इनिङ्समा २ सय ३१ रनमात्र बनाउन सकेपछि टोली पहिलो इनिङ्सका आधारमा १ सय ४७ रनले पछाडि परेको थियो । सलमानले पाकिस्तानबाट सर्वाधिक ६२ रन बनाए ।नियमित कप्तान दिमुथ करुणारत्ने ढाडको समस्याका कारण मैदानबाहिर रहेको अवस्थामा श्रीलंकाको कप्तानी गरिरहेका धनन्जय डी सिल्भाले १ सय ९ रन बनाएपछि श्रीलंकाले ३६०८ मा दोस्रो इनिङ्स टुंग्याएको थियो । धनन्जयको यो इनिङ्स अघि हामी पनि राम्रो स्थितिमा थियौं, आजमले भने ।"
नेत्रहीन क्रिकेटमा पाँचौंपल्ट घिमिरे,"काठमाडौं (कास) नेपाल नेत्रहीन क्रिकेट संघमा पुनः पवन घिमिरे निर्वाचित भएका छन् । बिहीबार ललितपुरमा भएको साधारणसभाले घिमिरेको नेतृत्वमा निर्विरोध कार्यसमिति चयन गरेको हो । नेत्रहीन क्रिकेट संघमा उनको यो पाँचौं कार्यकाल हो । २०६४ यता उनी अध्यक्षमा निरन्तर छन् । त्यस्तै गीता पौडेल उपाध्यक्ष, अमृत बराल महासचिव, उपेन्द्र श्रेष्ठ कोषाध्यक्ष, नीलकण्ठ तिमिल्सेना सचिव तथा सदस्यमा रमेश पोखरेल, सम्राट गौतम, भगवती भट्टराई, खिमा सापकोटा, निर्मल पौडेल चुनिएका छन् । समीक्षा ज्ञवालीको संयोजकत्वमा रहेको नेत्रहीन क्रिकेटको महिला समितिमा मुना अर्याल, भगवती अमगाईं, सुशीला चौधरी र सरिता घिमिरे चयन भएका छन् । अघिल्लो दिनले विभिन्न कार्यक्रम गर्दै नेत्रहीन क्रिकेट संघले आफ्नो १७ औं वार्षिकोत्सव मनाएको थियो । सो अवसरमा नेत्रहीन महिला क्रिकेटतर्फ बी१ विधाकी निमा बिसी, बी२ की सरिता घिमिरे, बी३ बाट विमला राईलाई सम्मान गरिएको थियो । संघले महिला राष्ट्रिय क्रिकेट टोलीका १४ र नेत्रहीन क्रिकेटका १४ खेलाडी तथा प्रशिक्षकलाई सम्मान गरेको थियो । क्रिकेटमार्फत नेत्रहीन महिलाको सशक्तीकरण अभियान चलाउँदै नेत्रहीन क्रिकेट संघबाट महिला क्रिकेट टोलीका कप्तान रुबिना क्षेत्री, प्रशिक्षक जगत टमाटा, नेत्रहीन क्रिकेटका प्रशिक्षक रिजन प्रजुले सम्मान थापेका थिए ।"
पाथीभरा गोल्डकप नहुने,"ताप्लेजुङ (कास) लाखेजात्रामा खेलाइने जिल्लाको लोकप्रिय पाथीभरा गोल्डकप फुटबल प्रतियोगिता यो वर्ष नहुने भएको छ । आयोजक लाखेजात्रा सञ्चालन समितिले यस वर्ष आयोजना नगरिने जनाएको छ । सबै सरोकारवालाबीच छलफल गर्यौं, समितिका अध्यक्ष नारायण थापाले भने, मैदानलगायतका प्राविधिक कारणले यो वर्ष गोल्डकप सञ्चालन गर्न सक्ने सम्भावना रहेन । प्रतियोगिता सञ्चालन हुने भानुजन माविको मैदान मर्मतको काम भइरहेकाले पनि समस्या भएको उनले बताए । उक्त विद्यालय व्यवस्थापन समितिका अध्यक्ष सागर मादेन कम्पाउण्ड वार्ने काम भइरहेको र बलले लागेर वा दर्शकको भिडले वालमा लागेर क्षति भए विद्यालयलाई समस्या पर्ने भएकाले मैदान उपलब्ध गराउन नसकिएको बताए । कोरोना महामारीका कारण २०७६ सालपछि प्रतियोगिता सञ्चान गर्न नसकिएको समितिका सचिव लक्ष्मी काफ्लेले बताए । यो प्रतियोगिता २०२९ सालदेखि हुँदै आएको हो । लाखेजात्राको अवसरमा देउमान कप, कञ्चनजंघा कप हुँदै यो प्रतियोगिता पाथीभरा गोल्डकपमा रूपान्तरण भएको छ । जिल्लामा फुटबल प्रतियोगिता आयोजना गर्न एकमात्र मैदान भानुजन माविको मैदान रहेको छ । जिल्ला फुटबल संघ ताप्लेजुङका अध्यक्ष अशोक चेम्जोङले मेदीवुङ, लामपोखरीलगायतका मैदान निमार्णाधीन अवस्थामा रहेकाले खेलाडीलाई अभ्यास गराउने, बन्द प्रशिक्षणमा राख्ने र फुटबलका आन्तरिक प्रतिस्पर्धा गराउन पनि समस्या रहेको प्रस्ट्याए । असार र साउनमा रोपाइँ सकेपछि हुने भएकाले प्रतियोगिता हेर्न गाउँगाउँबाट दर्शक सदरमुकाम ओइरिन्थे ।"
सिटीविरुद्ध बेकर र जोटा नहुने,"लन्डन (एएफपी) लिभरपुलका जोडीद्वय एलिसन बेकर र डिएगो जोटाले शनिबार म्यानचेस्टर सिटीविरुद्ध हुने कम्युनिटी सिल्ड गुमाउने भएका छन् । गोलरक्षक बेकरले प्रिसिजनभर पेटको समस्या बोक्दै आएका छन् भने पोर्चुगिज फरवार्ड जोटा ह्यामस्ट्रिङबाट पीडित छन् । लिभरपुलका व्यवस्थापक योर्गन क्लोपले दुवै खेल्न नसक्ने स्थितिमा रहेको निश्चित गरे । लेस्टरको किङ पावर रंगशालामा लिभरपुल र सिटीले खेल्दै नयाँ सिजनको यात्रा सुरु गर्दै छन् । यसको एक सातापछि प्रिमियर लिग सुरु हुनेछ । लिभरपुलले अगस्ट ६ मा प्रिमियर लिगमा आफ्नो पहिलो खेल खेल्दा ब्राजिली गोलरक्षक बेकर उपलब्ध हुने विश्वास लिइएको छ । जोटा लामो समयका लागि मैदानबाहिर रहनेछन् । लिभरपुल यस साता अस्ट्रियामा बन्द प्रशिक्षणमा रहँदा जोटा टोलीमा थिएनन् । बेकरले हिजोभन्दा आज धेरै प्रशिक्षण गरेका थिए, त्यसैले उनी फुलहमसँगको खेलमा उपलब्ध हुनेछन् तर उनले सिटीसँगको खेल खेल्न सक्ने छैनन्, क्लोपले बिहीबार भने, जोटा हामीसँग यहाँ छैनन्, त्यसैले उनले खेल्ने सम्भावना नै रहँदैन ।कतारमा तीन महिनापछि विश्वकप हुन लागेकाले यसपटकको प्रिमियर लिग चाँडै सुरु हुन लागेको छ । क्लोपले सिजन चाँडै सुरु हुन लागेकाले तयारी पर्याप्त गर्न नपाएको गुनासो पोखे । जसका कारण लिभरपुलले कम्युनिटी सिल्डलगत्तै फ्रेन्च टोली स्ट्रासबर्गसँग अर्को मैत्रीपूर्ण खेल खेल्ने भएको छ । फुलहमसँग अर्को शनिबार प्रिमियर लिगमा खेल्नुपर्ने भए पनि एफए कप र लिग कपको विजेता लिभरपुलले अर्को अभ्यास खेल खेल्न लागेको हो । हामीले प्रिसिजनलाई लम्ब्याएका छौं, क्लोपले भने, हामी शनिबार सिटीसँग खेल्ने छौं, त्यसको अर्को दिन आइतबार स्ट्रासबर्गसँग प्रिसिजन मैत्रीपूर्ण खेल खेल्ने छौं । त्यसपछि अर्को साता फुलहमसँग खेल्ने छौं र अर्को दिन अर्को खेल खेल्ने छौं । विश्वकपका कारण व्यस्त तालिका रहे पनि प्रिमियर लिग च्याम्पियन सिटीविरुद्ध हुने खेलमा आफ्नो टोलीले प्रभाव देखाउने विश्वास क्लोपले लिए । सिटीले गत सिजन अन्तिम दिनको खेलबाट लिभरपुललाई एक अंकले पछाडि पार्दै प्रिमियर लिगको उपाधि जितेको थियो । हामीलाई यो जित निकै महत्त्वपूर्ण छ । गत सिजन हामीले केही फाइनल खेलेका थियौं । यदि यो जित्ने हो भने हामीलाई राम्रो हुन्छ, क्लोपले भने ।"
जर्मनीको भेट इंग्ल्यान्डसँग,"मिल्टन (एएफपी) अलेक्जान्द्रा पोपले गरेको दुई गोलमा जर्मनीले बुधबार राति फ्रान्सलाई २१ ले पराजित गरी युरो महिला २०२२ को फाइनलमा स्थान बनाएको छ । जर्मनीले आइतबार हुने फाइनलमा घरेलु टोली इंग्ल्यान्डको सामना गर्नेछ । पहिलो पटक युरोपियन प्रतियोगिता जित्ने आशामा रहेको इंग्ल्यान्डले मंगलबार स्विडेनलाई ४० ले पराजित गरेको थियो । जर्मनीकी कप्तान पोपले ४० औं मिनेटमा खाता खोलेकी थिइन्, तर मेर्ले फ्रोहमको आत्मघाती गोलमा फ्रान्सले खेल बराबरीमा ल्याएको थियो । खेल सकिनु १४ मिनेट अगाडि पोपले गरेको सानदार हेड गोलमा आठ पटकको विजेता जर्मनीले वेम्बलीमा अर्को फाइनल खेल्ने निश्चित गरेको हो । चोटका कारण पोपले तेस्रो पटक युरोपियन च्याम्पियनसिप गुमाउने सम्भावना बलियो देखिएको थियो । तर, उल्फसबर्गकी स्ट्राइकर पोपले दुई पटक घुँडाको शल्यक्रिया गराउनुका साथै आफूलाई फिट राख्दै प्रतियोगिताकै एक उत्कृष्ट खेलाडी बनिन् । उनी युरोपियन च्याम्पियनसिपको लगातार ५ खेलमा गोल गर्ने पहिलो महिला खेलाडी बनेकी छन् । ३१ वर्षीया पोपले ६ यस युरोपियन च्याम्पियनसिपमा ६ गोल गरिसकेकी छन् र उनी इंग्ल्यान्डकी बेथ मेडसँगै सर्वाधिक गोलका साथ गोल्डेन बुट अवार्डको दाबेदारमा छन् । एकै युरोपियन च्याम्पियनसिपमा यो सर्वाधिक गोलको कीर्तिमान पनि हो । युरो २००९ मा इन्का गिङ्सले पनि ६ गोल नै गरेकी थिइन् । फाइनलमा ८७ हजार २ सय दर्शक क्षमताको वेम्बली रंगशाला भरिभराउ हुने अनुमान गरिएको छ । पहिलो पटक सेमिफाइनल खेलिरहेको फ्रान्सको जर्मनीसामु केही लागेन । टोलीले दोस्रो हाफमा धेरै अवसरको सदुपयोग गर्न सकेन भने घाइते मारी एन्टोइनेटे काटोटोको अनुपस्थितिमा टोलीको अग्रपंक्ति निकै फितलो देखिएको थियो । खेल ११ को स्थिति रहेको समयमा जर्मनीकी गोलरक्षकले तीन महत्त्वपूर्ण बचाउ गरेकी थिइन् ।"
