शीर्षक,विवरण
देउवाविरुद्ध कांग्रेसभित्रै चर्को आक्रोश,"सर्वोच्च अदालतका तत्कालीन प्रधानन्यायाधीशविरुद्ध लगाइएको महाभियोग प्रस्तावलाई निर्धारित प्रक्रियाबाट टुंग्याउनुपर्ने होइन ? के यस विषयमा प्रधानमन्त्री र सरकारको कुनै भूमिका हुादैन ?स्थानीय निर्वाचनमा तालमेलका कारण केही बढी सिट जित्यौं तर पार्टीको आदर्श र सिद्धान्तलाई कहाँ पुर्याउन खोज्दै छौं ? तालमेलका नाममा महिला सहभागितालाई खुम्च्याइयो । तालमेलले अन्य पार्टीलाई बढी लाभ भयो ।कांग्रेसका हजारौं नेता कार्यकर्ता गठबन्धनप्रति सकारात्मक बन्न सकेका छैनन् । आगामी निर्वाचनमा व्यक्तिकेन्द्रित गठबन्धन गर्यौं भने पार्टीका साथीहरूलाई न्याय गर्न सक्छौं त ?विधि, विधानभन्दा माथि हामी कोही छैनौं । पार्टी विधिसम्मत चल्नुपर्यो । केन्द्रदेखि वडा तहसम्मका नेतृत्वले आफूलाई मत नहालेकालाई पनि न्याय हुने संस्कृति विकास गरुन् ।स्थानीय निर्वाचनमा पराजयको दोष पार्टीका साथीहरूलाई नै लगाई कतिपय जिल्लाका जिम्मेवार साथीलाई पूर्वाग्रही ढंगले कारबाही सिफारिस गरी मानमर्दन गरिँदै छ ।पार्टी संगठनको मेरुदण्ड भ्रातृ तथा शुभेच्छुक संस्था नेतृत्वदेखि कार्यसमिति विधानबमोजिम न्यायोचित ढंगबाट निर्माण गरिनुपर्छ ।पार्टी सभापतिज्यू एकल र एकपक्षीय ढंगबाट निर्णयमा पुग्ने गरेको देखिएको छ ।जनताको दैनिक जीवन दिनानुदिन कष्टकर बन्दै गएको छ । महागीले जनताको ढाड सेकिएको छ । बेरोजगारी दिनानुदिन बढ्दो छ । हुने खानेले समेत सामान्य जीवन बिताउन कठिनाइ महसुस गरेका छन् भने गरिब, निमुखा, मजदुर तथा नागरिकको अवस्था के भएको होला ?"
हतियार खरिदबारे सरकारसँग विवरण माग,"हातहतियारको चरम अभाव ः प्रहरी प्रधान कार्यालयप्रहरी प्रधान कार्यालयले नेपाल प्रहरीलाई हातहतियार तथा गोलीगठ्ठाको चरम अभाव रहेकाले खरिद प्रक्रिया अघि बढेको जनाएको छ । प्रहरी प्रवक्ता डीआईजी टेकप्रसाद राईले सोमबार विज्ञप्ति जारी गर्दै विगत ७ वर्षदेखि प्रहरीका लागि हातहतियार खरिद नहुँदा जिम्मेवारी निर्वाह गर्ने क्रममा हातहतियारको चरम अभाव झेल्नुपरेको उल्लेख गरेका छन् । समयसमयमा जनधनको क्षति हुने, शान्ति र अमनचयन खलबल्याउने प्रकृतिका दंगाफसाद, सार्वजनिक अशान्ति, हिंसात्मक गतिविधिलाई नियन्त्रण गरी नागरिकमा सुशासनको अनुभूति दिलाउन प्रयोग हुँदै आएका कम घातक हातहतियार, छोटो दूरीका पेस्तोल, सटगन र ग्याससेलहरू आवश्यक रहँदै आएको छ, प्रवक्ता राईले विज्ञप्तिमा भनेका छन्, मौजुदा हातहतियार खटिने जनशक्तिलाई अपुग हुने, पुरानो भई काम नगर्ने, बिग्रने र मिति समाप्त हुने हातहतियारलाई क्रमशः विस्थापित गरी मिति सकिएका ग्यासगनको प्रयोगमा उठ्न सक्ने प्रश्नचिह्नसमेतका आधारमा अत्यावश्यक ग्याससेल, व्यक्तिगत सुरक्षामा प्रयोग हुने साना हतियार र भीड नियन्त्रणमा समेत प्रयोगमा आउने कम जोखिमयुक्त हातहतियार खरिद अत्यावश्यक रहेको छ । प्रहरीले खरिद प्रक्रिया पारदर्शी रहेको पनि दाबी गरेको छ ।"
चीनसम्बद्ध आयोजनालाई भारतद्वारा विस्फोटक पदार्थ रोक,"नेपाली ठेकेदारले पनि पर्याप्त विस्फोटक नपाएको नेपाल निर्माण व्यवसायी महासंघका अध्यक्ष रवि सिंह बताउँछन् । विस्फोटक सामग्रीको अभाव छ, उपलब्ध भए पनि गुणस्तरहीन भएकाले विभिन्न आयोजनामा काम रोकिएको गुनासो आएको छ, उनले भने, सरकारी निकायले कम गुणस्तरको विस्फोटक उपलब्ध गराएका कारण कालीगण्डकी करिडोरमा कामै रोकिएको छ । चिनियाँ आबद्ध आयोजनाले मात्रै विस्फोटक नपाएको भन्ने जानकारी भने आफूलाई नरहेको उनले बताए । तनहुँ जलविद्युत् आयोजनामा काम गरिरहेको ठेकेदार कम्पनीले विस्फोटक पदार्थ नपाएका कारण काम रोकेको एक उच्च अधिकारीले बताए । भारतले विस्फोटक पदार्थ खुलाएको औपचारिक जानकारी त गराएको छ तर चिनियाँ जोडिएको आयोजनाले भारतबाट विस्फोटक पदार्थ नपाएको गुनासो गरेका छन्, ती अधिकारीले भने । तनहुँ जलविद्युत् आयोजनाका लागि करिब १० दिनका लागि मात्रै पुग्ने विस्फोटक पदार्थ बाँकी रहेको जानकारी गराएको उनले बताए । सरकारी लगानीको विद्युत् उत्पादक कम्पनी लिमिटेडले प्रवर्द्धन गरिरहेको किमाथांका अरुण जलविद्युत् आयोजनाले पछिल्लो १ वर्षदेखि विस्फोटक सामग्री पाउन सकेको छैन । कम्पनीका एक अधिकारीका अनुसार संखुवासभामा बन्ने यो आयोजना चीनको सीमानजिक भएकाले भारतले विस्फोटक सामग्री दिन आनाकानी गरिरहेको हो । पछिल्लो समय भारतले विस्फोटक सामग्रीको निर्यात खुम्च्याउनुमा युक्रेनमाथि रुसको आक्रमणको कारण अन्तर्राष्ट्रिय बजारमा अभाव सिर्जना हुनु र मूल्य बढ्नुलाई पनि कारण मानिएको छ । त्यस्तै, एमोनियम नाइट्रेडको अभाव पनि अर्को कारण हो । विस्फोटक सामग्रीमा ७० प्रतिशत एमोनियम नाइट्रेड प्रयोग हुन्छ । बेरुतस्थित एमोनियम नाइट्रेडको कारखानामा सन् २०२० अगस्टमा भएको विस्फोटका कारण अन्तर्राष्ट्रिय बजारमा यसको अभाव भएको छ ।नेपालस्थित भारतीय दूतावासका अधिकारीले भने विस्फोटक पदार्थ आपूर्तिबारे आफूलाई जानकारी नभएको बताएका छन् । म भर्खरै प्रवक्ताका रूपमा आएको छु । पूर्ण जानकारी छैन । बुझेर मात्रै भन्न सक्छु, प्रवक्ता शाहिल कुमारले कान्तिपुरसँग भने ।"
हाजिर गरेर सांसद हिँडेपछि रोकिए विधेयक,"(काठमाडौं)  प्रतिनिधिसभाको बैठकमा सांसदहरूले हाजिर गरेर बैठक छाडेपछि महत्त्वपूर्ण विधेयक पारित हुनबाट रोकिएका छन् । सोमबार १ बजेदेखि सुरु भएको दोस्रो बैठकमा नेपाल रेलवे विधेयक र यौन हिंसाविरुद्धका केही ऐनलाई संशोधन गर्ने विधेयक पारित गर्ने कार्यसूची थियो । यो थाहा हुँदाहुँदै पनि सांसदहरूले बैठक छाडेर बाहिरिए । हाजिर गरेर बाहिरिएकै कारण रेलवे विधेयक पारित हुन नसकेको हो । ११ बजेदेखि सुरु भएको पहिलो बैठकमा कानुन, न्याय तथा मानवअधिकार समिति सभापति कृष्णभक्त पोखरेलले यौन हिंसाविरुद्धका केही ऐनलाई संशोधन गर्ने विधेयकको प्रतिवेदन पेस गरे । हाजिर गरेपछि बैठक भत्ता सुनिश्चित हुने भएकाले सांसदहरू बानेश्वरस्थित संसद् भवनबाट महत्त्वपूर्ण विधेयक पारित नगरी हिँडेका हुन् । सांसदहरू उपस्थिति भएको भए यी विधेयक पारित हुने थिए । पहिलो बैठकमा नेपाल प्रहरी र प्रदेश प्रहरी विधेयकमाथि छलफल गरेर पारित नै भयो । त्यसपछि १ बजे दोस्रो बैठक बसेको थियो । संसद् सचिवालय स्रोतका अनुसार पहिलो बैठकमा १ सय ८६ जना उपस्थित थिए । १ बजेको दोस्रो बैठकमा १ सय ६१ जना सांसदले हाजिर गरेका छन् । बैठकको कार्यसूचीअनुसार नेपाल रेलवे विधेयकमाथि दफावार छलफल भयो । सांसदले राखेको संशोधन प्रस्तावमाथि मन्त्रीले जवाफ दिए । एमाले सांसद कृष्णभक्त पोखरेलले राखेको संशोधन प्रस्ताव फिर्ता लिन सभामुख अग्निप्रसाद सापकोटाले समय दिए । पोखरेलले आफ्नो संशोधन फिर्ता लिन नचाहेको बताए । त्यसपछि सभामुखले निर्णयार्थ पेस गर्न खोजे । राष्ट्रिय सभाबाट पारित भइसकेको नेपाल रेलवे विधेयकमाथि प्राप्त संशोधनलाई सभामुख सापकोटाले प्रस्तावको पक्षमा हुनेले हुन्छ र हुन्न भनेर निर्णयार्थ पेस गर्ने बेलामा एमाले सांसद भूपेन्द्रबहादुर थापाले गणपूरक यकिन गर्न माग गरे । महत्त्वपूर्ण विधेयक निर्णयार्थ पेस गर्दा गणपूरक संख्या पुग्यो या पुगेन म भन्दिनँ । सत्तापक्षको लापरबाहीपूर्ण ढंगको उपस्थितिले सभामुखबाट रुलिङ हुनु आवश्यक हो कि ? उनले भने, गणपूरक संख्यासमेत नपुग्ने अवस्था छ । यसलाई सत्तापक्षले नै पुर्याउनुपर्ने हो । निर्णय गर्नुअघि गणपूरक संख्या यकिन गर्न माग गर्दछु । संविधानको धारा ९४ मा संघीय संसद्को कुनै पनि सदनको बैठक सम्पूर्ण सदस्य संख्याको एक चौथाइ सदस्य उपस्थित नभएसम्म कुनै प्रश्न वा प्रस्ताव निर्णयका लागि प्रस्तुत हुने छैन भनिएको छ । बैठकमा थापाले गणपूरक संख्यामा प्रश्न उठाएपछि सभामुखले सचिवालयका कर्मचारीलाई ३ मिनेट घण्टी बजाएर संख्या यकिन गर्न निर्देशन दिए । १ सय ६१ जना हाजिर भएको बैठकमा विधेयक अघि बढाउन निर्णयार्थ पेस गर्दा ६१ सांसदको मात्रै उपस्थिति देखियो । निर्णय गर्न आवश्यक पर्ने सांसदको संख्या अपुग भएपछि रेलवे विधेयक पारित हुनै सकेन । सभामुखले बैठक नै स्थगित गर्नुपर्यो । प्रस्ताव पेस गर्न गणपूरक संख्या ६९ हुनुपर्नेमा हाल माननीय सदस्य ६१ रहेकाले उक्त गणपूरक संख्या अपुग देखिएकाले आजको कार्यसूचीको बाँकी कार्यक्रमहरू सूचीबाट हटाइएको व्यहोरा जानकारी गराउँछु, सभामुख सापकोटाले बैठकमा भने । पहिलो बैठकबाट दोस्रो बैठक सुरु हुँदा नै २५ सांसद हाजिर गरेर हिँडिसकेका थिए । दोस्रो बैठकमा हाजिर गरेकामध्ये पनि रेलवे विधेयक निर्णयार्थ पेस गर्दासम्म एक सय जना बैठक छाडेर गइसकेका थिए । केही दिनयता सांसदहरू हाजिर गरेर बैठक भत्ताको लागि मात्रै आउँछन् जस्तो मात्रै देखियो । निर्णयार्थ पेस हुँदा उनीहरू नदेखिँदा कानुन बन्न सकेन, एक सांसदले भने, हाजिर गर्न मात्रै आउने सांसदका कारण सुरुदेखि अन्त्यसम्म बस्ने सांसदको पनि बेइज्जत भइरहेको छ । एमाले अध्यक्ष केपी ओलीले एक साताअघि संसद्मा सत्तापक्ष सांसदको उपस्थितिलाई लिएर प्रश्न उठाएका थिए । प्रमुख प्रतिपक्षको उपस्थितिबिना कानुन पारित गरेर देखाउन सरकारलाई चेतावनी दिँदै उनले भनेका थिए, प्रमुख प्रतिपक्ष नहुने हो भने बैठकको कोरम नै पुग्दैन । गणपूरक संख्या नपुगेपछि प्रतिनिधिसभाको बुधबारको बैठक बिहीबारसम्मका लागि स्थगित गर्नुपरेको थियो । बैठकमा सामाजिक सुरक्षा पहिलो संशोधन विधेयक संशोधनका लागि सभामुख सापकोटाले निर्णयार्थ प्रस्तुत गर्ने क्रममा गणपूरक पुगेन । सामाजिक सुरक्षा पहिलो संशोधन विधेयक राज्य व्यवस्था तथा सुशासन प्रतिवेदनको क्रम संख्या १ देखि ४ सम्म संशोधन प्रस्ताव निर्णयार्थ प्रस्तुत गर्दा ६९ सदस्य उपस्थित हुनुपर्नेमा ६७ मात्र उपस्थित थिए । गणपूरक नपुगेपछि सापकोटाले विधेयक पारित गर्ने कार्यसूचीको कार्यक्रम हटाएर अर्को दिन बैठक राखेका थिए । बुधबार हाजिर गर्ने सांसद भने २ सय १८ थिए । विधेयकलाई निर्णय प्रक्रियामा लैजाने बेलासम्म १ सय ५१ जना हिँडिसकेका थिए । बुधबारकै बैठकमा औषधि तेस्रो संशोधन विधेयक विचार गरियोस् भन्ने प्रस्तावलाई सभामुख सापकोटाले निर्णयार्थ प्रस्तुत गर्ने क्रममा कुल संख्याको एकतिहाइ पनि सांसदहरू उपस्थित नहुँदा बैठक १५ मिनेटका लागि स्थगित गर्नुपरेको थियो । अर्थमन्त्रीबाट जनार्दन शर्माले राजीनामा दिएपछि संसद्को अन्य कारबाही अगाडि बढेको थियो । त्यसै क्रममा सांसदहरू भने बैठक छोडेर बाहिरिएका थिए । विधेयकको प्रक्रिया निर्णयार्थ पेस गर्दा ६५ सांसद मात्रै उपस्थित थिए । बजेटको छलफलमा विधेयक पारित गर्ने कार्यसूची थाहा हुँदाहुँदै सांसद बैठक छाडेर बाहिरिन्छन् । सभामुखले बैठक सञ्चालन गरिरहँदा सीमित सांसद मात्रै हुन्छन् । बैठकमा उपस्थित सांसदले गणपूरक संख्याको प्रश्न नउठाएसम्म सभामुखले बैठक रोक्न मिल्ने प्रावधान छैन । गणपूरकको माग गरेपछि मात्रै ३ मिनेट घण्टी बजार सांसदको खोजी गरिन्छ । प्रस्ताव पारित गर्न संविधानको धारा ९४ अनुसार एक चौथाइ अर्थात् ६९ सदस्य उपस्थित हुनुपर्छ । सरकारले जारी गरेको अध्यादेशको अहिले प्रतिस्थापन विधेयक पारित गर्ने अन्तिम चरणमा पुगेको छ । यी विधेयक असार ३१ भित्र प्रमाणीकरण गरिसक्नुपर्ने हुन्छ । यता संसद्मा भने सांसदको संख्या अपुग भएर विधेयक पारित हुन सकेको छैन । संसद्मा गणपूरक संख्या नपुगेर बैठक नै स्थगित गर्ने संसदीय परम्परा जस्तै भइसकेको सत्तापक्ष सांसदहरू बताउँछन् । बैठकको एजेन्डा के हो भन्ने अघिल्लो दिन नै थाहा हुन्छ । अहिले विधेयक पारित गरिसक्नुपर्ने बाध्यता भन्ने थाहा पनि छ तर बजेट छलफल जस्तो बोल्ने हिँड्ने भइरहेको छ, कांग्रेस सचेतक पुष्पा भुसालले भनिन्, अनिवार्य उपस्थिति हुनुपर्ने भनेर सोमबार दुईपटक ह्वीप जारी भएको थियो । यति गर्दा पनि सांसदको संख्या पुग्दा विधेयक पारित गर्ने बेलामा कोरम पुगिरहेको छैन ।माओवादी सचेतक देव गुरुङले भने सांसद नभएकै कारण विधेयक पारित हुन नसकेकामा अनभिज्ञता जाहेर गरे । गणपूरक संख्या पुर्याउन त सांसदहरू उपस्थित हुनैपर्छ । एउटाले मात्रै गरेर केही हुँदैन, उनले भने, बैठक हल भित्रबाहिर गर्ने क्रममा संख्या कमी भएको होला । दुईपटक विघटन भएर पुनःस्थापना भएको संसद्मा चार दर्जनभन्दा बढी विधेयक थन्किएका छन् । संसद्को कार्यकाल सकिने बेलामा जोडतोडले लागेर विधेयक टुंग्याउनुपर्नेमा सांसदहरू नै हाजिर गरेर बाहिरिने गरेका छन् । विघटन, कोभिड र विपक्षले ९ महिना संसद् चल्न नदिएपछि सत्तापक्ष सांसदहरू उपस्थित भएर संसद्लाई प्रभावकारी बनाउनुपर्ने हो तर हुन सकेन, सत्तापक्ष एक सांसदले भने, अहिले संसद्मा रहेको विधेयक पारित नहुने हो भने यसको अवस्था शून्यमा झर्छ । कानुन निर्माण गर्न आएका हामी आफ्नो जिम्मेवारी भुलेर हाजिर गर्दै बाहिरिनु कति ठीक हो ? आफ्नो मूल्यांकन आफैं गर्नुपर्छ । सांसद मात्रै होइन, मन्त्रीहरूले पनि संसद्लाई समय दिन सकेका छैनन् । मन्त्री नआएकै कारण बैठक सञ्चालनसमेत समयमा हुन सकिरहेको छैन ।"
संसद्का काममा सरकारको हस्तक्षेप,"(काठमाडौं)  संसद्को मुख्य काम कानुन निर्माण गर्ने, बजेट पारित गर्ने र कार्यपालिका अर्थात् सरकारका कामको निगरानी गर्ने हो । तर, यसको ठीक उल्टो व्यवस्थापिकाका कतिपय काममा कार्यपालिकाले हस्तक्षेप गरिरहेको छ ।सरकारले संसद्का विषयगत समितिले पारित गरेका विधेयकहरू फिर्ता लिने, फास्ट ट्र्याकमा पारित गर्ने र अध्यादेश ल्याउन संसद् अधिवेशन अन्त्य गर्ने कामलाई निरन्तरता दिइरहेको छ । यसले संसद्मा सांसदको भूमिकालाई संकुचित बनाउँदै लगेको छ । व्यवस्थापिका कमजोर हुँदा कतिपय अध्यादेश संसद्मा प्रवेश नै नगरी ऐनका रूपमा कार्यान्वयन गरिएका छन् । संसदीय मामिलाका जानकार, कानुनविद् र पूर्वसभामुखले यस्ता गतिविधिले संसद्को भूमिकालाई कमजोर बनाएको बताएका छन् । पूर्वसभामुख दमननाथ ढुंगानाले कार्यपालिकाले व्यवस्थापिकाको निगरानी गर्न खोजेको बताए । संसद्ले आफ्नो अधिकार र नियमावलीमा व्यवस्था भएको प्रावधानलाई समेत बुझ्न नसकेको उनले बताए । प्रतिपक्षले पनि विरोध गरेको जस्तो गरेर अधिकार छाडेको बुझाइ उनको छ । उनले संसद्को अधिकारको संरक्षणमा सभामुखको भूमिका महत्त्वपूर्ण हुने बताए । खासगरी २०७७ पुसमा तत्कालीन प्रधानमन्त्री केपी शर्मा ओलीले विघटन गरेपछिका लगभग डेढ वर्ष संसद्को भूमिका औपचारिकतामा सीमित छ । उनले प्रतिनिधिसभा दुईपटक विघटन गरेर अध्यादेशहरू जारी गरेका थिए । अहिले प्रधानमन्त्री शेरबहादुर देउवा नेतृत्वको सरकारले पनि सकेसम्म संसद् छलेर कानुन बनाउने र अप्ठेरो पर्नेबित्तिकै विषयगत समितिबाट पारित भएका विधेयक फिर्ता गर्ने प्रवृत्तिलाई प्रश्रय दिएको छ । सरकारको यस्तो गतिविधिलाई व्यवस्थापिकाले निगरानी गर्न नसकेको धारणा संविधानविद्हरूको छ । संवैधानिक कानुनका जानकार भीमार्जुन आचार्यले सरकार संसद्प्रति नभई संसद् सरकारप्रति उत्तरदायी भएजस्तो देखिएको बताए । व्यवस्थापिकाले सरकारको निगरानी गर्नुपर्नेमा त्यस्तो देखिएन, उनले भने, संसद्ले आफ्नो क्षमता देखाउन नसकेको अनुभूति हुन थालेको छ । उनले यसलाई उल्टो बाटोको संज्ञा दिँदै संसद्ले आफ्नो अधिकार कहिल्यै सरकारलाई प्रत्यायोजन गर्न नसक्ने बताए । विषयगत समितिलाई मिनी संसद् भनिए पनि कार्यपालिकाले त्यसको निर्णयलाई उपेक्षा गरेको छ । कार्यपालिकाले व्यवस्थापिकाको अधिकारसमेत कटौती गरेको छ । विधेयकका रूपमा संसद्मा पेस भएको मस्यौदालाई नागरिकको पक्षमा प्रभावकारी ऐन निर्माण गर्न सांसदहरूले विषयगत समितिमा धरै समय लगाएर दफावार छलफल गर्ने विश्वव्यापी संसदीय अभ्यास छ । त्यसैले विषयगत समितिलाई मिनी संसद् भनिएको हो । समितिले पारित गरेर संसद्मा पठाएको प्रतिवेदनमा उल्लेखित प्रावधानलाई जस्ताको तस्तै पारित गर्ने चलन छ तर २०७७ असारमा राज्य व्यवस्था समितिबाट पारित भएको नागरिकता र संघीय निजामती विधेयकको प्रतिवेदन प्रतिनिधिसभामा पेस गरे पनि दुवै फिर्ता लिइयो । २०७५ साउनमा पेस गरेको नागरिकता विधेयकलाई प्रतिनिधिसभाबाट फिर्ता गरेर नयाँ प्रावधानसहितको विधेयक ल्याइएको छ । उक्त विधेयक पारित गर्न समितिको ३४ वटा र उपसमितिको ९ वटा बैठक बसेको थियो । संसद् सचिवालयका अनुसार बैठक भत्तामा मात्र १५ लाखभन्दा बढी खर्च भएको छ । तर राज्य स्रोतको खर्च र समयको बर्बादीलाई बेवास्ता गर्दै समितिको निर्णयलाई निष्क्रिय बनाइएको छ । निजामती विधेयक फिर्ता गरेको १० महिना बित्न लागेको छ । समितिको ६२ वटा बैठक बसेर डेढ वर्षसम्म छलफल गरेर समितिबाट पारित गरेका विधेयकलाई सरकारले फिर्ता गरेको छ । प्रतिवेदनसहित प्रतिनिधिसभामा पेस गरिएको विधेयक फिर्ता लिइएको थियो । उक्त दुवै विधेयक पारित गराउन राज्य व्यवस्था समितिकी सभापति शशि श्रेष्ठले महत्त्वपूर्ण भूमिका निर्वाह गरेकी थिइन् । अहिले उनी मन्त्री छिन् । विधेयक फिर्ता लिने निर्णय पनि उनी सम्मिलित मन्त्रिपरिषद्ले नै गरेको हो । समितिबाट पारित गराउने र मन्त्रिपरिषद्बाट फिर्ता लिँदा पनि सहमति जनाउने विपरीत प्रकृतिका दोहोरो भूमिका उनको देखिएको छ ।अध्यादेशबाट शासन सञ्चालन गरेको भन्दै तत्कालीन ओली सरकारको चर्को आलोचना गरेका प्रधानमन्त्री शेरबहादुर देउवाले नै २०७८ भदौ २ मा संसद् नचलेका बेला दल विभाजनसम्बन्धी अध्यादेश जारी गरेर एमाले फुटाउन सहज बनाएका थिए । ओली सरकारले २०७७ मंसिर ३० मा संसद् बोलाउन दुई साता बाँकी हुँदा संवैधानिक परिषद्सम्बन्धी अध्यादेश ल्याएको थियो । प्रतिनिधिसभा दोस्रोपटक विघटन गरेको दुई दिनपछि पनि ओली सरकारले २०७८ जेठ ९ मा नेपाल नागरिकता ऐन २०६३ संशोधनसम्बन्धी अध्यादेश जारी गरेको थियो । संसद् नचलेका बेला नागरिकताजस्तो संवेदनशील विषयलाई अध्यादेशमार्फत ल्याइएकामा चर्को आलोचना भएको थियो । २०७८ जेठ २७ मा सर्वोच्च अदालतले सांसदको अधिकार र कार्यक्षेत्रमा हस्तक्षेप गरेर अध्यादेश ल्याउन नमिल्ने आदेश दिएको थियो । नागरिकतासम्बन्धी कानुन संसद्बाटै निर्माण गर्नुपर्ने फैसला सुनाएको थियो । अध्यादेश जारी गर्ने कुराका सीमा बन्देजहरू छन्, शासकीय सुविधा वा अमूक राजनीतिक उद्देश्य प्राप्तिका लागि संसद्लाई छलेर अध्यादेश जारी गर्न हुँदैन, अदालतको आदेशमा भनिएको थियो । संवैधानिक इजालसले अध्यादेशले विधायिकाको अधिकार र प्रभावकारितामा अनुचित हस्तक्षेप गरेको अवस्था पैदा हुन सक्ने व्याख्या गरेको थियो ।तत्कालीन प्रधानमन्त्री ओलीले जारी गरेका अध्यादेशका आधारमा संसदीय सुनुवाइबिनै नियुक्त भएका अख्तियार दुरुपयोग, लोक सेवा, मानवअधिकारलगायतका संवैधानिक आयोग र निकायका पदाधिकारीहरू अहिले पनि काम गरिरहेका छन् । सांसद हृदयेश त्रिपाठीले कतिपय विषयमा विषयगत समितिले संसदीय अभ्यास, मान्यता र परम्परा नबुझ्दा समस्या भएको, कतिपय अवस्थामा समितिका विषयमा पार्टीहरूको बैठकले निर्णय गर्न थालेकाले तिनका काममा प्रश्न उठ्ने गरेको बताए । तत्कालीन प्रधानमन्त्री ओली र देउवा नेतृत्वले यस्ता अध्यादेश संसद् छलेर राजनीतिक स्वार्थमा प्रेरित भएर ल्याइएका छन् । यी घटना र निर्णय कार्यपालिकाले संसद् छलेको र विषयगत समितिलाई बेवास्ता गरेको उदाहरण मात्र हुन् । ओलीले गरेको गल्ती सच्याउने भन्दा पनि देउवाको नेतृत्वको सरकारले राजनीतिक फाइदासँग जोडेर संसद् र संसदीय समिति छलेर ऐन बनाउने र सांसदहरूको भूमिका खुम्च्याउने रणनीतिलाई निरन्तरता दिइरहेका छन् । देउवाले जारी गरेको पार्टी विभाजनसम्बन्धी अध्यादेश त संसद्मा प्रवेश नै नपाई फिर्ता गरियो । उक्त अध्यादेश कानुन निर्माणको थलोमा पुग्नै नपाई राजनीतिक उद्देश्य पूरा गरेर जारी गरेको महिना दिनमै फिर्ता गरियो ।"
त्रिविको परीक्षामा निजी कलेजको प्रश्नपत्र हुबहु,"(काठमाडौं)  प्रश्नपत्र निर्माणमा त्रिभुवन विश्वविद्यालयको लापरबाही र बदमासी फेरि दोहोरिएको छ । असार २५ मा लिएको नेप्लिज सोसाइटी एन्ड पोलटिक्स् विषयको परीक्षामा पाँचौं सेमेस्टरको सोसोलोजी को प्रश्न सोधेपछि परीक्षा रद्द भएको छ । त्यस्तै असार २२ मा लिएको व्यवस्थापन संकायअन्तर्गत बीबीए छैटौं सेमेस्टरको अर्गनाइजेसन बीएभीअर विषयको प्रश्नपत्र पनि निजी कलेजले सञ्चालन गरेको प्रिबोर्ड परीक्षाको प्रश्नपत्रसँग हुबहु मिलेको छ । डिन कार्यालयले परीक्षाको प्रश्नपत्रसम्बन्धी कार्यमा मर्यादाविपरीत कार्य भएकाले दुवै परीक्षा रद्द गरिएको जनाएको छ ।यसअघि गत जेठ १६ र २३ मा सञ्चालित परीक्षामा पनि अघिल्लो वर्षको प्रश्नपत्र हुबहु दोहोरियो । स्नातकोत्तर तेस्रो सेमेस्टरको पब्लिक इकोनोमिक्स् विषयको प्रश्नपत्र गत वर्षकै हुबहु थियो । पहिलो सेमेस्टरको इन्टरनेसनल पोलिटिकल साइन्स विषयको परीक्षामा पनि अघिल्लो वर्षकै प्रश्न हुबहु सोधिएको थियो । डिन कार्यालयले परीक्षा रद्द गरेर छानबिन समिति बनायो तर स्नातकोत्तर तहको परीक्षामा भएको बदमासीको छानबिन प्रतिवेदन नआउँदै स्नातक तहको प्रश्नपत्रमा पनि मनोमानी भयो । प्रश्नपत्र निर्माणमै एकपछि अर्को बदमासी हुँदा दोषीलाई कारबाही भने हुने सकेको छैन । त्रिविका पदाधिकारीले छानबिनका नाममा दोषीलाई जोगाउँदै कमीकमजोरीको ढाकछोप गर्नर् ेगरेको प्राध्यापक र विद्यार्थीले गुनासो गरेका छन् । मानविकी तथा सामाजिकशास्त्र संकायअन्तर्गतको परीक्षामा अघिल्लो वर्षको हुबहु प्रश्न सोधिएको थियो । परीक्षा रद्द भएको महिना दिन भइसक्दा पनि छानबिन प्रतिवेदन प्राप्त नभएको डिन कुसुम शाक्यले बताइन् । त्यतिबेला उनले छानबिन प्रतिवेदन आउन कम्तीमा एक साता लाग्ने र नआउँदासम्म बोल्न नमिल्ने बताएकी थिइन् । अहिले छानबिन प्रतिवेदनबारे डिन कार्यालयलाई थाहा नहुने भन्दै पन्छिइन् । यो केन्द्रीय परीक्षा समितिलाई थाहा हुने कुरा हो, त्यसको अध्यक्ष रजिस्ट्रार हुनुहुन्छ, उनले कान्तिपुरसँग फोनमा भनिन्, हामीलाई थाहा हुन्न ।डिन कार्यालयमा कुन विषयको प्रश्नपत्र कसलाई बनाउन दिएको भन्ने सबै रेकर्ड रहन्छ । एक प्राध्यापकका अनुसार डिनलगायत पदाधिकारीले आआफ्ना आसेपासे लाई प्रश्नपत्र निर्माणको जिम्मा दिएका हुन्छन् । उनले भने, त्यसैले ढाकछोप गर्न छानबिन समिति बनाएको जस्तो गरिन्छ, भित्रभित्र दोषीलाई जोगाउने काम पदाधिकारीबाटै हुन्छ । व्यवस्थापन संकायले भने निजी कलेजको प्रिबोर्डमा सोधेको प्रश्न त्रिविको परीक्षामा पनि सोध्ने तीन जना प्राध्यापकलाई कारबाहीको सिफारिस गरेको छ । त्रिवि संगठन तथा शैक्षिक प्रशासन नियम २०५० को परिच्छेद ६ बमोजिम कारबाही गरिएको डिन डिल्लीराम शर्माले जनाए । परीक्षा सञ्चालन र व्यवस्थापनमा देखिएका समस्या तथा कमीकमजोरीको अध्ययन तथा छानबिन गरी रायसुझाव दिन डिन कार्यालयले छानबिन समितिसमेत गठन गरिएको जनाएको छ । प्रश्नपत्र निर्माणमा दोषी देखिएका ती ३ जना प्राध्यापकलाई थप कारबाही गर्न कार्यकारी परिषद्मा समेत सिफारिस गरिएको छ । डिन कार्यालयले उनीहरूलाई परीक्षाको गतिविधिमा संलग्न हुन नदिने निर्णयसमेत गरेको हो । स्रोतका अनुसार मोडर्न कलेजको प्रिबोर्डमा सोधेको प्रश्न त्रिविको परीक्षामा पनि प्रयोग गरिएको थियो । पहिल्यै बाहिरिएको प्रश्नपत्र सोधेको भन्दै डिन कार्यालयले परीक्षा रद्द गरेको हो । नेपाल विद्यार्थी संघले प्रश्नपत्र निर्माणमा लापरबाही गरेको आरोपमा डिन कार्यालय र रजिस्ट्रारको कार्यकक्षमा सोमबार तालाबन्दी गरेको छ । व्यवस्थापन संकायको ती विषयमा असार २२ र २५ मा सञ्चालित परीक्षा प्रश्नपत्र निर्माणमा गरिएको त्रुटिका कारण रद्द गरिएको छ । उपकुलपति कार्यालयले चारवटै विषयको परीक्षामा लापरबाही गर्ने प्राध्यापकलाई कठोर कारबाही गरिने जनाएको छ । मानविकी तथा सामाजिकशास्त्र संकाय कार्यालयले प्रतिवेदन बुझाइसकेकाले कार्यकारी परिषद्बाट कारबाही गर्ने तयारी रहेको छ ।"
दाहाललाई चिनियाँ नेता लिउका ६ सन्देश,नेपालको आन्तरिक मामिलामा हस्तक्षेप गर्दैनौं नेपालका सबै दलसँग सुमधुर सम्बन्ध बनाउन चाहन्छौं नेपालमा चीनविरोधी गतिविधि हुन नपाओस् नेपालका राजनीतिक दलहरुले आफ्नो फैसला आफैं गरून् बीआरआईलाई मिलेर अघि बढाऔं अन्तर्राष्ट्रिय मुद्दामाथि माओवादीको धारणा के हो ?
बहुमतका लागि राजनीतिक ध्रुवीकरण,"(काठमाडौं)  एमालेले घोषित रूपमा गठबन्धनतिर नगए पनि प्रदेश एवं संघीय निर्वाचनमा बहुमतका लागि राजनीतिक ध्रुवीकरणको नीति अंगीकार गर्ने भएको छ । स्थानीय तहमा पाएको मतको विश्लेषण गर्दै एमालेले बहुमतका लागि १६ प्रतिशत मत बढाउन राजनीतिक ध्रुवीकरण गर्नुपर्ने विश्लेषण गरेको छ । गत वैशाख ३० मा भएको निर्वाचनमा आंशिकबाहेक एमालेले एक्लै प्रतिस्पर्धा गरेको थियो ।असार १९ को केन्द्रीय कमिटी बैठकका निर्णयसहित जारी अन्तरपार्टी निर्देशिन४ मा अध्यक्ष केपी शर्मा ओलीले बहुमत प्राप्तिका लागि पार्टीले लिने नीति र गर्नुपर्ने कामबारे उल्लेख गरेका छन् । अपानिमा उनले आसन्न निर्वाचनमा बहुमतलाई गन्तव्य मान्दै त्यसलाई हासिल गर्ने गरी राजनीतिक ध्रुवीकरणमा जोड दिएका छन् ।स्थानीय निर्वाचनमा सत्ता गठबन्धनको घेराबन्दी, आक्रमण र राज्यशक्तिको चरम दुरुपयोगका बाबजुद सर्वाधिक लोकप्रिय मत (३४ प्रतिशत) सहित एमाले पहिलो शक्तिका रूपमा स्थापित भएको दाबी गर्दै एमालेले बहुमत प्राप्तिलाई मुख्य विषय बनाएको छ । हामीलाई बहुमतका लागि आवश्यक पर्ने करिब १६ प्रतिशत मत अपुग छ, त्यसलाई वृद्धि गर्न सकिन्छ र यसका लागि ठोस योजनाका साथ अगाडि बढ्ने, अपानिमा उल्लेख छ, नयाँ पुस्तामा विशेष ध्यान दिने, पार्टीको जनाधार बलियो भएको ठाउँमा जनाधारलाई सुदृढ गर्ने, कमजोर ठाउँमा जनाधार विस्तारमा जोड दिने, राजनीतिक ध्रुवीकरणको प्रक्रियालाई तीव्रता दिँदै अन्य पार्टीबाट सक्दो प्रवेश गराउने नीति लिने ।राजनीतिक ध्रुवीकरणअन्तर्गत पार्टी प्रवेशमा एमालेको मुख्य जोड छ । खासगरी निर्वाचन क्षेत्रको शक्ति सन्तुलनका आधारमा प्रतिस्पर्धाको अवस्था रहेको ठाउँमा जित सुनिश्चित गर्न र हामी अगाडि रहेको ठाउँमा जितलाई कायम गर्न पार्टी प्रवेशका ठोस र मूर्त योजनाहरू बनाई कार्यान्वयन गर्ने अपानिमा छ । एमालेका एक पदाधिकारीका अनुसार स्थानीय निर्वाचनमा जस्तै सबै शक्तिसँग सहकार्यका लागि खुला रहने नीति छ ।ओलीले गन्तव्य (निर्वाचन जित्ने र पुनः सत्तामा फर्कने) लाई केन्द्रबिन्दुमा राखेर भरपर्दो सहयात्री खोज्ने पार्टी नीति रहेको उल्लेख गरेका छन् । राजनीतिक नैतिकता र स्वस्थ लोकतान्त्रिक प्रतिस्पर्धाका सीमारेखाहरूलाई बिर्सिएर सत्ताका लागि मात्रै गोटी चाल्ने हो भने गठबन्धन भत्काउन गाह्रो छैन, एमालेको अपानिमा छ, तर तत्कालको स्वार्थ पूर्तिका लागि टाउको गन्ती गर्नेतिर होइन, हाम्रो ध्यान गन्तव्यलाई केन्द्रबिन्दुमा राखेर त्यसका लागि भरपर्दो सहयात्री खोज्ने कुरामा केन्द्रित हुनुपर्छ ।एमालेलाई राष्ट्रको मुख्य शक्तिका रूपमा थप बलियो बनाउने एमालेको रणनीति छ । पुँजीवाद पक्षधर र समाजवाद पक्षधर शक्तिबीच ध्रुवीकरण आवश्यक छ तर सत्ता गठबन्धनले अराजनीतिक ध्रुवीकरण गरेर मुलुकलाई संकटमा पुर्याएको छ, लोकतान्त्रिक प्रणाली र संविधानको दायराभन्दा बाहिर, लोकतान्त्रिक पद्धति र प्रणालीको मर्मविपरीत अस्वस्थ प्रतिस्पर्धा गरिरहेको छ, अपानिमा भनिएको छ, हाम्रो पार्टी वामपन्थी आन्दोलनको मात्रै होइन, राष्ट्रकै मुख्य शक्ति हो । यसलाई राष्ट्रको मुख्य शक्तिका रूपमा थप बलियो बनाउनुपर्छ र सबै प्रगतिशील, लोकतान्त्रिक र देशभक्त शक्तिहरूको नेताका रूपमा अगाडि बढाइनुपर्छ ।ओलीले गठबन्धन रहिरहेसम्म केही गर्न सक्दैनौं या नयाँ गठबन्धनबिना हामी अगाडि बढ्नै सक्दैनौं भन्ने मनोविज्ञानलाई बदली पार्टी पंक्तिमा आत्मविश्वास बढाउन जरुरी रहेको बताएका छन् । गठबन्धनवालाहरूले स्थानीय चुनावबाट पारस्परिक लाभ भएको महसुस गरेसम्म गठबन्धन कायम रहन सक्छ, हाम्रो तयारी यस्तो अवस्थामा एक्लै लड्ने र जित्ने हिसाबको हुनुपर्छ । हामीसँग सही नीति र कार्यक्रम छन्, त्यसैले एक्लै लड्ने र पराजित गर्ने सामर्थ्य राख्छौं भन्ने आत्मविश्वास जगाउनुपर्छ, अपानिमा उल्लेख छ ।एमालेले एक्लै चुनाव लड्ने तयारी गर्नुपर्ने बताएका ओलीले अर्कोतिर गठबन्धन नै नबन्ने दाबी भने गरेका छैनन् । जस्तो पनि, जसरी पनि गठबन्धन बनाए हुन्छ भन्ने एमाले ठान्थ्यो भने यो गठबन्धन उहिल्यै टुटिसक्थ्यो र अर्को गठबन्धन बनिसक्थ्यो, एमालेका निम्ति गठबन्धनको हेराफेरी, सरकार र आफ्नो भूमिकाको हेराफेरी होइन, काठमाडौंमा सोमबार आयोजित सम्पादकहरूसँग अन्तरक्रियामा ओलीले भने, मैले गठबन्धन बनाएर, चलाएर हेरेको छु । त्यसकारण गठबन्धनका लागि गठबन्धन, संख्यात्मक परिवर्तन ल्याउन सकिन्छ, फेरबदल ल्याउन र सरकार परिवर्तन गर्न सकिन्छ भन्ने कुरा होइन । परिस्थितिमा परिवर्तन मुख्य कुरा हो । त्यसकारण एमालेले गठबन्धन बनाउन हतार नगर्ने ओलीको भनाइ छ । आजकल अखबारहरूमा देखिन्छ, अलिक समय मान्छेहरू एक खालको व्यवहार गर्छन्, अलिक दिनमा अर्कै व्यवहार गर्छन् । एकपटक बिहे हुन्छ अनि डिभोर्स हुन्छ । फेरि बिहे हुन्छ र डिभोर्स हुन्छ । डिभोर्स साँचो हुन्छ, बिहे नक्कली हुन्छ, उनले भने, त्यसकारण साँचो डिभोर्स गर्नका लागि नक्कली बिहे गर्न हतार एमालेले गर्दैन । गठबन्धन कति फलदायी हुन्छ भन्ने अहिलेको सरकार जनताबाट खुइलिएको र घृणाको पात्र बनिरहेको कुराले बुझिने उनले बताए । सत्ता मात्रै सबकुछ होइन, हामी पायो भन्दैमा तीनमाना चुक खाएर बिरामी हुने अहिलेको गठबन्धनजस्तो होइनौं, विचार गरेर मात्रै चल्छौं, उनले भने ।"
यादव र भट्टराईको अलग बाटो,"(काठमाडौं)  पार्टीभित्र विवाद उत्कर्षमा पुगेपछि जसपा अध्यक्ष उपेन्द्र यादव र संघीय परिषद् अध्यक्ष बाबुराम भट्टराईले केन्द्रीय कार्यकारिणी समितिको छुट्टाछुट्टै बैठक बोलाएका छन् । यादव पक्षले मंगलबार वीरगन्जमा र भट्टराई पक्षले बुधबार काठमाडौंमा बैठक बोलाएका छन् ।यादव र भट्टराईबीच द्वन्द्व बढेपछि पार्टी विभाजनको मुखमा पुगेको छ । दुवै पक्षले आफूले बोलाएको बैठक आधिकारिक भएको दाबी गरेका छन् । वरिष्ठ नेता अशोक राई यादव पक्षको बैठकमा सहभागी हुन वीरगन्ज पुगेका छन् । उनले भट्टराई पक्षको बैठक विधानविपरीत रहेको बताए । भट्टराईजीले पनि बैठक बोलाउनुभएको छ रे, जसलाई विधानले मान्यता दिँदैन, उनले भने, यद्यपि उहाँहरूलाई सम्झाइबुझाइ पार्टीमा सरिक बनाउने सोचेका छौं । उनका अनुसार बैठकका लागि स्थानीय तह निर्वाचनको समीक्षा, संसदीय बोर्ड गठन, निर्वाचन तयारी अभियान समिति गठन, केन्द्रीय समिति तथा केन्द्रीय कार्यकारिणी समिति पुनर्गठन, चुनावी तालमेल सम्बन्धमा छलफल, विधान संशोधनलगायतका एजेन्डा तय गरिएको छ । यता भट्टराईले भने वैकल्पिक राजनीतिक आधार तत्त्व पहिल्याउन जरुरी रहेको बताएका छन् । सकेसम्म जसपालाई रूपान्तरण गर्ने पक्षमा रहेको उनको भनाइ छ । उनले कान्तिपुरसँग कुरा गर्दै वैकल्पिक राजनीतिक शक्ति निर्माणका लागि आफ्नो पहल जारी रहेको र पार्टीभित्रको बहसलाई फगत व्यक्तित्वको टक्करका रूपमा प्रस्तुत गर्नु ठीक नभएको बताए । जसपा विवादको मुद्दा क्षेत्रीय कि राष्ट्रिय पार्टी ? सनातनी सत्तामुखी राजनीति कि रूपान्तरणकारी राजनीति ? एकल नेतृत्व कि समावेशी सामूहिक नेतृत्व ? विधिसंगत कि स्वेच्छाचारी कार्यशैली ? भन्ने हो, यो नै फुट होइन, उनले तर्क गरेका छन् ।असार २८ र २९ मा बस्ने भट्टराई पक्षको विस्तारित बैठकले पार्टीमा एजेन्डासँगै नेतृत्वका आन्तरिक समस्यामाथि बृहत् छलफल हुने केन्द्रीय कार्यकारिणी सदस्य गंगानारायण श्रेष्ठले बताए । आन्तरिक विवादमा बृहत् छलफलसँगै अरू एजेन्डामा पनि छलफल गर्छौं, उनले भने । अर्का केन्द्रीय कार्यकारणी सदस्य मनीष सुमनले काठमाडौंमा बैठक बोलाइएको बारे आफूलाई जानकारी नभएको बताए । केन्द्रीय कार्यकारिणी सदस्य डम्बर खतिवडाले वैकल्पिक राजनीतिक चेत बोकेको जसपाका मुद्दा उत्कृष्ट हुँदाहुँदै पनि नेतृत्वमा विवाद भएकाले फुटको संघारमा पुगेको बताए । उनले कानुनी रूपमा विभाजन नभए पनि मिल्ने सम्भावना क्षीण रहेको जनाए । बैठक भइरहेको छ, तत्काल फुट्छ भन्न सक्दिनँ तर मिल्ने सम्भावना पनि क्षीण देखेको छु, उनले भने । २०७६ वैशाख २३ मा तत्कालीन संघीय समाजवादी फोरम र नयाँ शक्ति पार्टी नेपालबीच एकता भई समाजवादी पार्टी बनेको थियो । समाजवादी पार्टी २०७७ वैशाख १० मा राष्ट्रिय जनता पार्टीसँग मिलेर जसपा बनेको थियो । नेतृत्व प्रणाली समानुपातिक हुन नसकेको, पार्टी विधानअनुरूप नचलेको, अध्यक्षको एकलौटी कार्यशैली कायम रहेको लगायत विषयमा भट्टराई र यावदबीच बढ्दै गएको मनमुटावले अहिले उत्कर्ष रूप लिएको हो ।"
जब जनप्रतिनिधिले सडकमै कार्यालय चलाए,"(भक्तपुर)  हालै वडाध्यक्षमा निर्वाचित धनबहादुर लामाको दिन कार्यालयकै काममा बित्ने गर्छ । हरेक दिन समयमै चाँगुनारायण नगरपालिका६ स्थित वडा कार्यालय पुग्ने लामा सोमबार भने कागजात बोकेर सडकमा निस्किए । लामासँगै वडा सदस्यहरू हरिप्रसाद लामिछाने, आरती लामा, सोनु विश्वकर्मा, वीरमान तामाङ पनि थिए र साथमा थियो भक्तपुरनगरकोट सडकखण्ड तत्काल निर्माण गर लेखिएको ब्यानर । उनीहरूले कार्यालयको डेक्सबेन्च लगेर सडकबाटै सेवा दिन थाले । सेवाग्राहीले पनि सडकबाटै सेवा लिएका थिए । सेवाग्राहीलाई घर बाटो सिफारिस, नाता प्रमाणित, जन्म दर्तालगायत सेवा सडकबाटै दियौं, वडाध्यक्ष लामाले भने, सेवाग्राहीको काम रोकेनौं । राज्य र ठेकेदारलाई दबाब दिन सडकमा उत्रिन बाध्य भयौं ।विस्तारको नाममा ८ वर्षसम्म भक्तपुरनगरकोट सडक निर्माण अलपत्र छ । सडक विस्तार जिम्मा पाएको शैलुङ कन्स्ट्रक्सनएआईपीएल (आरामाली इन्फ्रा पावर लिमिटेड) जेभीले सातौंपल्ट म्याद थपेर समेत अझै काम सकिएको छैन । जीर्ण सडककै कारण स्थानीय, पर्यटन व्यवसायी, पर्यटक तथा यात्रुले सास्ती भोग्नु परिरहेको छ । सडक विस्तार तत्काल सम्पन्न गर्न माग गर्दै जनप्रतिनिधि सांकेतिक विरोधमा उत्रिएका हुन् । यो सडकका कारण हामी एक दशकदेखि पीडित छौं, पर्यटन व्यवसाय धरासायी भएको छ, लामाले भने, अब विस्तारको ठेक्का लिएका ठेकेदार कम्पनीकै ठेक्का गर्नुपर्छ ।यसअघि निर्माण कम्पनीविरुद्ध आन्दोलन नभएको भने होइन । सडक विस्तार कार्य अलपत्र पारिएपछि नगरकोटका बासिन्दाले शैलुङ कन्स्ट्रक्सनका अध्यक्ष शारदाप्रसाद अधिकारीको सार्वजनिक स्थलमा फोटो टाँसेर विरोधसमेत गरेका थिए । पटकपटक प्रभावितहरू तत्कालीन प्रधानमन्त्री केपी शर्मा ओलीसमक्ष डेलिगेसन गए । संसदीय विकास तथा प्रविधि समिति र भौतिक पूर्वाधार तथा योजनामन्त्रीहरूले स्थलगत अनुगमन गरी तत्काल काम गर्न निर्माण कम्पनीलाई निर्देशन पनि दिए । तर, काममा भने आलटाल हुँदै आएको छ । वैशाख ४ पछि काम ठप्प छ, धेरै प्रयास गर्दा पनि ठेकेदारले काम गरेको छैन, भक्तपुरनगरकोटसिपाघाट सडक आयोजना प्रमुख गौतम श्रेष्ठले भने, पारिश्रमिक नपाएको भन्दै मजदुरले काम ठप्प पारेको भन्ने जानकारी छ ।कोरोना महामारीका कारण लागू लकडाउन र निषेधाज्ञाले निर्माण सामग्री ढुवानीमा परेको असर र कामदारको अभावको कारण देखाउँदै सातौंपल्ट म्याद थप गराएको मितिसमेत गुज्रिसकेको छ । एक्जिम बैंक अफ इन्डिया को ऋण सहयोगमा शैलुङ र एआईपीएल जेभीले २०७३ कात्तिक ४ मा काम सक्ने गरी २०७१ जेठ २२ मा ठेक्का सम्झौता गरेको थियो । आयोजनाका अनुसार एक्जिम बैंकबाट ठेक्का सहमति प्राप्त गर्न प्रक्रियागत ढिलाइ भएको भन्दै पहिलोपल्ट सन् २०१६ अक्टोबर २० सम्म काम सक्ने गरी म्याद थप भएको थियो । दोस्रोपल्ट भूकम्पको बहानामा सन् २०१७ नोभेम्बर ४ सम्म, तेस्रोपल्ट सडकमा रहेको भौतिक संरचना स्थानान्तरण र रूख कटानमा ढिलाइ, चुनावको बहानामा सन् २०१८ जुन १३ मा सक्नेगरी म्याद थपिएको थियो ।त्यसैगरी, चौथोपल्ट चिसो तथा वर्षाको कारण कालोपत्र गर्न नसकिएको तथा खरिद नियमावली २०६४ आठौं संशोधनअनुसार सन् २०२० अप्रिल १९ सम्म, पाँचौंपल्ट खरिद नियमावली नवौं संशोधन अनुसार म्याद थपसम्बन्धी पूर्वनिर्णयहरू यथावत् कायम भन्दै सन् २०२० डिसेम्बर ३० सम्म, छैटौंपल्ट लकडाउनको बहानामा २०२१ जुन २९ सम्म र सातौंपल्ट गत चैत मसान्त अर्थात् सन् २०२२ अप्रिल १३ सम्मका लागि म्याद थप गरिएको थियो । तर, सडकको दुरवस्था फेरिएको छैन ।हालसम्म करिब ७८ प्रतिशत काम सम्पन्न भएको आयोजनाले जनाएको छ । काममा ढिलाइ गरिँदा लागत झन्डै साढे ४ करोड रुपैयाँ बढेको छ । सुरुको सम्झौतामा भ्याटसहित ३१ करोड ५२ लाख ९२ हजार रुपैयाँमा काम सक्ने भनिए पनि हाल अनुमानित लागत बढाएर ३५ करोड ८७ लाख रुपैयाँ कायम गरिएको छ ।स्थानीय, पर्यटन व्यवसायीहरू पटकपटक भौतिक पूर्वाधारमन्त्री, पर्यटनमन्त्री, प्रजिअ, नगर प्रमुखलाई गुहार्दा पनि राजनीतिक संरक्षणमा ठेकेदारलाई कारबाही हुन नसकेको बताउँछन् । सडककै कारण पर्यटन व्यवसाय धरासायी बन्दै आएको छ, स्थानीय एवं पर्यटन व्यवसायी धिरज तामाङले भने, राजनीतिक संरक्षणमा ठेकेदारले सडकलाई थप जीर्ण बनाएको छ ।बालाजुरानीपौवा सडक निर्माण गर्न शैलुङ कन्स्ट्रक्सनसँग गरिएको ठेक्का गत असार ५ मा तोडेको आयोजना प्रमुख श्रेष्ठले बताए । आयोजनाले नगरकोट सडकको ठेक्का रद्द गर्ने प्रक्रिया थाले पनि ठेकेदारलाई प्रोत्साहन हुने गरी सार्वजनिक खरिद नियमावली १२ औं पल्ट संशोधन भएर आएको उनको भनाइ छ ।"
"देशको संकट एकातिर, सरकार हतियारको चक्करतिर","पछिल्लो समय देशको समग्र स्थिति कत्ति पनि ठीक छैन । जताबाट जहाँ हेरे पनि भ्वाङैभ्वाङ देखिन्छ । अर्थतन्त्र संकटोन्मुख बाटोमा तीव्र गतिमा कुदिरहेको छ । बैंक तथा वित्तीय संस्थामा तरलताको चरम अभाव छ । वैदेशिक मुद्रा सञ्चिति झन्झन् खस्कँदो छ, मूल्यवृद्धि अकासिँदो छ यस्तै समस्या समाधानका निम्ति बेलैमा व्यवस्थित पहल नगर्दा र शासकहरू मनमौजी सत्ताभोगमा मात्रै रमाउँदा श्रीलंकाले भोग्नुपरिरहेको संकटले कतिपय देशलाई अत्याएको छ । सन्निकट संकटप्रति नेपालको सार्वजनिक वृत्तमा पनि व्यापक छटपटी देखिन्छ । तर, उल्लिखित समस्याहरूले जसलाई सजिलै सुत्न नदिनुपर्ने हो, यथास्थिति सुधारका निम्ति जसलाई तीव्र हुटहुटी हुनुपर्ने हो, उनीहरू अर्थात् देशका शासकहरू भने अद्यापि मस्त निद्रामा छन् । आज पनि उनीहरूको सपनामा सत्ताभोगभन्दा अर्थोक आइरहेको देखिन्न । डलर जोहो गर्न र जोगाउन जुट्नुपर्ने बेलामा उल्टो हातहतियार किन्न ८४ करोड रुपैयाँ रकमान्तर गरेर विदेश पठाउन खोजिएको पछिल्लो घटना यसकै ज्वलन्त प्रमाण हो । निश्चय पनि मुलुकको आर्थिक समस्या आजको आजै गहिरिन थालेको होइन । तर अरूप्रति जिम्मेवारी र जवाफदेही बाँड्ने सुख सत्ता चलाउनेहरूलाई हुँदैन । विगतमा अरूकै पालामा पलाउन थालेका हुन् या आज आफ्ना कारणले झाँगिएका, सबै समस्याहरूको समुचित हल खोज्ने दायित्व वर्तमान सरकारकै हो । आज श्रीलंकाबाट आइरहेको अप्रिय खबरका कारण पनि सरकार सत्तासुखको चरम तन्द्राबाट ब्युँझनै पर्छ । आजका आफ्ना गलत कामकारबाही र लापरबाहीबाट निकट भविष्यमा उत्पन्न हुन सक्ने परिणतिप्रति सरकारले हेक्का पुर्याउनुपर्छ । अब पनि अर्थतन्त्रलाई लय दिने अल्पकालीन तथा दीर्घकालीन सुविचारित पाइला चालिएन र विदेशी मुद्रा खर्च केके प्रयोजनमा मात्रै गर्ने भनेर बुद्धि पुर्याइएन भने मुलुक गम्भीर संकटमा फस्ने निश्चित छ । त्यसैले इटालीको बेरेटा कम्पनीका एजेन्टमार्फत् साढे ११ सय थान सटगन, हजार थान पिस्तोल, २५ हजार थान ग्यास सेलसहित गोलीगट्ठा किन्ने पछिल्लो प्रक्रियाबाट सरकार तुरुन्त पछि हट्नुपर्छ । विदेशी मुद्राको सञ्चिति घटेको भन्दै उपभोग्य वस्तुको आयातमा नियन्त्रण गरिरहेकै बेला सरकारले ८४ करोडका हतियार किन्न खोज्नु त्यो पनि आर्थिक वर्षको अन्तमा रकमान्तर गरेर लाई कुनै पनि कोणबाट जायज ठहर्याउन सकिन्न । सुरक्षा निकायलाई आधुनिक प्रविधि र हतियारले बलियो बनाउनुपर्नेमा अवश्य पनि दुई मत हुन सक्दैन । तर कुन कुरा कति प्राथमिक हो र अहिले नै त्यसको कति जरुरी छ भन्ने पक्षलाई बेवास्ता गर्न मिल्दैन । देशमा विदेशी मुद्राको सञ्चिति कसरी बढाउने र अनावश्यक आयात कसरी घटाउने भनेर घोत्लिनुपर्ने बेलामा हतियार खरिदको औचित्य पुष्टि गर्न सकिँदैन, गर्नु पनि हुँदैन । अरू शीर्षकको बजेट रकमान्तर गरेर हतियार किन्ने बेला यो हुँदै होइन । बजेटमै उल्लेख सामग्री आयात गर्न त दुईपल्ट सोच्नुपर्ने समयमा बजेटमा नभएको रकम खर्चनु सरासर नाजायज छ । त्यसैले प्रथमदृष्टिमै असंगत लाग्ने कुसमयको यो किनमेल प्रक्रिया जसरी पनि रोकिनुपर्छ । सरकारको नियत सही नै छ भने पनि यतिबेला हतियार किन्नु सरासर असमयोचित छ । त्यसमाथि यो प्रकरणमा सरकारको नियतमाथि नै यक्ष प्रश्न छ । मिलेमतोमा हतियार खरिद गर्ने गरी सरकारले तीन वर्षअघि बनाएको कार्यविधिअनुसार बिचौलिया, राजनीतिक शक्तिकेन्द्र र प्रहरीका उच्च अधिकारीहरूले कमिसनका रूपमा ढुकुटीको रकम हत्याउने गरेको तथ्य खुला रहस्यजस्तै छ । यसै क्रममा यसपालि प्रधानमन्त्रीको प्रत्यक्ष निर्देशनमा अर्थ तथा गृहका अधिकारीको ग्रिन सिग्नल पाएपछि प्रहरी प्रधान कार्यालयले यही मसान्तभित्र प्रतीतपत्र खोल्ने तयारी गरेको हो । र, यसको उद्देश्य प्रहरीलाई हतियारका नाममा असार मसान्तमा हतारहतार बजेट खर्च गर्ने र कमिसन भागबन्डा गर्ने भएको अर्थ मन्त्रालयकै अधिकारीहरूको आरोपमा तुक छ । देशको ध्यान एकातर्फ हुनुपर्ने यो बेलामा शासकहरूद्वारा भइरहेको यस्तो मनपरी मञ्चन किमार्थ स्वीकार्य हुन सक्दैन । अहिले एकातिर, वैदेशिक रोजगारीमा जानेले बढीमा २ सय डलरसम्म मात्रै लैजाने व्यवस्था छ । पर्यटक भिसामा जाने नेपालीले पनि प्रतिव्यक्ति अधिकतम ५ सय अमेरिकी डलर बराबरको मात्र साट्न पाइरहेका छन् । विदेशी सञ्चितिलाई ध्यानमा राख्दै पछिल्लोपटक करिब एक दर्जन सामान आयातमा रोक लगाइएको छ । अर्कातिर, नेपाल प्रहरीकै लागि पनि अत्यावश्यक सामग्रीहरूको सूची अर्कै छ । चौकीहरूमा शौचालय छैनन्, जवानहरूसँग पर्याप्त बुट नभएकाले पालैपालो लगाउनुपर्ने बाध्यता छ । उनीहरू न्यूनतम भौतिक पूर्वाधारबाटै वञ्चित छन् । लत्ताकपडामा रकम निकासा भएको छैन, चुनावमा खटिने सुरक्षाकर्मीको भत्तामा कटौती गरिएको छ । यस्तो अवस्थामाझ सरकारको प्राथमकितामा हतियार पर्नुको कारण कमिसनको चक्कर होइन भन्ने ठाउँ नै छैन । तसर्थ, अख्तियार दुरुपयोग गरी विदेशी मुद्रा सञ्चितिमा अझ चाप थप्ने तथा राष्ट्रिय ढुकुटीको दोहन गर्ने यस्ता कार्यहरू तुरुन्त रोकिनुपर्छ । नत्र सरकारका यस्ता अनुचित कदममा अख्तियार दुरुपयोग अनुसन्धान आयोगलगायतका सम्बन्धित निकायहरूले दृष्टि पुर्याउनुपर्छ । समग्रमा, मुलुक संकटतर्फ अग्रसर भइरहेको बोध सरकार चलाउनेहरू, खासगरी प्रधानमन्त्री शेरबहादुर देउवाले गर्नुपर्छ । र, अनिवार्य रूपमा सक्षम अर्थमन्त्री नियुक्त गरेर अर्थतन्त्रलाई लयमा डोर्याउनुपर्छ । देश दलदलमा फस्नुअघि नै सरकार र राज्यका अंगहरू सबै ब्युँझनुपर्छ ।"
सक्षम नेताको अवसान,"केदारभक्त माथेमाको जसले जापानलाई फेरि उभ्याए लेखमा जापानका प्रखर राजनीतिज्ञ एवं पूर्वप्रधानमन्त्री सिन्जो आबेको हत्याको सन्दर्भका साथै उनको योगदानको चर्चा गरिएको छ । केही दिनअघि निर्वाचन प्रचारप्रसारका क्रममा गोली प्रहारबाट उनको हत्या गरियो । यसले जापान मात्र नभएर विश्व नै स्तब्ध भएको छ । जापानमा बन्दुकको स्वामित्वसम्बन्धी कठोर कानुन हुँदाहुँदै यस्तो प्रभावशाली नेताको हत्या हुनु दुःखद छ । लेखक जापानको राजदूत रहँदा आबे चिफ सेक्रेटरी पदमा रहेछन् । आबेसँग लेखकको सामीप्यता बढेसँगै, आबेकै सहयोगमा तत्कालीन जापानी प्रधानमन्त्री योसिरो मोरीलाई नेपाल भ्रमण गराउने मौका मिलेको रहेछ । पछि लामो समयसम्म मुलुकको कार्यकारी प्रमुख बन्न सफल आबे नेपालप्रति सधैं सद्भाव राख्ने उच्च नेतृत्वमध्येमा पर्छन् । स्वास्थ्य समस्याका कारण पद त्याग गरेका उनको योगदान कसैले भुल्न सक्दैन । अर्थतन्त्रलाई उचाइमा पुर्याएर उनी देशविदेशमा चर्चित बनेका थिए । जापानको कूटनीति, परराष्ट्र नीतिलाई सुस्पष्ट, सुदृढ, विश्वासिलो बनाउनेदेखि एसियाकै सुरक्षाका निम्ति लागिपरेका प्रधानमन्त्रीका रूपमा उनी चर्चित रहे । ठूलो विवादबीच सेनालाई सुदृढ बनाउन संविधाननै संशोधन गर्न पनि उनी सफल भएका थिए । आफू पदमा नरहे पनि आफ्नो लिबरल डेमोक्रेटिक पार्टीको आगामी रणनीतिलाई माथि उठाउन लागिपरेका आबेको हत्या दुःखद छ । सधैं व्यक्तिगत स्वार्थमा अल्झिने, देश र जनताको चिन्ता नगर्ने, दन्तबजान गरेर मुलुकलाई तलतिर धकेल्न पछि नपर्ने, देशलाई असक्षमताको पगरी भिराउने हाम्रा शीर्ष नेताहरू यो जुनीमा आबेजस्तै सक्षम बन्न सक्लान् ? भुवनेश्वर शर्मा, चन्द्रागिरि२, काठमाडौं"
किन चाहियो प्रहरीलाई हतियार ?,"श्रीलंकाको वर्तमान अवस्थाले झस्काइरहेको बेला डलर अभावबीच हतियार किन्न ८४ करोड रकमान्तर समाचारले जोकोहीलाई त्रसित पार्छ । प्रहरी चौकीमा शौचालय अभाव तथा प्रहरीले बुट पालैपालो लगाउनुपर्ने यथार्थलाई नजरअन्दाज गर्दै हतियार खरिदमा फालहालेको देख्दा निश्चय नै थुप्रै आशंकाले ठाउँ पाउँछन् । उसमाथि पूर्वएआईजी राजेन्द्रसिंह भण्डारीले भनेको प्रहरीको फायर पावरभन्दा पनि बिचौलिया र शक्ति केन्द्रको आर्थिक पावर बढाउन हतियार खरिद प्रक्रिया अघि बढाइएको कुराले निकै महत्त्व राख्छ । विवादै विवादबीच राजीनामा दिएर बाहिरिएका अर्थमन्त्री जनार्दन शर्माले जाँदाजाँदै हतियार किन्ने प्रयोजनका लागि बजेट सुनिश्चित गरिदिएको कुराले झनै आर्थिक पावर को कुरालाई पुष्टि गर्छ । यसै वर्षमा हुन लागेको प्रादेशिक तथा संघीय सभाको चुनाव, भागबन्डा र सहमतिका आधारमा जे पनि गर्ने राजनीतिक दलहरूको चरित्रको पृष्ठभूमिमा हेर्दा सरकारबाट यस्तैयस्तै क्रियाकलाप भइरहने हो भने श्रीलंकालाई पछ्याएर आर्थिक अवस्था पनि थचक्कै बस्ने त होइन ? सबै तप्काका सचेत नागरिकले सजग भएर आआफ्नो स्थानबाट सोच्नुपर्ने बेला आइसकेको छ । महेशप्रसाद ढुंगाना, नयाँबानेश्वर, काठमाडौं"
सालिक मोह र राज्य स्रोत,"नेपालमा अहिले नेताका दिवंगत आफन्तलगायत केही मानिसको प्रचारका लागि सालिक निर्माणको बाढी चलेको छ । कसको सालिक बनाउने, के योगदानका लागि बनाउने भनेर बिनासोचविचार अनावश्यक रूपमा राज्यको धनदौलत खर्च गरेर गरिन थालिएको सालिक फेसन ले देशका लागि जीउ ज्यान अर्पण गरेर सहिद बनेकाहरूको अवमूल्यन मात्र गरेको छैन ठूला भनिएका नेताहरूको सालिक मोहले उनीहरूमा देशप्रति कुनै जवाफदेहिता भएको प्रतीत हुँदैन । केही समयअघि माओवादी अध्यक्ष पुष्पकमल दाहालले छोरा प्रकाशको सालिक नुवाकोटमा अनावरण गरे । त्यसकै आसपासमा जनयुद्धकालका एक जना घाइते लडाकुको खर्च अभावमा उपचार नपाएर मृत्यु भएको कारुणिक समाचार आएको थियो । उता नयाँ नारा र युवा जोसजाँगरका साथ राजधानीकै प्रमुख बनेका नवनिर्वाचित मेयर बालेन शाह एक जना र्याप गायक यमबुद्धको सालिक निर्माणकै विषयलाई जोडतोडका साथ उचालिरहेका छन् । चाहिने नचाहिने हिसाबले जो पायो त्यसैको सम्झनामा राज्यस्रोत प्रयोग गरी यसरी सालिक बनाउनु गलत हो । अनावश्यक रूपमा बढ्दै गएको सालिक मोहप्रति सचेत नागरिकले पाइलापाइलामा विरोध गर्नु आवश्यक छ । अध्यक्ष दाहाल र बालेन शाहहरूको घैंटामा बेलैमा घाम लागोस् । कृष्ण कुम्पुरे, आदमटार, धादिङ"
श्रीलंकाबाट पाठ सिकौं,"नेपालीले श्रीलंकाबाट पाठ सिकेर भविष्यमा सुझबुझका साथ आफ्ना नेता चुन्नुपर्छ । मंकेश्वर ठाकुरनेपालमा पनि राजनीतिक नेतृत्वको परिवार मोह देख्दा र हेर्दा श्रीलंकामा जस्तै नेताहरू भाग्नुपर्ने अवस्था छिट्टै नआउला भन्न सकिन्न ! कमल क्षेत्रीनेपालमा पनि एकातिर नेताहरूको पुत्रपुत्री तथा भाइभतिजा, ज्वाइँमोह अर्कातर्फ राष्ट्रिय आयमा संकुचन तथा बढ्दो आर्थिक संकट । अझै सत्तारूढहरूले श्रीलंकाबाट पाठ सिक्न चाहेको देखिँदैन । हामी कहिले चेत्ने देश भड्खालोमा गइसकेपछि ? श्यामप्रसाद घिमिरेश्रीलंकामा त्यत्रो आर्थिक संकट आउँदा केही गर्न नसक्ने अनि सर्वोच्च पदमा चाहिँ बसिरहनुपर्ने यस्तालाई लखेट्नै पर्छ ! संगम शरदधेरैले श्रीलंकालीको तारिफ गरिरहेका छन् तर अहिलेको जस्तो कदम २३ वर्ष पहिल्यै चालेका थिए भने देशको हालत यस्तो अवस्थामा पुग्दैन थियो होला । निराजन घिमिरेसत्ता चलाउनेहरूले पहिला देशलाई आर्थिक उन्नतिमा लैजानुपर्यो अनि मात्र जनताले सम्मान गर्छन् । परिवारनातागोताको मात्र आर्थिक लाभ हुने काम गर्दा श्रीलंकाको अवस्था आउन सक्छ । हरि कृष्ण श्रेष्ठअत्याचार भएपछि लड्न सक्ने हिम्मतिला श्रीलंकालीप्रति सलाम । अलिक छिटो गर्नुपर्ने ढिलो भयो । मेग राजश्रीलंकामा हजारौं जनताले राष्ट्रपति भवनमा घेर्दा, राष्ट्रपति हेलिकप्टर लिएर भाग्नुपरेको छ । सयौं नेतागणको भागाभाग भइरहेको छ । मन्त्रीहरूको घर तोडफोड भएका छन । सुन्दा निन्दनिय कार्य भए पनि चरम भ्रष्टाचारका कारण देशलाई कंगाल बनाउन वर्तमान सरकारको अहम भूमिका थियो । गहिरो आर्थिक संकटमा फसेका कारण श्रीलंकामा नेता तथा सरकारप्रति वितृष्णा फैलिएको हो । हाम्रोमा पनि चरम भ्रष्टाचार व्याप्त छ, देश श्रीलंकाको पथमा छ । समयमै खबरदारी गरौं । विनोद सिलवालभागेर मात्रै सुख पाइन्छ र ? पातालै गयनी छाड्नु हुदैन । हेक्का होस् । मिन थापायस्तो दृश्य नेपालमा हेर्नु नपरोस्, सबै नेता समयमै सजग हुनु जरुरी छ । निरज थापादेश टाट पल्टिसकेपछि जनता जागेर केही हुने वाला छैन । केही गर्नु छ भने अहिले देखि नै परिवारवादबाट ग्रसित हाम्रा राजनीतिक दलहरूलाई बहिस्कार गरी नयाँलाई अवसर दिएर हेरौं । विजय मेहेता"
शर्माको दाह्रीमा देउवाको अनुहार,"आजको नेपाली समाज सामूहिक निराशा र छटपटीमा देखिन्छ । जम्मा सात वर्ष पहिले बाँधिएको संवैधानिक रीतिथिति राम्रोसँग परीक्षण भई नसक्दै देखिएको यो निराशाले अवश्य पनि राम्रो संकेत गर्दैन । यस्तो निराशाको अभिव्यक्ति पनि विभाजित छ । पहिलो छ, पावर एलिट हरूको वर्ग । राज्यका स्रोत दोहन गरिसकेको, गर्ने तयारीमा लागेको संगठित शक्तिका माध्यमबाट राज्यका नीति निर्माणमा हस्तक्षेपका लागि प्रतिस्पर्धा गरिरहेको सम्भ्रान्त राजनीतिक वर्ग यसमा पर्छ । सार्वजनिक सञ्चारका मूलधार भनिने माध्यमहरूमा पहुँच राख्ने वर्ग तथा विश्वविद्यालय शिक्षा आर्जन गरेको, सेवा क्षेत्रका विभिन्न काममा संलग्न रहेर धनआर्जन गरेको या गर्ने ल्याकत राख्ने सार्वजनिक मत निर्माणमा सहभागी समूह पनि यसैमा पर्छ । पुगिसरी आएको र कुनै समय सत्ताका विभिन्न तहमा स्थान ओगटेर राज्यको दोहन गर्दै व्यक्तिगत जीवन सुरक्षित राखेको पूर्वनोकरशाहहरूको समूह पनि यसमा सामेल छ । सार्वजनिक बहसलाई खरिद गर्न सक्ने हैसियतको भुइँफुट्टा पुँजीपति वर्ग, क्रोनी क्यापिटलिस्ट हरूको समूह र बिचौलिया वर्गसमेतको पावर एलिट तप्का यसमा पर्छ । सत्ताको स्वादमा रम्ने पालो परेको पावर एलिटको तप्काले मात्र जताततै अमनचयन देखिरहेको छ । दोस्रो छ, सर्वसाधारण नागरिकको तप्का, जो सामाजिक सञ्जालबाट आफ्नो आक्रोश विरेचन गर्छ, परिवारको जीवन निर्वाहका लागि देशभित्र र बाहिरका अनेक कठिन र संघर्षपूर्ण अवस्थाहरूसँग जुधेर जीवन घचेटिरहेको छ । उसले आफ्नो भाग्यका लागि पावर एलिटहरूलाई दोषी देख्छ, तर संगठित प्रतिरोध गर्न सक्ने अवस्थामा छैन । सहरको न्यून पुँजीपति वर्ग, मध्यम वर्ग र निम्नमध्यम वर्गका विद्यार्थी र साना जागिरे, साना व्यापारीहरू, विभिन्न देशमा कठिन श्रम गरिरहेका आप्रवासी मजदुरको समूह, साना किसानहरूको समूह, सहरी गरिब, असंगठित क्षेत्रका श्रमिक यसमा सामेल छन् । गत निर्वाचनमा राजनीतिक दलहरूलाई झस्काउने गरी मत दिएर यसले शान्त रूपमा पावर एलिटहरूको प्रतिरोध पनि गरेको छ । तर आफ्नै दैनिक जीवनका अनेक झन्झावत व्यहोर्नुपर्ने यो तप्काले दैनन्दिन राजनीतिलाई निर्देशित गर्न सक्दैन । दैनन्दिन राजनीतिलाई निर्देशित गर्ने शक्ति या त बिचौलियाहरूले राख्छन् या समग्र पावर एलिटहरूका अनेक समूहउपसमूहले । दुवै पक्षको एउटा समानता भने छ ः यिनीहरू सामाजिकआर्थिक रूपान्तरणका दीर्घकालीन नीतिगत तथा संस्थागत व्यवस्थाहरूलाई अघि बढाउन तयार छैनन् । अत्यन्त अल्पायुका सनसनीखेज समाधानहरूमा रमाउने गर्छन् । यसमा पावर एलिटहरूको स्वार्थ सरकार या व्यक्ति परिवर्तनमा सीमित छ किनभने यस्तो परिवर्तनले घुमाएर यस्तै एलिटहरूको अर्को समूहका हितको रक्षा गर्छ । सर्वसाधारणहरू दीर्घकालीन परिवर्तनसम्म परिस्थितिलाई घचेट्ने गरी संगठित छैनन् । यसरी समाजको निराशा र कुण्ठा गुम्सिएको छ । केही गरी हुने परिवर्तनबाट फाइदा लिनेमा जहिले पनि पावर एलिटहरूका भिन्न स्वार्थ समूह या गुटउपगुट पर्ने गरेका छन् । सर्वसाधारण नागरिकले गरेका त्याग र आन्दोलनको परिणामलाई पावर एलिटहरूले हत्याएको भोगिजान्ने र देखिजान्ने साक्षी राजनीतिक परिवर्तनका विभिन्न आन्दोलनमा सहभागी रहेका हामी सबै छौं । प्रसंग अर्थमन्त्रीका रूपमा जनार्दन शर्माको बहिर्गमनको हो । उनीमाथि आउँदो आर्थिक वर्षको बजेटमा करका दरहरू निर्धारण गर्दा राज्यका प्रचलित मूल्य प्रणालीलाई खण्डित गर्दर् ैअनुचित र अनैतिक रूपमा बिचौलियालाई मन्त्रालयमा बोलाएर करका दर हेरफेर गर्न दिएको बात लागेको छ । यस्तो प्रश्न उठिसकेपछि उनले आरम्भमै आफ्नो पदबाट राजीनामा दिएर अनुसन्धानका लागि बाटो छाड्नुपर्ने हो । नेपालमा यस्तो प्रकारको नैतिकताको अपेक्षा कमै गरिन्छ, कमसेकम राजनीतिककर्मीले यस्तो नैतिकता प्रदर्शन गर्छन् भन्नेमा आमजनलाई फिटिक्कै विश्वास छैन । राजनीतिक पावर एलिटहरू र मिडियाको दबाबपछि शर्माले बाध्य भएर राजीनामा दिएका छन् । उनको राजीनामापछि समाजको पावर एलिट तर सत्ताबाहिर रहेको तप्का हल्का सेलिब्रेसन को मुडमा छ । सर्वसाधारण तप्का पनि एक हदसम्म खुसी छ । तर यो निराश समुदायको उत्तेजना शिथिल पार्ने यस्ता अल्पायुका घटना मात्रले नेतृत्वले गरिरहेको नीतिगत व्यभिचार, आर्थिक रूपमा सन्निकट भयावह संकट र संस्थागत रूपमा भइरहेको दोहन बीसको उन्नाइस हुनेवाला छैन । जनार्दन शर्माको बहिर्गमन हुनैपर्थ्यो तर उनी उक्त प्रकरणका आफैं न नायक हुन्, न त खलनायक । बरु उनी अरूका गोटीचाहिँ हुन् र उनले छाडेकै कारण अर्थ मन्त्रालयले बिचौलियाका माध्यमबाट हुने नीतिगत भ्रष्टाचारका खेलहरूलाई न्यून गर्ने कुनै आशा गर्न सकिन्न । सामाजिक सञ्जालमा सक्रिय दुई मित्रहरूका केही भनाइले यसतर्फ मेरो ध्यान खिचेका थिए । दुवैका अभिव्यक्ति अलि बढी तथ्य र तर्कमा आधारित हुने भएकाले म यहाँ उनीहरूलाई नसोधीकनै सन्दर्भ लिन गइरहेको छु । पहिलो हुन्, लामो समयदेखि आर्थिक बिट हेर्ने र लेख्ने पत्रकार मित्र सुजित महत । सुजित ट्वीटरमा सक्रियतापूर्वक यो प्रकरणबारे आफ्ना धारणा लेखिरहेका छन् । उनका सूचनाहरूलाई आधार मान्ने हो भने अहिले सरकारका दैनिक निर्णयहरू माओवादी अध्यक्ष प्रचण्डको समेत शुभेच्छा पाएकी प्रधानमन्त्रीपत्नी आरजु राणाबाट बढी प्रभावित छन् । बिचौलियाका रूपमा कमिसन एजेन्ट दीपक भट्टको उनले नामै लिएका छन्, जसले यो देशका सबै राजनीतिक दलका नेता र सरकार प्रमुखलाई जोड्न र फोड्न सक्छन् भनिन्छ । देखिएकै कुरा के हो भने, बिचौलियाले जेजसरी करका दरहरू हेराफेरी गरे भनिएको छ, त्यसले सबैभन्दा बढी फाइदा नेपाली कांग्रेसका नेता तथा मुख्य दाता रहेका विनोद चौधरी र देउवा पुत्र जयवीर देउवाका कम्पनीहरूलाई भएको भनेर प्रश्न उठेको छ । अर्थात् करका दर हेरफेरमा बिचौलियाको अनधिकृत प्रवेश भएको भनिएको घटनाबाट प्रत्यक्ष लाभ देउवाले चौधरीमार्फत् आफ्नो पार्टीको आर्थिक स्रोत विस्तार गर्नमा र पारिवारिक उत्तराधिकारका रूपमा जयवीरलाई सबल बनाउनमा प्रयोग गरेका छन् । यसबाट थोरै टिप्स भने जनार्दन शर्मा र उनीमार्फत् माओवादी केन्द्रसम्म पुगेको अनुमान गर्न सकिन्छ । यस प्रकरणमा अहिलेसम्म प्रधानमन्त्रीले केही नबोले पनि कार्यकारण सम्बन्धहरूको चिरफार गर्दा जनार्दन शर्माका दाह्रीमा शेरबहादुर देउवाको अनुहार नै पूर्ण कुटिलतासाथ देखा पर्छ ।यसरी देउवातिर सोझ्याउने अर्का मित्र हुन्, जुगल भुर्तेल । केही वर्षदेखि उनी पनि नेपाली कांग्रेसको जीवनमा आन्तरिक सुधार ल्याउन र प्रतिस्पर्धी कम्युनिस्ट हरूसँगै कांग्रेसको पुरानो नेतृत्वलाई सत्ताबाट लतारेर कांग्रेसकै युवा पुस्ताबाट देशविकास गर्न सकिन्छ भन्ने विश्वाससहित अभियानमा छन् । उनको अभियान वैचारिक भएकोले यसलाई म सकारात्मक रूपमा लिन्छु । उनले पनि जनार्दन शर्माको राजीनामापछि ट्वीट गर्दै कांग्रेस केन्द्रीय सदस्यहरूलाई यो प्रकरणको वास्तविक पात्रलाई सजाय दिन आफ्नो हैसियत प्रयोग गर भनेर उक्साएका छन् । निमित्त पात्र मात्र रहेका जनार्दन त फालिए, अब बिचौलियालाई प्रयोग गर्ने वास्तविक पात्र देउवा र उनकी पत्नी पनि कारबाहीमा परून् भन्ने आशय उनको अभिव्यक्तिमा झल्किन्छ । कांग्रेसलाई लामो समयदेखि नजिकबाट हेरेका र एउटा समूहलाई वैचारिक साथसल्लाह दिँदै आएका भुर्तेलजीले बिनातथ्य यता तीर सोझ्याए होलान् भन्ने लाग्दैन । यी दुई मित्रको भनाइका लाक्षणिकतालाई आधार मान्ने हो भने पनि देउवा र गठबन्धन सरकारको जनता र राज्यप्रतिको अनुत्तरदायी अनुहारको पर्दा उघारिन्छ । बिचौलियासँगको लसपसले जनार्दन शर्माको छविमा मोसो पोतिनु र त्यसमार्फत् नेकपा माओवादी केन्द्रको नियतमा प्रश्न उठ्नु स्वाभाविक हो । तर जनार्दन शर्माको अनुहारमा यतिबेला स्वयं जनार्दन शर्माको भन्दा बढी देउवाको प्रतिच्छाया देखिएको छ । त्यसले हाम्रो राजनीतिका सन्दर्भमा धेरै कुरा भन्छ । लामो समयदेखि नेपाली राजनीतिमा बिचौलियाहरूको चलखेल चर्चाको विषय रहिआएको छ । यसबीचमा भएका अनेक काण्डहरूमा सरकारका नीतिगत निर्णयहरूलाई प्रभावित गर्ने बिचौलियाहरू र सत्तामा हुनेले मुनाफा बाँड्फाँड गर्दै क्रोनी क्यापिटलिस्टहरूको वर्ग हुर्काउने गरेको देखिएकै हो । यसले देशको अर्थतन्त्रलाई दीर्घकालीन रूपमा अनिष्टकारी प्रभाव पारिरहेको छ । सबैभन्दा उदेकलाग्दो कुरा के भने, राजनीतिक पावर एलिटहरू यस्तो प्रवृत्तिलाई निषेध गर्नेतर्फभन्दा सकेसम्म आफ्नो अनुकूल प्रयोग गर्नमा प्रतिस्पर्धा गरिरहेका छन् ।देउवा सरकार बनेपछि देशको अर्थतन्त्र ओह्रालो लाग्ने क्रम तीव्र बनेको छ । महँगी डेढ दशककै रेकर्ड तोड्ने गरी बढेको छ । स्थिर आय भएका या थोरै आयस्थाले परिवार चलाइरहेकाहरूको भान्सासम्म महँगीले आफ्नो उपस्थिति देखाएको छ । सरकारले गर्ने पुँजीगत खर्च निम्छरो रूपमा घटेको छ, जसले रोजगारी सिर्जनाका अवसरहरू खुम्च्याइदिन्छ । वैदेशिक व्यापार घाटा बढ्दै चालु खाता घाटामा उच्च दरले वृद्धि भएको छ । विदेशी मुद्रा सञ्चय जम्मा छ महिनाको आयात धान्न सक्ने गरी खुम्चिएको छ । आर्थिक सूचकहरूको यो खस्किँदो हालतबाट उकास्न सरकारले गर्नुपर्ने प्रयास भनेकै उत्पादनमूलक क्षेत्रमा लगानी प्रोत्साहित गर्दै रोजगारीको अवसर थप्नु हो । यसका लागि नीतिगत व्यवस्था, ऐन कानुनमा परिमार्जन र सहज रूपमा ऋण उपलब्ध हुने वातावरण निर्माण गर्नु जरुरी छ । तर देउवा के गरिरहेका छन् ? उनी प्रधानमन्त्री पदको राजनीतिक काखमा आफ्ना छोरा र निकट व्यापारिक समूहलाई राखेर कोखाई, कोखाई गर्दै कहिले चकलेट र कहिले चौसा आँप खुवाइरहेका छन् । आफ्नो राजनीतिक जीवनको उत्तरार्द्धमा पलाएको परिवार मोहलाई मलजल गर्न र त्यसलाई संरक्षण गर्नका लागि आवश्यक पर्ने शक्तिसञ्चयका लागि राज्यलाई नै दलाल र कमिसनखोर पुँजीको सेवामा समर्पित गरिरहेका छन् । जनार्दन शर्मालाई राजीनामा गर्न लगाएर देउवा चोखिएरै बसिरहनुको अर्थ हो राजनीतिक शक्ति सम्भ्रान्तहरूको आलोपालो राज्य दोहन गर्ने र जनताको भविष्य बर्बाद पार्ने परम्परा तोडिने छैन । संसदीय छानबिन समिति बनेको छ, उसले यी यावत् घटनाहरूका लागि जिम्मेवार देउवा र उनको आसपास मडारिएर राज्यदोहन गर्ने अदृश्य एजेन्टहरूको पनि भण्डाफोर गर्न र त्यस्तो प्रवृत्तिलाई नै प्रहार गर्न सकेमात्र नेपाललाई शक्ति सम्भ्रान्तहरूको अश्लील खेलमैदान हुनबाट थोरै भए पनि जोगाउन सहयोग मिल्थ्यो । निर्वाचन र सत्ता परिवर्तन या व्यक्तिको बहिर्गमन सम्भ्रान्तहरूका निराशाको मात्र उपचार हो, आम मानिस आफ्ना दैनिक जीवनका अनेक समस्याले निराश हुँदै जाँदा उत्पन्न हुने आक्रोश हाम्रो राज्यले धान्न सक्लानसक्ला, चिन्ता गर्नुपर्ने बेला भएको छ । नपत्याउनेले श्रीलंका हेर्नुस् ः किं अधिकम् ?"
स्वायत्तता खोजिरहेछन् मधेश र मधेशी,"ॅपाहाड, नेपाल र मधेश को प्रशासनिक विभाजननेपालका कुनै पनि वंशका शासक न मधेशबाट अपरिचित थिए, नत त्यहाँ शासनशोषणदोहन गर्ने स्वार्थबाट मुक्त थिए । पृथ्वीनारायण शाह र उनीपछिका राजा, नायबनायबीबाट बढिया देश को रूपमा भौगोलिक रूपमा एकीकृत मधेश क्षेत्रमा व्यवस्थित रूपमा शासनप्रशासन चलाउने काम उनका छोरा बहादुर शाहले गरेको देखिन्छ, बहादुर शाहले बाँधेका थिति को नाममा । उनले नायबीकालमा १८४९ फागुनमा टिस्टादेखि मधेश हुँदै गढवालसम्म फैलिएको गोर्खाराज चलाउन र बढ्दो युद्धखर्चका लागि आवश्यक धन जुटाउन पाहाड, नेपाल र मधेश विभाजनका साथ स्थितिबन्देज गरेका थिए । २००८ सालको नेपाल गजेटअनुसार गोर्खाराजलाई तीन क्षेत्रमा बाँडेर शासनप्रशासन चलाउने चलन राणाशासनपछि पनि हटेको थिएन । विडम्बना, शाहराणा शासकलाई समेत आपत्ति नभएको मधेश शब्द राजा महेन्द्रद्वारा फैलाइएको पहाडे राष्ट्रवादका लागि स्वीकार्य भएन । मधेशको सट्टा तराई शब्द मात्रै स्थापित गर्ने राष्ट्रवादी अभियानले समथर भूभाग, त्यहाँका स्रोतसाधनलाई मात्रै देख्छ, त्यहाँकै पुरानो पहिचानलाई देख्दैन । त्यहीँ सयौँ जुनी संघर्ष गरेका आदिवासी जनजाति, त्यहीँ दसनंग्रा खियाउने मधेशी, दलित, मुस्लिम र महिलालाई अन्देखा गरिन्छ, उनीहरूको स्वपहिचान, आत्मसम्मान र न्यायिक आवाजलाई दबाइन्छ । सात दशकको संघर्षपछि उनीहरूले प्रादेशिक पहिचान पाएका छन्, संघीयतामा अंश पाएका छन्, अब जनजनसम्म स्वायत्तता, सुशासन र लोकतन्त्रको विस्तारको आवश्यकता छ । नीतिनिर्णयकार्यान्वयन गर्नेदेखि लिएर चिन्तनमनन गर्नेहरूले पनि भुइँतहका अधीनस्थजनका भोगाइ, नजरिया र न्यायिक विचारका आधारमा हेर्न सकेनन् भने संघीयतासँगै स्वायत्तता, सुशासन र लोकतन्त्रको विस्तार आकाशको फलमा सीमित रहने खतरा छ ।"
बालबालिकाको हुर्काइमा परिवार,"बालबालिकाको हेरचाहका लागि अभिभावक तथा समाजको भूमिका महत्त्वपूर्ण हुन्छ । एउटा परिवारका लागि बालबालिका हुर्काउनु निकै महत्त्वपूर्ण कार्य हो । सामाजिक र पारिवारिक प्रणाली तथा संस्कारको प्रभाव बालबालिकाको कलिलो मस्तिष्कमा गढेर बसेको हुन्छ । किताबबाहिरका यस्ता विषय नै बालबालिकाको शिक्षाका आधार हुन् । उनीहरूले आफूवरिपरिका मान्छेले गरेका व्यवहारबाट सिक्छन् । यस अर्थमा बालबालिकाका लागि घर पहिलो पाठशाला हो भने बाआमा पहिलो शिक्षक । त्यसैले घर तथा बाआमाको जिम्मेवारी विद्यालयको भन्दा बढी छ । बालबालिकालाई घरमा अरूले बोलेको शब्द तथा गरेको कार्यले गहिरो प्रभाव पार्छ । सुसंस्कारले बालबालिकामा सकारात्मक ऊर्जा भरिनुका साथै व्यक्तित्व विकासमा निखारता ल्याउँछ । उनीहरूले सिक्ने भनेकै बाआमाको व्यवहारबाट हो । बालबालिकाको व्यक्तित्वको निर्माण बाआमाको माया, हेरचाहले बनाउँछ । साथै सामाजिक नीतिनियम, चालचलनको भूमिका पनि उत्तिकै महत्त्वपूर्ण हुन्छ । बाआमाले विद्यालय पठाएको छु भनेर जिम्मेवारीबाट पन्छिने अनि शिक्षकले पनि लब्धाङ्कपत्रमा नम्बर ल्याएको छ भनेर गर्व गर्ने चलनले बालबालिकाको हुर्काइमा समस्या भइरहेको छ । बालबालिकामा व्यावहारिकका साथै भावनात्मक ज्ञानको कमी देखिएको छ । यसले समाजमा विकृति बढाइरहेको छ, बालबालिकालाई सही बाटोमा हिँडाउन सकिएको छैन । त्यसैले बाल विकासमा देखिएका यस्ता कमजोर पक्षलाई सुदृढ गर्दै लगेमा मात्र बालबालिकामा चौतर्फी ज्ञानको विकास हुनका साथै समाजको भविष्यमा पनि त्यसले सकारात्मक प्रभाव पार्छ । बाल विकासको गतिविधिमा हरेक अभिभावक सचेत हुनु जरुरी छ । उनीहरूको नियमित गतिविधि नियाल्नुपर्छ । व्यावहारिक पाटोबाहेक शारीरिक स्फुर्तिका लागि विभिन्न कसरत तथा योगहरू सिकाउन सकिन्छ । उनीहरूको खानपिनका बारेमा चासो राख्न सकिन्छ । आज हामी आफ्ना बच्चालाई हर सुखसुविधा दिन चाहन्छौं, आफूले भोगेका दुःख सन्तानले भोग्न नपरोस् भन्नेमा सचेत छौं । तर यसो भन्दैमा उनीहरूको माग र आवश्यकताभन्दा धेरै सुविधा पनि दिनु हुन्न । बालबालिकालाई के चाहिन्छ, के चाहिँदैन भन्ने ख्याल गर्नुपर्छ । परिवारले सकारात्मक ऊर्जा दिन प्रयास गर्नुपर्छ । उनीहरूमा आत्मविश्वास भरिदिन पनि यो आवश्यक छ । बालबालिकाको मनोविज्ञानलाई आकार दिने हरेक गतिविधिमा उत्तिकै ध्यान दिनुपर्छ । यसैले उनीहरूको भविष्य निर्धारण गर्छ । समाजको उन्नति पनि यसैमा भर पर्छ । सक्षम बालबालिकाले नै भोलि देशको भविष्य उज्यालो बनाउने हुन्बालबालिकालाई राम्रो गरे राम्रो भन्ने र नराम्रो गरे, तिमीले गलत गर्यौ भनेर औंल्यादिनुपर्छ । यस्तो भन्दा उनीहरूले बुझ्ने भाषामा, ठूलो स्वर नगरी भन्नुपर्छ । कुटपिट र शारीरिक यातना त झन् दिनै हुन्न । बालबालिकाका हरेक गल्तीलाई औंलाइदिने, राम्रो भए स्याबासी दिने र नराम्रा भए किन नराम्रो भयो भनेर स्पष्टसँग बुझाउने गरे परिवारभित्र उनीहरूले आफूलाई सहज महसुस गर्छन्, उनीहरूलाई यसले प्रेरणा पनि दिन्छ । यस्तै घरबाहेक हाम्रा बालबालिकाकाले विद्यालयमा कस्तो ज्ञान लिइरहेका छन् भन्नेमा पनि अभिभावक र शिक्षकले ध्यान दिनुपर्छ । ती ज्ञान कतिको व्यावहारिक छ भन्ने मुख्य कुरा हो । जस्तो हाम्रो देश कृषिप्रधान भएर पनि यहाँ विशेषतः सहरी भेगका बालबालिकाले तरकारी तथा फलफूलका बोट चिन्दैनन्, तिनलाई धान कसरी फल्छ भन्ने थाहा छैन । सिजनअनुसारका फलफूल तथा तरकारी पनि विद्यार्थीले चिन्दैनन् भने हामीले बालबालिकालाई सही पाठ्यपुस्तक पढाइरहेका छैनौं । त्यस्तै किसानले अन्न उब्जाउन कति मिहिनेत गरेका छन् भनेर पनि सिकाउनुपर्छ, व्यावहारिक ज्ञान पुस्तकबाटै पाएदेखि त्यो बढी फलदायी हुन्छ । बालबालिकालाई सानै उमेरदेखि घोकाउने गरिन्छ, जति राम्ररी घोकाउन सक्यो त्यति नै उनीहरू सक्षम छन् भन्ने पारिन्छ, जुन गलत अभ्यास हो । यसको अन्त्य हुनुपर्छ । मान्छे उमेरले सानो होस् वा ठूलो, सिक्ने कुरा कहिल्यै सिद्धिँदैन । अभिभावकले पनि बालबालिकाबाट सिक्न सक्छन्, अझ उनीहरूलाई कसरी हुर्काउने भन्ने जानकारी तथा ज्ञानका लागि थप मिहिनेत गर्नुपर्छ । बालबालिका हुर्काउनु भनेको अभिभावकले पनि सिक्ने अवसर पाउनु हो । यसलाई अभिभावकले जति गम्भीर रूपमा लिन्छन्, त्यति नै बालबालिकाको हुर्काइ सही दिशामा जान्छ । अन्त्यमा, परिवार बालबालिकाका लागि अत्यन्त महत्त्वपूर्ण पाठशाला हो । उनीहरूको भविष्यलाई कस्तो बनाउने भन्ने पनि परिवारमा हुने गतिविधिमा निर्भर हुन्छ । त्यसैले अभिभावकले गर्ने गतिविधि सकारात्मक हुनुपर्छ, बालबालिकालाई निर्देश गर्ने खालको हुनुपर्छ, यसका लागि अभिभावकले पनि सिक्ने कुराहरू धेरै हुन्छन् ।"
चौंरीगोठहरूमा पर्यटकीय सेवाको सम्भावना,"२०७८ वैशाख १ गते पाँचथरको फालेलुङ्गको फालोटमा चौंरी महोत्सव हुँदै थियो । नेपालीटारका चौंरीपालक किसान थर्कप्रसाद गुरुङको गोठ पाहुना घरमा बिहानको चिया र खाजा खाएर विस्तारै हामी महोत्सव आयोजना स्थलतिर जाँदै थियौं । हिमाली खर्कहरूमा चौंरी धपाउँदै गोठालाहरू पनि त्यतै लाग्दै थिए । पर्यटकहरू पनि कोही गाडीमा त, कोही हिँडेर जाँदै थिए । फालोटमा चौंरी पर्यटन महोत्सवका लागि भव्य तयारी गरिएको थियो । एक छेउमा स्टेज तयार पारिएको थियो भने अर्को कुनामा हिमाली भेगका उत्पादन राखिएको थियो । डाडाँभरि चौंरी र उराङका बथानहरू जम्मा पारिएका थिए । डाँडामाथि चरिरहेका चौंरी तथा उराङका बथानहरू साँच्चै मनमोहक थिए । शरीरभरि लामालामा रौं, सानो टाउको माथि तिखा सिङ, छरितो शरीर, छोटा खुट्टा, झुप्प परेको पुच्छर देख्दा चौंरी विचित्रका प्राणी लाग्छ । हिमशृृंखला, हिमाली जैविक विविधता र साहसिक पर्यावरण मात्र हिमाली पर्यटनको आकर्षक केन्द्रबिन्दु हो भन्ने स्थापित भाष्यलाई चौंरीहरूले कतै चुनौती त दिइरहेका छैनन् ? के यहाँका घरपालुवा जनावर र त्यससँग जोडिएको संस्कृतिले पनि पर्यटनका लागि उक्तिकै आशा, भरोसा र सम्भावना बोकेरे बसेका छन् त ? चौंरी पर्यटन महोत्सवले यस्तो प्रश्नलाई केही हदसम्म सम्बोधन गरेको छ, तर तमाम सम्भावनाका बाबजुद सरकार तथा सरोकारवालाहरूले यसलाई पर्यापर्यटनसँग गाँस्न र सोहीअनुरूप प्रचारप्रसार गर्न सकिरहेका भने छैनन् । फालेट चौंरी पर्यटन महोत्सवको आकर्षकको केन्द्रमा थिए चौंरी र जोक्पे (चौंरी र गाईको ठिमाहा गोरु) । महोत्सवमा तिनलाई सिंगारेर ल्याइएका थिए । पर्यटकहरू सिंगारिएका चौंरी र जोक्पेमा चढ्न र फोटो खिच्न तँछाडमछाड गर्दै थिए । पर्यटकहरू रमाइरहेका थिए । महोत्सवमा उपस्थित हुनेहरूको व्यवहार र गतिविधिले फालेलुङ्गको फालोट अब चौंरी चरन क्षेत्रबाट पर्यटन क्षेत्रमा हिँड्न खोज्दै गरेको महसुस भयो । हिमाली पशुपालकहरूले यसलाई जीविकापार्जनका नयाँ गोरेटो बनाउन खोज्दै थिए । उनीहरू भन्दै थिए, अब रोजगारीका अवसर खोज्न खाडी जानु पर्देन, यहीँ छ । प्रत्येक वर्ष वैशाख १ गते हुने चौंरी पर्यटन महोत्सवले चौंरीजोक्पे र फालेलुङ्गको पशुपालकहरूका बीच नयाँ सम्बन्ध स्थापित गर्दै छ । पशुपालक किसानको हिमाली घरपालुवा जनावरलाई हेर्ने परम्परागत दृष्टिकोणमा व्यापक परिवर्तन ल्याइरहेको छ । हिमाली भेगका लागि चौंरी भारी बोक्ने, दुध उत्पात्दन गर्ने, बच्चा उत्पादन गर्ने जनावर हो भन्ने बुझाइ बदलिन थालेको छ । महोत्सवले चौंरीले मनोरञ्जन दिन्छ र पर्यटन आकर्षित गर्छ भन्ने स्थापित हुँदै छ । पर्यटकहरू चौंरीसँग रम्न थालेका छन् । हिमालको प्रकृति र पर्यावरणसँगै चौंरीलाई हेर्दै र यसमाथि सयर गर्दै आन्नद लिइरहेका छन् । चौंरी पर्यटन महोत्सवले हिमाली पशुपालन र त्यससँग जोडिएको संस्कृति तथा जीवनशैलीलाई बुझ्न सघाइरहेको छ । फालेलुङ्गका चौंरीगोठहरू विस्तारै पाहुनाघरमा रूपान्तरण हुन थालेका देखिन्थे । केही वर्षअघिसम्म गोठाला बस्ने र गाईवस्तु बाँध्ने कटेराहरू आन्तरिक र बाह्य पर्यटकका लागि पाहुनाघरमा रूपान्तरित हुन थालेका थिए । चौंरीगाई दुहिएको नैनी, घिउ तथा छुर्पी बनाएको, गोठको स्थिति, त्यहाँ प्रयोग हुने प्रविधि र कलाले पर्यटकलाई आकर्षित गर्न थालेका छन् । चौंरी पाहुनाघरमा हुने दैनिक क्रियाकलाप पर्यटकहरूका लागि हिमाली जीवनशैली तथा संस्कृति बुझ्ने माध्यम भइरहेको छ । चौंरी गोठालाहरूले ठिमाहा चौंरीका पुस्ताहरूको फरकफरक नामकरण गर्दा रहेछन् । पहिलो पुस्ता चौंरी र गाई भए । उनीहरूबाट जन्मेको बच्चालाई बाछी भए उराङ र बाछो भए जोक्पे भन्ने रहेछन् । उराङ र चौंरीबाट जन्मेको बच्चालाई बाछी भए तोल्मो र बाछो भए तोले भन्दा रहेछन् । तोल्मो र चौंरीबाट जन्मेको बच्चालाई गार अनि गार र चैरीबाट जन्मेको बच्चालाई गीर भनिँदो रहेछ । यसैगरी गीर र चौंरीबाट जन्मेको बाछाबाछीलाई सिङ्जेफोमे अनि सिङ्जेफोमे र चौंरीबाट जन्मेको बाछाबाछीलाई सिलिङडी भन्ने रहेछन् । सिलिङडी र चौंरीबाट जन्मेको बाछाबाछी भने चौंरी र नाक हुने रहेछन् । यसरी हिमाली भेगका गोठालाहरूले हिमाली घरपालुवा जनावरहरूको वर्णशंकर उत्पादन गर्ने परम्परागत ज्ञानचलन र तिनको नामकरणको प्रचलन अनौठो छ । हिमाली जनावर र तिनको वंश परम्परा बुझ्न पनि चौंरी पाहुनाघर महत्त्वपूर्ण देखिन्छ । अमेरिका तथा युरोप र एसियाका कतिपय देशका ग्रामीण भेग अहिले वाइन चाख्ने, प्रशोधनका तरिका हेर्ने वा बुझ्ने आकर्षक ठाउँ भएझैं फालेलुङको चौंरीगोठहरू पनि चीज, छुर्पी, दुधका अन्य परिकार चाख्ने र तिनबारे बुझ्ने पर्यटकीय क्षेत्र बन्न सक्छ । यसले पशुपालक किसानको आयस्रोत वृद्धि मात्र होइन, विदेशी मुद्रा आर्जनमा पनि सहयोग गर्नेछ । साथै ठूलो मात्रामा विदेश पलाएन भइरहेका युवालाई आफ्नै क्षेत्रमा रहेका अवसर पहिचान गर्न र त्यसलाई जीविकापार्जनसँग जोड्न पनि सहयोग पुर्याउने देखिन्छ । एकातर्फ यो ठाउँमा बसेर हिमशृंखला तथा जैविक विविधता हेर्न सकिने भएको छ अर्कातर्फ किसानको आयस्रोत वृद्धिमा सहयोग गरेको छ ।जलवायु परिवर्तन युवाहरूको रोजाइ वैदेशिक रोजगारी हुनु वातावरणको ख्याल नगरी विकास कार्यक्रम चलाउनु जैविक विविधता संरक्षण कार्यक्रमका अभाव जंगली जनावरको आक्रमण रैथाने प्रजातिका घाँसहरूको लोपोन्मुख हुनु मिचाहा प्रजातिका वनस्पतिहरूको विस्तार आदि कारणले हिमाली पशुपालनमा आधारित जीविकोपार्जनमा संकट निम्त्याइरहेको छ । यस्ता चुनौतीका बाबजुद पनि केही वर्षयता पूर्वी नेपालमा पशुपालनमा आधारित पर्यटन व्यवसाय मौलाउँदै गइरहेको छ । तर, यो व्यवसायसँग जोडिएको संकटलाई भने सरोकालवालाले चासो दिनु जरुरी छ । कृषि र पशुपालनलाई पनि अन्य पर्यापर्यटनजस्तै गरी मूलधारमा ल्याउनु आवश्यक छ । फालेलुङ्गको उच्च चरन क्षेत्रका चौंरी र चौंरीगोठहरूले २०७४ साल ग्रामीण पर्यटनको क्षेत्रमा फरक पहिचान बनाउँदै आएको छ । यसलाई दिगो बनाउन सके यहाँका किसानको पशु र पशुजन्य उत्पादनबारे प्रचारप्रसार हुनका साथै यो रोजगारीको गतिलो माध्यम बन्ने थियो । अर्कातिर चौंरीगोठहरूले पर्यटकलाई दिने सेवासुविधामा सुधार गर्नु पनि त्यतिकै आवश्यक छ । पर्यटकको सुविधाका लागि सरकारले पूर्वाधार निर्माणमा ध्यान दिनु जरुरी छ । दुधलाई घिउ र छुर्पी मात्र होइन, अन्य उत्पादनमा पनि लैजानुपर्छ र बजारको सुनिश्चता पनि चाहिन्छ । अन्त्यमा, चौंरी पाहुनाघरबाट पशुपालकको आयश्रोत बढ्दै जाँदा र गोठका संख्या पनि बढिरहँदा, भविष्यमा चरीचरन क्षेत्रहरूको जौविक विविधता ह्रास आउनुका साथै प्रदूषण पनि बढ्नेछ । त्यसैले यस्ता पक्षबारे अहिले नै ख्याल गर्नुपर्छ । र, अन्य सम्भावित चुनौतीका बारे पनि सरकारवालाहरू बेलैमा सचेत हुनु आवश्यक छ । चौंरीगोठहरूमार्फत् आम्दानी गर्ने अवसरसँगै यसलाई दिगो राख्दै जैविक विविधता जोगाउन पनि उतिकै ध्यान दिनु जरुरी छ ।"
श्रीलंकामा नयाँ राष्ट्रपति आगामी साता !,कोलम्बो (एजेन्सी) श्रीलंकाका राष्ट्रपति गोटाबाय राजपाक्षले आगामी बुधबार (जुलाई १३) राजीनामा दिने सभामुख महिन्दा याप अबेवार्डेनले सोमबार संसद्लाई जानकारी दिएका छन् । राष्ट्रपति राजपाक्षले राजीनामा दिने जानकारी सभामुखलाई शनिबार नै दिएका हुन् । सभामुख अबेवार्डेनले राजपाक्षको राजीनामापत्र भने आइनसकेको जनाएका छन् । श्रीलंकाको संविधानअनुसार राष्ट्रपतिले सभामुखलाई पत्र पठाएपछि मात्र राजीनामा स्वीकृत हुन्छ । राष्ट्रपतिले औपचारिक रूपमा पदत्याग गरेको साताभित्र सभामुखले संसद्मा दलहरूसमक्ष नयाँ सरकार गठनका लागि आह्वान गर्ने व्यवस्था छ । सहरी विकास तथा आवासमन्त्री प्रसन्न रानातुंगाले नयाँ राष्ट्रपतिको चयन जुलाई २० (साउन ४) मा हुने बताएका छन् । उनका अनुसार राष्ट्रपति गोटबाया राजापाक्षेले आफ्नो घोषणाअनुसार बुधबार राजीनामा दिए जुलाई २० मा राष्ट्रपति चयन गर्ने निर्णय दलहरूले गरेका छन् । सरकारविरोधी आन्दोलन तीव्र बनेसँगै राष्ट्रपति राजपाक्ष राजीनामा दिन तयार भएका हुन् । राजपाक्षको राजीनामाको माग गर्दै आन्दोलनकारी शनिबार राष्ट्रपति निवास छिरेका थिए । आन्दोलनकारी निवास छिर्नुअघि नै राजपाक्ष त्यहाँबाट भागेका थिए । ३ दिनयता आन्दोलनकारीले राष्ट्रपति र प्रधानमन्त्री निवास कब्जा गरेका छन् । राष्ट्रपति र हालका प्रधानमन्त्रीले समेत राजीनामा नदिएसम्म उनीहरूको निवास नछोड्ने आन्दोलनकारीको अडान छ । आइतबार राष्ट्रपति निवासबाट करोडौं रुपैयाँ भेटिएको आन्दोलनकारीले दाबी गरेका थिए । नगद भेटेको तथा राष्ट्रपति निवासमा पौडी खेलेका दृश्य सामाजिक सञ्जालमा भाइरल छन् ।राष्ट्रपति राजापाक्षे अज्ञात स्थानमा बसिरहेका छन् । उनी सुरक्षाकर्मीहरूबाट संरक्षित स्थानमा बसेको सुरक्षा अधिकारीहरूले बताएका छन् । स्थानीय सञ्चारमाध्यमका अनुसार गोटाबाया उनका भाइ पूर्वराष्ट्रपति एवं पूर्वप्रधानमन्त्री महिन्दा राजापाक्षेले राष्ट्रपति छँदा आफ्नो सुरक्षाका लागि तयार पारेको बंकरमा लुकेको हुन सक्ने आकलन छ । कतिपयले भने सैन्य उच्च स्रोतको हवाला दिँदै गोटाबाया समुद्रमा नौसेनाको जहाजमा रहेको दाबी गरेका छन् ।प्रधानमन्त्री विक्रमासिंघले भने बाक्लो सुरक्षाबीच नियमित कामकारबाही गरिरहेका छन् । विक्रमासिंघेले राजीनामा दिएर सर्वदलीय सरकार बनाउन तयार रहेको बताएका छन् । यसबीचमा राष्ट्रपति र प्रधामन्त्रीबीच राजनीतिक द्वन्द्व पनि देखिएको छ । विज्ञहरूका अनुसार प्रधानमन्त्री विक्रमासिंघे नै राष्ट्रपतिको राजीनामाको पर्खाइमा छन् । उनी स्वयं राष्ट्रपति बन्न खोजिरहेको बताइन्छ । श्रीलंकाको संविधान अनुसार राष्ट्रपतिले राजीनामा दिए प्रधानमन्त्री स्वतः अर्को अवस्था नभएसम्मका लागि कार्यवाहक राष्ट्रपति बन्नेछ । तर राष्ट्रपति र प्रधानमन्त्री दुवैले राजीनामा दिएको अवस्थामा सभामुखले राष्ट्रपतिको जिम्मेवारी सम्हाल्न पाउनेछ । राजपाक्ष आफैंले सार्वजनिक रूपमा राजीनामा नदिँदासम्म विश्वास गर्न नसकिने आन्दोलनकारीले बताएका अन्तर्राष्ट्रिय सञ्चार माध्यमले लेखेका छन् । मुलुकको आर्थिक संकटको मुख्य कारण राजपाक्ष दाजुभाइ नै भएको भन्दै दुवै नेताको राजीनामाको माग उठ्दै आएको छ । वर्षौंदेखि श्रीलंकाको नेतृत्वमा राजपाक्ष परिवारको दबदबा रहेको र यसलाई निमिट्यान्न पारेरै छाड्ने आन्दोलनकारीको भनाइ छ ।
"इन्धन आपूर्ति सुरु, हजारौंको लाइन","श्रीलंका सन् १९४८ मा स्वतन्त्रता प्राप्त गरेपछिकै सबैभन्दा खराब आर्थिक संकटबाट गुज्रिरहेको छ । पछिल्लो सप्ताह अन्तमा प्रदर्शनले चर्को रूप लिएपछि सोमबारबाट राजधानी कोलम्बोसहित केही स्थानमा खाना पकाउने ग्यास र इन्धन आपूर्ति थालिएको छ । ग्यास र इन्धन भर्न डिपो तथा सामुदायिक केन्द्रमा हजारौंको संख्यामा सर्वसाधारण लाइन लागेका बीबीसीले लेखेको छ । जर्किन, बोतल लिएका हजारौं सर्वसाधारण र सवारीसाधनको लामको फोटो तथा भिडियो सामाजिक सञ्जालमा पोस्ट गरिएको छ ।इन्धनको चरम अभावपछि केही सातायता विद्यालय र सरकारी कार्यालय बन्द गरिएका छन् । आपत्कालीन एम्बुलेन्स सेवासमेत ठप्प भएको स्थानीय स्वास्थ्य अधिकारीहरूले बताएका छन् । श्रीलंकाली सञ्चारमाध्यमका अनुसार केही सातायता मात्रै इन्धन डिपोहरूमा सर्वसाधारण र प्रहरीबीच पटकपटक भिडन्त भएको छ । यस्तोमा सोमबारबाट सुरु भएको इन्धन वितरणले जीवनयापनमा केही सहजता थपिने विश्वास लिइएको छ ।लामो अन्तरालमा आइतबार कोलम्बोस्थित स्लेव द्वीप जिल्लामा खाना पकाउने एलपीजी ग्यासको पहिलो खेप आपूर्ति गरिएको हो । उक्त खबरपछि ग्यास सिलिन्डर भर्न सर्वसाधारण टोकनको आसमा लाइनमा उभिएका थिए । दिनभर यही रोटीको भरमा लाइनमा छु । ग्यास पाउने नपाउने ठेगान छैन, सिलिन्डरमाथि बसेर सोमबार रोटी खाँदै गरेकी कोलम्बोकी पी सेल्वी कालाचेल्वीले बीबीसीसँग भनेकी छन्, ग्यासमा खाना नपकाएको ६ महिनाभन्दा बढी भइसक्यो । विदेशी मुद्रा सञ्चिति रित्तिएका कारण इन्धन आपूर्ति ठप्प भएको हो । जसका कारण अत्यावश्यक वस्तु तथा क्षेत्रमा चर्को मूल्यवृद्धि र चरम अभाव सिर्जना भइरहेको छ । आर्थिक संकटका कारण विशेषगरी खाद्य सुरक्षा, कृषि, जीविकोपार्जन र स्वास्थ्य सेवामा असर गरेको छ ।"
आयातनिर्यातमा भारुलाई प्रोत्साहन,"नयाँदिल्ली (कास) भारतको केन्द्रीय बैंक भारतीय रिजर्भ बैंक (आरबीआई) ले व्यापारिक आयातनिर्यातमा भारतीय रुपैयाँको प्रयोगलाई प्रोत्साहन गर्ने नयाँ निर्देशन जारी गरेको छ । सोमबार जारी निर्देशनअनुसार भारतीय मुद्रामै आयात वा निर्यात गर्न, विस्तृत बिल काट्न, भुक्तानी गर्न सकिनेछ । त्यसका लागि विदेशी मुद्राको कारोबार गर्ने बैंकले आरबीआईसँग अनुमति लिनुपर्नेछ । रिजर्भ बैंकले विदेशबाट आयात र निर्यातका सबै विस्तृत बिलबीजक भारतीय रुपैयाँमा तयार गर्न सकिने भनेको छ । विदेशी मुद्राको विनिमय दरअनुसार बजार निर्धारण र व्यापारिक सम्झौता भारतीय रुपैयाँमै गर्न सकिने निर्देशनमा उल्लेख छ । यस कार्यका लागि अनुमति लिने बैंकले रुपैयाँको भोस्ट्रो खाता सम्बन्धित कारोबार हुने देशको साझेदार बैंकमा खोल्न सक्नेछ । त्यस्तै, विदेशी बैंकले पनि भारुमा कारोबारका लागि व्यापारमा सहभागी देशको बैंकले भारुका लागि भोस्ट्रो खाता खोल्न पाउने भनिएको छ । पैसाको लेनदेन बैंकमा भारुका लागि खोलिएको त्यही खाताबाट हुनेछ । यस व्यवस्थाबाट कारोबार गर्ने भारतीय निर्यातकर्ताहरूले साझेदार देशको बैंकमा रहेको खाताबाट भुक्तानी पाउनेछन् । त्यस्तै आयात गर्नेले त्यही खातामा रुपैयाँ भुक्तानी गर्नुपर्ने हुन्छ ।डलरको तुलनामा भारतीय रुपैयाँमाथि बढ्दै गएको दबाबका बीच आरबीआईले भारुमै कारोबार गर्ने विषयलाई प्राथमिकता दिने रणनीति लिएको छ । रुसयुक्रेन युद्ध सुरु भएयता भारतीय रुपैयाँको मूल्य डलरको तुलनामा खस्किँदै गएको छ । सोमबार फेरि १९ पैसाले डलरको तुलनामा भारुको अवमूल्यन भएको छ । एक डलरको भारु मूल्य ७९ रुपैयाँ ४५ पैसा पुगेको छ । आरबीआईले वैश्विक कारोबारीको भारुप्रति आकर्षण बढाउन नयाँ निर्देशन जारी गरेको देखिन्छ । आरबीआईले भारुमा कारोबार गर्दा निर्यात बढ्ने विश्वास लिएको छ । आरबीआईले निर्देशनमा भनेको छ, भारतबाट निर्यात बढाउन र भारतीय रुपैयाँमा विश्वका कारोबारी समुदायको बढ्दो चासोलाई ध्यानमा राखेर भारुमै आयातनिर्यात गर्न सकिने व्यवस्था गर्न खोजिएको हो । त्यसका लागि बैंकहरूले अतिरिक्त व्यवस्था गरुन् । आरबीआईको नयाँ निर्देशनको कार्यान्वयनपछि व्यापारका लागि केही देशसँग भारतले विदेशी मुद्राको प्रयोगलाई घटाउन सक्छ ।"
जापानी माथिल्लो सदनमा सत्तारूढलाई बहुमत,"एजेन्सी (टोकियो) जापानको माथिल्लो सदन द हाउस अफ काउन्सिलर को निर्वाचनमा सत्तारूढ गठबन्धनले बहुमत प्राप्त गरेको छ । २४८ सिटमध्ये लिबरल डेमोक्रेटिक पार्टी र कोमिइतोबीचको गठबन्धनले १४६ सिटमा जित हात पारेको हो ।लिबरल डेमोक्रेटिक शुक्रबार हत्या गरिएका पूर्वप्रधानमन्त्री सिन्जो आबेसम्बद्ध पार्टी हो । चुनावी प्रचारप्रसारकै क्रममा आबेको गोली हानी हत्या भएको थियो । उक्त घटनापछि पनि आइतबार तोकिएकै समयमा निर्वाचन भएको थियो । निर्वाचनमा जापानी मतदाताले सन् १९४७ को संविधान बदल्ने गरी जनमत प्रदान गरेका छन् । संविधान संशोधनको पक्षमा रहेका दललाई कुल १७० सिट मिलेको छ । संविधान संशोधन गर्न माथिल्लो सदनमा कम्तीमा १६६ सिट चाहिन्छ । प्रमुख प्रतिपक्ष कन्स्टिच्युसनल डेमोक्र्याटिक पार्टी ३९ सिटमा खुम्चिएको जापान टाइम्सले लेखेको छ ।ऐतिहासिक जितपछि प्रधानमन्त्री एवं लिबरल डेमोक्रेटिक पार्टीका प्रमुख नेता किसिदा फुमियोले महत्त्वपूर्ण जनमत दिएकोमा मतदातालाई धन्यवाद दिएका छन् । सोमबार टोकियोमा पत्रकारहरूसँग बोल्दै उनले मुलुकसामु विद्यमान संकट समाधानमाअघि बढ्ने प्रतिबद्धता जनाए । कोरोना महामारी, महँगी, जापानी अर्थ व्यवस्थाको पुनर्उत्थानमा लाग्ने उनले स्पष्ट पारे ।पूर्वप्रधानमन्त्री आबेले देखेका सपना साकार पार्न आफू लागि पर्ने पनि उनको भनाइ थियो । आबेको इच्छाअनुसार आगामी ५ वर्षभित्रमा जापानको आन्तरिक सुरक्षा बलको क्षमतामा भारी वृद्धि गर्ने उनले घोषणा गरे । जसका लागि संविधानका प्रमुख ४ वटा धारा संशोधन गरिने उनको भनाइ छ ।"
महँगी ६ वर्षयताकै उच्च,"शोधनान्तर घाटा २ खर्ब ७० अर्बमुलुकको शोधनान्तर स्थिति गत जेठमा करिब २ खर्ब ७० अर्ब रुपैयाँले घाटामा छ । गत आर्थिक वर्षको जेठमा यस्तो सूचक १५ अर्ब १५ करोड रुपैयाँले घाटामा थियो । अमेरिकी डलरमा गत वर्षको वैशाखमा १४ करोड ८ लाखले घाटामा रहेको शोधनान्तर स्थिति गत वैशाखमा २ अर्ब २६ करोडले घाटामा छ, राष्ट्र बैंकले भनेको छ । गत वर्षको तुलनामा चालु आर्थिक वर्षमा शोधनान्तर घाटा बढिरहे पनि अघिल्ला महिनाहरूको तुलनामा गत जेठसम्म शोधनान्तर घाटामा कमी आइरहेको राष्ट्र बैंकको प्रतिवेदनले औंल्याएको छ । जसअनुसार गत वैशाखको तुलनामा जेठमा शोधनान्तर घाटा करिब १८ अर्ब ६९ करोड रुपैयाँले घटेको छ । चालु आर्थिक वर्षको पहिलो महिनादेखि नै शोधनान्तर घाटा निरन्तर बढिरहेको थियो । पछिल्ला महिनामा शोधनान्तर घाटाको वृद्धिदरमा कमी आउन थालेको हो । आयातमा वृद्धि हुँदै गएको तर रेमिट्यान्समा अपेक्षित सुधार हुन नसकेकाले चालु खाता घाटा र शोधनान्तरमा चाप परेको राष्ट्र बैंकले औंल्याएको छ ।"
विदेशी मुद्रा सञ्चितिमा सुधार,"गत जेठसम्म मुलुकको कुल विदेशी मुद्रा सञ्चिति ११ खर्ब ७६ अर्ब ८४ करोड रुपैयाँ छ । गत असारको तुलनामा यो करिब १६ प्रतिशतले घटेको हो । गत असारमा यस्तो विदेशी मुद्रा सञ्चिति १३ खर्ब ९९ अर्ब ३ करोड रुपैयाँ थियो । गत जेठसम्म अमेरिकी डलरमा विदेशी मुद्रा सञ्चिति गत असारको तुलनामा १९६ प्रतिशतले घटेर ९ अर्ब ४५ करोड कायम भएको छ । गत असारमा यस्तो सञ्चिति ११ अर्ब ७५ करोड थियो । असारको तुलनामा गत जेठसम्म यस्तो सञ्चिति करिब २ खर्ब २३ अर्ब रुपैयाँ घटिसकेको छ । तर गत वैशाखको तुलनामा जेठमा भने यस्तो सञ्चिति करिब ३० अर्ब रुपैयाँले बढेको छ । यस अवधिमा रेमिट्यान्समा वृद्धि भएको र थोरै भए पनि आयात नियन्त्रण भएकाले विदेशी मुद्रा सञ्चितिमा बढेको राष्ट्र बैंकले जनाएको छ । चालु आर्थिक वर्षको ११ महिनासम्मको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति ७५३ महिनाको वस्तु आयात र ६७३ महिनाको वस्तु तथा सेवा आयात धान्न पर्याप्त रहने दाबी राष्ट्र बैंकको छ ।मुलुकको बाह्य क्षेत्रमा परेको चापले विदेशी विनिमय सञ्चिति व्यवस्थापनमा चुनौती थपेको छ, राष्ट्र बैंकले भनेको छ । चालु आर्थिक वर्षको ११ महिनामा विदेशी विनिमय सञ्चितिमा करिब २४७ अर्ब डलरले कमी आई ९२८ अर्ब डलर कायम भएको छ । यस्तो सञ्चिति ६६ महिनाको वस्तु तथा सेवा आयातका लागि पर्याप्त हुने देखिन्छ । आयात गर्ने क्षमताका आधारमा उक्त सञ्चिति विगत ६ वर्षयताकै न्यून हो ।"
१७१ पेट्रोलियम स्कुटरलाई विद्युतीय बनाइयो,"(काठमाडौं)  सरकारले पेट्रोलबाट चल्ने सवारीलाई विद्युतीय सवारी साधनमा रूपान्तरण गर्न सकिने व्यवस्था ल्याएसँगै केही कम्पनीले रूपान्तरणको काम थालेका छन् । सरकारले गत चैत १४ मा राजपत्रमा सूचना निकाल्दै ३ वर्षसम्म पेट्रोलबाट चल्ने सवारीलाई विद्युतीय सवारी साधनमा रूपान्तरण गर्न सकिने व्यवस्था गरेको थियो । उक्त सूचनाका आधारमा सुन्दर अटो इन्जिनियरिङ कम्पनीले दुईपांग्रे सवारीमा स्कुटरको काम गर्न थालेको छ । चैतपछि अहिलेसम्म पेट्रोलबाट चल्ने १७१ वटा स्कुटरलाई विद्युतीयमा रूपान्तरण गरिसकेको कम्पनीको दाबी छ । तर रूपान्तरणका लागि कुनै पनि सवारीले स्वीकृति नलिएको यातायात व्यवस्था कार्यालय (मोटरसाइकल) गुर्जुधाराले जनाएको छ । अहिलेसम्म स्वीकृति लिन कोही आएका छैनन् । बिनास्वीकृति मोडिफाई गर्नेलाई कारबाही हुन्छ, कार्यालयका प्रमुख दीपक पोखरेलले भने, स्वीकृतिका लागि निवेदन पनि आएको छैन । मोडिफाई गर्ने २०० सीसीसम्मका दुईपांग्रे सवारीलाई ७ हजार १ सय रुपैयाँ र त्यसभन्दा माथिकालाई ८ हजार १ सय रुपैयाँ जरिवाना गरिने पोखरेलले बताए । सवारी धनीले आफ्नो सवारीलाई विद्युतीयमा रूपान्तरण गर्न चाहे पहिले यातायात कार्यालयबाट स्वीकृति लिनुपर्नेछ । यातायात कार्यालयका प्राविधिकले विद्युतीयमा रूपान्तरण गरिसकेनसकेको परीक्षण गरी स्वीकृति दिनेछन् । त्यसपछि सवारी धनीले सम्बन्धित ठाउँमा रूपान्तरणका लागि आफ्नो सवारी दिन सक्नेछन् । रूपान्तरणपछि सवारी धनी गरिएकाफेरिएका पार्टपुर्जाको नामसहित पुनः कार्यालयमा आउनुपर्ने पोखरेलले बताए । यातायात कार्यालयले भनेअनुसार नै कम्पनीले काम गरिरहेको उक्त कम्पनीको दाबी छ । कम्पनीमा विद्युतीयमा परिणत गर्न हालसम्म १४ सय निवेदन पुगेको कम्पनीका अध्यक्ष भेषबहादुर थापाले जानकारी दिए । सरकारले दुईपांग्रे सवारी साधन रूपान्तरण गर्न सकिने बताए पनि कम्पनीले स्कुटरको मात्रै रूपान्तरण गरिरहेको छ । मोटरसाइकल एकदुई वटा मात्र गर्यौं, तिनका कुनैमा सिट अग्ला, कुनैमा होचा छन् । जसले गर्दा मूल्यमा एकरूपता आउँदैन, समय पनि धेरै लाग्छ, थापाले भने, त्यसैले कसरी गर्न सकिन्छ भनेर अध्ययन गरिरहेका छौं । अहिले स्कुटर १ लाख रुपैयाँमा रूपान्तरण गरिरहेको थापाको भनाइ छ । साउनदेखि चारपांग्रे सवारीको परीक्षण रूपान्तरण थालिने उनको दाबी छ । सरकारले सवारी तथा यातायात व्यवस्था ऐन, ०४९ को दफा १७६ को अधिकार प्रयोग गरी सोही ऐनको दफा ३९ को उपदफा (२) को प्रतिबन्धात्मक वाक्यांश तीन वर्षसम्म लागू नहुने गरी इन्धन प्रणालीमा वातावरणमैत्री वा ऊर्जा दक्षतामूलक फेरबदल गरिने सवारीको हकमा छुट दिने निर्णय गरेको छ, राजपत्रमा उल्लेख छ । ऐनको दफा ३९ को दफा १ मा सवारी धनीले अधिकार प्राप्त अधिकारीको स्वीकृति नलिई सवारीको रङ, सिट संख्या, स्वरूप, इन्जिन वा चेसिसमा परिवर्तन हुने गरी सवारीमा हेरफेर गर्न नपाइने उल्लेख छ । उपदफा २ मा उपदफा (१) बमोजिम हेरफेर गर्नु परी स्वीकृति मागे अधिकार प्राप्त अधिकारीले आवश्यक जाँचबुझ गरी त्यस्तो हेरफेर गर्न उपयुक्त देखे स्वीकृति दिन सक्नेछ ।"
क्यादु खोला थुनिएर ताल बन्यो,"पोखरा (कास) कास्कीको मादी गाउँपालिका उपल्लो भेगबाट बगेर मादी नदीमा मिसिने क्यादु खोला पहिरोका कारण शनिबारदेखि थुनिएको छ । दुई अग्ला पहाडबीचको खोंचमा ताल बनेर पहिरोमाथिबाट पानी बगिरहेको छ । मादी१ का जनप्रतिनिधिले सोमबार प्रमुख जिल्ला अधिकारी जयनारायण आचार्यलाई भेटेर तालबाट हुन सक्ने जोखिम न्यूनीकरण र बस्तीहरूलाई सुरक्षित गर्ने आवश्यक कदम चाल्न आग्रह गरेका छन् । आचार्यले पहिरोले खोला थुनिएकोबारे गृह मन्त्रालय, राष्ट्रिय विपद् व्यवस्थापन प्राधिकरण र गण्डकी प्रदेश सरकारलाई जानकारी गराइसकेको बताए । थुनिएर बनेको तालमा पानीको भोल्युम कति छ भन्ने थाहा भयो जोखिमको आकलन गर्न सकिन्छ, उनले भने, सहजै पुग्न सकिने ठाउँ छैन । प्राविधिक खटाउनेबारे छलफल चलेको छ । कहिलेसम्म प्राविधिकलाई उक्त स्थानसम्म खटाउने भन्नेबारे गृह मन्त्रालयले निर्णयमा भर पर्ने उनले बताए । मादी नदीको तल्लो तटीय क्षेत्रका स्थानीय, जलविद्युत् आयोजनालाई भने सतर्क रहन भनिसकिएको छ । मादी१ का वडाध्यक्ष देवीजंग गुरुङका अनुसार शनिबार दिउँसो ठूलो पानी परिरहेको अवस्थामा समेत क्यादु खोलामा पानी बगेको थिएन । कफुचे हिमताल जाने पदमार्गमा पर्ने हुँगुमा क्यादु खोलाको वारि र पारि तीन होटल र भेडीगोठ छन् । खोला थुनिएको थाहा पाउनेबित्तिकै मादी नदीको तल्लो तटीय क्षेत्रका स्थानीय र जलविद्युत् आयोजनालाई सुरक्षित रहन खबर पुर्याइएको वडाध्यक्ष गुरुङले बताए । थुनिएर बनेको तालको पानी बिस्तारै बगे पनि एक्कासि फुट्न सक्ने सम्भावना उत्तिकै छ, उनले भने, मादी नदी क्षेत्रका बासिन्दा र मादी नदी वरिपरिका हाइड्रोपावर सञ्चालक र त्यहाँ कार्यरत कर्मचारीहरू त्रसित अवस्थामा छन् । आइतबार होटल व्यवसायीकै टोली हेलिकोप्टरमा पहिरो झरेर खोला थुनिएको स्थलको अवलोकन गरेर फर्कियो । व्यवसायी धन गुरुङ (माइला) का अनुसार थुनिएको पानी धमिलो नभई नीलो छ । खोलाको शिरनिर ताल बनेको देखिन्छ । ताल जुन बेला पनि फुट्न सक्ने सम्भावना छ, उनले भने, टाढाबाट सानो देखिए पनि खोंच बनाएर बनेकाले ताल गहिरो हुन सक्छ । मादी नदीमा सिक्लेस हाइड्रो, अपरमादी हाइड्रो, हिमालयन हाइड्रो सञ्चालनमा छन् भने माद्मी हाइड्रो र सुपर मादी हाइड्रो निर्माणाधीन छन् । गत वर्ष मादी नदीको बाढीले यी हाइड्रोमा क्षति पुर्याएको थियो ।"
फुटबल र युद्धको संघर्ष,"(काठमाडौं)  दस वर्षसम्म चलेको माओवादी सशस्त्र द्वन्द्वको प्रभाव नेपालका सबै गाउँ र सहरसम्म कुनै न कुनै रूपमा पर्यो । सिंगो समाजलाई प्रभावित पार्ने त्यो दशक देखाउने सन्तुलित फिल्म भने थोरै बनेका छन् । माओवादी युद्धमाथि बनाइएका धेरैजसो फिल्म या त पूर्वाग्रही बने वा महिमामण्डनमै रमाए । युद्धको अवस्था र प्रभावलाई सन्तुलित रूपमा दृश्यमा उतार्न थोरै फिल्म मात्र सफल छन् ।माओवादी युद्ध अन्त्य भएको दुई दशकपछि फिल्मकर्मी अनुप बरालले त्यसलाई दृश्यमा उतार्ने चुनौती मोले । हालै प्रदर्शनमा आएको दोख सोही युद्धको असरमा केन्द्रित छ ।दोख ले माओवादी युद्धकै कथा त भन्दैन तर युद्धको पृष्ठभूमिमा लेखिएको फिल्मले युद्धले बनाएका घाउहरू समेट्छ । जुन घाउ खतका रूपमा अझै छन् । सशस्त्र द्वन्द्वको समयमा दुई पक्षबीच पिल्सिएका जनता, उनीहरूको मनस्थिति र बाँच्ने संघर्ष फिल्ममा देखाइएको छ ।बलिउड शैलीलाई पछ्याइएका, द्विअर्थी संवादले भरिएका कमेडीले समाजलाई सधैं सतही चित्रण गरिरहँदा अनुप बराल निर्देशित दोख भने त्यो भीडबाट बाहिरै देखिएको छ ।नेपाली समाजले भोगेको एउटा कालखण्डको चित्रण गर्दै दोखले पात्र, परिवेश अनि संवादमार्फत दर्शकलाई जोडेको छ । पात्रहरू समाजबाट टपक्क टिपिएका छन् भने ठेट संवाद दर्शकलाई फिल्मसँग जोड्ने बलियो कडी बनेको छ । पटकथा, निर्देशन अनि प्राविधिक पक्षको तालमेल देखिन्छ ।व्यावसायिक नाफाका लागि फिल्मको ब्रान्ड बेचेर सिक्वेल बनाइएका बासी कथाहरूको भीडमा दोखले नयाँ स्वाद पस्कन्छ । युद्धमा को सही थियो र को गलत भनेर फिल्मले पक्ष वा विपक्षमा रहेर फैसला गर्दैन । तटस्थ रहेर कथा पस्केको छ । संवाद, दृश्य, अभिनय, पार्श्व ध्वनि र संगीतको समिश्रण अनि कलात्मक रङको तालमेल फिल्ममा छ ।कथा सुरु हुन्छ दुई गाउँको विवादबाट । सल्ले र भकुन्डे गाउँलाई चुथ्रे वनले जोडेको छ । सल्ले ठान्छ, यो वन सरकारले आफूहरूलाई उपहारमा दिएको हो । वर्षौंदेखि घाँसदाउरा गर्दै आएको वनलाई भकुन्डे पनि आफ्नो मान्छ । एक दिन घाँस काटेकै निहुँमा सल्लेका नाइकेको समूहले भकुन्डेका केटालाई कुट्छन् । त्यसपछि माओवादीका कमान्डर संगीत (सुरज मल्ल) ले दुई गाउँबीचको यो विवाद सुल्झाउन उनीहरूबीच फुटबल प्रतिस्पर्धाको घोषणा गरिदिन्छन् । जित्नेले नै वनमा आफ्नो हक जमाउन पाउने भएपछि सल्लेका केटाहरू फुटबल प्रतिस्पर्धाको तयारीमा लाग्छन् । त्यही समयमा गाउँमा नयाँ मास्टर रोनित (मनीष निरौला) को प्रवेश हुन्छ । उनको इन्ट्रीसँगै कथाले कस्तो मोड लिन्छ ? फिल्मको कथा द्वन्द्व र फुटबलबीच घुमेको छ ।नाइकेको समूह फुटबल खेल्दै गरेको एउटा दृश्यसँगै फिल्म सुरु हुन्छ । जहाँ उनीहरूलाई पछाडि छोड्दै वन पस्दै गरेको माओवादीको लस्कर एउटै फ्रेममा अटाइएको छ । युद्ध र फुटबल अर्थात् फिल्मको पूरा कन्सेप्ट नै उक्त दृश्यले छर्लंग पारिदिन्छ । फिल्ममा यस्ता थुप्रै सशक्त दृश्य छन् । अँध्यारोमा राँको बाल्दै हिँडेको लस्कर होस् या अस्ताउँदै गरेको सूर्यको किरणमा खिचिएको पात्रहरूको छाया मात्रैको दृश्य, चित्रकलाझैं लाग्ने यिनले थुप्रै कुरा बोलिदिन्छन् ।निर्देशक बराल आफूले देखाउन खोजेको कुरामा प्रस्ट छन् भन्ने उदाहरण हो यो । गाउँभरि हल्ला फैलिएको खासखुस दृश्य, कलाकारहरूको मिहिन चरित्र चित्रणमा निर्देशक बरालको बलियो उपस्थिति देखिन्छ । सानो भूमिका पाएका पात्रहरूलाई पनि फ्रेममा उत्तिकै महत्त्वका साथ देखाइएको छ । दुई गाउँबीचको फुटबल प्रतिस्पर्धाको दृश्य निकै रोचकमध्ये एक हो । उक्त दृश्यमा दर्शकले त्यही मैदानमा आफैंलाई उभिएको अनुभव गर्न सक्छन् ।दृश्यहरूले मात्रै होइन, कलाकारको अभिनयले कथालाई सजीव बनाइदिएको छ । अभिनेत्री दिया मास्केले रुक्कीको चरित्रलाई न्याय गरेकी छन् । रुक्कीको मनोवैज्ञानिक, सामाजिक पाटोलाई दियाले आफ्नो अभिनय क्षमताले पुष्टि गरेकी छन् । अधिकांश नेपाली फिल्ममा महिला चरित्र चित्रण निकै कमजोर ढंगमा लेखिएका हुन्छन् । दोख भने महिला चरित्र चित्रण र पर्दामा दिने स्थानका हिसाबले अगाडि देखिन्छ । आफ्नो भविष्यका लागि वर्तमानका समस्या पछाडि छाडेर अगाडि बढ्ने विद्रोही स्वभावको महिला चित्रणमा दिया उत्तिकै बलियो देखिन्छिन् । मास्टरको भूमिकामा मनीष निरौला जमेका छन् । यही फिल्ममार्फत अब्बल अभिनयले फिल्म क्षेत्रमा निरौलाले आफ्ना लागि स्थान फराकिलो पारेका छन् । त्यस्तै नाइके पात्रलाई जीवन्त बनाउन रोय दिभले गरेको अभिनय प्रशंसालायक छ । पर्दामा छोटो भूमिकामा देखिएका माओत्से गुरुङले पनि आफ्नो अभिनयमार्फत घनश्यामको चरित्रलाई दुरुस्त देखाइदिएका छन् ।फिल्ममा फुंग उडेको रङ संयोजन देख्न सकिन्छ । दुई सैद्धान्तिक द्वन्द्व र लडाइँबीच पात्रहरूको जीवनको रङ पनि उडेको देखाइन्छ । उनीहरूको जीवन अनि त्यो समय झल्काउने रङ संयोजनले फिल्मका दृश्यलाई विश्वासिलो बनाउन मद्दत गर्छ । मास्टर मनीषले देख्ने सपनाहरू (फ्ल्यासब्याक) लाई मूलतः श्यामश्वेतमा देखाइएको छ । बाल्यकालको एउटा दृश्यमा उनी खुसी देखिन्छन्, जीवनमा सबै कुरा मिल्दाको क्षणलाई भने रंगीन देखाइएको छ । त्यही दृश्यमा रातो रङले दिने अर्थ फिल्मको कथासँग जोडिएको छ ।रातैले बुन्छ बोलको गीतले त रुक्कीको मनस्थिति र युद्धको पीडा बोलिदिएको छ । गाउँघरका मौलिक लवज संवादमा छन् । दर्शक हँसाउन द्विअर्थी संवादकै प्रयोग गर्नेहरूलाई यो फिल्मका संवादले धेरै जवाफ दिन्छन् ।फिल्ममा थुप्रै चरित्रहरू छन् । सबै चरित्रलाई उत्तिकै स्थान दिन खोज्दा फिल्म एउटै गतिमा नहिँडेको आभास हुन्छ । युद्ध र फुटबलको कथालाई समानान्तर ढंगले लैजान नसक्दा फिल्मको केन्द्रीय द्वन्द्व अलमलमा परेको छ । चुथ्रे विवादले दुई गाउँबीच फुटबल प्रतिस्पर्धा आयोजनाको घोषणा त हुन्छ । तर फिल्मको कथा युद्धतिर बढी ढल्किँदा मध्यान्तरसम्म फुटबलको प्रसंग हराएको हो कि भन्ने पनि लाग्छ ।त्यस्तै रुक्की र रोनितबीचको सम्बन्धलाई स्थापित गर्न हतार गरिएको छ । त्यसैले उनी दुईको जीवनमा आउने उतारचढाव दर्शकलाई विश्वसनीय लाग्दैन । तर ओपन इन्डिङ ले भने अन्तिम समयसम्म पनि दर्शकलाई रुक्कीबारे सोच्न बाध्य गराउँछ । धुमधाम नाचगान, हिरोहिरोइनको प्रेमालाप अनि एक मुक्काले १० जना गुन्डा ढालिदिने फिल्म मन पराउने दर्शकका लागि दोख चाखलाग्दो नहुन सक्छ ।"
टुबोर्ग ओपनको सांगीतिक सहकार्यमा डेरुलोको आमन्त्रण,"(काठमाडौं)  विश्व चर्चित कलाकार जेसन डेरुलो र डेनिस बियर ब्रान्ड टुबोर्गले यसपटक सांगीतिक सहकार्य गरेका छन् । ३२ वर्षीय अमेरिकी कलाकार डेरुलो गीत सर्जक, गायक र डान्सर हुन् । टुबोर्ग ओपनको नयाँ संस्करणमा उदीयमान कलाकारलाई डेरुलोसँग सांगीतिक सहकार्य गर्ने अवसर दिइएको छ ।टुबोर्ग ओपन अभियानले यसपटक छैटौं वर्ष मनाउँदै छ । संगीतको शक्ति प्रयोग गरेर विश्वभरका कलाकार र दर्शकहरूका लागि अद्वितीय अनुभवहरू सिर्जना गर्दै आइरहेको सोमबार जारी विज्ञप्तिमा उल्लेख छ ।नयाँ कलाकारहरूका लागि सुवर्ण अवसरको सुरुवात लस एन्जलसमा भएको थियो, जहाँ हस्ताक्षर नगरिएका कलाकारहरूले स्टुडियोमा जेसनसँग प्रत्यक्ष रूपमा संगीत प्रदर्शन, उत्पादन, लेखन र उद्योगमा सफल हुन आवश्यक विषयहरूमा छलफल गरे । त्यसपछि प्रत्येक कलाकारले लस एन्जलसको प्रतिष्ठित सांगीतिक स्थलहरूमध्यको द बिल्टर्न थिएटरमा जेसन डेरुलोका सामु प्रस्तुति दिने मौका पाए ।संगीत उद्योगमा सफल हुने मन्त्र भएको कुनै प्लेबुक छैन, त्यसैले यदि तपाईं एक संगीतकार बन्न चाहनुहुन्छ भने तपाईं लगभग आफ्नै भरमा हुनुहुन्छ । तर यी अनुभवहरूबाट गुज्रिएको कोही तपाईंको साथमा हुनाले ठूलो फरक पार्न सक्छ । यो अभियानको बारेमा मलाई मनपर्ने कुरा यही नै हो, उक्त अभियानमा आफ्नो सहकार्यबारे बोल्दै डेरुलोले भने, मलाई लाग्छ कि यदि मैले त्यस्तो प्रकारको मार्गदर्शन पाएको भए मैले धेरै कम ठक्कर खाने थिएँ, त्यसैले म यी प्रतिभाशाली कलाकारहरूको यात्राको हिस्सा बन्न पाउँदा कृतज्ञ छु ।टुबोर्ग ओपन परियोजनामा भीइके नेपाल, डी एमसी भारत, सोख्रुल्लो अब्दुल्लेभ उज्वेकिस्तान, हल्को टर्की, इभा लरेन्स सर्भिया र स्टोपोस्टो बोस्नियाका उदीयमान कलाकारहरू सहभागी छन् ।यी कलाकारले आउँदो महिनाहरूमा टुबोर्गमार्फत सहयोग प्राप्त गरी जेसनसामु प्रदर्शन गरेका ट्र्याकहरूको उत्पादन र विकास गर्नेछन् । टुबोर्ग ओपनको आफ्नो अनुभवबारेमा कुरा गर्दै भीइके (नेपाल) ले भने, संगीतका बारेमा मात्र होइन, मेरो संगीतका बारेमा कुरा गर्न जेसन डेरुलोसँग बस्न पाउनु अतुलनीय थियो । उनले गीत लेखन र मेरो प्रदर्शनका बारेमा सल्लाह दिए र त्यो म नेपाल फर्किएपछि मेरो प्रक्रियामा लागू गर्नेछु ।सन् २०१७ को सुरुवातदेखि टुबोर्ग ओपनले द चेनस्मोकर्स, मेजर लेजर, क्लिन ब्यान्डिट, डिप्लो र मो जस्ता विश्वव्यापी कलाकारहरूसँग सहकार्य गरी संसारभरका दर्शकहरूलाई जोड्ने हिट नम्बरहरू निर्माण गरेको छ ।गोर्खा ब्रुअरीका बजार निर्देशक आशिष विष्ट भन्छन्, लामो समयदेखि टुबोर्ग संगीतसँग जोडिँदै आएको छ । टुबोर्गले नेपाली सांगीतिक जगत्को उत्थानका लागि सधैं काम गर्दै आएको छ । टुबोर्ग ओपन २०२२ अभियान सोही उद्देश्यको पहल रहेको उनले बताए । हामीले नेपालका उदीयमान कलाकारहरूलाई उनीहरूको प्रतिभा प्रदर्शन गर्न प्लेटफर्म प्रदान गरेका छौं, उनले भने, हामी यस वर्षका लागि जेसन डेरुलो र भेकसँग सहकार्य हुँदा निकै उत्साहित छौं र दर्शकहरूले पनि उक्त सहकार्यको नतिजा मन पराउनु हुने विश्वासमा छौं ।"
ओलीले कोरे चित्र,"काठमाडौं (कास) पूर्वप्रधानमन्त्री केपी शर्मा ओली सोमबार नक्सालस्थित ललितकला प्रज्ञा प्रतिष्ठानमा क्यानभास, केही रङ र कुची लिएर बसे । क्यानभासमा रङ भर्न सुरु गरेपछि कला प्रदर्शनीमा व्यस्त कलाकर्मीको ध्यान केन्द्रित भयो । ओलीकै मुहारचित्र बनाउन व्यस्त चित्रकारहरूसमेत उनको सिर्जना हेर्न झुम्मिए । गोलाकार आकृति, त्यसको माथि हम्बरको चित्र, तलतिर दायाँबायाँ आगोका झिल्का । त्यसैमा आगो झल्कने सुन्तला रङ भरे । गोलाकार बीचमा खैरो, नीलो छिटपुट रङहरू दले । चित्र तयार भएपछि उनले क्यानभासको मुन्तिर हस्ताक्षर गरेर आफ्नो चित्रको अर्थसमेत खुलाए । गोलाकार देखिने आकृति पृथ्वी, तीभित्र भूमध्य र अक्षांश रेखाहरू । केही रङहरू हल्का देखिए पनि खाली र फिक्काजस्तो देखिने गोलाकार आकृति नै पृथ्वीको प्रतीक रहेको उनले बताए । पृथ्वी हरियाली नाश भएर खाली हुँदै छ, उनले भने, पृथ्वीलाई माथितिरबाट हम्बरले ठोकेर नष्ट गर्दै छ भने मुनितिरबाट आगोले ध्वस्त बनाउँदै छ । हामीले पृथ्वीलाई जोगाउनुपर्छ । ओलीले सबैतिरको आक्रमणबाट अब पृथ्वीलाई जोगाउनुपर्ने सन्देश नै आफ्नो चित्रले दिएको सुनाउँदै गर्दा प्रतिष्ठानका चित्रकला विभाग प्रमुख सुषमा राजभण्डारीसँगै उपस्थित कलाकर्मीले ताली बजाए । प्रतिष्ठानका चित्रकला विभागले गरेको पुस्तक लोकार्पण, मुहार चित्र कार्यशाला एवं चित्रकला प्रदर्शनीमा ओलीसहित एमाले नेता पूर्वपरराष्ट्रमन्त्री प्रदीप ज्ञवालीसमेत सहभागी भएका थिए ।"
नामिबियासँग पनि नेपालको हार,"(काठमाडौं)  ब्याटिङमा पुनः अर्को निराशाजनक प्रदर्शनपछि नेपालले नामिबियासँग २१ वर्षयता पहिलो हार बेहोरेको छ । नामिबियाले आईसीसी विश्वकप लिग २ क्रिकेटमा सोमबार नेपाललाई ४० रनले पराजित गर्यो । स्कटल्यान्डको एयरमा टस जितेर ब्याटिङमा आएको नामिबियालाई नेपालले ४७३ ओभरमा २ सय २० रनमै अलआउट गरेको थियो । आरिफ शेखले अर्धशतक बनाए पनि नेपाल ४६५ ओभरमा १ सय ८० रनमै अलआउट भयो । यस विजयपछि नेपाललाई उछिन्दै नामिबिया लिग २ को पाँचौं स्थानमा उक्लिएको छ । नेपाल १७ खेलमा १५ अंक लिएर सात राष्ट्र सहभागी लिग २ को छैटौं स्थानमा झरेको छ । नामिबिया १६ खेलमा १६ अंकका साथ पाँचौं स्थानमा उक्लिएको छ । २० खेलमा केवल एक जित निकालेको पपुवा न्युगिनी पुछारमा छ । समान ३६ खेल खेलेपछि लिग २ को शीर्ष ३ मा पर्ने टोलीले २०२३ को जुनजुलाईमा जिम्बावेमा हुने विश्वकप छनोटमा स्थान बनाउने छ । शीर्ष ३ सँगै लिग २ को चौथो र पाँचौं स्थानमा रहने टोलीले अर्को चार वर्षका लागि एकदिवसीय अन्तर्राष्ट्रिय मान्यता कायम राख्नेछ ।सन् २००१ मा क्यानडामा भएको आईसीसी ट्रफीमा पहिलोपल्ट यी दुई टोली आमने सामने हुँदा नामिबियाले नेपाललाई पराजित गरेको थियो । त्यसयता यी दुई टोली २०१५ मा एकै पटक खेलेका थिए । त्यसमा नेपालले नामिबियाविरुद्धका सबै चार एकदिवसीय खेल जितेको थियो । आरिफ ५० रन बनाई अविजित रहे । उनले ८४ बल खेल्दै २ चौका प्रहार गरे । बसिर अहमद ३ रनमा रनआउट र कप्तान सन्दीप लामिछाने पहिलो बलमै आउट भएपछि आरिफ अर्को एन्डबाट टुलुटुलु हेर्न बाध्य भए । पछिल्ला ५ एकदिवसीय अन्तर्राष्ट्रिय खेलमा आरिफले तेस्रो अर्धशतक बनाएका हुन् । उनका दाजु एवं ओपनर आसिफ शेख २० बलमा १४ रन बनाई आउट भए । आसिफका ओपनिङ जोडी कुशल भुर्तेलले २७ रन जोडे । कुशलले ४६ बल खेल्दै २ चौका र १ छक्का प्रहार गरे । देव खनाल ६५ बलमा ३४ रन बनाई एलबीडब्लू आउट भए । उनले २ चौका प्रहार गरे । रोहित पौडेल शून्य र दीपेन्द्रसिंह ऐरी ४ रनमा आउट भएपछि नेपाल दबाबमा परेको थियो । आरिफलाई साथ दिनेक्रममा सोमपाल कामी र आदिल अन्सारी समान १० रनमा आउट भए । करण केसीले ११ बलमा २ चौका र १ छक्कासहित १९ रन बनाए । नामिबियाबाट डेबिड विज, बर्नान्ड सोल्ज र जान फ्य्रांक्लिनले २२ विकेट लिए । यसअघि सन्दीपले ४ विकेट लिएका थिए । उनले १० ओभरमा ५४ रन खर्चिए । सुरुआती बलिङमा निकै कसिला देखिए पनि उनले अन्तिम ओभरतिर बढी रन खर्चन पुगे । सोमपालले ७ ओभरमा ४२ रन खर्चेर २ विकेट लिए ।करण केसीले लो ह्यान्ड्रे लरेन्सलाई १८ रनमा कट एन्ड बोल्ड गरी नेपाललाई सातौं ओभरमा पहिलो सफलता दिलाए । दीपेन्द्र र बसिरले ११ विकेट लिए । एकदिवसीय अन्तर्राष्ट्रियमा डेब्यु गरिरहेका बसिरले पुछारका ब्याटर फ्य्रांक्लिनलाई ४ रनमा बोल्ड गरी नामिबियाको इनिङ्स टुंग्याएका थिए । जान निकोल लोफ्टी इटोनले नामिबियाबाट सर्वाधिक ६० रन बनाए । प्लेयर अफ द म्याच उनले ७० बल खेल्दै ५ चौका र १ छक्का प्रहार गरे । उनलाई सोमपालले आफ्नै बलमा कट एन्ड बोल्ड गरे । ओपनर डिभान ला कुकले ४१, कप्तान गेर्हार्ड इरासमसले २२ रन बनाए । नेपालले बुधबार घरेलु टोली स्कटल्यान्डसँग खेल्नेछ ।"
नासिरले थपे तीन स्वर्ण,"काठमाडौं (कास) नासिर हुसेनले १० औं एनएसए कप खुला तथा उमेर समूह पौडी प्रतियोगितामा ३ स्वर्ण पदक जितेका छन् । उनले प्रतियोगितामा ५ स्वर्ण जितेका छन् । उनले सोमबार २०० मिटर फ्रिस्टायल, १०० मिटर ब्रेस्ट स्ट्रोक र १०० मिटर बटरफ्लाइमा स्वर्ण जितेका हुन् । सातदोबाटोस्थित पौडी पोखरीमा नासिरले २०० मिटर फ्रिस्टायलमा २ मिनेट ३८० सेकेन्डबाट स्वर्ण जितेका हुन् । इर्भिन श्रेष्ठ २ मिनेट ८९४ सेकेन्डबाट दोस्रो र तेन्जिन नाम्डोल रायन गुरुङले २ मिनेट ९०३ सेकेन्डबाट तेस्रो स्थान हात पारे ।१०० मिटर ब्रेस्ट स्ट्रोकमा नासिरले १ मिनेट १२४५ सेकेन्डसहित स्वर्ण जिते । १ मिनेट १२६८ सेकेन्डबाट विकास कुमालले रजत र १ मिनेट १४६० सेकेन्डबाट दीपंकर अवालेले कांस्य जिते ।१०० मिटर बटरफ्लाइमा नासिरले ५९६० सेकेन्डबाट स्वर्ण जितेका हुन् । अनुभव सुब्बाले १ मिनेट ००२५ सेकेन्डबाट रजत र एल्भिन महर्जनले १ मिनेट ५२९ सेकेन्डबाट कांस्य जिते ।महिलातर्फ डुवाना लामाले २ स्वर्ण र एक रजत जितिन् । उनले २०० मिटर फ्रिस्टायलमा २ मिनेट १८०५ सेकेन्डबाट स्वर्ण जितिन् । निभा मास्केले २ मिनेट १९१५ सेकेन्डबाट रजत र अनुसिया तण्डुकारले २ मिनेट २४७० सेकेन्डबाट कांस्य जिते । डुवानाले १०० मिटर ब्रेस्टस्ट्रोकमा १ मिनेट १८७७ सेकेन्डबाट स्वर्ण जितिन् । उपास्ती महर्जनले रजत जित्दा १ मिनेट २३६३ सेकेन्डको टाइमिङ लिइन् । रोयल प्रजापतिले १ मिनेट २६६७ सेकेन्डबाट कांस्य जितिन् । डुवानाले १०० मिटर बटरफ्लाइमा निभा मास्केभन्दा पछाडि रहेर रजतमा चित्त बुझाइन् । निभाले १ मिनेट ९५१ सेकेन्डबाट स्वर्ण जित्दा डुवानाले समय १ मिनेट १२३८ सेकेन्ड थियो । सियरा सुभाङ्गी बजगाईंले १ मिनेट २४१५ सेकेन्डबाट कांस्य जितिन् ।"
इटालीमाथि फ्रान्सको सान,"रोथरहम (एएफपी) खेलाडीबीचको आपसी कलहको आरोपलाई खण्डन गर्दै फ्रान्सले महिला युरो २०२२ मा इटालीलाई आइतबार ५१ ले पराजित गरेको छ । फ्रान्सले पहिलो हाफमै ५० को अग्रता लिएको थियो । त्यसमा ग्रेस गेयोरोले प्रतियोगिताकै पहिलो ह्याट्रिक गरिन् । मारिया एन्टोनेट र डेल्फिन कासकारिनोले पनि गोल गरे । फ्रान्सेली प्रशिक्षक क्यारिने डिक्रेले अनुभवी दुई खेलाडी अमादिना हेनरी र इगुने ले सोमरलाई टिममा नराखेर प्रतियोगिताका लागि टिम घोषणा गरेपछि विवाद सुरु भएको थियो । तर इटालीविरुद्ध फ्रान्सेली टिम निकै बलियो देखियो । यसले डिक्रेमाथि लागेको आरोप कमजोर भएको छ । जितपछि उनले भनिन्, पहिलो खेलमा यस्तो जित निकै महत्त्वपूर्ण हुन्छ । इटालीले फर्काएको एक गोल पनि आत्मघाती रह्यो । फ्रान्सेली गोलरक्षक लाउरा गुलियानीले नियन्त्रण लिन नसकेको बल पोस्टमा गएको थियो । हारका बावजुत समूह डी बाट इटाली पनि नकआउट चरण पुग्ने विश्वास गरिएको छ । समूहको अर्को खेलमा बेल्जियम र आइसल्यान्डले म्यानचेस्टरमा ११ को बराबरी खेले ।"
१३ खेलाडीलाई प्रोत्साहन पुरस्कार,"(काठमाडौं)  पारा ओलम्पिक २०२० मा पदक नजिक पुगेकी पलेशा गोवर्द्धनसहित १३ खेलाडीलाई राष्ट्रिय खेलकुद परिषदले खेलाडी प्रोत्साहन पुरस्कार प्रदान गरेको छ ।राष्ट्रपति खेलकुद महिला सहभागिता अभिवृद्धि कार्यक्रमसँगै सोमबार त्रिपुरेश्वरस्थित कभर्डहलमा पलेशा र विश्व जुनियर ब्याडमिन्टनका पूर्वनम्बर एक प्रिन्स दाहाललाई समान १ लाख ५ हजार रुपैयाँसहित प्रोत्साहन पुरस्कार प्रदान गरियो । पारा ओलम्पिकमा पाँचौं स्थानमा रहेकी पलेशाले एसियन युथ पारा तेक्वान्दो च्याम्पियनसिपमा स्वर्ण पदक जितेकी थिइन् । प्रिन्स गत जनवरी ( २०२२) मा जुनियरको वरीयतामा शीर्षस्थानमा पुग्ने पहिलो नेपाली भएका थिए । अहिले उनी सातौं स्थानमा छन् । उनी सिनियरको वरीयतामा ४९९ औं स्थानमा छन् ।त्यस्तै, पारा तेक्वान्दोकी सिर्जना घिसिङ तथा बक्सिङका नारिका राई, स्वस्तिका तिरुवा र छिरिङ शेर्पाले ११ लाखको प्रोत्साहन पुरस्कार प्राप्त गरे । सिर्जनाले इरानमा भएको वर्ल्ड प्रेसिडेन्ट कपमा रजत जितेकी थिइन् । नारिका, स्वस्तिका र छिरिङले यूएईमा सम्पन्न एसियन जुनियर बक्सिङ च्याम्पियनसिपमा कांस्य हात पारेका थिए ।एथलेटिक्सका राजपुरा पछाईं र पुष्पा भण्डारी, राष्ट्रिय भलिबल टिमकी कप्तान अरुणा शाही, ट्रायथलनका सोनी गुरुङ र वसन्त थारु तथा पारा तेक्वान्दोका रन्जना धामी र विशाल गर्बुजाले पनि प्रोत्साहन पुरस्कार पाए । उनीहरूले जनही ५० हजार प्राप्त गरे । राजपुराले भारतमा सम्पन्न दक्षिण एसियाली क्रसकन्ट्रीमा रजत जितेकी थिइन् भने पुष्पा ढाका म्याराथनमा दोस्रो भएकी थिइन् । ढाकामा भएको एसियन सेन्ट्रल जोन वुमेन्स भलिबलको उपाधि विजेता नेपाली टिमका महत्त्वपूर्ण खेलाडी हुन् अरुणा ।सोनी र वसन्तले पोखरामा सम्पन्न नवौं दक्षिण एसियाली ट्रायथलन च्याम्पियनसिपमा कांस्य जितेका थिए । रन्जनाले एसियन गेम्सको छनोट र विशालले युथ एसियन गेम्सको छनोटमा तेस्रो स्थान हासिल गरेका थिए । खेलाडीहरूलाई युवा तथा खेलकुदमन्त्री महेश्वरजंग गहतराज, राष्ट्रिय खेलकुद परिषदका सदस्यसचिव टंकलाल घिसिङ, नेपाल ओलम्पिक कमिटिका महासचिव नीलेन्द्रराज श्रेष्ठलगायतले पुरस्कार वितरण गरे ।राष्ट्रपति खेलकुद महिला सहभागिता अभिवृद्धि कार्यक्रममा चेलीबेटी बेचबिखनविरुद्ध अभियान चलाइरहेकी चरिमाया तामाङ, तेजाब आक्रणबाट पीडित मुस्कान खातुन, छनोट पार गरेर ओलम्पिक खेल्ने पहिलो नेपाली खेलाडी संगीना वैद्य र अल्ट्रा रनर मीरा राईले महिला आवाजलाई सशक्त रूपमा उठाउन र महिला खेलाडीलाई अगाडि बढाउनुपर्ने धारणा राखेका थिए ।"
एन्जल्स कप फुटसल आजदेखि,"काठमाडौं (कास) एन्जल्स हार्ट कलेजको आयोजनामा प्रथम एन्जल्स एसईई कप छात्र फुटसल प्रतियोगिता मंगलबार सुरु हुँदै छ । प्रतियोगितामा ३० टिमको सहभागिता रहने एन्जल्स हार्ट एजुकेसन फाउन्डेसनका अध्यक्ष लीलबहादुर पुनले बताए । अध्यक्ष पुनले क्रिकेट, भलिबल, बास्केटबल र एथलेटिक्स प्रतियोगिता आयोजना गर्दै आएकोमा एन्जल्स हार्टले पहिलो पटक फुटसल गर्न लागेको बताए । लिगकम नकआउट आधारमा हुने प्रतियोगिता विजेताले ३० हजार र उपविजेताले २० हजार रुपैयाँ पुरस्कार प्राप्त गर्नेछन् । एन्जल्समा प्लस टु अध्ययन गर्न चाहेमा पहिलो हुनेलाई १०० प्रतिशत, दोस्रोलाई ७५ प्रतिशत र सहभागीलाई ३५ प्रतिशत छात्रवृत्ति पनि प्रदान गरिने प्रिन्सिपल धनबहादुर पुनले जानकारी दिए ।"
मर्सी र न्यु जेनिथ च्याम्पियन,"काठमाडौं (कास) न्यु जेनिथले प्रथम एसईई कप ब्वाइज थ्री बाइ थ्री बास्केटबल प्रतियोगिताको उपाधि सोमबार जितेको छ । सोही प्रतियोगिताअन्तर्गत फुटसल उपाधि नो मर्सीले जित्यो । फुटसल फाइनलमा नो मर्सीले स्वस्तिश्री गुरुकुललाई ४१ गोलले पराजित गर्यो । मर्सीले ५० हजार र स्वस्तिश्रीले २५ हजार रुपैयाँ पुरस्कार पाए । मर्सीका सञ्जय लामा उत्कृष्ट खेलाडी र स्वस्तिश्री रेडका सुरेन्द्र तामाङ उत्कृष्ट गोलरक्षक चुनिए ।१३ गोल गरेका मर्सीका गौरव महर्जन सर्वाधिक गोलकर्ता बने । बास्केटबल फाइनलमा न्यु जेनिथले ऋत एकेडेमीलाई १९१७ ले हरायो । न्यु जेनिथका सुसन मगर मोस्ट भ्यालुएबल प्लेयर चुनिए । न्यु जेनिथले ३५ हजार र ऋतले २० हजार पुरस्कार प्राप्त गरे । विजेतालाई राष्ट्रिय फुटबल टोलीका पूर्वकप्तान हरि खड्का, बास्केटबलका मुख्य प्रशिक्षक दिनेशचन्द्र नकर्मी, प्रिमियरकी एकेडेमिक डाइरेक्टर प्रवीणा थापा, संयोजक राजु श्रेष्ठलगायतले पुरस्कृत गरे ।"
काठमाडौं टिम च्याम्पियन,"काठमाडौं (कास) काठमाडौं वाग्मती प्रदेशस्तरीय राष्ट्रपति रनिङ सिल्ड खेलकुदमा सोमबार टिम च्याम्पियन बनेको छ । विभिन्न ६ खेल समावेश प्रतियोगितामा काठमाडौं १५ स्वर्ण, ५ रजत र ४ कांस्यसाथ टिम च्याम्पियन बनेको हो । वाग्मती प्रदेश खेलकुद विकास परिषद्द्वारा आयोजित प्रतियोगितामा चितवन १४ स्वर्ण, १२ रजत र ३ कांस्यसहित दोस्रो भयो । तेस्रो भएको ललितपुरले ८ स्वर्ण र २ रजत जित्यो । प्रतियोगितामा तेक्वान्दोतर्फ काठमाडौं टिम च्याम्पियन बनेको छ । ४ स्वर्ण र १ कांस्यसाथ काठमाडौं च्याम्पियन भयो । १ स्वर्ण, १ रजत र ३ कांस्यसाथ ललितपुर दोस्रो भयो । काभ्रे ११ स्वर्ण, रजत र कांस्य जित्दै तेस्रो भयो । पुरुषमा काभ्रेका किरण तामाङ र महिलामा ललितपुरकी समता जिरेल उत्कृष्ट खेलाडी भए । कोटेश्वर तेक्वान्दो डोजाङले तेक्वान्दोको विकासमा योगदान पुर्याएवापत आईओएफटीसीका निर्देशक दिवाकर महर्जन र तेक्वान्दोका प्रेम भुजेललाई सम्मान गरे ।"
एथलेटिक्स टोली अमेरिका जाने,काठमाडौं (कास) धावक कृष्ण बस्नेतले विश्व एथलेटिक्स च्याम्पियनसिपमा प्रतिस्पर्धा गर्ने भएका छन् । जुलाई १५ देखि २४ तारिखसम्म अमेरिकाको पोर्टल्यान्डमा हुने प्रतियोगिताको म्याराथनमा कृष्णले प्रतिस्पर्धा गर्नेछन् । कृष्ण प्रधानसेनापति कप म्याराथनका विजेता हुन् । उनीसहित ३ सदस्यीय टोली मंगलबार पोर्टल्यान्ड जाने छ । व्यवस्थापकमा नेपाल एथलेटिक्स संघका महासचिव धनवीर चौधरी र अफिसियलमा सचिव आरके विष्ट छन् । टोलीलाई संघका अध्यक्ष राजीवविक्रम शाहले बिदाइ गरे ।
