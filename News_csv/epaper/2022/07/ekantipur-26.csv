शीर्षक,विवरण
५ वर्षमा १७ हजार सशस्त्र र प्रहरीको राजीनामा,"संगठनलाई अप्ठ्यारो पर्दा जोखिमपूर्ण काममा हामीलाई अघि सारियो, तर बढुवामा ब्रिफकेस बोकेर शक्तिकेन्द्र धाउने र चाकडी गर्नेलाई मौका दिइयो, कतिसम्म भने शक्तिकेन्द्रसँग हिमचिम भएकालाई बढुवा गर्न नियमावली नै संशोधन भयो, त्यसपछि राजीनामा दिएँप्रहरी संगठनमा व्यावसायिक र इमानदार छवि भएका अधिकृतको भविष्य छैन"
१३ हजार टन सुपारी खोइ ?,"एउटै फर्मले २ हजार ३ सय ३३ टनको समेत माग गरेको उनले बताए । सुरुमा कार्यविधि बाधक थियो, कार्यविधि परिमार्जनसँगै मागेअनुसार कोटा पाइन्छ, कुनै रोकावट छैन, ती अधिकारीले भने ।सुपारी, केराउ, मरीच र छोकडाको तस्करी बढेपछि सरकारले २०७६ चैत २४ मा निकासी पैठारी (नियन्त्रण) ऐन, २०१३ को दफा ३ (१) बमोजिम वस्तु पैठारीमा बन्देज लगाएको थियो । कोभिड१९ महामारी बढेका बेला विदेशी विनिमय सञ्चिति बढाउन भन्दै तत्कालीन अर्थमन्त्री युवराज खतिवडाले बन्देज लगाएका थिए । अर्थतन्त्र चलायमान हुन थालेपछि २०७७ चैत ९ मा राजपत्रमा सूचना प्रकाशन गरेर पूर्ण बन्देज हटाएर परिमाणात्मक बन्देज लगाएको थियो ।आर्थिक वर्ष २०७७७८ मा उद्योगी व्यवसायीले एक वर्षमा केराउ ८० हजार टन, सुपारी २५ हजार टन, छोकडा ५ हजार टन, नधुलाएको मरीच १५ हजार टन आयात गर्न सक्ने गरी परिमाणात्मक बन्देज लगाइएको थियो । त्यसबेला प्रधानमन्त्री केपी शर्मा ओली थिए । प्रधानमन्त्रीको कार्यभार शेरबहादुर देउवाले सम्हालेपछि सीमित व्यापारीको स्वार्थमा आयात खुलाउन पुनः चलेखल सुरु भएको थियो । चलखेलकै कारण मन्त्रिपरिषद बैठकले गत माघ अन्तिम साता नै निर्णय गरेको थियो । सुपारी आयात खुला गर्ने विषय विवादित बनेपछि निर्णय गोप्य राखिएको थियो । औद्योगिक प्रयोजनका नाममा सीमित उद्योगी व्यापारीको स्वार्थका लागि आयात खुलाइएको आरोप लाग्दै आएको छ । आयात खुलाउने निर्णयको विरोध गरेपछि सरकारले तत्कालीन वाणिज्य तथा आपूर्ति सचिव दिनेश भट्टराईलाई सरुवा गरेको थियो । सुपारी आयातको निर्णय कार्यान्वयन गर्न नमानेकै कारण उनको सरुवा प्रधानमन्त्री कार्यालयमा भएको थियो । त्यसपश्चात् वाणिज्य आपूर्ति तथा उपभोक्ता संरक्षण विभागका महानिर्देशक प्रेमकुमार श्रेष्ठको सुरुवा भएको थियो । उद्योग वाणिज्य तथा आपूर्ति मन्त्रालयले फागुन २६ गते राजपत्रमा सूचना प्रकाशित गरेपछि आयातको बाटो खुलेको हो । तस्करी हुने सुपारी एक वर्षमा साढे २ अर्बको आयात भएको छ, स्वास्थ्यको हिसाबले पनि सुपारी राम्रो होइन, पूर्ववाणिज्य सचिव पुरुषोत्तम ओझाले भने, तस्करीमा प्रयोग हुने सुपारी खुला राख्नु भनेको तस्करलाई प्रोत्साहन गर्नु नै हो । यसअघि संसदीय समिति र अख्तियार दुरुपयोग अनुसन्धान आयोगले पटकपटक छानबिन गरी विभिन्न निर्देशन दिएका थिए । निश्चित व्यापारीलाई फाइदा पुग्ने गरी आयात अनुमति दिएको भन्दै उद्योग तथा वाणिज्य र श्रम तथा उपभोक्ता हित समिति एवं राष्ट्रिय सभाको दिगो विकास तथा सुशासन समितिअन्तर्गतको उपसमितिले छानबिन गरेका थिए तर निर्देशन लत्याउँदै सरकारले आयात खुला गर्ने निर्णय गरिरहेको छ । पूर्वसचिव ओझाका नेपालमा भारत निर्यात गर्दा शून्य भन्सार दर लाग्छ । सुपारीमा गैरभन्सार अवरोध मात्रै लाग्ने हो । गैरभन्सार अवरोध भनेको खाद्यको अनुज्ञापत्र, उत्पतिको प्रमाणपत्र, क्वारेन्टाइन लगायतको प्रमाणपत्र चाहिन्छ, ओझाले भने, त्यही प्रक्रिया पूरा गर्न झमेला हुने भन्दै तस्करीको बाटो रोज्छन् । चोर बाटोबाट भारत पठाउँदा पाइदा नै फाइदा छ ।नेपालमा उत्पादन हुने वस्तुको उत्पत्तिको प्रमाणपत्र उद्योग वाणिज्य महासंघ, नेपाल उद्योग परिसंघ, नेपाल चेम्बर अफ कमर्सले दिन्छन् । पछिल्लो समय व्यापार तथा निकासी प्रवर्द्धन केन्द्रले पनि दिँदै आएको छ । तर, यी निकायले पर्याप्त अध्ययनबिनै प्रमाणपत्र दिँदा व्यापारिक सम्बन्धसमेत बिग्रने पूर्ववाणिज्य सहसचिव रवि सैंजूले बताए । यो धेरै संवेदनशील विषय हो, तेस्रो मुलुकबाट आयातित सुपारी नेपाली उत्पादन भनेर निर्यात गरिन्छ, चोर बाटोबाट तस्करी गरिन्छ, भन्सार दरमा भएको फरकले तस्करी भइरहेको छ, पूर्वसहसचिव सैंजूले भने, तस्करीकै लागि सुपारी आयात खुला गर्नु नेपालको अन्तर्राष्ट्रिय व्यापारका लागि ठीक होइन । उत्पत्तिको प्रमाणपत्र वितरणमा पनि कडाइ गर्नुपर्छ । चेम्बर अफ कमर्सका अध्यक्ष राजेन्द्र मल्लले स्वदेशमै उत्पादन भएको वस्तुको हकमा मात्रै उत्पत्तिको प्रमाणपत्र दिइएको दाबी गरे । यहीं उत्पादन भएको वस्तुको हकमा मात्रै उत्पत्तिको प्रमाणपत्र दिएका छौं, आयात हुने वस्तुको हकमा दिन मिल्दैन, दिएका पनि छैनौं, सुपारी, ल्वाङ, मरीच विवादित विषय भएकाले दिएका छैनौं, मल्लले भने ।"
ढुंगाको बाटो,"जहाँ उनीहरूले खुवालुङलाई चिनो र साक्षी मानेर आफ्नो सभ्यताको नयाँ सुरुवात गर्छन् । नदी तरेका जेठा र माइलाले उँभो बाटो समाएपछि पूर्वी पहाडी इलाका र हिमालसम्म किरातीहरूले आफ्नो सभ्यता बसाएको भन्ने मिथकहरूमा पाइन्छ । कान्छोले भने नदी तर्न सक्दैन । किराती मिथकअनुसार यहींबाट कान्छोले उँधो लागेर आफ्नै सभ्यता सुरु गर्छ । यी सबै पक्षलाई नखुलाए पनि त्रिवेणी नदी र खुवालुङलाई चिनो मानेर किराती भाइवंश छुट्टिएको कथा प्रस्ट पारिएको छ थापागाउँमा शुक्रबारदेखि मञ्चन थालिएको नाटक खुवालुङ ः ढुंगाको बाटो मा ।सप्तकोसीका सहायक तीन नदीहरू तमोर, अरुण र दूधकोसीको संगमस्थलमा ठूलो ढुंगा छ । बाढी र भूकम्पले पनि हल्लाउन नसकेको यो ढुंगा हो खुवालुङ । सुनसरीको चतरादेखि भोजपुरसम्म कोसीमा जेटबोट चल्न थालेको छ । जलयात्रा अझ सहज बनाउने सन्दर्भमा पूर्वप्रधानमन्त्री केपी शर्मा ओलीले एक पटक त्यो ढुंगो फुटाएर चतराकोप्चे जेटबोट चलाउने घोषणा गरेका थिए । उनले त्यसो भनेलगत्तै नागरिक अभियानकर्मी र किरात समुदाय विरोधमा उत्रिए । तत्कालीन सरकारलाई चेतावनी दिए किराँत समुदायको सांस्कृतिक बिम्ब हो खुवालुङ, यसलाई राज्यले केवल एउटा ढुंगोका रूपमा मात्र नदेखोस् । खबरदार ! मुद्दा चर्कियो, सेलायो । सरकार फेरियो । दलहरूका बोली फेरिए । तर एक पटक उठेको खुवालुङको चर्चा सेलाउन पाएको छैन । जागेको खुवालुङ बचाउ सांस्कृतिक आन्दोलनले नाटकको रूपधारण गरेको हो । किराती को थिए, खुवालुङ किराती सभ्यताको चिनो कसरी भयो, यसैलाई साक्षी राखेर तीन नदी पछ्याउँदै जाने क्रममा कसरी किरात सभ्यताको विकास भयो, तिनले मान्ने मुन्धुम र सांस्कृतिक विधिमा खुवालुङलाई कुन रूपमा पुजिन्छ भन्ने बुझाउन साहित्यकर्मी राजन मुकारुङले मिथकका सौन्दर्यलाई वर्तमान समयसँग दाँजेर नाटकमा लिपिबद्ध गरेका हुन् । रंगकर्मी किरण चाम्लिङ राईले निर्देशन गरेको दुई घण्टा लामो नाटकले खुवालुङसँग जोडिएको समग्र किरात सभ्यताको कथा सजिलोसँग बुझाउन खोजेको छ । कोसीको किनारैकिनार चेफा (बाँसको बन्डल) बगाएर जीविकोपार्जन गरेर पुर्खाको रीतिलाई मान्दै आएका समुदायको झल्को नाटकको सुरुवाती भागतिरै देखिन्छ । खुवालुङलाई फुटाउने भनाइ राजनीतीकरण भएपछि आफ्नो सभ्यताको कथा कसरी सुरुवात भयो भन्दै उठान भएको नाटकको फ्ल्यासब्याकको कथा नै दर्शकले लगभग नाटकको मध्यभागपछि नै थाहा पाउँछन् । दुई दर्जनभन्दा बढी कलाकारले समग्र किरात समुदायको झल्को दिन्छन् । पात्रहरूको लवज र प्रयुक्त गीतहरू राजधानीलाई पृथक् सभ्यता बुझाउने पाराका छन् । त्रिवेणीमा बग्दै गरेकी बहिनी हाङ्छामा, दाजुहरूसँग नदी तर्न नसकेका कान्छा भाइको बिछोडको दृश्यले दर्शक भावुक हुन्छन् । सुरुवातदेखि अन्त्यसम्म देखिने ठूलो ढुंगाको प्रतीक नै खुवालुङ हो भनेर नाटकले बेलाबेला सम्झाउँदै अन्तिम दृश्यमा मात्र प्रस्ट्याउँछ । नाटकका लेखक मुकारुङले नाटकलाई खुवालुङ बचाऊ कै एक प्रतीकात्मक अभियानकै रूपमा रहेको बताए । उनले भने, खुवालुङबारे हामीले सुन्दै आएको मिथकीय सौन्दर्य र सांस्कृतिक स्थल जोडेर कलामा पनि दस्तावेज बनाउने हाम्रो अभियान हो । यसलाई आन्दोलनकै पाटोका रूपमा हेर्न सकिन्छ । साउन २९ सम्म मञ्चन हुने नाटकमा पशुपति राई, मनाङ लावती, सुशील तामाङ, इंगिहोपो कोइँच सुनुवार, वेदना राई, अनु थापालगायत कलाकारले अभिनय गरेका छन् ।"
हैरान सेवाग्राही,"चालु आर्थिक वर्ष २०७९८० को बजेट वक्तव्यको ३६५ बुँदामा सार्वजनिक सेवा प्रवाहलाई मुहाररहित, सम्पर्करहित र कागजरहित बनाउन आवश्यक प्रबन्ध मिलाइने उल्लेख छ । अघिल्लो आवको बजेटमा पनि विद्युतीय माध्यमको प्रयोगले सार्वजनिक सेवालाई प्रविधिमैत्री बनाइने भनिएको थियो । प्रतिविधिमैत्री बनाउने नाममा सार्वजनिक संस्थाहरूले अचेल वेबसाइटबाट फाराम डाउनलोड गर्ने सुविधा दिएका छन् । अनलाइनमा फारम भरेर प्रिन्ट गरी बुझाउन कार्यालयमै पुग्नुपर्छ । कार्यालयमा उस्तै लामन, भीडभाड र बिचौलियासमेत हुन्छन् । अनलाइन होइन, झ्यालबाट सेवा दिने चलन कायमै छ । भन्नलाई अनलाइन सेवा भनेको छ, पालो कुरीकुरी उही फाराम बुझाउन आउनुपरेको छ, केही दिनअघि एकान्तकुनास्थित यातायात व्यवस्था कार्यालयमा बायोमेट्रिक विवरण दिन पालो कुर्दै गरेको अवस्थामा भेटिएका कमल कुँवरले भने, बायोमेट्रिक दिनलाई यत्रो लाइन छ, साह्रै झन्झटिलो छ सरकारी सेवा । कीर्तिपुर बस्ने अछामका कुवँरले बाइकको लाइसेन्स बनाउन अनलाइन फाराम भरेको दुई सातापछि, असार २० मा फाराम बुझाउने र जैविक विवरण (बायोमेट्रिक) दिने अपोइन्टमेन्ट (पालो) पाएका थिए । आफ्नो पालोमा जाँदा पनि उनी घन्टौं लाममा उभिनुपर्यो, अनलाइनमार्फत बुझाइसकेको फाराम प्रिन्ट गरेर पुनः झ्यालबाट बुझाउनुपर्यो । बायोमेट्रिक विवरण दिएर सेवा लिनुपर्ने राहदानी विभाग, निर्वाचन कार्यालय, यातायात कार्यालय, पञ्जीकरण कार्यालयलगायत हरेक सरकारी सेवा प्रदायककहाँ आउने सेवाग्राहीले लामो सुस्केरा हाल्ने गरेका छन् । जहाँ गयो उहीँ बायोमेट्रिक दिन लाममा बस्नुपर्छ । हालै मैले भोटर आईडी, राष्ट्रिय परिचयपत्र र पासपोर्ट लगभग एकैचोटि बनाएँ र यी तीनवटै चिजका लागि तीनचोटि नै बायोमेट्रिक्स दिएँ, लमजुङकी निर्जला थापा भन्छिन्, तीनैचोटि दिनभरि लाइनमा उभिनुपर्यो । सरकारले के यस्तो सिस्टम ल्याएको होला ?सेवाग्राहीलाई घण्टौं लाममा उभ्याउँदा देशकै उत्पादकत्व घट्ने प्रविधिविज्ञ विवेक राणा बताउँछन् । अनलाइन प्रणालीको माग कति छ भन्ने अध्ययन र पूर्वानुमान गरेर त्यसलाई धान्न सक्ने गरी सिस्टम बनाउनुपर्छ, उनले भने, अनलाइन सेवा दिने भनेर यत्तिकै घोषणा गर्छन् अनि केही दिनपछि सिस्टम चलेन भनेर पुरानै ढर्रामा फर्कन्छन् । एप्लिकेसन वा सफ्टवेयर बनाउँदा सेवाग्राहीलाई कसरी सजिलो हुन्छ, त्यसको हेक्का राखेर सिटिजनसेन्ट्रिक डिजाइनमा बनाउनुपर्ने उनको भनाइ छ । राणाका अनुसार अब सरकारले आफ्ना डेटाहरूलाई पनि एकीकृत पार्ने बेला आएको छ । सरकारका डेटा भनेको नागरिकका विवरणहरू हुन् । साथै, बजेट (आयव्यय, राजस्व आदि), वित्त, जनसंख्या, जनगणना, भौगोलिक तथ्यांक, संसद्का माइन्युट पनि सरकारका डेटा हुन् । यातायात, शिक्षा, स्वास्थ्यलगायत सबै क्षेत्रका सूचना सरकारका डेटा हुन् । अनलाइन सेवा प्रवाहमा यी डेटाको ठूलो महत्त्व हुन्छ । डिजिटलाइजेसन र डेटाले नै सार्वजनिक सेवा प्रवाहलाई सरल, विश्वसनीय र प्रभावकारी बनाउँछन् । सरकारले विभिन्न किसिम र क्षेत्रका (डेटा) विवरणहरू एकै ठाउँमा ल्याउन वा डेटा इन्टिग्रेसन गर्न सके सेवाग्राहीले निकायपिच्छे बायोमेट्रिक र कागजी विवरण बुझाउँदै हिँड्नुनपर्ने संसदीय मामिला एवं सामान्य प्रशासन मन्त्रालयकी सूचना प्रविधि निर्देशक सलिना डंगोल बताउँछिन् । नागरिक एपबाट यसको अभ्यास गर्न खोजिएको उनको भनाइ छ । हाल यस एपमा दुई दर्जनजति फिचर समावेश छन्, हालै आयोजित नेपाल डिजिटल कन्क्लेभ २०२२ मा उनले भनेकी थिइन्, लाइसेन्स, शैक्षिक विवरण, नागरिकता, पासपोर्ट आदिका विवरण यसमा हेर्न मिल्छ । तर, यसबारे सेवाग्राही, सरकारी कर्मचारी र प्रहरी प्रशासनलाई समेत पर्याप्त जानकारी छैन । संघ, प्रदेश र स्थानीय तहका सरकारी निकायले पछिल्लो समय अनेक सफ्टवेयर र एप्लिकेसनहरू बनाइरहेका छन् । मन्त्रालयका विभागदेखि वडा कार्यालयका समेत आआफ्नै मोबाइल एप छन् तर ती एप्लिकेसनहरू बन्ने क्रममा इन्टिग्रेसन नहुँदा सेवाग्राहीले निकायपिच्छे विवरण बुझाउनुपर्छ । इम्बोस्ड, पासपोर्ट, लाइसेन्स र राष्ट्रिय परिचयपत्रमा एउटै बायोमेट्रिक कायम गरिदिन अनुरोध गरे पनि त्यो सुनुवाइ नभएको यातायात कार्यालय एकान्तकुनाका सूचना अधिकारी कपिल सिलवालले बताए ।"
गण्डकीका एकै मन्त्रीको वडामा ३० करोडका योजना,"(कास्की)  गण्डकीका अधिकांश पालिकामा प्रदेश सरकारका नगण्य योजना समेटिँदा भौतिक पूर्वाधार, सहरी विकास तथा यातायात व्यवस्थामन्त्री कुमार खड्काको वडामा भने चालु आर्थिक वर्षका लागि ३० करोडका योजना परेका छन् । पोखरा महानगरपालिका१६ घर भएका मन्त्री खड्काको वडामा भौतिक पूर्वाधारलगायत विभिन्न मन्त्रालयबाट कार्यान्वयन हुने गरी ७८ वटा योजनामा रकम विनियोजन गरिएको हो । प्रदेशको अर्थ मन्त्रालयबाट जारी रातो किताबका अनुसार पोखरा१६ मा २९ करोड ४३ लाखका योजना समेटिएका छन् । गण्डकी प्रदेश सरकारको कुल बजेटको ३६ दशमलव ३४ प्रतिशत रकम खड्काकै मन्त्रालयमार्फत खर्च हुन्छ । १३ अर्ब ५ करोड ८ लाख रुपैयाँ बजेट रहेको उक्त मन्त्रालयको चालुतर्फ ३८ करोड ८६ लाख रुपैयाँ छ भने बाँकी पुँजीगत हो । प्रदेश सरकारका प्रवक्तासमेत रहेका मन्त्री खड्काले आफ्नै मन्त्रालयको चालु बजेट हाराहारीका योजना पोखरा१६ मा पारेका हुन् । वडाभित्र समेटिएका योजना भने ५ लाखदेखि ४ करोड रुपैयाँसम्मका छन् । भौतिक पूर्वाधार, सहरी विकास तथा यातायात व्यवस्था मन्त्रालयबाट कार्यान्वयन हुने गरी ३ वटा सडक पुल, २ वटा झोलुंगे पुल र सडक निर्माण, स्तरोन्नति, मर्मतका योजना, सामुदायिक भवन निर्माणका योजना उक्त वडामा पारिएका छन् । यसका लागि मात्रै ६ करोड ३४ लाख रुपैयाँ विनियोजन गरिएको छ । उनकै मन्त्रालय मातहतको पूर्वाधार विकास कार्यालय कास्कीमार्फत कार्यान्वयन हुने गरी थप सडक निर्माण तथा स्तरोन्नतिका योजना, फुट ट्र्याक निर्माण, सडक मर्मत, ढल निर्माण, सडक पुललगायतका योजनामा बजेट छुट्याइएको छ । केआईसिंह पुलदेखि महेन्द्र गुफासम्मको फुट ट्र्याक निर्माणका लागि मात्रै ४ करोड छुट्याइएको छ । पोखरा१६ मै पर्ने मदनआश्रित मार्ग निर्माणका लागि ५० लाख, गैह्राबारी मार्गलाई २५ लाख, सिमलखोरिया जाने सडकलाई १५ लाख, मूल छर्ने सुडाको मुख सडक मर्मतका लागि १० लाख, शान्तिटोल सुकाले सडक मर्मतका लागि १० लाख, महानगरीय वडा सडक सञ्जाल निर्माणका लागि ५० लाख, छहरेपानी मुडली भित्री सडक निर्माणलाई १० लाख बजेट राखिएको छ । यस्तै, ढिकिडाँडा हरिपाउँ सडक स्तरोन्नतिका लागि २५ लाख, घार्मीखोलाको उत्तरतर्फ सडक स्तरोन्नतिका लागि १० लाख, उज्यालो मार्ग सडक स्तरोन्नतिलाई १० लाख, गर्लाङ हरिपाउँ सडकका लागि ३० लाख, घुरकुना दाग्द्रे अर्मला सडकमा ४० लाख, नेपानेको बारी, झाँक्रीको थान पाखो हुँदै सोतो सडकका लागि ३० लाख, जुम्लेटी जाने सडकमा ८० लाख, भित्तेबजार सडक स्तरोन्नतिका लागि ७५ लाख र लामोस्वाँरा ओडारे सडकका लागि १० लाख छुट्याइएको छ । यसैगरी, मातृशिशु सिम्लेकुना हरिहर आश्रम मार्गका लागि ५० लाख, मौरीबारी बसपार्क तथा बाटो ढलान माझथरका लागि २० लाख बजेट राखिएको छ । मन्त्री खड्काकै मन्त्रालय मातहतको सहरी विकास तथा भवन कार्यालय कास्कीबाट कार्यान्वयन हुने गरी एउटै योजनाका लागि प्रदेश र समानीकरण गरी दुई शीर्षकमा बजेट विनियोजन गरिएको छ । मन्त्री खड्काले महेन्द्र गुफा बृहत् विकास परियोजना बाटुलेचौरका लागि प्रदेशतर्फबाट ३ करोड ६५ लाख ५० हजार रुपैयाँ विनियोजन गराएका छन् भने सोही परियोजनाका लागि समानीकरणतर्फबाट १ करोड ३४ लाख ५० हजार छुट्याइएको छ । यस्तै, अर्मला प्राथमिक स्वास्थ्य केन्द्रको भवन निर्माणलाई १० लाख विनियोजन गरिएको छ । खानेपानी तथा सरसफाइ डिभिजन कार्यालयअन्तर्गत कार्यान्वयन हुने गरी कुरगाउँ खानेपानी योजनाका लागि १० लाख, देउराली खानेपानी योजनाका लागि ६ लाख, अर्मलाकोट न्याले डिहिकुरा खानेपानीका लागि १० लाख, मातृशिशु अस्पताल, चण्डीका आधारभूत विद्यालयको खानेपानीका लागि २० लाख रकम छुट्याइएको छ । पर्यटन कार्यालय पोखराबाट कार्यान्वयन हुने गरी कुमारी गुफा अर्मला पर्यटकीय पूर्वाधार निर्माणका लागि १० लाख छुट्याइएको छ । त्यसैगरी, गर्ल्याङ हरिपाउँ झुर्याङकोट पदमार्ग निर्माणका लागि घरेलु तथा साना उद्योग कार्यालयमार्फत ५ लाख रुपैयाँ छुट्याइएको छ । भूतथा जलाधार व्यवस्थापन कार्यालयमार्फत घार्मी पहिलो तटबन्धनका लागि ७ लाख बजेट राखिएको छ । जलस्रोत तथा सिँचाइ डिभिजन कार्यालय कास्कीमार्फत मजुवा ठूलीबेंसी सिँचाइ कुलोको संरचना निर्माणका लागि १० लाख, सेती नदी तटबन्धनका लागि १० लाख, सुन्दर वन वाटिका पहिरो नियन्त्रणका लागि ६ लाख, गैरी भलाम भलामखोला तटबन्धनलाई ६ लाख, सिँचाइ कुलो मजुवा ठूलबबेंसीका लागि ६ लाख, जोगिमणि घुरकुना पुलनजिक तटबन्धनका लागि १० लाख, खहरेखोला र्याले नियन्त्रणलाई १० लाख, पिप्ले बगर सिँचाइ नहर निर्माणलाई ६ लाख छुट्याइएको छ । जलस्रोत तथा सिँचाइ विकास डिभिजन कार्यालयमार्फत नै कार्यान्वयन हुने गरी अर्मला क्षेत्र संरक्षण तथा कालीखोला तटबन्धनका लागि ४ करोड रुपैयाँ विनियोजन गरिएको रातो किताबमा उल्लेख छ । सामाजिक विकास कार्यालयमार्फत मदनआश्रित पार्क पूर्वाधार निर्माणलाई २० लाख, अम्बिका मन्दिर मर्मतका लागि ५ लाख, बडहरबोट किरियापुत्री भवनका लागि ८ लाख, जोगिमणि तमु समाज कार्जे स्थल निर्माणका लागि ५ लाख, नवआदर्श सामुदायिक विकास लामाचौरको पूर्वाधार निर्माणका लागि १० लाख, अर्मला एकता समाज भवन निर्माणका लागि १० लाख, गुरुङ समाज पूर्वाधार निर्माण शान्तिघाटलाई १० लाख, हरिपाउँ ढिकीडाँडा सहरी स्मृतिपार्कलाई १५ लाख, इन्द्र राज्यलक्ष्मी माविको प्यारापिटसहितको कार्यालय भवन निर्माणका लागि ३० लाख, विन्ध्यावासिनी क्याम्पस बाटुलेचौरको कम्पाउन्ड निर्माणका लागि १० लाख र तामाङ समाज सामुदायिक भवन महेन्द्र गुफाका लागि १० लाख रुपैयाँ विनियोजन गराउन मन्त्री खड्का सफल भएका छन् । यस्तै, शिक्षा, संस्कृति, विज्ञान प्रविधि तथा सामाजिक विकास मन्त्रालयबाट कार्यान्वयन हुने गरी शिव मन्दिर दीप शान्ति घाटका लागि ८ लाख, पितृ उदार भवन गैह्राकोलाका लागि ८ लाख, जाल्पादेवी आमा समूह भवन निर्माणका लागि ८ लाख र परियार किरियापुत्री ठाँटीघाटलाई १५ लाख रुपैयाँ विनियोजन गरिएको छ । प्रदेश सरकारले असार १ मा सार्वजनिक गरेको बजेटमाथि असन्तुष्टि चुलिएपछि मात्र मिलाउने क्रममा मन्त्री खड्काले ७ करोड ४५ लाखका २३ वटा योजना आफ्नो वडामा थपेको अर्थ मन्त्रालय स्रोतले जनाएको छ । स्रोतका अनुसार आवश्यकता र न्यायोचित विकासका लागि भन्दा पनि मन्त्री खड्काको बल र पहुँचकै आधारमा योजना पारेका हुन् । स्रोतले भन्यो, मनाङमा टेको लगाएको काठको पुलमा गाडी गुडिरहँदा महानगरपालिकाको एउटा वडाका लागि विभिन्न नाम गरेर टुक्रे योजना वितरण गरिएको छ । ठूला योजना भए पनि विकास हुन्छ भनेर आस गर्न मिल्थ्यो । साविकको पोखरा २८, कास्की, हालको पोखरा १६, बाटुलेचौरलगायत नामै उल्लेख नभएका योजना मन्त्रीज्यूले समेट्नुभएको छ । भौतिकमन्त्री खड्काको वडामा जसरी बजेट मुख्यमन्त्रीको वडामा समेत परेको छैन । अन्य मन्त्रीकामा त्यति हुने कुरै भएन । मन्त्री खड्काको वडामा सिंगो पालिकालाई जानेभन्दा बढी बजेट राखिएको भन्दै सत्ता र विपक्षी दुवैले आलोचना गरिरहेका छन् । गण्डकीको प्रमुख प्रतिपक्ष दल एमालेकी सचेतक सावित्री रानाले प्रदेशसभाको वैठकमा नै भौतिक मन्त्रीकै वडामा करोडौंका योजना पर्दा अन्य सांसदका वडामा न्यून बजेटसमेत नपारिएको टिप्पणी गरेकी थिइन् । भौतिकमन्त्रीले आफ्नो वडालाई ठूलो रकम राखी अन्य पालिका र वडालाई विभेद गर्नुभएको छ, उनले भनिन् । मन्त्री खड्का गएको आर्थिक वर्षमा पनि करोडौं बजेट मनपरी तरिकाले रकमान्तर गरी आफ्नो वडामा लगेको भन्दै आलोचित बनेका थिए । मन्त्री खड्काले राजनीतिक चरित्र हत्या गर्न बढी बजेट वडामा लगेको आरोप आफूमाथि लगाइएको बताए । मेरो मन्त्रालयबाट २ करोड ८९ लाख रकम परेको छ, उनले भने, यसभन्दा बाहेक सांसदको हैसियतले २ करोड २० लाख परेको छ । पहिलाको सरकार र संघबाट केही बजेट पर्यो होला । ५ करोड ९ लाख बजेटबाहेक थप राखेको हो भन्ने कसैले प्रमाणित गर्छ भने राजनीतिबाटै संन्यास लिन्छु । मन्त्री खड्का कांग्रेसबाट समानुपातिक प्रदेशसभा सदस्य हुन् । अखण्ड नेपाल पार्टी गठन गरी अध्यक्ष भएका खड्का संघीय सरकारको महिला, बालबालिका तथा समाज कल्याण मन्त्रीसमेत भइसकेका हुन् । क्षेत्री समाजको संस्थापक महासचिव खड्का कांग्रेसमा प्रवेश गरेपछि सभापति शेरबहादुर देउवाले आमन्त्रित केन्द्रीय सदस्य बनाएका थिए ।"
श्रीमतीको हत्यापछि छतबाट हाम फाल्दा मृत्यु,"(चितवन)  सम्बन्धविच्छेदको तयारीमा रहेका चितवनका एक दम्पतीको जीवन नै अन्त्य भएको छ । भरतपुर महानगरपालिका१० रमाइलो चोकका ४३ वर्षीय कृष्णप्रसाद आचार्यले आइतबार राति आफ्नै घरमा ३५ वर्षकी श्रीमती रुष्मा घिमिरे आचार्यको खुकुरी प्रहार गरी हत्या गरेको प्रहरीले जनाएको छ । खुकुरी प्रहारपछि घरको तेस्रो तलाबाट हाम फाल्दा कृष्णको पनि मृत्यु भएको छ ।आफन्तका अनुसार कृष्ण वैदेशिक रोजगारीको सिलसिलामा साउदी अरबमा थिए । ६ वर्षपछि गत जेठ १९ मा उनी घर आएको छिमेकमा डेरा गरी बस्ने कल्पना सुवेदीले बताइन् । आचार्यका बुबाको गत वर्ष निधन भएको थियो । आएलगत्तै कृष्णले बुबाको किरिया गरेका थिए । नातामा रुष्माकी दिदी पर्ने रचना घिमिरेले विदेशबाट घर आएपछि कृष्णले कुटपिट गरेको बहिनीले सुनाएको बताइन् ।कृष्णले कुटपिट गरेको भन्दै रुष्माले असार २ मा चितवन प्रहरीको महिला सेलमा उजुरी दिएकी कार्यालयका प्रवक्ता डीएसपी नरहरि अधिकारीले बताए । उनका अनुसार भोलिपल्ट रुष्माका माइती र घर पक्षका परिवारसमेत बसेर छलफल भयो । उक्त छलफलमा श्रीमान्श्रीमती छुट्टाछुट्टै बस्ने र असार १७ मा फेरि छलफलका लागि आउने सहमति भएको थियो । त्यसपछि कृष्ण र रुष्मा एउटै घरको फरकफरक तलामा बस्न थालेका थिए । असार १७ मा हुने भनिएको छलफलमा रुष्माका बुबा नआएपछि असार ३१ मा बस्ने सहमति भएको थियो ।असार ३१ मा सम्बन्धविच्छेदका लागि अदालत जाने सहमति भयो, अधिकारीले भने । आचार्य दम्पतीका ७ कक्षामा पढ्ने छोरी छिन् । घरको पहिलो तलामा छोरीसहित रुष्मा र माथिल्लो तलामा आमासहित कृष्ण बसेका थिए । आइतबार कृष्णकी आमा घरमा थिइनन् । राति करिब साढे १० बजेतिर छोरीकै अगाडि कृष्णले रुष्मालाई खुकुरी प्रहार गरेका थिए ।घटना भएको घरभन्दा केही पर रविन गुरुङको खाजा पसल छ । राति पसल बन्द गरेर निस्किँदा सडक आडमा होहल्ला गर्दै मान्छे भेला भएको देखे । एउटा मान्छे सडक किनारमा डङ्ग्रङ्ग पल्टेको थियो । एम्बुलेन्स बोलाएर अस्पताल पठाउन लाग्दा आडको घरबाट एउटा नानी आइन् । अंकल अंकल बुबाले मेरो मामुलाई खुकुरीले रेटेर मार्यो भनेपछि म घरभित्र छिरें, रविनले भने । स्थानीयले रुष्मालाई पनि उपचारका लागि भरतपुरमा रहेको पुरानो मेडिकल कलेजको शिक्षण अस्पतालमा लगे पनि त्यहाँ चिकित्सकले मृत घोषणा गरे । कृष्णको टाउकामा गम्भीर चोट थियो । उनलाई उपचारका लागि चितवन मेडिकल कलेजको शिक्षण अस्पताल लगिएको थियो ।उपचारका क्रममा राति ११ बजे कृष्णको पनि निधन भएको डीएसपी नरहरि अधिकारीले बताए । श्रीमतीको ज्यानै जाने गरेर आक्रमण गरेपछि तीन तलाबाट हाम फाले, भाग्नलाई हाम फाले वा आत्महत्याको उद्देश्यले भन्न सकिएन । घरमा त्यतिबेला छोरी मात्रै रहेकाले भाग्न चाहेको भए उनलाई रोक्न सक्ने अरू कोही थिएनन् । त्यसैले आत्महत्या पो गर्न खोजे कि झैं पनि देखिन्छ, अधिकारीले भने ।"
छात्रावासले पढाइमा सहज,"(धादिङ)  धादिङको गजुरी गाउँपालिका२ छेपाङकी सुस्मिता चेपाङले गजुरीस्थित चेपाङ छात्रावासमा बसेर एसईई दिइन् । तीन वर्षअघि पढ्नकै लागि छात्रावास आएकी उनले आदर्श मावि गजुरीबाट एसईई दिएकी हुन् । घरबाट ३० मिनेटमा पुगिने चेपाङ आधारभूत विद्यालयमा कक्षा ७ सम्म पढेपछि उनी छात्रावास आइपुगेकी हुन् । ८ कक्षा पढ्न बजार झर्नुपर्थ्यो, हिँडेर आउजाउ गर्न गाह्रो हुन्थ्यो, सुस्मिता भन्छिन्, त्यसयता छात्रावासमा बसेर पढ्न पाएको छु । गाउँमा मेलापात, घाँसदाउरा सकेर पढ्नुपर्थ्यो, अहिले त्यस्तो अवस्था छैन । छात्रावासमा साथीहरूसँग भेटघाट, नयाँ नयाँ विषयमा जानकारी, नियमित विद्यालय जाने, पढ्ने बानीको विकास भएको उनले सुनाइन् ।दैनिक खर्च र ५ सन्तानको पढाइको खर्च धान्न सुस्मिताका बुबा सुजन चेपाङलाई सकस छ । घरव्यवहार धान्नै सुस्किल छ, छोराछोरीको पढाइ खर्च जेनतेन पुर्याइरहेको थिएँ, उनी भन्छन्, छात्रावासमा निःशुल्क बस्ने व्यवस्था छ भन्ने सुनेपछि पढ्न पठाएको हुँ । गजुरी३, तार्केकी कविता चेपाङले पनि पाँच वर्ष छात्रावासमै बसेर एसईई सकेकी छन् । आर्थिक अभावकै बावजुद पनि उनको परिवारले उनलाई जेनतेन पढाइरहेका छन् । कक्षा ५ सम्मको पढाई जसोतसो गाउँमै सकेकी उनले त्यसपछि एसईईसम्मको पढाइ आदर्श मावि गजुरीबाट सकिन् । गाउँमा हुँदा घरको कामले पढ्न जान पाउँदैनथ्यौं, पढाइ पनि त्यति हुँदैन्थ्यो, उनी भन्छिन्, यहाँ आएपछि पढाइ नियमित भएको छ, घरमा भन्दा धेरै सहज छ । दक्षिणी धादिङका ३१ चेपाङ किशोरीहरू छात्रावासमा बसेर पढिरहेका छन् । सीमान्तकृत चेपाङ समुदायका किशोरीको शिक्षामा सहयोग पुर्याउने उद्देश्यले धादिङको गजुरी१ हाँगेटारमा अहिले सुविधासम्पन्न छात्रावास निर्माण गरिएको हो । आर्थिक अवस्था कमजोर, विद्यालय टाढा हुनु, गुणस्तरीय पढाइ नहुनुलगायतका विविध समस्याले पढाइ छोड्न बाध्य किशोरीलाई छात्रावासले सहज भएको छ ।३६ जना क्षमताको छात्रावासको गजुरी गाउँपालिकाको समन्वयमा प्रयास नेपाल धादिङले प्लानेट इन्फान्ड एन्ड डेभलपमेन्ट, फ्रान्ससँगको साझेदारीमा निर्माण गरेको हो । दुर्गम भुगोलका शिक्षाबाट वञ्चित, आर्थिक अवस्था कमजोर भएका किशोरीका लागि छात्रावास निर्माण गरिएको प्रयास नेपाल धादिङका कार्यकारी निर्देशक दामोदर अर्यालले बताए । साढे ४ रोपनी क्षेत्रफलमा सुविधासम्पन्न छात्रावास भवनमा भान्सा तथा डाइनिङ भवन, पुस्तकालय तथा पढाइ भवन, पाले घर निर्माण गरिएको छ । जिल्ला समन्वय समितिले पाँच रोपनी जग्गा ५० वर्षका लागि गजुरी गाउँपालिकालाई छात्रावास भवन बनाउने सर्तमा जग्गा उपलब्ध गराएको हो । प्लानेट इन्फान्ड एन्ड डेभलपमेन्टले एक करोड ३९ लाख ८५ हजार रुपैयाँ, गाउँपालिकाले जग्गा व्यवस्थापनसहित ९३ लाख ५८ हजार गरी २ करोड ३३ लाख २२ हजार रुपैयाँ सहयोग गरेको हो । दक्षिणी धादिङको महाभारत पर्वत शृंखलामा सीमान्तकृत चेपाङ समुदायको बसोबास रहेको छ । विकट क्षेत्रमा उच्च शिक्षा हाासिल गर्न आउँदा हुने बसाइ व्यवस्थापन सहज बनाउन, चेपाङ किशोरीहरूको शैक्षिक विकासमा सहयोग पुर्याउनका लागि सहकार्य गरिएको गजुरी गाउँपालिकाले जनाएको छ ।"
गाउँसम्म फैलिँदै दुर्व्यसनीको जालो,"विनोद भण्डारी (विराटनगर), प्रदीप मेन्याङ्बो (सुनसरी), पर्वत पोर्तेल (झापा), कुम्भराज राई (ओखलढुंगा), लक्ष्मी गौतम (पाँचथर), भवानी भट्ट (कञ्चनपुर) र अर्जुन शाह (धनगढी)"
पानी संकटको सामना,"पछिल्ला वर्षहरूमा देशका विभिन्न स्थानमा पानी स्रोतको जगेर्ना गर्नु प्रमुख चुनौती बनिरहेको छ । हिमाली तथा पहाडी भेगका कतिपय स्थानमा पानीका मुहानहरू द्रुत गतिमा सुकिरहेका छन् । मधेशमा भूमिगत पानीको सतह भासिइरहेको छ, जसको प्रत्यक्ष असर दैनिक जीवनयापन र कृषि उत्पादनमा परिरहेको छ । पानीको मुहान सुक्नु संसारभरि नै जलवायु परिवर्तनको प्रत्यक्ष सूचक हो । हाम्रो सन्दर्भमा यो समस्या प्राकृतिक क्षतिको मूल्यांकन नगरी गरिने विकास को प्रतिफल पनि हो । जलवायुका कारण संसारभरि नै स्वच्छ पानीको स्रोत कम भइरहेको अवस्थामा, हाम्रोमा भने मानवीय कारणले पनि संकट अझ बढिरहेको छ ।आकाशेपानी पर्ने मौसमी तालिका, मात्रा र समयावधिमा आएको फेरबदलले पानीका मुहानहरू सुक्ने क्रम बढ्दो छ । कतिपय बस्ती खानेपानी अभावकै कारण स्थानान्तरण गर्नुपर्ने भइसकेका छन् । ग्रामीण भेगको मुख्य प्राथमिकता अझै पनि खानेपानी नै हो । यसको व्यवस्थित वितरणका लागि प्रायः समुदायमा खानेपानी उपभोक्ता समिति क्रियाशील छन् । यस प्रक्रियामा स्थानीय समुदाय पनि सहभागी हुने गरेका छन् । तर कतिपय स्थानमा अब स्थानीय स्तरमै उपलब्ध पानीलाई व्यवस्थित वितरण गरेर मात्र समस्या समाधान हुने देखिँदैन । कतिपय कारणबाट मुहान नै सुक्न थालेका छन्, जुन समस्याको सामना स्थानीय स्तरबाट मात्र सम्भव छैन । यस्तोमा कतिपय पालिकाले खर्चिलो भए पनि नजिकका खोलाबाट बस्तीसम्म पानी लैजाने योजनाहरू संघप्रदेश तथा दातृ निकायको सहयोगमा सञ्चालन गरिरहेका छन् । खानेपानी आपूर्तिको यो विकल्प मात्रै कति दिगो हुन सक्छ, आफैंमा प्रश्न छ । तसर्थ, पालिकाहरूले भएका मुहान नसकून् भनेरै बढ्ता जोड दिनुपर्छ, यसका निम्ति विकासनिर्माण लगायतका कार्यहरू गर्दा पानीको स्रोत र यसको प्राकृतिक मार्ग नखलबलियोस् भनेर सचेत रहनुपर्छ ।समस्या हिमालपहाडमा मात्र छैन, मधेशमा पनि मानव गतिविधि नै पानी संकट निम्त्याउने मुख्य कारण बनिरहेको छ । चुरे विनाशको क्रम रोकिएको छैन । चुरेले पहिलेजति पानी सोस्न सक्दैन । जमिनमा पर्याप्त पुनर्भरण हुन सकेको छैन । कैयौं हातेपम्प सुकेका छन् । सुक्खायाममा त पानीको हाहाकारै हुन्छ । पुनर्भरणको मुख्य स्रोत चुरे क्षेत्रमा जथाभावी क्रसर उद्योग सञ्चालनमा छन्, चुनढुंगा उत्तिकै निकालिएको छ, जंगल विनाश अविश्रान्त जारी छ । बढ्दो सहरीकरणले भूमिगत पानीको स्रोत कम भइरहेको छ, उपभोग भने दिनानुदिन बढिरहेको छ । बोरिङ लाई नियमन तथा व्यवस्थित गर्न सकिएको छैन । मधेशको जीवन जोगाउन चुरे क्षेत्रको संरक्षण अपरिहार्य छ भन्ने तथ्य तीनै तहका सरकारले थाहा नपाएका पक्कै छैनन्, तर उनीहरूबाट परिणाममुखी पहल भएको पाइँदैन । चुरे जोगाउने अभियान चलाइए पनि यसको दोहनबाट फाइदा लिइरहेकाहरूले सधैं राजनीतिक संरक्षण पाइरहेका छन् । मानवीय गतिविधिका कारण देशैभरि निम्तिरहेको पानी स्रोतको विनाशलाई रोक्न सरकारको तत्परता र जनप्रतिनिधिहरूको संवेदनशीलताको खाँचो अत्यधिक छ ।पछिल्ला दशक अन्तर्राष्ट्रिय समुदाय र राजनीति जलवायु परिवर्तनमा केन्द्रित भएकाले धेरै हदसम्म नेपालमा पनि जलवायु परिवर्तनका असर र त्यसका अनुकूलनका उपायबारे बहसहरू हुन थालेका छन् । जलवायु अनुकूलन र प्रकृतिमैत्री विकासका लागि आवश्यक नीतिकार्ययोजना प्रशस्तै बनेका छन् । जलवायु परिवर्तन सम्बन्धी राष्ट्रिय नीति२०७६, राष्ट्रिय वातावरण नीति२०७६, अनुकूलन आयोजनाको कार्यान्वयन कार्यविधि२०७७, स्थानीय अनुकूलन कार्ययोजना खाका२०७६ लगायतले केही हदसम्म जलवायु परिवर्तन र प्राकृतिक स्रोतको संरक्षणका लागि दिशानिर्देश त गरेका छन् तर यिनको कार्यान्वयनको पाटो निकै फितलो छ । यस विषयमा पर्याप्त जानकारी तथा चेतना स्थानीय स्तरमा पुर्याउन सकिएको देखिँदैन । प्रायः पालिकाहरूमा अनुकूलनका योजना बनाउँदा दातृ निकायले नै सहजीकरण गरिदिन्छन् र सो परियोजना सञ्चालनमा रहुन्जेल अनुकूलन र प्रकृति संरक्षणमैत्री कामहरू हुने गर्छन् । परियोजना सकिएपछि कार्ययोजनाहरू थन्किन्छन्, स्थिति फेरि उही रहन्छ । यही कारण, भएका प्रयास पनि फितलो देखिएका छन् । त्यसैले, सर्वप्रथम त प्रकृतिमैत्री पूर्वाधार निर्माण र जलवायु परिवर्तनको जोखिमसँग जुध्नका लागि भएका नीतियोजनाको महत्त्वबारे स्थानीय जनप्रतिनिधिलाई बुझाउनु जरुरी छ । जलाधारलाई जोगाउन र जलवायु परिवर्तनको प्रत्यक्ष असर भोगिरहेको समुदायको सुरक्षाका लागि यसो गर्नु अपरिहार्य छ ।अनुकूलनका नीतिकार्ययोजनाको महत्त्वबारे राष्ट्रिय स्तरमा जसरी चर्चा गरिन्छ, स्थानीय स्तरमा पनि यसको प्रतिविम्ब देखिनुपर्छ । यसको महत्त्व स्थानीय स्तरमै स्थापित गर्नुपर्छ । प्रकृतिमैत्री विकास, जलवायु अनुकूलन र पानी स्रोत संरक्षणमा स्थानीय तहहरूलाई नै स्वस्फूर्त रूपमा अग्रसक्रिय गराउन सक्नुपर्छ । सबै तहका सरकार र समाजको इमानदार प्रयास भएमा मात्र जलवायु परिवर्तन सम्बन्धी कार्ययोजना तथा कार्यभार पूरा गर्न र पानीको हाहाकार घटाउन सकिन्छ ।"
भाषा हैन भाव हो भने,"कान्तिपुर दैनिकले पहिलो पटक भाषा ठूलो कि भाव भन्ने विषय बहसमा ल्याएर महत्त्वपूर्ण मुद्दा अघि सारेको छ । सांसद नवीना लामाले संसद्मा बोलेको विषयले भाषिक मुद्दाको रूप धारण गरेपछि भाषा ठूलो कि भाव भन्ने कुरामाथि बहस जारी छ । खासमा भाषा होइन भाव नै ठूलो कुरा हो । मानिसले भावबाटै पनि धेरै कुरा अभिव्यक्त गरिरहेको हुन्छ । त्यसै गरी सबैले सबै भाषामा निपुण हुनुपर्छ नै भन्ने छैन । उसको निपुणता उसले के कुरा व्यक्त खोजेको हो त्यसमा झल्कनु जरुरी छ । कान्तिपुरमा स्तम्भ लेख्ने १५२० जनाले सबै विषयमा लेख्ने गरेका छन् । उनीहरूको ती मुद्दामाथि पकडभन्दा पनि भाषामाथि पकड देखिन्छ । एउटा स्तम्भकारले आज मार्क्सका बारेमा लेखिरहेको हुन्छ भने अर्को अंकमा बाघको । उही स्तम्भकार आज मधेशका विषयमा लेख्छ अर्को अंकमा मधेशको संस्कृति भनेर । मुलुकको अर्थतन्त्र, श्रीलंकाको संकटबारे लेख्न पनि ऊ पछि पर्दैन । पाठकलाई भने उक्त विज्ञ मार्क्समा दख्खल राख्ने हुन कि बाघमा भ्रम सृजना हुन्छ । जबकि मार्क्सका बारेमा मार्क्सवादका विद्यार्थी त बाघका बारेमा प्राणीशास्त्रीलाई ठाउँ दिए हुने । देशमा भोकमरी, कुपोषण, बाढी, पहिरो, भ्रष्टाचार, कुशासन, कर्णालीसेतीमहाकालीजस्ता पिछडिएका कैयौं समस्या छन् । तर ती विषयमा कलम चलाउने स्तम्भकार कान्तिपुर दैनिकजस्तो पत्रिकामा देखापर्दैनन् । ज्ञान नहुँदा पनि ती विषयमा पनि स्तम्भ पाएकै स्तम्भकार बेलाबखत झुल्कन्छन् किनभने उनीहरू भाषामा पकड राख्छन् र ठाउँ पाएका छन् । त्यसैले हरेक मुद्दालाई स्थान दिने हो भने मूल धारका दैनिकहरूले स्तम्भकारका नाममा सीमित व्यक्तिहरूको कब्जामा रहेको स्तम्भ बाँडिनुपर्छ । हरेक मुद्दामा लेख्नेहरूलाई ठाउँ दिइनु जरुरी छ । भाषिक दखल नभए पनि जल्दाबल्दा मुद्दाबारे लेख्ने जोसुकैका लागि कान्तिपुरले ठाउँ बनाउनुपर्छ । कान्तिपुरले स्तम्भकारका नाममा ठाउँ दिएका तिनै स्तम्भकारका हरेक विषयमा आउने भाषिक लेपन मात्र भएका थोत्रा विचार पढ्दापढ्दा पाठकहरू वाक्कदिक्क भइसकेका छन् । नवीन कुरा केही छैन, अध्ययन अनुसन्धान छैन खाली भाषिक जलप र लेपन मात्रै छ । पुष्प भण्डारी, बल्खु, काठमाडौं"
शिक्षालय कि यातना शिविर ?,"१ कान्तिपुरको साउन ९ गते छापिएको समाचार र कुटिएको बालकको चित्र हेर्दा के कुट्नेकै मन पनि रुँदैन ? यदि रुँदैन भने त्यो राक्षस हो, मान्छे होइन । बाल मनोविज्ञान र बाल विकासको कख पनि नपढी शिक्षक र प्रिन्सिपल हुनेले सजाय भोग्नैपर्छ । जिल्ला बाल न्यायिक समितिको ध्यान यता पुगोस् ।२ प्रत्येक वर्ष निजी विद्यालयमा पढ्ने बालबालिका त्यही विद्यालयका शिक्षक र प्रिन्सिपलबाट पीडित हुँदै आएको समाचार पढ्दा जोकोही अभिभावकको हृदय चिरिनु स्वाभाविक हो । त्यसमाथि बालबालिकालाई कुटेरै तह लगाउन भर्ना गरिएका डीआई हरूका कारण निजी विद्यालय दिनप्रतिदिन राक्षसीकरणतर्फ उन्मुख हुँदै छन् ।३ निजी विद्यालयमा पढ्ने बालबालिका हाम्रै छोराछोरी हैनन् र ? के राज्यले ती बालबालिकाको संरक्षण गर्नु पर्दैन ? के बालबालिका सम्बन्धी ऐन र संविधान देखावटी खोस्टो मात्रै हुन् ?४ के बालबालिका कुटेर धूलो पार्ने अनि चकलेट दिएर मिलापत्र गर्ने काम, त्यो पनि प्रहरी र जनप्रतिनिधिको रोहवरमा, के कानुनी राज्यमा छुट छ ? किन जनप्रतिनिधि भनाउँदाहरू यस्तो अपराधको ढाकछोपमा संलग्न हुन्छन् ? कारण प्रस्ट छ, चुनावको बेला निजी विद्यालय यिनीहरूका खर्चका स्रोत हुन् ? प्रहरीको काम के नि ? कि त्यस्तै त्यस्तै हो ?५ गरिब अभिभावकलाई कक्षा १० सम्म पीडित बालकको फी नलिने भनेर एक छिन त फकाउन सकिएला, तर उनीहरूको सन्तान कुटिएको घाउ पुर्न सकिएला ? के बच्चा कुट्ने शिक्षक र प्रिन्सिपलकै बच्चा कसैले कुटे उनीहरू सहन बाध्य हुन्छन् ? कि १० सम्म फी नलिने भनेर चित्त बुझ्छ ?६ स्कुल खोलेको भरमा प्रिन्सिपल बनेका यस्ता अपराधीहरूलाई अब पनि कानुनी कठघरामा नउभ्याउने हो भने बालबालिकाको ज्यान निजी विद्यालयभित्र सुरक्षित छैन भनेर बुझ्नुबाहेक अर्को विकल्प देखिन्न । खै अभिभावक महासंघ ? खै विद्यार्थी संगठनहरू ? के उनीहरू राजनेताको चाकडी गरेर जीवन धान्ने निर्जीव यन्त्र मात्रै हुन् ?७ प्याब्सन, एनप्याब्सनजस्ता संस्थाले यस्ता अपराधको जति ढाकछोप गर्न खोज्छन् उनीहरू झन् महाआपराधिक संस्थाको नाममा परिचित हुँदै जानेछन् किनकि उनीहरूको बिल्ला लगाएका विद्यालयमै बालबालिका निर्घात कुटिएका छन् । वर्तमान घटना घटाउने जोकोही होस् बालबालिका सम्बन्धी ऐन २०७५ धारा ६६ (२) ङ मा टेकेर धारा ७२ (३) क अनुसार कारबाही गराउने हिम्मत देखाऊ !८ कुनै भाइरल भिडियो दस वर्षअघिको रे ? के दस वर्षपहिला बालबालिकालाई हातगोडा भाँच्ने गरी कुट्ने कानुन थियो नेपालमा ? कि आँखा फोड्ने कानुन थियो ? कि होस्टलमा यातना दिएर थुन्ने कानुन थियो ? जति वर्ष होस् घटना बाहिरिएपछि त्यसको सोधपुछ त हुनुपर्छ नि मन्त्रीज्यू ! के यस्तो अपराधमा शिक्षा मन्त्रालय रमिते बन्न मिल्छ ? कि शिक्षा मन्त्रालय भनेको सिंहदरबार मात्रै हो ?९ यस्तो घटनाले बालबालिकामा जीवनभर नकारात्मक मनोवैज्ञानिक असर रहन्छ र उनीहरू मानसिक रूपमा अस्वस्थ रहन्छन् भन्ने अध्ययनहरूले पुष्टि गरेका छन् । त्यसैले यस्तो घटनामा उजुरीको म्याद राख्नु बालबालिकाप्रतिको बेइमानी हो । जसले कुटाइ खाएको छ ऊ बालिग भएपछि पनि उजुरी दिने व्यवस्था हुनुपर्छ ।१० सबै बालबालिका स्वस्थ रहून्, सुरक्षित रहून् । जसले अभिभावकको पैसा लिएर आफ्नो घर र छोराछोरीको जीवन व्यवस्थापन गरिरहेछ, उसैले तिनै अभिभावकका बच्चा कुट्नु भनेको आफ्नै छोराछोरीको छातीमा प्रहार गर्नुसरह हो भन्ने कुरा निजी विद्यालय सञ्चालकले बेलैमा बुझून् । मनप्रसाद वाग्ले, मीनभवन, काठमाडौं"
महाकवि मन्त्रीको भाषिक राष्ट्रवाद,"देवकोटा नेतृत्वको शिक्षा मन्त्रालयको आदेशदेवकोटा नेतृत्वको शिक्षा मन्त्रालयले २०१४ असोज २६ गते तराईमधेशलाई ध्यानमा राख्दै पहिलो पटक नेपालभरका माध्यमिक विद्यालय र कलेजको शिक्षाको माध्यम नेपाली मात्रै हुने, शिक्षकहरूले नेपाली भाषाको प्रवेशिका स्तर हासिल गर्नुपर्ने, शिक्षकले नेपाली नागरिकको प्रमाणपत्र प्राप्त गर्नुपर्ने वा शिक्षकहरू नेपाली नागरिक मात्रै हुनुपर्ने तथा स्कुलका पाठ्यपुस्तकका लागि शिक्षा विभागको स्वीकृति लिएको हुनुपर्ने उर्दी जारी गर्यो (ग्रीष्मबहादुर देवकोटा, पूर्ववत्, पृ ५४५) । यसरी एकातिर शिक्षाको क्षेत्रबाट नेपालीलाई घुमाएर राष्ट्रभाषा को दर्जा दिइयो भने अरू सबै भाषालाई क्षेत्रीय र स्थानीय भाषामा खुम्च्याइयो । क्षेत्रीय भाषा लाई पढाइको माध्यम बनाइएका ठाउँमा पनि परीक्षाचाहिँ क्षेत्रीय भाषा मा दिन नपाइने प्रतिबन्धात्मक घोषणा पनि गरियो । हाई हाई अंग्रेजी लेखेर अंग्रेजी भाषाको वर्चस्व र अभिमानमाथि प्रहार गर्ने महाकवि नेतृत्वको मन्त्रालयले आदेश दियो, स्थानीय भाषा मा पढाइएको भए पनि एसएलसी परीक्षा नेपाली या अंग्रेजीमा मात्रै हुनेछ । सत्तासीन संयुक्त प्रजातन्त्र पार्टीका महामन्त्री काशीप्रसाद श्रीवास्तवले नेपाली जबर्जस्ती लाद्ने सरकारी आदेशको विरोध गर्दै तराईका अड्डाअदालतमा लेखापढी हिन्दीमा हुनुपर्ने अडान राखे । भुवनलाल जोशी र लियो ई रोज (डेमोक्रेटिक इन्नोभेसन्स इन नेपाल, मण्डला पब्लिकेसन्स, युनिभर्सिटी अफ क्यालिफोर्निया प्रेस, पृ२०२, सन् २००४) का अनुसार, राजा महेन्द्रद्वारा मनोनीत (किङ महेन्द्रज नोमिनी) शिक्षामन्त्री एवं काठमाडौंका प्रख्यात कवि लक्ष्मीप्रसाद देवकोटा र संयुक्त प्रजातन्त्र पार्टीकै प्रचारप्रसार सचिव ग्रीष्मबहादुर देवकोटाले भने नेपाली भाषा नै राष्ट्रभाषा हुनुपर्ने कुरामा जोडदार समर्थन गरे । एक भाषालाई मात्रै राष्ट्रभाषा र शैक्षिक भाषाका रूपमा लाद्ने सरकारी नीतिविरुद्ध मधेशमा व्यापक विरोध र संघर्ष भएपछि सिंह सरकारले तीन हप्तापछि क्षेत्रीय र जातीय भाषालाई दबाउने नीति नरहेको, स्वदेशभित्र प्रचलित भाषाउपभाषा सम्बन्धी नीति उदार र प्रजातान्त्रिक रहेको, नेपाली चिरकालदेखि प्रशासकीय भाषा रहेको र राष्ट्रको एकतासंगठनको प्रमुख साधन रहेको दाबी गर्यो । हिन्दीलाई राष्ट्रभाषा बनाउने माग जति हदसम्म विवादास्पद छ, त्यति अन्तरविरोधयुक्त छ संविधानसभाले राष्ट्रभाषा तोकिनुपर्ने लोकतान्त्रिक मागलाई बेवास्ता गर्दै सरकारी उर्दीमा एक भाषालाई शैक्षिक राष्ट्रभाषाका रूपमा लादिनु पनि । हिन्दी विवादको निहुँमा व्यापक बनाइएको नेपाली भाषाको राष्ट्रवाद राजा महेन्द्रद्वारा दान गरिएको नेपाल अधिराज्यको संविधान२०१५ मा पोखियो, देवनागरी लिपिमा नेपाली भाषा नेपालको राष्ट्रभाषा हुनेछ । यही भाषिक राष्ट्रवाद राष्ट्रभाषा, सरकारी भाषा, प्रशासनिक भाषा, शैक्षिक भाषा सम्बन्धी समस्या, बुझाइ र विवादको चुरो हुँदै आएको छ । कुनै बेला प्रजा परिषद्का नेता भद्रकाली मिश्र नेपाली भाषा प्रस्ट बोल्न नसक्नाले श्रोताहरूबाट हुटिङमा पर्थे, आज त्यही भाषिक राष्ट्रवादी अहंकारका कारण झोवा विक, कुमारी मेचे र नवीना लामाजस्ता सांसद ट्रोल र अपमानको सिकार हुँदै छन् । मधेशी सभासद्ले हिन्दी बोलेको देखेर अंग्रेजीमा पड्कने देवकोटा जिउँदै रहेका भए यति बेला अरू भाषा र भाषीप्रति कस्तो प्रजातान्त्रिक नीति र उदार व्यवहार फ्रदर्शन गर्थे होलान् ?"
"स्टकहोम सम्मेलन, पर्यावरण र निजगढको दिगो विकास","वातावरणीय प्रभाव मूल्यांकनबहुमतको फैसलामा न्यायाधीशहरूले वातावरणीय प्रभाव मूल्यांकनबारे गरेको आदेश प्रशंसायोग्य छ । सरकारले यो आदेशलाई गम्भीरतापूर्वक लिनुपर्छ । बहुमतको राय अनुसार, वातावरण प्रभाव मूल्यांकन गर्ने कार्यलाई विधि, पद्धति र प्रक्रिया अनुसार वस्तुगत र विश्वसनीय तुल्याउन आवश्यक छ । हवाई उडानको आर्थिक तथा प्राविधिक सम्भाव्यतासमेतका कुराहरू सम्बन्धमा वातावरण, वन, वन्यजन्तु, हवाई उडान व्यवस्थापन, अर्थशास्त्री, समाजशास्त्री, प्रशासनविद् लगायत सम्बन्धित विषयगत विज्ञता भएका आवश्यक संख्याका तटस्थ, निष्पक्ष तथा दक्ष विषयविज्ञहरूको समूहबाट उपलब्ध विकल्पहरूसहित वातावरणीय क्षतिलाई हरसम्भव न्यूनीकरण गर्ने उपाय सरकारले पहिल्याउनुपर्छ । बहुमतको राय अनुसार निर्देशनको सूची निम्नानुसार छ, विमानस्थल निर्माण गर्ने स्थलको उपयुक्तता सम्बन्धमा वस्तुगत र तार्किक रूपमा यकिन गरी, छनोट गरिएको स्थानको वातावरण प्रभाव मूल्यांकन कानुनी विधि र प्रकृया अनुसार गराई, विज्ञ समूहबाट राय ठहरसहितको प्रतिवेदन लिई कहाँ, कुन ठाउँको कति क्षेत्रफल जग्गामा कति क्षमताको अन्तर्राष्ट्रिय विमानस्थल निर्माण गर्नुपर्ने हो भन्ने कुरा यकिन गरी न्यूनतम रूपमा मात्र वातावरणीय क्षति हुने तथा प्राविधिक दृष्टिले उपयुक्त देखिएको स्थानमा विमानस्थल निर्माण गर्ने कार्य गर्नूगराउनू भनी प्रत्यार्थीहरूका नाममा परमादेश जारी हुने ठहर्छ ।निजगढ फैसलामा, विशेष गरी दुई न्यायाधीशको असहमतिको निर्णयमा, धेरै अन्तर्राष्ट्रिय विमानस्थलको प्रतिवेदन उल्लेख छ । इस्तान्बुल विमानस्थलका लागि जे दिगो छ, त्यो काठमाडौंका लागि दिगो हुँदैनÙ पोखरा विमानस्थलका लागि जे दिगो छ, त्यो निजगढका लागि दिगो नहुन सक्छ । निजगढ निर्णयमा के छुटेको छ भने, दिगो विकास अन्तर्गत एउटा मापदण्ड सबै परिस्थितिका लागि उपयुक्त हुँदैन । प्रत्येक परिस्थितिलाई विशिष्ट परिस्थितिमा प्रचलित हुने मापदण्डमा मूल्यांकन गर्नुपर्दछ । समाधानमा पुग्न विज्ञहरूको विचार र प्रभाव मूल्यांकन प्रयोग गर्नुपर्छ । निर्णयमा वातावरणीय प्रभाव मूल्यांकन अन्य रिपोर्टबाट कपीपेस्ट गरिएको उल्लेख छ । त्यसका लागि को जिम्मेवार छ ? भविष्यमा वातावरणीय प्रभाव मूल्यांकन तटस्थ र स्वतन्त्र हुनेछ भन्ने ग्यारेन्टी के छ ? दिगो विकास भनेको प्राकृतिक स्रोतको समन्यायिक उपयोग गर्नु हो । यसो गर्दा, न त स्रोतको प्रयोग (विकास) न संरक्षणले अर्कोलाई प्राथमिकता दिन्छ । यी दुईबीच सन्तुलन मिलाउन गाह्रो छ । न्यायाधीशहरूले सन्तुलनका कानुनी पक्षहरूबारे निर्णय गर्न सक्छन् ।"
"स्टकहोम सम्मेलन, पर्यावरण र निजगढको दिगो विकास","स्टकहोम ५० को महत्त्व के हो ?संयुक्त राष्ट्र संघद्वारा आयोजित मानव पर्यावरण सम्बन्धी स्टकहोम सम्मेलन र यसको घोषणा ५० वर्षको अवधिमा ऐतिहासिक प्रमाणित भएको छ । उत्तम वातावरणीय अभ्यासहरू स्टकहोम सम्मेलनपछि नै विकसित भए । सम्मेलन उप्रान्त हावा, पानी, माटो, वायुमण्डल, जलवायु र जैविक विविधता सम्बन्धी विभिन्न अन्तर्राष्ट्रिय सन्धिहरू, अन्तर्राष्ट्रिय घोषणाहरू र उल्लेखनीय न्यायिक निर्णय भएका छन् । अन्तर्राष्ट्रिय वातावरणीय कानुनका लगभग सबै पाठ्यपुस्तकका साथै राष्ट्रिय र अन्तर्राष्ट्रिय अदालतका निर्णयहरूमा स्टकहोम सम्मेलन र यसको घोषणालाई सन्दर्भका रूपमा उल्लेख गर्ने गरिएको छ । स्टकहोम (१९७२) बाट रियो सम्मेलन (१९९२) र रियोदेखि जोहानेसबर्ग (२००२) सम्म पर्यावरणीय चासोका ऐतिहासिक चरणहरू छन्, तर अहिलेसम्म अन्तर्राष्ट्रिय चेतना र चासोको स्तरसँग मेल खाने नतिजा आउन सकेको छैन ।स्विडेनमा २०२२ को मे ३० देखि जून २३ सम्म चलेको स्टकहोम ५० उत्सवका क्रममा सरकारी र गैरसरकारी तहमा विभिन्न कार्यक्रमको आयोजना गरियो । स्टकहोम र लुन्ड विश्वविद्यालयले मे ३० मा सुरक्षा र दिगो विकास कानुनबारे एकदिने गोष्ठी आयोजना गरेका थिए । युक्रेनले रुसी आक्रमणको सामना गरिरहेको बारेमा सुरक्षा र दिगो विकास गोष्ठीमा खासै चर्चा भएन । स्टकहोम विश्वविद्यालयको वातावरणीय कानुन र नीति केन्द्रले आउँदो सेप्टेम्बर १५१७ मा पहिलो संयुक्त राष्ट्र सम्मेलन (१९७२) को ५० औं वार्षिकोत्सवको परिप्रेक्ष्यमा अन्तर्राष्ट्रिय पर्यावरण कानुन सम्मेलन गर्दै छ । न्यायाधीशहरू र वातावरण सम्बन्धी दुईदिने गोष्ठीले वातावरणीय शासनको कार्यान्वयनमा न्यायपालिकाको भूमिकासँग सम्बन्धित निम्न तीनवटा मुख्य विषयलाई सम्बोधन गरेको थियो (१) राष्ट्रिय र अन्तर्राष्ट्रिय वातावरणीय कानुन, सम्झौता र घोषणाहरू समावेश गर्न न्यायाधीशहरूले खेल्न सक्ने निर्णायक भूमिका, (२) कानुनको वातावरणीय शासनको पूर्ण आवश्यकताका रूपमा न्यायिक स्वतन्त्रता र अखण्डताको सुदृढीकरण, र (३) वातावरणीय कानुनको क्षेत्रमा न्यायिक शिक्षावरपरका चुनौतीहरू । न्यायाधीश सम्मेलनमा नेपालको सर्वोच्च अदालतका न्यायाधीश सपना मल्ल प्रधानको पनि उपस्थिति थियो भने न्यायाधीश आनन्दमोहन भट्टराईले जुममार्फत भाग लिएका थिए । न्यायाधीश सम्मेलनमा यो छोटो टिप्पणी गर्ने अवसर यो लेखकलाई पनि मिल्यो धेरैजसो अवस्थामा, वातावरण संरक्षण सम्बन्धी मुद्दाका पक्षहरूबीच असमानता हुन्छ । विकास आयोजनाका योजनाकारहरू सरकार वा धनी उद्योगपति हुन्छन्, जसमा मुद्दाहरूको प्रतिरक्षा गर्ने अत्यधिक शक्ति हुन्छ वातावरण संरक्षणमा संलग्न नागरिकहरूका तुलनामा । विशेष गरी, पर्यावरण संरक्षणका विषयहरूमा परम्परागत कानुनहरू सधैं तटस्थ, वैध र न्यायसंगत हुँदैनन् । त्यसैले, न्यायाधीशहरूले इमानदारीको उद्देश्य र बौद्धिक निष्ठाका साथ कानुनको आलोचनात्मक प्रयोग गर्नुपर्छ । निष्कर्षमा, निजगढमा उचित वातावरणीय प्रभाव मूल्यांकन नगरी रूख काट्ने निर्णय गर्नेहरू पर्यावरणीय विनाशको नियम नहुँदा सजायको भागीदार हुन सकेनन् । निजगढमा वनविनाश रोक्न बहुमतको फैसलाले आदेश गरे पनि पर्यावरणीय विनाशसम्बन्धी दण्डहीनताको अन्त्यका लागि कुनै अदालतको अर्को निर्णय, राष्ट्रिय कानुन वा अन्तर्राष्ट्रिय सन्धि पर्खनुपर्छ । नेपालको सर्वोच्च अदालतले वातावरण संरक्षणलाई असर गर्ने विकास योजना बनाउँदा कानुनी राय दिन (नागरिकले बेलैमा आवदेन गर्ने अवसर दिन) सक्ने स्थायी वातावरणीय इजलासको स्थापना गर्नुपर्ने देखिन्छ । नेपाल र अन्यत्र वातावरण संरक्षणमा समर्थन गर्ने मानिसहरूलाई विकासविरोधी ठान्ने निश्चित मानसिकता भएका मानिसहरू छन् । यस्तो सोच विकासविरोधी मात्रै होइन, विनाशकारी पनि हो । यो मानसिकता परिवर्तन गर्न आवश्यक छ । वर्तमान शताब्दी उत्कृष्ट वातावरणीय अभ्यासको समय हो जसको अर्थ वातावरणीय नियन्त्रण उपाय र रणनीतिहरूको सबैभन्दा उपयुक्त संयोजनको प्रयोग हो ।"
भारत निर्यात गर्न लागिएका आठ ट्रक सुपारी बरामद,"(मोरङ)  भारततर्फ निर्यात गर्न लागिएको २ लाख १९ हजार ५ सय ९६ किलो सुपारी प्रहरीले विराटनगरस्थित रानी नाकाबाट नियन्त्रणमा लिएको छ । एकै पटक धेरै परिमाणको सुपारी भारत निकासी गर्न लागिएको सूचना स्थानीयले दिएपछि भारतीय नम्बरका आठवटा ट्रक नियन्त्रणमा लिएको मोरङका प्रहरी उपरीक्षक शान्तिराज कोइरालाले बताए । ८ करोड ६३ लाख ८१ हजार ५ सय ६८ रुपैयाँ मूल्य बराबरका सुपारी बोकेका ट्रक प्रहरीले बिहीबार राति नियन्त्रणमा लिएर अनुसन्धानका लागि आइतबार राजस्व अनुसन्धान इकाई इटहरीमा बुझाएको कोइरालाले जानकारी दिए । बरामद भएका सुपारी राजस्व अनुसन्धान इकाई इटहरीमा बुझाएका छौं, उनले भने । एनएल ०१ एडी २६४८, यूपी४५टी १६२४, यूपी६२सीटी ०६२७, यूपी५०एटी ३१५८, यूपी५४टी ६४२९, यूपी६२बीटी ८१२१, यूपी५०बीटी ७२७७, एमओ०९एचजी ८३२० नम्बरका भारतीय ट्रक र चालकलाई प्रहरीले सुपारीसहित नियन्त्रणमा लिएको हो । उक्त सुपारी विराटनगरका नवीन घिमिरेको मनोकामना ट्रेडर्स विराटनगर१४ को नामबाट कारोबार भएको छ । ट्रेडर्सले झापाबाट खरिद गरी आइसा एक्सपोर्ट कोलकातालाई बिक्री गर्ने विवरणमा उल्लेख छ ।प्रहरीका अनुसार मनोकामना ट्रेडर्सले भन्सार एजेन्ट किशोर शाहीमार्फत एकीकृत भन्सार जाँचचौकी विराटनगरबाट असार २६ मा जाँचपास गराएको देखिन्छ । उक्त सुपारी नेपालमै उत्पादन भएको भन्दै नेपाल सुपारी खेती विकास संस्था अर्जुनधारा झापाको सिफारिस र उद्योग वाणिज्य संघ भद्रपुर झापाले उत्पत्तिको प्रमाणपत्र जारी गरेका छन् । जबकि उक्त सुपारी नेपाली किसानको उत्पादन हुन नसक्ने अनुमान प्रारम्भिक अनुसन्धानले देखाएको प्रहरी स्रोतको दाबी छ । सुपारी खेती विकास संस्थाका अध्यक्ष देवीप्रसाद खतिवडाले भने २०७१ सालदेखि गोदाममा रहेको २ हजार २ सय ४८ मेट्रिक टन सुपारी निर्यातका लागि सिफारिस दिएको बताए । भारतको जोगबनी कस्टमले भारतको पटना उच्च अदालतमा दिएको मुद्दा फैसला भएपछि पहिलो पटक यस वर्ष २०७१ सालमा उत्पादित सुपारी निर्यातका लागि सिफारिस दिएका छौं, उनले भने, नेपालमा खपत नभएर गोदाममा रहेको सुपारी निर्यात गर्न बिक्री गरेर सिफारिस दिएका हौं ।राजस्व अनुसन्धान स्रोतले उक्त सुपारी नेपालको भनेर देखाउने कागजात मात्रै बनाइएको दाबी गरेको छ । २०७१ सालको सुपारी ८ वर्षसम्म गोदाममा रहन सक्दैन, फ्रेस सुपारीजस्तो देखिन्छ । तस्करीको प्रयोजनका लागि कागजातहरू मात्रै तयार पारेको जस्तो छ, राजस्व अनुसन्धानसँग संलग्न स्रोतको दाबी छ, कमिसनको खेलमा सुपारी खेती विकास संस्थान र उद्योग वाणिज्य महासंघले कागजात तयार पारेको हुनसक्ने सम्भावना छ ।२०७१ सालदेखि हालसम्म गोदाममा राखिएको सुपारी कुहिएर जाने भएकाले त्यो कसैले खरिदै नगर्ने एक व्यापारीले बताए । ती व्यापारीका अनुसार ९ वर्षसम्म यहाँका किसानले गोदाममा सुपारी राख्नै सक्दैन तर अध्यक्ष खतिवडाले सुपारी लालमोहनजस्तो कुहिने नभएकाले जस्ताको त्यस्तै रहने दाबी गरे । जिल्ला प्रहरी मोरङले अध्यक्ष खतिवडासँग एक किलो, इन्डोनेसियाबाट आयात गरिएको र बरामद सुपारीको तीनवटा नमुना एकै ठाउँ राखेर परीक्षण पनि गरेको थियो । एक ठाउँ मिसाएर हेर्दा ८० प्रतिशत सुपारी विदेशबाट आयात गरिएको पाइयो, एक प्रहरी अधिकृतले भने । अध्यक्ष खतिवडाले विदेशमा अत्याधुनिक प्रविधियुक्त मेसिनले सुपारी प्रशोधन र काट्ने गरेकाले नेपाली र विदेशी उत्पादनमा फरक देखिने गरेको स्विकारे तर उनले विदेशी सुपारीलाई नेपालको उत्पादन भएको सिफारिस नदिएको दाबी गरे । उद्योग वाणिज्य संघ झापाका अध्यक्ष यमबहादुर श्रेष्ठले सुपारी खेती विकास संस्थाले दिएको सिफारिसका आधारमा उत्पत्तिको प्रमाणपत्र दिएको बताए । हामीले सुपारी हेरेर होइन, संस्थाले गरेको सिफारिस हेरेर उत्पत्तिको प्रमाणपत्र दिएका हौं, उनले भने, सुपारी खेती विकास संस्थालाई निर्यातका लागि सिफारिस गर्ने र हामीलाई उत्पत्तिको प्रमाणपत्र दिने सरकारले दिएको अधिकार प्रयोग गरेका हौं ।प्रदेश १ कृषि निर्देशनालयको तथ्यांकअनुसार आर्थिक वर्ष २०७७७८ मा यस प्रदेशमा कुल ३ हजार ९ सय ६७ हेक्टरमा भएको व्यावसायिक सुपारी खेतीबाट १४ हजार ५ सय १२ मेट्रिक टन उत्पादन भएको तथ्यांक छ । उक्त वर्ष झापामा २ हजार ७ सय २५ हेक्टरमा १० हजार ३ सय ५५ मेट्रिक टन, मोरङमा ८ सय ९६ हेक्टरमा २ हजार ९ सय ४५ मेट्रिक टन, उदयपुरमा १ सय हेक्टरमा ७ सय ५० मेट्रिक टन, इलाममा १ सय ९० हेक्टरमा ५ सय ७८ मेट्रिक टन र सुनसरीमा १३० हेक्टरमा ५ सय २५ मेट्रिक टन सुपारी उत्पादन भएको तथ्यांक छ । गत आर्थिक वर्षको तथ्यांक आउन बाँकी रहेको निर्देशनालयका निर्देशक प्रकाश डाँगीले बताए ।विराटनगर भन्सार कार्यालयको तथ्यांकअनुसार थाइल्यान्ड र सिंगापुरको पोर्टबाट विराटनगरका ६ वटा व्यापारिक फर्मले गत आर्थिक वर्ष ७५ करोड ४९ लाख ३२ हजार मूल्य बराबरका ५ हजार ७ सय ८४ मेट्रिक टन इन्डोनेसियाको सुपारी आयात गरेको छ । बरामद भएका समेत गरी ९० करोड ६७ लाख १८ हजार मूल्य बराबरको २२ लाख ४८ हजार ८ सय ५ किलो सुपारी भारत निर्यात भएको विराटनगर भन्सार कार्यालयका प्रवक्ता रामचन्द्रप्रसाद ढुंगानाले बताए ।सुपारी आयात गर्नेमा सौर्य एयरलाइन्सका सञ्चालक झापाका दीपक पोखरेलको अम्बे ट्रेडिङ, विराटनगरका दिनेश राठीको राठी ट्रेडिङ, ग्लोबल विराट इन्टरनेसनल विराटनगरका प्रदीप मुरारकाका, पिके ट्रेडर्स विराटनगरका मूलचन्द राठीको तिरुपति ट्रेड लिंक्स र विराटनगरकै सञ्जय अग्रवालको नेसनल मोटर्स रहेको छ तर निर्यात गर्नेमा मनोकामना ट्रेडर्स मात्रै रहेको ढुंगानाले बताए । असारमा मात्रै मनोकामना ट्रेडर्सले ८० ट्रक सुपारी भारत निर्यात गर्दा केही नबोलेको प्रहरीले अहिले सुपारी नियन्त्रणमा लिएकामा मनोकामनाका नवीन घिमिरेले आश्चर्य व्यक्त गरेका छन् । प्रहरी उपरीक्षक कोइरालाले यसअघि सुपारी निर्यात भएको सूचना नआएको तर यसपालि निर्यात भइरहेको सूचना आएकाले निगरानी बढाएर नियन्त्रणमा लिन सफल भएको बताए ।प्रदेश प्रहरी प्रमुख प्रहरी नायब महानिरीक्षक सुदीप गिरीले विदेशबाट आयात गरिएको सुपारी निर्यात गर्न लागेको सूचना आएकाले निगरानी बढाएर समातेको बताए । उनले आठवटै ट्रकबाट निकालेको नमुना र झापाको दुई ठाउँबाट ल्याइएको नमुनासहित नेपालमा उत्पादित सुपारी होहोइन परीक्षण गरेर कारबाहीका लागि राजस्व अनुसन्धान इकाइ इटहरीमा बुझाइएको बताए ।"
टीआरसी विधेयकमा अन्तर्राष्ट्रिय समुदायको विरोध,"(काठमाडौं)  गम्भीर मानवअधिकार उल्लंघनका दोषीलाई आम माफी दिने गरी सरकारले कानुन संशोधन गर्न लागेकामा अन्तर्राष्ट्रिय मानवअधिकार संस्थाहरूले असन्तुष्टि जनाएका छन् । सत्य निरूपण तथा मेलमिलाप (टीआरसी) र बेपत्ता छानबिन आयोगसम्बन्धी ऐन संशोधनका लागि ल्याइएको विधेयकका केही प्रावधान अन्तर्राष्ट्रिय मानवअधिकारका कानुनविपरीत रहेको भन्दै एम्नेस्टी इन्टरनेसनल, इन्टरनेसनल कमिसन अफ जुरिस्ट्स, ह्युमन राइट्स वाच र ट्रायल इन्टरनेसनलले विरोध गरेका हुन् । लामो समयदेखि नेपालको संक्रमणकालीन न्यायको निगरानी गर्दै आएका ती संस्थाले एम्नेस्टीको केन्द्रीय कार्यालय लन्डनबाट सोमबार संयुक्त विज्ञप्ति जारी गर्दै कानुन मन्त्रालयले संसद्मा लगेको विधेयकका प्रावधान संशोधनका लागि सरकारलाई अपिलसमेत गरेका छन् । न्यायका लागि संघर्ष गर्दा वर्षौंदेखि अपार पीडा भोगेका पीडितको न्याय र प्रभावकारी उपचारमा पहुँचको अधिकार सुनिश्चित गर्न विश्वसनीय संक्रमणकालीन न्याय प्रक्रिया आवश्यक छ, ह्युमन राइट्स वाचकी दक्षिण एसिया निर्देशक मीनाक्षी गांगुलीले विज्ञप्तिमा भनेकी छन्, विधेयकमा विस्तृत संशोधन नगरीकन यसले सक्रमणकालीन न्याय प्रक्रियालाई बारम्बार अवरोध पुर्याइराखेका कानुनी समस्याको सम्बोधन गर्दैन । अन्तर्राष्ट्रिय कानुनविपरीत हुने विधेयकका मुख्य दफाहरूमध्ये दफा २ (५) ले गम्भीर मानवअधिकार उल्लंघन, मानवताविरुद्धको अपराध र युद्ध अपराधका पीडकलाई आममाफी दिन मिल्ने गरी उल्लंघनहरूको वर्गीकरण गरेको छ, जसको विरोध अन्तर्राष्ट्रिय संस्थाहरूले गरेका छन् । त्यस्तै, दफा २९ (५) ले निष्पक्ष सुनुवाइको अन्तर्राष्ट्रिय प्रत्याभूति विपरीत हुने गरी संक्रमणकालीन न्यायसम्बन्धी मुद्दाहरूको न्यायिक निरूपण गर्ने विशेष अदालतको फैसलाउपर सर्वोच्च अदालतमा पुनरावेदन नलाग्ने व्यवस्था गरेको छ । यसलाई संशोधन गरेर सर्वोच्चमा पुनरावेदन लाग्ने व्यवस्था गर्नुपर्ने उनीहरूको माग छ । विधेयकले पीडकलाई उन्मुक्ति र पीडितलाई थप पीडा दिन खोजेको भन्दै विधेयकविरुद्ध घरेलु मानवअधिकारवादी तथा द्वन्द्वपीडितले विरोध गर्दै आएका थिए । विरोधकै कारण संसद्मा विधेयकमाथि छलफल हुन सकेको छैन । आफ्ना माग पूरा हुने आसमा व्यग्रतापूर्वक कानुन संशोधनको पर्खाइमा रहेका पीडित र तिनका परिवार निराश भएका छन्, आईसीजेकी वरिष्ठ अन्तर्राष्ट्रिय कानुनी सल्लाहकार मन्दिरा शर्मा भन्छिन्, कानुनमा सुधार गर्ने वाचाका बाबजुद विधेयकलाई अहिलेकै अवस्थामा कार्यान्वयन गर्ने हो भने धेरै पीडक न्यायिक दायरामा आउन सक्दैनन् । अन्तर्राष्ट्रिय मानवअधिकार कानुनसँग बाझिने उक्त दुई प्रावधानबाहेक विधेयकमा अन्य थुपै त्रुटि पनि रहेको निष्कर्ष अन्तर्राष्ट्रिय मानवअधिकार संस्थाहरूको छ । उनीहरूका अनुसार सत्य निरूपण गर्न प्रमाण संकलन गर्ने जिम्मेवारी पाएका संक्रमणकालीन आयोगहरूमा अनुसन्धान गर्ने निकायको व्यवस्था विधेयकले गरेको छैन । अुनसन्धान गर्ने इकाइ नै नभएपछि वर्षौं पुराना मानअधिकार उल्लंघनका जटिल मुद्दाको सत्य निरूपण गर्न, दोषी खुट्याउन र उसका विरुद्ध प्रमाण जुटान संक्रमणकालीन आयोगहरू असफल हुनेछन् । यसले अन्ततः पीडकलाई उन्मुक्तिकै मार्ग प्रशस्त गर्छ । अन्तर्राष्ट्रिय कानुनअनुरूप संक्रमणकालीन मुद्दामा फौजदारी कानुनको पश्चातदर्शी प्रभाव हुन्छ । तर, विधेयकमा यसबारे स्पष्ट केही उल्लेख छैन । विधेयकमा भएको यो त्रुटिका कारण द्वन्द्वकालीन अपराधमा संलग्नलाई मुद्दा चलाउन मुलुकी अपराध संहिता कसरी प्रयोग गर्ने भन्ने अन्योल छ । बलात्कारजन्य अपराधमा हदम्यादको व्यवस्था लागू हुने भएको छ, जसले गर्दा द्वन्द्वकालका गम्भीर अपराधमा पर्ने बलात्कार र यौन दुर्व्यवहारका सबै घटनाका दोषी स्वतः उम्कन पुग्छन् । सन् २००६ को विस्तृत शान्ति सम्झौतामा वाचा गरिएको सत्य र न्यायका लागि द्वन्द्वपीडित र वास्तवमा सबै नेपालीको अनन्त पर्खाइ एउटा खतरनाक विन्दुमा पुगिसकेको छ, एम्नेस्टी इन्टरनेसनलकी दक्षिण एसिया उपनिर्देशक दिनुशिका दिसानायकेले भनिन्, यस विधेयकमा भएका गम्भीर कमजोरीलाई सम्बोधन गर्न यसलाई तुरुन्तै परिमार्जन गरिनुपर्छ । यही रूपको विधेयकले विश्वसनीय र न्यायोचित संक्रमणकालीन न्याय प्रक्रियाका लागि नेपालको लामो पर्खाइलाई सम्बोधन गर्न सक्दैन ।"
अध्ययन भन्छ 'रेमिट्यान्स बढ्छ,"उनीहरूले नेपाली मुद्रा सटहीमा पनि नेपालीले औपचारिक प्रणालीबाट रेमिट्यान्स पठाउँदाभन्दा धेरै विनिमय दर दिँदै आएका छन्, प्रतिवेदनमा भनिएको छ । यसरी अवैध प्रणालीबाट नेपाल आउने गरेको रेमिट्यान्सलाई वैधानिक प्रणालीबाट भित्र्याउन सरकारले उनीहरूले पठाएको रकम उपयोगका लागि दीर्घकालीन रूपमा बचत र लगानीका नयाँनयाँ क्षेत्र पहिचान गर्नुपर्ने सुझाव पनि प्रतिवेदनमा छ ।नेपालबाट पुँजी लिएर विदेशमा लगानी गर्न नपाउने कानुनी व्यवस्था पनि वैधानिक प्रणालीबाट धेरै रेमिट्यान्स आउन नसक्नुको एक कारण भएको प्रतिवेदनले औंल्याएको छ । नेपालीले विदेशी लगानी गर्न र त्यसको प्रतिफल फिर्ता ल्याउन पाउने कानुनी व्यवस्था पनि गर्नुपर्ने देखिन्छ, प्रतिवेदनले सुझाएको छ, बैंकहरूले पनि विदेशमा बसोबास गर्ने र रोजगारीमा गएका नेपालीलाई लक्ष्य गर्दै विभिन्न वित्तीय औजार आविष्कार गरी कार्यान्वयनमा ल्याउनुपर्छ । नेपालमा रेमिट्यान्ससम्बन्धी तथ्यांकको प्रभावकारी व्यवस्थापन र वितरण हुन नसकेकाले त्यसको वस्तुस्थिति बाहिर आउन नसकेको पनि प्रतिवेदनले बताएको छ । रेमिट्यान्ससम्बन्धी कुनै नीतिगत व्यवस्था गर्न यससम्बन्धी तथ्यांक तथा सूचनालाई डिजिटाइजेसन, प्रभावकारी व्यवस्थापन र सबैको पहुँचमा पुग्ने व्यवस्था गर्नुपर्छ, प्रतिवेदनमा भनिएको छ, यत्ति काम गरिसकेपछि बन्ने रेमिट्यान्ससम्बन्धी नीति राम्रो र प्रभावकारी हुन सक्छ । यससँगै विदेशमा रहेको नेपालीहरूलाई लक्ष्य गरी वित्तीय साक्षरताका कार्यक्रम सार्वजनिक गर्नुका साथै उनीहरू वित्तीय प्रणालीप्रति आश्वस्त हुने वातावरण बनाउन सरकार, निजी क्षेत्रलगायत सबै सरोकारवालाले संयुक्त रूपमा कार्यक्रम अघि बढाउनुपर्ने पनि सुझावमा उल्लेख छ । बिड म्यानेजमेन्टले विभिन्न ९ राष्ट्रमा लक्षित समूहसँग छलफल र १ हजार २ सय व्यक्तिसँग तथ्यांक संकलन गरेर अध्ययन गरेको बताएको छ । हाल नेपाल सरकारले ११० राष्ट्रसँग श्रम सम्झौता गरेको छ भने १७२ राष्ट्रमा नेपालीले काम गरिरहेको देखिएको पनि प्रतिवेदनमा उल्लेख छ ।"
बिजुली बेचेर डेढ महिनामा पौने ४ अर्ब,"प्राधिकरणको तर्फबाट एक्सचेन्ज बजारको सम्पूर्ण कारोबार नेपालसँगको विद्युत् व्यापारका लागि तोकिएको सम्पर्क निकाय (नोडल एजेन्सी) एनटीपीसी विद्युत् व्यापार निगम (एनभीभीएन) ले गर्छ । एनभीभीएनले हरेक दिनको कारोबारसम्बन्धी विवरण प्रत्येक दिन साँझ ६ बजे प्राधिकरणलाई पठाउँछ । यसरी मध्यस्थकर्ताको भूमिका निर्बाह गरेबापत प्राधिकरणले एनभीभीएनलाई पनि शुल्क तिर्ने गरेको छ । त्यसैगरी प्राधिकरणले आईईएक्सलाई पनि निश्चित शुल्क तिर्ने गरेको छ ।अहिले नेपालले दैनिक विद्युत् बजार (डे अहेड मार्केट) को अवधारणामा आईईएक्समा बिजुली बेचिरहेको छ । यस अवधारणामा हरेक दिनको २४ घण्टालाई १५१५ मिनेटको ९६ वटा ब्लकमा विभाजन गरी बजारले तय गरेको प्रतिस्पर्धी दरमा बिजुली खरिदबिक्री गरिन्छ । प्राधिकरणले हरेक दिन बिहान १० देखि मध्याह्न १२ बजेसम्म एक्सचेन्ज बजारमा बिक्री गरिने विद्युत्को परिमाणसहित बोलकबोल प्रतिस्पर्धा गर्छ । विद्युत् प्रणालीमार्फत तय हुने मार्केट क्लियरिङ प्राइस का आधारमा बिजुलीको प्रतियुनिट बिक्री दर तय हुन्छ । प्रतिस्पर्धी दर तय भएपछि राति १२ बजेदेखि अर्को दिनको रातको १२ बजेसम्म अर्थात् २४ घण्टा बिजुली निर्यात गरिन्छ ।गत वर्ष माथिल्लो तामाकोसी, तल्लो मोदीखोला, तल्लो जोगमाई खोला र लिखु४ लगायत जलविद्युत् आयोजना प्रसारणलाइनमा जोडिएपछि वर्षायाममा आन्तरिक माग धान्नेभन्दा बढी बिजुली उत्पादन भइरहेको छ । वर्षायाममा माथिल्लो तामाकोसी र चमेलियासमेतको बिजुली पनि बेच्ने गरी नेपालले अनुमति मागे पनि भारतले त्यसको स्वीकृति दिएको छैन । प्राधिकरणले चालु आर्थिक वर्षमा करिब ५ अर्ब र आगामी वर्षमा करिब २० अर्ब रुपैयाँको विद्युत् निर्यातको प्रक्षेपण राखेको छ । विदेशी मुद्रा सञ्चिति घट्दै गएका बेला बिजुली व्यापारबाट त्यसलाई केही मात्रामा भए पनि भरथेग गर्न सकिने ठानिएको छ ।"
"द्रुतमार्ग ५ वर्षमा २१५ सकियो, २ वर्षलाई ७९५ बाँकी","(काठमाडौं)  तराईमधेस द्रुतमार्ग (फास्ट ट्र्याक) निर्माण थालेको ५ वर्षमा निर्माण प्रगति २११८ प्रतिशत मात्र छ । सेनाले अबको दुई वर्षभित्र ७९ प्रतिशत निर्माण सक्नुपर्ने छ । तर प्रतिनिधिसभाको विकास तथा प्रविधि समितिले सोमबार आयोजना गरेको छलफलमा सहभागी सदस्य भने दुई वर्षभित्र निर्माण सकिने कुरामा विश्वस्त हुन सकेनन् । निर्धारित समयमा काम सक्ने अवस्था नदेखिएको समिति सदस्य गणेश पहाडीले बताए । ०८१ मंसिरसम्म काम सक्ने भनिएको छ । ठेक्का व्यवस्थापनको काम ०७८७९ भित्र सकिसक्ने भनिएको थियो, पहाडीले भने, प्याकेज नम्बर ६ र ७ को ठेक्का साउन र ८, ९ र १० प्याकेजको ठेक्का कात्तिकसम्म गरिसक्ने भनिए पनि ११ नम्बर प्याकेजको ठेक्का गर्ने छाँटकाँट छैन । कार्यतालिकाबाट भागेपछि कसरी समयमै काम सकिन्छ ? सुरुङ निर्माणको काम तालिकाअनुसार अगाडि नबढेको उनको दाबी छ । यसको सुरु लागत अनुमान ९० अर्ब रुपैयाँ थियो, अहिले बढेर १ खर्ब ७५ अर्ब रुपैयाँमा पुगेको छ, पहाडीले भने, अझै ढिला गर्दै गयौं भने यसको लागत बढ्छ । समय धेरै खेर गइसक्यो । लागत नबढ्ने गरी गुणस्तरीय काम गर्न जरुरी छ । निर्माण थालेको ५ वर्ष बित्दा फास्ट ट्र्याकको प्रगती निराशाजनक रहेको समिति सदस्य पद्मा अर्यालले बताइन् । ०७४ वैशाखमा सेनालाई आयोजना हस्तान्तरण गरियो, ५ वर्ष बित्यो, कहाँ पुग्ने लक्ष्य थियो, तर कहाँ पुगियो, उनले सेनाको कामप्रति टिप्पणी गर्दै भनिन्, सेनाको साख फास्ट ट्र्याकले धुमिल बनाउन भएन, त्यसका लागि समयमै काम सक्नुपर्छ । तराईको विकासको क्षेत्रमा यो महत्त्वपूर्ण आयोजना रहेको उनको भनाइ छ । अर्का सदस्य गजेन्द्रबहादुर महतले पनि सेनाले काम ठगका रूपमा चिनिएका चिनियाँ ठेकेदारलाई ठेक्का दिएर निर्माणमा ढिलाइ गरेको आरोप लगाए । सेनाले मंगाल खनिरहेको होइन, बारुदी सुरुङ बिछ्याएको पनि होइन, उनले भने, आयोजनाको परामर्शदाताले जे भन्छ, त्यही गर्न मिल्छ । तर परामर्शदाता नै ठेकेदारसँग मिलेको हुन सक्छ । नारायणगढबुटवल सडक खण्डमा काम ढिलाइ गरिरहेको चाइना स्टेट कन्स्ट्रक्सन इन्जिनियरिङ कर्पोरेसनलाई नै फेर सुरुङको ठेक्का दिनु गलत रहेको उनले बताए । सामान्य काममै यस्तो छ, भोलि ठूलो काम सुरु हँदा झन् अवस्था के हुन्छ ? सेनाले कर्णाली करिडोर खन्यो भन्दैमा ऊ अनुभवी छ भन्न मिल्दैन, उनले भने, फास्ट ट्र्याक नेपालको विकासको एउटा मोडल हो । त्यसैले निर्माणलाई हल्का रूपमा लिनुभएन । फस्ट ट्र्याकमा नियम, कानुन र परिधिभित्र रहेर काम गर्नेमा पटकपटक समितिले प्रश्न उठाउनुपर्ने स्थिति आएको समिति सभापति कल्याणीकुमारी खड्काको भनाइ छ । यसतर्फ आयोजनाको ध्यान जान जरुरी छ, उनले भनिन्, यही कुरामा फेरि छलफल गर्न नपरोस् । आयोजना प्रमुख सहायक रथी विकास पोखरेलले भने काम नगरेपछि निर्माण कम्पनीलाई गत जेठमा २२ दिन निलम्बन गरिएको दाबी गरे । काम नभएपछि निर्माण कम्पनीका दुईवटा टिम लिडर फेरिसकेका छौं । अहिले तेस्रो टिम लिडर आएपछि काम अघि बढेको छ, उनले भने, परामर्शदाता कोरियन र निर्माण व्यवसायी चिनियाँ परे । एकअर्काको कुरा नमिलेपछि केही समयका लागि काम रोकेका थियौं । रोकेको समयपछि फेरि नथपिने उनको दाबी छ । हामीले अहिले नै आयोजनाको काम सक्दैनौं भनेर समय बढाउनतिर लाग्यौं भने कामको गति नबढ्न सक्छ, उनले भने, त्यसैले तोकिएकै समयमै सक्ने गरी नै काम गरेका छौं । प्रस्थान विन्दु ललितपुरको खोकनालाई ११ नम्बर प्याकेजमा राखिए पनि उक्त स्थानको जग्गा प्राप्तिमा समस्या भएको रक्षा सचिव किरणराज शर्माले बताए । आयोजना सुरुको स्टेजमा छ, खोकनाको जग्गा प्राप्तिका लागि समितिबाट सहयोगको अपेक्षा गरेका छौं, उनले भने, जग्गा प्राप्तिमा थप जटिलता नआईकन समाधान गर्ने प्रयास भए समयमै काम सक्छौं । ११ वटा प्याकेजमध्ये ६ र ७ नम्बर प्याकेजको ठेक्का टुंगिने प्रक्रियामा छ । ८, ९ र १० नम्बर प्याकेजको ठेक्का हुने सुरसार अझै छैन । ११ नम्बर प्याकेज खोकनामा पर्ने भएकाले त्यो खण्डको जग्गा अहिलेसम्म प्राप्ति नभएको आयोजनाले जनाएको छ । आयोजना सुरु भएयता अहिलेसम्म ३७ अर्ब ९६ करोड ९६ लाख रुपैयाँ खर्च भइसकेको छ । यसैबीच समितिले सेनालाई फास्ट ट्र्याकको आगामी आर्थिक वर्षको ठोस कार्यतालिका उपलब्ध गराउन निर्देशन दिएको छ । आयोजनाको कार्यतालिकाबमोजिम हालसम्म ठेक्का व्यवस्थापनका काम हुन नसकिरहेकाले आयोजना निर्धारित समयमा सम्पन्न हुने विषयमा समिति विश्वस्त हुने अवस्था नदेखिएको जनाइएको छ । कार्यतालिका यथाशीघ्र समितिलाई उपलब्ध गराउन प्रधानमन्त्री तथा मन्त्रिपरिषद्को कार्यालय, रक्षा मन्त्रालय र सम्बद्ध आयोजनालाई समितिले निर्देशन दिएको छ ।"
३ अर्ब लगानीमा विराटनगरमा र्याडिसन खुल्दै,"काठमाडौं (कास) विराटनगरमा पाँचतारे होटल र्याडिसन खुल्ने भएको छ । अन्तर्राष्ट्रिय चेन र्याडिसन होटल ग्रुप र सेञ्चुरियन होटलबीच यससम्बन्धी समझदारीपत्रमा हस्ताक्षर भएको छ । काठमाडौंको होटल र्याडिसनमा सम्पन्न समझदारीपत्रमा सेञ्चुरी ग्रुप अफ कम्पनीका अध्यक्ष मोतीलाल दुगड र र्याडिसन होटल ग्रुप, साउथ एसियाका प्रबन्ध निर्देशक जुविन साजेनाले हस्ताक्षर गरे । १ सय ४० कोठाको होटलमा स्विमिङ पुल, जिम, स्पा, १० हजार स्वायर फिटको विशेष प्रकारको रेस्टुराँ तथा ब्यांक्वेट र क्यासिनो पनि हुने जनाइएको छ । सन् २०२४ को जनवरीबाट होटल सञ्चालनमा ल्याउने लक्ष्य रहेको बताइएको छ । नेपालको औद्योगिक राजधानीका रूपमा चिनिने विराटनगरमा पाँचतारे होटल खुल्दा त्यस क्षेत्रका व्यवसायी र देश विदेशबाट आउने पर्यटक लाभान्वित हुने अध्यक्ष दुगडको भनाइ छ । प्रदेश १ भ्रमणमा आउने पर्यटक र यस क्षेत्रका मानिसलाई उच्चस्तरको सेवा दिने योजनासाथ हामीले काम अगाडि बढाएका छौं, उनले भने, यसमा विश्वप्रसिद्ध चेन होटल र्याडिसनलाई भित्र्याउन पाउँदा हामी उत्साहित छौं, दुगडले भने । विराटनगर एयरपोर्टबाट ४२ किमि, जोगबनी रेलवे स्टेसनबाट १५ मिनेटको दूरी र भारतको सीमाबाट जम्मा ८६ किमि दूरीमा रहेको होटलमा आउन भारतीय पर्यटक तथा व्यवसायीहरूका लागि पनि सहज भएको बताइएको छ ।"
गाडी आयात प्रतिबन्धले नाडा अटो एक्स्पो स्थगित,"काठमाडौं (कास) आगामी भदौ ७ देखि हुने भनिएको नाडा अटो एक्स्पो २०२२ स्थगन भएको छ । काठमाडौंको भृकुटीमण्डपमा भदौ १२ सम्म हुने भनिएको नाडा अटो एक्स्पो सरकारले कार, जिप र भ्यानको आयातलगायतमा लगाएको प्रतिबन्ध कायमै रहेकाले बाध्य भएर एक्स्पो स्थगन गर्नुपरेको नाडा अटोमोबाइल्स एसोसिएसन अफ नेपालले जनाएको छ । १५० सीसीभन्दा माथिका दुईपांग्रे सवारी आयातमा समेत थप प्रतिबन्ध लगाएपछि एक्स्पो गर्नबाट पछि हट्नुपरेको नाडाले जारी गरेको विज्ञप्तिमा उल्लेख छ ।"
सिद्धार्थलाई अवार्ड,"काठमाडौं (कास) बैंकिङ क्षेत्रको उत्कृष्ट वार्षिक वित्तीय प्रतिवेदन २०२१ अवार्डबाट सिद्धार्थ बैंक सम्मानित भएको छ । नेपाल चार्टर्ड एकाउन्टेन्ट्स संस्था (आईक्यान) ले आर्थिक वर्ष २०२०२१ मा प्रकाशित वार्षिक प्रतिवेदनका आधारमा संस्थाको वित्तीय पारदर्शिता, जवाफदेहिता र सुशासनका लागि उक्त अवार्ड प्रदान गरेको हो । काठमाडौंको एभरेस्ट होटलमा शुक्रबार आयोजित कार्यक्रममा महालेखा नियन्त्रक सुमनराज अर्याल र आईक्यानका अध्यक्ष युद्धराज ओलीले बैंकका प्रमुख कार्यकारी अधिकृत सुन्दरप्रसाद कँडेललाई उक्त अवार्ड हस्तान्तरण गरे । अवार्डले बैंकलाई आगामी दिनमा अझ बढी परिष्कृत वित्तीय विवरण प्रकाशन गर्न हौसला मिलेको बैंकको भनाइ छ ।"
सानिमाको भिडियो केवाईसी,"काठमाडौं (कास) सानिमा बैंकले ग्राहकका लागि भिडियो केवाईसी सेवा सुरु गरेको छ । गैरआवासीय तथा नेपाली मूलका व्यक्तिले विदेशबाटै अनलाइन खाता खोलेर भिडियो केवाईसी गरी आफ्नो खाता सुरु गर्न सक्नेछन् । यसले ग्राहकलाई आफ्नो खाता सुरु गर्न बैंकसम्म आउनुपर्ने झन्झटबाट मुक्त मिल्नेछ । यस सुविधामार्फत ग्राहकले सानिमा बैंकको कर्मचारीसँग प्रत्यक्ष रूपमा कुराकानी गरी खाता खोल्दा गर्नुपर्ने अनिवार्य काम कागजात प्रमाणीकरण, हस्ताक्षर प्रमाणीकरण सरल तरिकाले गर्न सक्ने पनि बैंकले जनाएको छ ।"
एफवान सफ्ट ग्रुपको सीओओमा ढकाल,काठमाडौं (कास) एफवान सफ्ट ग्रुपको प्रमुख सञ्चालन अधिकृत (सीओओ) मा सोहम ढकाल नियुक्त भएका छन् । उद्यमीका रूपमा चर्चित ढकाललाई एफवान ग्रुपको सञ्चालक समितिको बैठकले नियुक्त गरेको हो । अमेरिकाको ओराकल सर्नर कर्पोरेसनबाट आफ्नो करिअर सुरु गरेका ढकालले साना किसान सहकारीलाई सफ्टवेयर उपलब्ध गराउनेदेखि विभिन्न किसिमका सफ्टवेयर निर्माण गरेका छन् । यसअघि भायानेटको प्रमुख सञ्चालन अधिकृतका रूपमा समेत कार्यरत ढकालले कम्प्युटर विज्ञान र गणितमा स्नातक गरेका छन् ।
झन् क्रूर बन्दै म्यान्मारको सैनिक सरकार,"एजेन्सीहरू (यांगुन)  निर्वाचित सरकारलाई अपदस्थ गरी डेढ वर्षअघि शासनसत्ता हातमा लिएको म्यान्मारको सैनिक सरकार झन् त्रूर बन्दै गएको छ । सैन्य कु यता गरिएको विरोध प्रदर्शनमा सहभागी सयौंको ज्यान लिएको सैनिक सरकारले पूर्वसांसदसहित ४ जना लोकतन्त्रवादी नेतालाई सोमबार मृत्युदण्ड दिएको छ । म्यान्मारमा करिब तीन दशकपछिको यो पहिलो मृत्युदण्ड भएको बताइएको छ । पूर्वसांसद फ्यो जेया थअ र अधिकारकर्मी को जिम्मीलाई आतंकवादी गतिविधि गरेको आरोपमा मृत्युदण्ड दिइएको बीबीसीले उल्लेख गरेको छ । त्यस्तै, मृत्युदण्ड दिइएकामा ह्ला म्यो आङ र आङ थुरा जअ छन् । म्यान्मारको अदालतले गत जुनमा उनीहरूलाई मृत्युदण्डको घोषणा गरेको थियो । उक्त कदमको अन्तर्राष्ट्रिय समुदायले निन्दा गरेका थिए । बन्द इजलासमा अन्यायपूर्ण र अपारदर्शी सुनुवाइ गरी उनीहरूलाई मृत्युदण्डको फैसला सुनाइएको भन्दै मानवअधिकारवादी संस्थाहरूले आलोचना गरेका थिए । इन्सेन कारागारमा सोमबार जम्मा भएका मृत्युदण्ड सुनाइएकाका आफन्तले उनीहरूको अवस्था सूचना खोजिरहेका थिए । जेया थअकी आमाले आफूलाई छोरालाई कहिले मृत्युदण्ड दिइने भन्नेबारे केही जानकारी नदिइएको बताइन् । जसका कारण आफूले परम्पराअनुसार छोराको अन्तिम संस्कारका लागि तयारीसमेत गर्न नपाएको बताइन् । शुक्रबार अनलाइनमार्फत कुराकानी गर्दा मेरो छोरा निकै स्वस्थ्य र हसमुख देखिएको थियो । उसले आफ्नो चस्मा, शब्दकोश र केही पैसा मगाएपछि आज मात्र मैले ल्याइदिएकी थिएँ, खिन विन मेले भनिन्, उनीहरूले मेरो छोरालाई मार्लान् भन्ने सोचेकी पनि थिइनँ । मलाई छोरा छैन भन्ने विश्वास नै लागेको छैन । त्यसैगरी, को जिम्मीकी बहिनीले पनि आफूहरूले दिदीको शव नपाएको बताइन् । मृत्युदण्ड दिइएकाका परिवारजनले उनीहरूको सूचनाबारे जानकारी माग्दै आवेदन दिएका छन् । म्यान्मारको सरकारी सञ्चारमाध्यम ग्लोबल न्युज लाइट अफ म्यान्मार ले क्रूर र अमानवीय आतंकवादी कार्य गरेको तथा त्यस्तो कार्यका लागि प्रबन्ध मिलाएको र निर्देशन दिएका कारण चार जनालाई मृत्युदण्ड दिइएको जनाएको छ । उक्त सञ्चारमाध्यमले उनीहरूलाई प्रतिआतंकवाद कानुनअनुसार मुद्दा चलाइएको जनाए पनि कहाँ र कहिले मृत्युदण्ड दिइयो भन्नेबार केही उल्लेख गरेको छैन । संयुक्त राष्ट्रसंघका अनुसार यसअघि म्यान्मारमा सन् १९८८ मा झुन्डाएर मृत्युदण्ड दिइएको थियो । राष्ट्रसंघका महासचिव एन्टोनियो गुटरेसले मृत्युदण्ड दिने कार्यको भर्त्सना गरेका छन् । उनले त्यस्तो कार्य कुनै पनि व्यक्तिको जीवन, स्वतन्त्रता र सुरक्षासम्बन्धी अधिकारको निर्मम हनन भएको बताएका छन् ।सैन्य कु को विरोधमा गठन गरिएको छाया सरकारले मृत्युदण्डको निन्दा गरेको छ । लोकतन्त्रवादी, विद्रोही समूहका प्रतिनिधि र एनएलडीका सदस्य संलग्न छाया सरकारले अन्याय र अत्याचार गर्ने हत्यारा जुन्टा (सैनिक) सरकारलाई अन्तर्राष्ट्रिय समुदायले सजाय दिनुपर्ने बताएको छ । म्यान्मारको सेनाले सन् २०२१ मा देशको शासनसत्ता आफ्नो हातमा लिएको थियो । लोकतन्त्रवादी नेतृ आङ सान सूची नेतृत्वको नेसनल लिग फर डेमोक्रेसी (एनएलडी) को निर्वाचित सरकारलाई अपदस्थ गर्दै सेनाले गत फेब्रुअरीमा सत्ता हातमा लिएको थियो । सैन्य कु पछि म्यान्मारमा देशव्यापी प्रदर्शन चर्किएको थियो । तर प्रदर्शन दमन गर्न सेनाले अत्यधिक बल प्रयोग गरेपछि सयौं प्रदर्शनकारी, अधिकारकर्मी तथा पत्रकारको ज्यान गएको थियो । घटनापछि विश्व समुदायले सैनिक सरकारविरुद्ध कदमहरू चालेका छन् । सैनिक कु यता सूचीलाई नजरबन्दमा राखिएको छ । सरकारले उनीविरुद्ध लगाएका भ्रष्टाचारलगायतका आरोपमा दोषी ठहरिए उनलाई १ सय ५० वर्षसम्म जेल सजाय हुन सक्छ । गत सन् २०२१ को फेब्रुअरीयता म्यान्मारको सेनाले २ हजार १ सय १४ जनाको हत्या गरेको र करिब १५ हजार जनालाई पक्राउ गरिसकेको छ । मृत्युदण्ड दिइएकामध्ये ५३ वर्षीय को जिम्मी म्यान्मारमा सन् १९८८ मा सैनिक सरकारविरुद्धको विद्रोहका बेला सक्रिय ८८जेनेरेसन विद्यार्थी समूह का मुख्य सदस्य हुन् । उनकी श्रीमती निलार थेइनले पनि लोकतान्त्रिक आन्दोलनको नेतृत्वकर्ता हुन् । सन् २००७ मा भिक्षुहरूको नेतृत्वमा गरिएको सरकारविरोधी प्रदर्शनमा जिम्मी र उनकी पत्नीले १९८८ का सक्रिय कार्यकर्ता र प्रदर्शनकारीलाई परिचालन गरेका थिए । सन् २०१२ मा रिहा हुनुअघि जिम्मीले विभिन्न समय कारावास सजाय काटेका थिए । पछिल्लो पटक सैनिक सरकारले हातहतियार लुकाएर राखेको अभियोगमा गत अक्टोबरमा पक्राउ गरेको थियो । ४१ वर्षका फ्यो जेया थअ हिपहप गायकबाट नेसनल लिग फर डेमोक्रेसीका सांसद बनेका थिए । उनको एसिड ब्यान्डले म्यान्मारमै पहिलोपटक हिपहप गीतको एल्बम निकालेको थियो । उनले आफ्ना गीतमार्फत सैनिक सरकारको आलोचना गर्ने गर्थे । राजनीतिमा प्रवेश गरेसँगै आङ सान सूचीको निकै निकट बन्न पुगेका थअ विश्व नेताहरूसँग सुकीले गरेका अन्तर्राष्ट्रिय बैठकमा सहभागी हुने गरेका थिए । उनलाई आतंकवादी क्रियाकलाप गरेको आरोपमा गत नोभेम्बरमा पक्राउ गरिएको हो । मृत्युदण्डको फैसलाविरुद्ध पुनरावेदन गरेका थअ र जिम्मीले जुन महिनामा मुद्दा हारेका थिए । मृत्युदण्ड दिइएका अन्य दुई जनाबारे भने खासै जानकारी नभएको अन्तर्राष्ट्रिय सञ्चारमाध्यमहरूले जनाएका छन् । ती दुई जनाले सेनाको जासुस बताएकी एक महिलाको हत्या गरेको आरोपमा पक्राउ गरिएको थियो ।"
को बन्ला बेलायतको नयाँ प्रधानमन्त्री ?,"कसको एजेन्डा के ?सुनाकले कर्पोरेसन करको दायरा १९ बाट २५ प्रतिशत पुर्याउने, बन्दरगाह रहेको स्थानमा व्यापारिक केन्द्र बनाउने, बैंक तथा वित्तीय संस्थाहरूको पुनःसंरचना, स्वास्थ सेवामा थप लगानी, मुद्रास्फीति नियन्त्रणमा आएपछि सन् २०२४ को अन्तमा कर कटाउनेलगायत एजेन्डा अघि सारेका छन् ।शनिबार पार्टी सदस्यहरूमाझ आफ्नो अभियान सुरु गर्दै सुनाकले प्रतिपक्षी लेबरलाई आउँदो चुनावमा पराजित गर्न सक्ने, युनियनको रक्षा र ब्रेक्जिट सुरक्षित राख्न सक्ने आफू एकमात्र सक्षम उम्मेदवार भएको दाबी गरेका थिए ।उता, ट्रसले भने ३० अर्ब पाउन्ड बराबरको कर तुरुन्त कम गरी जनजीविका सहज पार्ने, ब्रेक्जिटमा भइरहेको उत्तरी आयरल्यान्डको झमेला अन्त्य गर्ने र कर्पोरेसन कर वृद्धिले लगानी कम र रोजगारी घट्ने हुंदा कर कटाउन आवश्यक भएको जिकिर गरेकी छन् । १५ प्रतिशत एनआई र इनर्जी कर पनि घटाउने उनको योजना छ । ट्रसले आगामी निर्वाचनका लागि आर्थिक विषय प्रमुख मुद्दा हुने भन्दै बेलायत करको सवालमा गलत दिशामा गइरहेको बताएकी छन् ।बेलायतको युनिभर्सिटी अफ द वेष्ट अफ इंग्ल्यान्डमा अन्तर्राष्ट्रिय व्यापारका सहप्राध्यापक डा बुद्धि पाठक सुनाकको एजेण्डाले अर्थतन्त्रमा तत्कालभन्दा दीर्घकालीन रूपमा राम्रो गर्ने बताउँछन् । ट्रसले अघि सारेका एजेन्डाप्रति अर्थशास्त्रीहरू विरोधमा रहेका जनाउँदै पाठकले उनको एजेन्डाले बेलायती अर्थतन्त्रमा एक वर्षमा ३६ बिलियन पाउन्ड डिफिसिट हुने बताए । तर लिजको पोलिसीले कष्ट अफ लिभिङ समस्या सम्बोधन र आउँदो चुनावमा कन्जरभेटिभ पार्टीलाई लेबरसँग प्रतिस्पर्धा गर्न सजिलो हुने भएकाले उनी सदस्यहरूमाझ लोकप्रिय देखिन्छिन्, पाठकको बुझाइ छ ।पाठकका भनाइमा दुईमध्ये जो प्रधानमन्त्री भए पनि उनीहरूको कार्यकाल चुनौतीपूर्ण हुने देखिन्छ । खस्कँदो अर्थतन्त्र सुधार, युरोपसँगको सम्बन्ध सुदृढ, आप्रवासी समस्या समाधान, रुस युक्रेन युद्धका कारण देखिएको उर्जा संकट अन्त्य तथा स्कटल्यान्डले अलग हुन फेरि जनमत संग्रह गर्न माग गरेकाले त्यो रोक्न त्यति सहज भने छैन ।"
डढेलोले हजारौं विस्थापित,स्याक्रेम्यान्टो (एजेन्सी) क्यालिफोर्नियाको योसेमाइट राष्ट्रिय निकुञ्ज नजिकै शुक्रबारदेखि फैलिएको डढेलो अनियन्त्रित बन्दै गएपछि हजारौं विस्थापित भएका छन् । क्यालिफोर्नियाको वन तथा अग्नि संरक्षण विभाग (क्याल फायर) का अनुसार ओक फायर नाम दिइएको डढेलोका कारण विस्थापित हुनेको संख्या ६ हजार नाघेको छ । डढेलो निभाउन १७ हेलिकोप्टरसहित २ हजारभन्दा बढी अग्नि नियन्त्रक खटाइएको क्याल फायरले जनाएको छ । अमेरिकी अधिकारीले सोमबार साँझसम्ममा डढेलो करिब ५ हजार ७ सय ५० हेक्टरभन्दा बढी वन क्षेत्रमा फैलिइसकेको छ । क्याल फायरका अनुसार अत्यधिक खडेरीका कारण जमिनमा चिसोपना घटेको र डढेलो फैलिने जोखिम थप बढिरहेको छ । अधिकारीहरूले डढेलोलाई निकै खतरनाक को सूचीमा राखेर चेतावनी जारी गरेका छन् । प्रभावित क्षेत्रमा खटाइएका अग्नि नियन्त्रक तथा उद्धारकर्ताहरू जोखिम क्षेत्रका बासिन्दालाई अन्यत्र सार्न र संरचनाको सुरक्षा गर्न खटिएका जनाइएको छ । डढेलोले दुई दर्जन भौतिक संरचना पूर्ण रूपमा क्षतिग्रस्त भएका छन् ।
राजदूत पोखरेलले बुझाए ओहोदाको प्रमाणपत्र,"अस्ट्रेलिया (कास) अस्ट्रेलियाका लागि नेपाली राजदूत कैलाशराज पोखरेलले अस्ट्रेलियाका गभर्नर जनरल डेभिड हर्लीलाई ओहोदाको प्रमाणपत्र बुझाएका छन् ।क्यानबेरास्थित दूतावासले एक विज्ञप्ति जारी गर्दै क्यानबेरास्थित गभर्नर हाउसमा आयोजित औपचारिक कार्यक्रममा पोखरेलले हर्लीसमक्ष ओहोदाको प्रमाणपत्र बुझाएको जनाएको छ । कार्यक्रममा गभर्नर जनलर हर्लीले नेपाल र अस्ट्रेलियाको द्विदेशीय सम्बन्ध लामो रहेको स्मरण गर्दै पोखरेलको सफल कार्यकालका लागि शुभकामना दिए । हर्लीले नेपाल अस्ट्रेलियाबीचको सम्बन्ध विश्वास, समझदारी र सहकार्यका कारण अझ सुमधुर र गाढा बनेकामा खुसी व्यक्त गरेको दूतावासद्वारा जारी विज्ञप्तिमा उल्लेख छ । राजदूत पोखरेलले नेपालका राष्ट्रपति विद्यादेवी भण्डारी तथा प्रधानमन्त्री शेरबहादुर देउवाका तर्फबाट पठाइएको सन्देश गभर्नर जनरललाई सुनाएका थिए । पोखरेललाई गार्ड अफ अनरसहित सम्मान गरिएको थियो । कार्यक्रममा अस्ट्रेलियाली सरकारका तर्फबाट वैदेशिक विभागका अधिकारीका साथै चिफ अफ प्रोटोकलको समेत सहभागिता रहेको थियो भने नेपाली टोलीका तर्फबाट दूतावासका अधिकारी सहभागी थिए । नेपाल सरकारका तर्फबाट राजदूत नियुक्ति भएलगत्तै पोखरेल करिब एक साताअघि अस्ट्रेलिया आएका हुन् ।"
नेपालको सानदार सुरुआत,दुई सुन्दर गोलमाल्दिभ्सविरुद्ध प्राप्त जितमात्र सुन्दर थिएन । नेपालले गरेको सुरुआती दुई गोल पनि आफैंमा उत्कृष्ट रह्यो । त्यसमध्ये पहिलो गोल दीपेश गुरुङको नाममा रह्यो । आयुशको सुरुआती फ्रिकिक प्रहार माल्दिभ्सका गोलरक्षक सैहन अलीले रोके पनि त्यसमै निस्केको बलमा दीपेशले २५ यार्डबाट शक्तिशाली प्रहार गर्दै गोल गरे । उनको प्रहार यति धेरै सटिक थियो भने त्यसमा अलीले निर्णायक प्रतिक्रिया नै दिन सकेनन् । दोस्रो गोल सुगम सुवालले ५८ औं मिनेटमा गरे । उनले आफूलाई प्राप्त थ्रु बलमा माल्दिभ्सका गोलरक्षकलाई मीठो ढंगले बिट गरे र बललाई केही हल्का घुमाउरो बाटो दिएर पोस्टको दिशा दिए । यो पनि उत्तिकै अब्बल दर्जाको गोल रह्यो । तेस्रो गोल कृतिशरत्न छुन्जुले ६२ औं मिनेटमा गरेका थिए । यो पेनाल्टीबाट सम्भव भएको हो । आयुशलाई पेनाल्टी एरियामा फाउल गरेपछि नेपालले पेनाल्टी पाएको थियो । यसमा कृतिशरत्नको प्रहार निकै परिपक्व र जिम्मेवारीले भरिएको थियो । नेपालका लागि चौथो गोल इन्ज्युरी समयमा मनग्य नकर्मीले गरे । सायद उनी केही भाग्यमानी रहे र आफ्नो नाममा पनि गोल लेखाउन सफल रहे । पूरा खेल अवधिमा नेपालले थप केही उत्कृष्ट आक्रमण बुनेको थियो । पहिलो गोल खानअगाडि माल्दिभ्सले केही अवसर सिर्जना गरे पनि त्यसलाई खेलको बाँकी समय कायम राख्न सकेन । सोमबारकै अर्को खेलमा बंगलादेशले श्रीलंकालाई १० ले हरायो । त्यसमा इस्लामले ७१ औं मिनेटमा निर्णायक गोल गरे । यी नतिजापछि राउन्ड रोबिनको आधारमा सुरु भएको प्रतियोगितामा नेपालले सुरुआती अंक तालिकामा अग्रता लिएको छ । नेपालको ३ अंक भएको छ भने बंगलादेश समान ३ अंकमा दोस्रो स्थानमा रह्यो । मंगलबार प्रतियोगितामा विश्राम छ । बुधबार पहिलो खेलमा बंगलादेशले आयोजक भारतको सामना गर्नेछ । अर्को खेलमा नेपालमाथि श्रीलंकाले चुनौती तेर्स्याउने छ । यी दुई खेलको नतिजाले धेरै हदसम्म फाइनल पुग्ने टिमको संकेत गर्न सक्ने छ ।
लुम्बिनी अल स्टार्सको उद्घोष,"(काठमाडौं)  झन्डै दुई महिनाअघि नेपाली राष्ट्रिय क्रिकेट टोली अमेरिका पुग्नु एउटा संयोगमात्र थिएन । विश्व क्रिकेट लिग २ मा अमेरिका र ओमानसम्मिलित शृंखला हुनुअघि तयारीका लागि नेपाली टोली १० दिन अगाडि अमेरिका उडेको थियो । नेपालका पूर्वखेलाडी र सरोकारबालाहरू समावेश नेपाली अल स्टार्सले नेपाली राष्ट्रिय क्रिकेट टोली अमेरिका पुग्दाको व्यवस्थापन गर्दै नेपाली अल स्टार्स र ह्युस्टन हरिकनसँग अभ्यास खेल खेलाएको थियो । ह्युस्टनमा १० दिनको अवधिमा लागेको होटलबाहेक सबै खर्च नेपाली अल स्टार्सले बेहोरेको थियो ।त्यही अल स्टार्सले अहिले नेपाल टी२० लिगका ६ मध्ये एउटा फ्रेन्चाइज टोली लिएको छ । नेपाल क्रिकेट संघ (क्यान) ले भारतीय कम्पनी सेभेन थ्री स्पोर्ट्ससँग साझेदार गर्दै सेप्टेम्बर २४ देखि अक्टोबर २२ सम्म आयोजना गर्ने नेपाल टी२० लिगमा लुम्बिनी अल स्टार्सको स्वामित्व अल स्टार्स ड्यालस अमेरिकाले लिएको छ । सञ्जय शर्मा, आशिक लामा, वरदान चालिसे र उत्सव सिग्देल अल स्टार्सका मालिक हुन् । त्यसमा शर्माले प्रमुख कार्यकारी अधिकृतको जिम्मेवारी निभाएका छन् । फ्रेन्चाइज टिम लिनका लागि क्यानले जुन प्रस्ताव गर्यो, त्यो हाम्रा लागि ठूलो सम्मान र अवसर हो, शर्माले भने । नेपाल टी२० लिगमा आफ्नो टोलीबारेमा जनाउने लुम्बिनी अल स्टार्स पहिलो टोली हो । नेपालको अमेरिका भ्रमणकाक्रममा क्यानका अध्यक्ष चतुरबहादुर चन्द, कोषाध्यक्ष रोशन सिंह र क्रिकेट म्यानेजर विनोद दास पनि रहेका थिए । उनीहरूले नै अल स्टार्स टोलीलाई नेपाल टी२० लिगबारे बताउँदै यसको फ्रेन्चाइज लिन अनुरोध गरेका थिए । क्यान टोलीको प्रस्तावमा आफूहरू निकै सकारात्मक बनेको शर्मा जनाउँछन् । नेपाली अल स्टार्सको नाममा यो टोलीले अमेरिकामा विभिन्न प्रतियोगिता खेल्दै आएको छ । यसबाट दुई नेपाली खेलाडी वसन्त रेग्मी र पृथु बाँस्कोटासहित इन्डियन प्रिमियर लिग क्रिकेट खेलेका विपुल शर्मा, उदय कौल, क्यानडाका नितिश कुमार, पाकिस्तानका मोहम्मद इल्याज, दक्षिण अफ्रिकाका एन्ड्री गोउज, मार्टी केइनले नेपालविरुद्ध खेलेका थिए ।हामीले अमेरिकामा जसरी नेपाली अल स्टार्स बनाएर विभिन्न प्रतियोगिता खेलिरहेका छौं, लुम्बिनी अल स्टार्स त्यो यसको निरन्तरता हो, सोमबार लुम्बिनीको लोगो सार्वजनिक गरेपछि शर्माले भने, अमेरिकामा क्रिकेटको आधारभूत तह बनाइसकेको भएर आज हामीले नेपाल टी२० लिग लिने आँट गरेका हौं । त्यो नभएको हामी टिम लिन पनि सक्दौंनथ्यो होला । नेपालमा पनि क्रिकेट सुरु गर्न पाउँदा हामी खुसी छौं ।अमेरिकाको क्रिकेट एउटा अर्को स्तरमा पुगेको महसुस गरेका छौं । माइनर लिग क्रिकेट अहिले भइरहेको छ । मेजर लिग पनि भइरहेको छ । अमेरिकामा पनि हाम्रो लक्ष्य त्यहाँ पुग्ने हो, शर्माले अमेरिकामा खेलिरहेका विदेशी खेलाडीहरू नै ल्याउने संकेत गरे । नेपाल टी२० लिगको विस्तृत विवरण अझै आउन बाँकी छ । तर यसपालि ड्राफ्टबाट खेलाडी लिने बताइएको छ । नेपालमा यसअघि भएका सबै फ्रेन्चाइज प्रतियोगिता अक्सनबाट खेलाडी लिइएको थियो । नेपाल टी२० लिगको प्रारुपबारेमा हामीले अझै थाहा पाउन बाँकी छ, तर हाम्रो तयारी जारी छ । ड्राफ्ट लगायतका विषय कामहरू भइरहेकाले होला हामीले जानकारी पाउन बाँकी नै छ । यही संरचनाअनुसार हामी काम गर्छौं, अल स्टार्सका अर्का मालिक लामाले भने । नेपाल टी२० लिगका लागि कति खर्च लाग्ने ड्राफ्टका कारण अझै निर्क्योल भइनसके पनि ठूलो लगानी गर्नुपर्ने आफूहरूले बुझेको जनाउँदै शर्माले भने, अहिले यसको नाफाघाटा सोचेकै छैनौं । पहिलो १२ वर्ष नाफा हुन्छ भन्ने हामीले सोचेका पनि छैनौं । तर त्यसपछि यो इभेन्ट एउटा लयमा आउला भन्ने हाम्रो आशा छ । नेपाली बजारको पनि राम्रो सम्भावना छ । तर अहिलेसम्म यसको खोजी हुन सकेको छैन ।"
बलियो स्थितिमा श्रीलंका,"गेल (एएफपी) स्पिनर रमेश मेन्डिसले तीन विकेट लिएपछि श्रीलंका पाकिस्तानविरुद्धको दोस्रो टेस्टको दोस्रो दिन सोमबार बलियो स्थितिमा पुगेको छ । पाकिस्तानका लागि आगा सलमानले संघर्षपूर्ण ६२ रन बनाए पनि टिम दबाबमा रह्यो । दुई टेस्टको शृंखलामा १० ले अगाडि रहेको पाकिस्तान दोस्रो दिनको खेल समाप्त हुँदा ७ विकेट गुमाएर १ सय ९१ रनको स्थितिमा छ । पाहुना टिम अझै पनि श्रीलंकाको पहिलो इनिङ्सबाट १ सय ८७ रनले पछाडि छ । सलमानले दृढतापूर्वक श्रीलंकाली बलिङको सामना गरेर आफ्नो पहिलो टेस्ट शतक पूरा गरे । तर, उनी बायाँहाते स्पिनर प्रवाथ जयसूर्याको सिकार बने । दिनको खेल टुंगिन अगाडि उनले आफ्नो विकेट गुमाएका हुन् । स्लिपमा समातिनु अघि सलमानले यासिर शाहसँग ४६ रनको साझेदारी गरेका छन् । उनले ६ विकेट गुमाएर १ सय ४५ रनको स्थितिबाट पाकिस्तानी इनिङ्स सम्हालेका थिए । उनले पाकिस्तानको तल्लोक्रमले थप रन जोड्ने विश्वास व्यक्ति गरे । उनले भने, भोलि बिहान हामीले आफूलाई खेलमा फर्काउन प्रयास गर्नुपर्छ । क्रिकेटमा सबैखाले सम्भावना कायम हुन्छ । तर, जसरी विकेट गुमायौं, त्यसमा निराशा भने छ । पाकिस्तानी टिमको प्रदर्शनमा सबैभन्दा ठूलो समस्या ठोस साझेदारीको अभाव रह्यो । उसले पहिलो टेस्टका नायक अब्दुल्लाह सफिकलाई शून्यमा गुमाएको थियो भने कप्तान बाबर आजम लन्चलगत्तै १६ रनमा आउट भए । आफ्नो पहिलो दुई टेस्टमा २१ विकेट लिएका जयसूर्याले आजमको विकेट लिए । त्यसअगाडि श्रीलंकाले ६ विकेट गुमाएर ३ सय १५ रनबाट अगाडि खेल्न सुरु गरेको थियो । अघिल्लो दिन नटआउट ब्याटरमध्ये निरोसन डिकवेलले बहुमूल्य ५१ रन बनाए भने रमेशले नवौंक्रममा ब्याटिङ गर्दै उपयोगी ३५ रन जोडे । डिकवेलले ४२ रनबाट अगाडि खेल्न सुरु गरेका थिए । पाकिस्तानका लागि तीव्र गतिका बलर नसिम शाह र लेग स्पिनर यासिरले समान तीन विकेट लिए ।"
सुदूरपश्चिम र बाना च्याम्पियन,"काठमाडौं (कास) बाल्टिमोर एसोसिएसन अफ नेप्लिज इन अमेरिका (बाना) को आयोजनामा भएको पुरुष तथा महिला भलिबल प्रतियोगिताको पुरुषतर्फ सुदूरपश्चिम टेक्सस र महिलातर्फ आयोजक बाना च्याम्पियन भएका छन् । फाइनलमा पुरुषतर्फको उपाधि टेक्ससमा रहेको सुदूरपश्चिम टिमले सिन्धु बुद्ध टिमलाई ३१ को सेटमा हरायो । प्रतिस्पर्धात्मक खेलमा सिन्धुविरुद्ध सुदूरपश्चिमले २५२३, २२२५, २५१२, २५१७ को जित निकालेको थियो । महिलातर्फ फाइनलमा नेपाली राष्ट्रिय भलिबल टिमकी पूर्वसदस्य रमिला तण्डुकारको कप्तानीमा रहेको आयोजक बानाले म्याग्दी समाजलाई २१ को सेटमा हरायो । पुरुषमा सुदूरपश्चिम टेक्ससका कैलाश भट्ट र महिलामा रमिला तण्डुकार सर्वोत्कृष्ट खेलाडी बने । विजेताले ५ हजार ५ सय ५५ अमेरिकी डलर र उपविजेताले ३ हजार ३ सय ३३ अमेरिकी डलर पुरस्कार पाए । महिला च्याम्पियन बनेको बानाले १ हजार १ सय ११ अमेरिकी डलर पाउँदा उपविजेताले ५ सय ५५ डलर हात पार्यो । दुई दिने प्रतियोगितामा महिलातर्फ चार टिम र पुरुषतर्फ १८ टिमले भाग लिएको आयोजकले जानकारी गराएको छ । नेपाली राजदूतावासका उपनियोग प्रमुख कुमारराज खरेल, विधानसभा सदस्य डा ह्यारी भण्डारी, महावाणिज्यदूत प्रेमराजा महत, बानाका गुठी सदस्य प्रभु थापालागयतले पुरस्कृत गरे ।"
एथलेटिक्स परिवारमा खत्री,"काठमाडौं (कास) एथलेटिक्स परिवार नेपालको सोमबार सम्पन्न पहिलो साधारणसभाले अध्यक्षमा राजन खत्रीलाई चयन गरेको छ । वरिष्ठ उपाध्यक्षमा दीपककुमार रञ्जित, उपाध्यक्षत्रयमा आशाराम गोठे, रमेश शाक्य र अनिरुद्धकुमार चौधरी चुनिए । महिला सदस्यमा सपना आचार्य, सचिवमा सुन्दरकेशर कार्की तथा सदस्यमा सरस्वती खड्का, अभिनारायण अधिकारी, संसारलाल वैद्य, रामकृष्ण महर्जन, देवी बस्नेत र प्रकाश राणा निर्वाचित भए । पहिलो बैठकले महासचिवमा मञ्जु श्रेष्ठलाई मनोनीत गरेको छ । महिला उपाध्यक्षमा राजकुमारी पाण्डे र कोषाध्यक्षमा सुषमा पाण्डे मनोनीत भए । दावा तामाङ, रमेश सुनार, सिद्धान्त अधिकारी, यासिरमाया चौधरी र सुनीताकुमारी योञ्जन सदस्यमा मनोनीत भएका छन् ।"
लोकतान्त्रिक संघको ध्यानाकर्षण,"काठमाडौं (कास) नेपाल लोकतान्त्रिक खेलकुद संघले युवा तथा खेलकुद मन्त्रालय, राष्ट्रिय खेलकुद परिषद् र खेलक्षेत्रमा बेथिति र मनोमानीतन्त्र भएको जनाउँदै त्यसप्रति गम्भीर ध्यानाकर्षण भएको जनाएको छ । संघका अध्यक्ष देवेन्द्रकुमार शेरचनको अध्यक्षतामा सोमबार बसेको केन्द्रीय कमिटी बैठकले नेपाली कांग्रेसकै नेतृत्वमा सरकार रहेको अवस्थामा पनि खेलकुद मन्त्रालय र राष्ट्रिय खेलकुद परिषद् खेलकुदमा कांग्रेसको भातृ संगठनका रूपमा रहेको नेपाल लोकतान्त्रिक खेलकुद संघलाई बेवास्ता गरी अगाडि बढेको ठहर गरेको छ । आसन्न नवौं राष्ट्रिय खेलकुदमा खेलाडीको हकहितविरुद्धमा हुनसक्ने गलत क्रियाकलापमा संघ सधैं चनाखो रहने जनाएको छ । संघले भदौ २४ गते बिपी जयन्तीको अवसर पारेर विविध खेलकुद प्रतियोगिता आयोजना गर्नुका साथै खेलक्षेत्रका अवान्छित गतिविधिविरुद्ध राष्ट्रिय संघसँग सहकार्य गरेर अगाडि बढ्न अन्तरक्रिया कार्यक्रम गरिने निर्णय गरेको छ ।"
बुद्धिचाल संघविरुद्ध उजुरी,"काठमाडौं (कास) विधानविपरीत साधारणसभाबाट निर्वाचन गरेको भन्दै नेपाल बुद्धिचाल संघविरुद्ध उच्च अदालत पाटनमा रिट परेको छ । संघका पूर्वमहासचिव हेराकाजी महर्जनले सोमबार राष्ट्रिय खेलकुद परिषद्, परिषद्का सदस्यसचिव टंकलाल घिसिङ, बुद्धिचाल संघको केन्द्रीय समिति, निर्वाचन समितिलाई विपक्षी बनाएर उजुरी दिएका छन् । असार २४ र २५ मा संघको साधारणसभा भएको थियो । पहिलो दिन विधान संशोधन, आर्थिक प्रतिवेदन, संघको प्रतिवेदन पास गरिएको थियो । २५ गते निर्वाचन समिति बनाएर निर्वाचन समिति बनाएर प्रक्रिया सुरु गरिएकोमा महर्जनले असहमति जनाएका थिए । त्यही दिन कसरी निर्वाचन समिति बनाइएको हो, महासचिव भए पनि मलाई थाहा दिइएको थिएन, विधान विपरीत भएकाले यसमा सहमत नभएर आफू साधारणसभाबाट बाहिरिएको जनाउँदै महर्जनले भने, असार २९ गते परिषद्मा उजुरी दिएँ । कुनै जवाफ नआएपछि म अदालती प्रक्रियामा गएको हो ।"
