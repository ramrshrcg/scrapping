शीर्षक,विवरण
संवैधानिक नियुक्ति विवादमा जबराको स्वार्थ : सर्वोच्च,"नियुक्त पदाधिकारीलाई उहाँ (जबरा) ले नै शपथ गराउनुभएको र उहाँले पेस गर्नुभएको लिखित जवाफमा संवैधानिक आयोगका नियुक्ति कायम रहनुपर्छ र सोसम्बन्धी रिट निवेदन खारेज हुनुपर्छ भनी उल्लेख गर्नुभएको देखिन्छ, सर्वोच्चको फैसलामा छ, यस अवस्थामा उहाँको भूमिकालाई प्रतिबद्ध नभएको न्यायाधीशका रूपमा नै स्वीकार गर्नुपर्छ भनियो भने गम्भीर सैद्धान्तिक विचलनको स्थिति पैदा हुन जाने देखिन्छ ।विषयवस्तुप्रति स्वार्थ जोडिएको, पूर्वधारणा बनाएको वा खास कुरामा पक्षधरता देखाएको अवस्थाका न्यायाधीशलाई प्रतिबद्ध न्यायाधीश मानिन्छ । प्रतिबद्ध न्यायाधीशले नै विवादको सुनुवाइ गर्नुपर्छ भन्ने कुरा कुनै पनि अर्थमा तर्कसंगत मान्न सकिँदैन, पूर्णपाठमा छ । जबराजस्तो प्रतिबद्ध न्यायाधीश बाट मुद्दाको सुनुवाइ गराउनु स्वच्छ सुनुवाइको सिद्धान्तविपरीत हुनेसमेत फैसलामा उल्लेख छ । संवैधानिक पदाधिकारी नियुक्तिविरुद्धका निवेदनमा भने सर्वोच्चमा नियमित सुनुवाइ हुन सकेको छैन । ससाना प्राविधिक मापदण्ड नपुगेका कारण पेसीमा चढेपिच्छे इजलासले अन्य आदेश जारी गर्ने तर विषयवस्तुमा छिरेर सुनुवाइ नगर्ने अभ्यास हुँदै आएको छ । इजलासले यसअघि दिएका आदेशसमेत फटाफट कार्यान्वयन हुन नसकेको भन्दै शुक्रबार सर्वोच्चले आफ्नै प्रशासनलाई आदेशबमोजिमका काम गर्न अर्को आदेश दिएको छ । विपक्षी बनाइएका व्यक्तिनिकायबाट लिखित जवाफ मगाउने, निर्णय फाइल र कागजात झिकाएर सुनुवाइमा बाधा नपर्ने सुनिश्चिततासहित पेस गर्न संवैधानिक इजलासले आदेश दिएको छ । अधिवक्ता रेग्मीले दायर गरेको निवेदनको पूर्णपाठमार्फत संवैधानिक इजलासले अन्य केही सार्वजनिक महत्त्वका प्रश्नमा समेत न्यायिक दृष्टिकोण कायम गर्न खोजेको देखिन्छ । पूर्णपाठमा सार्वजनिक सरोकारको विवाद विपन्न, अपहेलित, पीडित, कमजोर, अशिक्षित वर्गको स्वतन्त्रता, मानवअधिकारको संरक्षण, प्रवर्द्धन तथा सामूहिक हित र चासो संरक्षणका लागि न्यायपालिकाले नै विकास गरेको अवधारणा भए पनि पछिल्लो समय दुरुपयोग हुन थालेको भन्दै चिन्ता व्यक्त गरिएको छ । कहिले बौद्धिक लहड वा सन्तुष्टि, कहिले फेसन, कहिले प्रतिशोधात्मक उपाय र कहिले जालझेल वा बखेडा निकाल्ने उपायका रूपमा यसको दुरुपयोग गर्न खोजिएका दृष्टान्त छन्, पूर्णपाठमा भनिएको छ, अमुक विषयलाई सार्वजनिक सरोकारको विवाद भन्ने नामकरण गरी निवेदकले आत्मप्रचार गर्ने प्रवृत्तिमा नियन्त्रण कायम गर्नु अदालतको जिम्मेवारी बन्छ । सार्वजनिक सरोकारका नाममा निहित स्वार्थपूर्ति गर्ने, बौद्धिक विलास गर्ने, कसैलाई हैरानी दिने वा न्यायिक प्रक्रियामा अनुचित तबरबाट अवरोध पैदा गर्ने कुरालाई अदालतले प्रश्रय दिन सक्दैन ।यस सन्दर्भमा अधिवक्ता रेग्मीको निवेदनलाई सर्वोच्च अदालतले अरूकै स्वार्थ पूर्तिका लागि ल्याइएको प्रायोजित निवेदन भनेको छ । पूर्णपाठमा भनिएको छ, नेपथ्यबाट अनायस नीरञ्जन निराकार स्वरूपको निराधार व्यहोरा उल्लेख गरी ल्याइएको गणेश रेग्मीको रिटलाई औचित्यपूर्ण मान्न सकिँदैन । निवेदकले अरू कसैको निहित स्वार्थ पूर्तिका लागि न्यायिक प्रक्रियामा जटिलता पैदा गर्ने र सुनुवाइ प्रक्रियालाई लम्ब्याउने अभिप्रायले प्रायोजित रूपमा सार्वजनिक सरोकारको आवरणमा निवेदन गरेको प्रतीत हुन्छ ।सर्वोच्चले अदालतको महत्त्वपूर्ण समय बर्बाद हुने गरी आधारहीन, निहित स्वार्थ वा बौद्धिक सन्तुष्टिको पूर्तिका लागि सार्वजनिक सरोकार भनी आफ्नो कुनै सम्बन्ध नरहेको विषयमा रिट दर्ता गर्नेलाई आर्थिक जरिवाना गर्ने वा सार्वजनिक सरोकारको विवाद दायर गर्न र त्यसमा बहसपैरवी गर्न निषेध गर्नेलगायतका आदेश दिन सक्ने भन्दै सबै कानुन व्यवसायीको ध्यानाकर्षण गराएको छ । त्यस्तै सर्वोच्चले प्रधानन्यायाधीश बिदामा बसेको वा कुनै कारणले पदको काम गर्न असमर्थ भएको अवस्थामा कायममुकायम प्रधानन्यायाधीशले सबै काम गर्न सक्ने स्पष्ट पारेको छ । त्यसमा संवैधानिक इजलासको नेतृत्व गर्ने विषय पनि पर्छ । सर्वोच्चले प्रधानन्यायाधीशले कुनै विवादमा सुनुवाइ गर्न नहुने अवस्था लाई पनि कुनै कारणले प्रधानन्यायाधीश आफ्नो पदको काम गर्न असमर्थ भएको अवस्थाका रूपमा लिनुपर्ने व्याख्या गरेको छ । सर्वोच्चले यो फैसलामार्फत पछिल्लो समय संवैधानिक इजलासले झेलेको अवरोधलाई निकास त दिएको छ तर संवैधानिक निकायका पदाधिकारीविरुद्धका निवेदनको सुनुवाइ अझै अनिश्चित छ ।"
विषादीले बिरामी,"ओमप्रकाश ठाकुर (सर्लाही), शिव पुरी (रौतहट) र रमेशचन्द्र अधिकारी (धनकुटा)"
पहिरोपीडितलाई लालपुर्जा,"सिन्धुपाल्चोक (कास) भूकम्पले कमजोर बनेको जमिन दुई वर्षअघि भास्सिएर पहिरो जाँदा विस्थापित भएका बाह्रबिसे नगरपालिका७ का पीडितले लालपुर्जा पाएका छन् । पहिरोले थातथलो तहसनहस बनाएको २३ महिनापछि सोमबार पीडितले बाह्रबिसे७ डाँडागाउँमा जग्गा पाएका हुन् । बल्ल घर बनाउने आधार सुरक्षित स्थानमा जग्गा पाएका छौं, सरकारले आवासका लागि केही आर्थिक सहयोग गर्ने भएको छ, अब भने पहिलेजस्तो डर छैन, बाह्रबिसे, टाङसारकी सपना खत्रीले भनिन् । पूर्वमन्त्री मोहनबहादुर बस्नेत, जिल्ला समन्वय समिति प्रमुख बालकृष्ण श्रेष्ठ, बाह्रबिसेका प्रमुख बालकृष्ण बस्नेत, उपप्रमुख मञ्जु तामाङसहितले विस्थापित परिवारलाई लालपुर्जा वितरण गरेका थिए । संघीय, प्रदेश र स्थानीय तहको गरी जग्गाका लागि तीन लाख र आवास पुनर्निर्माणका लागि पाँच लाख राहतस्वरूप दिइने सरकारी प्रावधान छ । प्रत्येक पहिरोपीडित परिवारले सडकमाथि एक रोपनी, तलको चार आना जग्गा पाएका हुन् ।"
मजदुर आन्दोलित,"(सिन्धुली)  जिल्ला दररेट अनुसारको न्यूनतम ज्याला पाउनुपर्नेलगायतका माग राख्दै सुनकोसी मरिण डाइभर्सन बहुउद्देश्यीय आयोजनामा कार्यरत मजदुरहरू शनिबारबाट आन्दोलित भएका छन् । सुनकोसी मरिण डाइभर्सनअन्तर्गत कमलामाई नगरपालिका२ को कुसुमटार सुरुङमार्ग प्रवेशद्वारमा कार्यरत मजदुरहरूले ठेक्का पाएको चाइनिज कम्पनीले जिल्ला दररेटअनुसारको न्यूनतम ज्याला नदिएको भन्दै काम ठप्प पारेर आन्दोलित भएका हुन् । सुरुङ खन्नका लागि प्रवेश मार्गमा पाँच सयभन्दा बढी नेपाली मजदुरहरू कार्यरत रहेका छन् ।आयोजनालाई सम्बोधन गरेर १० वटा माग राखी आन्दोलनमा उत्रिएका मजदुरहरूले जिल्ला दररेटअनुसारको ज्याला पाउनुपर्ने, ओभर टाइमको रकम डेढी हुनुपर्ने, शनिबार तथा अन्य बिदाको दिनको हाजिर पाउनुपर्ने, रात्रिकालीन कामको दोब्बर ज्याला हुनुपर्ने, श्रमिकहरूलाई काममा विभेद हुनु नहुने, पुरानो कामदार हुँदाहुँदै नयाँ राख्न नपाउने, मजदुरलाई शुद्ध खानेपानीको व्यवस्था, दिउँसो खाजा खाने समय आधा घण्टा दिनुपर्ने, कामदारमाथि अभद्र व्यवहार हुनु नहुने, प्राथमिक उपचार र दुर्घटना बिमाको व्यवस्था हुनुपर्ने विज्ञप्तिमा जनाएका छन् ।आयोजनामा कार्यरत मजदुरले सुरुङ प्रवेश मार्गको काम थालनी भएपछि दररेटअनुसारको ज्याला दिने सहमति भए पनि ५० मिटर सुरुङ तयार भएर थप सुरुङ खन्नका लागि टीबीएम मेसिन जडान भइरहँदा पनि कुनै सम्बोधन नभएकाले आन्दोलनमा उत्रन बाध्य भएको जनाएका छन् । जिल्ला दररेटमा लेबरको ज्याला ८ सय कायम भएकोमा डाइभर्सनअन्तर्गत सुरुङको ठेक्का पाएको चाइनिज कम्पनी चाइना ओभरसिज इन्जिनियरिङ (कोभ्याक) ले ८ घण्टा काम गरेको ५ सय ८० मात्र दिँदै आएको छ । दक्ष मिस्त्रीको ज्याला जिल्ला दररेटमा एक हजार भए पनि कम्पनीले ७ सय रुपैयाँ दिँदै आएको छ ।दैनिक १६ घण्टासम्म भातपानी नभनी काममा लगाउने तर पारिश्रमिक भने न्यून दिने गरेकाले आन्दोलनमा उत्रनुको विकल्प नभएको श्रमिक ज्ञानबहादुर परियारले बताए । श्रमिकलाई मरिण खोलाको पानी दिइएको छ, सामान्य औषधोपचारसमेत छैन, उनले भने, टाठाबाठाहरू ठेकेदार कम्पनीसँग मिलेर काम नगरी पारिश्रमिक लिन्छन्, मजदुरले भने न्यूनतम ज्यालासमेत पाएका छैनन्, यो विभेदको अन्त्य हुनुपर्छ । भाषाका कारण मजदुरहरूले ठेकेदार कम्पनीसँग प्रत्यक्ष आफ्ना माग राख्न नपाएको उनको गुनासो छ । ठेकेदार कम्पनीले निर्माण कार्यमा प्रयोग हुने ढुंगा, बालुवा, गिट्टी, काठ स्थानीय प्रयोग गरेपछि न्यूनतम ज्याला दिन कन्जुस्याँइ गर्न नहुने कमलामाई नगरपालिकाका प्रमुख उपेन्द्र पोखरेलले बताए । आयोजना सफल पार्न सक्दो सहयोग गरिएको छ, उनले भने, श्रमिकको उचित पारिश्रमिक दिन ठेकेदार कम्पनीले आनाकानी गर्न हुँदैन ।आयोजना प्रमुख मित्र बरालका अनुसार ठेकेदार कम्पनीले मजदुरसँग वार्ता गरेर जिल्ला दररेटअनुसारको पारिश्रमिकको व्यवस्था उपलब्ध गराउनेतर्फ पहल भइरहेको छ । सुनकोसी नदीको पानी सुरुङबाट मरिण खोलामा खसाली तराईका खेतीयोग्य जमिनमा सिँचाइ सुविधा पुर्याउने उद्देश्यले सिन्धुलीको कमलामाई नगरपालिका२ कुसुमटारमा ८ महिनादेखि सुरुङ खन्नका लागि टनेल बोरिङ मेसिन (टीबीएम) को प्लेटफर्म निर्माण भइरहेको आयोजनाले जनाएको छ । सुनकोसी मरिण डाइभर्सन आयोजनाको सुरुङ निर्माणसँगै अन्य संरचनाको ठेक्का ११ अर्ब २९ करोड २७ लाख २६ हजार ३३४ रुपैयाँमा चाइना ओभरसिज कम्पनीलाई दिएको छ । गत आवबाट सुरु भएको आयोजना ०८२०८३ सम्ममा सक्ने लक्ष्य रहेको छ । सुनकोसीमा १२ मिटर उचाइको बाँध निर्माण गरी नदीको पानी १३३ किलोमिटर लामो सुरुङमार्फत प्रतिसेकेन्ड ६७ क्युसेक पानी कमलामाई नगरपालिका२ कुसुमटारस्थित मरिण खोलामा खसालिनेछ ।आयोजना निर्माणका क्रममा बीपी राजमार्ग ९ सय मिटर, खुर्कोट मन्थली सडक १ हजार १४ मिटर, १२७ किलोमिटर विद्युत् प्रसारण लाइन र दुईवटा झोलुङ्गे पुल डुबानमा पर्ने जनाइएको छ । बहुउद्देश्यीय आयोजनाको मुख्य उद्देश्य विद्युत् उत्पादनसँगै तराईका बारा, रौतहट, धनुषा, महोत्तरी र सर्लाही जिल्लाका १ लाख २२ हजार हेक्टर जमिनमा सिँचाइ सुविधा पुर्याउनेछ । आयोजना निर्माण गर्न कुल ४६ अर्ब १९ करोड रुपैयाँ लाग्ने अनुमान गरिएको छ ।"
६ बालिका बलात्कार आरोपमा किशोर पक्राउ,"वीरेन्द्रनगर (कास) सुर्खेतमा ६ जना बालिका बलात्कार आरोपमा एक किशोर पक्राउ परेका छन् । करिब डेढ महिनाअघि पञ्चपुरी नगरपालिकाका ६ जना बालिका बलात्कार गरेको आरोपमा सोही नगरपालिकाका साढे १४ वर्षीय किशोरलाई पक्राउ गरिएको जिल्ला प्रहरी कार्यालय सुर्खेतले जनाएको छ । पाँचदेखि सात वर्षसम्मका ६ बालिकालाई चकलेट दिएर ललाइफकाई फरकफरक समयमा बलात्कार गरेको एक बालिकाकी आमाले बताइन् । डेढ महिनाअघिदेखि भइरहेको घटनाबारे साउन ११ गते मात्रै एक बालिकाले भनेपछि अभिभावकले थाहा पाएका हुन् । घटना हुनेबित्तिकै हामीले त केही थाहा नै पाएनौँ, उनले भनिन्, धेरै पीडा भएपछि एउटी नानीले भनेपछि मात्रै थाहा भयो । त्यो केटाले पहिले चकलेट दिन्छु भनेर फकाएको रहेछ, कसैलाई भने मार्दिन्छु भनेर धम्की पनि दिएको रहेछ । बालिकामध्ये एक जनाको योनिमा घाउसमेत देखिएको उनको भनाइ छ । डेढ महिनाको अवधिमा ती बालिकामध्ये केहीलाई एकपटक र केहीलाई दुई पटकसम्म बलात्कार गरेको बालिकाका आमाहरूले बताएका छन् । आफ्ना छोरीहरूमाथि बलात्कार भएको भन्दै पीडित पक्षले साउन ११ गते इलाका प्रहरी कार्यालय बाबियाचौरमा बालकविरुद्ध उजुरी दर्ता गराएका थिए । उजुरी दर्ता भएलगत्तै आरोपित किशोरलाई प्रहरीले शनिबार पक्राउ गरेको हो । उसले एक पटक मात्रै बलात्कार गरेको स्विकारेको छ, इलाका प्रहरी कार्यालयका इन्स्पेक्टर टेकबहादुर देउवाले भने, तर केही बालिकालाई तीन पटकसम्म पनि बलात्कार गरेको पीडितले बयान दिएका छन् । किशोरलाई इलाका प्रहरी कार्यालय बाबियाचौरबाट ल्याएर जिल्ला प्रहरी सुर्खेतको हिरासतमा राखिएको छ । जिल्ला प्रहरीका डीएसपी सुरज कार्कीले घटनाबारे अनुसन्धानपछि मात्रै थाहा हुने बताए । अहिले केही भन्न सकिने अवस्था छैन, उनले भने, हामी अनुसन्धानमै छौँ, बलात्कार भएनभएको त्यसपछि मात्रै थाहा हुन्छ । बालिकाहरूको मेडिकल जाँचका लागि पनि प्रक्रिया थालिएको प्रहरीले जनाएको छ । बलात्कार आरोपमा पक्राउ परेका किशोरले अपराध गरेको पुष्टि भएमा उनलाई बाल सुधारगृहमा राख्ने व्यवस्था रहेको अधिवक्ता गीता कोइरालाले बताइन् । अहिले संशोधित मुलुकी अपराध संहिताअनुसार ती किशोरलाई जबरजस्ती मुद्दा चल्छ । फौजदारी अपराध संहिताको दफा ४५ को उपदफा ३ मा १४ वर्ष वा १४ वर्षभन्दा माथि र १६ वर्षभन्दा कम उमेरको व्यक्तिले सजाय हुने कुनै पनि कसुर गरेमा निजलाई उमेर पुगेकालाई हुने सजायको आधा सजाय हुनेछ ।"
हजार विद्यार्थीलाई चीन फर्काइँदै,काठमाडौं (कास) कोरोना महामारीका बेला पढाइ छाडेर आएका विद्यार्थीलाई चीन फर्काउन शिक्षा मन्त्रालयले करिब एक हजार जनाको सूची परराष्ट्र मन्त्रालयमा पठाएको छ । सन् २०१६ को ब्याचपछिका विद्यार्थीलाई मात्रै फर्काउने चीन सरकारको निर्णयअनुसार शिक्षा मन्त्रालयले सूची तयार गरेको हो । सन् २०१६ र त्यसअघिका विद्यार्थीले भने स्वेदशमै इन्टर्नसिपसहितको पढाइ पूरा गर्न पाउनेछन् ।शिक्षा मन्त्रालयका अनुसार पहिलो चरणमा सन् २०१७ र २०१८ का २ सय ८१ विद्यार्थी चीन फर्कने प्रक्रियामा छन् । मन्त्रिपरिषद् बैठकले गत पुसमा सन् २०१६ यताका विद्यार्थीलाई पनि नेपालमै इन्टर्नसिप पूरा गर्न सैद्धान्तिक स्वीकृति दिने निर्णय गरेको थियो । त्यही निर्णयका आधारमा मेडिकल काउन्सिलले बाँकी रहेको पढाइ र प्रयोगात्मक अभ्यास यहीं गर्न पाउने व्यवस्था गरेको हो । काउन्सिलका रजिस्ट्रार कृष्णप्रसाद अधिकारीका अनुसार २०१६ ब्याचका विद्यार्थीले एक वर्ष सैद्धान्तिक पढाइसहित दुई वर्ष इन्टर्नसिप गर्नुपर्ने निर्णय भएको छ । यस्तै २०१५ का विद्यार्थीले डेढ वर्ष र २०१४ का विद्यार्थीले ६ महिना इन्टर्नसिप गर्नुपर्ने छ । काउन्सिलले ती विद्यार्थीलाई स्वास्थ्य मन्त्रालयले पठनपाठन र प्रयोगात्मक अभ्यासको व्यवस्था मिलाउनुपर्ने जनाएको छ । स्वास्थ्य मन्त्रालयका प्रवक्ता डा समीर अधिकारीले यहीं इन्टर्नसिप गर्न चाहने विद्यार्थीका लागि सूचना प्रकाशन गरेर आवेदन मागिने जनाए । गत चैतमा चिनियाँ विदेशमन्त्री वाङ यीको भ्रमणका बेला परराष्ट्र मन्त्रालय र भ्रमण टोलीबीच विद्यार्थीको समस्या प्राथमिकताका आधारमा समाधान गर्ने सम्झौता गरिएको थियो ।
शर्मालाई उन्मुक्ति दिन अनुसन्धानमा उल्टो विधि,"(काठमाडौं)  तत्कालीन अर्थमन्त्री जनार्दन शर्मामाथि बजेट निर्माणका बेला करका दर हेरफेरमा अनधिकृत व्यक्ति प्रवेश गराएको प्रकरणमा संसदीय छानबिन विशेष समितिले प्रमाण नष्ट पार्न आरोपितलाई सहयोग पुग्ने गरी अनुसन्धान गरेको पाइएको छ । अनुसन्धानको दायरामा तानिएका शंकास्पद व्यक्तिमाथि निगरानी र सम्भावित प्रमाण सुरक्षित गर्नुपर्नेमा समितिले आरोपितलाई उन्मुक्ति दिन सुरुबाटै लापरबाही गरेको हो । समितिले अर्थ मन्त्रालयको सीसीटीभी फुटेज स्टोर हुने हार्डडिक्स सुरुमै नियन्त्रणमा नलिनुका साथै करको दर हेरफेरमा संलग्न भनिएका पूर्वनासु रघुनाथ घिमिरे र अर्का चार्टर्ड एकान्टेन्ट (सीए) बजेट निर्माणको दिन कहाँ थिए, उनीहरूले कोसँग कुरा गरे भन्ने पत्ता लगाउन कल डिटेल र लोकेसन ट्र्याक समेत नगरेका कारण अनुसन्धान विधिमाथि प्रश्न उब्जिएको हो । सबैभन्दा बढी शंकाको घेरामा रहेका रघुनाथमा केन्द्रित रहेर अनुसन्धान अघि बढाउनुपर्थ्यो, उक्त घटनालाई नजिकबाट नियालेका प्रहरीका एक उच्च अधिकारीले भने, जेठ १४ गते उनीहरू रहेको लोकेसनबाट अनुसन्धान गर्नुपर्नेमा अर्थ मन्त्रालयका कर्मचारीको बयानबाट छानबिन सुरु गरियो । त्यही कारण प्रमाण भेटिएन । अर्थ मन्त्रालयले उपभोक्ता हित संरक्षण मञ्चलाई सीसीटीभी फुटेज नभएको पत्र पठाइसकेपछि संसदीय समिति पनि सीसीटीभी फुटेजको पछि लाग्नु नै अनुसन्धानको गलत बाटो भएको ती प्रहरी अधिकारी बताउँछन् । असार २८ मा काम थालेको समितिले भोलिपल्ट अर्थ मन्त्रालयको सीसीटीभी फुटेज मागेको थियो । मन्त्रालयले समितिलाई असार १७ देखि ३० सम्मको सीसीटीभी फुटेज उपलब्ध गराएर झुक्याएको थियो । समितिले पछि थप छानबिन गर्ने भन्दै अर्थ मन्त्रालयको सीसीटीभी एनभीआर प्रणाली माग गरेको थियो । यसैलाई प्रहरीको फरेन्सिक ल्याबमा पठाएर समितिले प्रमाणको आधार कुरिरह्यो । काम सुरु गरेको चार दिनसम्म पनि समितिले आरोपित घिमिरे बजेट निर्माणको दिन अर्थ मन्त्रालयमा प्रवेश गरेका हुन् कि होइनन् भन्ने विषयमा बयान लिएन । उनीसँग बयान नलिई समितिले असार ३२ देखि अर्थ मन्त्रालयका कर्मचारीसँग बयान लियो । समितिले बयान लिँदा पनि राजस्व व्यवस्थापन महाशाखा प्रमुख र शाखाका कर्मचारीलाई एकै ठाउँमा राखिएको थियो । महाशाखाका सहसचिव भूपाल बराल, उपसचिव गोपाल खत्री र उपसचिव शरद निरौलालाई एकैपटक बोलाएर बयान लिएको समितिको प्रतिवेदनमै खुलेको छ । मन्त्रालयका प्रशासन प्रमुख सहसचिव केदारनाथ शर्मा र सूचना प्रविधि शाखा प्रमुख उपसचिव ठेकु श्रेष्ठसँग पनि समितिले एकैपटक बयान लिएको देखिन्छ । माथिल्लो तहका कर्मचारी र ऊ मातहतको कर्मचारीलाई बयान लिँदा हाकिमले जे भन्छ तल्लो तहकोले काट्नै सक्दैन । उसले पनि हो मा हो मात्रै थप्छ । त्यसैले अनुसन्धान विधिमै प्रश्न उठ्यो, संसद् सचिवालयका पूर्वसचिव मुकुन्द शर्माले भने, सुडान घोटलाको अनुसन्धानमा हामीले त्यतिका मान्छेसँग एक्लाएक्लै बयान लिएका थियौं । समितिले असार ३२ मा भन्सार विभागका महानिर्देशक कमलप्रसाद भट्टराई, आन्तरिक राजस्व विभागका महानिर्देशक रितेशकुमार शाक्यसँग छुट्टाछुट्टै बयान लिएको जनाएको छ । त्यही दिन राजस्व व्यवस्थापन महाशाखाका बराल, खत्री र निरौलालाई बयान लिइएको थियो । साउन १ मा अर्थ मन्त्रालयका प्रशासनका सहसचिव शर्मा र उपसचिव श्रेष्ठ, सहसचिव चक्रबहादुर बुढा, उपसचिव जनकराज शर्मा, सचिव मधुकुमार मरासिनी र राजस्व सचिव कृष्णहरि पुष्करसँग बयान लिएको थियो । साउन २ मा भन्सार विभागका निर्देशक मणिराम पौडेल र साउन ५ मा पूर्वअर्थमन्त्री जनार्दन शर्मासँग बयान लिइएको थियो । समितिले मन्त्रालयमा खटिने तल्लो तहका कर्मचारीसँग सोधपुछ गरेन । हामीले मन्त्रालयलाई बजेट निर्माणको दिन खटिने सुरक्षाकर्मीदेखि सबै कर्मचारीको नामनामेसी मागेका थियौं । त्यो समेत नदिएकै कारण कसलाई बयान लिने भन्ने भयो । अर्थ मन्त्रालयको असहयोगले तल्लो तहका कर्मचारीसँग बयान लिनै सकेनौं, समिति सदस्य प्रदीप ज्ञवालीले भने । छानबिनमा मन्त्रालयले सहयोग नगरेको समितिको पनि निष्कर्ष छ । करको दर हेरफेर गर्न अनधिकृत व्यक्ति प्रवेश गरेको बताउँदै आएका मन्त्रालयका कर्मचारीले पनि समितिमा बयान दिँदा अस्वीकार गरेका छन् । उनीहरूले अस्वीकार गर्नुको कारण एउटै थियो, समितिले जनार्दनलाई सफाइ दिएपछि शर्मा पुनः फर्केर आउँछन् अनि आफू कारबाहीमा परिन्छ भन्ने त्रास । कर्मचारीहरूले शर्मालाई सफाइ दिने गरी आरोपित व्यक्ति अर्थ मन्त्रालयमा प्रवेशै नगरेको बयान दिए । उनीहरूकै बयान र प्रहरीको फरेन्सिक ल्याबबाट रिकभर भएको अर्थ मन्त्रालयभित्र एक जना कर्मचारीसमेत नदेखिने फुटेजका आधारमा मन्त्रालयमा अनधिकृत व्यक्ति प्रवेश नगरेको पुष्टि समितिले गरेको छ । घटनाको वास्तविकतामै नपुगी शर्मालाई सफाइ दिने नियतले समितिले प्रतिवेदन तयार पारेको हो । संसदीय छानबिन समितिको माग राखेर सदन बहिष्कार गरेको एमालेका चार सांसदले भने फरक मत राखेर सफाइलाई साथ दिएका छन् । समितिमा रहेका सत्तापक्ष सांसदहरूले नयाँ विधिबाट अनुसन्धान गर्नै नचाहेकाले वास्तविकतामा पुग्न नसकेको प्रतिपक्ष सांसदको आरोप छ । समितिले तयार गरेको छानबिन कार्यविधिमा आवश्यक परे कल डिटेल लिन सक्ने प्रावधान रहे पनि उक्त विधि अपनाइएको थिएन । प्रहरीको फरेन्सिक ल्याबबाट रिकभर गरिएको सीसीटीभी फुटेजमा केही नपाएपछि सत्तापक्षका सांसदहरू यत्तिकै टुंग्याउनेतर्फ लाग्नुभयो । कसैलाई बयानका लागि बोलाऔं र नयाँ विधि अपनाऔं भन्दा घण्टौं छलफल गरेर नकार्नतिर लाग्नुभयो । अनुसन्धानको ढोका नै बन्द गर्नुभयो, समितिमा रहेका एमालेका एक सांसदले भने, उहाँहरू पूर्वअर्थमन्त्री शर्मालाई क्लिनचिट दिने भन्ने नियतका साथ सुरुदेखि लाग्नुभएको थियो । प्रहरीको रिपोर्टपछि त झन् टसको मस हुनुभएन । त्यसैले हामीले फरक मत राख्नुपरेको हो । सत्तापक्ष सांसदले भने अनुसन्धानमा प्रतिपक्षको पनि सहयोग भएको जनाएका छन् । करको दर हेरफेर गर्न अर्थ मन्त्रालय प्रवेश गरेका भनिएका घिमिरेसँग बयान लिन चाहे पनि एमालेले नचाहेको समिति सभापति लक्ष्मणलाल कर्णले बताए । यसलाई एमाले सांसद ज्ञवालीले पनि स्वीकार गरे । हामीले कल डिटेल लिएर उनी संलग्न हुन् वा होइनन्, यकिन गरेरमात्रै बयान लिऔं भनेका हौं, उनले भने, नत्र आरोपितको इन्कारी बयानबाहेक केही प्रमाण नहुने निश्चित थियो । समितिले म्याद सकिने बेला गृह मन्त्रालयसँग सिंहदरबार दक्षिण र पश्चिम गेटको सीसीटीभी फुटेज मागेको थियो । गृह मन्त्रालयले पनि अर्थले जस्तै फुटेज स्वतः डिलिट भएर जाने पत्र दिएपछि शर्मालाई चोख्याउन समितिलाई अर्को आधार थप भएको थियो । अर्थ मन्त्रालयको रिकभर भएका ५१ वटा फुटेजमध्ये अधिकांश क्यान्टिनका थिए । मन्त्रालयभित्र कोही नदेखिए पनि पार्किङमा गाडी, क्यान्टिनमा खाना पकाइरहेको दृश्य रिकभर भएको छ । अर्थमन्त्री शर्मा मन्त्रालयबाट निस्केपछि सेतो गाडी पार्किङमा देखिएको छ । उक्त गाडी कसको हो भन्ने पत्ता लगाउन सत्तापक्षका सांसदले चाहेनन्, प्रमुख प्रतिपक्ष एमालेका सांसदले पनि दबाब दिएनन् । छानबिनमा प्रश्नैप्रश्न छन्, यसले संसद्प्रति सर्वसाधारणको विश्वास घटेको छ, संसद् सचिवालयका एक कर्मचारीले भने ।"
भारतीयबाट एक वर्षदेखि कसुर ढाकछोप,"(काठमाडौं)  भारतीय सुरक्षाकर्मीले तुइनको लट्ठा खुस्काइदिँदा महाकाली नदीमा खसेर बेपत्ता भएका दार्चुलाका ३३ वर्षीय जयसिंह धामीको अवस्था १ वर्ष बित्दा पनि अज्ञात छ । नेपालले प्रभावकारी कूटनीतिक पहल नगर्दा र भारतीय पक्षले घटना अनुसन्धानमा असहयोग गर्दा अपराधमा संलग्न सुरक्षाकर्मीलाई कारबाहीको दायरामा ल्याइएको छैन । वैदेशिक रोजगारीका लागि प्रक्रिया अघि बढाउन काठमाडौंका लागि हिँडेका दार्चुलाको व्यास गाउँपालिका२, माल (खाङदाङ) का धामी २०७८ साउन १५ मा मालघाटबाट तुइनबाट महाकाली नदी तरेर भारतको गस्कु जाने क्रममा नदीमा खसेका थिए । गृहमन्त्रालयद्वारा सहसचिव जनार्दन गौतम नेतृत्वमा गठिन छानबिन समितिले एसएसबीका सुरक्षाकर्मीले लट्ठा खुस्काइदिएपछि तुइनबाट खसेर धामी बेपत्ता भएको निष्कर्षसहितको प्रतिवेदन बुझाएको थियो । सोही प्रतिवेदनका आधारमा परराष्ट्र मन्त्रालयले २०७८ भदौ १८ मा भारतलाई कूटनीतिक नोट पठाउँदै घटनामा संलग्न एसएसबीका सुरक्षाकर्मीलाई कारबाहीको दायरामा ल्याउन र बेपत्ता धामीको परिवारलाई राहत दिलाउन माग गरेको थियो । कूटनीतिक नोटको जवाफ भारतले अहिलेसम्म नदिएको परराष्ट्र मन्त्रालय स्रोतले जनाएको छ । गौतम नेतृत्वको समिति गृह मन्त्रालयले घटनाको तेस्रो दिन साउन १७ मै बनाएको थियो । तीन पटक म्याद थपेपछि काम सकेको समितिले भदौ १५ मा गृहमन्त्री बालकृष्ण खाँणलाई प्रतिवेदन बुझाएको थियो । त्यसको तीन दिनपछि भदौ १७ मा भारतसँग कूटनीतिक संवाद गरी तुइन घटनामा संलग्नलाई कारबाहीको दायरामा ल्याउन गृहले परराष्ट्रलाई प्रतिवेदनसहित पत्र पठाएको थियो । त्यसको भोलिपल्ट परराष्ट्रले नेपालस्थित भारतीय दूतावासमार्फत भारतलाई कूटनीतिक नोट पठाएको थियो ।परराष्ट्र मन्त्रालयकी प्रवक्ता सेवा लम्सालले यस विषयमा आफूलाई पछिल्लो अवस्थाबारे जानकारी नरहेको बताइन् । त्यो त पुरानो कुरा भयो, भारतबाट पत्रको जवाफ आएनआएको बुझेर मात्रै भन्न सकिन्छ, उनले भनिन् । गृह मन्त्रालयका प्रवक्ता फणीन्द्रमणि पोखरेलले पनि धामी महाकाली नदीमा खसेर बेपत्ता भएको विषयमा परराष्ट्रबाट एक वर्षअघि कूटनीतिक नोट पठाएको बाहेक अरू विषय आफूलाई जानकारी नरहेको बताए । धामी बेपत्तालगत्तै जिल्ला प्रशासन कार्यालय दार्चुलाले तुइन काट्ने व्यक्ति पहिचान र कारबाहीका लागि पिथौरागढस्थित जिल्लाधिकारी (डिस्ट्रिक मेजिस्ट्रेट) लाई लेखेको पत्रको जवाफ भने आएको थियो । भोलिपल्ट पठाएको पत्रको जवाफमा भारतीय प्रशासनले घटनामा आफ्नो पक्षको संलग्नता इन्कार गरेको थियो । त्यसयता भारतले यस विषयमा कुनै जानकारी नेपाललाई गराएको छैन, परराष्ट्र मन्त्रालय स्रोतले भन्यो । भारतका लागि नेपालका पूर्वराजदूत नीलाम्बर आचार्य भने भारतीयका कारण आफ्नो देशको नागरिक नदीमा हेलिएर बेपत्ता भएको संवेदनशील घटनामा सरकार गम्भीर नदेखिनु दुःखद भएको बताउँछन् ।आफ्नो देशको नागरिक भारतीयका कारण नदीमा खसेर बेपत्ता भएको विषयमा कूटनीतिक नोट पठाएर मात्रै सरकारको जिम्मेवारी पूरा हुँदैन, उनले कान्तिपुरसँग भने, घटनामा संलग्नलाई पहिचान गरी कारबाहीको दायरामा ल्याउन भारत तयार नभएसम्म हामीले झकझकाइरहनुपर्छ । धामी तुइनबाट खसेर बेपत्ता भएलगत्तै दुवै देशका सुरक्षाकर्मी मिलेर संलग्नको खोजबिनमा लाग्ने गरी कूटनीतिक पहल हुनुपर्नेमा त्यसो नगरेर सरकारले कमजोरी देखाएको उनको भनाइ छ । पूर्वराजदूत आचार्यले भारतसँग औपचारिक, अनौपचारिक कोणबाट कुरा गरेर धामी बेपत्ता घटनामा संलग्नलाई कारबाहीको दायरामा ल्याउन पहल गर्न आवश्यक रहेको बताए । दुवै देशका सरकार र शीर्ष नेताहरूका लागि धामी तुइनबाट खसेको विषय औपचारिक छलफलको एजेन्डा पनि बनेको छैन । उक्त घटनापछि प्रधानमन्त्री शेरबहादुर देउवा र भारतीय समकक्षी नरेन्द्र मोदी तथा सत्तारूढ दलका शीर्ष नेताहरूले एकअर्काको देशमा भ्रमण गरिसकेका छन् । प्रधानमन्त्री देउवाले २०७८ चैत १८ मा भारतको औपचारिक भ्रमण गरेका थिए । त्यस्तै २०७९ जेठ २ मा भारतीय प्रधानमन्त्री मोदी लुम्बिनी भ्रमणमा आएका थिए । दुवै भ्रमणमा दुई देशका प्रधानमन्त्रीबीच भेटवार्ता भए पनि तुइन घटना प्राथमिकतामा परेन ।"
कोरोनाले दिनहुँ मृत्यु,"काठमाडौं (कास) कोरोना भाइरस संक्रमणका कारण केही दिनयता दिनहुँ मानिसको ज्यान गइरहेको छ । शनिबार दुई जना थपिएसँगै एक सातामै कोरोनाले ज्यान गुमाउनेको संख्या १२ पुगेको छ । साउन लागेयता १४ जनाको ज्यान गएको छ । कोरोना संक्रमण दर पनि उकालो लाग्दै गएको छ । संक्रमण दर साउन ८ मा ८९२ प्रतिशत रहेकामा साउन १२ मा १४१२ प्रतिशत र साउन १४ मा ११८४ पुगेको छ । विज्ञहरूले आगामी केही साता संक्रमण र मृत्यु संख्या बढ्ने बताएका छन् । प्रदेश १ मा २, वाग्मतीमा २९, गण्डकीमा १ र सुदूरपश्चिममा १ गरी जम्मा ३३ जना आईसीयू र वाग्मतीमा ४ जना भेन्टिलेटर गरी देशभरिमा ३७ जना सघन उपचारमा छन् । कोरोना संक्रमणले साउनमा ज्यान गुमाएका १४ मध्ये १२ जना खोप नलगाएका हुन् । खोप लगाएका दुई जनामध्ये १ जनाले एक मात्रा लिएका र मधुमेह तथा उच्च रक्तचापले ग्रस्त थिए भने अर्का ७५ वर्षीय पुरुषले पूर्ण मात्रा खोप लगाए पनि क्यान्सर, दम, उच्च रक्तचापलगायत स्वास्थ्य समस्यामा थिए । पछिल्लो समय खोप नलगाएकाहरूलाई अस्पताल भर्ना गर्नुपर्ने अवस्था देखिएको छ । मृत्युको जोखिमसमेत देखिएको छ, स्वास्थ्य मन्त्रालयका सहप्रवक्ता डासमीरकुमार अधिकारीले भने, खोप नलिएकाहरूले तुरुन्त खोप लगाउनुपर्यो । कोमर्बिडिटी (एकभन्दा बढी रोग) भएकाहरूलाई सकेसम्म संक्रमणबाट जोगाउन परिवार र समाजमा स्वास्थ्य सुरक्षाका मापदण्ड कडाइका साथ अपनाउनुपर्यो । खोप नलगाएकाहरूले खोप लगाएर शरीरमा रोग प्रतिरोधक क्षमता उत्पन्न नभएसम्म अर्थात् सामान्यतया कम्तीमा दुई सातासम्म कडाइका साथ स्वास्थ्य सुरक्षा मापदण्ड पालना गर्नुपर्ने उनले बताए । शनिबारसम्म मुलुकको कुल जनसंख्याको ७०५ प्रतिशत अर्थात् २ करोड १५ लाख ३० हजार ६ सय ७६ जनाले पूर्ण मात्रा खोप लिएका छन् भने ७३८ प्रतिशत अर्थात् २ करोड १५ लाख ३० हजार ६ सय ७६ जनाले कम्तीमा एक मात्रा खोप लगाएका छन् । त्यस्तै कुल जनसंख्याको २४८६ प्रतिशत अर्थात् ७२ लाख ५८ हजार ५ सय २९ जनाले अतिरिक्त मात्रा खोपसमेत लिइसकेको स्वास्थ्य मन्त्रालयले जनाएको छ ।"
अनलाइन सेवामा सुस्त सरकार,"पछिल्ला वर्षहरूमा बैंकिङ क्षेत्र तथा कतिपय सरकारी संस्थाहरूमा अनलाइन प्रणालीको प्रयोग बढिरहेको छ । कोभिडका बेला शैक्षिक संस्थाहरूले समेत अनलाइन कक्षा सञ्चालन गरेका थिए कतिपय सार्वजनिक सेवा पनि डिजिटल भएका थिए । कोभिड महामारीले अनलाइन प्रणालीको फाइदा सेवाग्राहीलाई राम्रैसँग महसुस गरायो । प्रविधिमा आएको परिवर्तनसँगै, अनलाइन सेवाको माग बढिरहेको पनि छ । तर, अनलाइन सेवा प्रणालीलाई सुदृढ बनाउने दिशामा सरकारी प्रयास भने अति निम्छरो छ । हाम्रा सार्वजनिक कार्यालयहरूले विद्युतीय शासनमा उल्लेखनीय फड्को मार्न सकेका छैनन्, जसको असर सुशासनमा परिरहेको छ । शासनप्रशासनमा प्रविधि प्रयोग हुनुपर्छ भन्ने आवश्यकता सरकारीस्तरबाटै महसुस गरी केही एप र अनलाइन प्रणाली विकास गरिएका त छन्, तर तिनको सन्तोषजनक उपयोग हुन सकेको छैन । सुधारको प्रयत्न पनि फितलो छ । २०७६ सालमा डिजिटल नेपाल फ्रेमवर्क बनाएर सरकारी सेवाप्रवाहलाई सरल बनाउने लक्ष्य राखे पनि सरकारी तयारी अझै तदनुरूप देखिँदैन । अहिले हरेक व्यक्तिको जैविक विवरणलाई समेत एकत्रित गरेर सरकारी तथा निजी सेवासुविधा घरघरमै पुर्याउने योजनासहित राष्ट्रिय परिचयपत्र वितरण भइरहेको छ । चालु आर्थिक वर्ष २०७९८० को बजेटमा सार्वजनिक सेवाप्रवाहलाई मुहाररहित, सम्पर्करहित र कागजरहित बनाउन आवश्यक प्रबन्ध मिलाइने भनिएको छ । अहिलेसम्म अभ्यासमा आएका डिजिटल पूर्वाधारहरूबाट सेवाग्राहीहरूले वाञ्छित सुविधा पाउन नसकेको सन्दर्भमा सरकारको नवघोषणा कति कार्यान्वयनमा आउँछ, प्रश्न छ । सार्वजनिक अनलाइन सेवा कतिसम्म भद्रगोल छ भन्ने जान्न यातायात व्यवस्था विभागको कामकारबाहीलाई नियाले पुग्छ । कोभिडकालमा बाध्यतावश, सवारी अनुमतिपत्रका लागि अनलाइन आवेदन खुला गरियो तर जैविक विवरण बुझाउन कार्यालय नै धाउनुपर्थ्यो, अझै पर्छ । सेवाग्राहीलाई विवरण बुझाउन, लिखित र प्रयोगात्मक परीक्षा दिन दिनभरि लाइनमा बसाइन्छ । कार्यालयमै बोलाएर, लाइन बसाएर विवरण उसै गरी बुझाउनुपर्ने यस्तो अनलाइन अभ्यास अन्य सरकारी कार्यालयमा पनि भेटिन्छ । अर्को, दुई वर्षअघि सवारीसाधन अनुमतिपत्रका लागि अनलाइन फारम भरेकाहरूले अझै परीक्षा दिन पाएका छैनन् । यसअघि अत्यधिक चापका कारण सर्भरमा समस्या आएकाले सेवा बन्द गर्नुपरेको थियो, कहिले बिहानबेलुका मात्र चलाउनुपरेको थियो । मागअनुसार अनलाइन सेवा प्रणालीको क्षमता विस्तारमा ध्यान नदिने रोगबाट सबैजसो सरकारी कार्यालय ग्रस्त छन् । यातायात विभागकै उदाहरण हेरौं त्यहाँ पैसा लिएर अनुमतिपत्र बनाइदिन बिचौलियाहरू कर्मचारीको मिलेमतोमा सक्रिय रहेका प्रमाण छताछुल्ल भएका छन् । सेवा डिजिटल बन्नेबित्तिकै कर्मचारी र बिचौलियाको भूमिका स्वतः कम हुने भयो, प्रक्रिया पारदर्शी हुने भयो, भ्रष्टाचार पनि कम हुने भयो, त्यही भएर यस्तो सुधार प्रशासनतन्त्रमा हाबी बिचौलियाका लागि मान्य देखिन्न, र त्यसलाई चिर्ने अभिरुचि प्रशासन संयन्त्रमा पनि देखिन्न । सार्वजनिक क्षेत्रलाई सरल र आधुनिक नबनाउन बिचौलिया प्रवृत्ति र पारदर्शी बन्न नचाहने प्रशासनतन्त्र दुवैको भूमिका उत्तिकै छ ।केहीअघिसम्म, नेपालजस्तै परिस्थितिबाट ग्रुजेका, आर्थिक विकास र भ्रष्टाचारको सूचकांकमा हाम्रै हाराहारीमा रहेका भुटान, बंगलादेश, कम्बोडिया, रुवान्डा, युगान्डा र म्यान्मारले डिजिटल सरकारको राम्रो अभ्यास गरिरहेका छन् । संयुक्त राष्ट्रसंघको पछिल्लो ईगभर्मेन्ट इन्डेक्स२०२० मा नेपाल राष्ट्रसंघमा आबद्ध कुल १९३ देशमध्ये १३२ औं स्थानमा छ भने, उल्लिखित विकासोन्मुख देशहरू सयको हाराहारीमा पुगिसकेका छन् । सरकारी सेवा वितरणमा सूचना प्रविधिको उपयोग, अनलाइन सेवाको क्षमता विस्तार, गुणस्तर अभिवृद्धि, दूरसञ्चार प्रणालीको ढाँचा र डिजिटल साक्षरताको क्षेत्रमा तिनले व्यापक सुधार गरेका छन् । भारतमै पनि विभिन्न राज्यले आआफ्ना डिजिटल प्रणाली बनाएर जन्मदर्ता, शैक्षिक प्रमाणपत्र, सवारीचालक अनुमतिपत्रलगायत कागजपत्र मोबाइलको स्क्रिनमै पुर्याएका छन् । आईटी कम्पनीको विस्तार र दक्ष जनशक्तिमा भारतले गरेको लगानी र हाम्रो परिवेशको तुलना हुन पक्कै सक्दैन, तर इच्छाशक्ति भएमा नेपालले पनि यति कार्य गर्न नसक्ने होइन । सरकारी वेबसाइट र एप्लिकेसनहरू त्यहाँको जस्तै चुस्त र सेवाग्राहीमैत्री बनाउने विषय नेपालको क्षमताबाहिरको कुरा होइन । अनलाइन प्रणालीमा सफलता पाइरहेका देशका सफल अभ्यासको अनुसरण नेपालले पनि गर्नुपर्छ । डिजिटल रूपान्तरणका लागि सँगसँगै गर्नुपर्ने अर्को काम हो इन्टरनेटको पहुँच वृद्धि र साक्षरतामा लगानी । कतिपय दुर्गम भेगमा अझै इन्टरनेट सुविधा पुर्याउन सकिएको छैन । सार्वजनिक सेवाप्रवाहलाई कसरी सेवाग्राहीसम्म सहजै पुर्याउने भन्नेमा सरकार स्वयंले गृहकार्य त गर्नुपर्छ नै, सेवाग्राहीलाई सेवा लिन सक्षम बनाउने पाटोमा पनि उत्तिकै पहल गर्नुपर्छ । सार्वजनिक सेवालाई प्रविधिअनुकूल बनाउँदै गर्दा सरकारसित कसरी गर्ने भन्ने ठोस योजना पनि हुनु अपरिहार्य छ । सर्वसाधारणको डिजिटल साक्षरताको क्षेत्रमा ध्यान नपुगेमा अरू तयारी पुग्दा पनि सेवा प्रभावकारी हुन नसक्ने पक्षमा सरकार सचेत रहनुपर्छ । अझ, अनलाइन प्रणाली कत्ति पनि नभएका सरकारी कार्यालयबाट सेवा लिन भोग्नुपर्ने सास्ती वर्णन गरीसाध्य छैन । सर्वसाधारणलाई जानीजानी सजाय दिएझैं लाग्ने यो अवस्थामा परिवर्तन जरुरी छ । आधुनिक समाज प्रविधिको प्रभावकारी उपयोगले मात्र सफल हुन सक्छ । विकासको आधुनिक अवधारणामा अनलाइन प्रणालीले दिने पारदर्शी र चुस्त सेवाको महत्त्वलाई अन्य देशले जस्तै हाम्रा राजनीतिक दल तथा सरकारले पनि बुझ्न आवश्यक छ ।"
छानबिन समितिको निरीहता,"पूर्वअर्थमन्त्री शर्मालाई सुनियोजित सफाइ समाचार आम मानिसका लागि अपेक्षित नै थियो । जस्तै गम्भीर प्रकृतिका घटना हुँदा पनि सत्यतथ्य पत्ता लगाउन सरकार पछि नपर्ने सरकारी भनाइ हुने र अन्त्यमा मुद्दा थन्किने गरेका थुप्रै उदाहरण नपाइने होइनन् तर पूर्वअर्थमन्त्रीले बजेट पेस हुने अघिल्लो मध्यरातमा अनधिकृत व्यक्ति बोलाएर करका दर हेरफेर गर्न लगाएको भन्नेमा वास्तविक तथ्य पत्ता लगाउन गठित संसदीय विशेष समितिले जसरी हचुवा तवरले आफ्नो काम सक्यो यो एतिहासिक नै हुनेछ । यो घटनाबाट मुलुकको समग्र शासकीय क्षमताकै उपहास भएको छ । विकास र सुशासनको कुरा गरेर नथाक्ने नेतृत्व वर्ग र काम गराइको यस्तो निरीहतालाई हेर्ने हो भने नेपालको राजनीतिले मुलुकलाई कहाँ पुर्याउँदै छ भन्ने अनुमान सबै सचेत नागरिकले गर्ने बेला आएको छ । महेशप्रसाद ढुंगाना, नयाँबानेश्वर, काठमाडौं"
सीमाको कष्ट,"पछिल्लो समय सीमा सुरक्षाको नाममा प्रहरीले सीमा सुरक्षाको सट्टा सर्वसाधारणलाई भन्सारमा सास्ती दिने गरेका छन् । सीमाका प्रहरी बलबाट सर्वसाधारणले सास्ती पाइरहेका समाचार आइरहन्छन्, हाम्रो भोगाइ पनि यस्तै छ । सीमानजिक बस्नेहरूले प्रायः भारतीय बजारबाट सामान खरिद गर्छन् । भोजभतेर, विवाह, विभिन्न पर्वका लागि चाहिने सामान उतैको बजारबाट ल्याउने गर्छन् तर सीमा सुरक्षाको नाममा प्रहरीले ती सामानको भन्सार तिर्न भन्दै धम्क्याउँछन् । उनीहरूले धम्क्याउनुको कारण हो अतिरिक्त कमाउन खोज्नु, धम्क्याएपछि घूस माग्न पनि सजिलो हुन्छ । यस्तो व्यवहार दिनैपिच्छे सीमानाकामा भोग्नुपर्छ । तर सुधार्नेतर्फ प्रहरी प्रशासनको ध्यान गएको छैन । अब प्रहरीबाट हुने यस्ता गतिविधि तत्काल बन्द गरी सरकारले सर्वसाधारणलाई शान्ति सुरक्षाको अनुभूति दिन सक्नुपर्छ । मनोजकुमार शर्मा, अर्नामा५, सिरहा"
एसईईको ऐनामा शिक्षा मन्त्रालयको अनुहार,"१ यसपल्टको एसईई नतिजा कोभिडका कारणले खस्किएको भन्ने शिक्षा मन्त्रालय र राष्ट्रिय परीक्षा बोर्डका पदाधिकारीहरूको तर्क अत्यन्तै हल्का र हास्यास्पद टिप्पणी मान्नुपर्छ । किनभने उनीहरूलाई यो देशको सरकारी शिक्षाको स्तर खस्कनुमा आफ्नै कारणचाहिँ थाहा रहेनछ वा ढाकछोप गर्न चाहन्छन् ।२ शिक्षा मन्त्रालय केका लागि ? मन्त्रीलाई झन्डा हल्लाउन ? कि सचिव, सहसचिवलाई हाकिम भएर सरकारी चिल्ला गाडी चढ्न ? कि विदेश भ्रमण गर्न ? यतिबाहेक यो देशका अति गरिब जनताका छोराछोरीले पढ्ने सरकारी शिक्षा सुधारका लागि तिमीहरूले केके गर्यौ ?३ अंकमापन प्रणालीलाई अक्षरांकन प्रणालीमा बदल्दैमा गुणस्तर हुन्छ ? कि अक्षरांकन प्रणाली अनुसारको शैक्षिक प्रक्रिया पनि केही हुन्छ ? विद्यालयको अवस्था उही, प्रधानाध्यापक नियुक्त गर्ने प्रक्रिया उही, पाठ्यक्रम उही, पठनपाठन उही, मूल्यांकन पद्धति उही, अनि अक्षरांकन प्रणालीको धाक ?४ त्यही अक्षरांकन प्रणाली पनि सुधार हुन्थ्यो यदि शिक्षामन्त्रीले आफ्नो निर्णयमा अडिग हुन सकेको भए । २०७३ साल साउन १ गतेको शिक्षा मन्त्रालयको निर्णयले शिक्षामा गुणस्तरका लागि अक्षरांकनको राम्रै थिति बसाल्न खोजेको थियो नि तर निर्णय गरेको १४ दिन पनि नबित्दै दाताहरूको दबाबमा गुणस्तर खस्कने निर्णय गर्न शिक्षामन्त्री किन राजी भए ?५ किन यो देशका बालबालिकाको गुणस्तरीय शिक्षा पाउने हकमाथि कुठाराघात गरियो ? अनि शिक्षकले पढाएनन्, प्रधानाध्यापकले राम्रो काम गरेनन्, कोभिडले असर पर्यो भनेर अर्कातिर औंला ठडाउन मिल्छ ?६ शिक्षक र प्रधानाध्यापकले जिम्मेवारी अनुसार काम गर्न नसकेको भए शिक्षा मन्त्रालय किन रमिते बनेर बसिरह्यो त ? के यसमा तिमीहरूको दायित्व छैन ?७ अक्षरांकन पद्धतिले गुणस्तरमा खासै योगदान गरेन भनेर शिक्षा मन्त्रालयले २०७८ को एसईई परीक्षादेखि नै लागू हुने गरी भनेर यौटा निर्देशिका जारी गर्यो ३५ अंकभन्दा कम ल्याउनेको ग्रेडिङ नगर्ने, प्रयोगात्मक र सैद्धान्तिकमा छुट्टाछुट्टै उत्तीर्ण हुनुपर्ने भनेर । के यो गलत निर्णय थियो त ? तर फेरि शिक्षामन्त्रीको ठाडो आदेशमा संख्यात्मक उत्तीर्ण दर बढी देखाउन नै राष्ट्रिय परीक्षा बोर्ड लागिपर्यो अनि उही २०७३ को पुनरावृत्ति ।८ के हुन्थ्यो ३५ भन्दा कम अंक ल्याउने कुनै पनि विषयका विद्यार्थीलाई दुई महिना विशेष कक्षा सञ्चालन गरेर पुनः परीक्षा लिई कक्षा ११ पढ्ने अवसर दिएको भए ? गुणस्तर बढ्थ्यो कि घट्थ्यो ? ऋणको भारी बोकेर विद्यालय सञ्चालन गर्ने शिक्षा मन्त्रालयले विद्यार्थी क्षमता वृद्धिका लागि यति पनि गर्न सक्ने आँट गरेन भने शिक्षा मन्त्रालय केका लागि ? अझै पनि सहयोग गर्न सक्छौ त्यस्ता कमजोर विद्यार्थीलाई । छ कुनै योजना ? आगामी ५ वर्षका लागि दाताले विद्यालय शिक्षाका लागि दिने भनिएको एक खर्ब रुपैयाँको प्रयोजन के त त्यसो भए ?९ शिक्षा मन्त्रालयभित्र कोभिड पसेको दशकौं भइसक्यो भनेर स्विकार्ने हो भने हामी पनि स्विकारौंला, हो कोभिड नै यस वर्षको एसईई नतिजाको पनि जड हो भनेर । उदाहरण हेर, तिमीहरूले नै गर्ने गरेको स्तरीकृत परीक्षाको एक दशकको नतिजा । आफ्नो अनुहार त्यहीँभित्र देख्नेछौ । त्यसमा केही सुधार गरेका छौ ? अहिलेको एसईई नतिजाले त तिमीहरूलाई नांगो पारेको मात्रै हो ।१०जबसम्म सक्षम प्रधानाध्यापक नियुक्त गर्दैनौ, विद्यालयलाई राजनीतिक अखडा बनाउँछौ, विद्यालयलाई सुशासनमा सघाउँदैनौ, विद्यालयभित्रको शैक्षिक क्रियाकलापको गुणस्तरका लागि काम गर्दैनौ, विद्यालयलाई नै सक्षम बनाएर विद्यार्थी मूल्यांकनको जिम्मा दिंदैनौ, कक्षा १० को परीक्षा पनि केन्द्रले लिनुपर्ने मान्यता बोकिराख्छौ, त्यतिखेरसम्म तिमीहरू यसरी नै नांगिरहनेछौ । मनप्रसाद वाग्ले, मीनभवन, काठमाडौं"
"बीपी विचार, कांग्रेस र सत्ता गठबन्धन","पाँचदलीय सत्ता गठबन्धनलाई आसन्न संसदीय चुनावमा पनि निरन्तरता दिने भनेर नेपाली कांग्रेसले औपचारिक निर्णय गरिसकेको छ । तर त्यो निर्णयप्रति कांग्रेसजन खुसी छैनन् । पाँचदलीय गठबन्धनभित्र अर्को वाम उपगठबन्धनको उपक्रम पनि छ । ठूला नेताको स्वार्थभन्दा बढी केही छैन यसको अन्तर्यमा । लाग्छ, मुलुकमा चुनाव होइन, बाँदरनाचको मञ्चन भइरहेछ । काठमाडौंमा मात्र होइन, बाहिर पहाड र मधेशमा पनि मैले यो पटक मतदातामा असाधारण प्रकृतिको जागरण देखेको छु । मतदातालाई दासको व्यवहार गर्ने पार्टी र तिनका नेताहरूप्रति विद्रोहको मनस्थितिमा उनीहरू पुगेका देखिन्छन् । यस पटक चालीसौं बीपी स्मृति दिवसका सन्दर्भमा प्रजातान्त्रिक विचार समाजले आयोजना गरेको स्याङ्जा र पोखराको कार्यक्रममा मैले बीपी कोइरालाका विचार र नेपालको वर्तमान राजनीतिका बारेमा प्रवचन दिने तथा सहभागीहरूसँग अन्तरक्रिया गर्ने अवसर पाएँ । विषय र सहभागी दुवै हिसाबले ती कार्यक्रम मेरा लागि पनि महत्त्वपूर्ण थिए । केही समयदेखि म बीपीको चेतना र चिन्तनको पक्षलाई पुनरुत्खनन गर्न खोज्दै छु । पहिलो त, यो अन्तरक्रिया मेरा लागि लाभप्रद हुने नै भयो । विचार समाजको कार्यक्रममा पार्टीबाट लाभ लिने लर्कोभन्दा नेपाली कांग्रेसको सिद्धान्त र आदर्शले प्रेरित मानिसको सहभागिता बढी हुने गर्दछ । दोस्रो, मुलुक संसदीय चुनावको पूर्वसन्ध्यामा छ । यस्तो अन्तरक्रियाका माध्यमबाट थोरै संख्यामा भए पनि नेपाली कांग्रेसनिकट मतदाताको भावना र बौद्धिक समुदाय एवं स्थानीय कार्यकर्ताको अभिमत प्रत्यक्ष जान्ने यो राम्रो अवसर पनि थियो । प्रजातान्त्रिक विचार समाज लोकतन्त्रवादीहरूको वैचारिक मञ्च हो । यसमा सामान्यतया नेपाली कांग्रेसको विचार र आदर्शप्रति आस्था राख्ने प्राध्यापक, शिक्षक, चिकित्सक, इन्जिनियर लगायत विभिन्न पेसा तथा व्यवसायका बौद्धिकहरू संलग्न छन् । यसका कार्यक्रमहरूमा नेपाली कांग्रेसको नेतृत्व पंक्तिमा रहेकाहरू पनि सहभागी हुन्छन् । पोखरा र स्याङ्जामा पनि केन्द्रीय सदस्य लगायत पार्टीका स्थानीय नेता तथा कार्यकर्ताहरू उपस्थित थिए ।संघ र प्रदेशमा पाँचदलीय सत्ता गठबन्धन छ । संघमा नेपाली कांग्रेसका सभापतिको प्रधानमन्त्रित्वमा गठबन्धन सरकारमा छ । भरखरै सम्पन्न स्थानीय चुनावमा यही गठबन्धनको उपयोग गरेर नेपाली कांग्रेसले सबैभन्दा बढी पालिकामा विजय पनि हासिल गरेको छ । गठबन्धनबिना चुनावमा नेपाली कांग्रेसको कुनै भविष्य छैन भन्ने एउटा त्रस्त चित्र काठमाडौंमा नियोजित रूपमा कोरिँदै छ । तर नेपाली कांग्रेसमा आफैंभित्र चरम द्वन्द्व छ । उनीहरूमा ठूलो प्रश्न छ के केही सिट बढाउनु र सत्तामा टिकिरहनु नै नेपाली कांग्रेसको उद्देश्य हो वा यसका केही राजनीतिक, आर्थिक, सामाजिक अभीष्ट पनि छन् । नेपाली कांग्रेसको राजनीतिमा सत्ताबाहेक केही आदर्श र नैतिक मूल्य छन् कि छैनन् ? स्याङ्जा र पोखराका कार्यक्रममा यस्ता धेरै प्रश्न उठे । यस्ता प्रश्न एमाले र माओवादीका मतदातामा पनि उठ्नुपर्ने हो, सायद उठिरहेको होला ।राजनीतिक दलका लागि चुनावमा हारजित मात्र ठूलो कुरा होइन । कुनै बेला भारतीय जनता पार्टीले दुई सिट मात्र जितेको थियो । पार्टीलाई आफ्नो ठाउँमा सुरक्षित राख्न सके नेपाली कांग्रेसजस्तो पार्टीलाई सत्ता धेरै टाढाको कुरा होइन । वर्तमान सत्ता गठबन्धन पूर्ववर्ती केपी ओली सरकारले संविधानविरुद्ध गरेको आक्रमणको तत्कालीन उपज थियो । त्यस बेला अर्को विकल्प पनि थिएन । यसको निरन्तरता अब केवल चारपाँच जनाको स्वार्थबाहेक केही कामको छैन । यो गठबन्धनले के पो राम्रो काम गरेको छ र यसलाई निरन्तरता दिने ? प्रतिनिधिसभा विघटनबाहेक ओलीका कुन दुष्प्रवृत्तिबाट यो सरकार र गठबन्धन मुक्त छ ?चार साताअघि (असार १९ गते) यसै स्तम्भमा मैले बीपी कोइरालाको उद्धरण गर्दै राजनीतिमा भुइँफुट्टा वर्गको सन्दर्भ उठाएको थिएँ । त्यसले धेरै कांग्रेसजनमा अपेक्षित प्रभाव पारेको रहेछ । त्यसले पनि उत्प्रेरित गरेको रहेछ पोखरा र स्याङ्जा विचार समाजका साथीहरूलाई मेरो कुरा सुन्न । यी दुवै ठाउँका कार्यक्रममा धेरैजसो जिज्ञासा बीपीको विचार एवं आजको राजनीति, प्रजातान्त्रिक समाजवाद र चुनावी गठबन्धनका बारेमा केन्द्रित थिए । यी विषयमा कैयौं कुरा त्यहाँ प्रस्ट्याउन खोज्दाखोज्दै पनि बाँकी रहे । सामयिक र आम महत्त्वको विषय भएकाले आज यो स्तम्भमा त्यसकै थप विवेचना गर्नु उपयुक्त होला भन्ने लागेको छ ।पहिले समाजवादको कुरा गरौं । एउटा समय थियो जुन बेला नेपाली कांग्रेसको समाजवादले युवाहरूलाई आकर्षित गर्दथ्यो । आजका युवालाई नेपाली कांग्रेसमा केले आकर्षित गर्छ म भन्न सक्तिनँ, तर समाजवादले पक्कै होइन, यो म बिनाद्विविधा भन्न सक्छु । सत्ताको हरियो घाँसबाहेक अहिले नेपाली कांग्रेसले देखाउने कुरा केही छजस्तो मलाई लाग्दैन । बालुवाटारवरिपरि त्यो घाँस चर्न जानेहरूको भीड मैले २०४८ सालदेखि देख्दै आएको छु । त्यसैले अहिले बीपीले भनेको समाजवाद नेपाली कांग्रेसका सत्तासीनहरूलाई काम नलाग्ने, थोत्रो र अव्यावहारिक लाग्छ ।समाजवाद होस् वा अरू कुनै सिद्धान्त, त्यो यात्राले राजनीतिमा निकै ठूलो साधना र कर्म खोज्दछ । त्यो साधना नगर्ने र आत्मविश्वास नहुनेले राजनीति गर्नुको कुनै अर्थ हुँदैन भन्थे बीपी । त्यही निष्ठाले उनलाई जेलको कालकोठरी र फाँसीको फन्दामा पुग्दा पनि हल्लाउन सकेको थिएन । बीपीले भनेको समाजवादको अन्तर्य नबुझ्ने हो भने उनले दिएका उदाहरणहरू राजनीति गर्छु र विकास गर्छु भन्नेहरूका लागि अप्रासंगिक लाग्न सक्छन् । बीपीको समाजवादको केन्द्रमा सधैं गाउँ र किसानको उदाहरण हुन्थ्यो । सफा र स्वावलम्बी गाउँ, अनि स्वस्थ, शिक्षित र सुखी ग्रामीण परिवारको परिकल्पना थियो उनको समाजवादमा । अब त्यो गाउँ कहाँ खोज्ने ? नेताहरू स्मार्ट सिटी र मोनो रेलको सपना बाँड्छन् । युवाहरू गाउँबाट पलायन भएका छन् । कृषिसँग उनीहरूको सम्बन्ध टुटेको छ । विश्व बजारीकरणको प्रभाव र विस्तारले नेपाली जनजीवन पनि ग्रस्त छ ।बीपी विकासको ठूला संरचनाको विपक्षमा थिए । आफ्नो आवश्यकता र औकातभन्दा ठूलो विकासको कुरा उनले गरेनन् । बीपीको समयमा आजजस्तो विश्व बजारीकरण भइसकेको थिएन, तर उनले विश्वमा भइरहेको विकास र त्यसको प्रकृति नदेखेका, नजानेका थिएनन् । युरोप, अमेरिकाको विकासलाई उनले कहिल्यै नमुना मानेनन् । चर्चित सिंगापुर मोडेल मा बीपीको विश्वास थिएन । भोगवादी प्रवृत्ति बढाउने भनेर उनले त्यसको सधैं आलोचना गरे । उनी भन्थे, म त्यस प्रकारको सम्पन्नताको प्रवेश हुन दिन्नँ । म ठूला होटलहरू बनाउन दिन्नँ । म तिनका विरुद्ध छु । किनभने तिनले युवाहरूको मनलाई भ्रष्ट पार्दछन् । त्यसबाट हुन जाने राष्ट्रिय क्षतिको जुन मूल्य छ, त्यसको विचार गर्नुपरेको छ ।पछिल्ला दिन (२०३५३८ साल) ताका बीपीका अन्तर्वार्ताहरूमा विकासको स्थूल रूप अर्थात् ठूला सडक, ठूला हवाईजहाज, हवाई मैदान, ठूला भवन, ठूला उद्योग, मेसिनप्रति व्यापक असहमति अभिव्यक्त हुन्थ्यो । विकास र आधुनिक सुविधाबाट वञ्चित हामीलाई यी कुरा त्यति प्रिय लाग्दैनथे । अहिले कतिलाई यी कुरा आदिम युगको एउटा पागल बूढाको फतफतजस्तो लाग्छ होला । तर बीपीमा विकासको नाउँमा मान्छेको विस्थापन र प्रकृतिको अत्यधिक दोहनप्रतिको संवेदनशीलता र सचेतना थियो । विकासको यो बीभत्स रूपबाट आज युरोप आफैं तर्सिराखेको छ । तातिँदै गएको पृथ्वी र जलवायु परिवर्तनको प्रकोप विश्वव्यापी रूपमा बढिरहेको छ ।अहिले नेपालमै पनि जुन विकास भएको छ, त्यसले जीवनलाई सजिलो त पक्कै बनाएको छ, तर नेपालीलाई आफ्नै माटोबाट अलग गर्न थालेको पनि छ । उसको संस्कृति उच्छेदन भइरहेको छ । विकासको नाउँमा जे उपलब्ध छ, त्यसमाथि उसको नियन्त्रण छैन, त्यो उसको उत्पादन पनि होइन । ऊ केवल उपभोक्ता मात्र हो । तर ऊ दिनप्रतिदिन त्यसैप्रति आश्रित र निर्भर हुँदै गएको छ । त्यसमा विनिमेय वस्तुको उत्पादन, व्यवस्थापनमा हाम्रो भूमिका र सहभागिता शून्य छ । हाम्रो हैसियत कुल्ली बराबरको पनि छैन । हाम्रो अवस्था पाउन्जेल खाऊँ भन्नुबाहेक केही छैन । त्यसैले अहिले श्रीलंकाको संकटबाट नेपालीहरू अत्यधिक त्रस्त छन् । पहिले कोभिड र अहिले रुसयुक्रेन युद्धले जनता महँगीको अत्यधिक चापमा छन् । बाहिरी आयातमा निर्भर हाम्रो जीवन कति जोखिमपूर्ण छ भन्ने तथ्य टड्कारो भएको छ । सानै भए पनि हाम्रो आफ्नो कृषि र औद्योगिक उत्पादन हुन्थ्यो त स्थिति यति विधि भयावह हुने थिएन ।यदि उद्देश्यको अन्तर्यमा पस्न सक्ने हो भने बीपीले भन्ने गरेको गाउँकेन्द्री समाजवादको महत्त्व अहिले पनि कम छैन, अरू बढेको छ । उजाडिँदै गएको गाउँलाई पुनः हराभरा बनाउन सकिन्छ । विदेशमा ऊर्जाशील युवाको निर्यात हाम्रो हितमा छैन, नेपाली युवाको हितमा छैन । वैदेशिक रोजगारीबाट आर्जित विदेशी मुद्रा नवधनाढ्य भुइँफुट्टा वर्गको मोजमस्तीको साधन भएको छ । वैदेशिक रोजगारीमा जानेले बजारमा सिमेन्टको एउटा घर त ठड्याएको होला, तर उसको सामाजिक र पारिवारिक जीवन विशृङ्खलित भएको छ, भविष्य असुरक्षित भएको छ । बीपीले औंल्याएको राष्ट्रिय क्षति यहाँ प्रस्ट देख्न सकिन्छ । यस्तो दासत्वमुखी धन्दा तुरुन्तै बन्द गर्नुपर्छ र देशभित्रै विकल्प खोज्नुपर्छ । त्यो गाउँकेन्द्री समाजवादबाट सम्भव छ । बीपीको विचार र आजको राजनीति मेल खाँदैन, यसको दूरी झन्झन् बढ्दो छ । राजनीतिक प्रणाली बीपीको विचारअनुसारकै छ, तर यसको अभ्यास भने नितान्त फरक छ, प्रतिकूल नै छ भन्न सकिन्छ । गणतन्त्र वा संघीयताका कारण यो भएको होइनÙ नेतृत्वमा बस्नेको नालायकी, अविवेकी र निजी स्वार्थलम्पट व्यवहारले गर्दा हो । लोकतन्त्रको नाउँमा राजनीति कमाउ धन्दा भएको छ । चाहे कांग्रेस होस् वा कम्युनिस्ट, राजनीतिक दलहरू अहिले आफ्नो उद्देश्यबाट विमुख भएका छन्, चरित्र गुमाएका छन् । जसरी पनि सत्ता कब्जा गर्नु र त्यसलाई निरन्तरता दिनु नै राजनीतिको धन्दा बनेको छ । गठबन्धन गरेर होस् वा नगरेर, संघीय संसद् र प्रदेशसभामा केही सिट बढाउँदैमा नेपाली कांग्रेस आफ्नो मूल उद्देश्य र चरित्रमा फर्किने सम्भावना छैन । कम्युनिस्ट राजनीति त झनै नौटंकी साबित भएको छ । आजको विश्वमा मार्क्सले परिकल्पना गरेको न साम्यवादी सिद्धान्त छ, न कम्युनिस्ट पार्टी नै । यो केही मुट्ठीभर व्यक्तिले सत्ता कब्जा गर्ने प्रपञ्च मात्र हो ।हाम्रा दलहरूमा नेतृत्वको जुन संरचना छ र त्यहाँ जसको प्रभुत्व छ, सुधार सम्भव छैन । शीर्ष नेताका नाममा नेपालको राजनीति र राज्यसत्ताको कज्याइँ गर्दै आएका आधा दर्जन व्यक्तिलाई यो चुनावबाट मतदाताले बिदा गर्न सक्नुपर्छ । विद्रोहको आवश्यकता छ नेतृत्वमा विद्रोह, उम्मेदवारीमा विद्रोह, मतदातामा विद्रोह । नेताले खल्तीबाट उम्मेदवार दिने, मतदाताले पार्टी निष्ठाका नाममा मत दिइरहनुपर्ने सामन्तवादी मालिक र दासप्रथाजस्तो चुनावको अब काम छैन । गगन थापाले कांग्रेस संसदीय दलको आगामी नेतृत्वमा उम्मेदवारी दिने घोषणा गरेका छन् । यो स्वागतयोग्य कुरा हो । देउवाको ठाउँमा गगन आउने हल्ला गर्दैमा मतदाता उत्साहित हुने कुरा छैन । संसद्मा कति नयाँ अनुहारसहित उनी आउँछन्, उनको टिम कस्तो हुन्छ, त्यो पनि उत्तिकै महत्त्वको हुन्छ । देउवाको विरासतमा आउने सांसदबाट न उनी नेता बन्छन्, न उनले चाहेजस्तो काम नै गर्न सक्छन् । के उनले सक्छन् समाजका विविध क्षेत्रमा देखिने विश्वासलाग्दा पचास जना ताजा अनुहारका उम्मेदवारको नाम लिन, जो पार्टीका सनातनी सदस्यभन्दा लोकतन्त्रवादीका रूपमा समाजमा चिनिएका सफा र सक्षम व्यक्ति मानिन्छन् ? के नेताको कोटरीभन्दा बाहिर संसद्मा पुग्न कोही नेपाली योग्य छैन ?कांग्रेस, कम्युनिस्ट र आभा गुमाएका उही पुरानै अनुहारबाट वाक्कब्याक्क भएका युवाहरू अहिले विकल्प दिन भनेर सक्रिय हुन थालेका छन् । अक्सफोर्डमा पढाइ पूरा गरेर फर्केका युवा इन्जिनियर सागर ढकालले शेरबहादुर देउवालाई दिएको चुनावी चुनौती मलाई मन परेको छ । उनलाई मेरो शुभकामना पनि छ । तर यो नै विकल्प होइन । कुनै व्यवसाय र घटनामा कसैले केही चर्को स्वर गर्दैमा राजनीतिक व्यक्तित्वको निर्माण हुँदैन । कांग्रेस, कम्युनिस्टको विकल्पको राजनीति निकै लामो यात्रा हो । अधैर्य र अस्थिर मानसिकताले त्यो यात्रा तय हुन सक्तैन । विकल्प खोज्नेहरूले आफ्नो राजनीतिक, आर्थिक र सामाजिक रूपान्तरणको सोचलाई पनि प्रस्ट्याउन सक्नुपर्छ । आफ्नो चरित्रलाई खुला राख्नुपर्छ । मुलुकको अग्रगामी परिवर्तनलाई दिशा दिने सोच चाहिन्छ, प्रतिक्रिया र सन्दिग्ध व्यवहारबाट ग्रस्त भएर होइन ।"
महिलामाथिको अस्वीकार्य बन्देज,"मेरी उनीलाई मुद्दती खातामा आफ्नी श्रीमतीका नाममा रकम जम्मा गरिदिनुहोस् र उनको अनुहारमा कहिल्यै नदेखिएको खुसी अनुभव गर्नुहोस् । रकम जम्मा गर्न महिलाहरूलाई आकर्षित गर्ने योजनाबारेको एउटा बैंकको विज्ञापनको मोटो सन्देश यस्तै छ । त्यसका लागि बनाइएको विज्ञापन टेलिभिजन, एफएम र रेडियोहरू, अनलाइनहरू, युट्युब, फेसबुक जताततै बज्छ, देखिन्छ । विज्ञापनमा एउटा युवा लोग्ने घरमा प्रवेश गर्छ, पत्नी यसै ठुस्किएजस्ती देखिन्छे । पुरुष गीत गाउँदै प्रेमप्रस्ताव गर्न सिनेम्याटिक शैलीमा घुँडा मार्छ, आशिकले आफूले मन पराएकी यौवनाको हातमा चुम्बन गरेर प्रेमप्रस्तावका रूपमा गुलाफको फूल टक्र्याएको जस्तो गरेर पाँच लाख रुपैयाँ बैंकमा जम्मा गरिदिएको प्रमाणपत्र दिन्छ । एक छिनअघिसम्म ठुस्किएकी पत्नी औधी खुसी देखिन्छे र पतिको छातीमा टाँसिन पुग्छे । विज्ञापनमा त्यसपछि पत्नीहरूलाई आर्थिक रूपले समृद्ध बनाउन सबैका लोग्नेहरूले यस्तो खाता खोलिदिऊन् भन्ने सन्देश दिने प्रयास गरिएको छ । जीवनसाथी कस्तो ? बैंकको विज्ञापनमा आउने पुरुष जस्तो कमाउने र महिलाजस्तो पैसा पाएपछि रमाउने ! बैंकका लागि यस्तो विज्ञापनका माध्यमबाट ग्राहकहरूलाई आकर्षित गर्नु, मानिसहरूमा बचत गर्ने बानी बसाल्नु राम्रै हो, व्यावसायिक दृष्टिले । यस्सो हेर्दा कुरा त राम्रो होÙ पतिपत्नी खुसी हुनु, आर्थिक भविष्य पनि सुरक्षित पार्दै जानु ! तर यो विज्ञापन हेर्दा मेरो मनमा भने केही जिज्ञासा उब्जिरहन्छन् । विज्ञापनमा पुरुषले कमाउने, महिला घरमा बस्ने, महिलाका लागि पनि पुरुषले बचत गरिदिने र यसो गर्दा परिवार खुसी हुने सन्देश दिइएको छ । हाम्रो समाजको मनोविज्ञान निर्माण गर्ने यस्ता विज्ञापनहरूले कस्तो पुरुष र महिलालाई आदर्श मान्छन् भन्ने देखाउने एउटा उदाहरण हो यो । यो विज्ञापनले महिलालाई पराश्रित वर्गका रूपमा देखाउँछ । उसको स्वतन्त्र व्यक्तित्व या अस्तित्व अस्वीकार गर्छ । पुरुष घरबाहिर जान्छ र कमाउँछ, महिला घर बस्छे र लोग्नेको कमाइले घर चलाउँछे । पैसा कमाउन र श्रीमतीका नाममा जम्मा गरिदिन सक्ने पुरुष आदर्श पुरुष हो । घर पुरुषको, कमाइ पुरुषको, ऊ आफ्नो आयस्ताबाट अलिकति रकम पत्नीलाई दिन्छ र उसको अनुहारको हाँसो, मुस्कान या खुसी किन्छ । पत्नी पैसा पाएकामा दंग पर्छे र आफूलाई पतिको काखमा समर्पित गर्छे । यसरी रकम जम्मा गरिदिन नसक्ने पुरुषले पत्नीलाई खुसी पार्न सक्दैन । जब पत्नी खुसी हुन्न, परिवार पनि खुसी रहँदैन । समाजका पुरुष र महिला दुवैमा यसले एउटा मनोविज्ञान निर्माण गर्छ, जसलाई हाम्रो पितृसत्तात्मक समाजले पहिलेदेखि नै संस्कारका रूपमा लालनपालन गरेको छ घर र पत्नी पतिका परिश्रमबाट चल्ने, पतिको नियन्त्रणका वस्तु हुन् । पति पहिलो दर्जाका हुन्छन्, पत्नी दोस्रो । जबकि नेपालमा केही बैंकका प्रमुख कार्यकारी पदमा महिलाहरू कार्यरत छन् । तिनले यस्तो विज्ञापनलाई कसरी हेर्दा हुन् ? तिनीहरूको कमाइ तिनीहरूका पतिको भन्दा बढी हुन सक्छ । तिनले पतिहरूका नाममा बैंक खाता खोलेर पतिको प्रेम र आलिंगन खरिद गर्ने पनि योजना बनाएर विज्ञापन गर्ने प्रस्ताव राखे पुरुषहरू के सोच्दा हुन् ? विज्ञापनको यो सन्देशले महिलाहरूलाई घरबाट सार्वजनिक जीवनमा निस्केर आफ्नै योग्यताबाट कमाइ गर्ने, घरपरिवार चलाउने, समाज र संस्थाहरू हाँक्ने ल्याकतसहितका अलग व्यक्तित्वका रूपमा स्वीकार गर्दैन । उक्त विज्ञापनमा मोडलिङ गर्ने महिला स्वयं कलाकारका रूपमा अलग पहिचान र आफ्नो जीवन आफैं चलाउन सक्ने गरी कमाइधमाइ गर्ने व्यक्तित्व हुन सक्छिन् । महिलाहरू कोभन्दा को कम भन्दै सार्वजनिक जीवनमा प्रतिस्पर्धामा उत्रेर पुरुषको अधीनस्थ बस्ने होइन कि पुरुषसरह बन्ने, घर भित्र र बाहिर आफ्ना लागि पुरुषसमानको स्थान र सम्मान खोज्ने हकदार हुन्Ù अहिले सर्वत्र त्यसका लागि संघर्षरत महिलाहरू उपस्थित छन् । पुँजीवादी विकासले सामाजिक उत्पादन शक्तिलाई विस्तार गर्न महिलाहरूलाई घरबाहिर तानेर ल्याउने गरेको छ । पुरुषको कमाइले मात्र या महिलाको कमाइले मात्र सामूहिक परिवार चलाउन नसक्ने मध्यम वर्ग अहिले सामाजिक वर्गमा सबैभन्दा ठूलो संख्यामा छ । तर विज्ञापनमा यसलाई पूरै बेवास्ता गरिएको छ । सरासर महिलालाई अधीनस्थ राख्ने गरी ल्याइएको यो विज्ञापन अहिले सम्झनामा आएको भने नेपालको नागरिकता सम्बन्धी कानुनमा हालै गरिएको संशोधन र त्यसमा महिलालाई विभेद हुने गरी थोपरिएको व्यवस्थाका कारणले हो । जसरी घरभित्र पत्नीमाथि पतिको नियन्त्रण हुन्छ, त्यसरी नै देशका समग्र महिलाहरूमाथि पुरुषहरूको नियन्त्रण हुनुपर्छ भन्ने मान्यता अहिलेको नागरिकता सम्बन्धी कानुनले राख्छ । देश पुरुषको हो । पुरुषको खटनपटनमा चलेसम्म महिलाहरू यहाँ बस्न योग्य हुन्छन् अन्यथा तिनले देश दाबी गर्न पाउन्नन् । पुरुषले विदेशी महिलासँग वैवाहिक सम्बन्ध राख्न र उसबाट जन्मेका सन्तानलाई नेपाली नागरिकता दिन सहजै पाउँछ । तर, महिलाले विदेशी पुरुषसँग बिहे गरेपछि सक्कियो, उसको लोग्ने यता आएर नागरिकता पनि पाउँदैन, उसबाट जन्मेका सन्तानले बाउका बारेमा थाहा छैन भनेपछि मात्र नेपालमा नागरिकता पाउँछन्Ù त्यो पनि जन्मेदेखि नै नेपालमा बसेको हुनुपर्छ । आमाका नाममा वंशजका आधारमा नेपाली नागरिकता छ तर विदेशीसँग बिहे गरेकाले उसका सन्तानले वंशजको नागरिकता पाउन सक्दैनन् । पुरुषका हकमा भने यो लागू हुँदैन, उसले कुनै विदेशी महिलाबाट सन्तान प्राप्त गरी नेपाल ल्यायो भने पनि सहजै वंशजका आधारमा आफ्ना सन्तानलाई नागरिकता दिन सक्छ ।महिलालाई अधीनस्थ राख्ने यो अपमानजनक नागरिकता सम्बन्धी कानुन हाम्रो संसद्ले पास गरेको हो । झिनोमसिनो रूपमा यसका विपक्षमा स्वर उठाइएको भए पनि त्यसलाई सरकार र संसद्ले सुनेनन् । यस्तो कानुन बनाउनमा संसद्मा रहेका नेपाली कांग्रेस, नेकपा माओवादी केन्द्र, नेकपा एमाले लगायतका सबै दलका महिलापुरुष जिम्मेवार छन् । वामपन्थी र उदारवादी सबै सहमत छन् । राजनीतिक वृत्तभित्र यसमा विमति देखिएको चाहिँ नेपाली पुरुषसँग बिहे गर्ने महिलाले बिहेलगत्तै उताको नागरिकता त्यागेपछि यताको नागरिकता पाउनेछन् भन्ने प्रावधानमा हो । यस्तो विरोध संविधानले महिला र पुरुषलाई समान मानेकाले नेपाली नागरिकसँग बिहे गर्ने विदेशी महिला या पुरुष दुवैको हकमा समान व्यवहार गरियोस् भन्ने मनसायले आएको छैन, बरु नेपालका धेरै पुरुषले भारतीय महिलासँग बिहे गर्छन् र त्यसरी आउने भारतीय महिला र तिनका सन्तानले नेपाल ढाकेर नेपाललाई सिक्किम या फिजी बनाउँछन् भन्ने काल्पनिकीमा आधारित छ । जबकि नेपालमा नागरिकता वितरण हुन थालेको ७० वर्षयताको इतिहासले यसलाई स्वतः खण्डन गर्छ ।यता नागरिकता सम्बन्धी यो व्यवस्थाले नेपालमै जन्मेहुर्केकी कुनै महिलाले नेपाली पुरुषबाट जन्माएको सन्तान बाबुको पहिचानबिना नेपाली नागरिक बन्न लोग्ने या बाबु पत्ता नलागेको घोषणा गर्नुपर्ने भनेको छ । अर्थात्, कुनै महिलाले आफ्नो गर्भाशयमा हुर्केको सन्तानको बाबु को हो भन्ने जानकारी छैन भन्ने बकपत्र जिल्ला प्रशासनमा दर्ज गरेपछि मात्र उसका सन्तानले वंशजका आधारमा नेपाली नागरिकता पाउँछन् । पुरुषका हकमा यो व्यवस्था छैन । यसरी पनि कानुनले महिलालाई पुरुषअधीनस्थ बनाएको छ । जसरी घर पुरुषको हो, पत्नी पुरुषको अधीनस्थ हो भन्ने आम पितृसत्तात्मक व्यवस्था छ, त्यसरी नै नेपालको नागरिकता सम्बन्धी कानुनले देश पुरुषको हो, नेपाली पुरुषको अधीनस्थता स्वीकार नगर्ने महिला, नेपाली पुरुषसँग बिहे नगर्ने नेपालकै छोरी र उसका सन्तान नेपाली हुन सक्दैनन् भन्ने भाष्य स्थापित गरेको छ । पुरुषको लिंग र वीर्यलाई देश या राष्ट्रको जिनेटिक आधार मान्ने यो राष्ट्रवाद नेपालका कन्जर्भेटिभ, लिबरल र लेफ्ट भनिने तीनै थरी राजनीतिक शक्तिको वैचारिक स्रोत बनेको छ । विभेदलाई निरन्तरता दिने संविधान तीनै थरी शक्तिको साझा दस्तावेज हो र अहिलेको कानुन पनि सबैको साझा प्रतिबद्धता हो । पञ्चायतकालबाट स्थापित पहाडे राष्ट्रवादको भद्दा नक्कल गरिएको यो कानुन आफैंमा विभेदकारी सिद्धान्तमा आधारित छ । महिलाहरू घरभित्र पनि र बाहिर पनि स्वतन्त्र हुन सक्दैनन् भन्ने वैचारिकी मेरी उनीलाई विज्ञापनमा स्थापित गर्न खोजिएजस्तै वर्तमान नागरिकता सम्बन्धी कानुनले त्यसलाई थप जटिल बनाएर व्यवस्थापन गरेको छ । महिला शरीर र यौनिकता तथा उसको स्वतन्त्र व्यक्तित्वमाथिको यो बन्देज ढिलोचाँडो भत्किनेछ, तर त्यसअघि हामीकहाँको राजनीतिक नेतृत्वको दिमागमा लागेको पितृसत्ताको खिया घोटेर फाल्नुपर्नेछ ।"
वामपन्थीहरूको अस्तित्वको संकट,"केही साताअगाडि बेलायतको गार्डियन पत्रिकामा स्लोभेनियाली दार्शनिक स्लाभोज जिजेकको लेख छापियो शान्तिवाद युक्रेन युद्धका लागि गलत रणनीति हो । उनको निचोड युद्धको समयमा शान्तिको वकालत स्वाभाविक हो तर जब बलियोले निर्धामाथि निर्मम आक्रमण गर्छ, तब शान्तिको नारा लगाउनुभन्दा निर्धाको अस्तित्वको लडाइँमा सघाउनु न्यायोचित विकल्प हो । त्यो अवस्थामा न्यायप्रेमी मान्छेले शान्तिका कुरा मात्रै गरेर बस्ने हो भने बलियो राज्यले निर्धोको अस्तित्व मेटाउँदै जान्छ, उपनिवेशहरू विस्तार गर्दै जान्छ तर शान्ति आउँदैन । जित्नेलाई शान्ति फर्काउनुमा होइन कि नयाँनयाँ भूभाग कब्जा गरेर त्यहाँका स्रोतसाधन हत्याउनुमा फाइदा हुन्छ । त्यसैले कुनै बेला अमेरिकाको इराक अतिक्रमणको तीव्र विरोध हुनु जति जायज थियो, अहिले युक्रेनमाथि रुसी आक्रमणको विरोध हुनु पनि उत्तिकै उचित हो । जिजेकको यो सन्देश संसारभरका वामपन्थीहरूका लागि थियो जो युक्रेनमाथिको रुसी आक्रमणलाई लिएर अन्यमनस्क अवस्थामा छन् । अमेरिकाका बौद्धिक नोम चोम्स्कीदेखि ब्राजिलको वर्कर्स पार्टीका नेता लुला दा सिल्भासम्मले अहिले युक्रेनमाथिको रुसी आक्रमणका लागि नेटोलाई दोष दिइरहेका छन् । त्यस्ता तर्कहरू अब किन पनि विषाक्त बनेका छन् भने, प्रकारान्तरले तिनको उपयोग रुसले युक्रेनमा मच्चाइरहेका जघन्य युद्ध अपराधहरूमाथि पातलै भए पनि वैधताको लेप लगाउनमा भइरहेको छ । अहिले रुसप्रति सहानुभूति राख्ने वाम बौद्धिकहरूलाई जिजेक दोस्रो विश्वयुद्धताकाका ती वामपन्थीहरूसित तुलना गर्छन् जसले हिटलरलाई साम्राज्यवादविरोधी भनेर समर्थन गरेका थिए । दोस्रो विश्वयुद्धको संघारमा हिटलरले पोल्यान्ड कब्जा गर्ने योजना बनाइसकेका थिए । आक्रमणको साइत थियो १९३९ सेप्टेम्बर १ । तर पोल्यान्डमाथिको अतिक्रमणको बदलामा फ्रान्स, बेलायत र सोभियत संघको प्रतिकार सहनुपर्ला र हार्नुपर्ला कि भन्ने ठूलो भय थियो हिटलरलाई । त्यसैले उनले त्यो वर्षको अगस्ट २३ मा विदेशमन्त्री रिबेनट्रोपलाई मस्को पठाए । आदेश थियो स्टालिनको सरकारसित जर्मनीको ननएग्रेसन प्याक्ट गर्ने । एकाध घण्टामा रिबेनट्रोप र सोभियत विदेशमन्त्री मोलोतोभले त्यस खाले मैत्री सम्झौतामा हस्ताक्षर गरे जसमा भनिएको थियो, आगामी १० वर्षसम्म दुवै पक्षले एकअर्काविरुद्ध कुनै आक्रमण गर्नेछैनन् ।पछि सार्वजनिक भए अनुसार, त्यो बैठकमा दुई पक्षबीच अर्को गोप्य समझदारी पनि भएको थियो पोल्यान्डको पश्चिमी ठूलो हिस्सा जर्मनीको भागमा पार्ने अनि पूर्वी पोल्यान्डसहित इस्टोनिया, लात्भिया र फिनल्यान्ड सोभियत संघको भागमा पार्ने । आखिर सेप्टेम्बर १ मा योजना अनुसार नै हिटलरले पोल्यान्डमा लाखौं सैनिक पठाएर अतिक्रमण गरे । उता त्यही बेला जर्मनहरूबाट पोलिसहरूलाई जोगाउने बहानामा सोभियत सेनाले पूर्वी पोल्यान्डको अतिक्रमण सुरु गर्यो । हिटलरले पोल्यान्डमा आक्रमण गरेर विश्वयुद्ध सुरु गरेको तीन महिनामा सोभियत संघले फिनल्यान्डमा पनि अतिक्रमण गर्यो ।यसरी दोस्रो विश्वयुद्धको पहिलो पौने दुई वर्षसम्म साम्राज्यवादी बेलायत नाजी जर्मनीसित अस्तित्वको संघर्षमा थियो भने, सर्वहाराको शासन भएको भनिएको सोभियत संघ हिटलरसित भएको समझदारी बमोजिम पूर्वी युरोपका कमजोर देशहरूमाथि कब्जा जमाउनमा व्यस्त थियो । त्यसैले धेरै विश्लेषक के मान्छन् भने, दोस्रो युद्ध हिटलरले सुरु गरे पनि मानव जातिकै इतिहासमा आइलागेको त्यो महासंकटका लागि जिम्मेवार दोस्रो व्यक्ति स्टालिन थिए । उनले हिटलरसित कुख्यात साँठगाँठ नगरेका भए युद्ध भइहाल्दा पनि त्यति भीषण, लामो र बीभत्स नहुन सक्थ्यो । दुई वर्षमा युरोपलाई तहसनहस पारिसकेपछि हिटलरले मोलोतोभरिबेनट्रोप प्याक्ट भंग गरेर सोभियत संघमा हमला गरे, जसमा अढाई करोडभन्दा बढी रुसीहरूले ज्यान गुमाए । अन्ततः हिटलर हारे र जित्ने पक्षतिर परेका स्टालिनले आफ्नो महानता मात्रै झल्किने गरी इतिहास लेखाए, त्यो बेग्लै कुरा हो । तर १९४१ जुन २२ मा हिटलरले सोभियत संघमाथि आक्रमण गर्नुभन्दा अगाडिसम्म पनि संसारभरका वामपन्थीहरूले स्टालिनको हिटलरसितको साँठगाँठको बचाउमा जेजस्ता तर्कहरू गरे, रुसयुक्रेन युद्धमा अहिलेका वामपन्थीहरूले गरिरहेका तर्कहरूले तिनकै झल्को दिन्छन् । जस्तो कि, उहिले हिटलरले चेकोस्लोभाकियालाई निले, पोल्यान्डको अधिकांश हिस्सा कब्जा गरे तर वास्तविक उपनिवेशवादी भनेका त बेलायत र अमेरिका हुन् । अहिले रुसले युक्रेनमा अतिक्रमण गरेर भूभाग कब्जा त गर्यो तर वास्तविक साम्राज्यवादी त अमेरिका हो, दोषीचाहिँ नेटो हो । उहिले बेलायतले इजिप्ट र भारतजस्ता देशमा उपनिवेश लाद्यो तर सोभियत संघले फिनल्यान्ड र इस्टोनिया जस्ता देशहरूमा अतिक्रमण गरेन, तिनलाई सामन्त हरूबाट मुक्त गर्यो । अहिले रुसले सन् २०१४ मा युक्रेनको क्राइमिया बलपूर्वक कब्जा गरेको हैन कि रुसीभाषीहरूको बाहुल्य भएको त्यो क्षेत्रलाई युक्रेनीभाषीहरूबाट मुक्त गरेको हो । जसरी सन् २००३ को इराकमाथिको अमेरिकी अतिक्रमण गलत र ज्यादतीपूर्ण थियो भन्ने अहिलेका वामपन्थीहरूको तर्क सही छ, उसै गरी दोस्रो विश्वयुद्धका सुरुआती दुई प्रमुख सैन्य पक्षहरूमध्ये बेलायतलाई उपनिवेशवादी भन्ने ऊ बेलाका वामपन्थीहरूको तर्क पनि सत्य थियो । त्यो समयसम्म विभिन्न महादेशमा बेलायती उपनिवेशहरू कायम थिए । तर त्यसमा टेकेर उनीहरूले के कुतर्क गरे भने, बेलायतसित लड्नासाथै जर्मनीको हत्यारो नाजी सरकार आफ से आफ साम्राज्यवादविरोधी भइहाल्थ्यो, पोल्यान्डमाथिको उसको भीषण अतिक्रमण क्षम्य वा सही हुन्थ्यो । अनि पश्चिमा साम्राज्यवादीहरूसित टक्कर लिनासाथ जति छिमेकी देशमा अतिक्रमण गरे पनि सोभियत संघ उपनिवेशवादी नभई ती देशका नागरिकहरूको मुक्तिदाता भइरहन्थ्यो । उनीहरूले स्वविवेक प्रयोग गरेर कुन साधारण सत्य भन्न सकेनन् भने, जसरी बेलायतको उपनिवेशवाद गलत थियो, उसै गरी हिटलर र स्टालिनको उपनिवेशवाद पनि गलत छ । हिजोसम्म दुस्मन भएको नाजी जर्मनी एकाध घण्टाको बैठकपछि कसरी मित्रशक्ति बन्यो भनेर उनीहरूले स्टालिनको सत्तालाई सोध्ने त गुन्जायस नै रहेन ।उसो त विश्व कम्युनिस्ट आन्दोलनको धरोहर सोभियत संघमा जता हावा चल्छ उतै लच्किन संसारभरका क्रान्तिकारीहरू ऊ बेला अभिशप्त थिए । जस्तो कि, स्टालिन र हिटलरबीच साँठगाँठ हुनुअघिसम्म जर्मनी र सोभियत संघ एकअर्काका सनातनी दुस्मन थिए । हिटलरले यहुदीपछि सबैभन्दा ठूलो संख्यामा हत्या गरेकामध्ये वामपन्थी झुकावका मानिसहरू थिए भने स्टालिनका कुख्यात पर्ज हरूमा मारिने धेरैलाई दक्षिणपन्थी भएको वा नाजीवादप्रति सहानुभूति राखेको आरोप लाग्थ्यो । १९३९ मार्चमा हिटलरले चेकोस्लोभाकियालाई सर्लक्कै निल्दा स्टालिनले बेलायत र फ्रान्सलाई नाजीहरूसित लड्न खुट्टा कमाएको भन्दै ललकारेका थिए । जसै मोलोतोभरिबेनट्रोप सम्झौता भयो, संसारभरका वामपन्थीहरूले भाका फेरे अमेरिका पो भयानक साम्राज्यवादी हो त, हिटलरको जर्मनीले त अमेरिका र बेलायतको साम्राज्यवादको प्रतिकार मात्रै गरेको हो ! दुई वर्षपछि जब हिटलरले सोभियत संघमा धावा बोले, उनीहरू फेरि भाका फेर्न बाध्य भए मानवताको असली दुस्मन त हिटलर पो हुन्, अमेरिका र बेलायतसित मिलेर भए पनि उनको मुकाबिला गर्नुपर्छ । दोस्रो विश्वयुद्ध सकिएपछि जब शीतयुद्ध घनीभूत भयो, उनीहरूले फेरि एकपल्ट भाका बदले पुँजीवादी पश्चिमा देशहरू सारा विभेद, अन्याय र द्वन्द्वका कारक हुन् । यो पृष्ठभूमिमा आजका वामपन्थीहरूले रुसी बमले युक्रेनका केटाकेटी मारे पनि त्यसमा दोषचाहिँ अमेरिकाको हो भन्नु खासै अनौठो हैन । तर संसारभर अहिले वामपन्थीहरू जुन धरातलमा उभिएका छन्, त्यो उनीहरूका पूर्वज उभिएको धरातलभन्दा धेरै फरक र नाजुक छ । अब कुनै साम्यवादी सोभियत संघ वा चीन बाँकी छैन । अहिलेसम्म साम्यवाद बचाएका उत्तर कोरिया र क्युबा गरिबी र भोकमरीका प्रयोगशाला बनेको यथार्थ छर्लंग भइसकेको छ । यसैबीच संसारभर आएको दक्षिणपन्थी उभारले धेरै देश र समाजहरूमा मध्यपन्थी उदारवादी र वामपन्थी दुवैलाई विस्थापित गर्ने जोखिम बढ्दै गएको छ । रुसयुक्रेन युद्धको मामिलामा चाहिँ अवस्था कतिसम्म विसंगत बनेको छ भने, भ्लादिमिर पुटिनको घुमाउरो भए पनि बचाउ गर्दै वामपन्थी र उग्र दक्षिणपन्थीहरूले उस्तै तर्क गरिरहेका छन्, जस्तो कि ब्राजिलको प्रतिपक्षी वर्कर्स पार्टी र सत्ताधारी सोसल लिबरल पार्टी । त्यसैले यो बदलिएको परिस्थितिमा वामपन्थी राजनीति र विचारधारा बोक्ने मानिसहरूले आफैंसित केही निर्मम प्रश्नहरू गर्नुपर्ने बेला आएको छ । तिनका लागि देवतुल्य लेनिन, स्टालिन र माओ कतै मानवीय त्रुटि गर्न सक्ने लौकिक प्राणी नै पो थिए कि ? एकाध वर्षभित्रै हिटलरलाई खलनायकनायकखलनायक भनेर चित्रण गर्नु नै त्रुटिपूर्ण थियो कि ? बेलायतले भारत कब्जा गर्नु उपनिवेशवाद भएजस्तै सोभियत संघले पूर्वी युरोपका देशहरूमा हैकम जमाउनु पनि उपनिवेशवाद थियो कि ? सन् १९९० को वरिपरि ती देशहरूले लडेको स्वतन्त्रताको लडाइँ प्रतिक्रान्ति नभएर मुक्तियुद्ध पो थियो कि ? एउटा साम्राज्यवादी शक्तिको विरोध गर्ने शक्ति कतै आफैं वैकल्पिक साम्राज्य खडा गर्ने ताकमा पो हुन्छ कि ? सन् १९६० को दशकमा इन्डोनेसियामा अमेरिकासमर्थित तानाशाहले मच्चाएको वामपन्थीहरूको नरसंहार निन्दनीय भएझैं त्यही समय माओको चीनमा सांस्कृतिक क्रान्तिका नाममा भइरहेको बर्बर हिंसा पनि निन्दनीय थियो कि ? सन् १९७३ मा चिलीको सेनाले गराएको भनिएको कु मा अमेरिकी सीआईएको भूमिका खोजिनु र त्यो भेटिएपछि उसको निन्दा हुनु स्वाभाविक भएजस्तै सन् १९६८ मा चेकोस्लोभाकियामा सुधार र लोकतन्त्रको आवाज दबाउन २ लाख सैनिक र ५ हजार ट्यांक पठाउने सोभियत नेतृत्वको पनि निन्दा र आलोचना हुनु जायज हैन ?यस्ता असुविधाजनक प्रश्नहरू सिनित्त बढारेर कार्पेटमुनि हालेका कारण नेपाल र संसारकै धेरै वामपन्थीहरू अहिले सन् १९३९ कै वामपन्थीहरूको जस्तो अवस्थामा छन् । उनीहरू अहिले तर्कहरूको यस्तो घनचक्करमा फसेका छन् रुसले युक्रेनमा सिंगो संसारका अगाडि भयावह युद्ध अपराधहरू गर्छ तर उसले अमेरिकाको विरोध पनि गर्छ, त्यसैले समग्रमा ऊ असल वा सहानुभूतियोग्य पक्ष हो । त्यसैले चोम्स्कीदेखि लुलासम्मले रुसका भयानक युद्ध अपराधहरूका दृश्यछेउ उभिएर भनिरहेका छन् दोष त नेटोकै हो । वामपन्थीहरूको यस्तो यथार्थबाट विच्छेदित तर्क प्रणालीले नेपालजस्ता देशहरूमा पनि धेरै विकृति उत्पन्न गरेको छ । जस्तो कि, क साम्राज्यवादी देश हो, ख ले उसलाई टक्कर दिइरहेको छ, त्यसैले हामीले नेपालको नभई ख को स्वार्थका लागि बोल्नुपर्छ र काम गर्नुपर्छ । अनि हाम्रो राष्ट्रवादको परिभाषा नै ख प्रतिको वफादारी वा दासत्वले निर्धारण गर्नुपर्छ । ख साम्राज्यवादविरोधी देश भएकाले उसले नेपालको सीमा मिचेको कल्पना गर्नु पाप हो । उसले नेपालका नागरिकलाई नामै तोकेर धम्क्याए पनि त्यो हाम्रो आन्तरिक मामिलामाथिको दखल मानिँदैन । ख ले आफ्नो देशको कुनै सम्प्रदायलाई दमन गरेर उठिबास लगायो भने ज्यान जोगाउन भागेकाहरूलाई क्रूरतापूर्वक पक्रेर ख लाई बुझाउनु र उसलाई रिझाउन मानव अधिकार कुल्चिनु हाम्रो राष्ट्रिय कर्तव्य बन्छ । उसो त वामपन्थी झुकाव हुनेहरू सबै यस्ता कुतर्कमा विश्वास गर्दैनन् । तर तिनमा विश्वास गर्नेहरूको वाम राजनीतिमा यस्तो दबदबा छ, उनीहरूका कारण चुलिँदो असमानताको विरोध र सामाजिक न्यायको पैरवी गर्ने सिंगो वाम कित्तासमेत बदनाम भइरहेको छ । अनि सूचना युगको चुलिँदो असमानता र सामाजिक सञ्जालले गराइरहेको ध्रुवीकरणबीच पछि छाडिएका मानिसहरूको ठूलो कित्ता उग्र दक्षिणपन्थीहरूका धार्मिक, नस्लीय र साम्प्रदायिक एजेन्डाहरूको पासोमा फसिरहेको छ । अमेरिकाका हिस्प्यानिकहरूदेखि भारतका दलितहरूसम्म, फ्रान्सका किसानदेखि फिलिपिन्सका मजदुरसम्म यसरी उग्र दक्षिणपन्थी राजनीतितिर लहसिँदै छन्, त्यहाँका मध्यपन्थी उदारवादी वा वामपन्थीहरूले तिनलाई जीविका र आत्मसम्मानका सही एजेन्डासहित आफूतिर फर्काउने सम्भावना निरन्तर घट्दो छ । भारतसहित कैयौं देशमा त केही दशकयता वाम पार्टीहरू निरुपाय र निरर्थक बन्दै गएका छन् ।यसैबीच जलवायु संकट झाँगिँदै जाँदा युरोप र अस्ट्रेलिया लगायतमा कुनै बेला वफादारीपूर्वक वामपन्थी राजनीतिमा लाग्ने युवाहरूको ठूलो हिस्सा वातावरणवादी ग्रिन पार्टीहरूमा गोलबद्ध हुँदै छन् । दलीय राजनीतिमा नहुने युवाहरूको ठूलो हिस्सा फ्राइडेज फर फ्युचर र एक्स्टिंक्सन रिबेलियन जस्ता आक्रामक वातावरणवादी अभियानहरूमा सामेल हुँदै छन् । अमेरिका र युरोपका धेरै मध्यवामपन्थी भनिने मूलधारकै राजनीतिज्ञहरूले पनि असमानताविरुद्धको लडाइँकै जस्तो प्राथमिकता पर्यावरणीय मुद्दाहरूलाई दिइरहेका छन् । यो अवस्थामा नेपालका धेरै वामपन्थी अहिलेको समाजलाई डेढ सय वर्ष पुरानो चस्माले हेर्न खोज्दा दिग्भ्रमित भएका त छन् नै, तीव्र गतिले बदलिँदो विश्वमा भविष्यको परख गर्न र आसन्न विकराल चुनौतीहरूको आकलन गर्न पनि असफल भएका छन् । आफू उभिएको धरातल नचिनेकै कारण उनीहरूमध्ये केही सत्ता हत्याउने हतारोमा आफैं धार्मिक वा नस्लीय सर्वोच्चतावादको दक्षिणपन्थी भासमा डुबिसकेका छन् । अरूले दलित मुक्तिका नाममा समेत सोह्र हजार मानिस मारेपछि चुनाव जित्न सामूहिक हत्या गर्ने जातीय सर्वोच्चतावादीहरूलाई काँधमा बोकेर हिँडेका छन् । जति उग्र क्रान्तिकारी नारा लगाए पनि ती सबैको अर्थनीति भने अमेरिकाका दक्षिणपन्थीहरूलाई पनि माथ गर्ने खालको नांगो आसेपासे पुँजीवाद हो । पार्टीहरूका कित्ताबाहिर रहेका वामपन्थी बौद्धिकहरू पनि मार्क्स र लेनिनले आफ्नो समयमा खिचेको वैचारिक र दार्शनिक चित्रको सीमाभन्दा बाहिर आउन सकेका छैनन् ।यस्तो गहिरो विरोधाभासबीच पनि नेपालमा आवधिक चुनावहरूमा वामपन्थीहरूले अहिलेसम्म राम्रै मत ल्याएका छन् । तर भोलि जब मानव सभ्यतालाई नै संकटमा पार्ने पर्यावरणीय संकटहरूले समाजमा उलटपुलट ल्याउँछन्, जब भोकमरी र मानिसहरूको थोक विस्थापनले समाज र राष्ट्रकै जग हल्लाउँछन्, तब मार्क्स, माओ वा रामको नाम जपेर अर्बौं मात्रै पचाउने तर समाज गुज्रिरहेको संकटको छेउटुप्पो नबुझ्नेहरू समाजमा टिकिरहन सक्नेछैनन् । सत्तामा नरहनु भनेको आफ्नो अस्तित्व संकटमा पार्नु हो भन्ने बुझेकैले अहिलेदेखि उनीहरूले सत्ताका लागि हर मूल्य चुकाइरहेका छन् । तर बेलैमा नसुध्रिने हो भने न उनीहरूको निरन्तर सत्ताको ग्यारेन्टी छ, न त अस्तित्वकै ।"
भारतमा एकै दिन २० हजारलाई कोरोना,नयाँदिल्ली (एजेन्सी) भारतमा पछिल्लो एक दिनमा २० हजारभन्दा बढीमा कोरोना भाइरसको संक्रमण पुष्टि भएको छ । भारतको स्वास्थ्य तथा परिवार कल्याण मन्त्रालयले पछिल्लो २४ घण्टामा २० हजार ४ सय ८ जनामा संक्रमण पुष्टि भएको जनाएको हो । उक्त अवधिमा ४४ जनाको कोरोना संक्रमणका कारण मृत्यु भएको छ । यसअघि भारतमा पछिल्लो समय दैनिक करिब २० हजारको हाराहारीमा संक्रमण पुष्टि हुने गरेको छ । भारतमा हालसम्म ४ करोड ४० लाख १ सय ३८ जनामा संक्रमण पुष्टि भइसकेको छ भने १ लाख ४३ हजार ३ सय ८४ जना संक्रमणको अवस्थामा छन् । मन्त्रालयका अनुसार पछिल्लो २४ घण्टामा २० हजार ९ सय ५८ जना संक्रमणमुक्त भएका छन् । हालसम्म कोरोना निको हुनेको संख्या करिब ४ करोड ३५ लाख पुगेको छ । मन्त्रालयद्वारा जारी पछिल्लो विवरणअनुसार हालसम्म ५ लाख २६ हजार ३ सय १२ जनाको मृत्यु भइसकेको छ । महामारी सुरु भएयता करिब ८७ करोडमा भाइरसको परीक्षण गरिसकिएको छ । भारतमा सन् २०२१ को जनवरी १६ देखियता २ अर्ब ९२ लाख मात्रा खोप लगाइएको छ ।
नेपाल एससीओमा पर्यवेक्षक बन्ला ?,"(काठमाडौं)  उज्वेकिस्तानका विदेशमन्त्री भ्लादिमिर नोरोभले नेपाललाई सांघाई कोअपरेसन अर्गनाइजेसन (एससीओ) मा पर्यवेक्षक बनाइने बताएका छन् । राजधानी तास्कन्दमा आयोजित विदेश मन्त्रीहरूको बैठकको साइडलाइनमा आयोजित पत्रकार सम्मेलनमा नोरोभले नेपालसहित अजरवैजान, आर्मेनिया र कम्बोडियालाई पर्यवेक्षकको मान्यता पाउने जानकारी दिएको अन्तर्राष्ट्रिय सञ्चार माध्यमहरूले जनाएका छन् । उज्वेकिस्तानको समरकन्दमा आगामी भदौ ३० र ३१ गते हुने एससीओको वार्षिक सम्मेलन हुँदै छ । उज्वेकिस्तान एससीओको अध्यक्ष राष्ट्र हो । रुस र चीनको अगुवाईमा २१ वर्षअघि स्थापना गरिएको मध्य एसियाली मुलुकहरूको यो संगठनमा नेपाल अहिले संवाद साझेदार (डाइलग पाटनर्स) रूपमा सहभागी छ । सन् २०१५ मा रुसमा भएको एससीओको सम्मेलनका क्रममा नेपाल संवाद साझेदार बनेको थियो । परराष्ट्र मन्त्रालयकी प्रवक्ता सेवा लम्सालले नेपालले एससीओमा स्तरोन्नती चाहेको बताएकी छिन् । अहिले हामी डाइलग पार्टनर (संवाद साझेदार) छौं । त्यो भन्दा माथि अपग्रेड हुने चाहना राख्नु नेचुरल हो । पर्यवेक्षक स्ट्याटसमा जाने एउटा प्रक्रिया पनि हुन्छ । औपचारिक निर्णय भएपछि यस विषयमा थप जानकारी गराउने छौं, लम्सालले भनिन् । २०७६ साल मंसिरमा तत्कालीन परराष्ट्र मन्त्री प्रदीप ज्ञवाली रुस भ्रमणमा जाँदा एससीओको सदस्य बन्नका आवश्यक सहयोगका लागि आग्रह गरेका थिए । मध्य एसियामा अमेरिकी नेतृत्वको उत्तर एट्लान्टिक सन्धि संगठन (नाटो) को विस्तार र प्रभावलाई रोक्न रुस र चीनले काजाकस्तान, किर्गिजस्तान र ताजिकिस्तानलाई साथमा लिएर यो संगठन स्थापना गरेका थिए । सन् २००१ मा संघाई फाइभ नामले चिनिने यो संगठनको प्रमुख उद्देश्य आतंकवाद नियन्त्रण थियो । तर पछिल्लो समय संगठनभित्र राजनीतिक, आर्थिक, सुरक्षा, स्वास्थ्य, पर्यटनसहित धेरै विषयमा सहकार्य हुने गरेको छ ।अहिले दक्षिण एसियाबाट भारत र पाकिस्तान पनि सदस्य बनेपछि एससीओको सदस्य संख्या ८ पुगेको छ । जसमा रुस, चीन, भारत, पाकिस्तान, काजाकस्तान, किर्गिजस्तान, ताजिकस्तान, उज्वेकिस्तान छन् । पर्यवेक्षकमा अफगानिस्तान, बेलारुस, इरान र मंगोलिया छन् । नेपालजस्तै अर्मेनिया, अजरबैजान, कम्बोडिया, श्रीलंका र टर्की संवाद साझेदार छन् । पछिल्लो समय युरोप र एसियालाई जोड्ने देश टर्की र इरानले पनि यसको सदस्य बन्ने चाहना राखेका छन् । उज्ज्वेक विदेशमन्त्री नोरोभले भदौमा हुने सम्मेलनमा इरानले पूर्ण सदस्य पाउने बताएका छन् । त्यसैगरी अर्को दक्षिण एशियाली देश माल्दिभ्सलाई डाइलग पार्टनर बनाउने कामिलोभले बताए । सीमापार आतंकवाद नरोकेसम्म पाकिस्तानसँग एउटै मञ्चमा सहभागी हुन नसक्ने भन्दै दक्षिण एसियाली क्षेत्रीय सहयोग संगठन (सार्क) को शिखर सम्मेलन बहिष्कार गर्दै आएको भारतले पाकिस्तानसमेत सदस्य रहेको एससीओको सम्मेलनमा भने भाग लिने गरेको छ । त्यसैगरी दक्षिण एसियाली क्षेत्रमा सामारिक प्रतिद्वन्द्वीतामा रहेका भारत र चीन यो बहुपक्षीय मञ्चमा सक्रिय छन् । शुक्रबार र शनिबार तासकन्दमा आयोजित सम्मेलनमा भारतीय विदेशमन्त्री एस जयशंकर, पाकिस्तानी विदेशमन्त्री विलवाल भुट्टो र चीनका स्टेट काउन्सिलर तथा विदेशमन्त्री वाङ यी सहभागी थिए । तर जयशंकर र वाङ तथा बिलवालबीच सम्मेलनमा छुट्टै संवाद भने भएन । त्यसैगरी एससीओमा आयोजना हुने सैन्य अभ्यासमा एकसाथ सहभागी हुने गरेका छन् । उज्वेकिस्तानका विदेशमन्त्री भ्लादिमिर नोरोभले नेपाल पर्यवेक्षक बनाउने भनेर भने पनि यसका लागि प्रमुख तीन देश भारत, चीन र रुसको भूमिका निर्णायक हुने विज्ञहरूले बताउँछन् । एसीओका सदस्य रहेका अधिकांश देशहरू युक्रेनमाथि रुसले गरेको आक्रमणको विषयमा अन्तर्राष्ट्रिय मञ्चहरूमा तटस्थ रहँदै आएको छन् । जबकी नेपालले युक्रेनको पक्षमा मतदान गरेको छ । बहुपक्षीय यस्ता मञ्चहरूमा कुनै देशको स्टयाटस परिर्वतन गर्नका लागि धेरै विषय मिल्नुपर्ने हुन्छ । कुनै एक सदस्यले त्यसमा अहमति जनाएमा पनि त्यो स्थगित हुन्छ लामो समय बहुपक्षीय मञ्चहरूमा काम गरेका एक अधिकारीले भने, एससीओका प्रमुख शक्तिमा चीन, भारत र रुस रहेका छन् । नेपाल पर्यवेक्षक बन्छ वा बन्दैन भन्ने विषय उनीहरूको भूमिका निर्णायक हुने देखिन्छ । दक्षिण एशियाली अध्ययन केन्द्रका निर्देशक निश्चलनाथ पाण्डेले चीन, भारत र पाकिस्तानजस्ता देश सदस्य रहेका कारण एससीओ यस क्षेत्रका लागि महत्त्वपूर्ण संस्था भएको बताउँछन् । चीन, भारत र पाकिस्तान आपसी मनमुटाव भएको देश सबै एकै ठाउँमा संस्था भएकाले हुनाले त्यसको महत्त्व बढेको छ । यो सबै रुसको शक्ति र प्रभावका कारण आएका हुन्, पाण्डेले भने, रुससँग हाम्रो युक्रेनको विषयबाहेक अन्यमा फरक धारणा छैन । राम्रै सम्बन्ध हो ।"
मंकीपक्सबाट अफ्रिकाबाहिर मृत्यु,"जेनेभा (एजेन्सी) अफ्रिकाबाहिर पहिलोपटक मंकीपक्स भाइरसको संक्रमणबाट ब्राजिलमा ४१ वर्षीय एक पुरुषको ज्यान गएको छ । त्यसको केही समयमा स्पेनमा पनि एक संक्रमितको मृत्यु भएको अन्तर्राष्ट्रिय सञ्चारमाध्यमहरूले जनाएका छन् । मंकीपक्सबाट कुनै पनि व्यक्ति मृत्यु भएका यो युरोपकै पहिलो घटना हो । ब्राजिलको स्वास्थ्य मन्त्रालयका अनुसार एउटाभन्दा बढी रोगले ग्रसित ती व्यक्तिको प्रतिरक्षा प्राणाली निकै कमजोर रहेको थियो । मन्त्रालयका अनुसार ब्राजिलमा मंकीपक्सबाट कम्तीमा १ हजार ६६ जना संक्रमति भइसकेका छन् । ५ सय १३ जना शंकास्पद बिरामी छन् । संक्रमितमध्ये कम्तीमा ९८ प्रतिशत पुरुष समलिंगी रहेका मन्त्रालयले जनाएको छ ।त्यस्तै, स्पेनको स्वास्थ्य मन्त्रालयले मंकीपक्स संक्रमणका कारण एक जनाको मृत्यु भएको पुष्टि गरे पनि त्यसबारे थप विवरण सार्वजनिक गरेको छैन । स्पनेमा कम्तीमा ३ हजार ७ सय ५० जनामा संक्रमण पुष्टि भइसकेको छ । संक्रमितमध्ये ३२ प्रतिशत (१२० जना) अस्पताल भर्ना भएका मन्त्रालयले जनाएको छ । विश्व स्वास्थ्य संगठन (डब्लूएचओ) ले मंकीपक्सको संक्रमणको विस्तार निकै तीव्र रूपमा भइरहेको जनाउँदै विश्वव्यापी स्वास्थ्य आपत्काल घोषणा गरेको थियो । डब्लूएचओ महानिर्देशक डा टेड्रोस एड्हानोम ग्रेब्रेयेससले स्वास्थ्य आपत्काल घोषणाले खोप विकास गर्न र संक्रमण नियन्त्रणमा सघाउ पुग्ने बताएका थिए । मंकीपक्सबाट हालसम्म करिब ७८ देशका कम्तीमा २१ हजार १ सय ४८ जना संक्रमित भइसकेका छन् । यसअघि मंकीपक्स संक्रमण मध्य र पश्चिम अफ्रिकी मुलुकमा मात्र देखिने गरेको थियो । तर यसपटक भने विश्वका अमेरिका, युरोपलायत देशमा पनि संक्रमण फैलिएको हो । छिमेकी मुलुक भारतमा पनि ४ जनामा संक्रमण पुष्टि भइसकेको छ । मंकीपक्स भाइरस सन् १९५८ मा पहिलोपटक खोरमा राखिएको बाँदरमा पाइएको थियो । त्यही भएर यो रोगलाई मंकीपक्स नाम दिइएको हो । त्यसपछि अफ्रिकामा विभिन्न प्रकारका लोखर्के, मुसा, न्याउरी मुसा र विभिन्न प्रजातिका बाँदरमा संक्रमण पाइयो । मान्छेमा भने पहिलो पटक सन् १९७० मा अफ्रिकी मुलुक कंगोमा ९ महिने बालकमा संक्रमण पुष्टि भएको थियो । त्यसताका यो संक्रमण कंगो र मध्य एवं पश्चिम अफ्रिकालगायतका मुलुकमा देखिइसकेको छ ।हालसम्म मंकीपक्सविरुद्ध खोप पत्ता लागेको छैन । तर, मंकीपक्स बिफर (स्मल पक्स) परिवारकै एक भाइरस भएकाले बिफरविरुद्धको खोपले केही हदसम्म जोगाउने डब्लूएचओले जनाएको छ । डब्लूएचओका अनुसार यो भाइरस संक्रमित व्यक्तिको सम्पर्कबाट अर्को व्यक्तिमा सर्छ । श्वासप्रश्वास, थुक, र्याल, संक्रमित व्यक्तिको छालाको घाउ वा शरीरबाट निस्किने तरल पदार्थबाट सर्ने जोखिम रहन्छ । बालबालिका, गर्भवती र रोग प्रतिरोधक क्षमता कम भएकामा यसको गम्भीर संक्रमण देखिने गरेको छ ।"
महिनैपिच्छे ब्याज परिवर्तन माग्दै बैंकहरू राष्ट्र बैंक पुगे,"उक्त व्यवस्था परिवर्तन गरी बैंकहरूले मागेको समयमा रिपो सुविधा लिन सक्ने व्यवस्था गर्न राष्ट्र बैंकलाई माग गरिएको बैंकर्स संघका पूर्वअध्यक्ष ज्ञानेन्द्रप्रसाद ढुंगानाले बताए । हाम्रो उद्देश्य बैंकहरूले आफूलाई आवश्यक परेको समयमा सरकारी ऋणपत्र राखेर रिपो मात्र सुविधा लिन सकून् भन्ने हो, उनले भने, यस सम्बन्धमा राष्ट्र बैंकबाट सकारात्मक प्रतिक्रिया आएको छ । हाल राष्ट्र बैंकले परिपक्वको अवधि एक साता भएको रिपो जारी गर्दै आएको छ । रिपोको परिपक्वको अवधि बढाएर एक महिना, तीन महिना, ६ महिना बनाउन पनि संघले राष्ट्र बैंकलाई आग्रह गरेको छ । तरलता समस्या समाधान नभएको भन्दै राष्ट्र बैंकले गत बिहीबार मात्र रिपोमार्फत ३० अर्ब रुपैयाँ बजारमा पठाएको छ । उक्त रिपोका लागि २१ वटा बैंक तथा वित्तीय संस्थाले ८७ वटा बोलकबोल गरेका थिए । ती बोलकबोलमा ८३८ प्रतिशत भारित औसत ब्याजदर कायम भएको राष्ट्र बैंकले जनाएको छ । आयातको प्रतीतपत्र (एलसी) खोल्दा बैंकहरूले सम्बन्धित वस्तुको अन्तर्राष्ट्रिय बजार मूल्य र व्यापारीले प्रस्ताव गरेको मूल्य विश्लेषण गरेर मात्र खोल्नुपर्ने व्यवस्था चालु आर्थिक वर्षको मौद्रिक नीतिमा छ । तर ती वस्तुको अन्तर्राष्ट्रिय मूल्य केका आधारमा विश्लेषण गर्ने भन्ने आधार (मापदण्ड) छैन । यसकारण आयात हुने वस्तुको अन्तर्राष्ट्रिय बजार मूल्य विश्लेषणको मापदण्ड बनाउन पनि बैंकहरूले राष्ट्र बैंकलाई आग्रह गरेका छन् । बैंक तथा वित्तीय संस्थाले वस्तु आयातका लागि ड्राफ्ट, टीटी जारी गर्दा वा प्रतीतपत्र खोल्दा सम्बन्धित वस्तुको अन्तर्राष्ट्रिय बजार मूल्य र प्रोफर्मा मूल्यबीच विश्लेषण गरेर मात्र जारी गर्नेखोल्नुपर्ने व्यवस्था गरिनेछ, मौद्रिक नीतिमा भनिएको छ । अघिल्लो आर्थिक वर्षको पछिल्लो दुई महिनादेखि सुरु भएको तरलताको समस्या गत आर्थिक वर्षभर नै कायम रहयो । चालु आर्थिक वर्षमा पनि उक्त समस्या समाधान भएको छैन । झन् बढ्ने संकेत देखिएको छ । चालु आर्थिक वर्षको १२ दिनमै बैंक तथा वित्तीय संस्थाले स्थायी तरलता सुविधा (एसएलएफ) मार्फत ३ खर्ब ६४ अर्ब रुपैयाँ र ओभर नाइट रिपोमार्फत ८ अर्ब ७ करोड रुपैयाँ अल्पकालीन सापटी लिइसकेका छन् । यसले पनि तरलताको अवस्था दबाबमै रहेको पुष्टि हुने जानकारहरू बताउँछन् । पछिल्लो नौ दिनमै बैंक तथा वित्तीय प्रणालीबाट करिब ८० अर्ब रुपैयाँभन्दा धेरै निक्षेप बाहिरिएको छ । स्थानीय तहको सञ्चित कोषमा रहेको रकमको ८० प्रतिशतसम्म निक्षेपमा गणना गर्न पाउने व्यवस्था निरन्तरको निर्णय गर्न सरकारले ढिलो गरेको, नेपाल आयल निगमले भारतीय आयल निगमलाई भुक्तानी गरेको, उधारोमा भएका आयातबापतको भुक्तानी भएको लगायत कारण चालु आर्थिक वर्षको पहिलो ९ दिनमै ठूलो रकम बाहिरिएको बैंकहरूले बताएका छन् ।"
पुनः सञ्चालन होला विराटनगर जुट मिल्स ?,"मिल्सको सञ्चालक समिति ०७७ वैशाख ८ देखि नेतृत्वविहीन छ । मिल्स बेवारिस अवस्थामा रहेकाले प्रतिदिन बहुमूल्य पाटर््स चोरी हुँदै आएको छ । मिल्समा कार्यरत कर्मचारी पनि नआउने गरेको तर उनीहरूले आफूहरू मिल्समा कार्यरत नै रहेको भन्दै आएको स्थानीयको गुनासो छ । कार्यरत कर्मचारीले नै मिल्सका पार्ट्सहरू चोरी गर्न लगाएर खाँदै आएको स्थानीयको आरोप छ । कर्मचारी भने यसलाई अस्वीकार गर्छन् । ६७ प्रतिशत सरकारको सेयर रहेको विराटनगरस्थित मिल्सको ६७ बिघा र दमकलगायत ठाउँमा गरी ६९ बिघा जग्गा छ । संसारमा तीन वटा मात्रै उत्पादन भएको जेनेरेटरमध्ये एउटा टाइटानिक जहाजसँगै डुबेको, अर्को जर्मनको संग्रहालयमा रहेको र तेस्रो मिल्सको पावर हाउसमा सुरक्षित रहेको लामाको दाबी छ । मिल्सको हडतालीहाट र दक्षिण गेटको १७ बिघा जग्गा अतिक्रमण गरेर स्थानीयले बसोबास गरिरहेका छन् । मिल्सका तत्कालीन अध्यक्ष नीलहरि काफ्लेले मिल्सका बहुमूल्य पाटर््स, गोदाममा रहेका सालका काठ, भत्केको पर्खालको इँटालगायत सामग्री बिक्री गरेको स्थानीयको दाबी छ ।"
मार्सी झुल्ने फाँटमा मकै,"(जुम्ला)  पातारासी४ लासीका ७३ वर्षीय हरिलाल रावलले ५० को दशकसम्ममा तिर्खु जिउलोमा ७ रोपनी खेतमा मार्सी धान रोप्थे । उन्नत जातको धानको बीउ भित्रिएसँगै मार्सीमा रोगकिराको प्रकोप देखा पर्न थालेपछि उनले बिस्तारै अरू जातका धान लगाउन थाले । धान फल्ने खेतलाई बारी बनाएपछि अहिले उनको बारीमा मकै मात्र फल्छ । दुःख पनि धेरै, उत्पादन पनि कम हुने, त्यसमा रोगकिराको प्रकोप देखिन थाल्यो, उनले भने, अहिले सबैले जिउलोमा मकै लगाइरहेका छौं । विश्वको सबैभन्दा उचाइमा धान फल्ने छुमचौर नजिकैको जिउलो हो तिर्खु । तर किसानले रोप्नै छाडेपछि मार्सी धान नै संकटमा परेको छ । मार्सी धानमा डढुवा रोग लागेर सखाप बनाइदिन थालेपछि मकै रोप्नुको विकल्प किसानले देखेका छैनन् । पातारासीमा छुम, चौर, लुम, तिर्खु र सिम जिउलो छन् । तीमध्ये छुम र चौर जिउलोमा छिटफुट मात्र मार्सी धान रोपिन्छ । दशकअघिसम्म सबै जिउलोमा मार्सी धान लहलह नै झुलेको देखेका स्थानीय कमानबहादुर रावत पनि अहिले अचम्ममा छन् । अहिले त जताततै मकै, आलु र सिमी मात्र खेती हुन्छ, मार्सी फल्ने जिउलोहरू क्रमशः मासिएका छन्, उनले भने, सबै जिउलोमा सिँचाइको सुविधा पर्याप्त छ, मलखादको व्यवस्थापन पनि राम्रै देखिन्छ । तर धानमा लाग्ने रोग निवारण हुन नसक्दा सबैले मकै लगाउन थाल्यौं । जिउलाहरूमा जमिन बाँझिने क्रम पनि बढ्दै गएको उनको भनाइ छ । झन्डै एक दशकयता स्थानीय जयमान रावतको घरमा मार्सी चामलको भात पाकेको छैन । मार्सी पाकोस् पनि कसरी, सबै जग्गामा मकैबारी बनेको छ, उनले भने, कुनै समय साँझबिहान मार्सी चामलको भात खाने हामीहरूका लागि अब त त्यो चामल बिरानो बन्न थाल्यो । जुम्लाको ब्रान्ड बनेको मार्सी चामल लोप हुन लागेको भन्दै पातारासी४ का ६० वर्षीय धन भण्डारीले चिन्ता व्यक्त गरे । सेतो चामलले पेट त भरिन्छ । तर मार्सीको स्वाद पाउन कठिन छ, उनले भने, जिउलोहरू उन्नत जातका धान र मकैले भरिन थाले, अब त मार्सी खान पनि चाडपर्व आउनुपर्ने भयो । पातारासीमा झन्डै ४ सय हेक्टर खेतीयोग्य जग्गामध्ये ३४ हेक्टर क्षेत्रफलमा मात्र मार्सी धान खेती भइरहेको गाउँपालिकाले जनाएको छ । तीन नम्बर वडालाई धान पकेट क्षेत्रका रूपमा घोषणा गरी मार्सी धान संरक्षणको कार्ययोजना निर्माण गरिएको गाउँपालिकाका कृषि शाखा प्रमुख रूपक बुढाले बताए । गत वर्ष पातारासीमा १ सय ५० खेतमा धान रोपिएको उनको भनाइ छ । यस वर्ष मुस्किलले ५० खेतमा मात्र मार्सी धान रोपिएको उनको अनुमान छ । किसानले अनुदान पाएपछि मात्र मार्सी धान रोप्न थाले, उनले भने, धेरैजसो युवा बाहिर हुँदा खेतीयोग्य जमिनको एकतिहाइ जग्गा बाँझिएको छ । जुम्लामा ३९ हजार ४ सय ८६ खेतीयोग्य जमिनमध्ये झन्डै ३ हजार हेक्टरमा धान फल्ने गरेको जिल्ला कृषि विकास कार्यालयको तथ्यांक छ । त्यसमध्ये १५ सय हेक्टरमा मात्र कार्लीमार्सी धान खेती गरिएको कार्यालयले बताएको छ ।"
बजारमा रियलमीको सीथ्री वान फोन,काठमाडौं (कास) स्मार्टफोन ब्रान्ड रियलमीले रियलमी सी ३१ मोडलको फोन बजारमा ल्याएको छ । यसमा ५००० एमएएचको ब्याट्री छ । यो स्ट्यान्डबाईमा ४५ दिनसम्म टिक्ने कम्पनीको दाबी छ । फोनमा ४ जीबी र्याम र ६४ जीबी रोम उपलब्ध छ । साथै १८ गिगाहर्जको अक्टाकोर यूएनआईएसओसी टी सिक्स वान टु प्रोसेसर रहेको र १३ एमपीको क्यामरा रहेको कम्पनीले जारी गरेको विज्ञप्तिमा उल्लेख छ । यसको बजारमूल्य १७ हजार ७ सय ९९ रुपैयाँ तोकिएको छ । यो पातलो मोबाइल सेट भएको कम्पनीको दाबी छ । यो क्लासकै बेस्ट पर्फर्मिङ स्मार्टफोन रहेको रियलमीका कन्ट्री हेड मुनीश गिरीले बताए ।
साओमीको रेडमी १० ए,"काठमाडौं (कास) साओमीले बजारमा रेडमी १०ए नेपाली सार्वजनिक गरेको छ । यस फोनको क्यामरा, रिजोल्युसन डिस्प्ले, कार्यसम्पादन र पावरप्याक ब्याट्रीमा सुधार गरिएको साओमी नेपालका कन्ट्री जेनेरल म्यानेजर अमितकुमार पन्डाले जनाए । रेडमी १० एमा ठूलो आकार (६५३ इन्च)को एचडी प्लस डिस्प्ले छ । यसमा भएको थ्रीडीकभर्ड ब्याकले प्रयोगकर्तालाई सहज अनुभव प्रदान गर्ने कम्पनीले जनाएको छ । पछाडि रहेको फिंगर प्रिन्ट सेन्सरले यसलाई पहिलेभन्दा अझ सुरक्षित बनाउने कम्पनीको दाबी छ । यसमा रहेको थर्टिन एमपी मेन क्यामरा र टू एमपी डेप्थ क्यामरा सेन्सरले उच्च स्तरको फोटो खिच्ने कम्पनीको भनाइ छ । लामो समयसम्म चल्ने ५००० एमएएच ब्याट्री जडित यस फोनमा १० वाटको चार्जिङ अडाप्टर छ । ग्रेफाइट ग्रे, क्रोम सिल्भर र स्काई ब्लु रङमा उपलब्ध यो फोन टू जीबी र ३२ जीबीका साथै ३ जीबी र ६४ जीबी स्टोरेज भेरियन्टमा आउँछ । यसको मूल्य क्रमशः १३,९९९ र १५,९९९ रुपैयाँ पर्ने कम्पनीले जनाएको छ ।"
नेपाली अलैंची प्रवर्द्धन गर्न ॅवाह Û अलैंची अभियान,"काठमाडौं (कास) नेपाली अलैंचीको प्रयोग घरेलु बजारमा बढेको छैन । भारतलगायत अन्य मुलुकबाट शतप्रतिशत आयात हुने सुकमेलले प्रतिस्थापन गरिरहेको छ । नेपाल अलैंची व्यवसायी महासंघले कृषि मन्त्रालय, प्रदेश १ र स्विस सरकार विकास सहयोग (एसडीसी) को सहयोग र होटल एसोसिएसन अफ नेपालसँगको सहकार्यमा अभियान सुरु गरेको हो । घरेलु तथा व्यावसायिक उपभोक्तामा नेपाली अलैंचीको प्रयोग र उपभोगमा सचेतना बढाउन अभियान केन्द्रित रहेको महासंघले जारी गरेको विज्ञप्तिमा उल्लेख छ । अभियानले नेपाली अलैंचीको परम्परागत मूल्य र नेपाली परिकारमा यसको प्रयोगलाई महत्त्वपूर्ण सामग्रीका रूपमा बढाउने मात्र नभई आर्थिक गतिविधिसमेत बढाउने महासंघको भनाइ छ । बेलायतको रियालिटी कुकरी टीभी शृंखला, बीबी मास्टर सेफ्स द प्रोफेसनल्स रिम्चाजका विजेता सन्तोष शाह यस अभियानका ब्रान्ड एम्बेसेडर छन् । उनले नेपाली अलैंचीलाई घरेलु बजारमा प्रवर्द्धन गर्न विशेष रेसिपीहरू तयार गर्ने बताइएको छ ।"
सानिमाका ग्राहकलाई नमस्ते पेमा रकमान्तर सुविधा,"काठमाडौं (कास) सानिमा बैंकका ग्राहकले अब नमस्ते पे वालेटबाट कारोबार गर्न सक्ने भएका छन् । नमस्ते पेबाट बैंकको मोबाइल बैंकिङ लगइन गरी रकमान्तर (चेकआउट) गर्न सक्ने बैंकले सार्वजनिक गरेको विज्ञप्तिमा उल्लेख छ । बैंकले ग्राहकका लागि मोबाइल बैंकिङ एपमार्फत फन्ड लोड गर्ने प्रणालीको पनि व्यवस्था गर्न लागेको छ । बैंकले आफ्नो एपबाट हाल ईसेवा, खल्ती र नमस्ते पे गरी तीनवटा वालेटमा सेवा उपलब्ध गराइरहेको छ । डिजिटल बैंकिङको अधिकतम प्रयोग र नगदरहित कारोबारलाई प्रोत्साहन गर्न यस्तो कार्य गर्दै जाने बैंकले जनाएको छ । देशभर सानिमा बैंकका १२७ कार्यालय र १२० वटा एटीएम सञ्चालनमा छन् ।"
स्पेलिङ प्रतियोगितालाई डिजिटाइज गर्न भाइबरसँग सहकार्य,"काठमाडौं (कास) भाइबरले नयाँ नेपाल स्पेल बी नामक च्यानल सार्वजनिक गरेको छ । यसमा सहभागीहरूले क्विज, पोल र मिनी गेममा जोइन गर्न सक्नेछन् । नेपाल स्पेल बीको नयाँ सिजनका लागि विद्यार्थीहरूले चाँडै भाइबरको च्याटबटमार्फत नाम दर्ता गर्न, च्यानल जोइन गर्न, स्टिकर प्याक र लेन्सहरू डाउनलोड गर्न सक्ने भएका छन् । दुर्गम क्षेत्रका विद्यार्थीहरूलाई पनि समान अवसर प्रदान गर्ने उद्देश्यले नेपाल स्पेल बीले भाइबरसँगको सहकार्यमा आफ्नो पाँचौं सिजनको अडिसनलाई डिजिटाइज गर्न लागेको भाइबरले जारी गरेको विज्ञप्तिमा उल्लेख छ । प्रतियोगिताको डिजिटाइजेसन र भाइबरमार्फत नयाँ एप्लिकेसन मोडले विद्यार्थीहरूलाई सहभागी हुन सजिलो र सुविधाजनक बनाउने आयोजकको भनाइ छ ।"
असोज १५ देखि क्याथेको हङकङकाठमाडौं उडान,"काठमाडौं (कास) हङकङको ध्वजावाहक वायुसेवा क्याथे प्यासिफिक एयरवेजले असोज १५ देखि हङकङ काठमाडौं उडान गर्ने भएको छ । नागरिक उड्डयन प्राधिकरणबाट सातामा एक उडानको अनुमति पाएको क्याथेले यात्रुको मागअनुसार उडान संख्या बढाउने क्याथेका नेपाल प्रमुख जुनु मलेकले जनाए । ०७६ चैतमा कोभिड संक्रमण सुरु भएसँगै नेपाल सरकारले लडडाउन गरेपछि क्याथेले यात्रु उडान बन्द गर्दै मेडिकल कार्गो सुरु गरेको थियो । क्याथेले अहिले पनि काठमाडौंबाट सातामा एउटा कार्गो उडानबाट हस्तकला, गलैंचालगायत उत्पादन लैजाने गरेको छ । हङकङबाट मेडिकल, इलेक्ट्रोनिकलगायत सामान ल्याउँदै आएको छ । क्याथेबाहेक नेपालबाट सातामा एक दिन राष्ट्रिय ध्वजावाहक नेपाल वायुसेवा निगमले पनि उडान गर्दै आएको छ । कोभिडका कारण नेपालबाट हङकङ जाने यात्रुले अहिले एक साता होटल क्वारेन्टाइनमै बस्नुपर्छ ।"
एनआईबीएल क्यापिटलको निःशुल्क सेवा योजना,काठमाडौं (कास) एनआईबीएल एस क्यापिटल लिमिटेडले वार्षिकोत्सवका अवसरमा डिम्याट खाता वार्षिक नवीकरण शुल्क १० वर्षको अग्रिम भुक्तानी गरे थप १० वर्ष निःशुल्क सेवा दिने योजना ल्याएको छ । यो योजना यही साउन १५ देखि २५ सम्म लागू हुने कम्पनीले जनाएको छ । बैंकिङ तथा इन्भेस्टमेन्ट बैंकिङ क्षेत्रमा सेवा प्रदान गर्दै आएको १० वर्ष पूरा भएको भएको अवसरमा कम्पनीले यस्तो योजना ल्याएको हो । क्यापिटलले १८८ कम्पनीको आईपीओ तथा विभिन्न कम्पनीको हकप्रद सेयर निष्कासनका लागि निष्कासन तथा बिक्री प्रबन्धकका रूपमा समेत कम्पनीले काम गरेको बताएको छ । अहिले कम्पनी ५१ कम्पनीको सेयर रजिस्ट्रारका रूपमा समेत कार्यरत रहेको जनाइएको छ ।
चन्द्रागिरि केबलकारमा अड्किए खानेबस्ने सुविधा,"काठमाडौं (कास) चन्द्रागिरि जाने यात्रु गन्डोला (मान्छे बस्ने बक्स) मा अड्किए इमर्जेन्सी ड्राइभमार्फत उद्धार गरिने चन्द्रागिरि हिल्सले जनाएको छ । केबलकार सञ्चालनका लागि विद्युत्, जेनेरेटरसँगै इमर्जेन्सी ड्राइभ समेत रहेकाले केबलकार सेवा सुरक्षित रहेको कम्पनीका अध्यक्ष चन्द्र ढकालले भनाइ छ । प्राविधिक समस्या आएर यात्रुहरू केबलकार र भालेश्वर मन्दिरमै अड्किनुपर्ने समस्या नआउने उनले बताए । बिजुलीको समस्या हुँदा जेनेरेटर चलाएर केबलकार चलाइने गरेको उनको भनाइ छ । मन्दिर परिसरमा अड्किनुभएका यात्रुलाई सडकमार्गमार्फत उद्धार गर्न सक्छौं । यसबाहेक हामीसँग रिसोर्ट र रेस्टुरेन्ट छन् । खानेबस्ने व्यवस्था छ, यसको खर्च सबै कम्पनीले बेहोर्नेछ, ढकालले भने ।"
एनआईसी एसियामा सोझै मेसिनबाट रकम जम्मा गर्न सकिने,काठमाडौं (कास) एनआईसी एसिया बैंकले अब सोझै मेसिनबाट नगद जम्मा गर्न सकिने गरी क्यास डिपोजिटको सेवा सुरु गरेको छ । यो सेवाले बैंकमै गएर फारम भरिवरि रकम रकम जम्मा गर्नुपर्ने झन्झट हटाइदिएको छ । केवल खाता नम्बरका आधारमा ग्राहकले मेसिनबाट सोझै रकम जम्मा गर्न सक्ने बैंकले जनाएको छ । मेसिनमा भने एक हजार र पाँच सय रुपैयाँका नोट मात्रै जम्मा गर्न सकिनेछ । एक जना ग्राहकको खातामा एक पटकमा अधिकतम ९९ हजार ५ सय रुपैयाँ गरी प्रतिदिन अधिकतम ९ लाख ९९ हजार ५ सय रुपैयाँसम्म जम्मा गर्न सकिने व्यवस्था रहेको बैंकले जनाएको छ । बैंकले हाल यो सेवा न्युरोडको विशालबजार शाखामा मात्रै सञ्चालनमा ल्याएको छ । चाँडै अन्य शाखामा विस्तार गर्ने बैंकले जनाएको छ ।
अस्पताल नै असुल्छन् पार्किङ शुल्क,"राजधानीमा पार्किङकै समस्याराजधानीका सडकमा अव्यवस्थित पार्किङ कुनै नौलो विषय होइन । अव्यवस्थित पार्किङले सर्वसाधारणले लामो समयदेखि सास्ती खेप्दै आएका छन् । कतिपय स्थानलाई पार्किङका लागि छुट्याइए पनि मनलाग्दी ढंगले शुल्क लिने गरिएको छ । कतिपय स्थानको पार्किङका बारेमा भने महानगर नै बेखबर छ । वडा कार्यालयहरूले पनि आफूखुसी पार्किङ लगाउने र शुल्क लिने गरेका छन् । पार्किङ ठेक्कामा पारदर्शी प्रक्रिया अपनाइएको छैन । ललितपुर महानगरले निःशुल्क पार्किङको व्यवस्था गरिरहँदा महानगरकै वडा नम्बर ३ र १२ ले भने आफूखुसी पार्किङ शुल्क उठाइरहेका छन् । वडा कार्यालयहरूले उठाउने पार्किङ शुल्कमा एकरूपता छैन । ललितपुर३ वडा कार्यालयले प्रतिघण्टाप्रतिपटक मोटरसाइकललाई १० रुपैयाँ र गाडीलाई ३० रुपैयाँ शुल्क लिइरहेको छ । वडा नम्बर १२ द्वारा स्वीकृति प्राप्त लगनखेल टोल विकास संस्थाले मोटरसाइकल पार्किङ प्रतिघण्टा १० र गाडीको २० रुपैयाँ उठाउँदै आएको छ । काठमाडौं महानगरले भने सवारीसाधन पार्किङका लागि स्मार्ट पार्किङका नाममा निजी कम्पनीलाई पोस्ने काम गरेको छ । महानगरले पीओएस मेसिनबाट क्यूआर कोड सहितको बिल चालकलाई दिन्छ । सवारीसाधन निकाल्दा उक्त क्यूआर कोड स्क्यान गरी पार्किङबापतको रकम लिइन्छ । स्मार्ट पार्किङ भनिए पनि बिल दिने र पैसा लिनेमा मात्रै सीमित छ । काठमाडौं महानगरले ०७६ असारदेखि न्युरोड र आसपासको क्षेत्रमा स्मार्ट पार्किङ सुरु गरेको हो । खिचापोखरी सडक (आरबी कम्प्लेक्स अगाडि), पाको सडक (ताम्राकार कम्प्लेक्स अगाडि), प्युखा मार्ग (रामेश्वर स्विट्सको पछाडि), शुक्रपथ (विशाल बजारबाट इन्द्रचोक जाने सडक), धर्मपथ (चारपांग्रे मात्रै), दरबारमार्ग र वीर अस्पतालअगाडि सात ठाउँलाई पार्किङका लागि छुट्याएको छ । महानगरले सार्वजनिकनिजी साझेदारीअन्तर्गत स्मार्ट पार्किङको जिम्मा एड गुरु एडभरटाइजिङ र ह्वील्स ट्रली योर्स नामका दुई कम्पनीलाई दिएको छ । ह्वील्स ट्रली योर्ससँगको सहकार्यमा पार्क केटीएम एप नै सञ्चालनमा ल्याइएको थियो । चालकले एपबाटै आफ्नो सवारीका लागि ठाउँ बुक गर्न सक्ने भनिए पनि उक्त एप निष्क्रिय छ ।"
इंग्ल्यान्डलाई घरमा जर्मन चुनौती,"वेगमनविरुद्ध टेकलेनबर्गपछिल्लो एक दशकभन्दा बढी समयदेखि जर्मन टिमको जिम्मेवारी सम्हालिरहेकी प्रशिक्षक हुन् मार्टिना भोसटेकलेनबर्ग । उनी जति प्रभावशाली खेलाडी थिइन्, प्रशिक्षकका रूपमा उनको प्रदर्शन उत्तिकै उम्दा छ । उनको दाबी छ, इंग्ल्यान्डले अहिलेसम्म खेलेका खेलमा सुरुआत कमजोर गर्ने गरेको छ । हामीले त्यसबाट फाइदा लिन सक्नुपर्छ । यो नै हाम्रो रणनीतिको मुख्य आधार हुनेछ । सरिना वेगमन आएयता इंग्लिस महिला फुटबल पनि उत्तिकै फेरिएको छ । यी प्रशिक्षक आफ्नो जमानामा डच टिमका प्रमुख खेलाडी थिइन् । प्रशिक्षक भएयता उनले सन् २०१७ मा नेदरल्यान्ड्सलाई युरो उपाधि पनि दिलाइन् । अहिले उनको काँधमा इंग्लिस टिम छ । उनी प्रशिक्षक भएयता इंग्ल्यान्ड लगातार अपराजित रहेको छ । उनी भन्छिन्, मैले प्रतियोगिता सुरु हुनु अगाडि भनेकी थिएँ, अहिले पनि भन्छु, हामी महिला फुटबलको माध्यमबाट देशलाई नै खुसी हुने अवसर दिन चाहन्छौं । हामीले सायद यो काम गरेका छौं । हामीले अहिलेसम्म जे जस्तो यात्रा तय गरेका छौं, त्यसमा हामी सबैलाई गर्व नै छ ।"
"सेमिफाइनल सहज, फाइनल कठिन","(काठमाडौं)  आयोजक नेपालले छैटौं साफ महिला च्याम्पियनसिप २०२२ को समूह चरणमा श्रीलंका र भुटानविरुद्ध प्रतिस्पर्धा गर्ने भएको छ । ढाकामा शनिबार निकालिएको ड्र अनुसार नेपाल तुलनात्मक रूपमा कमजोर मानिएका टिमसँगै समूह बी मा परेको हो । अघिल्ला पाँचै संस्करणमा च्याम्प्यिन भएको भारतसहित बंगलादेश, माल्दिभ्स र पाकिस्तान समूह ए मा छन् ।हाम्रो लक्ष्य च्याम्पियन हुने नै हो, नेपाली राष्ट्रिय महिला टिमका मुख्य प्रशिक्षक कुमार थापाले भने, हामी भारतको समूहमा परेको भए दोहोरो फाइदा हुन्थ्यो । भारतसँग समूह चरण र फाइनलमा खेल्न पाइन्थ्यो । तीन टिम भएको समूहमा परेपछि हामीले लिगमा दुई खेलमात्रै खेल्न पाउने भयो । घरेलु मैदानमा समूह चरणमै तीन खल खेल्न पाएको भए राम्रो हुन्थ्यो । तर, महिलाको प्रतियोगितामा एक खेल कम खेल्नु पनि फाइदा नै हुन्छ । साफ महिला च्याम्पियनसिप २०२२ मा लिग चरणमा ९, सेमिफाइनलमा दुई र फाइनल एक गरी १२ खेल हुनेछ । समूहका शीर्ष दुई टिमले सेमिफाइनल खेल्नेछन् ।दोस्रोपल्ट महिला टिम सम्हाल्ने अवसर पाएका थापाले थपे, कमजोर टिमहरूसँग खेलेपछि बलिया टिमविरुद्ध खेल्नुपर्ने अवस्था छ । समूह विभाजनअनुसार हामीलाई सेमिफाइनल पुग्न सहज हुनेछ तर, फाइनल पुग्न कठिन हुने देखिन्छ । किनभने अर्को समूहमा रहेका भारत र बंगलादेश राम्रा टिम हुन् । साफ च्याम्पियनसिपअघि मैत्रीपूर्ण खेलमा प्रतिस्पर्धा गर्ने मौका पायो भने टिममा सुधार गर्ने अवसर मिल्ने पनि उनले बताए । फिफा वरीयतामा भारत ५६, नेपाल १०१, बंगलादेश १४६, श्रीलंका १४९, माल्दिभ्स १५३ र भुटान १७२ औं स्थानमा छन् । फिफा (अन्तर्राष्ट्रिय फुटबल महासंघ) ले लगाएको प्रतिबन्ध दुई वर्षपछि फुकवा भएसँगै अन्तर्राष्ट्रिय प्रतियोगतामा फर्किन लागेको पाकिस्तान वरीयताविहीन टिम हो ।साफ महिला च्याम्पियनसिपको छैटौं संस्करण सेप्टेम्बर ६१९ मा काठमाडौंमा हुनेछ । सन् २०१० मा सुरु भएको यो च्याम्पियनसिपमा नेपाली टिम चारपल्ट फाइनल खेलेको छ । चारैपल्ट फाइनलमा भारतले हराएको नेपाली टिम २०१६ (सिलिगुढी) मा भने सेमिफाइनलमै हारेको थियो । भारतविरुद्ध ३१ ले हारेको त्यो टिमको मुख्य प्रशिक्षक पनि थापा नै थिए । त्यसयता उनलाई अखिल नेपाल फुटबल संघ (एन्फा) ले पहिलोपल्ट जिम्मेवारी दिँदै महिला टिमको मुख्य प्रशिक्षक नियुक्त गरेको हो । पाँचौं संस्करण २०१९ विराटनगरमा भएका थियो, जहाँ उपाधि होडमा नेपाली टिम फेरि भारतविरुद्ध ३१ ले हारेको थियो ।दक्षिण एसियाली फुटबल महासंघ (साफ) ले शनिबारै साफ यू१७ च्याम्पियनसिप २०२२ को ड्र पनि निकाल्यो । ६ देश सहभागी हुने च्याम्पियनसिपमा नेपाली टिमले भारत र भुटानसँगै समूह बी मा प्रतिस्पर्धा गर्नेछ । आयोजक श्रीलंका, माल्दिभ्स र बंगलादेश समूह ए मा छन् । समूह चरणमा ६ खेल, सेमिफाइनलमा २ र फाइनल १ गरी कुल ९ खेल हुनेछ ।"
विष्णा भइन् विजेता,"काठमाडौं (कास) तीनचुलीका अभिषेक गुरुङ र राजु थापाले प्रथम स्पोर्ट्स हव खुला ब्याडमिन्टन प्रतियोगिताको पुरुष युगलको उपाधि जितेका छन् । फाइनलमा अभिषेक र राजुको जोडीले पुलिसका गौरव दाहाल र अनिश श्रेष्ठको जोडीलाई १९२१, २१११, २१७ ले पराजित गर्यो ।सेनाका पविन लिनथेप र सुरोज महर्जन तथा सूर्यदर्शनका ठकुरी दाजुभाइ लक्ष्मण र राम मल्लको जोडी तेस्रो रहे । कपन लाखेपोखरीस्थित कभर्डहलमा महिला एकलमा कञ्चनपुरकी विष्णा विष्ट विजेता भइन् । उनले सुर्खेतकी अग्रिमा भण्डारीलाई २१११, २११० को सोझो सेटले हराइन् । बेलटार ब्याडमिन्टन एकेडेमीकी अञ्जना राई र सर्लाहीकी निकिता लामा तेस्रो स्थानमा रहे ।यू१७ ब्वाइजमा सेनाका डेभिड थापा मगरले आफ्नै टिमका कविर केसीलाई २११४, १७२१, २११४ ले हराएर उपाधि जिते । आयोजकका सुनील कार्की र लाफा समूहका मनोजा फौदार तेस्रो भए । पुरुष ४५ वर्षमाथि जेस्टका श्याम पराजुली र नविन श्रेष्ठको जोडी विजेता भयो । उक्त जोडीले फाइनलमा पर्फेक्ट फिटनेस क्लबका पूर्णहरि होना र सञ्जय कपालीको जोडीलाई २११८, २११७ को सोझो सेटमा पराजित गर्यो । ५५ वर्षमाथि बुटवल ब्याडमिन्टनका नारायणप्रसाद घिमिरे र धादिङका विष्णुलाल श्रेष्ठको जोडी विजयी भयो । उनीहरूले बसुन्धाराका पूर्णचन्द्र जोशी र उमेश केसीको जोडीलाई २११६, १६२१, २१६ ले हराए ।सेवानिवृत्त कर्मचारीको स्पर्धामा आयोजकका सुरेनबहादुर आले र इन्द्र महताको जोडीले सनबहादुर साम्बा र लाक्पा शेर्पाको जोडीलाई २११४, २५२७, २११५ ले हराएर उपाधि उचाले । स्थानीयमा आयोजकका अर्जुन मगर र दावा शेर्पाको जोडी विजयी भयो । विजेतालाई राष्ट्रिय खेलकुद परिषद्का सदस्यसचिव टंकलाल घिसिङ, नेपाल ब्याडमिन्टन संघका अध्यक्ष रामजीबहादुर श्रेष्ठलगायतले पुरस्कृत गरे । विजेता खेलाडीले नगद पुरस्कार पाएका थिए ।"
