शीर्षक,विवरण
डलर अभावबीच हतियार किन्न ८४ करोड रकमान्तर,"उनले भने, त्यसलाई समेत मध्यनजर गरेर सरकारले आवश्यक बजेट बन्दोबस्त गरिदिएपछि सटगन, पेस्तोल, भीड नियन्त्रणमा प्रयोग हुने अरू उपकरण खरिद प्रक्रियामा गएको हो । प्रहरीसँग हतियार अपुग भएकैले चुनावताका करिब ८ हजार थान हतियार सेनाबाट ल्याएर काम चलाएको र ती हतियार चुनाव सकिएपछि उतै फर्काइएको उनले बताए । त्यसो त प्रहरीले सेनाबाट १० हजार इन्सास राइफल लिने गरी यसअघि नै समझदारी भएको छ । नेपाल प्रहरीका पूर्वएआईजी राजेन्द्रसिंह भण्डारी भने प्रहरीको फायर पावर भन्दा पनि बिचौलिया र शक्ति केन्द्रको आर्थिक पावर बढाउन हतियार खरिद प्रक्रिया अघि बढाइएको बताउँछन् । उनका अनुसार २०७१ मा अख्तियारका तत्कालीन प्रमुख आयुक्त लोकमानसिंह कार्की, सरकारका उच्च पदस्थ अधिकारीदेखि, एजेन्टसम्मले जसरी पनि डेढ अर्बका हतियार किन्न जोडबल गरेका थिए । तर मैले हतियार खरिद संगठनको आवश्यकता र औचित्यसँग मेल नखाने भन्दै रोकिदिएँ, भण्डारीले कान्तिपुरसँग भने, त्यसपछि मेरो व्यावसायिक करियरमै चुनौती दिन अनेक चलखेल भए, दरबन्दी नै नभएका ठाउँमा मेरो सरुवा गरियो, अख्तियारका प्रमुख आयुक्त कार्कीदेखि विदेशी कम्पनीका एजेन्ट दीपक भट्टसम्मले प्रहरीलाई जसरी पनि हतियार भिराउन गरेका षड्यन्त्रको साक्षी म आफैं छु । पछिल्लोपटक प्रहरीलाई हतियार भिराउन गरिएका चलखेलमा पनि पहिलेका बिचौलियाहरू नै लागिपरेको उनको टिप्पणी छ । प्रहरी चौकीमा शौचालय छैनन्, बुट नभएकाले पालैपालो लगाउनुपर्ने बाध्यता छ तर सरकारले भने ठूलो कमिसनका लागि हतियार खरिदलाई प्राथमिकतामा राखेको छ । प्रहरी जवानहरू न्यूनतम भौतिक पूर्वाधारबाट नै वञ्चित छन्, लत्ताकपडामा रकम निकासा भएको छैन, चुनावमा खटिने सुरक्षाकर्मीको भत्तासमेत कटौती भयो, यस्तो पृष्ठभूमिमा कमिसनका लागि हातहतियार खरिदमा खर्च गर्दा प्रहरीकै मनोबलमा असर पुग्ने देखिन्छ, पूर्वएआईजी भण्डारी भन्छन्, त्यसमाथि फिल्डमा जाने प्रहरीका लागि हातहतियार पर्याप्त छ, अपुग भए सशस्त्रलाई प्रयोग गर्नुपर्छ ।२०७६ मा सुरक्षा, सामरिक वा प्रतिरक्षा सामग्री आपूर्ति गर्ने (दोस्रो संशोधन) कार्यविधि जारी गर्दै सरकारले सुरक्षा निकायका सीमित अधिकारी, बिचौलिया र स्वार्थ जोडिएका शक्ति केन्द्रको मिलेमतोमा हातहतियार तथा गोलीगट्ठा खरिद गर्न सक्ने प्रावधान राखेको थियो । मन्त्रिपरिषद्ले २०७६ वैशाख २३ मा जारी गरेको कार्यविधिले हतियार बिनाप्रतिस्पर्धा सोझै खरिद गर्न सकिने भन्दै बिचौलियाका लागि बाटो खोलिदिएको थियो । सोही प्रावधानअनुसार सेना, प्रहरी र सशस्त्रका हातहतियार जीटुजी प्रक्रियाका नाममा स्थानीय एजेन्टसँगको मिलेमतोमा खरिद हँॅदै आएका छन् । कार्यविधि२०७५ को दफा १७ मा कम्पनी भएको दूतावासमार्फत मूल्य प्रस्ताव लिई खरिद प्रक्रिया अघि बढाउन सकिने भनिएको छ । सरकारी स्वामित्व वा नियन्त्रणमा रहेका आपूर्तिकर्ताबाट सुरक्षा सामरिक वा प्रतिरक्षासम्बन्धी सामग्री खरिद गर्नुपर्ने भएमा विदेशी कम्पनी रहेको सम्बन्धित मुलुकको दूतावासमार्फत आधिकारिक रूपमा दररेट प्राप्त गरी खरिद गर्न सकिनेछ, उक्त नियममा भनिएको छ । यसरी खरिद गर्दा जमानत नलिन बरु अग्रिम भुक्तानी दिन सकिने प्रावधान राखिएको छ । आधिकारिक दररेट प्राप्त गर्दाको अवस्थामा मालसामान प्राप्तिको सुनिश्चितता गरी कार्यसम्पादन जमानत नलिन तथा आवश्यकताअनुसारको रकम अग्रिम भुक्तानी गर्न दिने गरी सम्झौता गर्न सकिनेछ, कार्यविधिमा भनिएको छ । जीटुजीका नाममा हुने यस्ता कारोबारमा बिचौलिया राख्ने गरिएको छ । यसले खरिद सामग्री महँगो हुने मात्र होइन, पारदर्शितामा पनि प्रश्न उठ्ने गरेको छ ।अहिले वैदेशिक रोजगारीमा जानेले बढीमा २ सय डलरसम्म मात्रै लैजान पाउँछन् । पर्यटक भिसामा जाने नेपालीले पनि तोकिएको १ हजार ५ सय डलर लैजान पाएका छैनन् । राष्ट्र बैंकका एक अधिकारीका अनुसार पर्यटक भिसामा जानेलाई पनि प्रतिव्यक्ति अधिकतम ५ सय अमेरिकी डलर बराबरको विदेशी मुद्रा मात्रै दिन बैंकहरूलाई मौखिक निर्देशन छ । विदेशी सञ्चिति घट्दै गएपछि पछिल्लोपटक करिब १ दर्जन सामान आयातमा रोक लगाइएको छ । तर, मुलुक आर्थिक संकटमा प्रवेश गर्ने जोखिम रहेका बेला नेता, बिचौलिया र प्रहरीका सीमित अधिकारीको स्वार्थ पूर्तिका लागि हतियार खरिदको योजना अघि बढ्नु दुर्भाग्य भएको भण्डारीको टिप्पणी छ ।"
सुदूरपश्चिमको विकास बजेट पार्टी कार्यालय निर्माणमा,"बजेट पारित गराउन सकसयसअघिका चारवटा वार्षिक बजेट सहजै पारित भए पनि यसपटक सुदूरपश्चिम प्रदेश सरकारलाई आगामी आर्थिक वर्षको बजेट पारित गराउन सकस झेल्नुपरेको छ । बजेट प्रस्तुत गरेको २५ दिनसम्म पनि प्रदेशसभा बैठक बस्न सकिरहेको छैन । बजेटप्रति प्रतिपक्षी दलमात्र नभई सत्तारूढ दलकै असन्तुष्टि चर्को छ । सत्तारूढ कांग्रेसले शनिबार संसदीय दलको बैठकबाटै यथास्थितिमा बजेट पारित नगर्ने निर्णय गरिसकेको छ । अराजक र असंवैधानिक तरिकाले ल्याइएको बजेटलाई यथास्थितिमा पारित गर्नु अपराध हो, कांग्रेस सांसद भरतबहादुर खड्काले भने, मन्त्रीहरू योजना त के प्रदेशै बेचेर खाने जस्ता देखिए । बिचौलियाको साँठगाँठमा योजना बाँडिएको छ । कांग्रेसका तर्फबाट सरकारमा प्रतिनिधित्व गरिरहेको सामाजिक विकासमन्त्री गोविन्द बोहराले आफ्नो मन्त्रालयबाट प्रस्तावित योजना कटौती गरेर मन्दिर र अन्य योजना आफ्नो मन्त्रालयअन्तर्गत राखिएको भन्दै गुनासो गर्न पार्टी सभापति शेरबहादुर देउवासमक्ष पुगिसकेका छन् । सरकारको नेतृत्वसमेत गरिरहेको सत्तारूढ दल माओवादी केन्द्रका सचेतक अक्कल रावल पनि यथास्थितिमा बजेट पारित नहुने बताउँछन् । सरकार ढले ढल्छ तर यही अवस्थामा बजेट पारित हुन्न, उनले भने । एकीकृत समाजवादीभित्र पनि बजेट विनियोजनलाई लिएर रडाको छ । प्रमुख प्रतिपक्षी दल एमालेका नेता लीलाधर भट्टले प्रदेशसभामा बजेटमाथि छलफल नै नचलाइएको बताए ।"
छुवाछूत हटाउन होमस्टे,"२०६३ मा छुवाछूतमुक्त राष्ट्र घोषणा भए पनि समाजमा छुवाछूत कायमै थियो । होमस्टे छुवाछूतको अन्त्यको माध्यम बन्न सक्ने उनको बुझाइ थियो । सँगै गाउँमै आम्दानीको बाटो पनि खुल्ने भएकाले अरू दलित परिवारलाई हौस्याए । त्यसपछि खुल्यो आँपस्वारा दलित सामुदायिक होमस्टे । यो २०७२ सालको कुरा हो । दलितले चलाएको होमस्टेमा पाहुना आउने हुन् कि होइनन्, पाहुना आए उनीहरूलाई स्वागत केकसरी गर्ने, के खाना दिने भन्नेजस्ता कुरामा अलमल भयो, सामुदायिक होमस्टेका अध्यक्षसमेत रहेका विकले सुनाए, पछि अतिथि सत्कार, खाना बनाउनेलगायतका तालिम लियौं । सुरुमा विदेशी पाहुना आए । बिस्तारै स्वदेशी पाहुनालाई पनि स्वागत गर्न पायौं । होमस्टेका कारण गाउँमा चहलपहल पनि बढेको छ । होमस्टेका सचिव मनोज विश्वकर्माका अनुसार अमेरिका, फ्रान्स, जर्मन, स्विट्जरल्यान्ड, जापान, इन्डोनेसिया, अस्ट्रेलिया र फिनल्यान्डलगायत १८ मुलुकका पर्यटकले आँपस्वारा दलित होमस्टेको भ्रमण गरिसकेका छन् । केही नेपाली पर्यटक पनि आएका छन् । कोरोना महामारीका कारण केही वर्ष भने पर्यटकको आगमन सुस्तायो । हालसम्म आठ सयभन्दा बढी विदेशी र दुई सयभन्दा बढी नेपाली पर्यटक होमस्टेमा आएका छन्, उनले भने, दलित, गैरदलित सबै आएर एकै परिवार जसरी बस्नुहुन्छ । छुवाछूतबाट माथि आइसकेका छौं । हाम्रो समाज बिस्तारै परिवर्तन हुँदै छ ।गाउँमा होमस्टे सञ्चालन गरेसँगै स्थानीयले गाउँघर सफा राख्न, बारीमा साग, तरकारी लगाउन र आँगनमा फलफूल रोप्न थालेका छन् । होमस्टेमा आउने पाहुनालाई गाउँमै उत्पादन हुने अर्गानिक खाना खुवाउने गरिएको होमस्टे सञ्चालक देवी सुनारले बताइन् । पर्यटक आउन थालेदेखि गाउँको उत्पादन गाउँमै खपत भएको छ, उनले भनिन्, हरिया सागसब्जीदेखि मासुसम्म बजारबाट ल्याउनुपरेको छैन । आफ्नो घरमा छैन भने छिमेकबाट किनेर ल्याउने गरेका छौं । होमस्टेले सबै जातजातिप्रति दृष्टिकोण समान बनाउन सहयोग गरेको छ । होमस्टे सञ्चालनमा ल्याएसँगै महिलामा नेतृत्व विकास पनि भएको होमस्टे सञ्चालक मधुमाया विकले बताइन् । पहिले हामी दुईचार जना मान्छेका अगाडि बोल्न पनि डराउँथ्यौं, उनले भनिन्, होमस्टे सञ्चालन गरेसँगै विभिन्न तालिम लियौं, धेरैजसो समय पाहुनासँगै बित्ने हुँदा जोसँग पनि निडर भएर बोल्न सक्ने भएका छौं । पाहुना नआएको समयमा मधुमाया खेतबारीमा व्यस्त हुन्छिन् । प्रकृति र ग्रामीण वातावरणसँग रमाउँदै दलित समुदायको संस्कृति, रहनसहन अध्ययन तथा अवलोकनका लागि आँपस्वारा आकर्षक गन्तव्य बनेको छ । साग, गुन्द्रुक, सिस्नो, ढिँडो, भुटेको मकै, भटमास, निउरो, कोदोको रोटीलगायतका स्थानीय उत्पादनको स्वाद चाख्दै यहाँको होमस्टेबाट मनास्लु, अन्नपूर्ण हिमशृंखलाका साथै सूर्योदय र सूर्यास्तको सुन्दर दृश्य अवलोकन गर्न पाइन्छ । एकपटकमा करिब ५० जना पाहुना राख्न सक्ने होमस्टेको क्षमता छ ।"
५८ वर्षपछि पेन्सन,नेपाली सेनामा कार्यरत श्रीमान् बितेको ५८ वर्षपछि पेन्सन सुविधा पाएकी पनौती११ की रत्नकुमारी थापालाई भेट्दै पूर्वप्रधानसेनापति पूर्णचन्द्र थापा । दार्चुलाको टिंकर चेकपोस्टमा कार्यरत उनका श्रीमान् दुर्गाबहादुर २०२१ भदौमा तत्कालीन बझाङी राजाका निजी सेनाको आक्रमणमा परेर मारिएका थिए । गत वर्ष पनौती आएका बेला तत्कालीन प्रधानसेनापति थापालाई घटनाबारे बताएपछि सेनाले दुर्गाबहादुरले पाउनुपर्ने सुविधाका लागि प्रक्रिया सुरु गरेको थियो । रत्नकुमारीले २०७८ भदौदेखि पेन्सनबापत मासिक २१ हजार रुपैयाँ पाएकी छन् । तस्बिर ः नगेन्द्र अधिकारीकान्तिपुर
बुढीगंगामा एमाले विजयी,"बाजुरा (कास) बाजुराको बुढीगंगा नगरपालिकामा भएको पुनः मतदानमा प्रमुख, उपप्रमुख दुवै पदमा एमालेका उम्मेदवार निर्वाचित भएका छन् । आइतबार सम्पन्न मतगणनाबाट नगर प्रमुखमा रामबहादुर बानियाँ र उपप्रमुखमा मायाकुमारी खड्का कुँवर निर्वाचित भएका हुन् । बानियाँले ४ हजार ७ सय ७७ मत ल्याए भने प्रतिस्पर्धी कांग्रेसका रंगबहादुर खातीले ३ हजार ७ सय ७४ मत पाए । उपप्रमुखमा कुँवरले ४ हजार ७ सय २७ मत ल्याइन् छन् भने कांग्रेसकी रीता शाही शाहले ३ हजार ७ सय ५५ मत ल्याइन् । बानियाँ र कुँवर ०७४ मा पनि एमालेबाट उम्मेदवार थिए । त्यतिबेला कांग्रेससँग पराजित भएका थिए । १० वटा वडा रहेको बुढीगंगामा ७ वडाध्यक्ष एमाले उम्मेदवारले जितेका छन् भने कांग्रेसले ३ वटा वडा जितेको छ । वडा १, २, ३, ५, ६, ९ र १० मा एमालेका उम्मेदवारहरू विजयी भएका हुन् । ४, ७ र ८ मा कांग्रेस उम्मेदवार विजयी भएको जिल्ला निर्वाचन कार्यालयले जनाएको छ । वैशाख ३० को निर्वाचन स्वतन्त्र हुन नसकेपछि निर्वाचन आयोगले बुढीगंगामा पुनः मतदान गराउने निर्णय गरेको थियो । कडा सुरक्षाबीच भएको पुनः मतदानमा पनि छिटपुट घटना भने भएका थिए । नगरपालिका १३ हजार ६ सय ५९ मतदातामध्ये पुनः मतदानमा ६६८३ प्रतिशत अर्थात् ९ हजार १ सय २८ मत खसेको थियो । वैशाख ३० मा भएको मतदानमा भने ७५५८ प्रतिशत मत खसेको थियो । वैशाख ३० मा कांग्रेस कार्यकर्ताले नियन्त्रणमा लिएर मतदान गरेको भनिएको वडा ४ थुमा मतदानस्थलमा ९९४१ प्रतिशत मत खसेकामा बिहीबार ७०८० प्रतिशत मत मात्रै खसेको थियो । यस्तै एमाले कार्यकर्ताले नियन्त्रणमा लिएर मतदान गरेको भनिएको वडा ९ स्थित त्रिशक्ति मतदानस्थलमा त्यसबेला ९०८९ प्रतिशत मत खसेकामा बिहीबार ६०८९ प्रतिशत मात्रै मत खसेको थियो ।"
सत्ता टिकाउन ९ महिनामा ७ मन्त्री फेरबदल,"(काठमाडौं)  २०७८ जेठ २९ मा प्रधानमन्त्री नियुक्त भएका शेरबहादुर देउवाले झन्डै तीन महिनापछि मन्त्रिपरिषद्लाई पूर्णता दिए तर विस्तारित मन्त्रिपरिषद्ले स्थिर हुन सकेन । छिटोछिटो मन्त्री फेरबदल भइरहँदा त्यसको असर मन्त्रालयको नीति र योजना कार्यान्वयनमा पर्ने गरेको छ ।देउवाले छैटौंपटक प्रधानमन्त्रीको शपथग्रहण गरेपछि सोही दिन पहिलो चरणमा कांग्रेसबाट बालकृष्ण खाँण र ज्ञानेन्द्रबहादुर कार्की तथा माओवादीबाट जनार्दन शर्मा र पम्फा भुसाललाई मन्त्री नियुक्त गरेका थिए । गठबन्धनका दुई घटक एकीकृत समाजवादी र जसपालाई सरकारमा सामेल हुन भने झन्डै तीन महिना लाग्यो । प्रधानमन्त्री देउवाले २०७८ असोज २२ मा २५ सदस्यीय मन्त्रिपरिषद्लाई पूर्णता दिए । त्यसअघि साउन १० मा उमेश श्रेष्ठलाई स्वास्थ्य राज्यमन्त्री र असोज ६ मा नारायण खड्कालाई परराष्ट्रमन्त्री बनाएर मन्त्रिपरिषद् हेरफेर गरेका थिए । देउवाले त्यसपछि चैत २४, असार १२ र असार २० मा गरी तीनपटक मन्त्रिपरिषद् पुनर्गठन गरेका छन् ।देउवा सरकारबाट हालसम्म सात जना मन्त्री फिर्ता भएका छन् भने तीन मन्त्रीले राजीनामा दिएका छन् । एकीकृत समाजवादीबाट २०७८ असोज २२ मा नियुक्त भएका सहरी विकासमन्त्री झाँक्रीका साथै स्वास्थ्य तथा जनसंख्यामन्त्री विरोध खतिवडा, श्रम, रोजगार तथा सामाजिक सुरक्षामन्त्री कृष्णबहादुर श्रेष्ठ र संस्कृति, पर्यटन तथा नागरिक उड्डयनमन्त्री प्रेमबहादुर आलेलाई पार्टीले फिर्ता बोलाएको छ । उनीहरूको ठाउँमा पार्टीबाट नयाँ मन्त्री गएका छन् । जसपाले पनि भौतिक पूर्वाधारमन्त्री रेनु यादव, वनमन्त्री रामसहाय यादव र कृषिमन्त्री महिन्द्रराय यादवलाई असार २० मा फिर्ता बोलाएर नयाँ पठाएको छ ।यसैगरी असोज २२ मा रक्षामन्त्री नियुक्त भएका मीनेन्द्र रिजालले कांग्रेसको १४ औं महाधिवेशनमा महामन्त्रीमा पराजित भएपछि दुई महिनामै नैतिकताका आधारमा राजीनामा दिए । उनी शेखर कोइराला प्यानलबाट महामन्त्रीमा निर्वाचन लडेका थिए । सभापतिमा कोइराला र महामन्त्रीमा आफैं पराजित भएपछि उनले पार्टी सभापति देउवाले नेतृत्व गरेको सरकारमा बस्न नैतिकताले नदिएको भन्दै राजीनामा दिए । असोज २२ मा उद्योग, वाणिज्य तथा आपूर्तिमन्त्री नियुक्त भएका गैरसांसद गजेन्द्रबहादुर हमालले भने दुई दिन नबित्दै पदबाट राजीनामा दिनुपर्यो । उनलाई प्रधानन्यायाधीश चोलेन्द्रशमशेर जबराको कोटामा मन्त्री नियुक्त गरिएको थियो । हमालको नियुक्ति प्रकरण प्रधानन्यायाधीश जबराका लागि पनि महँगो सावित भयो । राजनीतिक सौदाबाजी गरेको भन्दै सर्वोच्च अदालतका न्यायाधीश र कानुन व्यवसायी आन्दोलनमा उत्रिए । अन्ततः २०७८ फागुन १ मा संसद्मा जबरामाथि महाभियोग प्रस्ताव दर्ता भएपछि उनी निलम्बनमा परेका छन् ।देउवा मन्त्रिपरिषद्बाट राजीनामा दिने सूचीमा थपिएका छन्, अर्थमन्त्री जनार्दन शर्मा । असम्बन्धित व्यक्तिलाई मन्त्रालयमा छिराएर बजेटमा सीमित व्यापारीलाई फाइदा हुने गरी करका दर चलाएको आरोपपछि उनले बुधबार पदबाट राजीनामा दिएका छन् । नयाँ आर्थिक वर्षको मुखैमा बजेट निर्माणको नेतृत्व गर्ने मन्त्रीको बहिर्गमनपछि बजेट कार्यान्वयनमा अन्योल सिर्जना हुने अर्थ मन्त्रालयका एक सहसचिवले बताए । बजेटको मर्म र उद्देश्य जसले बनाएको हो, उसलाई राम्ररी थाहा हुन्छ, यसले कार्यान्वयनका लागि सही निर्देशन हुन्छ, ती सहसचिवले भने, नयाँ मन्त्री आएपछि भने बजेट कार्यान्वयनले सही नेतृत्व नपाउन सक्छ ।नेपाल सरकारका पूर्वसचिव एवं उच्चस्तरीय प्रशासन सुधार कार्यान्वयन तथा अनुगमन समिति (२०७६) का अध्यक्ष काशीराज दाहाल छिटोछिटो मन्त्री परिवर्तन हुने परिपाटीले मन्त्रालयको संस्थागत विकासमा असर पर्ने बताउँछन् । नागरिक सरकारमा जनप्रतिनिधिले नीति बनाउने, त्यसको नेतृत्व गर्ने र व्यवस्थापकीय काम गर्ने जिम्मेवारी बोकेका हुन्छन्, प्रशासनले कार्यान्वयनको काम गरेको हुन्छ, उनले भने, मन्त्रालयमा छिटोछिटो नेतृत्व परिवर्तन हुँदा नीतिगत र व्यवस्थापकीय काममा अप्ठ्यारो र असहजता हुन्छ । हाम्रो संविधानले सरकारको कार्यकाल ५ वर्ष व्यवस्था गरेजस्तै मन्त्रीले पनि पूरा कार्यकाल मन्त्रालयको नेतृत्व गर्न पाउनुपर्ने उनले बताए ।दाहालले भनेझैं मन्त्रिपरिषद् हेरफेरको सबैभन्दा बढी मार मन्त्रालयको कार्यसम्पादनमा पर्ने गरेको छ । एउटा मन्त्रीले बनाएका नीति र कार्यक्रम अर्को मन्त्रीले सही रूपमा कार्यान्वयन गर्न सक्दैनन् । दुई साताअघि सहरी विकास मन्त्रीबाट बिदा भएकी रामकुमारी झाँक्री छिटोछिटो मन्त्री फेरबदल गर्दा मन्त्रालयको नीति र योजना कार्यान्वयन कार्य प्रभावित हुने बताउँछिन् । कान्तिपुरसँगको कुराकानीमा उनले मन्त्री फेरबदलले पुष्पलाल मध्यपहाडी लोकमार्गमा १० वटा नयाँ सहर बसाल्ने सरकारको योजना कसरी प्रभावित भयो भन्ने उदाहरण सुनाइन् । उनका अनुसार आर्थिक वर्ष २०६९७० मा तत्कालीन सरकारले जनसंख्याको असन्तुलित र अव्यावहारिक वितरणलाई रोक्न मध्यपहाडी लोकमार्गमा १० वटा नयाँ सहर बसाल्ने कार्यक्रम ल्याएको थियो । यस अवधिमा सहरी विकास मन्त्रालयमा करिब एक दर्जन मन्त्री मात्र फेरिएनन्, मन्त्रीपिच्छे नयाँ सहर पनि थपिएका छन् । प्रस्तावित सहरको संख्या १० बाट ५३ पुगेको छ । पूर्वमन्त्री झाँक्रीका अनुसार नयाँ सहर बसाल्ने योजनामा करिब ३० अर्ब रुपैयाँ खर्च भए पनि उपलब्धि देखिँदैन । जुन मन्त्रीले योजना ल्याएका थिए, उनैले राम्ररी काम गर्न पाइदिएको भए अहिले अर्बौं रुपैयाँ बालुवामा पानी खन्याएझैं हुने थिएन, पूर्वमन्त्री झाँक्री भन्छिन्, फेरिइरहने मन्त्रीले योजनाको मर्म बुझ्न सक्दैनन् । त्यसैले मन्त्रीपिच्छे सहर त थपिए तर योजना कार्यान्वयन भएन ।झाँक्री सहरी विकास मन्त्रालयमा ९ महिना मात्र बसिन् । उनको पार्टी एकीकृत समाजवादीले असार १२ मा उनीसहित ५ जनालाई फिर्ता बोलाएर नयाँ मन्त्री पठाएको छ । गठबन्धनको अर्को दल जनता समाजवादीले पनि असार २० मा आफ्ना ४ जना मन्त्री फिर्ता बोलाएर नयाँलाई पठाएको छ । भूमि व्यवस्था, सहकारी तथा गरिबी निवारण मन्त्रालयका सचिव रामप्रसाद थपलिया मन्त्री र सचिव फेरबदल भइहने प्रवृत्तिले मन्त्रालयको नीति, योजना र कार्यक्रम कार्यान्वयनमा अलमल हुने गरेको बताउँछन् । एउटा मन्त्रीले ल्याएको कार्यक्रममा अर्को मन्त्री आएपछि संगति मिल्दैन, यसले कार्यक्रम अलपत्र पर्ने समस्या हुन्छ, उनी भन्छन्, विकास र स्थायित्वका लागि मन्त्री फेरबदल हुनु राम्रो होइन ।प्रधानमन्त्रीय प्रणालीमा मन्त्रीले गरेको कार्यसम्पादनका आधारमा प्रधानमन्त्रीले मन्त्रीलाई पदमुक्त गर्न वा जिम्मेवारी हेरफेर गर्न सक्छन् । त्यो पनि एक वर्षमै मन्त्रीको कामको मूल्यांकन हुन सक्दैन तर प्रधानमन्त्री देउवा सत्ता गठबन्धन जोगाउनका लागि मन्त्री फेरबदल गर्न बाध्य छन् । यतिसम्म कि दलभित्रको अन्तर्द्वन्द्व शान्त पार्न र मन्त्रीको भाग पुर्याउन एकीकृत समाजवादीले संसद्मा बजेटमाथिको छलफल चलिरहेकै बेला जेठ २२ मा मन्त्री फेर्ने निर्णय गरेको थियो । जसपाले पनि ९ महिनामै आफ्नो कोटाका मन्त्री फेरबदल गरेको छ । पूर्वसचिव दाहाल यसले गर्दा अहिले पनि राजनीतिक र प्रशासनिक संक्रमण हट्न नसकेको बताउँछन् । हाम्रो व्यवस्था अझै तदर्थमा चलिरहेको छ, लोकतन्त्रमाथिको संक्रमण कायमै छ, उनी भन्छन्, यसले व्यवस्थालाई अस्थिर र मन्त्रालयको नीतिगत नेतृत्वलाई कमजोर बनाउँछ । पूर्वमन्त्री झाँक्री पनि दूरगामी योजना बोकेर काम गरिरहेका मन्त्रीलाई बिनाकसुर हटाउँदा त्यसले मन्त्रालयको नीतिगत स्थिरतामा असर पर्ने बताउँछिन् । संसदीय व्यवस्थामा सम्बन्धित राजनीतिक दलको सिफारिसमा मन्त्री हेरफेर स्वाभाविक भए पनि त्यसको औचित्य हुनुपर्ने उनको भनाइ छ । झाँक्री भन्छिन्, सरकार परिवर्तन भएजस्तै मन्त्रीहरू फेरबदल हुनु लोकतन्त्रको विशेषता हो तर जसले नीति र कार्यक्रम ल्यायो, उसले कार्यान्वयन गर्न पाएन भने अलपत्र पर्ने हुन्छ ।"
देउवाको काम सन्तोषजनक भएन : कोइराला समूह,"काठमाडौं (कास) कांग्रेस सभापति एवं प्रधानमन्त्री शेरबहादुर देउवा सरकार र पार्टी सञ्चालन दुवैमा सन्तोषजनक काम देखाउन नसकेको निष्कर्ष शेखर कोइराला समूहले निकालेको छ । निर्वाचनका मुखमा अप्रिय निर्णय नगर्न र गलत कामकारबाहीप्रति मन्त्रीहरूलाई जवाफदेही बनाउन देउवालाई ध्यानाकर्षण गराउने निर्णय पनि उक्त समूहले गरेको छ । कोइराला समूहले आइतबार देउवा नेतृत्व सरकारको एक वर्ष र पार्टीमा दोस्रो पटक नेतृत्व सम्हालेको ६ महिनाको समीक्षा गरेको थियो । समूहले केन्द्रीय कार्यसमिति बैठकमा सरकार र पार्टी नेतृत्व सम्हालेका देउवाका कमीकमजोरीलाई उजागार गर्दै सामूहिक दबाब दिएर सच्चिन बाध्य पार्ने रणनीति बनाएको छ । निर्वाचनको मुखमा पार्टी संगठनलाई गति दिन र जनजीविकाका सवालमा सरकारको कामलाई प्रभावकारी बनाउन नेतृत्वलाई रचनात्मक दबाब दिने हाम्रो भूमिका हुनेछ, नेता गोविन्द पोखरेलले भने । उनले पार्टी सञ्चालनका लागि ६ महिनाभित्र गरिसक्नुपर्ने काम पनि नभएको बताए । पार्टी विधानअनुसार केन्द्रीय विभाग, केन्द्रीय कार्यसमिति, संसदीय समिति, केन्द्रीय कार्यसम्पादन समिति, लेखा समिति, अनुशासन समिति, कोषाध्यक्ष मनोनयनलगायत पार्टी संरचनालाई ६ महिनाभित्र पूर्णता दिनुपर्छ । देउवाले नेतृत्व सम्हालेको ६ महिना बितिसक्दासमेत पार्टीका यी सबै संरचनाले पूर्णता पाएका छैनन् । पार्टी संगठनलाई चलायमान बनाउने २८ केन्द्रीय विभाग पूरै रिक्त छन् । बैठकपछि कोइराला समूहका उपसभापति धनराज गुरुङ, महामन्त्री गगन थापालगायतका पदाधिकारी देउवासँग छलफल गर्न बालुवाटार पुगेका थिए । बालुवाटारमा महामन्त्री थापाले ६ महिनाभित्र पार्टी सभापति र केन्द्रीय कार्यसमितिले गरिसक्नुपर्ने कामको विवरण प्रस्तुत गर्दै तिनलाई तत्काल अघि बढाउन आग्रह गरेका थिए । सभापतिज्यूले गर्नेगर्ने मात्रै भन्नुभयो, अरू केही भन्नुभएन, छलफलमा सहभागी एक पदाधिकारीले भने । सरकारका सबै मन्त्रीका गलत कामकारबाहीको जिम्मेवारीसमेत प्रधानमन्त्रीले लिनुपर्ने विषयमा पनि कोइराला समूहले ध्यानाकर्षण गराउने बताएको छ । सरकारका गलत क्रियाकलापले पार्टी संगठनलाई असर पुर्याउने कोइराला समूहको निष्कर्ष छ । पछिल्लो पटक अर्थ मन्त्रालयमा बिचौलिया घुसाएर करको दर परिवर्तन गरेको घटनाले कांग्रेसलाई नै ठूलो क्षति पुगेको कोइरालापक्षीय नेताहरूको भनाइ छ । सरकारलाई कुन गिरोहले चलाइरहेको छ भन्ने प्रश्न आमनागरिकमा परेको छ । हुँदाहुँदा पार्टी पनि कसले चलाइरहेको छ भनेर सोध्नुपर्ने अवस्था खडा भएको छ, कोइरालापक्षीय एक नेताले भने, यी सबै प्रश्नको जवाफ केन्द्रीय कार्यसमितिको बैठकमा खोज्छौं । स्थानीय तहको निर्वाचनपछि सोमबार पहिलोपल्ट केन्द्रीय कार्यसमिति बैठक बस्दै छ । बैठकमा उपसभापति पूर्णबहादुर खड्काको मातहतमा प्रदीप पौडल नेतृत्वको उपसमितिले तयार पारेको स्थानीय तह निर्वाचनसम्बन्धी प्रतिवेदनमा छलफल हुनेछ । केन्द्रीय कार्यसमितिको बैठकको सुरुवातमै नेता शेखर कोइरालाले पार्टी तथा सरकार सञ्चालन, निर्वाचन र सत्ता गठबन्धनबीच तालमेललगायत विषयमा धारणा राख्ने तयारी गरेका छन् । महामन्त्री गगन थापाले प्रधानमन्त्री देउवालाई आइतबार बालुवाटारमा भेटी केपी ओली सरकारले ल्याएको संवैधानिक परिषद् सम्बन्धी विधेयक अघि नबढाउन आग्रह गरे । उक्त विधेयकमा बैठक बस्न र नियुक्ति गर्न सदस्य संख्याको ५० प्रतिशत पुग्ने व्यवस्था प्रस्ताव गरिएको छ । त्यसैगरी थापाले गण्डकी प्रदेशका मुख्यमन्त्री कृष्णचन्द्र नेपालीले बुवाको नाममा खोलिएका संस्थाका लागि ५० लाख बजेट छुट्याएकोमा फिर्ता लिन आग्रह गरेका छन् ।"
खानेपानीका लागि श्रमदान गर्दै साम्पाङ,"(सुनसरी)  धरान उपमहानगरपालिकाका प्रमुख हर्कराज साम्पाङ राई पछिल्लो समय खानेपानीका लागि पकुवा खोलामा पुगेर श्रमदान गरिरहेका छन् । असार पहिलो साताबाटै प्रत्येक शनिबार उनी धरान ११ र २० वडाको सिमाना सर्दु खोलापारि खानेपानीको पाइप विस्तारमा स्थानीय बासिन्दासँगै खटिइरहेका छन् । भीरको बाटो हुँदै पाइप बिछ्याउन सहयोगका लागि उनले हर्क साम्पाङ अ रिभोल्युसन नामको फेसबुक अकाउन्टमार्फत धरानवासीलाई आह्वान गर्दै आएका छन् । ११ र १७ वडाका बासिन्दालाई खानेपानी उपलब्ध गराउन नगर प्रमुख राई आफैं पकुवा खोलामा खटिएका हुन् । उनले अरूलाई हौस्याउँदै आफैं ढुंगा बोक्ने, पाइप घिसार्ने, बेल्चा हान्ने, गारो लगाउने र गिट्टी कुट्ने काम गरिरहेको तस्बिर र भिडियो सामाजिक सञ्जालमा भाइरल भएपछि धेरैले प्रशंसा गरिरहेका छन् भने कतिपयले उनलाई कुल्ली मेयर को संज्ञा दिएका छन् । उपमहानगरको विकास निर्माण र उन्नतिका लागि नीतिनिर्माण र निर्देशन गर्नुपर्नेमा आफैं दौडेको आरोप लगाएका छन् ।उनको कामलाई स्थानीय युवायुवतीदेखि बुढापाकासम्मले साथ दिएका छन् । उनकै नेतृत्वमा पकुवा खोलामा खानेपानीका लागि ट्यांकी निर्माण भइसकेको छ भने पाइप बिछ्याउँदै आइरहेको ठाउँसम्म पानी परीक्षण पनि भइरहेको छ । स्थानीय तह चुनावमा उनले खानेपानीलाई मुख्य एजेन्डा बनाएका थिए । त्यसैका लागि पकुवा खोलामा धाइरहेका उनले सर्दुखर्दु जलाधारको पानी संरक्षण गरेर नगरवासीलाई पानी खुवाउने योजना बनाएका छन् । त्यसले नपुगेमा सप्तकोसीको पानी ल्याउने बताएका छन् । सप्तकोसीबाट पानी ल्याउनका लागि सम्भाव्यता अध्ययनमा जुटिरहेको उनको भनाइ छ । खानेपानीका लागि जुटिरहे पनि प्रदेश र केन्द्रले असहयोग गर्ने र बजेट नदिने संकेत पाएपछि उनले सामाजिक सञ्जालमार्फत खानेपानीको समस्या समाधान गर्न सहयोग हुँदैन भने प्रदेश सरकार र संघीय सरकारको खानेपानी मन्त्रालय बन्द गर्ने माग लिएर धर्ना बस्ने चेतावनी दिएका छन् ।खानेपानी पाइपलाइन विस्तार गर्ने कामसँगै उनी अर्को काममा पनि जुटेका छन् बाँदरका लागि फलफूलका बिरुवा रोप्ने । धरान१, २, ३ र १२, १४ का बासिन्दालाई बाँदरले सताउँदै आएको छ । घरभित्र पसेर खाद्यान्न, लत्ताकपडा नष्ट गर्ने मात्र होइन, आक्रमण गर्ने र पसलका सामान पनि खाइदिने गर्छ । बाँदर आतंक सहन नसकेर अधिकांशले आफ्नो सुन्दर घरलाई अतिरिक्त खर्च गरेर वरिपरि फलामे ग्रिल लगाउने गरेका छन् । विजयपुर क्षेत्रको जंगलमा बासस्थान रहेका बाँदरले खाने फलफूलका रूखबिरुवा नभएकाले सहर पस्ने गरेको उनको निष्कर्ष छ । साम्पाङले धरानका बाँदरलाई सहर आउन नदिने नयाँ जुक्ति निकालेको बताए । आहाराको खोजीमा सहर पस्ने बाँदरलाई बासस्थानमा फलफूल र आहारा उपलब्ध भएमा जंगलमै रोकेर राख्न सकिन्छ भन्ने निचोड निकाल्दै विजयपुरको पञ्चकन्या जंगल क्षेत्रमा विभिन्न प्रजातिका फलफूलका बिरुवा रोप्न सर्वसाधारणलाई उनले आह्वान गरेका छन् । उनी आफैंले पनि भ्याएसम्म रोप्दै छन् । आफूले बाँदरका लागि फलफूलको बिरुवा रोप्न आह्वान गर्दा पनि विरोध गर्नेहरूप्रति लक्षित गर्दै अर्को स्टाटस लेखेका थिए, बिहान ७ बजे धरान १४ पञ्चकन्या मन्दिर आसपास फलफूल बिरुवा रोप्ने र ११ बजेतिर पकुवा मुहान जोड्ने । विरोधी हो विरोध गर्दै बस ।धरान१४ का वडाध्यक्ष कृष्ण भट्टराईले भने, रोपिएका बिरुवालाई वडा कार्यालयले संरक्षण गर्छ । केही वर्षपछि हुर्केर फल लागेपछि बाँदरहरू जंगलमै भुलिने छन् । खानेपानी, बाँदरका लागि फलफूलको बिरुवा रोप्ने कामपछि साम्पाङले धरान उपमहानगरले तीन वर्षअघि मात्र ५१ लाख रुपैयाँमा खरिद गरेको स्कोर्पियो गाडी बिक्री गर्ने तयारीमा पनि जुटेका छन् । तत्कालीन प्रमुख प्रशासकीय अधिकृतले प्रयोग गर्ने भनेर उपमहानगरले गाडी खरिद गरेको थियो । पछि उक्त गाडी तत्कालीन नगर प्रमुख तिलक राईले प्रयोग गरे । को१झ ६४० नम्बरको उक्त सरकारी गाडी बेचेर साम्पाङले धरानका सडक निर्माण र मर्मत गर्न रोलर किन्ने प्रस्ताव कार्यपालिकामा राखेका थिए । उनको प्रस्तावलाई कार्यपालिका सदस्यहरूले तीन दिनअघि अनौपचारिक रूपमा अनुमोदन गरेको भनेर उनले आफ्नो फेसबुक स्टाटसमा लेखेका छन्, मेयरलाई भनेर किनिएको स्कोर्पियो गाडी बेचेर धरानको बाटोभरिका खाल्डा टाल्न रोलर मेसिन किन्ने विचार छ मेरो । आज कार्यपालिकाले ताली बजाएर अनुमोदनसमेत गरिदेको छ । जय धरान । उनी आफ्नै मोटरसाइकलमा ओहोरदोहोर गर्छन् । नगर प्रमुखले प्रयोग गर्ने स्कोर्पियो गाडी बेचेर सडक निर्माणका लागि रोलर किन्न इच्छा रहेको भनेर कार्यपालिका बैठकमा राखेको प्रस्तावलाई कार्यपालिका सदस्यहरूले अनौपचारिक सहमति दिएको धरानका वरिष्ठ प्रशासकीय अधिकृत गणेश खतिवडाले बताए । उनले भने, मेयर साबले इच्छा जाहेर गर्नुभएको हो । त्यसमा अरूले सहमति जनाएको हो तर पारित भने भइहालेको छैन । उनका अनुसार सार्वजनिक खरिद ऐनअनुसार मेकानिकल इन्जिनियरले उक्त गाडी बनाएर चलाउँदा पनि फाइदाभन्दा बेफाइदा बढी हुने र लिलाम गरे उचित हुने भनेर प्रमाणीकरण गरिदिएमा उपमहानगरले लिलाम गर्न सक्ने कानुनी प्रावधान छ । नगर प्रमुख साम्पाङ अभियन्ता र विद्रोही भएका बेला बीपी कोइराला स्वास्थ्य विज्ञान प्रतिष्ठानमा बढ्दो बेथितिविरुद्ध एक्लै प्लेकार्ड लिएर आन्दोलित हुने गरेका थिए । उनकै सिको गरेर पछिल्लो समय एक गैरसरकारी संस्थाको संयोजनमा प्रतिष्ठानको गेट अगाडि सेभ घोपा क्याम्प भनेर दैनिक धर्ना हुँदै आएको तीन महिना कटेको छ । तर अहिलेको आन्दोलनप्रति भने उनको सहमति नभएको बताएका छन् । उनले भनेका छन्, सेभ घोपा भन्ने आन्दोलनप्रति मेरो नैतिक समर्थन थियो । अब रहन्न । यो आन्दोलनले गर्दा अस्पताल सुधार होइन, सर्ने खतरा देखिन्छ । सेफ ल्यान्डिङका लागि वार्ता गराएँ । इट्स आउट अफ ट्र्याक । उनले आफूले गरेको पहलमा स्वास्थ्य बिमा बोर्डबाट ७ करोड ७० लाख रुपैयाँ भुक्तानी बीपी अस्पताललाई दिएको उल्लेख गर्दै सडकमा अनावश्यक होहल्लाले सेवाग्राही घटेको र प्रतिष्ठान सुधारमा आफ्नो तहबाट लागिरहेको बताए । उनले भने, बिरामी बोकेर एम्बुलेन्स कुद्ने सडक अवरुद्ध गरेर बसिरहन पर्दैन । अनावश्यक होहल्लाले प्रतिष्ठानको सुधार गर्दैन ।"
चीनको अनुरोध 'नेपालमा चीनविरोधी गतिविधि नहोस्,"(काठमाडौं)  चिनियाँ कम्युनिस्ट पार्टी (सीपीसी) का विदेश विभाग प्रमुख लिउ जियानचाओले नेपालमा आफ्नो मुलुकविरुद्ध गतिविधि नहोस् भन्नेमा जोड दिएका छन् । नेपाल भ्रमणमा आइतबार आइपुगेका लिउले प्रधानमन्त्री शेरबहादुर देउवा र परराष्ट्रमन्त्री नारायण खड्कासँग छुट्टाछुट्ट्रै भेटवार्ता गर्दै नेपालमा आफ्नो मुलुकको सुरक्षाबारे चिन्ता व्यक्त गरेका हुन् । नेपाल भ्रमणमा रहेका लिउले कांग्रेस सभापति एवं प्रधानमन्त्री शेरबहादुर देउवालाई बालुवाटारमा र परराष्ट्रमन्त्री नारायण खड्कालाई सिंहदरबारमा भेटेका थिए । दुवै भेटवार्तामा उपस्थित कूटनीतिज्ञ तथा देउवाका अघिल्लो कार्यकालमा परराष्ट्र सल्लाहकार रहेका दिनेश भट्टराईले लिउलाई उद्धृत गर्दै भने, नेपाली भूमिमा चीनविरोधी कुनै पनि गतिविधि हुन नपाओस् । सिमाना जोडिएको तिब्बतको विषयलाई लिएर विगतदेखि नै चासो राख्दै आएको चीनले उही सवाल नेपाललाई पुनः स्मरण गराएको हो ।भट्टराईका अनुसार प्रधानमन्त्री देउवाले नेपाल एक चीन नीतिमा प्रतिबद्ध रहेको उल्लेख गर्दै नेपालमा कुनै पनि चीनविरोधी गतिविधि हुन नदिने भन्दै लिउलाई आश्वस्त पारेका थिए । देउवाकै भनाइलाई परराष्ट्रमन्त्री खड्काले पनि दोहोर्याएका थिए । प्रधानमन्त्री देउवाले लिउलाई आफूले नै नेपालमा रहेको दलाई लामाको कार्यालय बन्द गराएको स्मरण गराएका थिए । देउवाले लाजिम्पाटमा रहेको दलाई लामाको कार्यालय २०६१ सालमा बन्द गराएका थिए । त्यसका लागि लिउले देउवालाई विशेष धन्यवाद दिएका थिए । नेपालले अमेरिकी सहयोग निकाय एमसीसीको अनुदान रहने परियोजनासम्बन्धी सम्झौता अनुमोदन गर्ने क्रममा चीनले पटकपटक असन्तुष्टि व्यक्त गरेको थियो । संघीय संसद्ले गत फागुन १५ मा १२ बुँदे व्याख्यात्मक घोषणा गरी एमसीसी सम्झौता अनुमोदन गरेको थियो । सम्झौता अनुमोदनअघि फागुन ६ मा चिनियाँ विदेश मन्त्रालयका प्रवक्ता वाङ वनपिनले बेइजिङबाट अमेरिकाले नेपालसँग सहकार्यका नाममा मिचाहा कूटनीति सुरु गरेको टिप्पणी गरेका थिए । त्यसपछि फागुन ११ मा चिनियाँ विदेश मन्त्रालयकी प्रवक्ता हुआ चिनयिङले बेइजिङबाटै एमसीसी सम्झौतालाई उपहार हो कि पान्डोरा बक्स हो ? भन्दै टिप्पणी गरेकी थिइन् । अमेरिकाकी नागरिक सुरक्षा, प्रजातन्त्र र मानवअधिकार तथा तिब्बत मामिला हेर्ने उपमन्त्री उज्रा जियाले जेठ ७ देखि ९ सम्म नेपाल भ्रमण गरी काठमाडौंमा तिब्बती शरणार्थीका नेताहरूसँग भेटवार्ता गरेपछि चीन थप सशंकित भएको थियो । अमेरिकाबाट पछिल्लो समय भइरहेका भ्रमणलाई लिएर पनि चीनले चासोपूर्वक हेरिरहको छ । नेपाल सरकारले अमेरिकी स्टेट पार्टनरसिप प्रोग्राम (एसपीपी) लाई अघि नबढाउने निर्णयलाई लिएर भने चीन खुसी छ । भट्टराईका अनुसार चिनियाँ नेता लिउले देउवासँग सरकारभन्दा पनि पार्टीका रूपमा बढी कुराकानी गरेको बताए । लिउले आफूले विशेषगरी पार्टीपार्टी सम्बन्धलाई जोड लिन चाहेको बताएका थिए । उनले त्रिभुवन विमानस्थलमा कांग्रेस, एमाले र माओवादी केन्द्रका तर्फबाट आफूलाई भएको स्वागतबारे उल्लेख गर्दै धन्यवाद दिएका थिए । नेपालमा चीनको मामिलालाई लिएर सबै पार्टीबीच समान धारणा र विचार पाउँदा आफूलाई खुसी लागेको उनले बताएका थिए । लिउलाई स्वागत गर्न कांग्रेसबाट दिनेश भट्टराई, एमालेबाट राजन भट्टराई, माओवादीबाट सुरेन्द्र कार्की विमानस्थल पुगेका थिए । चीन मामिलामा पार्टीहरूबीच एकता देखेर हामी उत्साहित छौं, लिउले भनेका थिए । उनले अहिलेको विश्व परिस्थिति, तरल अवस्था, अलमल र अस्थिरताबारे पनि बताएका थिए । भेटमा प्रधानमन्त्री देउवाले नेपाल असंलग्न राष्ट्र रहेको र कुनै पनि सैन्य गठबन्धनमा सामेल नहुनेबारेमा प्रस्ट पारेको भट्टराईले जानकारी दिए । परराष्ट्रमन्त्री खड्काले नेपाल र चीनको मित्रता महत्त्वपूर्ण रहेको उल्लेख गरे । यो मित्रतालाई कायम राख्न चाहन्छौं र अघि बढाउन चाहन्छौं, खड्काको भनाइ थियो । सीपीसीका विदेश विभाग प्रमुख लिउले आफ्नो भ्रमण नेपालका राजनीतिक दलहरूसँग सहकार्य गर्न र सम्बन्ध बढाउन केन्द्रित रहेको जनाएका थिए । परराष्ट्र मन्त्रालयले विज्ञप्ति जारी गर्दै खड्का र लिउबीच द्विपक्षीय सम्बन्धलाई थप बलियो बनाउने सम्बन्धमा कुराकानी भएको जनाएको छ । चारदिने भ्रमणमा आएका लिउको सम्मानमा आइतबार बेलुकी परराष्ट्रमन्त्री खड्काले रात्रिभोज दिएका छन् । विदेश विभाग प्रमुख लिउले सोमबार बिहान सुन्दरीजल क्षेत्र भ्रमण गर्ने कार्यक्रम छ । उनले सोमबारै एमाले अध्यक्ष केपी शर्मा ओलीलाई बालकोटमा भेट्नेछन् । उनले माओवादी केन्द्रका अध्यक्ष पुष्पकमल दाहाल, एकीकृत समाजवादीका अध्यक्ष माधवकुमार नेपाल र पूर्वप्रधानमन्त्री झलनाथ खनाललाई होटलमा भेट्ने कार्यक्रम छ । होटल भने खुलाइएको छैन । लिउले मंगलबार बिहान राष्ट्रपति विद्यादेवी भण्डारीलाई भेट्नेछन् । त्यसपछि उनले माओवादीका नेता उमेश स्थापितलाई भेट्नेछन् । लिउ बुधबार बेइजिङ फर्कनेछन् ।"
नक्कली नोट बरामद,भक्तपुर (रासस) एक हजार दरका १३ वटा नक्कली नोटसहित प्रहरीले आइतबार सूर्यविनायकबाट एक जनालाई पक्राउ गरेको छ । पक्राउ पर्नेमा सूर्यविनायक८ भुलाँचा चोकका ३० वर्षीय नीरविकार प्रजापति छन् ।
चट्याङको उच्च जोखिममा किसान,"(काठमाडौं)  मकवानपुरको वाग्मती गाउँपालिका४ पाँचपाण्डव झारझुरेमा बुधबार मोटरसाइकलमा सवार एक युवकको चट्याङ लागेर मृत्यु भयो । प्रहरीका अनुसार झारझुरेबाट राईगाउँतर्फ गइरहेको बा६०प ९४९१ नम्बरको मोटरसाइकलमा पछाडि बसेका २२ वर्षीय दिव्यप्रकाश राईको मृत्यु भएको हो । चट्याङ लागेर घाइते भएका राईलाई उपचारका लागि हेटौंडा अस्पताल पुर्याइएपछि चिकित्सकले मृत घोषणा गरेको मकवानपुर प्रहरीले जनाएको छ । मोटरसाइकल चलाउने गुल्चन राई सामान्य घाइते भए ।सोही दिन साँझ झारझुरेबाट करिब सय किलोमिटर टाढा चितवनको कालिका८ मझुवामा चट्याङ लागेर १४ जना रोपाहार घाइते भए । चितवन जिल्ला प्रहरी कार्यालयका डीएसपी रविन विष्टका अनुसार रोपाइँ गर्दै गरेकाहरू पानी दर्केका कारण ओत लाग्ने क्रममा स्थानीय जन्तरी प्रजा चेपाङको घरमा बसेका थिए । हुरीबताससँगै परेको चट्याङले भेटेर १४ जना घाइते भएका हुन् । उनीहरू मझुवामा कमला विश्वकर्माको खेत रोप्दै थिए ।चट्याङले रोजिना श्रेष्ठ, रोशी श्रेष्ठ, दिलकुमारी अधिकारी, सुस्मिता श्रेष्ठ, राधिका मिजार, सीमा सुनार, कमला विश्वकर्मा, संगीता सुनार, अनिता तामाङ, अनु श्रेष्ठ, कमला कामी, लक्ष्मी मिजार, चिनामाया सुनार र देवी विश्वकर्मा घाइते भए । घाइतेमध्ये १३ जनाको भरतपुरस्थित सरकारी अस्पतालमा उपचार भई डिस्चार्ज भएको र संगीता सुनारको उपचार भइरहेको अस्पतालका सूचना अधिकारी गोपाल पौडेलले बताए । मुलुकमा बर्सेनि चट्याङ परेर सय जनाभन्दा बढीको मृत्यु हुने गरेको छ । साथै ठूलो धनमालको समेत क्षति हुने गरेको देखिन्छ । राष्ट्रिय विपद् जोखिम न्यूनीकरण तथा व्यवस्थापन प्राधिकरण (एनडीआरआरएमए) का अनुसार भौगोलिक अवस्थितिका कारण चट्याङको दृष्टिले संसारकै तीन उच्च जोखिमयुक्त क्षेत्रमध्ये नेपाल पर्छ । प्राधिकरणको तथ्यांकमा मुलुकभर २०७९ वैशाखयता मात्र १ सय ४० वटा घटना भएका छन् । ती घटनामा ५० जनाले ज्यान गुमाए । १ सय १७ जना घाइते भएका छन् भने चट्याङबाट २ सय परिवार प्रभावित भएका छन् । प्राधिकरणका अनुसार वैशाखयता चट्याङबाट बागलुङमा ४, काभ्रेपलाञ्चोक, मकवानपुर, उदयपुर कपिलवस्तु, गुल्मी, सप्तरी, कैलाली, कञ्चनपुर, प्यूठानमा २२, ललितपुर, रौतहट, अछाम, ओखलढुंगा, सिरहा, संखुवासभा, झापा, सुनसरी, खोटाङ, रोल्पा, सप्तरी, रूपन्देही, नवलपरासी पश्चिम, बाँके, पर्सा, धादिङ, सिन्धुली, बारा, खोटाङ, सोलुखुम्बुमा ११ जनाको मृत्यु भएको छ । चट्याङले मानवीय क्षति मात्र नगरी पशुचौपायामा क्षति पुगेको छ । सन् २०१७ देखियताको ५ वर्षमा ४ सय ४६ जनाले चट्याङ लागेर ज्यान गुमाएको तथ्यांक छ ।प्राधिकरणको तथ्यांकलाई केलाउने हो भने ग्रामीण क्षेत्रका कृषक र मजदुरहरू चट्याङको बढी जोखिममा छन् । त्यसमा पनि मकवानपुर, झापा, मोरङ, उदयपुरको चुरे क्षेत्रमा चट्याङबाट बढी क्षति भएको छ । ग्रामीण क्षेत्रमा मौसम र चट्याङबाट बच्न अपनाउनुपर्ने सावधानीका बारेमा जानकारी नहुँदा बढी क्षति हुने गरेको प्राधिकरणका कार्यकारी प्रमुख अनिल पोखरेलको भनाइ छ । भूकम्पपछि चट्याङले सबैभन्दा धेरै मानवीय क्षति गरिरहेको तथ्यांक छ । बर्सेनि चट्याङबाट औसत एक सय जनाको मृत्यु भइरहेको छ, उनले भने मुख्य गरी चुरे क्षेत्रमा चट्याङ परेका घटना धेरै छन् ।विज्ञहरूका अनुसार चट्याङ पर्नेनपर्ने भौगोलिक तापक्रममा निर्भर गर्छ । तापक्रमको भिन्नताका कारण कालो बादलको एक तहमा पानी हुन्छ भने अर्को तहमा बरफ । तिनीहरू ब्याट्रीका फरक दुई ध्रुव जस्तो धनात्मक र ऋणात्मक दुई भागमा बाँडिएर बस्छन् । तिनीहरूबीच घर्षण उत्पन्न भएर विद्युतीय चार्ज उत्पन्न हुन्छ । जब चार्जको मात्रा बढ्दै जान्छ, त्यो बादलले धान्न नसकेर चट्याङका रूपमा विद्युतीय लहर आफ्नै बाटो बनाएर पृथ्वीको सतहसम्म आइपग्ने चट्याङविद् इन्जिनियर सुनील कर्माचार्य बताउँछन् ।चट्याङ प्राकृतिक विपद् भएकाले रोक्न नसकिने तर सावधानी अपनाउन सके क्षति कम गर्न सकिने उनको भनाइ छ । चट्याङको जोखिम हटाउन र समयको ठ्याक्कै पूर्वानुमान गर्न सकिँदैन, यसबाट जोगिनुको विकल्प छैन, उनले भने, घरमा तामाको अर्थिङ राख्दा यसको जोखिमबाट बचिन्छ । अर्थिङले चट्याङबाट प्रवाह भएको विद्युत्लाई तामाको तार हुँदै जमिनमुनि पुर्याएर वरिपरि हुन सक्ने दुर्घटना टारिदिन्छ । ठूला संरचना, भवन, विद्युत्का पोल, दूरसञ्चार संरचना आदिमा अर्थिङ राखिए पनि आवासीय घरमा यसको चलन अझै व्यापक हुन सकेको छैन । घर बनाउँदा अर्थिङ राख्नुपर्ने उनको सुझाव छ ।जल तथा मौसम विज्ञान विभागले देशका विभिन्न स्थानमा स्टेसन राखेर सम्भावित चट्याङबारे पूर्वसूचना दिँदै आएको छ । यी स्टेसनले बादलको अवस्था हेरेर बिजुली चम्किएपछि मात्रै चट्याङ पार्ने पूर्वसूचना दिन्छन्, कहाँ र कुन ठाउँमा चट्याङ पर्छ भन्ने जानकारी दिन सक्दैनन् । त्यसैले यसबाट बच्न पूर्वतयारी नै महत्त्वपूर्ण रहेको कार्यकारी प्रमुख पोखरेल बताउँछन् । मौसममा उतारचढाव आएर बादल गड्याङगुडुङ सुरु हुनेबित्तिकै घरभित्र बसिदिए मात्रै जोखिमबाट बच्न सकिन्छ, उनले भने । त्यस्तै चट्याङबाट बच्न आकाशमा बिजुली चम्केर गड्याङ्गुडुङ गर्न थालेपछि घरभित्र बस्ने, रूख वा बिजुलीको पोलमुनि बस्न नहुने, छाता नओढ्ने, पौडीडुंगा खेल्ने काम नगर्ने, खेतबारीको काम नगर्ने प्राधिकरणको सुझाव छ ।त्यस्तै, सुरक्षित ओत नभेट्दै चट्याङ परे दुवै हातलाई टाउकोमाथि राखी निहुरिएर कुर्कुच्चा जोडेर थुचुक्क बस्ने तर, भुइँमा लम्पसार परेर नसुत्ने, घरभित्र बस्दा तारवाला फोनको प्रयोग नगर्ने, टीभी र कम्प्युटर जस्ता विद्युतीय उपकरण नचलाउनेप्लगबाट छुट्याइदिने, बाथरुमभित्र नुहाउनेकपडा धुनेभाँडा माझ्ने काम नगर्ने, झ्याल भर्याङ र बरन्डाको ग्रिल (बार) नछुँदा चट्याङबाट बच्न सकिने कार्यकारी प्रमुख पोखरेलको भनाइ छ । प्राधिकरणले चट्याङबाट बच्ने तथा सावधानी अपनाउन चेतनामूलक कार्यक्रमहरू सञ्चालन गरिरहेको जनाएको छ ।"
चेपाङ समुदायबाट पहिलो इन्जिनियर,"हेटौंडा (कास) चेपाङ समुदायबाट धादिङका एक युवक इन्जिनियर बनेका छन् । धादिङको बेनीघाट रोराङ३ का मनीष चेपाङले इन्जिनियरिङ उत्तीर्ण गरेका हुन् । चेपाङ समुदायमा इन्जिनियरिङ उत्तीर्ण गर्ने उनी पहिलो हुन् । एडभान्स इन्जिनियरिङ कलेज कुपन्डोल ललितपुरबाट यसै वर्ष २४ वर्षीय मनीषले सिभिलतर्फ इन्जिनियरिङ गरेका हुन् । उनका बाबु तिलकका अनुसार उनी आफ्नो समुदायका पहिलो स्नातकोत्तर हुन् । उनले ०६० सालमा एमए गरेका थिए । मनीषका भाइबहिनी पनि राम्रै पढ्छन् । घरमा बुबा शिक्षित भएका कारण उहाँले विभिन्न किसिमका समस्यासँग जुध्दै हामीलाई पनि पढाउनुभयो, मनीषले भने, बुबाकै योगदानले गर्दा पढ्ने अवसर जुरेको हो ।"
अर्केस्ट्राको भासमा नेपाली किशोरी,"(पर्सा)  गत जेठ ५ मा नेपाल प्रहरी र भारतीय प्रहरीको संयुक्त टोलीले सीमावर्ती विहारको रक्सौल पलनवा सौना बजारमा काव्या अर्केस्ट्रा र पूजा म्युजिकल डान्स कम्पनीबाट आठ किशोरीको उद्धार गर्यो । फागुन १५ मै उद्धारको काम भए पनि नाबालिकालाई अर्को देश फिर्ता पठाउने कानुनी प्रक्रियाका कारण उनीहरूलाई स्वदेश ल्याउन तीन महिना लागेको थियो । यसरी उद्धार गरिएकामध्ये १७ वर्षीया किशोरीको अवस्था नाजुक थियो । मानव बेचबिखनको संगठित समूहको गिरोहबाट बेचिएकी उनी बलात्कारको सिकार भईवरि ५ महिनाको गर्भवती भएकी थिइन् । सीमावर्ती भारतीय बजारका अर्केस्ट्राबाट नेपाली किशोरीको उद्धार गरिएको यो पहिलो घटना होइन । मानव बेचबिखन रोकथाममा सक्रिय गैरसरकारी संस्था माइती नेपाल, आफन्त नेपाल र साना हातहरूले अर्केस्ट्रामा चर्को श्रम शोषणमा परेका, बेचिएका र यौन हिंसामा परेका किशोरीको शृंखलाबद्ध उद्धार गरिरहेका छन् । माइती नेपालको वीरगन्ज आवधिक गृहले आर्थिक वर्ष ०७०७१ देखि अहिलेसम्म भारतका विभिन्न अर्केस्ट्राबाट ७१ किशोरीको उद्धार गरिसकेको छ । आफन्त नेपालले भने पछिल्लो तीन वर्षमै ६४ किशोरी तथा महिलाको उद्धार गरेको छ । साना हातहरूले गत साउनयता वीरगन्ज नाका हुँदै भारतका अर्केस्ट्रामा गइरहेका सात नेपाली चेलीलाई रोकेर अभिभावको जिम्मा लगाएको छ । उद्धारको यो संख्याले नेपालको ग्रामीण क्षेत्रका किशोरी तथा महिलालाई विभिन्न प्रलोभनमा पारेर अर्केस्ट्रामा पुर्याइने क्रम निरन्तर चलिरहेको बुझाउँछ । यस्ता अर्केस्ट्राले विभिन्न तहमा रहेका एजेन्टमार्फत कम उमेरका नेपाली किशोरीलाई प्रलोभन देखाएर सीमापारि लैजाने गरेका छन् । यसरी पुर्याइएका किशोरीलाई रातभर चल्ने अर्केस्ट्रामा अश्लील गीत तथा बाजागाजाको तालमा नृत्य गराइन्छ । छोटा पहिरन लगाउने मात्र नभई दर्शकदीर्घाबाट उत्तेजित भई मञ्च उक्लने, मञ्चमै दुर्व्यवहार गर्ने, निर्वस्त्र भई नृत्य गर्न दबाब दिने गतिविधि पनि गर्छन् । कतिपय किशोरी भने अर्केस्ट्राकै सञ्चालकबाट समेत यौन हिंसामा परेको देखिन्छ ।यस्तै हिंसामा परेकी थिइन्, झापा शरणामती७ की १७ वर्षीया किशोरी । गरिबीका कारण बाआमाको सम्बन्ध बिग्रिएपछि छुट्टाछुट्टै बस्थे । काठमाडौंको सुन्धारास्थित एक रेस्टुरेन्टमा काम गर्ने फुपूकी छोरी राधा (परिवर्तित नाम) ले उनलाई रेस्टुरेन्टमा काम दिलाइदिने भन्दै काठमाडौं ल्याइन् । मासिक तलब थियो, १२ हजार रुपैयाँ । त्यहीं काम गर्ने एक किशोरीको संगतमा लोगर उनी रक्सौल सौना बजारको पूजा म्युजिकल डान्स कम्पनीमा पुगिन् । अर्केस्ट्रा चलाउने यो कम्पनीका सञ्चालक थिए, सुनसरीका विकास विक । विकासले किशोरीलाई अर्केस्ट्राको काममा मात्रै लगाएनन्, यौन शोषणसमेत गरे । ०७३ मा माइती नेपालले भारतीय अर्केस्ट्राबाट उद्धार गरी ल्याएकी रौतहटकी २० वर्षीया अर्की युवती भने सञ्चालकबाटै गर्भवती भएकी थिइन् । उनको बच्चा जन्मिएपछि माइती नेपालले परिवारमा पुनःस्थापना गराएको थियो । प्रहरीका अनुसार अर्केस्ट्राबाट उद्धार गरिएका अधिकांश किशोरीले यौन दुर्व्यवहारमा परेको र चर्को श्रम शोषण गरिएको सुनाएका थिए । गत मंसिर २३ मा पनि माइती नेपालले नेपाल प्रहरी र भारतीय प्रहरीको समन्वयमा बिहारको छौडादानो बेलागाउँस्थित सुशीला एन्ड रिंकु अर्केस्ट्राबाट दुई नेपाली महिलाको उद्धार गरेको थियो । उनीहरू थिए, झापा बिर्ताबजारकी १९ वर्षीया रोशनी (नाम परिवर्तन) र उनकी भाउजी दीपिका (नाम परिवर्तन) । गरिबीसँग जुधिरहेका रोशनी ८ महिनाकी छोरी र दीपिका डेढ वर्षको छोरा बोकेर अर्केस्ट्रामा काम गर्न हिँडेका थिए । दुवैलाई जेठानी नाता पर्ने शान्ता (नाम परिवर्तन) ले नृत्य गर्ने कम्पनीमा काम दिलाएकी थिइन् ।उनीहरू अर्केस्ट्रा पुग्दा अरू दुई नेपाली किशोरी पहिलेदेखि नै काममा संलग्न थिए । उनीहरूले आफूहरू अनेक यातना सहेर बसेको सुनाएपछि उनीहरू झस्किए । सुरुमै १०१० हजार नेपाली रुपैयाँ बुझेकाले उनीहरू विवश थिए । स्टेजमा नाच्न जानेबेला काखे सन्तान अर्केस्ट्रा सञ्चालिका रुबीको जिम्मा लगाउने सहमति थियो । तर, उनीहरू नाच्न जाँदा रुबीले बच्चाहरूलाई न भनेको बेला खान दिन्थिन् न स्याहार नै गर्थिन् । भनेअनुसारको तलब नदिने र परिवारसँग सम्पर्क गर्न नदिन मोबाइल खोस्ने गरेपछि उनीहरू आत्तिए र बन्धक बनेको महसुस गर्दै त्यहाँबाट भागे । तर, रातभर हिँड्दा पनि नेपालको सीमा पहिल्याउन नसकेकै बेला सञ्चालिकाले नियन्त्रणमा लिई फिर्ता लगिन् । एक दिन अरूकै मोबाइलबाट घरमा फोन गरी रोशनीले आफूहरू अर्केस्ट्रा कम्पनीमा फसेको सूचना दिइन् । फसिने डर भएपछि शान्ता आफैं वीरगन्जस्थित माइती नेपाल आवधिक गृहमा पुगेर नन्द र देउरानीको उद्धार गर्न भन्दै निवेदन दिइन् । माइती नेपालले नेपाल प्रहरी र भारतीय प्रहरीसँग समन्वय गरी ०७८ मंसिर २३ मा रोशनी र दीपिकाको उद्धार गरेर वीरगन्ज ल्यायो । सञ्चालिका रुबीलाई भारतीय प्रहरीले पक्राउ गरेर कारबाही बढायो । ०७८ भदौ ९ मा आफन्त नेपाल वीरगन्ज शाखा र पर्सा प्रहरीको टोलीले भारत बिहारको छौडादानोस्थित पायल अर्केस्ट्राबाट पनि सात नेपाली महिलालाई उद्धार गर्यो । सोही अर्केस्ट्राबाट भदौ पहिलो साता किशोरीको उद्धार गरिएको थियो । उनीहरूलाई छौडादानो घर भएका विकास कुमार र नेपालको धनुषा नगराइन घर भएकी उनकी श्रीमती अजिमा खातुनले प्रलोभन देखाएर भारत लगेको खुल्यो । छौडादानोका अर्केस्ट्रा पुर्याइएका नेपाली महिलालाई सुरुमै मोबाइल खोसेर परिवारसँग सम्पर्क विच्छेद गराइन्छ । त्यसपछि चरम श्रम शोषण हुने गरी काममा लगाइन्छ । यस्ता अर्केस्ट्रा सञ्चालकमध्ये केहीले पाली एजेन्टसँग सम्पर्क राखेका हुन्छन् भने केहीले सामाजिक सञ्जालमार्फत नै सम्पर्क विस्तार गरेका हुन्छन् । उनीहरूले गाउँगाउँ छिरेर वा सामाजिक सञ्जालबाटै कमजोर आर्थिक अवस्था भएका, अभिभावकको संरक्षणमा नरहेका किशोरीलाई ललाइफकाई ओसार्छन् । अर्केस्ट्रा सञ्चालक विकासकी श्रीमती अजिमाले भारतबाटै फेसबुकमार्फत साथी बनाएर नृत्यको काम गरे सिजनमा एक लाख रुपैयाँसम्म कमाइ हुने प्रलोभन देखाएकी थिइन् । अजिमाले वीरगन्जमा फरकफरक मितिमा ती महिलालाई भारत लगेको खुलेको छ । श्रीमान्सहित अजिमालाई प्रहरीले गत भदौ १० गते वीरगन्ज१६ इनर्वास्थित सीमाबाट नियन्त्रणमा लिएको थियो । उनीहरूमाथि मानव बेचबिखन मुद्दामा अदालती कारबाही बढाइएको छ । बिहारको मोतिहारीस्थित सत्यम म्युजिकल अर्केस्ट्राबाट पनि ०७८ फागुन २ गते ५ नेपाली चेलीको उद्धार गरियो । उद्धार गरिएका ५ मध्ये ४ नाबालिक थिए । सञ्चालक शिवपूजनले दुई नेपाली चेलीलाई घरबाहिर आफ्नी पत्नी बनाएर राखेको पीडितहरूले बताएका छन् । अर्केस्ट्रामा पुगेका धेरै महिला तथा किशोरी पूर्वी नेपाल र केही मधेस प्रदेशका छन् । माइती नेपालले उद्धार गरेकामध्ये सबैभन्दा बढी झापाका १७, मोरङ, सुनसरी र उदयपुरका ५५, नवलपरासीका ३, धनुषा, सिन्धुली, नवलपुर, बारा, पर्साका २२, रूपन्देही, सर्लाही, ओखलढुंगा, दोलखा, काभ्रे, रौतहटका ११ जना छन् । अर्केस्ट्रामा नृत्य गर्न जाने आधाजसो १८ वर्षमुनिका र कतिपय नाबालिका छन् । उद्धार गरिएका ७१ मध्ये १८ वर्षमुनिका ४४ बालिका र १८३५ उमेर समूहका २७ जना छन् । आफन्त नेपालले पनि ३ वर्षमा भारतबाट उद्धार गरी ल्याएका ६४ मध्ये १८ वर्षमुनिका ४१ र १८ वर्षमाथिका २३ जना छन् । अर्केस्ट्रा पुर्याइएका महिलामध्ये धेरैजसो दलित र जनजाति समूहका छन् । माइती नेपालले ०७०७१ यता उद्धार गरेका ७१ मध्ये दलित १७ र जनजाति १५ थिए । आफन्त नेपालले उद्धार गरेका ६४ मध्ये दलित २१ छन् भने जनजाति २८ जना । आफन्त नेपालले उद्धार गरेका ६४ मध्ये मावि तहसम्म पढेका ५ र आधारभूत तहसम्म पढेका ५८ छन् । यी तथ्यांकले कमजोर आर्थिक र शैक्षिक पृष्ठभूमिका किशोरी तथा महिला अर्केस्ट्रा सञ्चालकको टार्गेटमा परेको देखिन्छ । आफन्त नेपाल वीरगन्ज शाखा प्रमुख विनोद खाती अशिक्षा र गरिबीकै कारण अधिकांश महिला बहकाउमा परेर जोखिमपूर्ण पेसा अपनाउन सीमापारि पुग्ने गरेको बताउँछन् । उद्धारमा सक्रिय संस्थाका अनुसार नेपाली चेलीलाई ललाइफकाई भारतसम्म लग्ने काममा तीन तहको समूह सक्रिय देखिन्छ । पहिलो समूह सामाजिक सञ्जालमा सक्रिय हुन्छ भने दोस्रो समूह भने किशोरी वा महिला संकलन गरेर नाकामा ल्याउने र तेस्रो समूहले सीमा कटाएर अर्केस्ट्रा समूहसम्म पुर्याउँछ । कतिपय अर्केस्ट्रा सञ्चालक आफैं नेपालका विभिन्न जिल्लामा आएर लामो समयसम्म बसेर किशोरी तथा महिला फकाउँदै समूहमा भेला गरेर एकैसाथ भारततर्फ लैजान्छन् । नेपालमा सक्रिय एजेन्टहरूमा धेरैजसो महिला नै हुने र उनीहरू प्रायः विगतमा अर्केस्ट्रामा नर्तकी पेसा अपनाएका पनि हुन्छन् । जिल्ला प्रहरी कार्यालयका डीएससी प्रह्लाद कार्की अर्केस्ट्रालाई मानव बेचबिखनकै एउटा रूप मान्छन् । यो पक्कै पनि मानव बेचबिखनसँगै जोडिएको काम हो, यसमा लक्षित वर्ग विपन्न, कम उमेरका, कम पढेलेखेका र पारिवारिक साथ नपाएका चेलीबेटी बढी हुन्छन्, उनले भने, उनीहरूलाई जे कुराको प्रलोभन र आश्वासन दिएर लगिन्छ, त्यहाँ त्यो पाउँदैनन्, बरु उल्टै शारीरिक र मानसिक शोषण भोग्न पुग्छन् । घरमा हुने विवाह, व्रतबन्ध तथा अन्य उत्सवमा नृत्य गर्ने समूह नै अर्केस्ट्रा हो । रातभर चल्ने कतिपय अर्केस्ट्रामा अश्लील गीत तथा बाजागाजा प्रयोग गरिन्छ । नर्तक छोटा पहिरन लगाएर नाच्ने गर्छन् । नृत्य गर्नेमा स्थानीयभन्दा नेपाली र बंगाली बालिकाहरू बढी हुन्छन् । यस्ता नर्तकलाई सञ्चालकले रातदिन नचाउने, पारिश्रमिक नदिने, आफन्त परिवारसँग सम्पर्क गर्न नदिने, कुटपिट गर्ने, शरीरमा टोक्ने, चप्पलमा थुकेर चाट्न लगाउने, चुरोटले पोलिदिने, ज्यान मार्ने धम्की दिनेजस्ता अनैतिक क्रियाकलाप गर्दै बन्धक बनाएर राख्छन् ।अर्केस्ट्रा सञ्चालकले अर्डर लिँदा एक पटकको ८० हजारदेखि १ लाख ५० हजार रुपैयाँ भारुसम्म लिन्छन् । यस्तो अर्डरलाई स्थानीय भाषामा साटा भनिन्छ । नृत्य गर्नेले भने मुस्किलले २ देखि ३ हजार रुपैयाँ भारु पाउँछन् । सञ्चालकले अधिकांशलाई तय गरेको पारिश्रमिक पनि दिँदैनन् । एउटा अर्केस्ट्रा कम्पनीमा ५६ जना महिला नर्तकी र कुनैमा एक पुरुष हुन्छन् । पुरुष नर्तक प्रायः भारतकै हुन्छन् । नृत्य गर्न उनीहरू भारत र कहिलेकाहीं नेपालका गाउँमा पनि पुग्छन् । विहारको आदापुर, भेलाही, छौडादानो, रक्सौल, रामगढवा, मोतिहारी क्षेत्रका पर्याप्त अर्केस्ट्रा छन् ।"
मानव बेचबिखन आरोपमा ३ पक्राउ,"काठमाडौं (कास) मानव बेचबिखन तथा ओसारपसारमा संलग्न रहेको आरोपमा प्रहरीले ३ जनालाई पक्राउ गरेको छ । पक्राउ पर्नेमा बर्दिया बढैयाताल९ घर भई ललितपुरको गोदावरी१० चापागाउँ बस्ने ४८ वर्षीय दौलत रोका, काठमाडौं महानगर३२ पेप्सीकोलाकी २७ वर्षीया रेवती सुनार र रोल्पा त्रिवेणी७ घर भई काठमाडौंको टोखा२ चण्डेश्वरी बस्ने ५२ वर्षीय भरतमणि घर्तीमगर छन् । सुनारले एक किशोरीलाई ५ हजार रुपैयाँ बाटो खर्च पठाई भारतको रक्सौल सौना बजारमा बोलाएर अर्केस्ट्रामा नाच्न लगाएको पाइएको छ । ननाच्ने भन्दा पीडितलाई जबर्जस्ती नाच्न लगाएको र भारतीय प्रहरीले छापा मारेर बालिकागृह मोतीहारीमा लगेर ३ महिनापछि माइती नेपालको सहयोगमा नेपाल फिर्ता ल्याएको प्रहरीको मानव बेचबिखन अनुसन्धान ब्युरोका प्रवक्ता एसपी दानबहादुर मल्लले बताए । सुनारलाई गत बुधबार पुर्पक्षका लागि कारागार पठाइएको छ । रोकाले एक महिलालाई प्रलोभनमा पारी गत चैत १० मा ललितपुर ढोलाहिटीमा जबर्जस्ती करणी गरेको र परिबन्दमा पारेर कुवेतमा मासिक ४०५० हजार रुपैयाँसम्म कमाइ हुने लोभ देखाई नेपालगन्ज नाकाबाट भारतको नयाँदिल्ली पठाएको खुलेको छ । गत चैत १६ मा भारतको नयाँदिल्लीबाट कुवेतमा घरायसी काममा समेत पठाई यौन हिंसामा पारेको भन्दै आफन्तले उजुरी गरेका थिए । ब्युरोको टोलीले गत बुधबार पीडितलाई कुवेतबाट उद्धार गरेको एसपी मल्लले बताए । रोकालाई काठमाडौं जिल्ला अदालतले मंगलबार पुर्पक्षका लागि कारागार चलान गरेको ब्युरोले जनाएको छ । घर्तीमगरले एक महिलालाई दुबईमा प्याकिङसम्बन्धी कम्पनीमा मासिक ४०५० हजार रुपैयाँसम्मको काम लगाइदिने प्रलोभनमा कुवेतका एक व्यक्तिलाई ५ हजार दिनारमा बिक्री गरेको आरोप छ । ती घर मालिकले भरपेट खाना नदिने, बिरामी हुँदा उपचारसमेत नगरी यौन हिंसा गरेपछि पीडितले ब्युरोमा उजुरी गरेकी थिइन् । घर्तीमगरलाई जिल्ला अदालत काठमाडौंले पुर्पक्षका लागि थुनामा पठाएको छ ।"
संवैधानिक परिषद्को मर्म नमारियोस्,"संवैधानिक परिषद्को गणपूरक संख्यादेखि निर्णय प्रक्रियासम्मका बारेमा विद्यमान कानुनी व्यवस्था संशोधन गर्न सरकारले राष्ट्रिय सभामा दर्ता गराएको विधेयक कुनै पनि हालतमा मान्य हुन सक्दैन । अघिल्लो सरकारका पालामा जसरी नै राजनीतिक दल विभाजनलाई सजिलो तुल्याउने गरी राजनीतिक दल सम्बन्धी अध्यादेश ल्याएको वर्तमान सरकारले फेरि पहिले आफैंले विरोध गरेकै जस्ता प्रावधानहरू समेटेर संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक २०७९ संसद्मा दर्ता गर्नु विडम्बनापूर्ण छ । यसबाट सरकार फेरिए पनि कुर्सीमा बस्नेहरूको मति नफेरिएको प्रस्ट हुन्छ । विधेयकमा राखिएको अध्यक्ष र तत्काल बहाल रहेका कम्तीमा ५० प्रतिशत सदस्य उपस्थित भएमा संवैधानिक परिषद् बैठकका लागि गणपूरक संख्या पुगेको मानिने प्रावधान हाम्रो संवैधानिक मूल्यको खिलाफमा छ । संविधानले प्रधानमन्त्री अध्यक्ष र अन्य पाँच सदस्य रहेको संवैधानिक परिषद्को व्यवस्था गरेको छ । संवैधानिक परिषद् सम्बन्धी हालको कानुनमा अध्यक्ष र कम्तीमा चार सदस्य उपस्थित भए मात्रै गणपूरक संख्या पुगेको मानिने उल्लेख छ । र, पहिलो बैठकमा सर्वसम्मत हुन नसकेमा दोस्रो बैठकमा सर्वसम्मतिको प्रयास गर्ने र त्यसो हुन नसकेमा सम्पूर्ण सदस्यको बहुमतले मात्र निर्णय गर्न सक्ने व्यवस्था छ । यही गणपूरक संख्या घटाउन सरकारले विधेयक संशोधन गराउन खोजेको हो, जुन पारित भएमा राज्य सञ्चालनको शक्ति सन्तुलन नै सिद्धान्तहीन बन्नेछ । विधेयकको प्रस्ताव अनुसार अध्यक्षसहित तीन जना उपस्थित भएमा संवैधानिक परिषद्को बैठक बसेर निर्णय लिन सक्छ । यसरी केवल तीन जनाले नै निर्णय गर्न सक्ने व्यवस्था भएमा अब प्रधानन्यायाधीश र संवैधानिक निकायका प्रमुख र पदाधिकारीहरू सिफारिसका निम्ति संवैधानिक परिषद्को व्यवस्था हुनुनहुनुको के अर्थ रह्यो र ! यस्तो व्यवस्थाबाट संवैधानिक परिषद्को औचित्यमाथि नै प्रश्न उठ्नेछ भने संविधानको मर्ममाथि ठूलो प्रहार हुनेछ । यसले संवैधानिक परिषद् सम्बन्धी स्थापित मान्यताकै आधार खल्बल्याउनेछ । संवैधानिक निकायहरूको हैसियत परिकल्पना गरेजस्तो स्वतन्त्र र स्वायत्त रहने छैन, यिनको क्षयीकरण अझ बढ्नेछ । र, यसबाट सरकारलाई स्वेच्छाचारी बन्ने सहज बाटो उपलब्ध हुनेछ । किनभने, न्यायालय र संवैधानिक अंगहरूमा सरकारको छाया नपरोस्, तिनमा स्वतन्त्र र योग्यतम व्यक्तिहरू पुगून् र ती संस्थाले कसैको दबाबप्रभावमा नपरी आफ्नो जिम्मेवारी निर्वाह गर्न सकून् भनेर प्रधानन्यायाधीश र संवैधानिक निकायका पदाधिकारीको नियुक्तिको सिफारिस गर्न संवैधानिक परिषद्को विशिष्ट व्यवस्था गरिएको हो । संविधानमै परिषद्मा प्रधानमन्त्रीबाहेक, न्यायालय प्रमुख, सदनका प्रमुखहरू, प्रतिनिधिसभाका प्रमुख प्रतिपक्षी नेता र उपसभामुखलाई समेत सहभागी गराइनुको अर्थ यसले गर्ने नियुक्तिमा सरकार स्वेच्छाचारी बन्न नसकोस् र संवैधानिक अंगहरू कार्यपालिकाको शक्ति सन्तुलन र नियन्त्रणका लागि सक्षम बनून् भन्ने हो । तर सन्तुलनका लागि राखिएका अरू तीन जनाको अनुपस्थितिमै बाँकी तीन जनाले मात्रै निर्णय गर्न सक्ने गरी ऐन संशोधन भएमा जे उद्देश्यका साथ परिषद्को कल्पना गरिएको हो, त्यसमै आघात पुग्नेछ । त्यसैले संवैधानिक अंगहरूमा सरकारको प्रतिविम्ब झल्किन नदिने जुन उन्नत अभ्यास मुलुकले २०४७ सालको संविधान जारी भएयता, शासन व्यवस्थाहरू फेरिँदासमेत निरन्तर गर्दै आएको थियो, त्यसैलाई खुम्च्याउने बदनियत बोकेको यो विधेयक सरासर प्रतिगामी छ । अघिल्लो सरकारले पनि अध्यक्षसहित तत्काल बहाल रहेका बहुमत सदस्य उपस्थित भएमा परिषद्को बैठकका लागि गणपूरक संख्या पुगेको मानिने प्रावधानसहित तीन पटक अध्यादेश ल्याएको थियो । त्यतिबेला तत्कालीन प्रमुख प्रतिपक्षी कांग्रेसले त्यसको चर्को विरोध मात्र गरेको थिएन, हालका प्रधानमन्त्री तथा त्यतिबेलाका प्रमुख प्रतिपक्षी नेता शेरबहादुर देउवा स्वयं नै परिषद्को बैठकमा सहभागी भएका थिएनन् । भित्रभित्र परिषद्का सिफारिसहरूमा मिलेमतो गरे पनि बाहिर देउवा तत्कालीन प्रधानमन्त्री केपी शर्मा ओलीको कदमको विरोधमै देखिएका थिए । अध्यादेशको विरोधमा विज्ञप्ति नै जारी गर्दै उनले त्यसलाई संवैधानिक निकायमा पार्टीगत नियुक्ति गर्ने कलुषित मनसायबाट प्रेरित कदम भनेका थिए । त्यतिबेला ओलीअध्यादेशमाथि लगाएको उक्त आरोप अहिले उनैतर्फ फर्किएको छ । संवैधानिक परिषद्मा तीन जनाले नै निर्णय गर्न सक्ने प्रावधान राख्नुको अर्थ अदक्ष आसेपासेलाई संवैधानिक अंगमा पुर्याउने उही कलुषित मनसायबाहेक अर्को हुन सक्दैन । प्रधानमन्त्री देउवा तथा सरकारको नियत सही छ भने बरु छिटो परिषद् सदस्यसमेत रहने उपसभामुख पदको पूर्ति गर्नुपर्छ, विपक्षी दलका नेतालाई पनि आफ्नो विश्वासमा लिन सक्नुपर्छ, र परिषद्को पूर्ण बैठकबाटै निर्णय लिने वातावरण बनाउनुपर्छ । दलीय स्वार्थबाट माथि उठेर निर्णय लिने हो भने परिषद्मा प्रमुख प्रतिपक्षी दलको नेताको भूमिका पनि रचनात्मक हुन करै लाग्छ । तर संवैधानिक परिषद् सम्बन्धी अध्यादेश र त्यसमै आधारित भएर नियुक्ति पाएका संवैधानिक निकायका प्रमुख र पदाधिकारीविरुद्ध सर्वोच्च अदालतमा मुद्दा चलिरहेको यो बेला फेरि उही प्रावधान राखेर सरकारले विधेयक ल्याउनुचाहिँ केवल दुराशययुक्त छ । सरकारले यो विधेयकलाई फिर्ता लिनुपर्छ, नभए विवेकी सांसदहरूले यसलाई संसद्बाटै विफल तुल्याइदिनुपर्छ ।"
विधेयक अल्झनु विडम्बनापूर्ण,"हाम्रो संसद् सरकारमा धेरै विवाद भयो । अब विवाद नगरी संघीय निजामती, शिक्षा र नागरिकता विधेयक पारित गरौं । हामीकहाँ विधेयक अल्झाइराख्दा मात्र सरकार संसद्को महत्त्व बढ्ने भनेजस्तो भइरहेछ । सही कुरालाई पनि सही नभन्ने कस्तो विडम्बना ? आफ्नो पक्षको गलत पनि सही भन्ने अर्काको सही भए पनि गलत भन्ने परिपाटीले कहिले समस्या समाधान हुने ? चारचार वर्ष विधेयक कचिङ्गलमै अड्किरहनु दुःखद कुरा हो । समाधान गर्नुको सट्टा आग्रहपूर्वाग्रहमा अल्झाइयो । अझ विधेयक पारित गर्नु त कता हो कता उल्टै फिर्ता लिइयो । पहिले भइसकेका सहमतिका बुँदालाई पन्छाई मनमौजी विधेयक पारित गराउन खोज्नु लोकतन्त्रको मर्मविपरीत हुन्छ । जनअपेक्षा एकातिर सरकारको गराइ अर्कातिर हुन गयो भने मौजुदा संविधान प्रणालीमै प्रश्न खडा हुन सक्छ । सरकार तथा संसद्ले धमिलो पानीमा माछा मार्न खोज्नेहरूलाई प्रोत्साहन गर्नु हुन्न । अब अलमल नगरी महत्त्वपूर्ण विधेयक पारित गर्ने खुला वातावरण बन्नुपर्छ । विवादले विष मात्र उत्पादन गर्छ । हर्कनारायण श्रेष्ठ, त्रियुगा१०, उदयपुर"
वित्तीय र मौद्र्र्रिक नीतिको तालमेल,"विश्वास गौचनको केहीअगाडिको अनुत्तरदायी बजेट प्रणाली लेखले हाम्रो वित्तीय नीतिको व्यथा बोलेको छ । देशको मेरुदण्डका रूपमा लिइने यो नीतिलाई पारदर्शी, उत्तरदायी र विकासमुखी कसरी बनाउने भन्ने नै मूलप्रश्न हो । देशको आर्थिक, राजनीतिक, भौगोलिक र सांस्कृतिक पक्षलाई केन्द्रविन्दुमा राखेर वित्तीय नीतिको निर्माण र कार्यान्वयन गर्नुपर्छ । पुँजीगत खर्च, विकास खर्च र वित्तीय खर्चको अनुपात मिलाउनुपर्छ । लेखकले भनेझैं अब कति समयसम्म हामी हाम्रै नीतिमा अनुत्तरदायी हुने हो ? गौचनकै गत बिहीबारको विषम समयको मौद्रिक नीति कस्तो ? लेख सरकारको आर्थिक सल्लाहकारका रूपमा रहेको केन्द्रय बैंकले देशमा आर्थिक स्थायित्व कायम गर्न कस्तो नीति अवलम्बन गर्नुपर्छ भन्नेमा केन्द्रित छ । देशमा आर्थिक सुशासन कायम गर्न केन्द्रीय बैंक जिम्मेवार हुन्छ । विश्व नै चरम आर्थिक संकटमा देखिएको वर्तमान अवस्थाबाट नेपाल अछुतो रहन सक्दैन । यस्तो विषम परिस्थितिमा देशमा आर्थिक स्थायित्व कायम गरी जनतालाई आर्थिक सुशासनको प्रत्याभूति गर्न केन्द्रीय बैंक जिम्मेवार हुनु आवश्यक छ ।वित्तीय नीति र मौद्रीक नीति एकअर्काका परिपूरक हुनुपर्छ । दुवै लेखको मूल मर्म वित्तीय र मौद्रिक नीतिको प्रभावकारी र समयसापेक्ष निर्माण र जवाफदेही कार्यान्वयन नै हो । देशलाई आर्थिक संकटको चंगुलमा फस्न नदिन वित्तीय नीति र मौद्रिक नीतिलाई एक सिक्काका दुई पाटाका रूपमा स्थापित गर्न सक्नुपर्छ । आधुनिक वित्तीय र मौद्रीक औजारहरूको औचित्यपूर्ण कार्यान्वयनले नै वर्तमानको आर्थिक संकटमा चाँदीको घेरा देखाउन सहयोग गर्छ । नेपाली नागरिक वित्तीय स्वतन्त्रताकै खोजीमा छन् र यसप्रति सरकार र केन्द्रीय बैंका उत्तरदायी हुनुपर्छ । सुन्दर तिवारी, मध्यविन्दु१, नवलपरासी"
निष्पक्ष छानबिनको चाहना,"पूर्वअर्थमन्त्री जनार्दन शर्मालाई बजेट बनाउने क्रममा करका दयरालाई अनधिकृत व्यक्तिको सहायतामा फेरेको आरोप लाग्यो । सञ्चारमाध्यम र संसद्मा चर्को विरोध भएपछि उनले राजीनामा दिए । राजीनामा गर्दैमा यो समस्या हल भएको छैन । अब संसदीय छानबिन समितिले कस्तो प्रतिवेदन ल्याउँछ भन्नेमा सबैको ध्यान केन्द्रित छ । त्यहाँ सत्ता गठबन्धनकै बहुमत छ । यस्तोमा छानबिन निष्पक्ष नहोला भन्नेमा प्रश्न उठाउन थालिएको छ । पहिले पनि संसदीय छानबिन समितिले सही प्रतिवेदन पेस गरेका थिएनन्, आज के गर्छ, आउने दिनले देखाउला । सबै प्रमाणले बोल्छ, शर्मा दोषी छन् भनेर । यस अनियमिततामा अरू कोको संलग्न छन्, तिनको पहिचान गरी कारबाही हुनुपर्छ । अर्थ मन्त्रालयको सीसीटीभी फुटेज मेटाउनेलाई त हदैसम्मको कानुनी कारबाही हुनुपर्छ । लामो समय विरोध हुँदासमेत अर्थमन्त्रीले राजीनामा दिएका थिएनन् । आरोप लागेपछि निष्पक्ष छानबिनका लागि नैतिकताका आधारमा राजीनामा दिनुपर्थ्यो त्यसो भएन । अर्थ मन्त्रालयको सीसीटीभी फुजेट गायब भयो । त्यसपछि भन्ने ठाउँ केही नभएपछि राजीनामा दिएका हुन्् । बजेटको दिनको सीसीटीभी फुटेज कसरी गायब हुन्छ ? तीन महिनासम्मको सीसीटीभी फुटेज रहन्छ भनेर प्राविधिकहरू भनिरहेका छन् । यसले पनि दाल मे कुच काला हे भन्ने देखाउँछ । संसदीय छानबिन समितिले कुनै प्रलोभनमा नफसी छानबिन गरोस् । राजनीतिक दलका जिम्मेवार नेताहरूबाटै यस्तो विकृति, विसंगति हुन्छन् भने देशमा सुशासन छ भनेर कसरी मान्न सकिएला ? यो विषय व्यक्तिको होइन, राज्य प्रणालीको हो । पुरुषोत्तम घिमिरे, जोरपाटी, काठमाडौं"
पार्किङको समस्या,"लगनखेल, थापाथली, पुल्चोक, जावलाखेल, मानभवन, मंगलबजार, सातदोबाटो क्षेत्रवरिपरि पार्किङ गर्नुपरे महँगो शुल्क तिर्नुपर्छ, पार्किङ काठमाडौंको समस्या भइरहेको छ । ललितपुर महानगरभित्र एक ठाउँमा तिरेको पार्किङ चिटले अर्को ठाउँमा काम गर्दैन । पाकिङका नाममा ब्रह्मलुट नै भइरहेको छ । महानगरले खुला क्षेत्रमा व्यवस्थित पार्किङ गर्न मिल्छ, तर शुल्क बढी राख्न पाइन्न । त्यस्तै सडक दायाँबायाँ पार्किङ गर्न बन्द गर्नुपर्छ । जनक नेपाल, प्रयागपोखरी, ललितपुर"
"इन्धनमा मितव्ययिता, खर्च घटाउने कसले ?","१ इन्धनमा मितव्ययिता आजको टड्कारो आवश्यकता हो । तर वार्षिक करोडौं रुपैयाँ इन्धनमा खर्च गर्ने कार्यालयले यसमा ध्यान दिनुपर्ने कि नपर्ने ? अर्थ मन्त्रालयको २०७९८० को रातो किताबले डरलाग्दो तथ्यांक दिएको छ ।२ इन्धनमा सबैभन्दा बढी खर्च सेना र प्रहरीको देखिन्छ । जिल्ला प्रहरी कार्यालयहरूका लागि ४५ करोड ४८ लाख रुपैयाँको इन्धन बजेट छ । क्षेत्रीय सशस्त्र प्रहरी बलको लागि इन्धनमा २६ करोड २६ लाख रुपैयाँ देखिन्छ । सशस्त्र प्रहरी बलले यसैमा ७ करोड २७ लाख रुपैयाँ खर्च गर्छ । नेपाल प्रहरी अस्पतालले १ करोड २१ लाख र नेपाल एपीएफ अस्पतालले १ करोड ११ लाख रुपैयाँ इन्धनमा खर्च गर्छन् ।३ उपत्यका प्रहरी कार्यालयका लागि १२ करोड रुपैयाँको इन्धन खर्च देखिन्छ, त्यस्तै प्रहरी प्रधान कार्यालयका लागि मात्रै इन्धनमा ९ करोडभन्दा बढी रकम छुट्टाइएको छ । प्रदेश प्रहरी कार्यालयहरूले यही शीर्षकमा झन्डै साढे ६ करोड रुपैयाँ खर्च गर्छन् ।४ जंगी अड्डाका लागि मात्रै झन्डै ३७ करोड रुपैयाँको इन्धन खर्च छुट्ट्याएको देखिन्छ । सैनिक हवाई महानिर्देशनालयले त्यही शीर्षकमा ८ करोडभन्दा बढी रकम पाएको छ । वीरेन्द्र अस्पतालले मात्रै १ करोड ६३ लाख रुपैयाँ इन्धनमा खर्च गर्छ ।५ जिल्ला प्रशाशन कार्यालयहरूले इन्धनमा गर्ने कुल खर्च साढे ४ करोड रुपैयाँको छ । राजदूतावास, स्थानीय नियोग र महावाणिज्य दूतावासहरूले साढे छ करोड रुपैयाँको इन्धन खपत गर्छन् । ६ जिल्ला अदालतहरूका लागि इन्धन खर्च झन्डै ७ करोड रुपैयाँको छ भने उच्च अदालतका लागि झन्डै ४ करोड रुपैयाँ । सर्वोच्च अदालतले मात्रै ८५ लाख रुपैयाँको इन्धन खर्च पाउँछ । लोकसेवा आयोग र यसका कार्यालयहरूले इन्धनमा झन्डै १ करोड रुपैयाँ प्राप्त गर्छन् । जिल्ला सरकारी वकिल कार्यालयहरूले १ करोड १३ लाख रुपैयाँको इन्धन खर्च गर्छन् । ७ अख्तियार दुरुपयोग अनुसन्धान आयोगले मात्रै वर्षको ५ करोड रुपैयाँभन्दा बढी इन्धन खर्च गर्छ । त्यस्तै अन्तरिक राजस्व कार्यालयहरूले साढे ५ करोड रुपैयाँ इन्धनमा खर्च गर्छन् । प्रधानमन्त्री कृषि आधुनिकीकरण परियोजनाको नाममा ३ करोड ८९ लाख रुपैयाँ इन्धन खर्च छ । राष्ट्रिय अनुसन्धान विभाग, कोष तथा लेखा नियन्त्रक कार्यालयहरू र भन्सार कार्यालयहरूले तीनतीन करोडको हाराहारीमा इन्धन खर्च गर्छन् ।८ १ करोडदेखि २ करोड रुपैयाँसम्म इन्धन खर्च गर्ने कार्यालयहरूमा प्रधानमन्त्री तथा मन्त्रिपरिषद् कार्यालय, अर्थ मन्त्रालय, संघीय खानेपानी तथा ढल व्यवस्थापन आयोजना, गृह मन्त्रालय, राष्ट्रिय निकुन्ज सुरक्षा टोली, जग्गा प्रशासन सुदृढीकरण, शिक्षा, विज्ञान तथा प्रविधि मन्त्रालय, तथा संघीय मामिला तथा सामान्य प्रशासन मन्त्रालय पर्छन् । संघीय संसद् र सचिवालयको इन्धन खर्च झन्डै १ करोड ६१ लाख रुपैयाँ छ ।९ के यसरी नै इन्धनमा हाम्रोजस्तो गरिब मुलुकले खर्च बढाउँदै जाने हो ? खै इन्धनमा मितव्ययिता ? इन्धन खर्चको झन्डै २५ प्रतिशत रकम पेट्रोलपम्पसँग मिलेर चुहावट हुने गरेको छ ।१० सोचौं, यही ढंगले खर्च गर्ने हो भने हाम्रो अर्थव्यवस्था टाट पल्टिन धेरै समय लाग्ने छैन । मनप्रसाद वाग्ले, मीनभवन, काठमाडौं"
संघीयताका ५ वर्ष : समीक्षाका आधार,"संविधानको धारा ३०६, उपधारा १(ट) ले संघ, प्रदेश र स्थानीय तह सबैलाई संघीय एकाइ भनेको छ । यी तीनैवटा एकाइमा संघीय संविधान अन्तर्गत निर्वाचित जनप्रतिनिधिहरूको पहिलो पाँचवर्षे कार्यकाल पूरा भएको छ । स्थानीय तहको निर्वाचन समयमै भइसकेको छ भने संघीय संसद् र प्रदेश सभा सदस्यहरूको निर्वाचन आउँदा केही महिनाभित्रै सम्पन्न गर्नुपर्नेछ । नेपालको संघीय राजनीतिक प्रणालीलाई वास्तवमै मुलुक र जनताको हितकारी व्यवस्थाका रूपमा क्रियाशील बनाउन विगत पाँच वर्षका अभ्यास र अनुभव महत्त्वपूर्ण हुन्छन् । नयाँ निर्वाचित भएर आउने सबै संघीय एकाइका निर्वाचित कार्यकारीहरूका लागि त्यो सिकाइ मार्गदर्शक बन्न सक्छ र बन्नुपर्छ पनि । वास्तवमा नेपालको संघीयताको डिजाइन र यसको औचित्यको मूल भाष्य अधिकारको निक्षेपीकरण, समावेशिता, पहिचान, स्वशासन आदिको प्रत्याभूति वा अभिवृद्धि गर्ने औजारका रूपमा स्थापित गर्न खोजिएको जस्तो देखिन्छ । तर यथार्थ के हो भने, यी सबै आयामहरूको सादृश्य अनुभूतिको आधारचाहिँ प्रत्यक्षअप्रत्यक्ष रूपले राज्यले दिने सेवासुविधाको उपलब्धता र पहुँचमा आएको सुधार वा अभिवृद्धि नै हो । त्यसैले, विशेष गरी संघीयता मुलुकको समग्र आर्थिक समृद्धि र आम जनताले महसुस गर्ने गरी जनहितकारी राज्य प्रणालीका रूपमा अघि बढ्न सकेको छ कि छैन भन्ने मूल प्रश्नको सेरोफेरोमा यसको कार्यान्वयन अवस्थाको समीक्षा हुनु आवश्यक छ ।यतिखेर संघीय प्रणाली नेपालका लागि अनावश्यक रूपले खर्चिलो भयो, प्रदेशहरूका संरचना (कार्यपालिका र व्यवस्थापिका दुवै) अप्रभावकारी देखिए वा नेपालका लागि संघीयता आवश्यक नै छैन भन्नेसम्मका तर्कहरू आएका छन् । यी र अन्य धेरै कोणबाट उठेका यस्ता प्रश्नहरूलाई राजनीतिक पूर्वाग्रहको बहकाउमा रुमलिन नदिन विगत पाँच वर्षका तथ्य र तथ्यांकहरूको प्रकाशमा पर्गेल्नु आवश्यक छ । र, समीक्षाको ध्येय अभ्यासका क्रममा देखिएका कमजोरीहरूलाई सुधार्ने एवम् संघीयतालाई सबल बनाउने दिशामा अभिमुख हुनु आवश्यक छ, संघीय प्रणालीलाई उल्ट्याउने नियत राख्नेहरूलाई बल पुर्याउने अभीष्टले होइन । किनभने, छिट्टै अर्को नयाँ शासकीय पद्धति परीक्षण गर्न सक्ने अवस्थामा नेपाल छैन र त्यसको आवश्यकता पनि छैन । १ अहिलेको प्रस्थानविन्दु संघीय राज्य सञ्चालनका लागि सृजित कानुनी र संरचनागत व्यवस्थाहरू कति प्रभावकारी र राजनीतिक इमानदारीसाथ परिचालित हुन सके, त्यस्ता कति आवश्यक व्यवस्थाहरू अझै हुन सकेनन् र किन हुन सकेनन् भन्ने समीक्षा हुनुपर्छ । साथमा, प्रदेश सरकारहरूले निरन्तर संघीय सरकारले पर्याप्त सहयोग नगरेको आरोप लगाउने र संघले पनि पुनः शक्ति केन्द्रीकरणको बदनियत राखेर नियन्त्रण गर्न खोजेका कारण राज्य प्रणालीको प्रभावकारिता सुधारमा खडा गरिएको अड्चनलाई विशेष संवेदनशीलताका साथ हेरिनुपर्छ । यस्तो समीक्षाले सुधारका लागि प्रामाणिक आधारहरू दिन सक्नुपर्छ ।२ संवैधानिक संघीयताका दृष्टिले प्रदेशहरू नेपालको संघीयतालाई चिनाउने अनुहार हुन् । आम मानिसका लागि नेपालमा संघीय प्रणाली लागू भएको देखिने र बुझिने अवयव यिनै प्रदेश विधायिका र कार्यपालिका हुन् । केन्द्र र पालिकाका संरचना त फरक स्वरूपमै भए पनि यसअघिको राजनीतिक व्यवस्थामा पनि उपस्थित थिए । त्यसैले, प्रदेश सरकारहरूको शासकीय प्रभावकारिता नदेखिएकै कारण त्यो संवैधानिक संरचनालाई अहिले नै भत्काउने दिशाको सोच राजनीतिक रूपले गलत हुन्छ । तर, प्रदेशहरूले शासकीय अस्तित्वको औचित्य आफैंले प्रमाणित गर्नु अपरिहार्य छ । सबै शासकीय अधिकारहरू संघ र स्थानीय तहले प्रयोग गरेको निरन्तर गुनासो र गनगन मात्रै गरेर असफलताको दोष अन्यत्र पञ्छाउन मिल्दैन । त्यस्तै दीर्घकालमा संघ र स्थानीय तहको समन्वयबाट मात्रै सार्वजनिक सेवाप्रवाह प्रभावकारी देखिँदै गयो भने प्रदेशहरू खारेजीमा जाने अवस्था आउन सक्छ । त्यो धेरै ठूलो चिन्ता गर्नुपर्ने विषय होइन ।संघीय सरकारले बनाइदिनुपर्ने करिब ६ दर्जन कानुन समयमै नबनाइदिएका कारण प्रदेश र स्थानीय सरकारहरूको कार्यसञ्चालनमा निश्चय नै असजिलो परेको छ । तर, संविधानले प्रस्ट किटेर दिएका अधिकारहरूलाई पनि प्रयोग गर्ने यथेष्ट तदारुकता नदेखिएको पनि उत्तिकै सत्य हो । मूलभूत रूपले संविधानको भाग २० अन्तर्गतका संघ, प्रदेश र स्थानीय तहबीच अन्तरसम्बन्धका धारा २३१ देखि २३६ सम्मका प्रावधानहरूलाई अभ्यासमा ल्याउन प्रदेश सरकारहरूले संघीय सरकारमाथि यथेष्ट दबाब सृजनासमेत गर्न सकेनन् । उदाहरणका लागि धारा २३४ ले व्यवस्था गरेको प्रधानमन्त्री अध्यक्ष र गृहमन्त्री, अर्थमन्त्री एवम् मुख्यमन्त्रीहरू सदस्य रहेको संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न स्थापित अन्तरप्रदेश परिषद्कोबैठक पनि पाँच वर्षयता, चार वर्षअघि जम्मा एक पटक बसेको छ । यसमा प्रधानमन्त्रीको बेवास्ता पक्कै जिम्मेवार छ । तर, प्रदेश मुख्यमन्त्रीहरूले पनि आफ्ना समस्याहरू समाधानका लागि यो परिषद्को बैठक माग गरेको सुनिएको छैन । संविधान र कानुनले दिएका तत्काल अभ्यास गर्न सकिने धेरै अधिकारहरूप्रति प्रदेशहरू सचेत र क्रियाशील देखिएका छैनन् । स्थानीय तहहरूमा शैक्षिक प्रशासन, प्राकृतिक स्रोत परिचालन र न्याय निरुपणका अधिकार प्रयोग गर्न निर्वाचित अधिकारीहरूमा सामान्यतः विषयगत ज्ञान र क्षमताको अभाव मुख्य बाधक देखिएका छन् । ३ राजनीतिक संघीयताको कार्यान्वयन सबभन्दा बढी चुनौतीपूर्ण देखिएको छ । देशका प्रमुख राजनीतिक दलहरूले संघीय एकाइ समानान्तरका दलगत संरचनाहरू नै निर्माण गर्न सकेका छैनन् । केही दलहरूले भर्खरै गरेका छन् तर तिनका प्रदेशिक, जिल्ला र स्थानीय संगठनहरूले राजनीतिक निर्णयको सीमित अधिकारहरू पनि प्रयोग गर्न सकेका छैनन्, संघीय मर्मअनुरूपको अधिकारको प्रयोग त धेरै परको विषय देखिएको छ । संघमा हुने राजनीतिक जोडघटाउको सीधा प्रभाव प्रादेशिक राजनीतिक समीकरणहरूमा पर्ने गरेको छ । परिणामतः प्रादेशिक सरकारहरूसमेत फोहोरी संसदीय अंकगणित र राजनीतिक अस्थिरताको सिकार भएका छन् । भर्खरै सम्पन्न स्थानीय तहको निर्वाचनमा वडाअध्यक्ष तहसम्मको उम्मेदवार चयन केन्द्रीय नेतृत्वले नै गर्यो । दलहरूका वैचारिक र कार्यक्रमगत निर्णयअवधारणा निर्माणमा आन्तरिक लोकतान्त्रिक अभ्यास सबै निर्णायक राजनीतिक दलहरूमा शून्य बराबर छ । संघीय पद्धतिले अपनाउनुपर्ने तल्लो तहका संगठनहरूको सहभागिता, सम्मान र निर्णय स्वतन्त्रताको सम्भावनालाई सामन्तवादी शैलीको केन्द्रीयताले खण्डित गरिरहेको छ । यो प्रश्न संघीयताप्रति राजनीतिको इमानदार स्वामित्वसँग सीधै ठोकिन्छ ।४ वित्तीय संघीयता कार्यान्वयनको अवस्था विशेष चासोको किन छ भने यो आर्थिक स्रोतको उपलब्धता, स्रोतको परिणाममुखी परिचालन र खर्च पारदर्शिता एवम् आर्थिक सुशासनसँग प्रत्यक्ष सम्बन्धित छ । जटिलताहरू बहुआयामिक र धेरै छन् । राष्ट्रिय प्राकृतिक स्रोत र वित्त आयोगले निर्माण गरेका अनुदान, राजस्व बाँडफाँट र आन्तरिक ऋणका सूत्रहरू नै हचुवा र खोटपूर्ण छन् । एकातर्फ आर्थिक स्रोत अपुग भएर विकास र प्रगति गर्न सकिएन भन्ने र अर्कोतर्फ विनियोजित पुँजीगत खर्च पनि गर्न नसक्ने संघीय सरकारको रोग दुरुस्तै प्रदेश र स्थानीय तहसम्म फैलिएको छ । उदाहरणका लागि, प्रदेश स्थानीय तहहरूको सञ्चित कोषमा थुप्रिएको रकम नै अहिले एकएक खर्ब रुपैयाँको हाराहारी छ । पुँजीगत खर्च प्रदेश तहमा पनि ५० प्रतिशत विरलै कटेको देखिन्छ भने स्थानीय सरकारहरूको उपलब्धि पनि त्योभन्दा तात्त्विक फरक छैन । योजना छनोट, योजना कार्यान्वयन र बजेट लेखनमा सबैतिर प्रविधिक क्षमताको सर्वथा अभाव देखिएको छ । निर्वाचित पदाधिकारीहरूको जान्दिन नभन्ने, सिक्न नचाहने व्यवहार र सिकाउन नचाहने संघीय सरकार र दलहरूको हेलचेक्य्राइँको दुष्परिणाम न्यून स्थानीय विकास र सार्वजनिक सुविधामा प्रतिविम्बित भएको छ । दर्जनौं पालिकाहरू बजेट नै प्रस्तुत गर्न अक्षम देखिएका छन् । सार्वजनिक खरिद, ठेक्कापट्टा र योजनाको प्राथमिकीकरणमा पारदर्शिताको अभाव छ । अख्तियार दुरुपयोग अनुसन्धान आयोग र महालेखा परीक्षकका प्रतिवेदनहरूले प्रदेश र स्थानीय तहमा पनि उत्तिकै अनियमितता, बेरुजु र भ्रष्टाचारका बग्रेल्ती दृष्टान्तहरू समेटेका छन् । यी तहहरूलाई सुहाउँदो सार्वजनिक खरिद, आर्थिक सुशासनको अलग्गै कानुनी संरचना बनाउन आवश्यक छ ।५ प्रशासनिक संघीयतामा संवैधानिक प्रावधान नै संघीयताअनुरूप छैन । प्रदेश सरकारमा संघीय लोकसेवा आयोगले (समेत) छानेका कर्मचारी रहने र स्थानीय तहका लागि आवश्यक कर्मचारी प्रदेश लोकसेवाले छान्ने व्यवस्था अव्यावहारिक हो । स्थानीय तहसमेतलाई कार्यकारी अधिकार दिइसकेपछि मापदण्ड अनुरूपका कर्मचारी भर्नाको अधिकार उनीहरूलाई नदिँदा पदपूर्ति र कर्मचारीको स्थायित्वमा सकस परेको छ । प्रदेश लोकसेवा सम्बन्धी कानुन नै पनि पाँच वर्षमा बन्न नसक्नु अर्को विडम्बना भएको छ । केन्द्रीय लोकसेवाले उपराष्ट्रिय संघीय एकाइहरूमा खटाउने अभिमुखीकरण नै नगरी भर्ना गरिएका कर्मचारीहरूलाई जबर्जस्ती स्थानीय तहहरूमा खटाउने अभ्यास प्रत्युत्पादक भएको छ । कर्मचारी अनावश्यक रूपमा दोषभागी भएका छन् । यसको दिगो समाधान भनेकै आआफ्नो एकाइलाई चाहिने प्राविधिक र प्रशासनिक कर्मचारी एवम् शिक्षकसमेत तत्तत् तहलाई भर्ना गर्ने छुट दिइनुपर्छ । तिनका कार्यप्रदर्शन र परिणामप्रतिको जवाफदेही पनि सम्बन्धित एकाइ हुनुपर्छ । यसका अतिरिक्त पालिका तहको न्यायनिरुपणमा उपप्रमुखहरूको क्षमता विकास, सोही तहको माध्यमिक शिक्षाको व्यवस्थापन, प्रदेश तहका उच्च शिक्षामा भएका वा हुन नसेकाका पहल, जिल्लाबाट हटाइएका कृषि विकास कार्यालयहरूको जिम्मेवारीलाई स्थानीय तहले निर्वाह गर्न नसकेको अवस्थाले सृजेको शून्यपन र वन लगायतका प्राकृतिक स्रोत परिचालन एवम् व्यवस्थापन आदिसँग सम्बन्धित अहिलेसम्म अपेक्षित परिणाम नदिएका तदर्थवादी अभ्यासहरूको उत्तिकै निर्मम पुनरवलोकन जरुरी छ । प्रहरी समायोजन, प्रमुख जिल्ला अधिकारीको प्रादेशिक सरकारहरूसँगको अपेक्षित सौहार्दपूर्ण समन्वय र प्रादेशिक सरकारहरूलाई नै तिनका कार्यक्षेत्रभित्रको शान्ति सुरक्षाप्रति उत्तरदायी बनाउने सर्वस्वीकार्य खाका निर्माणकार्यान्वयन हुन सकेको छैन । संघीयता सफलताअसफलताको सर्वाधिक अहम् निर्णायक यसको राजनीतिक स्वामित्व नै हो । अहिले भाषण र औपचारिक वक्तव्यहरूमा निर्णायक दलका उच्च तहका नेताहरूले संघीय प्रणालीको अपरिहार्यतालाई स्विकारेको देखिए पनि व्यवहार र मानसिकता भने राज्यशक्तिको प्रयोगलाई पुनः केन्द्रीकृत गर्ने देखिएको छ । संघीय शासनका लागि अहम् नियम कानुनहरू समयमै नबनाउने र बनाएका कानुनहरूमा पनि घुमाउरा काइते प्रावधानहरू राखेर अधिकार सिंहदरबार परिसरबाट बाहिर जान नदिने अभिप्राय छरपस्ट छन् । त्यस्ता बनेका र बन्ने कानुनहरूको संघीयतासापेक्ष पनि परख हुनु आवश्यक छ । यी मुद्दाहरूलाई अकारण वर्षौं अनिर्णयमा राख्दा व्यवस्थाकै प्रतिकूल परिणाम आउन सक्छ ।"
अनिश्चित राजनीतिका आयाम,"राजनीतिक स्थायित्वका नाममा गरिएका प्रयोग असफल हुँदा रहेछन् भन्ने उदाहरण अनेक छन् । स्थायित्वले समृद्धि दिने र त्यसका लागि जसरी पनि सरकार स्थायी, विश्वासिलो र दरिलो हुनुपर्ने मान्यताका साथ कम्युनिस्ट एकताका लागि करिब दुईतिहाइको कम्युनिस्ट सरकार पनि बन्यो । तर न त राजनीतिक अनिश्चितता सकियो न एकता कायम भयो । यो थियो तीन वर्ष चलेको ओली नेतृत्वको सरकारको सन्दर्भ । लोकतन्त्र एक अनिश्चिततामा चल्ने प्रणाली हो किनभने यस अन्तर्गत बन्ने सरकार कतिखेर ढल्छ थाहा हुँदैन । अविश्वासको प्रस्ताव पास हुँदा होस् वा चुनाव हार्दा, प्रधानमन्त्रीले सरकार छाड्नैपर्छ । फेरि चुनाव जित्ने यकिन पनि त अनिश्चितै रहन्छ । राजतन्त्रमा या जीवनभरि या तोकिएको समय २०३० वर्षका निम्ति सत्तामा बस्नेहरूका लागि मात्र स्थायित्वको सम्भावना रहन्छ । आज उत्तर कोरियामा राजनीतिक निश्चितता देखिन्छ किनभने त्यहाँको संविधानले वैकल्पिक सरकारको परिकल्पना गरेको छैन । यसलाई भविष्यवाणी गर्न सकिने (प्रेडिक्टिभ) निश्चितता भन्न सकिन्छ । यदि आकस्मिक रूपमा नेता परिवर्तन गराइए त्यहाॅं अनिश्चितताको सम्भावना रहन्छ । रुसका राष्ट्रपति भ्लादिमिर पुटिनको कार्यकाल तय भएको छ । त्यस्तै चीनका राष्ट्रपति सी चिनफिङको कार्यकाल चाहे जति समयका लागि भन्ने कुरा बाहिर आएको छ । निरंकुश व्यवस्थामा मात्र यसरी समयतालिका तय गरिएको पाइन्छ । लोकतान्त्रिक प्रणालीभित्र सत्ता अनिश्चित हुने भएकाले यसलाई एक अमेरिकी राजनीतिशास्त्रीले संस्थागत अनिश्चितता (इन्स्टिच्युसनलाइज्ड अनसर्टेन्टिज) भनेका छन् । संसदीय व्यवस्थामा सरकार कतिखेर ढल्छ भन्ने यकिन गर्न सकिँदैन । बेलायतका तत्कालीन प्रधानमन्त्री डेभिड क्यामरुनले बेलायत युरोपियन युनियनबाट निस्कने मत पाएपछि सरकार र दलकै नेतृत्वबाट राजीनामा दिई टेरेसा मेका लागि सरकार बनाउने बाटो खोलिदिए । त्यस्तै मेले पनि आफूमाथि टोरी दलको विश्वास छैन भन्ने थाहा पाएपछि सरकार र पार्टीको नेतृत्व छाडिन् । संयुक्त राज्य अमेरिकामा राष्ट्रपति ट्रम्पले आफू नहार्ने भन्दै र चुनावको नतिजा प्रभावित गर्न अनेक हतकण्डा प्रयोग गरे पनि उनले राष्ट्रपतिभवन छाड्नैपर्यो । प्रधानमन्त्री ओलीले अनेक बहानामा सत्तामा टिक्ने प्रयास गरे पनि आखिर संविधानकै एक अंगले गरेको निर्णयले उनले सरकार छाड्नुपर्यो । भर्खरै भारतको महाराष्ट्रमा आफ्नै दलभित्रको विद्रोहले मुख्यमन्त्री उद्धव ठाकरेले गद्दी छाड्नुपर्यो । यसरी संविधान र व्यवस्थाभित्रैबाट हुने उथलपुथलले अनिश्चितता ल्याउने भएकाले यसलाई संस्थागत अनिश्चितता भनिएको हो । गिरिजाप्रसाद कोइरालाले आफ्नै दलभित्रको कलहले मध्यावधि चुनाव घोषणा गर्दा अत्यधिक बहुमत ल्याउने आशा गरेको तर नतिजा उल्टो आएकाले कांग्रेस दोस्रो दलमा झर्नुपर्यो र ठूलो दल भएकाले एमालेलाई सत्ता बुझाउन कर लाग्यो । अन्य प्रकारका पनि अनिश्चितता छन् जसले सरकार र राजनीतिलाई प्रभाव पारिरहन्छन् । नियन्त्रित अनिश्चितताले सरकारमा फेरबदल भैरहने तर व्यवस्थालाई प्रभाव नपार्ने भएकाले यसलाई व्यवस्थापन गर्ने सीमाभित्र राख्न सकिन्छ । आज नेपालको राजनीतिमा व्यवस्थापकीय अनिश्चितता छैन किनभने अब संसदीय व्यवस्थाको विकल्पका रूपमा अर्को कुनै प्रकारको लोकतान्त्रिक व्यवस्था हुन सक्ला तर अधिनायकवाद यसको विकल्प हुँदैन । कसैले अर्कै उपायले सत्ता कब्जा गर्यो भने त्यसले कि अराजकतावाद सृजना गर्छ कि क्षणिक अस्थिरता । किनभने नेपालजस्तो देशका लागि विकृतिविहीन लोकतन्त्रको विकल्प छैन । त्यतिबेला राजाको शक्ति र सैनिक बलमा ल्याएको निर्दलीय तन्त्र जति नै लोकप्रिय भएको बखान गरी यसको कुनै विकल्प नभएको भनिए पनि आखिर जनताले नै यस व्यवस्थाको अन्त्य गराए । अर्को राजनीतिक अनिश्चितता नेतृत्वमूलक पनि हुन सक्छ किनभने नेतृत्वको सोच र गराइले दलीय अनिश्चितता आउन सक्छ । बीपी कोइरालाले २००८ सालमा राणाकांग्रेसको सरकारको गृहमन्त्रीको पदबाट एकाएक राजीनामा नदिएको भए भावी राजनीतिक अनिश्चितताको बाटो अर्कै हुन सक्थ्यो कि भन्ने अनेक तर्क गर्न सकिन्छ । त्यस्तै, नेतृत्वको सानो अव्यावहारिक निर्णयले माओवादीको नेतृत्वमा बनेको सरकार नौ महिनामा ढली राजनीतिक अनिश्चितता बढेको थियो । यदि तीन महिनापछि पद सकिने सेनापतिलाई हठात् हटाउने निर्णय नगरेको भए त्यो सरकार त्यति चाँडै ढल्ने थिएन, जसको महसुस स्वयं माओवादीका नेता पुष्पकमल दाहाल प्रचण्डले गरेका छन् । त्यस्तै ओलीको व्यक्तिवादी सोच र गराइबाहेक त्यति धेरै बहुमत भएको सरकार ढल्ने कारण थिएन । राजनीतिमा नेतृत्वको सोच र भूमिका अहम हुन्छ किनभने जस्तोसुकै अप्ठ्यारालाई पन्छाउने या मिलाउने काम नेताले नै गर्ने हुन् । १२ बुँदे समझदारी गर्दा माओवादीलाई अनिश्चित भविष्यमा प्रवेश गर्न थालेको महसुस भए पनि त्यो समयसापेक्ष र व्यावहारिक निर्णय थियो किनभने हठवादिताले आफ्नो र दलकै भविष्य अनिश्चित तुल्याउँथ्यो, जसरी श्रीलंकामा तमिल गुरिल्लाको हाल भयो । माओवादी या अन्य अरू कुनै कम्युनिस्ट भनिने दलको सैद्धान्तिक र राजनीतिक अवस्था विश्वभरि उस्तै छ अर्थात् सबै अलमलमा छन्, सिद्धान्तलाई पुरानै बुझाइ अनुसार व्यवहारमा उतार्न खोज्दा । कम्युनिस्ट पार्टीहरूको राजनीतिक पहिचान यकिन गर्न आज समस्या छ, उनीहरूको सैद्धान्तिक अस्पष्टताले । उनीहरूले आज आफैंले मन नपराएको र भन्ने गरेको पुँजीवादी व्यवस्था मा खेल्नुपरेको छ । त्यसैले जानीनजानी उनीहरूको पनि बुर्जुवाकरण भइरहेकाले को कम्युनिस्ट को अर्को भन्न गाह्रो भएको छ । त्यसैले सैद्धान्तिक अनिश्चितता रहे पनि अब कम्युनिस्टको अनिश्चितता भने बिस्तारै मेटिँदै जानेछ । बढी जनमुखी बाटो जुन दलले लिन सक्यो, त्यसको मात्र भविष्य छ । अब नारा र नेताका चर्का भाषण या लोकप्रियतावाद (पपुलिजम) ले उनीहरूको भाउ बढ्ने सम्भावना कम छ । तर नेताले यस्ता अनिश्चितता हटाउन सक्छन् यदि उनीहरूले साहसपूर्ण ढंगले आफ्ना सिद्धान्तलाई समयसापेक्ष र व्यावहारिक बनाउन सके भने । समाजवादको समयसुहाउँदो भाष्य (न्यारेटिभ) बनाई तिनको इमानदारीसाथ कार्यान्वयन गराउनपट्टि लागेमा तिनै नेता जनप्रिय हुनेछन् । जनताले अब पत्याउने खोक्रा वादलाई होइन, काम र इमानदारीलाई हो । त्यसैले अब एजेन्डाविहीन सरकार या दल बिस्तारै तिरस्कृत हुँदै जानेछन् । सैद्धान्तिक अनिश्चितता गौण हुन थालेको छ किनभने सिद्धान्तपरक राजनीति अब हराउन थालेको छ । अब सैद्धान्तिक निष्ठा भएका व्यक्ति पाइए पनि ती सक्रिय र स्वफूर्त रूपमा राजनीतिमा संलग्न भई नेतामुखी तन्त्र बनाउन हौसिएलान् भन्न सकिंँदैन । अब दसौं वर्ष जेल, नेल र हत्कडीका लागि तयार हुने जमात पाउन गाह्रै पर्ला । अब त नेताका पछि लागे केही पाइन्छ कि भन्ने सोचले हिँडेकाहरू मात्र सुविधाको राजनीतिमा लाग्न सक्छन् । त्यसैले सिद्धान्तको नयाँ परिभाषा र त्यसको व्यावहारिक पक्षको विश्लेषण नगरी हामीले मान्ने कुरा अबका सन्ततिले नमान्ने प्रवृत्ति बढ्दो छ । दलीय अनिश्चितताले सबैतिर राजनीति चलाउने आधार खण्डित हुँदै गइरहेको छ । हामीले बुझेको, पढेको र व्यवहारमा देखिएको दलीय व्यवस्था अब सकिन थालेको छ । संगठन, नेता, सिद्धान्त सबैमा उथलपुथल हुन थालेकाले सबै तन्त्र अनिश्चित छन् र अस्थिर हुँदै गइरहेका छन् । नेपालमा यत्रो ठूलो जनआन्दोलनले ल्याएको गणतन्त्रको भविष्यमाथि औंला उठाउनेहरू व्यवस्थासितको असन्तोषले होइन, राजनीतिक दलका नेताको असंवेदनशीलता, धन कमाउने आकांक्षा, पुरानै शैलीको शासनतन्त्र र सोचप्रतिको वितृष्णाले आक्रोशित भएका हुन् । आज सरकार जसले बनाए पनि कुनै तात्त्विक फरक नपर्ने भएकाले जनताले यो दल वा त्यो दल भनी किन टाउको दुखाइरहने ? खालि अलिकति लोकतन्त्रप्रति प्रतिबद्ध जमातले मात्र लोकतन्त्र कतै अराजकतन्त्रमा पुग्ने हो कि भन्ने चिन्ता गर्ला । दलीय संगठन, नेतृत्वको कार्यशैली, हराइरहेको सिद्धान्त आदिले अहिले लोकतन्त्रप्रति आबद्ध मुलुकहरू नै अनिश्चितजस्ता देखिन्छन् । त्यसमा पनि नेपालजस्तो देशका लागि लोकतन्त्रको रक्षा गर्ने, दलीय व्यवस्थालाई सुधार्ने आधार कमजोर भइरहेको महसुस गर्ने धेरै छन् । आज चुनावको सन्दर्भ बढिरहेको छ किनभने चुनावको गर्भमा के छ भन्ने कुरा अनिश्चित छ । धेरैलाई आस लागेको होला अब आउने चुनावले नयाँ नेतृत्व ल्याउने र व्यवस्थालाई अझ राम्रो, भ्रष्टाचारमुक्त, उत्तरदायी बनाउनेछ भन्नेमा । कसैले अब वैकल्पिक नेता आउने सम्भावना पनि देखेका छन् तर असंगठित केही व्यक्तिको चयनले रूपान्तरणको सम्भावना त के सपनासम्म देख्न सकिँदैन । हामीले ग्रामर पढ्दा अपवाद भन्ने कुरा जानेका छौं । नियमका पनि अपवाद हुन्छन् तर ती नियम होइनन् । त्यस्तै संगठित राजनीतिको विस्थापन त्यति सजिलै होला भन्ने आधार छैन र केहीले जिते भने त्यसलाई पनि अपवादकै रूपमा लिनुपर्छ । तर डरलाग्दो अवस्था के छ भने अब आउने परिवर्तन लोकतन्त्रको भरपर्दो विकासका लागि नभई अराजकता लागि हुने सम्भावना बढी छ र यसले जनता र समग्र राष्ट्रका लागि ठूलो चुनौती सृजना गर्नेछ । बढ्दो आर्थिक संकटले पनि यसतिर राजनीति मोड्न सक्छ ।"
मूर्त हुनै बाँकी वैकल्पिक शक्ति,"असफलताका कारणराजनीतिक यात्राका प्रेरक पक्ष असहमति, आक्रोश र असन्तोषका आवेग पनि हुन् । केही हदसम्म यी तत्त्वले गति र ऊर्जा पनि दिन्छ, जसले अपेक्षित लक्ष्यसम्म पुग्न मद्दत गर्छ । तर, वैकल्पिक राजनीतिक धारलाई मूर्त बनाउने चेष्टाले भन्छ ि निर्दिष्ट दार्शनिक मार्ग दर्शनको अभाव ि केवल तत्कालीन राजनीतिक, सामाजिक र आर्थिक बेथितिप्रति सृजित प्रतिक्रियात्मक चेतको बाहुल्य ि धरातलीय आधारबाट विकसित भएका नभई पूर्वनिर्मित फरकफरक इतिहास बोकेका व्यक्तित्वहरूको भीड र तिनका फरकफरक आकांक्षा र अस्तित्वलाई सही व्यवस्थापन गर्न नसक्नु ि अधिकांशमा निजात्मक प्राप्ति र प्रगतिका लागि नयाँ राजनीतिक दल साधन बनाउने गलत चाहना र सोही अनुसारको प्रयास ि निश्चित मुद्दाका आधारमा जनताबीच पुगेर संगठनात्मक धरातल बलियो बनाउनुभन्दा अमुक दल र शक्तिसँग तालमेल गर्दै चुनावी मोर्चामा गएर सत्तामा पुग्ने आतुरता ि वैकल्पिक राजनीतिक धार आखिर के हो भन्ने बहसको अभाव । दललाई केबल अमुक अमुक व्यक्तिको प्रभुत्वका आधारमा पहिचान बनाउने गलत प्रवृत्ति ि शक्ति विस्तार र सहभागिताको व्यापकता देखाउने मोहमा अनियन्त्रित र अव्यस्थित तरिकाबाट व्यक्तिहरूको घुसपैठमा खुलापन ि राजनीतिक दल सञ्चालनको स्रोत अज्ञात र आर्थिक पारदर्शिताको कमी अनुभवले भन्छ वैकल्पिक राजनीतिक धार निर्माणको चाहनाले एकै ठाउँमा भेला हुने त गरिन्छ तर व्यवस्थित, अनुशासित अनि उद्देश्यउन्मुख हुन सकिएको छैन । यथार्थले आज पनि भन्छ आस्थासिद्धान्तमा स्पष्टता र निश्चित लक्ष्य प्राप्तिका लागि एकीकृत प्रतिबद्धता अभावमा जतिसुकै विशाल जमघट भए पनि त्यो अन्ततः भीड मात्र साबित हुँदो रहेछ । रहर, भावना अनि आवेग र असन्तुष्टि मात्र पर्याप्त हुँदो रहेनछ । मुलुक वैकल्पिक राजनीतिक शक्तिको खोजीमा छ, समयको अपेक्षा पनि त्यस्तै छ, तर परीक्षामा को कसरी खरो देखिने हो, हेर्नु नै छ ।"
बजेटमा अनुपस्थित मुक्त कमलरी,"आर्थिक वर्ष २०७९८० को बजेट संघ र प्रदेश सरकारले सार्वजनिक गरिसकेका छन् । विशेषतः राज्यको कानुन, नीतिनियमले नसमेटेका र पहुँच नभएका समुदाय, वर्ग, लिंग, क्षेत्र, भूगोल आदिले बजेटमा आफ्नो स्थान खोजिरहेका हुन्छन् । आफ्नो अस्तित्वको प्रत्याभूत गर्न पनि बजेटका व्यवस्थाहरू चहारिरहेका छन् । मुक्त कमलरीले पनि बजेटमा आफ्नो स्थान खोज्नु सामान्य नै भयो । तर, मुक्त कमलरीका लागि यस पटक अरू समुदायलाई जसरी बजेटमा स्थान दिइएको छैन । चाहे संघीय बजेटमा होस् या प्रादेशिक (लुम्बिनी र सुदूरपश्चिम) बजेटमा, मुक्त कमलरीका लागि शून्य रुपैयाँ छ, जुन ती बजेट बनाउनेहरूलाई थाहै होला । संघीय र प्रादेशिक बजेटलाई अध्ययन गरियो भने पनि यो कुरा छर्लंग हुन्छ ।संघीय सरकारको बजेट वक्तव्यको भूमि व्यवस्था शीर्षकको १०५ बुँदामा उल्लेख गरिएको कमलरी शब्दबाहेक अन्य शीर्षकमा कही कतै मुक्त कमलरीको विषय छैन । मुक्त कमलरीका लागि मुख्यतः शिक्षा, सीपमूलक तालिम र रोजगारी सृजना गर्नका लागि बजेट विनियोजन गरिदिनुपर्ने थियो । आर्थिक अभावका कारण हजारौं मुक्त कमलरीले अध्ययन छोड्न बाध्य भइरहेका छन् । यसबारे राष्ट्रिय सञ्चारमाध्यममा पनि समाचार आइरहेको छ, त्यसैले सरकारलाई जानकारी नहुने कुरै भएन । संघीय सरकारले मुख्यतः शिक्षामा बजेट नदिएर अन्याय गरेको छ । त्यस्तै स्वास्थ्य र अन्य आधारभूत आवश्यकता पूर्तिका लागि पनि बजेट अनिवार्य विनियोजन गर्नुपर्ने हो । त्यस्तो कुरा कहीँकतै उल्लेख गरिएको छैन ।त्यसै गरी प्रादेश सरकारले पनि मुक्त कमलरीका लागि बजेटमा स्थान दिनुपर्ने हो । त्यहाँ पनि बजेट शून्य नै छ । अझ संघीय सरकारभन्दा नजिकबाट समस्याहरू देख्न र सुन्न सक्ने सरकार भएकाले पनि मुक्त कमलरीका जीवनयापन र व्यक्तित्व विकासमा अहम् भूमिका हुनुपर्ने हो । जिम्मेवारी पनि लिनुपर्ने हो । तर लुम्बिनी र सुदूरपश्चिमको बजेट हेर्यो भने मुक्त कमलरी भेटिँदैन । संख्यात्मक हिसाबले मुक्त कमलरीको उपस्थिति बलियो रहेको लुम्बिनी सरकारबाट अझ बढी आस राखिएको थियो । तर बजेटमा कमलरी शब्दको नामोनिसान नभेटिँदा निराश भइयो । यो प्रदेशमा मुक्त कमलरीको अवस्था सबैभन्दा बढी नाजुक छ । आर्थिक अभावका कारण पढाइ छोड्नेहरूको संख्या पनि त्यतिकै । स्वास्थ्य सुविधा, रोजगारीका अवसर पनि पर्याप्त छैन । बजेटले नै यस्तो विषयलाई समेट्न सक्छ । सुदूरपश्चिमको बजेटको हालत पनि उस्तै छ । बजेटको १८ बुँदामा मुक्त कमलरी शब्द भेटिन्छ तर बजेट छुट्याइएको छैन । त्यहाँ पनि बजेट अभावका कारण बीचमै विद्यालय छोड्न बाध्य हुनेहरूको संख्या निकै छ ।मुक्त कमलरीका दुःखपीडा थाहा हुँदाहुँदै पनि बजेट निर्माताले यसलाई पन्छाउनु विडम्बना हो । सरासर यो समुदायलाई बेवास्ता गर्नु हो । जीवनयापनको आधार शिक्षा, रोजगारी, स्वास्थ्यजस्ता विषय बजेटमा नपार्नु भनेको मुक्त कमलरीहरूप्रति राज्यले वहन गर्नुपर्ने दायित्व निर्वाह नगर्नु हो । उनीहरूलाई हेप्नु हो । पहिले मालिकहरूले जस्तो व्यवहार गर्थे अहिले सरकारले त्यस्तै गरिरहेको छ । दासकै रूपमा हेरिरहेको छ, दास नै मानिरहेको छ । यस्तोमा सरकार र मालिकबीच के फरक भयो ? अहिलेको तुलनामा पहिलेका बजेटहरूमा मुक्त कमलरीका विषयलाई समेटिएको हुन्थ्यो । अलि बढी प्रतिनिधित्व हुन्थ्यो । तर यो पटक मुक्त कमलरीमाथि सरकारले बजेटमार्फत विभेद गरेको छ । हाल मुक्त कमलरीको अवस्था निकै भयावह छ, उनीहरू कसरी जीवन चलाउने भन्नेमा चिन्तित छन् । कुनै आडभरोसा पाएका छैनन् । देशले संघीय लोकतान्त्रिक गणतन्त्रसम्मको यात्रा तय गरिरहँदा मुक्त कमलरीले पनि यसका लागि पर्याप्त रगतपसिना बगाएका छन् । राज्यको नयाँ संरचना निर्माणका लागि सामाजिक र राजनीतिक आन्दोलनमा सहभागी भएका छन् । संघप्रादेश सरकारले पूर्ण रूपमा मुक्त कमलरीको पुनःस्थापना नहुँदै यसरी बजेटमा भेदभाव गर्न पाइन्छ ? के यो राज्य हाम्रो पनि हैन र ? यदि हो भने, अन्य समुदायको जस्तै अर्थपूर्ण र समान सहभागिताको सुनिश्चित मुक्त कमलरीका लागि बजेटमा किन गरिएन ? कानुन, ऐन तथा नियममा समान सहभागिता र प्रतिनिधित्व गर्न सकेन राज्यले तर बजेटमा त सकिन्थ्यो नि !मुक्त कमलरीहरू मालिकका दास थिए, राज्यका थिएनन् । यसरी पश्चगामी सोच राखेर आफ्ना नागरिकप्रति अन्याय गर्नु गलत हो । तिमीहरू को हौ, केका लागि बजेट दिने, किन दिने जस्ता प्रश्न बजेटमार्फत मुक्त कमलरीमाझ तेर्साइएको छ । यो गलत हो । त्यसैले अब मुक्त कमलरीले आफ्नो अधिकार रक्षाका लागि स्थानीय तहदेखि संघसम्मै आवाज उठाउनु जरुरी छ । आर्थिक अभावका कारण हजारौं कमलरीको दैनिक रोकिएको छ, के उनीहरूको समस्या समाधान गर्नु सरकारको दायित्व होइन ? के पहिले मुक्त कमलरीसँग गरेको सम्झौता सरकारले बिर्सेको हो ? तिनको कार्यान्वयन गर्नु पर्दैन ? आगामी दिनमा बजेटमा मुक्त कमलरी खोज्नुभन्दा पनि बजेटले मुक्त कमलरी खोज्ने वातावरण बनाउनुपर्छ । राज्यको नीतिगत तहमा मुक्त कमलरीप्रति भइरहेको असमानता र भेदभाव हटाउँदै उनीहरूलाई पुनःस्थापित गर्न बजेट बनाउनु जरुरी छ । गरिबी र पछौटेपनमा बाँचिरहेका उनीहरूलाई राज्यका हरेक संरचनामा समान पहुँचको व्यवस्था गर्नुपर्छ । मुक्त कमलरीको उन्नतिबिना मुलुकको विकास र समृद्धि सार्थक हुँदैन भन्ने सरकारले बुझ्नु जरुरी छ । तसर्थ, सधैं कहीँ न कहीँ विभेदमा परिरहने मुक्त कमलरीको पुनःस्थापना र जीवन विकासका लागि यथेष्ट बजेट संघ र प्रदेश सरकारले विनियोजन गर्नुपर्छ । चौधरी मुक्त कमलरी हुन् ।"
राजपाक्षको निवासमा भेटियो करोडौं रुपैयाँ,"श्रीलंका (एजेन्सी)  श्रीलंकामा शनिबार राष्ट्रपतिको सरकारी निवास कब्जा गरेका प्रदर्शनकारीले त्यहाँबाट करोडौं रुपैयाँ नगद बरामद गरेका छन् । स्थानीय संचारमाध्यमका अनुसार सामाजिक सञ्जालमा त्यसका भिडियोहरू सार्वजनिक भएका छन्, जसमा प्रदर्शनकारीले नोट गनिरहेको देख्न सकिन्छ । प्रदर्शनकारी राष्ट्रपति भवनमा प्रवेश गरेका भिडियो यतिखेर सामाजिक सञ्जालमा भाइरल भइरहेका छन् । सञ्चारमाध्यमका अनुसार राष्ट्रपति भवनबाट बरामद भएको रकम सुरक्षा निकायलाई हस्तान्तरण गरिएको छ । अनुसन्धान अधिकारीले तथ्य जाँचपछि मात्रै वस्तु स्थितिबारे थप खुलासा गर्ने बताएका छन् ।निवास प्रदर्शनकारीको कब्जामा पुगेलगत्तै राष्ट्रपति गोटाबाया राजपाक्ष त्यहाँबाट भागेका थिए । उनले बुधबार राजीनामा दिने जानकारी शनिबारै संसद्का सभामुखलाई गराइसकेका छन् । प्रधानमन्त्री विक्रमासिंघेले पनि शनिबार सर्वदलीय बैठक गरी उचित विकल्प आएमा आफू राजीनामा दिन तयार रहेको घोषणा गरेका थिए ।आर्थिक मन्दीको सामना गरिरहेको श्रीलंकाको अवस्था थप दयनीय बन्दै गइरहेका बेला राष्ट्रपतिको राजीनामा माग्दै प्रदर्शनकारी राष्ट्रपति कार्यालय प्रवेश गरी सबै कक्षलाई आफ्नो कब्जामा लिएको घोषणा गरेका थिए । प्रदर्शनकारीको आक्रोशित भीडले त्यसपछि प्रधानमन्त्री रनिल विक्रमासिंघेको सरकारी निवासमा समेत पुगी आगजनी गरेको थियो । आर्थिक संकट गहिरिन थालेपछि देशभरबाट नागरिक राजधानी कोलम्बोमा भेला भएका छन् । सरकारको गलत नीतिका कारण संकट देखिएको भन्दै उनीहरूले राष्ट्रपति र प्रधानमन्त्रीको राजीनामा मागिरहेका छन् । उनीहरूले राष्ट्रपति राजपाक्षले राजीनामा नदिउन्जेलसम्म उनको भवन नछाड्ने बताएका छन् ।"
जापानमा माथिल्लो सदनका लागि मतदान,"टोकियो (एपी) पूर्वप्रधानमन्त्री सिन्जो आबेको गोलीकाण्डमा हत्या भएपछि आघात, उदासी र डरबाट मुक्त भइनसकेका मतदाताले बिनाउत्साह जापानको माथिल्लो सदनको निर्वाचनमा मतदान गरेका छन् । पूर्वप्रधानमन्त्री आबेको चुनावी प्रचारका क्रममा गोली प्रहार गरी हत्या भएको घटनाको छायामा भएको मतदानबाट नेता आबेको सत्तारूढ दल विजय यात्रातर्फ अग्रसर देखिएको छ । प्रहरीले आरोपित हत्यारालाई थप अनुसन्धानका लागि स्थानीय अभियोजनकर्ताको कार्यालयमा पठाएको छ । क्षेत्रीय प्रहरी अधिकारीले सुरक्षा त्रुटिका कारण आक्रमणकारी गोली प्रहार गर्न सफल भएको स्वीकार गरेका छन् । आबेलाई शुक्रबार नारामा गोली हानेका तेत्सुया यामागामीले नेता आबेको राजनीतिक दृष्टिकोणसँग आफ्नो विमति नरहेको तर आबे संलग्न संगठनको अफवाहका कारण घटना हुन पुगेको बयान अधिकारीलाई दिएका छन् । आबे संलग्न संगठनले धार्मिक समूहप्रति घृणाको विकास गरेको आरोप उनको छ । आफ्नी आमाको आस्था रहेको उक्त धार्मिक संगठनका कारण पारिवारिक व्यवसाय तहसनहस भएको बयानमा उल्लेख गरेका छन् ।"
भीरमै प्लटिङ !,"काठमाडौंको चन्द्रागिरि नगरपालिकाको सिग्देल चोकमा प्लटिङका लागि भिरालो जग्गा सम्याइँदै । जग्गाको वर्गीकरण र सिफारिससम्बन्धी सरकारको नयाँ निर्देशनले नयाँ कित्ताकाट गरेर हुने कारोबार ठप्प भए पनि प्लटिङको काम रोकिएको छैन । नयाँ निर्देशनअनुसार जग्गाको वर्गीकरण भइनसकेको र स्थानीय भूउपयोग परिषद्ले काम सुरु नगरेकाले यस्तो कारोबार ठप्प बनेको हो । सरकारले हालै जारी गरेको भूउपयोगसम्बन्धी नियमावलीमा हरेक पालिकाले आफ्नो क्षेत्रभित्र रहेको जग्गालाई कृषि, गैरकृषि, औद्योगिकलगायत १० प्रकारमा वर्गीकरण गर्नुपर्नेछ ।तस्बिर ः केशव थापाकान्तिपुर"
बजार नियन्त्रणको दायित्व बिर्संदै स्थानीय तह,"(काठमाडौं)  संघीय संरचनासँगै बजार अनुगमनको दायित्व प्रदेश तथा पालिकालाई दिइएको छ । संविधानको अनुसूची ८ ले दिएको अधिकारअनुसार पालिकामा बजार व्यवस्थापन, अनुगमन, नियमन र व्यवस्थापनको जिम्मा प्रदेश तथा स्थानीय तहको हो । तर बजार अनुगमनमा पालिकाको रुचि छैन । अनुगमनमा पालिका सक्रिय नहुँदा एकातर्फ बजारभाउ बढ्दो क्रममा छ भने अर्कोतर्फ नियन्त्रणबाहिर गएको पनि छ । प्रदेश र पालिकाकै लापरबाहीका कारण कतिपय जिल्लामा सर्वसाधारण म्याद नाघेका वस्तु उपभोग गर्न बाध्य छन् । ०७२ सालमा संविधान आयो । त्यहाँ उल्लिखित अधिकारअनुसार कानुनकार्यविधि बनाएर तत्काल बजार अनुगमन गर्नुपर्थ्यो, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, तर, उपभोक्ताप्रति जिम्मेवार नहुँदा बजार अस्तव्यस्त भयो । पालिकाहरू उपभोक्ताप्रति जिम्मेवार नै भएनन् । पालिकासँगै बजार अनुगमन र मूल्य नियन्त्रणको दायित्व वाणिज्य आपूर्ति तथा उपभोक्ता संरक्षण विभागको पनि हो । संविधानले पूर्ण भूमिका पालिकालाई दिए पनि नीतिनियम बनाउने निकाय वाणिज्यले हो । तर पालिकाले जिम्मेवारी पूरा नगर्दा बजार अनुगमन प्रभावकारी हुन नसकेको वाणिज्यका अधिकारी नै बताउँछन् । प्रदेश र पालिका भनेको घरआँगनका सरकार हुन् । तर उनीहरू सक्रिय नहुँदा अनुगमन प्रभावकारी भएन, वाणिज्य विभागका महानिर्देशक लीलाप्रसाद शर्माले भने, ७७ जिल्लाका ७ सय ७३ पालिकामा अनुगमनका लागि अधिकृत तोकेका छौं । तर, अहिलेसम्म प्रभावकारी काम भएको छैन । पालिकामा पत्राचार गरे पनि सक्रियता देखाएनन् । वाणिज्यले उपभोक्ता संरक्षण ऐन ०७५ कार्यान्वयन गर्न पालिकामा निरीक्षण अधिकृत तोकेको हो । पालिकाले अनुगमन नगरिदिँदा विभागले प्रतिदिन ४५ टोली खटाए पनि प्रभावकारी हुन नसकेको दाबी गरिएको छ । वाणिज्यले नीति बनाउने हो, हाम्रो काम सहजीकरण गरिदिने हो । तर अनुगमन गर्नुपर्ने बाध्यता छ, शर्माले भने, अहिले साबिकबमोजिम ४५ टोली अनुगमन गरिरहेका छौं । अनुगमनको संख्या कम भए पनि नमुना ल्याएर परीक्षण गर्न दिएका छौं । पछिल्लो समय अख्तियारको उजुरीका आधारमा होटल, रेस्टुराँ र खाद्यान्न पसलमा केन्द्रित गरिएको छ । पानीको गुणस्तरका विषयमा पनि अनुगमन भइरहेको जनाइएको छ । पानीको जारमा अनुगमन र नमुना परीक्षण गर्दा कोलिफर्मको मात्रा अत्यधिक देखियो । कोलिफर्म शून्य हुनुपर्नेमा ३ सय प्रतिशतभन्दा बढी देखियो, शर्माले भने, गुणस्तरमा खेलबाड गर्नेलाई अधिकतम ३ लाख रुपैयाँसम्म जरिवाना गरेका छौं । गुणस्तरका हकमा अनुगमन गर्ने दायित्व भने खाद्य प्रविधि तथा गुण नियन्त्रण विभागको हो । पछिल्लो समय पानीमा समस्या देखिएको खाद्यकी महानिर्देशक मतिना जोशी वैद्यले बताइन् । प्रतिदिन दुई टोलीबाट अनुगमन गरेका छौं । तर विडम्बना गाडीको सुविधा छैन । अनुगमन गर्नकै लागि बजेट पनि छैन, यति हुँदाहुँदै पनि काम भइरहेको छ, उनले भनिन्, जिल्लामा डिभिजन कार्यालयबाट पनि अनुगमन भइरहेको छ ।विशेषगरी प्रशोधित पानी, डेरी, बजार र दुग्ध उद्योगमा पनि अनुगमन भइरहेको उनको भनाइ छ । यद्यपि अनुगमन मुख्यतः पानी उद्योगलाई नै लक्ष्य गरिएको उनले बताइन् । सिल जारभन्दा खुला जारको पानीमा बढी समस्या देखिएको छ, उपभोक्ताले कोतरिएको जारको पानी प्रयोग गर्न भएन । सफा जार, खाद्य प्रविधिको कोड भएको जारको मात्रै पानी प्रयोग गर्नुपर्यो, उनले भनिन् । खाद्यले विशेषगरी खाद्यवस्तुको गुणस्तर निरीक्षण गर्छ । सिमेन्ट, रड, डन्डी, लत्ताकपडालगायतको गुणस्तर र तौलको अनुगमन गुणस्तर तथा नापतौल विभागले गर्ने हो । गुणस्तर विभागका महानिर्देशक दीनानाथ मिश्रले पनि बजार अनुगमन भइरहेको दाबी गरे । दिनदिनै एकदुई टोली खटाएका हुन्छौं । एनएस लिएका वस्तु, सिमेन्ट, रडलगायत वस्तुलाई केन्द्रित अनुगमन भइरहेको छ, उनले भने । केन्द्र सरकारका निकायले अनुगमन गरिरहेको दाबी गरे पनि बजार भने सुधार छैन । उपभोक्ता अधिकारकर्मी भने सर्वसाधारण नुनदेखि सुनसम्ममा ठगिएको दाबी गर्छन् । रुसले युक्रेनमाथि गरेको आक्रमणको बहाना बनाउँदै धेरैजसो खाद्यवस्तु र निर्माण सामग्रीको भाउ बढेको छ । उद्योग वाणिज्य तथा आपूर्तिमन्त्री दिलेन्द्र बडूले पत्रकार सम्मेलन गरेर देशभरै एकसाथ अनुगमन गर्ने बताए पनि त्यो विषय भाषणमा मात्र सीमित भएको उपभोक्ता अधिकारकर्मी बताउँछन् ।"
एउटै गाउँमा ६ सडक तर गाडी चलाउन मिल्दैन,"(सल्यान)  बन्गाडकुपिण्डे नगरपालिकाको घाँजरीपिपलको संग्रहीमैदुसडक ०६४ सालमा खनियो । त्यसयता नगरपालिकाले स्वारा, अम्रा, ढोरपीपल हुँदै थप ५ ठाउँबाट सडक खनेपछि अहिले मैदुमा ६ वटा मोटरबाटो छन् । मोड नै नमिलेपछि मोटरसाइकल मात्र ओहोरदोहोर गर्छन्, स्थानीय कमल विकले भने, सडक खनियो मात्र, गाडी कहिल्यै चल्दैनन् । शारदा नगरपालिकाको खलंगाबाट रानीकोट जाने ग्रामीण सडक ०५४ सालमा जोडियो । त्यसपछि नगरपालिकाले रानीकोटकै बीच गाउँ र तल्लो गाउँमा जाने भन्दै ०७४ मा २ सडक खन्यो । अहिले तल्नो मार्के र हिवल्चाबाट सडक निर्माणको काम भइरहेको छ ।स्थानीय सरकार गठनपछि जिल्लाका ३ नगरपालिका र ७ गाउँपालिकाले सडक निर्माणलाई तीव्रता दिइरहेका छन् । अघिल्लो कार्यकालमा पनि जनप्रतिनिधिले सडक निर्माणलाई प्राथमिकता दिए भने नयाँ जनप्रतिनिधिको पनि सडक मोह बढेको छ । जनप्रतिनिधिले अघिल्लो कार्यकालमा जिल्लाभरि १ हजार ३ सय ८ किलोमिटर सडक खने । यसमा १ अर्ब ३५ करोड रुपैयाँ खर्च भएको छ । यो वर्ष थप ९४ किमि सडकमा काम भइरहेको छ, जसमा ६४ करोड रुपैयाँ विनियोजन गरिएको हो । जिल्ला समन्वय समितिले गत वर्ष गरेको एक अध्ययनमा जिल्लाका सबै पालिकाले अघिल्लो ४ वर्षमा झन्डै ६० प्रतिशत बजेट सडकमा खर्च गरेको निष्कर्ष निकालेको थियो । अघिल्लो कार्यकालमा १० पालिकामा झन्डै १ हजार ३ सय ५ नयाँ सडक खनिएको उक्त अध्ययनले देखाएको थियो । त्यसमा ५ सय किमि मात्र यसअघि भएका सडकको स्तरोन्नति भएको जिससको प्रतिवेदनमा उल्लेख छ । यस वर्ष पनि झन्डै ५ सय किमि नयाँ सडक निर्माण भइरहेको पाइएको छ । यस वर्ष पनि सबै पालिकाले ८ देखि २० करोड रुपैयाँसम्म सडक निर्माणमा खर्च गरिरहेका छन् ।बन्गाडकुपिण्डे नगरपालिका१२ निगालचुलामा ४ वटा सडक खनिएको छ । तर नियमित गाडी नचल्दा वर्षायामका ६ महिना हिँडेरै आउजाउ गर्नुपर्ने बाध्यता भएको स्थानीय दुर्गाबहादुर पुनले बताए । सधैं आर्थिक वर्षको अन्तिममा डोजर प्रयोग गरी सडक निर्माण गरिन्छन् । तर वर्षामा आएको पहिरोले खनेका सबै सडक पुरिदिन्छ । फेरि त्यसैमा नयाँ बजेट हालिन्छ, उनले भने, न विकास भएको छ, न हामीले बाह्रै महिना गाडी चढ्न पाएका छौं, सडकका नाममा बर्सेनि बजेटको दुरुपयोग रोक्ने मात्र काम भयो । कालीमाटी गाउँपालिकाले अघिल्लो ५ वर्षीय कार्यकालमा खनेका सडकमध्ये अहिले ५ वटा सडकमा मात्र गाडी चल्ने गरेको ५ नम्बर वडाका धर्मबहादुर गाहामगरको भनाइ छ । पालिकाले सडक निर्माणलाई प्राथमिकता दिए पनि स्तरवृद्धि तथा पहिरो नियन्त्रणमा खासै ध्यान नदिँदा सुविधाभन्दा बढी सास्ती पाइएको उनको भनाइ छ । कालीमाटीले ५ वर्षमा झन्डै ४० करोड रुपैयाँ खर्च गरेर १ सय ५० किमि सडक खनेको छ । घर नजिकैसम्म पुग्ने सडक छ । तर मोटरसाइकल मात्र चल्छ, उनले भने, कहिलेकाहीँ बिरामी लैजानुपर्यो भने आधा बाटोसम्म स्ट्रेचरमा पुर्याउनुपर्ने बाध्यता छ ।वातावरणीय प्रभाव मूल्यांकन नगरीकनै जथाभावी सडक खनिँदा विकासभन्दा विनाश बढी भएको बाग्चौर नगरपालिका१२ का नन्दराम ओलीले बताए । डोजर ड्राइभर नै प्राविधिक बनेर जता मन लाग्यो, उतै सडक लैजान्छन्, उनले भने, न मोड मिलेको हुन्छ न ग्रेडिङ नै, चौडाइ पनि मापदण्डअनुसार हुदैन । जथाभावी डोजरले सडक खन्दा विभिन्न बस्ती पहिरोको जोखिममा छन् भने खानेपानीका मुहान सुक्दै गएका छन् । छत्रेस्वरी गाउँपालिकामा ५ वर्षमा २ सय ८ किमि सडक खनिएको छ । सडक निर्माणका क्रममा गत वर्षसम्म ५८ करोड रुपैयाँ खर्च भएको गाउँपालिकाका इन्जिनियर राजाराम रिजालले जनाए । खनिएका ३९ सडकमध्ये मुख्य ५ सडकमा मात्र नियमित गाडी चल्ने गरेका छन् । केही ठाउँमा नाली नखनिँदा पनि गाडी चल्न नसक्ने समस्या छ, कुनैमा पहिरोले समस्या पारिरहेको छ, उनले भने, सडक निर्माणका कारण केही सडक पहिरोको जोखिममा छन् ।शारदा नगरपालिकाले ५ वर्षको अवधिमा ८० किमि सडक बनाएको छ । गत वर्षसम्म नयाँ सडक निर्माण, १ किमि सडक कालोपत्र, १० किमि स्ल्याब ढलान र ३० किमि सडकलाई ७ मिटर चौडा बनाइँदा झन्डै ५१ करोड रुपैयाँ खर्च भएको नगरपालिकाको भनाइ छ । यस वर्ष नगरपालिकामा सडक निर्माणमा थप ५ करोड रुपैयाँ खर्च भइरहेको छ । जथाभावी सडक निर्माणका क्रममा सामुदायिक वनहरूमा ठूलो क्षति पुगेको डिभिजन वन कार्यालयका प्रमुख रमेशकुमार गिरीले बताए । अघिल्ला ५ वर्ष सडक निर्माणका क्रममा जिल्लाभरि झन्डै ७ सय ३० हेक्टर वन क्षेत्र क्षति भएको छ । जथाभावी खनेका सडकका कारण जिल्लाका ९६ बस्ती पहिरोको जोखिममा परेको उनले जानकारी दिए । स्थानीय सरकारलाई न वन संरक्षणमा चासो भयो, न मासिएको वन क्षेत्रमा वृक्षरोपण गर्न नै, उनले भने, जथाभावी सडक खनिँदा पुराना विकास संरचना त मासिएकै छन्, पर्यावरणमा पनि ठूलो असर परेको छ, सडकले सबैजसो गाउँमा विपद्को जोखिम बढाएको छ । साथै जिल्लाभरि १ सय ९७ वटा पानीका मुहान सुकेको उनको भनाइ छ । पालिकाले मनपरी सडक खन्दा जिल्लाभरिका २३ सिँचाइ योजनामा क्षति पुगेको जिल्ला कृषि विकास कार्यालयले जनाएको छ । सिँचाइ योजना पुरिँदा खेतीयोग्य जग्गा पाखोमा सीमित हुन थाले, सिँचाइ समस्याकै कारण उत्पादन घटेको छ, जग्गाहरू बाँझिँदै गएका छन्, कार्यालयका सूचना अधिकारी रेशमबहादुर बस्नेतले भने, आवश्यकताभन्दा बढी सडक खनिँदा जिल्लाभरि झन्डै २ हजार हेक्टर खेतीयोग्य जमिन मासिएको छ ।"
मौद्रिक नीतिमा अपेक्षा कम ब्याजदरमा कर्जा,"(काठमाडौं)  आगामी मौद्रिक नीतिमार्फत उत्पादनमूलक उद्योगले कम ब्याजदरमा कर्जा पाउने व्यवस्था राष्ट्र बैंकले गर्नुपर्ने उद्योगी व्यवसायीहरूले बताएका छन् । स्वदेशी उत्पादन बढाएर मुलुकको बढ्दो व्यापार घाटा र शोधनान्तर घाटा कम गर्न उक्त नीति आवश्यक रहेको उनीहरूको भनाइ छ । सरकारको बजेट वक्तव्यमा उल्लेख भएको उत्पादनमूलक उद्योगलाई अन्य व्यवसायभन्दा कम ब्याजदरमा कर्जा प्रवाह गरिने व्यवस्थालाई कार्यविधि बनाई तत्काल लागू गरिनुपर्छ, उद्योग वाणिज्य महासंघले आगामी मौद्रिक नीतिका लागि सुझाव दिन आइतबार आयोजना गरेको अन्तर्क्रियामा अध्यक्ष शेखर गोल्छाले भने, यस्तो ब्याजदर कम्तीमा एक प्रतिशत विन्दुले कम हुनुपर्छ । बैंक तथा वित्तीय संस्थाले प्रिमियम बढाएर ब्याजदर बढाएको गुनासो धेरै आएकाले त्यसलाई सम्बोधन गर्न पनि राष्ट्र बैंकलाई सुझाइएको छ । सेयर धितो कर्जामा गत वर्षदेखि लगाइएको सीमा हटाउनुपर्ने, पर्सलन ग्यारेन्टी (पीजी) समानुपातिक रूपमा लिन सकिने व्यवस्था गर्नुपर्ने, बैंकिङ प्रणालीका व्यवस्था सरल बनाई कागजातमा एकरूपता ल्याउनुपर्ने, विदेशी मुद्रा कारोबार गर्ने पर्यटन व्यवसायलाई पनि नगद प्रोत्साहन सुविधा दिनुपर्ने, सुनचाँदी व्यवसायीले एउटै बैंकको खाताबाट भुक्तानी गरी सबै बैंकमा सुन किन्न सकिने व्यवस्था गर्नुपर्नेलगायत सुझाव पनि महासंघले राष्ट्र बैंकलाई दिएको छ । उद्योगले तेस्रो मुलुकबाट लिएको सेवाको भुक्तानीका लागि नीतिगत व्यवस्था गर्न पनि महासंघले सुझाएको छ । क्रेडिट रेटिङको हालको सीमा ५० करोड रुपैयाँबाट वृद्धि गरी १ अर्ब ५० करोड रुपैयाँ बनाउनुपर्ने देखिन्छ, महासंघले भनेको छ, प्राप्त रेटिङका आधारमा ब्याजदरलगायतमा सहुलियतको प्रत्याभूति हुनुपर्छ । अन्तर्क्रियामा उद्योगी व्यवसायीहरूका सुझाव सुनेपछि राष्ट्र बैंकका गभर्नर महाप्रसाद अधिकारीले परिस्थिति हेरेर आगामी आर्थिक वर्षको मौद्रिक नीति आउने प्रतिक्रिया दिए । अर्थतन्त्रको अवस्था ठीक नभएकाले पहिलो प्राथमिकता त्यसको सुधारलाई दिनुपर्ने भएकाले सोहीअनुसारको मौद्रिक नीति आउने गभर्नर अधिकारीले बताए । सबैले आआफ्नो उद्योग व्यवसायलाई प्रश्रय पुग्ने खालको सुझाव दिनुभएको छ । यो स्वाभाविक हो । तर मौद्रिक नीतिमा सबै सुझाव समावेश गर्न नसकिने अवस्था छ, अधिकारीले भने । अहिले अर्थतन्त्रको अवस्था हेर्दा सबै पक्षले केही न केही कुरामा चित्त बुझाउनुपर्ने हुन सक्ने उनको भनाइ छ । नियामक निकाय, उद्योगी व्यवसायी, बैंक तथा वित्तीय संस्था, उपभोक्ता सबैले कही न कही चित्त बुझाउनुपर्ने अवस्था आउन सक्छ, उनले भने, पहिले अर्थतन्त्रलाई जोगाऊँ । अर्थतन्त्र सामान्य अवस्थामा आएपछि सुविधा खोजौंला । कुनै विषय राष्ट्र बैंकको गभर्नरले चाहँदैमा मौद्रिक नीतिमा समावेश गर्न नसकिने पनि उनले प्रस्ट्याए । गभर्नरलाई लाग्दैमा उक्त नीति मौद्रिक नीतिमा आउने होइन, उनले भने, मुलुकको अवस्था, त्यसले पार्ने प्रभाव सबै पक्ष हेरेर मात्र आउने हो । मौद्रिक नीति निर्माणमा लागि राष्ट्र बैंकको प्राविधिक टोलीले काम गरिरहेको पनि उनले जानकारी दिए । कार्यक्रममा उद्योगी व्यवसायीहरूले बैंक ब्याजदर एकल अकंमा झार्ने, पुँजी बजारलाई प्रोत्साहन गर्ने खालको नीति ल्याउने, सामान आयातमा लाग्दै आएको नगद मार्जिनको व्यवस्था खारेज गर्ने लगायत सुझाव दिएका थिए । महासंघले आइतबार नै सुझाव प्रतिवेदन गभर्नर अधिकारीलाई बुझाएको छ ।"
नानो युरिया ले किसानलाई राहत,"(विराटनगर)  रासायनिक मलको चरम अभाव भइरहेका बेला दाना युरिया मलको विकल्पमा नानो युरिया (झोल) पाइन थालेपछि किसानलाई राहत पुगेको छ । इन्डियन फार्मर्स एन्ड फर्टिलाइजर कोअपरेटिभ कम्पनी (इफको) ले उत्पादन गरेको उक्त युरिया झोल नेपाली बजारमा उपलब्ध हुन थालेको हो । पाँच सय एमएलको बोतलमा पाइने झोल नानो युरियाले एक बोरा दाना युरियाको काम गर्ने बताइएको छ । यो झोल युरियाको गुणस्तरबारे नेपाल कृषि अनुसन्धान परिषद् (नार्क) ले परीक्षण गरेर सरकारलाई प्रतिवेदन बुझाएपछि तीन महिनाअघि सरकारले आयात अनुमति दिएको हो । विराटनगरको व्यावसायिक साझेदार नेपाल मल्टी ट्रेड सेन्टरले नानोको आयात सुरु गरेको छ । एक बोरा अनुदानको युरिया मललाई किसानले कम्तीमा ९ सय तिर्दै आएका छन् । चार सयमा पाइने ५ सय एमएलको झोल नानोले एक बोरा दाना युरियाको काम गर्छ । यस पटक मुलुकभर धान खेतमा यसको परीक्षण गराइने आयातकर्ता राकेश सुरानाले जनाए । यसअघि भने चोरी तस्करीबाट किसानले नानो आयात गर्ने गरेको बताइन्छ । विराटनगर रानीको बञ्जरा एग्रो फार्मले किसानको खेतमा शुक्रबार यसको प्रयोग गर्यो । विगतमा सीमापारिबाट ल्याएर खेतमा प्रयोग गर्दा बालीमा राम्रो परिणाम आएको थियो, फार्म सञ्चालक किसान खेम पौडेलले भने, यसपालि आफ्नै पसलमा आइपुगेको झोल युरिया यहाँका सबै किसानले धान खेतमा प्रयोग गर्दै छन् । उक्त झोल विश्वका धेरैजसो मुलुकमा पहिलादेखि नै प्रयोग हुँदै आएको सफल मल हो । अरू मुलुकमा डीएपी मलको पनि झोल पाइन्छ, त्यसलाई पनि आयात गर्ने प्रबन्ध मिलाउने हो भने किसानलाई मलको झन्झट नहुने पूर्ववरिष्ठ कृषि प्रसार अधिकृत राजेन्द्र उप्रेतीले जनाए । युरियाको झोल उत्पादन गर्ने इफको भारतको सहकारी संस्था हो । उक्त सहकारीमा भारतका ४ करोड १२ लाख किसान सदस्य रहेको आयातकर्ता सुरानाको दाबी छ । पाँच वर्षसम्म गरिएको गुणस्तर परीक्षणपछि भारतले यसलाई विश्व बजारमा पठाउन सुरु गरेको सुराना बताउँछन् । एक लिटर पानीमा पाँच एमएल नानो झोल युरिया मिसाएर बालीमा स्प्रे गर्नुपर्छ । धान रोपेको ३० दिन र फूल लाग्नुअघि दोस्रो पटक स्प्रे गर्दा उब्जनी राम्रो भएको भारतीय अध्ययनले देखाएपछि नेपालका लागि पनि आयात सुरु गरिएको सुरानाले जनाए । पहिलो लटमा ३० हजार बोतल आयात भएको थियो । माग बढ्दो छ, उनले भने, भारतीय किसानले पाउने मूल्यमा यहाँका किसानलाई पनि नानो उपलब्ध गराइएको छ ।"
३८ मध्ये १४ हेलिकोप्टरको पार्किङ काठमाडौंबाहिर,"(काठमाडौं)  त्रिभुवन अन्तर्राष्ट्रिय विमानस्थलले ११ हेलिकोप्टर कम्पनीका ३८ मध्ये २४ वटालाई मात्रै काठमाडौंमा रहने गरी बाँकी १४ वटालाई पार्किङ बाहिर अनिवार्य गर्ने निर्णय गरेको छ । नागरिक उड्डयन प्राधिकरणले पार्किङ अभावका कारण १८ वटाको बेस (आधार विमानस्थल) काठमाडौंबाहिर सार्ने निर्णय तीन साताअघि गरेको थियो । प्राधिकरणको निर्णयको कार्यान्वयनको अडानबाट पछि हट्दै काठमाडौं विमानस्थलले अहिलेलाई १४ वटा हेलिकोप्टरलाई बाहिर पठाउने निर्णय गरेको हो । दर्ता भएका १२ मध्ये ११ कम्पनीले उडान गरिरहेका छन् । वायुसेवा सञ्चालक संघमा आबद्ध व्यवसायीहरूले सुझाएअनुसार, मोफसलमा पूर्वाधार र सुरक्षा भएका कुनै पनि विमानस्थलमा रहन सक्ने गरी १४ वटा हेलिकोप्टरको अपरेसन बेस सार्ने निर्णय गरिएको छ, विमानस्थलका प्रवक्ता टेकथान सिटौलाले भने, अहिले पहिले जस्तो कलसाइन नै तोकिएको छैन । कम्पनीहरूलाई कति संख्यामा काठमाडौं रहने, कति बाहिर रहने नम्बर मात्रै तोकिदिएका छौं । नयाँ निर्णयअनुसार एयर डाइनास्टी हेली सर्भिसका ४ मध्ये १, फिस्टेल एयरका ३ मध्ये १, माउन्टेन हेलिकोप्टरका २ मध्ये १, प्रभु हेलिकोप्टरका ६ मध्ये ४, श्री एयरलाइन्सका ८ मध्ये ५ र सिम्रिक एयरका ५ मध्ये २ गरी १४ वटा हेलिकोप्टरले अब काठमाडौंबाहिर नाइट स्टप (रात्रि बिसान) गर्नुपर्नेछ । एक मात्र हेलिकोप्टर भएको मुस्ताङ हेलिकोप्टर, दुइटा भएको अल्टिच्युड एयर, हेली एभरेस्ट र मनाङ एयर तथा ३ वटा भएको कैलाश हेलिकोप्टर गरी ५ वटा कम्पनीलाई प्राधिकरणले काठमाडौं विमानस्थल नै बेस (पार्किङ) दिएको छ । यसअघि काठमाडौं बाहिर पोखरामा बेस अनुमति पाएको प्रभु र नेपालगन्ज अनुमति पाएको सिम्रिकले यसपटकको निर्णयबाट काठमाडौंमा छिर्ने मौका पाएका छन् । त्यस्तै यसअघि काठमाडौंमै पार्किङको अनुमति पाएको माउन्टेन हेलिकोप्टरको एउटा हेलिकोप्टरलाई बाहिर जान विमानस्थलले पत्राचार गरेको छ । हेलिकोप्टर तथा फिक्स्डविङ (जहाज) हरूको छाता संगठनको सदस्यता त्यागेको माउन्टेन हेलिकोप्टर कम्पनीले छलफलमा नबोलाई पूर्वाग्रही तरिकाले आफ्नो बेस बदली दिएको जनाएको छ । हामीले बैठक बसेको जानकारी पनि पाएनौं, माउन्टेनका महाप्रबन्धक दिलबहादुर ओलीले भने, दुइटा हेलिकोप्टर भएका ४ कम्पनीमध्ये हामीलाई मात्रै पूर्वाग्रही ढंगले काठमाडौं बाहिर सार्न पत्र पठाइएको छ । काठमाडौंबाहिर भनेको कता हो तोकिएको छैन । अब भक्तपुरतिर घडेरी किनेर एउटा हेलिकोप्टर सार्नुपर्ला ।पार्किङ अभावका कारण उडान सुरक्षामा बाधा पुग्न थालेपछि असार पहिलो साता पर्यटन मन्त्रालयले जहाज र हेलिकोप्टरलाई अनुमति लिएका विमानस्थलमा स्थानान्तरण गराउन प्राधिकरणलाई निर्देशन दिएको थियो । उक्त निर्देशनपछि काठमाडौं विमानस्थलको आन्तरिक पार्किङमा १७ वटा मात्रै जहाज र हेलिकोप्टर पार्किङमा २४ वटामात्रै राख्न सकिने जनाउँदै बाँकी वायुयानलाई काठमाडौंबाहिर सार्ने निर्णय गरेको थियो ।मुलुकमा आन्तरिक उडान गर्ने नौवटा वायुसेवाका ५२ वटा विमान तथा चार्टर तथा उद्धार सेवामा ११ वटा हेलिकोप्टर कम्पनीका ३८ वटा हेलिकोप्टर दर्ता छन् ।"
साहसिक पर्यटनमा कामदारको अनिच्छा,"(पोखरा)  विकासका नाममा पदयात्रा मार्गबाटै डोजर चलाउने क्रम नरोकिएपछि विदेशी पर्यटकको बसाइ अवधि छोटिएको छ । न पहिले जस्तो ठूलो समूहमा हुने क्याम्पिङ ट्रेक छ, न खर्चालु पर्यटक नै आएका छन् । त्यसमाथि कोभिड महामारीपछि पदयात्रा क्षेत्रमा काम गर्ने कामदारले वैकल्पिक पेसा रोजेका छन् । पदयात्रा मात्र होइन, साहसिक पर्यटनसम्बन्धी अन्य व्यवसायबाट समेत कामदार पलायन हुने क्रम बढेको छ । पोखराका ट्रेकिङ गाइड दिलीप आचार्यले पछिल्लो समय पर्यटन मजदुरको रोजीरोटी गुमेको देखेका छन् । राजनीतिक अस्थिरता, पदयात्रा मार्गको विनाश, प्रकोप र महामारीले मजदुरको रोजगारी खोसिएको छ । कोभिड महामारीपछि नयाँ जनशक्ति थपिएका छैनन्, भएकैले समेत धमाधम छाड्दै छन् । कोही गाउँ फर्किएका छन्, कोही विदेश पसेका छन् । ट्रेकिङ मजदुर विस्थापित हुनुपर्ने अवस्था आइसकेको छ, आचार्य भन्छन्, अहिले पनि जनशक्ति कम छन् । भएका सक्षम जनशक्तिले भने जस्तो सेवासुविधा पाइरहेका छैनन् । पदयात्रा मार्ग विनाश हुनुको परिणाम २१ दिनको चक्रीय अन्नपूर्ण पदमार्ग ५ दिनमा छोटिएको ट्रेकिङ एजेन्सिज एसोसिएसन अफ नेपाल (टान) गण्डकीका महासचिव मिलन तिवारी बताउँछन् । बसाइ अवधि छोटिँदा पर्यटकले गर्ने खर्चमा पनि कमी आउने भएकाले देशकै अर्थतन्त्रमा प्रभाव पार्ने उनको भनाइ छ । हिमाली क्षेत्रमा मौसम पूर्वानुमान प्रणाली नहुँदा कतिपय पर्यटक र मजदुरले ज्यान गुमाउनुपर्ने अवस्था छ । यसले अन्तर्राष्ट्रिय बजारमा नराम्रो सन्देश जान्छ, उनले भने, हेलिकोप्टरको प्रयोगले पनि मजदुरको रोजगारी खोसिएको छ । र्याफ्टिङमा समेत दक्ष जनशक्ति पलायन हुने समस्या छ । जलयात्रामा आबद्ध जनशक्ति धेरैजसो विदेश पलायन भइसकेको नेपाल एसोसिएसन अफ र्याफ्टिङ एजेन्सिज (नारा) गण्डकीका अध्यक्ष वीरेन्द्र लामा बताउँछन् । र्याफ्टिङ हुने धेरै नदीमा जलविद्युत्का ड्याम बनेका छन्, जसले गर्दा रुट छोटिएको छ, उनी भने, पर्यटकसँग लिने शुल्क १० वर्षअघि जति थियो, अहिले पनि त्यति नै छ । विस्थापित हुने अवस्थामा रहेको र्याफ्टिङ व्यवसायमा कामदार कसरी अड्याउने भन्ने चिन्ता छ । पोखरा पर्यटन परिषद्ले शुक्रबार कास्कीको ल्वाङ गाउँमा गरेको अन्तरसंवादमा साहसिक पर्यटन सम्बद्ध व्यवसायी र मजदुरले आफ्ना अप्ठ्यारा सुनाए । सम्भावना हुँदाहुँदै पनि गण्डकी प्रदेशका हिमालमा आरोहणका गतिविधि कम भएको नेपाल पर्वतारोहण संघ गण्डकीका अध्यक्ष शेषकान्त शर्माले बताए । प्रदेशमा रहेका हिमाललाई जनजीविकासँग जोड्न नसक्दा र स्थानीय, जनप्रतिनिधिको पनि चासो कम हुँदा गण्डकीले आरोहणबाट फाइदा लिन नसकेको उनको तर्क छ । पर्यटकको बसाइ लम्ब्याउने साहसिक गतिविधिले नै हो, उनले भने, अहिले भएका पदमार्ग जोगाउने हो भने ९० को दशककै जस्तो आकर्षण पर्यटनमा फर्काउन सकिन्छ । समग्र पर्यटन क्षेत्रमै जनशक्ति अभाव हुँदै गएको पोखरामा रहेको नेपाल टुरिजम तथा होटल म्यानेजमेन्ट कलेजका प्राचार्य प्रकाश रेग्मीले बताए । आफ्नै कलेजबाट उत्पादित जनशक्तिलाई देशभित्रै अड्याउन नसकेको उनको अनुभव छ । अमेरिका, युरोप, अस्ट्रेलियाले मात्रै भिसा नीति खुकुलो बनाइदिने हो भने दक्ष जनशक्ति सबै उतै दौडिनेवालामा छन्, उनले भने, अहिले पनि पर्यटन क्षेत्रमा विशेषज्ञ कामदार कम छन् । भएका पनि विदेशिँदा पर्यटन उद्योग नै धराशायी हुने डर छ । अन्नपूर्ण संरक्षण क्षेत्रभित्र साहसिक पर्यटन सञ्चालन अप्ठ्यारो भएको माछापुच्छ्रे गाउँपालिका८ का अध्यक्ष राम गुरुङले सुनाए । नेपाल प्रकृति संरक्षण कोषअन्तर्गत रहेको आयोजना क्षेत्रभित्र पर्यटन व्यवसाय सञ्चालनसम्बन्धी कार्यविधि झन्झट नहुने किसिमको बनाउनुपर्ने उनको सुझाव छ । संरक्षण क्षेत्रको सन्दर्भमा कतिपय संघ, प्रदेश र पालिकाका कानुन बाँझिएकाले झन्झटमुक्त बनाउन सबैको प्रयास हुनुपर्ने आयोजनाका अधिकृत बाबुलाल तिरुवाको भनाइ छ । पर्यटनलाई प्राथमिकतामा राखेर नयाँनयाँ गन्तव्यको खोजी गरिरहेको माछापुच्छ्रे गाउँपालिकाका अध्यक्ष मीनबहादुर गुरुङले बताए । पर्यटकको औसत बसाइ अवधि लम्ब्याउने गाह्रो विषय भएकाले संख्या वृद्धि गर्नेतर्फ योजना बन्नुपर्ने पर्यटन बोर्ड पोखरा कार्यालयका प्रमुख काशीराज भण्डारीले औंल्याए ।"
सातौंपल्ट विम्बल्डन,"लन्डन (एएफपी) नोभाक जोकोभिचले आइतबार २१ औं ग्रान्ड स्लाम जितेका छन् । उनले विम्बल्डनको पुरुष एकल उपाधि जित्ने क्रममा अस्ट्रेलियाका निक किर्योसलाई चार सेट चलेको फाइनलमा हराए । सर्बियाली खेलाडीले विम्बल्डनको उपाधि जितेको यो लगातार चौथोपल्ट हो । अल इंग्ल्यान्ड क्लबमा भएको रोमाञ्चक फाइनलमा एक सेटले पछाडि रहेको स्थिति उल्टाएर जोकोभिच ४६, ६३, ६४ र ७५ (७३) ले विजयी रहे ।जोकोभिचले जितेको यो सातौं विम्बल्डन उपाधि हो र उनीभन्दा एक उपाधि बढी राफेल नडालको मात्र छ । सबैभन्दा ग्रान्ड स्लाम उपाधि जित्ने सूचीमा जोकोभिच दोस्रो स्थानमा छन् । उनले भन्दा बढी नडालले २२ ग्रान्ड स्लाम उपाधि जितेका छन् । शीर्ष वरीयताका जोकोभिचले पहिलो सेटमा सुस्त सुरुआत लिए र २७ वर्षीय किर्योस त्यसमा विजयी रहे । तर त्यसपछि खेलमाथि जोकोभिचको नियन्त्रण सुरु भएको थियो ।जोकोभिचले जितपछि भने, यसपल्टको जित निकै कठिन रह्यो । किर्योस निकै कडा प्रतिद्वन्द्वी हुन् । उनी प्रतिशाली खेलाडी पनि हुन् । मेरा लागि विम्बल्डनको धेरै अर्थ छ । यहाँ खेल्नु विशेष छ र यो प्रतियोगिता खेल्नु नै मेरा लागि ठूलो हो । विम्बल्डन जित्नु मेरा लागि अहोभाग्य हो । चौथो सेट टाइब्रेकरमा गएको थियो र त्यसमा जोकोभिचको प्रदर्शन अझ प्रभावशाली रह्यो र उनी त्यसमा सजिलै विजेता रहे । यससँगै उपाधि उनको नाममा गएको थियो ।यो जितमा उनीसँग रहेको ग्रान्ड स्लाम फाइनल खेल्ने बाक्लो अनुभवले पनि काम गरेको थियो । खेलपछि किर्योसले भने, मैले आज राम्रो खेलें, तर यो जोकोभिचलाई हराउन पर्याप्त रहेन । पछिल्लो दुई साता मेरा लागि अद्वितीय रह्यो । आफ्नो खेलजीवनको पहिलो ग्रान्ड स्लाम फाइनल खेलेका किर्योसले थपे, मलाई विश्वास छ, म फेरि विम्बल्डनको फाइनल खेल्न फर्कने छु । अहिले तत्काल भने लगातारको खेलले म निकै थाकेको छु ।उनले सेमिफाइनलमा चोटग्रस्त राफेल नडालबाट वाकओभर पाएका थिए । फाइनल यात्राका क्रममा आफ्नो रिसका लागि आर्थिक जरिवानाबाट गुज्रेका किर्योसले फाइनलका क्रममा फेरि एकपल्ट आफूलाई नियन्त्रणमा राख्न सकेनन् र यो नै उनको हारको कारण रह्यो । अर्कोतर्फ जोकोभिचसामु भने अब नडाललाई उछिनेर सर्वाधिक विम्बल्डन जित्ने पुरुष खेलाडी हुने अवसर छ ।"
नासिरलाई दुई स्वर्ण,"(काठमाडौं)  दसौं एनएसए कप खुला तथा उमेर समूह पौडी प्रतियोगिताको पहिलो दिन आइतबार नासिर याह्या हुसेनले पुरुष २ सय मिटर इन्डिभिज्युअल मिड्ले र १ सय मिटर फ्रिस्टाइलमा स्वर्ण पदक जितेका छन् ।सातदोबाटोस्थित स्विमिङ पुलमा भएको प्रतिस्पर्धामा महिलातर्फ निभा मास्केले पनि दुई स्वर्ण हात पारिन् । उनले ५० मिटर ब्याकस्ट्रोक र १ सय मिटर फ्रिस्टाइलमा स्वर्ण कब्जा गरेकी हुन् । उनले ५० मिटर ब्याकस्ट्रोकमा ३५९० सेकेन्डमा दूरी पूरा गर्दै सफलता हात पारेकी हुन् । उक्त स्पर्धामा रोयल प्रजापतिले ३७९६ सेकेन्डसहित रजत र आर्या महर्जनले ३८११ सेकेन्डसाथ कांस्य हात पारे ।निभाले १ सय मिटर फ्रिस्टायलमा डुवाना लामालाई उछिन्दै स्वर्ण जितेकी हुन् । निभाले १ मिनेट २८७ सेकेन्डमा दूरी पार गरेकी थिइन् भने डुवाना १ मिनेट ३७८ सेकेन्डसाथ दोस्रोमा सीमित भइन् ।तेस्रो भएकी अनुसिया तण्डुकारले १ मिनेट ५१७ सेकेन्डको समय निकालिन् । महिला २ सय मिटर इन्डिभिज्युअल मिड्लेमा स्वर्णको होडमा भने निभालाई डुवानाले पछाडि पारिन् । डुवानाले २ मिनेट ३७१७ सेकेन्डको समय निकाल्दै स्वर्ण जितेकी हुन् । निभाले २ मिनेट ४०२१ सेकेन्डमा दूरी पार गरिन् । सियरा सुभांगी बजाजले ३ मिनेट १७४ सेकेन्डसाथ कांस्य हात पारिन् ।पुरुषतर्फ २ सय मिटर इन्डिभिज्युअल मिड्ले नासिर २ मिनेट १८५९ सेकेन्डसाथ स्वर्ण जितेका हुन् । सेरेन सिंहले २ मिनेट २९८९ सेकेन्डमा रजत र विकास कुमालले २ मिनेट ३४४१ सेकेन्डसहित कांस्य पदक हात पारे । नासिरले ५५८१ सेकेन्डसाथ १ सय मिटर फ्रिस्टाइलमा स्वर्ण हात पारे । अनुभव सुब्बाले ५८३० सेकेन्डसहित दोस्रो र सुविग्यमान तुलाधरले ५८३७ सेकेन्डसहित तेस्रोमा रहे ।पुरुषतर्फ तेन्जिङ नामदोल रायन गुरुङ ३१६१ सेकेन्डसहित पहिलो भए । अनुभव ३२४२ सेकेन्डसाथ दोस्रो र गौरव लामा ३३९८ सेकेन्डसहित तेस्रो भए । खेलाडीहरूलाई राष्ट्रिय खेलकुद परिषद्का सदस्यसचिव टंकलाल घिसिङ, नेपाल ओलम्पिक कमिटीका महासचिव नीलेन्द्रराज श्रेष्ठलगायत पदक तथा प्रमाणपत्र प्रदान गरे ।"
एनसीसीएस बास्केटबल,काठमाडौं (कास) नेसनल क्रिएटिभ कोएजुकेसनल स्कुल (एनसीसीएस) को आयोजनामा एसईई परीक्षा दिएर बसिरहेका खेलाडीलाई लक्षित गरेर अन्तरविद्यालयस्तरीय एनसीसीएस थ्री इन्टु थ्री बास्केटबल मनसुन मिट च्याम्पियनसिप सम्पन्न भएको छ । दुईदिने प्रतियोगितामा पुरुषतर्फ एनपी लायन त्रिज्योति विजेता र कीर्तिपुर उपविजेता तथा महिलातर्फ ग्रान्ड स्पोर्ट्स सेन्टर विजेता र आईएसए एकेडेमी उपविजेता बने । त्यस्तै स्टाफतर्फ बीबीएनएल विजेता र युरो स्कुल उपविजेता बने । नेपाल बास्केटबल संघका महासचिव नरेन्द्र थापाले विजयी खेलाडीलाई पुरस्कृत गरे ।
अपहिल च्यालेन्ज,"काठमाडौं (कास) सातौं चरणसम्म सञ्चालित माउन्टेन बाइक अपहिल च्यालेन्ज सिरिज २०२२ मा एलिट पुरुषतर्फ लक्ष्मण मल्ल र एलिट महिलामा लक्ष्मी मगरले उपाधि कब्जा गरेका छन् । लक्ष्मणले सुरज राना मगर र कुमार तामाङलाई उछिन्ने क्रममा १,४५० अंक प्राप्त गर्दै उपाधि हात पारेका हुन् । सुरजले ९४० अंक तथा कुमारले ८७० अंक जोडेका थिए ।महिलातर्फको एलिट विधामा लक्ष्मीले १,४०० अंक जोड्दै उपाधि कब्जा गरेकी हुन् । उनलाई उषा खनालले १,३५० अंक जोड्दै कडा चुनौती दिएकी थिइन् । इन्द्रकुमारी तामाङ तेस्रोमा रहिन् । दुवै विधामा विजेता, उपविजेता र तेस्रो स्थान हासिल गर्ने खेलाडीले क्रमशः २५ हजार, २० हजार र १५ हजार रुपैयाँ प्राप्त गरे । जुनियर पुरुषतर्फ राहुल वाइवा पहिलो, हिमान उपाध्याय दोस्रो र सुसिम चित्रकार तेस्रो भए ।"
