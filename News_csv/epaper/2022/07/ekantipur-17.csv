शीर्षक,विवरण
एउटै बिरामीलाई १८ हजार ट्याब्लेट !,"बोर्डले प्रमाण नपुगेको आधार देखाएर पाटन अस्पतालको मात्रै करिब ३ करोड र बीपीको २ करोड ८२ लाख रुपैयाँ भुक्तानी दिन अस्वीकार गरेको छ । पाटनले चालु आर्थिक वर्षमा मात्रै सोमबारसम्म २९ करोड ४८ लाख र बीपीले १५ करोड ७४ लाख रुपैयाँ दाबी गरेका छन् । गत आर्थिक वर्षमा बीपीले पेस गरेको बिलमा ४० देखि ५० प्रतिशत मूल्यांकन बढी देखिएको बोर्डको भनाइ छ । बोर्डबाट भुक्तानी पाउन नसकेको भन्दै त्रिवि शिक्षण अस्पतालले असार १५ देखि स्वास्थ्य बिमा कार्यक्रम स्थगन गरेको छ । उही बहानामा बीपी प्रतिष्ठानले यसअघि नै उक्त कार्यक्रम रोकिसकेको छ । कार्यक्रम बन्द हुँदै जाँदा सेवाग्राहीलाई मर्का परिरहेको छ । अस्पतालले बिरामीको रोग र ओपीडी वा इमर्जेन्सी कुनमा आएको भन्ने विवरण नखुलाई गरेको बिमा दाबीको उदाहरण रामेछापकी १५ वर्षीया क्रस्मता हायुको केस पनि हो । हायु उपचार गराउन असार १२ मा पाटन अस्पतालमा आएर सोही दिन घर फर्केकी थिइन् । तर अस्पतालले १७ थरीका ट्याब्लेटलगायत औषधि दिएको भन्दै असार १५ मा बोर्डसँग ३४ हजार २६ रुपैयाँ भुक्तानी माग गरेको छ । बीपी प्रतिष्ठानले मुटुका बिरामी ४८ वर्षीय सन्तलाल मण्डलको उपचार गरेको भन्दै २०७८ भदौ ३० मा ९० हजार रुपैयाँको बिल पेस गरको छ । तर कागजातमा कुन विभागमा कसरी उपचार गराइएको केही खुलाइएको छैन । बोर्डका अध्यक्ष डा सेनेन्द्रराज उप्रेतीले ढाडमा खटिरा आएको मान्छेको सिटी स्क्यान गरेको बिल पेस भएको जानकारी दिए । बढीमा ५ हजार रुपैयाँमा उपचार हुने कुइनोका लागि पनि ५२ हजार रुपैयाँको बिल बनाइएको छ, उनले भने, कतिपय बिल मेडिकल काउन्सिलमा प्रमाणित गराउन पठाउनुपर्ने खालका छन् । उनका अनुसार बोर्डले आर्थिक वर्ष २०७८७९ मा स्वास्थ्य बिमाबापत करिब ९ अर्ब रुपैयाँ भुक्तानी गरेको छ । अघिल्लो वर्ष करिब ६ अर्ब रुपैयाँ भुक्तानी गरिएको थियो । पाटनका निर्देशक डा रवि शाक्यले बोर्डमा नक्कली बिल पेस नगरेको दाबी गरे । गलत काम गरेको भए प्रमाणसहित ल्याउनुस् । कतिपय केसमा तथ्यांक राख्दा त्रुटि भएको हुन सक्छ, उनले भने, पहिला डाक्टरको प्रेस्क्रिप्सन नहुँदा पनि भुक्तानी दिन मिल्थ्यो, अहिले मात्र किन आवश्यक परेको हो ? भुक्तानी दाबी गर्न अस्पताललाई सहज बनाउनुपर्ने उनको भनाइ छ । अन्य कागजात समावेश गर्न छुट्टै जनशक्ति व्यवस्थापन गर्नुपर्छ, उनले भने, यस कारण डिजिटल प्रविधिमा जाने तयारीमा छौं । बीपी प्रतिष्ठानका प्रशासन महाशाखा प्रमुख अशोककुमार साहले चाहेर पनि गलत बिल बनाउन नसकिने दाबी गरे । दुई दिन आईसीयूमा बसेको बिरामीलाई तीन दिन बनाउन सकिँदैन, उनले भने, कहिलेकाहीं प्रविधिमा हुने त्रुटिका कारण तथ्यांक अर्कै पर्न जाने गरेको छ । बोर्डका अनुसार भुक्तानी दाबी गर्न प्रत्येक स्वास्थ्य संस्थाले बिरामीको ओपीडी वा इमर्जेन्सीको टिकट, भर्ना फाराम, रेफर भएर आएको हकमा अनिवार्य रेफरल सिट, रेफरल सिटमा आधिकारिकता खुल्ने दस्तखत, काउन्सिल नम्बर समावेश गर्नुपर्छ । फार्मेसी, प्रयोगशालालगायत सेवाको परिमाण र मूल्य खुलेको आधिकारिक बिल (सहीछाप भएको), अप्रेसन भए सामान्य वा प्रमुख स्पष्ट खुलाउनुपर्ने, भर्ना हुँदा लागेको खर्चको बिल र डिस्चार्ज हुँदाको बखतको औषधिको बिल छुट्टै राख्नुपर्ने बोर्डको सूचनामा उल्लेख छ । क्यान्सर, डायलसिस गराएको बिरामीको हकमा भने प्रथम पटक प्रेषण भएपश्चात् सोही रोगको उपचार गराउन पटकपटक प्रेषण पुर्जा आवश्यक नपर्ने बोर्डको भनाइ छ । अस्पतालहरूले प्रमाण नपुगेका र नक्कली बिल पठाएको पाइए पनि बोर्डबाट अनुगमन र कारबाही हुन सकेको छैन । स्वास्थ्य बिमा ऐन, २०७४ को दफा १५ मा बोर्डले सेवा प्रदायकको कामकारबाहीको अनुगमन, नियमन र मूल्यांकन गर्ने गराउने उल्लेख छ । स्वास्थ्य बिमा नियमावली, २०७५ को दफा १९ मा सेवा प्रदायकले सम्झौताबमोजिम सेवा उपलब्ध नगराए, अभिलेख अद्यावधिक गरेको नदेखिए वा झूटा प्रतिवेदन पेस गरे सम्झौता स्थगन वा रद्द गर्न सक्ने प्रावधान छ । बोर्डका अध्यक्ष डा उप्रेतीले अस्पतालहरूको अनुगमन गरिरहेको दाबी गरे । नेपाल मेडिकल काउन्सिलका अध्यक्ष एवं बिमासम्बन्धी चुनौती समस्या समाधान सुझाव समिति संयोजक डा भगवान कोइरालाले अस्पतालबाट झूटो विवरण पेस गरेको पाइए कारबाहीको दायरामा ल्याउनुपर्ने बताए । समितिले गरिरहेको अध्ययनको रिपोर्ट यो साता बुझाउँछौं, उनले भने, अहिले प्रमाण अपुग भएर रोकिएको बिलको भुक्तानी प्रमाणित भइसकेपछि मात्र दिने भएको छ । उनले अस्पतालको बिल शंकास्पद देखिएकाले भुक्तानीमा कडाइ गर्नुपर्ने बताए । सरकारले २०७२ चैत २५ देखि कैलालीबाट सुरु गरेको स्वास्थ्य बिमा कार्यक्रम अहिले ७७ वटै जिल्लामा लागू भइसकेको छ । चार सय ४० वटा स्वास्थ्य संस्थाले बिमा कार्यक्रमबापत सेवा दिन्छन् । प्रतिपरिवार (५ जनासम्म) ३ हजार ५ सय रकम तिरेको आधारमा वार्षिक एक लाखसम्मको स्वास्थ्य सुविधा र थप प्रतिसदस्य ७ सयका दरले रकम थपिए प्रतिसदस्य २० हजार बराबरको सेवा थपिन्छ । अधिकतम सेवासुविधाको सीमा २ लाख (१० जनाको परिवार सदस्य) सम्म रहेको छ ।"
कर्णालीको यार्चागुम्बा : भाउ तोक्छन् चिनियाँ व्यापारी,"(सुर्खेतमुगु)जुम्लाका जडीबुटी व्यवसायी भीमबहादुर भण्डारीले ०४८ सालदेखि विभिन्न पाटनबाट यार्चागुम्बा संकलन गर्न थाले । सुरुको वर्ष ९ सय रुपैयाँमा किनेर काठमाडौंका व्यापारीलाई १६ सय रुपैयाँ प्रतिकिलोमा यार्चा बेचे । ०५६ सालदेखि भने उनले संकलन गरेको यार्चा चिनियाँ व्यापारीले खरिद गर्न थाले । उनीबाट पहिलोपल्ट चिनियाँ व्यापारीले प्रतिकिलो ५ लाख रुपैयाँमा यार्चा किनेका हुन् । यार्चाको मूल्य प्रतिकिलो १५ लाख रुपैयाँ हुँदासम्म व्यापार गरें, उनले भने, कहिले बिक्री नहुने, बिक्री भए पनि उनीहरूले भनेकै मूल्यमा यार्चा बेच्नुपर्ने, घाटा लाग्न थालेपछि जडीबुटी व्यवसाय छोडेर अहिले कृषि फार्म चलाइरहेको छु ।जुम्लाकै अर्का जडीबुटी व्यवसायी मीनबहादुर कठायतले पनि ५ वर्षयता यार्चा संकलन गर्न छाडेका छन् । पाटनमा दुःख गरेर सरकारलाई चर्को कर तिरेर गयो, स्थानीयले भनेकै मूल्यमा किरा किन्यो, उनले भने, पछि बिक्री गर्दा चिनियाँ बजारमा निर्भर हुनुपर्ने । उनले कर्णालीका अरु जडीबुटी खरिदबिक्रीको काम जारी राखे पनि बर्सेनि घाटा भएपछि यार्चाको व्यापार छाडेका हुन् । ७ वर्षअघि ११ लाख रुपैयाँ प्रतिकिलोमा यार्चा किनेर ९ लाख रुपैयाँमा चिनियाँ व्यापारीलाई बेच्नुपरेको उनको गुनासो छ । कर्णालीका हिमाली जिल्ला डोल्पा, मुगु र जुम्लाका झन्डै ५० पाटनमा यार्चागुम्बा पाइन्छ । यसका लागि यस वर्ष झन्डै ६१ हजार संकलक विभिन्न पाटनमा गएको प्रदेश सरकारको उद्योग, पर्यटन, वन तथा वातावरण मन्त्रालयको तथ्यांक छ । यस वर्ष जेठ पहिलो साताबाट सुरु भएको यार्चा संकलनको काम साउन पहिलो सातासम्म जारी हुने मन्त्रालयका सूचना अधिकारी निरज श्रेष्ठले जनाए । तर यार्चा अर्थतन्त्र चिनियाँ मागमा निर्भर छ । सरकारी पहल नहुँदा यार्चासहित धेरैजसो जडीबुटी अवैध रूपमा चीन निर्यात भइरहेको व्यवसायी भण्डारीले दाबी गरे । सीमा क्षेत्र र काठमाडौंमा बस्दै आएका चीनका व्यापारीले यार्चा किनेर आफ्नो देश लैजान्छन्, उनले भने, चीनका सबै सामग्री निर्बाध रूपले नेपाल आउँछन् । तर हाम्रो परराष्ट्र मन्त्रालयले कूटनीतिक पहल नगर्दा सबै जडीबुटीको कालोबजारी भइरहेको छ ।चिनियाँ व्यापारीले निर्धारण गरेकै मूल्यमा यार्चा बेच्नुपर्ने बाध्यता रहेको भण्डारीले बताए । सुरुमा राम्रो माग छ, यार्चा संकलन गर भनेर पाटनमा पठाउँछन्, उनले भने, पछि विभिन्न बहाना बनाएर मूल्य घटाउँछन् । लगातार २ वर्ष घाटा बेहोरेपछि जडीबुटी व्यवसाय नै छाडेको उनको भनाइ छ ८ वर्षअघि ११ लाखमा संकलन गरेको यार्चा ९ लाखमा बिक्री गर्नुपर्यो, उनले भने, त्यसको पछिल्लो वर्ष १४ लाखमा खरिद गरेको यार्चा ११ लाखमा बेचें । सरकारले चीनसँगको यार्चा व्यापारलाई वैध गरे मात्र संकलक र व्यापारीले राम्रो मूल्य पाउने उनको भनाइ छ । अहिले नेपालका सबै व्यापारीले जोखिम मोलेर चिनियाँ बजारमा यार्चा पुर्याइरहेका छन् । डोल्पाका जडीबुटी व्यवसायी अर्जुन बुढाका अनुसार चीनमा अहिले प्रतिकिलो ४० लाख रुपैयाँमा यार्चाको किनबेच भइरहेको छ । तर हामीलाई भने चिनियाँ व्यापारीले १८ लाखभन्दा बढी कहिल्यै दिएका छैनन्, उनले भने, हाम्रो उत्पादनमा उनीहरूको रेट हुन्छ, सरकारले नै मूल्य तोक्न सके संकलक र व्यवसायी दुवैलाई फाइदा हुन्थ्यो । सरकारले कि नेपालमै यार्चाको खपत गर्नुपर्ने कि त अन्तर्राष्ट्रिय बजारका लागि बाटो खोलिदिनुपर्ने उनको भनाइ छ । चीनले नेपालबाट लिएको झन्डै ७५ प्रतिशत यार्चा युरोपलगायत विश्व बजारमा पठाउने उनले बताए । चिनियाँ व्यापारी हाम्रो उत्पादन बेचेर मोटाएका मोटायै छन्, उनले भने, हामीले भने घाटा लागेर व्यवसाय नै छाड्नुपर्ने बाध्यता भएको छ ।मुगुको मुगमकार्मारोङ गाउँपालिकाका १३ वटा पाटनमा यार्चा पाइन्छ । जिल्ला वन कार्यालयका अनुसार ती पाटनमा झण्डै ११ हजार स्थानीय यार्चा संकलनका लागि गएका छन् । तर ठूला व्यापारी नआएपछि संकलकले स्थानीय व्यापारीलाई प्रतिगोटा ३ सय रुपैयाँमा बेचिरहेका छन् । ३ वर्षअघि पाटनमै प्रतिगोटा ८ सयदेखि १ हजार रुपैयाँमा बिक्री भएको थियो । तर प्रतिगोटा ३ सयका दरले किन्दा पनि प्रतिकिलो १३ लाख ५० हजार मूल्य परेको मुगुमकार्मारोङ गाउँपालिका२ का व्यापारी कार्मा तामाङले बताए । हामीले यहाँ महँगोमा किनेर के गर्ने ? उनले भने, चिनियाँ व्यापारीले ह्वात्तै मूल्य घटाइदिन्छन्, केही सडेर र सुकेर पनि जान्छ । एक किलोमा ४ हजारदेखि ४ हजार ५ सय यार्चा हुन्छ । व्यापारीहरूले स्थानीयबाट संकलन गरेको यार्चा मुगुचीन सीमास्थित ह्याजिममारमा लाग्ने अस्थायी हाटबजारमा साउनको दोस्रो साता बिक्री गर्ने गरेका छन् । यार्चा किन्ने जिल्ला बाहिरका व्यापारी कोही पनि नआएकाले पनि यार्चाको मूल्य बढ्न नसकेको तामाङले जानकारी दिए ।अहिलेसम्म संकलन गरेको १ सय ५० गोटा यार्चा ३ सय रुपैयाँ प्रतिगोटामा बिक्री गरेको किम्रिगाउँका उर्गिन तामाङले बताए । बाहिरका व्यापारी कोही आएका छैनन, यहीका व्यापारीले जति भने त्यति मूल्यमै बेचिरहेका छौं, उनले भने, पछि बिक्री नहुने र ढुसी लाग्ने डरले बार्गेनिङ नगरी बिक्री गरिरहेका छौं । यार्चाको भाउ घट्दा यो वर्ष धेरै कमाइ नहुने देखिएको छ । उनी यार्चा संकलनका लागि झन्डै ४० हजार रुपैयाँको खाद्यान्न, लत्ताकपडा, औषधि र अन्य बन्दोबस्तीका सामान किनेर २ दिन पैदल हिँडेर कोइकी पाटन पुगेका हुन् । अहिले पैसा लुटिने र यार्चा चोरी हुने डरले बाहिरका व्यापारीहरू पाटनमा नआएको उनको भनाइ छ । ०५२ देखि ०५५ सालसम्म मुगुमा प्रतिगोटा ५ रुपैयाँमा यार्चा बिक्री हुन्थ्यो । ५५ सालमै प्रतिकिलो २३ हजार रुपैयाँमै यार्चा बिक्री भएको मुगुमकार्मारोङ गाउँपालिका अध्यक्ष छिरिङक्याप्ने लामाले सम्झिए । चिनियाँ व्यापारीले किन्न थालेपछि ०६५ देखि यार्चाको मूल्य अकासिएको हो । पछिल्ला वर्षमा प्रतिकिलो १८ देखि २० लाख रुपैयाँमा यार्चा किनबेच भइरहेको छ । चीनले पछिल्लो समय नाकामा कडाइ गरेपछि जिल्लाका व्यापारीहरूले काठमाडौं र भारतको नयाँदिल्ली पुर्याएर यार्चा बिक्री गर्ने गरेको उनले जानकारी दिए । अहिले तिब्बतमा यार्चा बिक्री गर्न गाह्रो हुन थालेको किम्रिगाउँका यार्चा व्यापारी फोञ्जोक तामाङले बताए । वन कार्यालयबाट निकासी पुर्जी काटेर जहाजमार्फत काठमाडौं पुर्याएर यार्चा बिक्री गर्नुपर्ने बाध्यता छ, उनले भने, सुरुमा एउटा भाउ भनेका चिनियाँ व्यापारीले पछि भाउ घटाउँछन्, घाटा खाएर बेच्नुभन्दा दिल्ली पुर्याएर पनि यार्चा बेच्नुपर्ने बाध्यता छ । तिब्बती व्यापारी असुरक्षा बढेपछि सीमा क्षेत्रमा पनि आउन छाडेको उनको भनाइ छ । मुगुतिब्बत सीमास्थित ह्याजिममार हरेक वर्ष साउन १५ देखि ३० गतेसम्म अस्थायी हाटबजार लाग्ने गरेको छ । उक्त हाटबजारमा पनि यार्चा बिक्री हुने गरेको छ । तर त्यहाँ राम्रो भाउ नपाइने भएपछि काठमाडौं र नयाँ दिल्लीसम्म यार्चा पुर्याउनुपर्ने बाध्यता रहेको उनले गुनासो गरे । कोरोना महामारीका कारण ३ वर्षदेखि बन्द भएको तिब्बती हाटबजार यसपल्ट भने लाग्नेनलाग्ने निश्चित नभएको गाउँपालिका अध्यक्ष लामाले बताए । हाटबजार खुलाउन गाउँपालिकाले पहल गरिरहेको उनको भनाइ छ ।कर्णाली प्रदेश योजना आयोगका अनुसार ०६६ सालमा मुगुबाट साढे २३, जुम्लाबाट १ सय ४२ र डोल्पाबाट ६ सय ६३ किलो यार्चाबाहिर गएको थियो । त्यसपछि भने कोरोना महामारीका कारण रोकिएको यार्चा संकलनको काम यस वर्ष पुनः सुरु भएको हो । प्रदेश सरकारको उद्योग, पर्यटन, वन तथा वातावरण मन्त्रालयले यार्चालगायत जडीबुटीको व्यवस्थापनका लागि प्रदेश वन नियमावली बनाउँदै छ । नियमावलीका आधारमा यार्चा संकलन कार्यविधि बनाइने मन्त्रालयका सचिव मोहनदेव जोशीले जानकारी दिए । अहिले स्थानीय तहमार्फत संकलकलाई पाटनमा प्रवेश दिइएको छ भने डिभिजन वन कार्यालयमार्फत ३० हजार रुपैयाँ प्रतिकिलो राजस्व तोकिएको उनको भनाइ छ । कार्यविधि बनेपछि व्यवस्थापनका लागि डिभिजन वन कार्यालयमार्फत विभिन्न योजना कार्यान्वयनमा लगिनेछ, उनले भने, त्यसअघि प्रदेश वन नियमावली बनाउन आवश्यक तयारी गरिरहेका छौं ।"
थप दुई न्यायाधीश पदमुक्त हुँदै,"काठमाडौं (कास) न्यायपरिषद्ले उच्च र जिल्ला अदालतका एकएक जना न्यायाधीशलाई पदमुक्त गर्न प्रधानन्यायाधीशसमक्ष सिफारिस गरेको छ । योसँगै एक सातामा तीन जना न्यायाधीश बर्खास्तीमा पर्नेछन् । न्यायपरिषद्ले उच्च अदालत सुर्खेतको जुम्ला इजलासका नसरुल्लाह अन्सारी र बर्दिया जिल्ला अदालतका न्यायाधीश लोकजंग शाहलाई पदमुक्त गर्न सिफारिस गरेको हो । खराब आचरण र कार्यक्षमताको अभाव पाइएपछि पदमुक्त गर्न कायममुकायम प्रधानन्यायाधीश दीपककुमार कार्कीसमक्ष सिफारिस गरिएको परिषद्का प्रवक्ता मानबहादुर कार्कीले जानकारी दिए । परिषद्को सिफारिसअनुसार कामु प्रधानन्यायाधीश कार्कीले उनीहरू दुवै जनालाई आइतबार पदमुक्त गर्नेछन् । नवलपरासीका अन्सारी २०७३ पुस २९ मा सिधै उच्च अदालतको न्यायाधीश नियुक्त भएका थिए । रुकुमका शाह २०४३ साउन २६ मा न्याय सेवा प्रवेश गरेर २०६६ भदौ २३ मा जिल्ला न्यायाधीश नियुक्त भएका थिए । करिब १३ वर्षदेखि एउटै पदमा रहेका शाह हालका जिल्ला न्यायाधीशहरूमा पुरानामध्येका हुन् । परिषद्ले उच्च अदालत तुलसीपुरकी न्यायाधीश बबिता उप्रेतीलाई सचेत गराउने पनि निर्णय गरेको छ । उनले गरेका फैसला अध्ययनपछि कार्यक्षमताको अभावमा उनलाई सचेत गराउने निर्णय गरिएको प्रवक्ता कार्कीले बताए । काठमाडौंकी उप्रेती पनि अन्सारीसँगै एकै दिन अर्थात् २०७३ पुस २९ मा सिधै उच्च अदालतको न्यायाधीश नियुक्त भएकी थिइन् । परिषद्ले अघिल्लो साता उच्च अदालत तुलसीपुरको बुटवल इजलासकी न्यायाधीश रेणुका साहलाई बर्खास्त गरेको थियो । धनुषाकी साहले योग्यता ढाँटेर नियुक्ति लिएको भन्दै असार २४ मा उनलाई बर्खास्त गर्ने निर्णय गरेको थियो । १० वर्ष निरन्तर वकालत गरेको वा कानुनको क्षेत्रमा काम गरेको व्यक्तिका रूपमा नियुक्त भएकी उनले २० वर्ष सीटीईभीटीमा सामान्य प्रशासन सेवाको जागिरे भएर बिताएकी थिइन् । उनी पूर्वप्रधानन्यायाधीश रामकुमारप्रसाद साहकी छोरी हुन् । खराब आचरण र आचारसंहिता उल्लंघनलगायतमा जिल्ला अदालतहरूका थप चार न्यायाधीशमाथि न्यायपरिषद्ले छानबिन गरिरहेको छ । न्यायपरिषद् स्रोतका अनुसार काठमाडौं जिल्ला अदालतका न्यायाधीशहरू अम्बिकाप्रसाद निरौला, सूर्य अधिकारी, अछामका नवीन जोशी र रामेछापका बद्री ओलीलाई सर्वोच्च अदालतमा काजमा हाजिर गराएर उनीहरूका फैसलामाथि छानबिन भइरहेको छ ।"
"उपयोग छैन, बर्सेनि करोडौं खर्च","(काठमाडौं)  सरकारले काभ्रेको पनौतीमा सुरक्षण मुद्रण केन्द्र स्थापनाका लागि वर्षौंदेखि करोडौं रकम खर्च गर्दै आए पनि त्यसको सदुपयोग भएको छैन । राहदानी, हुलाक टिकट, चेकबुक, बैंक नोट, स्मार्ट कार्डलगायत छपाइका लागि २०७९८० भित्र ६ वटा मेसिनसहितका सबै संरचना तयार गरिसक्नुपर्नेमा हालसम्म दुईवटा मेसिन मात्रै जडान गरिएको छ । करोडौं रकम खर्चिएर अघिल्लै वर्ष जडान गरिएका ती मेसिन पनि प्रयोगविहीन छन् ।केन्द्रमा बर्सेनि सरकारी कोषको राजस्व अन्धाधुन्ध रूपमा खर्च भइरहे पनि अधिकांश काम अपूरै रहेको र बनेका संरचना उपयोग हुन नसकेको महालेखा परीक्षकको कार्यालयले औंल्याएको छ । तीन वर्षभित्र बनाइसक्ने गरी ०७७ बाट काम सुरु भएको केन्द्रका लागि कुल २३ अर्ब ५५ करोड ५४ लाख लागत अनुमान गरिएकामा हालसम्म २ अर्ब २५ करोड रुपैयाँ खर्च भएको छ । आव २०७९८० भित्र काम सक्न केन्द्रमा कम्तीमा चारवटा मेसिन थप्नुपर्ने हुन्छ । त्यसका लागि करिब ४ अर्ब रुपैयाँ आवश्यक पर्छ तर सरकारले डेढ अर्ब रुपैयाँ मात्रै बजेट विनियोजन गरिएको छ । २०७८०७९ का लागि १ अर्ब ५० करोड बजेट छुट्याइएकामा करिब ९८ करोड ४१ रुपैयाँ खर्च भएको छ । २०७७०७८ मा १ अर्ब ६३ करोड ७८ लाख खर्च गरेर केही संरचना निर्माण र उपकरण जडान गरे पनि उपयोग हुन सकेको छैन, प्रतिवेदनमा भनिएको छ । सञ्चार तथा सूचना प्रविधि मन्त्रालय स्रोतका अनुसार केन्द्रमा जडान गरिएका दुईवटा मेसिन सञ्चालनमा आएका छैनन् । तीन मेसिन चलाउने प्राविधिक नभएकाले सञ्चालन गर्न नसकिएको मन्त्रालय स्रोतले जनाएको छ । केपी ओली नेतृत्वको सरकारका बेला तत्कालीन सञ्चार तथा सूचना प्रविधिमन्त्री गोकुल बाँस्कोटाले उपकरण आयातकर्ताको एजेन्टसँग ७० करोड कमिसन मागेको सन्दर्भ जोडिएको उक्त केन्द्रको खर्चको पारदर्शितामाथि पनि महालेखाले प्रश्न उठाएको छ । सक्युरिटी प्रेस खरिदमा अनियमितताको आशंका गर्दै प्रतिनिधिसभाको सार्वजनिक लेखा समितिले अनुसन्धान गरी तत्कालीन निर्देशक विकल पौडेललगायतलाई कारबाहीका लागि अख्तियारलाई लेखी पठाएको थियो । तत्कालीन प्रतिपक्षी कांगेस र माओवादीले केन्द्रका कार्यकारी निर्देशक विकल पौडेलले सेक्युरिटी प्रेस खरिदमा सेटिङ गरेको आरोप लगाएका थिए । पूर्वसञ्चारमन्त्री बाँस्कोटासँग पौडेलको साँठगाँठ रहेको भन्दै उनीसँग लेखा समितिले बयान लिएको थियो । तर, प्रधानमन्त्री शेरबहादुर देउवा नेतृत्वको सरकारले पनि दुई महिनाअघि पौडेललाई नै कार्यकारी निर्देशकमा नियुक्त गरिसकेको छ । महालेखाको ५७ औं प्रतिवेदनमा पनि सुरक्षण मुद्रण केन्द्रको गुरुयोजना नै तयार नगरी ३५ करोड ५५ लाख ६४ हजार खर्च गरेको उल्लेख गरिएको थियो । प्रतिवेदनमा पनौतीको सूचना प्रविधि पार्कको जग्गामा मुद्रण कारखाना भवन स्थापनाको संरचना तयार नगरी १ करोड ७४ लाख ७५ हजारको मेसिन खरिद गरेर मौज्दात राखेको उल्लेख गरिएको थियो । महालेखाको ५९ औं प्रतिवेदनअनुसार केन्द्रमा जडान गर्ने उपकरणको स्पेसिफिकेसन फेरिए पनि लागत रकममा हेरफेर नगरी खरिद प्रक्रिया सुरु गरेको, प्राप्त उपकरणको लागत अनुमानलाई ख्याल नगरी सिस्टम आपूर्ति तथा जडानका लागि एक आपूर्तिकर्तालाई करिब ७३ करोड भुक्तानी दिएको छ । ५९ औं प्रतिवेदनमा सुरक्षण मुद्रण कारखाना स्थापना नगरी अन्य प्रयोजनमा खर्चेको रकमको औचित्य नभएको उल्लेख गरिएको छ । सप्लाई डेलिभरी, इन्स्टलेसन एन्ड कमिसनिङ आफ हाई सेक्युरिटी डिजिटल प्रिन्ट प्रोडक्सन सिस्टम खरिद गर्ने क्रममा त्यसको स्पेसिफिकेसन परिवर्तन गरे पनि मूल्यमा भने परिवर्तन नगरिएको उल्लेख छ । तीनवटा आपूर्तिकर्तासँग दररेट मागेर स्पेसिफिक डिजिटल सेभेन कलर प्रिन्ट प्रोडक्सन सिस्टम विथ मिडिपी सेक्युरिटी सफ्वेयर एन्ड डायकटिङ मेसिनको आउटपुट रेजुलेसन स्टान्डर्स ८१२ डीपीआई एट ८ बिट कायम गरिएको थियो । तर आपूर्तिको समयमा ८१२ डीपीआई एट ८ बिटलाई संशोधन गरी ६०० बिट गरिएको थियो । पेपर रोड १० इन्चको सट्टा १०५ इन्च, पेपर रोल अधिकतम ४० इन्चको सट्टा १३५ इन्च, कन्ट्रोलर डब्लु एसजेड ८ जी ४ सर्भरको सट्टा मेसिन कम्प्याटिबल सर्भर कायम गरिएको महालेखाले उल्लेख गरेको छ । स्पेसिफिकेसन गर्दा लागत इस्टिमेटमा फरक पर्ने भए पनि त्यसलाई बेवास्ता गरिएको प्रतिवेदनमा उल्लेख छ । प्रतिवेदनअनुसार केन्द्रका लागि आव २०७६२०७८ मा जेनेरेटर खरिदमा४८ करोड ७० लाख ६२ हजार, इन्धन ट्यांकी निर्माणमा १८ करोड ७७ लाख ४६ हजार, गाडी खरिदमा १ करोड ९९ लाख ४ हजार, निर्माण स्थल विकासमा ४ करोड १५ लाख ५२ हजार, कम्प्युटर प्लटर खरिदमा २ करोड ४३ लाख ५७ हजार, बिजुली तार व्यवस्थापनमा ४ करोड ७२ लाख १ हजारसमेत ८० करोड ७८ लाख २२ हजार खर्च देखिन्छ । आव २०७७२०७८ मा हाई सेक्युरिटी डिजिटल प्रिन्टर प्रोडक्ट सिस्टम २ सेट, डाय कटिङ मेसिन १, स्टोरेज ५, सर्भर २ को खरिद रकम ७२ करोड ९० लाख ७० हजार रहेको छ । त्यसैगरी १ थान सवारीसाधनका लागि ४४ लाख ३९ हजारसमेत ७३ करोड ३५ लाख ९ हजार खर्च भएको छ । तर त्यस्ता उपकरणको उपयोग नभएको महालेखाको प्रतिवेदनमा उल्लेख छ । सञ्चार मन्त्रालय स्रोतका अनुसार उपलब्ध मेसिन सञ्चारन गर्न कर्मचारी, कागज, मसीलगायतका व्यवस्थापन हुन सकेको छैन । कम्प्युटर सफ्टवेयर उत्पादन, विकास, प्रवर्द्धन र निर्यातका लागि सुविधा उपलब्ध गराउने सफ्टवेयरसम्बन्धी दक्ष जनशक्ति एवं विशेषज्ञ तयार गने, सूचना प्रविधिको क्षेत्रमा वैदेशिक लगानी आकर्षित गर्ने, लगानीकर्तालाई साइबर सेवा उपलब्ध गराउने, सूचना प्रविधिको क्षेत्रमा आवश्यक अनुसन्धनका लागि सुविधा उपलब्ध गराउने उद्देश्यले पनौतीमा २ सय ३३ रोपनी क्षेत्रफलमा नेपालको पहिलो सूचना प्रविधि पार्क निर्माण गरेको थियो । करिब २७ करोडको लागिमा सन् २००४ मा निर्माण सम्पन्न भएको उक्त पार्कलाई सरकारले २०७५ चैत २९ मा सुरक्षण मुद्रणको कार्य गर्न मुद्रण विभागको रूपमा काम गर्दै आएको हो । अन्य प्रयोजनमा प्रयोग गर्न नहुने सुझाव प्रतिवेदनमा दिइएको छ । प्रतिवेदनमा भनिएको छ, सूचना प्रविधिका लागि तयार गरिएको संरचना अन्य प्रयोजनमा प्रयोग गर्नु उपयुक्त हुँदैन । सरकारी नीति, ऐन, नियम, सन्धिसम्झौता, राजपत्रलगायतका दस्ताबेज छपाइका लागि २०४९ सालमा स्थापना गरिएको मुद्रण विभागलाई सक्षम र उपयोगी बनाउन प्रयास नगरिएको प्रतिवेदनले औंल्याएको छ । मुद्रण विभागको २०७६२०७७ को राजस्व रकम १ करोड ७३ लाख ७९ हजार प्राप्त भएकामा २०७७२०७८ मा ६०ं ६५ प्रतिशत कमी भई ६८ लाख ३९ हजार मात्र प्राप्त हुनु व्यावसायिक योजनाको अभावमा भएको महालेखाले उल्लेख गरेको छ । सरकारले २०६९ साउनमा तयार गरेको छपाइ तथा ब्यान्डिङ दस्तुरमा परिवर्तन नगरिएको भन्दै महालेखाले व्यावसायिक योजना नबनाउँदा विभाग व्यावसायिक बन्न नसकेको ठहर गरेको छ । व्यावसायिक योजनाको अभावमा विभागको मेसिन, जनशक्ति र उपकरणको सदुपोग नगरेको प्रतिवेदनमा उल्लेख छ । त्यसैगरी महालेखाले २०७२२०७३ देखि २०७६२०७७ सम्मको राजस्व बक्यौता रकमसमेत उल्लेख नभएको जनाएको छ ।"
दाहालको भ्रमणलाई दिल्लीको 'महत्त्व,"ॅसम्बन्धलाई समस्यामुक्त बनाऔंफाउन्डेसन फर पब्लिक अवारनेस एन्ड पोलिसी संस्थाले शनिबार आयोजना गरेको भारतनेपाल सम्बन्ध विषयक कार्यक्रममा दाहालले सन् १९५० को सन्धि, सीमा विवाद र ईपीजी प्रतिवेदनसँग सम्बन्धित विषय कूटनीतिक पहल र संवादबाट समाधान गर्नुपर्ने बताएका छन् । सद्भाव, विश्वास, समझदारी, समानता, पारस्परिक सम्मान र लाभको सम्बन्धलाई दुवै देशले निरन्तरता दिनुपर्ने उनको भनाइ छ ।इतिहासले केही मुद्दा बाँकी छाडेको छ, जसलाई राम्ररी सम्बोधन गर्न आवश्यक छ, उनले भने, सन् १९५० को सन्धि, सीमा विवाद र ईपीजी प्रतिवेदनसँग सम्बन्धित विषय कूटनीतिक पहल र संवादबाट समाधान गर्नुपर्छ । उनले यस वर्ष नेपालभारतबीचको द्विपक्षीय सम्बन्धको औपचारिकताको ७५ औं वार्षिकोत्सव मनाउने क्रममा सम्बन्धलाई थप गतिशील र नयाँ उचाइमा पुर्याउने दिशामा काम गर्नुपर्ने उल्लेख गरे । उनले आगामी ७५ वर्ष ऊर्जा, पर्यटन, संस्कृति, वाणिज्य र कनेक्टिभिटीलगायत क्षेत्रमा अझ बलियो र ठूला सहयोग आदानप्रदानको आशा गर्न सकिने बताए ।भाजपाको विदेश विभाग प्रमुख चौथाइवाले अध्यक्ष रहेको एफप्याप संस्थाले सुष्मा स्वराज भवनमा आयोजना गरेको कार्यक्रममा दाहालले आफ्नो भाषणको प्रारम्भमै सुष्मासँगको आफ्नो सम्बन्धलाई स्मरण गरेका थिए । उनले आफूहरू सहभागी रहेको शेरबहादुर देउवा नेतृत्वको गठबन्धनको सरकारले भारतसँगको सम्बन्धलाई विशेष महत्त्व दिएको बताएका थिए । मित्रवत् छिमेकीका रूपमा हामी दुई देश एकअर्काको चासो र संवेदनशीलताप्रति सचेत छौं, उनले भने, हामी आफ्नो भूमि छिमेकीविरुद्ध प्रयोग हुन दिनेछैनौं र छिमेकीबाट पनि त्यस्तै अपेक्षा राख्छौं ।दुई महिनाभन्दा कम समयमा दुवै देशका प्रधानमन्त्रीको एकअर्का देशमा भएको भ्रमणसहितका उच्चस्तरीय राजनीतिक भ्रमणले सम्बन्धलाई थप सुदृढ बनाउने उनले भने । प्रधानमन्त्री देउवा नेतृत्वको वर्तमान गठबन्धन सरकारले भारतसँगको सम्बन्धलाई निकै महत्त्व दिएको छ, उनले भने, गठबन्धनको साझेदारका रूपमा हामी दुवै देशका जनताको जीवनस्तर उकास्न सबै सम्भावनाहरूको पूर्ण उपयोग गर्न मिलेर काम गनुपर्छ भन्ने मान्यता राख्छौं ।"
चार वर्षमा पनि बनेनन् शीतभण्डार,"(मकवानपुर)  वाग्मती प्रदेश सरकारले निर्माण सुरु गरेको सम्पूर्ण शीतभण्डार अलपत्र परेका छन् । तत्कालीन भूमि व्यवस्था, कृषि तथा सहकारी मन्त्रालयले निर्माण सुरु गरेको १० वटै शीतभण्डार अलपत्र परेका हुन् । प्रदेशले १३ वटै जिल्लामा कृषि उत्पादनलाई बेमौसममा बिक्रीवितरण गर्न भण्डारणका लागि शीतभण्डार निर्माण सुरु गरेको थियो । निर्माण कार्य प्रारम्भ भएको ४ वर्ष बितिसक्दा नौवटा पूर्णरूपमा अलपत्र र एउटा निर्माण सम्पन्न भए पनि हस्तान्तरण हुन बाँकी छ । सहकारी संस्था तथा निजी क्षेत्रसँगको साझेदारीमा मन्त्रालयले शीतभण्डार निर्माणको काम अघि बढाएको थियो । प्रदेश सरकारले सहकारी निजी सहकार्यमा कुल लागतको निश्चित प्रतिशत रकम व्यहोर्ने गरी शीतभण्डार निर्माणको सम्झौता गरेको हो । कृषि तथा पशुपन्छी विकास मन्त्रालयका प्रवक्ता झलकनाथ कँडेलका अनुसार सरकारले ९७ करोड ८३ लाख ६३ हजार रुपैयाँ लागतमा प्रदेशका १० वटा शीतभण्डार निर्माण सुरु गरेको हो । मन्त्रालयले १० वटै शीतभण्डार निर्माणबापत् ६५ करोड ४८ लाख ६० हजार रुपैयाँ निर्माण कम्पनीलाई भुक्तानी दिइसकेको छ । चितवनको खैरहनी६, धादिङको बेनीघाट रोराङ्ग७, रसुवाको कालिका२, सिन्धुलीको सुनकोसी५, सिन्धुपाल्चोकको लिसंखुपाखर७ र इन्द्रावती, दोलखाको जिरी५, रामेछापको मन्थली, नुवाकोटको विदुर५ र बेलकोटगढी१० मा शीतभण्डार निर्माणाधीन अवस्थामा छ । प्रदेशले २०७५ सालमा शीतभण्डार निर्माणका लागि डीपीआर तयार पारेर ठेक्का आह्वान गरेको थियो । ठेक्का आह्वान गरेको करिब ६ महिनापछि प्रदेश सरकारले शीतभण्डार निर्माणको शिलान्यास गरेको थियो । प्रदेश सरकारले अधिकांश शीतभण्डारको निर्माणका लागि २ वर्षको समय अवधि दिएर ठेक्का सम्झौता गरेको थियो । सम्झौताअनुसार २०७८ मा नै हस्तान्तरण हुनुपर्ने थियो । मन्त्रालयले नुवाकोटको विदुर५ र बेलकोटगढी१० मा ५ हजार मेट्रिक टन क्षमताका शीतभण्डार निर्माणका लागि ५० प्रतिशत र साझेदार संस्था र निजी कम्पनीको ५० प्रतिशत लगानी गर्ने गरी ठेक्का सम्झौता गरेको थियो । विदुरमा कुल १९ करोड ८५ लाख ८१ हजार रुपैयाँ र बेलकोटगढीमा २० करोड ३९ लाख ६८ हजार रुपैयाँ लागतमा शीतभण्डार निर्माण ठेक्का सम्झौता भएको थियो । हालसम्म दुवै अधुरा छन् । दुवै शीतभण्डारको ६० प्रतिशत मात्र भौतिक प्रगति रहेको मन्त्रालयले जनाएको छ । हालसम्म बेलकोटगढीमा मन्त्रालयले १० करोड ८१ लाख ८६ हजार रुपैयाँ र विदुरमा १० करोड १७ लाख ३२ हजार रुपैयाँ भुक्तानी गरिसकेको छ । मन्त्रालयका अनुसार खैरहनी६ मा साना किसान कृषि सहकारी संस्थासँगको साझेदारीमा २०७५ साल चैत १३ मा शीतभण्डार निर्माण सम्झौता गरेर काम सुरु गरेकोमा हालसम्म करिब ९५ प्रतिशत सम्पन्न भएको छ । १५ सय मेट्रिक टन क्षमताको यस शीतभण्डार निर्माणका लागि १२ करोड ९४ लाख रुपैयाँ लागतमा ठेक्का सम्झौता गरेको थियो । हालसम्म ११ करोड ५२ लाख रुपैयाँ भुक्तानी भइसकेको छ । बेनीघाट रोराङमा १५ सय मेट्रिक टन क्षमताको शीतभण्डार निर्माणका लागि कृषक सुधार फलफूल तथा तरकारी सहकारी संस्थासँग साझेदारी भएको छ । मन्त्रालयले १२ करोड ८३ लाख ७० हजार रुपैयाँ लागतमा सम्झौता गरेकोमा हालसम्म १० करोड ९८ लाख ६४ हजार रुपैयाँ भुक्तानी दिएको छ । हालसम्म ९५ प्रतिशत काम सकिएको दाबी गरिएको छ । सिन्धुपाल्चोककै इन्द्रावतीमा पोखरे साना किसान कृषि सहकारी संस्था लिमिटेडसँगको साझेदारीमा ५ सय मेट्रिक टन क्षमताको शीतभण्डार निर्माण गर्न ५ करोड ३५ लाख ४९ हजार रुपैयाँ लागतमा ठेक्का सम्झौता भएको हो । हालसम्म ७० प्रतिशत मात्र भौतिक संरचना निर्माण भएको र करिब ४ करोड ८९ लाख रुपैयाँ भुक्तानी भएको छ । रामेछापको मन्थली५०० मेट्रिक टन क्षमताको शीतभण्डार निर्माणका लागि कुल ५ करोड ३० लाख ९५ हजार रुपैयाँमा ठेक्का सम्झौता भएको थियो । हालसम्म यस शीतभण्डारको ७० प्रतिशत भौतिक प्रगति भएको र ४ करोड ८२ लाख ३८ हजार रुपैयाँ भुक्तानी मन्त्रालयले गरेको छ । सिन्धुलीको सुनकोसी५ मा मुकुटेश्वर बहुउद्देश्यीय कृषि सहकारी संस्था लिमिटेडसँगको साझेदारीमा ५ सय मेट्रिकटन क्षमताको शीतभण्डार निर्माण कार्य ९० प्रतिशत सम्पन्न भएको छ । शीतभण्डारको प्राविधिक काम अझै बाँकी छ । मन्त्रालयले कुल ५ करोड ३० लाख ८० हजार रुपैयाँ लागतमा ठेक्का सम्झौता भएकोमा ४ करोड ७९ लाख ९७ हजार रुपैयाँ भुक्तानी दिएको छ । सिन्धुपाल्चोकको लिसंखुपाखर७ मा गोल्मुथान कृषि सहकारीसँगको साझेदारीमा शीतभण्डार निर्माणको ठेक्का सम्झौता भएको थियो । ५ सय मेट्रिक टन क्षमताको शीतभण्डार निर्माणका लागि कुल ५ करोड ३५ लाख रुपैयाँ लागतमा ठेक्का सम्झौता भएर निर्माण कार्य सुरु भएको थियो । हालसम्म ४५ प्रतिशत काम सकिएको र २ करोड ८ लाख ८७ हजार रुपैयाँ भुक्तानी भएको मन्त्रालयले जनाएको छ । दोलखाको जिरी नगरपालिका र जिरी कृषि सहकारी संस्थासँगको साझेदारीमा ५ करोड ३७ लाख रुपैया लागतमा ५ सय मेट्रिक टन क्षमताको शीतभण्डार निर्माण सुरु भए पनि हालसम्म ५० प्रतिशत मात्र काम सकिएको छ । २ करोड १९ लाख रुपैयाँ निर्माण कम्पनीलाई भुक्तानी गरिएको मन्त्रालयले जनाएको छ । रसुवाको कालिका गाउँपालिकामा साना किसान कृषि सहकारी संस्था लिमिटेडसँगको साझेदारीमा ३ सय मेट्रिक टन क्षमताको शीतभण्डार निर्माणको काम अझै जारी छ । ३ करोड ७० लाख रुपैयाँ लागतमा निर्माण सम्झौता भएको शीतभण्डारको भौतिक संरचना निर्माणको काम सकिए पनि मेसिन जडान बाँकी नै छ । मन्त्रायलले हालसम्म ३ करोड १८ लाख ६७ हजार रुपैयाँ भुक्तानी भएको जनाएको छ ।"
फरार पक्राउ गर्न विशेष अभियान,"(चितवन)  बैंकिङ कसुर, वैदेशिक रोजगारका नाममा ठगी र किर्ते राहदानी मुद्दामा अदालतले दुई वर्ष कैद र २ करोड ६७ लाख ७४ हजार रुपैयाँ जरिवाना सजाय हुने फैसला गरे पनि गोपालप्रसाद ढुंगेल पक्राउ परेका थिएनन् । अदालतले उनलाई ०७७ चैतमा यो सजाय सुनाएको थियो । चितवन जिल्ला अदालत र प्रहरीको विशेष टोलीले ढुंगेललाई ०७८ कात्तिकमा रत्ननगर जिरौनाबाट समात्यो । िकर्तव्य ज्यान मुद्दामा मतियार ठहर भई १० वर्ष कैद सजाय भएका पर्साको पकाहा मैनपुर गाउँपालिका२ का रामबहादुर सहनी मलाहा पनि फरार थिए । ०७५ चैतमा अदालतले उनलाई सजाय तोकेको थियो । ०७८ साउन १२ मा उनी भरतपुर चौबिसकोठीमा पक्राउ परे ।सजाय पाए पनि कैद र जरिवाना भुक्तान नगर्नेको सूची निकै लामो छ । फरारहरूबाट करोडौं रुपैयाँ जरिवाना र सयौं वर्ष कैद भुक्तान गर्न बाँकी रहेकाले त्यसलाई घटाउन अदालतले विशेष अभियान नै चलाउन थालेको छ । प्रहरीसहितको टोलीले फरारहरूको खोजतलास गर्दै आएको छ । माथिका दुई घटना विशेष अभियानअन्तर्गत चितवनमा पक्राउ परेकामध्ये सबैभन्दा धेरै जरिवाना र कैद तोकिएका दोषीहरू हुन् । यो पुरानो समस्या हो । यसलाई कम गर्दै निर्मूल पार्ने अभियानमा छौं, चितवन जिल्ला अदालतका तहसिलदार पुरुषोत्तम पौडेलले भने ।उनका अनुसार चितवन अदालतले सजाय तोकेकामध्ये हालसम्म १७ करोड २३ लाख ४६ हजार १ सय १९ रुपैयाँ जरिवाना असुल गर्न र २ हजार ६ सय ५६ वर्ष कैद सजाय भुक्तान गराउन बाँकी छ । यो ०४५ सालयता भुक्तान हुन बाँकी रहेको कैद र जरिवाना हो । त्यसैले अदालतले विशेष अभियान नै चलाएर यसबारे स्थानीय तहहरूलाई फरारहरूबारेको विवरण पठाउने गरेको छ । कैद र जरिवाना भुक्तान हुन बाँकी रहेकाको विवरण स्थानीय तहमा पनि पठाउने गरेका छौं । सिफारिस लिन आउनेमध्ये कोही कसैले भुक्तान गर्न बाँकी रहेछ भने सिफारिसलगायत सेवा लिन पाउँदैनन्, उनले भने ।अदालतले ०७६ सालबाट विवरणहरू स्थानीय तहमा पठाउन सुरु गरेको हो । हालसम्म यो कार्यबाट कैद तथा जरिवाना असुलीमा त्यत्ति ठूलो प्रगति भने भएको छैन । हामीले पठाएको विवरण वडा तहसम्म गयो, गएन जानकारी छैन तर अब वडावडाको विवरण तयार गरेर पालिकाहरूलाई दिनेछौं र वडा तहसम्मै पठाउन भन्नेछौं, उनले भने ।कालिका नगरप्रमुख विनोद रेग्मी यसअघि वडा६ का अध्यक्ष थिए । आफू वडाध्यक्ष हुँदा वडामा त्यस्तो विवरण आएको उनले बताए । विवरण भिडाउँदा सेवा लिन आउने व्यक्तिहरूले सजायस्वरूप पाएको जरिवाना नतिरेको भेटियो । हामीले तिर्न लगायौं । त्यो त्यत्ति ठूलो जरिवाना त थिएन । अरू ठूला सजाय भएकाहरू सेवा लिन आएका भने छैनन्, उनले भने । यस कार्यमा नगरले अदालतलाई सहयोग जारी राख्ने उनले प्रतिबद्धता जनाए ।चितवन अदालतले अभियानअन्तर्गत फरार रहेकामध्ये आव ०७६७७ मा १४ जनालाई समातेको थियो । उनीहरूबाट एक वर्ष एक महिना २१ दिन कैद र ८३ हजार २ सय ५२ रुपैयाँ जरिवाना असुल पनि भएको थियो । गत आर्थिक वर्षमा ४ सय ६१ जना समातिएका थिए । उनीहरूबाट ३५ वर्ष १ महिना ७ दिनको कैद भुक्तान र ६ करोड ८० लाख ६१ हजार ३ सय ९१ रुपैयाँ जरिवाना असुल भएको थियो । चालु आवमा हालसम्म २ सय ८३ जना पक्राउ परेका छन् । तर, कैद समय भने अहिलेसम्मकै सर्वाधिक ८९ वर्ष ३ महिना ५ दिन फर्छ्योट भएको छ । उनीहरूबाट २ करोड २८ लाख ९४ हजार ८ सय १३ रुपैयाँ असुल भएको छ ।मुद्दा दायर हुँदा नै फरार रहेकाहरू र मुद्दा दायर भएपछि थुनछेक बहस हुँदा धरौटीमा रिहा गरी मुद्दा प्रक्रिया अगाडि बढाउने आदेशका कारण जेल नपरेका तर मुद्दा फैसला हुँदा कैद र जरिवाना ठहर भएकाहरूबाट सजाय भुक्तान गर्न गाह्रो भएको अदालतको भनाइ छ । प्रहरीबाट लुक्दै हिँड्नेहरूलाई खोज्न अदालतसमेत सामेल भएको छ । यो अभियानमा स्थानीय तह पनि मिसिएका कारण कैद र जरिवाना असुलीमा प्रगति हुने आशा न्याय सेवामा लाग्नेहरूको छ ।"
प्रश्नपत्रमा लापरबाही गर्नेलाई त्रिविको संरक्षण,"(काठमाडौं)  प्रश्नपत्र निर्माणमा लापरबाही गर्नेहरूलाई छानबिन र कारबाहीको नाममा त्रिभुवन विश्वविद्यालयले ढाकछोप र संरक्षण गरेको छ । निजी कलेजको प्रश्नपत्र त्रिविको परीक्षामा हुबहु सोध्ने, एक विषयको परीक्षामा अर्कै विषयको प्रश्नपत्र बनाउने र अघिल्लो वर्षकै प्रश्न सोध्ने सात अध्यापकलाई कारबाही गरेको कार्यकारी परिषद्ले जनाएको छ । तर उनीहरूको नाम गोप्य राखेर त्रिविका पदाधिकारीले संरक्षण गरेको प्राध्यापकहरूले गुनासो गरेका छन् । त्रिवि स्रोतका अनुसार कारबाहीमा पर्नेमध्ये ५ जना आंशिक प्राध्यापक हुन् । दुई स्थायी प्राध्यापकलाई सचेत मात्र गराइएको छ । प्रारम्भिक रूपमा प्रश्नपत्र तयार गर्न संलग्नहरूलाई कारबाही गरे पनि विषयगत समिति, परीक्षा समिति, डिन कार्यालयलगायत प्रश्नपत्र निर्माणमा सहभागी अन्य निकाय र त्यसका प्रतिनिधिलाई कुनै कारबाही गरिएको छैन । प्राध्यापक, सहप्राध्यापक, उपप्राध्यापकहरू हुँदाहुँदै प्रश्न निर्माण गर्ने जिम्मा किन आंशिक प्राध्यापकलाई मात्रै दिइयो ? त्रिविका एक प्राध्यापकले भने, प्रश्नपत्र निर्माणमा मिलेमतो हुने गरेको यसले पनि पुष्टि गर्छ, पदाधिकारीसमेत यसमा दोषी हुन्छन् । सानालाई कारबाही गरेको देखाएर ठूलाको गल्ती कमजोरी ढाकछोप गर्ने काम भएको उनले जनाए । त्रिविका उपकुलपति धर्मकान्त बाँस्कोटाले भने लापरबाहीमा संलग्नहरूलाई कठोर कारबाही गरिएको दाबी गरे । व्यवस्थापन संकाय बीबीएअन्तर्गत असार २२ गते सञ्चालित अर्गनाइजेसन बीएभीअर विषयको प्रश्नपत्र निर्माणकर्ता अध्यापकले मोडर्न नेपाल कलेज सोह्रखुट्टेको प्रिबोर्ड परीक्षामा सोधको प्रश्नपत्र हुबहु डिन कार्यालयमा बुझाएका थिए । कार्यालयले जाँचबिनै हुबहु सोही प्रश्नपत्र परीक्षामा सोधेको थियो । परीक्षा रद्द भएपछि डिन कार्यालयले छानबिन समिति गठन गरी ती अध्यापकलाई ३ वर्षसम्म परीक्षासँग सम्बन्धित काममा नलगाउने निर्णय गरेको थियो । कार्यकारी परिषद्ले उक्त निर्णय अनुमोदन गरेको हो । डिन डिल्लीराम शर्माले कारबाहीको सिफारिस गरेका थिए । ती अध्यापकले प्राज्ञिक मूल्यमान्यताविपरीत विद्यार्थीको भविष्यप्रति नै खेलवाड गरेकाले ३ वर्षसम्म त्रिविका कुनै पनि आंगिक क्याम्पसमा प्राध्यापन गर्न नपाउने निर्णय भएको उपकुलपति कार्यालयले जनाएको छ । कारबाहीको निर्णय कार्यान्वयन गर्न डिन कार्यालय, परीक्षा नियन्त्रण कार्यालयमा समेत पत्राचार गरिएको छ । उनी शंकरदेव क्याम्पसका आंशिक प्राध्यापकसमेत रहेको स्रोतको दाबी छ ।यस्तै, बीबीएकै नेप्लिज सोसाइटी एन्ड पोलटिक्स विषयको परीक्षामा सोसोलजी फर बिजनेससम्बन्धी प्रश्न सोध्ने अध्यापकलाई पनि कार्यकारी परिषद्ले कारबाही गरेको जनाएको छ । उनलाई पनि ३ वर्षसम्म परीक्षामा काममा संलग्न हुन र आंगिक क्याम्पसमा पठनपाठन गराउन रोक लगाइएको हो । स्रोतका अनुसार उनी हाल कुनै शिक्षण संस्थामा पठनपाठनमा आवद्ध छैनन् । डिन कार्यालयले अध्यापन नै नगराउने व्यक्तिलाई समेत प्रश्नपत्र निर्माणको जिम्मेवारी दिएको थियो । बीबीएकै नेप्लिज सोसाइटी एन्ड पोलटिक्सको प्रश्नपत्र निर्माणमा संलग्न अर्का आंशिक प्राध्यापकलाई पनि कार्यकारी परिषद्ले कारबाहीको निर्णय गरेको छ । डिन कार्यालयमा बुझाएको प्रश्नपत्र हुबहु एक पाठ्यपुस्तकमा नमुना प्रश्नपत्रका रूपमा प्रकाशित गरेको आरोपमा उनीमाथि कारबाही गरिएको हो । उनी शंकरदेव क्याम्पसमा कार्यरत आंशिक प्राध्यापक रहेको स्रोतले जनाएको छ । उनीमाथि पनि ३ वर्ष अध्यापन गराउननपाउने र परीक्षाका काममा पनि सहभागी हुन नपाउने कारबाही गरिएको हो । हुबहु प्रश्नपत्र सोधेको आरोपमा शंकरदेवकै अर्का आंशिक प्राध्यापक पनि कारबाहीमा परेका छन् । उनले प्रिबोर्डमा सोधिएको र पाठ्यपुस्तकमा प्रकाशित प्रश्न हुबहु उतार गरी सोधेकाले सचेत गराउँदै ३ वर्ष परीक्षाका गतिविधिमा सहभागी हुन नपाउने निर्णय कार्यकारी परिषद्ले गरेको हो । कार्यकारी परिषद्ले व्यवस्थापन संकायको परीक्षा सञ्चालन र व्यवस्थापनमा देखिएका समस्या तथा कमीकमजोरीको विस्तृत छानबिन गर्न प्राध्यापक भोजराज अर्यालयको संयोजकत्वमा उच्चस्तरीय समिति गठन गरेको छ । त्रिवि सूचना तथा जनसर्म्पकका महाशाखाका अनुसार उक्त समितिले परीक्षालाई थप व्यवस्थित र मर्यादित बनाउन राय सुझाव दिनेछ ।स्नाातकोत्तर तहको परीक्षामा अघिल्लो वर्षकै हुबहु प्रश्न सोध्ने दुई जना स्थायी अध्यापकलाई भने कार्यकारी परिषद्ले सचेत गराउने निर्णय मात्रै गरेको छ । उनीहरू प्रश्नपत्र निर्माणमा सहभागी विज्ञसमेत हुन् । मानविकी तथा सामाजिक शास्त्र संकायको पब्लिक इकोनोमिक्स र इन्टनेसनल पोलटिक्सको परीक्षामा गतवर्षकै प्रश्नपत्र सोधिएको थियो । गत जेठ १६ र २३ गते सञ्चालित परीक्षामा अघिल्लो वर्षको प्रश्नपत्र हुबहु दोहोरिएको हो । परीक्षा सञ्चालनमा सोधिने प्रश्नपत्र निर्माण गर्दा विगतमा सोधिने प्रश्न कुन हदसम्म दोहोर्याउन मिल्ने वा नमिल्ने भन्ने सम्बन्धमा त्रिवि ऐन, नियम, विनियम तथा परीक्षासम्बन्धी निर्देशिका कतै पनि स्पष्ट नीति निर्देशन नभएको पाइयो, त्रिवि कार्यकारी परिषद्को निर्णयमा भनिएको छ, प्रश्न निर्माणकर्ता विशेषज्ञले समेत प्रश्नपत्र निर्माण गर्दा अपनाउनुपर्ने परम्परागत एवं प्रणालीगत प्रक्रियातर्फ ध्यान नदिएका कारण गतवर्षकै प्रश्नपत्र दोहोरिन पुग्यो । आगामी दिनमा भने प्रश्नपत्र निर्माणमा प्रक्रिया पूरा नगरी हेलचेक््रयाइँ दोहोरिए त्रिवि नियमाअनुसार कारबाही गरिने चेतावनी कार्यकारी परिषद्ले दिएको छ । अघिल्लो वर्षकै हुबहु प्रश्न सोध्ने अध्यापकलाई छानबिन र कारबाही गर्नुको सट्टा डिन कुसुम शाक्यले छानबिनमा चासो नै दिइनन् । जसले गर्दा कारबाहीका लागि सिफारिस नै गरिएन । डिन कार्यालयले कारबाहीका लागि सिफारिस नगरेपछि कार्यकारी परिषद्ले पनि उनीहरूलाई सचेत मात्रै गरेर छुट दिएको हो । प्रश्नपत्र बनाउनेले भत्तासमेत बुझ्छन्, उनीहरूले बनाएको प्रश्न विषयगत समिति र परीक्षा समितिले रुजुसमेत गर्छ, एक प्राध्यापकले भने, सबै ठाउँमा बदमासी भएको छ, डिन पनि दोषी हुन्छन्, तर शिक्षकलाई मात्रै कारबाहीजस्तो देखाउन सचेत गराएर संरक्षण गरिएको छ ।"
मोरङ कारागारका थप ३५ जनामा कोरोना,"(विराटनगर)  मोरङ कारागारमा थप ३५ कैदीबन्दीमा कोरोना संक्रमण पुष्टि भएको छ । लक्षण देखिएका ३९ जनाको शनिबार पीसीआर परीक्षण गर्दा ३५ को पोजिटिभ रिपोर्ट आएको कारागार प्रशासनले जनाएको छ । योसहित कारागारमा कोरोना संक्रमण पुष्टि हुने कैदीबन्दीको संख्या ५४ पुगेको छ । कारागार प्रमुख तुलसीराम भगतका अनुसार शनिबार थपिएका ३५ संक्रमितलाई आइसोलेट गरेर राखिने र स्वास्थ्य समस्या देखिए कोसी कोभिड अस्पताल लैजाने तयारी गरिएको छ । अत्यधिक ज्वरो आएका ज्यान मुद्दाका कैदी नीरबहादुर नेपालको उपचारका क्रममा बिहीबार राति कोसी अस्पतालमा मृत्यु भएपछि स्थानीय प्रशासनले शुक्रबार ज्वरो आएका थप २३ कैदीबन्दीको एन्टिजेन परीक्षण गर्दा १९ जनामा पोजिटिभ रिपोर्ट आएको थियो । उनीहरूलाई कोसी कोभिड अस्पतालमा भर्ना गरिएको छ । कारागारमा हाल रहेका ज्वरोका ६१ जना बिरामीलाई आइसोलेट गरेर राखिएको कारागारका चौकीदार अभिषेक गिरीले बताए । शनिबार पीसीआर रिपोर्ट पोजिटिभ देखिएका ३५ जना त्यही समूहका हुन् । शुक्रबारदेखि कारागारमा आउने नयाँ कैदीबन्दीलाई पीसीआर परीक्षण गराएर मात्र पस्न दिने व्यवस्था गरिएको छ । कारागार प्रशासनले शुक्रबार र शनिबार ६ सय कैदीबन्दीलाई कोरोनाविरुद्धको खोप लगाएको जनाएको छ । इलाका प्रहरी कार्यालय रानीको हिरासतमा रहेका लागूऔषध मुद्दाका तीन आरोपितलाई पनि कोरोना संक्रमण पुष्टि भएपछि शनिबार कोसी कोभिड अस्पतालमा स्थानान्तरण गरिएको प्रहरी निरीक्षक महेन्द्र दर्लानले बताए । हिरासतमा ५५ जना अभियुक्त थिए । त्यसमध्ये तीन जनालाई घमौरा र दादको समस्या थियो । उनीहरूलाई कोसी अस्पतालमा उपचार गर्ने क्रममा एन्टिजेन परीक्षण गर्दा संक्रमण पुष्टि भएको हो ।क्षमताभन्दा बढी कैदीबन्दी रहँदा पनि थप समस्या निम्तिएको छ । कारागारको पुरुष सुधार गृहको क्षमता २ सय ५० भए पनि ९ सय २६ कैदीबन्दी राखिएको छ । ५० जना क्षमताको महिला भवनमा ८६ जना छन् । तराईको चर्को गर्मी र एकअर्काको शरीरको तापले कारागारभित्र दिनहुँजसो कैदीबन्दी निस्सासिएर ढल्नुलाई सामान्य भइसकेको छ । कोचाकोच गरी राखिएका पुरुष कैदीबन्दी हरेक रात सुत्न पालो मिलाउँछन् । सुत्नेहरू दायाँबायाँ फर्कन सक्दैनन् । चौकीदार गिरीका अनुसार जता फर्केर सुत्यो त्यतै फर्केर उठ्नुपर्ने बाध्यता छ । कारागारमा २० वटा शौचालय छ । बिहानीपख शौच गर्न एक जनाले कम्तीमा १५ मिनेट लाइन बस्नुपर्छ । पुरुष कारागारमा शौचालय र स्टोरसहित १८ कोठा छन् । उनका अनुसार अहिले ६१ जना कैदीबन्दी ज्वरोले थलिएका छन् । उनीहरूलाई दुई कोठामा आइसोलेट गरिएको छ । मुस्किलले ४० जना अटाउने कोठामा सवा सयभन्दा बढी बस्नुपरेको छ, गिरीले भने, कोठाबाहेक प्यासेज, बरन्डा, ५० जना क्षमताको महिला कारागारमा एक नाबालकसहित ८६ जना छन् । उनीहरूका लागि तीनवटा कोठा छ । ती कोठामा चार गुणा बढी महिला कैदीबन्दी छन् ।"
सिक्टा नहरमा बल्ल पानी,"(अगैया, बाँके)  बाँकेको अगैयास्थित बाँधबाट पश्चिमी र पूर्वी मूल नहरमा थोरै भए पनि पानी बग्न थालेपछि किसान उत्साहित भएका छन् । निर्माण सुरु गरेको १७ वर्षमा १८ अर्ब ३५ करोड रुपैयाँ खर्च गरेपछि सिक्टा सिँचाइ आयोजनाको पूर्वी र पश्चिमी मूल नहरमा पानी सञ्चालन भएको हो । अगैयादेखि पश्चिम जेठी नालासम्म ५० क्युमेक्स क्षमताको ४५ किलोमिटर लामो मूल नहरमा १० क्युसेक र १४ क्युमेक्स क्षमताको पूर्वी ४४ किलोमिटर नहरमध्ये २४ किमिसम्म ७ क्युमेक्स पानी सञ्चालन गरिएको छ । नहर त हाम्रो जीवन नै हो । कहिल्यै बन्द नहोस्, राप्ती नहरमा पानी बगेको हेर्न भेला भएका किसानमध्ये डाडाटपेरीका धनीराम थारूले भने, नहरमा पानी देख्दा पनि नयाँ जिन्दगी पाएजस्तो लाग्यो । धेरैका खेत बाँझै थिए । रोपेको धान सुकेर मर्न थालेको थियो । अब हराभरा हुने आशा पलाएको छ । दुवैतिरका शाखा, प्रशाखासँगै खेत स्तरका संरचना निर्माणमा तीव्रता दिन किसानहरूको आग्रह छ । हालसम्म आयोजनाको ७०८६ प्रतिशत मात्रै काम सम्पन्न भएको छ ।राष्ट्रिय गौरवको सिक्टा सिँचाइ आयोजनाले पूर्वी मूल नहरमध्ये बाँकी २० किलोमिटर मूल नहर निर्माणका लागि यस वर्ष सर्भे गर्ने भएको छ । पूर्वी नहरको केही खण्ड निकै गहिरो भएकाले पहिरो जान सक्ने खतरा छ, आयोजनाका निर्देशक सन्तोष कैनीले भने, त्यो ठाउँमा बायो इन्जिनियरिङ तथा स्लोप स्टेपलाइजेसनको काम गरेर नियन्त्रण गर्दै पानी सञ्चालन गरेका छौं । पूर्वी नहरको ८६ प्रतिशत निर्माण सम्पन्न भएको आयोजनाले जनाएको छ । त्यसका लागि २ अर्ब ८४ करोड ३८ लाख ९ हजार ५ सय ३६ रुपैयाँ खर्च भइसकेको छ । पश्चिमी मूल नहरका शाखा, प्रशाखा तथा खेत स्तरका संरचना निर्माण भइनसकेकाले क्षमताअनुरूप ५० क्युसेक पानी सञ्चालन गर्न अझै १० वर्ष लाग्ने अनुमान आयोजनाको छ । निर्माणमा भइरहेको ढिलाइले लागत तीन दोब्बर बढेर २१ अर्ब पुग्ने अनुमान गरिएको छ । आन्तरिक स्रोतमा आर्थिक वर्ष ०६२०६३ मा सिक्टा नहर निर्माण सुरु गरिएको हो । पश्चिमी नहरबाट ३३ हजार ७ सय ६६ र पूर्वी नहरबाट ९ हजारसहित ४२ हजार ७ सय ६६ हेक्टर क्षेत्रमा सिँचाइ पुर्याउने लक्ष्य छ । पश्चिमतर्फको सिधनिया शाखा नहरको १९६ किमिमध्ये १२९ किमि निर्माण भएको छ । उक्त शाखाबाट २ हजार १ सय हेक्टरमा सिँचाइ पुर्याउने लक्ष्य छ । हाल यहाँ १ हजार १ सय हेक्टरमा पानी पुगेको छ । अकलघरवा शाखा नहरको ५७ किमिमध्ये ४६ किमिको काम सकिएको छ । यसबाट १३५८ हेक्टरमा सिँचाइ पुग्ने भनिए पनि ८ सय हेक्टरमा मात्रै पानी पुगेको आयोजनाले जनाएको छ । ३ दशमलव ४ किमि लामो गाहुवा उपशाखा नहरमध्ये २ दशमलव ५ किमि निर्माण भएको छ । यसबाट ३ सय ४१ हेक्टरमा सिँचाइ पुर्याउने भनिए पनि ३ सय हेक्टरमा मात्रै सिँचाइ पुगेको छ । पश्चिमतर्फकै अर्को ११८ किमि लामो प्रसेनीपुर शाखामा ४६ किमिसम्म काम भएको छ । उक्त शाखाबाट १ हजार ३ सय ९८ हेक्टर क्षेत्रमा सिँचाइ पुर्याउने लक्ष्य रहे पनि हाल ७ सय ५० हेक्टरमा सिँचाइ पुगेको छ । पिडारी शाखाको ७३ किमि नहरमध्ये ४२ किमि नहर सम्पन्न भएको छ । शाखा, प्रशाखा तथा खेतस्तरका संरचना निर्माण नभएकाले पश्चिम मूल नहरको पानी गोहवा शाखाबाट किरण नाला र जेठी नालामा खसालिएको छ । खेतमा बग्नुपर्ने पानी संरचना निर्माणमा भएको ढिलाइले नालामा झार्नुपरेको आयोजनाको भनाइ छ । विकल्पविहीन किसानले नालाबाट लिफ्ट गरेर भए पनि २ हजार ५ सय हेक्टर जमिनमा हिउँदे बाली लगाउँदै आएका छन् । भारतको सधैं अवरोध२०३१ सालमा आयोजनाको सम्भाव्यता अध्ययन गरिएको थियो । संयुक्त राष्ट्र विकास कार्यक्रम र एसियाली विकास बैंक (एडीबी) को सहयोगमा जर्मन परामर्शदाताले ५ वर्ष ढिलो गरी अध्ययन प्रतिवेदन बुझाएकाले २०३६ सालमा कार्यान्वयन गर्न एडीबीसँग आर्थिक सहायता माग गर्दा भारतले हस्तक्षेप गर्यो । एडीबीले ऋण सहयोग नदिँदा कार्यान्वयन प्रक्रिया अवरुद्ध भयो । त्यसबेला सरकारले जेनतेन तीन किलोमिटर मूल नहर खनेको थियो । आर्थिक अभावले आयोजना नै स्थगित भयो । ०५९ सालमा युरोपेली संघको सहयोगमा पुनः सम्भाव्यता अध्ययन गरियो । सर्वेक्षणमा संलग्न युरोपेली इन्जिनियरहरूले आयोजना कार्यान्वयन सिफारिस गरे । उक्त सम्भाव्यता अध्ययनमा आयोजनामा ७ अर्ब ४५ करोड रुपैयाँ लाग्ने अनुमान गरिएको थियो । सरकारले ७ वर्षमा आयोजनाको निर्माण सम्पन्न गर्ने लक्ष्यका साथ आर्थिक स्रोत जुटाउने क्रममा युरोपेली संघ, साउदी विकास कोष कुवेत फन्ड तथा ओपेक फन्डसँग ऋण सहयोग माग्यो । तर, भारतीय हस्तक्षेपले करिब १० करोड अमेरिकी डलर दिने तयारीमा रहेका दातृ संस्था पछि हटे । बाह्य सहायता उपलब्ध नभएपछि आन्तरिक स्रोतबाट ०६१०६२ देखि आयोजनाले निर्माण कार्य गर्दै आएको हो । मूल बाँध चिनियाँ कम्पनीले निर्माण गरेको हो ।"
प्रेमीसँग हिँडेकी युवतीमाथि सामूहिक बलात्कार,"(कञ्चनपुर)  कञ्चनपुरको पुनर्वास नगरपालिका८ की युवती र पुनर्वास९ ख गाउँका २० वर्षीय सुशील विष्ट प्रेम सम्बन्धमा थिए । एकडेढ महिनाअघि मात्रै चिनजान भएका उनीहरूले असार २३ गते भागी बिहे गर्ने योजना बनाए । त्यहीअनुसार विष्ट युवतीलाई लिन घरनजिकै पुगे । युवती तयार भएर आएपछि दुवै पुनर्वास५ सिमरीमा पुगे ।उखुबारीमा विष्टले यौनसम्पर्क राख्दा अन्य तीन जना पनि आएछन्, कञ्चनपुर प्रहरीका डीएसपी चक्रबहादुर शाहले भने, त्यसपछि उनीहरूले विष्ट र युवतीलाई धम्काएर पालैपालो बलात्कार गरे । विष्टले युवती लैजाँदै गरेको देखेपछि उनीहरूले पिछा गरेको प्रहरीको भनाइ छ । सिमरी युवतीको घरभन्दा करिब ४ किलोमिटर टाढा पर्छ ।दुवैको भिडियो खिचेको भन्दै उनीहरूले यौनसम्पर्क गर्न नदिए सार्वजनिक गरिदिने बताए । जबर्जस्ती गरेपछि तीनै जनाले विष्ट र युवतीलाई घटना बाहिर आए भिडियो सार्वजनिक गर्ने र कुटपिट गर्ने धम्की दिए । उनीहरू भागेपछि विष्टले युवतीलाई मोटरसाइकलमा राखेर घरसम्म पुर्याइदिए । त्यसपछि युवती बिरामी परिन् । खाना नखाने र रक्तस्राव हुने समस्या देखियो । दुईतीन दिनसम्म खाना नखाने र काम गर्न नसक्ने भएपछि परिवारले उनलाई झारफुकदेखि अस्पतालसमेत पुर्याए । तर निको भएन । रक्तस्राव भइरहेको देखेपछि युवतीकी दिदीले सोधपुछ गर्दा सामूहिक बलात्कार भएको कुरा बाहिर आएको हो । घटनाबारे शुक्रबार पीडित युवतीले इलाका प्रहरी कार्यालय त्रिभुवनबस्तीमा जाहेरी दिइन् । जाहेरी दिएकै दिन प्रहरीले उनका प्रेमीसहित २२ वर्षीय खेमप्रसाद जैसी, १९ वर्षीय लक्ष्मण सुनार र पृथ्वी भाट क्षत्रीलाई पक्राउ गरेको छ ।"
"चट्याङ : जोखिम उच्च, सतर्कता कम","अघिल्लो साता मकवानपुरमा चट्याङ लागेर एक जनाको मृत्यु भयो, चितवनमा १४ जना किसान घाइते भए । त्यस्तै अघिल्लो महिना जुम्लामा चट्याङ लागेर ८० भेडा मरे । चट्याङले पुर्याउने क्षति बाढीपहिरोको जस्तो एकै पटक ठूलो परिणाममा हुँदैन, त्यसैले पनि बाढीपहिरोको जति ध्यान चट्याङले तान्दैन । तर, फाट्टफुट्ट देशभरिबाटै यसरी आएका क्षति विवरण एक ठाउँमा राख्ने हो भने, चट्याङ विपद् निकै भयावह छ । यसले पुर्याउने क्षति अन्य विपद्को भन्दा कम छैन । तैपनि तुलनात्मक रूपमा चट्याङको पूर्वतयारी र सुरक्षाका विधिलाई सरकारले गम्भीरतापूर्वक लिएको देखिँदैन । चट्याङले पूर्वमनसुन र मनसुनमा बढी क्षति पुर्याउँछ, यसपालि वैशाखयता राष्ट्रिय विपद् जोखिम न्यूनीकरण तथा व्यवस्थापन प्राधिकरण अनुसार देशैभरि चट्याङमा परी ५० जनाको मृत्यु भएको छ, १ सय १७ जना घाइते भए, २ सय परिवार प्रभावित भएका छन् । तर पनि अरू विपद्को जसरी चट्याङको पूर्वतयारी कसैको पनि प्राथमिकतामा पर्न सकेको छैन । यस विपद्ले पनि उत्तिकै क्षति पुर्याइरहेको छ भन्ने यथार्थलाई खासमा स्थापित गर्न सकिएकै छैन । मनसुन अझै दुई महिना चल्छ । यस अवधिमा चट्याङबाट भइरहेको र हुने सम्भावित क्षति कम गर्न पूर्वतयारी र सुरक्षाका उपायमा सरकार लगायत सरोकारवालाले ध्यान दिनु आवश्यक छ ।२०७४ जेठदेखि २०७९ जेठसम्मको अवधिमा राष्ट्रिय विपद् जोखिम न्यूनीकरण तथा व्यवस्थापन प्राधिकरणमा उपलब्ध तथ्यांकका आधारमा मानवीय क्षतिको हिसाबमा चट्याङ दोस्रोमा छ । यो ५ वर्षे अवधिमा चट्याङका कारण ३७२ को मृत्यु भयो, ५ करोड रुपयाँ बराबरको भौतिक क्षति बेहोर्नुपर्यो, ४९ पूर्वाधार नष्ट भए । सोही अवधिमा बाढीका कारण ३६१ को मृत्यु भयो, १ अर्ब रुपैयाँ नोक्सान भयो भने १३८५ पूर्वाधार नष्ट भए । भौतिक र पूर्वाधार क्षति बाढीको तुलनामा कमै भए पनि मानवीय क्षति चट्याङको बढी देखिन्छ । त्यस्तै पहिरोले यही अवधिमा ७४५ जनाको मृत्यु भयो, ६८ करोड रुपैयाँ क्षति र २४३३ पूर्वाधार नष्ट भएको छ । उच्च जोखिम हुँदाहुँदै पनि जनमानसमा जति बाढीपहिरोको पूर्वतयारी र सुरक्षाका विधिहरूबारे जानकारी प्रसार गरिन्छ, सोही अनुरूप चट्याङबाट जोगिने उपायबारे प्रचारप्रसार हुन सकेको छैन । तुलनात्मक रूपमा चट्याङको पूर्वतयारी फितलो छ । यसले चट्याङबाट हुने क्षतिलाई झनै बढाइरहेको छ । विज्ञहरूका अनुसार नेपालको भौगर्भिक अवस्थितिका कारण पहाड र बादलबीचको दूरी कम हुने र बंगाल खाडीको वायु सीधै आउने गरेकाले पनि चट्याङको जोखिम उच्च छ । केही अध्ययनले त चट्याङको जोखिमका हिसाबमा नेपाल विश्वमै तेस्रो स्थानमा रहेको देखाएका छन् । त्यसमाथि जलवायु परिवर्तनका कारण बढ्दो तापक्रमसँगै बढिरहेको हावाहुरीले चट्याङको आवृत्ति बढाइरहेको छ । नेपाल चट्याङबाट अति जोखिमपूर्ण भए पनि, वर्षौंदेखि चट्याङ सम्बन्धी यस्तो वास्तविकताबारे सम्बन्धित निकाय जानकार नभएझैं देखिन्छ । क्षति विवरणका आधारमा मकवानपुर, झापा, मोरङ, उदयपुरको चुरे क्षेत्रमा चट्याङबाट हुने मृत्यु बढी छ । यस्ता घटनामा अधिकांश खुला क्षेत्रमा काम गरिरहेका किसानहरू पर्ने गर्छन् । चट्याङ पर्दा अपनाउनुपर्ने सामान्य सावधानीबारे समुदायलाई सूचित गर्न सकियो भने धेरै हदसम्म मानवीय क्षति कम गर्न सकिन्छ । सूचना प्रसारप्रसार गर्न त्यति गाह्रो पनि छैन, आम सञ्चारमाध्यमबाहेक वडा तहसम्मै फौलिएको विपद् व्यवस्थापन समितिको परिचालन गरी जानकारीमूलक कार्यक्रम सञ्चालन गर्न सकिन्छ । चट्याङबाट सुरक्षित रहन सबैभन्दा धेरै प्रसारप्रसार भएको सन्देश हो घरभित्रै बस्नुपर्छ । घरमा बस्दा ज्यान जोगिने भए पनि ग्रामीण भेगका प्रायः घरमा अर्थिङ हुन्न । यो किन आवश्यक छ भन्ने जानकारी पनि दिन सकिएको छैन । अर्थिङ नहुँदा घरले चट्याङ पर्दा सुरक्षा दिँदैन । त्यसैले प्रथमतः घरहरूलाई नै सुरक्षित बनाउनुपर्छ । अर्थिङको आवश्यकता र तरिकाप्रविधिबारे जानकारी विपद् व्यवस्थापन समितिमार्फत दिन सकिन्छ । घर मात्र होइन ग्रामीण भेगका अधिकांश विद्यालय, स्वास्थ्य चौकी तथा सार्वजनिक संस्थाहरूमा पनि अर्थिङ छैन । यस्ता संस्थामा अर्थिङ नहुनु भनेको सरासर लापरबाही हो, जुन छुट सरकारलाई छैन । सार्वजनिक संरचना बनाउँदा, सँगै चट्याङ प्रतिरक्षा सामग्री जडान गर्ने विधिलाई अनिवार्य बनाउनुपर्छ । बनिसकेका तर अर्थिङ नभएका सार्वजनिक संरचनामा अब राख्न थाल्नुपर्छ । त्यस्तै ग्रामीण क्षेत्रमा चट्याङको सबैभन्दा बढी जोखिम दूरसञ्चार र विद्युत् प्रसारण लाइनवरिपरि हुने गर्छ, तैपनि यस्ता संरचनाको डिजाइनमै सुरक्षा उपायहरू अपनाइएको छैन । अतः, सामान्य सुरक्षा उपाय अपनाए धेरै हदसम्म चट्याङबाट हुने क्षति काम गर्न सकिने भए पनि यो अरू विपद् जत्तिकै भयावह छ, क्षति पनि उत्तिकै गर्छ भन्ने यथार्थ सम्बन्धित सबैमा बोध हुन अत्यावश्यक छ । बर्खा लागेसँगै बाढीपहिरोको पूर्वतयारीलाई प्राथमिकतामा राखेका तीनै तहका विपद् व्यवस्थापन समितिहरूले अब जोखिम र क्षति विवरणलाई मध्यनजर गरी चट्याङको पूर्वतयारी र सुरक्षाका उपायसम्बद्ध कामलाई पनि आफ्नो कार्यसूचीमा राख्नुपर्छ ।"
असारे विकासको आतंक,"मुलुकभित्र अझै असारे विकासको रौनक सकिएको छैन । अधिकांश स्थानमा ठेकेदारी प्रथाबाट सञ्चालित निर्माण सुधारका कामहरू धुमधामसँग चलिरहेका छन् । पहिलेदेखि आलोचित असारे विकासका कार्यहरू कागजमा सम्पन्न भए पनि वर्षाका कारण धेरैको नामोनिसान मेटिएको छ । अधिकांश स्थानमा चालु आर्थिक वर्षमा सकिने कामलाई आगामी वर्ष निरन्तरता दिने हिसाबले क्षतविक्षत बनाएर छाड्ने गरेका उदाहरण प्रशस्त छन् । वर्षाको समयमा यस्ता अधुरा निर्माणका कारण सर्वसाधारणले भोग्नुपरेको दुःखपीडा गनेर साध्य छैन । राजधानीकै एउटा उदाहरण हेरौं, नागढुंगा छिचोल्ने बाटामा यातायातको चाप कम गर्न भनी कलंकीबाट एलआरआई स्कुल हुँदै नागढुंगा जोडिने वैकल्पिक मिनी राजमार्गमा गौंडामै भइरहेको कन्तविजोग शब्दमा वर्णन गर्न सकिँदैन । सरकारी सम्पत्तिको व्यापक दोहन भइरहेको छ । स्थानीयवासी वर्षामा हिलो र हिउँदमा धूलोमा बाँच्न विवश छन् । ठाउँठाउँमा लत्रिएका तार, हिलोमा लटपटिँदै हिँड्न बाध्य पैदलयात्रु, विद्यार्थी ओसार्ने बस लगायत अरू सवारीसाधनले भोगेका दुःखकष्ट हेरिसाध्यै छैन । यस्तो दृश्य काठमाडौंमा जताततै देखिन्छ । अनुगमन तथा दोषीमाथि कारबाही गर्ने सरकारी संयन्त्र सेलाएको छ भने स्थानीय सरकार आफ्नै धुनमा मस्त देखिन्छ, जसका कारण ठेकेदारी प्रथाबाट बनेका ठूला संरचनासमेत स्तरहीन छन् । मर्मतका नाममा बर्सेनि अर्बौं रुपैयाँ बालुवामा पानी हालेसरह हुँदा सरकारको आँखा खुलेको पाइँंदैन । मर्मत, निर्माण कार्यलाई समयमै सम्पन्न र स्तरीय बनाउन सरोकारवालाहरू सम्मिलित समिति बनाई रकम उपलब्ध गराउने, नियमित अनुगमन तथा निगरानी बढाउने, प्राविधिक सेवा दिने लगायत वैकल्पिक व्यवस्था मिलाउन सरकारको अग्रसरता जरुरी छ । भुवनेश्वर शर्मा, चन्द्रागिरि२, काठमाडौं"
पुस्तक सदनको 'सत्य,"असार ३१ को सम्पादकलाई चिठी स्तम्भमा पुस्तक सदनको रोचक प्रसंग पढें । रमेश घिमिरेले उल्लेख गरेको पुस्तक साक्षात् शिव से संवाद हो । यो १००० पृष्ठको नभै ११९ पृष्ठ आर्ट पेपरमा छापिएको सचित्र क्राउन साइजको पुस्तक हो । यसको मूल्य पनि भारु १००० भन्दा बढी नभै ४०० भारु हो । तरुण विजयले दिल्लीमा नभै काठमाडौं आएकै बेला २०५२ पुस १५ मा हस्ताक्षरसहित रमेश घिमिरेलाई दिएका हुन् । रचना लाई समीक्षार्थ घिमिरेले दिएको यो पुस्तक अहिले पनि मेरो सामु छँदैछ । यसको समीक्षा रचना को पुसमाघ २०५३ मा प्रकाशित भएको पनि छ । वासुदेव गौतमलाई मैले पुस्तक दिएको भन्ने मिथ्या लाञ्छना रमेश घिमिरेले लगाएका छन् । सत्य ढाकिँदैन । रोचक घिमिरे, प्रधान सम्पादक रचना, गहनापोखरी, काठमाडौं"
जनस्वास्थ्यभन्दा ठूलो राष्ट्रिपतिको स्वागत होइन,"दिव्या शाहजी माफी माग्दै पत्र फिर्ता गर्नुहोस् । जनताको स्वास्थ्यभन्दा ठूलो राष्ट्रपतिको स्वागत होइन । बलराम सापकोटासरकारी विश्वविद्यालयका विभाग पनि निजी सम्पत्तिझैं हुन लागे । प्रमुखको आदेशले खुल्ने, बन्द हुने अनि बिरामीले उपचार नपाउने ? जीवन इलामेलीराष्ट्रपति व्यक्ति नभएर संस्था हो यसको मर्यादा राख्नु सबै नागरिकको दायित्व हुन्छ । त्यसैले संस्थामाथि नै आँच आउने गरी महत्त्वपूर्ण डाक्टर एवं प्राविधिकहरूलाई ह्वीप लगाएर कार्यक्रम तय गर्नु गलत हो । कृष्णराज सुवेदीकहीँ नभएको जात्रा अस्पतालमा पनि यस्तो उर्दी ? तइट् ! झन् अस्पतालजस्तो संस्था बन्द गर्नु हुँदैन भन्नुपर्ने मान्छेले यस्तो ? सुमन श्रेष्ठकस्तो अजिब शीर्षक र समाचार हो यो ? आईओएमको वार्षिकोत्सवमा राष्ट्रपति सामेल हुने हो क्यार ? उक्त कार्यक्रम के कसरी सम्पन्न गर्ने निर्णय आयोजकले गर्ने हो । तर यहाँ शीर्षकचाहिँ राष्ट्रपतिबाट आफू उपस्थित हुने कार्यक्रममा संस्था बिदा गरी सबैलाई उपस्थित गराउने उर्दी भएको आशय आउने खालको देखियो । हरिकुमार थापाबिरामीलाई नै असर पर्ने गरी यो नचाहिने काम नगरौं । प्रमोद रानाभाटजनताको स्वास्थ्य ठूलो कि महामहिमको दर्शन ? विरही कार्कीयस्ता कर्मचारी नेतृत्वले के नतिजा आउँछ ? हरे नेपाली । सर्वजित गुरुङयसमा राष्ट्रपतिको कुनै गल्ती छैन जो गल्ती छ टिचिङ हास्पिटल प्रमुख र व्यवस्थापन समितिको छ । यदि त्यसो गरिएको हो भने नेपालको गठबन्धन सरकारचैं के हेरेर बसेको हो ? जहाँ जनतालाई मर्का पर्छ भने सरकारले बुझेर बन्द नगर्न निर्देशन दिनुपर्दैन ? राष्ट्रपतिलाई दोष दिएर अरू चोखिन मिल्छ ? राजु भट्टराईयस्ता समाचार पढ्दै गर्दा कन्सिरीका रौं तातेर आउँछ भन्या । महारानी त नबन्नू नि गाँठे ! विनोद खतिवडामहामहिम राष्ट्रपति महोदय ! जनताबाट लोकप्रियता हासिल गर्नु छ भने, स्वास्थ्य सेवा ठप्प पारेर होइन त्यहाँ के कसरी बिरामीले उपचार पाइरहेका छन् भन्ने उनीहरूलाई नै प्रत्यक्ष भेटर सोध्नुहोला । दूरदराजबाट आएका बिरामीका हकमा, स्वास्थ्य सेवा ठप्प पार्दा अझै उपचारका लागि काठमाडौं बसाइ लम्बिनेछ र ऋणको भारी थपिनेछ । रञ्जिता दाहाल पन्त"
"मधेश, संघीयता र राजनीति","गत असार २५ गते कान्तिपुर मिडियाले आयोजना गरेको मधेश मन्थनमा सहभागी हुँदा मधेश प्रदेशको विविध आयामसँग साक्षात्कार हुने अवसर जुर्यो । केही कुरा त्यहाँ आयोजित सत्रमा भन्ने मौका पनि मिल्यो, तर ती कुरा काठमाडौं बस्ता बनाएको सोच र अप्रत्यक्ष माध्यमबाट पाएको जानकारीमा आधारित थिए । दुई रातसहित करिब ४० घण्टाको मेरो यो जनकपुर बसाइ प्रदेश सरकार बनेपछि पहिलो थियो । मधेश मन्थनका कुरा कान्तिपुर टेलिभिजनले प्रत्यक्ष प्रसारण गरेकै थियो, भोलिपल्ट कान्तिपुर दैनिकले पनि विस्तृत रूपमा त्यसको सम्प्रेषण गर्यो । तर मेरो मनका कैयौं कुरा अन्तरकुन्तरमै रहे । यो स्तम्भलाई आज त्यसमै केन्द्रित गर्नु सामयिक हुन्छ भन्ने लागेको छ । यो पटक जनकपुर पुग्दैमा अलि भिन्नजस्तो लाग्यो, निकै सफा । ५० वर्षअघि २०२९ सालमा स्नातक तहको अध्ययन गर्दैगर्दा पहिलो पटक म जनकपुर पुगेको थिएँ । त्यसपछि दर्जनौं पटक आउजाउ भए, तर अहिले जति सफा पहिले कहिल्यै देखेको थिइनँ । मैले दुई बिहान सहरको चक्कर मारें, मुख्य सडकमात्र होइन गल्ली र कुनाकुना पनि पुगें । सडकमा कतै पनि ढलको पानी उत्रेको वा मध्यवर्षाद्को समयमा पनि पानी जमेको देखिएन । बिहान सात बजि नसक्तै नगरपालिकाले फोहोर उठाउँदो रहेछ । बरु फोहोर उठाएपछि त्यहाँ झिंगा भन्किरहेका थिए । चुन राखेर हुन्छ वा अरू उपायले सफाइ गरे सफा मात्र होइन, स्वस्थ पनि हुन्थ्यो । रेलवे स्टेसन पुगें त्यहाँ पनि सफा थियो, लिकको दायाँबायाँ कतै दिसापिसाब गरेको पनि देखिएन जुन पहिले नलुक्ने दृश्य बन्थ्यो । वास्तवमा खुला दिसामुक्त भएछ जनकपुरधाम ।मधेश मन्थनको एउटा सत्र जनकपुरको वैभवका बारेमा थियो । त्यहाँ उठेका सवालजवाफमा मेरो खासै भन्नु केही छैन । राजा जनकको ज्ञान एवं दार्शनिक विरासतमा जनकपुरवासी गौरव गर्दछन् । जनकपुरधामले पौराणिककालदेखिको सभ्यता र संस्कृति बोकेको छ । त्यो वैभवलाई अनुभूति गर्ने, गराउने प्रयत्न नागरिक तहमै भइरहेको छ । जनकपुरलाई सांस्कृतिक नगरीका रूपमा चिनाउने चाहना देखिन्छ । संस्कृतिको धर्मसँग अभिन्न सम्बन्ध हुन्छ, तर यसले धर्मको मात्र आवरण लियो भने संकीर्णता बढ्छ । अहिले जनकपुरमा केशरिया प्रभाव अर्थात् नागरिकका घरमा पनि गेरुवा रङको प्रयोग बढ्दै छ । छिमेकी मुलुकको प्रभाव पनि हुन सक्छ । तर राजनीतिमा धर्मको प्रयोगले लोकतान्त्रिक संस्कृतिको विकास गर्न दिँदैन, अनावश्यक द्वन्द्व बढाउँछ ।जनकपुर पनि काठमाडौं उपत्यकाजस्तै घनाबस्ती र साँघुरा गल्ली भएको तर मठमन्दिर र तलाउले भरिपूर्ण सहर हो । प्रदेशको राजधानीसमेत भएकाले यसको राजनीतिक, प्रशासनिक र जनसंख्या चाप दिनप्रतिदिन बढ्ने क्रममा छ । प्रारम्भमै यसमा ध्यान नदिए समस्या विकराल हुन सक्छ, अहिले देखिएका सफाइ र सौन्दर्य पनि ह्रास हुन सक्छन् । प्रदेश सरकारले राजनीतिकप्रशासनिक प्रयोजनका लागि छुट्टै क्षेत्र पहिचान गरेजस्तो लागेन । बजेटको समस्या होला, त्यसैले अहिले भइराखेकै प्रबन्धमा केही थपथाप गरेर काम चलाउने मनस्थिति बनेको छ । तर यो कामचलाउ सोच जनकपुर सहर र मधेश प्रदेश दुवैको दीर्घकालीन हितमा छैन । यदि जनकपुरको प्राचीन गौरवको रूपमा रहेका सभ्यता, संस्कृतिलाई जोगाउने हो भने राजनीतिकप्रशासनिक प्रयोजनका लागि नगरबाट धेरै टाढा नहुने गरी एउटा छुट्टै ठाउँको खोजी र विकास गर्नु आवश्यक छ । धेरैले प्रश्न गर्छन्, संघीयतामा गएपछि नेपालको राजनीति र प्रशासनमा के तात्त्विक भिन्नता आयो त ? संघमा होस् वा प्रदेशमा राजनीतिक दल र नेताहरूको व्यवहार उस्तै छ । आर्थिक विचलन र बेथिति प्रदेशमा पनि उस्तै छ । संघ र प्रदेश दुवैमा राजनीतिको निर्णायक भूमिकामा रहेका खेलाडी पनि उनै छन् । प्रदेशका मुख्यमन्त्री, मन्त्री लगायत सबै पदाधिकारीहरूको लगाम पार्टीको केन्द्रीय नेतृत्वमै छ । कांग्रेस र कम्युनिस्ट मात्र होइनन्, अलि फरक पृष्ठभूमिबाट आएका मधेशकेन्द्रित दलहरूको व्यवहारमा पनि खासै भिन्नता आउन सकेन । मधेश र जनजाति आन्दोलनले नयाँ मुद्दाहरूलाई राजनीतिमा प्रवेश गराए पनि यी दलहरूको राजनीतिक स्कुलिङ भिन्न हुन सकेन । यस अवधिमा संघीयताको कति विकास भयो, यो अभ्यास कति सुदृढ हुँदै गयो भन्न निकै कठिन छ । चुनावपछि प्रदेशहरू अस्तित्वमा आए, प्रदेशसभा र प्रदेश सरकारको गठन भयो । प्रदेशका आफ्ना मन्त्रालय, कार्यालयहरू खुले । प्रदेशसभामा हरेक वर्ष नीति र कार्यक्रम तथा बजेटमाथि छलफल हुन्छ र पारित हुन्छ । कयौं कानुन बनाइएका छन् । संख्या नै गन्ने हो भने कानुन बनाउन संघीय संसद्भन्दा प्रदेशहरू नै अघि छन् । आखिर संघीयतामा गरिने काम यिनै त हुन् । तर यथार्थ अलि फरक छ । पहिलो कुरा त, प्रदेश सरकारको स्वायत्त अस्तित्व र पहिचानको आधार भनेको शान्ति सुरक्षा, प्रशासन र राजस्व हो । यी तीनै कुरा प्रदेशको आफ्नो छैन, संघीय सरकारको खटनमै उनीहरू आश्रित छन् । बरु केही राजस्व उठ्ती हुन्छ, तर प्रदेशको आफ्नो प्रशासन र प्रहरीको सम्बन्धमा भने शून्यको अवस्था छ । संविधानले दिएको अधिकार सूचीमा प्रदेश प्रशासन र शान्ति सुरक्षा सुरुमै उल्लेख छ । त्यसको कार्यान्वयनका लागि प्रदेशहरूले प्रदेश निजामती सेवा, प्रदेश प्रहरी, प्रदेश अनुसन्धान सम्बन्धी कानुनहरू बनाएका छन्Ù प्रदेश लोक सेवा आयोग पनि गठन भएका छन् । तर संघीय सरकारको ढिलासुस्ती र हैकमका कारण प्रदेशले अझै आफ्नो कर्मचारी र प्रहरी पाउन सकेका छैनन् । आफ्नै प्रहरी र प्रशासनबिना संघीयतामा प्रदेश सरकारको अस्तित्व नै रहँदैन । संघीयताको प्रवेशद्वार नै बन्द हो कि खुला बुझ्नै कठिन भएको छ ।प्रदेशहरू कुनैले पनि संविधानको प्रश्न उठाएका छैनन् । संविधानले दिएको अधिकार कम भयो, बढी चाहियो भनेका छैनन् । उनीहरूको मुख्य गुनासो नै संविधानमा भएको र दिइएको अधिकार पनि उनीहरूले प्रयोग गर्न पाएका छैनन् भन्ने हो । संविधान घोषणा गर्दा जुन भयावह अवस्था मुलुकमा थियो, व्यवहारमा संविधानले अकल्पनीय स्वीकृति पाएको छ । संविधानको विकासमा यो ठूलो राष्ट्रिय पुँजी हो, तर संघीय नेतृत्वले यसलाई सम्मान र आत्मसात् गर्नुको सट्टा उपेक्षा गरिरहेको छ, हाँसोमा उडाइरहेको छ । संविधानको गतिशील अभ्यास नै राष्ट्रिय एकता र राजनीतिक स्थिरताको द्योतक हो भन्ने यथार्थलाई अनुभूत नगर्ने हो भने संविधानको प्रयोजन सीमित व्यक्तिको सत्ता स्वार्थ्यबाहेक केही हुन सक्तैन । संघीयता अभ्यासको क्रममा प्रदेश सरकारका पाँच वर्षलाई हेर्दा स्थिति त्यति उत्साहपूर्ण नदेखिए पनि यो पूरै खेर गयो भन्न सकिन्न । शून्यबाट प्रारम्भ गर्नुपरेको अवस्थामा प्रदेशहरू अलमलमा पर्नु स्वाभाविक थियो । भौतिक एवं प्रशासनिक पूर्वाधार र स्रोतको समस्या कायम नै छन् । प्रदेशहरूले आफ्नो अवस्था र सम्भावित सामर्थ्यलाई हेरेर तुलनात्मक लाभको विषय पहिल्याउने प्रयत्न गरेका छन् । मधेश प्रदेशले कृषि, उद्योग र धार्मिक पर्यटन लाई आफ्नो सामर्थ्य भनेको छ । कर्णालीले पर्वतीय विविधता लाई अगाडि सार्न खोजेको छ । कृषि, पर्यटन, उद्योग, जलस्रोत यस्ता विषय हुन् जुन केही अपवादबाहेक सबै प्रदेशका प्राथमिकता हुन सक्छन्, तर यहाँ मैले उठाउन खोजेको कुरा त्यसमा प्रदेशले के विशिष्टता थपेर (भ्यालु अ्याड) अरू प्रदेशको दाँजोमा तुलनात्मक लाभ लिने भन्ने हो । हो, संघीयता एकै फड्कोमा सम्पन्न वा हासिल हुने कुरा होइन, यसले निरन्तरको अभ्यास र तदनुरूप विकासको अपेक्षा गर्छ । साथै संघ, प्रदेश र स्थानीय तीनवटै तहमा संघीयताअनुकूलको राजनीतिक निष्ठा, आचरण र संस्कृतिको पनि माग गर्दछ । तर यो पाँच वर्षमा मधेश प्रदेशलाई अपवाद मान्ने हो भने कांग्रेस, कम्युनिस्ट पार्टीका तर्फबाट बनेका मुख्यमन्त्रीहरू आआफ्नो पार्टी नेतृत्व र संघीय सरकारको छाया मात्र भएका छन् । पदमा रहनुबाहेक कसैको कुनै राजनीतिक अस्तित्व पनि देखिँदैन । संघीयताको नाममा प्रदेशको प्रावधान केवल राजनीति गर्नेहरूका लागि एउटा अतिरिक्त राजनीतिक सुविधाको ठाउँजस्तो मात्र भएको छ । केही मानिसहरू प्रदेशसभाको सदस्य भए, कोही मन्त्री भए । केही विकासका साना पुरिया बाँडिएका होलान् । तर आम मानिसले प्रदेशको उपयोगिता महसुस गर्न पाएका छैनन् ।प्रदेश होस् वा संघ, राजनीति त सबैको परिचालक मानिन्छ । विद्यमान पार्टी संरचनामा प्रदेशमा छुट्टै राजनीतिको कल्पना गर्न सकिन्न । संघमा पार्टीहरू फुटे, जुटे प्रदेशमा पनि त्यही भयो । सत्ताको फोहोरी खेल प्रदेशमा पनि दोहोरियो । प्रदेशको नेतृत्व केन्द्रीकृत दलहरूको छायाजस्तो छ । मधेशमा अलि फरक हुन सक्थ्यो, त्यो पनि सन्तोषजनक छैन । यद्यपि मधेश प्रदेशमा मात्र मुख्यमन्त्रीले सम्पूर्ण कार्यकाल पूरा गर्न लागेको दाबी गरिन्छ । तर यो पनि त काठमाडौंको सत्ता गठबन्धनमै आश्रित छ, त्यसको प्रभावबाट मुक्त छैन । मुख्यमन्त्रीको निरन्तरता नै उपलब्धि पनि होइन ।थोरै भए पनि मधेशमा संघीयताको ज्यान देखिन्छ, प्रदेशका प्रति गौरव र स्वाभिमानको भावना छ । राजनीतिको प्रकृति पनि अलि फरक छ । मधेशी समुदायमा दलीय प्रतिबद्धता र प्रदर्शन निकै बाक्लो छ तर चुनावका बेला विद्रोह पनि गर्छन् । प्रदेश सरकार, नगरपालिकाको काममा गुनासाहरू सुनिन्छन्, आलोचना र विरोधका टिप्पणीहरू पनि छन् । राजनीतिक पार्टीका आआफ्ना धारणा होलान्, तर संघीयताप्रतिको लगाव कम छैन । काम गर्न सक्ने आत्मविश्वास छ, तर संघीय सरकारको व्यवहारले निरीह बनाएको छ । कुनै बेला विस्फोट पनि हुन सक्छ । मुख्यमन्त्री लालबाबु राउत भन्छन्, काठमाडौंको सरकारले प्रदेशलाई नचाहिएको सन्तान (अनवान्टेड चाइल्ड) बनायो । यो कुरा उनले चिया गफमा होइन, सोही मधेश मन्थनको प्रत्यक्ष प्रसारणमा सिंगो देशले नै सुन्नेगरी भनेका हुन् । संघीयताको विकासमा क्षेत्रीय राजनीतिक दलहरूको भूमिका निकै महत्त्वपूर्ण हुन्छ । भारतको संघीयतालाई प्रभावकारी बनाउने मुख्य तत्त्व स्थानीय सरकारको स्वायत्तता र क्षेत्रीय दलहरूको बढ्दो प्रभावलाई मानिन्छ । भारतीय कांग्रेसको एकछत्र राजमा संघीयताको विकास हुन सकेको थिएन । नेपालमा क्षेत्रीय दलको सम्भावना मधेशमा मात्र छ । पहाडमा त्यो सम्भावना देखिन्न, कांग्रेस, कम्युनिस्ट दलकै पकड कसिलो छ । तर मधेशमा पनि क्षेत्रीय पार्टीको अवधारणालाई मधेशी नेताहरूले नै कमजोर बनाइरहेछन्, क्षेत्रीय दलहरू खण्डीकृत भइरहेका छन् । दल र राजनीतिक नेताहरूमा विचलन, विभाजन र अवसरवादिता व्याप्त भए पनि मधेशका मतदाताको ठूलो हिस्सा क्षेत्रीय दलकै पक्षमा देखिन्छ । भर्खरै सम्पन्न स्थानीय चुनावमा पनि त्यो देखिएको छ । यसको सकारात्मक उपयोग गर्न सके संघीयताको नयाँ आयाम विकास हुन सक्छ ।चुनावी गठबन्धनको चर्चा मधेशमा पनि छ । स्थानीय चुनावको परिणामलाई हेर्दा सत्तारूढ जनता समाजवादी पार्टी (जसपा) कांग्रेस र एमालेपछि तेस्रो स्थानमा छ । मधेशमा गठबन्धन कमजोर थियो, अधिकांश गाउँनगरपालिकामा स्वतन्त्र प्रतिस्पर्धा भएको थियो । स्थानीय चुनावमा यी दलले पाएको मतले उनीहरूको अवस्था तुलना गर्न सजिलो भएको छ । प्रदेशमा पहिलो पार्टी बन्ने जसपाको चाहना स्वाभाविक हो । यसले नै मधेशमा चुनावी गठबन्धनको भविष्य निर्धारण गर्नेछ ।स्वाभाविक र आदर्श त मधेशकै दलहरूबीच चुनावी गठबन्धन हो । तर राजनीतिमा यो आदर्शपूर्ण विकल्पले काम गर्दैन । प्रतिस्पर्धी नेतृत्व र दलहरूको बीच गठबन्धन कठिन हुन्छ, टिक्न पनि गाह्रो छ । मधेशको राजनीतिले नै यो पटकपटक पुष्टि गरेको छ । मधेशीका लागि बढी सिट जित्ने रणनीतिक गठबन्धन कांग्रेसभन्दा कम्युनिस्टसँग सजिलो हुन्छ भन्ने छ । राजमार्गको बाहुल्य भएको क्षेत्रमा कम्युनिस्ट अझ एमालेकै प्रभाव बढी छ । त्यहाँ मधेशकेन्द्रित दलले जित्ने सम्भावना न्यून छ, छैन भने पनि हुन्छ । त्यसैले उनीहरू त्यो ठाउँ छोडेर मधेशीको बाक्लो बस्ती भएको क्षेत्रमा बढी लाभ लिन चाहन्छन् । चुनावमा जसपाएमाले गठबन्धन भएछ भने पनि आश्चर्य मान्नु पर्दैन । मलाई लाग्थ्यो, कांग्रेस र मधेशकेन्द्रित दलको गठबन्धन सहज र स्वाभाविक हो, तर दुवैको जित्ने आधार मधेशीबहुल क्षेत्र भएकाले रणनीतिक हिसाबले यो सजिलो छैन । गठबन्धनको मुख्य समस्या पनि यही हो । मेरो विचारमा मधेशमा चुनावी गठबन्धनको मुख्य आधार संघीयता हुनुपर्छ, प्रादेशिक स्वायत्तता हुनुपर्छ, न कि तत्काल केही सिटको लाभहानि । चुनावको मुखमा मधेशले बढी मोलतोल पनि यसमै गर्न सक्छ, चुक्ने बेला यो होइन ।"
आबेनोमिक्स र जापानी अर्थतन्त्र,आबेनोमिक्सको प्रभावआबे सरकारको यी दीर्घकालीन रणनीतिहरूको निर्माण केही वरिष्ठ जापानी अर्थशास्त्रीहरूले गरेका थिए । येल विश्वविद्यालयका प्राध्यापक कोइची हामादा यसका प्रमुख डिजाइनर थिए । पर्यटन क्षेत्रले भने सोचेजस्तो रूपले गति लिन सकेन । सन् २०१४ देखि आर्थिक गतिविधिहरू फेरि सुस्ताउन थाले भने सन् २०२० को वर्ष आउँदा नआउँदै कोरोना संकट आइलाग्यो । बर्सेनि विदेशी पर्यटकको संख्या दोब्बर बनाउँदै लैजाने योजना पनि सफल हुन सकेन । बेरोजगारीको दरलाई तल झार्न आबेका नीतिहरूले काफी हदसम्म सफलता प्राप्त गरे तर बजारमा दक्ष कामदारहरूको भन्दा पनि अदक्ष र अर्धदक्ष कामदारहरूको रोजगारी वृद्धि भयो जसले आर्थिक असमानता बढाउँदै लग्यो । अर्कोतिर आर्थिक गतिविधिहरू ज्ञान अर्थतन्त्र (नलेज इकोनोमी) को दिशामा लक्षित भएनन् जसले गर्दा उत्पादन वृद्धिसँगै निर्यातमा ठोस सुधार हुन सकेन । कामदारहरूको संख्यात्मक वृद्धि भए पनि रोजगारीमा सुरक्षाको प्रत्याभूति हुन नसकेको कतिपयले टिप्पणी गरेका छन् । तर आबेनोमोक्सले यसलाई फरक दृष्टिकोणबाट हेरेको छ । पूर्ण बेरोजगार र अर्ध बेरोजगारलाई श्रम बजारमा ल्याउनु ठूलो उपलब्धि हो । सुरुको समयमा निश्चय नै यसले अस्थायी र कम ज्यालादरका रोजगारीहरू सिर्जना गर्छ । रोजगारीलाई नियमित र कामदारलाई दक्ष बनाउने दोस्रो चरणका प्राथमिकता हुनुपर्छ । प्राध्यापक कोइची हामादा भने आबेनोमिक्सका धेरै सकारात्मक प्रभावहरू देख्छन् । श्रम बजारमा भर्खर प्रवेश गर्नेहरूका लागि वातावरण अस्थिर र कठिन हुनु स्वाभाविक छ । यो सबै आर्थिक गतिविधिहरूमा लागू हुन्छ । उनका विचारमा औद्योगिक सुधार र लैंगिक समानता मूलतः कठोर राजनीतिक प्रतिबद्धताबिना पूरा हुन सक्दैनन् । जापानी स्टक मार्केट (निक्केई) मा आएको सुधार नै आबेनोमिक्सको सुरुआती सफलता हो । सन् २०१२ मा ९ हजार को हाराहारीमा रहेको निक्केई सूचकांक सन् २०१५ मा २० हजार नाघेको थियो । साथै विगत ३० वर्षमा पहिलो पटक लगातार आठ चौमासिकहरूमा जापानी आर्थिक वृद्धिदर धनात्मक बन्न पुगेको थियो । कोरोना महामारीसँगै मात्र जापानी अर्थतन्त्र केही शिथिल हुन पुगेको हो यसलाई विश्व अर्थतन्त्रमा परेको प्रभावको रूपमा हेर्नुपर्छ ।जे होस् एक सनकी सैनिकको हातबाट अप्रत्याशित मृत्युवरण गरेका सिन्जो आबेको निधनले अत्यन्त शान्त र अनुशासित समाजमा अपराधहरू कुन शिराबाट कसरी प्रवेश गर्छन् भन्ने मात्रै देखाएको छैन सुरक्षित समाजमा पनि सुरक्षा सतर्कता अनिवार्य हुन्छ भन्ने सन्देश पनि दिएको छ । साथै लामो आर्थिक मन्दीबाट गुज्रिएको विश्वको एक विशाल अर्थतन्त्रलाई संकटबाट बाहिर निकाल्ने राजनेता आबेलाई आबेनोमिक्सको अवधारणाबाट विश्वले सम्झिरहनेछ । आचार्य त्रिविमा अर्थशास्त्रका प्राध्यापक हुन् ।
हतियारको पैसा विकासमा लगाऊ,"हा म्रो देशले २०५२ देखि २०६२ सालसम्म सशस्त्र द्वन्द्व भोग्यो । त्यसबाट कैयौं निर्दोष मान्छे मारिए, कैयौं घरबार विहीन भए, कैयौं अपांग भए अनि कैयौंको कोख र काख रित्तियो । युद्ध सानो होस् यो ठूलो, छोटो अवधिका लागि होस् या लामो त्यसले दिने परिणाम जहिल्यै घातकै हुन्छ । त्यसका घाउहरू अझै बिर्सिन सकेका छैनन् मानिसहरूले । कैयौंले अझै त्यसको पीडा भोगिरहेका छन्, यो घाउलाई बिर्सन सकून् पनि कसरी ? जनतामा द्वन्द्व अवधिमा जुन उत्साह थियो, लडाइँको नेतृत्व गर्नेहरूले जुन सपनाहरू देखाएका थिए अहिले ती सबै बिलाए । नेपाली र नेपालले भोगेको जनयुद्ध भनिएको सशस्त्र द्वन्द्वले मान्छेलाई दिएको शारीरिक, मानसिक पीडा अझै निको भएको छैन । कैयौंको जिन्दगी अधकल्चो भएको छ । न बाँच्नु, न मर्नुको दोसाँधमा छन् । उफ् ! सशस्त्र युद्ध भनौं या जे भनौं युद्धले कसैको भलो गर्दैन । यसले दिने भनेको आर्तनाद नै हो । जसलाई भोग्न जोसुकैलाई पनि गाह्रो हुन्छ । पक्तिकारले आजको तनावग्रस्त विश्वलाई नियालिरहेको छ । अनि प्रश्न उठ्छन् आखिर केका लागि मान्छे मारिएका छन् ? युद्ध गनेहरूले मानिसको आँसु किन पुछ्न सकिरहेका छैनन् ? त्यसो त नन्दप्रसाद अधिकारीले आफ्नो जवान छोरा बेपत्ता हुँदा न्याय माग्दामाग्दै आमरण अनशनमै मृत्युवरण गर्नुपर्यो । हुन त, युद्धका घाउहरू कहिल्यै पुरिन सक्दैनन् । अहिले युद्धग्रस्त मुलुकहरूका नागरिकका दुःख, पीडा, आँसु हेर्दा स्तब्ध भइन्छ । युद्ध गर्नेहरूले आफूलाई सर्वेसर्वा ठान्दा हुन् तर शान्तिकामी मान्छेको मन साह्रो दुख्छ ।समय आफ्नै गतिमा चलिरहन्छ । युद्ध भोग्ने विश्वका अन्य मुलुकका नागरिकहरूका पीडा देखेर मन रुन्छ । आखिर यो युद्ध केका लागि ? अहिले नेपालमा पनि हतियार भित्र्याइँदै छ, किनिँदै छ भन्ने खबर सुनिँदै छ । ती हतियार के गर्नका लागि भित्र्याइँदै छ ? यो वाहियात सामान किन्ने पैसा देशको विकास निर्माणमा लगाए कस्तो गजब हुन्थ्यो । हाम्रा श्रमसीपका पैसा हातहतियार खरिद गर्न खर्च हुँदै छ भने त्यसको के काम ? जब सीप र सृजनामा खर्च हुनुपर्ने पैसा धमाधम हातहतियार र विस्फोटक पदार्थ किन्नमा लगाइन्छ भने स्वाभाविक रूपमा प्रश्न उठ्छ, के देशले फेरि रक्तपात खेप्नुपर्ने त होइन ? अबको रक्तपात केका लागि ? कसका लागि ? जिम्मेवार मान्छेहरू खबरदार । तिमीहरूले युवाहरूको सृजनशील दिमागलाई फेरि कुनै खालको युद्धमा धकेल्यौ भने त्यसको सिकार आफैं बन्न बेर छैन । कैयौं बेरोजगार युवालाई विदेशतिर खेदेर उनीहरूको श्रम, पसिना त्यही भूमिमा बगाएर, त्यहाँबाट पठाएको अलिकति पैसाले देशको प्राण धान्न खोज्ने यो कस्तो नीति हो तिम्रो ? साँच्चै देशको हित चिताउने हो भने युवा जनशक्तिलाई यहीं रोकेर तिनको श्रम, शक्तिलाई यही भूमिमा प्रयोग गर्ने वातावरणको निर्माण गर्नुपर्छ । अनि मात्र देश बन्छ । मुखले स्विट्जरल्यान्ड बनाएर हुँदैन । युवा जनशक्तिलाई विदेशमा राखेर देश बनाउने सपना नदेखे हुन्छ । अनि यही भएका युवा शक्तिलाई फेरि पनि दुरुपयोग गरेर बन्दुकबारुद बोक्न लगाइयो भने त्योभन्दा दुर्भाग्य अर्को केही हुँदैन । विश्व शान्तिका दूत गौतम बुद्ध जन्मेको भूमिमा अब कुनै खालका द्वन्द्वको बीजारोपण नगरियोस्, नहोस् ।"
मलाशय क्यान्सर उपचारमा 'अभूतपूर्व सफलता,"नेपालमा क्यान्सर इम्युनोथेरापी कहिले ?अझै पनि केमोथेरापी, शल्यक्रिया र रेडियोथेरापीजस्ता परम्परागत उपचार विधिहरूमा सीमित रहेको नेपालमा निकट भविष्यमै क्यान्सररोगीहरूलाई इम्युनोथेरापी उपलब्ध हुने सम्भावना कमै छ । भारतमा समेत इम्युनोथेरापीको प्रयोग प्रारम्भिक चरणमा छ । इम्युनोथेरापीको लागत सामान्यतया हजारौ डलर पर्छ । प्रायः स्वास्थ्य बिमाले इम्युनोथेरापी समेट्दैनन् । तसर्थ, बिरामीहरूले क्लिनिकल परीक्षणहरूमा भाग लिएर यी औषधि प्राप्त गर्छन् । अहिले इम्युनोथेरापीको प्रभावकारिता मूल्यांकन गर्न सयौं क्लिनिकल परीक्षण चलिरहेका छन् र ती अध्ययनका आधारमा विभिन्न क्यान्सरका उपप्रकारहरूमा त्यस्ता औषधि अनुमोदित भएका छन् । नेपालका क्यान्सर रोगीहरूलाई यस्ता औषधिको उपलब्धता सुनिश्चित गर्न सरकारले छिट्टै पहल गर्नुपर्छ । विदेशबाट इम्युनोथेरापी आयात गर्दा प्रायः नेपाली क्यान्सर रोगीहरूको खरिद क्षमताभन्दा बाहिर हुन सक्छ । तर, सही नीति बनाएर, नेपाली वैज्ञानिकलाई संलग्न गराएर तथा अन्तर्राष्ट्रिय अनुसन्धान संस्थाहरूसँग सहकार्य गरेमा यस्ता औषधि नेपालमा सहजै विकास गर्न सकिन्छ । क्लिनिकल परीक्षणमा प्रयोग गरिएको इम्युनोथेरापी औषधि एक चिकित्सीय एन्टिबडी हो । चिकित्सीय गुणस्तरको नबनाए पनि अनुसन्धानमा प्रयोग हुने एन्टिबडी नेपालमा विभिन्न कम्पनीले वर्षौंदेखि उत्पादन गर्दै आएका छन् । धेरै नेपाली वैज्ञानिक तथा डाक्टरहरू विदेशमा चिकित्सीय एन्टिबडीहरूको विकासमा र क्लिनिकल परीक्षणमा संलग्न छन् । यदि यस्ता विशेषज्ञहरूलाई नेपालका उद्यमीहरू तथा अस्पतालहरूसँग जोडेर आवश्यक स्रोत र कानुनको व्यवस्था गरेको खण्डमा नेपालमै इम्युनोथेरापी विकास गर्न सकिन्छ । तत्कालका लागि नेपालले विदेशमा भइरहेका क्लिनिकल परीक्षणहरूमा यहाँका क्यान्सर रोगीहरू भाग लिन सक्ने गरी नीति ल्याउन सक्छ । साथै नेपालजस्ता विकासोन्मुख देशका लागि यी महँगा औषधिहरू सस्तोमा ल्याउन सरकारले लबिइङ गर्न सक्छ । मिश्र अमेरिकाको एमआईटीमा कार्यरत क्यान्सर वैज्ञानिक हुन् । उनी दानाफार्बरहार्वर्ड क्यान्सर सेन्टर अन्तर्गतको डिम्बग्रन्थि क्यान्सर अनुसन्धान कार्यक्रममा पनि सम्बद्ध छन् ।"
युरोपमा अत्यधिक गर्मीसँगै अनियन्त्रित डढेलो,"(पेरिस)  युरोपमा केही दिनयताको उच्च तापक्रमसँगै फैलिएको डढेलोका कारण जनजीवन अस्तव्यस्त बनेको छ । पोर्चुगल, स्पेन र दक्षिणपश्चिम फ्रान्समा हजारौं मानिसहरू विस्थापित भएका छन् भने लाखौं प्रभावित भएका जनाइएको छ । पोर्चुगलमा मंगलबारयताको तापक्रम कम्तीमा ४७ डिग्री सेल्सियस रहेको छ । स्पेन र फ्रान्सका कतिपय स्थानको तापक्रम ४५ डिग्री पुगेको जनाइएको छ । जसका कारण ग्रामीण क्षेत्रहरूमा फैलिएको डढेलो अनियन्त्रित बन्दै गएको छ । ती देशहरूमा गर्मीका कारण ३ सयभन्दा बढी मानिसको मृत्यु भएको स्पेनको इफे समाचार एजेन्सीले जनाएको छ ।पोर्चुगलको उत्तरी क्षेत्रमा डढेलो निभाउने क्रममा वाटरबम्बर विमान दुर्घटना हुँदा चालकको ज्यान गएको बीबीसीले जनाएको छ । कम्तीमा १ सय ३५ जना घाइते भएको स्थानीय अखबारहरूले जनाएका छन् । डढेलो अनियन्त्रित बन्दै गएपछि हजारौंलाई सुरक्षित स्थानमा सारिएको छ । डढेलोपछि पोर्चुगलमा आपत्कालीन अवस्थाको घोषणा गरिएको छ भने स्पेन, बेलायत, फ्रान्स र ग्रीस डढेलो नियन्त्रणका लागि संघर्ष गरिरहेका छन् । फ्रान्सको गिरोन्डे क्षेत्रबाट १२ हजार जना र स्पेनको कोस्टा डेल सोलका २ हजार ३ सय जनालाई सुरक्षित स्थानमा सारिएको बीबीसीले जनाएको छ । पोर्चुगलको नागरिक सुरक्षा प्राधिकरणका अनुसार लगभग ८ सय मानिसहरूलाई उनीहरूको घरबाट बाहिर निकालिएको छ । प्राधिकरणले देशभर २८ स्थानमा सक्रिय रहेको डढेलो निभाउन २ हजारभन्दा बढी अग्नि नियन्त्रक खटाइएको जनाएको छ । पोर्चुगलको इन्स्टिच्युट फर सी एन्ड एटमोस्फियर (आईपीएमए) ले एक दर्जनभन्दा बढी स्थानमा तापक्रमले रेकर्ड कायम गरेको जनाएको छ । यो सामान्य अवस्था होइन । सबै अर्थमा गम्भीर छ, आईपीएमए मौसमविद् प्याट्रिसिया गोम्सले पोर्चुगिज प्रेसलाई बताएकी छन् ।मध्य पोर्चुगलको पोम्बल नगरपालिकाका मेयर पेड्रो पिम्पाओले स्थिति अविश्वसनीय रूपमा गम्भीर भएको बताएका छन् । हामीले घरहरू जलिरहेको देखेका छौं । अग्नि नियन्त्रक र स्थानीयसमेत घाइते भएका छन् । पोर्चुगलले डढेलो निभाउन नसकेपछि युरोपेली आयोगले आपत्कालीन मद्दत गरेको छ । जलवायु संकट बढ्दै गएका कारण युरोपले खडेरी र डढेलोलगायत प्राकृतिक प्रकोपको सामना गरिरहेको आयोगले जनाएको छ । पोर्चुगलमा सन् २०१७ मा फैलिएको डढेलो अनियन्त्रित भएपछि एक सय जनाको ज्यान गएको थियो । हालको डढेलो त्यसयताकै ठूलो हो । त्यसैगरी, फ्रान्सका विभिन्न स्थानमा तापक्रम ४० डिग्री सेल्सियस पुगेपछि १६ क्षेत्रलाई सतर्कताको सूचीमा राखिएको छ । मंगलबारयता एक हजारभन्दा बढी अग्नि नियन्त्रकले डढेलो नियन्त्रमा लिन नसकेपछि ९ वटा वाटरबम्बर विमान परिचालन गरिएको छ । उक्त क्षेत्रमा कम्तीमा ७ हजार हेक्टरको बालीनाली नष्ट भएको अनुमान छ । बोर्दो क्षेत्रको दक्षिणमा पर्ने ल्यान्डिरास सहर छेउछाउन फैलिएको डढेलोले ४ हजार दुई सय हेक्टर वन जलेको छ । उक्त क्षेत्रका सडकहरू बन्द गरिएको छ भने एक हजार स्थानीय विस्थापित भएका छन् । त्यस्तै, एट्लान्टिक महासागरको तटमा पर्ने दुने दु पिलाट क्षेत्र नजिकै लागेको डढेलोले ३ हजार १ सय हेक्टर वन डढेको छ । फ्रान्सका राष्ट्रपति इमानुयल म्याक्रोंले अग्नि नियन्त्रकको प्रशंसा गर्दै संकट समाधानका लागि मद्दत गर्ने युरोपेली राष्ट्रलाई धन्यवाद दिएका छन् । अर्कोतर्फ स्पेनका अधिकांश स्थानमा तापक्रम ४० डिग्रीबाट उकालो लागेको छ । स्पेनको उत्तरपश्चिमी सहर ओरेन्सेको तापक्रम पहिलोपटक शुक्रबार ४५१ डिग्री पुगेको छ । एक्स्ट्रेमाडुराका केही भागमा ४ हजारभन्दा बढी वनक्षेत्र नष्ट भएको छ । सेभिल सहरमा तापक्रम बढ्दै गएपछि मजदुर युनियनहरूले कामदारलाई छुट्टी दिन आग्रह गरेका छन् । त्यहाँको तापक्रम ४४ डिग्री नाघेको छ । स्पेनको मौसम विज्ञान कार्यालय एमेटका प्रवक्ता केएटानो टोरेसले गर्मीयाम लम्बिँदै गएको जनाउँदै जलवायु परिवर्तनका कारण देशका केही भागको भूगोलमा समेत परिवर्तन आइरहेको बताएका छन् । हामीलाई थाहा छ, प्रत्येक वर्ष तापक्रम बढिरहेको तथ्यांकले देखाएको छ, उनले भने, स्पेनको अल्मेरिया क्षेत्र अफ्रिकाको सहारा मरुभूमिका रूपमा विस्तार भएको छ र त्यो दक्षिणपूर्वतिर बढिरहेको छ । इटालीमा ७० वर्षयताकै सबैभन्दा उच्च खडेरीका कारण देशले उत्तरी क्षेत्रमा आपत्काल घोषणा गरेको छ । भेरोना र पिसा सहरमा पानीको अभावको सामना गर्न आपत्कालीन कोष खडा गरिएको छ । गत वर्षको तुलनामा ५० प्रतिशत कम वर्षा भएपछि खडेरी परेको अधिकारीहरूले बताएका छन् । चार महिनासम्म पानी नपरेपछि उत्तरी इटाली सन् १९५२ यताकै सबैभन्दा नराम्रो खडेरीसँग जुधिरहेको छ । इटालीको सबैभन्दा लामो पो नदीमा पानीको स्तर सामान्यभन्दा सात मिटर तल घटेपछि कृषकहरूले फलफूल र सागसब्जी लगाउन पाएका छैनन् । पो नदीमा पानीको स्तर सात मिटर घट्दा पानीको अभावले पशुपालकले बस्तुभाउ अन्यत्र सारेका छन् । इटालीका कृषकहरूको राष्ट्रिय महासंघ कोल्डिरेट्टीले यस वर्ष प्रत्येक दुई दिनमा कम्तीमा एउटा आगलागी भएको जनाएको छ । रोमबाट ३२ किलोमिटर उत्तरपश्चिममा रहेको लेक ब्रासियानो वरपरका धेरै नगरपालिकामा पानी प्रयोगमा कडाइ गरिएको छ । कार धुने, बगैंचामा पानी हाल्ने र घरबाहिरका क्षेत्र सफा गर्न पानीको प्रयोगमा रोक लगाइएको हो । बेलायतको तापक्रम ४० डिग्री सेल्सियस पुग्न सक्ने भन्दै उच्च सतर्कता को चेतावनी जारी गरिएको छ । मौसम कार्यालयले राष्ट्रिय आपत्काल घोषणा गर्दै सोमबार र मंगलबार लन्डन, म्यानचेस्टर र योर्कलगायत क्षेत्रमा उच्च गर्मी हुने भन्दै सतर्क रहन चेतावनी दिएको छ । तापक्रम बढेसँगै लिक पग्लिन थालेपछि रेलहरू चिप्लिन सक्ने भन्दै गति सीमित पार्न आदेश दिइएको छ । बेलायतको राष्ट्रिय स्वास्थ्य सेवाले एम्बुलेन्स सेवाले बिरामी ओसार्ने क्रममा धेरैबेर घरबाहिर नराख्न सुझाव दिएको छ ।"
बजेट कार्यान्वयनमा असफलता : पुँजीगत खर्च ५७५ मात्र,"बजेट पछि बनाइयो भनेर मात्र भएन, कार्यान्वयन कसरी भयो भन्ने महत्त्वपूर्ण हो, कँडेलले भने, सरकारको नियत राम्रो भएको भए जे बजेट आएको थियो, त्यसैलाई कार्यान्वयन गर्न सक्थ्यो । तर स्वार्थप्रेरित काम गर्नकै लागि बजेट चलाइयो । अर्थ मन्त्रालय बुझेका कर्मचारीलाई सरुवा गरेर अनुकूलका कर्मचारी ल्याइयो । विकास निर्माणका काम सरकारको प्राथमिकतामा नपरेको र स्वार्थपूर्तिका लागि कर्मचारीतन्त्र परिचालन भएको कँडेलले बताए । विगतदेखिकै केही संरचनागत समस्या अहिले पनि छन्, त्यसलाई मान्न सकिन्छ । तर समन्वय, सहजीकरण, अनुमगमन बिना कर्मचारीतन्त्रले काम गर्न सक्दैन । सरकारले त्यो गरेन, उनले भने ।"
दुई पटक संशोधन गर्दा पनि लक्ष्य भेटिएन,"राजस्व असुलीमा पनि अवस्था उस्तै यस वर्षको राजस्व असुली पनि लक्ष्यभन्दा न्यून देखिएको छ । कर, गैरकर र अनुदानसमेत गरी कुल १२ खर्ब ४० अर्ब ५२ करोड रुपैयाँ राजस्व संकलन गर्ने लक्ष्य राखिएकामा शुक्रबारसम्म ९०७५ प्रतिशत अर्थात् ११ खर्ब २५ अर्ब ७५ करोड ७२ लाख रुपैयाँ बराबर मात्रै उठेको छ । यसमध्ये कर राजस्वतर्फ ९ खर्ब ७६ अर्ब ३९ करोड ८६ लाख र गैरकर राजस्वतर्फ ८३ अर्ब १३ करोड ३४ लाख रुपैयाँ संकलन भएको देखिन्छ । गतवर्ष वैदेशिक अनुदान लक्ष्यको ३०३५ प्रतिशत बराबर मात्रै उठेको छ । कुल ५९ अर्ब ९१ करोड ९९ लाख रुपैयाँ वैदेशिक अनुदान लिने सरकारी लक्ष्य रहेकामा १८ अर्ब १८ करोड २८ लाख रुपैयाँ बराबर मात्रै संकलन भएको देखिएको हो ।"
३ महिनाअघि नै बन्यो राप्तीमा पुल,तोकिएको समयअघि नै पुल निर्माण सकिएपछि स्थानीय खुसी भएका छन् । पक्की पुल नहुँदा स्थानीयलाई विशेषगरी बर्खाका बेला सवारी वारपार गर्न समस्या हुने गरेको थियो । नजिकै रहेको झोलुंगे पुलबाट सवारीसाधन सञ्चालन गर्न नमिल्दा स्थानीयमा समस्यामा थिए । पक्की पुल र बाटो निर्माण भएसँगै त्यस क्षेत्रमा उत्पादन हुने खाद्यान्न बाली बजार ल्याउन सहज हुने स्थानीय अशोक दुलालले बताए । त्यस क्षेत्रमा पछिल्लो समय फलफूल र तरकारी खेती पनि हुन थालेको छ । पुल निर्माण भएको ठाउँ हेटौंडाबाट करिब ६ किमि पश्चिममा पर्छ ।
आईओसीलाई ऋण तिर्न रकम जोहो गर्दै निगम,"(काठमाडौं)  इन्धनको लागत मूल्यअनुसार मूल्य समायोजन गर्न नसकेर घाटा बेहोरिरहेको नेपाल आयल निगमले भारतीय आयल कर्पोरेसन (आईओसी) लाई ऋण तिर्न रकम जोहो गर्न थालेको छ । सरकार र वाणिज्य बैंकबाट ऋण एवं ठूला करदाताबाट भ्याट फिर्तासहित करिब १४ अर्ब रुपैयाँ जोहो गरिसकेको छ । आईओसीलाई ऋण तिर्नकै लागि सरकारले निगमलाई ७ अर्ब रुपैयाँ ऋण दिने निर्णय गरेको छ । मन्त्रिपरिषद् बैठकले शुक्रबार ऋण तिर्ने सीमा ५ वर्ष राखेर ऋण उपलब्ध गराउने निर्णय गरेको छ । मन्त्रिपरिषद् बैठकले ७ अर्ब रुपैयाँ ऋण दिएको छ, पूर्वाधार करबापत उठेको जेठ २० देखि ३० (१० दिन) को ५९ करोड पनि दिने निर्णय भयो, निगमका कार्यकारी निर्देशक उमेशप्रसाद थानीले भने, मन्त्रिपरिषद्ले ऋण दिने निर्णय गरेकाले आईओसीलाई भुक्तानी गर्न केही सहज हुन्छ । पछिल्लो समय अन्तर्राष्ट्रिय बजारमा कच्चा तेलको मूल्यमा आइरहेको गिरावटले निगमलाई राहत भए पनि जुलाई १ को मूल्यसूचीअनुसार पाक्षिक नोक्सानी ४ अर्ब ६४ करोड रुपैयाँ छ । नोक्सानी बढेकै कारण आईओसीलाई ३१ अर्ब २० करोड रुपैयाँ तिर्न बाँकी छ । उच्चदरमा लाग्दै आएको कर समायोजन नहुँदा निगमको अवस्था नाजुक बन्दै गएपछि जग्गा धितो राखेर ऋण लिने प्रक्रियासमेत अघि बढाइएको छ । टेकुस्थित १०८९२ वर्गमिटर र ५३५५ वर्गमिटरको जग्गा धितो राखेर राष्ट्रिय वाणिज्य बैंकबाट ऋण लिने प्रक्रिया थालिसकिएको छ । जग्गा धितो राखेर ऋण लिन अर्थ मन्त्रालयले निगमलाई स्वीकृति दिइसकेको छ । वाणिज्य बैंकले करिब ८ प्रतिशत ब्याजमा आइतबार नभए सोमबार साढे ३ अर्ब रुपयाँ ऋण दिन्छ, निगमका नायब कार्यकारी निर्देशक नागेन्द्र साहले भने, सरकारले दिन लागेको ७ अर्ब सस्तो ब्याज भए धेरै राहत मिल्थ्यो । सरकारले दिन लागेको ऋणसम्बन्धी फाइल अर्थ मन्त्रालयअर्न्तगत सार्वजनिक ऋण व्यवस्थापन विभागमा पुगिसकेको छ । सरकारले अनुदान दिनुको साटो ऋण दिने निर्णय गरेकाले ब्याज पनि नलिए राम्रो सन्देश जाने जानकारहरू बताउँछन् । कर घटाएर राहत दिने भनिए पनि कुनकुन शीर्षकमा घटाइएको हो, अहिलेसम्म पत्तो छैन । अनुदानमा दिनुपर्ने ७ अर्ब रुपैयाँ ऋण भनेर दिइएको छ, निगमका एक सञ्चालक समिति सदस्यले भने, ऋण दिएर चर्को ब्याज असुले राम्रो सन्देश जाँदैन । सकेसम्म ब्याज नै छुट दिनुपर्छ, त्यो सम्भव नभए एकदमै न्यून ब्याजदर हुनुपर्छ ।निगमका अनुसार चालु आर्थिक वर्षमा निगमको नोक्सानी ५४ अर्ब रुपैयाँभन्दा बढी छ । नोक्सानीमा गएपछि आईओसीबाट किनेको इन्धनको भुक्तानी गर्न सकेको छैन । गत मेबाट समस्यामा पर्न थाल्यो, निगमले कमाएको १९ अर्ब र मूल्य स्थिरीकरण कोषको १४ अर्ब रुपैयाँ पनि रित्तियो, निगमको अर्थ विभाग प्रमुखसमेत रहेका साहले भने, मूल्य धेरै बढ्यो, लागतअनुसार मूल्य समायोजन भएन । खरिद भएको इन्धनको भुक्तानी गर्न नसकेपछि विकल्पबारे सोचिरहेका छौं ।रुसयुक्रेनबीच जारी तनाव र डलरको मूल्य बढेपछि निगमले इन्धनमा लाग्दै आएको कर घटाइदिन आग्रह गरेको थियो । सरकारले बुढीगण्डकी जलविद्युत् आयोजना निर्माणका नाममा भन्सार बिन्दुमा प्रतिलिटर १० रुपैयाँ असुल्दै आएको कर घटाइदिन निगमको आग्रह थियो । तर अर्थले कर छुट नभई प्रतिलिटर १० रुपैयाँ शोधभर्ना दिने भने बतायो । जेठ १७ को निर्णयअनुसार जेठको पूर्वाधार कर शीर्षकको ५९ करोड माग थियो । शुक्रबार बसेको मन्त्रिपरिषद् बैठकले सोही रकम पनि दिने निर्णय गरेको छ । सोही शीर्षक कर असारको पनि जोड्दा डेढ अर्ब रुपैयाँभन्दा बढी हुन्छ । उक्त शोधभर्ना भने निगमले पाएको छैन । असार सकिएलगत्तै शोधभर्नाका लागि चिठी पठाइने निगमले जनाएको छ । असार ११ मा प्रधानमन्त्री शेरबहादुर देउवा नेतृत्वमा सरकारमा सहभागी शीर्ष दलका नेता, गृहमन्त्री, अर्थमन्त्री, सञ्चारमन्त्री, उद्योग वाणिज्य तथा आपूर्तिमन्त्री, मुख्यसचिव, अर्थ सचिव, आयल निगमका कार्यकारी निर्देशकसहित बालुवाटारमा बैठक बसेको थियो । त्यस क्रममा तत्कालीन अर्थमन्त्री जनार्दन शर्माले पेट्रोलमा २० रुपैयाँ र डिजेलमा २८ रुपैयाँ ६० पैसा कर घटाउने प्रस्ताव गरेका थिए । लगत्तै उद्योग वाणिज्य तथा आपूर्तिमन्त्री दिलेन्द्रप्रसाद बडूले पत्रकार सम्मेलन गरी प्रतिलिटर पेट्रोलमा २० र डिजेलमा २९ रुपैयाँ मूल्य घटाइएको बताए । तर करको दायरा भने अहिलेसम्म घटेको छैन । पूर्वाधार करबापतको रकम पाउने भयौं । तर कर समायोजनको प्रतिलिटर २० र २९ रुपैयाँ दिइएको छैन, साहले भने । यसका अतिरिक्त ठूला करदाताले भ्याट फिर्ताको रकम दिने निर्णयले पनि निगमलाई थप राहत पुगेको छ । ठूला करदाता कार्यालयले साढे ३ अर्ब रुपैयाँ दिने निर्णय गरेको कार्यकारी निर्देशक थानीले जानकारी दिए । यसमध्ये २ अर्ब १० करोड रुपैयाँ निगमले पाइसकेको छ । बाँकी रकम निगमको खातामा आउने क्रममा रहेको जनाइएको छ । इन्धन खपत घटाउनकै लागि निगमले बिक्रीमा कोटादेखि सवारीमा जोरबिजोरसम्मका दसबुँदे सुझाव यसअघि नै दिइसकेको छ । निगमको सुझाव कार्यान्वयन भए खपत घटाउन सकिन्छ । अन्तर्राष्ट्रिय बजारमा कच्चा तेलमा भइरहेको गिरावटले निगमलाई थप राहत मिलेको छ । तर अमेरिकी डलरको भाउ निरन्तर उकालो लागेपछि नेपाली मुद्रा कमजोर बनेको छ । एक अमेरिकी डलरका लागि करिब १२८ रुपैयाँ तिर्नुपर्ने भएको छ । इन्धन डलरमा खरिद हुँदा डलरको भाउ वृद्धिले समस्या पारेको छ । निगमका अनुसार आईओसीले जुलाई १६ मा पठाएको मूल्यसूचीअनुसार पेट्रोलमा १५ रुपैयाँ ७६ पैसा र डिजेलमा १६ रुपैयाँ ५६ पैसा सस्तो भएर आएको छ । तर निगमको घाटा चुलिएकाले तत्काल सोही अनुपातमा समायोजन हुने सम्भावना न्यून रहेको निगमका अधिकारी बताउँछन् ।"
सनराइज बैंकले ल्यायो वैदेशिक ऋण,काठमाडौं (कास) सनराइज बैंकले पनि वैदेशिक ऋण भित्र्याएको छ । बैंकले स्विट्जरल्यान्डको संस्था सिम्बायोटिक्सबाट ३ वर्षका लागि १ करोड ८६ लाख अमेरिकी डलर अर्थात् करिब २ अर्ब ३७ करोड रुपैयाँ ल्याएको हो । देशमा तरलता अभाव रहेको अवस्थामा भित्र्याइएको यो वैदेशिक ऋण रकमले आर्थिक गतिविधिलाई चलायमान बनाउन मद्दत पुग्ने बैंकले जनाएको छ । उक्त रकम आफ्ना लघु र साना तथा मझौला उद्योगीहरूलाई ऋण विस्तार गर्न प्रयोग गरिने बैंकले जनाएको छ ।
नागरिक लगानी कोषले बढायो ब्याजदर,"काठमाडौं (कास) नागरिक लगानी कोषले साउन १ देखि लागू हुने गरी सहभागीहरूलाई प्रदान गर्ने ब्याजदर परिवर्तन गरेको छ । कोषले कर्मचारी बचत वृद्धि स्वीकृत अवकाश कोषमा दिँदै आएको ६५ प्रतिशतको ब्याजदरलाई बढाएर ८ प्रतिशत पुर्याएको छ । ८० प्रतिशत विशेष ऋण सापटीको ब्याजदर भने ९५ प्रतिशत निर्धारण गरेको छ । यसैगरी आवास कर्जाको ब्याजदर १०, शैक्षिक कर्जामा १०, सवारी कर्जामा १०५ र सरल कर्जामा १०५, उपदान कोष र लगानीकर्ता हिसाब योजनामा ७५, नागरिक एकांक योजनामा ९ प्रतिशत ब्याज निर्धारण पनि गरेको छ । कोषले बिमातर्फका सबै कार्यक्रममा वार्षिक ७५ प्रतिशत ब्याज दिने निर्णय गरेको छ ।"
जार : महिला विद्रोहको कथा,"(सिलिगुडी)  युवावस्थामै जोडी छुटेकालाई समाज के भन्छ ? उत्तर सजिलो छ उमेर काट्न गाह्रो छ, चल्दोमिल्दो हेरेर जोडी बाँध्नुपर्छ । विगत सम्झेर भविष्य चल्दैन । समाज यति उदार हुन थालेको धेरै वर्ष भएको छैन । जीवनसाथीको असामयिक अवसानपछि एक्लै कष्टकर जीवन बाँच्न बाध्य पार्ने समाज कस्तो थियो ? पुरुष भन्दा महिलाका लागि निकै असहज थियो । त्यही परिवेश बुझाउँछ फिल्म जार ः भएकै एउटा कथा । राणाकालीन नेपाली समाजको कथा दार्जिलिङका इन्द्रबहादुर राईले वर्षौंअघि लेखेका हुन् । जसलाई धेरैअघि खगेन्द्र लामिछानेले नाट्य रूपान्तर गरेका थिए, नाटक निर्देशन गरेका थिए सुनील पोखरेलले । दार्जिलिङका फिल्मकर्मी फुर्वा लामाले उक्त कथालाई फिल्मी रूपान्तरण गरेका छन् । फिल्म प्रदर्शनको तयारीमा छ । छिटै रिलिज हुनेछ, लामाले भने, हामी फेस्टिभल मोडेलमा रिलिज गर्ने योजनामा छौं । यो फिल्ममा त्यो कथा छ, जुन समयमा श्रीमान् छाडेर दोस्रो बिहे गर्ने साहस महिलाहरूमा विरलै हुन्थ्यो । जीवनका दुविधा र दुःखभन्दा पनि प्रेम मुख्य कुरा भएकाले प्रेमको जित निश्चित हुन्छ भन्ने भाव कथाले बाकेको छ, निर्देशक लामा भन्छन्, दोस्रो बिहे गर्ने विद्रोही महिलाको कथा पनि यसले भन्छ ।खासमा लामा र उनको टिमले सन् २०२० बाटै फिल्म निर्माण थाल्ने निधो गरेको थियो । तर, कोभिड महामारी अचानक आइलागेपछि योजना बिथोलियो । प्रिप्रोडक्सन स्टेजमा थियौं, स्क्रिप्ट फाइनल भइसकेको थियो । अरू पनि धेरै काम सकिँदै गएको थियो, लामाले अनुभव साटे, कोभिडले त चौपटै पारिहाल्यो नि । महामारी नआएको भए अहिले फिल्म रिलिज भइसक्ने थियो । त्यति मात्रै हैन, पर्यटकीय गन्तव्य घान्द्रुकमा फिल्म छायांकन हुने थियो । आवागमन असहज भयो । अन्ततः सिक्किमको एक गाउँलाई घान्द्रुक मानेर छायांकन भयो । फिल्म निर्माणको योजनामा कोभिडपछि धेरै परिवर्तन भयो । सबैभन्दा बढी असर बजेटमा पर्यो । करिब ८५ लाख भारु लगानी फिर्ता भयो । लगानीकर्ताले बीचैमा हात झिकिदिए, लामाले भने, जसको आड भरोसामा काम गरेका थियौं उनैले हात झिकेपछि चौपट त हुने नै भयो । बनारसकी अनिता देले काँध थापेपछि चाहिँ बल्ल फिल्म निर्माण सुरु भयो । सुरुमा असली बाघलाई देखाउन कजाकिस्तानतिर गएर खिच्ने योजना थियो । अन्तिममा लाइभ एनिमल नगर्ने भइयो । कम्प्युटर ग्राफिक्समा करिब आधा करोड खर्च लाग्यो, उनले भने । फिल्मको ९० प्रतिशत काम सकिएको छ । सोचेभन्दा ढिलो भयो, तर यो समयमा रिवर्क पनि गर्दै छौं, लामाले थपे, ढिलो भएकोमा दुःख छैन, राम्रैका लागि भएको छ, गल्ती कमजोरी सुधार्दै छौं । अब करिब २३ महिनामा फाइनल हुन्छ ।लामाले बलिउड र हलिउडमा फिल्मी अनुभव बटुलिसकेकी सिक्किमकी गीताञ्जली थापालाई फिल्ममा डेब्यु गराएका छन् । सौगात मल्ल र अनुपविक्रम शाही पनि छन् मुख्य पात्रमा । लामाको ठूलो पर्दाको यो डेब्यु फिल्म हो । यसअघि उनीसँग एक ढाकर जीवन, माछाको मोल, गोर्खे जिप र भाले जुदाई आदि फिल्म निर्माण गरेको अनुभव थियो । फिचर फिल्मको अनुभवचाहिँ पहिलो हो । गीताञ्जलीसँग उनको पुरानै चिनापर्ची थियो । केही वर्षअघि पनि उनले गीताञ्जलीलाई एक फिल्मको स्क्रिप्ट पठाएका थिए । उनले मन पराएकी पनि थिइन् । तर, फिल्मचाहिँ बन्न पाएन । जार गर्ने भएपछि दिमागमा गीताञ्जलीकै अनुहार नाच्यो । स्क्रिप्ट पठाएँ, उनले ओके गरिन, लामाले भने, नेदरल्यान्डबाट आएर फिल्ममा काम गरिन् । करिब १५ वर्षदेखि फिल्म निर्माणमा संलग्न लामाको व्यावसायिक मसला फिल्मभन्दा पनि विषय प्रधानप्रति बढी रुचि छ । विगतमा दार्जिलिङमा प्रताप सुब्बा, तुलसी घिमिरेहरूको दबदबा थियो । अहिले सेङपेन खिमसर, फुर्वा लामाहरू नयाँ सोच र योजनाका साथ उदाएका छन् । अमेरिकामा बस्दै आएका खरसाङका सेङपेन खिमसरले गोर्खाल्यान्ड आन्दोलनसँग सम्बन्धित ब्रोकेन विङ्स फिल्म निर्देशन गरेका छन् । तर, राजनीतिक कथाको यो फिल्म विवादास्पद बनेको छ ।"
बैंकरको रिटायरमेन्ट एट ५०,"काठमाडौं (कास) नेपाल बैंकर्स संघका पूर्वअध्यक्ष भुवन दाहालको पुस्तक रिटायरमेन्ट एट फिप्टी सार्वजनिक भएको छ । बैंकिङमा तीन दशकभन्दा बढी बिताएका उनले पुस्तकमा आफ्नो बाल्यकालदेखि पेसाबाट अवकाश हुँदासम्मका विषय समेटेका छन् ।२७ वटा वाणिज्य बैंकहरूको आर्थिक वर्ष २०६९७० तथा आर्थिक वर्ष २०७७७८ को तुलनात्मक वित्तीय कार्यसम्पादन, सानिमा बैंकको सफलताका कथा, भीआईपी सेयरधनीसँग सम्बन्धित विषयवस्तु, वित्तीय सूचकमा अन्य बैंकहरूसँगको तुलनात्मक विश्लेषण छ । नबिल बैंक कसरी नाफामा १ नम्बर भयो तर रेमिट्यान्स बिजनेसमा सफल हुन सकेन, चन्द्र ढकाल कसरी सफल हुन पुगेलगायत प्रसंगहरू छन् ।बैंकिङ कसुर तथा सजाय ऐन संशोधनलगायत बैंकर्स संघसँग जोडिएका प्रसंग, ग्लोबल आईएमईको उदाहरणसहित मर्जर तथा प्राप्तिलगायत बैंकिङ क्षेत्रका विषय छ । देशको आर्थिक तथा सामाजिक विकास, राजनीतिज्ञ, कर्मचारीतन्त्र, जातीय क्षेत्रीय संकीर्णता आदि विषय पनि छन् ।"
जगदीशपुर ताल बर्ड सेन्चुरी घोषित,"(कपिलवस्तु)  जगदीशपुर ताललाई पन्छी आरक्ष (बर्ड सेन्चुरी) घोषणा गरिएको छ । ताल परिसरको प्रवेशद्वारमा बनाइएको सारस प्रतिमामा शिलालेख अनावरण र जगदीशपुर बर्ड सेन्चुरी लेखिएको बेलुन उडाएर शनिबार पन्छी आरक्ष घोषणा गरिएको हो । कपिलवस्तु नगरपालिका९ र १० मा फैलिएको ताललाई लुम्बिनी प्रदेशका मुख्यमन्त्री कुलप्रसाद केसीले आरक्ष घोषणा गरेका हुन् । जगदीशपुर ताल अब लुम्बिनी प्रदेशको पहिलो पन्छी आरक्ष बनेको छ । यो निर्णय प्रदेश मन्त्रिपरिषद् बैठकले शुक्रबार गरेको थियो । चरा पर्यटनको विकास र आकर्षण बढाउन ताललाई बर्ड सेन्चुरी घोषणा गरिएको हो । चरा संरक्षण गरी पर्यापर्यटनको विकास गर्दै स्थानीयलाई रोजगारीसँग जोडेर जीविकोपार्जनमा सघाउने लक्ष्य घोषणामा छ । संसारभरिका पाहुनालाई आकर्षित गर्न सक्ने सामर्थ्य जोकोहीले पाउँदैनन्, मुख्यमन्त्री केसीले भने, जगदीशपुरले त्यो अवसर पाएको छ । त्यसको सदुपयोग गरेर चरा र प्रकृतिमैत्री घर, होमस्टे र होटल बनाएर स्थानीयले लाभ लिनुपर्ने उनले बताए । जगदीशपुरलाई बर्ड सेन्चुरी बनाउन अध्ययन गरेका पूर्ववन सचिव विश्वनाथ ओलीले सिमसारका स्रोतको संरक्षण गर्दै वातावरणमैत्री पूर्वाधार बनाएर विकासको सम्भावना रहेको बताए । ६ वटा क्षेत्रहरू राखेर पाँचवर्षे व्यवस्थापन योजना बनाइएको छ । आरक्षको संरक्षण र बुद्धिमत्तापूर्ण उपयोग गरी पाउने लाभको न्यायोचित वितरण गर्ने योजना बनाइएको छ । त्यसका लागि २३ करोड ६० लाख रुपैयाँ प्रस्ताव गरिएको छ ।ओली र गणेशराज जोशीको टोलीले अध्ययन गरेर पन्छी आरक्षका लागि उपयुक्त रहेको बताएपछि डिभिजन वन कार्यालयले घोषणाको प्रक्रिया अघि बढाएको थियो । ओली र जोशी संलग्न हरित अर्थतन्त्र विकास केन्द्रले पेस गरेको कार्ययोजनाअनुसार लुम्बिनी प्रदेश सरकारले घोषणा गर्ने काम अघि बढाएको हो । यसका लागि प्रदेशले अर्थ र कानुन मन्त्रालयको सहमति लिएर प्रस्ताव मन्त्रिपरिषद्मा पठाएको थियो ।रामसार क्षेत्रमा सूचीकृत नेपालका १० सिमसार क्षेत्रमध्ये जगदीशपुर ताल १ सय ५७ हेक्टर क्षेत्रफलमा फैलिएको छ । सिँचाइ प्रयोजनका लागि निर्माण गरिएको ताल अहिले चरा अवलोकलन गर्न मुलुककै उत्कृष्ट गन्तव्य बनेको छ । लुम्बिनी प्रदेश वन ऐन २०७८ को परिच्छेद ११ को दफा ४५ मा प्रदेश सरकारले रैथाने तथा आगन्तुक पन्छी र संकटापन्न वन्यजन्तुको वासस्थान संरक्षण तथा वन्यजन्तु आवतजावत गर्ने प्रदेशभित्रको कुनै क्षेत्रलाई चरा आरक्ष वा जैविकमार्ग घोषणा गर्न सकिने व्यवस्थाअनुसार चरा आरक्ष घोषणा गरिएको हो । व्यापक छलफल गरेर आरक्षको महत्त्व बुझाएरै घोषणा गरिएको डिभिजन वन कार्यालय डीएफओ विजयराज सुवेदीले बताए । सिँचाइका लागि बनाइएको तालमा चरालाई महत्त्व दिएको भनेर कहिलेकाहीं असन्तुष्टि आउँछ, उनले भने, त्यसको बुद्धिमत्तापूर्ण उपयोग होस् भन्नेमा हामी सचेत छौं ।तालले बर्सेनि हिउँदमा बसाइँ सरेर आउने १५ देखि २० हजार चरालाई आश्रय दिँदै आएको छ । ताल महत्त्वपूर्ण सिमसार क्षेत्र बन्न पुग्दा सन् २००३ मा नेपाल सरकारको पहलमा रामसार सचिवालयले यसलाई अन्तर्राष्ट्रिय महत्त्वको विश्व सिमसार क्षेत्रका रूपमा सूचीकृत गरेको थियो । तालमा नेपालमा एकै ठाउँमा उभिएर सबैभन्दा बढी चरा देख्न सकिन्छ । मध्य एसियाका अतिरिक्त रुस, चीन, मंगोलियाका साथै युरोप, कोरिया तथा तिब्बती क्षेत्रबाट हिउँदे आगन्तुक चरा यहाँ आउने गर्छन् । यसअघि सुदूरपश्चिम प्रदेशले घोडाघोडी ताललाई ०७८ फागुन २७ मा बर्ड सेन्चुरी घोषणा गरेको थियो ।"
डा पौडेलले ल्याए लय छुटेको समय,"चितवन (कास) भरतपुर अस्पतालका मेडिकल सुपरिन्टेन्डेन्ट कृष्णप्रसाद पौडेलले लेखेको पुस्तक लय छुटेको समय शनिबार सार्वजनिक भएको छ । चिकित्सा शिक्षा पढ्दाका गुरु कांग्रेसका नेता डाशेखर कोइरालाले नवलपुरको गैंडाकोटमा पुस्तक विमोचन गरेका हुन् ।लय छुटेको समय कोरोना महामारीका बेलामा लेखेको पुस्तक भएको डा पौडेलले बताए । कोरोनाकालमा लेखेका केही डायरीका साथै बिरामीचिकित्सक सम्बन्ध र समस्या जस्ता विषयहरू लेखेको उनको भनाइ छ । समीक्षक एकनारायण पौडेलले निबन्ध विधाअन्तर्गत रहेको यो किताबमा कविता, हाइकु, मुक्तक, संस्मरण र कथाहरूसमेत रहेको बताए । पुस्तकमा उपचारको उपक्रम भन्ने खण्डमा २२ र लकडाउन डायरी मा ३६ गरी ५८ लेखहरू छन् । पुस्तकमा लेखकको चिकित्सकीय र समाजशास्त्रीय दुवै खाले दृष्टिकोणहरू अटाएको छ । उहाँले बिरामी, रोग र उपचारसँग जोडिएर आउने निदानका उपायहरूका साथै आफना अनुभव र मनोभावनाहरू राख्नुभएको छ, समीक्षक पौडेलले भने । डा पौडेलको यसअघि निबन्ध संग्रह कम्मरीदेखि कोभिड कहर र कविता संग्रह खुसीहरूको वनवास प्रकाशित भएका छन् ।"
विष्टको छेलिएका अनुहार विमोचन,"मकवानपुर (कास) पत्रकार प्रताप विष्टको पुस्तक छेलिएका अनुहार सार्वजनिक भएको छ । चेपाङ, वनकरिया समुदायको इतिहास र गाडी बोक्नेहरूको अनुभव समेटिएको पुस्तक शनिबार हेटौंडामा विमोचन गरिएको हो । कान्तिपुरका वाग्मती प्रदेश ब्युरो प्रमुख विष्टको उक्त कृति वाग्मती प्रदेशका भौतिक पूर्वाधार विकास राज्यमन्त्री सन्तबहादुर चेपाङ, हेटौंडा उपमहानगर प्रमुख मीनाकुमारी लामा, कान्तिपुर दैनिकका सम्पादक उमेश चौहान, लेखक चन्द्रकिशोर झा र सन्तोषी वनकरियाले संयुक्त रूपमा पुस्तक विमोचन गरेका हुन् । सांग्रिला पब्लिकेसनद्वारा प्रकाशित कृतिमाथि त्रिभुवन विश्वविद्यालयका प्राध्यापक तारालाल श्रेष्ठ, भूपिन, तुल्सी थापा, चन्द्रकिशोर झाले परिचर्चा गरे । चेपाङ समुदायको विषयमा राक्सिराङ गाउँपालिका अध्यक्ष राजकुमार मल्ल र तुल्सी थापा तथा वनकरियाको अवस्थाबारे सन्तोषी वनकरियाले जानकारी गराए । ४ सय ७२ पेजको उक्त पुस्तकमा चेपाङ, वनकरिया समुदाय र काठमाडौं उपत्यका पुर्याउन गाडी बोक्नेहरूको अनुभव गरेर तीन खण्डमा लेखिएको छ ।"
नामिबियासँग लज्जास्पद हार,"(काठमाडौं)  नेपालले विश्वकप क्रिकेट लिग २ मा शनिबार नामिबियासँग लज्जास्पद हार बेहोरेको छ । निकै फितलो ब्याटिङपछि नामिबियाले शनिबार नेपाललाई ६३ रनले पराजित गरेको हो । ब्याटिङमा फेरि पनि निकै खराब प्रदर्शन गरेपछि नेपालले एक अर्को हार बेहोर्नुपरेको थियो । २ सय रनको मध्यम लक्ष्य पाएको नेपाल ३७५ ओभरमा १ सय ३६ रनमै अलआउट भयो । स्कटल्यान्डको एयरमा दीपेन्द्रसिंहले आदिल अलामसँग छैटौं विकेटमा ३६ रनको साझेदारी गरेका थिए, जुन नेपाली इनिङ्सको सबैभन्दा ठूलो साझेदारी थियो । दीपेन्द्रले सर्वाधिक ३८ रन बनाए । लिग २ मा १४ खेल खेल्दै उनले आफ्नो उच्च स्कोर बनाएका हुन् । नामिबियासँगको खेलअघि लिग २ मा दीपेन्द्रको औसत ९ रनमुनि थियो । अर्का दबाबमा रहेका ब्याटर ओपनर कुशल भुर्तेल शून्यमा आउट भए । उनी आउट भएसँगै नेपालले सुरुदेखि नै दबाबमा खेलेको थियो ।अर्का ओपनर आसिफ शेखले ३२ बलमा ६ चौका प्रहार गर्दै ३४ रन बनाए । उनी प्लेयर अफ द म्याच बर्नान्ड स्कोल्ट्जको पहिलो सिकार भए । देव खनाल विवादास्पद ढंगले आउट भए । उनले प्रहार गरेको शट बाउन्ड्री लाइनमा लडेर फिल्डरले समातेका थिए । अम्पायरले त्यसमा छक्काको संकेत गरे । तर नामिबियाका खेलाडीको क्याचको अपिलपछि देवलाई आउट दिइएको थियो ।निकै संघर्ष गरेर खेलेका उपकप्तान रोहित पौडेलले ५० बलमा १७ रन बनाए । आरिफ शेख ४ रनमै आउट भए । आदिलले केही ठूला शट खेल्दा खुम्चिएको नेपालको रनरेटमा सुधार आएको थियो । तर उनी अन्ततः ठूलो शट खेल्दै लङअनमै क्याच दिन पुगे । आदिलले २ चौका र १ छक्का प्रहार गर्दै २० रन बनाए । अन्तिम तीन विकेट नेपालले ८ बलको अन्तरमा गुमायो । सोमपाल कामी १ रनमा आउट भए भने बसिर अहमद र कप्तान सन्दीप लामिछानेले खाता खोल्न सकेनन् । पवन सर्राफ १० रनमा अविजित रहे । उनलाई करण केसीको स्थानमा खेलाइएको थियो । देव्रेहाते स्पिनर स्कोल्ट्जले ५ विकेट लिए । उनले ९५ ओभरमा २ मेडन राख्दै २२ रन खर्चे । ओपनिङ बलर जान फ्रायलिन्कले १० ओभरमा २ मेडन राख्दै २६ रन खर्चेर ३ विकेट लिए ।यो विजयपछि नामिबिया नेपाललाई उछिन्दै लिग २ को अंकतालिकामा पाँचौं स्थानमा उक्लेको छ । नामिबियाको १८ खेलमा १८ र नेपालको १९ खेलमा १७ अंक छ । लिग २ मा पाँचौं शृंखला खेलिरहेको नेपाल सोमबार पहिलो खेलमा नामियिबासँग ४० रनले पराजित भएको थियो । त्यसपछिको अर्को खेलमा नेपालले स्कटल्यान्डमाथि ५ विकेटको सानदार जित हात पार्दै उत्कृष्ट पुनरागमन गरेको थियो ।यसअघि कप्तान सन्दीपले उदाहरणीय बलिङ प्रदर्शन गरेपछि नेपालले विश्वकप क्रिकेट लिग २ मा नामिबियालाई मध्यम स्कोरमा रोकेको थियो । टस जितेर आएको नामिबिया ४९२ ओभरमा १ सय ९९ रनमै अलआउट भएको थियो ।सन्दीपले ४ विकेट लिएपछि राम्रो सुरुआत गरेको नामिबिया खुम्चिएको थियो । नामिबियासँगको पहिलो खेलमा पनि ४ विकेट लिएका सन्दीपले १० ओभरमा २ मेडन राख्दै २९ रनमात्र खर्चे । उनले क्रेग विलियम्सलाई ५, जान निकोल लोफ्टी इटोनलाई १९, फ्रायलिन्कलाई ३ रनमा बोल्ड गरे भने कप्तान जेर्हाड इरास्मसलाई ५३ रनमा विकेटकिपर आसिफ शेखबाट स्टम्पआउट गराए । इराम्मसले ७० बल खेल्दै ४ चौका र १ छक्का प्रहार गरे । सोमपालले दुवै ओपनरलाई आउट गरेका थिए । उनले लो ह्यान्ड्रे लवरेन्सलाई २ र डिभान ल कोकलाई २७ रनमा बोल्ड गरे । कोकले ३० बल खेल्दै ५ चौका प्रहार गरे । सोमपालले १० ओभरमा ३३ रनमात्र खर्चिए । बसिरले जेजे समिटलाई २७ रनमा आउट गरे । आउट हुनुको अघिल्लो दुई बलमा समिटले बसिरलाई चौका र छक्का प्रहार गरेका थिए । डेविड विज ४६ औं ओभरमा दुर्भाग्यपूर्ण रनआउट हुनु नामिबियाका लागि दुर्भाग्य बन्यो । आदिलको बलमा रुबेन ट्रम्पेलमनले ड्राइभ गरेको बल बलरको खुट्टामा लागेर नन स्ट्राइकको स्टम्प ढलेपछि क्रिज बाहिर रहेका विज पेभेलियन फर्किए । विजले ट्रम्पेलमनसँग आठौं विकेटमा ४३ रनको महत्त्वपूर्ण साझेदारी गरे । ट्रम्पेलमनले ३५ बलमा १ चौकासहित १९ रन बनाए । उनलाई दीपेन्द्रले आउट गरे । दीपेन्द्रले अन्तिम ब्याटर स्कोल्ट्जलाई २ रनमा आउट गरे । विजले ५० बल खेल्दा १ छक्कासहित ३४ रन बनाए ।"
लेवान्डोस्की बार्सामा,बर्लिन (एएफपी) पोल्यान्डका स्टार रोबर्ट लेवान्डोस्की स्पेनिस क्लब बार्सिलोना जाने भएका छन् । उनको क्लब बायर्न म्युनिकले शनिबार लेवान्डोस्कीको बार्सिलोनासँग सम्झौता भएको पुष्टि गरेको छ । बायर्नका अध्यक्ष हर्बर्ट हेनरले ट्वीटरमार्फत बार्सिलोनासँग मौखिक सम्झौता भएको र अझै स्पष्ट हुनु दुवै पक्षका लागि राम्रो हुने बताएका छन् । बायर्नले सम्झौतासम्बन्धी कुनै विवरण उपलब्ध गराएको छैन । तर स्पेनिस तथा जर्मन मिडिया रिपोर्टअनुसार दुई पटकका फिफा वर्ष खेलाडी लेवान्डोस्की ५० मिलियन युरोमा चार वर्षका लागि सम्झौता गरेका छन् । त्यसमा ५ मिलियन थप हुन सक्नेछ । ३३ वर्षे लेवान्डोस्कीले जर्मन टेलिभिजनलाई बताएअनुसार जुलाई १८देखि ३१ सम्म अमेरिका भ्रमणमा रहने बार्सिलोना टोलीमा उनी सहभागी हुन सक्नेछन् । उनको मेडिकल पनि मियामीमै हुने जनाइएको छ ।
१ करोड ७२ लाख खर्चिएको रंगशाला उस्तै,"(राजविराज)  पछिल्लो ५ आर्थिक वर्षमा १ करोड ७२ लाख खर्च भएको राजविराजस्थित राज रंगशाला अझै खेल्न लायकको भएको छैन । रंगशालाको स्तरोन्नतिलगायतका लागि तिनै तहको सरकारबाट ५ वर्षमा यति धेरै रकम खर्चिए पनि रंगशालाको हालत उस्तै छ । रंगशाला अहिले खेलमैदान नभई गौचरणमा परिणत हुनुका साथै सवारीसाधन सिक्ने स्थल बनेको छ । रंगशालाको स्तरोन्नतिका लागि आर्थिक वर्ष ०७३७४ र ०७४७५ मा भएको कार्यमाथि प्रश्न उठाउदै अख्तियार दुरुपयोग अनुसन्धान आयोगले बुधबार बिशेष अदालतमा आरोप पत्रसमेत दायर गरिसकेको छ भने अन्य आर्थिक वर्षमा भएका कार्यबारे समेत अख्तियारमा उजुरी छ । जिल्ला खेलकुद विकास समिति सप्तरी अधिनस्थ रंगशालामा पछिल्ला केही काम समितिसँग समन्वय नगरी गरिएको छ । खेलकुद बिकास समिति सप्तरीका प्रमुख दिनेश भुजेलका अनुसार संघीय खेलकुद मन्त्रालयबाट आएको बजेटमध्ये आर्थिक वर्ष ०७३७४ उदय निर्माण सेवाले २५ लाख र ०७४७५ मा न्यु गहिल कन्स्ट्रक्सनले १७ लाख बराबरको काम रंगशाला स्तरोन्नतिका लागि गरेका थिए । यो दुवै कार्यमा अनियमितता भएको भन्दै अख्तियारले सात जनाविरुद्ध बुधबार आरोप पत्र दायर गरेको छ । त्यसपछि आर्थिक वर्ष ०७६७७ मा प्रदेश सरकारले उक्त रंगशाला स्तरोन्नतिका लागि ९० लाख रुपैयाँ उपलब्ध गराएको थियो । मैदान निर्माण, लाइटिङ, तारजारीले घेर्नेलगायतका कार्यका लागि दिइएको रकमबाट उपभोक्ता समितिमार्फत काम भएको थियो । दुई वर्षमात्र हुँदा अहिले लाइटिङ काम गर्न छोडिसकेको छ । रात्रिकालिन खेलसमेत गराउने योजनाका साथ सोलार लाइटिङ समेतको व्यवस्थापन गरिएको छ । उपभोक्ता समितिमार्फत भएको उक्त ९० लाखको काममा समेत अनियमितता भएको भन्दै अख्तियारमा उजुरी परेको थियो । सो कार्यबारे पनि अख्तियारको टोली पटकपटक आएर छानबिन र जानकारी लिने कार्य गरिरहेको छ । त्यसपछि प्यारापिट निर्माणका लागि आर्थिक वर्ष ०७७७८ मा संघीय सरकार र राजविराज नगरपालिकाको समेत सहभागितामा सोही रंगशालामा ४० लाख रुपैयाँसमेत खर्च भएको छ । उक्त बजेटबाट रंगशालाको पश्चिम साइडमा निर्माण भएको प्यारापिट अधुरै छ । यसरी पछिल्लो ५ वर्षमा राज रंगशालामा पटक पटक गरी विभिन्न शीर्षकमा १ करोड ७२ लाख रुपैयाँ खर्च भइसकेको छ । तर, रंगशालाको अबस्था भने विगतभन्दा झन् बिग्रँदो छ । रंगशाला अहिले खेल्न लायकको छैन, जिल्ला खेलकुद विकास समिति सप्तरीका कार्यालय प्रमुख भुजेलले भने, खाल्टाखुल्टीले खेलाडी लडेर घाइते हुने अवस्थामा रंगशाला छ । सप्तरी जिल्ला क्रिकेट संघका अध्यक्ष आयुश श्रेष्ठले राज रंगशाला अहिले खेल्नका लागि उपयुक्त नभएको बताए । पुरानो प्यारापिट भत्किने अवस्थामा छ । मैदानको खाल्टाखुल्टीले खेल्ने क्रममा खेलाडी घाइते हुने अवस्था छ, श्रेष्ठले भने, खेलाडीले खेल्नसक्ने अवस्थामा रंगशाला छैन ।"
स्पोर्ट्स युनियनमा भगवती,"भक्तपुर (कास) रेस्लर भगवती खड्का (युनिका) को नेतृत्वमा ७ सदस्यीय भक्तपुर जिल्ला स्पोर्ट्स युनियन नेपालको शनिबार गठन भएको छ । मदन भण्डारी स्पोर्ट्स एकेडेमीका पूर्वअध्यक्ष विनोद श्रेष्ठ, स्पोर्ट्स युनियन नेपालका अध्यक्ष प्रदेश सांसद सीता लामा, केन्द्रीय महासचिव सुदीप शर्मालगायतको उपस्थितिमा शनिबार सम्पन्न भेलाले भगवतीको अध्यक्षतामा जिल्ला कार्यसमिति चयन गरेको हो । युनियनको उपाध्यक्ष क्रिकेटका सुसन श्रेष्ठ, सचिवमा क्रिकेटका पवन पौडेल र कोषाध्यक्षमा क्रिकेटका सञ्जय बस्नेत छन् । सदस्यमा करातेका श्रीकिसुन साह, क्रिकेटका सुरजरत्न शाक्य र करातेका हीरा तामाङ छन् । विभिन्न ६ जिल्लामा युनियन गठन भइसकेको स्पोर्टस नेपाल युनियनकी अध्यक्ष लामाले जानकारी दिइन् । जिफन्टका पूर्वअध्यक्ष रहेका विनोद श्रेष्ठले सफल कार्यकालका लागि शुभकामना दिँदै खेलाडीको हकहितको पक्षमा लड्न युनियनलाई सुझाए । अध्यक्ष लामाले मुख्यतः खेलाडीको श्रमसम्बन्धी विषयवस्तुमा केन्द्रित रहेर कार्य गर्न युनियन बनाइएको बताइन् ।"
ऋत र ग्रिनल्यान्ड विजयी,काठमाडौं (कास) ऋत एकेडेमी ए र ग्रिनल्यान्ड बी प्रथम एन्जल्स एसईई कप थ्री अन थ्री छात्र बास्केटबल प्रतियोगितामा सेमिफाइनल पुगेका छन् । शनिबार ऋत ए ले महामञ्जुश्रीलाई १०८ स्कोरले पराजित गर्यो । ग्रिनल्यान्ड बी ले न्यु जेनिथ ए माथि ८७ स्कोरको जित पायो । मनमैंजुस्थित आयोजकको कोर्टमा भइरहेको प्रतियोगितामा नवज्योति र न्यु जेनिथ बी ले पनि सेमिफाइनलमा स्थान बनाए । नवज्योतिले ऋत बी लाई ७४ र न्यु जेनिथ बी ले लालीगुराँसलाई ८७ ले हराए । सेमिफाइनलमा नवज्योतिको भेट न्यु जेनिथ बी तथा ऋत ए ले ग्रिनल्यान्ड बी को सामना गर्नेछन् । प्रतियोगिताको उद्घाटन आयोजक एन्जल्स हार्ट कलेजका प्रिन्सिपल दिलबहादुर बुढाथोकीले गरे । विजेता र उपविजेताले नगद पुरस्कारसहित छात्रवृत्ति पाउनेछन् ।
आमा बनिन् सारापोभा,"न्युयोर्क (एएफपी) पाँचपल्टकी ग्रान्ड स्लाम विजेता मारिया सारापोभालाई हालै पुत्रलाभ भएको छ । रुसी टेनिस स्टार सारापोभाले थियोडोर नामको बच्चालाई जन्म दिएको शुक्रबारमात्र सार्वजनिक गरेकी छन् । ३५ वर्षीया पूर्वविश्व नम्बर एक रसी टेनिस स्टार सारापोभा र ४२ वर्षीय बेलायती व्यापारी अलेक्जान्डर गिल्केसको थियोडोर पहिलो सन्तान हो । सन् २०२० को डिसेम्बरमा सारापोभा र गिल्केसले इन्गेजमेन्ट गरेका थिए । थियोडोरको जन्म जुलाई १ मा भएको सारापोभाले इन्स्टाग्राममार्फत तस्बिर सार्वजनिक गरेकी हुन् । सारापोभाले अप्रिलमा आफू गर्भवती भएको खुलासा गरेकी थिइन् । सारापोभा चारै ग्रान्ड स्लाम उपाधि जित्ने थोरै महिला खेलाडीका सूचीमा पर्छिन् । उनी खेलाडी जीवनमा अस्ट्रेलियन ओपन, फ्रेन्च ओपन, विम्बल्डन र युएस ओपन जित्ने १० महिला खेलाडीमध्ये एक हुन् । सन् २००४ मा सारापोभाले १७ वर्षकी उमेरमा प्रमुख उपाधिको रुपमा विम्बल्डन जितेकी थिइन् । त्यसपछि उनले २००६ मा युएस ओपन, २००८ मा अस्ट्रेलियन ओपन तथा २०१२ र २०१४ मा दुईपल्ट फ्रेन्च ओपन जितेकी थिइन् । सारापोभाले २०१२ को लन्डन ओलम्पिक रजत पदक जितेकी हुन् । उनी ओलम्पिक फाइनलमा अमेरिकी सेरेना विलियम्ससँग पराजित भएकी थिइन् ।"
