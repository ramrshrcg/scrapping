शीर्षक,विवरण
चुनाव घोषणापछि सांसद पद कहिलेसम्म ?,"भट्टराईले भनेजस्तै प्रतिनिधिसभा विघटनको विकल्पलाई संविधानले साँघुरो बनाएको छ । संविधानको धारा ८५ मा अगावै विघटन भएकोमा बाहेक प्रतिनिधिसभाको कार्यकाल पाँच वर्ष हुने व्यवस्था छ । अगावै विघटन हुने अवस्था धारा ७६७ मा मात्र छ, जहाँ प्रतिनिधिसभाले नयाँ सरकार बनाउन नसकेको अवस्थामा विघटन हुने उल्लेख छ । तर, अहिले नयाँ सरकार बन्न सक्ने वा नसक्ने भन्ने प्रश्न नरहेकाले यो धारा सान्दर्भिक हुन गाह्रो छ । यो सर्तमा बाहेक प्रतिनिधिसभा विघटन हुन नसक्ने संवैधानिक व्यवस्थालाई सर्वोच्च अदालतले दुईवटा फैसलाबाट अनुमोदन पनि गरिसकेको छ ।त्यस्तै संविधानको धारा ९१ मा सभामुख र उपसभामुखको कार्यकाल निर्वाचनको मनोनयनपत्र दाखिला गर्ने अघिल्लो दिनसम्म रहने व्यवस्था छ । यसको अर्थ अरू सांसदको पद त्यसअघि नै जान्छ भन्ने अर्थ आउने नेपाल बार एसोसिएसनका पूर्वमहासचिव अधिवक्ता सुनील पोखरेलको भनाइ छ । मनोनयनपत्र दाखिल गर्नेभन्दा अघिल्लो दिनसम्म सभामुख र उपसभामुखको मात्र कार्यकाल रहने हो । सांसदको त्यसअघि नै सकिन्छ । त्यसका लागि विघटन गर्नुपर्ने हुन्छ, उनी भन्छन्, संविधानमा यस्तो विघटनबारे उल्लेख नभए पनि यसअघि हामीले गर्दै आएका अभ्यासहरू अनुसार विघटन नै उपयुक्त हुन्छ ।संविधानले विघटनलाई निरुत्साहित गरेको भए पनि निर्वाचन प्रयोजनका लागि भने विघटनको विकल्प नभएको पोखरेल बताउँछन् । नयाँ सरकार बनाउन नसकेको अवस्थामा बाहेक प्रतिनिधिसभाको विघटन हुन सक्दैन भन्ने त स्पष्ट नै छ । तर, संसदीय प्रजातन्त्रको अभ्यासका रूपमा निर्वाचनमा जाने प्रयोजनका लागि विघटन गर्ने अभ्यास छ । अहिले पनि त्यसैगरी निर्वाचनमा जानुपर्छ, उनी भन्छन् । संविधानविद् भीमार्जर्नु आचार्य भने निर्वाचन घोषणासँगै प्रतिनिधिसभाको कार्यकाल स्वतः समाप्त हुने बताउँछन् । विघटन भन्ने शब्द प्रयोग गर्ने वा नगर्ने विषयले फरक पार्दैन । निर्वाचन घोषणापछि प्रतिनिधिसभाको कार्यकाल स्वतः अन्त्य भएको मानिन्छ, उनको भनाइ छ ।अधिवक्ता दीनमणि पोखरेल पनि निर्वाचन घोषणापछि प्रतिनिधिसभाको निरन्तरता सकिने बताउँछन् । सांसदहरू रहन्नन् । सभा विघटनसरह हुन्छ । सभामुख भने उम्मेदवारी दर्ताको अघिल्लो दिनसम्म रहन्छन्, उनको भनाइ छ ।संविधानविद् विपिन अधिकारी पनि निर्वाचन घोषणापछि प्रतिनिधिसभालाई राखिराख्न उपयुक्त नहुने बताउँछन् । यसबारेमा संविधानमा केही लेखिएको छैन । तर, निर्वाचन वर्षमा प्रवेश गरेपछि संसदीय परम्पराअनुसार उपयुक्त समयमा निर्वाचन घोषणा हुन्छ । मिति घोषणापछि पनि प्रतिनिधिसभा राखिराख्नु राज्यस्रोतको दुरुपयोग गर्नु मात्र हो, उनी भन्छन् । निर्वाचन घोषणापत्रसहित सांसद प्रचारप्रसारमा लाग्ने अवस्थामा जनताको करबाट तलबभत्ता दिएर सांसदको सार्वजनिक प्रतिष्ठासहित प्रचारमा जान दिन नहुने उनको भनाइ छ । निर्वाचन गर्ने प्रयोजनका लागि सरकारले होइन, प्रतिनिधिसभा आफैंले आफैंलाई विघटन गर्नुपर्ने तर्क राख्छन् वरिष्ठ अधिवक्ता शम्भु थापा । नेपालको संविधानको संरचना नै यसैअनुसार रहेको उनको तर्क छ । सरकारले निर्वाचनको मितिसँगै विघटनको पनि घोषणा गरेमा प्रतिनिधिसभा रहन्न । विघटनको घोषणा नगरेमा भने पूरा कार्यकाल रहन्छ, उनी भन्छन्, तर, संसद् स्वयंले अब निर्वाचनमा जानका लागि इच्छा मरण गरौं भन्न सक्छ । त्यो नै सबैभन्दा उपयुक्त विकल्प हुन्छ । संविधानले प्रतिनिधिसभालाई नसोधी विघटन गर्न सक्ने अधिकार कसैलाई नदिएकाले सभाको बहुमतले प्रस्ताव पारित गरेपछि मात्रै विघटन हुन सक्ने अवस्था रहेको थापाको भनाइ छ ।निर्वाचन घोषणाको तयारी भइरहँदा पनि संसद्, सरकार र निर्वाचन आयोग भने कुन विकल्पमा जाने भन्नेमा अझै स्पष्ट छैनन् । प्रमुख निर्वाचन आयुक्त दिनेश थपलियाले यसबारे छलफल थालेको र संविधानविद्का दृष्टिकोण प्राप्त भइरहेको प्रतिक्रिया दिए । मनोनयनपत्र दर्ताको अघिल्लो दिनसम्म सभामुखको पद रहने संविधानको व्यवस्था छ । त्यसपछि सभामुखकै पद नरहने भएपछि बाँकी सांसदको पनि नरहला भन्न सकिन्छ, त्यसअघिको विषयमा परामर्श जारी छ, उनले भने ।२०७४ मंसिरमा निर्वाचित भएको प्रतिनिधिसभाको ११औं अधिवेशन चालु छ । वर्षमा हिउँदे (विधेयक अधिवेशन) र वर्षे (बजेट अधिवेशन) गरी दुईवटा अधिवेशन चल्ने अभ्यास रहेकोमा पाँच वर्षमा १० वटा अधिवेशन हुन्छन् । त्यसैले प्रतिनिधिसभाले आफ्नो पूर्णकार्यकाल पूरा गरेको छ । प्रधानमन्त्री रहँदा विश्वासको मत लिने प्रयोजनले केपी शर्मा ओलीले एक दिनका लागि अधिवेशन बोलाएका थिए । त्यसैकारण प्रतिनिधिसभाको यो कार्यकालमा ११ वटा अधिवेशन भएका छन् ।"
बजेट भए पनि कान्तिले मेसिन नकिन्दा बिरामीलाई 'होल ब्लड,"मेसिन नहुँदा ब्लड बैंक धाउनुपर्ने अर्को समस्या छ । उपचारमा आउने दुर्गमका न्यून आय भएका बिरामी काठमाडौं बसाइ लम्बिँदा थप मर्कार्मा छन्, उनले भने, रगतजस्तो संवेदनशील अमूल्य वस्तुमा पनि गम्भीरता देखिएन । लापरबाही गर्ने कर्मचारीलाई कारबाही नहुँदासम्म सुधार नहुने उनले बताए । ब्लड सेप्रेसन मेसिन नहुँदा अस्पतालमा संकलित रगत पनि खेर जाने गरेको छ । अस्पतालका अनुसार वयस्कलाई भन्दा बालबालिकालाई रगत कम मात्रामा उपयोग हुन्छ । अस्पतालमा मेसिन भएमा आवश्यकताका आधारमा ब्लडका कम्पोनेन्ट छुट्याउन सकिने कान्तिका प्याथोलोजिस्ट डा निरा पाठकले बताइन् । उनका अनुसार एक पिन्ट रगतमा ४०० एमएल हुन्छ । मेसिन भएमा आवश्यकताका आधारमा ५० एमएल, १०० र २०० एमएल पनि छुट्याउन सकिन्छ, उनले भनिन्, यसले खेर जाने रगत केही हदसम्म बचाउन सकिन्छ । चिकित्सकका अनुसार होल ब्लडको आयु ३५ दिन हुन्छ । आरबीसी ४२ दिन, प्लेटलेट्स ३ देखि ५ दिन र प्लाज्मा ३ सय ५० दिनसम्म प्रयोग गर्न सकिन्छ । कान्तिका ब्लड बैंकका टेक्निसियन सुदीप महर्जनले बिरामीका आफन्तका कारणले पनि कतिपय रगत खेर जाने गरेको बताए । कतिपयको केसमा बिरामीले ल्याएको ब्लड उनीहरूको अनुमतिबिना अरूलाई चढाउन नमिल्ने हुन्छ, उनले भने, त्यस्ता ब्लड खेर जान्छन् । ब्लड सेप्रेसन मेसिन त्रिवि शिक्षण अस्पताल, नेपाल रेडक्रस सोसाइटी र केही निजी अस्पतालमा बाहेक अन्य सरकारी अस्पतालमा छैन । नेपाल रेडक्रस सोसाइटी केन्द्रीय रक्तसञ्चार सेवा केन्द्रका निर्देशक दिव्यराज पौडेलले रगत खेर जान नदिन पटकपटक सरोकारवालासँग छलफल गरिरहेको दाबी गरे । अस्पतालमा ब्लडसम्बन्धी हेर्ने छुट्टै एकाइ नभएर पनि समस्या दोहोरिएको हो, उनले भने, सरकारी निकायको अनुगमन फितलो र कारबाही नहुँदा समस्या निम्तिएको हो ।राष्ट्रिय जनस्वास्थ्य प्रयोगशालाका निर्देशक डा रुना झाले अस्पताल व्यवस्थापनको कमजोरीका कारण रगत खेर जाने गरेको बताइन् । प्रयोगमा नआएको रगत फिर्ता पठाउने वा अन्य बिरामीका लागि प्रयोग गर्ने भन्ने विषय अस्पताल प्रशासनले मिलाउन सक्नुपर्छ, उनले भनिन्, अब रगत खेर जान नदिन प्रविधिमार्फत निगरानी गर्ने तयारीमा छौं । उनले कारबाहीका लागि छुट्टै कानुन नहुँदा पनि अनुगमन प्रभावकारी नभएको बताइन् । स्वास्थ्य मन्त्रालयका सहप्रवक्ता अधिकारीले अस्पतालहरूले माग र आपूर्तिको तालमेल मिलाउन नसक्दा रगत खेर जाने गरेको बताए । रगत खेर जाँदा सबभन्दा बढी नियमित रगत चढाउनुपर्ने ब्लड क्यान्सर, थालेसिमिया (शरीरमा जन्मजात रगत नबन्ने), डायलसिस, आईटीपी (सेतो ब्लड कम बन्ने), एप्लास्टिक एनिमिया (सेतो, रातो कुनै पनि ब्लड नबन्ने) रोगका बिरामी मर्कामा छन् । नेपाल थालेसिमिया सोसाइटीकी स्वयंसेविका सरिता बुढाथोकीले रगत खेर जान नदिन सरोकारवाला निकायले अनुगमन गर्नुपर्ने बताइन् । उनी २५ वर्षदेखि छोरीको थालेसिमियाको उपचार गराउँदै आएकी छन् ।"
'पाँच दलबाहिर पनि गठबन्धन,"(काठमाडौं)  माओवादी केन्द्रले प्रदेश र संघीय निर्वाचनमा पाँच दलबाहिर पनि गठबन्धन वा तालमेल गर्न सक्ने भएको छ । आइतबार सुरु भएको केन्द्रीय समिति बैठकमा पार्टी अध्यक्ष पुष्पकमल दाहालले समाजवादी कार्यदिशा अंगीकार गर्ने शक्ति र व्यक्तिसँग सहकार्य गर्नुपर्ने प्रस्तावसहितको राजनीतिक प्रतिवेदन पेस गरेका छन् । अध्यक्ष दाहालले स्थानीय निर्वाचनमा भएको तालमेलको समीक्षासहित आसन्न निर्वाचनमा गठबन्धनको दायरा फराकिलो बनाउन सकिने रणनीतिक प्रस्ताव अघि सारेका हुन् । समाजवादी कार्यदिशा अवलम्बन गर्ने पार्टी, शक्ति र व्यक्तित्वहरूको तत्कालको मोर्चा निर्माण आजको आवश्यकता हो । यसबाट तत्कालिक रूपमा निर्वाचनमा क्रान्तिकारी शक्ति एवं जनतालाई गोलबन्द गर्ने र दीर्घकालीन रूपमा समाजवादी वैकल्पिक क्रान्तिकारी धारको निर्माण हुनेछ, प्रतिवेदनमा भनिएको छ, केपी शर्मा ओली प्रवृत्तिको दक्षिणपन्थी धारलाई कमजोर पार्ने, संविधान र आन्दोलनका उपलब्धिलाई खोस्न उद्यत् प्रतिगामी प्रवृत्तिलार्ई पराजित गर्नेछ । प्रतिवेदनमा तत्काल प्रतिगामी र दक्षिणपन्थी शक्तिविरुद्ध तत्कालीन जिम्मेवारी संविधानको रक्षा, शान्ति प्रक्रियाको पूर्णता एवं संघीयतासहितको लोकतन्त्रमा सहमत शक्तिसँग गठबन्धनको नीति अख्तियार गरिने उल्लेख छ । प्रतिवेदनमा दाहालले स्थानीय निर्वाचनमा गठबन्धनका सहयात्री दलबारे पनि समीक्षा गरेका छन् । पाँचदलीय गठबन्धनको नेतृत्व तहमा भएका समझदारी र आवश्यकता महसुस स्थानीय तहमा हुन नसकेको उनको ठम्याइ छ । कांग्रेसको पूरै पंक्ति गठबन्धनप्रति इमानदार र गम्भीर पाइएन । जसको परिणाम रोल्पा, रुकुम, सल्यान, कालीकोट, भोजपुर, गोरखा, सिन्धुपाल्चोकलगायतका जिल्ला र तीबाहेक पनि हाम्रो पार्टीको बलियो उपस्थिति रहेका स्थानीय तहमा एमाले र अन्य दलसँग गठबन्धन गरी हामीलाई पराजित गर्ने वा कमजोर पार्ने घटना देखिए, प्रतिवेदनमा भनिएको छ । कांग्रेसले आफू बलियो भएको स्थानमा अन्य दलको गठबन्धन बन्न नदिने, माओवादी र गठबन्धनका दल बलियो भएको ठाउँमा एमाले वा अन्य दलसँग तालमेल गर्ने, आफू कमजोर भएको ठाउँमा पाँचदलीय गठबन्धन कायम गर्ने, कतिपय स्थानमा कांग्रेसका नेताबाटै बागी उम्मेदवार खडा गर्ने जस्ता घोषित नीति अपनाएको दाहालको प्रतिवेदनमा उल्लेख छ । कांग्रेसले गठबन्धनका उम्मेदवारलाई मत नदिने वा आफ्ना उम्मेदवारलाई सुरक्षित गर्ने नीति अख्तियार गरी मतदाता शिक्षा दिँदा धेरै मत बदर भएको दाहालको निष्कर्ष छ । गठबन्धनको अर्को दल एकीकृत समाजवादीले आफ्नो वास्तविक स्थितिभन्दा बढी दाबी गर्दा सिट बाँडफाँटमा ठाउँठाउँमा समस्या देखियो दाहालको प्रतिवेदनमा छ । त्यही कारण केही स्थानमा गठबन्धन नै पराजित बन्न पुगेको दाहालको निचोड छ । सत्ता सहयात्री अर्को दल जनता समाजवादी पार्टी आफ्नो आधार बलियो भएको तराईमधेसमा गठबन्धनका लागि अनिच्छुक देखिएको दाहालले उल्लेख गरेका छन् । बैठकमा प्रदेश अध्यक्ष र केही केन्द्रीय सदस्यले स्थानीय चुनावमा कांग्रेस इमानदार नभएकाले आगामी दिनमा गठबन्धनबारे पुनर्विचार गर्न नेतृत्वलाई सुझाव दिएका छन् । दाहालले स्थानीय निर्वाचनमा भएको गठबन्धनका विषयमा सहयात्री दलको आलोचना गरे पनि परिणाम सन्तोषजनक रहेको प्रतिवेदनमा उल्लेख गरेका छन् । हाम्रो पार्टी मूल रूपमा गठबन्धनप्रति इमानदार देखियो भने कतिपय स्थानमा स्थानीय अन्तर्विरोध तथा स्थानीय नेतृत्वको व्यक्तिगत महत्त्वाकांक्षाका कारण कमजोरी पनि हुन गएका छन्, दाहालले भनेका छन्, यी तमाम कारणका बाबजुत विगतको तुलनामा निर्वाचन परिणामलाई सन्तोषजनक नै मान्नुपर्छ । संख्याका हिसाबले तेस्रो दल भए पनि राष्ट्रिय राजनीतिक एजेन्डामा माओवादी पहिलो स्थानमा रहेको दाबी दाहालको छ । दाहालले स्थानीय निर्वाचनमा गठबन्धन र पार्टीका तर्फबाट भएका कमजोरीलाई ८ बुँदामा औंल्याएका छन् । गठबन्धनप्रति आवश्यकताभन्दा बढी विश्वास गर्नाले आफ्नो तयारीमा फितलोपन देखिएको, गठबन्धन हुँदा उम्मेदवारका आकांक्षी बढी तर एकल प्रतिस्पर्धा गर्नुपर्दा अरुचि देखा परेको, प्रमुखअध्यक्ष र उपप्रमुखउपाध्यक्षमा गठबन्धन हुनु तर वडा तहमा एकल प्रतिस्पर्धा गर्नुपर्दा चुनावी प्रचार र एकीकृत परिचालनमा तालमेल मिलाउन नसकिएको निष्कर्ष दाहालको छ । व्यक्तिकेन्द्रित वा निश्चित पालिकाकेन्द्रित तालमेलको प्रयत्न गर्नु, लोकप्रियभन्दा आफूनिकटलाई उम्मेदवार बनाउन जोड गर्नु, आफू वा आफूनिकटकाले उम्मेदवारी नपाउँदा असहयोग गर्न वा हराउन उद्यत् हुनु, पैसा खर्च गरेर मतदाता किन्नेजस्ता प्रतिस्पर्धी दलहरूमा विकृतिका रूपमा देखा परेको प्रवृत्ति रोक्न नसक्नु र कतिपय स्थानमा पार्टीभित्रको गुटबन्दी, असहयोग एवं अन्तर्घातसम्मका गम्भीर कमजोरी र घटना देखा पर्नुलाई पनि दाहालले कमजोरीका रूपमा उल्लेख गरेका छन् । उनले आगामी निर्वाचनमा गठबन्धन नहुँदा पनि आफ्नो शक्ति र संगठनमा भर परेर उम्मेदवार बन्न तयार हुने, गुट उपगुट वा निकटताका आधारमा नभई लोकप्रिय उम्मेदवारमा ध्यान दिनुपर्ने शिक्षा स्थानीय तहको निर्वाचनले दिएको दाहालले उल्लेख गरेका छन् । दाहालले आगामी निर्वाचनको तयारीका लागि सात प्रस्ताव तय गरेका छन् । संघ र प्रदेशमा जनसहभागितासहित चुनावी प्रतिबद्धतापत्रको तयारी गर्ने, संघीय तथा प्रदेश निर्वाचन क्षेत्रको तथ्यांक संकलन र विश्लेषण गर्ने, संयुक्त मोर्चा, गठबन्धनमा सहभागी दल र विपक्षीको अवस्था अध्ययन गर्ने, निर्वाचन क्षेत्र आधारित संगठन परिचालन, स्थिति आकलन र जनताको अपेक्षाका आधारमा निर्वाचनमा विजयी बन्ने रणनीति बनाउने दाहालको प्रतिवेदनमा उल्लेख छ । यसबाहेक सम्भावित उम्मेदवारहरूको सूची तयार गर्ने र दक्षिणपन्थी र प्रतिगामी शक्तिलाई पराजित गर्ने ढंगले चुनावी रणनीतिको तयारी गर्ने प्रस्ताव दाहालले केन्द्रीय समितिमा बैठकमा पेस गरेका छन् । पदाधिकारी चयनको सम्भावना कमकेन्द्रीय समिति वैठकमा पदाधिकारी चयन पनि एजेन्डा छ । तर माओवादी नेता शक्ति बस्नेतका अनुसार जारी बैठकले पदाधिकारी चयन गर्ने सम्भावना कम छ । महाधिवेशन सकिएको ६ महिना बित्दा पनि माओवादीमा अध्यक्षबाहेकका पदाधिकारी छैनन् । विभिन्न दलसँग एकताका लागि भइरहेका वार्ता, आसन्न निर्वाचनमा पार्न सक्ने असर र आन्तरिक विवाद बढ्न सक्ने भयले दाहाल अहिले पदाधिकारी नटुंग्याउने सोचमा छन् । निर्वाचन अगाडि नै एकीकृत समाजवादी र जसपाबाट अलग हुन चाहेका बाबुराम भट्टराईको पार्टीसँग एकताको सम्भावना कायमै छ । यस्तोमा अहिले नै पदाधिकारी बनाउँदा एकता जटिल हुन सक्छ भन्ने अध्यक्षको बुझाइ छ, दाहालनिकट एक नेताले भने, पदाधिकारी बनाउँदा चुनावको मुखमा पार्टीभित्र विवाद बढ्न सक्छ भन्ने अध्यक्षलाई लागेको छ । आइतबारको बैठकमा प्रदेश अध्यक्षहरूले रिपोर्टिङ गर्दा अहिले नै पदाधिकारी टुंग्याउनुपर्ने धारणा राखेका थिए । बैठकले पोलिटब्युरो र स्थायी समिति भने बनाउने भएको छ । दाहालले पूर्वस्थायी समिति सदस्यहरूसँगको परामर्शमा स्थायी र पोलिटब्युरो सदस्य प्रस्ताव गर्ने तयारी छ ।"
देउवासँग कोइराला समूह सशंकित,"(काठमाडौं)  कांग्रेस सभापति एवं प्रधानमन्त्री शेरबहादुर देउवाले पार्टीभित्रको शक्ति सन्तुलनमा बेवास्ता गरेको भन्दै आलोचना गरिरहेको शेखर कोइराला समूह प्रदेशसभा र प्रतिनिधिसभा चुनावको टिकट वितरणप्रति पनि सशंकित बनेको छ । सैद्धान्तिक रूपमा चुनावी तालमेलकै पक्षमा भए पनि देउवाले बलमिच्याइँपूर्वक टिकट वितरण गरेर आफूहरूलाई पाखा लगाउन सक्ने शंका कोइराला समूहले गरेको हो । देउवा पार्टीकै शक्ति सन्तुलनलाई व्यवस्थापन गरेर बृहत् एकता निर्माण नगरीकनै गठबन्धनको बलमा मात्रै अघि बढ्न खोज्दा कांग्रेस कमजोर हुने विश्लेषण कोइराला समूहको छ । राजधानीमा बिहीबार र शुक्रबार बसेको उक्त समूहको बैठकमा देउवाको कार्यशैलीमाथि खुलेर आलोचना भएको थियो । बैठकमा नेताहरूले आसन्न प्रदेश र प्रतिनिधिसभाको चुनावमा उम्मेदवार चयन गर्दा देउवा बहुमतको आडमा एकलौटी ढंगले चल्न सक्ने चिन्ता प्रकट गरेका थिए । कांग्रेसका एक नेताका अनुसार दोस्रो कार्यकाल सम्हालेपछि देउवाले १४ औं महाधिवेशनका प्रतिस्पर्धी रहेका कोइरालाको अस्तित्व स्वीकार गरेका छैनन् । महाधिवेशनमा कोइरालाले पार्टी संगठनको ४० प्रतिशत मत प्राप्त गरेका थिए । पार्टीको वरीयता निर्धारण र टिकट वितरण गर्ने पार्टीको औपचारिक निकाय संसदीय समितिमा समेत कोइराला समूहको उपस्थितिलाई देउवाले महत्त्व दिएका छैनन् । स्थानीय तहको उम्मेदवार चयनका क्रममा नेता रामचन्द्र पौडेललाई संसदीय समितिमा मनोनयन गर्दा देउवाले कोइरालालाई समेटेनन् । राष्ट्रिय राजनीतिदेखि पार्टी सञ्चालनका गतिविधिमा समेत कोइराला समूहलाई उपेक्षा गर्दै आएकाले प्रतिनिधिसभा र प्रदेशको चुनावमा पनि एकलौटी हुन सक्ने कोइराला समूहको शंका छ । कोइराला समूहको आशंकालाई कांग्रेस प्रवक्ता प्रकाशशरण महत हतारोको संज्ञा दिन्छन् । उनले आसन्न चुनावमा एकपक्षीय रूपमा टिकट वितरण नहुने दाबी गरे । महानगर र उपमहानगरको टिकट वितरण गर्दा शेखरजीलाई मिलाउनकै लागि ढिलाइ गरेरै निर्णय भएको थियो । प्रतिनिधिसभा र प्रदेशको निर्वाचनमा अहिल्यैदेखि यस्तो र उस्तो होला भनेर अनुमान लगाएर निष्कर्षमा पुग्नु ठीक छैन, उनले कान्तिपुरसँग भने, अनावश्यक शंका गर्नुपर्दैन । अरू पार्टीलाई त मिलाएर जाने कुराकानी भइरहेका बेला आफ्नै पार्टीभित्र नमिलाउने कुरा कल्पना पनि गर्न सकिन्न । कोइराला पक्षीय नेताका अनुसार निर्वाचनपछि पनि प्रधानमन्त्री बन्ने लक्ष्य बनाएर अघि बढेकाले देउवा आफ्नो समूहप्रति अनुदार बन्ने सम्भावना छ । पार्टीको एकल बहुमत आएको अवस्थामा बाहेक प्रधानमन्त्री हुन संसदीय दलको नेता नै बन्नुपर्ने कानुनी प्रावधान छैन् । कानुनी अड्चन नभए पनि संसदीय दलको नेता नै प्रधानमन्त्री हुने अभ्यास रहँदै आएको छ । संसदीय दलको नेताबाटै पराजित भएपछि प्रधानमन्त्री हुने नैतिक धरातल रहँदैन, त्यसैले गठबन्धनको बलमा पार्टीलाई ठूलो बनाउने र पार्टीभित्र आफ्नो बहुमत जुटाउने हिसाबकिताबमा देउवा हुनुहुन्छ, दुई दिनसम्म चलेको बैठकमा कोइराला पक्षीय एक पार्टी पदाधिकारीको भनाइ थियो, एकलौटी गर्न खोजियो भने हामी स्वीकार्दैनौं, निर्णयमा हस्ताक्षर गर्दैनौं र जबर्जस्ती गर्न खोजिए बरु टिकट नपाइएला तर त्यस्तो ज्यादती सहँदैनौं । पार्टीका पदाधिकारी टिकट वितरण गर्ने संसदीय समितिको पदेन सदस्य हुने व्यवस्था छ । पार्टीका १४ पदाधिकारीमा उपसभापति धनराज गुरुङ, महामन्त्री गगन थापा, सहमहामन्त्री बद्री पाण्डे र सहमहामन्त्री जीवन परियार मात्रै कोइराला समूहमा छन् । अर्का महामन्त्री विश्वप्रकाश शर्मा यतिबेला पार्टीको दुवै कित्तामा छैनन् । तर मुद्दामा कोइराला निकट देखिएका छन् । एक्लै अघि बढ्ने कार्यशैलीलाई लिएर पार्टीभित्र चर्को आलोचना भइराख्दा देउवा भने नसुनेझैं गरिरहेका छन् । देउवा निकट नेताहरूका अनुसार उनको प्रमुख प्राथमिकता गठबन्धनलाई चुनावसम्म लैजानेमा केन्द्रित छ । कांग्रेस प्रत्यक्षमा फेरि २३ हुने कि ८० हुने भन्ने हो, ८० हुने हो भने गठबन्धन बनाउनैपर्छ । अहिले उहाँको प्राथमिकता गठबन्धनमा कुनै जोखिम आउन नदिनेमा केन्द्रित छ, देउवा निकट एक नेताले भने । उनका अनुसार देउवाले असारभित्रै अमेरिका भ्रमण गर्ने भनेर अनौपचारिक तहमा तय भएको कार्यक्रम ढिलाइ हुनुका पछि गठबन्धनमा कुनै तलबितल परिहाल्छ कि भन्ने भय पनि कारण हो । ०७४ मा पनि अमेरिका भ्रमणमा गएकै बेला एमाले र माओवादीबीच गठबन्धन गर्ने समझदारी बनेको थियो । कम्तीमा माओवादी अध्यक्ष प्रचण्डलाई विश्वासमा नलिई उहाँले भ्रमण गर्नुहुन्न, उनले भने, पार्टीभित्र शेखरजीले के भन्नुभयो, अरूले के भने, ६ महिनाभित्र विभाग गठन भयो कि भएन भन्ने जस्ता कुरासँग उहाँलाई त्यति चासो छैन । गठबन्धन जोगाउने, निर्वाचनको मिति घोषणा गर्ने र सिट बाँडफाँट कसरी टुंग्याउने भन्ने मुख्य गृहकार्यमा उहाँ लागिरहनुभएको छ ।कोइराला निकट नेताहरू भने गठबन्धनलाई भन्दा आफ्नै पार्टी मिलाउन प्राथमिकता दिनुपर्ने बताउँछन् । गठबन्धन हुने तर पार्टीभित्रको असन्तुष्टि व्यस्थापन नहुने हो भने कांग्रेसले चाहेजस्तो नतिजा ल्याउन नसक्ने उनीहरूको भनाइ छ । पार्टीभित्रको शक्ति सन्तुलन मिलाउन सक्दाका बखतमा मात्रै कांग्रेसले शतप्रतिशत लक्ष्य प्राप्त गर्न सक्छ, मिलाउन सकिएन भने ठूलो क्षति व्यहोर्नुपर्ने हुन्छ, कोइराला निकट सहमहामन्त्री बद्री पाण्डेले भने, केन्द्रीय कार्यसमितिको बैठकमा घर मिलाउने कुरानै मुख्य हुनुपर्छ । त्यसपछि मात्रै गठबन्धनको बाटो तय गर्नुपर्छ ।अर्का नेता गोविन्द पोखरेलले कांग्रेसभित्र शक्ति सन्तुलन मिलाउन नसक्दा स्वतन्त्रहरूले लाभ लिन सक्ने परिस्थिति निर्माण भएको बताउँछन् । स्वतन्त्र समूहले देशभर नै अभियान लैजान खोजिरहेका बेला नेतृत्वले पार्टीभित्रै शक्ति सन्तुलनलाई बढी ध्यान दिन जरुरी भएको उनको बुझाइ छ । केन्द्रका नेताले मुखको चोचोमोचो मिलाउँदैमा तलका कार्यकर्ताले मान्ने, संगठन परिचालन हुन्छ भन्ने देखिँदैन । विधि, विधान र प्रक्रियालाई लत्याएर नेतृत्वले मुख मिलाउँदैमा नतिजा राम्रो आउँदैन भन्ने प्रस्ट भइसकेको छ, उनले भने ।प्रवक्ता महतले पार्टीमा सहज बहुमत हुँदाहुँदै पनि सहमतिबाटै जानुपर्छ भन्नेमा देउवा रहेको दाबी गरे । अहिले उहाँले आफ्नो छुट्टै छलफलसमेत गर्नु भएको छैन, उनले भने, पार्टीको नीति तथा प्रशिक्षण प्रतिष्ठानको संयोजकमा उपसभापति हुने व्यवस्था छ । पूर्ण खड्काजीलाई त्यसमा राख्दा अर्का उपसभापति धनराजजीलाई सोध्नुभएकै हो । भोलि टिकट वितरणमा पनि नसोधीकन गर्ने कुरा हुन्न ।"
स्थानीय चुनावको अन्तर्घात छानबिन गर्न कार्यदल,"(काठमाडौं)  एमालेले स्थानीय तह निर्वाचनमा भएको अन्तर्घातका सम्बन्धमा परेका उजुरीमाथि छानबिन गर्न उपाध्यक्ष विष्णु पौडेलको संयोजकत्वमा तीन सदस्यीय कार्यदल गठन गरेको छ । सचिवालय बैठकले आइतबार निर्वाचन विभाग प्रमुख देवेन्द्र दाहाल र संगठन विभाग प्रमुख खगराज अधिकारी सदस्य रहेको कार्यदल गठन गरेको हो । चुनावमा आफूले इच्छाएका व्यक्तिले टिकट नपाएपछि नेताहरूले नै अन्तर्घात गरेको भन्दै पार्टीमा उजुरी परेका छन् । कार्यदलले त्यसमाथि छानबिन गरेर अन्तर्घातमा भूमिका पुष्टि भए कारबाहीका लागि सिफारिस गर्नेछ । गत वैशाख ३० मा भएको स्थानीय तह चुनावमा पार्टीगत जनमतमा पहिलो भए पनि पाँचदलीय गठबन्धन र अन्तर्घातका कारण पराजित भएको निष्कर्ष एमालेको छ । एमाले सचिवालयले आमनिर्वाचनलाई लक्ष्य गरेर तत्काल प्रदेश तथा जिल्लामा प्रशिक्षण सञ्चालन गर्ने निर्णय गरेको छ । प्रशिक्षण सञ्चालनका लागि सातै प्रदेशमा सात उपाध्यक्षलाई संयोजनको जिम्मेवारी तोकिएको छ । प्रदेश १ मा वरिष्ठ उपाध्यक्ष ईश्वर पोखरेल, मधेस प्रदेशमा सुरेन्द्र पाण्डे, वाग्मती प्रदेशमा विष्णु पौडेल, गण्डकी प्रदेशमा अष्टलक्ष्मी शाक्य, लुम्बिनी प्रदेशमा सुवास नेम्वाङ, कर्णाली प्रदेशमा रामबहादुर थापा र सुदूरपश्चिम प्रदेशमा युवराज ज्ञवालीले संयोजन गर्नेछन् । प्रतिनिधिसभा तथा प्रदेशसभा निर्वाचन क्षेत्रको शक्ति सन्तुलनका विषयमा स्थानीय कमिटीहरूबाट एमालेले प्रतिवेदन मगाएको छ । स्थानीय तह चुनावपछिको शक्ति सन्तुलनको अध्यावधिक समीक्षा गर्न, स्थानीय तह चुनावको परिणामलाई आधार बनाएर प्रतिनिधिसभा निर्वाचन क्षेत्र र प्रदेशसभाको निर्वाचन क्षेत्रको अलगअलग विश्लेषण गरेर त्यसको रिपोर्ट केन्द्रमा पठाउन सम्बन्धित कमिटीहरूलाई बैठकले निर्देशन दिएको छ, एमाले प्रचार विभाग प्रमुख पृथ्वीसुब्बा गुरुङले भने । एमालेले चुनाव प्रचारलाई पनि व्यवस्थित बनाउने तयारी गरेको छ । एमालेले चुनावमा अध्यक्ष केपी शर्मा ओली नेतृत्वको सरकारले गरेको कामको प्रचार र शेरबहादुर देउवा नेतृत्वको सरकारले गरेको कमजोरीलाई भण्डाफोरको रणनीति लिने भएको छ । मत वृद्धिका लागि थप प्रयास गर्नुपर्ने भएको छ । यसका लागि पार्टी नीति र एजेन्डाको प्रचार गर्ने, सरकारले विगतमा गरेको कामको प्रचार गर्ने, छुटेका र नयाँ मतदातामा ध्यान केन्द्रित गर्ने, गठबन्धन सरकारको जनविरोधी र राष्ट्रविरोधी कामको भण्डाफोर गर्ने कार्यक्रम आयोजना हुनेछन्, गुरुङले भने । एमालेले विभिन्न विभागमा सचिव मनोनयन गरेको छ । बैठकले प्रचार तथा प्रकाशन विभागमा गगन विष्ट, संगठन विभागमा सम्झना देवकोटा, परराष्ट्र मामिलामा अञ्जान शाक्यलाई सचिव तोकेको हो । भीष्म अधिकारीलाई वित्त तथा कोष व्यवस्थापन, मोहिनी खनाललाई उपभोक्ता हित संरक्षण, जनक चौधरीलाई श्रम तथा रोजागार, सूर्य पाठकलाई संसदीय, नेत्रप्रसाद तिम्सिनालाई सामाजिक सेवा, राजेश थापालाई सांस्कृतिक विभाग सचिवमा मनोनयन गरिएको छ । त्यसैगरी हर्क राईलाई स्थानीय तह विकास, शिव गुरुङलाई संघीय मामिला तथा सामान्य प्रशासन, पुष्पज्योति ढुंगानालाई ऊर्जा तथा जलस्रोत, योगेन्द्र शाहीलाई अर्थ तथा योजना र डिल्लीराम मैनालीलाई कानुन विभागको सचिव चयन गरिएको छ । बैठकले भौतिक पूर्वाधार तथा यातायात व्यवस्था विभाग, वन तथा वातावरण विभाग र अर्थ तथा योजना विभाग गठन गर्ने निर्णय गरेको छ ।"
प्रदेश सरकार हेरफेरको खिचातानी,"(काठमाडौं)  आमनिर्वाचनको मिति घोषणा गर्ने तयारी भइरहेका बेला सत्तारूढ गठबन्धनभित्र प्रदेश सरकारको नेतृत्व परिवर्तनको खिचातानी सुरु भएको छ । पूर्वलिखित सहमतिअनुसार कांग्रेसले वाग्मती प्रदेशको नेतृत्वमाथि दाबी गरेपछि अन्य प्रदेशमा पनि सरकार परिवर्तनको विषय उठेको हो । एकीकृत समाजवादीले वाग्मतीमा नेतृत्व छाड्नुपरे अन्य प्रदेशबाट पाउनुपर्ने दाबी गरिरहेको छ । कांग्रेसले भने वाग्मतीको लिखित सहमति कार्यान्वयनमा अन्य प्रदेश जोड्न नहुने तर्क गर्दै आएको छ । गत वर्ष कात्तिकमा वाग्मती प्रदेश सरकार निर्माण गर्दा प्रदेशसभाको कार्यकाल १६ महिना हिसाब गर्दै आधा समय एकीकृत समाजवादीका राजेन्द्रप्रसाद पाण्डे र बाँकी समय कांग्रेसका इन्द्र बानियाँ मुख्यमन्त्री बन्ने लिखित सहमति गरेको थियो । एकीकृत समाजवादीले पाँच दलीय गठबन्धनमा कांग्रेस, माओवादी केन्द्र र एकीकृत समाजवादीले २२ प्रदेश र जनता समाजवादी पार्टी (जसपा) ले एक प्रदेशको नेतृत्व लिने सहमति भएको भन्दै वाग्मती नभए अन्य प्रदेश पाउनुपर्ने दाबी गरेको छ ।एकीकृत समाजवादीका प्रवक्ता जगन्नाथ खतिवडाले प्रदेश सरकार परिवर्तन गर्ने हो भने गठबन्धनमा सबैतिरको समीक्षा गरेर अघि बढ्नुपर्ने पार्टीको धारणा रहेको बताए । गठबन्धनभित्र भएको सहमतिअनुसार २२ वटा प्रदेशको नेतृत्व गरिरहेका छौं । परिवर्तन गर्ने हो भने पनि २२ वटा कुन लिने भनेर गरौं । परिवर्तन नगर्ने हो भने अहिले जे जस्तो छ त्यसलाई नै छाडिदिऔं, उनले भने । खतिवडाले प्रदेश सरकारको नेतृत्व परिवर्तन गर्ने वा नगर्ने विषयमा अहिलेसम्म कांग्रेससँग प्रारम्भिक छलफल मात्रै भएको बताए । एकीकृत समाजवादीले वाग्मती छाड्नुपरे कर्णाली वा सुदूर पश्चिम सरकारको नेतृत्व पाउनुपर्ने दाबी गरिरहेको छ । सुदूर पश्चिम प्रदेशसभामा एकीकृत समाजवादी सबैभन्दा ठूलो दल हो । प्रदेश १, वाग्मती, लुम्बिनी र कर्णालीमा सरकारको नेतृत्व परिवर्तन भएको एक वर्ष पनि पुगेको छैन । गण्डकी प्रदेशमा भने सरकार परिवर्तन भएको गत जेठ २८ मा एक वर्ष पुगेको छ । मधेस प्रदेश र सुदूर पश्चिममा अहिलेसम्म मुख्यमन्त्री परिवर्तन नभए पनि मन्त्रिपरिषद् पुनर्गठन भएको छ । लुम्बिनीमा गत वर्ष साउन २८, प्रदेश १ तथा कर्णालीमा गत कातिक १६ मा सरकारको नेतृत्व परिवर्तन भएको थियो । नेकपा विभाजनपछि एमालेले गण्डकी र लुम्बिनी प्रदेश सरकार गुमाएको हो । ती प्रदेशमा क्रमशः कांग्रेस र माओवादी नेतृत्वमा पुगेका छन् । पार्टी विभाजन हुनुअघि एमालेको एकल बहुमत रहेका प्रदेश १ र वाग्मतीमा एकीकृत समाजवादीको नेतृत्वमा सरकार छ । प्रदेश १ मा राजेन्द्र राई र वाग्मतीमा राजेन्द्रप्रसाद पाण्डे मुख्यमन्त्री छन् । जसपाबाट मधेस प्रदेशमा लालबाबु राउत, कांग्रेसबाट गण्डकीमा कृष्णचन्द्र नेपाली र कर्णालीमा जीवनबहादुर शाही, माओवादी केन्द्रबाट लुम्बिनीमा कुलप्रसाद केसी र र सुदूर पश्चिममा त्रिलोचन भट्ट मुख्यमन्त्री छन् ।वाग्मती प्रदेशमा पूर्वसहमतिअनुरूप मुख्यमन्त्री पाण्डेले सत्ता छाड्नुपर्ने माग कांग्रेस र माओवादी केन्द्रले गरिरहेका छन् । मुख्यमन्त्री पाण्डेलाई दबाब दिन कांग्रेस र माओवादी केन्द्रका सांसदले हस्ताक्षर पनि संकलन गरेका छन् । पाण्डे गत कात्तिक दोस्रो साता वाग्मती प्रदेशका मुख्यमन्त्री बनेका थिए । मुख्यमन्त्री पाण्डे प्रदेशको नेतृत्वबारे निर्णय केन्द्रले गर्ने भन्दै भेटघाटका लागि बिहीबार राजधानी आइपुगेका छन् । एकीकृत समाजवादीको प्रदेश संसदीय दलको बैठक शनिबार काठमाडौंमा बसेको थियो । बैठकमा अध्यक्ष माधवकुमार नेपालले सरकार परिवर्तन गठबन्धनको निर्णयअनुसार हुने बताए । गठबन्धनको निर्णयअनुसार संघ र सबै प्रदेशमा सरकार बनाइएको हो । गठबन्धनले मुख्यमन्त्री हट्नुपर्छ भनेर निर्णय गरेको छैन । त्यसैले अहिले छाड्नु पर्दैन । गठबन्धनबाट निर्णय भयो भने छाड्ने कुरामा हामी प्रतिबद्ध छौं, नेपाललाई उद्धृत गर्दै सांसद लक्ष्मण लम्सालले भने ।कांग्रेस प्रवक्ता प्रकाशशरण महतले वाग्मतीमा सरकारको नेतृत्व आधाआधा गर्ने सहमति भएको र त्यसको कार्यान्वयन हुने बताए । पहिले समाजवादीका राजेन्द्र पाण्डेजी र त्यसपछि कांग्रेसका इन्द्र बानियाँ बन्ने सहमति भएको हो तर कहिले हस्तान्तरण गर्ने भन्ने टुंगो लागेको छैन । तर यो चाँडै हुनुपर्छ, उनले भने, एकीकृत समाजवादीले वाग्मती छाड्दाको विषयमा के गर्ने भन्ने विषयमा शीर्ष नेतृत्व तहमा कुरा हुन्छ ।कांग्रेसनिकट स्रोतका अनुसार बानियाँलाई मुख्यमन्त्री बनाउन प्रधानमन्त्री तथा कांग्रेस सभापति शेरबहादुर देउवा सकारात्मक रहेका छन् । प्रधानमन्त्री अन्य प्रदेशमा परिवर्तन गरेर भए पनि बानियाँलाई मुख्यमन्त्री बनाउनेमा हुनुहुन्छ, कांग्रेस निकट स्रोतले भन्यो । एकीकृत समाजवादी पार्टीले पार्टी गठन हुँदादेखि नै सुदूर पश्चिम प्रदेशमा सरकारको नेतृत्व पाउनुपर्ने दाबी गर्दै आएको छ । हेरफेरको विषयमा केन्द्रमा माओवादीले भने कुनै प्रतिक्रिया जनाएको छैन ।"
५ देखि ११ वर्षका लागि आइपुग्यो थप २३ लाख खोप,"(काठमाडौं)  सरकारले ५ देखि ११ वर्ष उमेर समूहका बालबालिकाका लागि कोभिड१९ विरुद्धको २२ लाख ९९ हजार २ सय डोज खोप आएको छ । सरकारले संयुक्त राष्ट्रसंघको गाभीमार्फत आइतबार बालबालिकाका लागि खोप ल्याएको हो । स्वास्थ्य विभागले आएको थप खोपलाई स्टक र मागका आधारमा आइतबारै सातै प्रदेशमा वितरणका लागि पठाइएको जनाएको छ । विभागका अनुसार पहिलो चरणमा खोप अभियान चलाइएका २७ मध्ये काठमाडौं, भक्तपुर, ललितपुर, इलाम, मोरङ, सप्तरी, धनुषा, सिन्धुली, मकवानपुर, चितवन, कास्की, रूपन्देही, दाङ र कैलाली गरेर १४ जिल्लाले मात्र प्राप्त सबै खोप वितरण गरेका थिए । विभागले सुनसरीमा सबैभन्दा बढी ४० हजार, पर्सामा १४ हजार २ सय ४०, सिरहामा १२ हजार, बर्दियामा ६ हजार, झापामा ५ हजार खोप स्टक रहेको जनाएको छ । त्यस्तै महोत्तरीमा २ हजार ५ सय, काभ्रेमा ५ सय, नवलपरासी पूर्वमा ३ हजार, नवलपरासी पश्चिममा १ हजार २०, बाँकेमा १ हजार ५ सय, सुर्खेतमा २ सय, डडेलधुरामा १ हजार ३ सय ५० र कञ्चनपुरमा ७ सय ४० डोज स्टक रहेको विभागले जनाएको छ । पहिलो पटक असार ६ मा २२ लाख ३ हजार २ सय डोज आएको थियो । मुलुकमा ५ देखि ११ वर्ष उमेर समूहका बालबालिका करिब ३९ लाख छन् । सरकारको दोस्रो चरणमा बाँकी ५० वटा जिल्लामा पहिलो मात्रा भदौ ५ देखि ११ गतेसम्म र सोही समूहलाई दोस्रो मात्रा भदौ २७ देखि असोज १ गतेसम्म लगाउने तयारी थालेको छ । बालबालिकालाई खोपको बुस्टर डोज लगाउनेबारे भने स्वास्थ्य मन्त्रालयले केही भनेको छैन । अघिल्लो साता खोप अभावका कारण उपत्यकाका तीनवटै जिल्लामा ५ देखि ११ वर्ष उमेरका बालबालिका लक्षित खोप कार्यक्रम स्थगित भएको थियो । विभागले उपत्यकाका तीन जिल्लामध्ये ललितपुरलाई ३४ हजार ५ सय र भक्तपुरलाई १७ हजार ३ सय डोज पठाउने निर्णय गरेको छ । काठमाडौंले खोप माग नगरेकाले कति पठाउने भन्नेबारेमा विभागका अधिकारीहरू अन्योलमा छन् । स्वास्थ्य कार्यालय काठमाडौं निमित्त प्रमुख वसन्त अधिकारीले नगरपालिकाहरूले तथ्यांक उपलब्ध नगराएकाले माग गर्न नसकेको दाबी गरे । आर्थिक वर्षको अन्त्यतिर भएकाले अन्य कामकाजमा व्यस्त भइयो । अन्दाजी २०३० हजार अपुग भएको थियो, उनले भने, साउनको १० गतेबाट दोस्रो डोज लगाउन सुरु गर्नुपर्छ । स्वास्थ्य सेवा विभागको भ्याक्सिन वितरण शाखा प्रमुख बडेबाबु थापाले पहिलो मात्रा लगाउन नपाएकाहरूलाई प्राथमिकतामा राखेर खोप वितरण गरिने बताए । खोप लगाउन छुटेकाहरूले नजिकैको वडा कार्यालय वा स्वास्थ्य संस्थामा सम्पर्क गरेर लगाउन सकिन्छ, उनले भने, अर्को साताभित्र थप १० लाख डोज ल्याउने योजनाअनुरूप काम भइरहेको छ ।स्टक भएको र मागका आधारमा दोस्रो मात्रा लगाउन प्रदेश १ मा ४ लाख ३२ हजार, मधेसमा ५ लाख ४२ हजार ४ सय, वाग्मतीको मकवानपुर, चितवन, सिन्धुलीमा १ लाख ९६ हजार ८ सय, लुम्बिनीमा ४ लाख १७ हजार ६ सय, कर्णालीमा ६२ हजार ४ सय, सुदूरपश्चिममा २ लाख १६ हजार र गण्डकीमा १ लाख १५ हजार २ सय पठाएको विभागले जनाएको छ । थापाका अनुसार कास्कीबाट १५ हजार, मोरङबाट १० हजार गरेर खोप अपुग भएको भन्दै विभिन्न जिल्लाबाट १ लाख २७ हजार डोज थप माग भएको थियो । धनुषा र सप्तरीमा अन्य खोप पठाउनुपरेन । दाङमा बर्दियाको स्टक खोप पठाउने व्यवस्था मिलाएको छु । काठमाडौंले किन माग गरेन थाहा भएन, उनले भने, बसाइँसराइ र जन्मदर्ता नभएकाले सही तथ्यांक नहुँदा पनि कतिपय जिल्लामा बढी खोप स्टक बसेको देखिन्छ ।स्वास्थ्य मन्त्रालयको तथ्यांकअनुसार खोप अभियान सुरु भएदेखि आइतबारसम्म ४ करोड ६७ लाख ४३ हजार ४ सय ९ जनाले खोप लगाइसकेका छन् । त्यसमध्ये एक मात्रामा १ करोड ९८ लाख ९३ हजार ८ सय ४८ र पूर्ण मात्रामा २ करोड ३ लाख ५२ हजार २ सय ३८ जनाले लगाइसकेका छन् । अतिरिक्त मात्रा ६४ लाख ९७ हजार ३ सय २३ जनाले लगाइसकेका छन् । मन्त्रालयका अनुसार १२ देखि १८ उमेर समूहका र वयस्कहरूमा बुस्टर डोज लगाउने निकै कम देखिएका छन् । हालसम्म ५ करोड ५५ लाख ८४ हजार ७ सय ७० डोज प्राप्त भइसकेको छ । स्टक भएकामध्ये भेरोसिल ४० लाख डोज छ । तर, सरकारले भेरोसिल वितरण भने गरेको छैन । स्वास्थ्य मन्त्रालयका सहप्रवक्ता समीरकुमार अधिकारीले विज्ञ समूहले निर्णय गरेपछि मात्र भेरोसिल वितरण गरिने बताए । भेरोसिलभन्दा अन्य खोप धेरै मात्रामा स्टक छ, उनले भने, कोभिड हटेको छैन, कम मात्र भएको हो । बालबालिकाबाहेक अन्य उमेर समूहकाले पनि बुस्टर अनिवार्य लगाउन अनुरोध छ ।"
उच्च पहाडी गाउँमा मलेरिया सार्ने लामखुट्टे,"(लमजुङ)  उच्च पहाडी बस्तीहरू पनि लामखुट्टेले सार्ने रोगको जोखिममा परेका छन् । जिल्ला स्वास्थ्य कार्यालयले हेटौंडाको किटजन्य रोग अनुसन्धान तथा तालिम केन्द्रको सहयोगमा लमजुङमा गरिएको सर्वेक्षणले यस्तो देखाएको हो । जिल्ला स्वास्थ्य कार्यालयका अनुसार अनुसन्धान गर्न राइनास४ छबिसे र अलकाटारमा समातिएका ५ सय ५० वटा लामखुट्टेमा १३ प्रजातिमध्ये अधिकांश रोग सार्ने छन् । सबैभन्दा बढी ३ सय २३ वटा मलेरिया सार्ने एनोफिलिज जातका छन् । ९० वटा हात्तीपाइले सार्ने क्विङ्कीफेसियटस प्रजाति र २५ जापनिज् इन्सेफ्लाइटिस सार्ने ट्राइटोरिङकाइटस प्रजातिका लामखुट्टे भेटिए । ९ वटा आर्मीजेरेस नामक रोग नसार्ने थिए ।जिल्ला स्वास्थ्यका भेक्टर कन्ट्रोल निरीक्षक यमराज बरालका अनुसार सर्वेक्षण प्राप्त नतिजाले लमजुङ लामखुट्टेबाट सर्ने रोगको उच्च जोखिममा रहेको देखिन्छ । उनका अनुसार मध्यनेपाल७ करापुटार क्षेत्रमा ५ सय ५७ वटा लामखुट्टेमा गरिएको सर्वेक्षणअनुसार ३ सय ३५ वटा औलो रोग सार्ने एनोफिलिज जातका भेटिए । हात्तीपाइले सार्ने ४१ र कालाजार सार्ने स्यान्डफ्लाइ १६ वटा थिए । ५ वटा आर्मीजेरेस नामक लामखुट्टे परे ।सुन्दरबजार६ खत्रीठाँटीमा परीक्षणका लागि समातिएका ४ सय ९६ लामखुट्टेमध्ये औलो रोग सार्ने एनोफिलिज जातका ३८ वटा भेटिए । हात्तीपाइले सार्ने ५० र कालाजार सार्ने १ सय ३३ वटा भेटिए । सर्वेक्षण गरिएकामध्ये रोग नसार्ने आर्मीजेरेस नामक लामखुट्टे ५७ वटा भेटिए । डेंगु सार्ने पनि भेटिएका छन् । स्वास्थ्य कार्यालयका अनुसार मध्यनेपालमा मलेरियाका १ र बेंसीसहरमा कालाजारका २ बिरामी छन् । राइनासमा ३३ जना बढी हात्तीपाइले र हाइड्रोसिलका बिरामी छन् । परीक्षण सर्वेक्षण गर्दै जाने हो भने अझ धेरै समस्या भेटिन सक्छन् । यहाँको अवस्था पत्ता लगाउन सर्वेक्षण गरेका हौं, स्वास्थ्य कार्यालय प्रमुख अमर दवाडीले भने । विश्व स्वास्थ्य संगठनका अनुसार ६ चरणमा अभियान सकिने भए पनि लमजुङमा १३ औं पटक खुवाइसक्दासमेत हात्तीपाइले निवारण हुन सकेको छैन । सन् २०२० भित्र हात्तीपाइले रोग निवारण गरिसक्ने र सन् २०२२ मा उक्त रोगलाई शून्यमा झार्ने सरकारले लक्ष्य थियो । तराईको गर्मी ठाउँमा बस्ने कालाजार र मलेरिया रोग सार्ने लामखुट्टेहरू पहाडी जिल्ला लमजुङमा देखिएको र बिरामीसमेत भेटिनु राम्रो संकेत नरहेको स्वास्थ्य प्रमुख दवाडी बताउँछन् । हामीले सर्वेक्षण तटीय क्षेत्रमा गर्यौं । जहाँ गर्मी बढी छ, उनले भने, तराईको जस्तो गर्मी नभएको ठाउँमा पनि सजिलै यी लामखुट्टे आएर बस्छन् भने अब पहाडमा पनि गाह्रो छ ।"
खोला अतिक्रमणले बर्सेनि बस्ती डुबान,"(काठमाडौं)  भक्तपुर नगरपालिका४ राममन्दिर भोलाछेंस्थित शान्तिनिकेतन मावि डेढ महिनादेखि जलमग्न छ । कक्षाकोठा डुबानमा परेपछि विद्यालयले विद्यार्थीलाई पुस्तकालय, विज्ञान प्रयोगशाला, प्रशासन, कम्प्युटर, कर्मचारी कोठालगायतमा पढाइ भइरहेको छ । दुई दशकदेखि विद्यालयमा आबद्ध प्रधानाध्यापक महेन्द्रगोपाल कर्माचार्यका अनुसार २०७२ सालपछि पटकपटक विद्यालयले डुबान झेल्दै आएको छ । पहिलेपहिले आक्कलझुक्कल रूपमा हनुमन्ते खोला बस्तीमा पस्थ्यो, उनले भने, अहिले पानी पर्यो कि डुबानको डर हुन्छ, हिउँदको बेला पानी पर्दासमेत डुबान हुन थालेको छ । यस वर्ष हिँउदमा समेत डुब्यो ।हनुमन्ते खोलासँगैको राममन्दिर र मन्दिरको सत्तल सधैं जलमग्न नै देखिन्छ । राममन्दिर सत्तलको खोलातर्फको भवनमा हनुमन्ते खोलाले बगाएर ल्याएको माटो थुप्रिएको छ । खोलाले बगाएर ल्याएको माटो तथा प्लास्टिकजन्य फोहोर थुप्रिएर खोलाको सतह नै बढेको प्रधानाध्यापक कर्माचार्य बताउँछन् । पछिल्लो समय बढ्दै गएको अव्यवस्थित भूमि दोहनप्लानिङले बाढी तथा डुबान निम्त्याएको छ, उनले भने, भिरालो जग्गामा डोजर लगाएको अव्यवस्थित प्लानिङको माटो बगेर आएपछि खोलाको सतह बढेको छ । खोलाको सतह बढ्दै जाँदा खोलामा आएको बाढी बस्ती छिर्यो ।हनुमन्ते खोलामा आएको बाढीले बाराहीस्थानको शारदा आधारभूत विद्यालय, हनुमानघाटस्थित बालसेवक आधारभूत विद्यालयसमेत डुबान हुँदै आएको छ । वर्षातसँगै हनुमन्ते खोलामा आउने बाढीले विगतका वर्षहरूमा मध्यपुर थिमि, भक्तपुर नगरको खोला किनाराको बस्ती डुबान हुँदै आएपनि निर्माणाधीन हनुमन्ते करिडोरले मध्यपुर थिमि क्षेत्रमा डुबानको समस्या केही कम भएको छ । तर, भक्तपुर नगरको सल्लाघारी, बाराहीस्थान, राममन्दिर, हनुमानघाटलगायतको क्षेत्र जलमग्न हुने गरेको छ । भक्तपुर नगरपालिकाले फोहोर व्यवस्थापनको नाममा हनुमन्ते खोलालाई साँघुरो बनाएको स्थानीयको आरोप छ । भक्तपुर नगरले नगरक्षेत्रको फोहोर बोरामा राखेर खोलाको बहाव क्षेत्र नै मिचेर गाड्ने गरेको छ, बाराहीस्थानकी रामकेशरी त्बायनाले भनिन्, खोलाको बहाव क्षेत्र साँघुरो पारिएको छ, पानी पर्यो कि डुबान हुन्छ ।भक्तपुर नगरपालिका स्यानिटेसन शाखा प्रमुख दिलीपकुमार सुवालले भने नगरक्षेत्रको फोहोर खोला किनारामा व्यवस्थापन गर्ने गरेको भएपनि खोलाको बहाव क्षेत्रभित्र नगरेको बताए । खोलाको बहाव क्षेत्र छोडेर संरचना बनाउन नमिल्ने ठाउँमा स्थानीयको समन्वयमै फोहोर व्यवस्थापन हुँदै आएको छ, उनले भने । नगरपालिकाले खोला आसपासको डुबान समस्या न्यूनीकरणका लागि खोलामा थुप्रिएको माटो डोजर लगाएर निकालिरहेको समेत उनले बताए ।त्यस्तै, चाँगुनारायण नगरपालिका१ दुवाकोट बेंसी क्षेत्रमा वर्षात्सँगै मनोहरा खोलामा आएको बाढीको कटानले बस्ती नै जोखिममा परेको छ । प्रत्येक वर्ष वर्षामा पानीको बहाव बढ्दै जाँदा बस्ती जोखिममा पर्दै आएको यस क्षेत्रमा दीर्घकालीन रूपमा समस्या समाधानको प्रयास नहुँदा हरेक वर्ष बस्ती जोखिममा पर्दै आएको छ । लामो समयको बालुवा उत्खननले गहिरिँदै गएको खोलाको बहाव नै परिवर्तन गर्दै काठमाडौंको सीमा छाडेर भक्तपुरतर्फको जमिन कटान हुँदै आएको स्थानीयवासी बताउँछन् । खोलाले धार परिवर्तन गर्दै भक्तपुरतर्फको सीमामा फैलिँदा जमिन कटान हुन थालेको स्थानीय रामप्रसाद अधिकारीले बताए ।उक्त क्षेत्रको अवलोकन गर्दै चाँगुनारायणका नगरप्रमुख जीवन खत्री, मध्यपुर थिमि नगरपालिकाका नगरप्रमुख सुरेन्द्र श्रेष्ठ र कागेश्वरी मनोहराका नगरप्रमुख उपेन्द्र कार्कीले खोलाको तटबन्ध निर्माणसहित दिगो व्यवस्थापनका लागि तत्काल संयुक्त रूपमा आवश्यक पहल गर्ने जनाएका छन् । तीनवटै स्थानीय तहका प्रमुखले हस्ताक्षर गर्दै मनोहरा खोलाले दुवैतर्फ जमिन कटान गर्दै बस्तीसमेत जोखिममा पारेकोले भौतिक तथा मानवीय क्षति हुनबाट रोक्न सचेतना अपनाउन अपिल गरेका छन् ।हनुमन्ते र मनोहराले जस्तै राजधानी भएर बग्ने वाग्मती, विष्णुमती र धोबीखोलाले पनि वर्षातको समयमा पटकपटक बस्ती डुबाउँदै आएको छ । खासगरी काठमाडौं महानगर १०, ११, २९ र ३१ का करिडोर आसपासका बस्तीमा बाढीले क्षति पुर्याउँदै आएको छ । करिडोरको नाममा खोलालाई खुम्च्याउँदा वर्षात्मा खोलाले धान्न नसक्ने गरी बाढी आउने काठमाडौं देवीनगरका युवराज प्रसार्इंले बताउँछन् । पहिले खोलाको चौडाइ १२ मिटर थियो, करिडोर बनेपछि खोलाको बहाव क्षेत्र ९ मिटरमा खुम्चिएको छ, उनले भने, पहिलेपहिले खोलाबाट बालुवा निकालेर पनि खोलाको सतह गहिरिएको हुन्थ्यो, अहिले खोलामा बगेर आएको माटो थुप्रिएर सतह बढेपछि खोला बस्तीमा पस्न थाल्यो । पुल बनाउँदा, सडक बिस्तार गर्दा खोलालाई अतिक्रमण गरेपछि बर्सेनि वर्षाको समयमा खोला आसपासका क्षेत्र डुबानमा पर्दै आएको उनी बताउँछन् ।काठमाडौं उपत्यकालगायतका सहरमा बाढी आउनुको मुख्य कारण अव्यवस्थित सहरीकरण भएको विज्ञहरू बताउँछन् । काठमाडौंको धेरै ठाउँमा खोलाको छेउमा बस्ती बनाइएको छ, सडक बनाइएको छ अर्थात् खोला बग्ने प्राकृतिक बाटोलाई अतिक्रमण गरिएको छ, पाटन संयुक्त क्याम्पस वातावरण विज्ञान विभागका उपप्रध्यापक अमृत शर्माले भने, खोलाको बहाव क्षेत्रको अध्ययन नै नगरी हचुवाको भरमा कंक्रिट उठाएर खोलालाई झन् साँघुरो बनाइएको छ ।स्थानीय तहहरूले सहरलाई व्यवस्थित नगरी जथाभावी क्रंक्रिट थुपार्ने काम गरेको शर्माको आरोप छ । आकाशबाट परेको पानी सतहमा गएर रिचार्ज हुने ठाउँ नै बाँकी छैन, सबै कंक्रिटले भरिएको छ, उनले भने, स्थानीय तहले दिगो बस्ती विकासको अवधारणाअनुरूप काम गर्नुपर्छ । विस्तृत अध्ययन नै नगरी मापदण्डको ख्याल नै नगरी बस्ती बसाल्दा विपद्को वातावरण बनेको उनी बताउँछन् । अव्यवस्थित सहरीकरण, कंक्रिट र पक्की सडकका कारण आकाशबाट परेको पानी अत्यन्तै न्यून रूपमा जमिनमुनि छिर्छ, जसले गर्दा वर्षायाममा काठमाडौं उपत्यका प्रायः जलमग्न हुने गरेको विज्ञ बताउँछन् । विद्यमान ढलको पानीले पूरा निकास दिन सकेको छैन, त्यसैले अस्तव्यस्त र अव्यवस्थित सहरीकरणले डुबानको समस्या बारम्बार थपिएको छ, जलाधारविद् मधुकर उपाध्यले भने, काठमाडौंको भूबनोटमा पर्याप्त भिराला जमिन छन् । जब जनघनत्व र सहरी संरचना बढ्यो, त्यहीअनुसार नदीनाला व्यवस्थापनको काम भएन । यहाँको सहरी विकास र योजनाहरू वैज्ञानिक छैनन् । आकाशको पानीलाई समेत बग्ने ठाउँ दिइएन । फोहोर पानी र वर्षाको पानी बग्ने प्रणाली नै व्यवस्थित नभएको उनी बताउँछन् ।"
घूसमा आरोपित नगर प्रहरीमाथि छानबिन,"काठमाडौं (कास) काठमाडौं महानगरपालिकाले फुटपाथ व्यापारीसँग मासिक पैसा उठाउने आरोप लागेका नगर प्रहरीमाथि छानबिन सुरु गरेको छ । बालुवाटारमा गाडामा मकै बेच्ने सिन्धुपाल्चोकका चेतेन्द्र आचार्य दम्पतीसँग ५ हजार रुपैयाँ मागेको आरोप लागेका नगर प्रहरीका सईलाई स्पष्टीकरण सोधिएको हो । आचार्य दम्पतीले नगर प्रहरी राजन श्रेष्ठले ५ हजार रुपैयाँ मागेको आरोप लगाएका थिए । मिडियामार्फत उनीहरूले जसलाई आरोप लगाएका छन्, हामीले छानबिन थालेका छौं, महानगरका सहायक प्रवक्ता महेशकुमार काफ्लेले भने, ती कर्मचारीलाई स्पष्टीकरण सोधेका छौं । जवाफ आएपछि थप छानबिन अघि बढ्ने उनले बताए । नगर प्रहरीले फुटपाथ व्यापारीसँग मासिक कम्तीमा ५ सय लिने गरेको आरोप लाग्ने गरेको छ । घूस मागेको घटना बाहिर आएपछि महानगर प्रहरी प्रमुख धनपति सापकोटाले आचार्य दम्पतीलाई थप कारबाही गर्ने धम्की दिएको समाचार पनि आएको छ । ती दम्पतीलाई थप कारबाही गर्ने विषयमा भने छलफल नभएको काफ्लेले बताए । आचार्य दम्पतीले शुक्रबार सडकछेउ मकै बिक्री गर्दैगर्दा नगर प्रहरीले रिक्सासहित उठाएर लगेको थियो । पत्रकार सृष्टि काफ्लेले उक्त घटनाको भिडियो सामाजिक सञ्जालमा राखेपछि महानगरको चौतर्फी विरोध भएको थियो । घटनाको जानकारी लिने क्रममा आचार्य दम्पतीले कान्तिपुरसँग कुरा गर्दै नगर प्रहरीले घूस माग्दा नदिएपछि सामान उठाएर लगेको आरोप लगाएका थिए । सामान उठाएपछि रिसइबीले त्यस्तो बोलेको हो वा वास्तविक के हो ? हामीले छानबिन गरिरहेका छौं, काफ्लेले भने । महानगरको नीतिअनुसार फुटपाथ पैदल यात्रुले हिँड्न बनाइएकाले व्यापार गर्ने थलोका रूपमा प्रयोग गर्न नहुने नीति महानगरको विगतदेखिकै भएको काफ्लेले बताए । सडक र फुटपाथ व्यापार गर्ने ठाउँ होइन भन्नेमा महानगर प्रस्ट छ, उनले भने, महानगरको नीतिविपरीत गर्नेलाई कारबाही गर्दै आइरहेका छौं । बालुवाटारमा आचार्य दम्पतीको पनि यही भएको हो । काठमाडौं महानगरमा फुटपाथ तथा सडक व्यापारी र नगर प्रहरीबीच लुकामारी नै हुने गरेको छ । नगर प्रहरी नहुँदा निर्बाध सडकमै व्यापार हुने भए पनि प्रहरी पुग्नेबित्तिकै पोका पारेर भागाभाग हुन्छ । नगर प्रहरी फर्कनेबित्तिकै फेरि व्यापार सुरु गर्छन् । फुटपाथमा व्यापार गर्नेलाई निश्चित ठाउँमा व्यवस्थापन गरेर रोक्नुपर्ने माग हुन थालेको छ । नगर प्रमुख बालेन्द्र शाहको घोषणापत्रमा पनि फुटपाथ व्यापारलाई व्यवस्थित बनाउने उल्लेख छ । घर भत्काएर फुटपाथ बनाएका काठमाडौं उपत्यकाका स्थानीयले सडक र फुटपाथमा व्यापार व्यवस्थित गर्न माग गरेका छन् । यसैबीच, आचार्य दम्पतीको गाडा नगर प्रहरीले लगेको भिडियो बाहिरिएसँगै स्वदेश तथा विदेशबाट सहयोग जुट्न थालेको छ । सिन्धुपाल्चोकका नेता मोहन बस्नेतले ५१ हजार रुपैयाँ सहयोग गरेका छन् । अन्य तीन जनाले ४० हजार सहयोग गरेका छन् । तीन जनामध्ये अमेरिकाबाट २० हजार, अर्को दुई जनाबाट २० हजार रुपैयाँ सहयोग पाएको चेतेन्द्र आचार्यले बताए । एक जनाले रिक्सा किनिदिन्छु भन्नुभएको छ, उनले भने ।"
"तातो सम्बन्ध, चिसो संकेत","झट्ट हेर्दा सामान्य देखिए पनि अर्थसंकेत निकै गहिरो लाग्ने कूटनीतिक नियत (नियति पनि) को एक सन्दर्भ यतिखेर चर्चामा छ, त्यो हो भारतका लागि नेपाली राजदूतप्रति दर्साइएको व्यवहार । दिल्लीस्थित नेपाली राजदूत शंकर शर्मा गत वर्ष कात्तिकमा सिफारिसमा परेका थिए, उनले चैतमा मात्रै एग्रिमो पाए, र एक महिनाअघि मात्रै उनलाई ओहोदाको प्रमाणपत्र बुझाउने अवसर दिइयो । दिल्ली उत्रिएको तीन महिना हुनै लाग्दा पनि राजदूत शर्माले भारतीय प्रधानमन्त्री र विदेशमन्त्री मात्र होइन, विदेश सचिवसित पनि शिष्टाचार भेट पाउन सकेका छैनन् या त्यसका निम्ति उनलाई समय दिइएको छैन । यो समाचार जति अनौठो लाग्छ, त्यसभन्दा बढी ताजुबलाग्दो छ भारतीय राजदूत नवीन श्रीवास्तवले भने काठमाडौं उत्रिएको एक सातामै नेपालका राष्ट्रपति, प्रधानमन्त्री, परराष्ट्रमन्त्री, परराष्ट्र सचिवसहितका थुप्रै उच्च ओहोदावालासँग शिष्टाचार भेट गरिसकेका छन् । दुई देशले दुई दूतप्रति देखाएका यस खाले असमान व्यवहारले कूटनीतिक पारस्परिकताको सिद्धान्तकै बेवास्ता गरेको छ । द्विपक्षीय सम्बन्धका यस्ता मामिलामा पक्कै पनि समय, परिस्थिति र प्राथमिकताका दायरालाई बेवास्ता गरिहाल्न मिल्दैन । तैपनि कूटनीतिक तहमा देखिएको एकपक्षीय हेपाहापन लाई भने यस घडीमा केलाउनैपर्ने हुन्छ । विश्व कूटनीतिमा भारतको उपस्थिति तथा संसर्ग जुन रूपमा बृहत् छ, त्यसले गर्दा काठमाडौंमा भारतीय राजदूतले जस्तै गरी दिल्लीमा नेपाली राजदूतले सबै उच्चपदस्थ अधिकारीहरूसित एक साताभित्रै भेट्न पक्कै सम्भव नहोला । तथापि करिब १९०० किलोमिटर खुला सीमा जोडिएको नेपालका राजदूतलाई यति लामो अवधिसम्म भारतको विदेश सचिवले समेत शिष्टाचार भेटधरि गर्न नभ्याउने भन्ने हुँदै हुँदैन । कुरा प्रस्टै छ यो नभ्याएर भन्दा पनि नचाहेर हो । र, यसबाट व्यक्तिगत रूपमा राजदूत शर्माको भन्दा पनि नेपाली नेतृत्वकै अपमान भैरहेको छ । त्यसो त, नेपालकै हकमा पनि भारतीय राजदूतलाई एक सातामै सबैले भेट दिइहाल्नुमा अझ कतिपयमा परराष्ट्र मन्त्रालयलाई समेत साक्षी नराखी कूटनीतिक आवश्यकताभन्दा बढी नेपाली नेताहरूको गैरकूटनीतिक आचरणको भूमिका छ । र, हाम्रो नेतृत्वको यही कमजोरीकै कारण नेपाल बारम्बार हेपिन पुगेको छ । भारतीय व्यवहारकै कारण नेपालभारत सम्बन्ध बेलाबेलामा तिक्ततापूर्ण चरणबाट गुज्रेको देखाउन निकट अतीतकै घटनाहरू पर्याप्त छन् । सम्बन्ध स्वाभाविक लयमा हुँदासमेत घरीघरी नेपालले हेपिएको आभास गर्नुपरिरहेकै छ । कूटनीतिक सहचार्य र द्विपक्षीय सुसम्बन्धमा निहित स्वार्थ तथा राजनीतिक नियत जोडिएपछि उब्जिने असहज परिस्थितिको सामना खास गरी जनसाधारणले गर्नुपरिरहेको छ । चाहे पैसा तिरिसक्दा पनि जरुरत रहेका बेलामा आउन नसकेको कोभिड खोप होस् वा अहिलेको रासायनिक मल समस्या, अनि चाहे गौतम बुद्ध अन्तर्राष्ट्रिय बिमानस्थल (भैरहवा) का निम्ति हवाई रुटपर्मिट नदिइएको सन्दर्भ होस् या महाकालीमा भारतले दशगजा क्षेत्र मिचेर बनाएको सडक मार्ग सम्बन्धी कूटनीतिक नोट देखि प्रबुद्ध समूह ईपीजी प्रतिवेदनसम्मको कन्तबिजोग र द्विदेशीय संयन्त्र बैठकको दुर्दान्त हाल, यस्ता कैयौं मामिलामा नेपालले भारतबाट न्यानो व्यवहार पाउन सकेकै छैन । नेपालले राष्ट्रिय सहमति बनाएर र ऐतिहासिक प्रमाण जुटाएर जारी गरेको नयाँ राजनीतिक नक्सापछि भारत सरकारले नेपालसित देखाउन थालेको दुराशयपूर्ण व्यवहार छिपेको विषय होइन । दुई देशबीच सुल्झाउन जरुरी यस्ता कैयौं मामिलाहरूमा नेपालले कुरा उठाउँदा भारत भने सधैंका भेटवार्ता र संवादहरूमा फेरि भेटौंला भनेर मात्रै उम्किरहेको छ । अब यस्तो छिमेकीबाट सहकार्य, सौहार्दता र सहचर्यको अन्तर्य पहिल्याउन कसरी सम्भव छ ? शिष्टाचार भेट गर्नर् ैमुस्किल भएपछि, औपचारिक रूपमा सरोकारका विषयमा ठोस रूपमा प्रवेश नै नभएपछि द्विपक्षीय सम्बन्धमा न्यानोपन कसरी कायम हुन सक्ला ? दुवै देशका राजनीतिककूटनीतिक नेतृत्वले गम्भीरतापूर्वक लिनुपर्ने विषय हो यो । नेपालको परराष्ट्र मन्त्रालयले सधैंजसो नयाँ शिराबाट द्विपक्षीय सम्बन्ध र कूटनीतिक सहचर्यलाई व्याख्या गरिने भन्दै आए पनि भारतले दर्साइरहने हेपाहा व्यवहारका कारण त्यस्तो अनुभूति हुन पाएकै छैन । त्यसैले यस्ता परम्परागत शब्दजालमा घुमिरहेको परराष्ट्रले यो नयाँ शिरा के हो, स्पष्ट पार्नु जरुरी छ । साथै नेपालले छिमेकीसँगको (अ)सम्बन्ध र कूटनीतिक चिसोपनमाझ कूटनीतिक पारस्परिकता तथा सहसम्बन्धको अर्थ केलाउन जति आवश्यक छ, त्यति नै खाँचो छ हेपाहा कूटनीतिको कटु यथार्थबारे स्पष्ट हुन पनि । मुखले जति नै छिमेकी प्रमुख भने पनि भारतले छिमेकी मुलुकलाई गर्ने व्यवहार आज पनि उही औपनिवेशिक सोचबाट निर्देशित छ । बेलायती उपनिवेशबाट मुक्त भएको सात दशक नाघ्दा पनि औपनिवेशिक चरित्रबाट मुक्त हुन नसक्नु आधुनिक भारतको ठूलो विडम्बना हो । नयाँ दिल्ली स्पष्ट हुनैपर्छ नजिकको छिमेकी मुलुकसितै कूटनीतिको कखरा मानिने पारस्परिकताको सिद्धान्तको पालनासम्म पनि गर्न नरुचाउँदा उसको कद कसैगरी अग्लो हुँदैन, न नेपालसँगको सम्बन्ध नै न्यानो बन्न सक्छ । र, यस्तो भारतीय व्यवहारप्रति सचेत र सतर्क रहँदै आफू आन्तरिक रूपमा बलियो बन्न खोज्नुपर्ने दायित्व भने फेरि पनि नेपाली नेतृत्वकै हो ।"
विश्वविद्यालयहरूका सभा किन राजधानीकेन्द्रित ?,"कुनै पनि विश्वविद्यालयका लागि यसको सभा (सिनेट) उच्च तथा महत्त्वपूर्ण निकायका रूपमा लिइन्छ । यसले सम्बन्धित विश्वविद्यालयको नीति निमार्ण, वार्षिक आयव्यय विवरण र दीक्षित हुने विद्यार्थीको सूची तयार पार्ने लगायतका महत्त्वपूर्ण निर्णय गर्छ । विश्वविद्यालयको पूर्वाधार, सञ्चालित कार्यक्रमहरू, प्राज्ञिक समस्याजस्ता जल्दाबल्दा विषयबारे सही ज्ञान पाई आवश्यक निर्णय गर्न सम्बन्धित ठाउँबाट सजिलो पर्छ । तर नेपालमा विगत लामो समयदेखि राजधानीबाहिरका सबैजसो विश्वविद्यालयको सभा प्रधानमन्त्रीनिवास बालुवाटारको एउटा सभाकक्षमा सम्पन्न गर्ने गरिन्छ । खुला विश्वविद्यालयबाहेक सबै विश्वविद्यालयमा प्रधानमन्त्री नै कुलपति रहने संवैधानिक व्यवस्था छ । विश्वविद्यालयहरू प्रभावकारी ढंगले नचल्नुको मूल कारण यही हो । यति हुँदाहुँदै पनि हाम्रा प्रधानमन्त्रीहरू अहिलेको माग र अन्तर्राष्ट्रिय प्रचलन अनुसार कुलपति पद प्राज्ञिक व्यक्तिलाई हस्तान्तरण गर्न कन्जुस्याइँ गर्छन् । किनकि उनीहरूलाई विश्वविद्यालय प्राज्ञिक उन्नयन तथा प्रभावकारी शिक्षण प्रक्रियाप्रति त्यत्ति दिलचस्पी छैन । विश्वविद्यालयहरूमा बारम्बार हुने गरेका हडताल, तालाबन्दी र प्राध्यापकमाथि भैरहेका सांघातिक आक्रमण अनि दलविशेषको सिफारिसमा पदाधिकारी नियुक्ति हुनेजस्ता गैरविश्वविद्यालयीय क्रियाकलापको अन्त्य हुनुपर्छ । उच्चशिक्षामा साँच्चै परिवर्तन ल्याई विश्वविद्यालयहरूलाई प्राज्ञिक थलोका रूपमा विकसित गर्ने हो भने राजधानीकेन्द्रित सभाको अन्त्य र प्राज्ञिक व्यक्तिलाई कुलपतिमा नियुक्ति गर्नुको विकल्प छैन । जीवनप्रकाश शर्मा, धापासी, काठमाडौं"
पालिकालाई शिक्षा सम्बन्धी प्रश्न,"नेपालको संविधान, २०७२ ले विद्यालय शिक्षा सम्बन्धी सबै अधिकार स्थानीय सरकारलाई दिएको छ । स्थानीय सरकारको भखरै दोस्रो कार्यकाल सुरु भएको छ । विद्यालय सबलीकरण तथा सुधार सम्बन्धमा स्थानीय सरकारसँग मेरा केही जिज्ञासा छन् । कहिलेसम्म शिक्षाका कार्यक्रम गर्न आन्तरिक क्षमता विकासलाई भन्दा ठेक्का प्रणालीलाई जोड दिने ? कहिलेसम्म सरकारले तोके बमोजिम दरबन्दी पूरा नगरी, प्रशासनको व्यक्ति वा शिक्षकलाई शिक्षा शाखाको जिम्मेवारी दिने ? स्थानीय तह वा वडाको बजेटमा शिक्षालाई निश्चत प्रतिशत अनिवार्य विनियोजन गर्ने गरी नीतिगत व्यवस्था कहिले गर्ने ? पाठ्यक्रम विकासको सैद्धान्तिक तथा व्यावहारिक ज्ञानसीप नै नभएका व्यक्तिलाई पनि स्थानीय पाठ्यक्रम बनाउन कहिलेसम्म परिचालन गर्ने ? सरकारले तोकेको पाठ्यक्रम तथा पाठ्यपुस्तकलाई बेवास्ता गरी निजी कम्पनीका पाठ्यपुस्तक लागू भइरहेको कहिलेसम्म नदेखेजस्तै गर्ने ? कहिलेसम्म एउटै र पहुँच भएका विद्यालयलाई मात्र कार्यक्रम दिइरहने ? हरेक आर्थिक वर्षमा शिक्षा क्षेत्रमा यतिचाहिँ निश्चित नतिजा प्राप्त गर्छु भनेर खाका तय गरी कार्यक्रम बनाउने र निरन्तर मूल्यांकन गर्ने परिपाटीको विकास कहिले गर्ने ? वर्षको कति पटक विद्यालयमा गएरै जनप्रतिनिधिहरूले अनुगमन गरे ? शिक्षकको क्षमता वृद्धिमा के सहयोग गरे कि गाली र भाषण मात्र गरेर सुधार आउने हो ? स्थानीय सरकार र अन्य निकायले सञ्चालन गरेको तालिमहरूले विद्यालयमा के परिवर्तन गर्यो ? साथै यसले विद्यार्थी सिकाइ उपलब्धिमा के सहयोग गर्यो भन्ने हेर्नु नपर्ने हो ? यसका लागि छुटै संयन्त्र बनाउनु पर्दैन ? परीक्षा केवल विद्यार्थी पासफेल गराउन हो कि विद्यार्थीको अंक विभिन्न आधारमा विश्लेषण गरी सरोकारवालाहरूसँग छलफल गरी सुधारका लागि योजना बनाउनुपर्ने हो ? योगेन्द्र चापागाईं, धनकुटा"
नगर प्रहरीको अत्याचार,"प्रहरीले दादागिरी देखाउने भनेकै निमुखालाई हो । बोल्न सक्ने, पहँच भएकाहरूलाई त प्रहरीले छुन पनि सक्दैन । सडकमा व्यापार गर्नेहरूमाथिको नगर प्रहरीको ज्यादती नौलो होइन, यस्ता घटना दैनिक हुन्छ फरक यति हो कति समाचार बन्छ कति बन्दैन । बालुवाटार नजिकै मकै बेचेर गुजारा चलाइरहेकी महिलामाथि नगर प्रहरीले गरेको ज्यादती हेर्नै नसकिने खालको छ । ती महिलालाई लछारपछार पारेको दृश्यले मानवता हराएको भान हुन्छ । कमाएर खाने गाडा खोसेपछि उनी रुन्छिन् तर उनको रुवाइ प्रहरीले सुन्दैन । यस्तो अमानवीय कार्य गर्न प्रहरीलाई कसले छुट दियो ? उनले गल्ती गरिन् होला ठीक छ सम्झाईबुझाई हटाउन सकिन्थ्यो, बल प्रयोग गरिहाल्नुपर्छ ? फुटपाथ व्यापार गर्ने ठाउँ भइसक्यो, यात्रुलाई हिँड्नै गाह्रो भइसक्यो । यसको नियन्त्रण हुनुपर्छ तर कसरी गर्ने भन्ने सोचविचार र योजना महानगरसँग हुनुपर्छ । पुरुषोत्तम घिमिरे, जोरपाटी, काठमाडौं"
कर्णालीका आमाहरूको कष्ट,"अझै पनि उही प्रश्नछोरा जन्माउने औषधि कहाँ पाइन्छ ? समाचारमा कर्णाली प्रदेशका विभिन्न जिल्लामा छोरा नजन्मँदा महिलाले खेप्नुपरेको पीडाको वर्णन छ । हुम्ला, जाजरकोट, मुगु र सुर्खेतका सबैजसो परिवारका महिलाले दर्जनको हाराहारीमा छोरी जन्माए पनि श्रीमान् एवं परिवारका सदस्यले छोरा जन्माउनैपर्ने ढिपी नछोड्दा परिवारको बिचल्ली भएको छ । अभाव र गरिबीमा बाँच्नुपरिरहेको छ । समाचारमा प्रस्तुत हुम्लाको अदानचुली गाउँपालिका६ की ७४ वर्षीया दिलकुमारी धिमालको कथाव्यथा कर्णाली प्रदेशकै प्रतिविम्ब बनेको छ । उनको कथाव्यथाले सबैको मन हल्लिएको छ । प्रादेशिक राजधानी सुर्खेतमै महिलाको दुःखपीडा हुम्लाको भन्दा कम नहुनुले कर्णाली प्रदेशका गाउँसहर निरन्तर यही संकुचित मानसिकताले घेरिएको भन्न सकिन्छ । मूलतः मृत्यु संस्कार लगायत अन्य धार्मिक, परम्परागत कार्य पूरा गर्न पुरुष नै चाहिने सोच, छोरा भएपछि आफ्नो जिजीविषा पनि चल्ने मानसिकता शिक्षित परिवारमा समेत छ । कर्णालीका यस्तो मानसिकता झन् बलियो देखिन्छ । १३१४ वर्षको नाबालिग अवस्थामै बिहे गरिदिने, धेरै बच्चा जन्माउँदा साल अड्कने, रक्तस्राव हुने, आङ खस्ने, पाठेघरमा प्वाल पर्ने, कुपोषणका कारण कमजोर बच्चा जन्मने, वर्षैपिच्छे बच्चा जन्माउन बाध्य हुनुपर्ने, पटकपटकको गर्भपतन, पिटाइ, घर निकालासम्मको अपराध सहनुपर्ने लगायत महिला हिंसा नयाँ नेपालका परिदृश्य बन्नु दुःखद छ । सरकारले महिलामाथि भइरहेको यस्तो हिंसालाई रोक्न जनचेतनामूलकका साथै परिवार नियोजनका कार्यक्रम तत्काल सञ्चालन गर्नु अपरिहार्य छ । भुवनेश्वर शर्मा, चन्द्रागिरि२, काठमाडौं"
हिंस्रक निजीकरणको अन्तर्य,"नेपालमा सडकको निजीकरण दुई किसिमले भएका छन् । झट्ट हेर्दा वा सुन्दा सडकमा जो पनि हिँड्ने जे पनि गर्ने देखिन्छ, कहाँ निजीकरण भएको छजस्तो लाग्छ । कर तिर्ने निजी सडक अरू देशमा पो छ, नेपालमा कहाँ छ भन्न सकिन्छ । सतहमा जे देखिन्छ, त्यो वास्तविकताको एउटा पाटो मात्र हो । निजीकरणको पहिलो पाटो सडकको काल्पनिकीमा निहित छ, अर्को सडकको उपयोगमा । दुवै प्रकारका निजीकरणको मार सामान्यजन, त्यसमा पनि सहरका गरिबलाई बढी परेको छ । अहिले मकै बेचेर गुजारा गर्ने एक जोडीले भोगेको अन्याय चर्चामा छ । यो गाथा पनि सडकमा निहित हिंस्रक निजीकरणको प्रकट रूप मात्र हो । मकै बेच्ने जोडीको संघर्षबाट थालौं । बालुवाटार सेरोफेरोमा वर्षौंदेखि मकै बेचेर जीवन चलाएका एक जोडीलाई शुक्रबार महानगरपालिका मातहतको नगर प्रहरीले लछारपछार गर्यो । उनीहरूको सामान तितरबितर पार्यो । ठेलागाडी जफत गर्यो । सत्ताहुज्जतको यस घटनाका दृश्यहरू तत्कालै सामाजिक सञ्जालमा छाए । सडक व्यापारीको अनुरोध बेवास्ता गर्दै नगर प्रहरीले प्रदर्शन गरेको छिनाझप्टीले धेरैका आँखा बिझाए । शासकीय दृष्टिकोण र कार्यशैलीमा देखिएको संवेदनहीन व्यवहारले धेरैलाई उद्वेलित तुल्यायो । धेरैले एक स्वरमा भनिरहेका छन्, यस्तो अन्याय अति भो, सडक व्यापारीलाई गरिखान देऊ । तर आममानिसमध्ये पनि गरिबजनले सहरबजार र गाउँघरमा गरिखान सोचेजस्तो सजिलो छैन । हेर्दा जे देखिन्छ, त्यो समस्याको सतह मात्र हो । अन्तर्य अझ कहालीलाग्दो छ । त्यसैले धेरै सामान्यजनको धुन विदेश गएर काम गर्ने हुन्छ । विदेश जान नसक्ने अवस्थामा मात्र सहरबजारमा पसेर गरिखाने हुन्छ । शुक्रबारको घटना पछ्याउँदै शनिबार कान्तिपुर दैनिकका मकर श्रेष्ठले तिनै जोडी चेतेन्द्र आचार्य र सीताको संक्षिप्त कथा ल्याए । सो कथामा आधारभूत संरचनागत पक्षहरू उनीहरूले दिएकै विवरणमा समेटिएका छन् । विपद्ले उठीबास भएपछि ऋणको भार थेग्न नसकेर मेलम्चीदेखि विस्थापित हुँदै उनीहरू काठमाडौं पसे । राजधानीमा दुःखजिलो गरेर जीवन चलाइरहेको सो कथामा अनेक महत्त्वपूर्ण पत्रहरू बुनिएका छन् । सडकमा मौसम अनुसार फलफूलमकै आदि बेच्ने मूल कथाका पत्रहरूमा विगत चौध वर्षमा नगर प्रहरीले उनीहरूको गाडा पाँच पटक जफत गरेको, जफत गरेको सम्पत्ति फिर्ता नगरेको, नगर प्रहरीले निरन्तर घूस खाएको, घूस नपाउँदा एक वा अर्को बहानामा हूलहुज्जतमा उत्रिएको, परिवारका सदस्य बिमारी हुँदा उपचारमा वर्षौंको बचत गुमाएको, सडकमा गरिखाँदा सधैँ सत्ताको त्रासमा दिनचर्या बिताएको, ऋणको भार कम नभएको र निम्न गुणस्तरको अनिश्चित जीवन बाँचिरहेको जस्ता संघर्षहरू छन् । संक्षिप्तमा सडकमा श्रम गरेर जीवन बिताइरहँदा महानगरले गरिब नागरिकलाई दिने सुविधा भनेको निम्नस्तरको जीवन, हिंसा, शासकीय त्रास, महँगो स्वास्थ्य सेवा, न्यूनस्तरको शिक्षा, महँगी धान्न ऋणको भार र अनिश्चित जीवन मात्र हो । यो चक्र नित्य निरन्तर चलिरहेको छ । त्यसैले सडक व्यापारीलाई गरी खान देऊ मात्र भनेर पुग्दैन । शासकीय काल्पनिकी र राज्यले उपलब्ध गराउने सेवाहरूमा आमूल सुधारको खाँचो छ । आमूल सुधार ल्याउन सहतभित्रका बलशाली पक्षहरूलाई निस्तेज गर्न सक्नुपर्छ । ती भित्री पत्रहरू केलाएपछि थाहा लाग्छ, कम्तीमा पछिल्लो एक शताब्दीमा काठमाडौं होस् वा अन्य कुनै सहर, यिनको कल्पना, योजना र विकासका खाका सामान्यजनका हितमा छैनन् । सहरको शासकीय मानसिकताले मूलतः हिंस्रक निजीकरणलाई प्रश्रय दिइरहेको छ । काठमाडौं उपत्यकामा भएको सडक विस्तारलाई मात्र नियाल्दासमेत हिंस्रक निजीकरणको अन्तर्यका अनेक दृष्टान्त ठम्याउन गाह्रो छैन । उपत्यकामा भइरहेको १२ हजार किमि सडक विस्तारमा मात्र ३० हजार घरधुरी प्रत्यक्ष प्रभावित छन् । १ लाख ५० हजारभन्दा बढी पीडित छन् । सुरुको ४०० किमि सडक विस्तार हुँदा १० हजारभन्दा बढी घर भत्काइएको छ । राज्यले बलपूर्वक विस्थापित गर्दा अर्को ठाउँमा बसोबास गर्न पुग्ने मुआब्जा उपलब्ध गराइएको छैन । सडक निर्माण र विस्तार निजी गाडी सरर्र कुद्नलाई गरिएका छन्, सार्वजनिक पूर्वाधार र यातायात व्यवस्था सार्वजनिक हितमा ढाल्नलाई होइन । उपत्यकाका मूल सडक, नदी करिडोर र सहर परिसरमा जस्तै नेपालका धेरै सहर विकास गर्ने नयाँ परियोजना आए । ती आयोजनाले कतै नदी किनारमा सडक बनाए । वरिपरिका सार्वजनिक सम्पत्ति निजी कम्पनीहरूलाई सुम्पिए । नदी करिडोर चम्किलो बनाउन, मूलतः होटल, महल, रिसोर्ट र कृत्रिम पानी फोहराका पार्कहरू बनाउन । शासकहरू भन्छन्, निजी थिति हावी भएको विकसित सहरका त्यस्ता परियोजनाले मात्रै विदेशी लगानी आकर्षित गर्छन् । ठूला लगानी आकर्षित भए मात्र नेपालका केही सहर न्युयोर्क वा सिड्नी वा लन्डन हुन्छन् । नसके कम्तीमा मध्यम आम्दानी गर्ने देशका सहरजस्ता हुन्छन् । प्रस्ट छ, कुनै व्यवधानबेगर सरर्र गाडी चल्ने सडकको काल्पनिकीमा हिंस्रक निजीकरण हावी छ । यो कुनै नयाँ कुरा हैन । संसारभरि सडक निर्माणले राज्यहिंसा र निजीकरणको विस्तारलाई सँगै लिएर हिँड्यो । ऐतिहासिक रूपमा सडक विस्तारका तीन मूल काल्पनिक चरण रहे । पहिलो युद्धको विस्तार । दोस्रो व्यापारको विस्तार । तेस्रो ऋणको विस्तार । यीमध्ये पछिल्लो दुई चरण नेपालमा लगभग सँगसँगै आए । संसारभर उपनिवेशकालीन समयमा जंगलको बीचबाट बस्तीसम्म सडक बनाउने कार्य प्रायः युद्ध रणनीतिसँग जोडियो । बस्तीमा आक्रमण गर्दा शत्रुले जंगललाई रिट्रिट वा शिविरका रूपमा उपयोग गर्ने भएकाले सडकहरू रणनीतिक रूपमा जंगलको बीचबाट बन्न थाले । मूलतः प्रत्याक्रमणलाई कमजोर बनाउन, शत्रुको सैन्य सामर्थ्य र शक्तिलाई विभाजन गर्न वा कतिपय अवस्थामा शत्रुको इलाकासम्म पुग्न सडक निर्माण रणनीति तय हुन थाल्यो । सडक किन बनाउने, कहाँ बनाउने, कहाँ नबनाउने निर्णय राज्यको उदय र साम्राज्यको विस्तारसँग जोडियो । आधुनिक राज्यका लागि सडक हिंसात्मक शक्ति सञ्चयको साधन भयो । सडक राज्यहिंसाको प्रतीकात्मक संरचना बन्यो । एकथरी राज्यहिंसाको प्रतिरोध गर्न सडकमा उत्रिरहँदा राज्यले अझ बढी हिंसा सडकमा प्रदर्शन गर्न थाल्यो । प्रतिरोध नभएको समयमा बेलाबेला सैन्य मार्च र प्रदर्शनसमेत गरेर राज्यहिंसाको बिगुल फुक्ने काम भइरह्यो । सत्ताको सुरक्षा चिन्तनमा सडकको ऐतिहासिक जरो गहिरो छ । नेपाल अपवाद होइन । नेपालमा आज पनि राज्यका मूली वा सरकारका उच्चपदस्थ निस्कँदा सडक खाली गराइन्छ । राज्य हिंस्रक भएको शासकहरूलाई थाहा भएकाले उनीहरू सदैव सडकमा सुरक्षाको खतरा देख्छन् । त्यसैले त शासकहरूको सवारीको तुजुकै अर्कै हुन्छ । तथाकथित सामान्य अवस्थामा समेत सहरभित्रका सिंहदरबार वा बानेश्वर वा टुँडिखेल होस् वा सहरबाहिरका राम्रा सार्वजनिक डाँडा, काँडेतारको उपस्थितिले सर्वसाधारणलाई झस्काइरहन्छ । यस्तोमा सडकमा गरिखान न सहरको केन्द्रमा सजिलो छ, न सहरको सेरोफेरोमा । युद्धकालीन समयमा सडकले सैन्य मसलन्दको ओसारप्रसार सजिलो बनायो । हातहतियार र युद्ध सामग्रीको व्यापार पनि सहज भयो । विस्तारित सडकले प्रारम्भमा युद्धको व्यापारलाई नै व्यापक बनायो । तर युद्धको व्यापार हातहतियारमा मात्र केन्द्रित थिएन । त्यस्ता प्राकृतिक स्रोतमा राज्यको नजर पर्न थाल्यो जसले नवविजित राज्यलाई युद्ध धान्न सजिलो बनाओस् । सुनचाँदीका खानीदेखि अन्य खानीसम्म । ठूला जंगलदेखि पानीका मुहानसम्म । कृषि उब्जाउ जमिनदेखि पराजित राज्यका युद्धदासहरूसम्म । सडकको थप कार्यभार स्रोतसाधनको ओसारप्रसार र खानीको नियन्त्रण लिने कार्यमा केन्द्रित भयो । नयाँ हिस्रक राज्यलाई सुहाउँदो व्यापारको व्यापक विस्तारमा कमाराकमारीको व्यापार पनि थपियो । कतिपय अवस्थामा नयाँ स्वरूपमा । प्राकृतिक र मानवीय स्रोतको फाइदा विस्तारित राज्यका शासकहरूले अर्कै आयतनमा लिन थाले । समयक्रमसँगै उत्पादन र यातायातका संरचनामा व्यापक परिवर्तन आए । नयाँ प्रविधि र साधनहरू आविष्कार हुन थाले । सुरक्षासँगै सडक हिंस्रक राज्यलाई सुहाउँदो व्यापार गर्ने माध्यम बन्यो । अर्थतन्त्रसँगै जीवनशैलीमा व्यापक परिवर्तन आउन थाल्यो । नयाँ जीवनशैलीको अर्को नाम आधुनिक भयो । सडक आधुनिकता विस्तार गर्ने प्रमुखमध्येको प्रभावशाली साधन बन्यो । संसार नै आधुनिकतातर्फ ढल्किन थालेपछि सडकले कुनै पनि गाउँसहरका सामान्यजनलाई आधुनिकताको भारबाट उम्किन सजिलो बनाएन । जतिजति सडकको विस्तार भयो त्यतित्यति राज्यको कृपाले निजी सम्पत्ति बटुलेकाहरूले सडकका दुई किनारमा चमत्कारी इमारत खडा गरे । सडक आसपास चम्किला इमारत बनिरहँदा अधिकांशको जीविकोपार्जनमा व्यापक उथलपुथल भयो । तीमध्ये धेरै थातथलोबाट विस्थापित भएर पुनः सडकमै पुगे । युद्ध र व्यापारबाट लामो समय धेरै सानो तप्काले फाइदा उठाउँदा आधुनिक राज्यमा भीमकाय सहरहरू जन्मिए । कतिपय पुराना सहरले आधुनिक स्वरूप ग्रहण गरे । सभ्यताको आवरणमा सैन्यबल र सम्पत्ति सहरहरूमा केन्द्रीकृत हुन थाले । सबै सडक तिनैमध्येका वैभवशाली सहरसम्म पुग्ने भए । यसैलाई विकास भनियो । सडक यही विकास हासिल गर्ने साधन र प्रतीक दुवै बन्यो । जसरी युद्धकालीन समय र व्यापारिक विस्तारको युगमा सडक पूर्वाधारको विकास भयो, त्यसरी नै सडक निर्माण गर्न नेपालजस्तो विकासशील देशलाई सजिलो थिएन । स्रोतसाधनको अभाव थियो । प्रविधि दुर्लभ थियो । यी चुनौती अद्यापि छन् । त्यसैले विकासका नाममा सडकले विदेशी ऋणको माग गर्यो । परनिर्भरतालाई सहज ठान्यो । कृषि अर्थतन्त्रमाथि व्यवस्थित प्रहार गर्यो । वातावरणीय विनाशलाई अपरिहार्य देख्यो । विकासका नाममा राज्यप्रदत्त हिंसा थप स्वीकार्य बनायो । थातथलोबाट सर्वसाधारण विस्थापित हुने कार्य सामान्य परिघटना भयो । यी सबै भइरहँदा सडक निर्माणले मुलुकलाई ऋणको भार बेपत्ता थप्यो । झट्ट हेर्दा काठमाडौं उपत्यकामा र नेपालका गाउँसहरमा सडकको आगमनले विकास ल्याएको छ । मानिसको जीवन सहज बनेजस्तो देखिन्छ । तर सर्वसाधारणको जीवन सहज भइरहेको यही कालखण्डमा नेपालीहरू मजदुरी गर्न बिदेसिने संख्यामा बेपत्ता वृद्धि भयो । मुलुकले ऋणको भार निरन्तर बढायो । खाद्यान्नमा परनिरर्भता बढिरह्यो । हिजो गाउँघरमा दुःख गर्नेहरूको नयाँ किसिमको दुःख सहरमा प्रारम्भ भयो । देशभरि जथाभावी सडक निर्माण गर्ने, वित्तीय कम्पनीसँग मिलेर जग्गाको भाउ मनपरी बढाउने र कंक्रिटका अनुत्पादक संरचना विस्तार गर्ने काम भइरह्यो । सहर बस्नलायक बनाउने र सर्वसाधारणको जीवन गुणस्तरीय बनाउने हेतुले पूर्वाधारहरू निर्माण गरिएनन् । गरिबको मात्र के कुरा, मध्यम वर्गले समेत सहरमा सुरक्षित भविष्य नदेख्ने परिस्थिति झाङ्गिरह्यो । मुलुकको प्राथमिकतालाई बिर्सेर सडकमार्फत विकसित राष्ट्र हिँडेको बाटो पछ्याउँदाको शासकीय नतिजा गर्व गर्नलायक रहेन । सडकले सैन्य स्वार्थ, निजीकरण र वातावरणीय विनाशलाई जताजतै बोकेर हिँड्छ । यसरी हिँडिरहँदा हिंसाको जगले कहिले साथ छोड्दैन । यस्तोमा निहत्था जनगणले सडकमा गरिखाने वातावरण बनाउन भनेजस्तो सजिलो छैन । सडकलाई सुरक्षाको सन्त्रास, आर्थिक हिंसा र वातावरणीय विनाशको छायाबाट मुक्त नगरेसम्म आज चेतेन्द्र र सीता आचार्यको ठाउँमा भोलि अर्कै गरिबको नाम आउनेछ । नियतिको पुनरावृत्ति भइरहनेछ । सडकको काल्पनिकीमै आधारभूत परिवर्तन नगरेसम्म नियमित आकस्मिकता मात्र हुने हो । अन्त्यमा, सडकको काल्पनिकी परिवर्तन गर्ने कोसिस बेलाबेला हुने गर्छ । सडक, सदन र सरकारमध्ये सामान्यजनले सहजै हकदाबी गर्न सक्ने ठाउँ सडक नै हो । त्यसैले सडक संर्घष र परिवर्तनको प्रतीक पनि हो । तर इतिहासको खास कालखण्डमा मात्रै सडकले उथलपुथल ल्याउँछ । प्रत्येक उलटपलटपछि आउने तथाकथित सामान्य थितिले नयाँ शैलीमा हिंस्रक निजीकरणलाई नै प्रश्रय दिइरहन्छ । त्यही ह्रिंसक निजीकरणलाई सघाउन सरकारले कहिले ऋण लिएर हिंसा थोपर्छ, कहिले विकासका नाममा विस्थापन गरेर । कहिले सहरवरिपरिको कृषि जमिनमा सडकसँगै नयाँ बस्ती विकास गरेर, कहिले गाउँका किसानलाई सहरी श्रमिकका रूपमा भित्र्याएर । राज्यहिंसाका यस्ता अनेक पक्ष कहिले सडकमार्फत अभिव्यक्त हुन्छ, कहिले सडकमै प्रकट हुन्छ । जबसम्म अर्थतन्त्र र आर्थिक विकासको भ्रूणबाट हिंस्रक निजीकरणलाई हटाउने सार्वजनिक बहस गरिँदैन, सडक व्यापारी हुन् वा अन्य सर्वसाधारण, उनीहरूको भागमा पर्ने भनेको हिंसा, ऋण र राज्यनिर्देशित असुरक्षित जीविकोपार्जन मात्र हो । तर कहिलेसम्म, यस्तो कहिलेसम्म ?"
श्रममा रमाउने युवाको खाँचो,"नेपालीहरू श्रम गरेर पनि त्यसको सम्मान गर्न भने खुलेर जान्दैनन् । कुनै डकर्मीले राम्रो काम गरिरहेको छ भने उसको अगाडि गएर भनिदिन्छौं के गर्ने पेट पाल्नका लागि जस्तो दुःख पनि गर्नुपर्ने । उसको कामलाई दुःखसँग जोडिदिन्छौं । हाम्रो कस्तो मानसिकता ? कुनै सिकर्मीलाई अलि धेरै पढेको भए तैंले यस्तो काम गर्न पर्दैनथ्यो भनिदिन्छौं । अनि हामी ? कुन सभ्यतामा बाँचिरहेका छौं ? अरूले गरिरहेको कामलाई सानो ठानेर होच्याएर बोल्ने अनि पढाइसँग तुलना गरेर हेर्ने यो कस्तो चलन हो हाम्रो ? के पढेलेखेका मान्छे डकर्मी, सिकर्मी नहुने ? कुनै पनि काम सानो र ठूलो हुँदैन । त्यो मान्छेको दुःख र सुखसँग जोडिँदैन, यो त स्वाभिमानी मान्छेको सोच, विचार अनि शारीरिक तन्दुरुस्तीसँग जोडिन्छ । कामै नगर्ने पढेलेखेका मान्छेहरू समाजमा धेरै छन् । दिनभरि चोकमा बसेर तासजुवा खेलेर, परिश्रमी मान्छेहरूको चाहिँदानचाहिँदा कुरा काटेर र उनीहरूलाई होच्याएरै दिन बित्छ । यसोभन्दा त आफ्नै खेतबारीमा पसिना बगाएर जे उब्जिन्छ, त्यसलाई बेचेर जीवन चलाउँदा मानव चोला सार्थक ठहरिन्छ ।जीवन सधैं गुनासो र असन्तुष्टिहरू पाल्नका लागि मात्र होइन । यो त आफूले सक्ने श्रम गरेर खान र सन्तुष्ट भएर बाँच्नका लागि हो । यहाँ प्रश्न उठ्न सक्छ, हामीले यति दुःख गरेर पाएको शैक्षिक प्रमाणपत्र खान र बाँच्न मात्र हो त ? हाम्रो योग्यता, दक्षताको कुरा एक ठाउँमा छ । हामीलाई त्यो अनुसारको काम नमिल्न सक्छ । हाम्रो देशमा शैक्षिक बेरोजगारको संख्या बढ्दो छ । पैसा हुनेहरू युरोपियन देशमा गएर उतै आफ्नो जीवनलाई व्यवस्थापन गर्ने गरेका छन् । कैयौं व्यक्ति अमेरिका उडेर आफ्नो देश फर्किंदैनन् भने कैयौं खाडीमा गएर रगत, पसिना रित्याएर अलिकति पैसा कमाएर फर्किन्छन् अनि कैयौं त्यही भूमिबाट रातो बाकसमा फर्किन्छन् ।यहाँ रहनेहरू कतिपय तनावमा गएर आत्महत्यासम्म गर्न पुगेका छन् भने कोही दुर्व्यसनी हुन पुगेका छन् । सरकार यो विषयमा गम्भीर हुनु आवश्यक छ । दिनानुदिन बिदेसिएका युवा जनशक्तिलाई उनीहरूको योग्यता, दक्षता अनुसारको रोजगारी दिएर यहीँ रोक्ने वातावरण सिर्जना गर्नु आवश्यक छ । युवा जनशक्तिले पनि देशलाई हामीले नबनाए कसले बनाउँछ भनेर सोच्न जरुरी छ । देशको माया सबै युवामा हुनुपर्छ । पढेलेखेका मान्छेले यो काम गर्नुपर्छ, यो गर्नु हुँदैन जस्ता मानसिकताभन्दा माथि उठेर स्वाभिमानी भएर आफ्ना लागि रोजगारी सृजना गर्न लागिपरून् युवाहरू । कसैले सानोभन्दा सानो ठानिएका काम गर्यो भने नानाथरी कुरा गरेर उसलाई हतोत्साहित बनाउने होइन, उसको कामलाई प्रशंसा गर्दै प्रोत्साहन गर्ने बानी बसालौं । कुरा काटेर खर्च गर्ने समयको कहिल्यै सदुपयोग गर्न जानेनौं । अरूले राम्रो काम गरिरहेको छ भने त्यसको प्रशंसा गर्न जानेनौं, उसलाई स्याबासी दिन कहिल्यै सिकेनौं । यो मानसिकता बदलेर नयाँ सोचको बीजारोपण अब गरौं आफू पनि खुसी होऔं, अरूलाई पनि खुसी पार्न सिकौं ।"
नेपालमा ढुंगे युगको हतियार कारखाना,"उपल्लो मुस्ताङस्थित चोखोपानी र मेब्राकका मानव निर्मित गुफाहरूमा २४३४ सय वर्षपहिलेका मानव कंकाल र ममीभूत सन् १९८२ र १९९५ मा फेला परेका थिए । मुस्ताङको दक्षिण सिमाना जोडिएको म्याग्दी जिल्लाको कालीगण्डकी किनारमा नार्च्याङ गाउँ पर्छ र यसको आसपासका क्षेत्रमा पनि मानव चहलपहल थियो थिएन, खोजीको विषय हो । म सन् २०१८२०१९ मा नार्च्याङ गाउँ ६ चोटि पुगेको थिएँ, त्यतिबेला गाउँका नालीबेली थाहा भएका मानबहादुर पुनसँग मैले चट्याङ पर्दा आकाशबाट झर्ने बन्चरोको कुरा गरेको थिएँ । गाउँघरमा ढुंगे युगका बन्चरा कतै भेटिए, चट्याङ पर्दा आकाशबाट झरेको भन्छन् । नभन्दै मानबहादुरले एउटा त्यस्तो बन्चरो उहिल्यैदेखि घरमा थियो, हिजोआज केटाकेटीले कता राखेका छन्, खोज्नुपर्छ भने । केही दिनपछि उनको घर पुग्दा पोलिस गरिएको चिल्लो, टुप्पो अलि फराकिलो ढुंगाको बन्चरो मलाई देखाए । यो ढुंगाको बन्चरो नभई जनावरको शरीरबाट छाला छुट्टयाउने हतियार हुनुपर्छ, अलिअलि चोइटिएको थियो, फेदतिर साढे ३ र टुप्पो ५ सेमि अनि चौडा र लम्बाइ १० सेमि थियो । यो ढुंगे हतियार फलाम आविष्कार अर्थात् ३ हजार वर्षपहिले बनाइएको हुनुपर्छ । यसैका आधारमा मुस्ताङ दक्षिणतिर त्यतिबेलै मानव चहलपहल थियो भन्ने अनुमान लगाउन सकिन्छ । नेपालका विभिन्न भागमा ढुंगे युगका हतियार तथा अन्य सामग्री पाइएका छन् । करिब २५ लाखदेखि १२ हजार वर्षअघिको अवधिलाई पेलियोलिथिक अर्थात् पुरापाषण युग भनिन्छ । यसै गरी, मध्यपाषण र नवपाषण क्रमशः १२१० र १०६ हजार वर्षअघिका अवधिलाई मानिन्छ । लेख्य परम्पराभन्दा अघिको अवधिलाई प्रागैतिहासिक काल पनि भनिन्छ । सिन्धुघाँटी सभ्यतामा लेख्य परम्परा करिब साढे चार हजार वर्षअघि सुरु भएको थियो । त्यहाँ उत्खननपछि फेला परेका अक्षरहरू अझै पढ्न सकिएको छैन । जर्मनीका अध्येता गुड्रन कर्विनसले करिब ४ दशकअघि नेपालमा ढुंगे युगका सामग्री उत्खनन गरी अध्ययन गरेकी थिइन् । यो लेख मूलतः उनकै खोज अनुसन्धानमा आधारित छ । रातु खोलामहोत्तरी ः कर्विनसले नेपालमा ढुंगे युगमा मानव चहलपहल थियो भन्ने तथ्य सर्वप्रथम विश्वलाई सविस्तार जानकारी गराइन् । तर यसबारे अझैसम्म कमैलाई जानकारी छ । कर्विनसले महोत्तरीस्थित शिवालिक पहाडको फेदीमा पाटु कारखानाको अवशेष जनवरी १९८५ मा पत्ता लगाएकी थिइन् (प्रिहिज्टोरिक कल्चर्स इन नेपाल, भोलम १, पृष्ठ २३९, सन् २००७) । पाटु ढुंगा, हड्डी वा काठबाट एकतिरको भाग धारिलो बनाइएको साना हतियार हुन् । ती हतियार १२ देखि १० हजार वर्ष पुराना हुन्छन् । महोत्तरीमा फेला परेको पाटु कारखाना, रातु खोलाको पाटु कारखाना भनेर चिनिँदो रहेछ । रातो माटो भएको भूभाग नजिक खोला पनि भएकाले त्यसलाई रातु खोला भनियो, जसको पूर्वतर्फ कमला नदी र पश्चिममा बोक्सी खोला छ । कारखानाको अवशेष खोला किनार नजिक भर्खरभर्खर फँडानी गरेको भिरालो ठाउँमा थियो । नजिकै ढुंगे युगका मानवले बनाएका समान र सामग्री बनाउन प्रयोग गरिने ढुंगाका टुक्राहरू हजारौंको संख्यामा थिए । जंगलको सम्म जमिनमा भने तिनीहरू ३० देखि ७० सेन्टिमिटर मुनि राता माटामा पनि थिए । अचम्म त, ती हतियारको स्वरूप भारतमा पाइएका मध्यपाषणकालको जस्तो छैन । तिनका बनावट भियतनाममा पाइएका मध्यपाषणकालमा बनेकासँग मिल्दोजुल्दो छ । यसले महोत्तरीमा मानव भारततर्फबाट नभई दक्षिणपूर्वतर्फबाट आएका थिए भन्ने संकेत गर्छ । जीवाष्म र आनुवंशिक अध्ययन अनुसार होमो सेपियन्स अर्थात् हिजोआजको मानवको उद्गमस्थल अफ्रिका हो । धेरैजसो मानव जीवाष्म पूर्वी अफ्रिकाको रिफ्ट भ्याल्ली अन्तर्गत दक्षिण अफ्रिका, तान्जानिया, केन्या, इथोपियामा पाइएका छन् । तर, होमो सेपियन्सको ३ लाख १५ हजार पुरानो जीवाष्म उत्तरपश्चिम अफ्रिकाको मोरोक्कोमा फेला पर्यो । अफ्रिकाबाट होमो सेपियन्स इजरायल र ग्रीसमा करिब २ लाख वर्षपहिले पुगेका थिए । करिब २०, ३० हजार वर्षअघिसम्म संसारका कतिपय समुद्र आजको भन्दा १२० मिटरसम्म कम गहिराइका थिए । होमो सेपियन्स पूर्वी अफ्रिकाबाट रातो समुद्र भई पश्चिम एसिया पुगे । त्यसपछि गल्फ अफ ओमन भएर इरान पुगे होलान् । इरानबाट समुद्र किनारैकिनार पाकिस्तान हुँदै दक्षिण एसिया भित्रिए । पिपुल अफ द अर्थ (२०१९) पुस्तकमा दक्षिण पूर्वी एसियामा ७० हजार वर्ष पुरानो मानव जीवाष्म फेला परेको उल्लेख छ । बर्मा र थाइल्यान्ड पश्चिमतर्फ अन्डमान टापुहरूमा करिब ६० हजार वर्षपहिले मानव पुगेका बारेका सामग्री प्रशस्तै पढ्न पाइन्छ । उनीहरूलाई नेग्रिटो भनिन्छ । नेग्रिटोहरू मेलेसिया, फिलिपिन्समा पनि आदिवासीका रूपमा छन् । पहिले नेग्रिटोलाई कंगोको अफ्रिकन पिग्मिजसँग सम्बन्ध होला भनिन्थ्यो । हिजोआज आनुवंशिक अध्ययनले उनीहरूबीच सम्बन्ध छ भन्ने पुष्टि गर्न सकेको छैन । अन्डमानको दक्षिणतर्फको निकोबार टापुहरूमा करिब ३० हजार वर्षपहिले मंगोलियन मूलका बासिन्दा पुगे । पपुवा न्युगुनियाबाट मानव करिब ६० हजार वर्षपहिले अस्ट्रेलिया पुगे । पूर्वी चीनमा ६८ हजार वर्ष पुरानो होमो सेपियन्सको जीवाष्म फेला परेको छ । त्यहाँ मध्यएसियाबाट गएको अनुमान छ । पूर्वी चीनबाट मानव दक्षिण र दक्षिणपूर्व एसियातिर फैलिए । निकोबार टापुहरूमा बसोबास गर्ने मानिस चीनबाट पुगेका मंगोलियन मूलका हुन् । तिब्बतमा मानव चहलपहलका निम्ति वातावरण प्रतिकूल अर्थात् ज्यादै ठन्डा थियो । त्यसैले करिब ३०,४० हजार वर्षअघि मात्र होमो सेपियन्स त्यहाँ पुगे । यसकारण, पूर्वी नेपालमा तिब्बततर्फबाट भन्दा पहिले दक्षिणपूर्व एसियाबाट आइपुगेको हुनुपर्छ । महोत्तरीको रातु खेला र त्यस आसपास क्षेत्रमा फेला परेको मध्यपाषणकालका मानवनिर्मित औजार दक्षिण पूर्व एसियासँग मिल्दोजुल्दो हुनुले पनि त्यसैलाई संकेत गर्छ । उनीहरू नेग्रिटो वा मंगोलियन समूहका हुनुपर्छ । मंगोलिया, चीनको येल्लो तथा याङ्जे रिभर बेसिनतर्फ आएकालाई मंगोलियन मूलका भनिन्छ ।सिन्धुघाँटीमा साढे ५ देखि ४ हजार वर्षपहिले सिन्धु घाँटी सभ्यता थियो । उनीहरू द्रविडियन थिए भन्ने पुष्टि भएको छ । नेपालमा द्रविडियन परिवारको भाषा बोल्ने जाति उराउ वा झाँगड मात्र हुन् । उनीहरू सिन्धुघाँटी सभ्यता विलय भएपछि धेरैजसो दक्षिण र थोरै बिहार, झारखण्डतिर गए । मध्यपूर्वबाट इरानियन एग्रकल्चरिस्टहरू ९ हजार वर्षपहिले दक्षिण एसियातर्फ बढेका थिए । वैदिक आर्यहरू करिब ४ हजार वर्षअघि युरासियाबाट झुन्डझुन्डमा दक्षिण एसिया आएका थिए । यसकारण, महोत्तरीमा ढुंगे हतियार बनाउनेहरू दक्षिण पूर्वबाट आउने निग्रटो वा मंगोलियन नै हुनुपर्छ । दाङ देउखुरी ः दाङदेउखुरी भित्री मधेश अर्थात् चारैतिर शिवालिक क्षेत्रले घेरिएको भूभाग हो । अझ दाङ र देउखुरीलाई पनि शिवालिक पहाडले छुट्ट्याएको छ । यी दुवै उपत्यका करिब ५० किमि लम्बाइ, १० देखि १७ किमि चौडा छन् । देउखुरी भएर पश्चिमतर्फ बग्ने राप्ती नदी बाँके जिल्लाबाट भारत प्रवेश हुन्छ । त्यसपछि दक्षिणपूर्व बही घाघरा नदीसँग मिसिन्छ । कर्विनस सर्वप्रथम सन् १९८१ मा नेपाल आएकी थिइन् । त्यसताका नेपालको प्रागैतिहासिक जानकारी शून्यजस्तै थियो । उनले सन् १९८३१९९४ ताका दाङदेउखुरीमा करिब ३५ महिना स्थलगत अध्ययन गरिन् । सोही अवधिमा उनले कम्तीमा ७० ठाउँमा ढुंगे युगका मानव गतिविधि फेला पारिन् । धेरैजसो निकै पुराना थिए । थोरै मात्र १२ हजार वर्षभन्दा केही पुराना थिए (हेर्नुहोस्, अर्ली ह्युमन बेहावियर इन ग्लोबल कन्टेस्ट, पृष्ठ ३९०, सन् १९९०) । त्यहाँ ढुंगाको हतियार बनाउने ब्रखुटी कारखानाको अवशेष फेला परेको थियो । तिनीहरू ४० देखि २५ हजार वर्ष पुराना हुन् । महोत्तरीमा मानव चलहपहल दाङदेउखुरीभन्दा पछि हो । दाङदेउखुरी प्रागैतिहासिक युगमा बनाइएका सामग्री महोत्तरीको भन्दा भिन्न थियो । त्यो समय फरक भएर मात्र होइन बनाउने कला नै फरक थियो । ती सामग्रीको स्वरूप भारतको प्रागैतिहासिक कालको सामग्रीसँग मिल्दोजुल्दो थियो । कर्विनसले भारतमा पनि प्रशस्त मात्रामा प्रागैतिहासिक सामग्रीको अध्ययन अनुसन्धान गरेकी थिइन् । भारत आउनुअघि पूर्वी अफ्रिकामा दशकौं काम गरेकी थिइन् । उनैले सन् १९७८ मा पूर्व मानव प्रजाति ओस्ट्रालोपिथेकस अफरेन्स पत्ता लगाएकी थिइन् । उक्त प्रजाति ३८ देखि २९ लाख वर्षपहिले अस्तित्वमा थियो । दाङदेउखुरीका केही सामग्री ७० हजार वर्ष पुराना छन्, सोही समयमा त्यहाँ भारतबाट मानव राप्ती नदी किनारैकिनार आइपुगेका थिए होलान् । पूर्वी अफ्रिकाबाट इरान, पाकिस्तान हुँदै भारत प्रवेश गर्ने समूह ६० हजार वर्षपहिले अन्डमान टापु पुगेका थिए, तिनैमध्ये केही उत्तरपूर्व भारत नगई दाङदेउखुरीतर्फ आएको हुनुपर्छ । उसो त दाङदेउखुरी र महोत्तरीको रातु खोला शिवालिक हो, जुन अफगानिस्तानदेखि भारतको ब्रह्मपुत्रसम्म फैलिएको छ । दक्षिणपूर्व एसियाबाट रातु खोला आसपास क्षेत्रमा शिवालिक हुँदै आएको हुनुपर्छ । तर, दाङदेउखुरीमा प्रागैतिहासिक कालमा आउनेहरू अफगानिस्तान, पाकिस्तानबाट शिवालिककै भूभाग भएर भन्दा पनि दक्षिणतर्फबाट राप्ती नदी किनारैकिनार आए होलान् । कर्विनसले लेखेको प्रिहिजटोरिक कल्चर्स इन नेपाल भोलम २ मा प्रागैतिहासिक मानवनिर्मित ढुंगे हतियारका तस्बिरहरू छापिएका छन् । हामीले त्यस्ता ढुंगा कैयन ठाउँ देखेका छौं, विचार नगरेको मात्र हो । केही ढुंगे हतियारका तस्बिर पुरुषोत्तमलोचन श्रेष्ठलिखित गुहा, गहालेख, गुहाची एवं अन्य सम्पदा पुस्तकमा समावेश छन् । नेपाल सरकारको पुरातत्त्व तथा विश्वविद्यालयको भूगर्व विभागबाट पनि प्रागैतिहासिक मानवनिर्मित सामग्रीको बृहत् अध्ययन अनुसन्धान हुनुपर्छ ।"
श्रीलंकामा सकियो इन्धन,"कोलम्बो (एजेन्सी) श्रीलंकाका ऊर्जामन्त्री कञ्चना विजेसेकेराले देशमा इन्धन सकिएको जनाएका छन् । देशमा सञ्चित रहेको इन्धन एक दिनका लागि पनि नपुग्ने उनले आइतबार जनाएका हुन् । मन्त्री विजेसेकेराले मुलुकमा पेट्रोल भण्डारण करिब ४ हजार टन रहेको र यसले एक दिनको माग पनि धान्न नसक्ने बताएका हुन् । पेट्रोल र डिजेल जुलाई २२ वा २३ मा मात्र आइपुग्ने अनुमान गरिएको छ, कोलम्बोमा आइतबार पत्रकारसँग उलने भने । नियमितबाहेकका अन्य आपूर्तिकर्तासँग सम्पर्क गरेको भए पनि जुलाई २२ अघि नयाँ आपूर्तिका लागि आश्वासन नपाएको उनको भनाइ छ । श्रीलंकाले पेट्रोल र डिजेल बचत गर्न गत साता अत्यावश्यक सेवाबाहेक सबै क्षेत्रका लागि इन्धन बिक्री दुई साताका लागि रोक्ने निर्णय गरेको थियो । श्रीलंकामा आर्थिक संकट गहिरिँदै गएपछि विदेशी मुद्राको अभाव भएपछि इन्धन निर्यातमा समस्या भएको हो । जसका कारण सार्वजनिक यातायातहरू लगभग ठप्प छन् । अधिकांश पेट्रोल पम्पमा पेट्रोल र डिजेलका लागि सर्वसाधारणहरू घण्टौं लाममा बस्न बाध्य छन् । सोमबार बैंक तथा कार्यालयहरू खुलेपछि स्थिति खराब हुने अनुमानसहित देशभरका अधिकांश पेट्रोल पम्प आइतबारदेखि नै बन्द गरिएका छन् । निराश सर्वसाधारणहरू फाट्टफुट्ट चलेका गाडीमा लिफ्ट माग्दै आफ्नो गन्तव्यमा पुग्ने प्रयास गरेका दृश्यहरू सामाजिक सञ्जालमा भाइरल छन् । इन्धनको उच्च मागसँगै पेट्रोल पम्पमा लामबद्ध मानिसहरूबीच बेलाबखत विवाद र झगडा हुने गरेका सञ्चारमाध्यमले जनाएका छन् । देशको दुई तिहाइ जनतालाई यातायात सेवा दिइरहेका निजी स्वामित्वमा सञ्चालित बसले इन्धन अभावका कारण आइतबारदेखि सेवा सीमित पारेका छन् । हामीले हाम्रा सदस्यहरूको स्वामित्वमा रहेका कुल २० हजार बसमध्ये करिब एक हजार बस मात्र सञ्चालन गरिरहेका छौं । अवस्था अझै बिग्रने पक्का छ, निजी बस सञ्चालक संगठनका अध्यक्ष गेमुनु विजेराट्नेले भने । आर्थिक संकट गहिरिएपछि श्रीलंकामा अत्यावश्यक सामग्रीको आयात हुन सकेको छैन ।"
'चीनले ताइवानमा तत्काल आक्रमण गर्ने देखिँदैन,"वासिङ्टन (एजेन्सी) अमेरिकी उच्च सुरक्षा अधिकारीले चीनले ताइवानमाथि तत्काल आक्रमण गर्ने अवस्था नरहेको बताएका छन् । अमेरिकाले चीनताइवान अवस्थालाई नजिकबाट नियालिरहेका अमेरिकी जर्नेल मार्क मिलीले चीनले ताइवानमाथि कुनै पनि समयमा आक्रमण गर्नका लागि क्षमता विस्तार गरिरहेको भए पनि त्यसका लागि राजनीतिक तहबाट निर्णय हुनुपर्ने बताएका हुन् । के चीनले ताइवानलाई आक्रमण गर्छ ? भनेर सोधिएको प्रश्नको जवाफमा अमेरिकी फौजका संयुक्त प्रमुख जेनरल मिलीले भने, गर्न सक्छ, गर्छ र गर्नेछ भन्ने प्रमुख शब्द हुन् । तर उनले तत्काल त्यसबारे कुनै संकेत वा चेतावनी नभएको बताए । मलाई लाग्छ चीनले क्षमता विस्तार गरिरहेको छ । ताइवानमाथि आक्रमण गर्न तयारीका लागि चिनियाँ राष्ट्रपति सी चिनफिङले आफ्नो सार्वजनिक भाषणमै सेनालाई भनेका छन्, मिलीले भने, उनीहरूले गर्छन् कि गर्दैनन् भन्ने राजनीतिक निर्णय हो, यो नीतिगत निर्णय पनि हो र यसको निर्णय चीनले आफूलाई हुने नाफाघाटाको हिसाबमा गर्छ । चीनले ताइवान आफूबाट छुटिएको एक प्रान्त भएकाले आवश्यक परेको खण्डमा शक्ति प्रयोग गरी गाभ्ने बताउने गरेको छ । त्यसका साथै अमेरिकालगायत पश्चिमा देशले ताइवानको स्वतन्त्रतालाई समर्थन गरेको बताउँदै चीनले त्यस्तो प्रयास निरर्थक बनाउने र आवश्यक परे कडा कदम चाल्न सक्ने बताउँदै आएको छ । जसका कारण चीन र अमेरिकाबीचको तनावसमेत बढेको छ । अमेरिका ताइवानको सबैभन्दा शक्तिशाली मित्रराष्ट्र हो । तनाव बढ्दै गएपछि चीनले ताइवानको हवाई रक्षा क्षेत्रमा लडाकु विमानहरू उडाउने क्रम बढाएको अन्तर्राष्ट्रिय सञ्चार माध्यमहरूले जनाएका छन् । जसका कारण अमेरिकाले पनि ताइवानको सामुद्रिक क्षेत्रमा पानीजहाजहरू पठाएको छ । यसअघि अमेरिकी राष्ट्रपति जो बाइडेनले ताइवाननजिकै लडाकु विमान उडाएर चीनले खतरासँग खेलिरहेको चेतावनी दिएका थिए । चीनले आक्रमण गरे आफूहरूले ताइवानको प्रतिरक्षा गर्ने उनको भनाइ छ । बाइडेनको प्रतिक्रियापछि चीनले अमेरिकालाई चेतावनी दिँदै ताइवान मामिलामा प्रतिबद्धता भुलेको बताएको छ । ताइवानलाई स्वतन्त्र घोषित गर्नबाट रोक्ने चीनको भनाइ छ । ताइवानसँग अमेरिकाको आधिकारिक दौत्य सम्बन्ध छैन । तर ताइवान सम्बन्ध ऐनका आधारमा अमेरिकाले हतियार बिक्री गर्दै आएको छ । चीनसँग दौत्य सम्बन्ध रहेको अमेरिकाले कूटनीतिक रूपमा चीनको एक सरकार रहेको कुरालाई मान्यता दिन्छ ।"
अनुदान लिनै जान्दैनन् पालिका,"के हुन् आयोजना छनोटका मापदण्ड ?समपूरक अनुदानसम्बन्धी (तेस्र्रो संशोधन) कार्यविधि ०७७ र विशेष अनुदानसम्बन्धी (तेस्रो संशोधन) कार्यविधि ०७७ अनुसार समपूरक विशेष अनुदान पाउन प्रदेश र स्थानीय तहले निश्चित प्रक्रिया पुर्याएर आफैं प्रस्ताव हाल्नुपर्छ । तर धेरैजसो पालिकाले तोकिएका मापदण्ड पूरा नगरीकनै प्रस्ताव हाल्ने गरेका कारण अनुदान पाउन छनोट हुन नसकेको आयोगको भनाइ छ । आयोजनाको विस्तृत अध्ययन प्रतिवेदन (डीपीआर), वातावरणीय प्रभाव मूल्यांकन (ईआईए), लागत अनुमानलगायत काजगात पुर्याउन नसक्दा पनि आयोजना अस्वीकृत हुन्छन् । आयोजना वा कार्यक्रम अगाडि बढाउन पालिकाले गरेको आधिकारिक निर्णय पनि योजना आयोगले खोज्ने गरेको छ । कार्यपालिका बैठकले पारित गरेको आयोजनालाई मात्र अनुदान पाउन योग्य ठानिन्छ । तर निर्वाचित जनप्रतिनिधिबीचको मनमुटाव र किचलोका कारण कार्यपालिकाबाट आयोजना स्वीकृत नभएका कारण पनि छनोट प्रक्रिया प्रभावित हुने गरेको देखिन्छ ।हरेक आर्थिक वर्षका लागि संघीय समपूरक र विशेष अनुदानअन्तर्गत सञ्चालन गरिने आयोजना तथा कार्यक्रमका लागि योजना आयोगले पुस मसान्तसम्ममा प्रस्ताव माग गर्छ । यस्तो प्रस्ताव विद्युतीय (अनलाइन) प्रणालीबाट मात्र पेस गर्नुपर्छ । गाउँपालिका, नगरपालिका, उपमहानगरपालिका र महानगरपालिकाले आयोजना प्रस्ताव गर्दा उनीहरूले खर्च गर्न पाउने रकमको सीमा पनि तोकिएको छ । सोही सीमाभित्र रहेर मात्रै कार्यक्रम तथा योजना प्रस्ताव हाल्नुपर्छ । प्रदेश सरकारबाट कार्यान्वयन हुने आयोजनाको हकमा २० करोडदेखि १ अर्ब रुपैयाँ लागतसम्मका आयोजना समपूरक अनुदानअन्तर्गत माग्न सकिन्छ । गाउँपालिका र नगरपालिकाबाट कार्यान्वयन गरिने आयोजनाको कुल लागत अनुमान १ देखि १० करोडसम्मको सीमा छ । उपमहानगर र महानगरले ५ देखि २५ करोडसम्मका आयोजना प्रस्ताव गर्न पाउने कानुनी व्यवस्था छ ।विशेष अनुदानका कार्यक्रम प्रदेशको हकमा कम्तीमा १० करोड र स्थानीय तहको हकमा कम्तीमा ५० लाखदेखि बढीमा १० करोड रुपैयाँसम्मको सीमा तोकिएको छ । समपूरक अनुदानबाट कार्यान्वयन हुने कार्यक्रम तथा आयोजनाको वार्षिक अनुमानित खर्चको कम्तीमा ५० प्रतिशत रकम सम्बन्धित पालिका वा प्रदेश सरकारले सहलगानीका रूपमा छुट्याउनुपर्छ । समपूरक अनुदानका लागि रकम माग गर्ने आयोजना कम्तीमा तीन वर्षभित्र सक्नुपर्छ । समपूरक अनुदानका लागि पूर्वाधार निर्माणसँग सम्बन्धित आयोजना राखिएका छन् । विशेष अनुदानका लागि भने शिक्षा, स्वास्थ्य, खानेपानी, समावेशीकरण तथा मूल प्रवाहीकरण, तहगत सन्तुलन, खाद्य सुरक्षा तथा पोषण, फोहोरमैला व्यवस्थापन जस्ता क्षेत्रसँग सम्बन्धित आयोजना राखिएका छन् । विशेष अनुदान पाउन शिक्षा, स्वास्थ्य, खानेपानी, समावेशीकरण तथा मूलप्रवाहीकरण, तहगत सन्तुलन, खाद्य सुरक्षा तथा पोषण, फोहोरमैला व्यवस्थापन र विपद् व्यवस्थापनलगायत क्षेत्र छुट्याइएको छ ।"
गण्डकीमा शीर्षक फेरेर सांसदलाई बजेट,"(कास्की)  गण्डकी प्रदेशका सांसदलाई अन्ततः बजेट छुट्याइने भएको छ । असार १ मा अर्थमन्त्री रामजीप्रसाद बरालले सार्वजनिक गरेको आर्थिक वर्ष ०७९८० का लागि निर्वाचन क्षेत्र पूर्वाधार विकास कार्यक्रम समेटिएको थिएन् । कार्यक्रम हटाइएको भन्दै सत्ता र प्रतिपक्षी दल अर्थमन्त्रीसँग रुष्ट बनेका थिए । सत्ता गठबन्धन दलहरू कांग्रेस, माओवादी केन्द्र र प्रमुख प्रतिपक्षी एमालेले पनि सांसदको बजेट कटौती गर्न नहुने माग गर्दै आएका थिए । अर्थ विविध कोषमा राखिएको रकमलाई शीर्षक फेरेर भए पनि बजेट दिने सहमति भएको मुख्यमन्त्री कृष्णचन्द्र नेपाली पोखरेलका प्रेस संयोजक भरतप्रसाद कोइरालाले जनाए । निर्वाचन क्षेत्र पूर्वाधार विकास कार्यक्रम छुटेपछि सरकारले नै संसद्लाई बन्धक बनाएर आइतबारसम्म प्रदेशसभामा बजेटमाथि छलफलै चलाएको छैन । कार्यक्रम समेटिने भएपछि संसद् बैठक सोमबार दिउँसो १ बजे बस्ने मुख्यमन्त्री तथा मन्त्रिपरिषद्को कार्यालयले जनाएको छ । बजेटमाथिको छलफल सकिने बेलासम्म सरकारले आफ्नो स्वार्थ पूरा गरेपछि मात्र संसद् खुलाएको प्रमुख प्रतिपक्षी दल एमालेको आरोप छ । प्रतिपक्षले संसद् अवरोध गर्नुको साटो सत्तापक्षकै अवरोध नसुहाउने एमाले सांसद मोहन रेग्मीले व्यंग्य गरे । मुख्यमन्त्री र मन्त्रीबीच स्वार्थ मिलेपछि पुनः संसद् खुलेको उनको आरोप छ । बजेटमा छुटेका विषय, असहमति भएका शीर्षक र निर्वाचन क्षेत्र पूर्वाधार विकास कार्यक्रमलाई समेटेर जाने गरी सहमति भएको छ, मुख्यमन्त्री पोखरेलको भनाई उद्धृत गर्दै प्रेस संयोजक कोइरालाले भने, अंक तलमाथि गर्न नमिले पनि सोही बजेटभित्र तानतुन गरेर अर्थमन्त्रीले मिलाउनुहुनेछ । मुख्यमन्त्रीले सहमति भएका बुँदा सोमबार संसद् बैठकमा पढेर सुनाउनेछन् । अर्थमन्त्री हटाउने पनि अवस्था नरहेको र गठबन्धन कायम गर्नुपर्ने भएकाले सहमतिमा जुटेको कोइराला बताउँछन् । प्रदेश सरकारले ३५ अर्ब ९० करोड ९० लाख रुपैयाँको बजेट ल्याएको हो । निर्वाचन क्षेत्र कार्यक्रम सांसदका लागि उपयुक्त नरहेको तर कार्यक्रम राख्न दबाब रहेको अर्थमन्त्री बरालले बताए । सरकारले निर्वाचन क्षेत्र कार्यक्रमको ७२ करोड रुपैयाँ विनियोजन गर्नेछ । प्रतिनिर्वाचन क्षेत्रमा २ करोडका दरले ३६ निर्वाचन क्षेत्रमा बजेट राखिन्छ । नजिकिँदै गरेको संघ र प्रदेश निर्वाचनलाई लक्ष्य गरी कार्यक्रम राख्न दबाब सिर्जना भएको स्रोतले जनाएको छ ।"
पूर्वपश्चिम राजमार्गमा खाल्डाखुल्डीको धराप,"(पूर्वी नवलपरासी)  पूर्वपश्चिम राजमार्गको बुटवलनारायणगढ खण्डमा खाल्डैखाल्डाको धरापले सर्वसाधारणको यात्रा कष्टकर बनेको छ । राजमार्गका ठुल्ठूला खाल्डा नपुर्दा बर्खाको पानी जमेर सर्वसाधारणले सास्ती बेहोरिरहेका छन् । राजमार्ग फराकिलो पार्ने ठेक्का लिएको चिनियाँ ठेकेदार कम्पनीले खाल्डोमा ग्राभेल नहालेका कारण पानी भरिएर कहाँ डुबिने हो भन्ने चिन्ता उत्तिकै छ । साना सवारी र दुईपांग्रेका चालक ज्यानको बाजी लगाएर हिँड्नुपर्ने अवस्था रहेको यात्री बताउँछन् । चिनियाँ ठेकेदार कम्पनी चाइना स्टेट इन्जिनियरिङ कर्पोरेसनले ठेक्का लिँदा राजमार्गका खाल्डा २४ घण्टाभित्र पुर्ने सर्त भए पनि त्यसको पालना भएको छैन । राजमार्गमा कामको गुणस्तर हेर्ने सडक विभागका कर्मचारीले जिम्मेवारी पूरा गरेका छैनन् । राजमार्गको बुटवल नारायणगढ खण्डको १ सय १४ किलोमिटर खण्डमा हजारौं खाल्डा छन् । राजमार्गमा रात्रिकालीन यात्रा झन् कष्टकर बनेको छ । कावासोतीबाट नारायणगढसम्मको ३२ किमि खण्ड पार गर्न दुई घण्टाभन्दा बढी लाग्ने चालकहरू बताउँछन् । ठेकेदारले गरेको कामको गुणस्तर हेर्ने निकाय नभएर हो कि भए पनि ठेकेदारसँगै मिले, धनगढीबाट काठमाडौं हिँडेका चालक अर्जुन विष्ट भन्छन्, देशकै लाइफलाइन मानिएको सडकको दूरवस्था भएको ३ वर्ष भइसक्यो, काम छिटोछरितो गर्नेमा कसैलाई मतलब छैन । सडक स्तरोन्नतिका क्रममा बनाइएका अस्थायी सडकमा पानीले निकास नपाउँदा बाटो बगाउने गरेको छ । यसले पटकपटक राजमार्ग अवरुद्ध भएर यात्रुले झनै सास्ती खेप्नुपरेको छ । बुटवलनारायणगढ सडक योजनाअन्तर्गत दाउन्नेगैंडाकोट खण्डका प्रमुख रमेश दृष्टि (सरकारी निकायका प्रमुख) राजमार्गका खाल्डा दसैं र असारअघि पुर्ने सम्झौता भएको बताउँछन् । बर्खाका कारण पनि काम फटाफट हुन नसकेको उनको दाबी छ । चिनियाँ ठेकेदार कम्पनीले सडक विस्तार गर्ने म्याद दुई वर्ष थप्न माग गरेको उनले सुनाए । त्यसमा उनीहरूले भने जति नै समय थपिँदैन, केही समय थपिन सक्छ, उनले भने, सडक विभागले निर्णय गर्ने भएकाले कति समय थपिन्छ भन्ने मलाई थाहा हुँदैन । बुटवलदेखि नारायणगढ खण्डको १ सय १४ किमि क्षेत्रमा दर्जनौं डाइभर्सन छन् । ठेकेदार कम्पनीले ३ वर्षको अवधिमा १७ प्रतिशत मात्र काम सकेको छ । आउँदो साउन २२ मा सडक निर्माणको काम सकेर नेपाल सरकारलाई हस्तान्तरण गर्नुपर्ने सम्झौतामा उल्लेख भए पनि त्यसअनुसार भएको छैन, कामले पनि तीव्रता पाएको छैन । पुल र कल्भर्ट भएका स्थानको काम नसकेका कारण डाइभर्सन सडक बनाइएको छ । तर त्यसलाई बाढीले बगाइदिने गरेको छ ।"
"लगानी वातावरण बनोस्, परियोजना ल्याउँछौं","(पोखरा)  तीनवटै तहका सरकारले सहयोग गर्ने नीति ल्याउने हो भने गण्डकी प्रदेशमा ठूलो परियोजनामा लगानी गर्ने व्यवसायीले बताएका छन् । प्रदेशको पर्यटन, उद्योग, वाणिज्य तथा आपूर्ति मन्त्रालयले शनिबार लुम्लेमा गरेको उद्यमी लगानीकर्ता सम्मेलनमा लगानीका लागि अनुकूल वातावरण तयार गरिदिन व्यवसायीले आग्रह गरे । नेपाल उद्योग वाणिज्य महासंघ, गण्डकीको समन्वयमा भएको सम्मेलनमा सरकारले सहायता गर्ने नीति ल्याए ठूला लगानीकर्तासँग परियोजना बैंक तयार रहेको बताए । गण्डकीसहित विभिन्न प्रदेशका उद्यमी लगानीकर्ता सहभागी सम्मेलनमा महासंघका वरिष्ठ उपाध्यक्ष चन्द्रप्रसाद ढकालले लगानीका थुप्रै क्षेत्र व्यवसायीले देखिरहेको दाबी गरे । प्रत्यक्ष वैदेशिक लगानी वा आन्तरिक लगानीलाई राज्यका तर्फबाट हरेक हिसाबले सहजीकरण गर्ने वातावरण बन्नुपर्छ, उनले भने, छोटो समयमा धेरै लगानी आकर्षित गर्न सकिन्छ । धेरै परियोजना गण्डकीमा ल्याउन सकिन्छ । मलेसियामा निजी क्षेत्रले गरेको लगानीलाई सरकारले आफ्नै ठानेर सहयोग गर्दा त्यहाँको अर्थतन्त्रले फड्को मारेको अनुभव उनले सुनाए । सार्वजनिकनिजी साझेदारीअन्तर्गत स्थानीय तहसँगको सहकार्यमा साना, मझौला घरेलु उद्योग सञ्चालन गर्न सकिने महासंघका पूर्वअध्यक्ष एवं सार्क चेम्बर अफ कमर्सका उपाध्यक्ष चण्डीराज ढकालको भनाइ छ । कृषिको व्यवसायीकरण, पूर्वाधार विकास र पर्यटनमा समेत सरकार र निजी क्षेत्रबीच साझेदारी हुन सके स्थानीय आर्थिक विकासमा टेवा पुग्ने उनी बताउँछन् । गण्डकी प्रदेशमा तुलनात्मक रूपमा युवाको जनसंख्या धेरै छ, उनले भने, युवाशक्ति नै यहाँका प्रमुख कच्चापदार्थ हुन् । व्यवसायी अरुणराज सुमार्गीले पनि गण्डकीमा कृषिमा धेरै सम्भावना देखेको बताए । सुकिलामुकिला कृषिमा हाम नफाल्दासम्म कृषिमा व्यवसायिकीकरण हुँदैन, उनले भने, त्यसका लागि सरकारले सहुलियत ऋण उपलब्ध गराउनुपर्छ । कृषि क्षेत्रमा परियोजना झोलामा बोक्नेलाई अनुदान दिँदा उत्पादन नबढेको, सीमा पारिबाट सस्तोमा कृषि उत्पादन आएको र स्वदेशी उत्पादनले बजार नपाउँदा व्यापार घाटा चुलिएको उनको दाबी छ । सातै प्रदेशमा अर्गानिक मल बनाउने कारखाना खोल्न सके रासायनिक मलको आयात प्रतिस्थापन गर्न सकिने उनको भनाइ छ । सम्मेलनमा मुख्यमन्त्री कृष्णचन्द्र नेपाली पोखरेलले गण्डकीले गौरव गर्न सक्ने मेगा प्रोजेक्ट ल्याइदिन लगानीकर्तालाई आग्रह गरे । लगानीका लागि गण्डकी सम्भावना बोकेको प्रदेश हो, उनले भने, लगानीकर्ताको प्राथमिकतामा हाम्रो प्रदेश पर्छ, यो हाम्रो पुँजी हो । गैरआवासीय नेपालीले लगानी गर्न खोजे पनि जग्गाको समस्या रहेको भने उनले स्विकारे । गण्डकीका पर्यटन, उद्योग, वाणिज्य तथा आपूर्तिमन्त्री मणिभद्र शर्माले पनि प्रदेशले प्राथमिकतामा राखेका क्षेत्रमा लगानी गर्न आग्रह गरे । औद्योगिकीकरणमार्फत रोजगारी सिर्जना हुने किसिमका योजना ल्याए प्रदेश सरकारले सहजीकरण गर्ने उनको प्रतिबद्धता छ । व्यापार व्यवसाय गर्छु भन्नेका लागि कतिपय सरकारी प्रक्रिया झन्झटिलो भएकाले तिनलाई नीतिगत रूपमै सुधार गर्दै लैजानुपर्ने पोखरा महानगरका मेयर धनराज आचार्यले बताए । महानगरले पर्यटनलाई मुख्य प्राथमिकतामा राखेको र कृषिमार्फत ५ वर्षभित्र आयात प्रतिस्थापन गर्ने महत्त्वाकांक्षी योजना रहेको उनले सुनाए । हामीले महानगरमा योयो सम्भावना छ भनेर ढोका खोल्छौं, लगानीकर्तालाई उनले भने, इच्छा राख्नुस्, रेड कार्पेट ओछ्याएर स्वागत गर्न तयार छौं ।कार्यक्रममा पर्यटनविज्ञ टीकाराम सापकोटाले पर्यटन र उद्यमशीलता, लक्की कार्की क्षत्रीले लघुउद्यम र महिला उद्यमशीलता विकास, योगराज कँडेलले उद्योग वाणिज्य क्षेत्रमा लगानीका सम्भावना र राष्ट्रिय योजना आयोगका पूर्वउपाध्यक्ष मीनबहादुर श्रेष्ठले उत्पादन क्षेत्र र उद्यमशीलता विषयक कार्यपत्र प्रस्तुत गरेका थिए । सहभागीले कार्यपत्रमाथि खुला छलफल र टिप्पणी गरेका थिए । आकर्षक लगानीको क्षेत्र पहिचान गर्ने, लगानीका लागि आवश्यक स्रोत र पुँजी कसरी जुटाउने भन्ने उद्देश्यले सम्मेलन आयोजना गरिएको मन्त्रालयका सचिव ज्ञानेन्द्र पौडेलले जनाए । प्रदेशले गर्ने बृहत् लगानी सम्मेलन को तयारीस्वरूप हाल उक्त कार्यक्रम गरिएको उनले उल्लेख गरे । पहुँचवालालाई मात्रै ऋण Ûयसैबीच गण्डकीका व्यवसायीले बैंकबाट ऋण निकासी सहज नहुँदा व्यवसाय नै धरापमा परेको गुनासो गरेका छन् । लुम्लेमा शुक्रबार र शनिबार भएको नेपाल उद्योग वाणिज्य संघ, गण्डकीको पाँचौं प्रदेशसभामा पहुँचवालाको मात्रै ऋण स्वीकृत हुने गरेको उनीहरूले दाबी गरे । बैंकले ऋण नदिँदा अहिले उद्योग व्यवसाय खोल्नेभन्दा बन्द गर्ने बढी रहेको नवलपुर उद्योग वाणिज्य संघका सदस्य राजेन्द्र पाण्डेले बताए । बैंकबाट पहुँचवालाले भित्रभित्रै ऋण स्वीकृत गरिरहेका छन् । साना लगानीकर्ता मर्कामा छन्, उनले भने । लघु उद्यमीलाई सरकारले सहयोग नगर्दा डुब्ने स्थिति भएको महिला उद्यमी रामकली खड्काले गुनासो गरिन् । हस्तकला व्यवसाय सबै ऋणमा छन्, उनले भनिन्, स्थानीय कच्चा पदार्थको प्रयोग गरेका सामग्री बिक्ने अवस्था छैनन् । बजारीकरणमा सहयोग पुर्याउनुपर्छ । व्यवसायीलाई परेका समस्याबारे महासंघले अध्ययन गर्नुपर्ने महासंघ गण्डकीका एसोसिएट सदस्य रामचन्द्र रेग्मीले बताए । कम्पनी रजिस्ट्रारको कार्यालय प्रदेशमा ल्याउन महासंघले पहल गर्नुपर्ने उनको आग्रह छ । उद्योगमा पस्न सजिलो, निस्कन गाह्रो छ, उनले भने, एउटा व्यवसाय सुरु गर्छु भनेर जग हाल्न खोल्दा लगानी जति प्रक्रिया पुर्याउँदा सकिन्छ । पहिला संघको सिफारिसमा अस्थायी पान दिने गरेको भए पनि स्थानीय तह आएपछि हटेको भीमाद उद्योग वाणिज्य संघका अध्यक्ष हस्तबहादुर खड्काको भनाइ छ । बिनाधितो न्यूनतम ब्याजदरमा बैंकले ऋण दिने भनेर झुक्याएको उनको आरोप छ । कार्यक्रममा महासंघका केन्द्रीय उपाध्यक्षद्वय दिनेश श्रेष्ठ र अञ्जन श्रेष्ठ एवं गण्डकीका अध्यक्ष सञ्जीवबहादुर कोइरालाले आगामी दिनमा व्यवसायीका गुनासा सम्बोधन हुने गरी काम गर्ने बताए ।"
'उत्पादनमूलक उद्योगले पनि कर्जा नपाउने अवस्था अन्त्य हुनुपर्छ,"गत असार २ मा ग्लोबल आईएमई बैंक र बैंक अफ काठमान्डू (बीओके) गाभ्न (मर्जर) का लागि समझदारीपत्रमा हस्ताक्षर गर्नुभएको छ, समझदारीअनुसार नै गाभिए पुँजीका आधारमा सम्भवतः नेपालकै ठूलो बैंक बन्नेछ, यी दुई ठूला बैंक गाभिने समझदारी कसरी बन्यो ? ग्लोबल आईएमई बैंकले सुरुदेखि नै सरकार राष्ट्र बैंकको नीति कार्यान्वयन गर्दै आएको छ । यसअघि पनि मर्जर तथा एक्विजिसन प्रक्रियामा हामी पहिलेदेखि नै सहभागी हुँदै आएका छौं । त्यतिबेला नेपाल सरकार र राष्ट्र बैंकले पनि मर्जर तथा एक्विजिसनका लागि प्रोत्साहन गर्ने नीति लिएको थियो । अहिले पनि राष्ट्र बैंकले क्रस होल्डिङ भएका संस्थाबीच मर्जर गर्न भनेको थियो । बिग मर्जर को नीति पनि ल्यायो । यसलाई हामीले आत्मसात् गरेका हौं । हामीले मर्जरको थालनीका लागि आईएमई फाइनान्सबाट सुरु गरेका थियौं । क्रस होल्डिङ भएका संस्था मर्जरमा जानुपर्ने राष्ट्र बैंकको नीतिपछि सुरुमा ग्लोबल बैंक र आईएमई फाइनान्स गाभिए । त्यसपछि अरू पाँचवटा वित्तीय संस्था गाभिइसकेपछि कमर्ज एन्ड ट्रस्ट बैंक (वाणिज्य बैंक) सँग पनि मर्जर गर्यौं । जनता बैंकलाई पनि ग्लोबल आईएमईमै ल्यायौं । यसरी एकपछि अर्को मर्जरको प्रक्रिया चलिरहेको छ । सोही क्रममा पछिल्लोपटक पनि मर्जरका लागि ग्लोबल आईएमईले ढोका खुला गरेको थियो । धेरै बैंकको चासो थियो । तीमध्ये हामीलाई बीओके ठीक लाग्यो । यसअघिका मर्जरमा कम्तीमा २३ वटा औपचारिक बैठक हुन्थे । यसपटक त्यो अवस्था आएन । केही अनौपचारिक छलफललगत्तै निकै छोटो समयमा बीओकेसँग सम्झौता भएको हो ।समझदारीलगत्तै राष्ट्र बैंकले पनि सैद्धान्तिक सहमति दिइसकेको छ, अब कहिलेसम्म बाँकी प्रक्रिया टुंग्याउनुहुन्छ ? बुधबार बसेको राष्ट्र बैंक सञ्चालक समिति बैठकले सैद्धान्तिक सहमति दिने निर्णय गरेको जानकारी आएको छ । संयुक्त मर्जर समितिले आन्तरिक रूपमा काम गरिरहेका छन् । मर्जरका लागि गर्नुपर्ने आधारभूत विषयजस्तै सेयर मिलान अनुपात (स्वाप रेसियो), कारोबार प्रणाली (सिस्टम) मिलान, जनशक्ति व्यवस्थापन, प्रमुख कार्यकारी अधिकृतसहित उच्च व्यवस्थापनलगायत विषयमा दुवै बैंकबीच सहमति भइसकेको छ । अब सैद्धान्तिक सहमतिको पत्र पाइसकेपछि औपचारिक निर्णय गरेर अन्तिम स्वीकृतिका राष्ट्र बैंकमा आवेदन दिन्छौं ।तपाईंहरूले हालसम्म २१ वित्तीय संस्था गाभिसक्नुभएको छ, फेरि पनि मेरै बैंक ठूलो हुनपर्छ भनेर गाभ्नुभएको हो कि राष्ट्र बैंकले असारपछि मर्जरमा सुविधा नदिने भनेर हतार गर्नुभएको हो ?दुवै होइन । आफूनै ठूलो बैंक बन्नुपर्छ भन्ने धारणा हामीमा कहिल्यै आएन । मेरो व्यक्तिगत स्वभाव पनि त्यस्तो छैन । असारपछि मर्जरमा सुविधा नदिने कुरा राष्ट्र बैंकबाट आएको छ । त्यसमा पनि हाम्रो बिमति छैन । पुँजी वृद्धि, क्रसहोल्डिङ, बिग मर्जर सबै प्रकारका राष्ट्र बैंकका नीतिलाई हामीले स्वीकार र पूर्ण रूपमा पालना गर्दै आएका छौं । अहिले पनि वाणिज्य बैंकहरूलाई मर्जर गर्ने राष्ट्र बैंककै नीतिलाई पालना गर्नकै लागि यो सब गरेका हौं । अन्य केही ठूला बैंकको मर्जर अन्तिम चरणमा पुगेर असफल भएका उदाहरण देखिएका छन्, ग्लोबल आईएमई र बीओकेको हकमा पनि त्यस्तो सम्भावना छ कि ? मर्जर असफल हुने सम्भावना कत्ति छैन । मर्जर प्रक्रियामा अवरोध हुन सक्ने सबै विषयमा यसअघि नै दुवै संस्थाबीच सहमति भइसकेकाले अब पछि हट्ने कुनै कारण छैन । सेयर मिलान अनुपात (स्वाप), जनशक्ति व्यवस्थापन, सिस्टम मिलान, सञ्चलकमा प्रतिनिधित्व, सीईओलगायत विषयमा कुरा नमिल्दा मर्जर प्रक्रिया अवरुद्ध हुने सम्भावना रहन्छ । तर, यी विषयमा विवाद छैन । हाम्रो राम्रो पक्ष भनेकै सम्भावित समस्या सुरुमै सहमति गरेपछि मात्र प्रक्रिया अघि बढाउँछौं । सजिलो तरिकाले मर्जर गरेकै कारण हामी २१ वटा वित्तीय संस्था गाभ्न सफल भएका छौं ।जुन क्षेत्रमा हात हाल्यो, त्यहीँ सफल ! खासमा सफलताको सूत्र के हो ?मलाई त्यस्तो लाग्दैन । सानैदेखि नै सामान्य र मिहिनेती मान्छे हुँ । ६७ कक्षामा पढ्दादेखि नै घरमा आवश्यक डोको, नाम्लोलगायत आवश्यक सामग्री आफैं बनाउँथें । मिहिनेत पनि गर्थें । यसकारण सिक्ने इच्छा र मिहिनेत गरेपछि जे काम पनि गर्न सकिन्छ भन्ने सोचाइ भएको छ । मैले मिहिनेत गरेको छु अब फल पाउनुपर्छ भन्नुभन्दा पनि मिहिनेत गरेपछि आफैं प्रतिफल आउँछ भन्ने विश्वाससाथ काम गर्दै आएको छु । राजनीतिक नेतृत्व र नियमनकारी तथा सरकारी अधिकारीलाई सजिलै प्रभाव पार्न सक्नुहुन्छ, यसकारण तपाईं हरेक क्षेत्रमा सफल देखिनुभएको हो भन्ने पनि छन् नि ?मैले आफूलाई एकदमै सानो ठान्छु । सोहीअनुरूप मैले काम गर्ने र गराउने गरेको छु । म शून्यबाट व्यवसास सुरु गरेको मान्छे हुँ । मिहिनेत गरेकै कारण यहाँसम्म पुगेको हुँ । सरकारी अधिकारी, कर्मचारी, राजनीतिज्ञलगायतले मलाई र मेरो पृष्ठभूमि बुझेकै कारण काम गर्न सजिलो भएको हो । म जत्तिको मान्छेलाई व्यवसाय गर्न प्रोत्साहन गर्दा गलत निर्णय हुँदैन, यसले नीति निर्देशन र साधनस्रोतको दुरुपयोग गर्दैन भन्ने विश्वास उहाँहरूलाई लागेको हुन सक्छ । मेरो मिहिनेत र इमानदारीबाहेक उहाँहरूलाई कन्भिन्स गर्ने कुनै काम मबाट भएका छैनन् । भविष्यमा पनि हुँदैनन् । मैले जुन पनि व्यवसाय सुरु गर्दा मुख्य तीन विषय हेर्छु । पहिलो, त्यो व्यवसासबाट आम नागरिकलाई लाभ हुनुपर्छ । दोस्रो, उक्त व्यवसायलाई सरकारले प्रोत्साहन गर्न चाहेको हुनुपर्छ । र तेस्रो, व्यवसाय सझै नाफामूलक हुनुपर्छ । त्यसकै उदाहरण हो, आईएमई मनी ट्रान्सफर । सन् २००० मा आईएमई सुरु गर्दा करिब २० प्रतिशत रेमिट्यान्स मात्र बैंकिङ प्रणाली र करिब ८० प्रतिशत हुन्डीलगायत अवैध प्रणालीबाट आउँथ्यो । त्यतिबेला धेरैभन्दा धेरै रेमिट्यान्स वैधानिक प्रणालीबाट भित्र्याउन सरकारले विभिन्न प्रोत्साहन गर्दै थियो । हुन्डीलगायत अनौपचारिक माध्यमबाट रेमिट्यान्स पठाउँदा नागरिकले पनि पैसा ठूलो सास्ती भोगेका थिए । केहीले पैसा नपाएको अवस्था पनि थियो । अहिले आईएमई रेमिट्यान्सकै पर्यायवाची बनेको छ । मर्जर तथा एक्विजिसनसम्बन्धी सरकार र राष्ट्र बैंकको नीतिलाई कार्यान्वयन गरेकै कारण आज हामी ठूलो बैंक बन्न पुगेका छौं । चन्द्रागिरिको विषय पनि यस्तै हो । काठमाडौं उपत्यकामै सहरबाट नजिक घुम्न जाने रमाइलो स्थल केही थिएन । त्यो आवश्यकतालाई दृष्टिगत गरेर चन्द्रागिरि निर्माण गरिएको हो ।अझै अन्य व्यावसायिक विस्तार पनि गर्दै हुनुहुन्छ ?विदेशी मुद्रा सञ्चितिमा कमी आएर मुलुक संकटोन्मुख अवस्थामा छ । विदेशी मुद्राको एउटा मुख्य स्रोत पर्यटन हो । यसकारण सातै प्रदेशमा चन्द्रागिरिकै मोडालिटीमा पर्यटकीय स्थल बनाउने योजनामा छौं । उत्पादनलाई प्रोत्साहन गर्न हाते कागज उद्योग स्थापनाको काम अघि बढेको छ । डिजिटल पेमेन्ट (ट्रान्जेक्सन) लाई विकास र विस्तार गर्न पनि लागिरहेका छौं । नेपालमा दक्ष जनशक्ति उत्पादनकै लागि पनि एउटा कम्पनी नै स्थापना गरेर प्राथमिकतासाथ अघि बढाउने योजना छ । आयात प्रतिस्थापन, रोजगारी सृजना र मुलुकको अर्थतन्त्रमा योगदान पुर्याउने गरी हाम्रो लगानी हुनेछ ।पछिल्लो एक वर्षयता निरन्तर रूपमा वित्तीय प्रणालीमा तरलता अभाव छ, यस्तो अवस्थालाई कसरी हेरिरहनुभएको छ ? लगानी र बैंकिङ व्यवसायका हिसाबले यो अवस्था निकै गाह्रो हो । नयाँ आयोजनाका लागि मात्र नभएर निर्माणाधीन आयोजनामा पनि लगानी दिन नसकिएको अवस्था छ । यो अवस्था आउनुको पछाडि कोभिड पनि हो । यसले अर्थव्यवस्था निकै प्रभावित बन्यो । त्यही कारण राष्ट्र बैंकले ब्याजलाई पुँजीकरण गरिदिने र किस्ता भुक्तानीको म्याद पनि बढाइदिएको थियो । यसरी लेखांकनमा ब्याज उठेको, कित्ता उठेको देखिए पनि वास्तवमा त्यो कागजी मात्र थियो । त्यसको असरले पनि तरलता समस्या लम्बिएको हुन सक्छ । रुसले युक्रेनमाथि गरेको आक्रमणले पनि मूल्यवृद्धि धेरै बढेकाले आयात महँगो बन्न पुग्यो । विगतका वर्षजस्तो यो वर्ष पनि अपेक्षित रूपमा सरकारी खर्च हुन सकेन । रेमिट्यान्स हरेक वर्ष बढ्छ भन्ने हाम्रो अनुमान थियो । कोभिडका कारण धेरै मान्छे फर्किएकाले अपेक्षाअनुरूप रेमिट्यान्स बढेन, झन् घट्न थाल्यो । यी कारणले तरलता समस्या भएको हो । यद्यपि यो वर्ष रोजगारीका लागि बिदेसिने नेपाली बढेकाले आउँदा दिनमा रेमिट्यान्स बढ्छ । त्यसको संकेत देखिइसकेको छ । पर्यटन क्षेत्रले पनि बिस्तारै गति लिन थालेको छ । विगतमा विदेशी पर्यटकले मात्र यस क्षेत्रको प्रवर्द्धन हुन्छ भन्ने मान्यता थियो, त्यो रहेनछ । आन्तरिक पर्यटकका कारण पनि राम्रो भएको छ । रेमिट्यान्स बढ्ला, धेरै पर्यटक आउलान् भन्नु आशाको कुरा भयो, अहिलेको अवस्थाबाट सुधार ल्याउन सरकार र राष्ट्र बैंकले कस्ता नीतिगत व्यवस्था गर्नुपर्ला ? ठूला पूर्वाधारका विकासका लागि प्रत्यक्ष विदेशी लगानी (एफडीआई) अनिवार्य नै हो । यसका लागि विदेशी लगानीकर्ताहरूलाई भित्र्याउन सक्नुपर्छ । त्यसका लागि पनि स्वदेशी लगानीकर्तालाई प्रोत्साहन र लगानीमैत्री वातावरण बनाउनुपर्छ । यहाँ कुनै व्यवसायीले ठूलो र राम्रो व्यवसाय गर्यो भने त्यसलाई नकारात्मक दृष्टिले हेर्ने बानी छ । त्यस्तो धारणा हटाउनुपर्छ । विदेशी लगानीकर्ताले सुरुमा स्वदेशी लगानीकर्तासँगै परामर्श गर्ने हो । उनीहरूबाटै लगानीमैत्री वातावरण छ भन्ने सुनिश्चितता नपाएपछि उसले लगानी ल्याउने साहस गर्न सक्दैन । यसकारण स्वदेशी लगानीकर्तालाई प्रोत्साहन गरेरै लगानीमैत्री वातावरणको सुरुआत गर्न सकिन्छ । त्यसो हुँदा विदेशी लगानी पनि भित्रिन्छ । समग्रमा मुलुकमा लगानी बढ्छ, रोजगारका अवसर खुल्छन्, सरकारको राजस्व बढ्छ । अर्थतन्त्रमा ७० प्रतिशत योगदान निजी क्षेत्रको छ । यति ठूलो योगदान गर्न सक्ने क्षेत्रलाई राज्यले सम्मान गर्न सक्नुपर्छ ।तपाईंले सफल व्यवसायीलाई नकारात्मक दृष्टिले हेरिन्छ भन्नुभयो तर राजनीतिक तथा प्रशासनिक नेतृत्वसँगको सम्बन्धका आधारमा प्रोत्साहित प्रायः व्यवसायी सफल भएका छैनन्, ठूलो व्यावसायिक घराना भएसँगै आलोचना पनि हुने गरेको देखिन्छ, यसमा तपाईंको धारणा के छ ? सरकार परिवर्तन हुँदा नीतिगत व्यवस्थामा परिवर्तन हुनु स्वाभाविकै हो । सरकारले लोकप्रिय हुने र आम लगानीकर्तालाई प्रभावित गर्ने खालका नीति ल्याउन खोजेको देखिन्छ । यसलाई स्वाभाविक मान्नुपर्छ । यद्यपि दीर्घकालका लागि हेरेर राज्यले व्यापार (ट्रेडिङ) को साटो म्यानुफ्याक्चरिङ (उत्पादनमूलक) क्षेत्रलाई प्रोत्साहन गर्ने खालका नीति ल्याउनुपर्छ । नेपाल उद्योग वाणिज्य महासंघले पनि यस विषयमा सरकारलाई सुझाव दिँदै आएको छ ।भर्खरै आगामी आर्थिक वर्षको बजेट संसद्बाट पास भएको छ, समग्रमा यसलाई कसरी हेर्नुभएको छ ?महासंघले बजेटका लागि विभिन्न सुझाब दिएको थियो । तीमध्ये केही सुझाव समेटिएका छन् । उद्योगमा जग्गाको हदबन्दीले समस्या भएको थियो, बजेटले सम्बोधन गरेको छ । व्यवसायीका सबै माग सरकारले पूरा गर्नैपर्छ भन्ने हुँदैन । राज्यका आफ्नै मूल्यमान्यता र प्राथमिकता हुन सक्छन्, सोहीअनुसार सरकारले बजेटमा कार्यक्रम ल्याएको हुन्छ । विगतमा नीति निर्माण गर्दा निजी क्षेत्रका धारणा नसुन्ने प्रचलन थियो । तर पछिल्ला वर्षमा निजी क्षेत्रका माग सुन्न थालिएको छ । केही मुद्दा सम्बोधन भएका छन् । तर व्यवसायीअनुसार बजेटमा सुझाव फरकफरक हुन सक्छन् । यस्तो अवस्थामा कुन हित र प्राथमिकतामा रहन्छ भन्ने निर्णय सरकारले गर्नुपर्छ । निश्चित व्यापारीहरूलाई हित र अरू व्यवसायीहरूलाई टिक्नै नदिने गरी बजेटमा करका दर हेरफेर गरियो भन्ने आरोप छ, तपाईंलाई त्यस्तो लाग्दैन ?सुन्नमा आएको जस्तो नै हो भने त्यसो गरिनुहुँदैन । कतिपय विषयमा राज्य र आम नागरिकको हेराइ एउटै नहुन सक्छ । तर राज्यको नीति स्वदेशी उद्योगलाई प्रोत्साहन गर्ने, आयात प्रतिस्थापन र निर्यात प्रोत्साहन गर्ने खालको हुनुपर्छ । त्यसको प्रतिकूल हुने गरी कुनै नीति आएको रहेछ भने सरकारले सुधार गर्नुपर्छ ।आगामी दुई सातामा राष्ट्र बैंकले मौद्रिक नीति ल्याउँदै छ, विद्यमान समस्या समाधान गर्न कस्तो नीति आउनुपर्ला ?म बैंकको अध्यक्ष मात्र नभई एक उद्योगी व्यवसायी पनि हुँ । मौद्रिक नीतिमा तरलता समास्या समाधान गर्ने कुनै न कुनै व्यवस्था आउनैपर्छ । यसका लागि राष्ट्र बैंकले मौद्रिक नीतिमार्फत ल्याउने औजार बजारमा तरलताको अवस्था सहज बनाउने खालको हुनुपर्छ । यसको अर्थ राष्ट्र बैंकले खुकुलो नीतिगत व्यवस्था गर्नुपर्ने देखिन्छ । उदाहरणका लागि कर्जा निक्षेप अनुपात (सीडी) लाई हटाएर कर्जा निक्षेप र पुँजी (सीसीडी) अनुपात कायम गर्ने हो कि ? अनिवार्य नगद मौज्दात (सीआरआर) घटाउने, बैंक दर घटाउनेलगायत कस्तो व्यवस्था गर्दा बजारको विद्यमान समस्या समाधान हुन्छ । त्यसप्रकारको नीति राष्ट्र बैंकले ल्याउनुपर्छ । जलविद्युत्लगायत कतिपय ठूला आयोजना निर्माणाधीन छन् । ती परियोजनामा बैंकले कर्जाको प्रतिबद्धता दिएको छ । तर पैसा दिन सक्ने क्षमता छैन । यस्तो अवस्था अब धेरै समय रहन दिनुहुन्न । राष्ट्र बैंकले केही कर्जा अनुत्पादक क्षेत्रमा कर्जा गयो भन्दै आएको छ । त्यसो हो भने अब त्यसमा नियन्त्रण गरिनुपर्छ । कोभिडका कारण मर्काका परेका क्षेत्रलाई लक्ष्य गरी राष्ट्र बैंकले सुविधाका कार्यक्रम ल्याएको थियो । अहिले ती सुविधा हटिसकेका छन् । तर पर्यटनलगायत धेरै क्षेत्र अझै सामान्य अवस्थामा आउन सकेका छैनन् । यसकारण ती क्षेत्रलाई दिइँदै आएको सुविधा एकै पटक कटौती गरिनुहुँदैनथ्यो, व्यवयास सामान्य अवस्थामा नआउन्जेल सुविधा खोस्नुहुँदैनथ्यो । अनुत्पादक भनिँदै आएको क्षेत्रमा धेरै कर्जा गएको छ भने राष्ट्र बैंकले क्षेत्र तोकेर रोकिनुपर्छ । तर इमानदार रूपमा उत्पादनमूलक व्यवसाय गर्छु भनेर आउने उद्योगी व्यवसायीले पनि कर्जा नपाउने अवस्था अन्त्य गरिनुपर्छ । तरलता समस्या सामधानका लागि मौद्रिक नीतिबाट अपेक्षा गर्नुभयो तर तरलताको समस्या आउनुमा बैंक पनि दोषी छन्, स्रोत नहेरी कर्जा प्रवाहको प्रतिबद्धता गरे भन्ने आरोप छ नि ? बैंकहरूमा पुँजी धेरै छ । लगानीकर्ताले लगानीको प्रतिफल खोज्छ । बैंकिङ पनि नाफामूलक व्यवसाय भएकाले मुनाफा प्राथमिकतामा पर्छ नै । यसलाई अन्यथा रूपमा हेरिनुहुन्न । अहिले राष्ट्र बैंकले नगद लाभांश वितरणमा कडाइ गरेको छ । यसले क्षमता भएका बैंकले पनि धेरै नगद लाभांश दिन पाएका छैनन् । यसरी ठूलो रकम बैंकमै फ्रिज भएर बसेको छ । नगदमा लाभांशमा कडाइ गर्दा सबैभन्दा धेरै अप्ठ्यारोमा मर्जरमा गएका बैंक तथा वित्तीय संस्था परेका छन् । ग्लोबल आईएमई र बीओकेबीचको मर्जर पूरा भएपछि कुल पुँजी करिब ५४ अर्ब रुपैयाँ हुन्छ । कुल नाफा मात्र करिब ७ अर्ब रुपैयाँ पुग्छ । नगद लाभांश दिन नपाइने व्यवस्थाले त्यो पैसा बजारमा आउन पाएको छैन । बैंकमा फ्रिज भएर बसेको छ । मौद्रिक नीतिमार्फत बैंकहरूले क्षमताअनुसार नगद लाभांश बाँड्न पाउने व्यवस्था राष्ट्र बैंकले मौद्रिक नीतिमार्फत गर्नुपर्छ । नगद लाभांशमार्फत बैंकबाट सेयरधनीको हातमा आएको पैसा निक्षेपका रूपमा बैंक तथा वित्तीय संस्थामै आउने भएकाले तरलता समस्या पनि समाधान हुन्छ । आठ महिनापछि नेपाल उद्योग वाणिज्य महासंघको अध्यक्ष हुँदै हुनुहुन्छ, निजी क्षेत्रको प्रतिनिधिमूलक यस संस्थालाई कसरी अघि बढाउँदै हुनुहुन्छ ?अहिले पनि निजी क्षेत्रले नीति निर्माणमा सरकारलाई सहयोग र सुझाव दिँदै आएको छ । म नेतृत्वमै आएपछि अझै सशक्त हिसाबले यस प्रक्रियामा थप प्रभावकारी काम गर्ने प्रयास गर्नेछु । निजी क्षेत्रप्रति राष्ट्र र आम नागरिकको अपेक्षाअनुसार नतिजा आउने गरी काम गर्नेछु ।तपाईंका आफ्नै भाइ हेमराज ढकाल महासंघजस्तै अर्को निजी क्षेत्रको संस्था नेपाल उद्योग परिसंघ (सीएनआई) उपाध्यक्ष हुनुहुन्छ, थप नेतृत्वमा आउने क्रममा हुनुहुन्छ, सम्भवतः तपाईं अध्यक्ष हुँदा उहाँ पनि माथिल्लो पदमा पुग्न सक्नुहुन्छ, महासंघमा तपाईंको नेतृत्वकालमा निजी क्षेत्रका संस्था मर्जर गर्ने सोच छ कि ? निजी क्षेत्र विभिन्न संगठनमा छरिएर बस्नुको साटो एउटै संगठनमा आबद्ध हुँदा राम्रो हुन्छ । यसमा मेरो पहल हुनेछ । यो निजी क्षेत्रको खाँचो पनि हो । यसअघि म रोजगारदाता परिषद्को सभापति हुँदा पनि सीएनआईलगायत संगठनलाई एकै ठाउँमा राखेर छलफल गरेको छु । यी कामलाई म नेतृत्वमा रहँदा पनि निरन्तरता दिनेछु । मर्जर नै गर्ने कुरा मैले मात्र चाहेर हुँदैन । अरू संगठन पनि सकारात्मक रूपमा आए भने मर्जर सम्भव छ । सम्भव नभए पनि सहकार्य गरेर अघि बढ्नुपर्छ । महासंघको चुनावी रौनक सुरु भएको छ, यसमा तपाईंको भूमिका कस्तो रहन्छ ? महासंघ समग्र निजी क्षेत्रकै छाता संगठन भएकाले धेरै साथीहरूको आकर्षण देखिएको छ । स्थानीय तहदेखि केन्द्रसम्म कनेक्सन हुने भएकाले पनि महासंघमा साथीहरूको आकर्षण देखिनु स्वाभाविक हो । केही साथीहरू निर्वाचनको तयारीमै लागिसक्नुभएको छ । सकेसम्म सर्वसम्मत नेतृत्व चुनौं भन्ने मेरो धारणा हो । त्यसका लागि मेरा तर्फबाट पहल हुनेछ । हामीले कार्यकाल धेरै भयो भनेर घटाउन खोजेका छौं । कार्यकाल घटाइयो भने त्यहाँ पनि साथीहरूलाई मिलाउन सकिन्छ । निर्वाचन नै हुने अवस्था आयो भने तपाईंको समर्थन कता हुनेछ ?मेरो भूमिका पूर्ण रूपमा तटस्थ रहन्छ । सर्वसम्मत नेतृत्वमा ल्याउन अन्तिम समयसम्म लागिरहन्छु ।"
बजारमा चेरी टिग्गो ७ प्रो,"काठमाडौं (कास) चेरी कारको आधिकारिक वितरक एसपीजी अटोमोबाइल्स प्रालिले चेरी टिग्गो ७ प्रो नेपालमा सार्वजनिक गरेको छ । आकर्षक १५ लिटर टर्बो पेट्रोल इन्जिनयुक्त यो एसयूभी गाडी थापाथली सोरुममा टेस्ट ड्राइभका लागि उपलब्ध छ । उत्कृष्ट डिजाइन, प्राविधिक सक्षमता, सुरक्षित तथा आरामदायी ड्राइभिङ अनुभवका लागि यो गाडी उपयुक्त भएको कम्पनीले जनाएको छ । यसमा भएको इन्जिनले १४७ पीएस पावर र २१० एनएम टर्क जेनेरेट गर्छ । यसको इन्टेरियर आकर्षक छ । लेदर सिटसहितको ब्ल्याकबेज थिममा आधारित क्याबिन छ । फ्रन्टमा सिक्सवे इलेक्ट्रिकल्ली एड्जस्टेबल ड्राइभिङ सिट छ भने प्यासेन्जर सिट फोरवे इलेक्ट्रिकल्ली एड्जस्टेबल छ । यसमा थप फिचरका रूपमा प्यानोरामिक सनरुफसमेत रहेको कम्पनीको भनाइ छ । गाडीमा ब्लुटुथ कनेक्टिभिटी, फिंगरटिपबाटै कन्ट्रोल गर्न सकिने क्रुज कन्ट्रोल र इन्टेलिजेन्ट भ्वाइस कन्ट्रोल जस्ता विभिन्न आधुनिक प्रविधि रहेको कम्पनीले जनाएको छ । नेपाली बजारमा टिग्गो ७ प्रोको मूल्य ७४ लाख ९९ हजार रुपैयाँ तोकिएको बताइएको छ ।"
काठमाडौंमा सिटिजन्सका तीन शाखा,"काठमाडौं (कास) सिटिजन्स बैंकले काठमाडौं उपत्यकामा थप ३ शाखा विस्तार गरेको छ । बैंकले काठमाडौंको ठूलोभर्याङ, थली र बुढानीलकण्ठमा नयाँ शाखा सञ्चालनमा ल्याएको हो । यससँगै काठमाडौं उपत्यकाभित्र बैंकका शाखा ३२ पुगेका छन् । यी शाखाबाट सम्पूर्ण रिटेल बैंकिङ सेवाका साथै साना तथा कर्पोरट व्यवसायीमाझ वित्तीय पहुँच पुर्याउने लक्ष्य लिइएको बैंकले जनाएको छ । बैंकले यसअघिबाटै कियोस्क, ईकेवाईसी तथा नागरिक एपमार्फत अनलाइन खाता खोल्न सक्ने जस्ता सुविधा ल्याएको छ । देशभर बैंकका १७७ वटा शाखा, १२९ वटा एटीएम र ९६ वटा शाखारहित बैंकिङ इकाइ सञ्चालनमा छन् ।"
"फोनपेको 'पैसा पठाऊँ, ठाउँको ठाउँ","काठमाडौं (कास) फोनपे पेमेन्ट सर्भिसले डिजिटल बैंकिङबारे जनचेतना बढाउन र वित्तीय कारोबारलाई प्रोत्साहन गर्ने उद्देश्यले फोनपे डाइरेक्टमार्फत पैसा पठाऊँ, ठाउँको ठाउँ अभियान सुरु गरेको छ । फोनपेमार्फत रकम प्राप्त गर्ने व्यक्तिको मोबाइल नम्बर राखेर तुरुन्तै, अन्तरबैंक कारोबारमार्फत रकम पठाउन सकिन्छ । नेपाल राष्ट्र बैंकबाट अनुमति प्राप्त पेमेन्ट सिस्टम अपरेटर तथा डाइभर्सिफाइड डिजिटल फाइनान्सियल सर्भिस (डीएफएस) होल्डिङ कम्पनी फोनपेले निरन्तर डिजिटलाइजेसनको पहुँचलाई सहज बनाउने किसिमका सेवा सञ्चालन गर्दै आएको छ । अभियानले यसको बृहत् फिनटेक नेटवर्कमार्फत रकम स्थानान्तरणलाई सहज एवम् सुव्यवस्थित गर्न सक्ने कम्पनीको भनाइ छ ।"
एसपीपीबारे पत्राचार उपयुक्त समयमा : परराष्ट्र,"(काठमाडौं)  परराष्ट्र मन्त्रालयले अमेरिकी स्टेट पार्टनरसिप प्रोग्राम (एसपीपी) मा सहभागी नहुने विषयमा अमेरिकालाई उपयुक्त समयमा पत्र पठाइने जनाएको छ । एसपीपीका विषयमा मन्त्रिपरिषद्ले गरेको निर्णय प्राप्त भएको र त्यसमा हाल अध्ययन भइरहेको परराष्ट्र मन्त्रालयकी प्रवक्ता सेवा लम्सालले बताएकी छन् । नेपाल सरकारको निर्णयका विषयमा उपयुक्त समयमा कूटनीतिक संयन्त्रमार्फत अमेरिकालाई पत्राचार गर्नेछौं, मन्त्रालयमा आयोजित पत्रकार सम्मेलनमा उनले भनिन् । अमेरिकाको युटा राज्यस्थित नेसनल गार्ड र नेपाली सेनाबीच हुने भनिएको एसपीपी सम्झौताको मस्यौदा बाहिरिएपछि ठूलो राजनीतिक विवाद सिर्जना भएको थियो । मन्त्रिपरिषद्ले असार ६ मा एसपीपीमा नहुने र त्यसको जानकारी परराष्ट्र मन्त्रालयमार्फत अमेरिकालाई गराउने निर्णय गरेको थियो । परराष्ट्रकी प्रवक्ता लम्सालले प्रधानमन्त्री शेरबहादुर देउवाको अमेरिका भ्रमणका विषयमा कुरा चलिरहेको पनि जानकारी दिइन् । यो भ्रमण अपेक्षित छ, उनले भनिन्, भ्रमणका लागि विभिन्न चरणमा गृहकार्य गर्नुभएकाले मिति तय हुन समय लाग्छ । उपयुक्त समयमा यसबारे जानकारी दिनेछौं । २८१ नेपाली विद्यार्थी चीन फर्कंदै कोभिड१९ महामारीमा फर्केपछि अध्ययन पूरा गर्न नपाएका २८१ नेपाली विद्यार्थी मंगलबार चीन जाने भएका छन् । परराष्ट्र मन्त्रालय, शिक्षा मन्त्रालय र नेपालस्थित चिनियाँ दूतावासको पहलपछि पहिलो लटमा २८१ विद्यार्थीले आफ्नो अध्ययन पूरा गर्न पाउने भएका हुन् । चीन सरकारले कोभिड१९ संक्रमणलाई लिएर कडा रणनीति अपनाएपछि घर आएका नेपाली विद्यार्थी अलपत्र परेका थिए । परराष्ट्र मन्त्रालयकी प्रवक्ता लम्सालका अनुसार कूटनीति प्रक्रियामार्फत ८५० नेपाली विद्यार्थीको सूची चिनियाँ दूतावासमा पठाइएकामा तत्कालका लागि २८१ जनाले मौका पाएका हुन् । अब क्रमिक रूपमा अरू नेपाली विद्यार्थीलाई पनि चीन फर्काउँछौं, लम्सालले भनिन् । दक्षिण कोरियामा पनि सैनिक सहचारी सरकारले दक्षिण अफ्रिकास्थित नेपाली दूतावासमा सैनिक सहचारी राख्ने निर्णय गरेको छ । दक्षिण कोरियासँग सैनिक साझेदारी बढ्न थालेपछि नेपाली सेनाको सैनिक सहचारी राख्ने निर्णय गरिएको हो । अहिले अमेरिका, चीन, पाकिस्तान, बंगलादेश, बेलायत र भारतमा नेपाली सैनिक सहचारी छन् । न्युयोर्कस्थित संयुक्त राष्ट्रसंघ (यूएन) को मुख्यालयमा पनि सैनिक सहचारीको दरबन्दी छ । महासेनानीले सैनिक सहचारीका रूपमा काम गर्दै आएका छन् । नेपाल प्रहरीका तर्फबाट भने भारतमा बाहेक अन्त सहचारीको दरबन्दी छैन । नेपाली प्रहरीले नेपालीको रोजगार र वैदेशिक अध्ययनका गन्तव्य रहेका मुलुकमा प्रहरी सहचारी राख्न एक दशकअघि गृह मन्त्रालयमा प्रस्ताव पठाएको थियो । उक्त प्रस्ताव सरकारले स्वीकृत गरेको छैन । त्यसमा अर्थ मन्त्रालय र परराष्ट्र मन्त्रालय सकारात्मक नभएको प्रहरीको गुनासो छ । प्रहरीले खाडी मुलुकहरूसहित दक्षिण कोरिया, बहराइन, मलेसिया र चीनमा प्रहरी सहचारी राख्न प्रस्ताव गरेको हो । न्युयोर्कस्थित संयुक्त राष्ट्रसंघीय मुख्यालयमा पनि प्रहरीले आफ्नो सहचारी रहनुपर्ने प्रस्ताव गरेको थियो । भूपू ब्रिटिस गोर्खा वार्ताको गृहकार्य भूतपूर्व ब्रिटिस गोर्खा सैनिकका मागका विषयमा नेपाली प्रतिनिधिमण्डल र बेलायत सरकारबीच दोस्रो चरणको वार्ता गर्न गृहकार्य सुरु भएको छ । बेलायतस्थित नेपाली राजदूत ज्ञानचन्द्र आचार्यको नेतृत्वमा रहेको नेपाली प्रतिनिधिमण्डल र बेलायती सरकारको रक्षा मन्त्रालयका रक्षा राज्यमन्त्री लियो डोचेर्टीको प्रतिनिधिमण्डलले लन्डनमा असार ६ र ८ मा प्रारम्भिक छलफल गरेका थिए । अब दोस्रो चरणमा छलफलका लागि गृहकार्य भइरहेको छ, परराष्ट्रकी प्रवक्ता लम्सालले भनिन् । नेपाल सरकारले भूतपूर्व गोर्खा सैनिकको वर्षौंदेखिको समस्या समाधानका लागि वार्ता गर्न नेपाली राजदूत आचार्यको संयोजकत्वमा नेपाली प्रतिनिधिमण्डल रहने निर्णय गत फागुन १६ मा गरेको थियो । राजदूत आचार्य बेलायत पुगेलगत्तै उक्त कामलाई अघि बढाउन गृहकार्य गरेका थिए । सरकारले नेपाली टोलीको नेतृत्वकर्ताबारे घोषणा गरेलगत्तै भूपू ब्रिटिस गोर्खाले आफ्नोतर्फबाट पनि प्रतिनिधि पठाएका थिए । त्रिपक्षीय सन्धिअनुसार भारत सरकारले गोर्खा सैनिकलाई त्यहाँका नागरिकसरह सेवामा रहँदा सुविधा र अवकाशपछि पेन्सन दिँदै आए पनि बेलायतले सन् १९९७ अघि भर्ती भएका गोर्खा सैनिकलाई विभेद गर्दै आएको छ । बेलायत नेपालको पहिलो कूटनीतिक सम्बन्ध स्थापित भएको मुलुक हो । ब्रिटिस भारत र नेपालबीच सुगौली सन्धि (१८१६) भएकै वर्ष कूटनीतिक सम्बन्ध स्थापना भएको थियो । बेलायतले त्यही बेलाबाटै नेपाली नागरिकलाई ब्रिटिस सेना (पहिले ब्रिटिस भारत र पछि बेलायती सेना) मा भर्ती गर्दै आएको छ । जवानीमा आफ्नो रगत र पसिना दिएका भूतपूर्व ब्रिटिस गोर्खा सैनिकले सन् १९९० को दशकदेखि असमान सेवा सुविधाविरुद्ध बेलायतमा आवाज उठाइरहेका छन् । यसमा उनीहरूले नेपाल सरकारको साथ खोजिरहेका छन् । बेलायत सरकारले गत वर्ष भदौ २३ मा नेपाल सरकार र गोर्खा प्रतिनिधिसँग वार्ता गरी मुद्दा सम्बोधन गर्ने लिखित प्रतिबद्धता जनाएको थियो । भूतपूर्व गोर्खा सैनिकले लन्डनस्थित प्रधानमन्त्रीको कार्यालय अगाडि १३ दिन आमरण अनशन बसेपछि बेलायत सरकार वार्तामा बस्न तयार भएको हो । भूपू ब्रिटिस गोर्खाले गत वर्ष लन्डनमा आमरण अनशन बसेपछि दुई मुलुकबीच वार्ता गर्ने सहमति भएको थियो । यसबीचमा भूपू ब्रिटिस गोर्खाले नेपालको परराष्ट्र मन्त्रालयका अधिकारी र बेलायतस्थित नेपाली दूतावासमा निरन्तर सम्पर्क गरेर आफ्नो मुद्दामा नेपाल सरकार गम्भीर नभएको आरोप लगाएका थिए ।"
हत्या आरोपित नगरप्रमुख पक्राउ,"अछाम (कास) एक किशोरको हत्या आरोपित अछामको पञ्चदेवल विनायक नगरपालिकाकी प्रमुख अम्बिका चलाउने पक्राउ परेकी छन् । आफूविरुद्ध किटानी जाहेरी परेपछि प्रहरी कार्यालयमा उनी आफैं उपस्थित भएकी हुन् । गत जेठ १७ मा बेपत्ता पञ्चदेवल४ का १५ वर्षीय विनोद शाही पाँचौं दिन मृत फेला परेका थिए । स्थानीयका अनुसार गाउँमा कांग्रेस र एमाले समर्थित युवाविद्यार्थीबीच झडप भएको थियो । घटनापछि प्रहरी एमाले समर्थितको खोजीमा गाउँ पुग्दा झगडामा संलग्नताका आरोपितहरू लुकेका थिए । त्यही दिनदेखि शाही हराए । जेठ २१ मा उनको शव गाउँनजिकको भीरमा फेला परेको थियो । उक्त घटनामा शाहीका आफन्तले नवनिर्वाचित नगरप्रमुख चलाउनेसहित १३ जनाविरुद्ध जेठ २६ मा किटानी जाहेरी दिएका थिए । अछामका प्रहरी प्रमुख डीएसपी नारायण डाँगीका अनुसार चलाउनेसँॅगै अर्का आरोपित नेत्र शाही शनिबार साँझ जिल्ला प्रहरी कार्यालयमा आफैं उपस्थित भएका हुन् । हामी घटना अनुसन्धानको क्रममै छौं । मेयर चलाउने आफैं हाम्रो सम्पर्कमा आउनुभएको हो, अछाम प्रहरी प्रमुख डीएसपी डाँगीले भने, अदालतबाट आइतबार थप अनुसन्धानका लागि दुई दिनको म्याद थपिएको छ । अहिले बयानको क्रम जारी छ ।उक्त घटनामा किटानी जाहेरी परेको एक सातामै प्रहरीले यसअघि पाँच जनालाई पक्राउ गरिसकेको थियो । आइतबार चलाउनेसहित सात जनालाई अदालतबाट दुई दिनको म्याद थप गरी हिरासतमा राखेको छ । बाँकी ६ जनाको पनि खोजी कार्य जारी रहेको डीएसपी डाँगीले बताए । २०७४ को निर्वाचनबाट उपप्रमुखमा निर्वाचित कांग्रेस नेतृ चलाउने यस पटक प्रमुखमा निर्वाचित भएकी हुन् ।"
राहदानी १५ दिनभित्रै,"काठमाडौं (कास) राहदानी विभागले काठमाडौं उपत्यकाका जिल्ला र काभ्रेमा एक साता तथा अन्य जिल्लामा १५ दिनमै राहदानी उपलब्ध गराउने भएको छ । विभागले अत्यन्त जरुरी परेको अवस्थामा बाहेक सम्बन्धित जिल्ला प्रशासन कार्यालयबाटै राहदानी लिन आग्रह पनि गरेको छ । विभागमा राहदानी लिनेहरूको भीड लाग्ने गरेको छ । भीड घटाउनैका लागि अत्यन्त जरुरी परेका सेवाग्राहीलाई मात्र विभागमा आवेदन गर्न आग्रह गर्दै आइतबार सूचना जारी गरिएको हो । जिल्लाबाट साधारण राहदानी लिँदा ५ हजार रुपैयाँ लाग्छ भने विभागबाट लिँदा १२ हजार रुपैयाँ तिर्नुपर्छ । जिल्ला प्रशासन कार्यालयबाट आवेदन भएका राहदानी विभागले प्रत्येक हप्ता प्रिन्ट गरी पठाउने व्यवस्था गरेकाले काठमाडौं उपत्यकाभित्रका जिल्ला र काभ्रेमा आवेदन गर्नेहरूले एक साताभित्रमा र अन्य जिल्लाका हकमा १० देखि १५ दिनभित्र राहदानी प्राप्त गर्ने सुनिश्चितता मिलाइएको छ, विभागद्वारा जारी सूचनामा भनिएको छ ।विभागले सेवाग्राहीको सहजताका लागि प्रत्येक दिन २४ सय जनाले अनलाइन फाराम भर्न सक्ने, त्यसपछि १ देखि ४ दिनभित्र विभागमा राहदानी फाराम बुझाउन सक्ने र आवेदनपछि दुई कार्यदिनमा राहदानी प्राप्त गर्ने व्यवस्था मिलाइएको जनाएको छ । विभागले सबै जिल्ला प्रशासन कार्यालय र १७ वटा इलाका प्रशासन कार्यालयबाट समेत नियमित रूपमा राहदानीको आवेदन गर्ने व्यवस्था मिलाएको जनाएको छ । विभागले विद्युतीय राहदानी प्रणालीमा समयसापेक्ष अद्यावधिक गर्नुका साथै अनलाइन प्रणाली निरन्तर सुधार गरेको जनाएको छ । अनलाइन फारम भर्दा डमी आवेदन राख्न नपाइने भएको छ । विभागका अनुसार हाल दिनमा ६ हजार ५ सय थान राहदानी उत्पादन तथा वितरण हुन्छ ।"
१ सय ८७ खेलाडीलाई प्रदेश १ को सम्मान,"(विराटनगर)  ओलम्पिक, एसियाली र दक्षिण एसियाली खेलकुदमा प्रदेश १ बाट सहभागी भएर खेलकुदका गरिमा बोकेका १ सय ८७ खेलाडीलाई प्रदेश खेलकुद विकास बोर्डले आइतबार विशेष सम्मान गरेको छ । सम्मानित हुनेमा ओलम्पिकमा सहभागी ६, एसियालीका ४० र दक्षिण एसियाली खेलकुदमा भाग लिएका १ सय ४१ खेलाडी छन् । उनीहरूलाई प्रदेश १ का मुख्यमन्त्री राजेन्द्रकुमार राईले कदरपत्र प्रदान गरे । सम्मानअगाडि खेलाडीलाई बाजागाजासहित र्यालीले स्वागत गरेको थियो ।मुलुकको खेलकुद इतिहासमा ओलम्पिकमा अहिलेसम्म सहभागितामा मात्र सीमित रहँदा एसियाली खेलकुदमा दुई रजत र २२ कांस्य मुलुकले हात पारेको छ । दक्षिण एसियाली खेलकुदमा अहिलेसम्म १ सय २४ स्वर्ण, १ सय ८६ रजत र ३ सय ८० कांस्य पदक मुलुकले जितेको तथ्यांक छ ।सम्मानित खेलाडीलाई पाँच वर्षसम्म अस्पतालमा क्याबिन सुविधासहितको सम्पूर्ण उपचार निःशुल्क र तिनका परिवारका सदस्यलाई ५० प्रतिशत छुटमा स्वास्थ्य उपचारको व्यवस्था पनि खेलकुद बोर्डले गरेको छ । यसका लागि नोबेल शिक्षण अस्पतालका सञ्चालक इन्दिरा बराल र काठमाडौं मेडिकल कलेजका सञ्चालक सुनील शर्मा, नेपाल ओलम्पिक एसोसिएसनका अध्यक्ष दीपक विष्ट र प्रदेश १ खेलकुद विकास बोर्डका सदस्यसचिव हंशराज वाग्लेबीच आइतबार सम्झौता भएको छ ।प्रदेश खेलकुद विकास बोर्डले राम्रो काम सुरु गरेको सम्मानपछि फुटबलका पूर्वकप्तान राजुकाजी शाक्यको प्रतिक्रिया थियो । यसलाई अझ व्यवस्थित गरेर निरन्तरता दिनुपर्ने उनको सुझाव छ । राज्यले खेलाडीलाई सम्मान मात्र नभएर आर्थिक पक्षमा पनि सहयोग गर्नुपर्ने १२ एसियाली खेलकुदकी पदकधारी सीता राईको माग छ । उमेर छँदा राज्यका लागि खेल्नेले खेल्न छाडेपछि आर्थिक अभावमा मजदुरीका लागि विदेशिनुपर्ने बाध्यता रहेको उनको गुनासो छ । नेपाली भलिबलका लिजेन्ड दीपक सापकोटाले प्रदेश सरकारले लामो समय पछि सम्मानका नाममा पुराना साथीसंगीसँग भेट गर्ने अवसर सिर्जना गरेकोमा खुसी लागेको बताए ।खेलाडीले राज्यका लागि पदक जित्दा सरकारमा बस्नेहरू उनीहरूसँग सेल्फी लिने र फोटो खिच्ने काममात्र गरेर बिर्सिने गरेको आरोप लगाउँदै प्रदेश १ खेलकुद विकास बोर्डका सदस्यसचिव वाग्लेले आफूहरूले खेलाडीको सम्मान गर्दै निःशुल्क स्वास्थ्य उपचारको सुरुवात गरेको बताए । यसलाई निरन्तरता दिंदै आगामी दिनमा खेलाडीको आर्थिक पक्षलाई पनि ध्यान दिन प्रदेश सरकारलाई आग्रह गर्ने बताए । मुख्यमन्त्री राईले प्रदेश १ लाई खेलकुदको हब बनाउन सरकार लगानी गर्न तयार रहेकाले खेलकुद विकास बोर्डलाई बलियो बनाएर आगामी दिनमा खेलाडीको सम्मानलाई निरन्तरता दिई उनीहरूलाई सहयोग गर्न प्रदेश सरकार तयार रहेको बताए । प्रदेश सरकारले आगामी आवमा प्रदेश १ को खेलकुद विकासका लागि १२ करोड ४७ लाख रुपैयाँ बजेट विनियोजन गरेको छ । विकास बोर्डले ६५ करोड ५० लाख बजेट माग गरेको थियो ।"
मारिया अन्तिम आठमा,"सेन्टर कोर्टको सय वर्षविम्बल्डनले आइतबार सेन्टर कोर्टको सय वर्ष विशेष कार्यक्रमसहित मनाएको छ । त्यसक्रममा सांगीतिक कार्यक्रम पनि राखिएको थियो । त्यस्तै त्यस अवसरमा प्रतियोगिताका पूर्वविजेताहरूले परेडमा भाग लिए । पुरुषतर्फ आठपल्टको विजेता रोजर फेडेररले आफ्नो इच्छा सेन्टर कोर्टमा फेरि खेल्ने रहेको बताए । उनी घुँडाको चोटका कारण यसपल्ट पनि विम्बल्डनमा खेलिरहेका छैनन् । अहिलेसम्म संन्यास घोषणा पनि नगरेका ४० वर्षीय फेडेररले भने, सेन्टर कोर्टमा खेल्न पाउनु नै आफैमा ठूलो हो र म आफैं पनि यहाँ खेल्न पाएकोमा भाग्यमानी छु । पूर्व च्याम्पियनहरूका यो भेला पनि ऐतिहासिक रह्यो ।त्यस अवसरमा विम्बल्डनका प्रशंसक क्लिफ रिचार्ड तथा बेलायती गायिका फ्रेया रिडिङ्सले आफ्नो प्रस्तुति दिएका थिए । दर्शकदीर्घामा पनि अधिकांश परिचित अनुहारको उपस्थिति थियो । कार्यक्रममा आउन नसक्ने मध्ये एक नौपल्टका महिला विजेता मार्टिना नाभ्रातिलोभाले आफू निराश रहेको बताएकी छन् । उनले ट्विट गर्दै कार्यक्रममा कोभिड संक्रमणका कारण आउन नसकेको बताएकी छन् ।"
रोनाल्डोको म्यानचेस्टर छाड्ने इच्छा,"लन्डन (एएफपी) क्रिस्टियानो रोनाल्डोले म्यानचेस्टर युनाइटेड छाड्ने इच्छा देखाएको खुलासा भएको छ । अन्य कुनै क्लबले अनुकूल प्रस्ताव राखेमा पोर्चुगाली स्टार इंग्लिस प्रिमियर लिग क्लब छाड्न चाहन्छन् । गत सिजन मात्रै ३७ वर्षीय फरवार्ड युभेन्ट्सबाट ओल्ड ट्राफोर्ड फर्केका थिए । त्यस सिजन उनी क्लबका लागि सर्वाधिक गोलकर्ता पनि रहेका थिए । यस्तै उनी लिगमै सर्वाधिक गोलकर्ता सूचीको तेस्रो स्थानमा रहेका छन् । तर, म्यानचेस्टरका लागि पूरा सिजन नै बिर्सनलायक रह्यो । टिम लिग अंक तालिकाको छैटौं स्थानमा रह्यो । त्यसै कारण उनको युरोपेली च्याम्पियन्स लिग खेल्ने सपना पूरा हुन सकेन । पाँचपल्टको बालोन डीअर विजेता रोनाल्डो म्यानचेस्टरमै रहे आफ्नो खेलजीवनमै पहिलोपल्ट युरोपा लिग खेल्नुपर्ने अवस्थामा पुग्नेछन् ।उनले गत सिजन सबैखाले प्रतियोगितामा गरेर २४ गोल गरेका थिए । म्यानचेस्टर युनाइटेडका नयाँ व्यवस्थापक एरिक टेन हागले रोनाल्डो बिक्रीमा नभएको बताउँदै आएका छन् । उनले आफू रोनाल्डोसँग काम गर्न इच्छुक रहेको समेत बताएका छन् । म्यानचेस्टरका लागि तीनपल्ट लिग उपाधि जितेका रोनाल्डोले क्लबबाट कुल ६ उपाधि जितिसकेका छन् । सन् २००९ मा उनी म्यानचेस्टर छाडेर रियल म्याड्रिड गएका थिए । सन् २०१९ मा पनि युभेन्ट्ससँग आबद्ध भए । म्यानचेस्टरले नयाँ सिजनका लागि आफ्ना खेलाडीलाई बोलाइसकेको छ र त्यसकै तयारीका रूपमा टिम थाइल्यान्ड जाँदै छ । तर रोनाल्डोको भविष्यलाई लिएर उत्पन्न अन्योल भने कायम छ ।"
गोल्डेनगेटको भेट रोयलसँग,"काठमाडौं (कास) गोल्डेनगेट कलेज राष्ट्रव्यापी खेलकुदअन्तर्गत यू२३ पुरुष बास्केटबल प्रतियोगिताको सेमिफाइनल प्रवेश गरेको छ ।कीर्तिपुरको नयाँबजारस्थित कभर्डहलमा गोल्डेनगेटले विशाल मिलन केन्द्र (बीएमके) लाई ७२६८ स्कोरले पराजित गर्दै सेमिफाइनल तय गर्यो । गोल्डेनगेटका अभिषेक सिंहले २९ स्कोर जोडे । यसअघि नै रोयल, टाइम्स र कीर्तिपुरले सेमिफाइनल सुरक्षित गरिसकेका छन् ।"
दिलीप प्रतिष्ठान च्याम्पियन,"काठमाडौं (कास) दिलीप स्मृति प्रतिष्ठान प्रथम उपत्यकाव्यापी तेक्वान्दो प्रतियोगितामा आइतबार ६ स्वर्ण र ३ रजत पदक जित्दै टिम च्याम्पियन बनेको छ । मदन भण्डारी स्पोर्ट्स एकेडेमीको आयोजनामा भएको प्रतियोगितामा ३ स्वर्ण, १ रजत र १ कांस्यसहित कोटेश्वर तेक्वान्दो डोजाङ दोस्रो भयो । तेस्रो स्थानको मूलपानी तेक्वान्दो डोजाङले २ स्वर्ण, ३ रजत र २ कांस्य हात पार्यो । शीर्ष तीन स्थान हात पार्नेले क्रमशः २० हजार, १५ हजार र १० हजार रुपैयाॅ पुरस्कार प्राप्त गरे ।त्रिपुरेश्वरस्थित राखेप कभर्डहलमा सम्पन्न प्रतियोगिताको पुरुषमा कोटेश्वरका सागर घिमिरे र महिलामा प्रतिष्ठानकी भवानी बुढाथोकी उत्कृष्ट खेलाडी चुनिए । दुवैले जनही ५ हजार पुरस्कार पाए । पुरुषमहिलाका ८८ विधामा प्रतिस्पर्धा भएको प्रतियोगिता संयोजक मनोज खड्गीले जनाएका छन् ।"
