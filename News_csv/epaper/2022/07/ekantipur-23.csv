शीर्षक,विवरण
"मधेसको मुद्दा सम्बोधन, महिलामाथि विभेद कायमै","नागरिकता विधेयक कहिले के भयो ?२०७५ साउन २२तत्कालीन ओली सरकारद्वारा संसद्मा नागरिकता ऐन संशोधन विधेयक दर्ता  जन्मसिद्ध (२०४६ चैत मसान्तसम्म नेपालमा जन्मिएका आधारमा २०६४ सम्म) नागरिकता पाएका व्यक्तिका सन्तानलाई वंशजको नागरिकताको हक हुने प्रस्ताव  विदेशी महिलाले नेपाली पुरूषसँग बिहे गरेर नागरिकता लिएको ६ महिनाभित्र विदेशी नागरिकता त्याग गरेको निस्सा पेस गर्नुपर्ने, नागरिकता पाउने म्याद तोकिएको थिएन२०७५ भदौ ५राज्य व्यवस्था तथा सुशासन समितिमा दफावार छलफल  विदेशी महिलाले नेपाली पुरूषसँग बिहे गरेपछि तुरून्तै नागरिकता पाउने वा नपाउने विषयमा विवाद, सत्तापक्ष नेकपा (एमालेमाओवादी) ७ वर्ष म्याद तोक्ने पक्षमा २०७७ असार ७विधेयकको प्रतिवेदन समितिको बहुमतबाट पारित  विदेशी महिलाले नेपाली पुरूषसाग बिहे गरेर नागरिकता लिन चाहेमा निरन्तर ७ वर्ष नेपालमा बसेको हुनुपर्ने प्रावधानसहित सत्तापक्षको जोडबलमा प्रतिवेदन पारित, कांग्रेस र मधेसी दलको विरोध२०७८ जेठ २सरकारद्वारा नागरिकता ऐन संशोधन अध्यादेश जारी  समितिले २२ महिना लगाएर पारित गरेको र सदनमा विधेयक विचाराधीन रहेका बेला ओली सरकारद्वारा अध्यादेश जारी, ७ वर्षको म्याद हुनुपर्ने प्रावधान राखिएन२०७८ जेठ २७अध्यादेश कार्यान्वयन नगर्न सर्वोच्च अदालतको आदेश  नागरिकताजस्तो संवेदनशील विषयमा संसद्बाटै कानुन बनाउनुपर्ने भन्दै सर्वोच्चद्वारा अध्यादेश कार्यान्वयनमा रोक२०७९ साउन ६विधेयक प्रतिनिधिसभाबाट पारित  संसद्मा विचाराधीन विधेयक गत असार २१ मा फिर्ता लिई २४ असारमा दर्ता भएको नयाँ विधेयक १५ औं दिनमा पारित, ७ वर्षे म्याद नराखेकामा एमालेको आपत्ति"
नागरिकतामा लैंगिक पक्षपात संविधानदेखि कानुनसम्मै,"(काठमाडौं)संविधान जारी भएलगत्तै संशोधन गर्नुपर्ने नेपाल नागरिकता ऐन, २०६३ लाई प्रतिनिधिसभाले बल्ल संशोधन गर्दै छ । शुक्रबार प्रतिनिधिसभाबाट पारित विधेयकले अंगीकृत नागरिकका सन्तानलाई वंशजको नागरिकता प्रदान गर्ने संविधानको प्रावधान लागू गर्ने बाटो खोलेको छ । तर, संविधानको नागरिकतासम्बन्धी विभेदकारी प्रावधानलाई पन्छाउनुको सट्टा थप संस्थागत गरेको भन्दै महिला सांसदहरूले आपत्ति जनाएका छन् ।संविधानको धारा ११ (२ख) मा बाबु वा आमा नेपाली नागरिक रहेछन् भने तिनका सन्तानले वंशजको नागरिकता पाउने प्रावधान छ । संविधानको यो प्रावधानबमोजिम कुनै व्यक्तिले वंशजको नागरिकता प्राप्त गर्ने क्रममा विभेदको सामना गर्नु पर्दैन । आमा वा बुबामध्ये एक जना नेपाली नागरिक रहेछन् भने सन्तानले सजिलै वंशजको नागरिकता पाउँछन् । एकल आमाले हुर्काइरहेका सन्तानले आमाको नाम र पहिचानमा आधारित नागरिकता पाउँछन् । आमाबाबुसँगै हुर्किरहेका सन्तानले पनि आमाका नामबाट उनको मात्रै स्वतन्त्र अस्तित्वमा नागरिकता पाउँछन् । यस्तो समतामूलक प्रावधान खुम्च्याउन राजनीतिज्ञहरूले संविधानको धारा ११ कै उपधारा ५ र ७ लाई प्रयोग गरेका छन् । उपधारा ५ मा नेपाली आमाबाट नेपालमा जन्मिएर यहीं बसोबास गरेको र बाबुको पहिचान हुन नसकेको व्यक्तिलाई वंशजको नागरिकता प्रदान गर्ने तर बाबु विदेशी भएको ठहरेमा भने अंगीकृत नागरिकतामा परिणत हुने व्यवस्था छ । कानुनविद्का अनुसार यसले धारा ११ (२ख) को समतामूलक प्रावधानलाई खुम्च्याउँछ, सन्तानलाई नागरिकता दिलाउन आमाले बाबु को हो भन्ने खुलाउनुपर्छ, नचाहे पहिचान हुन नसकेको घोषणा गर्नुपर्छ । बाबुसँगको आबद्धताबिना आफ्नो पहिचान र नागरिकताबाट मात्र सन्तानलाई नागरिकता दिलाउन आमालाई रोक्ने यस्तो प्रावधानले महिलाको स्वतन्त्र अस्तित्वलाई अस्वीकार गर्छ । तर, कुनै पुरुषले सन्तानलाई नागरिकता दिलाउन चाहेमा आमाको पहिचान खुलाउनुपर्ने अतिरिक्त सर्तको पालना गर्नु पर्दैन ।संविधानकै धारा ११ को उपधारा ७ मा विदेशी नागरिकसँग विवाह गरेकी नेपाली आमाबाट जन्मिएका सन्तान नेपालमा नै स्थायी बसोबास गरेको र विदेशको नागरिकता प्राप्त नगरेको अवस्थामा नेपालको अंगीकृत नागरिकता पाउने व्यवस्था छ । उक्त उपधारामै नागरिकता प्राप्त गर्दाका बखत आमा र बाबु दुवै नेपाली नागरिक रहेछन् भने त्यस्तो व्यक्तिले वंशजको नागरिकता प्राप्त गर्न सक्ने व्यवस्था छ । संविधानको यो प्रावधान पनि आमा वा बाबुमध्ये कुनै एक जना नेपाली नागरिक रहेछन् भने तिनका सन्तानले वंशजको नागरिकता पाउने धारा ११ (२ख) को प्रावधानसँग प्रत्यक्ष बाझिन्छ । यो प्रावधानअनुसार कुनै सन्तानले वंशजको नागरिकता पाउन आमा नेपाली नागरिक भएर मात्र पुग्दैन, उनका बाबुको नेपाली नागरिकता रहेनछ भने सन्तानले अंगीकृत नागरिकता पाउँछन् । धारा ११ को उपधारा ५ मा बाबुको पहिचान खुलाउनुपर्ने प्रावधान राख्नुको कारण यहाँ आएर स्पष्ट हुन्छ ।संविधानमा नै एकअर्कासँग बाझिने र समानताविरोधी प्रावधान राखिएको करिब सात वर्ष पुग्न लाग्दा प्रतिनिधिसभाले त्यसलाई संशोधनमार्फत सच्याउनुपर्नेमा उल्टो नागरिकतासम्बन्धी विधेयकलाई पनि विभेदकारी बनाएको छ । धारा ११ (२ख) बमोजिम समतामूलक कानुन बनाउने अवसर हुँदाहुँदै प्रतिनिधिसभाले धारा ११ (५ र ७) का विभेदकारी प्रावधान समेटेको हो । यस्ता विभेदकारी प्रावधान राखिएको विधेयकमाथिको शुक्रबारको छलफलमा केही महिला सांसदले विरोध गरेका छन् । महिला र पुरुषका नाममा विभेद नगरियोस्, यो विधेयकले लैंगिक विभेद गर्छ । नागरिकताको कुरा आउँदा सधैं महिलाको आत्मसम्मानमाथि प्रहार हुँदै आएको छ, सांसद लीलादेवी सिटौलाले भनिन्, सन्तानले बाबुका नामबाट जसरी बिनारोकटोक नागरिकता पाउँछन्, त्यसैगरी आमाका नामबाट पनि पाउनुपर्छ । यस्तो विभेद सधैं सहन सकिँदैन । समानताको हक, सम्मानपूर्वक बाँच्न पाउने हक, महिलाको हकजस्ता अधिकारलाई संविधानले मौलिक हकका रूपमा मान्यता दिएको छ । तर, नागरिकतासम्बन्धी संविधानका विभेदकारी प्रावधानलाई विधेयकमार्फत अझ संस्थागत गर्ने कार्य संविधानको मौलिक हकविपरीतसमेत हुन जाने सांसदहरूको भनाइ छ । सांसद इन्दुकुमारी शर्माले संविधानले दिएको समानताको हकलाई यो विधेयकले विभेद गरेको बताइन् । अर्की सांसद मायादेवी न्यौपानेले आमाले पनि बिनासर्त नागरिकता दिलाउन पाउने व्यवस्था गर्न माग गरिन् । सांसद रामकुमारी झाँक्रीले महिलामाथिको यस्तो विभेद सम्मानपूर्वक बाँच्न पाउने अधिकारको विरुद्धमा रहेको बताइन् । शीर्ष तहमा राष्ट्रिय सहमति गरी संविधानका यस्ता विभेदकारी प्रावधान विधेयकमा आउनबाट रोक्नुपर्ने थियो, उनले भनिन्, तर, पितृसत्ताबाट ग्रसित भएको पुस्तालाई राजनीतिबाट बिदा गरेर मात्रै हामीले त्यस्तो समानता कायम गर्न सक्नेछौं । त्यसका लागि मैले यो विषयलाई राजनीतिक रूपमा उठाइरहनेछु । गृहमन्त्री बालकृष्ण खाँणले संविधानमा उभिएर कानुन ल्याउनुपर्ने सरकार र प्रतिनिधिसभाको सीमा रहेको भन्दै स्पष्टीकरण दिन खोजे । विधेयक बनाउँदा हाम्रा सीमा छन् । संविधानभन्दा बाहिर जान सक्दैनौं तर संविधानमा असमानता छन् भने बिस्तारै हटाउँदै जाऔं, उनले भने, संविधान जीवित दस्ताबेज हो । नमिलेका कुरा भविष्यमा मिलाइनेछ । तिनलाई संशोधन गर्न सकिन्छ । शुक्रबारको छलफलमा सांसद बिन्दा पाण्डेले संविधानका कुनै धारा आपसमा बाझिएका भए कानुन र नियममार्फत थप स्पष्ट गर्दै लगिनुपर्ने बताइन् । नेपाली बाबुका सन्तानले जुन आधारमा नागरिकता प्राप्त गर्छन्, नेपाली नागरिक आमाका सन्तानले पनि बिनासर्त र प्रश्न त्यसरी नै नागरिकता प्राप्त गर्ने व्यवस्था गर्न माग गर्दछु, उनले भनिन्, विभेदकारी प्रावधानलाई संविधान संशोधनमार्फत समानतामा आधारित बनाउने प्रतिबद्धता यो संसद्ले जाहेर गरोस् ।नेपाली नागरिक आमाबाट जन्मेका तर बाबुको पहिचान हुन नसकेका व्यक्तिले वंशजको नागरिकता प्राप्त गर्न त सक्छन् तर तोकिएका सर्तले महिलालाई अपमानजनक परिस्थितिको सामना गर्नॅपर्ने अवस्थामा पुर्याउँछन् । कतिपय सन्तान बलात्कारजस्तो जघन्य अपराधका कारण जन्मिएका हुन सक्छन् । वैदेशिक रोजगारीमा गएका महिलाले पनि यौन अत्याचारको सिकार भएर सन्तान जन्माएका हुन सक्छन् । समाजमा सन्तानको जन्मपछि बाबुले छाडेका तर आमाले एक्लै हुर्काएका सन्तानको संख्या पनि प्रशस्त छ । विधेयकको व्यवस्थाले नागरिकता पाउनका लागि त्यस्तो अवस्थाका आमा र सन्तानले आफ्ना पति वा बुबाबारे स्वघोषणा गरेर आफूमाथि भएको अत्याचारलाई सधैं सरकारी अभिलेखमा राख्नुपर्ने सर्त थपेको छ । बाबुले छाडेका तर आमाले हुर्काएका सन्तान नागरिकताका लागि बाबु खोज्दै हिँड्नुपर्ने अवस्था किन ? सन्तानले आमा वा बाबु जसका नामबाट नागरिकता लिन चाहन्छन्, तिनको नामबाट लिन पाउनुपर्छ, सांसद इन्दुकुमार शर्माले भनिन् ।"
कसिलो मौद्रिक नीति कर्जा विस्तारमा नियन्त्रण,"घरजग्गा खरिदमा कर्जा प्रवाह गर्दा काठमाडौं उपत्यकामा मूल्यको बढीमा ३० प्रतिशत र उपत्यकाबाहिर बढीमा ४० प्रतिशत मात्र प्रवाह गर्न पाउने  ८ प्रतिशतको आर्थिक वृद्धिदर हासिल गर्ने, मुद्रास्फीतिलाई ७ प्रतिशतभित्र कायम राख्ने  अनुत्पादक क्षेत्रमा कर्जा नियन्त्रण गर्ने, उत्पादनशील क्षेत्रमा विस्तार गर्ने  सात महिनाका लागि वस्तु तथा सेवा आयातलाई धान्ने विदेशी मुद्रा सञ्चिति कायम गर्ने(काठमाडौं)ब्याजदर वृद्धि गरी अनुत्पादक क्षेत्रमा कर्जा नियन्त्रण गरेर उत्पादनशील क्षेत्रमा विस्तार गर्ने उद्देश्यसहित राष्ट्र बैंकले चालु आर्थिक वर्षका लागि तुलनात्मक रूपमा कसिलो मौद्रिक नीति सार्वजनिक गरेको छ । मौद्रिक नीतिका व्यवस्थाले घरजग्गा, आयातजन्य क्षेत्रमा जाने कर्जाको ब्याजदर तत्कालै बढ्ने र कृषि, उद्यम, निर्यातजन्यलगायत क्षेत्रमा जाने कर्जाको ब्याजदर घट्ने देखिन्छ । तरलता व्यवस्थापनका लागि खासै नयाँ व्यवस्था अवलम्बन नगरिएको र केही पुरानै व्यवस्थालाई निरन्तरता दिइएकाले करिब डेढ वर्षदेखिको तरलताको समस्या भने तत्कालै समाधान नहुने जानकारहरू बताउँछन् । वित्तीय साधनलाई उत्पादनशील क्षेत्रमा प्रवाह गराएर आर्थिक वृद्धिलाई सहयोग पुर्याउने गरी सजगतापूर्वक कसिलो मौद्रिक नीति जारी गरिएको राष्ट्र बैंकका गभर्नर महाप्रसाद अधिकारीले बताए । कर्जा वृद्धिभन्दा पनि कर्जालाई उत्पादनशील क्षेत्रमा प्रवाह गराउनेतर्फ मौद्रिक नीतिको प्राथमिकता रहनेछ, शुक्रबार चालु आर्थिक वर्षको मौद्रिक नीति सार्वजनिक गर्ने क्रममा अधिकारीले भने, कोभिड१९ संक्रमणको समयमा लिइएका सहज नियामकीय व्यवस्थालाई क्रमशः कटौती गर्दै विवेकशील नियामकीय मापदण्ड अपनाइनेछ । यद्यपि कृषिलगायतका उत्पादनशील क्षेत्र, निर्यात र कोभिड महामारीबाट पुनरुत्थान हुन बाँकी अति प्रभावित क्षेत्रमा मात्र उपलब्ध गराउने गरी पुनर्कर्जा सुविधालाई पुनरावलोकन गरिने उनको दाबी छ । साना, घरेलु, लघु तथा मध्यम उद्यमका लागि कर्जा पहुँच बढाइ कर्जाको अधिकेन्द्रीकरण क्रमशः कम गर्नेतर्फ मौद्रिक नीतिको जोड रहनेछ, उनले थपे, निश्चित उत्पादनशील क्षेत्र र व्यापारिक क्षेत्रमा प्रवाह हुने कर्जाको ब्याजदरमा अन्तर कायम गरिनेछ ।मौद्रिक नीतिका व्यवस्थाले बैंक ब्याजदर बढ्ने भएको छ । बैंक तथा वित्तीय संस्थाले राष्ट्र बैंकबाट कर्जा लिँदा तिर्नुपर्ने ब्याजदर १५ प्रतिशतले बढाएर ८५ प्रतिशत पुर्याइएको छ । बैंक तथा वित्तीय संस्थाले निर्ब्याजी राष्ट्र बैंकमा राख्नुपर्ने अनिवार्य नगद मौज्दात (सीआरआर) एक प्रतिशतले बढाएर ४ प्रतिशत पुर्याइएको छ । पुनर्कर्जाको सुविधा कम गर्ने भनिएको छ भने वैधानिक तरलता अनुपात बढाइएको छ ।यी व्यवस्थाले बजारमा तत्कालै ब्याजदर बढ्ने भएकाले आयातमा कमी आउने र विदेशी मुद्रा सञ्चितिमा परेको चाप बिस्तारै कमी हुने राष्ट्र बैंक अनुसन्धान विभागका कार्यकारी निर्देशक प्रकाशकुमार श्रेष्ठले दाबी गरे । राष्ट्र बैंकको उद्देश्य ब्याजदर कम गराएर अनुत्पादक र आयातजन्य क्षेत्रमा कम कर्जा प्रवाह गर्ने, उत्पादनमूलक क्षेत्रमा सस्तो ब्याजदरमा कर्जा उपलब्ध गराउने भन्ने हो । उत्पादनमूलक क्षेत्रमा प्रवाह हुने कर्जामा धेरै ब्याजदर तोक्न नदिए पनि अनुत्पादक क्षेत्रमा प्रवाह हुने कर्जाको ब्याजदर निर्धारणमा बैंक तथा वित्तीय संस्थालाई छुट दिइएको उनले बताए । अनुत्पादक क्षेत्रमा प्रवाह हुने कर्जाको ब्याजदर महँगो भए पनि उत्पादनशील क्षेत्रको कम हुने भएकाले औसत ब्याजदर धेरै माथि नजान सक्छ, उनले भने, अब बैंकहरूले उत्पादनशील क्षेत्रमा कम ब्याजदरमा कर्जा दिएर अनुत्पादनशील क्षेत्रबाट बढी ब्याज उठाउन पाउँछन् । तरलता समस्या समधानका लागि बैंक तथा वित्तीय संस्थालाई पनि पर्याप्त सुविधा दिइएको उनले दाबी गरे । उत्पादनशील क्षेत्रमा कम र अनुत्पादनशील क्षेत्रमा प्रवाह हुने कर्जामा बढी ब्याजदर निर्धारण हुने व्यवस्था गरिएको छ । कर्जाको आकार कुल गार्हस्थ्य उत्पादनसरह नै पुगिसकेको छ । कर्जा तथा विस्तृत मुद्रा प्रदायको वृद्धिदरलाई कुल गार्हस्थ्य उत्पादन (प्रचलित मूल्यमा) को वृद्धिदरकै हाराहारीमा कायम राख्न सहयोग पुग्ने गरी मौद्रिक नीति परिलक्षित हुनेछ, मौद्रिक नीतिमा उल्लेख छ ।केही महिनायता उकालो लाग्दै आएको मूल्य वृद्धिदर पुनः बढ्ने देखिएको छ । आन्तरिकभन्दा पनि बाह्य कारणले मूल्य वृद्धि वाञ्छित सीमामा राख्नु चुनौतीपूर्ण रहेको राष्ट्र बैंकले स्वीकार गरेको छ । पछिल्लो समय अमेरिकी डलरसँग नेपाली मुद्रा अवमूल्यन भइरहेका कारण मुद्रास्फीति नियन्त्रणमा थप दबाब सिर्जना भएको छ, राष्ट्र बैंकले भनेको छ, मूल्य एवं बाह्य क्षेत्र स्थायित्वमा देखिएको दबाब र लगानीयोग्य साधनमा आएको संकुचनका कारण अर्थतन्त्रको पुनरुत्थानसँगै उच्च आर्थिक वृद्धिदर हासिल गर्ने दिशामा चुनौती सिर्जना भएको छ ।आर्थिक वर्ष २०७८७९ मा औसत मूल्य वृद्धिदर लक्षित सीमाभित्रै रहने राष्ट्र बैंकले दाबी गरेको छ तर इन्धन तथा खाद्य वस्तुको मूल्य वृद्धि, छिमेकी मुलुकलगायत विश्वव्यापी रूपमा भएको उच्च मूल्य वृद्धि, आपूर्ति प्रणालीमा आएको व्यवधान र नेपाली मुद्रा अमेरिकी डलरसँग थप कमजोर भएका कारण पछिल्लो समय मूल्य वृद्धि उकालो लाग्न थालेको राष्ट्र बैंकले प्रस्ट्याएको छ । मौद्रिक नीतिले आयात नियन्त्रण गरी आन्तरिक उत्पादन बढाउन खोजेकाले अपेक्षित रूपमा मूल्य वृद्धि माथि जान नपाउने र विदेशी मुद्रा सञ्चितिमा परेको चाप बिस्तारै कम हुने राष्ट्र बैंक अनुसन्धान विभागका कार्यकारी निर्देशक श्रेष्ठले दाबी गरे । आयातजन्य, घरजग्गालगायत कर्जामा कडाइ गरिएको छ, यसले आन्तरिक उत्पादन बढाउँछ, उनले भने, विदेशी विनिमय सञ्चितिले वस्तु तथा सेवाको आयात धान्ने क्षमता र मुद्रास्फीतिलाई नीतिगत दर निर्धारण गर्ने प्रमुख आधारका रूपमा लिइनेछ । वार्षिक लक्षित मुद्रास्फीतिभन्दा कम नहुने गरी नीतिगत दर निर्धारण गरिनेछ ।मौद्रिक नीतिमा तरलता समस्या समाधान गर्न नीतिगत व्यवस्था गरिएको दाबी राष्ट्र बैंकले गरेको छ तर बैंकर र विज्ञहरू विश्वस्त हुन सकेका छैनन् । पूर्वगभर्नर चिरञ्जीवी नेपालले शब्दमा कसिलो भनिए पनि व्यवहारमा खुकुलो मौद्रिक नीति आएको बताए । कसिलो भन्दाभन्दै खुकुलो आयो, अर्थतन्त्रको मागअनुसार कसिलो हुन सकेन, उनले भने, कसिलो मौद्रिक नीति राम्रो होइन तर अहिले अर्थतन्त्रको अवस्थाले निकै कसिलो माग गरेको थियो । सीआरआर ४ प्रतिशत मात्र बनाइएको, काउन्टर साइकल बफर लागू गर्नुपर्ने म्याद थप गरिएको, पुनर्कर्जा सुविधा कटौती नगरिएको लगायत व्यवस्थाले मौद्रिक नीति नाममात्रको कसिलो भएको उनले बताए । मौद्रिक नीतिका व्यवस्थाले उत्पादनशील क्षेत्रमा धेरै कर्जा प्रवाह हुने देखिए पनि ब्याजदर बढ्ने भएकाले आर्थिक गतिविधि प्रभावित हुने देखिएको नेपाल उद्योग परिसंघका अध्यक्ष विष्णुकुमार अग्रवालले बताए । मुद्रा आपूर्ति घट्ने र ब्याजदर बढाउने भएकाले समग्र माग घट्ने देखिन्छ, नीतिगत दरहरू बढाइएकाले कर्जा प्रवाह प्रभावित हुने देखिन्छ ।विश्वभर कसिलो मौद्रिक नीति आइरहेको समयमा नेपालको मौद्रिक नीति त्यस्तै आएको छ । अर्थतन्त्रका लागि यो राम्रो पनि हो तर मौद्रिक नीतिका व्यवस्थाले अल्पकालका लागि तुरुन्तै ब्याजदर बढ्ने देखिन्छ । विगत लामो समयदेखिको तरलता समाधान भइहाल्ने अवस्था नदेखिएको बैंकर्स संघका अध्यक्ष सुनील केसीले बताए । तरलताका हिसाबले अल्पकालमा असहज परिस्थिति हुन सक्छ तर दीर्घकालमा त्यो समस्या समाधान भएर जाने देखिन्छ, तत्कालका लागि नयाँ कर्जा दिन सहज नहोला, उनले भने, यद्यपि ऋणपत्रलाई सीडी अनुपातका गणना गर्न पाउने, काउन्टर साइकल बफर लागू हुने समय थप, पुनर्कर्जाको निरन्तरतालगायत विषयले बैंकलाई केही राहत दिन सक्छ ।तरलता समस्या व्यवस्थापनका लागि अन्तरबैंक कारोबारको भारित औसत ब्याजदर २ प्रतिशतभन्दा कम भएको अवस्थामा राष्ट्र बैंकले रिपोमार्फत बजारमा पैसा पठाउनुपर्ने र कम भएमा रिभर्स रिपोमार्फत बजारबाट पैसा उठाउनुपर्ने व्यवस्था मौद्रिक नीतिमा छ । अन्तरबैंक कारोबारको भारित औसत ब्याजदर नीतिगत दरको तुलनामा ३ प्रतिशत बिन्दुभन्दा बढीले घट्न गएमा निक्षेप बोलकबोल खुला हुने व्यवस्था मिलाइनेछ, मौद्रिक नीतिमा भनिएको छ ।तरलता व्यवस्थापनका लागि हाल बैंक तथा वित्तीय संस्थाले स्थायी तरलता सुविधा (एसएलएफ) मार्फत लिएको अल्पकालीन सुविधामा राष्ट्र बैंकले कडाइ गरेको छ । बैंक तथा वित्तीय संस्थालाई अघिल्लो साताको अन्त्यमा कायम रहेको सम्बन्धित संस्थाको स्वदेशी मुद्रामा रहेको कुल निक्षेपको एक प्रतिशतभन्दा बढी बक्यौता नहुने गरी यस बैंकले तोकेको ऋणपत्रको धितोमा अधिकतम ५ दिनसम्म अवधिको स्थायी तरलता सुविधा बैंक दरमा उपलब्ध गराइनेछ, राष्ट्र बैंकले भनेको छ । हाल बैंकहरूले बढीमा सात दिनका लागि यस्तो कर्जा सुविधा लिँदै आएका छन् भने निक्षेपको सीमा कायम थिएन ।यस्तै, तरलता व्यवस्थापनका लागि पुनर्कर्जा सुविधालाई निरन्तरता दिने, साइक्लिकल बफर लागू हुने म्याद २०८० असारसम्म थप, ऋणपत्रलाई सीडी अनुपातमा गणना गर्न पाइनेलगायत व्यवस्था गरिएको राष्ट्र बैंकको दाबी छ ।चालु आर्थिक वर्षको मौद्रिक नीतिमार्फत राष्ट्र बैंकले आक्रामक कर्जा विस्तारलाई नियन्त्रण गर्ने भएको छ । सोहीअनुसार मुद्रा आपूर्ति र कर्जा विस्तारको सीमा घटाइएको छ भने खाद्यान्न उत्पादन, कृषि, उद्योग, निर्यातजन्यलगायत क्षेत्रमा सस्तो ब्याजदरमा कर्जा उपलब्ध गराउनुपर्ने नीतिगत व्यवस्था मौद्रिक नीतिले गरेको छ । राष्ट्र बैंकले चालु आर्थिक वर्षका लागि मुद्रा आपूर्तिको लक्ष्य १२ प्रतिशत र कर्जा विस्तारको लक्ष्य १२६ प्रतिशत तय गरेको छ । यो केही वर्षयताकै न्यून हो । गत आर्थिक वर्ष राष्ट्र बैंकले १८ प्रतिशत मुद्रा आपूर्ति र १९ प्रतिशत कर्जा विस्तारको लक्ष्य तय गरेको थियो । चालु आर्थिक वर्षका लागि राष्ट्र बैंकले तय गरेका मुद्रा आपूर्ति र कर्जा विस्तारको लक्ष्यले बैंक तथा वित्तीय संस्थालाई आक्रामक रूपमा कर्जा विस्तार गर्ने स्थान नराखेको बैंकर्स संघका उपाध्यक्ष केसीले बताए । गत आर्थिक वर्षका पछिल्ला ६ महिनामा जस्तै चालु आर्थिक वर्षमा पनि बैंक तथा वित्तीय संस्थाले सुस्त रूपमा कर्जा विस्तार गर्नुपर्ने देखिन्छ, उनले भने, स्रोतको अभाव तत्कालै समाधान नहुने भएकाले कर्जा विस्तारमा विवेक पुर्याउनुपर्नेछ ।अब बैंक तथा वित्तीय संस्थाले घरजग्गा खरिदमा कर्जा प्रवाह गर्दा काठमाडौं उपत्यकामा मूल्यको बढीमा ३० प्रतिशत र उपत्यकाबाहिर बढीमा ४० प्रतिशत मात्र प्रवाह गर्न पाउने भएका छन् । यसअघि यस्तो सीमा काठमाडौं उपत्यकामा ४० प्रतिशत र बाहिर ५० प्रतिशत थियो । सेयर धितो राखी प्रवाह हुने मार्जिन कर्जाको एकल ग्राहक सीमा एउटा वा सबै इजाजतपत्र प्राप्त वित्तीय संस्थाहरूबाट लिन सक्ने गरी अधिकतम सीमा १२ करोड कायम गरिनेछ, मौद्रिक नीतिमा भनिएको छ, ब्रोकरमार्फत नियमित र व्यवस्थित हुँदै गएपछि यस्तो मार्जिन कर्जासम्बन्धी व्यवस्था हटाइनेछ । सेयर धितोमा प्रवाह हुने कर्जाको जोखिम भार २५ लाखसम्मको कर्जाको हकमा १ सय प्रतिशत र सोभन्दा माथिको कर्जाको हकमा जोखिम भार १५० प्रतिशत राख्नुपर्ने व्यवस्था यथावत् छ ।मौद्रिक नीतिका व्यवस्थाले निक्षेपकर्तालाई भने लाभ हुने देखिन्छ । स्रोत अभाव रहेको भन्दै बैंक तथा वित्तीय संस्थाले निक्षेपको ब्याजदर बढाएका छन् । यो क्रमले आउँदा महिनामा पनि निरन्तरता पाउने भएकाले निक्षेपकर्तालाई राहत पुग्ने जानकारहरू बताउँछन् । राष्ट्र बैंक अनुसन्धान विभागका कार्यकारी निर्देशक श्रेष्ठले केही महिनायता निक्षेपको ब्याजदर बढिरहे पनि त्यसको अनुपातमा कर्जाको ब्याजदर बढ्न नसकेको बताए । अब बैंकहरूले निक्षेपमा भएको वृद्धिअनुसार कर्जाको ब्याजदर पनि बढाउन सक्ने उनले बताए ।मौद्रिक नीतिमार्फत राष्ट्र बैंकले विदेशी मुद्रा सञ्चितिमा परेको चाप कम गर्दै जाने बताए पनि त्यो चुनौतीपूर्ण देखिएको छ । विदेशी मुद्रा घटिरहेकाले अर्थतन्त्र चापमा रहेका बेला राष्ट्र बैंकले चालु आर्थिक वर्ष पनि सात महिनाका लागि वस्तु तथा सेवा आयातलाई धान्ने विदेशी मुद्रा सञ्चिति कायम गर्ने लक्ष्य तय गरेको छ । यो लक्ष्य गत आर्थिक वर्ष बराबर नै हो । नेपाल जस्तो सानो र आयातमा आधारित खुला अर्थतन्त्र भएको मुलुकले सुविधाजनक स्तरमा विदेशी विनिमय सञ्चिति कायम गर्नुपर्ने बाध्यतालाई मध्यनजर गरी ७ महिनासम्मको वस्तु तथा सेवा आयात धान्न सक्ने विदेशी विनिमय सञ्चिति कायम राख्दै माग पक्षबाट मूल्यमा चाप पर्न नदिई लक्षित आर्थिक वृद्धि हासिल गर्न सहयोग पुर्याउनु मौद्रिक नीतिको लक्ष्य हुनेछ, नीतिमा भनिएको छ । सरकारले आर्थिक वर्ष २०७९८० ले ८ प्रतिशतको आर्थिक वृद्धिदर हासिल गर्ने र मुद्रास्फीतिलाई ७ प्रतिशतभित्र कायम राख्ने लक्ष्य लिएको छ । यस्तै, मर्जरमा जाने बैंक तथा वित्तीय संस्थाले पाउँदै आएको सुविधालाई राष्ट्र बैंकले आउँदो पुससम्म पनि निरन्तरता दिइएको छ । वाणिज्य बैंक र लघुवित्त वित्तीय संस्थाहरू एकआपसमा आफ्नै वर्गभित्र गाभिई वा प्राप्तिमा गई २०७९ पुस मसान्तभित्र एकीकृत कारोबार सञ्चालन गरेमा मात्र यस राष्ट्र बैंकबाट प्रदान हुँदै आएको मर्जर तथा प्राप्तिसम्बन्धी छुट तथा सुविधा उपलब्ध हुनेछ ।यस्तै, ठूलो ऋणी र साना ऋणीलाई वर्गीकरण गर्ने, एकल कर्जा सीमालाई पुनरावलोकन गर्ने र ५ करोड रुपैयाँसम्मको कर्जालाई साँवाब्याज तिर्ने सुविधा दिइएको छ । बैंक तथा वित्तीय संस्थाबाट अधिकतम रु ५ करोडसम्म कर्जा उपयोग गरेका उद्यम व्यवसायले २०७९ असार मसान्तसम्म तिर्नुपर्ने कर्जाको साँवा तथा ब्याज २०७९ असोज मसान्तसम्म भुक्तानी गरेमा पेनाल ब्याज लिन नपाउने व्यवस्था गरिनेछ, मौद्रिक नीतिमा उल्लेख छ ।नेपाल भित्रिने रेमिट्यान्स आप्रवाहको दायरा फराकिलो पार्न नेपाली नागरिक, विदेशी नागरिक र विदेशस्थित संघसंस्था आदिसमेतबाट नेपाली नागरिक र संघसंस्थासमेतले रेमिट्यान्स रकम प्राप्त गर्न सहज हुने गरी रेमिट्यान्ससम्बन्धी विद्यमान व्यवस्थामा पुनरावलोकन गरिने बताइएको छ । वैदेशिक रोजगारीका लागि विदेश जाने नेपालीहरूले विदेशी मुद्रा सटही सुविधा प्राप्त गर्न अनिवार्य रूपमा बैंक खाता हुनुपर्नेलगायत विप्रेषण औपचारिक माध्यमबाट स्वदेश भित्र्याएको प्रमाणका आधारमा विभिन्न सेवा तथा सुविधा उपलब्ध हुने व्यवस्था गर्न नेपाल सरकारका सम्बन्धित निकायसँग आवश्यक समन्वय गरिनेछ, राष्ट्र बैंकले भनेको छ, बैंकिङ भुक्तानी उपकरणमा विद्यमान विभिन्न विद्युतीय तथा डिजिटल कार्ड धारकले विदेशी बैंकबाट जारी यस्तै कार्डबाट नेपाली बैंक तथा वित्तीय संस्थाले जारी गरेको कार्डमार्फत रेमिट्यान्स प्राप्त गर्न सक्ने गरी आवश्यक नीतिगत व्यवस्था गरिनेछ ।यस्तै, कृषिलगायतका उत्पादनशील क्षेत्र, लघु उद्यम, निर्यात र कोभिड महामारीबाट पुनरुत्थान हुन बाँकी अति प्रभावित क्षेत्रमा प्रवाहित कर्जालाई पुनर्कर्जा सुविधा उपलब्ध गराउने गरी निरन्तरता दिइने भएको छ । बैंक तथा वित्तीय संस्थाले लघुवित्त वित्तीय संस्थालाई विपन्न वर्ग कर्जाअन्तर्गत थोक कर्जा प्रवाह गर्दा आधार दरमा २ प्रतिशत बिन्दुसम्म मात्र प्रिमियम थप गरी ब्याजदर निर्धारण गर्नुपर्ने व्यवस्था गरिनेछ, मौद्रिक नीतिमा छ, लघुवित्त वित्तीय संस्थाहरूले आफ्नो पुँजीकोष बराबरको ऋणपत्र जारी गरी स्रोत परिचालन गर्न सक्ने व्यवस्था गरिनेछ । यी व्यवस्थाले लघुवित्त वित्तीय संस्थालाई कर्जा विस्तारमा सहज हुने लघुवित्त बैंकर्स संघका अध्यक्ष प्रकाश शर्माले बताए ।"
अन्तरिक्षमा व्यापारिक होडबाजी,एजेन्सीहरूको सहयोगमा
सरकारी तथ्यांकमै नक्कली हलिया,"(धनगढी) र (बझाङ)सरकारले ०६५ भदौ २१ गते हलिया मुक्त भएको घोषणा गर्यो । पुनःस्थापनाका कार्यक्रमसमेत चलाउने निर्णय गर्दा सुदूरपश्चिम र कर्णालीमा पुस्तौंदेखि बँधुवा मजदुरको जिन्दगी बिताइरहेका हलियाहरू उत्साहित भए । तर, तथ्यांक संकलनदेखि पुनःस्थापना कार्यक्रममा भएको भद्रगोल अवस्थाले मुक्त घोषणा भएको १४ वर्षसम्म पनि हलिया परिवारले वास्तविक मुक्ति पाउन सकेका छैनन् । बझाङ सदरमुकाम चैनपुरबाट १६ किलोमिटर दक्षिण गुडेपछि सेतीको झोलुंगे पुल तरेर आधा घण्टामा पुगिने थलारा गाउँपालिका९ सिरेटाकी ६८ वर्षीया झिमा लुहार वास्तविक मुक्ति कुरेर बसेकी एक प्रतिनिधि पात्र हुन् । पुस्तौंदेखि साहुकै घरको कामकाज, ऋणको ब्याज, ब्याजको पनि स्याज का कारण उनको परिवार अझै हलिया बस्न बाध्य छ । हलिया बस्नु पर्दैन, ऋण सरकारले तिरिदिन्छ, घरजग्गा पाइन्छ भनेको सुन्दा हाम्रा पन फर्किन्या भया भन्या लागेको थियो, झिमाले भन्छिन्, यति वर्ष भैग्या, अहिलेसम्म केही भएइन । अब रे होला भन्न्या आस पन छैन । बझाङकै साविक मालुमेला गाविसमा पर्ने सिरेटा गाउँमा अहिले पनि झिमा जस्तै दलित समुदायका ८८ परिवार सरकारले परिभाषित गरेको ऋणको ब्याजबापत हलो जोतिरहेका छन् । यो वडाभर एक सय १८ परिवार हलिया छन् । जसलाई राज्यले हलियाका रूपमा अहिले पनि चिन्दैन । तर, त्यही वडाका ७९ परिवार मुक्त हलियामा सूचीकृत छन्, जसलाई राज्यले विभिन्न चरणमा पुनर्पुष्टि गर्दै प्रमाणीकरणसमेत गरिसकेको छ । उनीहरू कसैको पनि यहाँ न भौतिक अस्तित्व भेटिन्छ न त उनीहरू कसैले वडामा कहिल्यै बसोवास गरेका थिए भन्ने दशीप्रमाण नै छ । साविक मालुमेला गाविस२, ३ र ७ (हाल थलारा गाउँपालिका९) मा गिठे ओड, रामबहादुर पार्की, गजम सार्की, भाले कामीलगायत ७९ जना हलियाको बसोबास रहेको तथ्यांक सरकारको प्रमाणीकरण सूचीमा छ । तर यस्तो नामथर भएका यहाँ कोही पनि भेटिँदैनन् । तत्कालीन सहायक प्रमुख जिल्ला अधिकारी एवं मुक्त हलिया जिल्लागत तथ्यांक संकलन समितिका संयोजक चिरञ्जीवी थापाको अध्यक्षतामा बसेको बैठकले उनीहरू हलिया भएको प्रमाणित गर्दै पुनःस्थापना सुविधाका लागि योग्य भएको सिफारिस गरेको थियो । हलियाको प्रारम्भिक तथ्यांक संकलन गर्ने क्रममा एक जनाको फाराम भरेबापत २० रुपैयाँ पाउने व्यवस्था गरिएको थियो । सोही लोभले कुनै गणकले मालुमेला नै नपुगी काल्पनिक नाम राखिदिए । त्यसबाट अस्तित्वमै नभएका परिवारको तथ्यांक संकलन भएको र प्रमाणीकरण गर्ने क्रममा पनि नक्कली हलियाको नाम सूचीकृत हुन पुगेको मालपोत कार्यालय बझाङका प्रमुख कृष्णबहादुर बोहरा बताउँछन् । नक्कली हुन् भन्ने प्रमाणित भइसकेका यी हलिया परिवारको नाम भने अझै प्रमाणित २ हजार ८ सय ४८ जना हलियाको सूचीमा छ । यसले एकातिर सरकारले हालसम्म पनि यस्ता नक्कली हलियाको तथ्यांक आधिकारिक रूपमा प्रयोगमा ल्याइरहेको छ भने अर्कोतिर आफूलाई हलिया करार गराउन वास्तविक हलियाले गरिरहेको असफल संघर्षभित्रका दुःखको कहानी ज्युँकात्युँ छन् । हलियाका लागि राहत आयो भनेर सुन्नेबित्तिकै चैनपुर पुग्छु तर तिमी हलिया होइनौं भनेर फर्काइदिन्छन्, झिमा भन्छिन्, हामी जस्तालाई हलिया राख्ने हैसियत भएकाले नै धमाधम हलियाका नाममा राहत पाउँछन् । हामी हेरेको हेर्यै हुन्छौं । उनले १४ वर्षको अवधिमा परिचयपत्र बनाउनकै लागि ५० पटकभन्दा बढी सदरमुकाम धाइसके पनि सफल नभएको बताइन् । झिमाका श्रीमान्का बाजेले गाउँकै साहुहरूबाट ऋण लिएका थिए । ऋणका साक्षी श्रीमान् बहादुर लुहार २८ वर्षअघि नै बिते । अहिले उनीमाथि ४ जना साहुको २ लाखभन्दा बढी ऋण छ । उनका छोरा विकास त्यही रकमको ब्याजबापत मालिकको हलो जोतिरहेका छन् । ५८ वर्षीय सेत्या लुहार पनि वास्तविक हलियाको सूचीमा नपरेका अर्का पीडित हुन् । १२ वर्ष उमेर पुग्दादेखि हलिया बसेको उनलाई सम्झना छ । चैनपुर (जिल्ला मालपोत कार्यालय), मालुमेला (वडा कार्यालय) र पालिका कति पटक धाएँ, मेरो नाम भेटिएन, उनी भन्छन्, नाम टिप्न को आए, गए ? पत्तो दिएनन् । आफूखुसी नाम टिपेर बुझाएछन् । उनीहरूले टिपेका नामवाला यहाँ कोही छैनन् । उनको १० जनाको परिवार छ । ऋण पाँच लाखभन्दा बढी छ । त्यसैले उनी साहुको हलो जोत्छन् । श्रीमती घाँस, गहुँ, धान काट्ने, मल ओसार्नेलगायत काम गर्छिन् । त्यसबापत दिनको २ मानाजति चामल पाउँछन् । रिथी (मालिक) ले एक ढिको नुन दिए पनि, एक कोसो (डिंढी) खुर्सानी दिए पनि त्यसैमा चित्त बझाउनुपर्छ । वर्षभरि यत्ति काम गरेको थिएँ भन्न पाइँदैन, उनी भन्छन्, एक दिन काम गर्न नगए साहुले ब्याज जोडिदिन्छन्, बिरामी छु भन्नसमेत पाइँदैन ।बझाङमा हलिया पहिचान र प्रमाणीकरणको काम कसरी भएको रहेछ भन्ने दृष्टान्त देखाउने यो सानो उदाहरण मात्रै हो । जिल्लाभर यस्ता दर्जनौं गाउँ भेटिन्छन्, जहाँ दलितहरू गैरदलितको हलो जोतेरै निगाहमा पाएको अन्नपातको भरमा गुजारा चलाइरहेका छन् । यो छाप्रो भएको माटो पनि हाम्रो नाममा छैन । एक मुट्ठी माटो त आफ्नो नहुन्याको अरू क्या हुँदो हो, छबिस पाथिभेरा गाउँपालिका६ ल्वाडाकी अमिता दमाई भन्छिन्, रिथिले दियाकी खानु छ । रिथि मालिकले दया नअर्यो भन्या, छोराछोरी भोकै राख्नु पड्डो छ । बझाङका १५ भन्दा बढी गाउँमा बाजेबराजुको पालादेखिको ऋण चुक्ता गर्न नसक्दा साहुको हलो जोत्नेहरू प्रशस्त भेटिन्छन् । तल्कोट गाउँपालिकाको भुलवाडा, ल्वारवाडा, खौला, सुनीकोट, मस्टा गाउँपालिकाको रिलु, मस्टा, भातेखोला, डुग्राकोट, रनाडा, जयपृथ्वी नगरपालिकाको डाडाँगाउँ, छयाला, भण्डार, हेमन्तवाडा, रिठापाटा, छबिसपाथीभेरा गाउँपालिकाको उदयपुर, झुटेडा, ल्वाडा, ब्यासी र दुर्गाथली गाउँपालिकाको गैरामा उनीहरूको बसोबास छ । थलारा गाउँपालिकाको बिस्खेत, मालुमेला, पारा काट्ने, केदारस्यूँ गाउँपालिकाको बागथला, देउरा, भामचौर, भैरवनाथ, बुंगल नगरपालिकाको खिरातडी, पीपलकोट देउलीकोट, खप्तड, छान्ना, गडराय, लामातोला, कालुखेती, पौवागढी, पाटादेवललगायत गाउँमा करिब एक हजार दुई सय हलिया छन् । उनीहरू अझै साहुकै घरमा हलिया बनेर काम गरिरहेका छन् । हलिया पहिचान भएका सुदूरपश्चिमका नौ र कर्णालीका तीन गरी १२ वटै जिल्लामा मुक्तिको १४ वर्ष भइसक्दा पनि सयौंको संख्यामा हलियाकै जीवन बाँचिरहेका छन् । ग वर्गको परिचयपत्र प्राप्त गरेका बाजुराको बुढीनन्दा नगरपालिका१ का मनवीर लोहार पुनः साहुको हलो जोत्न बाध्य छन् । बाजुराका पहिलो मुक्त हलिया रंगी विकको अवस्था पनि उस्तै छ । हरेक गाउँमा एकाध परिवारबाहेक सबैको अवस्था पुनः साहुकहाँ काम गर्नुपर्ने बाध्यतामा फर्किएका छन्, बुढीनन्दा कार्यकापालिका सदस्यसमेत रहेका मुक्त हलिया अगुवा हिक्मत ओडले भने ।मुक्ति घोषणायता पटकपटक आन्दोलन गरेपछि सरकारले हलिया पुनःस्थापनाको ढाँचा र कार्ययोजना ०७० स्वीकृत गर्दै कार्यक्रम सुरु गरेको थियो । हलिया पुनःस्थापनाका लागि सर्वोच्चमा परेको रिटमाथि सुनुवाइ गर्दै ०७४ चैत्र १४ मा तत्कालीन कायममुकायम प्रधानन्यायाधीश दीपकराज जोशी र न्यायाधीश डाआनन्दमोहन भट्टराईको संयुक्त इजलासले उच्चस्तरीय हलिया पुनःस्थापना आयोग गठन गरी तीन वर्षभित्र मुक्त हलिया परिवारलाई पुनःस्थापना गर्न आदेश जारी गरेको थियो । सर्वोच्चले मुक्त हलिया परिवारलाई भूकम्प प्रतिरोधी घर, खेतीका लागि उर्वर जग्गा, आयआर्जनका अवसरसमेत प्रबन्ध गर्न आदेश दिँदै जग्गाबाट उब्जनी नभएसम्म पोषणयुक्त खाद्यान्न, स्वास्थ्य सुरक्षा, सन्तानको शिक्षादीक्षाको प्रबन्धसमेत मिलाउन भनेको थियो । मुक्ति घोषणाको ५ वर्षपछि सरकारले सुरु गरेको प्याकेज पनि पहुँच र प्रभावका भरमा सञ्चालन भएको छ ।अहिलेसम्म कुन वर्गका कति परिवार पुनःस्थापना प्याकेजमा समेटिए भन्ने तथ्यांक मुक्त हलियाको क्षेत्रमा कार्यरत गैरसरकारी संघसंस्था मात्रै हैन, तालुक निकायका रूपमा रहेको संघीय सरकारको भूमि व्यवस्था, सहकारी तथा गरिबी निवारण मन्त्रालयमा पनि उपलब्ध नहुनुले देखाउँछ । हालसम्म कुन वर्गका कति परिवार पुनःस्थापना प्याकेजमा समेटिए भन्ने यकिन तथ्यांक निकालेका छैनौं, मन्त्रालयका शाखा अधिकृत रेहमानसिंह रानाले भने । भूमि व्यवस्था, सहकारी तथा गरिबी निवारण मन्त्रालयद्वारा ०७८ मंसिरमा श्याम श्रेष्ठको संयोजकत्वमा गठित मुक्त कमैया, कम्लहरी, हलिया र हरवाचरवाको वस्तुस्थिति अध्ययन समितिले गरेको स्थलगत अध्ययन प्रतिवेदनअनुसार सुदूरपश्चिमका नौ जिल्लामा प्रमाणीकरण भएका १२ हजार २७ मुक्त हलिया परिवारमध्ये एक हजार ५५ परिवारलाई सरकारले पुनःस्थापना प्याकेजबाटै छुटाएको उल्लेख छ । १० हजार ९ सय ७२ परिवारलाई पुनःस्थापना प्याकेजअन्तर्गत राहत सहयोग उपलब्ध गराएको प्रतिवेदनमा छ । सरकारले ०७० देखि ०७६ सम्म सुदूरपश्चिमका नौ जिल्लासहित कर्णाली प्रदेशका हुम्ला, जाजरकोट र सुर्खेतका गरी १२ हजार २ सय ३१ मुक्त हलिया परिवारले पुनःस्थापन प्याकेजको राहत सुविधा उपलब्ध गराएको छ । तीमध्ये २ हजार २ सय ३ परिवारको घर निर्माण, एक हजार ६ सय १ परिवारको जग्गा खरिद र ८ हजार ४ सय २७ परिवारको घरमर्मतका लागि सरकारले रकम उपलब्ध गराएको छ । मुक्त हलिया महासंघका अनुसार एक हजार १ सय ६१ परिवारलाई सरकारले पुनःस्थापनाको दोस्रो किस्ता रकम नै भुक्तानी गरेन । बाजुरामा एक हजार ४ सय ५७ परिवार प्रमाणीकरणमा समेटिएका पनि तीमध्ये ९८ परिवार पुनःस्थापनमा समेटिएनन् । बझाङमा २ हजार ६ सय २५ परिवारको प्रमाणीकरण भएको छ । तीमध्ये २ सय १७ परिवारलाई छुटाइएको छ । डडेलधुराका २ हजार ३ सय ६१ परिवारलाई प्रमाणीकरण गरिएको तथ्यांक छ । तीमध्ये ४ सय ८९ परिवारलाई छुटेका छन् । पुनःस्थापना प्याकेजमा समेटिएकामध्ये पनि ५५ परिवारले अझै दोस्रो किस्ता नपाएको हलिया महासंघले जनाएको छ । कञ्चनपुरमा १०६, बैतडीमा ३२, कैलालीमा ४६, डोटीमा ६७ परिवार प्रमाणीकरणमा परेर पनि पुनःस्थापनाको प्याकेजमा छुटाइएको सरकारी तथ्यांक छ । दार्चुला र अछाममा भने प्रमाणीकरणमा परेजति सबै समेटिएका छन् । पुनःस्थापना प्याकेजमा समेटिएकामध्ये डडेलधुरामा ५५, बाजुरामा २८, दार्चुलामा ७, कञ्चनपुरमा ६१९, बैतडीमा २२, कैलालीमा ५५ र डोटीका ३ सय ५१ परिवारले दोस्रो किस्ता रकम नपाएको हलिया महासंघले जनाएको छ । सरकारले बाजुराको बुढीनन्दा नगरपालिका१ थिपीचौरमा १५ हलिया परिवारका लागि नमुना बस्ती निर्माण गर्ने भन्दै २२ लाख ५० हजारमा १५ परिवारका लागि जग्गा खरिद गरेको थियो । ०७२ भदौमा त्यहाँ ७ परिवारका लागि सरकारले घरसमेत निर्माण गरिदिएको थियो । चार परिवारका लागि पछि घर बनाइयो । ११ परिवारका लागि घर निर्माण गरिए पनि चार परिवारका लागि किनेको जग्गा भने घर बनाइएन । कोल्टीको थिपीचौरमा बसालिएका ११ मध्ये आठ परिवारले त्यो ठाउँ छाडिसकेका छन् । रंगी लोहार, लक्ष्या लोहारको परिवार र चन्द्रे लोहारको परिवारमात्रै बस्छन् । घरजग्गा व्यवस्थापन गरिदिएर पुनःस्थापना गरिएका ११ मध्ये वाइका दलु नेपाली पनि एक हुन् । तर उनी गत वर्ष नै घरजग्गा बिक्री गरी थातथलो फर्किसकेका छन् । डोटीको बग्लेकमा १८ मुक्त हलिया परिवार पुनःस्थापना गर्न सिलगढीदेखि करिब ५ किलोमिटर माथि जंगलमा जग्गा खरिद गरी घर निर्माण गरिएको थियो । तर अहिले त्यहाँ एक परिवार पनि बस्दैनन् । सडक, खानेपानी, बिजुली सुविधा नभएपछि ९४ लाख रुपैयाँ बढी खर्च गरेर त्यहाँ बसाएका परिवार लामो समय बस्न नसकेर थातथलो फर्किए । उनीहरूका लागि बनाइएको घर खण्डहर भएका छन् । कञ्चनपुरको पुनर्वासमा पनि मुक्त हलियाका लागि ४२ घर निर्माण भएका थिए । अहिले १० परिवार मात्र बस्छन् । करिब एक सय मिटरको दूरीमा भारतीय सीमा र आरक्ष पर्ने भएकाले जंगली जनावर तथा अन्य असुरक्षाका कारण त्यहाँ बसालिएका ३२ परिवारले छाडेको स्थानीयले बताएका छन् ।पुनःस्थापन कार्यक्रमको प्याकेज उपलब्ध गराउने क्रममा पनि पहुँच र प्रभावका आधारमा प्रमाणीकरणका मापदण्ड मिच्ने काम भएको छ । राष्ट्रिय मुक्त हलिया समाज महासंघका अनुसार ख वर्गमा परेकालाई क वर्गको सुविधा दिइएको छ । ग वर्गकालाई ख तिर तानिएको छ । महासंघका अनुसार डडेलधुरामा क वर्गमा रहेका मुक्तहलिया परिवारको संख्या ३ सय १५ छ, तर उक्त प्याकेजको सहयोग पाउने परिवारको संख्या भने ९ सय २६ छ । सुदूरपश्चिमका नौवटै जिल्लामा क वर्गमा एक हजार ४ सय ३९ परिवार रहेकामा सुविधा भने एक हजार ९ सय ६९ ले बुझेको तथ्यांक छ । दार्चुलामा ख वर्गमा रहेका परिवारको संख्या ९२ मात्र छ । तर सुविधा भने २ सय ५२ परिवारले पाएका छन् । अछाममा ख वर्गमै रहेका परिवारको संख्या ३४ छ, तर सुविधा पाउनेको संख्या १ सय २३ छ । बझाङमा ग वर्गमा प्रमाणीकरण भएका मुक्त हलिया परिवार ९० मात्र छन् । तर सुविधा बुझ्नेमा भने ३ सय ८७ परिवार रहेको तथ्यांक छ । बाजुरामा भने ग वर्गमा रहेका ३ सय ९७ परिवारमध्ये कसैले सुविधा पाएका छैनन् । घरमर्मतका लागि एक लाख २५ हजार सुविधा पाउने घ वर्गमा पनि त्यस्तै छ । महासंघका अनुसार प्रदेशभर घ वर्गमा कुल ६ हजार ४ सय १० परिवार प्रमाणीकरणमा छन् । तर सुविधा भने ७ हजार ९ सय ८० परिवारले पाएका छन् । कञ्चनपुरमा घ वर्गमा ७ सय ३९ परिवार छन्, तर सुविधा पाउने परिवारको संख्या भने एक हजार ४ सय ३३ रहेको पाइएको छ । डोटीमा पनि उस्तै छ । ३ सय २७ परिवार घ वर्गमा रहेको डोटीमा सुविधा बुझ्नेको संख्या भने ८ सय २५ रहेको पाइएको छ । जसको जिल्लामा जसको पहुँच छ । उनीहरूलाई मापदण्ड लागेन । जुन वर्गमा भए पनि रोजीरोजी सुविधा लिए, हलियाको सुरक्षित बसोवासको वकालत गरिरहेका बझाङ थलाराका मुक्तहलिया पदम दमाई भन्छन्, जसका बोल्ने कोही भएनन् । उनीहरूलाई बजेट आए गएको पनि थाहा भएन । तत्कालीन भूमि व्यवस्था, सहकारी तथा गरिबी निवारण मन्त्री पद्मा अर्यालले धनगढीमा स्थानीय तहका पदाधिकारी सम्मिलित गोष्ठीमा मुक्त हलिया पुनःस्थापना कार्यक्रम स्थानीय तहलाई हस्तान्तरण गरिएको घोषणा गरेकी थिइन् । मन्त्रीस्तरीय बैठकबाट स्थानीय तहलाई पुनःस्थापना कार्यक्रम दिने निर्णय भयो । अध्ययन समितिका सदस्य गणेश विश्वकर्माका अनुसार ०७६७७ मा पुनःस्थापनाका लागि पौने तीन अर्ब बजेट विनियोजित थियो । एक हजार १ सय ३५ परिवारलाई पुनःस्थापना गर्ने गरी आर्थिक वर्षको अन्तिम साता स्थानीय तहलाई बजेट निकासा गरे पनि कार्यान्वयन गर्न नसक्दा बजेट फिर्ता गयो । त्यसयता सरकारले हलिया पुनःस्थापनाका लागि बजेट नै विनियोजन गरेन ।मन्त्रालयकै तथ्यांकअनुसार दार्चुलामा ३२, डडेलधुरामा ४ सय ८९, कञ्चनपुरमा १ सय ६, बझाङमा २ सय १७, बाजुरामा ९८, डोटीमा ६७ र कैलालीमा ४६ परिवारको पुनःस्थापना हुन बाँकी छ । उनीहरूलाई सम्बन्धित जिल्लाका स्थानीय तहलाई जिम्मा लगाइएको थियो । ०७० देखि ०७६ सम्म सञ्चालन भएको पुनःस्थापना कार्यक्रमका क्रममा बाजुरा, डडेलधुरा, बैतडी र डोटीमा आर्थिक चलखेलका अनेक घटना सार्वजनिक भए । बाजुरामा घुस रकम लिँदालिँदै कर्मचारी र मालपोतका कर्मचारीलाई प्रहरीले रंगेहात पक्राउ गरेको थियो । डडेलधुरा र बैतडीमा आर्थिक चलखेलका घटना सार्वजनिक भएपछि संलग्न व्यक्तिबाट रकम फिर्ता नै गर्नेसम्म भएको थियो । डोटीमा कमिसनको बार्गेनिङ भएको अडियो सार्वजनिक भयो । जग्गा खरिदका क्रममा पनि आर्थिक चलखेल भएको अध्ययन समितिका सदस्य गणेश विकको भनाइ छ । कञ्चनपुरको शुक्लाफाँटामा २७ परिवार मुक्त हलियाका लागि घर निर्माण गर्न जिल्ला कार्यदलले खरिद गरिएको जमिनमा एउटै घर बनेनन् । किनिएको जग्गामा २७ घर बनाउन अपुग हुनेपछि घर नबनाएको स्थानीयले बताएका छन् । त्यो जग्गा अहिले पनि बाँझै छ । हलिया महासंघका अध्यक्षकै अगुवाइमा जानाजान उक्त जग्गा खरिद भएकाले आर्थिक चलखेल भएको हुन सक्ने अध्ययन समितिका सदस्यहरूले बताएका छन् । सरकारी र गैरसरकारी क्षेत्रबाट मुक्त हलियाका क्षेत्रमा अर्बौं लगानी भएको भए पनि कतिपय लगानीको प्रतिफलमा वास्तविक लेखाजोखा र परिणाममा अन्योल छ । मुक्त हलियाको लगत संकलन, वर्गीकरण, प्रमाणीकरण तथा परिचय वितरण र पुनःस्थापना कार्यक्रम सञ्चालन तथा व्यवस्थापन कार्यक्रमको यकिन सरकारी खर्च विवरण एकत्रित छैन । मन्त्रालयमा कुन वर्गका कति परिवार पुनःस्थापना प्याकेजमा समेटिए भन्ने यकिन तथ्यांक निकालेका छैनौं, मन्त्रालयका शाखा अधिकृत रेहमान सिंह राना भन्छन्, कुन वर्ष कति रकम खर्च भयो भनेर सबै जिल्लाहरूमा बुझ्नुपर्ने हुन्छ ।पुनःस्थापना प्याकेजअन्तर्गत सरकारले हालसम्म सुविधा पाउनेको एकमुष्ट उपलब्ध गराएको विवरण हेर्ने हो भने कार्यक्रम ब्यवस्थापन तथा प्रशासनिक खर्च बाहेक पुनःस्थापनाका लागि मात्र आर्थिक वर्ष ०७०७१ देखि ०७५०७६ सम्ममा २ अर्ब ४० करोड ५५ लाख ६० हजार ५ सय खर्च भएको देखिन्छ । भूमि व्यवस्था, सहकारी तथा गरिबी निवारण मन्त्रालयले आर्थिक वर्ष ०७६७७ मै पुनःस्थापनाका लागि पौने तीन अर्ब विनियोजन गरेको थियो । तर त्यो रकम खर्च हुन सकेन । पुनःस्थापना कार्यमा सुरुदेखि संलग्न रहेको राष्ट्रिय मुक्त हलिया समाज महासंघ धनगढीको तथ्यांकअनुसार पनि पुनःस्थापन कार्यक्रममा कर्णालीका तीन जिल्लाबाहेक सुदूरपश्चिममा मात्रै २ अर्ब ४५ करोड बढी रकम मुक्त हलिया परिवारलाई गएको देखिन्छ ।"
फोहोर पानी प्रशोधन केन्द्र : ५ वर्षमा २७ मात्रै काम,"(काठमाडौं)काठमाडौं उपत्यकाको बढ्दो फोहोर पानी व्यवस्थापनका लागि सरकारले सुरु गरेको प्रशोधन केन्द्र (उपचार पोखरी) निर्माणमा चरम ढिलासुस्ती भएको छ । सरकार, एसियाली विकास बैंक र ओपेक कोषको आर्थिक सहयोगमा सन् २०१७ देखि केन्द्रको निर्माण थालिएको थियो । तर, निर्माण कम्पनीको लापरबाहीले ५ वर्षमा एक तिहाइ पनि काम सकिएको छैन ।आयोजनाअन्तर्गत पहिलो चरणमा काठमाडौंको धोबीघाटमा प्रतिदिन ३ करोड ७० लाख लिटर क्षमताका २ वटा केन्द्र तथा ललितपुरको बालकुमारीस्थित कोड्कुमा १ करोड ७५ लाख लिटर र भक्तपुरको सल्लाघारीमा १ करोड २२ लाख लिटर क्षमताको फोहोर पानी प्रशोधन गर्ने गरी निर्माण सुरु गरिएको थियो । सन् २०१७ मे ७ मा करिब ४ अर्ब रुपैयाँको लागतमा साफ्बम नामक चिनियाँ कम्पनीले धोबीघाटको एकसहित तीनवटा केन्द्र निर्माण गर्ने सम्झौता गरेको थियो । साढे २ वर्षमा सक्ने गरी सम्झौता भए पनि हालसम्म समग्रमा २७ प्रतिशत काम मात्रै सकिएको छ ।धोबीघाटमै बनिरहेको अर्को प्रशोधन केन्द्रको काम भने सम्पन्न हुने अवस्थामा रहेको छ । अर्को चिनियाँ कम्पनी सीओसी ले निर्माण थालेको उक्त केन्द्रको काम आगामी डिसेम्बरभित्र सक्ने लक्ष्य रहेको मेलम्ची खानेपानी उपआयोजना२ आयोजना कार्यान्वयन निर्देशनालय (पीआईडी) का आयोजना उपनिर्देशक चन्द्रकुमार श्रेष्ठले बताए । उनका अनुसार कोड्कु र सल्लाघारीको केन्द्र निर्माणको काम कोरोना महामारी सुरु भएयता ठप्प छ । लामो समयसम्म काम रोकिँदा केन्द्रका निर्माणाधीन संरचना झाडीले छोपेको छ भने फर्मा गाडेको स्थान पानीले भरिएको छ । ३० प्रतिशत कम मूल्यमा ठेक्का लिएको साफ्बम कोरोना महामारीका कारण आर्थिक संकटमा परेपछि निर्माण अघि बढ्न नसकेको निर्देशनालयले जनाएको छ ।उसले निर्माण सामग्री खरिद गर्न र कामदारलाई पारिश्रमिक दिन नै सकेको छैन, निर्देशनालयका एक कर्मचारीले भने, आर्थिक संकटकै कारण साफ्बमले कामलाई अघि बढाउन नसकेको हो । निर्देशनालयका अनुसार हालसम्म निर्माण कम्पनीलाई ७७ करोड रुपैयाँ भुक्तानी भइसकेको छ । आर्थिक समस्या झेलिरहेको साफ्बमले चिनियाँ सरकारी कम्पनीसँग समायोजनको प्रक्रिया थालेको बुझिएको निर्देशनालयका उपनिर्देशक श्रेष्ठ बताउँछन् । महामारीको कारण देखाउँदै निर्माण कम्पनीले काममा ढिलाइ गरिरहेको र हालसम्म तीनवटै केन्द्रको भौतिक प्रगति २७ प्रतिशत मात्र रहेको उनको भनाइ छ । महामारी सुरु भएपछि ठेकेदार घर फर्के, त्यसपछि काममा फर्किन समय लाग्यो, उनले भने, फर्केपछि पनि योजनाअनुरूप काम गर्न सकेनन् ।आयोजनाअन्तर्गत नै हनुमन्ते, मनोहरा र खस्याङखुसुङ खोलाका दुवै किनारमा बस्तीबाट निकास हुने ढल संकलनका लागि करिब ४५ किलोमिटर पाइप बिछ्याउने कार्य भइरहेको छ । गोकर्ण र हनुमानघाटमा थप प्रशोधन केन्द्र निर्माण प्रक्रिया पनि सुरु भएको छ । गोकर्णमा दैनिक ३० लाख लिटर र हनुमानघाटमा १० लाख लिटर फोहोर पानी प्रशोधन हुने गरी डिजाइनको काम सुरु भएको निर्देशनालयले जनाएको छ । २०२२ अगस्टसम्म डिजाइन सकेर काम सुरु गर्ने लक्ष्य छ, श्रेष्ठले भने । दुवै प्रशोधन केन्द्र निर्माणको जिम्मा टिम्सबीसीपीएल जेभीले पाएको छ । टिम्स चिनियाँ र बीसीपीएल नेपाली कम्पनी हुन् । करिब ८० करोड रुपैयाँ लागतमा बन्ने केन्द्रको काम डेढ वर्षमा सकेर ५ वर्षसम्म निर्माण कम्पनीले नै सञ्चालन तथा मर्मत गर्ने र त्यसपछि सरकारलाई हस्तान्तरण गर्ने योजना रहेको निर्देशनालयले जनाएको छ । उपत्यका भएर बग्ने खोलानदीहरूलाई ढलरहित बनाउने लक्ष्यअनुसार प्रशोधन केन्द्र निर्माण सुरु गरिएको हो । केन्द्र बनेपछि ढल सिधै खोलानदीमा नमिसाइने श्रेष्ठले बताए । उनका अनुसार प्रशोधन केन्द्रकै लागि खोलानदीको दुवैतिर ढल संकलन गर्न पाइप बिछ्याउने काम भइरहेको छ । ढललाई केन्द्रसम्म पुग्ने गरी एकीकृत ढल प्रणालीमा जोडिनेछ । केन्द्रमा पुगेपछि ढललाई विभिन्न चरणमा प्रशोधन गरिनेछ । त्यसक्रममा निस्कने बायो ग्यासबाट बिजुली निकाल्ने निर्देशनालयको योजनासमेत छ ।यसअघि गुह्येश्वरीको फोहोर पानी प्रशोधन केन्द्र निर्माण २ वर्षअघि नै सम्पन्न भइसकेको छ । गुह्येश्वरीको काम सन् २०१६ मा सुरु भई ४ वर्षमा सकिएको हो । तर, अन्य केन्द्रको निर्माणमा ढिलाइले गुह्येश्वरीमा दैनिक ३ करोड २४ लाख लिटर फोहोर पानी प्रशोधन भए पनि त्यसको प्रभाव देखिएको छैन । गुह्येश्वरीको पानी मात्र सफा भएर हुँदैन, सबै सहायक नदीहरूबाट बग्ने पानी सफा हुनुपर्छ, अधिकार सम्पन्न वाग्मती सभ्यता एकीकृत समितिका निर्देशक नवराज प्याकुरेलले भने । गुह्येश्वरी केन्द्रमा वाग्मती नदीको उपल्लो तटीय क्षेत्रहरू गोठाटार, जोरपाटी र बौद्धबाट पाइपमार्फत ल्याइएको फोहोर पानीलाई स्थानान्तरण गरी प्रशोधन भइरहेको छ । उक्त केन्द्रबाट बायोग्यास तथा बायोसलिडसको उत्पादन पनि भइरहेको छ । गुह्येश्वरी र पशुपति क्षेत्रको ऐतिहासिक, धार्मिक तथा सांस्कृतिक महत्त्वलाई ध्यानमा राखी वाग्मतीको पानीको गुणस्तर उच्च राख्न कोसिस गरे पनि अन्य प्रशोधन केन्द्रहरूको निर्माणमा ढिलाइले प्रभावकारी हुन नसकेको निर्देशनालयले स्विकारेको छ ।हाल उक्त प्रशोधन केन्द्रबाट निष्कासन हुने पानीको गुणस्तरका सूचकहरू मापन गरी तोकिएको गुणस्तर कायम गरेर मात्र प्रशोधित पानी वाग्मतीमा मिसाउने गरिएको श्रेष्ठले बताए । प्रशोधित पानी वाग्मतीमा प्रवाहित हुँदा तल्लोतटीय क्षेत्रको नदीजन्य वातावरणमा सुधार आउने अपेक्षा गरिए पनि अझै प्रभावकारी भएको छैन, उनले भने । भाटेज वावेग लिमिटेड इन्डिया नामक भारतीय कम्पनीले उक्त केन्द्रको निर्माण गरेको हो । करिब २ अर्ब ५५ करोड रुपैयाँ लागतमा बनाइएको केन्द्र निर्माण कम्पनीले १० वर्षसम्म सञ्चालन तथा मर्मतसम्भार गरी सरकारलाई हस्तान्तरण गर्नेछ । फोहोर व्यवस्थापनमा सरकारले मात्र पहल गरेर नहुने सरोकारवालाहरू बताउँछन् । अझै पनि खोला, नदीमा प्लास्टिकजन्यठोस वस्तु फ्याँकिँदै आएको छ, श्रेष्ठले भने, मानवीय व्यवहारमै परिवर्तन आउनुपर्छ, चेतनाको स्तर वृद्धि गर्न जरुरी छ । घर बनाउँछौं, ढल खोलामा जोड्छौं, त्यो गलत हो । प्रत्येक स्थानीय तहले फोहोर तथा ढल व्यवस्थापनमा कडाइका साथ योजनाअनुरूप काम गर्नुपर्ने उनको सुझाव छ ।"
"उद्योग र व्यापारमा फरक ब्याज, किसानलाई सस्तो कर्जा","उत्पादनमूलक उद्योग र व्यापारमा सरकारको फरकफरक नीति हुनुपर्छ भन्ने बहस चलेको धेरै भयो, यसपटक मौद्रिक नीतिमै यी क्षेत्रमा प्रवाह हुने ऋणको फरकफरक ब्याजदर कायम गर्नुपर्ने व्यवस्था भयो, पहिले पनि कैयौं सकारात्मक नीति ल्याएर लागू नभइरहेको सन्दर्भमा उद्योग र व्यापारमा फरक ब्याजदर कसरी कार्यान्वयन हुन्छ ? प्रश्न कायमै छ  कृषि व्यवसाय सञ्चालन गर्न परियोजना धितोमा २० लाखसम्म प्रवाह हुने कर्जा कार्यान्वयन  कृषि, लघु उद्यम, निर्यात र कोभिडबाट पुनरूत्थान हुन बाँकी अति प्रभावितलाई पुनर्कर्जामा निरन्तरता  ग्रिन फाइनान्सिङलाई प्रोत्साहन गर्न हरित बन्ड निष्कासन  ०८१ असार मसान्तसम्म सम्बन्धित कोषको मौज्दात बराबर हुने गरी पुनर्कर्जा सुविधा दिइने  जलवायु जोखिम रिपोर्टिङ, पुँजी पहिचान समावेश गरी ग्रिन ट्याक्सोनोमी तर्जुमा गरिने  नेपालमा पहिलो पूर्ण डिजिटल बैंक स्थापना गर्न कानुन संशोधन गरिने(काठमाडौं)चालु आर्थिक वर्षमा उत्पादनमूलक र व्यापारिक क्षेत्रका लागि फरकफरक ब्याजदर कायम हुने भएको छ भने किसानले सस्तोमा कर्जा पाउने भएका छन् । त्यसका लागि राष्ट्र बैंकले शुक्रबार जारी गरेको मौद्रिक नीतिमार्फत विभिन्न व्यवस्था गरिएको छ । सरकारले चालु आर्थिक वर्षको बजेटमा पनि उत्पादक र अनुत्पादक क्षेत्रबीच प्रवाह हुने कर्जामा फरक ब्याजदर कायम गर्नुपर्ने घोषणा गरेको थियो । सोही व्यवस्थालाई निरन्तरता दिँदै राष्ट्र बैंकले मौद्रिक नीतिमा उद्योग र व्यापारमा फरक ब्याजदर कायम गर्ने बताएको हो । हाललाई बैंक तथा वित्तीय संस्थाले खाद्यान्न उत्पादन, पशुपन्छी, मत्स्यपालन, निर्यातजन्य र शतप्रतिशत विदेशी कच्चा पदार्थमा आधारित उत्पादनमूलक उद्योगका लागि २ करोडसम्मको कर्जा प्रवाह गर्दा आधार दरमा अधिकतम २ प्रतिशत बिन्दुसम्म प्रिमियम थपी ब्याजदर निर्धारण गर्न पाउने व्यवस्था गरिने मौद्रिक नीतिमा उल्लेख छ ।अर्कोतर्फ किसानले सस्तो ब्याजदरमा कृषि कर्जा पनि पाउने भएका छन् । उत्पादनशील र व्यापारिक क्षेत्रमा जाने कर्जाको ब्याजदरमा भिन्नता ल्याइनेछ । हाललाई बैंक तथा वित्तीय संस्थाले खाद्यान्न उत्पादन, पशुपन्छी, मत्स्यपालन, निर्यातजन्य र शतप्रतिशत स्वदेशी कच्चा पदार्थमा आधारित उत्पादनमूलक उद्योगका लागि २ करोडसम्मको कर्जा प्रवाह गर्दा आधार दरमा अधिकतम २ प्रतिशत बिन्दुसम्म प्रिमियम थप गरी ब्याजदर निर्धारण गर्न पाउने व्यवस्था गरिनेछ, मौद्रिक नीति प्रस्तुत गर्दै शुक्रबार राष्ट्र बैंकका गभर्नर महाप्रसाद अधिकारी भने ।विगतमा बैंकले आधार दरमा ४५ प्रतिशतसम्म पनि प्रिमियम जोड्दै आएका थिए । यसो गर्दा कृषि कर्जाको ब्याजदर महँगो पर्न गएको थियो । अब राष्ट्र बैंकले तोकेको खाद्यान्न उत्पादन, पशुपन्छी, मत्स्यपालन, निर्यातजन्यलगायत कृषि कर्जामा बैंकले आधार दरमा बढीमा २ प्रतिशत बिन्दुसम्म मात्र प्रिमियम जोड्न पाउनेछन् । यसले किसानलाई ब्याजदरमा सस्तो पर्नेछ । मौद्रिक नीतिले बैंक तथा वित्तीय संस्थाहरूले कृषि, हस्तकला र सीपमूलक व्यवसाय सञ्चालनका लागि १ करोडसम्मको कर्जा प्रवाह गर्दा आधार दरमा अधिकतम २ प्रतिशत बिन्दुले मात्र प्रिमियम थप्न सक्ने व्यवस्था कार्यान्वयनमा आउने जनाएको छ । वास्तविक कृषि व्यवसायीलाई २० लाखसम्म कृषि व्यवसाय सञ्चालन गर्न परियोजनाको धितोमा प्रवाह हुने कर्जा कार्यान्वयन गरिने पनि उल्लेख छ ।बैंकले कृषि कर्जा वितरण गरे पनि पहुँचवाला वर्गले मात्रै त्यसको उपभोग गरिरहेका छन् । यसको ठूलो हिस्सा सहरमा खर्च भइरहेको छ । बैंकका अनुसार वाग्मतीभर चालु आर्थिक वर्षको पुससम्म कुल १ खर्ब ३ अर्ब ४१ करोड रुपैयाँ बराबरको कृषि कर्जा प्रवाह भएकामा सबैभन्दा धेरै काठमाडौंमा मात्रै ४१ अर्ब ७३ करोड रुपैयाँ गएको छ । काठमाडौंमा प्रवाह भएको कृषि कर्जा सुदूरपश्चिम र गण्डकी प्रदेशको कुल कृषि कर्जाभन्दा बढी छ । कृषि कर्जा सहरमा केन्द्रित हुँदा लक्ष्यअनुसार उत्पादन बढाउन नसकिएको जानकारहरू बताउँछन् । कृषि कर्जा पहुँचवालाको पकडमा हुँदा उत्पादनमा सुधार नभई आयातमा भर पर्नु परिरहेको उनीहरूको भनाइ छ ।मौद्रिक नीतिले महिला उद्यमीद्वारा लघु उद्यम तथा स्वरोजगारमूलक व्यवसाय सञ्चालन गर्न परियोजनाको धितोमा प्रवाह हुने २० लाखसम्मको कर्जा र ऋणी स्वयं रोजगार हुने उद्देश्यले सवारी साधन खरिद गर्न प्रवाह हुने २५ लाखसम्मको कर्जालाई विपन्न वर्ग कर्जामा गणना गर्न सक्ने व्यवस्था कार्यान्वयनमा ल्याएको छ । ०७८ चैत मसान्तमा बैंक तथा वित्तीय संस्थाहरूको कुल कर्जा सापटको ७८८ प्रतिशत कर्जा विपन्न वर्गमा लगानी छ, गभर्नर अधिकारीले भने ।नीतिले कृषिलगायत उत्पादनशील क्षेत्र, लघु उद्यम, निर्यात र कोभिड महामारीबाट पुनरुत्थान हुन बाँकी अति प्रभावित क्षेत्रमा प्रवाहित कर्जालाई पुनर्कर्जा सुविधा उपलब्ध गराउने गरी निरन्तरता दिएको छ । पुनर्कर्जा सुविधालाई क्रमशः कम गर्दै ०८१ असार मसान्तसम्ममा सम्बन्धित कोषको मौज्दात बराबर हुने गरी उपलब्ध गराइने उल्लेख छ । आर्थिक वर्ष ०७९८० को बजेट वक्तव्यअनुसार कृषि कर्जामा सहज पहुँच पुर्याउने उद्देश्यले स्थापना हुने लघुवित्त कोषको कानुनी, संस्थागत र कार्य सञ्चालन ढाँचाअनुसार कार्यान्वयनमा सहजीकरण गरिने उल्लेख छ ।"
हरित वित्त अवधारणाको घोषणा,"काठमाडौं (कास) दिगो विकास र वातावरणमैत्री लगानीका क्षेत्र पहिचान गर्न नेपाल राष्ट्र बैंकले ग्रिन ट्याक्सोनोमी को अवधारणा कार्यान्वयनमा ल्याउने भएको छ । ग्रिन फाइनान्सिङलाई प्रोत्साहन गर्न हरित बन्ड निष्कासन गर्ने, जलवायु जोखिम रिपोर्टिङ गर्ने, पुँजी आवश्यकता पहिचान गर्नेलगायत विषय समावेश गरी ग्रिन ट्याक्सोनोमीको मस्यौदा तर्जुमा गरिनेछ, नेपाल राष्ट्र बैंकद्वारा शुक्रबार सार्वजनिक चालु आर्थिक वर्ष ०७९८० को मौद्रिक नीतिमा भनिएको छ ।ग्रिन ट्याक्सोनोमी दिगो विकाससँग सम्बन्धित क्रियाकलाप र हरित वित्त (ग्रिन फाइनान्स) को विकासका लागि कार्यान्वयनमा ल्याइने अवधारणा हो । यस्तो व्यवस्था वित्तीय नियामकहरूले कार्यान्वयनमा ल्याउँछन्, जसमा वातावरण संरक्षणका हिसाबले कस्तो लगानी उपयुक्त छ वा छैन भनेर हेर्ने गरिन्छ । त्यस्तै कुन गतिविधि र सम्पत्तिलाई हरित वित्त भनेर परिभाषित गर्ने भन्ने स्पष्टता खोज्न पनि राष्ट्र बैंकले त्यस्तो मस्यौदा बनाउन लागेको हो ।बैंक तथा वित्तीय संस्थाहरूले वातावरणमैत्री आयोजनामा कर्जा प्रवाह गर्ने र त्यस्ता आयोजनामा लगानी जुटाउन बन्ड पनि जारी गर्न सक्ने भन्ने अवधारणाका रूपमा ग्रिन ट्याक्सोनोमी ल्याइएको हो, राष्ट्र बैंकका कार्यकारी निर्देशक प्रकाश श्रेष्ठले भने, ग्रिन फाइनान्सिङका लागि बैंक वित्तीय संस्थाहरूले ऋणपत्र जारी गर्न सक्ने भए । ग्रिन ट्याक्सोनोमीको अवधारणा कार्यान्वयनमा ल्याउँदा एकातिर वातावरणीय रूपमा दिगो गतिविधि सञ्चालन हुने र अर्कोतर्फ लगानीका क्षेत्र पहिचान गर्न सहयोग गर्ने ठानिएको छ । बैंक वित्तीय संस्थाहरूलाई हरित बैंकिङ उत्पादनका लागि ऋण, क्रेडिट, ग्यारेन्टीजस्ता क्षेत्रमा स्पष्टता खोज्न पनि यसले सघाउनेछ । पछिल्लो समय उदीयमान अर्थतन्त्रहरूको विविध आवश्यकता र सन्दर्भलाई ध्यानमा राख्दै यस अवधारणामार्फत सम्बन्धित देशको दिगो विकाससम्बन्धी प्राथमिकता र एजेन्डासँग सान्दर्भिक वातावरणीय उद्देश्यहरूलाई समेत विशेष महत्त्व दिन थालिएको छ । यसले लगानीकर्ताहरूलाई प्रभावकारी लगानीका लागि दिगो विकासका मापदण्डसमेत पूरा गर्ने अवसर पहिचान गर्न सहयोग गर्छ । निफ्रालाई पनि मर्जरको बाटो खोलियोवाणिज्य र विकास बैंकहरूलाई मर्जरको नीति अवलम्बन गरिरहेको राष्ट्र बैंकले नेपाल पूर्वाधार विकास बैंक (निफ्रा) लाई पनि मर्जरमा लैजाने नीति अघि सारेको छ । पूर्वाधार क्षेत्रमा लगानी गर्ने गरी स्थापित नेपाल पूर्वाधार विकास बैंकको लगानी क्षमता अभिवृद्धिका लागि पूर्वाधार क्षेत्रमै लगानी गर्ने गरी स्थापना भई सञ्चालनमा रहेका अन्य वित्तीय संस्थासँग मर्जर तथा प्राप्तिमार्फत चुक्ता पुँजी वृद्धि गर्न प्रोत्साहित गरिनेछ, मौद्रिक नीतिमा भनिएको छ । पूर्वाधारमा लगानी गर्ने उद्देश्यसहित सञ्चालित हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी लिमिटेड लाई निफ्रासँग मर्जरमा लैजान सकिने सम्भावित संस्थाका रूपमा यसअघि नै बहस हुने गरेको थियो । राष्ट्र बैंकले मौद्रिक नीतिबाटै निफ्रासँग अरू आयोजना मर्जर वा प्राप्तिमा जान सक्ने गरी बाटो खोलिदिएको छ ।"
डिजिटल बैंक स्थापना गर्न कानुन बनाइने,"(काठमाडौं)नेपालमा पहिलो पूर्ण डिजिटल बैंक स्थापनाका लागि राष्ट्र बैंकले वित्तीय कानुन संशोधन गर्ने भएको छ । बैंक तथा वित्तीय संस्थासम्बन्धीको नेपाल राष्ट्र बैंक ऐन ०५८ र बैंक तथा वित्तीय संस्थासम्बन्धी ऐन ०७३ ले डिजिटल बैंकिङको परिकल्पना नगरेकाले तिनमा आवश्यकताअनुसार संशोधन गर्न लागिएको राष्ट्र बैंकले जनाएको छ । चालु आर्थिक वर्ष ०७९८० को मौद्रिक नीतिमा पूर्ण डिजिटल बैंक स्थापनाका लागि ऐन संशोधन गर्नुका साथै संस्थागत संरचना तयार गर्ने उल्लेख छ । पूर्ण डिजिटल बैंकको स्थापना गर्न नेपाल राष्ट्र बैंक ऐन ०५८, बैंक तथा वित्तीय संस्थासम्बन्धी ऐन ०७३ को संशोधन तथा आवश्यक अन्य विशेष ऐन एवं संस्थागत संरचना तयार गर्ने सम्बन्धमा आवश्यक कार्य गरिनेछ, शुक्रबार मौद्रिक नीति प्रस्तुत गर्दै गभर्नर महाप्रसाद अधिकारीले भने । जेठ १५ को बजेट भाषणमा तत्कालीन अर्थमन्त्री जनार्दन शर्माले पनि पूर्ण डिजिटल (डिजिटलवन्ली) बैंक स्थापना गर्ने बताएका थिए । यसका लागि आवश्यक सबै व्यवस्था मिलाइने उनको भनाइ थियो । सरकारले कस्तो किसिमको वा कुन अवधारणामा पूर्ण डिजिटल बैंक स्थापना गर्न लागेको हो, यसबारे भने केही खुलाइएको छैन । पूर्ण डिजिटल बैंक विश्वमै नौलो र उदाउँदो बैंकिङ प्रणाली हो । छिमेकी देश भारत र चीनले डिजिटलवन्ली बैंकलाई विशेष प्राथमिकतामा राखेका छन् । भारतमा यसै वर्ष एकै पटक ७५ वटा डिजिटल बैंक स्थापना गर्न लागिएको छ । चीनमा भने विश्वकै ठूलो डिजिटल बैंक सञ्चालनमा छ । नेपालमा डिजिटल बैंकको आंशिक अभ्यास भइरहेको राष्ट्र बैंकको भुक्तानी प्रणाली विभागका कार्यकारी निर्देशक गुरुप्रसाद पौडेलले बताए । मोबाइल वालेट, ईपेमेन्टहरू डिजिटल बैंकिङका पाटा हुन्, उनले भने, पूर्ण डिजिटल बैंक स्थापना भएपछि चाहिँ ग्राहकहरू बैंकिङ सेवा लिन बैंक गइरहनुपर्दैन । यो भर्चुअल बैंक हो, अनलाइनबाटै सबै बैंकिङ सेवा लिन र दिन सकिन्छ । शुक्रबार मौद्रिक नीति सार्वजनिक गरिएपछिको भर्चुअल पत्रकार सम्मेलनमा डिजिटल बैंकबारे अध्ययन गर्ने भन्दै यसको कार्यान्वयन लम्ब्याउन खोजिएको हो कि ? भन्ने पत्रकारको जिज्ञासामा राष्ट्र बैंकका कार्यकारी निर्देशक पौडेलले भने, बजेट भाषणमा अध्ययनको कुरा गरिएको छैन । पूर्ण डिजिटल बैंक स्थापना गरिनेछ भनिएको छ । त्यसलाई अगाडि बढाउन राष्ट्र बैंकले कानुनहरूमा आवश्यकताअनुसार संशोधन गर्न लागेको उनले प्रस्ट्याए । पूर्ण डिजिटल बैंकको स्थापना, सञ्चालन, नियमन आदिबारे राष्ट्र बैंकले कानुन बनाउन खोजेको उनको भनाइ छ । भारतमा पनि नीति आयोगले यसै साता डिजिटलवन्ली बैंक स्थापनाका लागि अनुमतिपत्र र नियमन व्यवस्थासम्बन्धी सरकारलाई सुझाव दिएको छ । आयोगका अनुसार डिजिटल बैंक सञ्चालन गर्दा सुरुमा रेस्ट्रिक्टेड लाइसेन्स (सीमित सेवा सञ्चालन गर्न पाइने सर्तसहितको अनुमतिपत्र) प्रदान गर्नुपर्छ । नियामकको निरीक्षणमै रहेर निश्चित अवधिका लागि सेवा सञ्चालन गरेपछि मात्रै फुलस्केल लाइसेन्स जारी गर्न सकिने आयोगको सुझाव छ । गत महिना रिजर्भ बैंकका गभर्नर शक्तिकान्त दासले पूर्ण डिजिटल बैंकको अवधारणाले बैंकिङ प्रणालीमा जोखिम निम्त्याउन सक्ने भन्दै शंका व्यक्त गरेपछि आयोगले हाल नियमनको सुझाव दिएको हो । मौद्रिक नीतिमार्फत राष्ट्र बैंकले विद्युतीय भुक्तानी कारोबारलाई प्रोत्साहन गर्दै आर्थिक वर्ष ०७९८० लाई विद्युतीय भुक्तानी कारोबार प्रवर्द्धन वर्षका रूपमा मनाउने घोषणा गरेको छ । हामी अब ब्रिक बैंकिङबाट क्लिक बैंकिङतर्फ जानुपर्छ, राष्ट्र बैंकका पौडेलले भने, त्यसकारण पूर्ण डिजिटल बैंक आवश्यक छ । आउने दिनमा यो चाहिन्छ नै । सन् २००८ को विश्व आर्थिक संकटपछि विश्वमा डिजिटलवन्ली बैंकहरू खुल्न थालेका थिए । आर्थिक व्यवस्था जटिल र अनिश्चित भएको समयमा रकम सञ्चिति र भुक्तानी प्रणालीलाई यथावत् राख्न डिजिटल बैंकहरू महत्त्वपूर्ण मानिन्छन् । हामीकहाँ पछिल्लो समय विद्युतीय भुक्तानी कारोबारमा राम्रो सुधार भएको राष्ट्र बैंकको तथ्यांकहरूले देखाउँछन् । राष्ट्र बैंकको मासिक प्रतिवेदनअनुसार जेठमा मोबाइल बैंकिङका ग्राहक १ करोड ७९ लाख ५३ हजार ८ सय ३७ र इन्टरनेट बैंकिङका ग्राहक १६ लाख ३२ हजार २ सय ७४ थिए । गत वर्षको जेठमा भने मोबाइल बैंकिङका ग्राहक १ करोड ३५ लाख ९१ हजार ३ सय ७५ र इन्टरनेट बैंकिङका ग्राहक ११ लाख २२ हजार ८ सय ८८ थिए । एक वर्षमा मोबाइल बैंकिङमा ४३ लाख ६२ हजार ४ सय ६२ ग्राहक थपिएका छन् ।"
'उत्पादनमूलक उद्योगलाई प्रोत्साहन मिल्नेछ,"विश्वभर कसिलो मौद्रिक नीति आइरहेको समयमा नेपालको मौद्रिक नीति त्यस्तै आएको छ । अर्थतन्त्रका लागि यो राम्रो पनि हो । तर मौद्रिक नीतिका व्यवस्थाले अल्पकालका लागि तुरुन्तै ब्याजदर बढ्ने देखिन्छ । विगत लामो समयदेखिको तरलताको समस्या समाधान भइहाल्ने अवस्था भने देखिँदैन । १२६ प्रतिशतको कर्जा विस्तारको लक्ष्य राखिएकाले बैंकहरूले स्रोत हेरेर बिस्तारै व्यवसाय विस्तार गर्नुपर्ने देखिन्छ । नीतिका केही व्यवस्थाले तुरुन्तै ब्याजदर बढ्न सक्ने भएकाले कर्जाको माग प्रभावित हुन सक्छ । तरलताका हिसाबले अल्पकालीनमा असहज परिस्थिति हुन सक्छ । तर दीर्घकालमा त्यो समस्या समाधान भएर जाने देखिन्छ, तत्कालका लागि नयाँ कर्जा दिन सहजता नहोला । यद्यपि ऋणपत्रलाई सीडी अनुपातका गणना गर्न पाउने, काउन्टर साइकल बफर लागू हुने समय थप, पुनर्कर्जाको निरन्तरतालगायत विषयले बैंकलाई केही राहत दिन सक्छ ।"
सरकार सुध्रिए मात्र अर्थतन्त्र सुध्रिन्छ,"(काठमाडौं)प्रमुख प्रतिपक्षी दल नेकपा एमालेको थिंक ट्यांकका रूपमा रहेको नीति तथा अध्ययन प्रतिष्ठानले अर्थतन्त्रको वर्तमान अवस्थाबारे समीक्षा गरेको छ । प्रतिष्ठानले शुक्रबार आयोजना गरेको कार्यक्रममा नेपालका विद्यमान आर्थिक चुनौतीको तुलनात्मक समीक्षा विषयक कार्यपत्र प्रस्तुत गर्दै पूर्वअर्थमन्त्री युवराज खतिवडाले अर्थतन्त्र संकटको बाटोमा गइरहेकामा पछिल्लो समय केही सुधारका संकेत देखिएको बताए । अर्थतन्त्र सुधारमा केही आशाका पक्ष देखिए पनि त्यसका लागि सरकार सुध्रिन आवश्यक रहेको उनको भनाइ छ । अर्थतन्त्रका समस्या समाधान गर्न सरकारले समयमै कदम चाले केही उज्यालो पक्षको संकेत देखिएको छ । बाह्य क्षेत्रमा गइराखेको पहिरो रोकिन थालेको हो कि भन्ने आशाको त्यान्द्रो पलाएको छ, खतिवडाले भने, यद्यपि बैंक कर्जामा गरिएको कडाइ र आयातमा लगाइएको परिमाणात्मक बन्देजका कारण तत्काललाई आयातको वृद्धि केही कम भई अल्पकालीन संकेत मात्र देखिएको छ । दीर्घकालका लागि यो समस्या कसरी समाधान गर्नेमा सरकारको ध्यान गएको छैन ।कोभिडको जोखिम कायमै भए पनि वैदेशिक रोजगारी र पर्यटन सेवालगायत महत्त्वपूर्ण आर्थिक क्रियाकलाप स्वाभाविक अवस्थामा फर्कन थालेकाले अर्थतन्त्र सुधारको संकेत देखिएको उनको भनाइ छ । त्यसैगरी छिमेकी देश भारतको उच्च आर्थिक वृद्धिको बाह्य स्पिलओभर असर कुनै न कुनै रूपमा नेपालमा पनि पर्न सक्ने पनि खतिवडाको बुझाइ छ । नेपालभारत व्यापार सम्बन्धलाई पुनरावलोकन गर्न सकिए मात्र नेपालले त्यो लाभ लिन सक्ने पनि उनले बताए ।प्रतिष्ठानले अर्थतन्त्रको समीक्षा गर्दै बाह्य क्षेत्रको असन्तुलन बढेको, उपभोग्य तथा निर्माण सामग्रीमा अचाक्ली मूल्यवृद्धि रहेको, बैंकिङ क्षेत्रको लगानी क्षमता शून्यमा झरेको, दिनदिनै ब्याजदर बढिरहेको, लगानीकर्ताको मनोबल खस्केर पुँजीबजार अस्तव्यस्त रहेकोलगायत दर्जनौं समस्या देखाएको छ । व्यावसायिक वातावरण गिर्दो अवस्थामा रहेको, थप लगानीका लागि निजी क्षेत्रमा उत्साह नभएको र सरकारको ध्यान आर्थिक समस्या समाधानमा केन्द्रित हुन नसकेको पनि प्रतिष्ठानले जनाएको छ । देशको वित्तीय प्रणालीमाथि खेलबाड भइरहेको, वित्तीय प्रणालीमा सरकारी हस्तक्षेपले वित्त बजार खल्बलिएको, हदबन्दीभन्दा माथिको जमिन धितो राखेर बैंकबाट ऋण लिन पाउने व्यवस्था उचित नरहेकोलगायत विषय पनि प्रतिष्ठानले उठाएको छ । बजेटमा नयाँनयाँ वित्तीय संस्था खोल्ने विषय राष्ट्रिय आवश्यकताभन्दा पनि निश्चित व्यवसायीको स्वार्थमा परेर राखिएको आरोप पनि उसको छ । सरकारको आर्थिक नीतिमा अस्पष्टता, गठबन्धन सरकारमा सहभागी दलहरूबीच समग्र आर्थिक नीति, द्विपक्षीय तथा बहुपक्षीय सहायता परिचालन, अर्थतन्त्रमा निजी क्षेत्रको भूमिका जस्ता आधारभूत विकासका अवधारणामै विरोधाभाष रहेको विषय पनि प्रतिष्ठानले उठाएको छ । सरकारले अमेरिकी सहयोग परियोजना एमसीसी स्वीकृत गरेको तर चिनियाँ सहयोगको बीआरआई परियोजनाबारे चासो नराख्दा आर्थिक कूटनीतिमा दरार आएको पनि एमालेले जनाएको छ । रुसयुक्रेन युद्धको सुरुसँगै नेपाली अर्थतन्त्रमा परेको असर न्यूनीकरणतर्फ सरकारले समयमै ठोस कदम चाल्न नसकेको र यसको प्रतिकूल असर आपूर्ति र मूल्य शृंखलामा परिरहेको प्रतिष्ठानले उल्लेख गरेको छ । नीतिगत भ्रष्टाचार तथा आर्थिक अनुशासनहीनताको प्रश्न व्यापक रूपमा उठेको, सरकारले निश्चित व्यवसायीको स्वार्थसिद्धि हुने गरी अध्यादेश बजेटको प्रतिस्थापन विधेयक ल्याएको विषयलाई पनि पूर्वअर्थमन्त्री खतिवडाले अहिलेको सरकारका गम्भीर गल्तीका रूपमा देखाएका थिए ।"
'हिरो' र 'कलाकार' दुवै बन्न चाहन्छन् प्रदीप,"लामो समय टिक्न अभिनय सिक्नुपर्छअहिलेसम्म गरेका फिल्महरूले प्रदीपलाई स्टार को ट्याग दिइसकेको छ । उनको फ्यान लाखौंमा छन् । फिल्महरू लगातार पाइरहेकै थिए । बजारमा उनी अभिनित फिल्मको चर्चा पनि राम्रै हुन्थ्यो । चाहे त्यो सकारात्मक होस् या नकारात्मक । तर, आफूले गर्दै आइरहेको फिल्मले लामो समय टिकाउँदैन भन्ने प्रदीपलाई थाहा थियो । त्यसैले आफूले अभिनय सिकेको प्रदीप सुनाउँछन् ।हामी मानव जाति विकसित हुँदै जाने भएर नै अहिलेको अवस्थामा आइपुगेका हौं । कलाकारका हिसाबले म विकसित भइनँ, परिस्थितिअनुसार परिवर्तन भइनँ भने म पनि उस्तै रहन्छु । आउटडेटेड हुन्छु । म परिस्थितिअनुसार परिवर्तन हुँदै जानुपर्छ, अपडेट हुँदै जानुपर्छ यदि टिक्ने हो भने । यही कुरामा म प्रस्ट थिएँ, प्रदीप परिपक्व सुनिए, कलाकारका हिसाबले अब कहीँ न कहीँबाट सुरु गर्नुपर्यो । सिकेरै हो सुरु गर्ने भनेर अगाडि बढें । सिक्न छोड्न हुँदैन, परिवर्तन हुँदै जानुपर्छ भन्ने कुरा हो ।फिल्म करिअरको यो छोटो यात्रामा आफूले कमाएको परिचय प्रदीप गुमाउन चाहँदैनन् । त्यही परिचय जोगाउनकै लागि उनमा फरक काम गर्नुपर्छ भन्ने आत्मबोध भएको हो ।फिल्ममेकिङ त संसारको एक उत्कृष्ट पेसा हो । यहाँ धेरै मानिसहरू भेट्न पाइन्छ । अलगअलग चरित्रमा बाँच्न पाइन्छ । अलगअलग ठाउँमा जान पाइन्छ । दर्शकको माया पाइन्छ । पहिचान पनि पाइन्छ, उनले भने, अहिलेको संसारमा सबै जना त्यही पहिचानको खोजीमा छन् । त्यसलाई कतिले सामाजिक सञ्जालमा खोज्नुहुन्छ । त्यसैको खोजीमा समाज नै बिरामी हुन थालेको छ । त्यस्तो अवस्थामा यो व्यापक पहिचान पाउनु त मेरो लागि गर्वको विषय हो । अहिलेसम्म मैले जति पाएँ, मैले पाउनेभन्दा बढी पाएँ भन्ने लाग्छ ।हिँडेरै बिजुलीबजार, त्रिपुरेश्वर, एकान्तकुनाप्रकाश को प्रदर्शन नजिकिँदै जाँदा प्रदीपले खाली खुट्टा घरदेखि बिजुलीबजार, त्रिपुरेश्वरसम्म हिँडेका कुरा खुबै चर्चामा आएको थियो । उनका गुरु अनुपले नै एउटा अन्तर्वार्तामा यो प्रसंग उठाएपछि चर्चा झनै चुलिएको हो ।खासमा प्रदीपलाई फिल्मको लागि वजन घटाउनु थियो । २३ दिन गाडीबाट जिम जाने गरेपछि उनलाई लाग्यो, गाडीबाट जिम जानु त, लिफ्ट चढेर ट्रेडमिलमा हिँडेको जस्तो भयो । ट्रेडमिलमा हिँड्न जाँदा भर्याङ चढेरै जाँदा भयो नि ? त्यसपछि प्रदीपले एकान्तकुनादेखि बिजुलीबजारमा रहेको वर्कसपसम्म हिँड्ने सोचे । हिँडेरै पुगे त्रिपुरेश्वरमा रहेको जिमखाना पनि । गुरु अनुपले त्यो कुरालाई नियालेका रहेछन् । एक दिन अनुपले नै प्रदीपलाई उक्त हिँडाइलाई चरित्र निर्माणका लागि प्रयोग गर्न सुझाए । गाउँले केटा जसरी भीरपाखामा खाली खुट्टा दौडिरहेको हुन्छ, त्यसरी आफूलाई तयारी गर भन्नुभयो । त्यसपछि मैले निरन्तर खाली खुट्टा हिँड्न थालें । हिलो भएको ठाउँमा चप्पल लगाउँथे । त्यसरी हिँड्दा म अरुको हिँड्ने शैली नियाल्थें । त्यतिबेला यो कुरा चर्चामा आउला भनेर सोचिनँ, प्रदीप सुनाउँछन् ।क्याप, मास्क लगाएर यसरी हिँड्ने क्रममा अरूले खासै नचिनेको प्रदीप सुनाउँछन् । मेरो शरीरको बनोट अन्यको झैं कमन छ । म त्यस्तो अग्लो पनि छैन । म सबैतिर मिल्छु । यसरी १५२० दिन हिँडें । फिल्ममा फरक बडी ल्यांग्वेज देखियोस् भनेर बाटोमा अभ्यास गर्दै हिँड्थें । अरूले मलाई नोटिस गरे कि गरेनन् यादै गरिनँ । तर, म आफ्नै सुरमा हिँड्थें, प्रदीपले भने ।यसबीच प्रदीपले आफू अहिलेसम्म हिरो भई काम गरेको अब कलाकार बन्न चाहेको बताउँदा त्यो अभिव्यक्तिलाई धेरैले उडाए । त्यसलाई लिएर सामाजिक सञ्जालमा ट्रोल नै भयो म पहिला विद्यार्थी थिएँ, अब स्टुडेन्ट बन्छु, म पहिला यूएसए गएको थिएँ, अब अमेरिका जान्छु आदि ।त्यस्ता कमेन्ट देखेपछि भने प्रदीपलाई ट्रोल गर्नेहरूले हिरो र कलाकारबीचको फरक बुझेछन् भन्ने भयो । समाज कति जजमेन्टल छ भन्ने कुरा उनले त्यसैमा देखे ।मैले भनेको कुरामा जतिले कमेन्ट गर्दै जज गर्नुभयो त्यो उहाँहरूको कुरा हो । तर त्यो पोस्टमा धेरै त १९२० वर्षका थिए । मैले त्यसलाई इग्नोर गर्न सक्थें । तर अहिले हाहा गरेर बित्यो भने जिन्दगीले भोली हाहा गर्छ भन्ने सन्देश दिनुपर्छ भन्ने जिम्मेवारी बोध भयो । कति कुरालाई गम्भीर लिनुपर्छ भनेर नवाजुद्दिन सिद्दिकीले हिरो र कलाकारको फरक छुट्याएर बोलेको कोट स्क्रिनसट गरेर राखिदिएँ, प्रदीप भन्छन्, गलत अर्थ ननिकाल्ने हो भने सायद ठिकै कुरा गरेजस्तो लाग्छ । फिल्मको हिरो त भइहाल्यो, सबै क्षेत्रमा हिरोहरू हुन्छन् । फिल्मको हिरो पनि हिरै हो, अन्तिममा बचाउन आउने । तर, त्यसरी बचाउन नसक्ने पनि त पात्र हुन्छन् । आफ्नो परिवारलाई बचाउन नसक्ने दयनीय पात्र हुन्छ नि त । त्यस्ता चरित्रलाई हिरो भन्न मिलेन ।२० वर्षको उमेरमै स्केप नामक फिल्ममा लगानी गर्दै हिरो बनेका प्रदीप थप्छन्, म जहिल्यै प्रकाशजस्तो चरित्र खोज्दै हिँड्छु भन्ने होइन । दर्शकले मलाई प्रेमगीत र लिलिबिली जस्ता चरित्रमा रुचाइदिनुभएको छ, म त्यस्तो पनि गर्छु । चरित्रमाथि आधारित फिल्म गर्न सकें भने पनि गर्छु ।"
गण्डकीमा राष्ट्रिय खेलकुदको तयारी,"खेलस्थल व्यवस्थापन उपसमिति र प्राविधिक उपसमितिले संयुक्त रूपमा खेलस्थलको टुंगो लगाउने उनले बताए । पौडी र सुटिङका लागि अब पोखरामा पूर्वाधार बनाउन सम्भव छैन, उनले भने, कास्की बाहिर संरचना भएका ठाउँमा खेल सञ्चालन हुन्छन् । खाने, बस्नेलगायत सुविधायुक्त ठाउँ पनि हुनुपर्यो । त्यसका लागि अध्ययन जारी छ । प्राविधिक उपसमिति पोखरा आएर अध्ययन गरेपछि राखेपले कार्यतालिका बनाउने उनले बताए । शुक्रबार पोखरामा नवौं राष्ट्रिय खेलकुद प्रतियोगिताको सचिवालय स्थापना गर्ने राखेपको पूर्वतयारी थियो । तर गण्डकी प्रदेशका मुख्यमन्त्री कृष्णचन्द्र नेपाली पोखरेललाई कोरोना संक्रमण भएपछि उक्त योजना पछाडि धकेलिएको छ । मुख्यमन्त्री पोखरेल कोरोनामुक्त भएपछि प्रदेशस्तरीय छलफलबाट सचिवालय स्थापना, विभिन्न समिति निर्माण गरी तयारीलाई तीव्रता दिने राखेपको योजना छ । प्रतियोगिता तयारीका लागि गण्डकी प्रदेश सरकारले चालु बजेटमा एक करोड रुपैयाँ छुट्याएको छ । गण्डकीका जिल्ला र प्रदेशस्तरमा खेलाडी छनोट, बन्द प्रशिक्षण, टिम व्यवस्थापन, खेलकुद सामग्री, खेल पोसाक खरिद, बसोबासलगायतमा उक्त रकम खर्च हुने प्रदेश खेलकुद परिषद्का सदस्य सचिव तेज गुरुङले बताए । साउनको दोस्रो साता कार्यविभाजन बैठक राख्ने र तेस्रो साताबाट जिल्ला जिल्लामा खेलाडी छनोट सुरु गर्ने परिषद्को तयारी छ । गण्डकी प्रदेश सहआयोजक पनि भएकोले प्रतियोगितालाई भव्य रूपमा सफल बनाउन हाम्रो भूमिका रहन्छ, उनले भने, कार्यक्रमलाई व्यवस्थित गर्ने, आतिथ्यता प्रदान गर्ने र प्रदेशको टिमले कसरी उत्कृष्ट नतिजा ल्याउँछ भन्नेमा हाम्रो ध्यान केन्द्रित हुनेछ । सबै जिल्लामा सम्भव नभए पनि कास्कीमा मात्रै प्रतियोगिता सीमित गर्न नहुने उनको तर्क छ । नवौं राष्ट्रिय खेलकुदमा करिब ७ हजार १ सय ९० खेलाडी, १ हजार २ सय प्रशिक्षक र एक हजार जना रेफ्री गरी झन्डै १० हजार जना सहभागी हुनेछन् । प्रतियोगितामा सात प्रदेश, तीन विभागीय टिम र एक गैरआवसीय नेपाली संघ (एनआरएनए) गरी ११ टिमले प्रतिस्पर्धा गर्नेछन् । खेलाडीलाई खानपिन र बसोबासका लागि २ हजार रुपैयाँ भत्ता उपलब्ध गराउने राखेपले निर्णय गरेको छ ।"
आफैंलाई नचिनेका माने,"राबट (एएफपी) साडियो माने दोस्रो पटक अफ्रिकन वर्षका फुटबलर बनेका छन् । मानेले पहिलो पटक यो अवार्ड सन् २०१९ मा लिभरपुलमा हुँदा जितेका थिए । त्यसयता कोभिड१९ को विश्वव्यापी संक्रमणका कारण अफ्रिकन अवार्ड हुन सकेको थिएन । ३० वर्षे सेनेगलका फरवार्डले गत महिना प्रिमियर लिगको क्लब लिभरपुल छाडेर तीन वर्षका लागि जर्मन च्याम्पियन बायर्न म्युनिखमा सम्झौता गरेका थिए । म निकै सम्मानित भएको छु र यो अवार्ड पाउँदा निकै उत्साहित भएको छु, मानेले बिहीबार मोरक्कोको राजधानी राबटमा भने, मेरा प्रशिक्षकहरू, मेरो क्लब र राष्ट्रिय टोलीका साथीहरू तथा कठिन परिस्थितिमा साथ दिने सबैलाई धन्यवाद दिन चाहन्छु ।अमेरिकी महासागर पार गरेर अवार्ड थाप्न माने मोरक्को पुगेका हुन् । मानेको नयाँ टोली बायर्नले बुधबार मात्र अमेरिकाको वासिङ्टनमा डीसी युनाइटेडलाई प्रिसिजन मैत्रीपूर्ण खेलमा ६२ ले पराजित गरेको थियो । मानेले त्यो खेलमा पेनाल्टीमा पाँचौं मिनेटमै पहिलो गोल गरेका थिए ।मानेले अफ्रिकी वर्षको उत्कृष्ट फुटबलर हुनेक्रममा सेनेगलबाटै चेल्सीका गोलरक्षक इडोउर्ड मेन्डी र लिभरपुलमा सँगै खेलेका इजिप्टका मोहम्मद सलाहलाई उछिनेका थिए । सेनेगलले यसै वर्षको अफ्रिकन नेसन्स कपको फाइनलमा इजिप्टलाई पराजित गर्दा मानेले नै पेनाल्टी सुटआउटमा विजयी गोल गरेका थिए । सलाह र मानेले गत सिजन लिभरपुललाई एफए कप र लिग कपको उपाधि दिलाउन तथा प्रिमियर लिग र च्याम्पियन्स लिगको फाइनलमा दोस्रो स्थान दिलाउन महत्त्वपूर्ण भूमिका खेलेका थिए । त्यसयता सलाहले लिभरपुलसँगको सम्झौता नवीकरण गरिसकेका छन् भने मानेले बायर्नसँग ३ करोड २० लाख युरोमा सम्झौता गरेका छन् । २०१२ मा मानेलाई लिन अस्ट्रियन क्लब आरबी साल्जबर्गले मेट्जलाई ४० लाख तिरेको थियो । सेनेगलको हकमा टोलीले पहिलो पटक अफ्रिकन उपाधि जितेको थियो । फेब्रुअरीमा निर्धारित समयको खेल गोलरहित बराबरीमा अड्किएपछि खेल पेनाल्टी सुटआउटमा पुगेको थियो । त्यसको एक महिनापछि दोस्रो लेगमा इजिप्टलाई १० ले पराजित गर्दै गौल औसत बराबरी भएपछि मानेले पुनः पेनाल्टीमा विजय गोल गरी सेनेगललाई विश्वकपमा डोर्याएका थिए । सलाहले अफ्रिकन नेसन्स कपको फाइनलमा पेनाल्टी हान्नुअघि नै निर्णय सेनेगलको पक्षमा गएको थियो । तर विश्वकप छनोटमा उनले इजिप्टबाट प्रहार गरेको पहिलो पेनाल्टी नै खेर गएको थियो । नाइजेरियाकी असिसाट ओशोएला महिलातर्फ वर्षको उत्कृष्ट फुटबलरमा चुनिइन् । मानेले जस्तै उनले पनि २०१९ मा भएको पछिल्लो अवार्ड जितेकी थिइन् । मोरक्कोमा अहिले भइरहेको महिला च्याम्पियनसिप बार्सिलोनाका फरवार्ड उनले चोटका कारण खेल्न सकिनन् । अफ्रिकन अवार्डमा सेनेगलले ७ मध्येको पाँच विधा जित्यो । लामो समयदेखि प्रशिक्षण दिँदै आएका अलिउ सिसे वर्षको उत्कृष्ट प्रशिक्षक, सेनेगल वर्षको उत्कृष्ट टिम, पेप सार वर्षको उत्कृष्ट युवा खेलाडी तथा तान्जेनियाको सिम्बाका लागि खेल्दै ओभरहेड किकमा गोल गरेका पेप ओउसमाने साखोले उत्कृष्ट गोलको अवार्ड पाए । डाकारबाट ४ सय किलोमिटर टाढा जन्मिएका मानेलाई स्थानीय दोस्रो डिभिजनको क्लब जेनेरेसन फुटबाट खेल्दा मेट्ज आकर्षित भएको थियो । साल्जबर्गमा जमेर खेलेपछि उनी साउथह्याम्पटन पुगेका थिए, जहाँ उनले एस्टन भिल्लाविरुद्ध प्रिमियर लिगकै सबैभन्दा छिटो १ सय ७६ सेकेन्डमा ह्याट्रिक गरेका थिए । २०१६ को सिजनमा माने लिभरपुल गएका थिए । उनी, सलाह र ब्राजिलियन रोबर्टो फिर्मिनोको अग्रपंक्तिमा लिभरपुलको दबदबा सुरु भएको थियो । माने बायर्न लाग्दै गर्दा लिभरपुलका व्यवस्थापक योर्गेन क्लोपले भनेका थिए, उनलाई म एउटै विषयमा आलोचना गर्छु । माने कति राम्रा खेलाडी हुन् भन्ने उनले कहिल्यै महसुस गरेनन् ।"
अगाडि बढ्दै जाऊ आर्शिया,(लेखक नेपाल गल्फ संघ र नेपाल प्रोफेसनल गल्फ संघका महासचिव हुन्)
अविचलित बीपी,"फागुन ४, २००७ । तिनताक गौचरन भनिने आजको त्रिभुवन विमानस्थलमा काठमाडौंभरिका मानिस जम्मा भएका थिए । त्यो दिन तत्कालीन राणा सरकारलाई छलेर, आफ्नो अधिकारको पुनःस्थापना र चलिरहेको प्रजातन्त्रको आन्दोलनको समर्थनमा हिन्दुस्तान निर्वासनमा गएका राजा त्रिभुवन तथा नेपाली कांग्रेसका नेता बीपी कोइरालालगायत अरू नेताहरू नेपाल फर्किंदै हुनुहुन्थ्यो । त्रिभुवन र बीपी दुवैसँग पारिवारिक सम्बन्ध भएकाले त्यो दिन हाम्रो घरमा विशेष उत्साह थियो । आमाको विवाहमा त्रिभुवनले कन्यादान दिएकाले मेरी आमा त्रिभुवनको धर्मछोरी (गडडटर) हुनुभयो । राजाको जन्मदिन र अरू चाडबाडमा हामीलाई दुईघोडे बग्गी पठाएर दरबारले बोलाउँथ्यो । मेरो बुवा त बीपीको भतिजा नै हुनुभयो ।फागुन ४ का दिन अरूजस्तै हामी पनि नेताहरूलाई स्वागत गर्न गौचरन पुगेका थियौं । त्यसबेला म करिब ६७ वर्षको थिएँ । परिवारका कुनै सदस्यले मलाई आफ्नो काँधमा बोकेर त्यहाँ पुर्याएका थिए । बीपीलाई गौचरनमा देखेको त सम्झिन्नँ, तर भीडमा म रोएको र मानिसहरूले स्वागतमा चर्को नारा लगाएको आजै जस्तो लाग्छ ।रोचक त के भने, त्यतिबेलासम्म काठमाडौंमा कांग्रेस पार्टीको कुनै कार्यालय थिएन । प्रचारप्रसारको काम प्रजातन्त्रवादी शुभचिन्तकहरूकै अग्रसरतामा गरिन्थ्यो । हाम्रो घरमा भएको राजा त्रिभुवनले दिएको ग्रामोफोनको हिज मास्टर्स भ्वाइस लेखिएको ढ्वाङ सापटी लिएर राजा र नेताहरू काठमाडौं आउने प्रसार गरिएको थियो । त्यो ढ्वाङ अझै फिर्ता आएन भनेर बुबा (गोविन्द कोइराला) पछिसम्म पनि कांग्रेसव्यवस्थापनको मजाक गर्नुहुन्थ्यो । कांग्रेसअव्यवस्थाको सन्दर्भ बीपीले आफ्नो आत्मवृत्तान्त मा पनि लेख्नुभएको छ । गौचरन आइपुग्दा पनि उहाँ कहाँ बस्ने भन्ने बन्दोबस्त थिएन रे ! उहाँ लेख्नुहुन्छ, त्यतिबेला नेपाली कांग्रेस यति अव्यवस्थित थियो कि म बस्ने ठाउँ पनि थिएन । म मेरो नातेदार गोविन्द कोइरालाको घर जान्छु भनेँ । तिनताक काठमाडौंमा कोइराला परिवारका दुईटा मात्र घर थिए मैतीदेवीमा हाम्रो र टेबहालमा मेरा बुवाका काका ढुण्डीराज कोइरालाको । काठमाडौं आउने कोइराला परिवार, गोप्य आउने, खुलेर आउने सबै हाम्रा दुई परिवारसँग सम्पर्क गर्नुहुन्थ्यो । हुनेसम्म आगन्तुकहरू हाम्रा दुई घरमध्ये कहिँ बस्नुहुन्थ्यो ।प्रजातन्त्र आउनुअघि, २००५०६ सालतिर बीपी गोप्य रूपमा क्रान्तिका लागि कांग्रेसको संगठन गर्न आएका बेला आफूसँग भएको भेटबारे बुवाले सुनाउनुहुन्थ्यो । एक दिन मैतीदेविबाट बत्तीसपुतली जाँदै गर्दा उकालोमा मयलपोश, सुरुवाल, पलान्चोके जुत्ता (फित्ता नभएको काँचो छालाको, गाउँमै बनाएको जुत्ता) लगाएर साइकल घिसार्दै हिँडिरहेको एउटा अग्लो, गोरो मान्छेसँग बुवाको आँखा जुध्न गएछ । त्यो मान्छेले ए गोविन्द भनेपछि काका, भतिजाको भेट भयो रे ! त्यसपछि बीपीले गौचरनको जंगलमा भारतीय दूतावासको एउटा ठूलो मान्छे भेट्नु छ, हिँड् जाऊँ भनेपछि दुई जना गौचरनतिर लाग्नुभएछ ।गौचरनबाट छुट्टिएपछि बीपीसँग बुवाको सम्पर्क भएन । २३ दिनपछि बीपीलाई राणा सरकारले गिरफ्तार गरेको खबर आयो । पछि जवाहरलाल नेहरू र महात्मा गान्धीको दबाबमा महाराज मोहनशमशेरले बीपीलाई छाडे । २००७ सालपछिको अन्तरिम सरकारमा मोहनशमशेर प्रधानमन्त्री र बीपी गृहमन्त्री हुनुभयो ।गृहमन्त्री नै छँदा भरतशमशेरको अगुवाइमा राणापक्षीय खुकुरी दलका मान्छेहरूले बीपीलाई त्रिपुरेश्वर निवासमै हमला गरे । त्यसबेला मेरो बुबा पनि त्यहीँ हुनुहुन्थ्यो । बुवाले भनेअनुसार, गणेशमानजी र बीपी त्यस घरको मूल सिँढीसँगै जोडिएको कोठामा कुराकानी गर्दै हुनुहुन्थ्यो । बुवाले बीपीलाई हूल तल आइसक्यो, फर्निचर र कागजपत्र जलाउँदै छन्, तपाईंलाई हमला गर्न आउँदै छन्, भीडलाई रोक्नुपर्यो, माथि आउन दिनुभएन भन्नुभयो । बीपीले रोक्न मान्नुभएन । अनि बुवाले नजिकैको दराजबाट पिस्तोल झिकी, त्यसमा गोली भरेर बीपीलाई दिनुभयो । आफू बसेको कोठाको ढोकाको एउटा खापा लगाएर बीपीले भर्याङतिर हेर्दै गणेशमानजीसँग कुराकानी गर्न थाल्नुभयो । बुवाचाहिँ बाथरुममा लुक्न जानुभयो । बीपीले आत्मवृत्तान्त मा खुकुरी दलका मान्छेहरू नाङ्गो खुकुरी लिएर भर्याङ चढ्न थाल्दा आफूले पिस्तोल चलाएको घटना वर्णन गर्नुभएको छ । त्यो पिस्तोल कहाँबाट आयो भनेर आजसम्म कोही इतिहासकारले लेखेका छैनन् । मैले त बुबाले भनेको मात्रै सुनेको हुँ । २००७ सालदेखि बीपी प्रधानमन्त्री हुँदासम्म मैले उहाँलाई भेटेको उति सम्झना छैन । मात्र मेरो एसएलसीको परीक्षाफल आएपछि बीपीले हाम्रो परिवारमा सबैभन्दा छिटो एसएलसी पास गर्ने तैं होस् भनेर एउटा राम्रो जर्मन पेन (पेलिकन) दिनुभएको सम्झना छ । २०१७ सालमा महेन्द्रले बन्दी बनाएपछि उहाँसँग कुराकानी गर्ने मौका मिलेन । खालि सुन्दरीजलमा र महाराजगन्जको पुलिस चौकीमा परिवारका अरू सदस्यसँग उहाँलाई भेट्न जाँदा देखादेख, साधारण सञ्चोविसञ्चो र पढाइबारे मात्रै कुरा हुन्थ्यो । २०१७ सालमा बुवा प्रहरीमा गुप्तचर विभागको डीएसपी हुनुहुन्थ्यो । तत्कालीन आईजीपी डी राज शर्माले महेन्द्रले सत्ता कब्जा गर्नुभन्दा केही दिन पहिले बुवालाई ललितपुरका सबै राजनीतिज्ञहरूको सूची बनाउन भनेछन् । तिनताक काठमाडौंमा राजाले सत्ता लिँदै छन् भन्ने हल्ला व्यापक थियो । केही हुँदै छ भन्ने शंका लागेर काण्ड हुनुभन्दा केही दिनअघि बुवा बीपीलाई भेट्न जानुभएछ । बुवाले भन्नुभएछ, सान्दाजु राजाले ठूलो चाल गर्दै छन् भन्ने सुन्छु, तपाईं भाग्नुपर्यो ।राजाले केही एक्सन गरेकै छैन, म त्यसै भागेँ भने ल आफैं भाग्यो भन्छन् । मैले के जवाफ दिने ? त्यस्तो काँतर काम म गर्दिनँ, मैले आफ्नो काम गरिराख्नुपर्छ । राजाले एक्सन लिए भने जे हुन्छ सामना गर्नुपर्छ, बीपीले अलि झर्को मानेजस्तो गरेर बुवालाई फर्काइदिनु भएछ ।२०१७, पुस १ गते अपराह्न राजाले सत्ता आफ्नो हातमा लिएको घोषणा गरे । प्रधानमन्त्री बीपीलगायत सबै मन्त्री तथा कांग्रेसका नेताहरू बन्दी बनाइए । राजाको घोषणा आउँदा म त्रिचन्द्र कलेजमा आईएस्सी पढ्थें । घोषणा सुन्नेबित्तिकै म कलेजबाट एकै सासमा दौडेर मैतीदेवी घर आएँ । परिवारका सबैलाई खबर सुनाएँ ।केही महिना सिंहदरबारको कठोर कारावासपछि बीपीलाई सुन्दरीजल जेल सारियो । सुन्दरीजलमा सुरुसुरुमा सुशीला आमा (बीपीपत्नी) र उहाँका आफ्नै परिवारका मानिसलाई मात्र भेट्न दिइयो । छआठ महिनापछि परिवारका अरु सदस्यलाई पनि भेट दिन थालियो । त्यसपछि मात्रै हामीले पनि बीपीलाई भेट्न पायौं । पछि भारत निर्वासनबाट फर्केपछि उहाँलाई महाराजगन्जको पुलिस थानामा राखिएको थियो । त्यहाँ पनि म पटकपटक भेट्न गएको छु । तर, बीपीसँग मेरो सार्थक भेटघाटचाहिँ उहाँ भारत निर्वासनमा हुँदा र नेपाल फर्केपछि भयो । बीपी भारत निर्वासनमा छँदा म इन्जिनियरिङ सिध्याएर नेपालको सडक विभागमा जागिरे थिएँ । मलाई बीपीका दार्शनिक, इतिहास र राजनीतिक कुरा मन पर्थे । बेलाबेला उहाँ आफैंले पनि बोलाउनुहुन्थ्यो, कहिलेकाहीं म आफैं पनि उहाँलाई भेट्न बनारस, दिल्ली जान्थेँ । पहिलोचोटि बनारस (मामुरगन्ज) जाँदा बीपी कौसीमा बसेर लुगा धोइरहनुभएको थियो । त्यति ठूलो मान्छे, आफैंले लुगा धोएको दृश्यले मलाई अचम्भित तुल्यायो । त्यसबारे हामीले पछि कुरा पनि गर्यौं । बीपीले भन्नुभएको थियो, कुनै काम पनि सानो हुँदैन । सकेसम्म आफ्नो काम आफैं गर्नुपर्छ । मामुरगन्जमै छँदा एक दिन उहाँले मलाई भन्नुभयो, कुनै पनि विषयमा बीसवटा प्रश्न गर्, त्यसबारे तँ र म बहस गरौं । उहाँ तन्नेरीहरूसँग बहस गर्न खुब रुचाउनुहुन्थ्यो । सबै प्रश्न त सम्झिन्न, एकदुईटा सम्झिन्छु । जस्तो मैले सोधेको थिएँ, तपाईं फेरि प्रधानमन्त्री हुनुभयो भने मजस्ता युवाको भूमिका के हुनुपर्छ ? तँ मेरो अपोजिसनमा हुनुपर्छ ।उहाँको यस्तो जवाफले म स्तब्ध हुन्थें, किनभने त्यो मेरो आशाभन्दा बिलकुल भिन्न हुन्थ्यो । म किन अपोजिसनमा हुनुपर्छ ? भनेर पुनः सोधें । प्रजातन्त्रमा पनि विश्वास गर्ने र मलाई पनि माया गर्ने मान्छे अपोजिसनमा भयो भने त्यसले मलाई सधैं सचेत बनाउँछ । मान्छे जो कोही होस्, आलोचना नै भएन भने ऊ बिग्रन्छ । र, डिक्टेटर हुन्छ । मेरो अर्को प्रश्न थियो, कन्सेन्सस भनेको के हो ?मानौँ घरमा मैले जे भने पनि सबैले हुन्छ भन्छन् । कसैले विमति जनाउँदैनन् । त्यस्तो भयो भने कन्सेन्सस हुन्छ, त्यस्तो सधैं हुन थाल्यो भने त्यसले अन्त्यमा डिक्टेटर सिर्जना गर्छ । कुनै कुरामा पनि विभिन्न विचार हुनुपर्छ । ती सबैबाट निचोड निकालेर निर्णय हुनुपर्छ । ठूलो मान्छेले बोलेपछि होहो भनेर निर्णय गर्नु एकदमै खतरनाक हुन्छ । कति सरल भाषामा उहाँले प्रजातन्त्रको विशेषता प्रस्ट पारिदिनुभयो, जुन शैलीले विश्वविद्यालयमा कहिल्यै पढाइएन । विश्वविद्यालयमा त परिभाषा र सिद्धान्तमा मात्रै जोड दिइन्छ । एकचोटि भारतका प्रख्यात समाजवादी नेता र बीपीका अनन्य मित्र जयप्रकाश नारायण मामुरगन्ज आउनुभएको बेला म त्यहीँ थिएँ । जयप्रकाशजीले बीपी से बात करना बहुत मुस्किल है, ये तर्क करके बाल से तेल निकालता हे भन्दै बीपीको कोठासँगैको भर्याङबाट ओर्लेको सम्झना आउँछ । बीपीको तार्किक क्षमता मैले पनि धेरैपटक अनुभव गरेको छु । राष्ट्रिय मेलमिलापको नीति लिएर स्वदेश फर्कनुभन्दा पाँचछ महिनाअघि बीपीले मलाई दिल्ली डाक्नुभएको थियो । एकजना प्रतिष्ठित, माथिसम्मै पहुँच भएका भारतीयले मसँग भनेका थिए, भनिदेऊ बीपीलाई, यी सोसलिस्टहरूसँग लागेर र इन्दिरा गान्धीसँग झगडा गरेर कहीँ पनि पुगिँदैन । उनी इन्दिरा गान्धीको कुरा मानेर, उनको सहयोग लिएर नेपाल फर्के भइहाल्छ नि । अनि आफू प्रधानमन्त्री भएपछि इन्दिरा गान्धीले भनेजस्तै गर्नुपर्ने जरुरत के छ र ?त्यसअघि भारतीय प्रधानमन्त्री इन्दिरा गान्धीले बीपीसँग भनेकी थिइन् जयप्रकाशजीलाई भनेर उनले थालेको भारतव्यापी आन्दोलन रोक्ने कोसिस गर्नुस् । बीपीले त्यो अनुरोध अस्वीकार गर्नुभयो । बीपी र गान्धीको सम्बन्धमा त्यसले पनि तनाव सिर्जना गर्यो । मैले बीपीसँग मेरा भारतीय मित्रले भनेको कुरा सुनाएँ । बीपीले सोध्नुभयो, तँलाई यो कुरा कसले भन्यो ? म चुप रहेको देखेर उहाँले रिसाएर भन्नुभयो, मजस्तो मान्छेले इन्डियासँग कमिटमेन्ट गरिसकेपछि त्यो कुरा फिर्ता लिन सक्छु ? त्यसपछि म इन्डियाको दबाबमा, इन्डियाको कन्ट्रोलमा बस्ने ? म दोर्जे हुँ ? (सिक्किमका काजी लेण्डुप दोर्जी, जसलाई प्रयोग गरेर भारतले सिक्किम आफ्नोमा गाभेको थियो) त्यसभन्दा त बरु राजासँग मिलेर काम गर्छु ।त्यसैबेला दिल्लीमा भएको अर्को घटना याद आउँछ । बीपीले मसँग भन्नुभएको थियो, मैले तँलाई ओखलढुंगा जा भनेको भए जान्थिस् ? म अनकनाएँ । त्यतिबेला नेपाली कांग्रेसले ओखलढुंगा कब्जा गरी, त्यसलाई आधार बनाएर पूरै नेपाल राज्यमाथि कब्जा जमाउने उत्ताउलो आँट गरेको थियो । ओखलढुंगा द्वन्द्वमा दुई होनहार युवक राम र लक्ष्मणलगायत कांग्रेसका सबैजसो लडाकु सरकारी सेनाबाट मारिएका थिए । बीपीलाई राम, लक्ष्मणको मुत्युले असाध्यै पीडा दिएको रहेछ । उहाँ भन्नुहुन्थ्यो, कहिलेकाहीँ म किन प्रकाश (बीपीका जेठा छोरा) लाई पठाइनँ, रामलक्ष्मणलाई चाहिँ पठाएँ भन्ने सोच्छु । मलाई लाग्छ, उघ्रिँदै गएको अरू भूराजनीतिक अवस्थालगायत सायद यही अनुभव र इन्दिरा गान्धीको अमान्य व्यवहारपछि नै बीपीको त्यसपछिको राजनीतिले शान्तिपूर्ण बाटो लिएको थियो । दिल्लीको त्यो भेटको केही महिनापछि बीपी नेपाल फर्कनुभयो र यहाँको राजनीतिले अर्को बाटो समात्यो । बीपी दार्शनिक, राजनेता, इतिहासकार, साहित्यकार सबै हुनुहुन्थ्यो । मेरा लागि त अनेक दृष्टिले मार्गदर्शक हुनुहुन्थ्यो । अरू साधारण मानिसजस्तै उहाँमा पनि प्रशस्त मानवीय कमजोरी त थिए, तर उहाँको विशेषता थियो आफ्नो मूल्यमान्यतामा कहिल्यै सम्झौता नगरि कमजोरी चिनेर तिनलाई इमान्दारीसाथ सुधार्न कोसिस गर्ने । त्यसैले उहाँको स्मृति मेरा लागि सधैं प्रेरणादायी छ । (यहाँ प्रयुक्त तस्बिरहरू लेखक आफैंले खिचेका र उनको संकलनबाट लिइएका हुन् । क्यानडा बसिरहेका उनी भूप्राविधिक परामर्शदाता हुन् ।)"
मैयाँहजुरको चिठी,"मेरी आमा होमकुमारी कोइराला मैयााहजुर को नाम उहााका परिवारबाहेक विरलै कसैले सुनेका होलान् । नेपालको प्रजातान्त्रिक आन्दोलनमा राजा त्रिभुवन र प्रजा परिषद्का नेता टंकप्रसाद आचार्यलाई नजिक ल्याउनेमध्ये उहाा पनि एक हुनुहुन्थ्यो । उहााकी आमा राजा त्रिभुवनको भान्से हुनुहुन्थ्यो । त्रिभुवनले त्यसबेलाको विश्वासअनुसार, रजश्वलाअघि नै कन्यादान दिए धर्म कमाइन्छ भनेर दरबारमै हुर्केकी मेरी आमालाई ९ वर्षकै उमेरमा कन्यादान गरिदिए, गोविन्दप्रसाद कोइरालासाग विवाह भयो । तिनताक राजा भेट्न बाहिरका मान्छेले राणाहरुको अनुमति लिनुपर्थ्यो । दरबार पस्नुअघि भेट्ने मान्छेले लिएर आएको सबै सामान जााचिन्थ्यो । तर, राजाकी छोरी भएकाले चाडबाडमा दरबार आउादाजाादा मैयााहजुरको जााच खुकुलोसाग गरिन्थ्यो । यसको फाइदा उठाउादै मेरी आमा जोखिम मोलेरै टंकप्रसादले जेलबाट लेखेका चिठीहरु आफ्नो भित्री चोलीभित्र लुकाएर राजासमक्ष पुर्याउनुहुन्थ्यो । प्रजातन्त्र आएपछि पनि आमाले राजाको जन्मोत्सवमा उपहारस्वरुप राजनीतिक किताबहरु त्रिभुवनलाई पठाउने गर्नुहुन्थ्यो ।"
पुष्पलाललाई गद्दार भन्नु हाम्रो गल्ती थियो,"कामरेड पुष्पलाल श्रेष्ठको मूल्याङ्कनको प्रश्न नेपालकै कम्युनिस्ट आन्दोलनको एक जटिल र गम्भीर प्रकारको विवादास्पद प्रश्न हो । पुष्पलालसित हाम्रा कैयौं सैद्धान्तिक प्रश्नमा मतभेद भएका थिए । त्यसक्रममा हाम्रो पार्टीमा विभाजन पनि भयो । त्यस प्रकारको स्थितिको अन्त्यः परिस्थितिजन्य थियो वा केही हदसम्म हामीबीचका गलतफहमी र हाम्रो कार्यप्रणालीमा भएका कतिपय कमजोरीका कारण पनि त्यस्तो भएको थियो ? पुष्पलाल र हाम्राबीच भएको त्यस प्रकारको मतभेद वा फुटले नेपालको कम्युनिस्ट आन्दोलनलाई धेरै नै नोक्सान पुग्यो । यदि पुष्पलालसित पनि पार्टी एकता गर्ने केन्द्रीय न्युक्लसको प्रयत्न सफल हुन सकेको भए नेपालको कम्युनिस्ट आन्दोलनको इतिहासले बेग्लै दिशा र रूप लिने थियो । जे होस्, अब ती सबै इतिहासको मूल्याङ्कनका विषय भइसकेका छन् र त्यसबारे नयाँनयाँ कोणबाट आगामी दिनमा मूल्याङ्कन हुँदै जानेछ । पुष्पलालसित मेरो सर्वप्रथम भेट २०११ सालमा जनकपुरमा अखिल नेपाल राष्ट्रिय किसान सम्मेलनका बेला भएको थियो । म प्यूठानबाट किसान संघको प्रतिनिधि थिएँ र त्यस सम्मेलनबाट केन्द्रीय समिति सदस्य चुनिएँ । पुलिसले छापा मारेकाले सम्मेलन विधिवत सम्पन्न हुन सकेन । त्यसपछि उहाँसँग अर्को भेट त्यही साल काठमाडौंमा सम्पन्न केन्द्रीय पार्टी प्रशिक्षणमा भएको थियो । त्यही प्रशिक्षणमा का निर्मल लामासित पनि मेरो पहिलो भेट भएको थियो । पुष्पलालले हामीलाई प्रशिक्षण दिनुभएको थियो । त्यसपछि पनि उहाँसित मेरो पटकपटक भेट हुने गरेको थियो । खासगरी उहाँसित मेरो बढी सम्बन्ध ०१४ साल जेठमा काठमाडौंमा सम्पन्न द्वितीय महाधिवेशनपछि नै भयो ।द्वितीय महाधिवेशन कसरी सम्पन्न भयो ? त्यसमा केके विवाद देखा परे ? त्यो एउटा बेग्लै विस्तृत चर्चाको विषय हो । मेरो किताब द्वितीय महादिवेशनदेखि दरभंगा प्लेनमसम्म मा मैले त्यसबारे विस्तृत चर्चा गरेको छु । त्यो महाधिवेशनमा म पनि केन्द्रीय समितिमा निर्वाचित भएको थिएँ । महाधिवेशनपछि केन्द्रीय समितिमा डा केशरजंग रायमाझीको राजावादी लाइनविरुद्ध अल्पमतले कडा संघर्ष गर्नुपरेको थियो । हाम्रो संघर्ष खासगरि २ वटा विषयसँग सम्बन्धित थियो । प्रथम, महाधिवेशद्वारा पारित पुष्पलालको गणतन्त्रसम्बन्धी लाइन । दोस्रो, संविधानसभाको नारा । रायमाझीले महाधिवेशनबाट पारित ती दुवै नारा छाडेकाले अल्पमतले उनीविरुद्ध लगातार संघर्ष गर्नुपरेको थियो । संघर्षक्रममै पुष्पलालसित मेरो पार्टीको इतिहासमा सबैभन्दा बढी घनिष्ठ सम्बन्ध कायम भयो । ०१७ साल पुसको शाहीकाण्डपछि दरभंगामा हाम्रो पार्टीको प्लेनम भएको थियो । देशको तत्कालीन राजनीतिक स्थितिमा कुन प्रकारको नारा दिने, त्यसबारे उहाँसित हाम्रो गम्भीर मतभेद भयो । हामीले त्यस बेलासम्म अपनाउँदै आएको संविधानसभाको नारा छाडेर विघटित संसद् पुनःस्थापनाको नारा दिनुपर्ने प्रस्ताव पुष्पलालले ल्याउनुभयो । तर, हामीले संविधानसभाको नारालाई लगातार अघि बढाउनेमा जोड दियौं । त्यो बेला संविधानसभाको नाराका पक्षमा केन्द्रीय समितिमा म एक जना मात्रै थिएँ । तैपनि प्लेनमले अत्यधिक बहुमतले संविधानसभाको नारालाई स्वीकार गर्यो । महाधिवेशनमा त्यो मतभेद भए पनि पछि रायमाझीले दरबारसित साँठगाँठ गर्न थालेको थाहा भएपछि पुष्पलाल, तुल्सीलालसहित हामीले पार्टीमा विद्रोह गरेर तेस्रो महाधिवेशनको तयारीमा लाग्यौं । तर, तेस्रो महाधिवेशनको सिलसिलामा प्यूठानबाट फर्केर भारततिर प्रवेश गर्ने बेला हामीहरू ३ जना (का शक्ति लम्साल, का खिमानसिङ गुरुङ र म) कपिलवस्तुमा गिरफ्तार भयौं । त्यसैले म तेस्रो महाधिवेशनमा उपस्थित हुन सकिनँ । द्वितीय महाधिवेशनपछि पार्टीमा मतभेद हुनुका २ कारण थिए : प्रथम, महाधिवेशनले पुष्पलालको गणतन्त्रको लाइन पारित गरेको भए पनि महामन्त्रीमा वैधानिक राजतन्त्रका पक्षका डा केशरजंग रायमाझी निर्वाचित भए । द्वितीय, रायमाझीले जनवादी केन्द्रीयताको सिद्धान्तअनुसार महाधिवेशनले पारित गरेका निर्णयलाई कार्यान्वयन गर्ने प्रयत्न गरेनन् र त्यसरी सुरुदेखि नै अनुशासनको उल्लंघन गर्ने काम गरे । त्यही कारण केन्द्रीय कमिटी र पूरै पार्टीमा अन्तरसंघर्ष तीव्र भएर गयो र तेस्रो महाधिवेशनले रायमाझी पक्षलाई पार्टीबाट निष्कासित गर्ने निर्णय गर्नुपरेको थियो । त्यसरी पार्टीको इतिहासमा पहिलोपल्ट फुट भयो । जस्तो कि माथि उल्लेख गरियो, द्वितीय महाधिवेशनद्वारा चुनिएको केन्द्रीय समितिमा गणतन्त्रका साथै संविधानसभा सम्बन्धी विवाद अत्यन्त तीव्र रूपमा देखापरेका थिए । तर, त्यो विवाद द्वितीय महाधिवेशनसम्म मात्र सिमित रहेन । देशको राजनीतिमा ती विवादहरू लगातार अघि बढ्दै गए । राजाले सुरुदेखि नै संविधानसभाविरुद्ध षड्यन्त्र गर्न थाले र अन्य राजनीतिक पार्टीहरू पनि संविधानसभाविरुद्ध देखापर्दै गए । टंकप्रसाद आचार्य, डा केआई सिंह र पछि बीपी कोइरालाले पनि संविधानसभाको नारा छाडे । संविधानसभाविरुद्ध राजाको षड्यन्त्रबाट हाम्रो पार्टी पनि अछुतो रहेन । रायमाझीले पार्टीमा संविधानसभाको नारा छाड्ने प्रस्ताव ल्याए । तर, हाम्रो पार्टीले लगातर संविधानसभाका पक्षमा अडान लिइराख्यो । २०४६ पछि पनि अन्य सबै पार्टीले संविधानसभाको नारालाई त्यागे । तर, हाम्रो पार्टीले त्यससम्बन्धी अडान कायम राख्यो र अन्त्यमा संविधानसभाद्वारा २०७२ मा संविधान निर्माण भयो । संविधानसभाको प्रथम बैठकद्वारा गणतन्त्र स्थापना भयो, तर राजावादीहरू अहिले पनि गणतन्त्रविरुद्ध अभियान चलाइरहेका छन् । त्यस अवस्थामा गणतन्त्रसहित आन्दोलनका ऐतिहासिक उपलब्धिको रक्षाका लागि संघर्ष गर्नु र त्यसका लागि व्यापक ऐक्यबद्धता कायम गर्नु अहिलेको राष्ट्रिय आवश्यकता बन्न गएको छ । त्यसरी नेपालको राजनीतिमा संविधानसभा र गणतन्त्र दुवै नै लामो अन्तरसंघर्षका विषय रहेका छन् । २०१७ मा देशमा कट्टर हिन्दुवादी संगठनहरूले बीपी नेतृत्वको सरकार र संसदीय प्रणालीलाई समाप्त पार्ने अभियान चलाउन थालेका थिए । त्यसमा कुन प्रकारको नीति अपनाउने ? त्यसबारे पनि केन्द्रीय समितिमा तीव्र मतभेद भयो । अल्पमतको सोचाइ संसदीय प्रणालीविरुद्ध देखापरेको त्यस प्रकारको आन्दोलनविरुद्धको संघर्षमा जोड दिनु रहेको थियो । त्यसका लागि केन्द्रीय कमिटीमा म प्रस्तावक र पुष्पलाल समर्थक भएको एउटा प्रस्ताव राखिएको थियो । तर, त्यो प्रस्तावलाई बहुमतले रिजेक्ट गरेको थियो । त्यो प्रस्तावविरुद्ध रायमाझीले प्रयोग गरेको शब्द त्यही थियो । त्यो बेला कमलराज रेग्मीले सोध्नुभएको थियो, के त्यसको अर्थ बीपीको सरकार बर्खास्त हुनुपर्छ भन्ने हो ? डा रायमाझीले बिनाहिचकिचाहट जवाफ दिएका थिए, हो । त्यस सिलसिलामा उनले यो पनि भनेका थिए, यो सरकार गएमा हामीलाई के नोक्सान छ ? हामीले जनक्रान्ति गर्नुपर्छ । २०१७ साल पुस १ गते राजाले सत्ता आफ्नो हातमा लिए । रायमाझीको जनक्रान्ति आत्मसमर्पणका रूपमा टुंगियो । (मैले आफ्नो पुस्तक द्वितीय महाधिवेशनदेखि दरभंगा प्लेनमसम्म मा माथिको प्रसंगलाई सिलसिलेवार चर्चा गरेको छु ।) दरभंगा प्लेनम चलिरहेकै बेला हामीले के थाहा पायौं भने रायमाझीले त्यसबेला पनि गोप्य रूपले दरबारियासित साँठगाँठ गरिरहेका थिए । दरभंगामै गोप्य रूपले उनको दामोदरशमसेरसित भेट हुने गर्थ्यो । त्यो थाहा पाएपछि का निर्मल लामासहितका साथीसित सल्लाह गरेर मैले प्लेनममै रायमाझीलाई कारबाही गर्नुपर्छ भन्ने प्रस्ताव राखेँ । त्यो प्रस्तावपछि पार्टी फुट्न थाल्यो भनेर तुल्सीलाल, जसले प्लेनमको अध्यक्षता गरिरहनुभएको थियो, मञ्चमै डाँको छोडेर रुनुभयो । त्यसपछि रायमाझीविरुद्ध मैले राखेको प्रस्तावमाथि कुनै विचार गरिएन । तैपनि केन्द्रीय कमिटीले रायमाझीलाई महामन्त्रीबाट हटाएर उनी, कमर शाह र डीबी अधिकारीसहितको सचिवालय बनाउने निर्णय गरेको थियो । दरभंगा प्लेनमपछि उनी काठमाडौंमा गिरफ्तार भए र १ महिनामै छुटे । त्यो बेला उनी दरबारसित मिलेको कुरा पनि थाहा भयो । त्यसपछि पुष्पलाल, तुल्सीलाल, शम्भुराम, भरतमोहन र मसमेतले रायमाझी नेतृत्वविरुद्ध विद्रोह गर्ने सल्लाह गर्यौँ र त्यसका लागि तेस्रो महाधिवशेनको तयारीमा लाग्यौं । दरभंगा प्लेनममा संविधानको प्रश्नमा पुष्पलाल र मबीच मतभेद देखापरेको भए पनि राजावादी भड्कावविरुद्ध संघर्षमा हामीले मिलेर जाने समझदारी बनाएका थियौं । यो आम रूपमा थाहा भएकै विषय हो । तेस्रो महाधिवेशनले रायमाझी पक्षलाई पार्टीबाट निष्कासित गर्ने ऐतिहासिक कार्य सम्पन्न गर्यो, तर तेस्रो महाधिवेशन पछि पार्टी कैयौं टुक्राहरूमा विभाजित भयो ।जेलबाट छुटेपछि हामीले मार्क्सवाद, लेनिनवादमाओत्सेतुङ विचारधाराका आधारमा एकीकृत पार्टी निर्माणको पहलकदमी सुरु गर्यौं । २०२८ साल मंसिर २० गते नरदेवीको एउटा घरमा त्यसको केन्द्रीय न्युक्लसको गठन भयो । तुल्सीलालले सोभियत संशोधनवादी लाइन, अर्थात् राष्ट्रिय प्रजातन्त्रको लाइन लिएको हुनाले हामीले उहाँसित एकता कायम गर्ने प्रयत्न गरेनौं, तर पुष्पलालसित एकता कायम गर्नुपर्छ भन्ने न्युक्लसका सबै साथीहरूको सहमति थियो । त्यसका लागि उहाँसित कुरा गर्न केन्द्रीय न्युक्लसका तर्फबाट पहिले फर्मेसगन्जमा का शम्भुराम र पछि बनारसमा का मनमोहन अधिकारी जानुभयो । पुष्पलालले २०२५ सालमा गोरखपुरमा एउटा सम्मेलन गरेर केन्द्रीय संगठन समितिको गठन गर्नुभएको थियो । उहाँले तेस्रो महाधिवेशनपछि फुटेर छरिएका तुल्सीलालबाहेक सबै साथी उहाँ नेतृत्वको केन्द्रीय संगठन समितिअन्तर्गत नै संगठित हुनुपर्छ भन्नेमा जोड दिनुभयो । तर, न्युक्लसका साथीहरू त्यो संगठन समितिअन्तर्गत संगठित हुन तयार हुनुभएन । त्यसरी उहाँसितको हाम्रो पार्टी एकता सम्भव भएन । र, नेपालको कम्युनिस्ट आन्दोलनको इतिहासले एउटा बेग्लै मोड लियो । पुष्पलालसित सम्बन्धित बढी चर्चामा आएको एउटा अर्को विवादबारे पनि केही भन्नैपर्छ । त्यो प्रश्न हो, उहाँमाथिको मेरो किताब गद्दार पुष्पलाल सम्बन्धी विवाद । पछि हाम्रो पार्टीको एउटा सम्मेलनले पुष्पलाललाई गद्दार घोषित गर्ने निर्णयलाई गलत बताएर फिर्ता लिएको थियो । त्यस पुस्तकको द्वितीय संस्करण क्रान्ति वा भ्रान्ति शीर्षकमा प्रकाशित भएको थियो । तैपनि यो प्रस्ट हुनुपर्ने आवश्यक छ : पुष्पलालसम्बन्धी त्यस प्रकारको आक्षेप किन लगाइएको थियो र पछि के आधारमा त्यसलाई सच्याइएको थियो ?२०२६ सालमा हाम्रो पार्टीका करिब १५ जना राजबन्दी काठमाडौंको भद्रगोल जेलमा सँगै थियौं । त्यो बेला हाम्रो पार्टी कैयौं टुक्रामा बाँडिएको थियो । पार्टीको त्यस स्थितिबारे छलफल गर्न जेलभित्रै करिब १ महिनासम्म हाम्रो बैठक बसेको थियो । बैठकमा उपस्थित साथीहरूमा का निर्मल लामा, का भक्तबहादुर, का कमल कोइराला, का सिन्धुनाथ प्याकुरेल, का गोविन्द ढुंगाना, म र भक्तपुरका केही साथीहरू थियौं । त्यो बैठकले पार्टीलाई एकीकृत गर्नेबारे ३ वटा प्रस्ताव तयार पारेको थियो, जो यसप्रकार थिए ः १ माओत्सेतुङ विचारधाराबारे २ जनक्रान्ति र संयुक्त मोर्चाबारे र ३ कोअर्डिनेसनबारे । तेस्रो दस्तावेजको उद्देश्य त्यो बेला टुटफुट भएको पार्टीलाई एकीकृत गर्नु थियो । त्यो बैठकले नेपाली कांग्रेसबारे नयाँ प्रकारले विश्लेषण गरेको थियो । त्यस बेलासम्म हाम्रो पार्टीले नेकालाई राष्ट्रिय पुँजीपति वर्गको पार्टी, जनतान्त्रिक र मित्रशक्ति भनेर विश्लेषण गरेको थियो । त्यसको अर्थ त्यसलाई नयाँ जनवादी क्रान्तिको पनि मित्रशक्ति मान्नु हुन्थ्यो । भद्रगोल जेलमा बसेको बैठकले नेकालाई नयाँ प्रकारले विश्लेषण गरेको थियो र त्यसको वर्गचरित्र राजाको जस्तै भएको निष्कर्ष निकालेको थियो । त्यसको अर्थ हुन्थ्यो नेकालाई पनि सामन्त, दलाल र नोकरशाही पुँजीपति वर्गको पार्टी घोषित गर्नु । तर, त्यससम्बन्धी पुष्पलालको दृष्टिकोण पुरानै थियो । त्यसपछि हाम्रो सोचाइ के भयो भने दुश्मन शक्तिलाई मित्रशक्ति बताएकाले पुष्पलाललाई पनि गद्दार भन्नुपर्छ । पछि हाम्रो पार्टीको एउटा सम्मेलनले पुष्पलालको नेकासम्बन्धी सोचाइसित हाम्रो मतभेद भए पनि कम्युनिस्ट आन्दोलनको स्थापनादेखि कम्युनिस्ट पार्टीमै जीवनभरको सक्रियता तथा निरंकुश राजतन्त्र र पञ्चायती तानाशाही व्यवस्थाविरुद्ध जीवनको अन्त्यसम्म उहाँको सम्झौताहीन संघर्षमाथि विचार गरेर उहाँमाथिको गद्दार आरोपलाई गलत ठहर्यायो । र, त्यसलाई फिर्ता लिने निर्णय गर्यो । उहाँलाई गद्दार भन्नु हाम्रो गल्ती थियो ।यस सन्दर्भमा तात्कालीन मालेले पुष्पलालमाथि लगाएको गद्दार आरोपबारे पनि केही चर्चा गर्नु सायद अप्रासंगिक हुनेछैन । तात्कालिक मालेका तर्फबाट प्रकाशित वर्गसंघर्ष पत्रिकामा पुष्पलाल, मनमोहन अधिकारी र मलाई दर्जनौंपल्ट गद्दार भनी आरोप लगाइएको छ । मालेले हामी तीनै जना वा पुष्पलालमाथि लगाएका त्यस प्रकारका आरोपबारे कहिल्यै आत्मालोचना गर्ने वा खण्डन गर्ने काम गरेको छैन । तर, मालेले लगाउने गरेका त्यस प्रकारका आरोपबारे कुनै प्रश्न उठाउने वा टीकाटिप्पणी गर्ने गरिँदैन । त्यसरी मैले एउटा पुस्तकको शीर्षकमा गद्दार लेखेको विषयलाई हाम्रो पार्टीले औपचारिक रूपमै सच्याइसकेपछि पनि बारम्बार त्यसबारे हल्ला गर्ने गरिन्थ्यो । तर, मालेका तर्फबाट दर्जनौंपल्ट लगाइएको त्यस प्रकारका आरोपबारे कहिल्यै कुनै चर्चा गरिँदैन ।पुष्पलालसित हाम्रो कैयौं मतभेद भएपनि वा संगठनात्मक रूपले उहाँसित हाम्रो फुट भएपनि यो विषय स्वीकार गर्नैपर्छ, नेपालको कम्युनिस्ट आन्दोलनमा उहाँको महत्त्वपूर्ण र एतिहासिक योग्दान छ । उहाँले कम्युनिस्ट पार्टीको स्थापना गर्नुभयो र कम्युनिस्ट घोषणापत्रको अनुवाद गरी प्रकाशित गर्नुभयो । त्यो घोषणापत्रको भूमिकामा उहाँले त्यसबेलाको नेपालको राजनीतिक स्थितिको महत्त्वपूर्ण विश्लेषण गर्नुभएको छ । आफ्नो जीवनकालमा उहाँले कैयौं जनआन्दोलन र किसान आन्दोलनको नेतृत्व गर्नुभएको थियो । निरंकुश राजतन्त्र र पञ्चायती तानाशाही व्यवस्थाविरुद्ध उहाँले लगातार जीवनको अन्त्यसम्मै संघर्ष गरिरहनुभयो । त्यसैले नेपालको कम्युनिस्ट र प्रजातान्त्रिक आन्दोलनमा उहाँको महत्त्वपूर्ण योग्दान भएको हामीले स्विकार्नुर्पर्छ ।"
बीपीको अन्तिम सन्देश,"उमेरले तीन दशक नपुग्दै बीपी कोइरालालाई रोगहरूका राजा मानिने क्यान्सरले आक्रमण गरिसकेको थियो । त्यससँग जुध्दै उनी थप चार दशक बाँचे, झन् धेरै शारीरिकराजनीतिक जोखिम मोलेर । भूमिगत रूपमा दुई पटक काठमाडौं आएका उनी २००७ सालको क्रान्तिमा विराटनगर मोर्चामा अग्रपंक्तिमा आफैं खटिएका थिए । मोर्चामा उनी बालबाल मृत्युको मुखबाट जोगिएको वर्णन गरेका छन् भोला चटर्जीले रिसेन्ट नेपाली पोलिटिक्स मा ।भारतीय स्वतन्त्रता संग्राममा अंग्रेज जेलमा बसेर जर्जर बनेको बीपीको शरीर त्यसअघि राणा र राजाको जेलमा बारबार बस्न अभिशप्त थियो । २०३४ सालमा सम्भावित फाँसीको सजायलाई लोकतान्त्रिक लडाइँको प्रसादस्वरूप ग्रहण गर्न स्वदेश फर्केका पहिलो राजनीतिक पर्चा संगठन निर्माण गर्ने आह्वान देखि आखिरी पर्चा अन्तिम सन्देश सम्म आइपुग्दा उनका राजनीतिक आरोहअवरोह खुला किताब बन्न पुगे । तिनै आरोहअवरोह नेपाली लोकतान्त्रिक आन्दोलन र संघर्षको चार दशक कालखण्डका दस्तावेज बने । बीपीका वक्तव्य, पर्चा, भाषण, लेखहरूको उपादेयता हराएर जानुभन्दा तिनको चहक झनै बढ्दै गइरहेको छ । ४० औं स्मृति दिवसमा बीपीको अन्तिम सन्देशको संक्षिप्त पुनर्पठन गर्ने कोसिस गरिएको छ । बीपीमा बेजोड इतिहासचेत थियो । सिद्धहस्त लेखक थिए । विषय प्रस्तुत र उठान गर्ने मौलिक शैली थियो । त्यस्तो गजब शैली इतिहासमै केही राजनेताको मात्रै थियो लिंकन, चर्चिल, गान्धी, नेहरूदेखि पछिल्ला अमेरिकी राष्ट्रपति ओबामासम्म । चर्चिलले त प्रथम विश्वयुद्धदेखि दोस्रो विश्वयुद्धको यस्तो विशद वर्णन लेखे, उनलाई साहित्यतर्फको नोबेल पुरस्कार नै दिइयो । नेतामा साहित्य र इतिहास दुवैको चेत हुनु अझ दुर्लभ मानिन्छ । उम्दा साहित्यकार भएर पनि बीपीले कुनै चल्तीको संस्थाबाट साहित्यिक पुरस्कार भने पाएनन् । तर, उनका किताबहरू अझै सर्वाधिक बिक्रीकै सूचीमा छन् । वाचाल राजनेताहरू समयसँग संवाद गर्न माहिर हुन्छन् । बीपी एक द्रष्टा थिए । अंग्रेजीमा भनिने प्रोफेट जस्तै । नेतृत्वबारे अध्ययन गर्नेहरू प्रोफेटलाई राजनेता वा स्टेट्सम्यान को तहभन्दा माथि राख्छन् । उच्चस्तरका राजनेतामा प्रोफेटको अंश पनि सम्मिश्रण हुन्छ । जीवनको कतार सकिन लागेको संकेतबीच बीपीलाई हतार थियो । तर, हतार छ भनेर देशवासीसँगको संवाद यो वा त्यो बहानामा रोक्ने कुरा थिएन । उनलाई कुन अवस्थामा फर्किन्छु भन्ने पनि यकिन थिएन । नभन्दै उनी नेपाल फर्कंदा बोल्न सक्ने अवस्थामै थिएनन् । बीपी दिल्लीबाट बैंकक हुँदै नेपाल फर्किएको वर्णन ब्रिटिस आरोही एवं लेखक एड डगलसको हालै प्रकाशित किताब हिमालय ः ए ह्युमन हिस्ट्री मा मार्मिक ढंगले गरिएको छ २०१७ को हिउँदमा बीपी कोइरालाबारे फिचर लेख्न टाइम म्यागेजिनको सहप्रकाशन लाइफ म्यागेजिनले संवाददाता खटाएको थियो । त्यो फिचर कुनै पहाडी इलाकामा ट्रेकिङका क्रममा गएर लेखिने प्रस्ताव थियो । बीपीसँग समय पनि मिलाइएको थियो, तर राजाले कू गरेपछि त्यो त्यत्तिकै स्थगन भयो । लाइफ म्यागेजिनले खटाएका तिनै पत्रकार एलिजाबेथ हुर्लेको बीपीसँग अन्तिम साक्षात्कार भयो बैंकक विमानस्थलमा, २२ वर्षपछि, जतिबेला बीपी दोहोरो संवाद गर्न सक्दैनथे । एड डगलसले पत्रकार हुर्लेको आँखाबाट त्यस क्षणको बहुत मार्मिक र विषादपूर्ण चित्रण गरेका छन् । रोगले आक्रान्त पारेपछि देशभित्र उपचार सम्भव नभएर विदेश जानुअघि विसं २०३९ जेठमा बीपीको अन्तिम सन्देश जारी भएको थियो । त्यो सन्देश आज पनि मौलिक प्रतीत हुन्छ । सन्देशमा नेपाली लोकतन्त्र, राजाराजसंस्था, विकासको मोडेलसमाजवाद, विदेश नीतिबारे करिब आधा शताब्दीमा बद्धमूल बनेर बसेका मान्यतालाई उनले उजागर गरेका छन् । कुनै पनि राजनीतिक व्यवस्थामा सत्ताधारी र विरोधी दुवै पक्षको जिम्मेवारी र जवाफदेहितामाथि प्रकाश पारेका छन् । त्यसअलावा किन उनी पार्टीभन्दा माथि रहेर चिन्तन गर्दै थिए र पार्टीघेराबाट अलग हुन खोज्दै थिए भन्ने पनि प्रस्ट पारेका छन् । व्यापक राष्ट्रिय दृष्टिकोणबाट जनतालाई व्यापक रूपमा सम्बोधन गर्ने इच्छामुताबिक बीपीले त्यो सन्देश प्रशारित गरेको देखिन्छ । सन्देशमा पार्टी दृष्टिकोणभन्दा पनि आफूले बुझेको वास्तविकता सबैलाई बुझाउन बढी इच्छुक भएको र नेपाली कांग्रेसको सभापतिको हैसियतमा बाहिर आएर देशवासीसँग संवाद गर्न चाहेको आत्मस्वीकारोक्ति उनको छ । सन्देशमा उनले देशको सामर्थ्य केलाएका छन् आफूभन्दा अघि आन्दोलनमा लागेका, आफ्नो प्रेरणाले प्राण उत्सर्ग गरेका, जेलनेल भोगेका कैयन् युवाको बलिदानले उद्वेलित भएको, तिनीहरूको आदर्शयोगदानले नै देशलाई जीवित राख्ने ठूलो शक्ति मानेका छन् । इतिहासमा व्यक्तिको सर्वोपरितालाई इन्कार मात्रै गरेका छैनन्, त्यसो गर्नु भ्रम फैलाउनु र त्यस्तो मिथ्या चिन्तनले देशको भलो नगर्नेतर्फ संकेत पनि गरेका छन् । समर्थकले जस्तो आफूलाई महामानवको दर्जामा राखेका पनि छैनन् । अनि आफ्नो अनुपस्थितिमा आकाश खस्छ भन्ने भ्रम पनि खडा गरेका छैनन् । सन्देशमा देशको भविष्यप्रति निश्चिन्त रूपमा आशावादी देखिन्छन्, तर त्यो आशालाई मूर्तरूप दिन केही निर्देशक सवाल राख्ने विनम्र कोसिस गरेका छन् । बीपीका अनुसार, इतिहासमा व्यक्तिले गर्ने महानतम कार्य देशको सामर्थ्यको विश्लेषण हो र व्यक्तिले केवल ऐतिहासिक, सामाजिक, राजनीतिक वा अरू आधार बुझी त्यस्तो विश्लेषण गर्न सक्छ । भन्छन्, नेपालभित्रको सामर्थ्य मैले बुझेँ । त्यसैबाट मेरो धारणालाई इतिहासले मान्यता दियो भने त्यही मेरा लागि ठूलो सौभाग्य हुनेछ । मेरो कुनै देन छ भने यो देशको सामर्थ्य बुझेर मैले आफ्नो धारणा राखेको छु । बीपीदेहान्तको चार दशकपछि पनि यो सन्देशबाट राजसंस्थाको हकमा बाहेक अरू विषयमा सामयिकता महसुस गर्न सकिन्छ । बीपीको राजनीति तेस्रो विश्वका प्रजातन्त्रहरूले भोगेकोपार गरेको दुःखान्त त्रासदीबाट मुक्त थिएन । उनको निधनको समय शीतयुद्धको धङधङीमै रुमलिएको थियो । त्यसमाथि नेपालको भूराजनीतिक जटिलता । बीपीले राजसंस्थालाई अतिशय जोड दिनुको कारण त्यो पनि एक थियो । त्यो क्षणिक थियो, अझ भनूँ रणनीतिक थियो । बीपीका लागि महत्त्वपूर्ण विषय लोकतन्त्रको संस्थागत संवर्द्धन, समाजवादमा आधारित आर्थिक विकास र जनतामा आफ्नो भविष्यप्रतिको जागरुकता र सचेतता नै थियो । त्यसो भयो भने पराधीनताको अन्त्य हुने, लोकतान्त्रिक संस्थाहरू बलियो हुने र राजतन्त्रजस्तो पुरातन संस्थाले आफ्नो सान्दर्भिकता गुमाउने विषय स्वाभाविक थियो । एउटा गतिशील विचारकका रूपमा बीपीलाई आफ्नो मर्यादा बराबर कुल्चिने पुरातन संस्था वा त्यसको प्रमुख व्यक्तिको बुताबाट देश बाँच्न, संस्थागत विकसित हुन र देशको विकास हुन सक्दैन भन्ने हेक्का पक्कै थियो नै ।समाजवादको कुरा गर्दा बीपी स्वाबलम्बी गाउँका पक्षमा थिए । उनले भनेका थिए, विकासको प्राथमिकता र विकासको मोडल उचित छनोट पनि समाजवादको ठूलो लक्षण हो । त्यस्तो मोडलको गलत छनोट भइदियो भने समाजवादको जस्तोसुकै कुरा गरे पनि त्यसको कुनै अर्थ हुँदैन । आज देश विकासमा समस्या किन भएको छ, बुझ्न यी हरफ काफी छन् । व्यावहारिक राजनीतिका नाममा सिद्धान्त तिलाञ्जली दिन उद्यत हुनेहरूलाई उनको मार्गनिर्देश छ आफ्नो आदर्शलाई छाडेर आफ्नो दुनो सोझ्याउने काम गर्नुलाई म व्यावहारिक राजनीति भन्दिन । आफ्नो आदर्श कायम राखेर तत्कालका समस्या के गर्दा समाधान हुन्छन् त्यसलाई समावेश गर्न सक्नु नै मलाई व्यवहारिक राजनीति होजस्तो लाग्छ । यसले आदर्श छाड्दैन र व्यवहारको राजनीति पनि गर्छ भनेर अहिलेसम्म नेपाली कांग्रेसप्रति यतिका मान्छेको विश्वास रहेको हो । त्यसलाई हामीले राम्ररी बुझ्नुपर्छ । हामी सिद्धान्तमा सम्झौता गर्दैनौं, तर आफ्नो उद्देश्य पूरा गर्ने उपायमा सम्झौता गर्छौं ।ग्रीक दुःखान्त नाटकको नायक सर्वगुणले सम्पन्न हुँदाहुँदै पनि भाग्यप्रकृतिले श्रापित गरेको नियतिको चक्रबाट मुक्त हुन सक्दैन । दुःखान्त नै उसको नियति हुन्छ । यस्तो कालक्रमिक दुःखान्तबाट १९९० अघिको नेपाली लोकतन्त्र मुक्त हुन सकेन भने त्यसका प्रमुख उन्नयाक बीपी कोइराला पनि मुक्त हुने कुरै थिएन । तर, त्यति हुँदाहुँदै जाँदाजाँदै जसरी पृथ्वीनारायण शाहले आफ्ना भाइभारदारलाई दिव्योपदेश सुनाएर गए, बीपी पनि आफ्ना सामाजिकराजनीतिक जीवनका आदर्श निष्कर्षलाई समकालीनमार्फत भावी पुस्तासमक्ष सुम्पिन चाहन्थे । त्यसको परिणति नै थियो अन्तिम सन्देश । कुनै पनि व्यवस्थासाम्राज्य बसाउनु मात्रै ठूलो होइन, तर त्यसको दीर्घकालीन जीवन्तताका लागि ठोस आधार तयार गरिदिनु झन् महत्त्वको विषय हो । बीपीको त्यस सन्देश उनीभन्दा पछिका अर्थात् आजको गणतान्त्रिक नेपालको वर्तमान संकटबाट पार लगाउन चाहनेले प्रेरणा लिन सक्ने भित्ते लेखनी अवश्य हो ।विहारका समाजवादी नेता बसावन सिंह बीपी कोइरालासँग कुनै समय जेलमा सँगै थिए । उनीहरूले विहारमा सँगसँगै समाजवादी पार्टीको संगठनसमेत गरेका थिए । बिहारको प्रदेश सरकारमा पटकपटक मन्त्री बनेका बसावन सिंह प्रधानमन्त्री बनेका बीपीको अन्तर्राष्ट्रिय ख्यातिबारे जानकार थिए । प्रधानमन्त्री भएपछि पनि जेलनेलनिर्वासन भोगेर र फाँसीको निर्णय स्विकार्न नेपाल फर्कने बेला बसावनले बीपीलाई सोधे, भारतमा गान्धी बरु सफल भए । आफ्नो जीवनकालमा भारत स्वाधीन भएको देखे । बीपी, तपाईंले के कुरामा आफ्नो राजनीतिको सार्थकता मान्ने ? बीपीको जवाफ थियो, गान्धीलाई नियतिले दिएको दायित्व भारतलाई अंग्रेजको भयबाट मुक्त गराउनु थियो । त्यसमा उनी सफल भए । मलाई नियतिले दिएको दायित्व नेपाली जनतालाई लोकतन्त्रको महत्त्व सिकाउनुबुझाउनु हो । यो कार्यमा मलाई लामो समय लाग्दै छ । मैले यसमै चित्त बुझाउनुपरेको छ र संघर्ष अगाडि बढाउनुपरेको छ । शिशुबाट वयस्क बन्दै हुर्किरहेको गणतन्त्रका लागि प्रथम सन्देश बन्न पुगेको छ बीपीको अन्तिम सन्देश ।"
एकेडेमीमा सर्वजीत विश्वकर्मा,"सखारैको मर्डिङवाक तुरेर अखबार नजर गर्दै आनन्दी मुद्रामा दुग्धयुक्त कफीको चुस्की लिँदै थिएँ म । टिणिनीको लयमा बज्यो मेरो वृद्ध जेबी फोनको चुलबुले घन्टी । उठाऊँ कि नउठाऊँको दुविधासाथ यसो नाम हेर्छु त फोनमा रहेछन् लँगौटिया टाइपका एक हँसमुख टोलिया मित्र । फोन उठाएँ । नमस्कार ! म विद्यानाथ कोइराला भन्ने प्राणी हुँ । नाथ सरले आफ्नै पाराको अन्तरंग, ठट्याइलो र रुचिकर शैलीमा भने । र, बिनाकुनै भूमिका मलाई बधाई दिए । न मेरो जन्मदिन, न मेरो नयाँ कृति प्रकाशन, न मलाई कुनै पगरीपुरस्कार हातलागी मलाई के को बधाई ? सर्वजीत पुरस्कारको, नाथ सरले कुरो खुलाए । मेरो चित्तमा पुरस्कार गतिलै हो भन्ने छाप पार्ने मनसायले हो सायद नाथ सरले भन्न भ्याइहाले, अलि वर्षअघि मैले यो पुरस्कार पाथेँ । यसपछि नाथ सरको स्वरमा किञ्चित् प्रसन्नता ध्वनित भयो, पुरस्कारमा अलिकता द्रव्य पनि छ है !अलिबेरपछि फोनमा आए कोही अपरिचित डाक्टर निर्मलकुमार विश्वकर्मा । ती रहेछन् सर्वजीत पुरस्कार छनोट टोलीका एक सदस्य । तिनले पनि कुरा बधाईबाटै थाले । मैले पढी जानेका र सुनी जानेका भगत सर्वजीत विश्वकर्मा मेरो सुषुप्त स्मृतिबाट जाग्रत स्मृतिमा आए । भगत सर्वजीत विश्वकर्मा हुन् दलित मुक्तिका एक आदि अभियन्ता, एक मार्गदर्शक, एक अथक, अटल, अदम्य एवं अविच्छिन्न योद्धा । यस्ता महान् मनीषीका नामको पुरस्कार पाउनु आखिर गर्वकै कुरा त हो, मलाई लाग्यो । त्यो क्षणसम्म पुरस्कार संस्थापक र दिने हातको चिनारी मेरासामु प्रस्तुत भएको थिएन । सर्वजीत छुवाछुत र भेदभावविरोधी आन्दोलनका गुरु हुन् मेरा पनि, अरूका पनि । धूमिल संघर्षपथका प्रकाशस्तम्भ हुन् मेरा पनि, अरूका पनि । घर्षणमय जीवनका कठिन तथा कष्टकर घडीहरूमा ढाडसदाता हुन् मेरा पनि, अरूका पनि । तसर्थ पुरस्कार स्वीकार गरिमाग्ने डाक्टर निर्मलको अनुनययुक्त आग्रहको प्रत्युत्तरमा मैले भनेँ धन्यवाद डाक्टरसाहेब । पछि कुरो बुझ्दै जाँदा कुरो जोल्ठिङ पर्दै गयो । कुराको गुह्य चुरो खासमा यसो रहेछ । पुरस्कार रकमको स्रोत रहेछ संस्कृति, पर्यटन तथा नागरिक उड्डयन मन्त्रालय । पुरस्कार पाउने पात्रका चयनकर्ता रहेछन् मन्त्रालय र भगत सर्वजीत स्मृति प्रतिष्ठान संयुक्त रूपमा । र, पुरस्कार प्रदान गर्ने बाहुली रहेछ गठबन्धनका प्रधानमन्त्री श्री शेरबहादुर देउवाको । पुरस्कारबारे यो गुह्य जब खुल्यो, म नैतिक अल्झोमा परेँ । धनको मुहान छ सरकारी मन्त्रालय, दिने हात छ सरकारी कार्यकारीको, पुरस्कार छ मेरा आदर्श नायक सर्वजीत विश्वकर्माका नाममा । पुरस्कार स्वीकार गरूँ, आफ्नो नित्य प्रतिपक्षीय निधारमा सरकारी छापको दाग लाग्ने डर, पुरस्कार अस्वीकार गरूँ, गुरु सर्वजीतको अपमान हुने डर । धेरै अघि सत्चालीस सालमा मैनाली पुरस्कारको हकमा पनि यस्तै नैतिक अल्झोमा परेको थिएँ म । पुरस्कार थियो कथाका मेरा प्रारम्भिक गुरु गुरुप्रसाद मैनालीका नाममा, पुरस्कार व्यवस्थापनमा हात थियो मण्डले टाइपका जीवहरूको । आखिरमा मानसिक खिचातानीका बीचमा गुरुप्रसादको सम्मानमा मैले पुरस्कार स्वीकार गरेँ । र, अहिले मलाई उही आफ्नो पुरानो नजिर अनुसरण गर्नुपर्ने खण्डखातिर आइलाग्यो । टिकटिके घडीको पलपलसँगै म थाहा पाउँदै गएँ, यो पुरस्कार पाउने मेसोमा पुरस्कारको आस गर्ने दुखियाले नोकरशाहीका नानाओली उल्झनहरूको जञ्जाल छिचोल्नुपर्ने रहेछ । म पुरस्कार पाऊँ हजुर भनी निहुँरिँदै तिनले बिन्तीपत्र हाल्नुपर्ने । पुरस्कारका लागि म योग्य छु ख्वामित् भनी प्रमाणित गर्न निहुरमुन्टी न भएर तिनले सरकारी फारम भर्नुपर्ने । मलाई भने चयनकर्ता टोलीको अगाध करुणामयी कृपा प्राप्त भएको रहेछ । बिन्तीपत्र नहाली र फारम नभरी म यस्सै रोजिएँछु । मेरो योग्यताको प्रमाण लोकलाई देखाउन मसँग बायोडाटाचाहिँ मागियो । यो बायोडाटा भन्ने जिनिसको मलाई जिन्दगीमा कहिल्यै खाँचो परेको थिएन । यसो ख्याँस्ख्याँस् केही कोरेर दिएँ । मैले जे दिएँ, बिनाप्रश्न, बिनाआनाकानी त्यो खुरुक्क स्वीकृत भयो । पुरस्कार दिने दिन छ भोलि, आज मलाई फोन आयो संस्कृति मन्त्रालयबाट । फोनमा एक विनयशील कर्मचारीले भने, सर, परिवारसहित पाल्नुहोला है, राष्ट्रिय पोसाक लगाएर । यहाँ भने म भित्रभित्रै खित्का छाडेर हाँसे । मनमनै पुकार गरेँ हे ओलीआविष्कृत ठोरीका गोर्खे राम ! एकबारको जुनीमा मलाई केके आइलाग्ने हो ? आफ्नो मर्जीले पुरस्कार दिने मलाई, अनि भन्ने राष्ट्रिय पोसाक लगाएर लिन आइज ! कर्मचारीसँग मैले ठट्टा गरेँ, हस् जी । मैले राष्ट्रिय पोसाकै लाइराछु । म यही पोसाक लाएर आउँछु । मेरा कुरा सुनेर कर्मचारी चकित भए हुनन् अहो ! चाबेलको बूढो त घरमा पनि नित्य लबेदासुरुवालै पो लाउँदो रहेछ कि !पोसाक र राष्ट्रिय पोसाकबारे मेरो आफ्नै मत छ । र, आफ्नै मान्यता छ मेरो । पोसाकको प्रयोजन हो मानिसको लाज ढाक्नु र मर्यादा राख्नु । र, पोसाकको प्रयोजन हो देहलाई जाडो र गर्मीबाट जोगाउनु । त्यसो त भाँती परेको पोसाकले मानिसको दैहिक कलेवरलाई न्यूनाधिक सुन्दर देखाउन पनि मद्दत गर्दो हो । पोसाकको प्रकृति भूगोल र जलवायुद्वारा निर्धारित हुन्छ । र, मानवसंस्कृति हुन्छ भूगोल र जलवायुद्वारा औधी प्रभावित । मेरो विचारमा नेपालभरि जसले जहाँ जे लगाउँछ खासमा त्यसैले ससम्मान राष्ट्रिय पोसाकको दर्जा पाउनुपर्ने हो । तर, सरकारी भेदक दृष्टिमा कुरो गडबड छ । उर्दी जारी गर्दै कत्ति न विशेष होजस्तो आभास गराइने राष्ट्रिय पोसाक वास्तवमा होचाहिँ के ? मेरो जवाफ सोझो छ, र सरल छ मेरो जवाफ । विविधताले युक्त समाजमा राष्ट्रिय पोसाक पनि विविधै हुन्छ । नेपाली भूगोलको चार किल्लाभित्र जति पोसाक पहिरिइन्छन्, ती सबै राष्ट्रिय पोसाक हुन् । बिनाकुनै विवाद, बिनाकुनै भेदभाव । ती सबै पोसाक समान हुन्, र समान रूपले इज्जतदार हुन् ती सबै पोसाक । न कुनै पोसाक कुनैभन्दा श्रेष्ठ हो, न कुनै पोसाक हो कुनैभन्दा तुच्छ । पोसाकको हकमा श्रेष्ठता र तुच्छताको आग्रह वास्तवमा निरंकुश अतीतबाट संक्रमित केन्द्रीकृत अहंकारको अवशेषरूपी विकार हो । नेपालका नेपाली शेरबहादुर देउवा प्रायः लबेदासुरुवाल लगाउँछन् । यो राष्ट्रिय पोसाक हो । नेपालका नेपाली महन्थ ठाकुर सधैं कुर्तासुरुवाल लगाउँछन् । यो पनि राष्ट्रिय पोसाक हो । नेपालका नेपाली राजेन्द्र महतो सधैं कुर्ताधोती लगाउँछन् । यो पनि राष्ट्रिय पोसाक हो । ठण्डी हिमाली भेगका नेपालीहरू बख्खु लगाउँछन् । यो पनि राष्ट्रिय पोसाक हो । कम ठण्डीमध्ये भेगका नेपालीहरू भोटोकछाड लगाउँछन् । यो पनि राष्ट्रिय पोसाक हो । नेपालीहरू कतै कमिजलुंगी लगाउँछन् । यो पनि राष्ट्रिय पोसाक हो । म सधैं सर्टप्यान्ट लगाउँछु, यो पनि राष्ट्रिय पोसाक हो । केवल लबेदासुरुवाललाई राष्ट्रिय पोसाक मान्नुको अर्थ के कुर्तासुरुवाल अराष्ट्रिय पोसाक हो ? के कुर्ताधोती, बख्खु, भोटोकछाड, घलेककछाड, कमिजलुंगी अराष्ट्रिय पोसाक हुन् ? के मेरो सर्टप्यान्ट अराष्ट्रिय पोसाक हो ?खासमा पोसाकसम्बन्धी यथार्थ यस्तो छ । तथापि मलाई संस्कृति मन्त्रालयको जिद्दीयुक्त उर्दी छ राष्ट्रिय पोसाक पहिरिएर आउनू !सर्वजीत पुरस्कार थाप्ने दिन आयो । र, लागेँ म सर्टप्यान्टको राष्ट्रिय पोसाक लगाएर हल्लिँदै सरकारी प्रज्ञा प्रतिष्ठानतिर । बाटामा मनमा तर्कनाको तरंग उठ्यो हैन, मेरो राष्ट्रिय पोसाकमा मलाई हलमा पस्न त देलान् ? आ नदिए खाँच्चैसिती । आरामले फर्किन्छु म घरतिर आफ्नै राष्ट्रिय पोसाकमा गमक्क पर्दै ।धन्य ठोरीका राम ! हल प्रवेशमा मेरो राष्ट्रिय पोसाकलाई कुनै रोकटोक भएन । कुन्नि, भीडको कुँडुलोमाझ रोकटोककारीका दृष्टि मेरो राष्ट्रिय पोसाकमा नपरेर पो हो कि !प्रज्ञा भवनको सभाकक्षमा म भित्रिएँ । यसो हेर्छु त गाँठ्ठे ! त्यो अजंगको हल अग्घि नै भरिएर खचाखच भइसकेछ । जम्मा कार्यक्रम केवल तीन जनालाई सर्वजीत पुरस्कार दिनु र तिनले लिनु हो भन्ने मेरो सोझो बुझाइ थियो । तर, पुरस्कार पाउने कुल पात्र रहेछन् थोरैतिनो होइन, लस्करै त्रिचालीस जना ! छाँटले त्यो त पुरस्कारको मेला पो रहेछ । पुरस्कारका विषय विविध, क्षेत्र विविध, पात्र विविध, पुरस्कारहरूको ओजन विविध, रकमको मात्रा विविध । स्वागतकर्मीले मलाई सप्रेम डोर्याएर हलको पल्लो भित्तोनेर पुर्याए । त्रिचालीस पात्रका आसन त्यहीँ रहेछन् कसैका अघिल्लो, कसैका पछिल्लो लहरमा । त्यहाँ एक पाका इतिहासविद् मित्र भेटिए, भले मानुष डाक्टर त्रिरत्न मानन्धर, बाबुराम आचार्य पुरस्कार थाप्न प्रतीक्षारत । तिनको समीपमा बसेर मैले पुरस्कार पाउने पात्रहरूमाथि आँखा सर्लक्क कुदाएँ । महिलाहरू एकाध छन्, बाँकी सबै छन् हैकमकारी पुरुषहरू । ती सबका सब छन् सरकारी राष्ट्रिय पोसाकमा सजिएका । शिरमा टोपी, देहमा लबेदासुरुवाल, बाहिर गम्म कोट । अहो ! तिनका बीचमा आफ्नै रोजाइको राष्ट्रिय पोसाकधारी म त अर्कै ग्रहबाट आएको अनौठो जीवजस्तो, कसोकसो अर्घेलो ! यसले पनि मलाई हेर्या छ, उसले पनि मलाई हेर्या छ, जसले पनि मलाई नै हेर्या छ । मलाई त त्यसैत्यसै अस्पट लागेर आयो । देहमा ल्याङफ्याङे सर्टप्यान्ट भिरेको छु । तिनै पनि खासै उच्चकोटिका, चित्ताकर्षक छैनन् । सोचेँ खुरुक्क सरकारी उर्दी मान्ने यी यावत् आज्ञाकारी पात्रहरूमाझ सके मलाई स्टेजमा टेक्नै नदेलान् । प्रधानमन्त्रीका वरद बाहुलीबाट पुरस्कार दिइनु त्यत्तिकै हो !स्टेजको भित्तोमा बडाबडा अक्षरमा पुरस्कारका नामहरू टाँगिएका थिए । हरेक पुरस्कार अतीतको कुनै न कुनै लब्धप्रतिष्ठित स्रष्टाका नाममा थियो । त्यहाँ देवकोटाको नाम थियो, त्यहाँ रिमालको नाम थियो, र त्यहाँ थियो बाबुराम आचार्यको नाम । सँगै बसेका एक राष्ट्रिय मित्रले मलाई सोधे, तपाईंलाई देवकोटा पुरस्कार पर्या छ कि रिमाल पुरस्कार ?सर्वजीत पुरस्कार, जवाफमा मैले भनेँ । सर्वजीत पुरस्कार ? राष्ट्रिय मित्रले विस्मय प्रकट गरे । को हो सर्वजीत ?एक राष्ट्रिय को खुल्दुलीमा अन्य राष्ट्रिय हरूका खुल्दुली मिसिए, को हो सर्वजीत ? यी जिज्ञासु राष्ट्रिय हरूमध्ये कोही ज्ञानमहलका डाक्टर थिए, कोही प्रोफेसर र कोही थिए मास्टर । यी कोही केका विद् थिए, कोही केका विद् थिए । तर, यी बडेबडे डिग्रीधारी ज्ञानीहरूलाई भगत सर्वजीत विश्वकर्मा को हुन् थाहा रहेनछ । यो चाल पाएर म त्यसैत्यसै चकित भएँ । मैले गम खाएँ यी राष्ट्रिय हरूलाई योगमाया को हुन् अवश्यै थाहा होला । छविलाल पोख्रेल र महानन्द सापकोटा को हुन् यिनलाई यो पनि पक्कै थाहा होला ? अनि भगत सर्वजीत विश्वकर्मा ? सर्वजीत हिन्दु वर्णव्यवस्थाको नारकीय पीँधको अन्धकार संसारका एक अछुत मानव हुन् । त्यसैले होला सायद वर्णव्यवस्थाको उपल्लो तहका यी मनुवाहरू सर्वजीतबारे बिलकुल अनभिज्ञ रहेछन् । यी अज्ञानी राष्ट्रिय मानवहरूलाई सर्वजीत विश्वकर्माबारे मैले सानो क्लास दिएँ । जन्म भयो भगत सर्वजीत विश्वकर्माको बागलुङमा, विक्रम संवत्् १९५० सालमा । र, तिनले आफ्नो संग्रामी जीवन बिसाए भारतको बिहारमा, विक्रम संवत् २०१२ सालमा । सर्वजीतका बा नामी सुनार थिए । गरगहना बनाएर नुनतेलका लागि दुईचार पैसा हात पार्न बा विश्वकर्मा भारतको बिहार गइरहन्थे । बालक सर्वजीत लुखुरलुखुर बाको पछि लाग्थे । अकल्पित संयोगले बालक सर्वजीतका तालुमा आलु फल्यो । उनलाई भारतमा संस्कृतको अध्ययन गर्ने जोगमेसो जुर्यो । उनले संस्कृत आचार्यसम्म पढे । उनले वेदहरू खारे । र, उनी मै हुँ भन्ने पण्डितहरूसँग घुँडा धसेर वेदबारे शास्त्रार्थ गर्न थाले । वेदमा न जातपात छ, न छुवाछुत छ । कहिलेदेखि कुन अमानवले रच्यो यो विभेदकारी र अत्याचारी जातपात र छुवाछुत ? म त भन्छु, सर्वजीतले भने, जातपात र भेदभाव नाश होऊन् !जन्मघर बागलुङ फर्केर पण्डित सर्वजीत विश्वकर्माले एउटा विद्यालय खोले । दलित बालबालिकाहरूको शिक्षाका लागि, र तिनको जागरणका लागि । भारतमा आफूले आर्जन गरेको ज्ञानको प्रकाश जन्मथलोमा फिँजाउनका लागि । र, ज्ञानको शक्ति र स्वजातीय जाग्रत जनको एकताको बलले जातपात तथा छुवाछुतविरुद्ध जमेर लड्नका लागि । सर्वजीतले गाउँठाउँका जान्ने हौं भन्ने पण्डितपुरेतहरूलाई आफूसँग शास्त्रार्थ गर्न हाँक दिए । र, उनले उही कुरो दोहोर्याए वेदमा न जातपात छ, न छुवाछुत छ । कहिलेदेखि कुन अमानवले रच्यो यो विभेदकारी र अत्याचारी जातपात र छुवाछुत ? म त भन्छु, सर्वजीतले भने, जातपात र भेदभाव नाश होऊन् ! सर्वजीतले बालीघरे प्रथा उन्मूलनको नारा उराले । र, उनले दलितहरूले जनै लाउन पाउनुपर्ने हकदाबी गरे । कामीका छोराले विद्यालय खोल्नु र वेदका कुरा गर्नु कथित उच्च जातका चोखा भनिने ज्ञानका एकाधिकारीहरूलाई सह्य भएन । जातपात र भेदभाव नाश होऊन् भन्ने नारा सुन्दा त झन् तिनका कन्पारै ताते । विभेदकारी एवं अत्याचारी सत्ताद्वारा सर्वजीत पक्राउ परे । उनलाई पाल्पा गौंडामा चलान गरियो । थुनामा ऊनलाई यति त्रूर र कठोर यातना दिइयो, उनका अगाडिका सबै दाँत झरे । कस्तै अपमान र यन्त्रणाले पनि सर्वजीतलाई आफ्नो निष्ठाबाट गिराउन सकेन । उनले जातपात र भेदभाव नाश होऊन् भनी नै रहे । थुनाबाट फुकुवा भएपछि उनी बागलुङ फर्के । पछि भारतको बिहारमा उनले आफ्नो गौरवमय जीवन बिसाए । सामाजिकसांस्कृतिक सुधारका संग्रामी चेष्टाहरूमा योगमाया, छविलाल पोख्रेल र महानन्द सापकोटाका जत्रा काम र नाम छन्, भगत सर्वजीत विश्वकर्माका काम र नाम पनि त्योभन्दा कम मूल्यका किमार्थ छैनन् । सर्वजीतका नामको पुरस्कारको नामकरणमा पनि अलिकता जाल, अलिकता कपटको गन्ध आउँछ । पुुरस्कारको नाम छ, भगत सर्वजीत मानव मर्यादा राष्ट्रिय पुरस्कार । सर्वजीतको जीवन मूर्त छ, उनको ज्ञान मूर्त छ, उनको शास्त्रार्थको अर्थ मूर्त छ, उनका संघर्षको अभीष्ट मूर्त छ, उनीमाथि थोफरिएको त्रूर यन्त्रणा मूर्त छ, यन्त्रणासामु नदब्ने उनको इच्छाशक्ति मूर्त छ, दलित मनमानसमा उनले छाडी गएको प्रभाव र प्रेरणा मूर्त छ । उनको नाममा स्थापित पुरस्कारको नाम मानव मर्यादा चाहिँ किन अमूर्त ? यो कुन मानवको कस्तो मर्यादा हो ? यो नाममार्फत सम्प्रेषण गर्न खोजिएको अर्थ के हो ? खासमा यो पुरस्कारको नाममा सर्वजीतका कर्महरूको प्रयोजन र उनका जीवनको ध्येय खुलस्त प्रतिविम्बित हुनुपर्ने हो । यो पुरस्कारको नाम सर्वजीत दलित पुरस्कार, सर्वजीत दलितमुक्ति पुरस्कार वा सर्वजीत संघर्ष पुरस्कार वा यस्तै केही हुनुपर्ने हो । पुरस्कारको नाम यस्तो केही भए यो नामको माध्यमले सर्वजीतको पहिचानसम्म पुग्न जगत्का ज्ञानीहरूलाई किञ्चित् सजिलो हुँदो हो । यो नाममा जगत्छेउ सर्वजीतको चिनारी विस्तार गर्ने होइन, उनको चिनारीलाई अमूर्त शब्दको आवरणले छोप्ने धृष्टता प्रतीत हुन्छ ।श्री ३ कालमा राणा शासकहरू आफूलाई प्रसन्न तुल्याउने चाटुकारहरूलाई बक्सिस दिन्थे । श्री ५ कालमा हिजोको बक्सिसको नाम पुरस्कार भयो । श्री ५ को शासन शेष भयो, तर सरकारी पुरस्कार शेष भएन । ऊ पुरस्कारको प्रेत लोकतन्त्रमा संक्रमित भयो । र, अहिले चलिरहेछ उही प्रेतावतार पुरस्कारको वितरण समारोह । यी पुरस्कृत जीवहरू के हुन् र को हुन् ? तीक्ष्ण नजरले सरक्क हेरेँ मैले । एकाध अपवादबाहेक ती सबै रहेछन् सरकारी प्राज्ञ, सरकारी लेखक, सरकारी बुद्धिजीवी । सरकारी इसाराअनुसार चल्ने सबै अनुसारक (कर्न्फमिस्ट) । हामीलाई बाँडिएका पुरस्कार परिचायक पुस्तिकाहरू पल्टाएँ । अस्ति र हिजो पुरस्कृत पात्रहरू पनि उस्तै रहेछन् । एकाध अपवादबाहेक सबैसबै अनुसारक । यी अपवादजन्य जीवहरू पुरस्कारको बाना मिलाउन, विविधताको छनक दिन वा उदारता प्रदर्शन गर्न रोजिएका हुनन् सायद ।सरकारी पुरस्कारमा दाता शासकहरूका आफ्नै अपेक्षा हुन्छन्, पुरस्कार आकांक्षी पात्रहरूका आफ्नै कला हुन्छन् । धूर्त शासकहरू अपेक्षा गर्छन् पुरस्कार आकांक्षीहरू नित्य आफ्नो भजन गाऊन् । र, लुब्ध पुरस्कार आकांक्षीहरू भजनगायनको कलामा पारंगति हासिल गर्ने चेष्टा गर्छन् । शासकको भजनगायन मुखर हुन सक्छ वा मौन । यो प्रत्यक्ष हुन सक्छ वा परोक्ष । भजनगायनको अभिव्यक्तिको रूप जस्तो होस्, यसको प्रयोजन हो शासनधारी ख्वामितलाई रिझाउनु र पुरस्कार हातलागी गर्नु । सरकारी पुरस्कारहरू खासमा नैतिकसांस्कृतिक विकारका मुहानहरू हुन् । यिनले बौद्धिक, स्रष्टा, प्राज्ञ र शोधकर्मीहरूको विवेक, निजत्व र स्वाभिमान हरण गर्छन् । र, तिनलाई आफ्नो इसारामा सञ्चालित मैनका पुतली बनाउँछन् । शासकहरू जब आफ्ना भजनगायकका मुखमा पुरस्कार नामक मह लेपन गर्छन्, मह लेपित मुखबाट मधुर ध्वनि गुन्जिन थालिहाल्छ ।पुरस्कार प्रदान गर्ने वरद बाहुलीको प्रतीक्षा गरेको आधा घण्टा भइसक्यो । निजहजुर आउने अझै छाँटकाँट छैन । माइकमा उद्घोषक घरीघरी दोहोर्याउँछन् सम्माननीय प्रधानमन्त्रीको आगमन हुनै लाग्यो । उनको चापलुसीयुक्त उद्घोष सुन्दा लाग्छ प्रधानमन्त्री प्रज्ञा परिसरको मूलद्वारमा आइपुगे, हलमा प्रवेश गर्न अब पाँचै मिनेट लाग्ला । पाँच मिनेट बित्छ, अहँ प्रधानमन्त्रीको सवारी हुँदैन । अर्को पाँच मिनेट बित्छ, अझ अर्को पाँच मिनेट, अनि झन् अर्को पाँच मिनेट । आखिरमा त्यतिका जनलाई पैंतालीस मिनेट कुराएर हाँसझैं हल्लिँदै प्रधानमन्त्रीको सवारी हुन्छ । मरिजाने जुनीमा पैंतालीस मिनेट थोरै समय होइन । प्रधानमन्त्रीले लगभग पाँच सयमध्ये हरेक प्रतीक्षारत नागरिकको पैंतालीस मिनेट आयु खाइदिए । विलम्बकारी प्रधानमन्त्रीले पैंतालिस मिनेटका दरले पाँच सय नागरिकको ३७ घन्टा समय भक्षण गरे । यस्तो लाग्छ, उच्चासनधारी शासकहरू जानाजान विलम्ब गर्छन् । आखिर किन ? आफ्नो भाउ बढाउन । प्रतीक्षारत जनलाई मेरो दर्शन पाउनु ठट्टा होइन भनी देखाउन ! हिजो प्रजाहरूलाई कुराएर निरंकुश राजा तिनको आयु खाइदिन्थ्यो । आज उही निरंकुश राजाको सिको गर्दै गणतन्त्रको शासक प्रतीक्षारत जनको आयु खाइदिन्छ । लाग्छ, गणतन्त्रका शासकमा एकतन्त्रका राजाको संस्काररूपी प्रेम सल्किएको छ ।आखिरमा प्रधानमन्त्री देउवाका वरद हस्तबाट मलाई सर्वजीत पुरस्कार प्राप्त भयो, मुस्कानमा चाहिँ म ठगिएँ । म आफ्नै राष्ट्रिय पोसाकमा सजिएर हल्लिँदै लागेँ घरतिर । बाटाभरि अनेक विद्वान्हरूको साझा प्रश्न मेरो कानमा बिझाइरह्यो को हो सर्वजीत ?"
जीवन छँदै,"सम्झिन्छु,त्यो कुन दिन होला कि उक्त दिनको उदाउादो चढ्दो या अस्ताउादो सूर्यले लिएर आउलातिम्रो मृत्युको समाचार !या,आउला त्यो समाचारझिसमिसेमै,मध्यरातमा वा कुनै गोधूलिमा !म तिमी नजिक हुन्छुहुन्न होलातिमीले यो संसार छोड्दै गर्दा !तिम्रो निष्प्राण देह देखेर म के गर्दी हुा !के भन्दी हुा !तिमीले श्वास फेर्न बिर्सिएको शरीर जब लडिरहन्छ नि सामुन्नेमा उस्तै प्रेम निस्कन्छ कि निस्कन्न होला मेरो हृदयबाट ?तिमीलाई प्रेम गर्छु भनेको त मात्रतिम्रो श्वास रहेछ प्रिय !शेषनागझैं निःश्वास छोडिरहेका तिमी मात्र प्रिय रहेछौ !आऊ यो सहरका तमामकोलाहल छिचोलेरतिमी र म अनन्त अनन्तसम्मका लागिसागै श्वास फेरौं !प्रेम गरौं !र, एक पटक फेरि बााचौं !"
अव्यक्त मुक्ति,"आाधी वेगसित आयोआयो त के भो र सम्हाल्दै आफ्नो बाटो लागिदिएको भए। तर, आाधीको धारिलो छुरीले रोपेर गएको आगोको झिल्का दन्केर यो मन हुरहुरी जलिरहादाअथाह लहरहरु बोक्दै सागर क्षणिक मेरो आागनभरि उर्लेर आइदिएको भए।निःसन्देह बेलगाम आाधीसितै उडाउादै बााच्नुपर्ने बेठेगान मेरो जिन्दगीको अन्तरव्यथाडढेको मनले नै बुझ्थ्यो सायद ! आफ्नै अथाह गहिराइमा डुब्दैसागरलेबगिरहने नदीको प्रत्येक लहरलाई आफूतिर डोर्याउादै लान्छकिनारालाई सिनित्त पार्दै ।वेग भयानक होऊन् जत्ति नै डढेर खरानी हुादै मन भौंतारिरहन्छ आखिरमाबगिरहने पानीकै लागि एक युगमुक्त हुन् । सम्झनामा बगरहरु हरेक साल, साउनको पर्खाइमा रहन्छसगरबाट झर्ने थोपाथोपा पानीका लागि ।बजारिएर पनि पानीका थोपाहरुएकै लहरमा समाहित भईबग्न थाल्दछ जब धर्तीमानदीका लहरहरुले सागरतिरै त सोझ्याउाछ आफ्नो बाटोडढेर उड्दै गरेको यो मनलाई च्यापेरनिःशब्द !"
गितारका तारमा गुन्जिरहेको एउटा आवाज,"(यस आलेखमा लय भरिदिने प्रसिद्ध संगीतकार राजु सिंहप्रति आभार व्यक्त गर्छु । साथै, जतिमाया लाए पनि गीतको स्वरलिपि (नोटेसन) का लागि म उहाँप्रति कृतज्ञ छु ।)"
