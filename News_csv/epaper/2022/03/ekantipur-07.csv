शीर्षक,विवरण
बालिका बलात्कारमा संवैधानिक इजलास हदै असंवेदनशील,"त्यसअघि देखिएको जुडिसियल एक्टिभिज्मका आधारमा राज्यले नै न्याय दिन अस्वीकार गरेका यस्ता घटनामा सर्वोच्च अदालतले पक्कै हस्तक्षेप गर्नेछ भन्ने हाम्रो आशा थियो, दुवै मुद्दामा वकालत गरेकी अधिवक्ता सुष्मा गौतमले भने, संवैधानिक इजलास यी घटनामा किन यति अनुदार भयो, बुझ्नै सकिएको छैन । अर्का अधिवक्ता राजु चापागाईं पनि बलात्कार पीडित नाबालिगलाई हदम्यादको तगारो देखाएर राज्यले नै न्याय दिन अस्वीकार गरेको घटनालाई संवैधानिक इजलासले वैधता दिएको बताउँछन् । मुख्य आपत्तिकै विषय त्यही हो । संविधानले ग्यारेन्टी गरेको न्यायको हकलाई संवैधानिक इजलासले मानेन । व्याख्यामार्फत निकास दिनुपर्थ्यो ।बलात्कार मुद्दामा मुलुकी ऐनमा सुरुमा ३५ दिनको हदम्याद थियो । सर्वोच्च अदालतले धेरै पटक आदेश दिइसकेपछि र विभिन्न आन्दोलनमार्फत दबाब बढेपछि मुलुकी ऐन संशोधन गर्दै हदम्यादलाई ३ महिना, ६ महिना र २०७५ भदौ १ देखि लागू भएको अपराध संहितामा एक वर्ष पुर्याइएको छ । पशु करणीको अपराधमा भने सुरुदेखि नै एक वर्षको हदम्याद थियो । जसलाई अपराध संहिताले घटाएर तीन महिना बनाएको छ । कानुन व्यवसायीहरूका अनुसार हदम्याद एक वर्ष पुर्याइएको भए पनि त्यसका जटिलताको सम्बोधन हुन सकेको छैन । नाबालिग बलात्कार आरोपमा कलाकार पल शाह पक्राउ परेपछि भने केही कानुन व्यवसायी र अभियन्ता ले अदालतका फैसला र कानुनमा भएका यस्ता त्रुटिले पीडित न्यायबाट वञ्चित भइरहेको अनदेखा गरी सहमतिमा यौन सम्पर्क भए पनि बलात्कार ठहरिने उमेर हद संशोधन गर्नुपर्ने तर्क गर्दै आएका छन् । १८ वर्ष उमेर नपुगेका नाबालिग पीडितको हकमा यस्तो समय सीमा न्याय प्राप्तिको बाधक रहेको अधिवक्ता शशि बस्नेत बताउँछिन् । बालिका आफ्नै संरक्षकबाट समेत पीडित हुने, आफैं जाहेरी लिएर जान नसक्ने, संरक्षकले तत्काल उजुरी नदिने जस्ता कारणले न्यायमा पहुँचसम्बन्धी मौलिक हकहरूको कार्यान्वयन गर्न हदम्यादसम्बन्धी व्यवस्थाको व्याख्यात्मक पुनरावलोकन आवश्यक थियो, उनले भनिन्, तर संवैधानिक इजलासले रिट खारेज गरिदियो । पीडित बालिकाहरू न्याय खोज्नबाटै वञ्चित भए । विभिन्न अधिकार उपयोग, सम्पत्तिसम्बन्धी विवाद जस्ता देवानी प्रकृतिका मुद्दामा नाबालक बालिग भएपछि मात्रै हदम्याद गणना गर्ने कानुनी व्यवस्था छ । दुवै मुद्दामा पीडितका कानुन व्यवसायीले नाबालिग बलात्कारको मुद्दामा पनि त्यसैगरी हदम्यादको गणना गर्ने गरी व्याख्या गर्न संवैधानिक इजलाससमक्ष माग गरेका थिए । त्यस्तो आदेश जारी भएको खण्डमा बलात्कार घटनामा नाबालिग १८ वर्ष पुगुन्जेलसम्म जहिलेसुकै उजुरी गर्न सकिन्थ्यो । अर्थात्, त्यतिन्जेल हदम्याद निलम्बन हुन्थ्यो । हदम्यादको गणना बालिग भएपछि मात्रै (१८ वर्षपछि) सुरु हुन्थ्यो । आफैंले उजुर गर्न नसकेका घटनामा वयस्क भएपछि कानुनी उपचार खोज्ने बाटो बाँकी नै रहन्थ्यो । संविधानले ग्यारेन्टी गरेका मौलिक हकको उपभोगमा कानुनले निर्धारण गरेको हदम्याद तगारो बनेको विषय लिएर पीडित आफैं अदालत जाँदा संवैधानिक इजलासले तिम्ले न्याय खोज्ने प्रक्रिया सुरु नै गर्न पाउँदैनौं भन्ने आदेश गर्यो, अधिवक्ता गौतमले भनिन्, त्यस्तो पनि हुन्छ र ? रिट दायर भएको सातौं वर्षमा फैसला भयो । त्यसमाथि पीडितको न्यायको याचना सुन्न नै अदालतले चाहेन । सर्वोच्च अदालतले बालबालिकासम्बन्धी ऐन २०७५ को व्यवस्थालाई उल्लेख गरी रिट खारेज गरेको देखिन्छ । उक्त ऐनमा बालबालिकाविरुद्धको कसुरमा कानुनले निर्धारण गरेको हदम्यादभित्रै (बलात्कारमा एक वर्षभित्र) मुद्दा दायर गर्नुपर्ने, मुद्दा दायर नगरिएको अवस्थामा १८ वर्ष पूरा भएको मितिले एक वर्षसम्म हदम्याद रहने व्यवस्था छ । सर्वोच्चको त्यो फैसला विभिन्न कारणले त्रुटिपूर्ण छ । त्यसले अपराध पीडित भएदेखि बालिग नहोउन्जेलसम्मको अवधिमा हदम्याद निलम्बन हुन्छ वा हुँदैन भन्ने स्पष्ट पारेको छैन । २०७५ सालमा यो ऐन आउनुअघि नै ती बालिकाहरूमाथि अपराध भएकाले उनीहरूका हकमा यी व्यवस्था लागू हुन्छन् वा हुँदैनन् भन्ने पनि अस्पष्ट छ, अधिवक्ता चापागाईंले भने, बालबालिकाका हकमा हदम्याद निलम्बन हुने स्पष्ट व्याख्या आएको भए प्रहरीले अनुसन्धान गर्न इन्कार गर्न सक्दैनथ्यो । बालबालिकाविरुद्धका अपराधमा नयाँ विधिशास्त्र स्थापित हुन्थ्यो । यी दुवै बालिकाले न्याय पाउन सक्ने अवस्था बन्थ्यो । न्यायको मागलाई सम्बोधन गर्न संवैधानिक इजलास चुक्यो । संवैधानिक इजलासका ती फैसलाको अर्को प्रमुख कमजोरी पीडितप्रति देखाइएको असंवेदनशीलता हो । ती दुवै फैसला सर्वोच्च अदालतको वेबसाइटबाट जो कसैले डाउनलोड गरी पढ्न सक्छन् । दुवैमा पीडितको पहिचान गोप्य राखिएको छैन । पीडितको गोपनीयता कायम राख्नुपर्ने कानुन बन्नुअघि नै सर्वोच्च अदालतको निर्देशनात्मक आदेशका आधारमा ६० कै दशकदेखि त्यस्तो अभ्यास थालिएको थियो । हामीले बहसका क्रममा इजलासमै पनि पीडितको पहिचान गोप्य राख्न माग गरेका थियौं तर फैसला तयार भएर सार्वजनिक हुँदा भने पूरै बेवास्ता गरेको देखियो, अधिवक्ता बस्नेतले भनिन् । सर्वोच्च अदालतलाई नागरिकका मौलिक हकको अभिभावक भनिन्छ । दुवै पीडितले आफूहरूले हदम्यादभित्र जाहेरी दिन नसक्नुको परिवेश रिटमा उल्लेख गरेका थिए । त्यस्तो अवस्थामा पनि संवैधानिक अदालतले उनीहरूप्रति संवेदनशीलता देखाएन । कहिलेकाहीँ कानुनी व्यवस्थाका कारणले अदालतहरूले पीडितलाई न्याय दिन नसक्ने अवस्था आउन पनि सक्छ । त्यस्तो अवस्थामा अदालतले पीडितलाई प्रशस्त रेस्पोन्स गर्नुपर्ने हुन्छ, अधिवक्ता चापागार्इंले भने, फैसलामा सर्वोच्च अदालतले पीडितलाई सम्बोधन गर्दै राज्यले तिम्लाई न्याय दिन नसक्ने अवस्था भयो, हामी पनि यसमा असफल भयौं भनेर क्षमा माग्न सक्थ्यो । छिमेकी भारतलगायत देशमा त्यस्तो अभ्यास देखिन्छ । तर हाम्रो संवैधानिक इजलासले सामान्य सहानुभूति पनि देखाएन ।यी मुद्दामा सर्वोच्च अदालतले पीडितको संरक्षणका लागि पनि सरकारलाई आदेश जारी गर्न सक्थ्यो । लमजुङकी बालिकाले आफूलाई सामाजिक पुनःस्थापना, क्षतिपूर्ति सहायता पाउने हकको उपभोग, मनोसामाजिक परामर्श, शिक्षादीक्षा तथा स्वास्थ्य उपचारसहितको सामाजिक पुनःस्थापनाको सुविधा उपलब्ध गराउनू भन्ने आदेश माग गरेकी थिइन् । त्यस्तै प्रकृतिका अन्य पीडितका लागि पनि सामाजिक पुनःस्थापना गर्नु भन्ने आदेश मागेकी थिइन् । अदालतले त्यसमा पनि केही बोलेन । संवैधानिक इजलासका फैसला पुनरावलोकन नहुने कारणले आगामी वर्षका लागि पनि सर्वोच्च अदालतका यिनै अनुदार फैसला लागू भइरहने सम्भावना छ ।"
युट्युब च्यानल चलाउँदा इजाजतपत्र लिनुपर्ने,"बालबालिका र सबै उमेर समूहका लागि उपयुक्त हुने कार्यक्रमलाई यू, दस वर्षदेखि अठार वर्षसम्मको उमेर समूहका लागि उपयुक्त हुने कार्यक्रमलाई आर र अठार वर्षभन्दा माथिको उमेर समूहका लागि उपयुक्त हुने कार्यक्रमका लागि ए रेटिङ दिनुपर्नेछ ।सूचना तथा प्रसारण विभागका महानिर्देशक गोगनबहादुर हमालले सरकारले अनलाइनमार्फत हुने प्रसारणलाई नियमन गर्न नियमावलीमा संशोधन गरेर यस्तो व्यवस्था बनाएको बताए । यो संशोधनले युट्युबसहित अन्य विभिन्न प्लेटफर्मबाट हुने प्रसारणलाई कानुनी दायरामा ल्याउँछ, उनले भने, नियमावली राजपत्रमा प्रकाशित भइसकेको छ । अब यो कार्यान्वयनमै आइसकेको छ । यसबारे थप व्याख्या निर्देशिकामार्फत आउनेछ ।"
जबराविरुद्धको महाभियोग अघि बढाउन बाटो खुल्यो,"जबराले पेस गरेको सफाइ सन्तोषजनक नभएमा वा तोकिएको म्यादभित्र त्यस्तो पदाधिकारी आफैं उपस्थित भएर सफाइ पेस नगरेमा समितिले सिफारिससहितको प्रतिवेदन सदनमा पेस गर्नुपर्ने हुन्छ । सिफारिस समितिले आफ्नो कारबाही सुरु गरेको मितिले बढीमा तीन महिनाभित्र प्रतिवेदन पेस गर्नुपर्ने हुन्छ । समितिले कुन आरोपमा पदमुक्त गर्न महाभियोगको प्रस्ताव पेस गरिएको हो, त्यसको अध्ययन गर्नुपर्ने हुन्छ । कुन आरोप कुनकुन कुरामा आधारित छ र त्यसको उपलब्ध भएसम्मको प्रमाण जुटाउनुपर्ने हुन्छ । एकै पटक एकभन्दा बढी आरोप लगाई महाभियोगसम्बन्धी प्रस्ताव पेस गरिएको भए प्रत्येक आरोपको प्रमाण पेस गर्नुपर्ने महाभियोग कार्यविधि नियमित गर्ने ऐनमा उल्लेख छ ।समितिले जबराविरुद्ध छानबिन गरी महाभियोगसम्बन्धी कारबाहीका लागि सभासमक्ष सिफारिस गरेमा महाभियोगको प्रस्ताव पेस गर्नुपर्ने हुन्छ । समितिले प्रारम्भिक अनुसन्धान गर्दा सम्बन्धित व्यक्तिलाई महाभियोग लाग्न सक्ने मनासिव र पर्याप्त आधार देखिएमा महाभियोगको सिफारिस पेस गर्न सक्छ । यसरी पेस भएको सिफारिस बैठकमा निर्णयार्थ पेस गर्दा प्रतिनिधिसभामा तत्काल कायम रहेको सम्पूर्ण सदस्य संख्याको एक चौथाइ सदस्यले समर्थन गरेमा महाभियोगको कारबाही प्रक्रिया प्रारम्भ हुनेछ ।"
तीन महिनामै २४ करोडको पानी निर्यात,"आर्थिक वर्ष २०७६७७ मा ५ लाख २३ हजार रुपैयाँ र त्यसअघि त्यस्तै आव २०७५७६ मा १६ लाख ९३ हजार रुपैयाँ बराबरको पानी निर्यात भएको थियो । विभागका अनुसार नेपालबाट अन्य देशमा किन्ले, एक्वाफिना, म पानी, रसुवा पानीलगायत ब्रान्डका पानी निर्यात हुन्छ । निर्यातलाई नै लक्ष्य गर्दै उद्योगहरूले अत्याधुनिक प्रशोधन प्लान्ट राखेका छन् । प्रशोधित पानीको निर्यात छिटपुटरूपमा १५ वर्षअघि सुरु भएको हो । विदेश निर्यातका लागि नेपाली उद्यमीले पानीको गुणस्तर पुर्याउन तयारी गरिसकेको रसुवाको गोसाइँकुण्ड६ स्थित रुद्रगंगा प्राकृतिक पानी उद्योगका सञ्चालक गणेश भण्डारीले बताए । हामीले १३१४ महिनामा ८० लाखको पानी बेच्यौं, उनले भने, हाम्रो रसुवा ब्रान्ड पानी भारतबाहेकका अरु देशमा गइरहेको छ । स्वदेशबाट पानी निर्यात हुन थाले पनि आयात भने रोकिएको छैन । चालु आर्थिक वर्षको ७ महिनामा २४ लाख ३१ हजार रुपैयाँ बराबरको १५ हजार २ सय २० लिटर पानी आयात भएको छ । पानीबाहेक आइसस्नोजन्य पदार्थ ८१ लाख १४ हजार रुपैयाँ बराबरको ७२ हजार ३ सय ७६ लिटर भित्रिएको विभागको तथ्यांक छ । विभागका अनुसार आव ०७५७६ तुलनामा भने पानीको आयात घट्दो देखिएको छ । उक्त आव २ करोड २५ लाख ४५ हजार रुपैयाँ बराबरको पानी भित्रिएको छ । आव ०७६७७ मा २७ लाख ५२ हजार रुपैयाँ बराबरको पानी र आइसस्नोजन्य पदार्थ १ लाख ७१ हजार रुपैयाँको आयात भएको छ । त्यस्तै गत आर्थिक वर्ष ९० लाख ५० हजार रुपैयाँ बराबरको पानी र ३ लाख १२ हजार रुपैयाँको अन्य आइसस्नो आयात भएको तथ्यांकमा छ ।"
तीनै वर्षमा फेरियो एउटा दुर्गम गाउँ,"(किदन्न, बझाङ)  तलकोट गाउँपालिकाको केन्द्र रहेको खौलाबजारबाट करिब १२ किलोमिटर पूर्व लागेपछि दातोला गाउँ पुगिन्छ । त्यहाँबाट उत्तरपश्चिम मोडिएर पाँच किलोमिटर नागबेली सडक छिचोलेपछि किदन्न पुगिन्छ । चारैतिरबाट अग्ला डाँडाले घेरेको हुनाले यो गाउँ हेर्न त्यहीं पुग्नुको विकल्प छैन । किदन्नमा पुग्नेबित्तिकै उत्तरतर्फ टल्किरहने निलाथरी हिमालले मुस्कुराएर स्वागत गर्छ । पूर्वमा हिउँको घुम्टोभित्र मुस्कुराउँदै गरेको मालिका डाँडा, चारैतिर लालीगुराँस फुलेर राताम्य भएका मनोरम जंगलका बीचमा झुरुप्प बसेको किरिमिरी बस्ती दक्ष चित्रकारले परिकल्पना गरेको कुनै तस्बिरजस्तै सुन्दर देखिन्छ । समुद्री सतहबाट २ हजार ७ सय मिटर उचाइमा रहेको यो गाउँले भौगोलिक अवस्थिति, सफा तथा सुन्दर वातावरण, स्थानीयको मित्रवत् र सहयोगी व्यवहारसँगै विभिन्न उत्पादनका लागि पनि जिल्लाभर ख्याति कमाउन थालेको छ । तलकोट गाउँपालिका७ मा पर्ने यस गाउँमा फल्ने आलु उत्कृष्ट मानिन्छ । पारखीहरू किदन्नको आलुलाई दोब्बर मूल्य तिर्न पनि तयार हुन्छन् । यही गाउँमा प्रशस्त फल्ने गुराउसको दाल बझाङ मात्रै नभएर जिल्ला बाहिरका उपभोक्ताको समेत खोजी सूचीमा हुन्छ । जिल्ला बाहिरबाट घुम्न वा कामविशेषले बझाङ पुग्नेले कोसेलीका रूपमा गुराउसको दाल लैजान्छन् । ठेउला भएका बिरामीलाई नुन नहालेको गुराउसको झोल खुवाएर उपचार गर्ने चलन अहिले पनि छ । उत्पादन बढाउने नाममा रासायनिक मल र विषादी प्रयोग गर्ने चलनले नछोएको यही गाउँमा फल्ने सिमी, कोदो, फापर जस्ता खाद्यान्नको पनि बजारमा माग र मूल्य उच्च छ । कृषिउपज मात्रै नभएर किदन्न गाउँका बासिन्दाले पालेका हिमाली पाटन चरेका च्याङ्ग्रा दसैंताका पोखरा र काठमाडौंसम्म पुर्याइन्छन् । यहाँ पाइने मिसावटरहित शुद्ध घिउ, घार मौरी र भीर मौरीको मह किन्नका लागि पनि टाढाटाढाका मानिस गाडी लिएर गाउँमै पुग्ने गरेको स्थानीय बताउँछन् । ८० परिवार रहेको यस गाउँका बासिन्दाले अहिले आफ्नो उत्पादन बिक्री गरेर वार्षिक लाख रुपैयाँसम्म आम्दानी गर्न थालेका छन् । केही युवा यिनै उत्पादनलाई व्यावसायिक रूप दिन लागिपरेका छन् । इलम गर्न सके अहिले त छैन भन्ने केही पनि छैन भन्दा हुन्छ । यहाँको सबै थोक राम्रै मूल्यमा बिक्री हुन्छ । कमाउनेले भेडा, च्याङ्ग्रा बेचेरै वर्षमा ३०४० लाख पनि कमाउँछन् । आलु बेचेरै पनि परिवार पाल्न सकिने भएको छ, स्थानीय चन्दमल धामीले भने, पहिला यस्तो कहाँ थियो र ? ती दिन त सम्झिन पनि मन लाग्दैन ।विकासमा नमुना चार वर्ष पहिलासम्म यस गाउँका बासिन्दाको जिन्दगी दुःख, कष्ट र अभावको पर्याय जस्तो थियो । यहाँको उत्पादन बाहिर लगेर बिक्री गर्ने कुरा त परै जाओस् । बाहिरबाट ल्याएर खानुपर्ने नुन, चामल बोकेरै तालु खुइल्याउनु यहाँका स्थानीयको स्वाभाविक नियति थियो । साबिक दाँतोला गाविसमा पर्ने यस गाउँबाट गाविस भवन पैदल आउजाउ गर्न मात्रै पूरै दिन लाग्थ्यो । मुख्य बजार रहेको सदरमुकाम चैनपुरबाट दुई दिन लगाई भारी बोकेर नुन, चामल र दैनिक उपभोग्य सामान ओसार्नुपर्थ्यो । बारीमा प्रशस्त उत्पादन हुने आलु बजार नपाएर कुहिन्थ्यो । बजार अभावले अन्य उत्पादन न्यून मूल्यमा बेच्नुपर्थ्यो । हाम्रा बाले टनकपुरबाट पिठ्युँमा नुन ल्याएर हामीलाई पाले । हामीले २० दिनसम्म हिँडेर झुलाघाटबाट बेसाहा बोकेर छोराछोरी पाल्यौं । तीन वर्ष पहिलासम्म दुई दिन लगाएर चैनपुरबाट चामल बोक्नु पर्थ्यो । अहिले त गाउँमै गाडी पुग्यो । पुस्ता दरपुस्तापछि टाउकोको नाम्लो छुट्यो, धामीले भने, पहिला झुलाघाट भारी बोक्न जाँदा नेपालमै गाडी छैन कि जस्तो लाग्थ्यो । आफ्नै गाउँमा गाडी आउला भनेर सपनामा पनि चिताएका थिएनौं । किदन्नमा सडक पुगेसँगै विकासको ढोका खुल्न थाल्यो । गाउँको तथ्यांक लिनुपरे पनि स्थानीय कोहीलाई एक दिनको पैदल दूरीमा बोलाएर विवरण टिप्ने कर्मचारी गाउँ आउन थाले । जनप्रतिनिधिदेखि जिल्लाका हाकिम र विकासे कार्यकर्ता पनि देखिन थाले । स्थानीय बासिन्दा उनीहरूलाई आफ्ना दुःख सुनाउन र देखाउन थाले । बस्तुभाउ र मानिसको मलमूत्र मिसिएको कुलोको पानी खाँदा पटक पटक गाउँमा महामारी फैलिन्थ्यो । उपचार गर्न नजिकै स्वास्थ्य संस्था थिएन । चारपाँच जनाले ज्यान नगुमाएको कुनै वर्ष हुँदैनथ्यो । कतिका बालबच्चा छेर्ने ओखाल्ने (झाडापखाला) लागेर मर्या, कति दोजिया स्वाइनी (गर्भवती महिला), फुकी नसकी (सुत्केरी हुन नसकेर) मरिन् । माइस नमर्याको त महिना खाली हुँदैन छ्यो, स्थानीय सुन्तला धामीले सुनाइन्, गाउँ आयाका नेता कर्मचारीखी हाम्रा दुःख सुनायौं । सबै लागेर अहिले त भन्या जसो भयाको छ ।यहाँको समस्या देखेर गाउँपालिकाले बर्थिङ सेन्टरसहितको स्वास्थ्यचौकी स्थापना गर्यो भने ग्रामीण जलस्रोत व्यवस्थापन परियोजनाले खानेपानीको व्यवस्था गरिदियो । विकासको भोकले वर्षौं तड्पिएका स्थानीयले योजनाको आधा रकम बराबर श्रमदान गरे । विकास आउने भयो भने पछि हामीले भोकै पनि काम गर्यौं, स्थानीय बलभान धामीले भने, महिला केटाकेटी सबै लागेर एक जनाले २५३० दिनसम्म पनि काम गर्यौं । अहिले सुविधा भएको छ । घरघरमा धारा छन् । बिरामी भयो भने घरनजिकै स्वास्थ्यचौकी छ । सडक बन्द भए आपत्कालीन राहत र उद्धारका लागि गाउँपालिकाकै लगानीमा हेलिप्याड निर्माणको काम पनि अन्तिम चरणमा रहेको उनले बताए । अहिले गाउँका प्रत्येक घर बिजुलीले झलमल्ल छन् । गाउँमै आधुनिक घट्ट बनेपछि चार घण्टा टाढा गएर अन्न पिस्नुपर्ने बाध्यता हटेको छ । धाराबाट खेर गएको र बढी भएको पानी जम्मा गरेर सिँचाइका लागि ट्यांकी निर्माण गरिएको छ । घरघरमा धूवाँरहित सुधारिएको चुल्हो जडान गरिएका छन् । यसले गृहणीको स्वास्थ्यमा सुधार हुनाका साथै कम दाउरामा खाना पकाउन सम्भव भएको स्थानीय वीरबहादुर धामीले बताए । पालिका र विभिन्न गैरसरकारी संस्थाको सहयोग र स्थानीयको श्रमदानबाट विद्यालयमा सुविधायुक्त भवन बनेपछि बालबालिकाले खुला चौरमा बसेर पढ्नुपरेको छैन । पालिकाले स्वयंसेवक शिक्षक खटाएपछि गाउँबाट चन्दा संकलन गरेर निजी शिक्षकको तलब बेहोर्नुपर्ने भार हटेको छ । ५ कक्षासम्म पढाइ हुने विद्यालयलाई अब ८ कक्षामा स्तरोन्नति गर्ने योजना समुदायले बनाइरहेको छ । पहिला पानी पर्दा स्कुल बन्द गर्नुपर्थ्यो । अहिले पूर्वाधार पर्याप्त छन्, कैलाश हिमाल आधारभूत विद्यालयका शिक्षक घुरन धामीले भने । अबको यात्रा उत्पादन र पर्यटन गाउँमा सरसफाइको स्तर बढेको छ । प्रत्येक घरका आँगन सफा र चिटिक्क छन् । महिनावारी भएका महिलालाई गर्ने विभेद पूरै बन्द छ । महिलाकै अगुवाइमा यो सम्भव भएको हो । महिलाले आमा समूहमा आबद्ध भएर विकास योजनामा सहभागिता जनाउन थालेका छन् । बाहिरिया मान्छे देख्दा घुम्टोभित्र लुक्ने महिला अहिले विकासको कुरा गर्न सक्ने भएका छन् । कुनै साझा काम गर्नुपर्दा निर्णय दिन सक्ने अवस्थामा पुगेका छन्, तल्कोट गाउँपालिकाकी कार्यपालिका सदस्यसमेत रहेकी स्थानीय रना धामीले भनिन् । यहाँका दुई दर्जनभन्दा बढी युवा भेडा, बाख्रापालन व्यवसायमा पनि संलग्न छन् । गाउँपालिकाले युवालाई लक्ष्य गरेर व्यावसायिक भेडा, बाख्रापालनमा सहयोग गरेको छ । पर्याप्त चरन क्षेत्र रहेको यस गाउँमा भेडा, बाख्राको खोर र नश्ल सुधारका कार्यक्रम सञ्चालन गरिएको तलकोट गाउँपालिकाको पशुसेवा शाखा प्रमुख हर्क सार्कीले बताए । स्थानीयको मिहिनेत र सम्भाव्यता हेरेर प्रधानमन्त्री कृषि आधुनिकीकरण परियोजनाले आलु खेतीका लागि उन्नत प्रविधि र सीप विकासमा सहयोग गर्ने योजना बनाएको परियोजना प्रमुख सविता जोशीले बताइन् । उनले भनिन्, किदन्नका किसानको लगाव राम्रो छ । यो वर्ष हामीले त्यहाँ आलु भण्डारण, सिँचाइ पोखरी र बीउ उत्पादनको कार्यक्रम राखेका छौं । किदन्नमा फल्ने स्थानीय जातको आलुको बीउ बाहिर पठाउन सहयोग गरिने उनले बताइन् । कृषि ज्ञान केन्द्रले यस गाउँलाई सिमीको पकेट क्षेत्रका रूपमा विकास गर्न उन्नत बीउ, प्रविधि र उपकरण सहयोग गरिरहेको वडाध्यक्ष देवबहादुर धामीले बताए । उनले गाउँलाई बिस्तारै उत्पादन र पर्यटनको केन्द्र बनाउने बताए । यो गाउँ भएर साइपाल हिमालको आधारशिविरसम्म जाने पदमार्ग निर्माण गर्ने र गाउँलाई होमस्टेका रूपमा विकास गर्ने सोच रहेको उनले सुनाए । गाउँपालिकाले पनि किदन्नलाई नमुना गाउँका रूपमा विकास गर्ने लक्ष्यका साथ थप कार्यक्रम बनाइरहेको छ । हामीले निर्वाचित भएदेखि नै दुर्गम र विकट ठाउँलाई केन्द्रित गरेर योजना निर्माण गर्ने नीति लियौं । जहाँ जे आवश्यकता छ त्यसैमा लगानी गर्यौं, तलकोट गाउँपालिकाका अध्यक्ष लालबहादुर विष्टले भने, किदन्नका बासिन्दाले पनि गाउँको अनुहार फेर्न पसिना बगाए । स्थानीय सरकार र समुदायले चाह्यो भने विकास हुने रहेछ भन्ने प्रमाणित भयो ।"
कति सम्भव मंसिरअघि प्रतिनिधिसभा निर्वाचन ?,"(काठमाडौं)  प्रतिनिधिसभा विघटन गरेर मंसिरअघि नै संघको निर्वाचन गर्न सत्ता गठबन्धन दलका नेताहरूबीच भइरहेको बहसमा प्रधानमन्त्री शेरबहादुर देउवाले अरुचि देखाएका छन् । एकातिर सर्वोच्च अदालतको फैसला प्रतिकूल हुने र अर्कातिर प्रमुख प्रतिपक्ष एमालेको सहमति जरुरी रहेकाले प्रतिनिधिसभा निर्वाचन चाँडै गर्ने विषयमा उनले छलफल गर्न नचाहेका हुन् । सर्वोच्चले प्रतिनिधिसभाको पूर्ण कार्यकालमा जोड दिँदै संविधानले निर्धारण गरेको प्रक्रिया बाहिरबाट गरिएको दुई पटकको विघटन निर्णयलाई बदर गरिदिएको थियो । सर्वोच्चले तत्कालीन प्रधानमन्त्री केपी शर्मा ओलीले २०७७ पुस ५ मा गरेको विघटन फागुन ११ मा र २०७८ जेठ ८ मा गरेको विघटन असार २८ मा बदर गरेर प्रतिनिधिसभा पुनःस्थापना गरिदिएको थियो । ओली सरकारले विघटनको निर्णय गर्दा कार्यकाल पूरा गर्न नदिएर अस्थिरता निम्त्याएको भन्दै गठबन्धन दलहरूले आलोचना गरेका थिए । कानुनविद्हरू प्रतिनिधिसभाले आफ्नो विघटन आफैं गरेर अर्ली इलेक्सन मा जाने घोषणा गरे मात्र सम्भव हुने तर्क गर्छन । संविधानविद् विपिन अधिकारी भने यो सरकार अल्पमतमा परेको अवस्थामा निर्वाचनमा जान सक्ने बताउँछन् । यो सरकार धारा ७६ (५) बमोजिम बनेकाले सदनबाट विश्वासको मत लिन सकेन भने जहिले पनि विघटन गरेर चुनावमा जान सक्छ, उनले भने ।प्रतिनिधिसभा र स्थानीय तहमध्ये कुन निर्वाचनअघि गर्ने भन्ने बहसमा प्रधानमन्त्री फस्न नचाहेको एक मन्त्रीले बताए । प्रमुख प्रतिपक्ष एमालेले वैशाख ३० मा तोकिएको स्थानीय तह निर्वाचनपछि प्रतिनिधिसभा र प्रदेशसभा चुनाव गर्नका लागि सकारात्मक संकेत दिएको छ । माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालले स्थानीय तह निर्वाचनको तिथि तोक्नुअघि नै प्रतिनिधिसभा निर्वाचन पहिले गराउन जोडबल गर्दै आएका थिए । अहिले गठबन्धन दलका केही नेताले तोकिएकै मितिमा स्थानीय तहको निर्वाचन गर्ने गरी प्रतिनिधिसभा निर्वाचन अघि सार्न सकिने तर्क पनि गर्दै आएका छन् । एकीकृत समाजवादीका अध्यक्ष नेपालले आइतबार प्रतिनिधिसभा भंग गरेर निर्वाचनमा जानुपर्ने धारणा राखे । तीनै तहका निर्वाचन एकैसाथ प्याकेज मै गर्न सकिने उनको भनाइ थियो । एमालेले संसद् चल्न नदिने, भत्ता भने खाइरहने, हामीलाई पनि हैरान पारिरहने हो भने संसद् भंग गरेर तीनै तहको निर्वाचनमा जाऔं, उनको भनाइ थियो । कांग्रेस महामन्त्री गगन थापाले पनि शनिबार सार्वजनिक रूपमै संसद्लाई चल्न नदिने हो भने मंसिरअघि नै प्रतिनिधिसभा निर्वाचन गर्नुपर्ने धारणा राखेका थिए । गठबन्धन बैठकमा नेता कृष्णप्रसाद सिटौलासमेत यसैको पक्षमा उभिँदै आएका छन् । दुई पटक प्रतिनिधिसभा विघटन गरेका एमाले अध्यक्ष ओलीले आफ्नो एजेन्डा स्थापित हुने भएकाले छिटो निर्वाचन गराउन सहमति दिने बुझाइ गठबन्धन दलका नेताको छ । उनीहरूले त्यसका लागि प्रधानमन्त्री देउवालाई ओलीसँग कुरा गर्न आग्रह गरिरहेको स्रोतले जनाएको छ । एमाले उपाध्यक्ष सुवासचन्द्र नेम्वाङले जनतामा जाने कुरामा समस्या नभए पनि स्थानीय निर्वाचन सार्नकै निम्ति गठबन्धन दलले यस्ता कुरा बाहिर ल्याएको हुन सक्ने बताए । ठूलो दबाबमा तोकाइएको स्थानीय तहको तिथि भत्काउने खेल हुन सक्छ, पहिला प्रतिनिधिसभा विघटन हुँदा प्रतिगमन भयो भन्ने, अहिले फेरि विघटनकै कुरा गर्ने ? सत्ता गठबन्धनको कुनै टुंगो छैन, उनले भने । कांग्रेस प्रवक्ता प्रकाशरण महतले गठबन्धन बैठकमा प्रतिनिधिसभा निर्वाचन अघि सार्ने अभिव्यक्ति नेताहरूबाट आए पनि गम्भीर ढंगबाट छलफल नभएको बताए । स्थानीय तहको निर्वाचनअघि प्रतिनिधिसभा निर्वाचन हुन्छ भन्ने लाग्दैन, यस विषयमा औपचारिक रूपमा एजेन्डा बनाएरै छलफल भएको छैन, उनले भने ।सँगै वा केही समयको अन्तरमा तीनै तहको निर्वाचन एकसाथ गर्नेबारेमा कांग्रेस र एमालेबीच अनौपचारिक संवाद भने भित्रभित्र चलिरहेको छ । एमालेले दाहाल र नेपालप्रति विश्वास र भरोसा नभएको भन्दै प्रतिक्रिया दिएको छैन । उहाँहरू प्रणाली र संरचनालाई बलियो बनाउनेभन्दा त्यसलाई कमजोर बनाएर आफ्नो स्वार्थ पूरा गर्ने दिशामा केन्द्रित हुनुभएको छ, एमालेका एक नेताले भने, दाहाल र नेपालको स्वार्थ पूरा हुने गरी एमालेले सहीछाप गर्ने र साक्षी बस्ने कुरा हुन सक्दैन । निर्वाचन आयोगका पूर्वप्रमुख भोजराज पोखरेल कानुन, नीति र प्राविधिक पक्षलाई बेवास्ता गरेर एकैसाथ तीनै तहको निर्वाचन गराउन अहिलेकै अवस्थामा असम्भव हुने बताउँछन् । राज्य, राजनीतिक दल र उम्मेदवारले समेत थेग्न नसक्ने गरी महँगो हुँदै गएको निर्वाचन प्रणालीमा सुधार ल्याउन भने तीनै तहको निर्वाचन एकैसाथ गर्ने बाटो अपनाउनुपर्ने उनको सुझाव छ । अब हामी जाने तीनै तहको निर्वाचन एकैसाथ गर्ने दिशामा नै हो तर विद्यमान प्रणाली र संरचनाबाट एकैसाथ निर्वाचन गर्न आयोगले सक्दैन, उनले भने, संरचनागत सुधारबाट अघि बढ्न सक्दा आर्थिक रूपमा राजनीतिक दल, चन्दादाता र राष्ट्रकै लागि राम्रो हुन्छ । माओवादी नेता वर्षमान पुन वैशाख ३० मा स्थानीय तहको निर्वाचन गर्दा त्यसअघि संघको निर्वाचन असम्भव हुने बताउँछन् । सामान्यतः निर्वाचनको मौसम कात्तिक, मंसिर, चैत, वैशाख र जेठसम्मलाई मानिन्छ । वैशाख ३० मा स्थानीय तहको निर्वाचन हुँदा मंसिरमा हुने निर्वाचन अघि सार्न असम्भव छ । समय पनि हुन्न । स्वतः कात्तिकमंसिर जान्छ, पुनले भने, अभ्यास, परम्परा र संवैधानिक रूपमा भने कार्यकाल पाँच वर्षमा प्रवेश गरेपछि निर्वाचन गर्न नमिल्ने होइन । यो प्रतिनिधिसभाले पाँचौं वर्षमा टेकिसकेको छ । सत्ता गठबन्धन दलले एकैसाथ निर्वाचन गर्न जोडबल गर्नुका पछि आर्थिक मितव्ययिता र प्रणाली बलियो बनाउने चिन्ताभन्दा पार्टीको पोजिसन कसरी बलियो बनाउन सकिन्छ भन्ने हिसाबकिताबमा केन्द्रित छ । गठबन्धन दलबीच प्रतिनिधिसभाका लागि भन्दा स्थानीय तहमा तालमेल गर्न कठिन छ । केन्द्रले गरेको निर्णय स्थानीय तहले नमान्ने अवस्था आउन सक्छ ।स्थानीय निर्वाचनमा गठबन्धन बन्न नसक्दा प्रदेश र संघको निर्वाचनमा गठबन्धन भत्किने हो कि भन्ने चिन्ता प्रधानमन्त्री देउवालाई पनि छ । तर उनले एमालेको सहमतिबेगर प्रतिनिधिसभा विघटन गर्न जोखिम हुने ठानेका छन् । गठबन्धनका सहयात्री दलहरूले भने संसद्बाट बहुमतले प्रस्ताव पारित गरेर निर्वाचनमा जान सकिने विकल्प सुझाइरहेका छन् । देउवा त्यसमा पनि ढुक्क छैनन् । सर्वोच्च अदालतको फैसलालाई आधार मानेर राष्ट्रपतिको सहयोगमा एमाले अध्यक्ष ओली आफैं प्रधानमन्त्री बन्नेतिर लाग्ने हुन् कि भन्ने भय देउवामा अझै कायम छ । स्थानीय तहको निर्वाचन परिणाम सन्तोषजनक नहुँदा त्यसको असर प्रतिनिधिसभा निर्वाचनमा पर्ने चिन्ता दाहाल र नेपालले राखेका छन् । स्थानीय तहकै निर्वाचनमा कांग्रेससँग तालमेल हुने कि नहुने भन्ने प्रस्ट छैन । प्रधानमन्त्री देउवा सकारात्मक भए पनि पार्टीभित्र इतर खेमामा रहेका अधिकांश नेता पार्टीले एक्लै चुनाव लड्नुपर्ने दृष्टिकोण राख्दै आएका छन् । पार्टीभित्रै सहमति बनाउन देउवालाई कठिनाइ एकातिर छ, अर्कोतिर तालमेल भइहाल्दा पनि विपरीत स्कुलिङ मा हुर्किएका मतदाताले केन्द्रको निर्णय मान्नेमा संशय छ । राष्ट्रिय सहमतिबेगर प्रतिनिधिसभा निर्वाचन अघि सार्न सम्भव छैन, एमाले गठबन्धनलाई जोगाउन बल पुग्ने निर्णयमा साथ दिन तयार हुन्छ भन्ने विश्वास प्रधानमन्त्रीलाई छैन, प्रधानमन्त्री निकट कांग्रेसका एक नेताले भने, एमालेको समझदारीबिना प्रतिनिधिसभा विघटनतिर जाँदा बुमर्याङ हुने खतरा छ ।"
माओवादीमा दुई महिनासम्म अध्यक्ष मात्रै,"काठमाडौं (कास) आठौं राष्ट्रिय महाधिवेशन सकिएको दुई महिना बित्दा पनि माओवादी केन्द्रले केन्द्रीय नेतृत्वलाई पूर्णता दिन सकेको छैन । महाधिवेशनलगत्तै पुष्पकमल दाहाललाई अध्यक्ष चयन गरे पनि माओवादीले केन्द्रीय समितिलाई पूर्णता, पदाधिकारी चयन, स्थायी समिति र पोलिटब्युरो गठन गरेको छैन ।सबैभन्दा जटिल बनेको पदाधिकारी चयनका लागि न प्रक्रिया (चुनाव) अगाडि बढेको छ न सहमति जुटेको छ । केन्द्रीय नेतृत्वलाई पूर्णता दिने र चुनावी कार्ययोजना बनाउने तयारीसहित शुक्रबार केन्द्रीय समितिको बैठक बसेको थियो । तर, ठोस सहमति नभएकै कारण सोमबारसम्मका लागि स्थगित भएको छ । केन्द्रीय नेतृत्वलाई पूर्णता दिन भइरहेको ढिलाइले यो विषय झन् जटिल बन्दै गएको नेताहरूको बुझाइ छ । पदाधिकारीमा सहमति जुट्न नसकेपछि अध्यक्ष दाहालले तत्कालका लागि केन्द्रीय समितिलाई पूर्णता दिने स्थायी समिति र पोलिटब्युरो गठन गरेर चुनावी तयारीमा लाग्ने विकल्पमा छलफल थालेका छन् ।पदाधिकारीका आकांक्षीले भने अहिल्यै यो विषय टुंग्याउन दबाब दिइरहेका छन् । पदाधिकारीमा धेरै नै विवाद भयो, महासचिवमा वर्षमान पुन र जनार्दन शर्माबीच सहमति बन्नै सकेन, दाहालनिकट एक नेता भन्छन्, यस्तो अवस्थामा अध्यक्षले अहिले पदाधिकारी चयन नगर्ने मनस्थिति बनाउनुभएको छ तर महासचिवको लफडाले अन्य पदाधिकारी पनि होल्ड हुने भन्दै आकांक्षीले टुंग्याउन दबाब दिइरहेका छन् । अध्यक्ष दाहाल आफैं पनि प्रक्रियामार्फत पदाधिकारी चयनको पक्षमा छैनन् ।पुस ११ मा सुरु भई पुस १८ मा सकिएको महाधिवेशनबाट चयन केन्द्रीय समितिको पुस १९ मा बसेको पहिलो बैठकले अध्यक्षमा दाहाललाई चयन गरेको थियो । तर, विधानअनुसार अन्य १४ पदाधिकारी चयन हुन बाँकी छ । जतिखेर हामीले अध्यक्ष चयन गर्यौं, त्यतिखेरै पदाधिकारी बनाउनुपर्ने थियो, त्यो कोर्समा हामीले गल्ती गर्यौं, माओवादी नेता हरिबोल गजुरेलले भने, अब हामी नयाँ कोर्सतिर अगाडि बढ्यौं । त्यो भनेको पहिला केन्द्रीय समितिलाई पूर्णता दिने, त्यसपछि पोलिटब्युरो, स्थायी र पदाधिकारी चयन गर्ने । माओवादी विधानमा केन्द्रीय समितिमार्फत पदाधिकारी चयन हुने व्यवस्था छ । पदाधिकारीमा अध्यक्ष, वरिष्ठ उपाध्यक्ष, उपाध्यक्ष सात, महासचिव, उपमहासचिव दुई, सचिव तीन र कोषाध्यक्ष रहनेछन् ।महाधिवेशन हलले २ सय ३६ जना केन्द्रीय सदस्य चयन गरेको थियो । विधानमा केन्द्रीय समिति २ सय ९९ सदस्यीय रहने व्यवस्था छ । यसबाहेक १५ प्रतिशत मनोनीत हुनेछन् । विधानमा महिला ३५ प्रतिशत, दलित १५ प्रतिशत र मुस्लिम ५ प्रतिशत सहभागिता हुने व्यवस्था छ । अझै एक सयभन्दा धेरै केन्द्रीय सदस्य थप्न बाँकी छ । सोमबारको बैठकले केन्द्रीय समितिलाई पूर्णता दिने, निर्वाचनकेन्द्रित कार्यविभाजन र कार्ययोजना बनाउने काम हुन्छ, माओवादी नेता गजुरेलले भने, सम्भव भयो भने स्थायी समिति र पोलिटब्युरो पनि बन्ला । यसअघि केन्द्रीय समितिलाई पूर्णता दिन र पदाधिकारी चयन गर्न बोलाइएका बैठक पटकपटक स्थगित भएका थिए ।महाधिवेशनले दाहालले प्रस्तुत गरेको २१ औं शताब्दीमा समाजवादको नेपाली बाटो शीर्षकको राजनीतिक तथा वैचारिक प्रतिवेदन पारित गरेको थियो । प्रतिवेदनमा पार्टीलाई क्रान्तिकारी बनाउने र ठूलो शक्तिका रूपमा स्थापित गर्ने परिकल्पना छ । नेता देव गुरुङले भने केन्द्रीय समितिलाई पूर्णता र पदाधिकारी चयनमा भएको ढिलाइले निर्वाचनको तयारीलाई फरक नपार्ने बताए । केन्द्रीय समिति २ सय ४७ सदस्यीय पुगेको छ, मिलाउन सके पूर्णता पाउँछ, नसके पनि यो ठूलै संख्या हो, उनले भने, बरु कार्यविभाजन कसरी मिलाउने भन्ने छ । त्यसकारण बनेछ भने राम्रै भयो, बनेनछ भने पनि त्यस्तो बित्यासै भइहाल्दैन ।"
संस्थापन समूहकै उम्मेदवारबीच प्रतिस्पर्धा,"(काठमाडौं)  कांग्रेसको जिल्ला अधिवेशन हुन बाँकी १६ मध्ये ८ जिल्लामा नयाँ नेतृत्व चयन भएको छ । तीमध्ये चार जिल्लामा संस्थापन समूहका उम्मेदवार विजयी भएका छन् । शेखर कोइराला समूहका दुई र रामचन्द्र पौडेलशशांक कोइराला समूहका एक जना विजयी भएका छन् । सिन्धुलीका जिल्ला सभापति कुनै समूहमा खुलेका छैनन् ।निर्वाचन भएकामध्ये पाँच जिल्लामा संस्थापन समूहका दुई जना उम्मेदवार चुनावी प्रतिस्पर्धामा थिए । मकवानपुर, बाँके, कैलाली, अछाम र महोत्तरीमा संस्थापन समूहका दुई जना उम्मेदवार निर्वाचनमा भिडेका थिए । तीमध्ये बाँकेमा संस्थापनइतर समूहले नेतृत्व हत्याएको छ । संस्थापन समूहका सुरेन्द्र हमाल र बादशाह कुर्मीसँग संस्थापनइतर समूहका नारायण गौडेल प्रतिस्पर्धामा उत्रिएका थिए । दोस्रो चरणमा गौडेलले कुर्मीलाई पराजित गरेका हुन् । पहिलो चरणबाट बाहिरिएका हमाल मतदाता आफ्नो मताधिकारमा स्वतन्त्र रहेको भन्दै तटस्थ बसेका थिए । बाँकेमा संस्थापन समूह इतरभन्दा करिब ४ सय मतले अगाडि थियो । कैलालीमा संस्थापन समूहबाट नारायणदत्त भट्ट र प्रकाशबहादुर बम तथा इतर समूहबाट रामबहादुर कलेल उम्मेदवार बनेका थिए । पहिलो चरणमा कुनै पनि उम्मेदवारको ५० प्रतिशतभन्दा बढी मत नआएपछि दोस्रो चरणमा संस्थापन समूहकै दुई उम्मेदवारबीच प्रतिस्पर्धा हुँदा भट्ट निर्वाचित भएका हुन् । मकवानपुरमा पनि संस्थापन समूहका बुद्ध लामा र आनन्दराम पराजुली तथा इतर समूहबाट जयराम लामिछाने प्रतिस्पर्धामा थिए । पहिलो चरणको मतदानमा लामा, पराजुली र लामिछानेले क्रमशः बढी भोट ल्याएका थिए । संस्थापन समूहबीच सबैभन्दा बढी मत ल्याउनेलाई समर्थन गर्ने पूर्वसहमतिअनुसार पराजुलीले समर्थन गरेपछि लामा निर्वाचित भएका हुन् । महोत्तरीमा पनि संस्थापन समूहबाट नागेश्वर यादव र सुशीलकुमार यादव तथा अर्को समूहबाट बजरंग नेपाली उम्मेदवार थिए । नेपाली पहिलो चरणबाट बाहिरिएपछि सबैभन्दा बढी मत ल्याउने नागेन्द्रलाई सुशीलकुमारले समर्थन गरेका हुन् । अछाममा संस्थापन समूहकै भरत स्वाँर र पुष्पबहादुर शाहबीच सोमबार दोस्रो चरणको मतदान हुने भएको छ । संस्थापनइतर समूहका राजन कुँवर पहिलो चरणबाटै बाहिरिएका छन् ।चितवनमा संस्थापनइतर समूहबाट ४ जना र संस्थापन समूहबाट एकजना प्रतिस्पर्धामा थिए । कुनै पनि उम्मेदवारले ५० प्रतिशतभन्दा बढी मत ल्याउन नसकेपछि संस्थापनइतर समूहकै राजेश्वर खनाल र मिलनबाबु श्रेष्ठ दोस्रो चरणमा पुगेका थिए । श्रेष्ठले समर्थन गरेपछि निर्वाचनबिनै खनाल विजयी भएका छन् । पूर्वी नवलपरासीमा महेन्द्रध्वज जीसी निर्विरोध निर्वाचित भएका छन् । उनी वरिष्ठ नेता रामचन्द्र पौडेल र शशांक कोइरालानिकट हुन् । पर्सामा भने संस्थापन समूह र संस्थापनइतर समूह प्यानलसहित प्रतिस्पर्धामा उत्रिएका थिए । संस्थापन समूहका जनार्दनसिंह क्षत्री प्यानलसहित निर्वाचित भएका छन् । सिन्धुलीमा उपेन्द्रकुमार पोख्रेल विजयी भएका छन् । संस्थापन समूहले प्रेमचन्द्र हमाल र शेखर कोइराला समूहले उज्ज्वल बराललाई उम्मेदवार बनाएको थियो । दोस्रो चरणमा दाहालको समर्थन पाएका पोख्रेल कुनै समूहमा खुलेका छैनन् ।बारामा सोमबार हुने निर्वाचनमा संस्थापन समूहका राजेश राय र शम्भुप्रसाद बुढाथोकी तथा संस्थापनइतर समूहबाट रामानन्द यादव उम्मेदवार छन् । यादवलाई शेखर कोइराला र कृष्णप्रसाद सिटौला समूहको समर्थन छ । धनुषामा त्रिपक्षीय प्रतिस्पर्धा हुने भएको छ । पूर्वउपसभापति विमलेन्द्र निधि दुई दिनदेखि जनकपुरमा छन् । उनले जोगी पन्जियारको नेतृत्वमा प्यानल बनाएका छन् । संस्थापन पक्षबाट सन्तोष यादव र शेखर कोइराला समूहबाट दिनेश प्रसौलाले उम्मेदवारी दिएका छन् । सर्लाहीमा संस्थान समूहबाट लक्ष्मण राय र कोइराला समूहबाट सुरेन्द्र सिंह प्यानलसहित चुनावी मैदानमा उत्रिएका छन् । सप्तरी, रौतहट, सिरहा र सिन्धुपाल्चोकमा निर्वाचन प्रक्रिया सुरु भएको छ । कांग्रेसको १४ औं महाधिवेशनअन्तर्गत १६ जिल्लाको अधिवेशन हुन सकेको थिएन । यसअघि पुस २७ र माघ १५ मा अधिवेशनको मिति तोकिए पनि सरेको थियो ।"
वरिष्ठ राजनीतिज्ञ बर्माको निधन,"काठमाडौं (कास) वरिष्ठ राजनीतिज्ञ कृष्णराज बर्माको आइतबार अपराह्न निधन भएको छ । ९२ वर्षका बर्माको धुम्बाराहीस्थित ह्याम्स अस्पतालमा निधन भएको हो । बर्माकी छोरी शिलाका अनुसार छातीमा संक्रमण देखिएपछि उनलाई गत फागुन ९ मा चाबहिलस्थित ओम अस्पतालमा भर्ना गरिएको थियो । स्वास्थ्यमा सुधार नभएपछि फागुन १४ मा ह्याम्स अस्पतालको आईसीयूमा भर्ना गरिएको थियो । २००७ सालको क्रान्तिमा सप्तरीको हनुमाननगर क्षेत्रमा होमिएका बर्मा लामो समयसम्म वामपन्थी आन्दोलनमा सक्रिय थिए । बर्माका श्रीमती, ३ छोरा र ४ छोरी छन् ।"
ढुंगा फुटाउन सेना खटाइयो,"(नुवाकोट)  ठूलो ढुंगा खसेर बस्ती नै सखाप पार्ने गरी जोखिम बढेपछि दुप्चेश्वर गाउँपालिकाले ढुंगा फुटाउन सेना परिचालन गरेको छ । ढुंगा फुटाउन देवीघाटस्थित जबरजंग गणका सेना खटिएका छन् । गाउँपालिका१ घ्याङ्फेदीस्थित नेगीबस्तीका ४७ धुरी र एक आधारभूत विद्यालय जोखिममा परेका छन् । बस्तीभन्दा करिब डेढ सय मिटरमाथि रहेको पल्सङ नाम गरेको विशाल ढुंगा झर्ने अवस्थामा छ । ढुंगा झरेमा ४७ घरधुरीसहित विद्यालय र स्थानीयलाई क्षति पुर्याउने भएपछि गत वर्ष जिल्ला विपद् व्यवस्थापन समितिलाई हटाइने दिन स्थानीयवासी र गाउँपालिकाले अनुरोध गरेका थिए । ०७२ साल वैशाख १२ र २९ गते आएको भूकम्पले गाउँमाथिको पल्सङ ढुंगा डगमगाउँदै दबिएको ठाउँ सर्दै गएपछि नेगीबस्तीमा त्रास फैलिएको थियो । हिउँदमा भन्दा बर्खामा घरमाथि ढुंगा खसेर बस्ती सखाप पार्छ कि हो कि भनेर डराईडराई बस्नुपर्थ्यो, स्थानीय लालबहादुर तामाङले भने, अब नडराई बस्न पाइने भो । पल्सङ ढुंगा फुटाउनका संघीय सरकारबाट २५ लाख, प्रदेश सरकारबाट २० लाख र बाँकी दुप्चेश्वर गाउँपालिकाले व्यहोर्ने गरी १ करोड रुपैयाँमा ढुंगा फुटाउन थालिएको गाउँपालिकाले जनाएको छ । अब नेगीका स्थानीयलाई सुरक्षित गराई मानवीय क्षति हुनबाट जोगाउन ढुंगा फुटाउन लागिएको गाउँपालिकाका अध्यक्ष योविन्द्रसिं तामाङले बताए । उनका अनुसार ढुंगा फुटाउन करिब २ महिना लाग्छ ।"
मुढेचरिकोट सडक ६ वर्षपछि कालोपत्र,"(दोलखा)  दोलखा जिल्लाको लाइफलाइन मानिने लामोसाँघुजिरी सडक खण्डअन्तर्गत मुढेचरिकोट सडक ६ वर्षपछि कालोपत्र गर्न थालिएको छ । लामोसाँघु जिरी सडक सुधार आयोजनाले निर्माण कम्पनीको ठेक्का तोडेर कालोसूचीमा राख्ने तयारी थालेपछि स्तरोन्नतिको काम सुरु भएको हो । सडक कालोपत्र हुन थालेपछि लामोसाँघु जिरी सडकको प्रगति हेर्न भौतिक पूर्वाधार तथा यातायातमन्त्री रेनुकुमारी यादव आइतबार दोलखा आएकी छन् । मन्त्री बनेको केही दिनमै जिल्ला जोड्ने मुख्य सडक अलपत्र पारेको भन्दै स्थानीयले उनीसहित सचिव र महानिर्देशकको तस्बिरसहितको ब्यानर सार्वजनिक सवारीसाधनमा टाँसेर विरोध गरेका थिए । मन्त्रालयका सचिव रवीन्द्रनाथ श्रेष्ठ र सडक विभागका महानिर्देशक शिवहरि सापकोटासँगै आएर मन्त्री यादवले कार्यप्रगतिबारे जानकारी लिएकी हुन् । उनले सुरुमा आफ्नो तस्बिर सार्वजनिक यातायात सवारीसाधनमा देख्दा अनौठो लागेको बताइन् । म मन्त्री भएको स्वागतमा पो गाडीहरूमा फोटो टाँसेको होला जस्तो लाग्यो, उनले भनिन्, तर फरक रहेछ सडक बनाउन झकझकाउन रहेछ । दोलखालाई राजधानीसँग जोड्ने मुख्य लामासाँघुजिरी सडकको मुढेचरिकोट खण्ड विस्तार ६ वर्षदेखि अलपत्र परेको थियो । हाल कालोपत्र गर्ने कामले तीव्रता लिएको छ । सडक निर्माणको कालोपत्र अवलोकनपछि कामले गति लिएकोमा खुसी लागेको उनले बताइन् । आफ्नै फोटो टाँसेर विरोध गरेको सडकको कामको प्रगति देखेर खुसी लाग्यो, उनले भनिन्, अब दोलखावासीले मेरो फोटो कतै टाँस्नु पर्दैन होला । २ वर्षमा काम सक्ने गरी जिम्मा लिएको भारतीय निर्माण कम्पनी सकिल हैदर र नेपालको शंकरमाली सुनौलो खिम्ती जेभीले सडक बिस्तारको काम ६ वर्षदेखि अलपत्र पारेका थिए । सडक निमार्णका लागि चौतर्फी दबाबपछि लामोसाँघु जिरी सडक खण्डअन्तर्गतको मुढेचरिकोट सडक स्तरोन्नतिको काममा ठेकेदार फर्किएको थियो । निरन्तरको दबाबपछि ठेकेदारहरू फिल्डमा आएर काम सुरु थालेका छन् । वैशाखभित्र कालोपत्रे सक्ने लक्ष्यले काम थालिएको सुनौलो खिम्तीका ठेकेदार भीमसेन भण्डारीले बताए । हालसम्म १४ किलोमिटर सडक कालोपत्र सकिन लागेको उनले बताए ।भारतीयसहित हामीले सडक बनाउने जिम्मा लिएका हौं, उनले भने, हामीले जिम्मा दिएको शंकरमालीले काम नगरेपछि समस्या भएको हो, अब म आफैं खटेर वैशाखमा सडक हस्तान्तरण गर्छु । फागुनसम्म बेस ओछ्याएर वैशाखमा कालोपत्र सक्ने योजना बनाएर काम गरिरहेको उनले बताए । लामोसाँघुजिरी सडक सुधार आयोजनाका प्रमुख ईश्वर कार्कीले सडक कालोपत्र सन्तोषजनक भएको बताए । उनले यही रफ्तारमा काम भए वैशाखसम्ममा काम सकिने बताए ।"
बिगि्रँदै शैलुङको सौन्दर्य,"(रामेछाप)  त्यसै त पहाडको टाकुरा । त्यसमाथि ४ तलाको मानव निर्मित भ्युटावर । भ्युटावरसँगै बुद्ध धर्मावलम्बीहरूको ठूलो र्छ्यौतेन । पछिल्लो समय शैलुङ पुग्नेहरू सोली घोप्टो पारेको झैं थुप्रिएका पहाडको तरेली हेरेर रमाउने भन्दा पनि डाँडामा ठडिएका मानव निर्मित भौतिक संरचनामा आँखा डुलाउन पुग्छन् । शैलुङमा पुग्नेले यसअघि नितान्त प्रकृति नियाल्थे । थुम्कै थुम्काको पहाड शैलुङलाई आँखा झिमिक्क नपारी चारैतिर हेर्नेहरू रहरलाग्दा प्राकृतिक सौन्दर्यले अघाउँदैनथे लोभिन्थे र फेरि लोभिन्थे । केही वर्षदेखि दोलखा र रामेछापको सीमा शैलुङको टाकुरामा थरीथरीका मानवनिर्मित संरचना निर्माण हुन थालेपछि कसैले उक्त संरचनाहरू भत्काउने कुरा उठाउन थालेका छन् । अनि कसैले संरचना निर्माण गर्ने कुरा गर्न छाडेका छैनन् । दुवै तर्क बलिया भइरहेका बेला शुक्रबार शैलुङ पुगेका पूर्वप्रधानमन्त्री एवं एमाले अध्यक्ष केपी शर्मा ओलीले शैलुङमा थप संरचना निर्माण गर्ने कुरालाई रोक्नुपर्ने बताए ।शैलुङडाँडामाथि अब थप कुनै पनि भौतिक संरचनाको निर्माण नगर्ने, ओलीले भने वरिपरि आसपासमा मात्रै निर्माण गर्ने । शैलुङलाई यथावत् जोगाएर राख्नुपर्दछ । ३ हजार १ सय ४७ मिटर अग्लो शैलुङडाँडामा आयोजना भएको शैलुङ साहित्यिक तथा कला महोत्सवमा बोल्दै ओलीले थपे, यहाँनेर छाप्रा हालेर यसको ऐतिहासिकता हुने हैन, त्यसै छाडिदिए ऐतिहासिकता हुन्छ । उनले शैलुङलाई पर्यटकीय गन्तव्य बनाउन, धार्मिक र ध्यान केन्द्रको रूपमा विकास गर्नका लागि आग्रह गरे । पहिले शैलुङ जति लोभलाग्दो थियो । पछिल्ला वर्ष मानवनिर्मित संरचनाले प्राकृतिक सौन्दर्यलाई ओझेलमा पर्दै छ । जातीय र धार्मिक नाममा होस् या पर्यटकीय नाममा होस् एकपछि अर्को संरचना निर्माण हुँदै गएका छन् । पटकपटक सीमा विवादमा अल्झेको शैलुङलाई अब थप संरचना निर्माण नगर्ने कुरामा स्थानीय जनप्रतिनिधिहरू अब भने सचेत बनेका छन् । पर्यटन मन्त्रालयले भ्युटावर र स्थानीय पालिकासमेतको लगानीमा छ्यौर्तेनको निर्माण भएको हो । अब हामी शैलुङको प्राकृतिक, धार्मिक र ऐतिहासिक कुरालाई समेत दर्शने गरी योजना बनाएर मात्र काम गर्छौं, दोरम्बा शैलुङ गाउँपालिकाका अध्यक्ष कमानसिं मोक्तानले भने । मोक्तानका अनुसार योजनाले धार्मिक र पर्यटकीय महत्त्वलाई समेत समेट्ने उनको दाबी छ । हटाउनुपर्ने अवस्था आयो भने हटाउला के गर्ने त्यही योजनाले बोलेको कुरा मात्र गर्नेछौं, मोक्तानले भने । सिन्धुपाल्चोकको मुढे तथा रामेछापको खैरेनीघाट दोरम्बा हुँदै पुगिने शैलुङमा गुफा, महादेव स्थान, बुद्धको पाइला, पृथ्वीको नाइटो, बाघढुंगा, कछुवा, डाँफेढुंगालगायत हेर्नलायक स्थानहरू छन् । मौसम खुलेको बेला पश्चिमको गणेश हिमालदेखि पूर्वको दूधकुण्ड हिमाल लहरै देख्न सकिने शैलुङ पर्यटकीय हिसाबले उदाउँदो गन्तव्य बन्दै आएको स्थानीय दावाशङ्बु शेर्पा बताउँछन् । यस वर्ष धेरै पयर्टक शैलुङमा पुगे, शेर्पा भन्छन्, दोलखा र रामेछाप दुवैतर्फबाट शैलुङ उक्लनका लागि व्यवस्थित पदमार्गहरू निर्माण भएका छन् । केही सुविधाहरू अझै थप्नुपर्छ शेर्पाले भने, यहाँ आउनेले एक पटकमा धीत नमारून्, धीत मार्न शैलुङ हेर्न पटकपटक आऊन् ।"
समलिंगी विवाहले पाएन वैधता,"समलिंगी विवाहले वैधता नपाउँदा यौनिक तथा लैंगिक अल्पसंख्यकहरू सम्पत्तिलगायतका अधिकारबाट वञ्चित छन् । लैंगिक पहिचानअनुसारको नागरिकता र विवाहको कानुनी मान्यता नदिइँदा उनीहरू राज्यको हरेक सेवासुविधाबाट वञ्चित भइरहेको यस समुदायका मानव अधिकारकर्मी सुदीप गौतमको अनुभव छ । हरेक कुरामा गाह्रो छ, सक्षम भए पनि बच्चा एडप्ट गर्न पाइँदैन, जन्मदर्ता बनाउँदा को बाउ, को आमा भन्ने आउँछ, पार्टनर छुट्टिनुपर्यो भने सम्पत्ति आधा भन्ने हुँदैन, परिवारले कब्जा गर्दिन्छ, उनले भने ।पुरुष र महिलाबीचको विवाहलाई मात्रै वैध मानिएकाले यौनिक तथा लैंगिक अल्पसंख्यकहरूले परिवारको दबाबमा इच्छाविपरीत विवाह गर्ने गरेका छन् । यसले उनीहरूको स्वतन्त्रता कुण्ठित भएको छ । यौनिक प्राकृतिक भावना र इच्छालाई व्यक्त गर्न नसक्ने अवस्थामा काठमाडौंकै एक समलिंगी महिलाको पुरुषसँग विवाह गरिदिए । एक सन्तान भयो तर उनी पुरुषभन्दा महिलासँगको यौनिक इच्छासहितको सम्बन्ध गाँस्न रुचाउँथिन् । यही विषयमा विवाद बढेपछि ०६९ जेठ २२ मा जिल्ला अदालत काठमाडौंमा सम्बन्धविच्छेदको मुद्दा दायर गरिन् । स्वतन्त्रतापूर्वक हिँडडुल गर्न नपाउने, पतिसँगै बस्नुपर्ने भएपछि संघसंस्थाको शरणमा पुगिन् । सुरक्षित आवासका लागि आश्रय गृहमा राख्दा कसैसित भेटघाट गर्न दिइएन । यसले प्राकृतिक यौनिक भावनाको हनन भएको भन्दै उनी शरणमा पुगेको संस्थाको सहयोगमा सर्वोच्च अदालतमा रिट हालिन् । २०६९ साल कात्तिक २० गते न्यायाधीश कल्याण श्रेष्ठ र गिरीश चन्द्रलालको संयुक्त इजलासले स्वतन्त्रपूर्वक बस्न चाहेको अवस्थामा निजलाई संरक्षणको नाममा नियन्त्रणमा राख्न नहुने फैसला गरेको थियो । फैसलामा उनले रोजेको सम्बन्धका बारेमा भनिएको छ, निवेदिकालाई निजको पति वा पतिको परिवारमा बस्ने इच्छा नभएको निजको निवेदन एवं इजलाससमक्ष निजले भनेको कुराबाट बुझिन्छ, एउटा स्वतन्त्र व्यक्तिले जे निर्णय लिन्छ त्यही निर्णय लिने हुनाले निजले रोजेको सम्बन्धको बारेमा यो आदेशले कुनै अन्यथा निर्देश गर्नुपर्ने देखिँदैन । सँगै बस्न पाउने अदालती फैसला भए पनि कानुनी वैधता दिएको छैन । संविधानले सबै नागरिकलाई समानताको हकको व्यवस्था गरे पनि विवाहलाई महिलापुरुषबीचको विवाहलाई मात्रै मान्यता दिइँदा यस्तो समस्या भइरहेको यौनिक तथा लैंगिक अल्पसंख्यकहरूको संस्था समावेशी मञ्च नेपालका बद्री पुनले भने । जिन्दगीभर बस्नलाई कुनै रोकतोक छैन, अन्य सुविधा र सुरक्षा पनि छैन, उनी भन्छन्, धेरै समलिंगी जोडीहरू सामाजिक रूपमै विवाह गरेर बसिरहनुभएको छ तर विवाहको कानुनी आधार नभएपछि परिवारलाई छुटाउन सजिलो भएको छ । उनको भनाइमा विवाहित जोडीले पाउने करमा छुट छैन, अपरेसन गर्नुपर्ने बिरामीले पार्टनरलाई साक्षी राख्न पाउँदैनन्, दुवै मिलेर कमाएको सम्पत्तिमा चाहेर पनि दुवैले आधाआधा हकदार हुन पाउँदैनन् । यसले आत्महत्यासम्मको स्थिति सिर्जना गरेको छ । मुलुकी ऐनले सन्तानलाई पैत्रिक सम्पत्तिमा अधिकार दिए पनि फरक लैगिंकता भएकैले यौनिक तथा लैंगिक अल्पसंख्यकलाई परिवारले दिन चाहँदैन । महिला पुरुषको विवाहमा भने पतिको नामबाट पत्नीको नागरिकता बनाउन मिल्छ तर उनीहरूको वैवाहिक सम्बन्धको वैधता नहुँदा त्यो अवसर पाउँदैनन्, फरक लैंगिकताको कारणले काठमाडौं आएर बस्नुपरिरहेको पुनले बताए । निलहिरा समाजका तत्कालन कार्यकारी निर्देशक सुनीलबाबु पन्तले दायर गरेको रिटमा सर्वोच्च अदालतले २०६४ पुस ६ मा समलिंगी विवाहलाई मान्यता दिने फैसला गर्दै त्यसअनुरूप कानुन निर्माण र संशोधन गर्न आदेश दिएको थियो । न्यायाधीश बलराम केसी र पवनकुमार ओझाको इजलासको आदेशमा भनिएको छ, कुनै व्यक्तिले स्वअनुभूतिअनुसार लैंगिक पहिचान गरेपछि उसको जैविक लिंग के हो, उसले कस्तो यौनसाथी रोज्नुपर्ने हो, कस्तो व्यक्तिसँग विवाह गर्नुपर्ने हो भन्ने निर्धारण अरू व्यक्ति, समाज, राज्य वा कानुनले गरिदिने होइन । यो नितान्त वैयक्तिक आत्मनिर्णयको अधिकारमा पर्छ । समलिंगी विवाहलाई सम्बन्धित व्यक्तिको हक र सामाजिक तथा पारिवारिक सबै पक्षबाट हेरिनुपर्छ । ०७५ भदौ १ बाट लागू भएको देवानी संहिताले समलिंगी विवाह अस्वीकृत गरेपछि समलिंगी जोडीहरूको वैवाहिक सम्बन्धले कानुनी मान्यता पाउन सकेको छैन । देवानी संहिता मस्यौदाको क्रममा भने व्यक्तिव्यक्तिबीच विवाह हुने प्रावधान राख्न प्रस्ताव गरिएको थियो । तर, त्यसलाई हटाएर महिला र पुरुषबीच विवाह हुने प्रावधान राखियो, जुन सर्वोच्च अदालतको आदेशविपरीत छ । समलिंगी विवाहलाई मान्यता प्रदान गर्ने देशहरूको अनुभव र त्यसले समाजमा पार्ने प्रभावका बारेमा बृहत् अध्ययन र विश्लेषण गर्न एक समिति गठन गर्न सर्वोच्चले आदेश गरेको थियो । उक्त समिति गठन भएर सन् २०११ मा नेपाललाई वैवाहिक समानता, परिवार संरक्षण अवलम्बन गर्न तथा मुलुकी देवानी संहिता तथा मुलुकी अपराध संहिताबाट भेदभावपूर्ण प्रावधानहरू हटाउन सिफारिस गरेको थियो । सन् २०१६ मा राष्ट्रिय मानवअधिकार आयोगले सरकारलाई समलिंगी विवाहको अनुमति दिने विधेयक ल्याउन आग्रह गर्यो । तत्कालीन महिला, बालबालिका तथा समाज कल्याण मन्त्रालय (हालको महिला, बालबालिका तथा ज्येष्ठ नागरिक मन्त्रालय) ले यस विषयमा मस्यौदा विधेयक तयार पार्ने उद्देश्यले एउटा उच्चस्तरीय विज्ञ समिति गठन गर्यो । समलिङ्गी विवाह प्रतिवेदन मन्त्रालयमा थन्किएको छ । यसबारे महिला मन्त्रालयका प्रवक्ता ध्रुवराज पण्डितका अनुसार उक्त प्रतिवेदनमाथि अवधारणपत्र कानुन मन्त्रालयमा पठाइएको थियो । उसले अस्पष्टता भएका बुँदाहरू औंल्याएको थियो । जसमा प्राकृतिक (पुरुषमहिला) र समलिंगी विवाहमा के फरक पार्छ, सम्बन्धविच्छेदले कस्तो असर पार्छ, सन्तान उत्पादनको स्थिति, सम्पत्तिमाथिको अधिकारलगायतका कुरा छन् । यी विषयमा तपाईंहरूको धारणा के हो भनेर यौनिक तथा लैंगिक अल्पसंख्यक समुदायमा काम गर्ने संघसंस्थालाई एक वर्षअघि पत्र पठाएको थियो, हालसम्म जवाफ नआउँदा काम अघि बढाउन सकिएको छैन, उनले भने । मन्त्रालयको पत्रअनुसार ती विषयमा स्पष्ट पार्न निलहिरा समाज, मितिनी नेपाल र समावेशी मञ्च नेपालले काम गरेका थिए । उनीहरूले मन्त्रालयले पत्र पठाएको केही महिनामै छलफल गरेर इमेलबाट जवाफ दिएका थिए । निलहिराकी अध्यक्ष पिंकी गुरुङले भनिन्, हामीले इमेल पठायौं, ढुक्क भएर बस्यौं, हार्डकपी पठाउनुपर्ने रहेछ भनेर साताअघि मात्रै थाहा भयो, अब फेरि तीनवटै संस्थाको बैठक बसेर हार्डकपी पठाउने तयारी गर्दैछौं । यही फागुन १० मा महिला, बालबालिका तथा ज्येष्ठ नागरिक मन्त्रालयले आयोजना गरेको यौनिक तथा लैंगिक अल्पसंख्यक समुदाय र सरोकारवालाबीचको अन्तरक्रियामा यस विषयको उठान हुँदा थाहा पाएका थिए । सन् २०२० मार्चमा प्रकाशित वैवाहिक समानताको प्रावधानबारे स्थितिपत्रका अनुसार संयुक्त राज्य अमेरिका, जर्मनी, नेदरल्यान्ड्स, बेल्जियम, नर्वे, स्विडेन, पोर्चुगल, डेनमार्क, बेलायत, फ्रान्सलगायत विश्वका २८ वटा देशहरूले समलिंगी जोडीहरूलाई विवाह गर्ने अनुमति दिने राष्ट्रिय कानुनहरू कार्यान्वयन गरिसकेका छन् । यौनिक तथा लैंगिक अल्पसंख्यकहरूको महासंघ नेपालकी अध्यक्ष मनीषा ढकालले सर्वोच्च अदालतको आदेशअनुसार समलिंगी विवाहलाई कानुनी मान्यता दिन राज्य संवेदनशील बन्नुपर्ने बताइन् ।"
गौरीशंकरको हिनामिनामा पूर्वप्रमुखमाथि छानबिन,"(काठमाडौं)  गौरीशंकर संरक्षण क्षेत्र आयोजना (जीक्याप) मा जलविद्युत् आयोजनालाई नियमविपरीत काम गर्न जीक्यापका तत्कालीन आयोजना प्रमुख सत्यनारायण साहले नै सहयोग गरेको भन्दै वन तथा वातावरण मन्त्रालय र अख्तियार दुरुपयोग अनुसन्धान आयोगले एकै पटक अनुसन्धान सुरु गरेका छन् । करिब १० वर्ष आयोजना प्रमुख रहेका साहले आफूखुसी ३० हजार घनमिटर नदीजन्य पदार्थ (ढुंगा, गिट्टी, बालुवा) का लागि माथिल्लो तामाकोसी हाइड्रोपावरसँग सम्झौता गरी राजस्व हिनामिना गरेको र जीक्यापभित्र पर्ने रूख कटानमा समेत प्रत्यक्षअप्रत्यक्ष सहयोग गरेको आरोपमा छानबिन थालिएको हो । आयोजना प्रमुख साहकै सहयोगमा नासा हाइड्रोपावर प्रालि प्रस्तावक रहेको ल्याप्चेखोला जलविद्युत् आयोजना (१६० मेगावाट) ले राष्ट्रिय वनको जग्गा भोगाधिकार र रूख कटानको निर्णय नहुँदै आयोजनास्थलमा ३ सय ६३ वटा रूख (१४,३५१६ घनफिट) र बिरुवा काटिएको पाइएको छ । स्रोतका अनुसार जलविद्युत् आयोजना सञ्चालकहरूले अनुगमन गर्ने निकायका प्रमुख साहलाई हेलिकोप्टरमार्फत आयोजनास्थल लगेको पाइएको छ । नासा हाइड्रोपावर प्रालिकी जनसम्पर्क प्रमुख विमला थापाले भने फिल्ड (आयोजनास्थल) मा भएका गतिविधिबारे बुझेर मात्र जानकारी दिन सक्ने बताइन् । उक्त आयोजनाले बिगु गाउँपालिकाअन्तर्गतको लामाबगरलप्ची सडक निर्माण उपभोक्ता समितिको खातामा नियमविपरीत ३ करोडभन्दा बढी रकम जम्मा गरेर सडक निर्माणको काम अघि बढाउन सहयोग गरेको छ । सार्वजनिक खरिद नियमावली नियम ९७ (१) मा एक करोड रुपैयाँभन्दा बढी रकमको काम उपभोक्ता समितिमार्फत गर्न नमिल्ने उल्लेख छ । उक्त आयोजनाअन्तर्गतका रूख हटाउने र ५६९३ हेक्टर राष्ट्रिय वन क्षेत्रको जग्गा ३० वर्षका लागि प्रयोग गर्न दिने निर्णय गत असोज १४ को मन्त्रिपरिषद्ले गरेको देखिन्छ । तर आयोजनाले गाउँपालिकासँग मिलेर त्यसअघिदेखि नै सडक निर्माणलगायतका काम सुरु गरेको थियो । उक्त आयाजना बिगु गाउँपालिका१ लामाबगरमा प्रस्ताव गरिएको छ । जीक्याप क्षेत्रमा अहिले ११ वटा जलविद्युत् आयोजना निर्माणका क्रममा छन् भने १६ वटाले सर्वेक्षण र ३९ वटाले उत्पादन लाइसेन्स लिएका छन् । त्यस क्षेत्रमा ४१ वटा विद्युत् प्रसारण लाइन छन् । अनियमितता छानबिनमा सहयोग गर्न अख्तियार दुरुपयोग अनुसन्धान आयोगले राष्ट्रिय निकुञ्ज तथा वन्यजन्तु संरक्षण विभागलाई पत्राचार गरेपछि जीक्यापको चरिकोटस्थित सम्पर्क कार्यालयले केही दिनअघि साहलाई बोलाएर बयान लिएको छ । विभागले सम्पर्क कार्यालयमा सहायक संरक्षण अधिकृत अभिनय पाठकलाई खटाएको थियो । विभागका अनुसार पाठकले गोरखास्थित मनास्लु संरक्षण क्षेत्र आयोजना (एमक्याप) मा प्रमुख रहेका साहलाई गत फागुन १५ मा चरिकोटमा बोलाएर बयान लिएका हुन् । साहले आफूले नियमविपरित कुनै काम नगरेको जिकिर गरेका छन् । स्रोतका अनुसार साहकै सहयोगमा युनिभर्सल पावर कम्पनी लिमिटेड, तल्लो खारे खोला जलविद्युत् आयोजनाले अनुमति नलिई राइट अफ वे परिवर्तन गरी टावर निर्माण गरेको पाइएको छ । साहको साथ पाएपछि उक्त आयोजनाले सरकारसँग अनुमति नलिई बिगु गाउँपालिका४ को कमलामाई संरक्षण वन व्यवस्थापन उपसमितिको क्षेत्रमा ६१ वटा रूख कटान गरेको बताइएको छ । साहले भने आफ्ना गलत निर्णयसहयोग ढाकछोप गर्न हेडक्वार्टर (राष्ट्रिय प्रकृति संरक्षण कोषएनटीएनसी) का तत्कालीन निर्देशकहरू दीपककुमार सिंह, सिद्धार्थबज्र बज्राचार्य र हालका प्रशासन प्रमुख विदुर पोखरेललगायतसँग सेटिङ मिलाएको विभागको आरोप छ । पटकपटक फिल्ड (जीक्याप) को अनुगमनमा गएका हेडक्वार्टरका निर्देशकहरूले धेरै जसो गतिविधिमा साहलाई सहयोग गरेको देखिन्छ, विभागस्रोतले भन्यो । वन मन्त्रालय, अख्तियार र निकुञ्ज विभागलगायत विभिन्न निकायले प्रश्न उठाएको र एकपछि अर्को विवादित निर्णय गरेको भन्दै एनटीएनसीले साहलाई गत वर्ष माघमा पोखरास्थित अन्नपूर्ण संरक्षण संरक्षण क्षेत्र आयोजना (एक्याप) को मुख्यालयमा सरुवा गरेको थियो । एनटीएनसीले केही समय उनीभन्दा वरिष्ठ नरेन्द्र लामालाई जिम्मेवारी दिएको थियो । सरुवा गरिएको कार्यालयमा हाजिर नभई साहले सरुवाविरुद्ध सर्वोच्च अदालतमा उजुरी दिएका थिए । उनी २०६६ सालदेखि गत असोजसम्मै जीक्यापमा कार्यरत थिए । २०६६ सालमा संरक्षण क्षेत्र घोषणा गरी सरकारले व्यवस्थापन गर्ने जिम्मा एनटीएनसीलाई दिएको छ । साहले आफूलाई आयोजना प्रमुखबाट हटाइएका बेला जीक्यापका विभिन्न स्थानमा जलविद्युत् आयोजनाहरूले नियमविपरीत निर्माणका काम गरेको दाबी गरे । उनले आफूमाथि लागेका आरोपमा सत्यता नरहेको जिकिर गरे । अहिले ममाथि धेरै प्रश्न तेस्याइँदै छ, साहले भने, म हटेपछि धेरै निर्माणका गतिविधि भएका हुन् । माथिल्लो तामाकोसी जलविद्युत् आयोजनाले जीक्यापभित्र वातावरणीय प्रभाव मूल्यांकन प्रतिवेदन (ईआईए) स्वीकृत नगराई एक वर्षदेखि रोल्वालिङ खोला जलविद्युत् आयोजना (२२ मेगावाट) को भौतिक निर्माण कार्य अघि बढाएको छ । प्रस्तावक अपर तामाकोसी हाइड्रोपावर लिमिटेड ले यसअघि नै रोल्वालिङ खोला जलविद्युत् आयोजनाको पहुँच मार्ग, १८० मिटरको सुरुङ, पक्की पुल, घोडेटोलगायत आयोजना निर्माणका लागि भौतिक पूर्वाधारका काम एक वर्षदेखि गर्दै आएको छ । प्रक्रिया पूरा नगरी निर्माणसम्बन्धी कार्य अघि बढाइएपछि गत माघ ७ मा दोलखा, सिंगटीबजारमा मुख्यालय रहेको जीक्यापका प्रमुख मधु क्षत्रीले निर्माण कार्य रोक्न आयोजनालाई पत्र काटेका थिए । त्यसपछि जलविद्युत् आयोजना र जीक्यापबीच द्वन्द्व सुरु भएको थियो । संरक्षण क्षेत्र व्यवस्थापन नियमावली २०५३ को नियम १६ मा संरक्षण क्षेत्रभित्र अनुमति नलिई कुनै पनि व्यक्तिले रूखबिरुवा, झाडी वा अन्य कुनै वन पैदावार काट्न, ढाल्न, हटाउन, छेक्न, वन पैदावार नाश हुने कुनै काम गर्न वा हानिनोक्सानी गर्न नपाउने व्यवस्था छ । त्यस्तै, संरक्षण क्षेत्रभित्र बग्ने नदी, खोला वा पानीको कुनै स्रोतमा विद्युतीय करेन्ट प्रयोग गर्नसमेत प्रतिबन्ध लगाइएको छ । निर्माण रोकिएपछि माथिल्लो तामाकोसी जलविद्युत् आयोजनाले समस्या समाधानका लागि मन्त्रिपरिषद् तथा प्रधानमन्त्रीको कार्यालय र प्रतिनिधि सभाको कृषि, सहकारी तथा प्राकृतिक स्रोत समितिसँग सहयोग मागेको थियो । यसबारेमा समितिमा दुई पटक छलफल भएको छ । समितिकी सभापति पूर्णकुमारी सुवेदीले ईआईए (वातावरणीय प्रभाव मूल्यांकन) नगरी निर्माणका गतिविधि अघि बढाउँदा दुई पक्षबीच द्वन्द्व देखिएकाले समितिले सहजीकरणको भूमिका खेलेको बताइन् । कानुनको प्रश्न मात्र उठाएर विकास रोकिनु भएन, उनले भनिन्, ईआईएलगायत कानुनी प्रक्रिया फास्ट ट्र्याकबाट अघि बढाएर सहयोग गरिदिन वन मन्त्रालयलाई ध्यानाकर्षण गराइएको छ । वन तथा वातावरण मन्त्रालयका सचिव पेमनारायण कँडेलले गौरीशंकर संरक्षण क्षेत्रका राष्ट्रिय गौरवका विकास आयोजनाहरूले कानुनको दायरामा रहेर निर्माण अघि बढाउनुपर्ने बताए । विगतका हाकिमहरू व्यावहारिक थिए, प्रश्न उठाएका थिएनन्, अहिलेका हाकिमले किन प्रश्न गरे भन्ने भन्दा पनि कानुनको पालना गर्नुगराउनु महत्त्वपूर्ण विषय हो, उनले भने, विगतका हाकिममा समस्या देखिएर नै अहिले नयाँ हाकिम खटाइएको हो ।"
"सरकार, विदेश घुम्नेको खुट्टा नसमाऊ","भिजिट भिसाको आवरणमा हुने गैरकानुनी गतिविधि नियन्त्रण गर्नु सरकारको दायित्व हो । तर यसका नाममा नागरिकको विदेश घुम्न पाउने स्वतन्त्रतालाई नै संकुचित तुल्याउने छुट उसलाई छैन । अझ, संविधानप्रदत्त समानताको हककै तेजोवध हुने गरी विदेश घुम्न जाने महिलालाई विभेदकारी व्यवहार गर्न खोज्नु त झनै स्वीकार्य हुन्न । यति बुझ्न विशेष प्रज्ञा चाहिन्न, लोकतन्त्रमा नागरिक हक र राज्यले गर्नुपर्ने व्यवहार सम्बन्धी सामान्य समझ भए पुग्छ । दुःखको कुरा, हाम्रा कतिपय सरकारी अधिकारीहरूमा यही न्यूनतम चेतनाको पनि अभाव देखिन्छ । भिजिट भिसाका आवरणमा मौलाइरहेका गलत धन्दालाई नियन्त्रण गर्न गठित सरकारी कार्यदलले संविधानप्रदत्त समानताको हकको बर्खिलाफ हुने र आम नागरिकको विदेश घुम्न पाउने अधिकारलाई हदैसम्म खुम्च्याउने गरी प्रतिवेदन बुझाउनु यसकै उपज हो ।भिजिट भिसा दुरुपयोगका सम्बन्धमा अध्ययन गर्न गठित सरकारी अधिकारीहरू सम्मिलित उच्चस्तरीय कार्यदलले गत साता गृहमन्त्रीसमक्ष बुझाएको सुझाव प्रतिवेदनमा विदेश घुम्नेका निम्ति डेढ दर्जनभन्दा बढी सर्त सुझाइएका छन्, जुन कसै गरी कार्यान्वयनयोग्य छैनन् । यी सर्त अनुसार कार्यविधि र निर्देशिका बन्ने हो भने आमनागरिक सहजै विदेश जान पाउनेछैनन् । प्रतिवेदनले विभिन्न पेसाव्यवसायमा संलग्न, सरकारी कर्मचारी र तोकिएको क्षेत्रबाहेकका नागरिक भिजिट भिसामा जाँदा वार्षिक करयोग्य आय १० लाख रुपैयाँ हुनुपर्ने, त्यसको आधा रकम बैंकमा मौज्दात भएको प्रमाण पेस गर्नुपर्ने र अध्यागमन विभागको पूर्वस्वीकृति लिनुपर्ने लगायत व्यवस्था गर्न सुझाएको छ । साथै, महिलाका लागि विदेशमा आफन्तनातेदारचिनेजानेका मानिस कम्तीमा दुई वर्ष विदेश बसेको पुष्टि हुने कागजात, मान्यताप्राप्त शैक्षिक संस्थाबाट न्यूनतम १० जोड दुई वा सोसरह उत्तीर्ण भएको शैक्षिक प्रमाणपत्र, अंग्रेजी वा गन्तव्य मुलुकको भाषा जानेको हुनुपर्ने लगायत अतिरिक्त सर्त राख्न भनेको छ । यस्तो सुझाव आफैंमा हास्यास्पद र नाजायज मात्र होइन, बहुलट्ठीपूर्ण पनि छ, जुन लागू गरिएमा मुलुक नागरिक अधिकारको उल्टो बाटो हिँड्नेछ । महिलाका हकमा थप अंकुश लगाउने व्यवस्था त प्रथम दृष्टिमै खारेजयोग्य छ, यस्तो स्त्रीद्वेषी र असंवैधानिक प्रावधानको औचित्यबारे थप छलफलै गर्नुपर्दैन । विदेश घुम्नका लागि जुन आय र बैंक मौज्दात खोजिएको छ, त्यो पनि सरासर औचित्यहीन र बेतुकको छ । यसबाट के बुझिन्छ भने, या त कार्यदलमा सम्मिलित अधिकारीहरूको नेपालबुझाइ नै अत्यन्त निम्छरो छ, या उनीहरू बदनियतबाट निर्देशित छन् । होइन भने, प्रतिव्यक्ति आय डेढ लाख पनि नभएको मुलुकमा वार्षिक १० लाख रुपैयाँ करयोग्य कमाइ हुने नेपाली कति छन्, तिनलाई हेक्का नहुने कुरा थिएन । सबभन्दा बढी तलब बुझ्ने सरकारी अधिकारीहरू मुख्य सचिव र प्रधानसेनापतिकै वार्षिक तलबसुविधा नै १० लाख पुग्दैन । यस्तो अवस्थामा सरकारी कर्मचारीबाहेक भनेर उनीहरू कसलाई कस्न खोजिरहेका छन्, बुझिनसक्नु छ । उनीहरूलाई यो पनि थाहा हुनुपर्छ कि पछिल्ला वर्षहरूमा नेपालमा गाउँघरका सामान्य सहकारी र सामुदायिक संस्थामा आबद्ध साधारणजन पनि विदेशाटन गरिरहेका छन् । फेरि, विदेश घुम्न यातायात भाडाका अतिरिक्त सम्बन्धित देशमा जति दिन बस्ने हो, त्यसका लागि चाहिने र प्रक्रियागत खर्च भए पुग्छ । भ्रमणसोख भएका न्यून मध्यम वर्गकै व्यक्तिले पनि अचेल आफ्नो थोरै आम्दानी बचत गरेरै विदेश घुम्ने ल्याकत राख्न सक्छ । यसरी घुमिरहेका कैयौंको बाटो प्रस्तावित व्यवस्थाको कार्यान्वयनले छेक्नेछ । यस्तै, अरब मुलुकका कतिपय कम्पनीमा ठूला तहको जागिरको खोजीमा निस्कनेहरू पनि सुरुमा भिजिट भिसामै जाने हो, काम निश्चित भएपछि भिसा परिवर्तन गर्ने हो । प्रस्तावित व्यवस्थाले उनीहरूको यस्तो आकर्षक र वैधानिक मार्गमा पनि तगारो हाल्नेछ ।अचम्म त, सरकारी अधिकारीहरूले आफ्नै अनुभवको आलोकमा पनि केही सिक्न चाहेको देखिएन । नत्र, घुम्न जानेले न्यूनतम एसएलसी सरहको शैक्षिक योग्यताको प्रमाणपत्र देखाउनुपर्ने वा अंग्रेजी बोल्न जान्नुपर्ने बाध्यात्मक व्यवस्था राख्न खोजेर गत वर्ष नै जग हँसाइसकेका र सर्वत्र आलोचनापछि उक्त प्रावधान कार्यान्वयनमा लैजानबाट हच्किएका उनीहरूले फेरि यस्तो अत्तो थाप्न खोज्ने थिएनन् । यो प्रतिवेदन बुझेका गृहमन्त्री लगायतका उच्च सरकारी अधिकारीहरू प्रस्ट हुनुपर्छ लोकतान्त्रिक देशका नागरिकलाई अधिनायकवादी राज्यका रैतीजसरी व्यवहार गर्न मिल्दैन । नागरिकको जायज इच्छाआकांक्षामा राज्यले सहजीकरण गर्ने हो, त्यसलाई नियन्त्रण गर्ने गरी छेकबार लगाउने होइन । सरकार नियन्त्रणमुखी र संरक्षणमुखी हुनुभन्दा पनि सहजकर्ताका रूपमा प्रस्तुत हुनुपर्छ र आफ्ना नागरिकलाई जायज स्वतन्त्रताको उपभोग गर्न दिनुपर्छ । भिजिट भिसामा विदेश जानलाई सम्बन्धित देशले नै केही नियम लगाएकै हुन्छ, नेपालले पनि साथमा निश्चित अमेरिकी डलर, फिर्ती हवाई टिकट, गन्तव्य मुलुकमा बस्ने व्यवस्था, बिमाजस्ता उचित प्रावधानमा कडाइ गर्न सक्छ । तर, पुनः अन्टसन्ट प्रावधान थोपर्न खोज्नु हुँदैन ।भिजिट भिसाका नाममा मानवतस्करी मौलाइरहेको घटना निःसन्देह चिन्ताको विषय हो । तर यो समस्याको उपचारका निम्ति सरकारले टाउको दुखेको औषधि नाइटोमा लगाउने गल्ती गर्नु हुँदैन । समस्या जेमा छ, उपचार पनि त्यसकै खोजिनुपर्छ । जो मानवतस्करी लगायतमा संलग्न छ, उसलाई पो कानुनी कारबाहीको दायरामा ल्याइनुपर्छ । मानवतस्करहरूसित भइरहेको वैदेशिक रोजगार व्यवसायी, ट्राभल एजेन्सीका साथै श्रम र अध्यागमनका कर्मचारीहरूको अवाञ्छित मिलेमतोको जालो भत्काउने उपाय रच्नुपर्छ । अहिलेको प्रावधान दुरुपयोग कसकसबाट कसरी भैरहेको छ, त्यसमा कडाइ गर्नुपर्छ ।गर्नैपर्ने उपाय केही नगरी सरकारले खालि घुम्न जान चाहने नेपालीलाई अनेकन् योग्यताको अत्तो थापेर पहिल्यै खुट्टा समाइदिनु हुँदैन । अनुचित योग्यता तोकेर अधिकांश नागरिकलाई विदेश घुम्नै अयोग्य बनाउने अलोकतान्त्रिक प्रावधानको छलफलैसम्म पनि लोकतान्त्रिक समाजमा पाच्य हुन सक्दैन । त्यसैले यस्ता अध्ययन प्रतिवेदनहरू विद्यमान व्यवस्थामा सुधार गर्ने हेतुले बन्नुपर्छ, थप समस्या सृजना गर्नका निम्ति होइन । कामना गरौं, यी सुझावहरू लागू हुनेछैनन् र रद्दीको टोकरीमा मिल्काउनलायक यस्ता प्रतिवेदन पनि फेरि लेखिनेछैनन् ।"
भिजिट भिसामा अनावश्यक सर्त,"भिजिट भिसाको आवरणमा हुने गैरकानुनी नियन्त्रणका लागि अध्ययन गर्न गठन गरिएको सरकारी कार्यदलले सरकारसमक्ष पेस गरेको प्रतिवेदन संविधानप्रदत्त समानताको हकप्रतिकूल छ । विद्यमान अवस्थामा बेरोजगारी अत्यधिक बढी रहेको, मूल्यवृद्धि सरकारी नियन्त्रणभन्दा बाहिर रहेको छ । कामको खोजीमा भौंतारिरहेका युवाहरूलाई सरकारी नियन्त्रण होइन, सहयोग र मार्गनिर्देशनको खाँचो छ । युवाहरूलाई रोजगार उपलब्ध गराउन कलकारखाना, उद्योगधन्दाको विकास आजको प्रमुख चुनौती रहेको छ । सरकारले यतातर्फ ध्यान दिनु आवश्यक छ । कामको खोजीमा भिजिट भिसामा विदेश पठाउने, फ्री टिकट, भिसा भएको देश छिराउन पनि मोटो रकम ऐंठ्ने र भिजिट भिसामा विदेश छिराउन सिकाउने लाइसेन्स प्राप्त मानव बेचबिखन गर्ने म्यानपावर कम्पनी र उनीलाई सघाउने कर्मचारीलाई नियन्त्रण र कारबाही गर्न सके भजिट भिसामा विदेश भ्रमण गर्नलाई कुनै अतिरिक्त कानुन बनाउन आवश्यक छैन । महेन्द्रसिंह बम, टीकापुर१, कैलाली"
एमसीसीले माओवादीमा ल्याएको तंरग,"संसद्बाट एसीसी पारित भएपछि त्यसको असर दलहरूमा पनि परेको छ । यतिबेला एमसीसी पास भएपछिको पराकम्पले सबैभन्दा बढी सत्ता घटक माओवादी केन्द्रलाई हानिरहेको छ । २०६५ सालमा तत्कालीन नेकपा माओवादीमा मिसिएको एकताकेन्द्रले यही पार्टीमा रहेर करिब १३ वर्ष राजनीति गर्यो । यहीबीच जनयुद्धमा सँगै यात्रा गर्दै आएकाहरू छुट्टिँदा पनि एकता केन्द्रका कुनै नेताले ठूलो विवाद सृजना गरेका थिएनन् । माओवादीकै संस्थापकजस्ता देखिने एकता केन्द्रका नेताहरूले पार्टी नै छाड्ने कुरा बाहिर आएको पहिलो पटक नै हो । के एमसीसीकै कारण नारायणकाजी श्रेष्ठको समूहले पुष्पकमल दाहालसँगको राजनीतिक सहयात्रामा ब्रेक लगाउला त ? माओवादीबाट फुटेकाहरूको जस्तो बाटो यो समूहले पनि रोज्ला भन्नेमा धेरैलाई विश्वास छैन । यो बाटो तय गर्न स्वयं श्रेष्ठ नै सकारात्मक छन्जस्तो लाग्दैन ।मोहन वैद्यले पार्टी फुटाए नजिता शून्य देखियो, बाबुराम भट्टराईले पार्टी छाडेर गए उनले पनि खासै उपलब्धि हासिल गर्न सकेको देखिँदैन । वैद्य समूहबाटै नेत्रविक्रम चन्द अलग भए उनले त झनै राजनीतिक लाइन समात्नै सकेको देखिँदैन । पार्टी सञ्चालनका विषयमा विचार नमिलेर विवाद आएर अलग हुनु र बीचमा टुप्लुक्क आइलागेको कुनै विषयमा विचार नमिलेर विवाद सृजना हुनु फरकफरक कुरा हो । एमसीसीजस्तो क्षणिक विषयलाई नै मुद्दा बनाएर बारम्बार पार्टीमा कलह सृजना गर्ने श्रेष्ठको नीति कमजोर देखिन्छ । आफूलाई चित्त नबुझेका कुरामा फरक मत राख्न पाइन्छ र माओवादीमा यस्तो गरेको इतिहास छ पनि । यस विषयमा पनि त्यसै गर्न श्रेष्ठलाई छुट छ । एमसीसी संसद्बाट अनुमोदन भएर कार्यान्वयनमा गइसकेको छ, अब यसको विरोध गर्नु भनेको समयको बर्बादी मात्रै हो । स्थानीय निकायको निर्वाचन मुखैमा आइसकेको छ । संसद्मा लामो समय अवरोध कायमै छ । यो अझै जारी रहेमा संसद् विघटन गरेर संसदीय निर्वाचनमा जानेसम्मको विषय सत्ता गठबन्धनमा उठ्न थालेको छ । यस्तोमा अब नयाँ पार्टी बनाएर अगाडि बढ्दा आसन्न निर्वाचनमा भाग लिन नयाँ दललाई समय अभाव हुने देखिन्छ । यसर्थ यी सबै कुरालाई बुझेर पनि श्रेष्ठले पार्टी छाड्दैनन् । सुजन देवकोटा, पालुङ्टार४, गोरखा"
सरकारी ढुकुटीको दोहन,"ठाउँमा पुगेपछि काम गर्नु पर्दैन, दाम त्यसै आउँदो रहेछ । सांसदहरूको कार्यकाल सकिँदै छ तर राज्यको ढुकुटीबाट उनीहरूले लगेका पैसाको हिसाबकिताब भएको छैन । उनीहरूका स्वकीय सचिवकर्मचारीहरूले पनि पछिल्लो समय निकै पैसा पाइरहेको समाचार आइरहेका छन् । पैसा लानु ठूलो कुरा हैन तर सो पैसा कति काम गरेर लगे भन्नेचाहिँ ठूलो हो । यहाँ त कामै नगरी पैसा लिने चलन छ । कोरोनाले थला पारेको अर्थतन्त्र अझै बौरिन सकेको छैन । बैंकको ब्याजदर उच्च भएको छ । आमनागरिकका रोजगारी खोसिएका छन् । तर सरकारी ढुकुटी दोहन गर्ने सिलसिला अझै रोकिएको छैन । सरकारले भ्रष्टाचारीलाई प्रश्रय दिइरहेछ । यस्तोमा यो देश कहिले भ्रष्टाचारमुक्त हुने ? कसले बनाउने ? अतः आगामी दिनमा सरकारले कामको मूल्यांकनका आधारमा सेवासुविधा तय गर्नुपर्छ । अन्यथा एक दिन देशको ढुकुटी नै रित्तिनेमा दुईमत छैन । रामकृष्ण बराल, जोरपाटी५, काठमाडौं"
के शिक्षामन्त्रीले उच्च शिक्षामा ध्यान दिनु पर्दैन ?,"१ उच्च शिक्षामा अहिले विद्यालय शिक्षाभन्दा पनि भद्रगोल स्थिति छ । यो कुरा शिक्षामन्त्रीले पनि बुझेकै हुनुपर्छ, किनकि शिक्षामन्त्री खुला विश्वविद्यालयका कुलपति र अरू विश्वविद्यालयका सहकुलपति हुन् ।२ कतिन्जेल खल्तीको चिट काटेर विश्वविद्यालयमा शिक्षक भर्ती गरिरहने ? सके करार, नसके आंशिक, अनि तिनै करार र आंशिकलाई स्थायी गरेर उच्च शिक्षा कतिन्जेल भँड्खालोमा पारिराख्ने ? कुलपति प्रधानमन्त्रीको ठाडो आदेशविरुद्ध सर्वोच्चले निर्णय नदिएको भए तपाईंकै आँखाअगाडि फेरि सयौं थप यस्ता महानुभावले विश्वविद्यालयको स्थायी शिक्षकको नियुक्ति पाइसकेका हुन्थे ।३ २०४८ सालमा त्रिभुवन विश्वविद्यालयका शिक्षकको एक तह स्वतः पदोन्नति गर्ने त्यतिखेरको कुलपतिको निर्देशनमा विश्वविद्यालयको गलत निर्णयका कारण आजसम्म पनि नेपालको उच्च शिक्षाले आफ्नो साखमाथि उठाउन सकिरहेको छैन ।४ त्यसपछिका दिनमा स्वस्थ प्रतिस्पर्धाबिना आंशिकबाट करार र करारबाट स्थायी हुने परम्परा बसालेर कुलपति, सहकुलपति र विश्वविद्यालय पदाधिकारीले उच्च शिक्षालाई दलीय प्राध्यापक नियुक्तिको थलो बनाएको कुरा बिर्सन मिल्दैन, सकिन्न ।५ यो रोग कतिपय अन्य विश्वविद्यालयमा सरुवा रोगझैं फैलिएको र देशकै उच्च शिक्षा ध्वस्त हुँदै गइरहेको तथ्य लुकाउन सकिने अवस्था छैन किनकि यो सर्वांग नग्न भैसकेको छ ।६ पीएचडीलाई योग्यताको अधिकतम अंक प्रदान गर्ने पद्धति नराम्रो होइन । तर यसैको बहानामा पीएचडी किन्ने परम्परा भने देशकै लागि घातक हो । शिक्षा मन्त्रालयकै स्वीकृतिमा नेपालमा चलेका विदेशी पीएचडी दाताको अनुगमन गर्नुपर्ने कि नपर्ने ? ती संस्थाबाट प्रदान गरिने पीएचडीको स्तर कायम गर्न शिक्षा मन्त्रालयले हालसम्म केही गरेकै छैन । अनि गुणस्तरमा प्रश्नचिह्न लागेको छ ।७ विदेशी मात्रै होइन स्वदेशी विश्वविद्यालयले प्रदान गर्ने पीएचडीको स्तर पनि नउकासी भएको छैन । पीएचडीको मात्रै होइन, सबै नेपाली विश्वविद्यालयले प्रदान गर्दै आएको स्नातकोत्तर र स्नातक तहको गुणस्तरमा पनि बढोत्तरी गर्न ढिलो भैसकेको छ ।८ अब बन्ने उच्च शिक्षा ऐनमा यस्ता डिग्रीधारीहरूको गुणस्तर सुनिश्चित गर्ने उच्च शिक्षा आयोगको व्यवस्था गर्न सक्नुहुन्छ ? न कि सबै विश्वविद्यालयका लागि यौटै सेवा आयोग । उच्च शिक्षा सेवा प्रवेशका लागि अनिवार्य दुई सेमेस्टरको शिक्षण कला पाठ्यक्रम उतीर्ण भएको हुनुपर्ने र त्यस्ता व्यक्ति मात्र उच्च शिक्षा आयोगले सञ्चालन गर्ने उच्च शिक्षा अध्यापन अनुमति परीक्षामा सामेल हुन पाउने पद्धति बसाल्न सक्नुहुन्छ ?९ यसरी अध्यापन अनुमति प्राप्त व्यक्ति मात्रै उच्च शिक्षाका लागि शिक्षकको विज्ञापनमा उम्मेदवार हुन पाउने व्यवस्था नगर्ने हो भने २०४६ पछिको जस्तै दलीय राजनीतिक व्यक्तिको उच्च शिक्षा शिक्षणमा प्रवेश बढ्दै जानेछ र नेपालको उच्च शिक्षा अझ बेकामे बन्नेछ ।१० यसका अतिरिक्त अत्यावश्यक सूचकसहित गुणस्तरीय जर्नलमा अनुसन्धानात्मक लेख प्रकाशन नगर्नेलाई पदोन्नति नगर्ने व्यवस्था गर्न सक्नुभयो भने मात्रै नेपालको उच्च शिक्षा आउँदो दशकका लागि विदेशीको समेत मोहको विषय हुनेछ । मनप्रसाद वाग्ले, मीनभवन, काठमाडौं"
शक्तिराष्ट्रका छिमेकीहरूको सार्वभौमसत्ता,"भविष्यको दृष्टियसको अर्थ नेपालमा कुनै शक्तिशाली छिमेकीले रुसले झैं आक्रमण गरिहाल्छ झन्ने बिलकुलै होइन । तर, युत्रेनमा निर्वाचित राष्ट्रपति नै रुसीपक्षधर र पश्चिमा राष्ट्रपक्षधर देखिएझैं यहाँ पनि मुलुकको कार्यकारी भारत, चीन वा पश्चिमा राष्ट्रको तावेदार देखिने परिस्थिति धेरै टाढाको देखिँदैन । प्रस्ट हस्तक्षेप नभए पनि विभिन्न शक्तिराष्ट्रले नेपालको सार्वभौमसत्ताको अभ्यासमाथि अंकुश लगाउने कसरत गर्छन् नै । कुरा जति ठूला गरे पनि साना र कमजोर राष्ट्रले यथार्थमा सार्वभौमसत्ताको अभ्यास सीमित मात्रै गर्न पाएका छन् । बदलिँदो भूराजनीतिक समीकरण र शक्ति सन्तुलनले चुनौतीहरू थफेको छ । युत्रेनको घटनाले नेपालजस्तो दुई उदीयमान विश्वशक्तिराष्ट्रहरू भारत र चीनबीच रहेको मुलुकले सिक्नुपर्ने नमीठो पाठ के हो भने, कुनै पनि पक्षमा खुलेर नलाग्दा असजिलो परिस्थितिमा कोही पनि मनमुटुको सहयोगी नपाइने रहेछ । कुनै एक पक्षमा लाग्दा त्यसैको गुलाम हुनुपर्ने र अर्को पक्षको सधैं तारो भइरहनुपर्ने रहेछ । संयुक्त राष्ट्रसंघजस्ता संस्थाहरू एउटा मुलुकको अस्तित्व नै समाप्त हुने अवस्थामा पुग्दासमेत रमिते मात्रै भएर बस्ने र युद्ध धरातलमा तात्त्विक फरक पार्न नसक्ने कागजी सेतो हात्ती मात्र भएछन् । र, विपक्षी खेमाका शक्तिराष्ट्रहरूबीचको स्वार्थ सम्बन्ध पनि कमजोर राष्ट्रहरूसँगको मित्रवत् व्यवहारभन्दा कैयौं गुणा बलशाली र निर्णायक हुने रहेछ । त्यो सायद युरोप र रुस वा भारत र चीन सबैतिर लागू हुन्छ ।यसको सपाट अर्थ हो, नेपालले अहिले झारत र चीनले युत्रेनको पक्षमा मतदान नगरेको दृष्टान्तसमेतको प्रकाशमा, आफ्नो विदेशनीतिलाई परिष्कृत गरेर वास्तविक अर्थमै राष्ट्रिय स्वामित्वको बनाउनु जरुरी छ । त्यही नीति सरकार, सबै राजनीतिक शक्ति र व्यक्तिका लागि विदेश सम्बन्ध सञ्चालनको आधार हुनु अफरिहार्य छ । युत्रेनबाट सिक्ने कुरा के हो भने, अप्ठ्यारो पर्दा मुलुक एक्लै लड्नुपर्छ । यदि रुसले युद्ध जित्यो झने, हिजोको युत्रेनका रुसीपक्षधर नेताहरूले पनि स्वतः जित्नेछैनन् ।"
सरकारशिक्षक सहमति : प्रतिगमनको पोको,"हालसम्म शिक्षकहरू राजनीतिमा लाग्नुको नैतिक वैधता के थियो भने, उनीहरू देशमा राजनीतिक परिर्वतनका लागि लडे । हालै सम्बद्ध संगठनसहित शिक्षक महासंघ र मन्त्रीसहित शिक्षा मन्त्रालयका उच्च पदाधिकारीसँग भएको सहमतिले त्यो भाष्यको आयु सकिएको प्रमाणित गरेको छ । यद्यपि मन्त्रीले नै सहमति जनाइसकेपछि उनको सुझबुझमा अक्षमता छ या बदनियत, छिप्न गाह्रो छ । पूर्वशिक्षामन्त्रीले शिक्षामा गति दिन नसकेको भनेर आलोचित हुँदै गर्दा धेरैलाई उनले यस्ता दीर्घकालीन असर पर्ने काम यति अपरिपक्व पाराले त गर्ने थिएनन् कि भन्ने लाग्न थालेको छ । यद्यपि एमसीसीमा ठीकबेठीक भए पनि संस्थापनसँग फरक मत राख्न सक्दा शिक्षाका विषयमा भने उनले आफ्नो अडान र दृढता राख्न वा व्यक्त गर्न सकेनन् । यो सम्झौतामा पक्कै पनि उनको दलको पनि सहमति होला । केही समयपहिले नै मन्त्रीसम्बद्ध दलका हेड सरले शिक्षकहरूलाई राजनीतिमा लाग्न आह्वान गरेका हुन् । त्यस हिसाबले मन्त्रीजीले हेडसरलाई पनि माथ गर्ने काम गरे । त्यसै हो भने त गठबन्धन सरकारकै पनि कुरो आउला ? कि त्यो पनि बाँडचुँडमा सीमित भएकाले अर्को दलको भागमा परेको विषयमा कुरा गर्न नमिल्ने हो ? अरू दलका, शिक्षाको महत्त्व बुझ्ने भनेर नाम बनाएका थापादेखि भट्टराईसम्म सत्ताको चास्नीमा डुबेर कोमामा गएका हुन् ? यसबारे सीमित सञ्चारमाध्यममा संक्षिप्त खबरबाहेक चालचुल सुनिएन । पक्कै हो, स्थानीय चुनावको पृष्ठभूमिमा एमसीसीको तेजले राजनीति तताएका बेला शिक्षाजस्तो विषयले भाउ पाएन । यथार्थमा एकदुई दशकपछि देश कता पुग्छ भन्ने कुरासँग सम्बन्धित विषय हो त्यो । यो सम्झौता गम्भीर र अर्थपूर्ण हो भने राष्ट्रिय सहमतिको माग गर्छ । नत्र शिक्षा बजेट २० प्रतिशत बढाउनेजस्तो विषय त केही दिनमै हावादारी सिद्ध हुनेछ । सम्झौतामा सही गर्नुभन्दा एकदुई दिनअगाडि मन्त्रीले एउटा सार्वजनिक कार्यक्रममा शिक्षक र निजामती कर्मचारी दुवै सरकारी भएकाले दुवैमा भेद नगर्ने र सेवासुविधाका सर्त समान बनाउने बताएका थिए । सेवा दिने शिक्षकलाई सुविधा निजामतीभन्दा बढी दिए पनि शिक्षावादीहरू समर्थन नै गर्छन् । शिक्षकलाई सुविधा पुगेन भन्ने दिन जनस्तरबाट आऊन् । मोफसलको एउटा कार्यक्रममा एक अभिभावकले सटीक रूपमा भने, तलब पढाउने शिक्षकलाई कम भयो, नपढाउनेलाई ज्यादा । सेवासुविधा दाबी गर्नु र दिनुमा कुनै अर्घेल्याइँ छैन । त्यहाँ उल्लिखित सहमतिका कति बुँदाहरू प्रत्यक्ष रूपमा शिक्षकसँग भन्दा कति सरकारी एकाइबाट सुनिने गरेका विषयहरू छन् । उदाहरणका लागि, जिल्ला शिक्षा कार्यालयको पुनर्बहाली । यस्तो लाग्छ, निजामती वर्गले शिक्षकसँग समर्थनको लेनदेन गरेको छ या शिक्षकहरूले आफूलाई निजामती ठानिसके । मानौं अब निजामती शिक्षकले अञ्चलाधीश कार्यालय र गाउँफर्कको पनि माग गर्नेछन् । यहाँ शिक्षक र कर्मचारीबीच कुटेको जस्तो गर्ने र दुखेको जस्तो गर्ने नाटक भएको आभास हुन्छ । गाउँ वा नगर पालिकाहरूबाट पनि प्रतिक्रिया सार्वजनिक भएको खासै देखिएन । आसन्न चुनावका संघारमा पनि यस्तो नहुनुका दुइटै कारण हुन सक्छन् उनीहरूले भेउ नै पाएका छैनन् या त बाल मतलब गरेका छैनन् । शिक्षकहरूले राष्ट्रिय महत्त्वका धेरै विषयमा जस्तै बजेट २० प्रतिशत बनाउने या शिक्षक सेवा आयोग बनाउने सहमति गरेका छन् जुन कार्यान्वयन हुन निकै सहमति र प्रतिबद्धता आवश्यक हुन्छ । यो एक फंक्सनल जोक याने कार्यगत ठट्यौली जस्तो देखिन्छ । सरोकारवालाहरू नै नबोलेपछि अरू बोल्नुको कति अर्थ रहन्छ त ? कमसे कम पालिका पदाधिकारीहरूले पनि आफ्नो जागिरसम्म खानुपर्ने हो ? उनीहरू दलका मालिकको संकेत कुरेर बसेका हुन् र मालिकहरूका लागि यो सत्ता टिकाउने वा नटिकाउने भन्ने सवाल नै हैन ! एक शिक्षाकर्मीले भने स्थानीय नेताहरू चुनावका मुखमा सायद शिक्षकप्रतिकूल जान चाहँदैनन् । या त यसो पनि हुन सक्छ पालिकाहरूलाई शिक्षाको काम बोझिलो भएको छ । नबोलेपछि त त्यस्तै पनि बुझ्न सकिन्छ । अहिले शिक्षण सिकाइका दृष्टिले शिक्षक कति पछि छन् भन्ने पनि यसले प्रमाणित गर्छ । अहिले विश्वमै शैक्षिक उपाधि मलुवा सफलता साधन मात्र हो भन्ने स्थापित भइराखेको छ । अर्थात्, उपाधिधारीले जागिर मात्र खान्छन् । क्षमता र उपाधि जोडिएकै छैन । त्यसमा पनि व्यक्तिको तहमा शिक्षण अनेकीकृत हुनुपर्छ । अर्थात्, हरेक विद्यार्थीको सिक्ने तरिका फरक छ अनि उसकै गति र इच्छामा शिक्षण पछ्याउनुपर्छ । शिक्षक मित्रहरू भने पाठ्यक्रम निर्माणको काम केन्द्रीय तहमा फर्काउनुपर्छ भनेर माग गर्छन् र मन्त्रालयले स्वीकार गर्छ । मन्त्रालयका पदाधिकारी र मन्त्री त्यसैमा सही गर्छन् । जति विद्यालय स्वतन्त्र रहे त्यति नै परिणाम राम्रो हुने देखिन्छ । यो स्वायत्तता विद्यालयमा रहनुपर्छ । निजी विद्यालयहरूको शैक्षणिक दक्षता सञ्चालनको स्वतन्त्रताले पनि आएको हो । व्यवस्थापन मात्र हैन, शैक्षणिक दृष्टिले पनि शैक्षणिक स्वायत्तता आवश्यक छ । यो कुरा शिक्षाका काम गर्ने मूल सरोकारवालाका दृष्टिले शिक्षककै हितमा छ । भनिन्छ, दासहरू मालिक फेर्न त खोज्छन् तर मुक्तिको विचारै गर्न सक्दैनन् । अब त डराउनुपर्छ कि, विद्यार्थीले विद्यालयबाहिर नै प्रभावकारी रूपमा सिक्ने भए भने विद्यालयले के गर्ने ? कहिलेसम्म हामी सबैको जागिर टिक्छ ? कुरा उठिरहेको भए पनि सम्भवतः शिक्षक काउन्सिल मौलिक माग हो । यद्यपि अरू बुँदा हेरेर भन्ने हो भने, नयाँ संरचना खडा गर्ने र त्यसमा हैकम जमाउने अपेक्षा मात्र देखाउने संकेत पाइन्छ । सहमति भएका बुँदामा निजी विद्यालयका शिक्षकहरूको पारिश्रमिकको सवाल जायज हो तर यी कानुनी उपचार खोज्न सकिने विषय हुन् । समग्रमा यो सहमतिको अर्थ केन्द्रीकरणको लिप्सा हो जसले अग्रगमन नसहने शिक्षक, कर्मचारी र राजनीतिक दल एउटै घन (क्युब) का तीन पाटा हुन् भन्ने जनसाधारणको अभिव्यक्तिलाई पुष्टि गर्छ । शिक्षकहरूको प्रतिरोधका कारण संघीय ऐन आउन नसकेको अर्थ लगाएर मन्त्रालयले शिक्षक तुष्टीकरणको उपायका रूपमा सोचेको पनि हुन सक्छ । त्यसो हो भने यसमा थप सतर्कता र प्रश्नहरू जरुरी हुनेछन् । विचार गर्नेनगर्ने सत्तासीनहरूको सुझबुझको कुरा हो, नत्र फिराद इतिहासका लागि ।"
पीडितलाई पीडै थप्न रमाउने जमात,"एक नाबालिग किशोरीको जाहेरीका आधारमा कलाकार पल शाह यति बेला जिल्ला प्रहरी कार्यालय, तनहुँको हिरासतमा छन् । उनीविरुद्ध जबरजस्ती करणी र यौन शोषण गरेको आरोप छ । प्रहरी प्रशासनको अनुसन्धानलाई नै प्रभावित गर्ने गरी शाहका समर्थकहरूले कार्यालय परिसरमा हरेक दिनजसो विरोध प्रदर्शन गरिरहेका छन् । शाह निर्दोष भएको जिकिर गर्दै सिने कलाकारहरू स्वयं न्यायदाता बनिरहेको अनौठो दृश्य पनि देखिइएको छ । पुराना सिनेकर्मी र गायिकाहरू मात्र हैन, महिला अधिकारका क्षेत्रमा राष्ट्रियअन्तर्राष्ट्रिय ख्याति कमाएका महिलासमेत पीडकको पक्षमा माहोल बनाउन अग्रसर देखिए । अनुसन्धान चलिरहेको घटनाको संवेदनशीलता मनन नगरी पीडितमाथि लाञ्छना र पीडकको पक्षमा वकालत गर्दै समाचार तथा भिडियो बनाउन युट्युब च्यानल, अनलाइन पोर्टलहरूसमेत उत्तिकै सलबलाइरहेका छन् । पीडितप्रति पूर्वाग्रही हुँदै सन्देहात्मक र सनसनीपूर्ण शीर्षक राखेर तयार पारिएका भिडियोहरू सामाजिक सञ्जालमा जसरी प्रचारित भइरहेका छन्, यसले पीडित पक्षलाई नै हतोत्साही बनाइरहेको छ । सामान्यतया किशोरीहरूले आफूमाथिको यौन शोषणउपर कानुनी उपचार खोज्ने हिम्मत नै जुटाउन सकिरहेका हुँदैनन् । साहस गर्नेले पनि कानुनी प्रक्रियाको सुरुआती चरणदेखि नै चौतर्फी मार खेप्नुपर्छ । यस्तोमा न्यायका लागि किशोरीहरू अग्रसर हुने कसरी ? कुनै क्षेत्रमा पाएको ख्यातिलाई आधार मानेर व्यक्तिविशेषका गलत काममाथि आँखा चिम्लन दबाब दिने पीडक पक्षको हर्कत कसरी न्यायसंगत ठहरिन्छ ? अभियोग लाग्नासाथ व्यक्ति दोषी प्रमाणित भएको हुँदैन । जाहेरी परेपछि त्यसउपर अनुसन्धान गर्नु प्रहरीको काम हो । अभियोग अदालतमा पुगेसँगै कानुन व्यवसायीबाट आफ्नो प्रतिरक्षा गर्ने अधिकार आरोपितमा हुन्छ । दुवै पक्षका बहसपैरवी र तथ्यप्रमाणका आधारमा न्यायाधीशले निर्णय सुनाउँछन् । प्रमाणहरूले पुष्टि गरे दोषी र पुष्टि नभए सफाइ अदालतले नै दिलाउँछ । सुरु अदालतको आदेशउपर चित्त नबुझे माथिल्ला अदालतमा जाने अधिकारलाई पनि कसैले खोस्न सक्दैन । यति धैर्य मुद्दाका दुवै पक्षले नराखी सुखै छैन । तर आफैं न्यायकर्ता बनेर मुद्दाको सामान्य प्रक्रियालाई नै अवरोध गर्न खोज्ने रवैयाले न्यायका आधारभूत मान्यता र प्रक्रियामाथि नै खिल्ली उडाइरहेको छ । प्रहरीका अनुसार, पछिल्ला ७ महिनामा जबरजस्ती करणीबाट पीडित हुनेमध्ये १११८ वर्ष उमेर समूहका बालिकाकिशोरीहरूको संख्या कुल पीडितको ५६ प्रतिशत छ । यसले बलात्कारको जोखिममा सबैभन्दा बढी किशोरीहरू रहेको प्रस्ट पार्छ । पीडितले आफ्नै अभिभावकहरूलाई समेत बलात्कारबारे बताउन सकेका हुँदैनन् । थाहा पाएपश्चात् पनि इज्जत जाने र समाजको खिसीटिउरी सहनुपर्ने भयका कारण कानुनी उपचार खोज्नेभन्दा घटनालाई गुपचुप राख्ने अभिभावकहरूको संख्या बढी छ । प्रेम र यौनबारे खुलदुली हुनु तर परिपक्व निर्णय क्षमताको अभाव रहनु किशोरकिशोरीको स्वाभाविक विशेषता हो । यसैको फाइदा उठाएर आफन्त, नातेदार, शिक्षक लगायतबाट यौन शोषण खेप्न विशेषतः किशोरीहरू बाध्य छन् । उमेरगत चरित्र र संवेगात्मक अवस्थाका आधारमा किशोरीहरू आफ्नोबारे आफैं परिपक्व निर्णय गर्न असमर्थ हुन्छन् र यौन शोषणमा पर्ने सम्भावना अधिक रहन्छ भनेरै कानुनले १८ वर्ष नपुगेकाको हकमा सहमतिमै यौनसम्पर्क भए पनि जबरजस्ती करणी ठहर्ने प्रावधान राखेको हो । तर कानुनको त्यही प्रावधानलाई ठूलो अवरोध ठानेर नाबालिगको उमेरहद घटाइनुपर्छ भन्ने माग राख्दै सडकदेखि सामाजिक सञ्जालसम्म क्रियाशील हुने युवाहरूले आफूलाई कुन युगका युवाका रुपमा स्थापित गर्न खोजेका छन् ? नाबालिग युवतीको हकमा कानुनले गरेको यो व्यवस्थाप्रति औंला सोझ्याएर त्यसको बर्खिलाफमा उभिने कतिपय स्वनामधन्य महिलाका अभिव्यक्ति झनै निराशाजनक छन् । नाम कमाएकै आधारमा कसैको गलत कार्यलाई न्यायिक कसीमा घोटिनसमेत नदिनु कसरी जायज हो ? कानुनी प्रावधानहरूलाई सम्पूर्ण रूपले शोषणरहित र समुन्नत बनाउन भूमिका खेल्नुपर्ने युवाहरूले कानुनी अधिकारमा समेत धावा बोलेर आफ्नाबारे कस्तो मानक स्थापित गर्न खोज्दै छन् ? बालबालिका सम्बन्धी ऐनमा कसैले पनि बालबालिकाविरुद्धको कसुरबाट पीडित बालबालिकाको पहिचान खुल्ने गरी कुनै पनि सञ्चारमाध्यममा सूचना तथा समाचार सम्प्रेषण गर्नु हुँदैन भनी स्पष्ट व्यवस्था गरिएको छ । ऐनको प्रावधानविपरीत कुनै काम गरेमा कसुरको मात्रा अनुसार आर्थिक जरिवाना तथा कैद सजायको समेत व्यवस्था छ । बालबालिका पीडित रहेको कुनै घटनामाथि समाचार तयार पार्दा कानुनले निर्दिष्ट गरेका यी प्रावधानको पालना गर्नैपर्छ । तर यस घटनामा नाम र फोटोसहित पीडित किशोरीको वास्तविक पहिचान खुलेआम प्रचारप्रसार गरेर युट्युब च्यानल र अनलाइन पोर्टलहरूले कानुनको ठाडो उल्लंघन गरिरहेका छन् । त्यसैले कानुनी सजायबाट उनीहरू पनि मुक्त छैनन् ।घटना भैसकेपछि मात्र सुरक्षाकर्मीको भूमिका विशेष हुन जाने हो तर समाजमा शोषण, दुर्व्यवहार तथा अन्यायका घटना हुन नदिन सबै व्यक्ति सजग र चेतनशील हुनुपर्छ । यसमा पनि विभिन्न क्षेत्रमा पहिचान बनाएका र ख्याति कमाएकाहरूको सामाजिक उत्तरदायित्व निश्चय नै अरूभन्दा बढी हुने गर्छ । यस्ता व्यक्तिहरूको आचरणले धेरैलाई आकर्षित गरिरहेको हुन्छ । तिनकै बानीबेहोरा पछ्याउन असंख्य प्रशसंकहरू लालायित रहन्छन् । त्यसैले सामान्य मान्छेहरूको भन्दा बढी सकारात्मक भूमिकाको आशा उनीहरूबाट गरिन्छ । कलाकारिता क्षेत्रमा नाम कमाएका आरोपित शाहबाट सोही भूमिकाको अपेक्षा गलत ठहरिँदैन । तर उनी अपेक्षाविपरीत नाबालिगमाथि जबरजस्ती करणीको अभियोग झेल्नुपर्ने अवस्थामा आइपुगेका छन् । अनि अभियोगमा भैरहेको अनुसन्धान र कानुनी प्रक्रियालाई प्रभाव पार्ने उनका समर्थकहरूको गतिविधिले समाजमा असामान्य र गैरकानुनी दृष्टान्त पेस गरिरहेको त छँदै छ, साथै यसले न्यायका लागि कानुनी उपचारमा लाग्ने पीडितहरूको पीडालाई झनै चुलीमा पुर्याइरहेको छ । सडकदेखि सामाजिक सञ्जालसम्म हरेक व्यक्ति न्यायाधीश बन्न खोजिरहेका छन्, यस्तो गतिविधि बन्द हुनुपर्छ । स्वतन्त्र, निष्पक्ष र प्रभावकारी अनुसन्धान र अभियोजनले नै मुद्दाको न्यायिक निरूपणका लागि मार्गप्रशस्त गर्छ ।"
अमेरिकामा आँधीले ६ को मृत्यु,"म्याडिसन (एएफपी) अमेरिकी राज्य आयोवाको म्याडिसन काउन्टीमा शनिबार आएको आँधीका कारण ६ जनाको मृत्यु भएको छ । ज्यान गुमाउनेमध्ये २ बालबालिका रहेका अधिकारीहरूले बताएका छन् । काउन्टीको आपतकालीन व्यवस्थापन निर्देशकले एक पत्रकार सम्मेलन गर्दै आँधीका कारण कम्तीमा ४ जना घाइते भएका जनाएका छन् । उनका अनुसार दर्जनौं भवनहरूमा क्षति पुगेको छ । केन्द्रीय आयोवाको लागि सबैभन्दा खराब समय समाप्त भएको छ । तूफानहरू पूर्वतिर सर्दै छन्, राष्ट्रिय मौसम सेवा डेस मोइन्सले शनिबार ट्वीट गर्दै जानकारी दिएको छ । आइतबारको क्षतिको विवरणबारे तथ्यांक संकलन भइरहेको अधिकारीहरूको भनाइ छ । आधी समुदायको लागि धेरै विनाशकारी देखिएको छ, स्थानीय अधिकारीले भने । आयोवाका गभर्नर किम रेनोल्ड्सले म्याडिसन काउन्टीमा प्रकोप घोषणा गरेका छन् । यसले राज्य स्रोतहरूलाई अवस्था सुधार्नको लागि सहयोग र प्रयोगको अनुमति दिन्छ । हाम्रो ह्दय आज राज्यमा आएको घातक आँधीबाट प्रभावित सबैप्रति भावुक भएको छ, रेनोल्ड्सद्वारा जारी विज्ञप्तिमा उल्लेख छ । उनले उद्धार कार्य रातभर जारी रहने बताए । गत डिसेम्बरमा आएको दर्जनौं आँधीका कारण अमेरिकाका पाच राज्य निकै प्रभावित भएको थिए । आँधीले केन्टकी, टेनेसी, अर्कान्सास, मिसौरी र इलिनोइसमा ७७ जनाको मृत्यु भएको थियो ।"
माग पूरा नभएसम्म युक्रेनमा आक्रमण रोकिन्न : पुटिन,"एजेन्सीहरू (किभमस्को)  रुसले आफ्ना माग पूरा नभएसम्म युक्रेनमा सैन्य आक्रमण अन्त्य नगर्ने चेतावनी दिएको छ । टर्कीका राष्ट्रपति रेसेप तैयप एर्दोगानसँग आइतबार टेलिफोन वार्ता गर्दै रुसी राष्ट्रपति भ्लादिमिर पुटिनले युक्रेनले रुसका माग पूरा गरेको खण्डमा मात्र सैन्य कारबाही अन्त्य हुने बताएका हुन् । टेलिफोन कुराकानीका क्रममा पुटिनले युक्रेनी वार्ताकारहरूले रचनात्मक कदम चाल्ने विश्वास लिएको बताएका रुसी राष्ट्रपति कार्यालयले जनाएको छ । दुई देशका प्रतिनिधिबीच सोमबार वार्ता हुने जनाइएको छ । युक्रेनमा युद्धविरामका लागि आफूले पुटिनलाई आग्रह गरेको पनि एर्दोगानले जनाएका छन् । तर यस विषयमा पुटिनको प्रतिक्रियाबारे टर्कीको राष्ट्रपति कार्यालयले केही उल्लेख गरेको छैन । युक्रेनले उत्तर एटलान्टिक सन्धि संगठन (नाटो) को सदस्य हुने तयारी गरेपछि रुष्ट रुसले उसका मुख्य सहरहरूमा आक्रमण थालेको हो । ११ दिनदेखि जारी आक्रमणका क्रममा रुसले युक्रेनको खर्किभ सहरमाथि पूर्ण नियन्त्रण कायम गरिसकेको छ । राजधानी किभसँगै मरिउपोल, भोल्नोभाख र ओडेसा सहरमा उसले पछिल्ला दिनमा आक्रमण तीव्र पारेको अन्तर्राष्ट्रिय सञ्चारमाध्यमहरूले जनाएका छन् । रुसी आक्रमणका कारण कतिपय सहरमा पिउने पानी तथा विद्युत् आपूर्ति बन्द भएको जनाइएको छ । रणनीतिक हिसाबले निकै महत्त्वपूर्ण ठानिएको बन्दरगाह सहर मरिउपोलमा रुसी सेनाले ठूलो मात्रामा बमबारी गरेको जनाइएको छ । मरिउपोल र भोल्नोभाखका नागरिकलाई बाहिरिन सहयोग पुग्ने गरी गर्ने भनिएको युद्धबिराम भंग भएको युक्रेनी अधिकारीले जनाएका छन् । दुई देशबीचको युद्धका क्रममा ठूलो धनजनको क्षति भइसकेको छ । युक्रेनले ७ हजारभन्दा बढी रुसी सेना मारिएका दाबी गरेको छ । त्यस्तै, ८८ वटा रुसी विमान र हेलिकोप्टर ध्वस्त पारिदिएको युक्रेनको दाबी छ । तर यसको स्वतन्त्र रूपमा पुष्टि हुन नसकेको बीबीसीले उल्लेख गरेको छ । रुसले भने युद्धका क्रममा ज्यान गुमाउने आफ्ना सैनिकको संख्या ५ सयको हाराहारी रहेको बताएको छ । युक्रेनका राष्ट्रपति भ्लोदिमिर जेलेन्स्कीले पश्चिमा समर्थक राष्ट्रलाई नो फ्लाइट जोन घोषणा गर्न पुनः आग्रह गरेका छन् । तर नाटोले युक्रेनमा नो फ्लाइट जोन घोषणा गर्न अस्वीकार गर्दै आएको छ । रुसी राष्ट्रपति भ्लादिमिर पुटिनले नो फ्लाइट जोन घोषणा गर्नु भनेको युद्धको कारबाही हुने चेतावनी दिएका छन् ।युक्रेनकी उपप्रधानमन्त्री ओल्हा स्टेफानिश्न्याले रुसको आतंकवादी योजना को नयाँ लहर सुरु भएकाले युक्रेनको अवस्था झन् गम्भीर बन्दै गएको बताएकी छन् । युक्रेनी सहरका अस्पताल र शिशु कक्षाहरूमा रुसी सेनाले गोलाबारी गरेको उनको दाबी छ । आफ्ना सैनिकको जीवनलगायतको ठूलो क्षति बेहोर्दा पनि रुसी राष्ट्रपति भ्लादिमिर पुटिनले आक्रमणलाई थप प्रोत्साहित गरिरहेको बताइन् । बेलायती प्रधानमन्त्री बोरिस जोन्सनले युक्रेनमाथि रुसको आक्रमण विफल तुल्याउन नयाँ प्रयास थाल्नुपर्ने बताएका छन् । विश्व नेतालाई आग्रह गर्दै जोन्सनले रुसी राष्ट्रपति पुटिनमाथि दबाब कायम राख्न केही योजना अघि सारेका छन् । त्यसका लागि युक्रेनका लागि अन्तर्राष्ट्रिय मानवीय गठबन्धनलाई परिचालन गर्नुपर्ने, युक्रेनले आत्मरक्षाका लागि गरेको प्रयासलाई सबैले साथ दिनुपर्ने, रुसमाथि आर्थिक दबाब बढाउनुपर्ने उनले बताए । त्यस्तै, युक्रेनको वैध सरकारको सहभागितामा युद्धको कूटनीतिक समाधान खोज्नुपर्ने र नाटो देशहरूबीच सुरक्षाका विषयमा द्रुत अभियान अघि बढाउनुपर्ने जोन्सनको भनाइ छ । अमेरिकी राष्ट्रपति जो बाइडेनले पनि राष्ट्रपति जेलेन्स्कीसँग कुराकानी गर्दै अमेरिकाले युक्रेनलाई सुरक्षा, मानवीय र आर्थिक सहायता बढाउँदै लग्ने आश्वासन दिएका छन् । त्यसका लागि कंग्रेससँग सहकार्य गरिरहेको ह्वाइट हाउसका अधिकारीलाई उद्धृत गर्दै बीबीसीले उल्लेख गरेको छ । यसैबीच, चीनले युक्रेन मामिलाका विषयमा प्रतिक्रिया दिँदै आगोमा घिउ थप्ने कार्यको विरोध गर्ने जनाएको छ । चिनियाँ विदेशमन्त्री वाङ यीले अमेरिकी राज्यमन्त्री एन्टोनी ब्लिंकनसँगको कुराकानीमा यस्तो बताएका हुन् । आफूहरू रुस र युक्रेनबीच प्रत्यक्ष वार्ताको पक्षमा रहेको बताउँदै वाङले त्यसबाट मात्र संकट समाधान गर्न सकिने बताए । दुई नेताबीच पछिल्लो दुई सातामा दोस्रो पटक फोन वार्ता भएको हो । कुराकानीका क्रममा वाङले अमेरिका, नाटो र युरोपेली संघलाई वार्ता गर्न र मस्कोको सुरक्षा चासोलाई ध्यान दिन आग्रह गरेका जनाइएको छ । रुसयुक्रेन संकटले चीनको अगाडि ठूलो चुनौती खडा गरेको ठानिएको छ । चीनले हालसम्म रुसी आक्रमणको आलोचना वा समर्थन केही गरेको छैन । विश्लेषकहरूले चीनले युरोपमा हुने कुनै पनि युद्धलाई समर्थन गरेको देखाउन चाहँदैन र रुससँगको रणनीतिक तथा सैन्य सम्बन्ध पनि सुदृढ रहिरहोस् भन्ने चाहन्छ ।"
१८३ भारतीय विद्यार्थीको उद्धार,नयाँदिल्ली (एजेन्सी) युद्धग्रस्त युक्रेनबाट आइतबार १ सय ८३ जना भारतीय विद्यार्थी स्वदेश फर्किएका छन् । संघीयमन्त्री भूपेन्द्र यादवका अनुसार उनीहरूलाई युद्धग्रस्त क्षेत्रबाट उद्धार गरी आइतबार नयाँदिल्ली ल्याइएको हो ।अन्य २ हजार २ सय जनालाई पनि युक्रेनबाट भारत ल्याउने प्रक्रिया सुरु भएको यादवले बताए । भारत सरकारले द्वन्द्वग्रस्त क्षेत्रबाट नागरिक फिर्ता ल्याउन कुनै कसर बाँकी नराखेको मन्त्री यादवले बताए । युक्रेनको राजधानी किभसहित विभिन्न सहरमा हजारौं भारतीय नागरिक छन् । रुसी सेनाले युक्रेनमा आक्रमण सुरु गरेसँगै उनीहरूले उद्धारका लागि अपिल गर्दै आएका छन् । किभस्थित भारतीय दूतावासले भने शनिबार युक्रेनको पिसोचिन सहरबाट सबै भारतीय नागरिकको उद्धार गरिसकिएको जनाएको छ । युक्रेनमा आक्रमण सुरु भएयता १३ हजार ३ सय भारतीय स्वदेश फिर्ता भइसकेको जनाइएको छ । पछिल्लो २४ घण्टामा २ हजार ९ सय भारतीय नागरिक फर्केका छन् । रुसी सीमा नजिकै पर्ने युक्रेनको सुमी सहरमा सयौं भारतीय विद्यार्थीहरू केही दिनदेखि नै थुनिएको खबर आएसँगै भारत सरकारले उद्धार कार्य तीव्र पारेको मन्त्री यादवले जनाए । युक्रेनका सुमी र खर्किभ सहरमा अझै पनि सयौं भारतीय नागरिक उद्धारको पर्खाइमा रहेको बताइएको छ ।
आयातमा निरन्तर कडाइ,"(काठमाडौं)  फराकिलो बन्दै गएको शोधनान्तर घाटा र तीव्र रूपले घटिरहेको विदेशी मुद्रा सञ्चितिको अवस्थालाई थप बिग्रन नदिन भन्दै सरकार र राष्ट्र बैंकले एकपछि अर्को नीतिगत कडाइ गरिरहेका छन् । सोही क्रममा आइतबार सुन आयातको कोटा (परिमाण) घटाएर प्रतिदिन १० किलो बनाइएको छ । एकीकृत परिपत्र २०७८ मा संशोधन गर्दै राष्ट्र बैंकले आइतबारदेखि लागू हुने गरी सुन आयातको कोटा घटाएको हो । यसअघि प्रतिदिन २० किलो सुन आयात गर्न पाइने व्यवस्था थियो । व्यवसायीहरूले बजारमा प्रतिदिन ३० देखि ४० किलो सुनको माग रहेको दाबी गर्दै आएका छन् । राष्ट्र बैंक एक्लैले मात्र सुन आयातको कोटा निर्धारण गर्न सक्दैन । यसका लागि सरकार (उद्योग वाणिज्य तथा आपूर्ति मन्त्रालय) को अनुमति चाहिन्छ । बाह्य क्षेत्र निरन्तर बिग्रिँदै गएपछि सुन आयातमा कडाइ गर्नेबारे केही महिनाअघि नै राष्ट्र बैंकले प्रस्ताव गरेको थियो । गत साता मन्त्रालयबाट सहमति पाइएपछि कार्यान्वयनका लागि राष्ट्र बैंकले निर्देशन जारी गरेको हो । यस्तो व्यवस्थाले बजारमा सुनको अनौपचारिक कारोबार बढाउने आशंका पनि गरिएको छ । बजार मागभन्दा पनि अप्ठ्यारो परिस्थितिबाट अर्थतन्त्रलाई जोगाउन सुन आयातको परिमाण घटाउनुपरेको राष्ट्र बैंकले जनाएको छ । बढ्दो शोधनान्तर घाटा र घट्दो विदेशी मुद्रा सञ्चितिले निम्त्याउन सक्ने सम्भावित संकटबाट जोगिन सुन आयातको दैनिक परिमाण घटाइएको हो, राष्ट्र बैंक विदेशी विनिमय विभाग प्रमुख रामु पौडेलले भने, अवस्थामा सुधार आएपछि नयाँ व्यवस्था फेरि परिमार्जन हुन्छ । अर्थतन्त्रमा संकट आउने प्रशस्त संकेत देखिएकाले सुधारका लागि विभिन्न उपाय अवलम्बन गरिरहेको उनले बताए । यो अप्ठ्यारो अवस्था हो, उनले थपे, यस्तो अवस्थामा जसरी भए पनि अर्थतन्त्रलाई जोगाउनुपर्ने छ । आयातका हिसाबले प्रमुख १० वस्तुभित्रै पर्ने र तुलनात्मक रूपमा अनुत्पादक मानिएकाले हाललाई सुन आयातमा कडाइ गरिएको राष्ट्र बैंकले जनाएको छ । चालु आर्थिक वर्षको ७ महिनामा २७ अर्ब ६२ करोड ८३ लाख रुपैयाँ बराबरको सुन आयात भएको भन्सार विभागको तथ्यांक छ । यस अवधिमा ३८ लाख ८३ हजार ७ ग्राम (करिब ३ हजार ८ सय ८३ किलो) सुन आयात भएको छ । गत आर्थिक वर्षको ७ महिनाको तुलनामा चालु आर्थिक वर्षको सोही अवधिमा सुन आयात परिमाण र त्यसको रकम ८४ प्रतिशत बढेको छ । बाह्य क्षेत्रमा परेको चाप कम गर्नकै लागि सरकारको सहमतिमा राष्ट्र बैंकले चरणबद्ध रूपमा विभिन्न नीतिगत कडाइ गर्दै आएको छ । यसको सुरुवात गत वर्षदेखि नै भएको हो । यसअनुसार गत वर्ष विदेशी विनिमय सटहीको सुविधा कामदारलाई ५ सय र भम्रणका लागि २५ सय अमेरिकी डलरबाट घटाएर २ सय र १५ सय डलर बनाइएको थियो । गत पुस १२ देखि विदेश भ्रमणमा जाने नेपालीले वर्षमा दुई पटक मात्रै अमेरिकी डलर सटही सुविधा दिइने व्यवस्था गरियो । गत भदौ २४ मा क्रिप्टोकरेन्सी कारोबार नगर्न निर्देशन दिएको राष्ट्र बैंकले गत कात्तिकमा २० वटा समूहअन्तर्गतका करिब साढे ४ सय वस्तु आयातका लागि खोलिने प्रतीतपत्रमा ५० देखि १ सय प्रतिशतसम्म नगद मार्जिनको व्यवस्था गर्यो । गत माघ १० मा नेपालमा रहेका विदेशी र विदेशमा रहेका नेपालीले पनि क्रिप्टोकरेन्सीलगायत हाइपर फन्डमा लगानी गर्न नपाउने व्यवस्था गरियो । गत माघ २६ मा ४७ वटा समूह अन्तर्गतका करिब साढे १२ सय वस्तु आयातका लागि खोलिने प्रतीतपत्रमा ५० देखि १ सय प्रतिशतसम्म नगद मार्जिनको व्यवस्था भयो । सोही क्रममा गत बिहीबार भारतबाट क्रेडिट सुविधामा वस्तु आयात गर्दा अनिवार्य रूपमा विदेशी विनिमय नियमित गर्ने फारम (विविनिफा ४ ग) जारी गर्नुपर्ने व्यवस्था गरिएको हो । सरकार र राष्ट्र बैंकबाट सुधारका लागि प्रयास थालिएको भनिए पनि ६ महिनासम्ममा अर्थतन्त्रका महत्त्वपूर्ण परिसूचक झन्झन् खराब बन्दै गएका छन् । गत पुससम्ममा शोधानान्तर स्थिति २ खर्ब ४१ अर्ब रुपैयाँ घाटामा छ । अघिल्लो वर्षको सोही अवधिमा शोधनान्तर स्थिति १ खर्ब २४ अर्ब ९२ करोड बचतमा थियो । गत पुससम्मको शोधनान्तर घाटा हालसम्मकै उच्च हो । गत आर्थिक वर्षको प्रचलित मूल्यको कुल गार्हस्थ्य उत्पादन (जीडीपी) को अनुपातमा यो ५६५ प्रतिशत हो । गत मंसिरमा यस्तो अनुपात ४६ प्रतिशत थियो । त्यसअघि आर्थिक वर्ष २०३९४० मा शोधनान्तर घाटा जीडीपीको २ र आर्थिक वर्ष २०७५७६ मा २३५ प्रतिशत थियो । त्यसयता वार्षिक रूपमा त्यति धेरै शोधनान्तर घाटा भएको थिएन । तर चालु आर्थिक वर्षको पहिलो महिनादेखि नै शोधानान्तर घाटा निरन्तर बढ्दो छ । यस्तै, चालु आर्थिक वर्षको ६ महिनामा मुलुकको विदेशी मुद्रा सञ्चिति २ खर्ब ३३ अर्ब रुपैयाँ घटेको छ । यसअनुसार गत पुसमा कुल विदेशी मुद्रा सञ्चिति ११ खर्ब ६५ अर्ब ८० करोड रुपैयाँ छ । गत असारको तुलनामा यो १६७ प्रतिशत घटेको हो । गत असारमा कुल विदेशी मुद्रा सञ्चिति १३ खर्ब ९९ अर्ब ३ करोड रुपैयाँ थियो । ६ महिनासम्मको कुल विदेशी मुद्रा सञ्चितिले ७२ महिनाको वस्तु आयात र ६६ महिनाको वस्तु तथा सेवा आयात धान्न पुग्ने राष्ट्र बैंकको दाबी छ । यो राष्ट्र बैंकले विदेशी मुद्रा सञ्चिति राख्न कायम गरेको वार्षिक लक्ष्यभन्दा कम हो । राष्ट्र बैंकले चालु आर्थिक वर्षमा कम्तीमा ७ महिनाका लागि वस्तु तथा सेवा आयात गर्न पुग्ने विदेशी मुद्रा सञ्चिति कायम गर्ने लक्ष्य तय गरेको छ ।"
मूल्य बढ्नुमा सरकार जिम्मेवार,"विराटनगर (कास) रुस र युक्रेनबीचको युद्धका कारण अन्तर्राष्ट्रिय बजारमा कच्चा पदार्थको मूल्यवृद्धि भएसँगै स्थानीय बजारमा दैनिक उपभोग्य वस्तु र निर्माण सामग्रीको मूल्यवृद्धि भएको स्विकार्दै सुनसरी मोरङ औद्योगिक क्षेत्रका उद्योगी व्यवसायीले त्यसको जिम्मेवार सरकार भएको दाबी गरेका छन् । सरकारले हरेक कच्चा पदार्थमा चर्को भन्सार महसुल, मूल्य अभिवृद्धि कर र अन्तःशुल्क लगाउनुका साथै सातापिच्छे पेट्रोलियम पदार्थको मूल्य बढाएर दैनिक उपभोग्य वस्तु र निर्माण सामग्रीको मूल्यवृद्धि गर्न सहयोग गरेको मोरङ व्यापार संघको दाबी छ । संघले आइतबार पत्रकार सम्मेलन गरेर महँगीको मार, सरकार बन्यो जिम्मेवार नामको स्लोगन नै सार्वजनिक गरेको छ । रुस र युक्रेनबीचको युद्धका कारण अन्तर्राष्ट्रिय बजारमा कच्चा पदार्थको मूल्य बढे पनि दैनिक उपभोग्य वस्तु र निर्माण सामग्रीको मूल्यवृद्धि हुनुमा सरकारको अदूरदर्शी कर नीति नै मुख्य कारण भएको संघका अध्यक्ष नवीन रिजालको आरोप छ । बजेट भाषणमार्फत सरकारले भन्सार महसुल निर्धारण गर्छ । तर महँगीलाई ध्यानमा राखेर कहिल्यै पनि महसुलमा परिमार्जन गर्दैन, उनले भने, महँगीलाई ध्यान दिएर सरकारले समयसमयमा महसुल परिमार्जन गर्ने हो भने सर्वसाधारण मारमा पर्ने थिएनन् । उपभोग्य वस्तुको मूल्यवृद्धिलाई उद्योगी व्यवसायीका नाममा थोपरेर सरकार नागरिकको जिम्मेवारीबाट पन्छिन नमिल्ने संघका पूर्वअध्यक्ष महेश जाजू बताउँछन् । कच्चा पदार्थ र पेट्रोलियम पदार्थको भन्सार महसुलमा परिमार्जन गर्ने हो भने सर्वसाधारणले सामान्य राहत पाउने निश्चित छ, उनले भने । सरकारको यस्तै नीति हो भने केही दिनपछि पैसा भएर पनि सामान किन्न नपाउने अवस्था आउन सक्ने उनको भनाइ छ । संकटका बेला उपभोक्ताले आवश्यकताभन्दा बढी सामान स्टोर गर्दा बजारमा कृत्रिम अभाव सुरु भएको उनको दाबी छ । सरकारले पेट्रोलियम पदार्थको मूल्य सातापिच्छे बढाएका कारण पनि दैनिक उपभोग्य वस्तु र निर्माण सामग्रीको मूल्यवृद्धि भएको अर्का पूर्वअध्यक्ष ताराचन खेतानको बुझाइ छ ।"
अब निगमको उडान साउदी अरेबियामा पनि,"काठमाडौं (कास) नेपाली कामदार अत्यधिक रहेको साउदी अरेबियामा अब नेपाल वायु सेवा निगमले उडान थाल्ने भएको छ । यसअघि निगमले त्यहाँ चार्टर उडानबाट आंशिक सेवा दिँदै आएको थियो । चारवटा जेट विमान भएको निगमका लागि साउदी आठौं गन्तव्य मुलुक हुनेछ । नेपाल वायु सेवा निगमलाई सोमबार साउदीको नागरिक उड्डयन कार्यालय जनरल अथोरिटी अफ सिभिल एभिएसन रियादले जेद्दा, दमाम र रियादमा दुईतर्फी उडानको अनुमति दिएको निगमले जनाएको छ । उडान अनुमति लिन निगमका कार्यकारी अध्यक्षसहित चार जना कर्मचारी साउदी गएका थिए । चैतदेखि पहिलो चरणमा काठमाडौंरियादकाठमाडौं सातामा तीन दिन उडान गर्ने निगमले जारी गरेको विज्ञप्तिमा उल्लेख छ । निगमअघि साउदीमा हिमालय एयरलायन्सले दमाम र रियादमा नियमित उडान गर्दै आएको छ । साउदीले यसअघि निगमलाई सन् २००२ र सन् २०२० मा पनि उडान अनुमति दिएको थियो । तर जहाज अभाव र कमजोर व्यवस्थापनका कारण निगम साउदी जान सकेको थिएन । निगम साउदी नगएकै कारण त्यसताका गल्फ एयरले नेपाली कामदारलाई बहराइन हुँदै साउदी अरेबिया ल्याउनेलैजाने गर्थ्यो ।"
लेखापरीक्षणमा अनधिकृत काम रोक,"काठमाडौं (कास) लेखापरीक्षणमा हुँदै आएका अनधिकृत गतिविधि रोक्न नेपाल अडिटर्स एसोसिएसन (अडान) ले माग गरेको छ । यस्ता गतिविधिमा संलग्न व्यक्तिलाई कारबाही गर्न पनि नेपाल सरकार र सम्बन्धित निकायसँग अडानले आग्रह गरेको छ । लेखापरीक्षकहरूमाथि भएगरेका विभेद अन्त्य गर्न, देशको अर्थतन्त्रमा देखिएका समस्या समाधान र बढ्दो मूल्यवृद्धि कम गर्न तीनवटै सरकारबाट जनसरोकारका विषयमा आफ्नो ध्यानाकर्षण भएको पनि अडानले जनाएको छ । अडानको पाँचौं राष्ट्रिय महाधिवशेनपछिको सातौं पूर्ण बैठकले आउँदो जेठ २० र २१ मा काठमाडौंमा छैटौं राष्ट्रिय महाधिवेशन गर्ने र विभिन्न १७ बुँदे विशेष प्रस्ताव पनि पारित गरेको छ । प्रस्तावहरूमा हाल देखापरेको तरलता अभाव, बढ्दै गएको बजेट घाटा, कोभिडबाट प्रभावित आर्थिक अवस्था र न्यायालयमा देखा परेका समस्यालाई सुझबुझपूर्ण समन्वयबाट समाधान गर्न नेपाल सरकारसमक्ष माग गरिएको छ ।रसिया र युक्रेनबीचको तनावसँगै कच्चा तेलमा अस्वाभाविक मूल्य वृद्धि र सुनचाँदीलगायत वस्तु महँगिएका छन् । विश्व सेयर बजारलाई यसले नराम्रोसँग असर गरिरहेको छ, अडानले भनेको छ ।"
१२ वर्षमा पनि बनेन पुल,"(संखुवासभा)  भोजपुर र संखुवासभा जोड्ने लम्सुवा घाटको पक्की पुल १२ वर्ष बित्दा पनि बन्न सकेको छैन । केही दिनअघि गृह जिल्ला आएका मुख्यमन्त्री राजेन्द्र राईले पनि पक्की पुल नहुँदा अरुण नदीमा फेरीबाट गाडी तारे । स्थानीयले नदीमा पुल नहुँदा सास्ती खेप्नुपरेको भन्दै पटकपटक आन्दोलन पनि गरेका थिए । मुख्यमन्त्रीले गृह जिल्ला आउँदा नदीमा फेरीबाट गाडी तारेको तस्बिर सामाजिक सञ्जालमा भाइरल भयो । त्यसबारे धेरै टीकाटिप्पणी पनि भए । विभिन्न कारण देखाउँदै ठेकेदारले काम नगरेपछि पुल निर्माणको काम अलपत्र परेको हो ।२०६७ मा पुल निर्माण सुरु गरिएको हो । सर्वत्र विरोध भएपछि ठेकेदारले झारा टार्ने गरी काम गरिरहेका छन् । २०७२ असोजमा निर्माण सकिनुपर्ने १६७ मिटर लामो पुलमा ६ वटा पिलर आधा मात्रै उठाइएको छ । १६ करोड ६३ लाख लागतमा निर्माण हुन लागेको पुल ७२ मिटर छोटो रहेको पनि स्थानीयको गुनासो छ । अनुगमनका क्रममा मुख्यमन्त्री राई बुधबार सोधपुछ गर्दा पुल छोटो भएको पत्ता लागेको बताइएको छ । पुल छोटो हुँदा गाडी चल्ने सम्भावना नदेखिएको राईले बताए । तसर्थ पुलको ठेक्का रद्द गरेर झोलुंगे पुलबाट भए पनि सेवा दिइने उनको भनाइ छ । पुल निर्माणको जिम्मा लिएका ठेकेदारलाई कारबाही गर्ने राईले प्रतिबद्धता जनाएका छन् । पुल नबन्दा संखुवासभा र भोजपुरका ७० हजार सर्वसाधारणले सास्ती खेपिरहेका छन् । शिलान्यासको १२ वर्षसम्म पनि पुल निर्माणको प्रगति २५ प्रतिशतभन्दा बढी भएको छैन, राईले भने । २०६७ सालमा तत्कालीन उपप्रधान तथा भौतिक योजना तथा निर्माणमन्त्री विजयकुमार गच्छदारले पुल शिलान्यास गरेका थिए । अहिलेसम्म पुलका ७ वटा पिलर मात्र ठड्याइएको छ । तीन वर्षभित्र निर्माण सम्पन्न गर्ने गरी स्वच्छन्द निर्माण कम्पनीले २०६७ असार २५ मा सम्झौता गरे पनि पिलर राख्ने खाल्डो खन्ने क्रममा चट्टान भेटिएको भन्दै ठेकेदारले काम रोकेको हो । लामो समय निर्माण रोकिएपछि डिजाइन परिवर्तनका लागि समय पनि थपिएको थियो । हिउँदमा भोजपुर र संखुवासभाका सर्वसाधारणले जोखिम मोलेर डुंगाको सहाराबाट अरुण वारपार गर्छन् । बर्खाका बेला उनीहरूले साढे दुई घण्टाको घुमाउरो बाटो भएर सतीघाटस्थित झोलुंगे पुलबाट वारपार गर्नुपर्ने बाध्यता छ ।"
म्याग्दीमा बन्दै ११ जलविद्युत् आयोजना,"म्याग्दी (कास) जिल्लाका तीन वटा जलाधारमा कालीगण्डकी, म्याग्दी र राहुघाट खोलामा ३८८ भन्दा बढी मेगावाट क्षमताका १० जलविद्युत् आयोजना निर्माण भइरहेका छन् । म्याग्दीखोला जलाधारमा समेटिएका धौलागिरि र मालिका गाउँपालिकामा पर्ने म्याग्दीखोलामा ३, रघुगंगा गाउँपालिकामा पर्ने राहुघाटखोलामा ३ र कालीगण्डकी जलाधारमा पर्ने अन्नपूर्ण गाउँपालिकामा ५ आयोजना बनिरहेका हुन् । सदरमुकाम बेनीबाट २४ किमि पश्चिम मालिका गाउँपालिका र धौवलागिरि गाउँपालिकाको सीमावर्ती फेदीमा बाँध निर्माण गरी ५ किमि लामो सुरुङबाट म्याग्दीखोलाको पानी ल्याई दुःखुबेंसीमा विद्युत्गृह बनाउने गरी दरबाङ म्याग्दीखोला जलविद्युत् आयोजनाले सुरुङका लागि अडिट निर्माण थालेको छ । धौलागिरि कालिका हाइड्रो लिमिटेड मुख्य प्रवर्द्धक रहेको आयोजनामा प्रवासमा रहेका जिल्लावासीको ठूलो लगानी छ ।प्रवासी म्याग्दीवासी र जिल्लावासीको लगानी रहेको दरबाङ म्याग्दीखोला जलविद्युत् निर्माण सुरु भएको छ, धौलागिरि कालिका हाइड्रो लिमिटेडका अध्यक्ष विनोद कुँवरले भने, अब कामले तीव्रता लिन्छ । अहिले अडिटको काम थालेका छौं । थप उपकरण ल्याउने क्रम सुरु गरेकाले छिट्टै ड्याम र टनेलको काम सुरु हुन्छ । धवलागिरि गाउँपालिका ५ खाम्लामा ड्याम बनाई मालिका, ७ भारवाङमा विद्युत्गृह बन्ने अपर हाइड्रो लिमिटेड प्रवर्द्धक रहेको ५३५ मेगावाट क्षमताको अपर म्याग्दीखोला जलविद्युत् आयोजना र धवलागिरि ४ मुदीमा निर्माण हुने ५७३ मेगावाटको म्याग्दीखोला जलविद्युत् आयोजनाले पनि धमाधम पहुँच मार्ग निर्माण गरिरहेका छन् ।जिल्लाको बीच भागबाट रघुगंगा गाउँपालिका ३८ वडा भित्र बग्ने राहुघाट खोलामा ४२ मेगावाटको राहुघाट, ४८५ मेगावाटको अपर राहुघाट र ३५ मेगावाट क्षमताको मंगले राहुघाट जलविद्युत् आयोजना निर्माणाधीन छन् । नेपाल विद्युत् प्राधिकरणको सहायक कम्पनी रघुगंगा हाइड्रो लिमिटेडले निर्माण गर्न लागेको राहुघाट जलविद्युत्को हालसम्म ३५ प्रतिशत काम भएको आयोजनाले जनाएको छ ।"
विमानस्थल सुरक्षा सुदृढ पार्न सिफारिस,"विभेदकारी प्रावधान हटाउन मागविभिन्न राजनीतिक दलसम्बद्ध महिला सांसदले भिजिट भिसामा जाने महिलाका लागि छुट्टै प्रावधान राखेर भिजिट भिसासम्बन्धी निर्देशिका बनाउनुपर्ने छानबिन समितिको सिफारिस सच्याउन माग गरेका छन् । भिजिट भिसाको आवरणमा हुने अपराध रोकथाम तथा नियन्त्रण, विदेशमा भिजिट भिसामा गएर अलपत्र परेका मानिसको उद्धारलगायत विषयमा सुझाव तथा अध्ययन गर्न गठित कार्यदलले महिलाका लागि थप प्रावधान समेटेर प्रतिवेदन पेस गरेको थियो । प्रतिवेदनमा महिलालाई केन्द्रित गरेर राखिएका विषय संविधानप्रदत्त समानताको हकविपरीत रहेको भन्दै सांसदहरू महालक्ष्मी (डीना) उपाध्याय, रंगमती शाही, विन्दा पाण्डे, विमला राई पौडेल र बिना श्रेष्ठले गृहमन्त्री बालकृष्ण खाँणलाई भेटेर संविधानविपरीतका सिफारिस सच्याउन माग गरेका हुन् । यस्तै नागरिकतासम्बन्धी समस्या समाधान गर्न पनि सांसदहरूले गृहमन्त्रीको ध्यानाकर्षण गराएका छन् । गृह मन्त्रालयका सहसचिव फणीन्द्रमणि पोखरेलको संयोजकत्वको ७ सदस्यीय समितिले भिजिट भिसासा विदेश जाने सर्वसाधारणका लागि कडा प्रावधान समेटेर निर्देशिकाकार्यविधि ल्याउन सिफारिस गरेको थियो । महिलाका लागि गन्तव्य मुलुक वा अंग्रेजी भाषाको सामान्य ज्ञान, दस जोड दुई अध्ययन, भ्रमणमा बोलाउने व्यक्ति कम्तीमा २ वर्ष विदेशमा बसेको हुनुपर्ने, विदेशमा जाने महिलाका लागि नाताप्रमाण खुल्ने कागजातलगायत अतिरिक्त सर्त समावेश गर्न सिफारिस गरेपछि महिला सांसदले असन्तुष्टि जनाएका थिए ।"
चार दिनपछि भालुको उद्धार,"(ताप्लेजुङ)  ताप्लेजुङ जिल्ला अस्पतालबाट चार दिनपछि आइतबार भालुलाई बाहिर निकालिएको छ । गत बिहीबार बेलुकी साढे १० बजे भित्रै पसेपछि कालो हिमाली भालुलाई अस्पतालको प्रसूति कक्षको ढोका थुनेर राखिएको थियो । वन्यजन्तु नियन्त्रणमा खटिने प्राविधिक टोलीले बेहोस पारेर बाहिर निकालेको हो । वन्यजन्तु उद्धार टोली भालु समात्न आएको सुनेर जिल्ला अस्पताल परिसरमा हेर्नेको भीड भएको थियो । साँघुरा कोठा भएको अस्पतालमा अचानक बढेको भीडले उद्धार टोलीलाई काम गर्न पनि गाह्रो भएको थियो । राष्ट्रिय प्रकृति संरक्षण कोष जैविक विविधता संरक्षण केन्द्रबाट खटिएका भेटेरिनरी प्राविधिक किरणराज रिजालको नेतृत्वमा आएको टोलीले भालुलाई बाहिर निकालेको हो । अस्पतालको प्रसूति कक्षभित्र तीनवटा कोठा छन् । थुनिएको भालु कोठाभित्र ओहोरदोहोर गरिरहेको थियो । २ नम्बर बेडमुनि लुकेको अवस्थामा प्राविधिकले झ्यालबाट ट्रयांकलाइजर गनले बेहोस पारे । स्ट्रेचरमा राखेर प्रहरीको सहयोगमा बाहिर निकाले । परीक्षणका लागि रगतको नमुना लिए र शारीरिक अवस्था जाँच गर्ने काम गरे । रिजालका अनुसार वयस्क पोथी भालु ५ फुट लम्बाइको छ । तौल भने करिब ७० किलो भएको उनले बताए । वन नजिकबाट कुनै गन्ध पछ्याएर अस्पतालमा आइपुगेको हुन सक्छ, प्राविधिक रिजालले भने, यसको नङ्ग्रा र शारीरिक अवस्था हेर्दा स्वास्थ्य अवस्था राम्रो भएको भालु हो । हिमाली कालो भालुमा पोथी ९० किलो र भाले १ सय ६० किलोसम्म तौलको हुने उनले बताए । खोरमा थुनेर वन कार्यालय पुर्याएको झन्डै ५ घण्टापछि मात्रै भालु होसमा आयो । होसमा आउँदा आफूलाई फलामे खोरभित्र पाएपछि आक्रोशित भएको थियो । चार दिन अस्पतालमा थुनिएको भालुलाई मासु र फलफूल खान दिइएको थियो । मान्छेसँग प्रत्यक्ष सामना नगरेको भालु खोरभित्र रिसाएको देखिन्थ्यो । उद्धारपछि टोलीले आइतबार राति वनमा लगेर छाडिदिएको छ । एउटा यस्तै भालु हामीले सोलुखुम्बुमा उद्धार गरेका थियौं, त्यसले पनि रिसाएर खोर नै भत्काउन खोजेको थियो, रिजालले अनुभव सुनाए, त्योचाहिँ निकै घाइते थियो, यसको जीउमा कतै पनि चोटपटक देखिएन । फक्ताङलुङ४ इखाबुका मणि लाबुङका अनुसार कालो भालु दुई किसिमका हुन्छन् । एउटा रूख चढ्छ र अर्को भुइँमा मात्रै हिँड्छ । स्थानीयले रूख भालु र भुइँ भालु भन्ने गरेको उनले बताए । तर वन्यजन्तु विज्ञहरूले भने हिमाली खैरो र तराईमा बस्ने गरी तीन किसिमको भालु हुने बताउँछन् । फुङलिङबाट उद्धार गरिएको हिमाली कालो भालु हिँड्ने र रूख पनि चढ्ने डिभिजन वन कार्यालयका सहायक अधिकृत ललित यादवले बताए । चितवनबाट शनिबार धरान हुँदै तमोर करिडोर भएर आएको टोली राति फिदिममा बसेको थियो । आइतबार बिहान ११ बजेतिर फुङलिङ आइपुगेलगत्तै टोलीले भालुलाई अस्पतालबाहिर निकालेको हो । जंगलबाट अकस्मात् अस्पताल पसेको भालु हेर्न शुक्रबारदेखि नै भीड लागेको थियो । पाथीभरा मन्दिरका पुजारी डिल्ली आचार्यले एक किलो माछा र स्याउ पठाएका थिए । मासु, फलफूललगायतका खानेकुरा दिए पनि भालुले तीन दिनदेखि पानी खान पाएको थिएन । पानी दिने कुनै उपाय नभएको दाबी अधिकृत यादवले गरे । अस्पतालमा पसेको भालु प्रहरी हवल्दार गोपाल लिम्बूले थुनेका थिए ।"
शाहलाई थप १२ दिन हिरासतमा राख्न अनुमति,तनहुँ (कास) नाबालिकालाई जबर्जस्ती करणी गरेको अभियोगमा जिल्ला प्रहरी कार्यालयको हिरासतमा रहेका कलाकार पल शाहलाई जिल्ला अदालतले थप १२ दिन थुनामा राख्न अनुमति दिएको छ । शाहलाई प्रहरीले आइतबार उपस्थित गराएकामा अदालतले थप अनुसन्धानका लागि म्याद थप गरेको प्रहरी उपरीक्षक राजेन्द्रबाबु रेग्मीले बताए । नाबालिकाका बुबाले शाहविरुद्ध फागुन ११ मा किटानी जाहेरी दर्ता गराएका थिए । तनहुँ प्रहरीले शाहलाई फागुन १५ मा पक्राउ गरेको थियो । अदालतले सोही दिन एक साता हिरासतमा राखेर अनुसन्धान गर्न प्रहरीलाई अनुमति दिएको थियो । अनुसन्धान नसकिएकाले म्याद थप गरिएको प्रहरीले जनाएको छ ।
संकटा विजयी,(बिर्तामोड)  उत्तम राईको गोलमा संकटा क्लबले पाँचौं झापा गोल्डकप फुटबल प्रतियोगितामा आइतबारको खेलमा विभागिय टोली नेपाल पुलिस क्लबलाई १० गोलले पराजित गर्दै क्वाटरफाइनलमा प्रवेश गरेको छ । बिर्तामोड३ स्थित डोमालाल राजवंशी रंगशालामा संकटलाई जिताउन उत्तमले ६५ औं मिनेटमा गोल गरे । उत्तमले विदेशी खेलाडी फोडे फोफोनाको क्रसमा हेडमार्फ बललाई गोलपोस्टको दिशा दिए । दायाँ साइडको डिएरिया नजिकबाट फोफोनाको पास बललाई पुलिसका गोलकिपर सञ्जित श्रेष्ठ मुभ भएको मौकामा उत्तमले हेडमार्फत गोल गरे । पुलिस केही राम्रा अवसरलाई गोल गर्नबाट चुकेको थियो । आठौं मिनेटमा पुलिसका कप्तान जुमनु राईले अघि बढाएको बल संकटाका डिफेन्डरले खोसेका थिए । २४ औं मिनेटमा पुलिसका रवि पासवानले राम्रो अवसर गुमाउन पुगे । ४४ औं मिनेटमा एक्लै अघि बढेका रविलाई जुमनुले पास मिलाइदिन सकेनन् । ६० औं मिनेटमा पुलिसका सौजन राईले प्रहार गरेको फ्रिकिक बल गोलपोस्ट नजिकै बसेका जुमनुले हेड गर्दा बाहिर गयो । ७६ औं मिनेटमा पुलिसका नीरकुमार राईले एक्लै अघि बढाएको बललाई संकटाका गोलकिपर रोहित कार्कीले अघि बढेर विफल तुल्याए । रक्षात्मक खेल खेलेको संकटाले पुलिसमाथि १४ औं मिनेटमा धावा बोलेको थियो । उसका फोफोनाको हेडर पोस्टको नजिकैबाट बाहिरिएको थियो । ७८ औं मिनेटमा संकटाका उत्तमले पुलिसका अजित भण्डारीबाट खोसेर प्रहार गरेको बल गोलपोस्ट नजिकैबाट बाहिरिएको थियो । ८३ औं मिनेटमा संकटाका विदेशी खेलाडी ग्लोरीको छोटो पासमा गणेश हमालले गरेको कडा प्रहार पुलिसका गोलकिपर श्रेष्ठले मुस्किलले जोगाएका थिए । लगत्तै ८४ औं मिनेटमा संकटाका फोफोनाले पुलिसका दुई जना डिफेन्डरलाई पछि पारी अघि बढाएर प्रहार गरेको बललाई गोलकिपर श्रेष्ठले पञ्च गरेर बाहिर पठाए । पुलिसका प्रशिक्षक अनन्तराज थापाले खेलमा तीनवटा राम्रो अवसरलाई खेलाडीहरूले गोलमा परिणत गर्न चुकेको जनाए । संकटाका प्रशिक्षक सल्यान खड्गीले रणनीतिअनुसार नै खेलेर नतिजा आफ्नो पक्षमा पारेको बताए । संकटका फोफोना प्लेयर अफ द म्याच भई १० हजार रुपैयाँ पाए । सोमबार पहिलो क्वाटरफाइनलमा सातदोबाटो युथ क्लब र नेपाल एपीएफ क्लबबीच प्रतिस्पर्धा हुनेछ ।
फ्रेन्ड्स सेमिफाइनलमा,"धनगढी (कास) फ्रेन्ड्स क्लब सुदूरपश्चिम खप्तड गोल्डकप फुटबल प्रतियोगिताको सेमिफाइनलमा प्रवेश गरेको छ । फ्रेन्ड्सले धनगढी रंगशालामा आइतबार क्यामरुनको एभेनिर फुटबल क्लबलाई २० गोल अन्तरले पराजित गर्यो । फ्रेन्ड्सलाई जित दिलाउन जमोउल एन्थोनी फ्रान्कोइसले दुई गोल गरे । खेलको ५३ औं मिनेटमा जमोउलले गोल गर्दै फ्रेन्ड्सलाई सुरुआती अग्रता दिलाए । त्यसपछि खेलको ६२ औं मिनेटमा जमोउलले पेनाल्टीमा गोल गर्दै फ्रेन्ड्सलाई २० को जित दिलाए । एभेनिरका खेलाडीले लडाएपछि फेन्ड्सले पेनाल्टी पाएको थियो । दुई गोल गरेका फ्रेन्ड्सका फ्रान्कोइसले प्लेयर अफ द म्याच हुँदै १० हजार रुपैयाँ पाए । फेन्ड्सका प्रशिक्षक मृगेन्द्र मिश्रले फिटनेस र टिमवर्कका कारण गोल निकाल्न सक्दा खेल जितेको बताए । हामीलाई विपक्षी टिम कस्तो छ भन्ने थाहा नै थिएन । पहिलो हाफमा उनीहरूका बारेमा जानकारी पायौं । पहिलो हाफमा हामीले पनि तीनचारवटा मौका पाएर पनि गोल गर्न सकेनौं । दोस्रो हाफमा जसरी पनि गोल गर्ने गरी खेल्दा दुईवटा स्कोर भयो । हामीले खेल जित्यौं । फ्रेन्ड्सले सेमिफाइनलमा मछिन्द्र र वाग्मती युथ क्लबबीचको विजेतासँग खेल्नेछ । सोमबार हुने खेलमा आयोजक सुदूरपश्चिम११ स्पोर्ट्स क्लब र हिमालयन शेर्पा क्लब प्रतिस्पर्धा गर्नेछन् । एभेनिरका प्रशिक्षक आशिक थापा मगरले लामो यात्रापछि खेल खेल्दा र सबै खेलाडी नपुगेका कारण खेल गुमाएको बताए । खेलाडी लामो यात्रा गरेर आएका कारण खेल्न धेरै गाह्रो भयो । हिजो मात्रै यहाँ पुगेको हो । हामीले पेनाल्टीसम्म पुर्याउने लक्ष्य थियो । तर नतिजा हाम्रो पक्षमा भएन । खेल सोचेभन्दा राम्रो भयो, प्रशिक्षक मगरले भने, आधा खेलाडी टर्कीमै रोकिए । बाँकी खेलाडी यतैबाट व्यवस्थापन गर्यौं । उनीहरू आउन सकेको भए हामी खेल जित्ने थियौं ।"
दोस्रो जितसँगै झापा फाइनलमा,विराटनगर (कास) सुनसरी र झापाले इक्युवालिटी कप प्रथम महिला क्रिकेट प्रतियोगितामा आइतबार सफलता हात पारेका छन् । विराटनगरको बैजनाथपुर क्रिकेट मैदानमा दोस्रो जितसँगै झापाले फाइनल यात्रा गरेको छ । झापाले यसअघि सुनसरीलाई हराएको थियो । सुनसरीको पहिलो जित हो ।आइतबार सुनसरीले सप्तरीमाथि १० विकेटको जित निकाल्यो । सप्तरी शनिबार मोरङसँग पनि पराजित भएको थियो । दोहोरो पराजयसँगै सप्तरी प्रतियोगिताबाट बाहिरिएको छ ।पहिला ब्याटिङ गरेको सप्तरी निर्धारित २० ओभरको खेलमा १४२ ओभरमै ४३ रनमा अलआउट भयो । सात ब्याटरले खाता खोल्न नसकेको सप्तरीबाट नविता चौधरीले सर्वाधिक ७ रन बनाइन् । सुनसरीकी सपना साह र प्रिया मलाहाले समान ३३ विकेट लिए । सुनसरीले ३३ ओभरमै लक्ष्य पूरा गर्यो । पायल ठाकुरले १५ र विमला मलाहाले १६ रन बनाए । झापाले मोरङलाई ९ विकेटले पराजित गर्दै फाइनल यात्रा पक्का गरेको छ । मोरङले झापाको धारिलो बलिङसामु निरीह हुँदै निर्धारित २० ओभरमा ८ विकेट गुमाए ४० रनमात्र बनाउन सक्यो । कप्तान अंशु जैसवालले सर्वाधिक ६ रन बनाइन् । हिरणमाई रायले ४ ओभरमा २ मेडन राख्दै ४ र ज्योति दनुवारले ३ ओभरमा ५ रन खर्चेर २२ विकेट लिए । झापाले ४१ ओभरमै लक्ष्य पार गर्यो । काजल श्रेष्ठले अविजित १७ रन र नग्मा तामाङले १३ रन बनाए ।
पिपल्स च्वाइस अवार्डको मनोनयन सार्वजनिक,"काठमाडौं (कास) नेपाल खेलकुद पत्रकार मञ्चले आइतबार एनएसजेएफ पल्सर स्पोर्ट्स अवार्ड २०७७ को पिपल्स च्वाइस विधामा परेका पाँच खेलाडीको नाम सार्वजनिक गरेको छ । मञ्चको छनोट समितिले यस विधामा टेबलटेनिसकी एलिना महर्जन, ब्याडमिन्टनका प्रिन्स दाहाल, क्रिकेटका कुशल भुर्तेल, एथलेटिक्सकी सन्तोषी श्रेष्ठ र फुटबलकी एन्जिला तुम्बापो सुब्बालाई मनोनयन गरेको हो ।मनोनयनमा परेको खेलाडीमध्ये विजेताको चयनका लागि आयोजक मञ्चका सदस्य, २७ खेलका प्रमुख प्रशिक्षक र समर्थकले मतदान गर्नेछन् । धेरै मत ल्याउने खेलाडीलाई चैत ८ गते कमलादीस्थित प्रज्ञा प्रतिष्ठानमा हुने अवार्ड कार्यक्रममा विजेता घोषित गरिनेछ । मनोनयनमा पर्ने खेलाडीलाई समर्थकले विद्युतीय भुक्तानी माध्यम ईसेवामार्फत मतदान गर्न सक्नेछन् र समर्थकको ५० प्रतिशत मतभार हुनेछ ।त्यस्तै समर्थकले एनएसजेएफ पल्सर स्पोर्ट्स अवार्डको फेसबुक पेजमा गई मन पर्ने खेलाडीको तस्बिरमा लाइक गरेर पनि मत दिन सक्नेछन् । चैत ७ गते राति १२ बजेसम्म मतदान गर्न पाइनेछ । सामाजिक सञ्जाल फेसबुक पेजमा आएको लाइकको मतभार २५ प्रतिशत रहनेछ । त्यस्तै २७ खेलका प्रमुख प्रशिक्षक र खेल पत्रकारले दिने मतको मतभार समान १२५ प्रतिशत हुनेछ ।मञ्चले यसअघि नै एनएसजेएफ पल्सर स्पोर्ट्स अवार्डको १८ औं संस्करणलाई दशक अवार्डका रूपमा खेलाडीलाई सम्मान गर्ने घोषणा गरिसकेको छ । अन्य विधामा दशक अवार्डबाट खेलाडी सम्मानित हुने भए पनि पिपल्स च्वाइसलाई नियमित अवार्डका रूपमा राखिएको छ । यसपटक पिपल्स च्वाइसबाहेक सर्वोत्कृष्ट दशक पुरुष खेलाडी, सर्वोत्कृष्ट दशक महिला खेलाडी, सर्वोत्कृष्ट दशक प्रशिक्षक हुनेछन् ।मनोनयनमा परेका खेलाडीमध्ये एलिना नेपाली टेबलटेनिसमा दोस्रो वरीयतासम्म पुगेकी महिला खेलाडी हुन् । उनले पछिल्ला दुई दक्षिण एसियाली खेलकुदमा लगातार कांस्य जितेकी थिइन् । प्रिन्स विश्व ब्याडमिन्टन जुनियर वरीयताका नम्बर वान खेलाडी हुन् । कुशल नेपाली क्रिकेटले आशा गरेका प्रतिभावान् खेलाडी हुन् ।उनी आईसीसी टी२० वरीयतामा ३१ औं स्थानमा छन् र यो नेपाली खेलाडीको अहिलेसम्मकै उत्कृष्ट वरीयता हो । सन्तोषी एथलेटिक्सको मध्यम दूरीको दौडमा अब्बल धाविका हुन् । उनले १३ औं दक्षिण एसियाली खेलकुददेखि २०७८ को प्रधानसेनापति हाफ म्याराथनसम्म भाग लिएका सबै ९ प्रतियोगितामा स्वर्ण जितेकी छन् । एन्जिला राष्ट्रिय महिला फुटबल टिमकी पहिलो रोजाइकी गोलरक्षक हुन् ।"
भारतलाई तीन दिनमै सफलता,मोहाली (एएफपी) अलराउन्डर रवीन्द्र जडेजा ब्याट र बल दुवैमा चम्केपछि भारतले श्रीलंकालाई पहिलो टेस्टमा आइतबार तीन दिनभित्र श्रीलंकालाई इनिङ्स र २ सय २२ रनको अन्तरले पराजित गरेको छ । विराट कोहलीको सयौं टेस्ट तथा रोहित शर्माको पहिलो टेस्ट कप्तानीमा जडेजाले १ सय ७५ रनको अविजित इनिङ्स खेले । त्यस प्रदर्शन मद्दतले भारतले आठ विकेट गुमाएर ५ सय ४७ रनमा आफ्नो पहिलो इनिङ्स समाप्तिको घोषणा गरेको थियो । त्यसपछि जडेजाले आफ्नो बायाँ स्पिन बलिङ मद्दतले नौ विकेट लिए । उनी प्लेयर अफ द म्याच रहे । श्रीलंका आफ्नो पहिलो इनिङ्समा १ सय ७४ रन बनाएर अलआउट भएको थियो र त्यसमा जडेजाले ४१ रनमा ५ विकेट लिए ।फलोअनमा परेको श्रीलंकाले तेस्रो दिनको सुरुआत ४ विकेट गुमाएर १ सय ८ रनबाट गरेको थियो र पूरा टिम १ सय ७८ रन बनाएर अलआउट भयो । निरोशन डिवेला ५१ रन बनाएर नआउट रहे । दिनको अन्तिम सत्रमा प्राप्त यो जितपछि दुई खेलको शृंखलामा भारतले १० को अग्रता लिएको छ । रविचन्द्र आश्विनले ११ औं नम्बरका खेलाडी लहिरू कुमाराको विकेट लिएसँगै भारतको जितको औपचारिक पूरा भएको थियो । यससँगै आफ्नो ८५ टेस्टमा आश्विनको विकेट संख्या ४ सय ३६ पुगेको छ र उनले कपिल देवको ४ सय ३४ विकेटको प्रदर्शनलाई उछिनेका छन् । अब अनिल कुम्बलेपछि उनी भारतका लागि सर्वाधिक टेस्ट विकेट लिने खेलाडी भएका छन् । कुम्बलेको नाममा ६ सय १९ विकेट रहेको छ ।
