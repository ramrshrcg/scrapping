शीर्षक,विवरण
निर्वाचनमा सुरक्षाकर्मीको खाजादेखि औषधिसम्म कटौती,केके कटौती ?स्थानीय भत्तासञ्चार महसुलकर्मचारी तालिमऔषधि खरिदघर भाडासवारीसाधनफर्निचरफिक्चर्सअन्य भाडाविविध खर्चनिर्मित भवनको संरचनागत सुधारअन्य भत्ता
सत्ता गठबन्धनभित्रै मिलेन राजदूतमा भागबन्डा,"धेरै नेपाली कामदार रहेको नेपाललाई द्विपक्षीय सहयोग गर्ने महत्त्वपूर्ण देश दक्षिण कोरियामा त सन् २०१९ देखि राजदूत खाली छ । सरकारबाट भइरहने ढिलाइलाई मध्यनजर गरेर तत्कालीन परराष्ट्रमन्त्री प्रदीप ज्ञवालीले राजदूत नियुक्तिसम्बन्धी निर्देशिका२०७५ जारी गरेका थिए । राजदूत नियुक्तिको प्रक्रिया परराष्ट्र मन्त्रालयबाट प्रारम्भ गरिने निर्देशिकामा उल्लेख छ । तर निर्देशिका ज्ञवाली स्वयंले कार्यान्वयन गर्न सकेका थिएनन् । हालका परराष्ट्रमन्त्री नारायण खड्काले पनि गठबन्धनको कारण नियुक्ति प्रक्रिया अघि बढ्न नसकेको बताए । यो (राजदूत नियुक्ति) गठबन्धनले अघि बढाउनुपर्ने हो, अहिलेसम्म केही भएको छैन, उनले भने ।असार अन्तिममा सरकार गठन भएपछि मन्त्रिपरिषद्ले पूर्णता पाउनै करिब ३ महिना लाग्यो । त्यसपछि सरकार संसद् अवरोध, अमेरिकी अनुदानसम्बन्धी निकाय एमसीसी प्रकरणमा अल्झियो । सत्ता साझेदार दुई दल नेपाली कांग्रेस र नेकपा माओवादी केन्द्र केही समय आफ्नो महाधिवेशनमा व्यस्त रहे । तर, बहाना सकिए पनि अब सत्ता गठबन्धनलाई ढिलाइ गर्ने छुट छैन । करिब दुईतीन सातामा निर्वाचन आयोगले स्थानीय तह निर्वाचनका लागि निर्वाचन आचारसंहिता लगाउने तयारी गरेको छ । त्यसैले सरकारमाथि जतिसक्दो छिटो राजदूत नियुक्ति प्रक्रिया अघि बढाउनुपर्ने दबाब छ । पछिल्लो समय गठबन्धन दलमा यस विषयमा ठोस छलफल हुन सकेको छैन । राजदूत नियुक्तिको बारेमा हामीलाई केही जानकारी छैन, यसबारे प्रधानमन्त्रीलाई मात्र थाहा होला, जसपाका अध्यक्ष उपेन्द्र यादवले भने । माओवादी केन्द्रका नेता नारायणकाजी श्रेष्ठले पनि राजदूत नियुक्तिका लागि गठबन्धनमा छलफल हुन नसकेको बताए ।"
सांसदबिनै मन्त्री माग,"एकीकृत समाजवादी कास्कीका अध्यक्ष धनराज आचार्यले यस विषयमा आधिकारिक रूपमा बोल्न नसकिने बताए । गठबन्धनको केन्द्रमा भएको छलफल हो, उनले भने, सुदूरपश्चिममा हाम्रा ७ मन्त्री छन् । उता हामीले एउटा मन्त्री छाडेपछि यता कांग्रेसले एउटा मन्त्री दिने कुरा भएको थियो । सबै प्रदेशमा गठबन्धनका सबै दलको प्रतिनिधित्व गराउने भन्ने सुन्नमा आएको छ ।उनले सरकारमा को जाने, कहिले जाने भन्ने विषय टुंगो नलागेको बताए । गण्डकी प्रदेशमा संविधानअनुसार १२ जनासम्म मन्त्री बनाउन पाइने व्यवस्था छ । उक्त संख्या पुगिसकेकाले अब मन्त्री थप्न मिल्दैन । सुदूरपश्चिममा आफूहरूले मन्त्री पद छाडेपछि गण्डकीमा कांग्रेसले पनि छाड्नुपर्ने समाजवादीका नेताको तर्क छ । गठबन्धनबाट गत जेठ २९ मा गण्डकीमा कांग्रेसका कृष्णचन्द्र नेपालीको नेतृत्वमा सरकार गठन भएको थियो । हाल सरकारमा कांग्रेसका ६, माओवादीका ४, जनता समाजवादीका १ र स्वतन्त्र सांसद मन्त्री छन् । मुख्यमन्त्रीका प्रेस संयोजक भरत कोइरालाले एकीकृत समाजवादीलाई मन्त्री दिने विषयमा केन्द्रबाट आधिकारिक कुरा नआएको बताए । उनका अनुसार मन्त्री माग गरिए पनि यो हल्ला मात्र हो । स्रोतका अनुसार माधव नेपालले मुख्यमन्त्रीलाई फोन गरेर मन्त्री माग गरेका थिए । यसको जवाफमा मुख्यमन्त्रीले गण्डकीमा १२ जना मन्त्री रहेको र यहाँभन्दा बढी थप्न नमिल्ने बताएका थिए ।"
जेलेन्स्कीको जय पराजय !,"(काठमाडौं)  मैले जीवनमा युक्रेनीहरूलाई सक्दो हँसाउन खोजेको छु । मलाई लाग्छ यो एउटा काम मात्रै होइन, मिसन नै हो । आउँदो ५ वर्ष म युक्रेनीहरू रुन नपरोस् भनेर सबैथोक गर्नेछु, तीन वर्षअघि राष्ट्रपतिको शपथग्रहण समारोहमा भोलोदिमिर जेलेन्स्कीले भनेका थिए ।हास्यकलाकारका रूपमा सफल जेलेन्स्की राजनीतिमा आएको धेरै भएको छैन । तर, टेलिशृंखला सर्भेन्ट अफ पिपल अर्थात् जनताको सेवक मा राष्ट्रपति (भासिली पेट्रोभिच) को भूमिकामा उनले राजनीतिक अभ्यास गरेका थिए । यो शृंखलामा उनले शपथ समारोहमा कस्तो भाषण गर्नेदेखि विदेशी समकक्षीसँग कसरी प्रस्तुत हुनेसम्मको अभ्यास गरेका थिए । तत्कालीन अमेरिकी राष्ट्रपति बाराक ओबामादेखि तत्कालीन जर्मन चान्सलर एन्जेला मर्केलसम्मलाई भेट्दा कसरी प्रस्तुत हुने भन्ने अभिनय पनि उनले गरिसकेका थिए । टेलिशृंखला लोकप्रिय भएपछि यही नामबाट सर्भेन्ट अफ पिपल नामको दलसमेत स्थापना गरियो, दल पनि लोकप्रिय हुँदा जेलेन्स्की तीन वर्षअघि राष्ट्रपति भएका हुन् । सन् २०१५ देखि २०१८ सम्म प्रसारण भएको टेलिशृंखलामा भासिली पेट्रोभिच (जेलेन्स्की) इतिहासका शिक्षकबाट अचानक राष्ट्रपतिमा निर्वाचित हुन्छन् । मुलुकमा संस्थापन भनिएको पक्षबाट भएको बेथिति र भ्रष्टाचारविरुद्ध आफ्नै एक सहकमीसँगको आक्रोशपूर्ण बहसले नै उनलाई राष्ट्रपतिमा निर्वाचित गराउँछ । कथाअनुसार सहकर्मीसँगको त्यो बहसको भिडियो एक जना विद्यार्थीले सामाजिक सञ्जालमा राखिदिन्छन् र भाइरल हुन्छ । यहाँसम्म कि उम्मेदवार बन्न चाहिने धरौटी पनि चन्दा उठाएर जम्मा पारिन्छ । पेट्रोभिचलाई राष्ट्रपतिमा निर्वाचित भएको थाहासमेत हुँदैन । सर्टमा आइरन लगाइदिन आमा र भतिजीलाई आग्रह गरिरहेका बेला अधिकारीहरूको टोली आएर उनी राष्ट्रपतिमा निर्वाचित भएको सुनाउँछन् । यता, वास्तविक कथा पनि कम रोमाञ्चक छैन । युक्रेनको राष्ट्रपतिमा उम्मेदवारी दिन करिब २५ लाख युक्रेनी हरिभ्नी (करिब ९० हजार अमेरिकी डलर) चाहिन्छ । सन् २०१९ को चुनावमा ४७ जनाले धरौटी बुझाउन नसकेकै कारण उम्मेदवारी दर्ता भएको थिएन । तैपनि ३९ जना उम्मेदवार थिए । कसैले पनि बहुमत ल्याउन नसकेपछि दोस्रो चरणमा जेलेन्स्कीले तत्कालीन राष्ट्रपति पेट्रो पोरोसेन्कोलाई हराएका थिए । जेलेन्स्कीले ७३ प्रतिशतभन्दा बढी मत ल्याएका थिए । टेलिशृंखलामा राष्ट्रपतिको भूमिकामा मन पराइएका जेलेन्स्की राजनीतिमा पनि उही भूमिकामा अनुमोदित भए । संस्थापन र भ्रष्टाचारविरोधी मुद्दालाई उनले चुनावी प्रचारप्रसारमा प्राथमिकता दिएका थिए ।पर्दामा एक सरल राष्ट्रपतिका रूपमा देखिएका थिए उनी । मध्यमवर्गीय परिवारको प्रतिनिधित्व गर्ने पेट्रोभिच कहिल्यै रवाफिलो देखिएनन् । सार्वजनिक बस र ट्याक्सी चढेर कार्यालय जाने, सुरक्षा टोलीबिनै एक्लै यात्रा गर्ने शैलीलाई दर्शकले मन पराइदिए । भीभीआईपी सवारीका नाममा हुने घण्टौं जामले दिक्क युक्रेनी नागरिक वास्तविक जीवनमा जेलेन्स्की त्यसैगरी उत्रन्छन् भन्ने पत्याइदिए । त्यसो त उनको टेलिशृंखला एक चुनावी प्रपोगान्डा थियो भनेर पनि आरोप लाग्ने गरेको छ । विपक्षी दलले जेलेन्स्की निश्चित व्यापारिक घरानाबाट परिचालित भएसम्मका आरोप लगाउने गरेका छन् । संयोग मात्र हुन सक्छ अर्बपति कोलोमोइस्कीको टेलिभिजन च्यानल वान प्लस वान बाट नै सर्भेन्ट अफ पिपल प्रसारण भएको थियो । चुनावी अभियानमा पनि च्यानलले जेलेन्स्कीलाई समर्थन गरेको थियो ।जेलेन्स्कीको आफ्नै लगानी पनि विदेशस्थित कम्पनीहरूमा रहेको खुलासा गत वर्ष भएको थियो । अन्तर्राष्ट्रिय खोज पत्रकारहरूको सञ्जाल (आईसीआईजे) ले विश्वका नेता, राजनीतिज्ञ र अर्बपतिका गोप्य धन र लेनदेनको खुलासा गर्दै प्रस्तुत गरेको प्यान्डोरा पेपर्स मा जेलेन्स्कीका व्यापारिक साझेदारहरूको सम्पत्ति लन्डनलगायत ठाउँमा रहेको र त्यसलाई वैध बनाउन उनले भूमिका खेलेको दाबी गरिएको छ । यो विषयमा उनको आलोचना भएको थियो । छवि बनाउन र सुशासन कायम गर्न उनले सार्वजनिक अभिव्यक्तिमा भने ध्यान दिएका थिए । राष्ट्रपति भएर बदनाम भइन्छ कि भन्ने चिन्ता उनले कार्यभार सम्हाल्ने बेलामै देखाएका थिए । सरकारी कार्यालयमा आफ्नो तस्बिर नराख्न अनुरोध गरेका थिए । कार्यालयमा मेरो तस्बिर नराख्नुस् । राष्ट्रपति कुनै आइकन होइन । बरु आफ्ना छोराछोरीको तस्बिर राख्नुस् । हरेक निर्णय लिने बेलामा उनीहरूको आँखामा हेरेर लिनुस्, उद्घाटन समारोहमा उनले भनेका थिए । अमेरिकाका पूर्वराष्ट्रपति रोनाल्ड रेगन (जो कलाकार पनि थिए) को भनाइ उद्धृत गर्दै उनले भनेका थिए, सरकार समस्याको समाधान होइन, सरकार नै हो समस्या । सार्वजनिक कार्यक्रममा उनको भनाइ थियो, राष्ट्रपतिले कर तिरेनन्, राष्ट्रपतिले पैसा खाए । राष्ट्रपति मातेर रेडलाइट क्रस गरे भनेर समाचारका हेडलाइन बन्ने छैनन् । पूर्ववर्ती सरकारले जनताका समस्या समाधान गर्न ध्यान नदिएको उनको भनाइ थियो । सरकारी संयन्त्रको सुधार गर्नुपर्नेमा उनले जोड दिएका थिए । तर, सुशासनका बल वा कमजोरीको अब त्यति ठूलो अर्थ छैन । समीक्षाको मुख्य विषय युद्ध नै भएको छ । रुसजस्तो महाशक्तिसँग देशलाई झुक्न दिन्नँ भनेर उनले लिएको अडानको भने प्रशंसा हुने गरेको छ । रुसी आक्रमण सुरु हुनासाथ जेलेन्स्कीले देश छाडेर भाग्नेछन् भन्ने अनुमान पनि गरिएको थियो । तर, युक्रेनको सार्वभौमिकता र सर्वसाधारणमाथि गोली र बम बर्सिरहँदा जेलेन्स्की सडकमा आएर हौसला बढाइरहेका छन् । रुसी आक्रमणविरुद्ध एकजुट हुन आह्वान गरिरहेका छन्, कुनै पनि मूल्यमा आत्मसमर्पण नगर्ने अडान दोहोर्याइरहेका छन् । सर्भेन्ट अफ पिपल मा पेट्रोभिच भन्थे, म चाहन्छु प्रत्येक राष्ट्रपति शिक्षकजस्तै जीवन बाँचून् । अहिले जेलेन्स्की भन्छन्, रुसविरुद्धको लडाइँमा सिंगो युक्रेन फ्रन्टलाइनर हो । साथसाथै उनले दीर्घकालीन राजनीतिक समाधानका लागि रुससँग वाार्ताकोआह्वान पनि गरेका छन् । यो बीचमा वार्ता नभएको पनि होइन । युक्रेन र बेलारुसको सिमानामा प्रतिनिधिमण्डस्तरीय तथा टर्कीमा विदेशमन्त्रीस्तरीय वार्ता भए पनि निष्कर्षमा पुग्न सकेनन् । पछिल्लो समय जेलेन्स्कीले इजरायलमा नयाँ वार्ता गर्न प्रस्ताव राखेका छन् । इतिहासले न्याय गर्दैन भनिन्छ, त्यो सत्य हो । युद्ध हामीले सुरु गरेका हौइनौं तर अन्त्य गर्न चाहन्छौं, उनले दोहोर्याइरहेका छन् । उनले रुसी राष्ट्रपति भ्लादिमिर पुटिनलाई सिधा वार्तामा बस्न अनुरोध पनि गर्दै आएका छन् । पुटिनलाई सम्बोधन गर्दै जेलेन्स्की भन्छन्, मानिसहरूको मृत्यु रोक्न सिधा वार्तामा बसौं ।रुससँग वार्ता गरी राजनीतिक समाधान निकाल्न सके जेलेन्स्कीको ठूलो सफलता हुनेछ । यसले दुई देशबीच मात्रै होइन, विश्व शान्ति स्थापनाका लागि नै महत्त्वपूर्ण योगदान पुग्नेछ । विश्लेषकहरू भन्छन्, त्यतिबेला जेलेन्स्कीको राजनीतिक अनुभव खोजिराख्नु पर्दैन । अनुभवी भनिएका महाशक्ति राष्ट्रका प्रमुखहरूलाई पनि पछि पार्नेछन् । तर उनले हारे भने देशले पनि हार्नेछ । किनकि जसको हार हुनेछ, उसले युद्ध किन गरेको थियो, युद्ध टार्न के पहल गरेको थियो भनेर पक्कै सोधखोज हुनेछ । अहिलेको युद्धको जरो दोनेस्क र लुहान्स्कमा छ । त्यहाँ चलेको पृथकतावादी आन्दोलन पनि शान्तिवार्तामार्फत नै हल गर्ने उनको प्रतिबद्धता थियो । हामी डोन्बासमा मरेका छौं । प्रत्येक दिन हामीले एक जनालाई गुमाइरहेका छौं । आन्तरिक रूपमा हामी विस्थापित भएका छौं । त्यसैले जसको बस्ने घर छैन, खाने कुरा छैन तिनलाई सहयोग गरौं । हामी सबै युक्रेनी नागरिक हौं । चाहे सही युक्रेनी हुन् चाहे गलत हामी सबै युक्रेनी हौं, उनको भनाइ थियो ।युक्रेनमाथि रुसले आक्रमण सुरु गरेको २३ दिन पूरा भइसकेको छ । राजधानी किभलगायतका विभिन्न सहरमा अहिले पनि आक्रमण जारी छ, जनधनको ठूलो क्षति भएको छ । हास्य कलाकारका रूपमा लोकप्रिय रहेका जेलेन्स्की राष्ट्रपति बन्दा अन्तर्राष्ट्रिय मिडियाले शंकाको दृष्टिले हेरेका थिए । के एउटा कमेडियनले युक्रेनजस्तो भूराजनीतिक अवस्थिति र शक्तिराष्ट्रको खिचातानीमा रहेको मुलुक हाँक्न सक्छन् ? प्रश्न गरिएको थियो । यतिबेला जेलेन्स्की युक्रेनी सार्वभौमिकता र अखण्डता टुक्रिन नदिन अग्रपंक्तिमा देखिएका छन् । मुलुक छाड्न चाहे सघाउने भनेर अमेरिकाले प्रस्ताव राख्दा पनि उनले अस्वीकार गरेका छन् । रुसविरोधी ध्रुवीकरणको नेतृत्व गरिरहेका पश्चिमा मुलुकबाट उनले अपेक्षित सहयोग पाएका छैनन् । स्वाभाविक हो, अमेरिका, बेलायतलगायत मुलुक रुससँग सोझो टकराव चाहँदैनन् । त्यसैले त रुसमाथि आर्थिक प्रतिबन्ध लगाउने र युक्रेनलाई सैन्य सामग्री सहयोग गर्नेबाहेक थप कदम उनीहरूले चालेका छैनन् । युक्रेनी आकाशलाई नो फ्लाई जोन घोषित गर्न जेलेन्स्कीले पश्चिमा देशसँग दिनहुँ आग्रह गरिरहेका छन् । अमेरिका, क्यानडा, बेलायत र युरोपियन युनियनको संसद्मा सम्बोधन गर्दा पनि उनले यही अनुरोध दोहोर्याएका छन् । युक्रेनी आकाशलाई नो फ्लाई जोन घोषित गर्नुको अर्थ अमेरिका वा उसका सहयोगी देशले युक्रेनी आकाशमा उड्ने रुसी जहाजलाई निसाना बनाएर खसाउनुपर्नेछ । त्यसपछि त्यो युद्ध रुस र युक्रेनबीच रहनेछैन । युक्रेनलाई ठूलो परिणाममा सैन्य सहयोग उपलब्ध गराउँदै आए पनि अमेरिकाले रुससँग सिधा टकराव नगर्ने स्पष्ट पारिसकेको छ । अमेरिकी राष्ट्रपति जो बाइडेनले युक्रेनमा रुससँग लड्नु भनेको तेस्रो विश्वयुद्ध सुरु गर्नु हो भनिसकेका छन् । त्यसलाई रोक्न सबैले प्रयास गर्नुपर्ने उनको भनाइ छ ।अवस्था बुझेर जेलेन्स्कीले भन्न थालेका छन्, हिजोजस्तै हामी एक्लैले हाम्रो भूमि रक्षा गर्दै छौं । विश्वका ठूला शक्तिहरूले टाढा बसेर मात्र हेरिरहेका छन् । तर, खासमा यो युरोपविरुद्धको युद्धको सुरुवात हो, युरोपेली एकताविरुद्धको युद्ध हो, युरोपमा आधारभूत मानवअधिकारविरुद्धको युद्ध हो । मिसाइलले युक्रेनमा मारिने सबै मान्छे युरोपेली हुन् । यसरी अमेरिका, क्यानडा र बेलायतसहित नाटो गठबन्धनको साथ नपाए जेलेन्स्की कतिन्जेल टिक्लान् भन्ने प्रश्न अहिले पनि उत्तिकै बलियो छ । बदलिँदो शक्ति सन्तुलन र भूराजनीतिक अवस्था बुझ्न राष्ट्रपति जेलेन्स्की चुकेका हुन् कि भन्ने विश्लेषण पनि भइरहेको छ । हुन त युक्रेन र रुसबीच तनाव भर्खरै उत्पन्न भएको होइन । सन् २०१३ मा रुसले क्रिमियालाई अधीनस्थ बनाएपछि तथा २०१४ मा तत्कालीन राष्ट्रपतिलाई आन्दोलनले अपदस्थ गरेपछि युक्रेनको आन्तरिक राजनीति र रुससँगको सम्बन्धमा संकटमा परेको हो । जेलेन्स्कीले राष्ट्रपति भएलगत्तै शान्तिवार्ताका लागि पहल गर्ने बताए पनि सफल भएनन् । यसअघि सन् २०१९ को डिसेम्बरमा जेलेन्स्की र पुटिनबीच पेरिसमा फेस टु फेस वार्ता भएको थियो । फ्रान्सका राष्ट्रपति इम्मानुएल म्याक्रों र जर्मनीकी तत्कालीन चान्सलर एन्जेला मर्केलसहितको उपस्थितिमा भएको भेटवार्ता राजनीतिक हिसाबले सफल भने भएन । मुख्यतः पूर्वी युक्रेनमा भने देखिएको अशान्ति समाधानमा वार्ता केन्द्रित हुन सकेन । बरु उनले युरोपेली युनियन र नाटोमा आबद्ध हुने प्रक्रिया अघि बढाए । अमेरिकी नेतृत्वको सैन्य गठबन्धनमा युक्रेन सामेल भएमा नाटो सेना आफ्नै दैलोमा आउने भन्दै रुसी राष्ट्रपति भ्लादिमिर पुटिनले आफ्नो संयन्त्रलाई युद्धका लागि तयार पारेका हुन् । कुनै पनि अर्को मुलुकले आफ्नो झुकाव कता छ भनेर निर्णय गर्ने अन्तिम अधिकार आफैंसँग सुरक्षित राखेको हुन्छ । त्यसैले पुटिनले सुरु गरेको युद्धलाई धेरैले विरोध गरेका छन् । तर, सैन्य गठबन्धनको सदस्य नभई नहुने के हो भनेर युक्रेनमा भविष्यमा पनि बहस हुनेछ । किनकि अहिले पनि यो विषयमा युक्रेनमा मतैक्य थिएन । यही बहानामा भएको युद्धबाट ठूलो जनधनको क्षति भएको छ । यो युद्ध रुसले जित्छ कि जित्दैन भन्ने निश्चित छैन । तर, रुसले जिते पनि हारे पनि युक्रेनले धनजनको अपूरणीय क्षति भने भोगिसकेको छ । अब यो क्षति बढ्न नदिन जेलेन्स्कीले कस्तो रणनीति लिन्छन् भन्नेमा विश्वको ध्यान छ ।"
अमेरिका र चीनका राष्ट्रपति संवादमा,१३ सय जना अझै थिएटरको भग्नावशेषमारुसी सेनाको मिसाइल प्रहारबाट ध्वस्त मरिओपुलको एक थिएटरको बेसमेन्टमा अझै १३ सय जनाभन्दा बढी व्यक्ति फसिरहेको बताइएको छ । हालसम्म १ सय ३० जनाको मात्रै सकुशल उद्धार गरिएको युक्रेनी ह्युमन राइट्स कमिश्नर ल्युद्मिला डेखिसोभाले बताएकी छन् । उनका अनुसार बेसमेन्टमा फसेकाहरू सुरक्षित स्थानको खोजीमा आश्रय लिइरहेका युक्रेनी हुन् । युक्रेनी सरकारी अधिकारीहरूले उनीहरूलाई भग्नावशेषबाट सकुशल बाहिर निकाल्ने प्रयास भइरहेको बताइएको छ । आक्रमणबाट थिएटरको ८० प्रतिशत भाग ध्वस्त भएको छ ।
रुसी सर्त कति सहज ?,"मस्को (एजेन्सी) रुसी राष्ट्रपति भ्लादिमिर पुटिनले युक्रेनसँग शान्तिसम्झौताका लागि विभिन्न सर्तहरू अघि सारेका छन् । बिहीबार टर्कीका राष्ट्रपति रेचेप तय्यप एर्दोगानसँग करिब आधा घण्टासम्म चलेको फोनवार्ताका क्रममा पुटिनले दुई भागमा विभाजन गरेर आफ्ना माग प्रस्तुत गरेका एर्दोगानका प्रमुख सल्लाहकार एवं प्रवक्ता इब्राहिम कलिनलाई उद्धृत गर्दै बीबीसीले लेखेको छ ।राष्ट्रपति पुटिनका सुरुवाती ४ माग पूरा गर्न युक्रेनलाई अप्ठ्यारो नहुने तर बाँकी माग पूरा गर्न भने कठिन हुने प्रवक्ता कलिनले बताएका छन् । बीबीसीका परराष्ट्र मामिला सम्पादक जोन सिम्पसनसँगको कुराकानीमा कलिनले रुसद्वारा प्रस्तुत तटस्थ रहनुपर्ने, नेटोसँग आबद्ध हुन नपाउने, निःशस्त्रीकरणमा जानुपर्ने, रुसी भाषालाई संरक्षण गर्नुपर्नेलगायत प्रारम्भिक मागहरू पूरा गर्न युक्रेन सकारात्मक देखिएको बताएका छन् । रुसका प्रारम्भिक मागहरू फेस सेभिङ का लागि मात्र प्रस्तुत गरिएको हुन सक्ने उनको भनाइ छ । प्रारम्भिक माग स्विकारेर अघि बढ्न युक्रेनलाई सहज देखिए पनि दोस्रो भागमा समाविष्ट माग स्विकार्न कठिन हुन सक्ने आकलन उनको छ । रुसले राखेको डीनाजिफिकेसन अर्थात् नाजीकरण रोक्नुपर्ने माग युक्रेनका लागि कठिन हुन सक्ने ऊनले बताएका छन् । युत्रेनी राष्ट्रपति भोलोदिमिर जेलेन्स्की आफैं यहुदी रहेको र हिटलरको शासनमा भएको होलोकास्ट (नरसंहार) मा उनका केही आफन्तहरूको समेत मृत्यु भएकाले उनले यो माग सहजै स्विकार्न नसक्ने पूर्वानुमान गरिएको छ । तर, युक्रेनीहरूले भने यो माग स्विकार्न जेलेन्स्कीलाई गाह्रो नहुने दाबी गरेका बीबीसीले लेखेको छ । जेलेन्स्कीसँग वानटुवान वार्ता गर्न चाहेको विषयलाई समेत दोस्रो भागको मुख्य मागका रूपमा पुटिनले प्रस्तुत गरेका कलिनले बताएका छन् । जेलेन्स्कीले भने यसअघि नै पुटिनलाई आमनेसामने भएर वार्ता गर्न आह्वान गरिसकेका छन् । यो होइन कि म पुटिनसँग कुरा गर्न चाहन्छु तर मैले पुटिनसँग कुरा गर्नु छ, विश्वले पुटिनसँग कुरा गर्नु छ, यो युद्ध रोक्ने अर्को बाटो छैन, एक साताअघि किभमा पत्रकारहरूसँग बोल्दै जेलेन्स्कीले भनेका थिए । लामो टेबलमा विश्वका नेताहरूसँग पुटिनले संवाद गर्ने कुरा उल्लेख गर्दै जेलेन्स्कीले ३० मिटर टाढा होइन, नजिकै बसेर कुरा गर्न आह्वान गरेका थिए ।पुटिनसँग वार्ता गर्न जेलेन्स्कीले चाहिरहेको र यदि वार्ता भएमा रुसले अझै कठिन मागहरू राख्न सक्ने कलिनले बताएका छन् । उक्त वार्तामा पुटिनले युक्रेनको पूर्वी भाग रुसलाई दिनुपर्ने, सन् २०१४ मा रुसले अवैधानिक रूपमा कब्जामा लिएको क्राइमियालाई रुसकै क्षेत्रको रूपमा स्वीकार गर्नुपर्नेलगायत माग राख्न सक्ने कलिनको आकलन छ । तर, रुसले कब्जा गरेको क्राइमिया यसअघि युक्रेनकै भूभाग भएकाले यसलाई युक्रेनले सहज रूपमा स्विकार्न नसक्ने बताइएको छ ।पुटिनले प्रस्तुत गरेका मागहरू युक्रेनले पूरा नगरे रुसले यसैलाई बाहना बनाएर युद्ध जारी राख्न सक्ने कलिनले बताएका छन् । तर, युद्धविरामका लागि यी मागहरू पूरा गर्न युक्रेनलाई कठिन नभएको कलिनको बुझाइ छ । नेटोको सदस्यता लिन लागेको भन्दै रुसले फेब्रुअरी २४ देखि लगातार युक्रेनी भूमिमा आक्रमण गरिरहेको छ । त्यसयता दुवै पक्षबीच पटकपटक वार्ता भए पनि निष्कर्षमा पुग्न भने सफल भएको छैन ।"
पुस्तकालयबाट प्रविधि सिक्दै,"(चितवन)  कम्प्युटर विषय लिएर कक्षा १२ मा पढ्दै छिन् रोनिसा घिमिरे । तर, विकिपेडिया भनेको उनलाई थाहा नै थिएन । विकिपेडिया त ज्ञानको अपार स्रोत नै रहेछ नि ! पूर्वी चितवन रत्ननगर झुवानीकी घिमिरेले भनिन् । झुवानीमा सामुदायिक पुस्तकालय छ । उनको बुझाइ फराकिलो बनाउन यही पुस्तकालयको भूमिका छ ।पुस्तकालयले किशोरीहरूका लागि सूचना प्रविधिसम्बन्धी तालिम सञ्चालन गरेको थियो । सामाजिक सञ्जाल चलाउँदा असावधानीवश केही किशोरी साथीहरू जटिलखाले समस्यामा पनि परेको पाइयो । सुरक्षित रहेर सञ्जालको प्रयोग गर्नेबारे पनि जानकारी पायौं, घिमिरेले भनिन् । सञ्जालको माध्यमबाट सताउनेहरूलाई कानुनी कारबाही हुने जानकारी समुदायमा फैलाएपछि सम्बन्धित केही समस्या निराकरण भएको उनले उदाहरणसमेत सुनाइन् ।रूपन्देही बाँसगढीकी जानकी भण्डारी कक्षा ११ मा पढ्छिन् । उनलाई ग्राफिक डिजाइनसम्बन्धी ज्ञान छ । कतै जागिर खानु परेमा पेस गर्नुपर्ने व्यक्तिगत विवरण (सीभी) तयार गर्न उनलाई सजिलै आउँछ । उनले यो काममा धेरैलाई सहयोग पनि गरेकी छन् । यसबारे ज्ञान लिन उनले इन्टरनेटको माध्यमबाट पाठ्यसामग्री खोजेर स्वाध्ययन गर्दै आएकी छन् । रिड नेपाल नामक संस्थाले नेपालका विभिन्न ठाउँमा सामुदायिक पुस्तकालय निर्माण गरेको छ । ४३ जिल्लाका ६९ ठाउँमा रिड नेपालले पुस्तकालय खोलेको संस्थाका अध्यक्ष भोलाकुमार श्रेष्ठले जानकारी दिए । प्रत्येक पुस्तकालयमा ५ हजारभन्दा बढी पुस्तक र पत्रपत्रिका उपलब्ध छन् । तर नेपालजस्ता मुलुकमा महिला र युवतीको इन्टरनेटमा पहुँच २३ प्रतिशतको हाराहारीमा रहेको एउटा अध्ययनले देखायो, श्रेष्ठले भने ।आउँदा दिनहरूमा रोजगारीको हरेक क्षेत्रमा कम्प्युटर र इन्टरनेट जोडिने हुँदा युवा र खास गरेर किशोरीहरूलाई यस विषयमा पोख्त बनाउन आफूहरूले कार्यक्रम अघि सारेको उनको भनाइ छ । उनका अनुसार हाल चितवन, पूर्वी नवलपरासी, पश्चिम नवलपरासी, कपिलवस्तु, बर्दिया र कैलालीका १० वटा सामुदायिक पुस्तकालयमा यो परियोजना सञ्चालनमा आएको छ । ५ सय किशोरीहरू यसमा समेटिएका छन् । सूचना प्रविधिसँगै किशोरीहरूले नेतृत्व विकासको सीप पनि सिकेका छन् । १० पुस्तकालयको प्रतिनिधित्व गर्दै २५ किशोरीहरू आफ्ना अनुभव सुनाउन यसै साता सौराहामा भेला भएका थिए । भेलामा आफ्नो समुदायका लागि उपयोगी परियोजना विकास गरी उनीहरू घर फर्किएका छन् । सबै पाँचै सय किशोरीहरूले कम्तीमा सूचना प्रविधिको आधारभूत जानकारी लिएका छन् । साइबर सुरक्षाबारे बुझेका छन् । कम्प्युटरबारे धेरै जानकारी पनि पाएका छन्, परियोजनाका क्षेत्रीय संयोजक राजु चापागाईंले भने ।"
कहाँ पुग्यो बम्जन आश्रमबाट बेपत्तामाथिको अनुसन्धान ?,"(सिन्धुपाल्चोक)  लिटिल बुद्ध भनिने रामबहादुर बम्जनको आश्रमबाट बेपत्ता पारिएका भनिएका ३ आनीसहित ४ जनाको अझै कुनै खोजखबर छैन । २०७० सालमा बम्जनको सहयोगी बनेर हिँडेका मकवानपुर पदमपोखरीका सञ्चलाल वाइवा र ३ आनी सिन्धुपाल्चोकको इन्द्रावती गाउँपालिका५ बाडेगाउँको टोड्केबारी जंगलस्थित बम्जनको आश्रमबाट २०७१ सालमा हराएका थिए । प्रहरीले खोज अनुसन्धान थालेको ३९ महिनासम्म उनीहरू अझै फेला परेका छैनन्, न त बम्जनलाई नै पक्राउ गर्न सकेको छ ।सिन्धुपाल्चोक प्रहरीका डीएसपी दक्षबहादुर बस्नेतका अनुसार हराएका व्यक्तिका परिवारले २०७५ पुस ११ मा मकवानपुर जिल्ला प्रहरी कार्यालयमा जाहेरी दिएलगत्तै केन्द्रीय अनुसन्धान ब्युरो (सीआईबी) सहित जिल्ला प्रहरीको टोलीले बम्जनको बाडेगाउँ आश्रममा छापा मार्दै अनुसन्धान थालेको थियो । त्यसक्रममा संकलन गरिएको कालो माटो, कोइला, नुनको प्याकेटलगायतको परीक्षणबाट केही तथ्य उजागर हुन सकेन । त्यसमाथि पीडित परिवारले जाहेरी फिर्ता लिएपछि घटना झनै रहस्यमय बनेको थियो । त्यही वर्षको माघ १७ मा बेपत्ताका आफन्त र परिवारले जाहेरी फिर्ता लिन तामेलीमा राखिपाऊँ भन्दै मकवानपुर प्रशासन कार्यालयमा निवेदन दिएका थिए । त्यसबारेको जानकारी हामीलाई माघ २१ मा प्राप्त भइसकेको थियो, डीएसपी बस्नेतले भने ।सञ्चलालका परिवारले सूचना दिएको आधारमा बाडेगाउँमा प्रहरीले जाहेरीलगत्तै तत्कालै छापा मार्दा आश्रमभन्दा ३ सय मिटर पर शंकास्पद स्थानमा १५ फिट गहिरो उत्खनन गरेपछि पत्रे ढुंगासहित ८ वटा नुनको खोल फेला पारेको थियो । फोरेन्सिक विज्ञले २० पाकेट नुन हालेर गलाइएको परीक्षणमा पुष्टि भएको बताए पनि मानवीय अवशेष फेला पार्न भने सकेका थिएनन् । ४ कुकुरसहितको प्रहरीको अनुसन्धान टोलीले २ सय मिटरको दूरीमा मट्टीतेल ल्याउन प्रयोग गरिएको जर्किन र कोइलाको अवशेष भेटेको थियो । त्यहाँ मानवीय हड्डीजस्तो कुनै पदार्थ फेला नपर्नुले अन्यत्र लगेर शवलाई नष्ट गरिएको हुन सक्ने प्रहरीले आशंका गरेको थियो । प्रयोगशाला परीक्षणबाट अपेक्षित तथ्य पुष्टि नभए पनि प्रहरी अन्य प्रमाण संकलन र अनुसन्धानमा जुटिरहेको डीएसपी बस्नेतले बताए । सुरुमा १ सय ५० जनाले बोधी तालिम लिने गरेको बम्जनको उक्त आश्रममा ५० जना दैनिक ध्यानरत रहन्थे । अहिले १४ जना मात्रै छन् । एक स्थानीयका अनुसार यहाँ लामो समय मैत्रीपूजा भएलगत्तै केही घटना घटेपछि पुराना आनी र अनुयायी भागेका थिए । त्यसैबेला सञ्चलाल वाइवालाई मारेर गाडिएको आशंकामा प्रहरीले बाडेगाउँको आश्रममा उत्खनन गरेको थियो । त्यसबेलाका पुराना अनुयायी सबै भागिसकेका छन्, अहिले भूकम्पपछि आएका मात्रै छन्, ती स्थानीयले भने । पहिलेदेखि दैनिक ध्यानमा बाधा पुग्ने भन्दै बम्जनको आश्रममा अनुयायी र संघका बाहेकलाई प्रवेश निषेध थियो । त्यहाँ हुने कुनै गतिविधि थाहा नदिन बम्जनको संघ समूहले अलग्गै निगरानी समूह पनि बनाएको स्थानीय सुनाउँछन् । टोड्केबारी जंगलबीच ८० रोपनी क्षेत्रफलमा फैलिएको आश्रममा ८ वटा खुला टहरा छन् । तल्लोपट्टि बम्जन बस्ने कुटी छ । त्यसमा डम्फुजस्ता अनेक बौद्ध परम्पराका बाजादेखि बम्जनका युवावस्थाका तस्बिरसहित मैत्री वस्त्र झुन्ड्याइएको छ । अनुसन्धानका क्रममा बम्जनको आशीर्वाद कक्षछेउमा एउटा पेट्रोलको बोतल भेटिएको थियो । आश्रमभित्र भएर पनि बम्जनले आफ्नो कुटीभित्र केके गर्थे कसैलाई थाहा नहुने अनुयायीको भनाइ छ ।२०७१ साल असोज ६ मा इन्द्रावती५ स्थित टोड्केबारी जंगलबीच स्थानीयले दिएको ३० रोपनी जग्गामा बम्जनले आश्रम बनाएका थिए । पछि क्रमशः आश्रमको जमिन विस्तार गरिएको थियो । ३५ अनुयायीसहित त्यहाँ उनले तपस्यास्थलका रूपमा विभिन्न मैत्री पूजा गरेका थिए । सुरुमा बाराको जंगलमा आश्रम बनाएर बसेका बम्जनले पछि सिन्धुली र सिन्धुपाल्चोकमा आश्रम बनाएका हुन् । तर, आश्रमका अनुयायीको हत्या गरेको, बेपत्ता पारेको तथा यौनहिंसा गरेको उजुरीपछि बम्जन फरार छन् । २०७५ भदौमा रौतहटकी १८ वर्षीया गंगामाया तामाङले ललितपुरमा पत्रकार सम्मेलन गरेर बम्जनले आफूमाथि बलात्कार प्रयास गरेको आरोप लगाएकी थिइन् । सीआईबी, वाग्मती र मधेस प्रदेश प्रहरीको सूचीमा बम्जन फरार अभियुक्त हुन् ।"
"राष्ट्रिय सभाकी उपाध्यक्ष, जो भूमिकै नपाई बिदा भइन्","(काठमाडौं)  चार वर्षअघि पहिलो पटक सांसद बनेर राष्ट्रिय सभामा प्रवेश गर्दैगर्दा शशिकला दाहाललाई लागेको थियो जनताका आवाज र निर्वाचनमा जनतासामु गरेका प्रतिबद्धता संसद्मा बसेर पूरा गर्न भूमिका खेल्न सक्छु । संसद्मा प्रवेश गरेको १० दिनमै उनलाई राष्ट्रिय सभा उपाध्यक्ष पदको अवसर आयो । अन्य सांसदभन्दा फरक र ठूलो पद पाए पनि उनको आफैं बोलेर सांसदको भूमिका निर्वाह गर्ने धोको भने पूरा भएन ।संसद् प्रवेश गरेको चार वर्षपछि एक पटक पनि जनताका कुरा नबोली दाहालले दुई साताअघि चारवर्षे कार्यकाल पूरा गरेकी छन् । राजनीतिक जीवनमा उठाउँदै आएका समानता र महिलाका मुद्दा संसद्मा बन्ने कानुनमार्फत स्थापित गर्न भूमिका खेल्नुपर्ला भन्ने सोच्दै संसद् प्रवेश गरेकी उनी त्यसबारे औपचारिक रूपमा सहभागी हुन नपाई बाहिरिएकी हुन् ।राष्ट्रिय सभा उपाध्यक्ष पदमा रहेर कार्यकाल पूरा गरी राजनीतिक गरेको थलो महोत्तरी फर्किने तयारीमा रहेकी दाहालको चारवर्षे समीक्षा छ बाहिरबाट देखेको संसद् र आफैंले भोगेकोमा भिन्नता हुने रहेछ ।२०७४ मा प्रतिनिधिसभा, प्रदेशसभा र स्थानीय तहको निर्वाचन सकिएको थियो । २०४३ सालमा कम्युनिस्ट पार्टीको सदस्यता प्राप्त गरी निरन्तर सक्रिय राजनीतिमा रहेकी दाहाल ती निर्वाचनमा पनि माओवादी केन्द्रमा सक्रिय थिइन् । एकता केन्द्र मसालबाट २०६४ को संविधानसभा निर्वाचनमा समानुपातिक उम्मेदवार बनेपछि उनले शिक्षकको जागिरबाट राजीनामा दिएकी थिइन् । त्यसको एक वर्षपछि मसाल र माओवादीबीच एकता भएको थियो । त्यसपछि उनी माओवादी पार्टीको सक्रिय राजनीतिमा थिइन् । राजनीतिको थलो थियो महोत्तरी र मधेस प्रदेश । प्रतिनिधिसभा र प्रदेशसभाको उम्मेदवार सूचीमा नरहेकी दाहाल राष्ट्रिय सभाको निर्वाचनमा मधेस प्रदेशबाट महिला क्लस्टरमा निर्विरोध निर्वाचित भएकी थिइन् । राष्ट्रिय सभामा त्यतिबेला मधेस प्रदेशबाट ८ जना नै निर्विरोध निर्वाचित भएका थिए ।शपथ लिएको दुई साता नबित्दै २०७४ चैत ४ मा उनी उपाध्यक्षमा निर्वाचित भएकी थिइन् । सांसदका रूपमा भूमिका निर्वाह गर्नुपर्ने योजनासहित केन्द्रीय राजनीतिमा आएकी उनी त्यसपछि भने मौन रहनुपर्ने भयो । सांसदका रूपमा सदनमा बोल्ने मौकै पाइएन । उपाध्यक्ष पदमा निर्वाचित हुँदै गर्दा आफ्नो प्रतिबद्धता राख्न पाउँछु कि भन्ने लागेको थियो तर त्यो अवसर मिलेन, उनले भनिन्, मैले न सभाको अध्यक्षता गर्ने, न आफ्ना कुरा राख्न पाउने, न त जनताले दिएका कुरा राख्ने, एउटा कुनामा बस्ने र सुन्ने मात्र भयो ।आफूसँगै निर्वाचित सांसदहरूले राष्ट्रिय सभाका बैठकमा सक्रिय सहभागी हुँदा आफू अगाडि मौन बस्दा अप्ठ्यारो र खल्लो महसुस भएको संस्मरण उनले सुनाइन् । पदाधिकारी भएपछि यसरी मैले बोल्न पाइन भनेर झगडा गर्ने कुरा भएन, सांसदभन्दा ठूलो पद पाएको थिएँ, उनले भनिन् । प्रतिनिधिसभामा सभामुख र उपसभामुख तथा राष्ट्रिय सभा अध्यक्ष र उपाध्यक्षले सांसदले जसरी सार्वजनिक विषयमा बोल्ने अभ्यास छैन । उनीहरूले पदमा निर्वाचित भएपछि पार्टीको जिम्मेवारीबाट पनि राजीनामा गर्नुपर्ने हुन्छ ।पार्टी कमिटी बैठक र सार्वजनिक मञ्चमा बोलेजस्तो संसद् सञ्चालन सहज हुँदैन कि भन्ने दाहाललाई लागेको थियो । अध्यक्ष गणेशप्रसाद तिमिल्सिनाले राष्ट्रिय सभाको बैठक सञ्चालन गर्न दिएपछि उपाध्यक्ष दाहालले पालो पाइन् । पहिलो पटक संसद् बैठक सञ्चालन गर्दा बिगारिन्छ कि भन्ने लागेको पनि अहिले भने सकिँदो रहेछ भन्ने आत्मविश्वास बोकेर उनी बाहिरिएकी छन् । सांसद पनि नभएको मान्छे सिधै पदाधिकारी हुँदा बिग्रिन्छ कि, जिम्मेवारी पूरा गर्न सक्दिनँ कि भन्ने मनमा थियो । सभा राम्रोसँग सञ्चालन गरेँ । जिम्मेवारी पाएपछि गर्न सकिँदो रहेछ भन्ने लाग्यो । मलाई त अध्यक्षकै जिम्मेवारी दिए पनि सक्छु भन्ने आँट आएको छ, उनले भनिन् ।राष्ट्रिय सभा नियमावली, २०७५ मा सभाको बैठक सुरु र अन्त्य अध्यक्षले मात्रै गर्ने व्यवस्था थियो । २०७५ भदौ २२ मा अध्यक्ष तिमिल्सिना बैठक सुरु गरेर संसद्बाट बाहिरिए । अध्यक्षको सिटमा बसेर दाहालले बैठक सञ्चालन गरिन् । सोही दिन राष्ट्रिय सभाको दोस्रो बैठक पनि बोलाइएको थियो । तर तत्कालीन प्रमुख प्रतिपक्षी कांग्रेसले राष्ट्रिय सभा उपाध्यक्षले बैठक सुरु गर्न नियमावलीमा व्यवस्था नभएको भन्दै विरोध जनायो । त्यो दिनको दोस्रो बैठक बसेन ।त्यसपछि उपाध्यक्षले पनि बैठक सुरु र अन्त्य गर्न पाउने व्यवस्था राख्न नियमावली परिवर्तन गरियो । नियमावलीमा लेखियो, अध्यक्षले उपाध्यक्षलाई लिखित निर्देशन दिएमा वा अध्यक्ष काबुबाहिरको परिस्थितिमा परी बैठकमा उपस्थित हुन नसकेमा उपाध्यक्षले बैठकको प्रारम्भ र स्थगन वा अध्यक्ष प्रारम्भ गरेको बैठकको स्थगनको घोषणा गर्नेछ । त्यस्तो व्यवस्था गरिए पछि उनले एकमात्र बैठक २०७५ चैत ५ मा प्रारम्भ र अन्त्य गर्ने अवसर पाइन् । त्यसपछि पनि बैठकको सुरु र अन्त्य गर्ने अवसर दिन अध्यक्ष तिमिल्सिनालाई आग्रह गरेको तर सकारात्मक जवाफ र पहलकदमी नपाएको उनको भनाइ छ । अध्यक्षलाई पालो दिने बाहेक सभा सुरु र अन्त्य गर्ने अवसर उनलाई मिलेन ।प्रतिनिधिसभामा एमालेबाट प्रतिनिधित्व गर्ने सांसदहरू माधवकुमार नेपालको नेतृत्वमा छुट्टिएर नयाँ पार्टी गठन गरेको विरोधमा गत भदौ २३ देखि अवरोध छ । त्यसको प्रभाव राष्ट्रिय सभामा पनि परेको छ । राष्ट्रिय सभा भदौ २३ यता धेरै बैठक पनि बसेनन् । उपाध्यक्ष दाहालसहित ४ वर्षे कार्यकाल भएका २० सांसदको बिदाइ पनि होटलबाट भयो ।अन्तिम बैठकको सुरु र अन्त्य गर्न पाउँ भनेर अध्यक्ष तिमिल्सिनालाई आग्रह गर्दा पनि सुनुवाइ नभएको उनको भनाइ छ । कार्यकाल सकिएर बाहिरिनु पहिला अन्तिममा अध्यक्षलाई एक बैठक बसौं र त्यसको अध्यक्षता गर्न दिनुस् भनेको थिएँ तर त्यो पनि भएन । त्यसले खल्लो अनुभव भयो । सांसदहरूले पनि खल्लो मान्नुभएको थियो, उनले भनिन् ।राज्यको वरीयताक्रममा प्रतिनिधिसभा उपसभामुख र राष्ट्रिय सभा उपाध्यक्ष समान पद हुन् । तर, संविधानमा जिम्मेवारी दिने क्रममा भने विभेदपूर्ण व्यवस्था राखिएको दाहालको भनाइ छ । उपसभामुखको भूमिका सभामुखलाई सभा र सचिवालय सञ्चालनमा सहयोग गर्ने भएजस्तै उपाध्यक्षले सभा र सचिवालय सञ्चालनमा राष्ट्रिय सभा अध्यक्षलाई सघाउने हो । उपसभामुखलाई त्यसका अतिरिक्त संवैधानिक परिषद्को सदस्यको जिम्मेवारी पनि सुम्पिएको छ । जुन उपाध्यक्षलाई छैन ।यसबारे सोधखोज गर्दा संविधान निर्माताले भूल भएको जवाफ दिने गरेको दाहालले बताइन् । संविधानमा नै राष्ट्रिय सभा उपाध्यक्षलाई विभेद गरिएको छ । संवैधानिक परिषद्को सदस्यमा उपसभामुखलाई राखिएको छ तर राष्ट्रिय सभा उपाध्यक्षलाई छैन, त्यो विभेद किन अन्त्य गर्नुपर्छ र त्यसका लागि के भूमिका खेलेको भन्नेबारे उनको तर्क थियो, संवैधानिक परिषद्मा अहिले ६ जनामात्रै पदाधिकारी हुनुहुन्छ, राष्ट्रिय सभाको उपाध्यक्ष पनि राखिएको भए ७ जना हुन्छ । अल्पमत, बहुमतको पनि अभ्यास गर्न सजिलो हुन्थ्यो । उपसभामुख र उपाध्यक्ष समान हैसियत भएको हुनाले उपसभामुखको जति हैसियत छ त्यति नै उपाध्यक्षलाई दिनुपर्ने हो । भोलिका दिनमा त्यसका लागि संविधान नै संशोधन गरिनुपर्छ ।संविधानले प्रतिनिधिसभा सदस्य हुनका लागि न्यूनतम उमेर २५ वर्ष छ भने राष्ट्रिय सभाको सदस्य हुन ३५ वर्ष पुगेको हुनुपर्छ । राष्ट्रिय सभालाई परिपक्व र विज्ञहरूको सभाका रूपमा लिइन्छ । त्यसैले राष्ट्रिय सभाका प्रमुख कार्यमा विज्ञ सेवा प्रदान गर्ने, कानुन बनाउने, सरकारलाई उत्तरदायी बनाउने, नियमन र निर्देशन गर्नेर संसदीय सुनुवाइ गर्ने रहेका छन् । कानुन निर्माणमा राष्ट्रिय सभाले परिपक्वता देखाएको दाहालको अनुभव छ । प्रतिनिधिसभाबाट पारित भएकासमेत हरेक विधेयकमा परिपक्व रूपमा छलफल भएको उनले बताइन् । अब प्रतिनिधिसभा नभएको बेला अध्यादेशबाट कानुन ल्याउनुभन्दा विशेष परिस्थितिमा राष्ट्रिय सभाले मात्रै भए पनि कानुन पास गर्नेछ भन्ने व्यवस्था गर्नुपर्छ, उनले भनिन् । संविधानमा यस्तो व्यवस्था गरिएमा राष्ट्रिय सभाले जनतामा राम्रो प्रभाव पार्ने र मुलुकलाई संसद् छैन भनेर अध्यादेशबाट शासन गर्ने शासकका प्रवृत्तिबाट मुक्ति मिल्ने उनको भनाइ छ । राष्ट्रिय सभा स्थायी सभा भएकाले विशेष परिस्थितिमा कानुन निर्माणका लागि एकल भूमिकाका लागि संविधानमा व्यवस्था गर्नुपर्ने उनको सुझाव छ ।संसदीय व्यवस्थामा सरकारको जननी जनप्रतिनिधिको संस्था संसद्लाई मानिन्छ । तर, कार्यकारीले संसद् चलाएको सार्वजनिक रूपमा कुरा उठ्ने गरेका छन् । कार्यकारीसामु संसद् निरीह बनेका उदाहरण छन् । यस्तै एक उदाहरण दाहालले पनि सुनाइन् । कार्यपालिकालाई निर्देशन दिने, सरकारलाई खबरदारी गर्नुपर्ने, जनताप्रति जिम्मेवार बनाउनुपर्ने संसद्को काम हो । तर, संसद्लाई कार्यपालिकाले चलाएको हो कि भन्ने घरीघरी अनुभूति भयो, उनले भनिन् ।त्यसको उदाहरण उनले सुनाइन्, कृष्णबहादुर महरा सभामुख हुनुहुन्थ्यो । संघीय संसद् सचिवालयको व्यवस्थापन समिति (सभामुखको अध्यक्षतामा रहेको र राष्ट्रिय सभा अध्यक्षसमेत सदस्य रहेको) ले एउटा सचिवालय सञ्चालनको योजना बनाएको थियो । अर्थ मन्त्रालयमा त्यो पठायौं । सम्माननीयज्यू (सभामुख) ले गरेको निर्णय माननीयज्यू (मन्त्री युवराज खतिवडा) ले बदर गरिदिनुभयो । त्यसरी संसद्ले गरेको निर्णय कार्यान्वयन नहुँदा कार्यकारीको भन्दा व्यवस्थापिका तल हो कि भन्ने लाग्यो ।संघीय संसद्का सभामुख अग्निप्रसाद सापकोटा र राष्ट्रिय सभा अध्यक्ष गणेशप्रसाद तिमिल्सिनाबीच राजनीतिक तिक्तताले संघीय संसद् प्रभावहीन बनेको छ । संसद् मात्रै होइन संसदीय समिति पनि लथालिंग छन् । संसद्को पदाधिकारी भएपछि पार्टीगत राजनीतिबाट राजीनामा दिएका उनीहरूले व्यवहारमा भने त्यो रंग देखाइ नै रहेका छन् । नेकपा हुँदाका बखत संसद् र संसदीय समिति प्रभावकारी रूपमा नै चलेको तर नेकपा विभाजन भई एमाले, माओवादी र नेकपा (एकीकृत समाजवादी) भएसागै संसद् आन्तरिक रूपमा नै कमजोर बनेको छ । उपाध्यक्षका रूपमा संसद्मा चार वर्ष बिताएकी दाहालले पनि त्यो तथ्यलाई नकारिनन् ।प्रतिनिधिसभा र राष्ट्रिय सभाको सुरुवाती चरणमा संसद् प्रभावकारी गराउनका लागि १६ वटै समितिका सभापतिलाई बोलाएर छलफल गराउने चलन सुरु गरिएको थियो । तर अहिले भने त्यो टुटेको दाहालले बताइन् । समिति सभापतिसँग कामकारबाहीबारे कुरा सुन्ने गरिएको थियो । पछिल्लो चरणमा राजनीतिक गन्जागोल र प्रतिनिधिसभा विघटन भएपछि त्यो दूरी बढेर गएको छ । जति छलफल हुनुपर्ने हो त्यो भएन । पछिल्लो समय त प्रतिनिधिसभाका उतै छुट्टै राष्ट्रिय सभाका यता छुट्टै भयो, उनले थपिन्, सभामुख र राष्ट्रिय सभाको अध्यक्षबीचको राजनीतिक कटुताले पनि त्यस्तो भएको जस्तो लाग्छ ।"
महिला अध्यक्षलाई नपत्याउने समाज,"(बागलुङ)  निर्वाचन जितेको पहिलो महिना एक सेवाग्राहीले कार्यालयमा फोन गरेर अध्यक्षलाई दिनुस् न भने । वडाध्यक्ष मै हो भनेपछि उनले फोन काटिदिए । दोस्रो दिन पनि उही व्यक्तिले उसैगरी फोन गरे । म नै वडाध्यक्ष हो भनेपछि उनले बेस्मारी हप्काए । उनी सेवाग्राहीको हप्काइ सुनेरै बसिन्, केही जवाफ फर्काइनन् । बागलुङ नगरपालिका वडा नम्बर३ की अध्यक्ष लक्ष्मी बाँस्कोटाले यस्ता दर्जनौं फोन उठाएकी छन् । अधिकांश अध्यक्षलाई फोन दिनुस् भन्छन् । अफिसमै आउने पनि उनलाई देखेपछि सर खोइ भनेर सोध्छन् । टेबलमा नाम र पद लेखिएको देखेर पनि कामका लागि आउनेहरू अध्यक्ष वा सर खोइ भन्छन् । चिनेजानेकाले पनि महिला अध्यक्ष भनेर सम्बोधन गर्छन्, उनले भनिन् । कतिपय फोन उनले वडासचिव भीमसेन पन्तलाई उठाउन दिने गरेकी छन् । पन्तले बुझाएपछि मात्रै अध्यक्षज्यू भनेर कुरा गर्न चाहने पनि छन् । सार्वजनिक सभामा समेत आफूले वडाध्यक्ष भनेर सम्बोधन नपाएको बाँस्कोटाको भनाइ छ । नगरपालिकाको आफ्नै कार्यक्रमबाहेक अन्यत्र न मर्यादापालन हुन्छ, न अध्यक्ष भनेर सम्बोधन हुन्छ, उनले भनिन्, मन्त्री सवार कार्यक्रममा समेत महिला अध्यक्ष भनेर बोलाइयो । नजानेर बोलेको ठाउँमा उनले सहजै स्विकार्छिन् । तर, पदीय हैसियतमा बसेकाले पनि महिला अध्यक्ष वा महिलाहरूका तर्फबाट भनेर बोलाए भने मञ्चमा जान्नन् । कानुनमा स्नातक र समाजशास्त्रमा स्नातकोत्तर बाँस्कोटा उच्च अदालत बार एसोसिएसन बागलुङकी सहसचिवसमेत हुन् । कालो कोटमा उनी अदालत पनि पुग्छिन् । कार्यालयमा पनि उनी प्रायः कोट लगाएर बसेकी हुन्छिन् । तर महिला सेवाग्राहीसमेतले अध्यक्ष खोइ भनिदिँदा उनको मन कटक्क खान्छ । मेरो पद सम्बोधन भएन भनेर चिन्ता छैन, तर महिलालाई हेर्ने दृष्टिकोण अझै सम्मानित बन्न सकेन भन्ने हो, बाँस्कोटाले भनिन्, व्यवस्था फेरियो, हाम्रा संस्कार, कुरीति र अवस्था फेरिएन । उनले समाजमा अझै महिला पनि प्रमुख पदमा पुग्छन् भन्ने धारणा परिवर्तन नभएको उनाके टिप्पणी छ । बाँस्कोटा २०४५ देखि नेकपा मसालको सक्रिय राजनीतिमा लागेकी थिइन् । उनी राष्ट्रिय जनमोर्चाको केन्द्रीय सदस्य हुन् । २०५४ मा जिल्ला विकास समितिको सदस्य भइसकेकी बाँस्कोटाले महिला अधिकार तथा राजनीतिक परिवर्तनको आन्दोलनमा धेरै पटक अगुवाइ गरेकी छन् । पटकपटक जेल परेको अनुभव उनमा छ । तर निर्वाचित पदमा समेत महिलालाई समाजले पचाउन नसकेको उनको टिप्पणी छ । प्रहरीमा पुग्दा होस् वा अन्यत्र, महिला भएर के गर्न सक्छे भन्ने दृष्टिले हेरिन्छ, उनले भनिन्, कार्यसम्पादनमा अगुवाइ गरेर देखाएपछि मात्रै धेरैजना चुप लाग्छन् । जिल्लाका ८५ वटा वडामा बाँस्कोटासहित दुई जना मात्रै अध्यक्ष छन् । अर्की अध्यक्ष काठेखोला गाउँपालिका८ लेखानीकी चित्रकला छन्त्याल हुन् । स्थानीय निर्वाचनमा गठबन्धन गर्दा बागलुङ नगरपालिकामा उपप्रमुखसमेत पुरुष छन् । जैमिनी नगरपालिका, काठेखोला गाउँपालिका र बडिगाड गाउँपालिकामा पनि अध्यक्ष र उपाध्यक्ष पुरुष नै छन् । महिला नभएकाले ती पालिकाबाट हिंसामा परेका महिलासमेत सदरमुकाम आउँछन् । नगरपालिकामा अल्पकालीन महिला सेवा केन्द्र छ । पीडितलाई बस्ने व्यवस्था र कानुनी उपचार खोज्दै आएकाको मुद्दा पनि बाँस्कोटाले हेरेकी छिन् । वडाध्यक्षले गर्ने नियमित काम बाँस्कोटाले समयमै भ्याउँछिन् । उनी न्यायिक समितिको सदस्य र विधायन समिति संयोजक पनि हुन् । न्यायिक समितिका मुद्दा हेर्ने इजलासमा पनि पटकपटक पुग्नुपर्छ । बागलुङ नगरपालिकाले ल्याएका अधिकांश कानुनको मस्यौदा उनैले लेखेकी हुन् । ५ वर्षको न्यायिक र विधायन समितिको अनुभवबाट उनले अधिकारविहीन अध्यक्ष र अध्ययनबिनाको संघीयता भएको निष्कर्ष निकालेकी छन् । न्यायिक समितिमा आएका मुद्दा पुनरावेदन हुने भएकाले अदालतकै प्रक्रियाले गर्दा पीडितले न्याय नपाएको उनको अनुभव छ । महिला भएर महिलालाई नै न्याय दिन नसकेकामा बाँस्कोटालाई पछुतो छ । आमाको नाउँमा नागरिकता दिने कानुन छ, तर उनैले सिफारिस गरेका नागरिकले आमाको नामबाट नागरिकता पाएका छैनन् । गृह मन्त्रालयको परिपत्र नभएको भन्दै बागलुङमा अहिलेसम्म आमाको नाउँमा नागरिकता वितरण भएको छैन, उनले भनिन्, अन्य मुद्दामा सर्वोच्चको नजिर लागू हुने, नागरिकतामा गृहको परिपत्र चाहिने कस्तो व्यवस्था हो ? उनले प्रश्न गरिन् ।"
कक्षा १२ को परीक्षा जेठ १६ देखि,काठमाडौं (कास) कक्षा १२ को परीक्षा आगामी जेठ १६ देखि २५ गतेसम्म सञ्चालन हुने भएको छ । राष्ट्रिय परीक्षा बोर्डको शुक्रबार बसेको बैठकले परीक्षाको मिति टुंगो गरेको अध्यक्ष महाश्रम शर्माले बताए । नियमिततर्फ ४ लाख ९ हजारसहित करिब ४ लाख २५ विद्यार्थी परीक्षामा सहभागी हुनेछन् । बोर्डले विषयगत समयतालिकासहित परीक्षाको मिति तोकेको हो । अनलाइनबाट प्रश्नपत्र पठाएर ७७ वटै जिल्लाका तोकिएका केन्द्रमा मात्र परीक्षा सञ्चालन गर्ने बोर्डको तयारी छ । अघिल्ला दुई वर्ष कोभिडका कारण होम सेन्टरमा परीक्षा सञ्चालन गरिएको थियो । यसअघि बोर्डले वैशाख ९ देखि २० गतेसम्म एसईई परीक्षा सञ्चालन गर्ने समयतालिका सार्वजनिक गरेको छ ।कोभिड महामारीले पठनपाठन प्रभावित भएका कारण चैत मसान्तसम्म कक्षा सञ्चालन गरेर वैशाखमा चुनावअघि नै शैक्षिकसत्र अन्त्य गर्ने शिक्षा मन्त्रालयको तयारी छ । स्थानीय तहको चुनावलगत्तै जेठ पहिलो साताबाट नयाँ शैक्षिकसत्र सुरु हुनेछ ।
शाहको हिरासत म्याद थप,"तनहुँ (कास) कलाकार पल (पूर्णविक्रम) शाहलाई हिरासतमा राख्न जिल्ला अदालतले शुक्रबार पुनः ५ दिनको म्याद दिएको छ । अनुसन्धान बाँकी नै रहेकाले मिति थपका लागि जिल्ला प्रहरी कार्यालय तनहुँ हिरासत म्याद थपका लागि अदालत पुगेको थियो । बालिकालाई जबर्जस्ती करणी गरेको आरोपमा पक्राउ परेका शाह गत फागुन १५ देखि तनहुँमा प्रहरी हिरासतमा छन् । उनीविरुद्ध मुद्दाको कारबाही अघि बढाउन अनुसन्धान जारी रहेको डीएसपी युवराज खड्काले बताए । यस्तै, मतियारको आरोपमा प्रहरीले गत शुक्रबार पक्राउ गरेका शाहका म्यानेजर कृष्णप्रसाद जोशीविरुद्ध पनि अदालतले ५ दिनको हिरासतका लागि अनुसन्धान म्याद दिएको छ । शाहविरुद्ध फागुन ११ मा जाहेरी दर्ता भएको थियो । अदालतले प्रहरीलाई सुरुमा ५ र त्यसपछि १२ दिनको हिरासतमा राखेर अनुसन्धान गर्ने म्याद दिएको थियो । शाहविरुद्ध फागुन १६ मा पूर्वी नवलपरासीको गैंडाकोट इलाका प्रहरीमा पनि जबर्जस्ती करणीको जाहेरी दर्ता भएको थियो । अनुसन्धानका लागि उनीलाई गत फागुन २४ मा पूर्वी नवलपरासी लगेर तनहुँ ल्याइएको थियो । इलाका प्रहरी कार्यालय गैंडाकोटले शाहविरुद्ध जिल्ला अदालत पूर्वी नवलपरासीमा बिहीबार मुद्दा दर्ता गराइसकेको छ ।"
रिट्ठेपानी डाँडा काट्न प्रस्ताव,"(काठमाडौं)  पोखरा क्षेत्रीय अन्तर्राष्ट्रिय विमानस्थलको उडान तथा अवतरणमा अवरोध गर्ने भनिएको रिट्ठेपानी डाँडा कटान गर्दा ६ सय रूख नष्ट हुने भएको छ । यो डाँडा कटान नगर्दा विमान अवतरण र उडान सहज र सुरक्षित नहुने प्राविधिकको निष्कर्षपछि प्राधिकरणले डाँडा कटानका लागि पूरक वातावरणीय प्रभाव मूल्यांकन प्रतिवेदन (ईआईए) अघि बढाएको हो ।नागरिक उड्डयन प्राधिकरणले वन तथा वातावरण मन्त्रालयमा पेस गरेको विमानस्थलको पूरक ईआईए प्रतिवेदनमा ६ सय (८६ वटा ठूला र ५१४ वटा पोल आकारका) रूख कटान हुने उल्लेख छ । प्रतिवेदनमा कटान हुने रूखको सट्टामा १० गुणाका दरले ६ हजार वटा बिरुवा आयोजनाकै लागत खर्चमा डिभिजन वन कार्यालयले तोकेको स्थानमा वृक्षरोपण गरी ५ वर्षसम्म स्याहारसम्भार गर्नुपर्ने प्रस्ताव गरिएको छ । त्यस्तै वन क्षेत्र प्रयोग गरेबापत त्यसको सट्टाभर्नाका लागि डिभिजन वन कार्यालयसँग समन्वय गर्नुपर्ने प्रतिवेदनमा उल्लेख छ । सुझाव संकलनका लागि मन्त्रालयले बुधबार प्रतिवेदन आफ्नो वेबसाइटमा राखेको छ । वन मन्त्रालयले पूरक ईआईए गर्न नेपाल नागरिक उड्डयन प्राधिकरणलाई गत वर्ष पुस ६ मा अनुमति दिएको थियो । मन्त्रालयले रिट्ठेपानी डाँडामा रहेका वन्यजन्तु, चराचुरुंगी, सरीसृप तथा उभयचरको बासस्थानका साथै समग्र जैविक विविधताको विस्तृत अध्ययनसहित पूरक प्रतिवेदन तयार गर्न भनेको थियो । पोखरा क्षेत्रीय अन्तर्राष्ट्रिय विमानस्थल आयोजनाको ईआईए तत्कालीन विज्ञान, प्रविधि तथा वातावरण मन्त्रालयले २०७१ फागुन २६ मा स्वीकृत गरेको थियो । प्राधिकरणले पोखरा क्षेत्रीय अन्तर्राष्ट्रिय विमानस्थल आयोजना लाई राष्ट्रिय गौरव आयोजनाका रूपमा अघि बढाएको थियो । रिट्ठेपानी डाँडा विमानस्थलको पूर्वी सिमानाबाट करिब १३५ किमि दूरीमा छ । विमान उडान तथा अवतरणमा अवरोध गर्ने भएकाले उक्त डाँडाको २१७६ हेक्टर वन क्षेत्र १२ देखि ४० मिटरसम्म कटान गर्नुपर्ने प्रतिवेदनमा उल्लेख छ । डिभिजन वन कार्यालय कास्कीले रिट्ठेपानी डाँडामा रहेका रूखको मापन गरेको हो । उक्त डाँडा समुद्री सतहदेखि ८११ मिटर उचाइमा छ । यो डाँडा जैविक विविधताका हिसाबले महत्त्वपूर्ण छ । पूरक प्रतिवेदनअनुसार काटिने रूखमा साल, कटुस, चिलाउने, सिमल, पीपललगायत छन् । उक्त क्षेत्र वरपर १५ प्रजातिका स्तनधारी, १०८ पन्छी, १३ सरीसृप र ७ उभयचर छन् । स्तनधारीमा खैरो खरायो, मुसो, वन बिरालो, न्याउरी मुसो, स्याल, मलसाँप्रो, रातो बाँदर र चमेरोलगायत छन् । चरा प्रजातिमा कालो चील, सेतो गिद्ध, कालो काग, घर काग, गोमायु महाचील, सेतो बकुल्ला, डंगर गिद्धलगायत छन् । अहिले आयोजनास्थल नजिकको बाच्छेबुडुवामा ल्यान्डफिलसाइट रहेकाले चरा आउने र त्यस क्रममा विमानमा ठोक्किने अत्यधिक सम्भावना छ । प्रतिवेदनमा विमानस्थलबाट १३ किलोमिटर (आइकाओको मापदण्डअनुसार) बाहिर उपयुक्त स्थानमा महानगरपालिकाले नयाँ ल्यान्डसफल साइट निर्माण गर्नुपर्ने उल्लेख छ । उक्त दूरीभित्र चरालाई उल्लेख्य रूपमा आकर्षित गर्ने व्यवसाय (माछा पालन, पशुपालन, बधशाला, कुखुरा पालन) सञ्चालन गर्नुपूर्व महानगरपालिकासँग सुरक्षाको सुनिश्चिततापश्चात मात्र व्यवसाय सञ्चालन गर्न अनुमति प्रदान गर्न समन्वय गरिने उल्लेख छ । प्रतिवेदनमा चराको बासस्थान अन्यत्र सार्नका लागि आयोजनाले डिभिजन वन कार्यालय, कास्कीसँग समन्वय गर्नुपर्नेसमेत उल्लेख छ ।पूरक प्रतिवेदनमा विमानस्थलको थप संरचना निर्माण गर्दा सम्भव भएसम्म चराहरूले कम आश्रय लिन सक्ने गरी निर्माण गरिने र संरचनामा रहेका सम्भावित आश्रय लिन सक्ने स्थानहरू पहिचान भए त्यसको निरूपण गरिने उल्लेख छ । विमानस्थलभित्र जमिन मार्गबाट आउने वन्यजन्तु तथा छाडा कुकुर र गाईबस्तु छिर्न नदिन तारबार गरिनेछ, उनले भने ।विमानस्थल क्षेत्रभित्र प्रवेश गर्न सक्ने वन्यजन्तु भगाउन अल्ट्रासाउन्ड, आवाज तथा प्रकाशको माध्यमले चरालाई तर्साएर भगाउनेजस्ता नवीनतम् प्रविधि प्रयोग गर्ने प्रस्ताव गरिएको छ । प्रतिवेदनमा ठूला आकारका र अधिक उचाइमा उड्ने चराहरू विमानसँग ठोक्किने सम्भावना रहेको उल्लेख छ । मुख्यतया कालो चील, सेतो गिद्ध, सुन गिद्ध, सानो खैरो गिद्ध, डंगर गिद्ध, गोमायु महाचील, राजगिद्ध, कालो काग, घर काग, बौडाइ, लाटोकोसेरो र बकुल्लालगायत चरा आयोजनास्थलमा अभिलेख गरिएका छन् । अभिलेख गरिएकामध्ये कोचलगाँडे लाटोकोसेरो, तामे ढुकुर, कुर्ले ढुकुर, कालो चील, बस्तु बकुल्ला, घर काग, कालो काग, धोबिनी चरी, रुपी, घर गौंथली, जुल्फे जुरेली, भँगेराजस्ता चराले विमानस्थलभित्र आश्रय लिन सक्ने प्रतिवेदनमा औंल्याइएको छ । स्याल, खैरो खरायो, मुसो, वन बिरालो, न्याउरी मुसो, मलसाँप्रो, रातो बाँदर, चमेरो, न्याउरी मुसा, लोखर्केलगायत विमानस्थलभित्र आउन सक्ने उल्लेख गर्दै प्रतिवेदनमा भनिएको छ, यस्ता वन्यजन्तु ठोक्किई विमानमा क्षति पुग्ने, विमान दुर्घटना भई जनधनको क्षति हुने या विमानको सहज अवतरणमा बाधा पुग्न सक्छ ।विमानस्थल निर्माण करिब अन्तिम अवस्थामा पुगेको छ । विमानस्थलको भौतिक प्रगति ८० प्रतिशतभन्दा बढी पूरा भएको दाबी आयोजनाको छ । प्रतिवेदनमा विमानस्थल सञ्चालनमा आएपछि दैनिक पर्यटनको आवागमन तीव्र रूपमा बढ्न गई आयोजना क्षेत्र पर्यटकीय क्षेत्रमा परिणत हुने अपेक्षा गरिएको छ ।"
५ सीमानाकामा बनाउने भनिएका रेलमार्ग १२ वर्षदेखि अलपत्र,"(काठमाडौं)  नेपालभारत सीमानाकामा अन्तरदेशीय रेलमार्ग निर्माण गर्न समझदारी भएको १२ वर्ष बित्दा पनि काम अघि बढ्न सकेको छैन । नेपाल र भारत सरकारबीच सन् २०१० मा पाँच वटा नाकामा रेलवे पूर्वाधार निर्माण गर्ने भन्दै समझदारीपत्र (एमओयू) मा हस्ताक्षर भएको थियो । अहिले दुई वटामा मात्र काम अघि बढाइएको छ । काम अघि बढाए पनि कतै जग्गाको समस्या त कतै मुआब्जा नै वितरण हुन सकेको छैन ।तीनवटा नाकामा भने अहिलेसम्म अध्ययनको काम हुन सकेको छैन । सबै नाकामा भारत सरकारको अनुदानमा रेलवे पूर्वाधार निर्माण हुनेछन् । अहिले जोगवनीविराटनगर र जयनगरजनकपुरबर्दिबाससम्म रेलवेको निर्माण भारतको इरकान इन्टरनेसनल लिमिटेडले गरिरहेको छ । यसमा जोगवनीविराटनगर खण्डको १८ किमिमध्ये १० किमिको काम सकिएको रेल विभागका महानिर्देशक दीपककुमार भट्टराईले जानकारी दिए । आठ किमि खण्डमा काम हुँदै छ । स्टेसन रहने कटहरीमा काम भइरहेको छ । उक्त खण्डमा भने जग्गाको विवाद नसकिएकाले कामको रफ्तार बढ्न सकेको छैन ।विराटनगर खण्डमा ९५ प्रतिशत सर्वसाधारणले मुआब्जाले बुझिसकेका छन्, भट्टराईले भने, ५ प्रतिशतले लिएका छैनन्, नलिएकाहरूबाट विरोध हुने गरेको छ, जसले गर्दा काममा सोचेअनुरूप प्रगति हुन सकेको छैन । धेरै ठाउँमा जग्गा नै मुख्य समस्या बन्दै आएको छ । जयनगरजनकपुरकुर्थासम्मको ३५ किमिमा भने रेल चल्ने गरी काम सकिइसकेको छ । कुर्थाबिजलपुराको १७ किमि खण्डमा ९५ प्रतिशत काम सकिइसकेको भट्टराईले जानकारी दिए । बिजलपुराबर्दिबाससम्म १७ किमिमा मुआब्जा वितरणको काम सुरु भएको उनको भनाइ छ । जग्गा प्राप्ति भएपछि भारतीय पक्षलाई ठाउँ उपलब्ध गराउनुपर्छ, उनले भने, तर जग्गाकै समस्याले गर्दा भइरहेको काम पनि बेलाबेला रोकिने गरेको छ । कतिपय ठाउँमा मुद्दामामिलाले गर्दा पनि समस्या भएको रेल विभागले जनाएको छ । बर्दिबासको रेल स्टेसनका लागि ६ वर्षअघि जग्गा रोक्का भएको थियो । तर बल्ल मुआब्जा निर्धारण भएको छ, त्यसमध्ये पनि केही जग्गामा मुद्दा परेको छ, भट्टराईले भने, समस्या नरहेको जग्गाको मुआब्जा वितरण थालिएको छ । भारतीयहरूले डिजाइन तयार गरिसकेपछि आवश्यक रेलमार्ग निर्माणका लागि जग्गा माग गर्छन् । त्यहीअनुसार जग्गा प्राप्तिका लागि प्रक्रिया सुरु गर्ने गरिएको उनको भनाइ छ । सबैमा जग्गा नेपाल सरकारले नै उपलब्ध गराउने सम्झौता छ । जग्गा उपलब्ध गराउने कुरा एकदम पेचिलो छ, भट्टराईले भने, कुनै पनि प्रोजेक्ट ढिला हुनुको एउटा कारण जग्गा प्राप्ति नै हो, जग्गा पाउनै गाह्रो छ । सँगै समझदारीपत्रमा हस्ताक्षर भएका अन्य तीन खण्डमा भने काम सुरु भएको छैन । न्यु जलपाइगुडीकाँकडभिट्टा ४६ किमि, नौतनवाभैरहवा १५ किमि र नेपालगन्ज रोडनेपालगन्ज १२ किमि दूरीका छन् । यी तीन वटा नाकामा केही काम भएको छैन । यो अध्ययनकै क्रममा छ भनेर भारतीय पक्षले बताएको छ, उनले भने, रेलवे लाइन ब्रोडगेजबाट जोडिसकेपछि रेलमार्गबाट सामान ल्याउन सकिन्छ भन्ने हो । यी रेलमार्ग व्यापारिक दृष्टिले महत्त्वपूर्ण रहेको उनले बताए ।अहिले रक्सौल हुँदै वीरगन्जसम्म रेलमार्गबाट सामान ल्याउन सजिलो भएको छ । अन्य नाकामा भारतीय रेललाई प्रत्यक्ष जोड्न सके व्यापारिक रूपमा फाइदा हुने थियो, उनले भने, तर जयनगरजनकपुरकुर्थाबर्दिबास रेलमार्गमा भने व्यापारिक मात्र नभई यात्रुलाई आउजाउमा सुविधा दिने उद्देश्यले रेल चलाउन लागिएको हो । यसरी सीमानाकामा बन्ने रेलमार्गलाई पछि पूर्वपश्चिम रेलमार्गसँग जोड्ने उद्देश्य रहेको विभागले जनाएको छ । पूर्वपश्चिम रेलमार्गको अध्ययन गर्दा सीमानाकासँग जोडिने लिंकहरूबारे पनि अध्ययन गरिएको थियो । तीनवटा नाकाको काम कहिले सुरु हुन्छ भन्ने थाहा नभए पनि जोगवनीविराटनगरको दुई वर्षभित्र काम सकिने विभागको दाबी छ । जयनगरजनकपुरबर्दिबास खण्डमा काम सक्न तीन वर्ष लाग्ने जनाइएको छ ।"
उद्घाटन नहुँदा रेल रित्तै,"(जनकपुर)  फागुन १ यता हर्न बजाउँदै दिनहुँ नेपाली रेल रित्तै जनकपुर हुँदै कुर्था पुगेर फर्किन्छ । एकैपटक १ हजार ३ सय जना यात्रु बोक्ने रेलमा चालक दल र सुरक्षाकर्मीले ओगेटेका दुईचार सिटबाहेक सबै खाली हुन्छन् । रेल गुड्ने बेलामा लिकवरिपरि स्थानीयको भीड लाग्छ । धेरैजसोको चाहना छ, नेपाली रेल चढूँ । तर, उद्घाटन तगारो बनिदिँदा नेपाली रेलमा यात्रु चढ्न नपाउँदा आम्दानी पनि गुमिरहेको छ । फागुन तेस्रो साताभित्र रेलको उद्घाटन हुने आश्वासन पाएपछि नेपाल रेलवे कम्पनीले फागुन १ देखि ड्राई रन थालेको हो । यसअघि धेरैपटक उद्घाटनको बाचा पूरा नहुँदा रेल सञ्चालन अन्योलमा मात्र परेको थियो । तर यसपालिको बाचा घर्किंदा रेलवे कम्पनीको नोक्सानी बढेको बढ्यै छ । नेपाल र भारतका प्रधानमन्त्रीले रेलको उद्घाटन गर्ने भनिए पनि दुवै प्रधानमन्त्रीको समय नजुर्दा ड्राई रन लम्बिएको छ । रेलको उद्घाटन कहिले हुन्छ, अझै टुंगो लागेको छैन । ड्राई रन खर्चिलो भएपछि मंगलबारदेखि एक दिन बिराएर मात्रै रेल सञ्चालन गरिएको छ । रेल एक दिन ड्राई रन गर्दा डिजेल मात्रै १ सय २५ लिटर खर्च हुन्छ । यसका लागि फागुनमा मात्र करिब ४ लाख ७० हजार रुपैयाँ डिजेलमै खर्च भएको छ । प्राविधिक र कर्मचारीको तलब जोड्दा रेलवे कम्पनीले ड्राई रनमै ६० लाखभन्दा बढी रकम खर्चिएको छ । तर, आम्दानी शून्य हुनुमा उद्घाटन नै कारक बनेको छ । प्रधानमन्त्री कार्यालय, परराष्ट्र मन्त्रालय र नेपालस्थित भारतीय दूतावासमार्फत दुवै देशका प्रधानमन्त्रीको समय मिलाउन प्रयास गरे पनि सम्भव भइरहेको छैन, रेलवे कम्पनीका एक अधिकारीले भने, रेल सञ्चालनका लागि जारी अध्यादेश पनि निष्क्रिय भएपछि रेल सञ्चालन झन् अनिश्चित बनेको छ । इन्धन, प्राविधिक र सुरक्षालगायतमा खर्च नियन्त्रण गर्न ड्राई रनलाई खुम्च्याइएको नेपाल रेलवे कम्पनीका महाप्रबन्धक निरञ्जन झाले बताए । रेलको प्राविधिक पक्ष दुरुस्त राख्न फागुन १ देखि परीक्षणका रूपमा दैनिक ड्राई रन गराइएको थियो, उनले भने, आर्थिक भार थपिन थालेपछि एक दिनको अन्तरालमा गराउन थालिएको छ । फागुनभित्र रेल सञ्चालन गर्ने तयारी रहे पनि सरकारले चासो नदिँदा २०७८ सालमा रेल गुड्ने सम्भावना पनि टरेको देखिन्छ । तीन महिनादेखि रेल सञ्चालनका लागि तयारी अवस्थामा छौं, झाले भने, तर सरकारले रेल सञ्चालनसम्बन्धी कानुन ल्याउन सकेको छैन । हाम्रो तयारीले मात्रै रेल चलाउन नसक्ने स्थिति छ । रेलको ड्राई रन गर्न भारतको कोंकण रेलवे कम्पनीका १४ जना प्राविधिक र नेपाली टोली अहिले खटिएका छन् । कोंकण कम्पनीका २६ जना प्राविधिकसहितको टिमले भने उद्घाटनपछि रेलवे सञ्चालन गर्नेछ । कोंकण कम्पनीका बाँकी १२ जना कर्मचारी उद्घाटनपछि मात्र आउनेछन् ।"
नयाँ खिम्ती सबस्टेसन उद्घाटन आज,"(काठमाडौं)  रामेछापको साँखेमा निर्माणाधीन नयाँ खिम्ती २२०१३२ केभी सबस्टेसन शनिबार उद्घाटन हुँदै छ । माथिल्लो तामाकोसी हाइड्रोपावर लिमिटेडद्वारा कार्यान्वयन गरिएको राष्ट्रिय गौरवको माथिल्लो तामाकोसी जलविद्युत् परियोजनाअन्तर्गत निर्मित उक्त सबस्टेसन उद्घाटन प्रधानमन्त्री शेरबहादुर देउवाले गर्दै छन् । तामाकोसी, लिखु र गर्ज्याङ करिडोरमा रहेका जलविद्युत् आयोजना यो सबस्टेसन र प्रसारण लाइनमार्फत राष्ट्रिय प्रणालीमा जोडिनेछन् । ती करिडोरमा बन्ने आयोजनाको बिजुली प्रसारण र वितरणका लागि यो सबस्टेसन निकै महत्त्वपूर्ण मानिएको छ । माथिल्लो तामाकोसीको ४५६ मेगावाटसहित अरू निजी क्षेत्रबाट सञ्चालित आयोजनाको समेत गरेर करिब १ हजार मेगावाट बिजुली यो सबस्टेसनबाट राष्ट्रिय प्रणालीमा जानेछ, माथिल्लो तामाकोसी हाइड्रोपावर लिमिटेडका प्रवक्ता गणेश न्यौपानेले भने । तामाकोसीखिम्तीढल्केबर र खिम्तीबाह्रबिसे प्रसारण लाइन यो सबस्टेसनसँग जोडिएका छन् । तामाकोसी करिडोरको बिजुली तामाकोसीखिम्तीढल्केबर प्रसारण लाइनबाट ढल्केबरमा रहेको ४ सय केभी सबस्टेसनमा जोडिएको छ । त्यसले पूर्वी तराईका जिल्लामा बिजुली आपूर्ति गर्न सहज भएको छ । त्यस्तै, १३२ केभी क्षमतामा खिम्तीबाह्रबिसे प्रसारण लाइन बनेको छ । यो प्रसारण लाइनमार्फत तामाकोसीको बिजुली काठमाडौंसम्म आउँछ । काठमाडौं उपत्यकामा बढ्दो बिजुली माग धान्नका लागि पनि यो सबस्टेसन र प्रसारण लाइन महत्त्वपूर्ण ठानिएको छ । जीआईएस प्रविधिबाट बनेको २२० केभी क्षमताको यो पहिलो सबस्टेसन हो । तामाकोसीका मात्र नभई लिखु र गर्ज्याङ करिडोरमा रहेका आयोजना यो सबस्टेसनमार्फत राष्ट्रिय प्रणालीमा जानेछन् । ५२४ मेगावाट उत्पादन क्षमताको लिखु४ र २९ मेगावाट उत्पादन क्षमताको लिखुए जलविद्युत् आयोजनाको बिजुली यो सबस्टेसनमा जोडिइसकेका छन् ।"
शताब्दी लामो समय चित्र,"(काठमाडौं)  टन दरबार स्क्वायरको पछिल्तिरको गल्ली छेउमा छ बखुंबहाः टोल । त्यही टोलमा थियो, मल्लकालीन काजी खलक कायस्थहरूले बनाएको फराकिलो घर । त्यही घरमा विसं १९७७ मा जन्मेका सत्यमोहन जोशी शुक्रबार पाटन दरबार स्क्वायरमा रहेको पाटन संग्रहालयको भित्री चोकमा भेटिए । केही साताअघि मात्रै बिमारीबाट तंग्रिएका १०२ वर्षीय सत्यमोहन शतकभन्दा लामो जिन्दगीको कथा समेटिएको आत्मवृत्तान्त विमोचन समारोहमा आएका थिए । आफ्नो आत्मवृत्तान्त प्रकाशित भएपछि पुलकित देखिए पनि स्वास्थ्यका कारण लामो बोल्न नसक्ने भएकाले उनले किताबका बारेमा धेरै लामो त बोलेनन् । तर, उनले आफ्नो जीवनका विविध कालखण्ड लेखक एवं पत्रकार गिरीश गिरीमार्फत पुस्तकाकार रूपमा सार्वजनिक हुनुको हर्ष साटे । बुद्धले चार आर्य सत्यको कुरा गरेजस्तै आफूले पनि पुस्तकमा नयाँ दर्शनको कुरा गरेको उनले बताए । लोकगीतको इतिहास कहिलेबाट सुरु भयो र कसरी भयो भन्नेबारेको खोजलाई आफूले जुरेली दर्शनको नाम दिएको बताए । दार्शनिक भावमा पोखिएका जोशीले पुस्तकमा सपनामा जुरेली चरालाई देखेको र त्यस्तै चरा आफूले विपनामा आफ्नै घरआँगनको हलुवावेदको बोटमा देखिएको संयोगलाई लेखेका छन् । हलुवावेदमा बसेको जुरेली चरोले पुर्ख्यौली लोकगीतलाई आफ्नै भाका र ताल सुरुमा गुन्जयमान गरेर गाइरहेको, उफ्रीउफ्री नाचिरहेको देखेको पुस्तकमा छ । उनले सपनामा देखेको चरा अलप भएजस्तै हलुवावेदमा देखिएको चरो पनि अलप भएको प्रसंगमा पुस्तकमा भनेका छन्, विपनामा देखेको यो चरो पनि आखिर शून्यताभित्रको शून्यताकै विकसित क्रममा देखापरेको उही जुरेली हो कि त भन्ने मनमनै सोचेँ । शून्यता र रूपको दोसाँधमा उभिएको यही जुरेलीको बिम्बलाई उनले दर्शनको रूपमा बुझाउन खोज्दै नेपाली लोकगीतको इतिहासले दीर्घजीवी अथवा चिरञ्जीवी जुरेली चरोझैं प्रतीत हुन थाल्छ भनेका छन् ।विमोचनमा बोल्दै उनले लोक संस्कृति नेपाली एकताको कडी भएको बताए । विविध समुदायको बसोबास भएकाले मुलुक लोक संस्कृतिको भएको उनले बताए । सबै लोक संस्कृतिको एकताले देशको एकता गर्छ । लोक संस्कृतिलाई हेला गर्ने हो भने जस्तै उन्नति भए पनि समावेशीकरण हुन सक्दैन । आपसमा झगडा भइराख्छ, उनले भने । संस्कृतिविद्को आमचिनारी बनाएका भए पनि जोशीको जीवनका अनेकन कुइनेटाहरूमा कहिले औद्योगिक तथा व्यापारिक समाचार संग्रह अड्डाका तथ्यांक संकलक भए त कहिले पुरातत्त्व विभागका निर्देशक । कहिले नेपालअमेरिका सांस्कृतिक केन्द्रको कल्चरल सेक्रेटरी भए, कहिले तत्कालीन राजकीय प्रज्ञा प्रतिष्ठानको सहप्राज्ञ । जहाँ जे भए पनि जोशीले इतिहास र संस्कृतिको खोजीमेली, लोकभाका र लोक संस्कृतिको खोज अनुसन्धानको काम भने जारी नै राखे । विसं २०२६ सालमा प्रज्ञा प्रतिष्ठानमै रहेका बेला उनकै अगुवाइमा भएको अध्ययनपछि प्रकाशित कर्णाली लोक संस्कृति पुस्तकका लागि संयुक्त रूपमा मदन पुरस्कार पाए । यसअघि नै जोशीले हाम्रो लोक संस्कृति पुस्तकका लागि विसं २०१३ र नेपाली राष्ट्रिय मुद्रा ग्रन्थका लागि २०१७ मा गरी तीन पटक मदन पुरस्कार पाइसकेका थिए । जहानियाँ राणा शासनदेखि २००७ मा आएको प्रजातन्त्रसम्म र २०१७ देखि सुरु भएको पञ्चायतदेखि २०४६ मा आएको प्रजातन्त्रसम्मका सबै उथलपुथलपूर्ण इतिहासका साक्षी जोशी नेपाली र नेवारी भाषाका नाटककार र त्यसमा अभिनय गरेका कलाकार पनि हुन् । एकै व्यक्तित्वको अनेकन भूमिका र त्यसमा निरन्तरको सर्मपणभाव देखेरै पुस्तक विमोचनका वक्ता रहेका संगीतकर्मी अमृत गुरुङले भने एक जुनीमा कति काम गर्न भ्याउनुभाको के तपार्इंले ?जीवित अवस्थामै हुलाक टिकटमा प्रकाशित पहिलो नागरिक जोशीको आत्मकथामा राणाकालदेखि गणतन्त्रकालसम्मको समय चित्र उनको भोगाइ र अनुभव खिचिएको छ । विभिन्न समयक्रमको सामाजिक, राजनीति, सांस्कृतिक र व्यावहारिक जीवनका अनेकन प्रसंगहरू पुस्तकमा छ । पुस्तकलाई बुक हिलले प्रकाशन गरेको हो ।"
समाजमा सती प्रथाका अवशेष बाँकी छन्,"काठमाडौं (कास) सांसद र विज्ञहरूले नेपाली समाजमा सती प्रथाका अवशेष बाँकी नै रहेको बताएका छन् । सुजित मैनालीको अनुसन्धानात्मक पुस्तक सती ः इतिहास र मीमांसा कृतिमाथि शुक्रबार काठमाडौंमा गरिएको परिचर्चाका वक्ताहरूले समाजमा सती प्रथा हटे पनि अवशेष बाँकी रहेको धारणा राखेका हुन् ।राष्ट्रिय सभा सदस्य विमला राई पौड्यालले छाउपडीको नाममा होस् वा तीज, ऋषिपञ्चमीमा पाप पखाल्नेजस्ता परम्परागत चलनमा सती प्रथाका बाछिटाहरू भएको बताइन् । उनले यस पुस्तकमा महिलाका मुद्दा धर्म, शक्ति, वर्ग, राजनीतिलगायत आयामबाट लेखकले जोडेको बताउँदै सती प्रथा सिद्धिए पनि समाजमा रहेको जात प्रथा, कमलरी, कमैया प्रथा अझै उन्मूलन हुन नसकेको बताइन् ।१९७७ असार २५ मा चन्द्रशमशेरले सती प्रथा अन्त्यको घोषणा गरेका थिए । श्रीमान्को मृत्यु हुँदा एउटै चितामा श्रीमती पनि जल्नुपर्ने सती प्रथा नेपालबाट उन्मूलन भएको एक सय वर्ष पुगिसकेको छ । तर, श्रीमान्को मृत्यु भएका महिलाहरूलाई समाजले हेर्ने दृष्टिकोणमा परिवर्तन आइनसकेको वक्ताहरूले बताए । लेखक डा अरुणा उप्रेतीले भनिन्, सती प्रथा महिलाको अस्तित्वलाई नै पतन गर्ने गलत तथा अमानवीय थियो । समाज परिवर्तन पनि भएको छ तर प्रथाले पारेका प्रभाव अझै समाजमा छन् ।एमाले केन्द्रीय सदस्य एवं संघीय सांसद विद्या भट्टराईले यस पुस्तकमा सती प्रथाको इतिहास मात्र नदेखाई विश्लेषण पनि गरिएको बताइन् । लेखक सुजित मैनालीले पुस्तकमा सती प्रथाको इतिहास र यसको लैंगिक पाटोसँग विवेचना गरेको बताए ।"
उम्मेदवारी दर्ता वैशाख ११ र १२ गते,"काठमाडौं (कास) वैशाख ३० मा हुने स्थानीय तह निर्वाचनमा उम्मेदवारको प्रचारप्रसार अवधि ११ दिन राखेर निर्वाचन कार्यक्रम सार्वजनिक गरिएको छ । वैशाख ११ देखि निर्वाचन कार्यक्रम सुरु हुनेछ भने १७ गते मात्रै उम्मेदवारले निर्वाचन चिह्न पाउनेछन् । मतदान हुनु ४८ घण्टाअघिसम्म उम्मेवारले आफ्नो प्रचार गर्न पाउँछन् । २०७४ को तीनै चरणमा भएको स्थानीय निर्वाचनमा उम्मेदवारलाई निर्वाचन प्रचारप्रसारका लागि एक साताको मात्रै समय उपलब्ध गराइएको थियो । निर्वाचन आयोगको शुक्रबार बसेको बैठकले स्वीकृत गरेको कार्यक्रमअनुसार वैशाख ११ र १२ गते उम्मेदवारी दर्ताका लागि बिहान १० बजेदेखि साँझ ५ बजेसम्म समय निर्धारण गरेको छ । १२ गते साँझ ५ देखि ६ बजेसम्म उम्मेदवारको सूची प्रकाशित गर्ने कार्यक्रम छ । त्यस्तै, वैशाख १३ गते उम्मदेवारविरुद्ध उजुरी दिने, १४ र १५ मा मनोनयनपत्र जाँच र उजुरी उपर जाँचबुझ गर्ने निर्णय आयोगले गरेको हो । जाँचबुझ सकिएपछि १५ गते नै मनोनयन भएका उम्मेदवारको नामावली प्रकाशन गर्ने, वैशाख १६ मा उम्मेदवारले नाम फिर्ता र अन्तिम नामावली प्रकाशन गर्ने कार्यक्रम छ । मौन अवधि भने वैशाख २७ गते राति १२ बजेदेखि लागू हुनेछ । स्थानीय तह निर्वाचन ऐनअनुसार ६ वटा राष्ट्रिय पार्टीले मात्रै पार्टीकै निर्वाचन चिह्न पाउनेछन् । आयोगले विशेष निर्णय गरेर साना दलको सक्रियता भएको जिल्लामा मात्रै पार्टीकै निर्वाचन चिह्न भएको मतपत्र छपाइ गर्न लागेको छ । मतपत्रको छपाइ चैत १६ बाट थालेर वैशाख २० सम्म सक्ने आयोगको योजना छ । वैशाख २१ सम्म मतपत्र ढुवानी भइसक्ने गरी काम भइरहेको आयोगले जनाएको छ । मतदाता नामावली, मतदाता परिचयपत्र र निर्वाचन छपाइका लागि टेन्डर आह्वान भइसकेको छ ।"
"बोकेर पुग्यो, गुडेर कहिले ?","(धनगढीअछाम)  कैलालीको चिसापानीदेखि जंगलघाट हुँदै अछामको मंगलसेन जोड्ने सडक बनाउन कुरा चल्दै थियो । अछामका तत्कालीन जिल्ला पञ्चायत सभापति हरि भण्डारीले २०२३ सालमा राजा महेन्द्रलाई यही विषयमा बिन्ती चढाए । त्यसको २ वर्षपछि भण्डारीले नेपालगन्जबाट एउटा जिप किनेर चिसापानीजंगलघाटकै बाटो हुँदै बोकाएर अछाम सदरमुकाम मंगलसेनसम्म पुर्याए । बोकेर मोटर पुर्याएको ५३ वर्ष बितिसक्यो, तर यो बाटोमा अझै गुडेर मोटर पुगेको छैन । २०२५ सालमा सडक निर्माण सुरु भयो, ५३ वर्षअघिको घटना सम्झिँदै कैलाली सोल्टाका नारायण खड्काले भने, हामी केटाकेटी नै थियौं । जिप बोकेर आएकाहरू सोल्टामा बास बसेको सम्झना छ । ठाउँठाउँमा मोटर हेर्नेको भीड लाग्थ्यो । फूलमाला लिएर गाडी हेर्न आउनेले अर्को गाउँसम्म बोक्न सघाउँथे । केही ठाउँमा त लामो बाटोमा के खायो होला भन्दै जिपको अगाडि स्थानीयले घाँसको भारीसमेत हालेको उनले सम्झिए । त्यतिबेला खन्न सुरु गरेको सडक अहिलेसम्म निर्माणाधीन छ, कहिले पूरा बन्ने हो, अत्तोपत्तो छैन, उनले भने ।कैलालीको चिसापानीदेखि अछामको मंगलसेनसम्मको ११० किलोमिटर सडक निर्माण सुरु भएयता निरन्तर बजेट खर्चिए पनि लक्ष्य पूरा भएको छैन । झन्डै ६ दशकमा सुदूरपश्चिम क्षेत्रबाटै २ प्रधानमन्त्री र धेरै मन्त्री बने तर चिसापानीमंगलसेन सडक पूरा हुन सकेन । पञ्चायतकालमै अछामका नैनबहादुर स्वाँर, खडकबहादुर सिंहजस्ता शक्तिशाली मन्त्रीहरू थिए, चिसापानीका सामाजिक अगुवा ध्रुव शाहीले भने, २०४६ पछि देशको नेतृत्व नै पटकपटक सुदूरले लियो तर यो सडकप्रति कसैले चासो राखेन । उनका अनुसार २०४६ पछि १० वर्षभन्दा बढी समय लगातार ४० करोडभन्दा बढी रकम यही सडकमै खर्च भएको छ । सडक डिभिजन कार्यालय कुलपातेका अनुसार यो सडकमा पञ्चायतकालदेखि नै निरन्तर बजेट विनियोजन भएको छ तर कति खर्च भयो भन्ने यकिन तथ्यांक भेटिँदैन । हाल चिसापानीदेखि मोहन्यालको सोल्टासम्म मोटर गुड्ने गरे पनि त्यसअघिको खण्ड उस्तै छ । उक्त सडकमा पटकपटक बजेट आएको सम्झना छ, सडक विभागका सेवा निवृत्त इन्जिनियर महेन्द्र पन्तले भने, सांसद विकास कोष, गाविस, जिविस र सडक विभागबाट धेरै पटक काम भएको थियो । कर्णाली नदीको तीरैतीर तराईबाट पहाड जोड्ने यो सडक सबैभन्दा छोटो दूरीको राजमार्ग हो । यो राजमार्ग बन्न नसक्दा अहिले अछामका बासिन्दाले ३ सय किलोमिटरभन्दा बढी यात्रा गर्दै डडेलधुरा र डोटी छिचोल्दै घर पुग्नुपर्ने बाध्यता छ । अछामसँग जोडिएको बाजुरा, हुम्ला र कालीकोटका अधिकांश भेगमा जान पनि निकै लामो दूरी तय गर्नुपर्छ । चिसापानीमंगलसेन सडक निर्माण हुन सके यो दूरी २ सय किलोमिटरले छोटिन्छ । कैलाली र सुर्खेतका २२ वटा स्थानीय तह र अछामीका लागि यो सडक महत्त्वपूर्ण छ । बल्लतल्ल ट्र्याक खुले पनि मोटरसाइकलबाहेक अरू साधन चल्दैनन्, अछाम कुइनाका रतन रावलले भने, मोटरसाइकल पनि वर्षायाममा गुड्दैनन् । जिल्ला पूर्वाधार कार्यालय कैलालीका सहायक इन्जिनियर जगत जोशीका अनुसार कार्वा खोला र बाँका खोलामा पुल निर्माण अन्तिम चरणमा छ । बाँकी ३ वटा पुल बनेपछि मात्र सडकमा यातायातका साधन चल्न सक्नेछन् । कैलालीतर्फ सडक निर्माण कार्य हेरिरहेको डिभिजन कार्यालय महेन्द्रनगरले यो वर्ष चिसापानीदेखि ७ किलोमिटर क्षेत्रलाई कालोपत्र गर्न २५ करोड रुपैयाँको टेन्डर गरेको जनाएको छ । टेन्डर भएको छ तर काम सुरु भएको छैन, कार्यालयका डिभिजनल इन्जिनियर नरेन्द्र भट्टले भने । आर्थिक वर्ष सकिन ४ महिना मात्रै बाँकी रहेकामा टेन्डरसमेत नभएकाले समयमै काम सकिनेमा स्थानीय शंका व्यक्त गर्छन् । अछामतर्फको खण्डमा हरेक वर्ष बजेट आए पनि काम भने हुन गरेको छैन । बर्सेनि थोरै बजेट आउने भएकाले देखिने गरी काम हुन नसकेको सोल्टाका नारायण खड्काले बताए । बजेट त कति आयो कति, तर दुर्गम क्षेत्र पहुँच भएका नेता नहुनु र आएको बजेटको पनि दुरुपयोग हुने गरेका कारण सडक बन्न सकेन, उनले भने । पूर्वाधार कार्यालय अछामले स्तरोन्नति भन्दै २३ किलोमिटरका लागि २ वर्षअघि २ करोड रुपैयाँको टेन्डर खोलेको थियो । तर, उक्त काम अहिलेसम्म सुरु भएको छैन । पर्यावरणीय प्रभाव मूल्यांकन हुन नसक्दा काम सुरु हुन सकेको छैन, कार्यालय प्रमुख रुद्र बोगटीले भने, स्थानीयस्तरमा केही विवाद पनि भएका कारण सडक निर्माणको काम रोकिएको हो ।"
पहाडका वडावडामा फुटबल मैदान,"(चौबिसे, धनकुटा)  पहाडी धरातलमा सामान्य खेलमैदान बनाउन पनि कठिन पर्छ । बारीका गरा सम्याएर भलिबल, ब्याडमिन्टन खेल्ने कोर्ट बनाउनसमेत मुस्किल पर्छ । तर जिल्लाको चौबिसे गाउँपालिकाले प्रत्येक वडामा फुटबल मैदान नै निर्माण गरेको छ । एक वडा, एक फुटबल मैदान नाराका साथ पाँच वर्षदेखि थालिएको अभियानले पूर्णता पाउँदै गएको छ । पहाडको टुप्पोमा आकर्षक खेलमैदान बनेपछि गाउँगाउँबाट खेलाडी उत्पादन हुन थालेका छन् ।चौबिसे गाउँपालिकामा ८ वडा छन् । हालसम्म पाँच वडामा फुटबल मैदान पूर्णरूपमा निर्माण गरेर स्तरीय प्रतियोगिता खेलाइसकिएको गाउँपालिका अध्यक्ष खजिन्द्र राई बताउँछन् । ती सबै मैदान निर्माण गर्न स्थानीयले निःशुल्क जग्गा उपलब्ध गराएको उनले बताए । तीन वडामा निर्माणको क्रममा छ । त्यहाँ पनि चाँडै मैदान सम्पन्न हुने अध्यक्ष राईले बताए । युवापुस्ताको फुटबलप्रति आकर्षण बढेपछि उक्त खेलको उत्थानका लागि अभियानको रूपमा वडापिच्छे मैदान निर्माण थालिएको हो, उनले भने, सुरुमा त पहाडमा फुटबल मैदान चुनौतीपूर्ण लागे पनि आँटेपछि सफल हुँदोरहेछ भन्ने अनुभव भयो ।उक्त पालिकाको राजारानी, वसन्तटार, मुढेबास, बुधबारे र बोधेमा आकर्षक खेलमैदान निर्माण गरिसकिएको छ । ३ र ४ वडामा पर्ने कुरुलेतेनुपा र मौनाबुधुकमा मैदानका लागि जग्गाको टुंगो लाग्नेक्रममा रहेको जनाइएको छ । स्थानीय युवाको उपभोक्ता समितिमार्फत ती मैदान निर्माण गरिएका हुन् । फुटबल मैदानका लागि गाउँपालिकाले प्रत्येक वडामा १० लाख रुपैयाँको दरले बजेट विनियोजन गरेको छ । हालसम्म ८० लाख रुपैयाँ मैदान बनाउनमात्र विनियोजन गरिएको छ भने वार्षिक रूपमा खेलकुदका लागि ७० लाख खर्च गरिने पालिकाका उपाध्यक्ष यज्ञकुमारी रुचालले बताइन् । उनले आफ्नो पालिका खेलकुदमैत्री रहेकाले यसतर्फ लगानी बढाउँदै आएको दाबी गरिन् । चौबिसे कप, रारा कपजस्ता प्रतिष्ठित फुटबल आयोजना गरिंदै आएको छ । जसका लागि पालिकाले रकम विनियोजन गर्दछ । पालिकाले आयोजना गर्ने चौबिसे कपका लागि वार्षिक १४ लाख रुपैयाँ र रारा कप फुटबल प्रतियोगिताका लागि ४ लाख रुपैयाँ बजेट उपलब्ध गराउने गरिएको अध्यक्ष राईले बताए । चौबिसे६ शिखरबासस्थित हात्तीटारमा बिहीबार पुगेका प्रदेश १ का पूर्वप्रमुख डा गोविन्द तुम्वाहाङ आकर्षक मैदान देखेर चकित परे । त्यहाँ रहेको मैदान औपचारिक रूपमा उद्घाटन गरिने कार्यक्रममा अतिथि बनेर गएको उनी पहाडको टुप्पोमा आकर्षक मैदान देखेर आफू अचम्मित बनेको बताए । त्यहाँ फुटबल प्रतियोगिता आयोजना गरी नयाँ मैदानको उद्घाटन गरिएको थियो । त्यहाँ रहेको आकर्षक खेलमैदान देखेर स्थानीय जनकसेन लिम्बूले त आफ्ना बाबुआमाको नाममा ९ लाख रुपैयाँको अक्षयकोष नै स्थापना गरिदिएका छन् । लिम्बूले जय दगलसेन लिम्बू थेगिम स्मृति अक्षयकोष स्थापना गरेका हुन् ।आफ्नै गाउँबस्तीमा खेलमैदान बढेपछि खेलकुदतर्फ युवाजमातको आकर्षण चुलिएको चौबिसे६ शिखरबासका ज्ञानेन्द्र सुवेदी बताउँछन् । मैदान र आवश्यक सामग्री पालिकाबाट उपलब्ध गराएपछि आफूहरू निकै हौसिएको अर्का खेलाडी रत्न राईले बताए । राष्ट्रिय खेलाडीको गाउँसाबिकको राजारानी गाविस हुँदा तयार गरिएको फुटबल मैदानबाट निस्किएका कैयौं खेलाडी राष्ट्रिय रूपमा स्थापित छन् । राष्ट्रिय टोलीका गोलरक्षक किरण चेम्जोङसहित बुद्ध चेम्जोङ, राष्ट्रिय रेफ्री तुफान चेम्जोङ चौबिसे गाउँपालिकाको मुकाम राजारानी बजारस्थित रारा मैदानबाट उत्पादित खेलाडी हुन् । नयाँ खेलाडी पनि उत्पादन हुन थालेको रत्न राई बताउँछन् ।"
चेल्सीको भेट रियलसँग,"पेरिस (एएफपी) डिफेन्डिङ च्याम्पियन चेल्सीले युरोपेली च्याम्पियन्स लिग फुटबलको क्वाटरफाइनलमा १३ पल्टको विजेता रियल म्याड्रिडको सामना गर्ने भएको छ । युरोपेली क्लब फुटबलको सबैभन्दा ठूलो प्रतियोगिताको अन्तिम आठको ड्र शुक्रबार निकालिएको हो । त्यसअनुसार समस्यामा रहेको चेल्सीले कठिन प्रतिद्वन्द्वी पाएको हो । बेलायती सरकारले रुसी क्लब मालिक रोमन इब्राहिमोभिचमाथि फ्रतिबन्ध लगाएको हुनाले अहिले चेल्सी बिक्रीमा छ । रुसले युत्रेनमाथि कारबाही गरेपछि एब्राहिमोभिच अप्ठ्यारोमा परेका हुन् । अन्य अन्तिम आठको खेलमा म्यानचेस्टर सिटीले एट्लेटिको म्याड्रिड, भिल्लारियलले बायर्न म्युनिक र बेन्फिकाले लिभरपुलको सामना गर्नेछन् । क्वाटरफाइनलको पहिलो लेग अप्रिल ५ र ६ मा तथा दोस्रो लेग अप्रिल १२ र १३ मा हुनेछ । यस्तै सेमिफाइनलका दुई लेग अप्रिल २६ र २७ तथा मे ३ र ४ मा हुनेछ । प्रतियोगिताको फाइनल मे २८ मा पेरिसमा हुनेछ । सेमिफाइनलमा सिटी र एट्लेटिकोबीचको विजेताले चेल्सी र रियलबीचको विजेतासँग खेल्नेछ । यस्तै बेन्फिका र लिभरपुलबीचको विजेताले भिल्लारियल र बायर्नबीचको विजेतालाई सामना गर्नेछ ।"
छोप्यो ब्याटिङकै डरले,"(काठमाडौं)  नेपाललाई पन्छाएर नै ट्वान्टी२० विश्वकपमा छनोट भएकाले विश्वकप लिग २ मा पनि यूएई ठूलो चुनौती हुने अनुमान गरिएको थियो । विशेष गरी यूएईको ब्याटिङबाट नेपाललाई धेरै डर थियो । दुबई अन्तर्राष्ट्रिय रंगशालामा शुक्रबार त्यस्तो भएन । सोमपाल कामी र करण केसीको सानदार बलिङमा यूएईका प्रमुख चार ब्याटर ३५ रन बनाउँदा नै पेभेलियन फर्किसकेका थिए । अन्ततः नेपाल घरेलु टोली यूएईलाई ४६३ ओभरमा १ सय ६८ रनमै अलआउट गर्न सफल भयो । ब्याटिङको डर नेपालले अझै भगाउन सकेको छैन । शुक्रबार त्यही डरले नेपाललाई थिच्यो । अन्तिम ७ विकेट ३८ रनमा गुमाउँदै नेपाल ३५१ ओभरमै १ सय २० रनमा अलआउट भयो । यसले महत्त्वपूर्ण मानिएको खेलमा नेपालले यूएईलाई ४८ रनले नतिजा सुम्पियो । नेपालको सुरुआत राम्रो रहेन । ओपनरद्वय कुशल भुर्तेल ११ र आसिफ शेख ७ रनमा आउट भए । दीपेन्द्रसिंह ऐरी ४ रनमा रनआउट हुनु नेपालका लागि दुर्भाग्य बन्यो । रोहित पौडेल र ज्ञानेन्द्र मल्लले २७३ को स्कोरलाई ८२ रनमा पुर्याउँदा नेपालको विजय सजिलोतिर देखिएको थियो । ज्ञानेन्द्रलाई रोहन मुस्ताफाले एलबीडब्लू आउट गरेसँगै नेपालको पतन सुरु भयो । ज्ञानेन्द्रले ६२ बल खेल्दै १ चौकासहित २८ रन बनाए । ज्ञानेन्द्र आउट भएपछि आरिफ शेख शून्य, सोमपाल कामी ६, कमलसिंह ऐरी शून्य, कप्तान सन्दीप लामिछाने ७ र करण केसी ६ रनमा आउट भए । रोहित पौडेलले सर्वाधिक ४६ रन बनाए । पपुवा न्युगिनीसँगको अघिल्लो खेलमा अर्धशतक बनाएका उनले ६० बल खेल्दै ४ चौका प्रहार गरे । यूएईका स्पिनर बसिल हमिदले ४ विकेट लिए । उनले ५ ओभरमा १ मेडन राख्दै १५ रन खर्चे । जुनैद सिद्दिकीले ७१ ओभरमा १ मेडन राख्दै १८ रन खर्चेर ३ विकेट लिए ।सन् २०२३ को विश्वकप छनोटको आधार पनि रहेको लिग २ मा यूएई १६ औं खेलमा नवौं जित हात पारी दोस्रो स्थानमा छ । नेपालले १० मध्ये पाँचौं खेलमा पराजय भोगेको हो । ५ खेल नै जितेको नेपाल सात राष्ट्र सम्मिलित प्रतियोगिताको छैटौं स्थानमा छ । यसअघि तीव्र गतिका बलरद्वय सोमपाल र करणले सुरुदेखि बनाएको दबाबमा नेपाल टिम यूएईलाई सानो स्कोरमा रोक्न सफल भयो । चौथो ओभरमा सोमपालले बाउन्सर बलमा चिराग सुरीलाई आउट गरी सफलता दिलाउन सुरु गरेका थिए ।सोमपालले आफ्नो अर्को ओभरमा वृत्य अरविन्दलाई विकेटकिपर आसिफ शेखबाट आउट गरी नेपाललाई ठूलो सफलता दिलाए । सुरीले ६ र अरविन्दले ३ रनमात्र बनाउन सके । १० औं ओभरमा सोमपालले ओपनर मोहम्मद वासिमलाई २१ र ११ औं ओभरमा र करणले आसिफ खानलाई २ रनमा आउट गरेपछि यूएई ३५४ को स्थितिमा पुगेको थियो । पूर्वकप्तान मुस्ताफा र सी रिजवानले धैर्यपूर्वक खेल्दै २३ ओभरमा ७७ रनको साझेदारी गरेका थिए । रिजवानलाई सन्दीप लामिछानेले आसिफबाट स्टम्पआउट गराए । रिजवान र मुस्ताफा दुवैले समान ४० रन बनाए । रिजवानले ८५ बल खेलेर कुनै बाउन्ड्री प्रहार गर्न सकेनन् । ८१ बल खेल्दा २ चौका र १ छक्का प्रहार गरेका मुस्ताफालाई दीपेन्द्रसिंह ऐरीले बोल्ड गरे । वसिर हमिदलाई १४ रनमा ज्ञानेन्द्रबाट क्याच गराएर सागर ढकालले एकदिवसीय अन्तर्राष्ट्रियमा आफ्नो पहिलो विकेट लिए । खासिफ दौडलाई १८ रनमा आउट गरी सोमपालले चौथो विकेट लिएका हुन् । करणले यूएईका कप्तान अहमद राजालाई १७ रनमा आउट गरी नेपाललाई नवौं सफलता दिलाए । त्यही ओभरमा करणले जाहुर खानलाई शून्यमा पेभेलियन पठाए । सोमपालले ९ ओभरमा ३९ र करणले ७३ ओभरमा १ मेडन राख्दै १६ रन खर्चेर ३ विकेट लिए । सन्दीपले १० ओभरमा १ मेडन राख्दै ३० र दीपेन्द्रले १० ओभरमा ४२ रन खर्चेर ११ विकेट लिए । सागरले ४ ओभरमा १३ रन खर्चेर १ विकेट लिए । नेपालले विकेटकिपरब्याटर विनोद भण्डारीको स्थानमा कमलसिंह ऐरीलाई खेलाएको थियो । दोस्रो एकदिवसीय अन्तर्राष्ट्रिय खेलेका तीव्र गतिका बलर कमलले ६ ओभरमा २४ रन खर्चे । नेपालले सोमबार यूएई र मंगलबार पपुवा न्युगिनीसँग खेल्ने तालिका छ । पपुवा न्युगिनीविरुद्ध पहिलो खेलमा नेपालले २ विकेटको विजय नतिजा निकालेको थियो । यस शृंखलामा यूएईले लगातार दुई खेल जितिसकेको छ ।"
मकवानपुर र ललितपुर फाइनलमा,क्रिकेटमा काभ्रे विजयीपुरुष टी२० क्रिकेटमा काभ्रे र मकवानपुर सेमिफाइनलमा पुगेका छन् । काभ्रेले भक्तपुरलाई ८ विकेटले हरायो । पहिले ब्याटिङ गरेको भक्तपुरले २० ओभरमा ७ विकेट क्षतिमा १ सय ३० रन बनायो । निश्चय थापाले ४५ रन जोडे । जवाफमा काभ्रेले १२५ ओभरमा २ विकेटमै १ सय ३३ रन बनायो । सुवास खकुरेलले नटआउट ७४ रन जोडे । मकवानपुरले ललितपुरलाई ७४ रनले हरायो । मकवानपुरले १९१ ओभरमा अलआउट हुनुअघि १ सय ५८ रन खडा गर्यो । गौरव खड्काले ७७ रन जोडे । ललितपुरले २० ओभरमा ८ विकेट गुमाउँदा ८४ रनमात्र बनाउन सक्यो । फरिद खानले २१ रन जोडे ।
रिब्स च्याम्पियन,"काठमाडौं (कास) रिब्स स्कुलले स्वस्तिश्री गुरुकुलद्वारा आयोजित प्रथम खुला यू१२ अन्तरस्कुल फुटसलको उपाधि जितेको छ । फाइनलमा शुक्रबार रिब्सले आयोजक स्वस्तिश्रीलाई पेनाल्टी सुटआउटमा २० ले पराजित गर्यो । निर्धारित समयको खेल ११ को बराबरी पेनाल्टी सुटआउटमा निर्णय भएको थियो । आदर्श विद्यामन्दिर (एभीएम) ले दी एक्ससेल्सर स्कुललाई हराएर तेस्रो स्थान हात पार्यो । स्वस्तिश्रीका दीप खत्री उत्कृष्ट खेलाडी भए । रिब्सका आयुष केसी उत्कृष्ट गोलरक्षक चुनिए । युरो स्कुल छाउनीले फेयर प्ले ट्रफी जित्यो । स्वस्तिश्रीका संस्थापक अध्यक्ष रामकृष्ण चित्रकारको सभापतित्वमा सम्पन्न कार्यक्रममा खेलाडीलाई राखेपका उपाध्यक्ष शिव कोइराला, एन्फाका महासचिव इन्द्रमान तुलाधर र नेपाल विद्यालय खेलकुद महासंघका उपाध्यक्ष मोहनबहादुर कार्कीले पुरस्कृत गरे ।"
स्टेपिङलाई उपाधि,"(धनगढी)  मेयर धनगढी प्याब्सन कप विद्यालयस्तरीय क्रिकेटको उपाधि स्टेपिङ स्टोन स्कुलले जितेको छ । शुक्रबार सम्पन्न फाइनलमा स्टेपिङले लिटल फ्लावरलाई २९ रनले पराजित हरायो । विजेताले १ लाख १ हजार १ सय ११ रुपैयाँ र उपविजेताले ५१ हजार १ सय ११ रुपैयाँ पाएका छन् । प्रदेश प्रहरीको मैदानमा टस जितेको स्टेपिङले २० ओभरमा ६ विकेट गुमाई १ सय ३४ रन बनायो । लिटलले १७२ ओभरमा सबै विकेट गुमाई १ सय ९ रनमात्रै बनाउन सक्यो । शैलेश केसीले ४६ रन, सचिन भट्टले १४, नरेन भट्टले १२ र पारस ऐरले १० रन बनाए । स्टेपिङका आर्यन दानपालीले ११ रन खर्चिएर ४ विकेट लिए । अभिषेक खड्काले २ र भूपेश जोशीले १ विकेट लिए । त्यसअघि स्टेपिङका विशाल विष्टले ६१ रनको अर्धशतकीय इनिङ्स खेले । आर्यनले अलराउन्ड प्रदर्शन गर्नेक्रमा ३६ रन पनि जोडे । अभिषेक खड्काले १६ रन बनाए । लिटलका सार्थक बम र अनुराग सिंहले ११ विकेट लिए । प्लेयर अफ द म्याच स्टेपिङका आर्यन दानपाली चुनिए । उत्कृष्ट खेलाडी लिटलका अनुराग सिंह भए । उनले १० हजार प्राप्त गरे । उत्कृष्ट ब्याटर शारदा माविका गौरव कार्की, उत्कृष्ट बलर स्टेपिङका भूपेश जोशी र उदीयमान खेलाडी एरिस्टोका किरण देउवा भए । उनीहरूले ५५ हजार प्राप्त गरे । विजेतालाई धनगढी उपमहानगरका मेयर नृप बड, वडा ८ का अध्यक्ष नारायण बराललगायतले पुरस्कृत गरे ।"
मन्डेकाजी र मुकुन्द्र सम्मानित,काठमाडौं (कास) जर्मनीमा अक्टोबरमा सम्पन्न चेम्निज ओपन कराते प्रतियोगितामा पदक जितेका दुई खेलाडी सम्मानित भएका छन् । एकल कातातर्फ स्वर्ण र ३५ वर्षमाथि स्वर्ण जितेका मन्डेकाजी श्रेष्ठ र ७५ केजीतर्फ कांस्य र ३५ वर्षमाथि स्वर्ण जितेका मुकुन्द्र महर्जनलाई कर्मा कन्स्ट्रक्सनले सम्मान गरेको हो । कन्स्ट्रक्सनका अध्यक्ष तथा पूर्वकराते खेलाडी रवि महर्जनले उनीहरूलाई सम्मान पत्र प्रदान गरे ।
युरोपा लिगमा बार्सिलोना विजयी,पेरिस (एएफपी) बार्सिलोनाले युरोपा लिगमा बिहीबार दोस्रो लेगको खेलमा गालातासारेलाई २१ ले हराएर क्वाटरफाइनल यात्रा तय गरेको छ । पहिलो लेगको गोलरहित बराबरीपछि बार्सिलोनाले यो जित निकालेको हो । गालातासारेले मारकाओको गोलमो अग्रता लिएपछि पेड्रीले बराबरी गोल गरे भने पिएरे एमरिक अबामेयाङले विजयी गोल गरेका थिए । अर्को खेलमा वेस्ट ह्यामले सेभियालाई २० ले हराएर समग्रमा २१ को नतिजासहित क्वाटरफाइनल पुग्यो । इंग्लिस प्रिमियर लिग क्लब युरोपा लिगको नकआउट चरणमा पहिलोपल्ट खेलिरहेको छ । अन्तिम आठमा पुग्न सफल अर्को टिम रेन्जर्स रेड स्टार बेलग्रेडविरुद्ध २१ ले पराजित रहेर पनि समग्रमा ३२ ले अगाडि रह्यो ।
स्कुल बक्सिङ आजदेखि,"काठमाडौं (कास) नेपाल बक्सिङ संघको तत्त्वावधान र प्राविधिक सहयागमा खेलकुद प्रवर्द्धन संस्था नेपाल (स्पोन) को आयोजनामा आजदेखि सातदोबाटोस्थित देशव्यापी स्कुल ब्वाइज तथा गर्ल्स बक्सिङ प्रतियोगिता हुँदै छ । देशका २२ जिल्ला, क्लब तथा स्कुलका १२ देखि १४ वर्षभित्रका पुरुष तथा महिला गरी ४८ खेलाडीको सहभागिता रहने आयोजकले जनाएको छ । १ मिनेट ३० सेकेन्डको ३ राउण्डसम्म खेलमा बीचमा १ मिनेटको आराम दिइने छ । ब्वाइजमा १० र गर्ल्समा ९ तौलसमूहमा प्रतिस्पर्धा हुनेछ ।"
जिन्दगी : एक चाइनिज चेकरको गेम,"लेखक भनेर चिनाउँछन् मलाई अचेल मानिसहरू । सानै वृत्तमा सही, चिनारी बनेको छ यो मेरो । हाम्रो सामाजिक संस्कार नै यस्तो छ, हरेकलाई एकएकओटा फ्रेममा राख्नैपर्छ । त्यो भूतपूर्व पुलिस, त्यो सरकारी कर्मचारी, त्यो प्रोफेसर, त्यो वकिल, डाक्टर, पत्रकार, इन्जिनियर, ठेकेदार, व्यापारी, नेता, लोकल दादा आदि आदि । फोटो स्टुडियोमा फोटो खिचाउँदा कुन साइजको फोटो बनाउने भनेर सोध्थे पहिले पहिले । अटो साइज, पासपोर्ट साइज, बी टु साइज, क्याबिनेट साइज आदि हुने गर्थे । त्यसरी नै व्यक्तिलाई समाजले एउटा फ्रेम या एउटा साइजमा जड्न रुचाउँछ, उसको पेसा व्यवसायका आधारमा । त्यही उसको निजी चिनारी बन्छ । तर, मेरो हकमा भने एकनासको चिनारी कहिल्यै रहेन । यो सदैव चलायमान रह्यो, सधैं बदलिरहने । जीवनको यात्रा नै मेरो त्यस्तो रह्यो, सीधा सरल रेखामा चल्न सकेन सधैं बांगोटिंगो, टेडोमेढो, चाइनिज चेकरको गेमजस्तो । मानिसहरू साहु, व्यापारी, पुलिस, सेना, वकिल, न्यायाधीश, शिक्षक, डाक्टर, नेता, पाइलट, मिस्त्री हुन्छन् र जीवनभर उनीहरू त्यही भनेर चिनिन्छन्, त्यसैको फ्रेममा जकडिन्छन् । म भने अनेक साइजको फ्रेममा पस्दै निस्कँदै गरें । म पुस्तक प्रकाशकको फ्रेममा थिएँ र एक अर्थमा अझै छु पनि । त्यसअघि म पत्रकारको फ्रेममा थिएँ । त्यसभन्दा अगाडिको कुरा नगरौं केके थिएँ केके ! भूपी शेरचनको यस चिसो एस्ट्रे मा खरानी बनेर टाँसिइरहनलाई अनेक वृत्ति र उद्यम गरें । कम्तीमा पनि दस अवतार त लिएँ मैले यसै जुनीमा । त्यसैअनुसारको हुलिया बनाएँ र त्यसैअनुसार चिनिएँ । त्यस्ता धेरै फ्रेमहरूमा पस्दै तिनलाई भत्काउँदै हिँड्ने मलाई समयचक्रले घुमाउँदै अहिले लेखकको फ्रेमभित्र पसालेको छ । यसमा मलाई बिलकुल कुनै सिकायत छैन । अपितु मलाई अत्यन्त खुसी लाग्छ, लेखकको चिनारी पाएकामा । म भित्रभित्रै दंग पर्छु कसैले मलाई लेखक भनेर चिनाउँदा । म यसलाई आफूले प्राप्त गरेको इज्जतिलो उपाधि ठान्छु । मेरो नामअगाडि भूतपूर्व मन्त्री, सचिव, जर्नेल, राजदूत, न्यायाधीशको फुँदा नजोडिएर के भो लेखकको खिताब पाएको छु, जुन खिताब चाहँदैमा कसैले पाउन सक्दैन भन्ने लाग्छ । यसै पनि असली लेखक र असली संगीत श्रष्टाप्रति मेरो श्रद्धा असीम छ र तिनलाई म उच्चतम कोटिको सर्जक मान्छु । तसर्थ आफैं लेखकका रूपमा दरिन पाउँदा गौरवको अनुभूति हुनु नितान्त स्वाभाविक हो । तर, म आफैंले खडा गरेको मापदण्ड र मैले आफूखुसी तयार पारेको परिभाषाबमोजिम भने म लेखक किमार्थ होइन । लेखकको त्यस उच्च आसनमा बस्ने अधिकार राख्दिनँ । यसो त मैले धेरै लेखेको छु सानैदेखि नै । अनेक थोक लेकेको छु स्कुल पढ्दा हस्तलिखित पत्रिकादेखि पर्चा, पम्पलेट, वक्तव्य, कविता, गीत, निवेदन, तमसुक, अर्काको प्रेमपत्र, लेखनिबन्ध, समाचार, सम्पादकीय, पुस्तक समीक्षा, मृत्यलेख, संस्मरण, स्तम्भ, रिपोर्ताज । कथा पनि तीनवटा लेखेको छु, उहिल्यै । दुईवटा त सामयिक साहित्यिक पत्रिकामा उसैबेला छापिए पनि । लेखक श्यामप्रसादले लेखक कसरी बन्ने भन्ने किताबमा आजभन्दा सत्तरी वर्षअगाडि नै दिएको परिभाषा अनुसार लेखकको दायरामा पत्रपत्रिकामा लेख छपाउनेहरू पनि पर्छन् । त्यस अर्थमा अरू धेरैले झैं म पनि लेखक भएको दाबी गर्न सक्छु र गमक्क फुल्न सक्छु लेखकको पगरी गुँथेर । हुन पनि लेखक भनेको कुनै चीज लेख्ने व्यक्ति हो सामान्य अर्थमा । उहिल्यै राणाको पालामा राइटर भन्ने दरबन्दी नै हुने गर्थ्यो अड्डामा । अर्थात् ती लेखन्दास हुन्थे । त्यसैले गाउँघरमा राइटर बाजे भन्ने सम्बोधन पाउने व्यक्तिहरू पनि हुने गर्थे पहिले पहिले । राइटर बाजेहरूलाई त लेखक भन्न भएन । जसरी त्यस्ता लेखन्दास वा राइटर लाई वास्तविक लेखक मान्न सकिन्न, त्यसरी नै म आफूलाई पनि लेखक ठान्दिनँ मैले जतिसुकै विषयमा जतिसुकै लेखेको भए पनि । म आफैंले बनाएको निजी मान्यताबमोजिम लेखक त्यो हो, जसले गल्प साहित्यको रचना गर्छ या आख्यानको पूर्णांक पुस्तक लेख्छ । गल्प वा आख्यानको बृहत्तर परिभाषाअन्तर्गत धेरै थोक पर्न सक्छन् आत्मकथा, यात्रा विवरण, निजात्मक निबन्ध, संस्मरण, कथाकहानी, उपन्यास आदि । तिनमा पनि उपन्यास लेखनलाई म शीर्ष स्थानमा राख्छु, जसको रचना गर्न ठूलो परिश्रम, एकाग्रता र लगनशीलताको खाँचो पर्छ । उर्वर कल्पनाशीलता र सृजनशीलता, भाषाको लालित्य अनि अभिव्यञ्जनाको शिल्प, सौन्दर्य र लावन्य उपन्यास लेख्न चाहिने अनिवार्य गुणहरू हुन् । उपन्यासका कथानकको बुनोट, पात्रहरूको चरित्र चित्रण, परिवेश तथा परिस्थितिको वर्णन, कथोपकथनलाई यथार्थ एवं प्रभावोत्पादक ढंगले शब्दहरूमा व्यक्त गर्नका लागि लेखन प्रतिभा त चाहिन्छ नै त्यसले सतत अभ्यासको पनि माग गर्छ । त्यसबाहेक लेखक त्यो हो, जो आफूलाई लेखक मान्छ, जसले लेखकको उपर्ना लगाएको हुन्छ, जो लेखन कर्मप्रति समर्पित छ, जो नलेखी बस्नै सक्दैन र जो कथाकहानी, उपन्यास अर्थात् समग्रमा गल्प साहित्यको सृजनामा लीन रहन्छ । लेखन त्यस्तो व्यक्तिका लागि व्यवसाय र व्यसन दुवै हुन्छ । लेखन कर्म पार्टटाइम लभर भनेजस्तो हुँदैन । यो फुल टाइम कार्य हो । हरिवंश राय बच्चनको मान्यतामा अर्थोकै पेसा र व्यवसाय अपनाएर पनि कवि बन्न सकिन्छ र कविता लेख्न सकिन्छ, तर लेखक बन्नलाई पूर्णकालिक हुनैपर्छ । असली लेखकलाई पैसा कमाउन जग्गा दलाली गर्ने सम्मानका लागि आत्मप्रचार गरिहिँड्ने पद, प्रतिष्ठा र पुरस्कार पाउन कुनै धनपति वा राजनीतिक गणपतिको स्तुति गाउने वा चाकरी गरिहिँड्ने फुर्सद हुँदैन ।थप कुरा, आफूलाई लेखक भन्नु एउटा गहन दायित्व वहन गर्नु पनि हो । त्यो दायित्व पाठकप्रतिको हो, समाजप्रतिको हो र मूलतः जानीजानी लेखक हुनुको अभिभारा बोक्ने आफैंप्रतिको हो । लेखक भन्ने अनि केही नलेखी बस्ने ? त्यस्तो हुन सक्दैन । यो त विद्यावारिधि गरेर केवल जागिर खानलाई डाक्टरको उपाधि झुन्ड्याउनुजस्तो हुन्छ । विद्यावारिधि गर्नु भनेको तत्सम्बन्धी विधामा अन्तिम छोर पुग्ने गरी अनवरत अध्ययन, अनुशीलन, अन्वेषण गर्ने प्रतिबद्धता हो । त्यसो नगर्ने हो भने त्यो डाक्टर भन्ने उपाधि नामअगाडिको फुँदामा सीमित रहन्छ । यसप्रकार आफैंले कोरेको लेखकीय लक्ष्मणरेखाको परिधिबाट म आफूलाई पूरै बाहिर रहेको पाउँछु । आफैंले बनाएको मान्यताको कुनै पनि सर्त पूरा गर्न सक्ने सामर्थ्य आफूमा पाउँदिनँ । सबभन्दा पहिलो कुरा त लेख्ने काम मलाई असाध्य दुस्तर र दुष्कर लाग्छ । पर्वतारोहण सम्बन्धमा आफूले आर्जन गरेको अनुभव र विचारबारे थुप्रै पुस्तक लेखिसकेका विश्वविख्यात आरोही सर क्रिस बोनिङ्टनले एउटा भेलामा भनेका थिए, पर्वत चढ्नु त मज्जा लाग्ने काम हो, तर लेख्नु भनेको साह्रै नै गाह्रो काम हो । सर क्रिसको यस भनाइप्रति मेरो पूर्ण सहमति छ । जुनसुकै काम गर्न मलाई गाह्रो लाग्दैन । बन्चरो चलाउन, कोदालो खन्न, बिरुवा गोडमेल गर्नेदेखि लिएर घरधन्दा र बुहार्तनको कामसमेत हरेक प्रकारका हातेकाम गर्न म तयार रहन्छु । ती काम गर्न किञ्चित् गाह्रो लाग्दैन मलाई । तर, लेख्न भनेपछि मेरो पाइला भारी हुन्छ, अगाडि बढ्दैन । जसरी हुन्छ लेख्ने कामलाई म सकेसम्म पन्छाइरहन्छु र कुनै बहाना खोजिरहन्छु नलेख्नलाई । अरू महत्त्वका काम भ्याउनुपर्ने भएकाले लेख्ने समय नै निकाल्न सकिनँ भनेर आफैंलाई ढाँटिरहन्छु । खाने मुखलाई जुँघाले छेक्दैन, तर म जुँघालाई दोस्याइरहन्छु आफ्नो कमजोरीलाई छोप्न । मलाई स्कुलको वार्षिक परीक्षामा बसेजस्तो हुन्छ केही लेख्न बस्दा । केही लेख्छन्, चित्त बुझ्दैन, अनि केर्छन्, पुनः लेख्छन्, पुनः हेर्छन् भनेर लेखेका थिए कवि भूपी शेरचनले । लेख्न बस्दा म आफूलाई ठीक त्यही मनोदशामा पाउँछु । विचार काँचो होला, अभिव्यक्ति सपाट होला, सही शब्द नपर्ला, वाक्य गठन अमिल्दो होला भन्ने डरले एउटा अनुच्छेद लेखिसक्दानसक्दै कवि भूपीले लेखेझैं त्यसलाई सच्याउने, मिलाउने वा केरमेट गर्नेतिर लाग्छु । अरूले उम्दा कुरा उम्दा तरिकाले उम्दा भाषामा लेखेको पढ्दा जहिले पनि सोच्छु, उनीहरूलाई त्यस्तो शब्दब्रह्म कहाँबाट आउँछ भनेर । चार खण्डमा प्रकाशित हरिवंश राय बच्चनको आत्मकथामा विशेषगरी पहिलो खण्ड क्या भुलुँ क्या याद करूँ पढ्दा उनको भाषा शिल्प र सौन्दर्यबाट बाँधिएर म त्यो पुस्तक पढिसिध्याउनको सट्टा त्यसका पृष्ठहरूलाई जोगाई जोगाई पढ्थें कुनै कृपणले एकएक पैसा हिसाब गरी गरी खर्च गरे जसरी । हिन्दीमा मोहन राकेस, निर्मल वर्मा, राजेन्द्र यादव वा कमलेश्वर र नई कहानी को अभियानसित जोडिएका लेखकहरूले लेखेका आख्यान पढ्दा त्यसरी नै अभिभूत हुन्थें युवा वयमा । मेरो निजी अध्ययनको माध्यमका रूपमा अंग्रेजी भाषाले हिन्दीलाई प्रतिस्थापित गरेको एक जुगै भइसक्यो । तैपनि तिनको आश्वाद अझै बिर्सेको छैन, शायद बिर्सन सकिन्न पनि । अहिले पनि आफूसँग भएका तिनका किताब पल्टाउने गर्छु यदाकदा । अंग्रेजी भाषाका मन पर्ने लेखक निकै छन्, तर भीएस नयपल र ग्राहम ग्रिनको गद्यशिल्पबाट चमत्कृत हुन्छु । नेपाली भाषाका केही लेखकको रचनाशक्तिबाट पनि म प्रभावित छु र भित्रभित्रै तिनको प्रशंसक रहँदै आएको छु । प्रभावकारी तथा मर्मस्पर्शी रचनाहरू पढेपछि अभिप्रेरित भएर लेख्नलाई जुर्मुराउनुको सट्टा त्यसको उल्टो म झनै पो दबिन पुग्छु एक प्रकारको हीनताबोधबाट । उनीहरूको सामु आफू के लेखिरहनु भन्ने लाग्छ । यस्तो भावना बोक्ने मानिस लेखक कसरी बन्न सक्छ ? मौलिक लेखनको तुलनामा बरु मलाई कसैले लेखेको कुरा सम्पादन गर्न र अंग्रेजी भाषामा लेखिएको कुरालाई नेपालीमा अनुवाद गर्न मन पर्छ । अनुवाद कर्म त यसै पनि मेरो आय आर्जनको एउटा स्रोत नै रहँदै आएको छ लामो समयदेखि । यद्यपि यी दुवै कामलाई सजिलो भने म अवश्य मान्दिनँ । तैपनि खासगरी अनुवाद गर्नु मलाई मामाको घोडी चढ्नुजस्तो लाग्छ । घोडा अरूको, सवारी आफ्नो । दुल्की चाल चल्ने कि सरपट दौडाउने, खुसी आफ्नो । सम्पादनको काम मलाई नाउले कपाल काटेझैं लाग्छ । कपाल अरूको, कैंची र छुरा आफ्नो । स्वतन्त्र र मौलिक लेखनको काम मेरो हिसाबमा बाटो नभएको ठाउँमा आफैंले बाटो खन्दै अघि बढ्नुजस्तो हो । त्यसैले यसलाई अति दुसाध्य नभए पनि दुष्कर कार्य मान्छु म । यति हुँदाहुँदै पनि केही तारतम्यका कारण मैले नचाहँदा नचाहँदै पनि लेखकको चिनारी प्राप्त गरेको हुँ । यस तारतम्यको सुरुवात भएको थियो मित्र राजेन्द्र दाहालको अनुरोधबाट । उनी पाक्षिक हिमाल खबरपत्रिका को सम्पादक हुँदा निकाल्न लागेको दसैं विशेषांकका लागि एउटा संस्मरण लेखिदिन मलाई अनुरोध गरे उनले । आठ सय चानचुन शब्दको आफ्नो स्तम्भ ऋतुविचार लेख्न त धौधौ हुन्थ्यो मलाई, कताको लामो लेख लेख्ने ? तथापि उनको आग्रहलाई टार्न नसकेर केटाकेटीमा हामी दसैं कसरी मनाउँथ्यौं र आज कसरी मनाउँछौं भन्ने विषयमा जेनतेन एउटा संस्मरणात्मक लेख लेखें मैले । त्यसभन्दा अगाडि त्यस्तै संस्मरणात्मक लामो लेख मैले लेखेको भनेको मार्टिन चौतारीले छापेको रेडियोसँग हुर्कंदा भन्ने पुस्तकका लागि थियो । दसैंका लागि लेखेको लेखमा साहित्यको कुनै अवयव मौजुद थियो थिएन त्यो त थाहा भएन, तर त्यो संस्मरण छापियो र त्यसप्रति पाठकहरूबाट राम्रै प्रतिक्रिया आएको हुनुपर्छ । हुनुपर्छ भन्छु किनभने अर्को दसैं आयो, फेरि आग्रह आयो, फेरि लेखें । त्यसपछिको दसैंमा फेरि लेखें । यसप्रकार धेरै दसैं आए र लेख्ने आग्रह पनि आइरहे । अलि पछि भने दसैंछेक अरू पत्रिकाबाट पनि लेखिदिन अनुरोध आउन थाल्यो । एउटा लेख लेख्न नै हम्मे पर्ने मलाई त्यो अनुरोध थामिनसक्नु हुन्थ्यो । त्यसैले दसैं आउँदै गर्दा मनमा अत्यास बढ्दै जान्थ्यो, जसरी परीक्षाको दिन नजिकिँदै गर्दा विद्यार्थीको मनमा डर बढ्छ । दसैं अंकका लागि मैले लेखेका सबैजसो लेखहरू संस्मरणात्मक प्रकृतिका रहँदै आएका छन् । मेरो खेलो भन्नु नै आफ्नै बाल्यावस्था, किशोरकाल र युवा वयका सम्झना हुन् । तिनैलाई ओल्टाईपल्टाई लेखिरहें र लेख्दै छु । जान्नेले र सक्नेले आफ्नो अतीतको आलम्बमा उपन्यास नै तयार पार्छन् । यस अकिञ्चनले त्यसो गर्न कहाँ सक्नु ? मैले द्वैमासिक हिमाल को सम्पादन गरुन्जेल कसैले लेखक भनेनन् मलाई । बरु पत्रकार भन्थे । तर, दसैंको अवसरमा निस्केका लेखहरूले गर्दा भने म कतिपयको दृष्टिमा लेखक हुन पुगें, त्यसमाथि पनि संस्मरण लेखक । अझ थप, दसैंका बेलामा मात्र लेख्ने हुनाले म दसैं लेखक भनेर समेत दरिएँ । यद्यपि म अरू समय पनि लेखन कर्ममै व्यस्त रहन्छु, तर अनुवाद र सम्पादनको फाँटमा । यतातिर आएर दसैंको लिक छाडेर पनि मैले केही लेख्ने जमर्को गरेको छु, त्यो छुट्टै कुरा हो । एनिमल फार्म का प्रसिद्ध ब्रिटिस लेखक जर्ज अरवेलले कसैले लेख्नुका पछाडि चारवटा मकसद रहने गर्छन् भनेका छन् व्यक्तिगत अहम् तुष्टि गर्नेदेखि राजनीतिक अभीष्ट पूरा गर्नेसम्म । दुर्बलतायुक्त मानव हुँ, तसर्थ अर्धचेतन मनमा कतै ती मकसद टाँसिएर बसेका भए म भन्न सक्तिनँ । तर, पूर्ण चेतनमा भने त्यस्ता मकसद राखेर मैले लेखेको छैन । लेखक हुनुको उपर्ना नलगाएको र त्यससितै जोडिएर आउने जिम्मेवारी नबोकेको हुनाले आफ्ना विचार लेखेर व्यक्त गर्ने वा कुनै महत्त्वको कुरा हराउला भन्ने डरले त्यसलाई अभिलिखित गरिरहने कुनै बाध्यता ममा रहेको पनि ठान्दिनँ । ख्याति रहरले मिल्ने कुरा होइन, स्वाध्याय र निष्ठायुक्त अनवरत परिश्रमको प्रतिफलस्वरूप मिल्छ । टाकानटुकुन लेखेर मिल्दैन, त्यो मैले राम्रोसित बुझेको छु । रह्यो राजनीतिक अभीष्टपूर्तिको कुरा, मिथ्या प्रचारको बिगबिगी भएको आजको समयमा लेखेर केही हुन्छ भन्ने विश्वास पनि पातलिँदै गएको छ । लेख्नु निरर्थक उपक्रम प्रतीत हुन थालेको छ । आफ्नै हत्केलामा राखिएको सञ्चारयन्त्र हेर्नमै तल्लीन रहने आजको माहोलमा कसलाई पो फुर्सद होला कागजमा छापिएको कसैले लेखेको कुरा पढ्ने भन्ने पनि लाग्छ । मानिसका आआफ्नै अभिप्रेरणा होलान् लेख्नुका पछाडि । तर, म कुनै लेख लिएर पत्रिकामा आक्कलझुक्कल देखापर्ने कारण भने सोझो र एकदम सरल छ । म कसैको अनुरोधमा लेख्ने गर्छु । अनुरोध गर्नेले सकेमा मोटामोटी विषय पनि सुझाइदिनुपर्छ अनि म करबलले लेख्न बस्छु, त्यसलाई पूरा गर्नुपर्ने खटाइएको एउटा जिम्मेवारी ठानेर । ब्रिटिसहरूले हान भनेर तारो देखाइदिएपछि गोर्खा सिपाहीले गोली हानेजस्तो । मैले यसो भनेको सुनेर लेखक कुमार नगरकोटीले एकपटक भनेका थिए, तपाईं त फर्माइसी लेखक हुनुहुँदो रहेछ दाइ । फर्माइस आएपछि मात्र लेख्ने । उनले जुराइदिएको यो विशेषण पनि मेरा लागि नसुहाउँदो छैन ।म आफू फेसबुक, ट्वीटर वा इन्स्टाग्रामजस्ता आजका आधुनिक सञ्चार संयन्त्रभित्र नपसेको हुनाले मैले बेलाबखत लेखेका प्रबन्ध पढ्ने पाठक कति छन् त्यसको अनुमान मलाई छैन । आफ्नो रचना छापिएपछि त्यसको लिहंक निकटका र सात समुद्रपारिका केही मित्र र आफन्तहरूलाई पठाउँछु, जसको संख्या एक हातका औंला जति पनि पुग्दैन । केही सहृदयी मित्रहरू छन्, जो उपन्यास किन लेख्नुहुन्न वा आत्मकथा लेख्नोस्न भनेर हौस्याउँछन् मलाई । मैले नेपालीमा अनुवाद गरेका किताबहरूबारे चाहिँ मानिसहरू बिरलै उल्लेख गर्छन् । अनुवादलाई मौलिक लेखनजस्तो सृजनात्मक कार्य नठानिने हुनाले त्यसो भएको हो सायद । जति अनुवाद गरे पनि अनुवादक अनुवादक नै भएर डल्लिरहन्छ, लेखकको स्थानमा उक्लन सक्तैन दुनियाँको दृष्टिमा । मलाई पूर्णांग लेखकको भेषमा हेर्न चाहने शुभेच्छुकहरूबाट अनेक हौसला पाए पनि मैले बुझेको छु उपन्यास वा गल्प साहित्यको सृजना गर्नु कति विराट चुनौती हो भन्ने । कथाकहानी र उपन्यास लेख्नेलाई उर्दूमा अफसानानिगार त्यसै भन्ने गरिएको होइन । अरवेलले धरि किताब लेख्ने कामलाई लामो समय कुनै पीडादायी रोगबाट थलिनुजस्तै हो भनेबाट नै बुझ्न सकिन्छ त्यस चुनौतीको आयाम । भन्नलाई त इन्द्रबहादुर राईले आज रमिता छ को प्राक्कथनमा तीनचौथाइ यथार्थ र एकचौथाइ कल्पनाको मिश्रणबाट उपन्यास बन्छ भनेर सजिलो गरी भनेका छन् । यथार्थमा भने कल्पनाको त्यही एकचौथाइ भागले थला पार्छ । आफ्नै जिन्दगीको तीनचौथाइ अनुभव र यथार्थलाई पनि भाँति पुर्याएर पस्कन नसके उपन्यास भुसको बोरा बन्छ । कथोपकथनलाई पत्यारिलो बनाउनु अनि पात्रहरूको चरित्र निर्माण गरेर तिनलाई जीवन्त तुल्याउनु चानचुने सीपले पुग्दैन । सिद्धहस्त लेखकले मात्रै त्यस्ता पात्रहरूलाई कलमद्वारा सग्लो उभ्याउन सक्छ, जो पाठकको दिमागमा उत्कीर्ण भएर रहन सक्छ । दोस्तोयवस्कीको क्राइम एन्ड पनिस्मेन्ट को हिन्दी अनुवाद पढेर कलेजको मेरो एक सहपाठी उसैबेला रास्कोल्निकोफ, रास्कोल्निकोफ गर्थ्यो । उपन्यासको मुख्य पात्र थियो रास्कोल्निकोफ र मेरो साथी त्यसबाट उधुमै प्रभावित भएको थियो । त्यस्तै, दिवंगत कवि गोविन्द वर्तमान जहिल्यै द इडियट का मूल पात्र प्रिन्स मिस्किनको जटिल चरित्रचित्रणको वाहवाह गर्थे । सम्झनेहरू आज रमिता छ को जनकलाई पनि सम्झन्छन् र शिरीषको फूल को सुयोगवीर वा सकम्बरीलाई पनि बिर्संदैनन् । एक जना मित्र छन् प्रकाश मानन्धर नामका, संगीतकार न्ह्यु वज्राचार्यका मामा । काठमाडौं निवासी प्रकाश तत्कालीन सोभियत संघमा अध्ययनार्थ गएका थिए र साहित्यमा अभिरुचि राख्ने हुनाले उनले मूल रूसी भाषामै लियो तोल्सतोयका कृतिहरू उतै पढिभ्याएका थिए । उनको निजी मूल्यांकनमा तोल्सतोयको दाँजोमा संसारका अन्य कुनै लेखक छैनन् र उनी यो कुरा दाबीका साथ भन्छन् । रूसी भाषामा नसही तोल्सतोयका अनूदित पुस्तकहरू थोरै भए पनि पढ्दा प्रकाशको दाबी अन्यथा लाग्दैन । पात्रहरूको मनको अन्तरकुन्तर चहारेर तिनका सूक्ष्म मनोभावलाई तीक्ष्णतासाथ प्रस्तुत गर्न सक्ने तोल्सतोयको जस्तो विलक्षणता अरूमा सायदै होला । त्यसैले नै तोल्सतोय संसारकै महानतम अफसानानिगार मानिन्छन् । यस्तो तथ्य बुझिसकेपछि कसैले पनि अफसानानिगार बन्नेतर्फको आफ्नो पाइलालाई कमिलाको पाइला नठानिरहन सक्तैन । त्यसमा यो पंक्तिकार कसरी अपवाद हुन सक्छ ?कवि वा लेखक हुनलाई भित्रबाटै हुटहुटी जाग्नुपर्छ या अरवेलझैं पछि गएर लेखक बन्छु भन्ने अठोट छ वर्षको उमेरमै उम्रनुपर्छ । हरिवंश राय बच्चनले आफूले कवि नहुन हरसम्भव प्रयास गरेको, तर कवि नभई रहन नसकेको उल्लेख गरेका छन् आफ्नो आत्मकथामा । जब प्रतिभावान् हृदयमा सृजनाको जरुवा उम्रन्छ त्यो कसैगरी थाम्न नसकिने हुन्छ दुर्दमनीय बन्छ । त्यसले पागलपनको हदसम्म जोड पक्रिन्छ र बाहिर ननिस्की छाड्दैन । चरम गरिबीको अवस्था र छोराछोरीहरूको झ्याउँझ्याउँमाझ बसेर पनि ती सबैबाट बेखबर बनेर लेखिरहन्थे रे उर्दूका नामुद अफसाना निगार शहादत हसन मन्टो । लक्ष्मीप्रसाद देवकोटाले एकै रातमा तीनवटा कथा लेखिभ्याएको पनि कतै पढेको थिएँ । भर्खर केही समयअघि त हो एउटा अन्तर्वार्तामा सम्राट उपाध्यायले हरेक दिन केही नलेखी बस्न नसक्ने र पन्ध्र मिनटकै लागि भए पनि केही लेख्नैपर्ने आफ्नो बानी भएको बताएका थिए । त्यस किसिमको समर्पण वा बहुलठ्ठीपन नभई कोही गतिलो लेखक बन्न सक्तैन, भइहाले पनि धेरै टाढा पुग्न सक्दैन । माथि वर्णित यावत् कारणहरूले गर्दा मैले आफूलाई कहिल्यै लेखक ठान्न सकिनँ, लेखक हुनुको आभाबाट प्रभावित हुँदाहुँदै पनि । त्यसैले सन् २००१ मा पहिलोचोटि संयुक्त राज्य अमेरिका जाँदा सानफ्रान्सिस्कोका एक जना अमेरिकी मित्रले तिम्रा लागि नै यो साँचिराखेको भनेर अमेरिकन राइटर्स एसोसिएसन लेखिएको घाम छेल्ने टोपी मलाई दिँदा सहर्ष त्यो उपहार थापे पनि त्यसलाई नलगाई थपक्क राखेको थिएँ आफूलाई त्यो टोपी लगाउन योग्य पात्र नठानेर । म लेखन प्रकाशनको कामसित जोडिएको देखेका त्यो टोपी दिने ती मित्रले मलाई ठूलै लेखक ठानेका हुँदा हुन् । काठमाडौं आएपछि मैले त्यसको कथासहित त्यो टोपी मेरा सोम खगेन्द्र संग्रौलालाई सौगात दिएँ । त्यसको वास्तविक अधिकारी उनी नै थिए मेरो नजरमा । पछि उनले यस प्रसंगलाई उल्लेख पनि गरे आफ्नो एउटा लेखमा । यसप्रकार आफू लेखक नभएको मान्यता बोक्दाबोक्दै र यस जुनीमा असली लेखक हुन नसक्ने यथार्थ बुझ्दाबुझ्दै पनि लेखक भएर चिनिनुको महत्ताबोध भने मलाई पूर्णतया छ । त्यस चिनारीप्रतिको लोभ ममा छैन भन्नु सरासर बेइमानी ठहरिन्छ । सार्थक नहोला र झूटमुठकै सही लेखकको यो चिनारी वहन गर्न पाएकोमा अकथनीय सन्तोषको अनुभूति हुन्छ मलाई । त्यस अनुभूतिलाई कायम राख्नलाई टुक्रे ओस्ताजको पारामा भए पनि बेलाबखत कनीकुथी टाकनटुकुन कोर्ने यत्न रहिरहनेछ मेरो । लेखक हुनुको विभ्रम नै किन नहोस् त्यसैको न्यानो च्यादर ओढेर जिन्दगीको उबडखाबड बाँकी यात्रा तय गर्ने चाहना छ मेरो, यो सत्य हो ।"
विरोधाभास : सांस्कृतिक भिजिटिङ कार्ड,"निष्कर्षघटनाहरूलाई क्रमबद्ध रूपमा नबताई इतिहासको कथ्य निर्माण गर्ने सिंहको कला बेजोडको छ । इतिहासको कथ्य घटनाहरूको संग्रहबाट भन्दा त्यसमा निहित केन्द्रीय विचारहरूको द्वन्द्वात्मक प्रस्तुतिबाट बढी प्रभावकारी हुन्छ भन्ने उदाहरण हो सिंहको यो पुस्तक । सरल भाषा, विचार र घटनालाई प्रस्ट पार्न समकालीन कलात्मक सिर्जनाका फोटा र पुस्तकको अन्तमा उपलब्ध चुनिएका ग्रन्थहरूको सूचीले पुस्तकलाई थप पाठकमैत्री बनाएको छ । आजको दक्षिण एसियाली जनजीवनको सूक्ष्म वैचारिकी र इतिहासको शास्त्रीयकालमा विकसित त्यसको नियामक प्रतिस्पर्धी दार्शनिक मतहरूको गतिशील अन्तर्घुलनलाई सरल रूपले बुझ्न चाहने पाठकलाई सिंहको यो किताब उपयुक्त पठन ठहरिन्छ ।"
कञ्चनाको ड्रिम क्याचर्स,"सन् २०१८ को अक्टुबर महिनामा भारतको नयाँदिल्लीमा फाउन्डेसन अफ सार्क राइटर्स एन्ड लिटरेचरले आयोजना गरेको दक्षिण एसियाली साहित्य सम्मेलनको उद्घाटन सत्र सकिएपछि लन्च ब्रेकमा मेरो कञ्चनासँग भेट भएको थियो । उनी ब्लाउज, सारीमा ठिक्कको हिल भएको जुत्ताको आवाज छोड्दै दाहिने काँधमा सानो हातेब्याग झुन्ड्याएर म भएतिर आइन् । म लन्चको लाइनमा लागिसकेको थिइनँ । त्यसैले आफ्नो ध्यान उनैतिर फर्काएँ । पैँतीसचालीस वर्ष बीचकी साँवली वर्णकी दक्षिण एसियाली महिलाको औसत उचाइ भएकी उनीसँग एकदमै सुन्दर मुस्कान थियो अनुहारभरि फैलेको । मैले उनलाई नयाँ किताबका लागि बधाई दिएँ । उनी झनै उज्याली भइन् र भनिन् धन्यवाद ।उनले लेखेको अङ्ग्रेजी कथाहरूको नयाँ सङ्ग्रह ड्रिम क्याचर्स आजैको उद्घाटन सत्रमा विमोचन भएको थियो । उनलाई भनेँ, मलाई किताब दिन्नौ ? मैले तिम्रो कथा नपढ्नू ?दिन्छु नि, पर्ख । त्यसैले त तिमीतिर आएको, उनले गुलाबी मुस्कानसहित भनिन् । हातेब्यागबाट किताब निकालिन्, हस्ताक्षर गरिन् र मलाई दिइन् । मैले पुस्तकलाई प्रेमपूर्वक हातमा लिएँ र सरर्र पानाहरू पल्टाएँ । लेखक कञ्चना प्रियकण्ठालाई मैले पहिलोपटक सन् २०१७ को मे महिनामा भारतकै जयपुरमा देखेको हुँ । त्यहाँ यही फोसवाल नामको संस्थाले दक्षिण एसियाली सुफी साहित्य सम्मेलन आयोजना गरेको थियो । म नेपालबाट जाने सहभागी टोलीको सदस्य थिएँ र कञ्चना श्रीलङ्काली टोलीकी सदस्य । त्यहाँ हामीबीच हेराहेर भयो, एकअर्काको कविता पनि सुन्यौँ, तर औपचारिक परिचय र कुराकानी भएन । त्यसैले मैले कञ्चनालाई पहिलोपटक भेटेको चाहिँ नयाँदिल्लीमै हो, जुन दिन उनले मलाई उनको किताब उपहार दिइन् ।नेपाल फर्केको केही समयपछि एक दिन अचानक मलाई कञ्चनाको याद आयो । पुस्तकको भीडबाट उनको ड्रिम क्याचर्स निकालेँ र पसेँ त्यसभित्र । कथाका स्त्री पात्रको भावभंगिमा, आवाज, नखरा र मनोदशामा सायद मैले कञ्चनालाई खोजेँ, कतै कतै पाएँ पनि । ड्रिम क्याचर्स मा नौवटा कथा छन् । तीमध्ये सपुनामली शीर्षकको कथा सबैभन्दा लामो छ । नौवटै कथा विषयवस्तुले एकअर्कासँग फरक छन् । पङ्खा, स्वतन्त्र गुडिया शीर्षकका कथामा निर्जीव पात्रलाई मानवीकरण गरी कथा बुनिएको छ । केही कथाहरूमा चमेरो, कुकुरजस्ता चरित्रलाई मानवीकरण गरी उनीहरूका व्यवहार र मनोदशालाई सफलतापूर्वक उतारिएको छ । कञ्चनाको रुचि मानवइतर चरित्रलाई लिएर कथा बुन्नुमा समेत देखिन्छ । गैरमानव चरित्र लिएर लेखिएका कथामा अत्यन्त सफल छिन् उनी । किताबमा एउटा कथा छ रेल शीर्षकको । यो कथा श्रीलङ्कामा लामो समय चलेको रक्तपातपूर्वक आन्तरिक लडाइँको सेरोफेरोमा लेखिएको छ । कथाको पुरुष पात्र कवि पनि हो । यसमा त्यस पुरुष पात्रले बोकेको आदर्श र ऊभित्रको पुरुषवादी अहङ्कारी सोचको द्वन्द्व प्रस्तुत छ । कसरी एउटा व्यक्ति एकैपटक आदर्श र पाखण्डको दुइटा मुखुण्डा बोकेर समाजमा बाँचेको हुन्छ ? यो विषय कथाले भन्छ । मेरो विचारमा कञ्चनाले लेखेका उत्कृष्ट कथामध्ये यो एक हो । केही कथा सामाजिक विषयवस्तुमाथि छन्, केहीमा प्रेमलाई अभिव्यक्त गरिएको छ, जुन आजको नेपाली समाजमा पनि त्यसरी नै विद्यमान छन् । आजको श्रीलङ्काली समाजको आत्मालाई कञ्चनाले कथाहरूमा सफलतापूर्वक चित्रण गरेर हामीलाई उपहार दिएकी छन् । यी कथाहरू नेपाली पाठकलाई आफ्नै कथा, आफ्नै दुःख, सुख, आफ्नै भावना र मनोदशा हुन् भन्ने लाग्छ । कञ्चनाको भाषा नदीजस्तो बग्छ । कविताको भाषामा आख्यान लेख्छिन् । आख्यानमा स्वाभाविक रूपले चरित्रहरूको जीवनमा आउने उतारचढाव र इमोसन्स व्यक्त गर्दा भाषामाथि नियन्त्रण राख्न सफल छिन् । भाषाको आकर्षण, चमक र गतिले पाठकलाई अन्यत्र भाग्न दिँदैन । यो कञ्चनाको लेखनीको सफलता हो । कञ्चनाको कथासङ्ग्रह पढिसकेपछि उनलाई भनेँ, मलाई तिम्रो किताब निकै मन पर्यो । उनी खुसी भइन् । पुस्तकलाई नेपालीमा ल्याउन सके राम्रो हुन्थ्यो भन्ने सोचेको थिएँ । तिम्रो पनि किताब अङ्ग्रेजीमा छ भने मलाई पठाऊ, पढ्छु उनले भनिन् । मैले मेरो पाइला पाइला उपन्यासको अङ्ग्रेजी अनुवाद पठाएँ । उनी लेखक साथै प्रकाशक पनि हुन् । मेरो पुस्तकमाथि पछि हामीले सहकार्य पनि गर्यौं ।केही समयपछि मैले उनलाई भनेँ, तिम्रो किताब म नेपालीमा अनुवाद गरूँ ? हर्षित भएर उनले भनिन्, हुन्छ ।मैले त्यस कथासङ्ग्रह अनुवाद गरेँ । मलाई लाग्छ, नेपाली कथाकार र कथाका पाठकले यी कथा पढेपछि श्रीलङ्काको सामाजिक, आर्थिक तथा मनोवैज्ञानिक अवस्थाको जानकारी त पाउँछन् नै, कथा भन्ने शैली र सन्तुलनबाट समेत लाभ लिन सक्नेछन् ।अनुवाद र त्यसको पुनर्पठन सकेको निकै समयपछि शिखा बुक्सबाट ड्रिम क्याचर्स कथासङ्ग्रहको नेपाली अनुवाद सपुनामली र अन्य कथाहरू महामारीमा प्रकाशन भयो । यो किताबले नेपाली र श्रीलङ्काली साहित्य तथा साहित्यकारलाई जोड्ने सेतुको काम गर्नेछ । साहित्य विकासका निम्ति हाम्रो साहित्य अन्य भाषामा अनुवाद हुनु र अन्य भाषाका सुन्दर पुस्तक नेपाली भाषामा प्रकाशित हुनु दुवै आवश्यक छ ।"
"एसईईको भूत, शिक्षाको भविष्य","फेरि पनि एसईईकै रटान मिल्काउनुपर्ने एसईईलाई २०७६ मै कोभिडले मिल्काइदियो । अब फेरि एसईईको नाटक मञ्चन नगरौँ । आफ्नै विद्यालयमा एसईई दिएको दुईवटा ब्याच बजारमा निस्किसकेको छ । पहिलेको निर्णय बदर गर्दै कोभिडको यो त्रासमा हामी भने न्यूनतम ३५ अङ्क ल्याउनैपर्ने नत्र फेल गर्ने गरी एसईईको जाँच लिने तयारी गरिरहेका छौँ । यसो नगर्दा विद्यार्थीको पढ्ने बानी छुट्यो, पढाइको स्तर डामाडोल भयो भनेर बकुल्ले चिन्तन पनि गरिरहेका छौँ । पठनपाठनको स्तर सुधार्न हामीले जानेको एउटै हतियार, हाम्रो महान् उपाय त्यही जाँच हो हजुर ? उसै पनि ९१२ कक्षा माध्यमिक भइसकेपछि कक्षा १० को यो परीक्षालाई फेरि पनि फलामे ढोकाको हाउगुजीमा फिर्ता लैजानुपर्ने बाध्यता किन आइपरेको होला ? हामीले परीक्षा राम्रो बनाउने कि पढाइ राम्रो बनाउने ? पढाइ र सिकाइ केही भएको छैन । कोभिड सुरु हुँदा कक्षा ८ मा पढ्दै गरेको विद्यार्थी केही नसिकीकन सरासर कक्षा दस पुगेको छ । एसईई दिने विद्यार्थी उही हो । यही बेला पुरानो शैलीमा पुग्ने यो जाँचको गलपासो किन ल्याउनुपरेको होला ? पढाएपछि मूल्याङ्कन गर्नुपर्छ । परीक्षा प्रणाली राम्रो बनाउन लाग्दा पढाइ राम्रो बनाउनुपर्ने दायित्व हामीबाट फुत्किरहेको छ । परीक्षामुखी पढाइको रोगै यही हो । व्यक्तिगत नाफाघाटाको हिसाब गर्दै गरौँला । यो जटिल परिस्थितिमा हजुरहरूले भनेजसरी एसईई लिँदा सीमित वर्गबाहेक अरू कसैलाई फाइदा छैन । बिन्ती हजुर ! एसईईको पुरानो भूत ब्युँताएर भविष्यलाई त्राहिमाम नपारौँ ।"
कश्मीरी दुःखान्त,"चुपचाप रिलिज भएको फिल्म द कश्मीर फाइल्स ले भारतका कतिपय राज्यमा ट्याक्स फ्रीसहित बक्सअफिसमा उधुम मच्चाइरहेको छ । सन् १९९० मा कश्मीरबाट पण्डितहरूलाई पलायन हुन बाध्य पारिँदाको घटनालाई फिल्मले नरसंहारको ट्याग दिएर बिनाकुनै तोडमोड अति सत्यता पस्किने प्रयास गरेको दाबी छ, निर्देशक विवेक अग्निहोत्रीको ।फिल्मले व्यक्त गरेको सत्यलाई नजरअन्दाज गर्न नमिल्ने जिकिर छ मोदी सरकारको । केहीलाई फिल्म केवल प्रोपोगान्डाहतियार लागिरहको छ । कश्मीरी पण्डितप्रति सहानुभूति र कश्मीरी पृथकतावादी मुसलमानप्रति घृणा, द्वैष फैलाएर राजनीतिक अभीष्ट पूरा गर्ने खेलमा मोदी सरकार र भाजपा लागेको हुन सक्ने शंकाको सुविधा छ । त्यसो त ओमिक्रोनका कारण दुई महिनापछि नधकेलिएको भए फिल्म भारतीय चुनावको पूर्वसन्ध्यामा रिलिज हुने थियो, जसको ठाडो फाइदा भाजपालाई हुन सक्थ्यो ।दिल्लीको एक प्रतिष्ठित विश्वविद्यालयको छात्र कृष्ण पण्डित (दर्शनकुमार), जो त्यहाँको चुनावमा अध्यक्षको उम्मेदवार पनि हो, उसैको प्वाइन्ट अफ भ्युबाट फिल्म देखाइएको छ । फिल्मको एक दृश्यमा प्रोफेसर राधिका मेनन (पल्लवी जोशी) ले कृष्णलाई भन्छे, चाहे आगो नै लगाउनु किन नपरोस्, हामी कश्मीरलाई भारतको हुन दिने छैनौं । यो न्यायको संघर्ष हो, कृष्ण ।कृष्ण भन्छ, हेर्नुस्, म एकदम कन्फ्युज्ड छु । मलाई के सही, के गलत भन्ने थाहा छैन । मलाई त यो पनि थाहा छैन कि हजुरबाको सपना पूरा गरूँ वा तपाईंसँगै कश्मीरको लडाइँ लडूँ ? थाहा छैन, को पीडित ? को पीडक हो ? मलाई केही पनि थाहा छैन म्याडम । कृष्णलाई राधिका केवल न्यायका लागि नभई मानवीयताका लागि पनि कश्मीरी जनताको साथ दिनुपर्ने बताउँछिन् । स्वतन्त्र कश्मीरको वकालत गर्ने राधिकाद्वारा ब्रेन वास गरिएका कृष्ण आफ्ना हजुरबा पुष्करनाथ पण्डित (अनुपम खेर) को अस्तु बोकेर कश्मीर पुगेपछि एउटा सत्यको निचोडमा पुग्छ ।आफूलाई फ्री फाइटर भन्न रुचाउने पृथकतावादी मुसलमानले पुष्करनाथलगायतका कश्मीरी पण्डितलाई कश्मीरमा बस्ने भए धर्म परिवर्तन गर्न, नत्र भिड्न वा मर्न तयार हुन उर्दी जारी गरेपछि हजारौं मानिस कश्मीर छाड्न बाध्य हुन्छन् । कृष्णका बाबुआमालाई समेत पृथकतावादीले गोली हानेर मारिदिएका हुन्छन् । तर, कृष्णलाई यो सत्य थाहा हुँदैन । सत्य तोडमोड गरेर अहिलेका युवापुस्ताको दिमागमा गलत थोपरिएको भन्छ, फिल्मले । १ सय ७० मिनेट लामो फिल्ममा एक सिन पनि काल्पनिक नभएको बरु ठूलो खोज, अनुसन्धानबाट प्राप्त खुराक अझै समेट्न नसकेको बताउँछन् निर्देशक विवेक । उनी फिल्ममार्फत पुनः एकपटक कश्मीरी पण्डितको खाटा बसेको घाउलाई उप्काउँदै छन् । निर्देशकले यसको खाटा रगत निकाल्न उप्काएका हुन् वा पीप निकाल्न, उनै जानून् । तर, फिल्मलाई लिएर पक्षविपक्षमा काफी बहस भने छेडिएको छ । आलोचकका निम्ति फिल्म असत्यलाई सत्य बनाउने प्रपञ्चसिवाय अरू होइन । फिल्मले मुसलमानलाई आतंकवादीसँग जोडेर राजनीति गर्न खोजेको छ भनेर आलोचक तनावमा छन् । त्यसो त विवेक फिल्ममा आतंककारीले पाकिस्तान र भारतबीचको भाइचारामा गलतफहमी मच्चाएर फाइदा लुटिरहेको धारणा राख्छन् । पाकिस्तान त्यस्ता आतंककारीका लागि सहज बनिरहेको छनक दिँदै उनले पाकिस्तानलाई घुमाउरो प्रहार गरेका छन् भने भारत महान्को मन्त्र आत्मसात् गरेका छन् ।नन लिनिअर शैलीमा कथा वाचन गरिएको फिल्मका हरेक दृश्य अति मिहिन र मिहिनेतपूर्ण ढंगले बुनिएका छन् । फिल्मलाई वास्तविकताको अति निकट बनाउने सार्थक प्रयास गरिएको छ । संहारका केही दृश्यले दर्शकको मथिंगल हल्लाउन पनि सक्छ, अति क्रूर लाग्ने केही दृश्य दर्शकमा परिस्थितिजन्य घृणा उत्पन्न गराउनै जानबुझ जस्ताको तस्तै राखिएका छन् । कश्मीरी पण्डितको मुख्य भूमिकामा रहेका अनुपमले नामजस्तै अनुपम काम गरेका छन् । उनको करिअरकै सम्झनलायक फिल्ममध्ये यो पनि एक हुनेछ । त्यसो त फिल्ममा उनका साथीको भूमिकामा देखिएका मिथुन चक्रवर्ती, प्रकाश बेलावाडी, पुनीत इस्सरसहितको अभिनय पनि दर्शनीय छ । सुरुवातमा ठीकठाकै लागेका दर्शनकुमार फिल्ममा बिस्तारै जम्दै गएका छन् । खासगरी १४ मिनेट लामो उनको सारांश मन्तव्यमा उनी वजनदार देखिएका छन् । बलिउडलाई इस्लामोफोबियाको आरोप नयाँ होइन । द कश्मीर फाइल्स लाई यही आरोप लागेको छ । फिल्मले पाकिस्तानलाई सीधै नकारात्मक त देखाएको छैन, तर भारत सरकारलाई परोक्ष रूपमा कश्मीरको हकदार ठानेको छ ।"
गोगोलको भूमिमा पुटिनको ट्याङ्क,"अहिले केही समयदेखि युक्रेन राज्यमाथि शक्तिशाली रूस राज्यको भयानक हमला जारी छ । हमलाको उद्देश्य हो त्यो ऐतिहासिक, सुन्दर, स्वतन्त्र, प्रजातान्त्रिक र विशाल राज्यलाई भूगोलबाटै मेटाइदिनु । त्यही भनिएको थियो सुरुमै । त्यसमा कुनै भ्रम रहेन । अहिले जगत्मा अरू विषय गौण भएका छन् । महाकाल कोरोनाका समाचार पनि एकाएक बन्द भएका छन् । बर्माका डिक्टेटर सिपाहीका अत्याचार र मानिसका यातना पनि विस्मृतिमा जालान् भन्ने भय छ । अफगानिस्तान, यमन र सिरियाका लाखौंलाख बालबालिकाका कथा र विम्बहरू अहिले देखिँदैनन् । संयुक्त राष्ट्रसंघ र अरू वैश्विक संस्थाहरूका काम मुल्तबी भएका छन् । अहिले केवल युक्रेनमाथिको हमला अनि एकाएक सुन्दर सहरहरू धूलिसात् बन्दै गएका दिनदिनैका दृश्य, ज्यान बचाउन शरणार्थी भएर लाखौं नारी, वृद्धवृद्धा र बालबालिकालाई युक्रेनका छिमेकी देशहरूतिर (खासगरी पोल्यान्ड) रेलमा कोचाकोच गरि पठाइएका दृश्य मात्रै देखिन्छन् । हाम्रा समाचारमा तिनका केही छवि र वर्णन आउँछन् । बाँकी समाचार हाम्रै राजनीति र आगामी चुनाव अनि दलहरू फुटेका भर्खरका ऐतिहासिकीहरूमा छन् । हाम्रोमा इतिहासका व्याख्या भएका छन् । नेपालमा इतिहास राजनीतिज्ञहरूको मनगडन्ते विषय हो । सबै राजनीतिक उद्घोषणमा त्यस्ता तत्त्व देखिन थालेका छन् । नेपाली राजनीतिक चित्रणमा स्यामुअल बेकेटका विसंगत नाटकजस्तै संवाद आउन थालेका छन् ।साहित्यको प्रसंग कति महत्त्वपूर्ण छ भनेर जोड्न म फेरि युत्रेन र रूसतिर फर्किन्छु । एउटा लेखकको दुईवटा देशसँग सम्बन्ध हुनु स्वाभाविक हो । तीमध्ये कोही जन्मका कारण, कोही भाषाका कारण जोडिन्छन् । ती लेखकहरूले लेखेका कृतिमा दुई देशका विषय आउन सक्छन् । तर, तिनले रचना गरेका पात्रलाई आफ्नो राज्य र जनताका प्रतिष्ठासँग जोडेर हेर्ने विषय गम्भीर हो । हिन्दी र उर्दू साहित्यका पनि प्रसंग आउँछन् । अंग्रेजी साहित्यको विद्यार्थी भएकाले राजनीतिलाई कसरी साहित्यसँग जोडेर इतिहासको व्याख्या गरिने रहेछन् भन्ने विषय मेरा निम्ति नौलो होइन । तर, त्यो रूसीयुक्रेनी साहित्य र साहित्यकारका भन्दा अलि भिन्न छ । तर, पनि केही साम्य छन् । उदाहरणका निम्ति आइरल्यान्ड र ब्रिटेनको भाषा अंग्रेजी भएकाले लेखकहरूलाई भाषाकै कारणले अलग गर्न असजिलो थियो । आयरल्यान्डको क्रान्ति चलिरहेको बेला थियो त्यो । सन् १९१६ मा आयरल्यान्डको इस्टर क्रान्तिमा ठूलो हताहत भएको थियो । त्यसलाई लिएर आइरिस कवि डब्लु बी यिट्सले लेखे त्यस आन्दोलनामा अ टेरिबल ब्युटी इज बोर्न अथवा एउटा डरलाग्दो सौन्दर्य जन्मेको छ यहाँ । शक्ति, राज्य र साहित्यिक काल्पनिकीका सम्बन्धबारे यहाँ लेख्ने ठाउँ छैन । असोज २०६७ मा आयरल्यान्डको डब्लिन थिएटर सम्मेलनमा भाग लिन जाँदा मलाई एउटा अनुभूति भएको प्रसंग मात्रै राख्न चाहन्छु । म त्यहाँका प्रसिद्ध किताब पसलहरूमा गएँ । कुनै किताब पसलमा पनि एउटै अंग्रेजी साहित्यकारका कृति राखिएका थिएनन् । शेक्सपियर पनि थिएनन् । सबै आयरल्यान्डी अंग्रेजी लेखक मात्रै थिए, जसलाई हामी प्रसिद्ध अंग्रेजी साहित्यकार भनेर पढ्नेपढाउने गर्छौं । त्यसमा बर्नार्ड शा, डब्लू बी यिट्स, ओस्कर वाइल्ड, जेम्स ज्वायसका नाम उल्लेख्य थिए ।अहिले युक्रेनमाथि भ्लादिमिर पुटिनको आक्रमणको अन्तर्यमा एक प्रतिष्ठा र एक अभिमान छ । यसमा सबभन्दा चर्चित लेखक निकोलाई गोगोल (१८०९५२) हुन् । ऊनी युत्रेनको कोसाक क्षेत्रको एक गाउँमा जन्मेका मानिस हुन् । कोसाकहरू घोडचडीमा रमाउँछन् । र, लडाकाहरूमा पनि रोमान्टिक कल्पना उजागर गर्ने जीवनशैली हुन्छ, त्यसैले युक्रेनियाली, रूसी र पोल्यान्डेली ऐतिहासिक काल्पनिकीमा तिनको निकै स्थान छ । उन्नाइस वर्षसम्म युक्रेनमै हुर्केका गोगोल रूसी साम्राज्यको राजधानी सेन्ट पिटर्सवर्गमा गए । तिनको यात्रा रोकिएन । ती जर्मनी, स्विट्जरल्यान्डमा गए अनि इटलीमा बसोबास गरे । तिनका कृतिहरू युरोपेली, फ्रेन्च र जर्मन भाषामा पनि प्रकाशित भए । आखिरमा मस्कोमै आएर बयालीस वर्षकै उमेरमा गोगोलको मृत्यु भयो । गोगोलको राष्ट्रियता विषयमा अनेकौं छलफल भएका छन् । पुटिनले युक्रेनमाथि हमला गरेपछि गोगोलको विषयमा फेरि चर्चा सुरु भएको छ । यस विषयमा अनेकौं छलफल भएका छन् । उनको राष्ट्रियता, लेखन र विषयवस्तुको छलफल अहिले उठेको छ । यसका दुई कारण छन् । पहिलो हो युक्रेन, फोल्यान्ड अनि रूसका इतिहास र लोकचेतनाका समानताहरू । अहिले युत्रेनमाथि रूसको बीभत्स हमला र हत्याका शृंखला चलिरहेका बेला यो विषयको के अर्थ हुन्छ भन्ने बुझ्नु अत्यन्त आवश्यक रहेछ । यसले रूसी साम्राज्य र शक्तिका सपनाको यस किसिमको युद्धमा के भूमिका हुन्छ भन्ने भूमिका देखिन्छ । युक्रेनियाली र रूसी राष्ट्रवादबीच निकोलाई गोगोल (२००७) भन्ने एदिता बोजानोस्काको हार्वर्ड विश्वविद्यालयबाट प्रकाशित किताबमा यी सूक्ष्म पक्षमा छलफल छन् । युक्रेनियालीहरू अहिले आएर गोगोलको भाषा, विषयवस्तु र भित्री कुरा सबै उनको भूमि युक्रेनियाली माटोले जन्माएका हुन् भन्ने विषय उजागर गरिरहेका छन् । यस विषयमा धेरै लेखिएका छन् । यिनको दुई सयौं शतवार्षिकी मनाउने विषयबाटै अनेकौं प्रसंग आएका हुन् । युक्रेनको गाउँ इलाकामा जन्मेर हुर्केका यी लेखक जारको साम्राज्यमै जीवनको उज्यालो देखेका मानिस थिए । जवान भएपछि यिनले रूसी भाषामा लेखे । तर, यिनका कथा युक्रेनियाली थिए । जस्तो कि मौरीपालक रूडी पाङ्कोले भनेका युक्रेनियाली कथाहरू १८३२ मा प्रकाशित भएपछि यिनको प्रसिद्धि फैलिएको हो । युक्रेनियाली लोकजीवनका कथा यिनले लेखे । एक मुक्त क्षेत्र र भूमिको चित्रण गरे तिनले यी कथामा । अहिले दुई सयौं वर्षगाँठ मनाउने बेला यिनले लेखेको रूसी भाषा, युक्रेनियाली विषय, त्यसले चित्रण गरेको मौलिक समाज अनि मौलिकताबीच द्वन्द्व हुनुमा रूसेली साम्राज्यका सपना, युक्रेनियाजस्ता स्वतन्त्र राज्यबीचको मौलिकताको दाबी र प्रतिष्ठा रहेको कुरा झट्ट बाहिर नदेखिए पनि यो एक मूल विषय हो । रूसको हमला जारि रहेका बेला द इकोनोमिस्ट (३ फेब्रुअरी २०२२) मा मलाई आश्चर्य लाग्ने गरी निकोलाई गोगोलको विषयमा एउटा छोटो छलफल निस्क्यो । त्यसमा मलाई मन परेको विषय हो गोगोलको पहिचान, एउटा लेखकको ऊर्जाशील व्यक्तित्व र अहिले पुटिनको रूसी साम्राज्यको हमला । द इकोनोमिस्ट लेख्छ, गोगोलको उदाहरणले भन्छ सबैमा रूसको आफ्नो मात्रै प्रभुत्व देख्ने चरित्रले इतिहासभित्रका सूक्ष्म विषयको उपेक्षा भएको छ । त्यही कारणले अहिले समस्या निस्किएका हुन् र नयाँ अवस्थाहरू जन्मिँदै जानेछन् ।इकोनोमिस्ट का समाचार विश्लेषक गोगोलको तारस बुल्बालाई लिएर भन्छन् साहित्यमा त्यो असिजलो र त्रासद सम्बन्धबाट भित्री कुरा थाहा पाउन सकिन्छ । ती लेख्छन्, उद्वेलित मन भएका पुटिनले ट्याङ्क लिएर शान्ति र सीमा मात्रै भंग गरेका छैनन्, तिनले त मानिसलाई एकआपसमा जोड्ने कलाका चरित्रहरू पनि तोडेका छन् । यस क्षेत्रका धेरैलाई थाहा भएको छ पुटिनले साझा संस्कृतिको अवधारणाको त्रासद परिणाम निस्किने गरी दुरुपयोग गरेका छन् । अर्का युक्रेनियाली रूसी लेखक मिखाइल बुल्गाकोभको पनि अहिले चर्चा चलेको छ । तिनका कथा सन् १९१८ तिरको रूसी क्रान्तिकालसँग जोडिएका छन् । तिनको विषय युक्रेनियाली कोसाकहरू माथि छ र त्यो पोल्यान्डसँग पनि जोडिएको छ । यी लेखकहरूको महत्त्व एउटा विषयमा छ । त्यो हो रूसी साम्राज्य र त्यससँग जोडिएका राज्यहरूको अस्तित्वपछाडि बलिया जातीय कथा र काल्पनिकी । अहिलेको समय र द्वन्द्वले मात्रै तिनका पृष्ठभूमि बुझिँदैन । कथाहरू कथै भए पनि तिनको इतिहास रचना र त्यसका दुःखदसुखद परिणामसँग सम्बन्ध हुन्छ, जुन अहिले युक्रेनमाथि रूसको हमलाले देखाउँदै गएको छ ।"
अनुमतिको उल्झनमा सपना,"छोरा जन्मे भोज, छोरी जन्मे बोझ !आजभन्दा २५ वर्षअघि म यस्तै समाजको एक दलित परिवारमा जन्मिएँ । मानव विकास सूचकांकको आखिरीमा रहेको महोत्तरी जिल्लाको रामगोपालपुर नगरपालिकामा मेरो घर छ । आमा सवितादेवी र बुबा राजकिशोर बैठाका पाँच सन्तानमध्ये म जेठी छोरी हुँ । म हजुरआमा, हजुरबुबा, बुबा, आमा, अंकल, आन्टी, दुई फुपू, हामी चार दिदीबहिनी र एउटा भाइ गरी जम्मा १३ जनाको संयुक्त परिवारमा हुर्केकी हुँ । मैले विद्यालयस्तरीय शिक्षा आफ्नै गाउँको स्कुलमा लिएँ । अहिले त्यो स्कुलमा बीएडसम्म पढाइ हुन्छ । मेरा बुबा पहिले गाडीचालक हुनुहुन्थ्यो । आमा गृहिणी र लुगा सिलाउने काम गर्नुहुन्छ । बुबाले गाडी चलाउन्जेल हाम्रो आर्थिक अवस्था ठीकै थियो । दुर्घटना भएपछि बुबाले गाडी चलाउन छाड्नुभयो । त्यसपछि हाम्रो आर्थिक अवस्था कमजोर हुँदै गयो । बुबा जेठो छोरा भएकाले घरको सबै जिम्मेवारी पनि उठाउनुपर्थ्यो ।हाम्रो समाजमा अहिले पनि छोरीलाई कमै मात्र पढाउँछन् । छोरीहरूको सपना नभएको होइन । छोराहरूको जस्तै अनेकौं सपना हुन्छन् । फरक यत्ति हो, पितृसत्तात्मक समाजमा छोरीहरूको सपनाको अर्थ हुँदैन । सपनाहरू अधुरा हुन्छन् । मरेर जान्छन् । हाम्रो समाजमा गर्भमै छोरीको हत्या गरिन्छ । आर्थिक अवस्था राम्रो भएकाहरूले लिंग पहिचान गरेर बच्चा जन्माउँछन् । आर्थिक अवस्था कमजोर भएकाहरूले छोराको आसैआसमा धेरै बच्चा जन्माउँछन् । सबैलाई थाहा छ, छोरीबिना यो संसार चल्दैन । तर, पनि छोरीहरूलाई गर्भमै मारिन्छ । किनकि पितृसत्तात्मक समाजमा छोराको मान्यता धेरै हुन्छ । छोरा नै अंश र वंशको हकदार हुन्छ ।छोरा र छोरीमा भेदभाव नगरेको भए यो समाज छोरा र छोरीको कदममा कदम मिलाएर चल्थ्यो । तर, हाम्रो समाजमा एक छाक मात्र खाएर पनि छोरालाई निजी स्कुलमा पढाउँछन्, छोरीलाई पढाउनै मान्दैनन् । छोरीहरूको भागमा घरको काम पर्छ । कसैले छोरीलाई पढाइहाले पनि दस कक्षा पुग्दा नपुग्दै सानै उमेरमा बिहे गरिदिन्छन् । बिहेपछि घरको जिम्मेवारी हुन्छ । त्यसैले पनि छोरीहरूको सपना पूरा हुँदैन । छोराले मात्र आमाबुबालाई पाल्न सक्छन्, छोराले मात्र आमाबुबाको नाम राख्न सक्छन् भन्ने सोचले हाम्रो समाजमा जरा गाडेको छ । छोरीलाई भने अर्काको घर जाने जातका रूपमा हेर्न अझै छाडिएको छैन । यस्तो लाग्छ, छोरी हुनु एकदम बेकार हो । बलात्कारको सिकार, बालविवाह, दाइजोका लागि यातना र हत्याजस्ता दुःखका अनन्त शृंखला छोरीले नै बेहोर्नुपर्छ । सानैमा बच्चा भएपछि अनेक किसिमका रोगले च्याप्छ । कति त बालखैमा बच्चा जन्माउँदा मर्छन् पनि । बिहे हुनेबित्तिकै बच्चा जन्माएन भने बाँझी को उपमाले पनि छोरी नै अपमानित हुनुपर्छ । छोरीहरूले जन्मिँदै कष्ट भोग्न तयार हुनुपर्छ । यति दुःख हुँदा पनि कसैले दुख्यो होला भन्दैनन् । जसले पनि छोरीको कर्मै यस्तो भनिदिन्छन् ।यस्तो कर्म कसले लेख्यो ? यही पुरुषप्रधान समाजले होइन ? मलाई कहिलेकाहीँ दिक्क लाग्छ, छोरी हुनु गल्ती गर्नुसरहको सजाय किन पाउने हामीले ? भन्न नसक्नु बेग्लै कुरा भयो । नभए हाम्रो पनि मनभरि छन् अनेक सपनाका ठेली पढ्न पाइयोस्, केही गर्न सकियोस्, आफ्नै खुट्टामा उभिन सकियोस्, आफ्नै तरिकाले जीवन बाँच्न सकियोस् । २०६८ सालको जनगणनाअनुसार नेपालमा १३२ प्रतिशत दलितहरू छन् । राष्ट्रिय दलित आयोगले प्रकाशित गरेको दलित समुदाय समावेशी अधिकारसम्बन्धी विशेष व्यवस्था गर्न बनेको विधेयक२०६८ ले पहाडे सात र मधेसी १९ दलित जात भनेर उल्लेख गरेको छ । हाम्रो बैठा जाति पनि धोबीअन्तर्गत यही १९ मधेसी दलितमा सूचीकृत छ । राष्ट्रिय जनगणना२०६८ का अनुसार धोबीहरूको जनसंख्या एक लाख नौ हजार ८९ छ । हाम्रो परम्परागत पेसा लुगा धुने भए पनि अहिले वैदेशिक रोजगारीमा जाने, खेतीपाती गर्नेलगायत अन्य पेसा पनि अपनाएका छन् । हाम्रो समुदाय सामूहिकतामा चल्छ । हाम्रो समूहको प्रमुखलाई मैन्जन, जवार र देवान भनिन्छ । यी प्रमुखहरू पुरुष नै हुन्छन् । उनीहरूले नै कुनै पनि महत्त्वपूर्ण कुराको निर्णय लिन्छन् । महिलाहरूलाई यस्तो निर्णयमा सहभागी गराइँदैन । ठाउँअनुसार हाम्रो समुदायले मैथिली, भोजपुरी, अवधी भाषा बोल्छन् । म महोत्तरीमा बसोबास गर्ने भएकाले मैथिली भाषा बोल्छु । शिक्षा, स्वास्थ्य, न्याय, समानताजस्ता कुरामा हाम्रो पहुँच एकदमै कम छ । दलितको साक्षरता दर सरदरमा ५२४ प्रतिशत छ । त्यसमा पनि मधेसी दलित ३४५ छ भने मधेसी दलित महिला ४५५ प्रतिशत छ । विद्यालय जाने, तर पढाइ पूरा नगरी विद्यालय छाड्नेमा पनि मधेसी दलित बालिकाको संख्या उल्लेख्य छ । बालविवाह, बलात्कारजस्तो गम्भीर हिंसामा पर्ने, सानैमा आमा भएर ज्यान गुमाउनेमा मधेसी दलित महिलाकै संख्या बढी छ । नेपालमा भूमिहीन पनि मधेसी दलित नै छन् । नागरिकतासमेत नभएर परिचयविहीन पनि मधेसी दलित महिला नै छन् । उनीहरूले केही बन्ने सोच्नु त धेरै परको कुरा, आधारभूत आवश्यकतासमेत पाएका हुँदैनन् । त्यसमाथि घरमा, समाजमा र राज्यबाट पनि अवसर र पहुँच नदिएर उनीहरूमाथि संरचनागत हिंसासमेत हुन्छ । मधेसी दलितहरू हरेकपटक राजनीतिक आन्दोलनमा सहभागी भएका छन् । आफ्नो ज्यानको पर्वाह नगरी आन्दोलनमा लागे पनि आजसम्म यो समुदायले राज्यका विभिन्न अंगमा एकदमै न्यून प्रतिनिधित्व गर्छ । प्रदेश नं २ जहाँबाट मधेस आन्दोलनको उठान भयो र पटकपटक गरेर एघार जना मधेसी दलितले ज्यान गुमाए, त्यसको प्रदेशसभामा एक जना पनि मधेसी दलितको प्रतिनिधित्व गराइएन । वास्तविकता तीतो छ । तर, यो त बदल्नु छ । मधेसी दलित महिलालाई समग्र महिला वा समग्र मधेसीकै डालोमा राखेर हेरिन्छ । राज्यले उपलब्ध गराउने आरक्षण, अनुदानजस्ता व्यवस्थामा त्यसैले पनि मधेसी दलित महिलाको पहुँच नगन्यजस्तो छ । त्यसैले अब मधेसीलाई दिइने आरक्षणमा मधेसी दलित, त्यसमा पनि महिलाका लागि विशेष व्यवस्था हुनुपर्छ । नभए आज मैले लेखिरहेको कथा अबको पचास वर्षपछि अर्की ममताले लेखिरहेकी हुन्छे । घरको आर्थिक अवस्था कमजोर भएकाले म जिल्लाबाहिर गएर पढ्न सकिनँ । तर, २०६८ सालदेखि गाउँकै स्कुलले उच्च माध्यमिक तह पढाउन थालेपछि मैले पनि कक्षा ११ मा भर्ना गरेँ । अनि सँगसँगै नजिकैको निजी स्कुलमा पढाउन थालेँ । म पढ्ने र पढाउनेको संसारमा थिएँ । तर, बुबाले मेरो बिहेका लागि केटा खोज्नुभएको रहेछ । म अहिले बिहे गर्दिनँ, पढ्छु भनेँ । म पढ्न र केही गर्न चाहन्थेँ । के भन्ने ठ्याक्कै थाहा थिएन । तर, कम्तीमा पढेपछि म आत्मनिर्भर हुन्छु भन्ने सोच थियो । तर, आमाबुबाका लागि म एक जिम्मेवारी थिएँ । बिहे गरेर पठाउनुपर्ने मपछि पनि तीन बहिनीहरू थिए । त्यसैले उहाँहरूले मैले जति नाइँ भने पनि बिहेपछि पढ्नू भनेर मेरो कुरा सुन्नु नै भएन । त्यति बेला म १६ वर्षकी मात्र थिएँ । २०६९ सालमा मेरो बिहे भयो । बिहे रोक्न नसके पनि मैले मनमनै प्रण गरेकी थिएँ म आफ्नो पढाइ कुनै हालतमा पनि छाड्दिनँ । बिहेपछि पनि म पढ्छु ! मेरो ससुरालमा सासूआमाबाहेक सबै जना पढेलखेका हुनुहुन्थ्यो । मेरा ससुराबुबा अमिन हुनुहुन्छ । मेरा श्रीमान् पिन्टु रजकका एक भाइ र एक बहिनी हुनुहुन्छ । श्रीमान्ले दससम्म मात्रै पढ्नुभएको छ । अहिले उहाँ विदेशमा इलेक्ट्रिसियनको काम गर्नुहुन्छ । देवर सिभिल इन्जिनियर हुनुहुन्छ ।मैले सोचेँ बिहेभन्दा पहिला मेरो सपना पूरा भएन, मेरो पढाइ पूरा भएन । यहाँ सबै जना पढेलेखेका हुनुहुन्छ । अब सायद मेरो पढ्ने सपना पूरा हुन्छ !मलाई लाग्थ्यो कोही न कोहीले मेरो पढाइबारे सोध्नुहुन्छ । तिमी पढेर के बन्ने ? १२ पास गरेर के पढ्ने ? भनेर कसै न कसैले त सोध्ला भन्ने आस थियो ।तर, सोचेजस्तो भएन । मेरा श्रीमान् बिहेको दुई महिनापछि विदेश जानुभयो । बिहेको दुई महिनामै बच्चा बस्यो । त्यसपछि लाग्यो, जिन्दगी अब यतिमै सकिने रहेछ । बिहेको एक वर्षमा छोरा जन्मिहाल्यो । बिहे भएपछि एक दिन पनि विद्यालय जान पाइनँ । कक्षा ११ को परीक्षा त जसोतसो दिएँ । कक्षा १२ को परीक्षा नजिक आइसकेको थियो । छोरा सानै थियो । परीक्षा दिन धेरै कठिनाइ थिए । कति कुरा व्यक्त पनि गर्न नसकिने रहेछ, तर पनि मैले हिम्मत हारिनँ । श्रीमान्ले मेरो कुरा बुझ्नुभएको थियो । पढाइप्रतिको मेरो चाह उहाँलाई थाहा थियो । उहाँ मेरो हरकदममा साथै हुनुहुन्थ्यो । अहिले पनि मलाई मेरो सपनाको साथमा मेरो श्रीमान् सँगै हिँडेजस्तो लाग्छ । उहाँको साथले धेरै हौसला दिन्छ । उहाँले ममा उत्साह भर्दै भन्नुभयो, तिमीले पढ्नुपर्छ । जसरी भए पनि परीक्षा दिनुपर्छ । यो सुनेर मलाई धेरै खुसी लागेको थियो । नेपाली समाज जहाँ पहिला बुबा, अनि लोग्ने अनि छोराको अधीनमा हुनुपर्छ । त्यहाँ कैयौं बुबाले छोरीको चाहको वास्ता गर्दैनन् । लोग्नेले सम्मान दिँदैनन् । छोराहरू केवल जिम्मेवारी भनेर करले हेर्छन् । त्यहाँ मैले श्रीमान्को साथ पाएँ । माइती गएर परीक्षा दिएँ । पास पनि भएँ । म कक्षा एकदेखि १२ सम्म कहिल्यै फेल भइनँ । पढाइमा मैले निरन्तर सफलता पाउँदा पनि पढ् भनेर हौस्याउने मान्छे एकदमै कम थिए । सबै जना बिहे भयो, बच्चा भयो, अब पढेर के गर्नु भन्थे । १२ पास गरिसेकपछि म अझै पढ्न चाहन्थेँ । बाहिर गएर पढ्ने कुरा त कसै गरे पनि सम्भव थिएन । न म छोरा थिएँ, न म उच्च जातीय, न म धनी ! मेरा लागि जताजतै छेकबार मात्रै थियो । त्यो छेकबार तोडेर पढ्न जानु निकै ठूलो कुरा थियो । आँट गरिहाल्न सक्दिनँ थिएँ । तर, भन्छन् नि, साँचो मनले चाहेको कुरा जसरी पनि पुग्छ । मेरो जीवनमा पनि त्यस्तै भयो ।म जुन विद्यालयमा पढेकी थिएँ, त्यही विद्यालयमा बीएड पनि सञ्चालन भइसकेको रहेछ । १२ पास गरेपछि घरमा कसैले अब के पढ्ने भनेर नसोधे पनि साथीहरूले मलाई फोन गरे । उनीहरूले नै मलाई गाउँमा बीएड पढाइ हुन लागेको सुनाए । भर्ना पनि गरिदिने कुरा गरे । म ती साथीहरूप्रति आभारी छु । गाउँमै बीएड गर्न सक्ने कुरा मैले श्रीमान्लाई सुनाएँ । उहाँले पढ्न त पढ, तर घरमा भन भन्नुभयो । घरमा म पढ्ने कुरा गर्न सक्दिनँ थिएँ । सीधै अस्वीकार हुन्छ भनेर म डराएकी थिएँ । मैले श्रीमान्लाई नै भनिदिन भनेँ । विदेशबाट उहाँले फोन गरेर घरमा भन्नुभयो । मैले पनि गाउँमै पढाइ हुन्छ । म टाढा जाने होइन । गाउँमै पढ्छु भनेर सबैलाई मनाएँ । सबैले मान्नुभयो । र, एक दिन देवरले मेरो माइती गएर विद्यालयमा बीएडको फारम भरेर नाम लेखाइ दिनुभयो । नाम लेखाउँदादेखिको मेरो संघर्ष पढ्दा पनि जारी रह्यो । कक्षाहरू थुप्रै छुटे । माइतीमै बसेर कक्षा लिन सम्भव थिएन । यस्तोसम्म स्थिति थियो कि म सीधै जाँच दिन मात्र परीक्षा सेन्टर पुग्थेँ । त्यसैले धेरै विषयमा फेल भएँ । तीन वर्षको कोर्स मैले पाँचछ वर्ष लगाएर बल्लतल्ल पास गरेँ । बिहेपछि मेरो पढाइको हालत त परीक्षाको नतिजाले नै देखाइहाल्यो । एक महिलाको जीवन बिहेपछि धेरै बदलिन्छ । सोचेजस्तो केही गर्न सकिँदैन । अनुमति नै अनुमतिको जालोले जीवन बेरिन्छ । तर, यी सबका बावजुद श्रीमान्को सहयोग भने मेरो मन बुझाउने बाटो थियो । उहाँकै साथ सहयोग र धेरै संर्घष गरेर यहाँसम्म पुगेँ । पढाइ सकेपछि मलाई घरमा यत्तिकै बस्न मन लागेन । म काम गर्न चाहन्थेँ । यो कुरा मैले श्रीमानलाई सुनाएँ । उहाँले धेरै जनालाई भन्नुहुन्थ्यो, मेरी बूढी पढेलेखेकी छन् । काम गर्न चाहन्छिन् । एक दिन समता फाउन्डेसनमा कामका लागि फारम खुलेको थाहा भयो । मैले पनि फारम भरेँ । फारम भरेको केही दिनमा अन्तर्वार्ताका लागि फोन आयो । म छानिएँ । अहिले म त्यहाँ युवा सद्भावना दूतका रूपमा काम गर्दै छु । मेरो काम दलित समुदायमाथि हुने हिंसा घटनाको विषयसँग सम्बन्धित छ ।म आज पनि कम्प्युटर सिक्न चाहन्छु । आज पनि अगाडि बढ्न चाहन्छु । अहिले म दुई सन्तानकी आमा हुँ । एउटा छोरा र एउटी छोरी छन् । छोराको नाम युनिक र छोरीको नाम सृष्टि हो । मैले पढ्नका लागि गरेजस्तो संघर्ष मेरा छोरा र छोरीले गर्नु नपरोस् । अहिले मेरो घरमा घरको निर्णय ससुरा बुबाले गर्नुहुन्छ । उहाँकै निर्णयमा को के गर्ने भन्ने हुन्छ । अहिलेसम्म खासै पैसा कमाएकी थिइनँ । तर, समतामा काम गर्न थालेपछि आएको पैसा मैले आफ्नै खातामा राखेकी छु । भर्खरभर्खर पैसा पाउन थालेकी हुँ । मेरो श्रीमान्ले कमाएको पैसा घरमा दिनुहुन्छ र हामीलाई पैसा चाहिएमा घरबाटै दिनुहुन्छ ।आफूले पैसा कमाउन थालेपछि, अलि बाहिरको संसार देख्न थालेपछि मलाई फेरि सपनाको मोह हुन थालेको छ । अब फेरि आफूले चाहेको गर्न सक्छु भन्ने लागेको छ । श्रीमान्ले त पहिल्यैदेखि नै मलाई साथ दिँदै आउनुभएको थियो । देवरले पनि साथ दिनुभएको छ । एक छोरी मान्छेलाई उसको सपना पूरा गर्न उसको परिवारमा निर्णय गर्ने मान्छेले साथ दिनुपर्ने रहेछ । प्रायः नेपाली समाजका घरमा यस्तो निर्णय गर्ने बुबा, दाइ, श्रीमान्, देवर, ससुरा नै हुन्छन् । त्यसैले म सबै पुरुष सदस्यलाई अनुरोध गर्छु आफ्ना छोरी, बहिनी, पत्नी, बुहारीलाई उनीहरू के गर्न चाहन्छन् भनेर सोध्नुहोस् । सकेको सहयोग गर्नुहोस् । उनीहरूका पनि सपना हुन्छन् । उनीहरूलाई पनि सपना देख्ने हक छ । (लेखक आन्विका गिरीद्वारा सम्पादित, एफईएस नेपालद्वारा प्रकाशित समानताका सपनाहरू बाट ।)"
ज्याक्सन हाइट,"फिल्ममेकिङमा लागेको यत्तिका वर्ष भइसक्यो । एक दर्जनभन्दा बढी फिल्म बनिसके, तर तपाईंलाई त्यति सहजै हेर्न कहीँकतै पाइन्न । कारण के होला ?एउटा यथार्थ के हो भने सिरियस्ली काम गर्नेहरूले सजिलै सबैतिर स्पेस पाउनै गाह्रो छ । यसपाला जेनेभाबाट काठमाडौं आउने क्रममा कसैले जहाजमै मलाई सोध्यो तपाईं किन कतै भेटिनुहुन्न ? यही कुराले मलाई झस्काएको छ, त्यही कारण अब म युट्युब, फेसबुकमा सबैतिर जानेछु । के हेर्ने, के छान्ने वा नछान्ने भन्ने जिम्मा त दर्शककै हो नि ! आफ्नै कुरा गरौं, बाहिरी विश्वमा छँदा पनि सधैं न्युयोर्क टाइम्स किन्न वा पढ्नै सकिन्न । यसकारण म स्वयम् पनि याहु न्युज पढ्छु, हेर्छु । विगतमा भने म बढी आदर्शवादी थिएँ कि ? म पहिला युट्युब टाइपको पुँजीवादी कुरामा चासो राख्दिनथें । तर, यो पुँजीवादको आलोचना जति गरे पनि मोबाइल, टीभी, आइप्याड त हातहातमै छ, केही सजिलो पनि भएको छ । म नि प्रोमोट गर्ने, मार्केट गर्ने कुरामा कहिल्यै लागिनँ । वास्तवमा यो प्रश्न भने सधैं उठाइरहन्छु तपाईंले किन लेख्ने ? लेखेर डायरीमा राख्नुको के अर्थ ?हो, मैले यो कुरा अलिक ढिलो बुझें । अब केही महिनामा मेरा सबैजसो फिल्महरू युट्युबमा हुनेछन् । फ्रेन्च मूलको विख्यात फिल्म ॅले मेजेरा को नेपाली संस्करणमा तपाईंले काम गर्न थाल्नुभएको थियो । यो कहाँ पुग्यो ? हो, यसमा जात वर्ण व्यवस्थाको कुरा छ । मैले अहिले जातबारे एउटा फिल्म लेखें, फ्रेन्चको ले मेजेराको प्रतिरूप । टम हुपरको सन् २०१२ मा आएको ले मेजेरा विश्वका ७ भाषामा अनूदित भइसकेको छ । बितेको २ वर्ष कोरोनाले सबै काम बरबाद भयो, अब सुरु गर्नेछु । बाहिरी जगत्मा बसेर नेपालपट्टि फर्केर हेर्दा भने के देख्नुहुन्छ ?के देख्ने वा नदेख्ने भन्नुभन्दा पनि उता (अमेरिकायुरोप) तिरका जोकोही आफैंले आफैंलाई डिपेन्डेन्ड बनाएर राखेका हुन्छन् । कतै बाटो हराएर कसैलाई सोध्नुपरेमा जवाफ आउँछ तिम्रो मोबाइलमा गुगल छैन र ? उतातिर सानातिना अवसर वा विषयमा आपस्तमा कुराकानी हुँदैन । धनी र विद्वान्को देशमा समय अभाव हुने रहेछ, समय अभावभन्दा बढी ह्युमन फ्याक्टर को कमी । उतातिर ट्याक्सीमा हिँड्दै गर्दा ड्राइभरसँग बोल्यो भने ऊ पनि झर्को मानिरहेको हुन्छ । यहाँ भने कसैले बाटो काटेर गइदिएमा पनि उसैको कुराकानी भइरहेको हुन्छ । उता समाज निकै हतारमा छ । मान्छेसँग कुरा गर्दा केही न केही इनर्जी आउँछ नै । यसकारण पनि म काठमाडौं उत्रनासाथ कुराकानी थालिहाल्छु, आफ्नै संगत र साइनोका कारण ।"
