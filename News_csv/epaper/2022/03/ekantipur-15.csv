शीर्षक,विवरण
"कुम्भकर्ण निद्रामा समिति, सुविधामा सरकार","(काठमाडौं)संसद् ६ महिनादेखि अवरुद्ध हुँदा तेजाब आक्रमण, यौन हिंसाजस्ता अपराधमा संलग्नलाई दण्डित गर्न बनेको अध्यादेशसमेत पटकपटक निष्क्रिय भएको छ । सदनले पठाएका विधेयक मात्र होइन, सार्वजनिक सरोकारका आम विषयमा अग्रसर भएर छलफल गर्न र सरकारलाई निर्देशन दिन सक्ने संसदीय समितिका बैठकसमेत डाकिएका छैनन् । समितिको निगरानी नहुँदा सरकारलाई सुविधा भए पनि सुशासन र जनसरोकारका विषय अलपत्र छन् । संसद्मा अहिले ५७ विधेयक अड्किएका छन् जसमध्ये ४२ प्रतिनिधिसभामा र १५ राष्ट्रिय सभामा छन् । सदनले छलफलका लागि जम्मा ७ विधेयक मात्र समितिहरूमा पठाएको छ । तर, ती विधेयकमाथि छलफल गर्ने जाँगरसमेत समितिहरूले देखाएका छैनन् ।संघीय संसद्का १६ समितिमध्ये सबैभन्दा गतिहीन बनेको छ अर्थ समिति । छलफलमा पठाइएका ७ मध्ये ५ विधेयक यही समितिमा छन् । संसद्ले दफावार छलफल गरेर टुंग्याउन २०७५ मै पठाएको बिमा विधेयक तीन वर्षदेखि यही समितिमा अड्किएको छ । यो विधेयक संघीय संसद् सुरु भएको चार महिनापछि सरकारले संसद्मा दर्ता गरेको थियो । बैंक तथा वित्तीय संस्थासम्बन्धी (पहिलो संशोधन) विधेयक पनि यही समितिमा छ । बैंक तथा वित्तीय संस्थाका सञ्चालकहरूको स्वार्थअनुकूल बनाइएको कानुन संशोधन गर्न सरकारले संसद्मा विधेयक लगेको थियो । तर अर्थ समितिले छलफल गराउन चाहेको छैन । त्यस्तै २०७६ भदौ २५ मा दर्ता भएका धितोपत्रसम्बन्धी ऐनलाई संशोधन गर्न बनेको विधेयक, नेपाल राष्ट्र बैंक (तेस्रो संशोधन) विधेयक र सार्वजनिक ऋण व्यवस्थापन विधेयक पनि यही समितिमा अड्किएका छन् । गत भदौ २३ देखि संसद्मा एमालेले अवरोध सुरु गरेयता अर्थ समितिका जम्मा आठ बैठक बसेका छन् तर कुनै पनि विधेयकमा छलफल भएन । यो समितिका पछिल्लो सात महिनामा भएका बैठकमा काठमाडौं विश्वविद्यालयको स्कुल अफ ल ले गरेको अध्ययन प्रस्तुतीकरण, डन्डीको कच्चा पदार्थ आयातमा गरिएको व्यवस्था, अर्थतन्त्रको समीक्षा, बजेट कार्यान्वयनको अवस्था, जनगणनाको नतिजा, सार्वजनिक वित्त व्यवस्थापनलगायत विषयमा मात्र छलफल गरियो । समितिका सभापति कृष्णप्रसाद दाहाल भने संसद् चल्ने वातावरण नभएकाले विधेयकमाथि छलफल नचलाएको बताउँछन् जबकि समितिका बैठकमा एमालेसहित सबै दलका सांसद उपस्थित हुने वातावरण छ, छलफलका लागि साढे तीन वर्ष पुराना विधेयक पनि समितिमा छन् । अहिले सदनमा अवरोध छ । सदन खुल्छ भने हामी एक साताभित्र सबै विधेयक टुंग्याउँछौं, उनले भने, केही विधेयकको त दफावार छलफल सकिएको छ ।त्यस्तै सदनले पठाएकामध्ये पशु स्वास्थ्य तथा पशु सेवा परिषद् विधेयक कृषि सहकारी तथा प्राकृतिक स्रोत समितिमा रोकिएको छ । यो समितिले भदौयता तीनवटा बैठक राखे पनि विधेयक टुंग्याएको छैन । सूचना प्रविधिसम्बन्धी विधेयक विकास तथा प्रविधि समितिमा छ ।अर्थ, कृषि र विकास समितिमा विधेयक थन्किएजस्तै सार्वजनिक लेखा समितिमा भ्रष्टाचार र अनियमितताको उजुरीमाथि छानबिन हुनै छाडेको छ । समितिले पत्र काटेर कागजपत्र मागेको विषयमा समेत छानबिन अघि बढाएको छैन । अमेरिकास्थित नेपाली दूतावासको घर खरिदमा अनियमितता भएको भन्दै परराष्ट्र मन्त्रालयसँग सम्पूर्ण कागज मगाएको थियो । मन्त्रालयले माग गरेअनुसारको कागज एक महिनाअघि नै पठाइसकेको छ । नेपाल टेलिभिजनको ब्यान्ड विथ को टेन्डर प्रक्रियामा अनियमितता भएको भन्दै कर्मचारीले उजुरी हालेका थिए । यसमा पनि छानबिन भएको छैन । लेखा समितिले काठमाडौंनिजगढ फास्ट ट्र्याक सम्बन्धी ठेक्कामा मिलेमतोको उजुरीका आधारमा छानबिन गरे पनि कुनै प्रक्रिया अघि बढाउन सकेको छैन । प्रधानसेनापति नै समितिमा पुगेर समितिको निर्णय पुनरावलोकन गरिदिन पत्रसमेत दिइसकेका छन् तर मिलेमतोमा संलग्नलाई कारबाहीको दायरामा ल्याउनसमेत समिति हच्किएको यही घटनाले पुष्टि गर्छ ।दुई साताअघि राजस्व न्यायाधीकरणका लेखा सदस्यले न्यायाधीकरण प्रशासन र व्यापारी मिलेर राज्यकोषमा जम्मा गर्नुपर्ने धरौटीबिनै मुद्दा दर्ता गर्न लागेको उजुरी दिँदासमेत समितिले त्यसलाई छानबिन गर्न चासो देखाएको छैन । २४ लाखभन्दा बढी खोपको रेकर्ड नभेटिएको जानकारी समितिकै बैठकमा स्वास्थ्य सचिवले जानकारी दिँदा पनि समितिले छानबिन गर्नै चाहेन । भदौ २३ यता लेखा समितिका जम्मा चार बैठक बसेका छन् । दुई बैठकमा प्रमुख प्रतिपक्ष एमालेका सांसद उपस्थित भएनन् । लेखा समितिको सभापति प्रमुख प्रतिपक्षी सांसद हुने परम्पराविपरीत अहिले सत्तापक्ष कांग्रेसकै भरत शाह पूर्ववत् रूपमा नेतृत्वमा छन् । यही विरोधमा एमालेले बैठक बहिष्कार गरेको हो । अरू बैठकमा पनि कोरम नपुगेर कुनै निर्णय हुन सकेन, समिति सभापति शाहले भने, आएका उजुरीमाथि छानबिन भइरहेको छ । पछिल्लो समय कुनै पनि उजुरी परेको छैन ।समितिको वार्षिक प्रतिवेदन सदनमा पेस भएपछि मात्र सभापतिबाट शाहले राजीनामा दिन सक्ने संसद् सचिवालय स्रोतले जनाएको छ । समितिले काम गर्न नसकेकामा चौतर्फी आलोचना हुन थालेको छ, एक सदस्यले भने, अनियमितता रोक्न उजुरी पर्दा पनि छानबिन हुन छाडेको छ । समितिलाई गतिशील बनाउन सकिन्छ भन्ने उदाहरण भने राष्ट्रिय सभाको विधायन समितिले दिएको छ । भदौयता २६ वटा बैठक राखेर यो समितिले सबैजसो विधेयक टुंग्याएको छ । संसद्मा अवरोध जारी रहे पनि समितिमा आएका सबै विधेयकमाथि दफावार छलफल गरी टुंग्याएर बिदा भएको हुँ, कार्यकाल पूरा गरेर बाहिरिएका विधायन समितिका निवर्तमान सभापति परशुराम मेघी गुरुङले भने, समितिमा रहेका सदस्यलाई पनि मेरो दायित्व कानुन बनाउने हो भन्ने अनुभूति दिलाएँ ।विधायन व्यवस्थापन समितिका निवर्तमान सभापति गुरुङले सभापति र सांसदमा दृष्टिकोण नै नभएकाले समितिका काम प्रभावकारी हुन नसकेको बताउँछन् । सांसदहरूले नै समितिको महत्त्व बुझेनन्, गुरुङको भनाइ छ, समिति निरीह भए । सरकार प्रभावकारी हुनेनहुने विषय संसद् र त्यहाँका समितिमा भर पर्छ । समिति सक्रिय नभएकै कारण सरकारलाई सबै काम गर्न छुट भएको छ । तर बाँकी समितिहरू निष्क्रिय हुँदा सरकारी निकायले गरेका विकास निर्माणका प्रगति र समस्याका विषयमा पनि छलफल हुनै छाडेको छ । यस्ता विषय विकास तथा प्रविधि समितिको क्षेत्राधिकारमा पर्छ । तर भदौयता यो समितिका १० बैठक बसे पनि यस्ता विषयले प्रवेश पाएका छैनन् । सरकारले आफूअनुकूल बनाएका नियमावली कानुनसँग मेल खान्छ कि खाँदैन ? भन्ने पनि निगरानी हुन छाडेको छ । यस्ता विषय कानुन न्याय तथा मानवअधिकार समितिको कार्यक्षेत्रमा पर्छन् । भदौयता यो समितिको तीनवटा मात्रै बैठक बसेको छ । पछिल्लो समय सरकारले गठन गरेको नेपालचीन (हुम्ला सीमा नाका) सीमासम्बन्धी कार्यदलको प्रतिवेदन, चीनले नाकामा लागू गरेको अघोषित नाकाबन्दी तथा भारतीय पक्षले दार्चुलालगायत जिल्लाका सीमावर्ती क्षेत्रमा गरेको ज्यादतीलगायत विषयमा संसदीय समितिमा छलफल हुन सक्थ्यो । तर, यस्ता विषय हेर्ने अन्तर्राष्ट्रिय सम्बन्ध समितिले चासो दिएको छैन । भदौ २३ यता समितिका ९ वटा बैठक बसे पनि यस्ता विषय एजेन्डामा परेनन् । उपभोक्ता तथा वाणिज्य र श्रम तथा उपभोक्ता हित समितिले आयल निगमले पेट्रोलियम पदार्थको मूल्य बारम्बार बढाएका विषयमा बुधबारको बैठकमा छलफल राखेको थियो तर कोरम नपुगेर बैठक बस्नै सकेन । समितिले भदौ २३ यता आठवटा बैठक राखे पनि आफ्नो क्षेत्रका विषयमा गहन छलफल गर्न सकेको छैन । उसले नेटवर्किङ व्यवसायीको पक्षमा लबिइङ गरेको आरोप पनि लाग्ने गरेको छ । समितिका सभापति बिमल श्रीवास्तवले भने जनताका समस्या उठाएर अनुगमन पनि गरेको दाबी गरेका छन् । समितिको कार्यक्षेत्र धेरै भएकाले आवश्यकताअनुसार बैठक राखेर छलफल गर्ने गरेको उनले बताए । भदौयता महिला, बालबालिका समितिका चार, शिक्षा तथा स्वास्थ्य समितिका आठ, राज्यका निर्देशक सिद्धान्त, नीति र दायित्वको कार्यान्वयन अनुगमन तथा मूल्यांकन समितिका आठ बैठक बसेका छन् । राष्ट्रिय सभाको प्रत्यायोजित व्यवस्थापन तथा सरकारी आश्वासन समितिले पनि १८ बैठक राखेको छ । संसदीय समितिले एउटै विषयमा फरकफरक उपसमिति बनाएर स्थलगत अध्ययनमा जाने र निर्देशन दिने गरेको छ । समितिलाई प्रभावकारी बनाउन नियम र कार्यविधि पूर्ण भए पनि कार्यान्वयन नभएको उनले बताए । बैठक राख्न समितिले वार्षिक क्यालेन्डर नै बनाएको छैन, एउटा बैठक सकिएपछि अर्को कहिले बस्ने भन्ने निर्णय हुँदैन, कानुन आयोगका पूर्वअध्यक्ष पौडेलले भने, सभापतिलाई मन लागेका बेला मात्रै बैठक राख्छन् । त्यही पनि कोरम पुग्दैन । प्रमुख प्रतिपक्षी दल एमालेले लामो समयदेखि संसद् अवरोध गरिरहे पनि लेखाबाहेकका समितिका बैठकमा सहभागिता जनाइरहेको छ । हाम्रो विरोध संसदीय समितिमा छैन, एमालेका प्रमुख सचेतक विशाल भट्टराईले भने, हामी समितिमा सहभागी भएका छौं । तर, समितिका बैठक नै नगण्य र निष्प्रभावी भएका छन् । संसदीय प्रणाली प्रभावकारी बनाउने जिम्मेवारी राजनीतिक दलको पनि हो तर सत्ता र प्रतिपक्ष दुवैबाट संसदीय प्रक्रिया नै उपेक्षित छ । एमाले विभाजनपछि सदस्य थपघट गरेर समितिहरू पुनःसंरचना गर्नुपर्ने हो तर सदस्यको नाम माग्दासमेत दलहरूले उपलब्ध नगराएको संसद् सचिवालय स्रोतको भनाइ छ । समिति प्रभावकारी नहुँदा पनि सभामुख अग्निप्रसाद सापकोटाले सभापतिहरूलाई राखेर बैठकसमेत गरेका छैनन् । संसदीय मामिलाका जानकार एवं कानुन आयोगका पूर्वअध्यक्ष माधव पौडेल सभापतिहरूले नै समितिलाई गतिशील बनाउन नचाहेको बताउँछन् । संसद् अधिवेशनमा मात्रै चल्छ तर समिति बाह्रै महिना चल्नुपर्ने हो, भन्छन्, समितिको बैठक बस्दै नबस्ने, बसे पनि कोरम नपुग्ने, बैठकको विषय पनि चर्चामा आउन मात्रै छनोट गर्ने गरेको देखिन्छ । एमाले प्रमुख सचेतक भट्टराई भने समिति मात्रै नभई सिंगो संसद् नै प्रभावकारी नभएको बताए । संसद् होस् वा समिति, प्रभावकारी बनाउने मुख्य दायित्व सभामुखको हो, उनले भने, सभामुखले नचाहेकै कारण सबै लथालिंग भएको छ ।निर्देशन १५५ मात्रै कार्यान्वयन संघीय संसद् सचिवालयले गरेको अध्ययनमा संसदीय समितिको काम प्रभावकारी नभएको देखाएको छ । समितिले दिएका निर्देशन १५ देखि २५ प्रतिशत मात्रै कार्यान्वयन भएका छन् । अध्ययनको प्रारम्भिक प्रतिवेदनमा भनिएको छ, समितिले दिएका निर्देशन कार्यान्वयनको अवस्था हेर्दा १५ देखि २५ प्रतिशतसम्म कार्यान्वयन भएका छन्, ५० देखि ७० प्रतिशत आंशिक कार्यान्वयन भएको र १५ देखि २५ प्रतिशत कार्यान्वयन नभएको देखिन्छ । समितिले दिएका निर्देशनको समितिमा समीक्षा नगरेको र समितिका काममा एकरूपता नभएकै कारण कार्यान्वयन नभएको प्रतिवेदनमा उल्लेख छ । सरकारको समग्र कामको निगरानी राख्ने र छानबिन गर्ने काम संसदीय समितिबाटै हुने हो । संसदीय अनुगमन तथा निगरानीले सरकारलाई बलियो बनाउने भएकाले संसद्ले कार्यान्वयनका लागि निर्देशन दिने गरेको प्रतिवेदनमा उल्लेख छ । संसदीय समितिको सक्रियतामा नै संसद्को प्रभावकारिता निर्भर रहेको हुन्छ, प्रतिवेदनमा छ, प्रभावकारी संसद्बाट रामराज्यको परिकल्पना गर्न सकिन्छ ।संसदीय समितिलाई प्रभावकारी बनाउन समिति सचिवालयमा दक्ष जनशक्तिको व्यवस्था गर्न आवश्यक रहेको अध्ययनले देखाएको छ । विज्ञ परामर्श सेवाको संस्थागत विकास व्यवस्थाले मात्रै समिति प्रभावकारी हुने अध्ययन टोलीले सुझाव दिएका छन् । समितिलाई प्रभावकारी बनाउन वार्षिक क्यालेन्डर बनाउनुपर्ने औंल्याएको छ ।"
साना दललाई पुरानै चिह्न,"काठमाडौं (कास) निर्वाचन आयोगले साना ७३ दललाई पहिलेकै निर्वाचन चिह्न प्रदान गर्न परामर्श थालेको छ । राष्ट्रिय पार्टीबाहेकले स्वतन्त्र चिह्नबाट निर्वाचनमा भाग लिनुपर्ने स्थानीय तह निर्वाचन ऐनको प्रावधान अन्यायपूर्ण रहेको भन्दै साना दलले विरोध गरेपछि आयोगले पुरानै चिह्न दिन गृहकार्य थालेको हो । स्थानीय तह निर्वाचन ऐनको दफा २६ (६) अनुसार एमाले, कांग्रेस, माओवादी, जनता समाजवादी पार्टी, एकीकृत समाजवादी र लोकतान्त्रिक समाजवादी पार्टीले मात्रै आफ्नो चिह्नबाट निर्वाचनमा सहभागी हुन पाउँछन् । स्थानीय तह निर्वाचन ऐनको दफा २६ (६) मा निर्वाचन चिह्न मतपत्रमा समावेश गर्दा त्यस्तो दलले तत्काल अघि भएको प्रतिनिधिसभाको निर्वाचनमा समानुपातिक निर्वाचन प्रणालीतर्फ प्राप्त गरेको मत संख्यालाई आधार मानिने उल्लेख छ । अन्य दलका उम्मेदवार तथा स्वतन्त्र उम्मेदवारलाई भने निर्धारण गरिएका निर्वाचन चिह्नहरूको समूहबाट निर्वाचन अधिकृतले प्रदान गर्ने प्रावधान दफा २६ (७) मा छ । आयोगले ०७४ को स्थानीय निर्वाचनमा साना दललाई एकपटक भन्दै पार्टीकै चिह्न प्रदान गरेको थियो । यसअघि लिएकै चिह्नबाट निर्वाचनमा भाग लिन पाउनुपर्ने माग साना दलले राखेका छन् । आयोग पदाधिकारीसँग ठूला दलसहित शुक्रबार बसेको बैठकमा स्वतन्त्र रूपमा निर्वाचन लड्नुपर्ने प्रावधानको साना दलले विरोध जनाएका थिए । आयोग पदाधिकारीले सोमबार पनि स्थानीय, प्रदेश र संघमा प्रतिनिधित्व गर्ने ११ साना दलका प्रतिनिधिसँग अनौपचारिक छलफल गरेका थिए । ७३ दलको माग सुनुवाइ गर्न आयोग सकारात्मक पाइएको नेपाल मजदुर किसान पार्टीका नेता प्रेम सुवालले बताए । माग कसरी सम्बोधन गर्न सकिन्छ भनेर आयोगले हामीसँग र आन्तरिक रूपमा पनि छलफल जारी राखेको छ, उनले भने, केही दिनमा हाम्रो माग सम्बोधन हुनेमा ढुक्क छौं । बैठकमा सहभागी एक नेताका अनुसार आयोगले दलको सक्रियताका आधारमा स्थान तोकेर पार्टीकै चिह्न प्रदान गर्ने आश्वासन दिएको छ । आयोगले कुन जिल्लामा कुन पार्टीको सक्रिय सहभागिता छ भन्नेबारे आन्तरिक रूपमा तथ्यांक संकलन गरिरहेको छ । यसकै आधारमा जिल्लामा सक्रिय दललाई मात्रै पार्टीको निर्वाचन चिह्न दिने आयोगले गृहकार्य गरेर सकारात्मक कामको थालनी गरेको ती नेताले बताए । ७३ पार्टीलाई बाहिर राखेर आयोग पनि निर्वाचन गराउने पक्षमा देखिएको छैन, राप्रपाका महासचिव भुवन पाठकले भने, केही दिनमै सकारात्मक निर्णय हुनेमा हामी आशावादी छौं । कानुनमा राखिएको प्रावधानले निर्वाचनमा भाग लिन चाहने साना ७३ दललाई विभेद गरेको विज्ञहरू बताउँछन् । स्वतन्त्र चिह्न लिएर निर्वाचनमा सहभागी हुने अवस्था आए निर्वाचन हुनै नदिने राप्रपाका अध्यक्ष राजेन्द्र लिङ्देनले बताए । राप्रपालाई आगामी स्थानीय तहको निर्वाचनमा हलो चिह्न दिइएन भने चुनाव नै हुँदैन, हामी हुन दिँदैनौं । राप्रपालाई राष्ट्रिय राजनीतिको मूलधारबाट पर धकेल्ने कुरा स्वीकार्य छैन, बर्दियाको कार्यक्रममा उनले भने ।साना दलको माग सम्बोधन गर्न आयोगले कानुन उल्लंघन गर्दैर् उनीहरूकै चुनाव चिह्न दिने वा निर्वाचनमा भाग लिन निवेदन दर्ता गरेका दललाई एउटा स्थानीय चुनावमा एउटै स्वतन्त्र चिह्नबाट उम्मेदवारी दिन लगाएर सहभागी गराउनेमध्ये एउटा विकल्पमा रोजाउन आयोगले चाहेको स्रोतले जनाएको छ । राष्ट्रिय दललाई मात्रै पार्टीको निर्वाचन चिह्न दिने व्यवस्था कार्यान्वयन गर्दा निर्वाचन भाँडिने सम्भावना छ । त्यसैले आयोगको अधिकार प्रयोग गरी पार्टीकै चिह्न दिन सकिन्छ कि भनेर कानुनी बाटोको खोजी भइरहेको छ, आयोग स्रोतले भन्यो । स्थानीय तह निर्वाचन ऐनको दफा २६ को उपदफा १ मा स्थानीय तह निर्वाचनका लागि दल र स्वतन्त्र उम्मेदवारलाई वितरण गर्ने निर्वाचन चिह्न आयोगले निर्धारण गर्ने तथा उपदफा २ मा निर्धारण गरिएको निर्वाचन चिह्न र उम्मेदवारलाई प्रदान गरिने व्यवस्थालाई टेकेर पार्टीकै चिह्न दिन परामर्श थालिएको हो । आयोगले निर्वाचन प्रयोजनका लागि दल दर्ता आह्वान गर्दा पनि निर्वाचन चिह्न पेस गर्न र अर्को चिह्न लिन चाहे विकल्पसमेत माग गरेर सूचना जारी गरेको थियो । दलहरूले सबै प्रक्रिया पूरा गरेकै कारण दल दर्तासमेत भइसक्यो, आयोगका एक अधिकारीले भने, चिह्न नदिने हो भने सूचनामा किन माग गरियो ? यही प्रावधानलाई टेकेर भए पनि विशेष निर्णय गरेर निर्वाचन चिह्न दिन सकिन्छ कि भनेर आयोगमा आन्तरिक छलफल भइरहेको छ । आयोगले पार्टीकै निर्वाचन चिह्न दिए कानुन उल्लंघन हुने भएकाले स्वतन्त्र चिह्न नै प्रदान गर्नुपर्ने अधिकांश कर्मचारीको सुझाव छ । साझा विवेकशीलका तत्कालीन संयोजक उज्ज्वल थापाले स्वतन्त्र चिह्नबाट निर्वाचनमा सहभागी हुनुपर्ने कानुनी प्रावधान संविधानविपरीत हुने जिकिर गर्दै ०७४ मा सर्वोच्च अदालतमा रिट दायर गरेका थिए । सर्वोच्चले संविधानविपरीत नरहेको ठहर गर्दै सरकारलाई लिखित जवाफसमेत माग नगरी रिट खारेज गरिदिएको थियो । कानुनभन्दा बाहिर गएर पार्टीको चुनाव चिह्न दिए विवादमा पर्ने आयोगका कर्मचारी बताउँछन् । आयोगले आफू विवादमा नपर्न हरेक स्थानीय तहमा एउटै निर्वाचन चिह्न दिने व्यवस्था गरे कानुनविरुद्ध पनि नहुने एक कर्मचारीले बताए । निर्वाचन आयोगका प्रवक्ता शालिग्राम पौडेलले कानुनको अधीनमा रही दलहरूको माग सम्बोधन गर्न आयोग चिन्तित रहेको बताए । माग कसरी सम्बोधन गर्न सकिन्छ भनेर हामी छलफलमै छौं, उनले भने ।"
बिजुली बालेर टुकीको उज्यालो,"(सुर्खेत) विद्युत् प्राधिकरणले ६ महिनाअघि कालीकोट हुँदै जुम्ला सदरमुकाम खलंगामा राष्ट्रिय प्रसारण लाइन पुर्यायो । तर बिजुलीको भर पर्न नसकेपछि खलंगावासी सोलार र टुकीकै विकल्पमा पुगेका छन् । खलंगामा सोलारको प्रयोग बढी छ भने तातोपानी, तिलालगायत गाउँका बासिन्दा टुकीकै भरमा छन् । बत्ती गएको गयै हुन्छ, तातोपानीका जनक न्यौपानेले भने, आए पनि पूरा पावरको आउँदैन, टुकीले काम चलाएका छौं । यसअघि घुघुती साना जलविद्युत् आयोजनाले वितरण गरेको लाइनमा प्राधिकरणले केन्द्रीय प्रसारण लाइन जोडेको हो । जुम्लाका झन्डै २ हजार घरमा केन्द्रीय लाइन जोडिएको प्राधिकरणको वितरण केन्द्र प्रमुख नरेशदत्त रावलले बताए । उनका अनुसार सुर्खेतदेखि कालीकोटसम्म ३३ केभीए विद्युत् आए पनि जुम्लामा ११ केभीए मात्रै पुगेको छ । कालीकोटजुम्ला खण्डका विद्युतीय पोलमा समस्या आउँदा विद्युत् नियमित हुन नसकेको उनको भनाइ छ । बिजुली जाने, भोल्टेज नपुग्नेलगायत समस्याबाट स्थानीय आजित छन् । यो बिजुलीको त भरै छैन, एक त आउँदैन, आए पनि कोठा उज्यालो हुँदैन, जुम्ला खलंगाकी कमला देवकोटाले भनिन् । केन्द्रीय लाइन विस्तार भए पनि भर नहुँदा सोलार हटाउन नसकेको उनको भनाइ छ । कालीकोटमा पनि बिजुली आउनेजाने समस्याका कारण स्थानीय पीडित छन् । बिजुलीको टुंगै छैन, कालीकोट सदरमुकाम मान्मका व्यवसायी कमल पाण्डेले भने, बरु स्थानीय बिजुलीकै भर थियो । उनले विद्युत् समस्याका कारण मोबाइल चार्ज गर्न सोलारको भर पर्नुपरेको बताए । कर्णालीका अरु जिल्लामा पनि केन्द्रीय लाइन विस्तार नहुँदासम्म सोलार र स्थानीय स्तरमा उत्पादित बिजुली उपभोग हुन्थ्यो । बिजुली जोडेपछि सोलार हटाइयो, सल्यानको बांगेलाकुरीका वसन्त विकले भने, फेरि सोलार किन्नुपर्ने बाध्यता भएको छ । केन्द्रीय लाइन जडान भएपछि मुस्किलले १०१२ दिन मात्र बिजुली नियमित बलेको रुकुम पश्चिमस्थित आठबीसकोट नगरपालिकाका प्रेस सञ्चालक प्रताप केसीले बताए । कहिले बढी भोल्टेज भएर कम्प्युटर र अरु उपकरण जल्छन्, उनले भने, कहिले दिनभरि पनि मोबाइल फुल चार्ज हुने गरी बत्ती आउँदैन ।प्रदेश राजधानी वीरेन्द्रनगरमा पनि विद्युत् समस्या उस्तै छ । २०४५ सालमा तत्कालीन राजा वीरेन्द्र शाह सुर्खेत आउने भन्दै हतारहतार विस्तार गरिएको कोहलपुरसुर्खेत ३३ केभी प्रसारण लाइनकै भरमा स्थानीय रात गुजार्न बाध्य छन् । सानोतिनो हावा चल्दा पनि बिजुली जान्छ, वीरेन्द्रनगरस्थित न्युरोडकी लक्ष्मी शर्माले भनिन्, मर्मतको नाममा घण्टौं समय लाग्छ ।विद्युत् समस्याकै कारण ठूला उद्योग खुल्न नसकेको कर्णाली प्रदेश उद्योग वाणिज्य संघका अध्यक्ष पदम शाहीले बताए । विद्युत् आउने जाने भइरहँदा सामान्य ग्राहकले पनि हैरानी खेपिरहेको उनले बताए । सुर्खेतसम्म आएको ३३ केभीएकै लाइन दैलेख, जाजरकोट, जुम्ला, कालीकोट, रुकुम र सल्यानसम्म जोडिएको छ । कर्णालीमा करिब १ लाख १३ हजार घरमा केन्द्रीय प्रसारण लाइन विस्तार गरिएको विद्युत् प्राधिकरण कर्णाली प्रादेशिक कार्यालयका सहायक निर्देशक रवीन्द्रदेव भट्टले बताए । प्राधिकरणले डोल्पासम्म केन्द्रीय लाइन विस्तार गर्न भन्दै जाजरकोटको नलगाडसम्म विद्युत् विस्तार गरेको छ । मापदण्ड र दूरीअनुसार सबस्टेसन निर्माण नै नगरी विद्युत् विस्तार गर्दा प्रदेशभरि भोल्टेज अपुग र अनियमित लोडसेडिङको समस्या भएको भट्टले बताए । उनका अनुसार जुम्ला खलंगा, कालीकोट, सल्यानको थारमारे र जाजरकोटको चौखामा ३३ केभीको सबस्टेसन बनिरहेको छ । चारवटै सबस्टेसन बनेपछि यो समस्या हल हुन्छ, उनले भने, कोहलपुरसुर्खेत खण्डको सबस्टेसन स्तरोन्नतिका लागि पनि प्रक्रिया अघि बढाइएको छ । उनले पुरानो र लामो लाइन हुनु तथा आरक्ष र निकुञ्जभित्र मर्मत गर्न सेनाको अनुमति लिनुपर्ने कारण अनियमित लोडसेडिङको समस्या भइएको बताए । प्रदेश अस्पतालका डा नवराज केसीले कोरोना महामारीको बेला हाइभोल्टेज र कम भोल्टेजका कारण झन्डै एक दर्जन भेन्टिलेटर बिग्रेको बताए । मेसिन भोल्टेज अभावका कारण जेनेरेटरको भरमा चलाउनुपर्छ, उनले भने ।कर्णालीमा विद्युत् लाइन विस्तार गरिएको बाँकेको कोहलपुरदेखि सुर्खेतसम्म झन्डै ८६ किलोमिटरको दूरीमा ९५ प्रतिशत भाग जंगल पर्छ । सहायक निर्देशक भट्टले दूरी लामो हुँदा भोल्टेज कम हुने र भोल्टेज कम भएपछि सिस्टममा खराबी आएको बताए । उनका अनुसार प्राधिकरणको मापदण्डअनुसार ३३ केभीको लाइनमा बढीमा ६० किलोमिटरमा सबस्टेसन हुनुपर्छ । तर कर्णालीमा ३ सय किलोमिटरसम्म बिना सबस्टेसन विस्तार हुँदा समस्या भएको हो । कोहलपुर हुँदै सुर्खेतसम्म नयाँ प्रसारण लाइन जोड्दा घना जंगल भएकाले समस्या भएको प्राधिकरणले जनाएको छ । बाँके राष्ट्रिय निकुञ्ज र बर्दिया राष्ट्रिय निकुञ्ज हुँदै सुर्खेतसम्म १ सय ३२ केभीए विद्युत् प्रसारण लाइन विस्तार योजनाको काम थालेको छ । उक्त आयोजनाको लागि झन्डै १३ हजार रुख कटान गर्नुपर्ने भए पनि अनुमति पाउन ढिलाइ भएको छ । प्रसारण लाइन विस्तारका लागि गत असार २२ गते आयोजनाले भारतीय निर्माण कम्पनी आरएस इन्फाप्रोजेक्ट प्राइभेट लिमिटेडसँग लागि ७० करोड रुपैयाँमा सम्झौता गरेको छ । जसको म्याद २ वर्ष रहेको प्रसारण आयोजनाका प्रमुख रविकुमार चौधरीले बताए । उनका अनुसार अहिले निर्माण कम्पनीले विद्युत् लाइन प्रसारणका लागि डिजाइन निर्माणको काम गरिरहेको छ । आयोजनाका अनुसार कोहलपुरदेखि सुर्खेतसम्म १ सय ४५ वटा पोल रहने छन् भने २६ वटा एंगल टावरको प्रस्ताव गरिएको छ । वातावरणीय प्रभाव मूल्यांकन प्रतिवेदनअनुसार आयोजना क्षेत्रको उचाइगत फरक १ सय ६० मिटरदेखि १ हजार १ सय १५ मिटरसम्म छ । ७०५४ प्रतिशत भाग ओगट्ने प्रसारण लाइनले १६१३ प्रतिशत खेतीयोग्य जमिन, २२६ प्रतिशत बाँझो जमिन र ११६५ प्रतिशत अन्य भाग ओगट्ने आयोजनाले जनाएको छ । २५ अर्ब खर्चिंदै प्राधिकरण कर्णाली प्रदेश र सुदूरपश्चिम प्रदेश उज्यालो बनाउन नेपाल विद्युत् प्राधिकरणले यो वर्ष २५ अर्ब रुपैयाँ छुट्याएको छ । कर्णाली र सुदूरपश्चिमका सबै जिल्लालाई राष्ट्रिय प्रसारण लाइनमा जोड्ने गरी १ सय ३२ केभीएको विद्युतीकरणका काम भइरहेको प्राधिकरणका कार्यकारी निर्देशक कुलमान घिसिङले बताए । शनिबार सुर्खेतमा आयोजित कर्णाली उत्सवमा उनले कर्णालीलाई नेपाल विद्युत् प्राधिकरणले पहिलो प्राथमिकतामा राखेको जानकारी दिए । उनका अनुसार कर्णाली र सुदूरका ३५ स्थानमा विद्युत् विस्तार गर्न सबस्टेसन बन्नेछन् । उनले कोहलपुरसुर्खेत १ सय ३२ केभी लाइन विस्तार गर्न झन्डै साढे ३ करोड रुपैयाँ मुआब्जा तिरिएको जानकारी दिए । उनका अनुसार कर्णालीमा ४५ प्रतिशतले मात्र विद्युत् सेवा उपभोग गर्न पाएका छन् । कार्यकारी निर्देशक घिसिङले कर्णालीका बासिन्दाले ३ वर्षपछि घर उज्यालो बनाउन झरो बाल्नु नपर्ने दाबी गरे ।"
सरकारप्रति प्रतिपक्षी आक्रामक,"मकवानपुर (कास) ८१ दिनको अवरोधपश्चात् बसेको वाग्मती प्रदेशसभाको बैठकमा सरकारप्रति प्रतिपक्षी दल आक्रामक रूपमा प्रस्तुत भएका छन् । एमालेले पुस ८ बाट सदन अवरुद्ध गर्दै आएको थियो । प्रदेशसभाको सोमबारको बैठकमा विशेष समय लिएर बोल्दै प्रतिपक्षी दलहरू एमाले, विवेकशील साझा, नेमकिपा र राप्रपाका सांसदहरुले मन्त्रालय विभाजन, रकमान्तरण, टुक्रे योजना, प्रदेश गौरवको आयोजनामा बजेट कटौतीको विरोध गरेका हुन् । एमाले संसदीय दलकी नेता अष्टलक्ष्मी शाक्यले प्रदेश सरकारले पार्टी बनाउने बहानामा कार्यकर्तालाई रकम वितरण गरेको आरोप लगाइन् । उनले सदनबाट बहुमतले पास गरेको बजेट रकमान्तरण गरी संविधान र कानुनभन्दा बाहिर गएर सरकारले काम गरेको आरोप लगाइन् । हामीले संविधानअनुसार काम गर्नुपर्ने हुन्छ । प्रदेशको अर्थ प्रणालीको व्यवस्था संविधानमै उल्लेख छ । कानुनले १० प्रतिशतभन्दा बढी रकमान्तर गर्न पाइँदैन भनेको छ, उनले प्रश्न गरिन्, सरकारले संविधानबाहिर रहेर काम गर्न मिल्छ ? सरकार चलाउन र रकम चलाउन पायो भन्दैमा जे नि गर्न मिल्छ ? ५ लाखले के योजना पूरा हुन्छ ? यो कार्यकर्तालाई खुसी बनाउन दिने रकम मात्र हो । योजना वितरण गर्ने नाममा कार्यकर्तालाई पैसा बाँड्न मिल्छ ?विवेकशील साझाका संसदीय दलका नेता रमेश पौड्यालले प्रदेशमा मन्त्रालयको संख्या घटाउन जरुरी रहेको औंल्याए । उनले नीति आयोगलाई व्यवस्थित गर्नुपर्ने, प्रादेशिक संरचना छिटो तयार गर्नुपर्ने र सांसदलाई वितरण गरिँदै आएको बजेट कटौती गर्नुपर्ने माग राखे । सत्तापक्षका सांसदले भने सरकारी कामको बचावट गरेका थिए ।"
भार्ताका ४० प्रतिशत बालबालिकामा कुपोषण,"(मकवानपुर)उमेर १३ महिना, उचाइ ६३ सेन्टिमिटर र तौल ३ केजी मात्र । ख्याउटे गाला, ठूलो भुँडी अनि तिघ्राको मासु मुजा परेको । मकवानपुरको विकट कैलाश गाउँपालिका८ भार्ताकी अञ्जना चेपाङको अवस्था हो यो । अञ्जनाकी आमा रमिला चेपाङ चौथो बच्चा पाउने तरखरमा छिन् । उनका दाइ र दिदीको स्वास्थ्य अवस्था पनि दयनीय छ । उमेरअनुसार उनीहरूको पनि तौल र उचाइ छैन, डा समुन्द्र बजिमयले भने ।रमिलाका तिनमध्ये कुनै पनि सन्तान स्वास्थ्य चौकीमा जन्मिएनन् । २२ वर्षीया रमिला ४ महिनाकी गर्भवती छन्, तर अझैसम्म जाँच गराएकी छैनन् । यसबारे उनलाई जानकारी पनि छैन । भार्तामा शनिबार आयोजित स्वास्थ्य शिविरमा उनी सन्तानसहित आएकी थिइन् । चिकित्सकले उनको काखको बच्चाको स्वास्थ्य परीक्षणपछि कुपोषण भएको बताए । चिकित्सकले तत्कालै उपचार गर्नुपर्ने बताए पनि गरिबीको भारले थिचिएकी उनी अक्क न बक्क भइन् । यस्तै, भार्ताकै ४ वर्षीय रूपक चेपाङको उचाइ एक मिटर मात्र छ, तौल ६ केजी । रूपकलाई स्वास्थ्य परीक्षण गराउन २४ वर्षीया आमा सानीमाया चेपाङले शिविरमा ल्याएकी थिइन् । उनले ११ महिनाकी छोरी पनि ल्याएकी थिइन् । शिविर आइपुग्न २ घण्टा हिँड्नुपर्ने भएकाले २ वर्षीय छोरालाई घरमै छाडेको उनले बताइन् । सानीमाया पनि चौथो बच्चा जन्माउने तयारीमा छिन् । गर्भवती भएको ६ महिना भइसक्दा पनि उनले परीक्षण गराएकी छैनन् । उनका सन्तान पनि कुपोषणबाट ग्रसित छन् । १७ वर्षको उमेरमा विवाह गरेकी सानीमायाले १८ वर्षको उमेरमा पहिलो छोरा जन्माइन् । उनलाई पनि गर्भ परीक्षण गर्नुपर्ने र सुत्केरी भत्ता पाउनेबारे केही थाहा छैन । अञ्जना र रूपक चेपाङलाई सांग्रिला नामक गैरसरकारी संस्थाले उपचारका लागि आइतबार काठमाडौं लगेको छ । कुपोषणले उनीहरूको अवस्था गम्भीर भएकाले उपचारका लागि काठमाडौं लगेका हौं, कार्यक्रम संयोजक सागर थापाले भने, मध्यमखालका कुपोषणको सिकार बनेकाहरूलाई भने यहीं उपचार गरी भिटामिन र पोसिलो खानेकुरा उपलब्ध गराउँछौं । रमिला र सानीमायाका सन्तान मात्र होइन भार्ताका ४० प्रतिशतभन्दा बढी बालबालिकाहरू कुपोषणबाट ग्रसित छन् । अधिकांश चेपाङ समुदायका बालबालिका कुपोषणले ग्रसित रहेका गाउँपालिकाका स्वास्थ्य शाखा संयोजक श्याम महतोले बताए । बालबालिकालाई पोसिलो खानेकुरा खुवाउँदैनन्, सुत्केरी हुन स्वास्थ्य चौकी आउँदैनन् र गर्भ परीक्षण पनि गराउँदैनन्, उनले भने । भार्तामा स्वास्थ्य चौकीसहित बर्थिङ सेन्टर पनि छ । खाद्यान्नको अत्यन्त असुरक्षा रहेको बस्तीका बासिन्दा दैनिक ज्यालादारी गरेर कमाएको पैसाले बालबालिकालाई चाउचाउलगायत जंकफुड खुवाउने गर्छन् । बालबालिकालाई ढिँडो, रोटीलगायत गाउँमै उत्पादन भएको खाद्य वस्तु खुवाउँदैनन्, भार्ता स्वास्थ्य चौकीकी अनमी जुनेली थापा मगरले भनिन् । जिल्ला स्वास्थ्य कार्यालयका अनुसार आव ०७६७७ मा मकवानपुरका ११ महिना उमेरसम्मका १ सय ४७ बालबालिकासहित २ सय २३ जना कुपोषणले ग्रसित छन् । कोरोना संक्रमणका कारण कुपोषणपीडितको संख्या बढेको अनुमान स्वास्थ्य कार्यालय प्रमुख भीमसागर गुरागाईंले बताउँछन् । विगतदेखि नै खाद्य असुरक्षा भएको क्षेत्रमा कोरोना महामारीसँगै कुपोषित बालबालिकाको संख्या झन् बढेको हुनुपर्छ, उनले भने । स्तनपान, खाद्य असुरक्षा, स्वास्थ्य सेवामा पहुँच र खानामा पोषक तत्त्वको अभावले शीघ्र कुपोषणको समस्या देखिने हेटौंडा अस्पतालका बाल विशेषज्ञ डा हरिबहादुर खड्का बताउँछन् । कोरोनाले अभिभावकले कमाइ गुमाएका कारण बालबालिकाले समयमा खान पाएनन् र कुपोषणको सिकार बने ।"
"जन्ती बोकेको टिपर दुर्घटना, २ को मृत्यु","सिन्धुली (कास) जन्ती बोकेको टिपर दुर्घटना हुँदा २ जनाको मृत्यु भएको छ भने २६ जना घाइते भएका छन् । ६ जनाको अवस्था गम्भीर छ । दुधौली नगरपालिका५ सिर्थौलीनजिक मदन भण्डारी राजमार्गको ठाकुरखोला पुलमा ना३ख ७४९० नम्बरको टिपर ठोकिएको हो । प्रहरीका अनुसार टिपर सिर्थौलीको बाढीगाउँबाट बेहुली लिएर उदयपुरको कटारी जाँदै थियो । दुर्घटनामा उदयपुरको कटारी२ का २४ वर्षीय अजय दनुवार र १९ वर्षीय दीपेन्द्र कुँवरको मृत्यु भएको सिन्धुली प्रहरी प्रमुख विमलराज कँडेलले बताए । बेहुला, बेहुली भने छुट्टै गाडीमा सवार थिए ।"
जिल्ला न्यायाधीशको परीक्षामा वकिल सधैं फेल,"(काठमाडौं)न्याय परिषद्ले यो वर्ष १८ जिल्ला न्यायाधीश खुला परीक्षामार्फत पूर्ति गर्न विज्ञापन खुलाएको थियो । २ सय १७ जनाले आवेदन दिएकामा लिखित परीक्षामा जम्मा तीन जना उत्तीर्ण भए । उनीहरू तीनै जना सरकारी उपसचिव हुन् । लिखित परीक्षामा २३ कानुन व्यवसायी र १ सय ९२ सरकारी कर्मचारी सहभागी थिए । उत्तीर्ण ओमबहादुर सोडारी, चन्द्रकुमार पोखरेल र भुवन गिरीमध्ये आइतबार सोडारी र गिरीले अन्तर्वार्ता दिएका छन् । लिखित परीक्षाको नतिजा सार्वजनिक हुनअघि नै अख्तियार दुरुपयोग अनुसन्धान आयोगले विशेष अदालतमा भ्रष्टाचार मुद्दा चलाएका कारण पोखरेल अन्तर्वार्तामा सहभागी भएनन् । जिल्ला न्यायाधीशमा कानुन व्यवसायीले नाम निकाल्न नसकेको यो पहिलो पटक होइन । नयाँ संविधानले ४० प्रतिशत जिल्ला न्यायाधीश खुल्ला परीक्षामार्फत पदपूर्ति गर्नुपर्ने व्यवस्था गरेको छ । त्यसयताका कुनै पनि परीक्षामा वकिल लिखित परीक्षामै उत्तीर्ण हुन सकेका छैनन् । न्याय परिषद्का प्रवक्ता मानबहादुर कार्कीका अनुसार आर्थिक वर्ष २०७४७५ देखि लिखित परीक्षामार्फत ४० प्रतिशत जिल्ला न्यायाधीशको पूर्ति गर्न थालिएको हो र अहिलेसम्म ८२ जनाको माग भएको छ । नयाँ संविधानले जिल्ला न्यायाधीशमध्ये ४० प्रतिशतको पूर्ति अधिवक्ताका रूपमा निरन्तर कम्तीमा ८ वर्ष वकालत गरेका, कानुनमा स्नातक भएर न्याय सेवाको राजपत्रांकित पदमा कम्तीमा ८ वर्ष काम गरेका वा कानुनको अध्यापन, अन्वेषण वा कानुन वा न्यायसम्बन्धी अन्य कुनै क्षेत्रमा निरन्तर कम्तीमा ८ वर्ष काम गरेका व्यक्तिमध्येबाट खुला परीक्षाका आधारमा गरिने व्यवस्था गरेको छ । उक्त व्यवस्थाबमोजिम पहिलो पटक न्याय परिषद्ले आर्थिक वर्ष २०७४७५ मा ३० जिल्ला न्यायाधीशको पूर्ति खुला परीक्षाबाट गर्ने गरी आवेदन माग गरेको थियो । त्यसका लागि आवेदन दिएका ३ सय ६३ जनामध्ये ६२ जना कानुन व्यवसायी थिए, बाँकी सरकारी कर्मचारी । लिखित परीक्षा एक जना पनि वकिलले पास गर्न सकेनन् । परीक्षामार्फत १६ जनाको पूर्ति भयो । अर्को आर्थिक वर्ष २०७५७६ मा पाँच जिल्ला न्यायाधीश माग भएकामा १ सय ३८ जनाले आवेदन दिए, जसमा १५ जना कानुन व्यवसायी थिए । कानुन व्यवसायी कसैले पनि लिखित परीक्षा उत्तीर्ण गर्न नसकेपछि पाँचै वटा पदमा सरकारी कर्मचारीबाट नियुक्ति गरियो । आर्थिक वर्ष २०७६७७ मा २९ जिल्ला न्यायाधीश माग गरिएकामा ४२ वकिल र २ सय ५५ सरकारी कर्मचारीले आवेदन दिए । जसमा २४ पद मात्रै परीक्षामार्फत पूर्ति भयो । सबै वकिल लिखित परीक्षामा रोकिए । यो वर्ष त झन् माग भएको न्यूनतम संख्या (१८ जना) भन्दा निकै कम तीन जना मात्रै सरकारी कर्मचारी पास भएका छन् । दुई जनाको अन्तर्वार्ता भएको छ, न्याय सेवा आयोगको बैठक बसेर उनीहरूको परीक्षफल प्रकाशन हुन्छ । परीक्षमार्फत पूर्ति हुन नसकेका पदहरूमा न्याय परिषद्को सिफारिसमा नियुक्ति हुन्छ, प्रवक्ता कार्कीले भने । नायब महान्यायाधिवक्ता पदमप्रसाद पाण्डेय न्यायाधीशको परीक्षामा कानुन व्यवसायी उत्तीर्ण हुन नसक्नुका दुई वटा कारण औंल्याउँछन् । परीक्षाले गुणस्तर परीक्षण गर्ने हुनाले फेल हुनुको अर्थ सहभागी व्यक्ति क्षमतावान् छैन भन्ने सिधा देखिन्छ । तर, सबै वकिलको क्षमताको स्तर यही हो भन्ने चाहिँ होइन, उनले भने, राम्ररी चलेका ल फर्ममा कार्यरत क्षमतावान् वकिलहरू जिल्ला न्यायाधीश बन्न चाहँदैनन् । उस्तै परे उनीहरू उच्च अदालत पनि जान चाहँदैनन् । फर्म नचलेका, अभ्यासमा नजमेका तर लाइसेन्स लिएर बसिरहेका व्यक्तिहरू पास हुन सक्दैनन् । पछिल्लो नतिजाले भने सरकारी कर्मचारीसमेत उत्तीर्ण हुन नसकेको देखिएको हुनाले परीक्षा प्रणालीमै पुनरावलोकन गर्नुपर्ने हो कि भनेर सोच्नुपर्ने समय आएको उनले बताए । यस पटक त वकिल मात्र होइन, लोकसेवा पास भएर आएर लामो अनुभव लिइसकेका सरकारी कर्मचारी नै फेल भए । माग भएको संख्या जति व्यक्ति लिखित परीक्षाबाटै रोकिए । सबै क्षमता नभएका हुन् त ? त्यसो पनि होइन होला, उनले भने, अब परीक्षा प्रणाली पुनरावलोकन गर्नेबारे पनि सोच्ने कि ?जिल्ला न्यायाधीशको लिखित परीक्षामा उत्तीर्ण हुन कम्तीमा ५० प्रतिशत ल्याउनुपर्छ । विधिशास्त्र, संवैधानिक कानुन र कानुन प्रणाली, देवानी कानुन र कार्यविधि, फौजदारी कानुन र फौजदारी कार्यविधि तथा मिसिल अध्ययन, फैसला लेखन र आदेश लेखन जस्ता विषयमा हरेकमा ५० प्रतिशत ल्याउनुपर्छ । समाज विज्ञानका विषयमा ५० प्रतिशत ल्याउनु नेपाली विद्यार्थीका लागि यसै पनि कठिन हो, त्यसमाथि यी परीक्षामा हरेक विषयमा सैद्धान्तिक पक्षको आलोचनात्मक समीक्षा, समस्या समाधान र सर्वोच्चका फैसलाको विश्लेषण गर्नुपर्ने हुनाले अभ्यासमा नरहेका व्यक्तिहरूलाई गाह्रो भएको हुन सक्छ, परिषद्का एक पदाधिकारीले भने । नेपाल कानुन व्यवसायी परिषद् परीक्षा लिएर कानुन व्यवसायीको लाइसेन्स दिने तथा उनीहरूलाई आवश्यक तालिम प्रदान गर्ने संस्था हो । परिषद्का पार्षद चन्द्रकान्त ज्ञवाली पाठ्यक्रममा सुधार गर्नतर्फ लाग्नुपर्ने बताउँछन् । अहिलेसम्म वकिल मात्रै फेल भए भनिन्थ्यो । यो वर्ष त सरकारी कर्मचारी पनि पास हुन सकेनन् । पाठ्यक्रमका साथै परीक्षामा प्रश्नहरू कसरी सोधिएका छन् भन्नेबारे पनि मूल्यांकन गर्ने बेला भयो जस्तो लाग्छ, उनले भने । ज्ञवालीले दक्ष जनशक्ति उत्पादनका लागि कानुनी शिक्षा तथा अनुसन्धानमा सुधार गर्नुपर्ने आवश्यकता देखिएको पनि उल्लेख गर्दै त्यसका लागि परिषद्ले विश्वविद्यालय र आंगिक क्याम्पससँगको समन्वयमा काम गरिरहेको जानकारी दिए । कानुन व्यवसायी प्रतिष्ठान निर्माण गर्नेगरी ऐन संशोधनको काम भइरहेको छ । लाइसेन्स दिनुअघि अदालत अभ्यास वृत्ति र लाइसेन्स दिइसकेपछि निश्चित समय इन्टर्नसिप अनिवार्य गर्नेजस्ता विकल्पमा काम गरिरहेका छौं, उनले भने, हरेक वर्ष दुईचार वटा मुट कोर्ट कम्पिटिसन गर्ने योजना बनाएका छौं । त्यसले कानुन व्यवसायीको क्षमता विकासमा मद्दत गर्नेछ ।"
आफन्तबाहेकले मिर्गौला दिने कानुन संशोधन तयारी,"काठमाडौं (कास) नेपालमा मिर्गौला प्रत्यारोपण सम्भव भए पनि दाता नहुँदा समस्या परेका बेला आफन्तबाहेकले पनि अंग दान गर्न पाउने गरी कानुनमा व्यवस्था गर्न सरोकारवालाले माग गरेका छन् । नेपालको कानुनमा रहेको आफन्तबाहेकले मिर्गौला दान गर्न नपाउने प्रावधान संशोधन भएमा मिर्गौला रोगीको उपचार सहज हुने उनीहरूको भनाइ छ ।नेपालमा मिर्गौला रोगीको उपचार स्वदेशमै सम्भव भए पनि दाता नहुँदा धेरैले प्रत्यारोपणको अभावमा ज्यान गुमाउने गरेका छन् । आफन्तबाहेकले मिर्गौला दान गर्न नपाउने कानुन संशोधन गरेमा दाताको संख्या उल्लेख्य हुने र मिर्गौला रोगीका लागि वरदान साबित हुनेछ । विश्व मिर्गौला दिवसको सप्ताहव्यापी कार्यक्रमअन्तर्गत किस्ट मेडिकल कलेजले सोमबार गरेको कार्यक्रममा गृहमन्त्री बालकृष्ण खाँणले कानुन संशोधन गरी बाधा फुकाउन सरकार तयार रहेको बताए । आफन्तबाहेकले मिर्गौला दान गर्न नपाउने प्रावधान संशोधन भएमा मिर्गौला रोगीको उपचार अझै सहज हुने उनको भनाइ छ । मिर्गौला रोगीको जीवनदानका लागि अंगदानमा प्रोत्साहित गर्नुपर्ने किस्ट मेडिकल कलेजका प्राचार्य प्राडा बालमानसिंह कार्कीले बताए । मिर्गौलादाता नहुँदा प्रत्यारोपण गर्न विदेश जानुपर्ने बाध्यता कायमै रहेको भन्दै मृत्युपश्चात् अंगदानप्रति जनचेतना जगाउनु आवश्यक रहेको डा दिव्यासिंह शाहले बताइन् ।मस्तिष्क मृत्युपश्चात् अंगदानलाई सरल र सहज बनाउनेतर्फ स्वास्थ्य मन्त्रालयले काम गरिरहेको स्वास्थ्य सचिव डा रोशन पोखरेलको भनाइ छ । कार्यक्रममा शताब्दी पुरुष सत्यमोहन जोशीले उपचार पद्धतिमा विज्ञान प्रविधिले थपेको आयाम प्रयोगले स्वास्थ्य क्षेत्रमा ठूलो विकास भएको बताए । उच्च रक्तचाप, मधुमेहजस्ता रोगका साथै तनावग्रस्त जीवनशैली र अस्वस्थकर खानपिनले मिर्गौला बचाउन चुनौतीपूर्ण बनेकाले यसतर्फ सतर्क रहनुपर्ने सुझाव चिकित्सकको छ । विश्व स्वास्थ्य संगठनका अनुसार नेपालमा हालसम्म ३० लाख मानिसमा मिर्गौलाको समस्या रहेको र बर्सेनि ३ हजार जनाको मिर्गौला फेल हुने गरेको छ । हालसम्म २५ सय जनामा मिर्गौला प्रत्यारोपण भइसकेको र ७ हजार जना डायलसिस गराएर प्रत्यारोपणको पर्खाइमा छन् ।"
साउदी राजकुमार काठमाडौंमा,"काठमाडौं (कास) साउदी राजकुमार तथा विदेशमन्त्री फैसल बिन फरहान अल साउद दुईदिने औपचारिक भ्रमणका लागि सोमबार साँझ काठमाडौं आइपुगेका छन् । राजकुमार फैसल साउदीबाट श्रीलंकाको कोलम्बो विमानस्थल हुँदै निजी विमान एयरबस ए ३१९ मा काठमाडौं आएका हुन् । विमान काठमाडौंमा अवतरण हुने बेला १५ मिनेटका लागि नोटम (नोटिस टु एयरमिन) जारी गरी काठमाडौंभित्र आउने र बाहिर निस्किने अरू सबै आन्तरिक र अन्तर्राष्ट्रिय व्यावसायिक उडान रोक लगाइएको थियो । १७ सदस्यीय साउदी टोलीलाई विमानस्थलमा परराष्ट्र मन्त्रालयका सचिव भरतराज पौडेलसहितको समूहले स्वागत गरेको थियो । कूटनीतिक चार्टर उडान भएकाले नागरिक उड्डयन प्राधिकरणले ल्यान्डिङ, पार्किङलगायतका शुल्क मिनाहा गरेको भ्रमणको व्यवस्थापकीय जिम्मा लिएको ट्रान्स हिमालय एभिएसन प्रालिले जनाएको छ । ट्रान्स हिमालयका प्रबन्ध निर्देशक भानुसिंह ठकुरीका अनुसार उक्त विमानलाई विमानस्थलको ११ नम्बरको पार्किङ वेमा राखिएको छ । नेपाल वायुसेवा निगमलाई ग्राउन्ड ह्यान्डलिङबापत करिब १० लाख रुपैयाँ शुल्क भने साउदी सरकारले बुझाउनुपर्नेछ । ठकुरीका अनुसार उक्त भीभीआईपी उडानका चालक दलका ७ सदस्य र्याडिसन होटलमा र राजकुमारसहितको टोली मेरियट होटलमा बसेको छ । राजकुमारको टोली मंगलबार दिउँसो ३ बजे बंगलादेशको ढाका प्रस्थान गर्नेछ । राजकुमारको फिर्ती उडानको समयमा काठमाडौं विमानस्थलमा १५ मिनेट अन्य व्यावसायिक उडान रोक्न नोटम जारी भइसकेको छ ।"
जसपामा तीन नेताको 'हेडक्वार्टर',"काठमाडौं (कास) जनता समाजवादी पार्टीले कार्यकारिणी बैठक बस्ने स्थिति नहुँदा सामूहिक निर्णय गर्न संघीय परिषद् अध्यक्ष बाबुराम भट्टराई, अध्यक्ष उपेन्द्र यादव र वरिष्ठ नेता अशोक राई रहेको हेडक्वार्टर गठन गरेको छ । पार्टी विभाजनको तहसम्म जाने जोखिम बढेपछि केन्द्रीय कार्यकारिणी समितिको बैठक सामूहिक निर्णय गर्ने विधि अपनाउने टुंगोमा पुगेको हो । पार्टीभित्रका निर्णय प्रक्रियामा यादव पक्षको एकलौटी हुने गरेको भन्दै भट्टराई पक्षले आपत्ति जनाउँदै आएको थियो । बैठकले स्थानीय चुनावका लागि निर्वाचन आयोगमा वरिष्ठ नेता राईको मात्र हस्ताक्षर प्रयोग गर्ने निर्णय पनि गरेको छ ।"
जडीबुटी महाप्रबन्धकमा ६ प्रतिस्पर्धी,"काठमाडौं (कास) जडीबुटी उत्पादन तथा प्रशोधन कम्पनी लिमिटेडको रिक्त महाप्रबन्धक नियुक्तिका लागि वन तथा वातावरण मन्त्रालयले ६ जनाको नाम सर्ट लिस्टमा पारेको छ । मन्त्रालयले गिरिधर अमात्य, पंकजकुमार दास, राजेन्द्र ज्ञवाली, सुरेन्द्रकुमार यादव, सुवासचन्द्र ढुंगेल र संगीता यादवको नाम सर्टलिस्टमा पारेको हो । सर्टलिस्टमा परेका ६ उम्मेदवारलाई चैत ७ र ८ गते प्रस्तुतीकरण तथा अन्तर्वार्ताका लागि समय तोकेको छ ।"
उद्धारसमन्वयमा सधैंको सकस,"तीन साताअघि पूर्वी युरोपको युक्रेनमा सुरु भएको रुसी आक्रमण र बढ्दो सन्त्रासका माझ नेपालका निम्ति त्यहाँ रहेका नेपाली विद्यार्थी र कामदारसमेतको जीवनरक्षाको सवाल अहम् थियो । जिम्मेवारी बोकेको नेपाल सरकारले भने उही पुरातन शैलीमै आफ्नो निस्क्रियता देखायो । आफ्नो ज्यान आफैं जोगाऔं भन्ने सन्देशसहितको परराष्ट्र मन्त्रालयको सार्वजनिक सूचनाका भरमा सुरु भएको सरकारी उपस्थिति प्रारम्भमा युद्धग्रस्त युक्रेनी भूमिमा नेपालीको संख्या गणना गर्नमै केन्द्रित थियो । युरोपेली मुलुक प्रवेशका निम्ति मानव तस्करीको सदाबहार रुटमा पर्ने युक्रेनमा केही नेपाली विद्यार्थी मेडिकल वा इन्जिनियरिङ पढ्न गएका रहेछन् भन्ने तथ्यांक ढिलो गरी प्रकाशमा आयो । त्यसबाहेक, झन्डै चार दशकयता युक्रेनमा बस्दै आएका नेपाली र उद्यमीव्यवसायीसितको सम्पर्कपछि उक्त भूमिमा २ सयजति नेपाली रहेको तथ्यांक बाहिरियो ।भारतसहितका मुलुकले युक्रेनबाट आफ्ना नागरिकको उद्धारसमन्वय सुरु गरिसक्दा नेपाल सरकार भने नेपाली नागरिकको तथ्यांकै बटुलिरहेको थियो । पछिल्लो सूचनाअनुसार, युक्रेनमा झन्डै ६ सय नेपाली रहेकामा अधिकांश तेस्रो मुलुक पुगिसकेका छन् । आफ्नै बुतामा उनीहरू पोल्यान्ड, स्लोभाकिया, फ्रान्स, स्पेन, हंगेरी, जर्मनी, रोमानिया पुगेका छन् । र, ती मुलुकमा रहेका गैरआवासीय नेपाली संस्थाहरूको भरथेगमा आश्रय लिएर वर्तमान संकट टारेका छन् । यसैबीच, यही साता भारतीय मिसन अपरेसन गंगा मा जोडिएर ६ नेपाली विद्यार्थी घर फर्किएपछि प्रधानमन्त्री शेरबहादुर देउवाले सत्कार्यका लागि भारतीय समकक्षीलाई धन्यवाद दिएका छन् ।अहिले पनि युक्रेनबाट ज्यान जोगाउन हिँडेका नेपालीमध्ये केही लिथुआनिया र बेलारुसको जंगलमा हराइरहेको वा कोही बंकरमा बसिरहेको खबर छ । परराष्ट्र मन्त्रालय संयन्त्र भने औपचारिकता पूरा गर्न विज्ञप्ति निकाल्न र केही नेपाली उद्धार गरिएको सन्दर्भमा भारत सरकारलाई धन्यवाद भन्नमा मात्रै तल्लीन देखिन्छ । परराष्ट्र संयन्त्रहरूले सम्पूर्ण बुता लगाएर पनि यस घडीमा संकटमा रहेका नेपालीको उद्धारको पहल गर्नुपर्छ । र, यही पृष्ठभूमिमा भोलिका दिनमा यस्तै विपत्ति आइपर्दा उद्धारसमन्वयमा प्रभावकारी भूमिका खेल्न उपयुक्त उपाय पनि पहिल्याउनुपर्छ । यस्तो कष्टसाध्य परिस्थिति आउँदा नेपाल सरकारले गर्नुपर्ने जरुरी उद्धारसमन्वय कार्य तथा सम्बन्धित संयन्त्रहरूबारे भने उठेको प्रश्न झन् बलियो भएको छ । कूटनीतिक सहप्रमाणीकरणका आधारमा सन् २०१४ यता जर्मनीस्थित नेपाली नियोगले युक्रेन मामिला हेर्दै आए पनि सम्बन्धित देशमा रहेका नेपालीको यथास्थितिबारे यसपटक नेपाल सरकार, परराष्ट्र मन्त्रालय र सम्बद्ध नियोगहरू अद्यावधिक रहेको पाइएन । यही स्थिति लिबिया, इराक वा अफगानिस्तान प्रकरणमा पनि देखिएकाले यस्तो मामिला आउँदा कसरी अघि बढ्ने भन्नेमा नेपालले सघन चिन्तन गर्नु अपरिहार्य छ । परदेसिएका नेपालीलाई कठिनाइ आइलाग्दा विश्वका ८० भन्दा बढी देशमा रहेबसेका गैरआवासीय नेपालीले दिने साथसहयोग हमेसा प्रशंसनीय छ, तर राज्य स्वयम्को उपस्थितिचाहिँ सधैं कामचलाउ मनोदशाबाट मात्रै ग्रसित छ । युक्रेनबाट हेल्प मी, सेभ माई लाइफ भन्दै अरण्यरोदन गरिरहेका नेपालीलाई जहाँ हुनुहुन्छ, त्यहीँ बस्नुहोस्, आफ्नो सुरक्षा आफैं गर्नुहोस् भन्ने सद्भावयुक्त सन्देश प्रवाह गरेर मात्रै परराष्ट्र मन्त्रालय र रुस, जर्मनीमा रहेका कूटनीतिक नियोगहरूको दायित्व पूरा भएको मान्न सकिँदैन । युक्रेन मामिलामा मात्रै होइन, विगतका अफगानिस्तान वा इराक घटनामा पनि जिम्मेवारी तोकिएका कूटनीतिक निकायहरूले सरोकारसम्बद्ध मुलुकमा रहेका नेपालीबारे न्यूनतम सूचनासमेत राखेको पाइएन । अफगान मामिला हेर्ने दिल्ली नियोग होस् वा इराक मामिला हेर्ने कुवेतको नियोग, त्यहाँका राजदूतहरू मुस्किलले एक पटक ओहोदाको प्रमाणपत्र पेस गर्न जिम्मेवारी तोकिएका मुलुकको राजधानीमा पुगे पनि अरू सूचनासम्पर्क र समन्वय गर्न चुक्दा उनीहरूले विपत्का बेला प्रभावकारी भूमिका निर्वाह गर्न सकेनन् । आफैं अद्यावधिक हुने, उद्धारसमन्वयका लागि स्थानीय संयन्त्र पहिल्याउने वा अन्तर्राष्ट्रिय रेडक्रस, आप्रवासन संगठनजस्ता निकायसित सम्पर्कमा रहने लगायतका दिशामा नेपाली कूटनीति कहिल्यै अघि बढ्न सकेन ।सरकारी विज्ञप्तिले मात्रै विपत्मा परेकालाई मल्हमपट्टी लगाउन सक्दैन । युक्रेनमा जारी यत्रो युद्धका माझ त्यहाँ रहेका ६ सय नेपालीमध्ये एक जनाको पनि ज्यान गएन, त्यसकारण सुरक्षासमन्वय उचित थियो भन्ने टिप्पणीले सरकारको जवाफदेही झल्कँदैन, न ६ नेपाली विद्यार्थीको उद्धार गरिदिने अपरेसन गंगालाई धन्यवाद दिएरै मात्रै आफ्नो कर्तव्य पूरा हुन्छ । त्यसैले विपत्ति आइपर्दा उद्धारसमन्वय गर्न यथोचित संयन्त्र तय गर्नेदेखि बाहिरी विश्वमा रहेका नेपालीसम्बन्धी सूचनामा सदैव अद्यावधिक भैरहने चेत परराष्ट्रले आफूमा हुर्काउनु जरुरी छ । अन्यथा, जहिले जे पर्ला त्यही टर्ला भन्ने खालको मानसिकताकै वरपर राज्यसंयन्त्रहरू घस्रिरहन्छन्, र त्यसको मारमा परदेसिएका नेपाली परिरहन्छन् ।"
बैंकहरूले ग्राहकलाई चुसेको चुस्यै,"वित्तीय संस्थाहरूको नियामक निकाय नेपाल राष्ट्र बैंकले जतिसुकै लगाम लगाउन खोजे पनि बैंकहरूले चोरबाटोबाट जनता ठग्न नछाड्ने रहेछन् । लामो समय राष्ट्र बैंकमा काम गरेका, अनुभवी गभर्नर महाप्रसाद अधिकारीले बैंकले मच्चाइरहेको लुट र जबरजस्ती लिइरहेका अनेकौं शुल्क कटौती गरेर जनतालाई केही राहत दिन खोजे पनि बैंकहरूको ठग प्रवृत्ति पूर्ण रूपमा हट्न सकेको छैन । नगद प्रवाहलाई निरुत्साहित गर्ने र कार्ड, मोबाइल बैंकिङ आदिबाट कारोबार गर्ने राष्ट्र बैंकको योजनालाई ग्राहकहरूसँग शुल्कैशुल्क डाँडेर बैंकहरूले हैरान पारेका छन् । कार्ड बनाउँदा, नवीकरण गर्दा, चेक बिर्सेर काउन्टर चेक प्रयोग गर्दा, अरू बैंकको एटीएम मेसिन प्रयोग गर्दा बैंकहरूले ग्राहकसँग पैसा ठटाउने गरेका छन् । ५०६० लाख ऋण लिँदा ३० हजार भ्यालुएसन शुल्क लिन्छन् । सुरुमै ०७५ प्रतिशत सेवाशुल्क लिएर पनि ऋण चुक्ता गर्न जाँदा पुनः १ प्रतिशत प्रिपेमेन्ट शुल्क भनेर ऋणीलाई चुस्छन् । घरायसी समस्या समाधानका निम्ति होस् या अन्य केही महिना वा वर्षका लागि गर्जो टार्नुपर्ने विवशताले गाउँघरको चलनचल्तीको ब्याज महँगो हुन्छ भनेर सहुलियत दरमा ऋण पाउने आशामा बैंकसँग कारोबार गरिन्छ । तर जसै बैंकसँग कारोबार सुरु हुन्छ, गुण्डाहरूसँगको मिटर ब्याजभन्दा चर्को हुन थाल्छ त्यो । मुद्दती खातामा एक वर्ष, दुई वर्षका लागि बचत गर्दा ब्याज सुरुमा जति कबुलेको छ, त्यति नै रहन्छ तर ऋणको ब्याजचाहिँ एक वर्ष नबित्दै, ऋणीको सहमतिबिनै ४५ प्रतिशतसम्म बढाइन्छ । ऋणीको सहमति नभई स्वेच्छाचारी ढंगले बैंकले जतिसुकै पनि ब्याजदर बढाउन पाउने अधिकार कति न्यायोचित छ ? बैंकमा जनताको पनि लगानी हुने भए पनि टाठाबाठा अध्यक्ष, प्रमुख कार्यकारी अधिकृत, प्रबन्ध निर्देशक आदिले महँगो गाडी चढ्ने, टन्न तलबभत्ता लिने, तारे होटलमा कार्यक्रम गर्ने गरेर मोज गरिरहेका छन् भने ऋणीहरू लुटिइरहन विवश छन् । सेयरधारक जनतासम्म ठगिइरहेका छन् । प्रकाशचन्द्र लोहनीले ग्लोबल आईएमई बैंकमा मुद्दती निक्षेपमा ४ करोड राखेको र उनलाई राष्ट्र बैंकको निर्देशन विपरीत १२३ प्रतिशत ब्याज दिइएको समाचारले बजार तातेको छ । भित्रभित्रै राष्ट्र बैंकको निर्देशन अवज्ञा गरेर फट्याइँ गर्ने अनि सोझा जनतालाई मनपरी ब्याज बढाएर थला पार्ने आपराधिक कार्य यथाशीघ्र रोक्न जरुरी छ । अनेकौं तिकडम लगाएर ग्राहकसँग बेइमानी गर्दै र ठग्दै आएका बैंकहरूलाई राष्ट्र बैंकले कडाइ गरोस् । रोशन भट्टराई, इनरूवा३, सुनसरी"
झुटा आश्वासन बोकेर नआऊ !,"यति बेला दलहरू आआफ्नो एजेन्डा लिएर समुदायमा पुग्नेभन्दा पनि राजनीतिक पूर्वाग्रह राखेर एकअर्कालाई सिध्याउन लागिपरेका छन् । आफूले गरेका काम र उपलब्धि लिएर समुदायमा पुग्ने एक अवसर हो निर्वाचन । ढाँड्ने, छल्ने र एकले अर्कालाई आरोप लगाउने बेतुके अभ्यास हैन । अघिल्लो स्थानीय निर्वाचनमा गरिबहरूलाई धेरै झुटा वाचा दिएर भोट मागे । भूमिहीन किसानहरूलाई आफू बसेको जग्गाको अधिकार दिलाउने वाचा गरे । तर अहिलेसम्म ती वाचा एक प्रतिशत पनि पूरा गरेका छैनन् । बाटो वा पुल बने होलान् । तर भूमिहीन किसानले आफू बसोबास गरेको र खनीखोस्री आएको जमिनको अधिकार त पाएनन् । भलै ५ वर्षको अन्तरालमा दुई पटक भूमि आयोग बने तर जश लिने बहानामा सरकारसँगै आयोग फेरिए । दलका कार्यकर्ताले जागिर पाए । तर भूमिहीन सुकुम्बासी र अव्यवस्थित परिवारले निवेदन पेस गर्ने सास्तीबाहेक केही पाउन सकेनन् । भोट माग्ने क्रममा उत्पादन, बजार र ढुवानीमा किसानलाई सहयोग गर्ने वाचाहरू त प्रतिस्पर्धाजस्तो भएको थियो । तर, अहिले समीक्षा गर्ने हो भने किसानले बजारसम्म उत्पादन पुर्याउन नसक्दा गाईबस्तुलाई खुवाए र कतिले कुवाएर फाल्नुपर्यो । पुल पुलेसा र बाटो निर्माणका नारा पुराना भए । यो नियमित चल्ने विकासको प्रक्रिया हो । त्यसैले भुइँतहका जनताको समस्या समाधान भएको उपलब्धि लिएर आऊ अनि भन यही भएर अब हामीलाई भोट देऊ । तर राजनीतिक दलबीच एकअर्कालाई दोष थोपर्ने खालको एजेन्डा लिएर नआऊ । अब अरूलाई दोष थोपरेर यो गर्न सकेनौं फेरि एक पटक भोट देऊ भनेर नआऊ । किनकि झुटो आश्वासन र वाचाहरू हामीले धेरै खाइसक्यौं । आशा राई, तेह्रथुम"
दाइजो प्रथा: समाजको दीर्घरोग,"मधु राईको छोरीलाई दाइजो हैन, शिक्षा लेखमा दाइजो प्रथाको विकृति, विसंगतिबारे चर्चा गरिएको छ । तर, महत्त्वपूर्ण कुरा के छ भने जनजाति समुदाय खास गरी राईलिम्बू अधिकांशले न छोरीको बिहेमा दाइजो दिन्छन् न छोराको बिहेमा लिने गर्छन् । बरु यो समुदायमा साम्चेक अर्थात् आफन्त, छरछिमेकले बिहेबारीमा गर्ने जिन्सी र आर्थिक सहयोग सम्बन्धी प्रचलन पहिलेदेखि रहँदै आएको छ । छोरा र छोरीबीच विभेद नहुने, दाइजो प्रथा नचल्ने र साम्चेक जस्तो परोपकारी संस्थाको व्यवस्थाका कारण विवाहपछि पनि छोरी र उनका घरपरिवारसँगको सम्बन्ध सुमधुर रहने गरेको पाइन्छ । छिमेकी मुलुक भारतका अधिकांश स्थानमा दाइजो प्रथाको कुसंस्कारले सीमा नाघिरहेको छ । नेपालमा पनि मध्य र पूर्वी तराईका जिल्लाहरूमा पहिलेदेखि नै यो कुप्रथा थियो । अब त यो देशव्यापी भइरहेको छ । खास गरी हुनेखानेहरूबीच बिहेताका हुने अतिरिक्त तामझामको प्रतिस्पर्धा र छोरीलाई दाइजो दिएर समाजमा आफ्नो हैसियत बढाउन खोज्ने प्रवृत्तिका कारण मध्यम र निम्नवर्गीय परिवारको समस्या बढेको छ, कतिपय व्यक्ति दाइजोका लागि घरखेत बिक्री गर्न पनि बाध्य बनेका छन् । पहिले अशिक्षाका कारण दाइजो कुप्रथा नहटेको टिप्पणी गरिन्थ्यो यतिबेला शिक्षित परिवारमै यसले जरो गाडिसकेको अवस्था छ, अधिकांश समुदाय यो कुसंस्कारको सिकार बन्न बाध्य छन् । देखासिकीका कारण कतिपय जनजाति पनि पुरानो सुसंस्कार छाडेर दाइजोको कुसंस्कारमा होमिन थालेका छन् । दाइजो लगायत महिलामाथिको अत्याचार, विभेदको अन्त्य गर्न शैक्षिक सामग्रीमा आत्मनिर्भरता, मिहिनेतबाट प्राप्त धनको महत्त्वका साथै स्वावलम्बनको पाठ समावेश गरिनुपर्छ । शिक्षाको महत्त्वको विषयमा चीनमा एउटा कहावत छ, एक वर्षको सोच राख्ने हो भने धान रोप्नू, दस वर्षपछिको विचार गरेर रूख रोप्नु, तर सय वर्षपछिको उपलब्धि हेर्ने हो भने जनतालाई शिक्षित बनाउनू । साँच्चै उपयुक्त शिक्षा प्राप्त गर्ने महिलाको अत्याचारसँग लड्ने क्षमता बढ्नुका साथै निजहरूबाट सभ्य, सुसंस्कृत परिवार, समाजको अभ्युदय हुने देखिन्छ । भुवनेश्वर शर्मा, चन्द्रागिरि२, काठमाडौं"
कम्युनिस्ट पार्टीको भविष्य : एकता वा सत्यानाश,"४ अध्यादेशमा पार्टी गठन: आफ्नै प्रत्यक्ष निर्देशनमा भएको १० बुँदे सहमतिलाई लत्याएर कमरेड माधव नेपालले सम्भवतः आफ्नो जीवनको सबैभन्दा ठूलो गल्ती गरेका छन् । कमरेड ओलीले जारी गरेको ४० प्रतिशत सांसदले पार्टी विभाजन गर्न पाउने सम्बन्धी अध्यादेशको विरोध गर्नेमा कमरेड माधव नेपाल पनि अगाडि थिए । त्योभन्दा अझ घातक २० प्रतिशत सांसदले पार्टी विभाजन गर्न पाउने अध्यादेशका आधारमा कमरेड माधव नेपालले अर्को पार्टी खोलेर कम्युनिस्ट आन्दोलनको सेवा गरेका थिए भन्ने कुरा धरतीको कुनै पनि इजलासले भन्न सक्नेछैन । ढिलो वा चाँडो, कमरेड माधव नेपालले कठघरामा उभिएर यसको प्रायश्चित्त गर्नुपर्नेछ ।जुवा खेलको पनि समय हुन्छ, नियम हुन्छ भनिन्छ । जब जुवाडेहरूले समय र जुवाका नियमसमेत उल्लंघन गर्छन्, त्यो भोरजुवामा परिणत हुन्छ । यति लामो इतिहास र समृद्ध परम्परा भएको कम्युनिस्ट आन्दोलनका नेताहरूले पार्टीको एकीकरणदेखि विभाजनसम्म जेजस्ता चर्तिकलाको नग्न प्रदर्शन गरे, त्यो प्रकारान्तरले हाम्रो लोकतान्त्रिक स्थिरता, समृद्धि र समाजवाद, कम्युनिस्ट आन्दोलनको भविष्यमाथि खेलिएको भोरजुवा नै थियो । हाम्रो इतिहासमा गरिएका कृत्यहरू कसैले मेटाउन नसक्ने गरी रहिरहनेछन् । यद्यपि एउटा पार्टी विभाजन भएर तीनवटा भैसक्दा पनि उनीहरू नै ती पार्टीका नेता छन् । त्यसको अर्थ के हो भने, यी तीनवटा पार्टी अहिले पनि गम्भीर संकटबाट गुज्रिँदै छन् । तर उनीहरू आफैं पार्टीको अध्यक्ष पदमा नरहेका दिन अरू कसैले ती कृत्यको भारी बोक्न सक्दैन, आज उनीहरूको गुटमा लागेर अरूमाथि गिर खेलिरहेकाहरूले पनि सक्नेछैनन् । संक्षेपमा, आज कम्युनिस्टहरूको यो हालत हुनुमा धेरैको साथ होला तर मुख्य भूमिका अरू कसैको होइन, कम्युनिस्टहरूकै, तिनका नेताहरूकै अयोग्यताले खेलेको छ ।विभाजनको परिणाम के हुन्छ ?जुनसुकै बहानाबाजीमा होस्, आजको विभाजनलाई कायमै राखेर कम्युनिस्ट पार्टीको नेतृत्वमा समृद्धि र समाजवादको कुरा गर्नु दुनियाँलाई ढाँट्नु हो । अहिले एकातिर नेपाली कांग्रेसको नेतृत्वमा एमालेको विरुद्ध समृद्धि र समाजवादका लागि कमरेड प्रचण्डमाधव नेपाल परेड खेल्न खोज्दै छन् भने अर्कातर्फ प्रचण्डमाधवलाई देखाइदिन राप्रपा, लोसपा वा समाजमा छुटेफुटेकाहरूको नेतृत्व गर्दै सुखी नेपाली, समृद्ध नेपाल बनाउन कमरेड ओली लामबन्द हुन खोज्दै छन् । स्थानीय तहको निर्वाचन नजिकिँदै गर्दा ती दुई पंक्तिको तनाव बढ्दै जानेछ । कमरेड प्रचण्डमाधवले एमालेलाई धूलो चटाउन सम्पूर्ण सामर्थ्य लगाउनेछन् भने प्रचण्डमाधवलाई सडकमा ल्याउन कमरेड ओलीले आकाशपाताल गर्नेछन् । दुवैतिर गैरवामपन्थी, कम्युनिस्टविरोधी, चाकरी, पैसा, टिकटको ग्यारेन्टी वा संसदीय निर्वाचनको आश्वासनको प्रभाव बढ्दै जानेछ । ती पार्टीभित्र रहेका वामपन्थीहरू कमजोर बन्नेछन्बनाइनेछन् । सहमतिको सूची पढेर वा आवश्यकता अनुसार कहीँकहीँ लोकतान्त्रिक अभ्यासको नाटक गरेर आआफ्ना गुटलाई टिकट बाँडिनेछ, सबै गुटमा नयाँ प्रवेशी थैलीवालाहरूको महत्त्व बढ्नेछ । र, कम्युनिस्ट पार्टीका नाममा ती सबै दक्षिणपन्थी बन्दै जानेछन् । स्थानीय तह र संघीय तथा प्रादेशिक तहमा केही अस्तित्व भएसम्म तिनले राज्यका सुविधा पाई नै रहनेछन्, केही थुर्मी सत्ताको चास्नी आफ्नो भागमा पर्नेछ । सत्ताधारी दलले ठेक्कापट्टा, नियुक्ति, आसचपु, कमिसनको केही हिस्सा दिइहाल्छ । पार्टी नामको खेलो चलिरहन्छ, गुटका मतियार पाल्न पुगिहाल्छ । पोहोर साल अध्यादेशबाट भएका नियुक्तिमा प्रमुख प्रतिपक्षी दलका नेता शेरबहादुर देउवाको भागमा मात्रै होइन, प्रधान न्यायाधीश चोलेन्द्रशमशेरका भागमा समेत बम्पर उपहार परेको उदाहरण छँदै छ । कम्युनिस्ट पार्टीका नाममा बने पनि यसरी बन्ने पार्टी वैचारिकसैद्धान्तिक रूपमा अर्को कांग्रेस नै हो । यसरी एकअर्कालाई गाली गर्दै दुवै थरीले कम्युनिस्ट आन्दोलनको कांग्र्रेसीकरण गर्नेछन् । नेताहरूका एजेन्डा, जीवनशैली, पार्टीभित्र र बाहिरका सम्बन्ध, उनीहरूको विचार हेर्दा यो आन्दोलन आधाउधी कांग्रेसजस्तो भैसकेको छ । विभाजन बढाउँदै कार्यकर्तालाई पनि कांग्रेस बनाएपछि यो अझ बढी कांग्रेस बन्दै जान्छ । त्यसपछि फुकुयामाबाट शिक्षित नेपाली उदारवादी बुद्धिजीवीहरूले केही समयसम्म विभिन्न परियोजना अन्तर्गत इतिहासको अन्त्य र अन्तिम मानिस शीर्षकवरिपरि लेखरचनाहरू लेख्नेछन् ।निर्वाचन परिणाम जेसुकै होला, एउटा कुरा निश्चित छ कम्युनिस्ट भनेर उभिनेहरूको हुर्मतको धुलाइ हुनेछ । कम्युनिस्टसँग गठबन्धन गर्ने कि नगर्ने भन्ने कांग्रेसभित्रको अहिलेको विवाद एक त कांग्रेसको भाग्यले गर्दा कम्युनिस्ट पार्टीको त्यत्रो वर्चस्व हेर्दाहेर्दै धरमराएर ढल्यो भने चुनाव पनि एक्लै जितिन्छ भन्ने सहज विश्वासको उत्पन्न परिणाम हो । दोस्रो, कांग्रेसभित्रै कचिंगल देखाएर प्रचण्डमाधवलाई तर्साउन र भागबन्डामा निचोर्न सजिलो हुनेछ भन्ने योजना पनि हुन सक्छ । त्यस्तो चलखेलका लागि उनीहरूलाई सुविधा छ । फेरि, एमसीसी कार्यान्वयनको भूअर्थराजनीतिक आयाम अबको नेपाली राजनीतिको यथार्थ पनि हो । यस क्रममा, गठबन्धन भत्काउने धन्दामा एमालेले कांग्रेसलाई धेरै सहुलियत दिएर प्रचण्डमाधवलाई अहिले नै सडकमा ल्याउन पनि सक्छ । वा, कांग्रेसले प्रचण्डमाधवलाई अझ बढी सहुलियत दिएर एमालेलाई साइज मा ल्याउन पनि सक्छ । यी सबै अवस्थामा नेपाली कांग्रेस सुरक्षित हुनेछ तर कम्युनिस्ट पार्टी भने सत्यानाशको डिलमा पुग्नेछ ।एकता सजिलो समाधानकम्युनिस्ट आन्दोलनमा नेताहरूको स्वार्थ, अहंकार, थिति हराएको, मति हराएको, बिग्रिँदैभत्किँदै गरेको प्रसंगले पाठकलाई के लाग्न सक्छ भने, यो लेखक स्वयंले निराशाको खेती गर्दै छ । वस्तुतः कुरा त्यसो होइन । यहाँ नेताहरूका कर्मको विवरण मात्रै दिन खोजिएको हो । यसको सम्भावनाको पक्ष धेरै छ र त्यो अझ सजिलो छ । सुरुमै भनिएझैं, कम्युनिस्ट पार्टीहरूले अहिलेको निराशा, कुण्ठा, अनिश्चय, आशंकालाई एकै झड्कामा चिर्न सक्छन् । उल्लेखनीय के छ भने, सत्यानाशको बाटो जति गाह्रो, पट्ट्यारलाग्दो र लामो छ, त्योभन्दा सजिलो र छिटो कम्युनिस्ट पार्टीको पुनरुदयको बाटो छ । एकताको पहिलो पाइलामै वामपन्थीहरूको सरकार बन्न सक्छ, स्थानीय तहमा धेरै राम्रो परिणाम आउन सक्छ । अर्को संसदीय निर्वाचनको परिणामलाई पनि करिबकरिब सुनिश्चित गर्न सक्छ । यसै पनि कम्युनिस्ट आन्दोलन नेपाली राजनीतिमा मात्रै होइन, बरु धेरै फराकिलो र गहिराइसम्म पुगेको सामाजिक आन्दोलन हो । कम्युनिस्ट पार्टी र यसका अग्रज नेताहरूले हामीलाई त्यो विरासत दिएर गएका छन् । हामी स्थानीय तहको चुनावको मुखमा छौं । कुनै एउटा कम्युनिस्ट पार्टीले कम्युनिस्ट एकताको आवश्यकता र सम्भावना भन्ने विषयलाई बैठकको एजेन्डा बनाएर छलफल सुरु गर्यो भने कम्युनिस्ट एकताले आफ्नो बाटो बनाइहाल्छ । भनिन्छ, जंगलमा बाटो बिराइयो भने सबैभन्दा पहिले जहाँबाट बाटो बिराएको हो, त्यहीँ पुग्नुपर्छ । कम्युनिष्ट पार्टीको विगतका सन्दर्भमा पनि सबैका कमजोरी सुधार्न तयार हुनुपर्छ र वैचारिकसैद्धान्तिक आधारमा पार्टी एकताका लागि तयार हुनुपर्छ । त्यसलाई स्वीकार गर्नेबित्तिकै समस्या समाधानको राजमार्ग खुलिहाल्छ । पार्टी एकताको कुरा गर्दा नेताले पार्टीबाट कारबाही गर्दैनन् भन्ने मात्रै ग्यारेन्टी हुने हो भने विभाजनमा मालामाल भैरहेको सानो झुन्डबाहेक सबै कम्युनिस्ट एकताको पक्षमा खडा भैहाल्नेछन् । कम्युनिस्ट पार्टीका लाखौं कार्यकर्ता र शुभचिन्तक त्यसको पक्षमा उभिनेछन् । अन्यमा, अनेकौं नालायकीका बावजुद आज नेपालका कम्युनिस्टहरूका अगाडि गुमाउन केवल केही नेताको निजी अहंकार छ भने पाउनका लागि कम्युनिस्ट एकता छ, समाजवादी भविष्य छ ।"
संकटका बादलबीच कल्पनाको आकार,"यी घटना दृष्टान्त मात्रै हुन् । नयाँ, उन्नत सामाजिकी अनि लैंगिकजातीय र समग्रतामै समताकारी, न्यायिक व्यवस्थाको कल्पना सजिलो छैन । संकट, समस्या र अवरोधका घनघोर बादलहरूबाटै नयाँ कल्पना, नयाँ बाटो र कार्यले आकार लिन सक्छन् । सामूहिक चेतलाई झल्याँस्स बनाएर उठाउने दुर्घटना र दुःस्वप्नकै अनुभवबाट स्वस्थ नयाँ बीउका सपना जन्मन्छन् । प्रतिदिनका घटना र तिनका तीव्र बहसको कोलाहलभित्रै पसेरै मानिसहरूका ध्वनि चिनिन्छन् र हिँड्नुपर्ने बाटो अनुमान हुन्छ । चौतर्फी मानवीय विवेक र प्राकृतिकजैविक संकटले घेरिएको आजको विश्व र स्थानीय दुवै तप्काको समाजमा देशहरू, समुदाय र विचारसमूहहरू मात्रै होइन, हरेक व्यक्तिभित्र यो व्यवस्था कतिसम्म सही छ र छैन भने कहाँकहाँ गलत छ भन्ने ठम्याइ हुनु जति जरुरी छ, व्यवस्थालाई अधिकतम विवेकसम्मत बनाउने कल्पनाहरू उम्रिरहनु र तिनलाई कार्यमा बदल्ने संकल्प जारी रहनु उत्ति नै जरुरी छ ।"
कांग्रेसमा नेतृत्व चयन पूरा,"काठमाडौं (कास) सत्तारूढ कांग्रेसले १४ औं महाधिवेशनअन्तर्गत सबै संरचनाको नेतृत्व चयन गरेको छ । कांग्रेसले केन्द्र, सात प्रदेश, ७७ वटै जिल्ला, १६५ वटै प्रतिनिधिसभा निर्वाचन क्षेत्र, ३३० वटै प्रदेशसभा निर्वाचन क्षेत्र, ७५३ वटै स्थानीय तह र ६७४३ वटै वडामा नेतृत्व चयनको प्रक्रिया पूरा गरेको हो । सात तहको नेतृत्व चयन गर्न कांग्रेसलाई ६ महिना लागेको छ । सबै तहका कार्यकारी नेतृत्वमा भने अपवादबाहेक पुरुष मात्रै छन् । सात प्रदेश, ७७ जिल्ला र १६५ प्रतिनिधिसभा निर्वाचन क्षेत्रको सभापतिमा न महिला छन् न दलित ।केन्द्रीय कार्यालयका सचिव एवं अधिवक्ता केशव रिजाल कार्यकारी पदमा महिला र दलितसहित उत्पीडित समुदायका नेताहरूले प्रतिस्पर्धा नै नगरेको बताउँछन् । संविधान र विधानले बाध्य गराएअनुसार प्रतिनिधित्व त सबै समुदायको भएको छ तर कार्यकारी पदमा महिला, दलितसहित अन्य लक्षित वर्गको नेतृत्व छैन, उनले भने, यी उत्पीडित वर्ग कार्यकारी पदको नेतृत्वका लागि प्रतिस्पर्धामै उत्रिएनन् ।भदौ १८ मा वडा अधिवेशन सुरु गरेर मंसिरमा महाधिवेशन गर्दा १६ जिल्लाको अधिवेशन बाँकी थियो । आइतबार सिन्धुपाल्चोक र बाराको जिल्ला अधिवेशन सकिएसँगै १४ औं महाधिवेशनअन्तर्गतका नेतृत्व चयन सम्पन्न गरेको हो ।"
अभियोग प्रमाणित भए पनि सभापतिमा विजयी,"(काठमाडौं), (सर्लाही)नेपालको राजनीतिमा नैतिक पतन हुने र फौजदारी आरोप र अभियोग लागेका व्यक्तिले चुनाव जितेर सार्वजनिक पदमा पुग्नु नौलो घटना होइन । पार्टीको आन्तरिक राजनीतिमा अभियोग प्रमाणित भएका व्यक्तिसमेत पदमा पुग्ने गरेका छन् । यही शृंखलामा जोडिएका छन् सर्लाहीका सुरेन्द्रप्रसाद सिंह । भ्रष्टाचार अभियोग प्रमाणित भएका उनी आइतबार कांग्रेसको जिल्ला सभापति निर्वाचित भएका छन् । विशेष अदालतबाट भ्रष्टाचारी ठहर भएका सिंहले आइतबार सम्पन्न निर्वाचनमा प्रतिस्पर्धी लक्ष्मण रायलाई ३ सय ८० मतान्तरले जितेका हुन् । सिंहले १ हजार ७ सय ५८ र रायले १ हजार ३ सय ७८ मत ल्याए । सिंह यसअघि जिल्ला उपसभापति थिए । उनलाई विशेष अदालतले १ करोड २३ लाख रुपैयाँ जरिवाना र ९ महिना कैद सजाय तोकेको छ । सर्लाहीको मनसुरा सिँचाइ आयोजना वरपरका करिब १८ हजार सालका रूख कटान गरी भ्रष्टाचार गरेको अभियोगमा अख्तियार दुरुपयोग अनुसन्धान आयोगले विशेष अदालतमा मुद्दा दायर गरेको थियो । विशेष अदालतका अध्यक्ष मोहनरमण भट्टराई तथा सदस्यद्वय भूपेन्द्रप्रसाद राई र महेशप्रसाद पुडासैनीको इजलासले २०७१ पुसमा सिंहलाई दोषी ठहर गरेको थियो । अहिले यो मुद्दा सर्वोच्च अदालतमा विचाराधीन छ । सिंह २०५० मा आयोजनाको मानपुर ब्यारेज नहर खण्डको निर्माण उपभोक्ता समितिका अध्यक्ष भएका थिए । सभापतिमा पराजित रायले आफूविरुद्ध सत्ता, शक्ति र पैसा प्रयोग भएको बताए । म त किसानको छोरा, जीवनभर निष्ठा र आदर्शको राजनीति गरेँ । अहिले अदालतबाट भ्रष्ट प्रमाणित व्यक्तिसँग चुनाव हार्दा दुःख लागेको छ, पार्टीका पूर्वजिल्ला सभापति रहेका उनले भने, माथि सरकार उसैको छ, निर्वाचनवाला (निर्वाचन समिति) पनि उसैको छ, अनि मैले कसरी चुनाव जित्नु ? कांग्रेसमा पछिल्लो समय ललिता निवास प्रकरणमा अभियोग लागेका विजयकुमार गच्छदार उपसभापति मनोनीत भएका थिए । मंसिरमा सम्पन्न १४ औं महाधिवेशनमा उपसभापति पराजित भए पनि उनलाई सभापति शेरबहादुर देउवाले केन्द्रीय सदस्य मनोनीत गरेका छन् । यसअघि भ्रष्टाचार आरोपमा जेल सजाय भोगेका खुमबहादुर खड्का (दिवंगत), गोविन्दराज जोशी र चिरञ्जीवी वाग्ले पार्टीको १३ औं महाधिवेशनमा केन्द्रीय सदस्य उम्मेदवार बनेका थिए । खड्का लोकप्रिय मत ल्याएर निर्वाचित भए पनि जोशी र वाग्ले पराजित भएका थिए । पार्टीको विधानमा के गर्ने भन्नेबारे स्पष्टसँग लेखिएको छैन, कांग्रेसको विधान मस्यौदा समितिका सदस्यसमेत रहेका केन्द्रीय सदस्य रमेश लेखकले भने, अदालतले पनि नैतिक पतन देखिने अपराधका बारेमा कानुनी रूपमा स्पष्ट भनेको छैन । कानुनविद् भीमार्जुन आचार्य असल व्यक्तिले शासन गर्नुपर्छ भन्ने कानुनी मान्यतालाई दलहरूले उपहास गरेको बताउँछन् । फौजदारी आरोप प्रमाणित भएर सार्वजनिक पद धारण गर्न अयोग्य ठहरिएका व्यक्ति दलको आन्तरिक जिम्मेवारीमा योग्य मानिनु दुःखद र देशको कानुनसँग परस्पर विरोधी हुने उनको भनाइ छ । उनले भने, अदालतबाट नैतिक पतन हुने कसुरमा प्रमाणित भएको व्यक्तिलाई पार्टीको जिम्मेवारीमा पुग्ने अवस्था दिनु नैतिकमात्र नभई कानुनी र संवैधानिक प्रश्न पनि हो । वरिष्ठ अधिवक्ता आचार्य दलहरूले तत्काल विधान संशोधन गर्न नसके पनि आगामी निर्वाचनमा यस्तो आरोप लागेका व्यक्तिलाई उम्मेदवार बनाउने नहुने बताउँछन् । अख्तियारले भ्रष्टाचार आरोपमा अनुसन्धान गरिरहेकै बेला सुनसरी क्षेत्र नं ३ बाट निर्वाचन लडेर विजयकुमार गच्छदार विजयी भए । ललिता निवास प्रकरणमा भ्रष्टाचार गरेको अभियोगमा अख्तियारले २०७६ माघ २२ मा उनीविरुद्ध विशेष अदालतमा मुद्दा दायर गरेपछि निलम्बित भए । कर्तव्य ज्यान मुद्दामा अभियुक्त रहेकै अवस्थामा कांग्रेसकै मोहमद अफताब आलम रौतहट२ बाट सांसद निर्वाचित भए । २०७६ असोज २६ मा पक्राउ परेका उनी पुर्पक्षका लागि थुनामा छन् । कर्तव्य ज्यान मुद्दामा अभियुक्त रहेकै अवस्थामा जनता समाजवादी पार्टीबाट उम्मेदवार बनेर निर्वाचन जितेका कैलाली१ का सांसद रेशम चौधरी पनि निलम्बित छन् । मुद्दा सर्वोच्चमा छ भने चौधरी जेलमा छन् । जसपाकै हरिनारायण चौधरी पनि भ्रष्टाचार अभियोगमा निलम्बित छन् । अख्तियारले अनुसन्धान गरिरहेकै अवस्थामा उनी पर्सा३ बाट निर्वाचित भएका थिए । अख्तियारले २०७५ असोज १९ मा विशेष अदालतमा मुद्दा दायर गरेपछि उनी निलम्बनमा परेका हुन् । पछिल्लो समय एमालेबाट निर्वाचित मुगुका समानुपातिक सांसद मोहन बानियाँ बलात्कार आरोपमा निलम्बनमा परेका छन् । उनीमाथि जुम्लाकी एक महिलालाई २५ लाख रुपैयाँ सापटी फिर्ता दिन भन्दै नेपालगन्ज बोलाएर बलात्कार गरेको आरोप छ । प्रतिनिधिसभा, प्रदेशसभा र स्थानीय तहसम्बन्धी तीनवटै निर्वाचन ऐनमा नैतिक पतन हुने र फौजदारी घटनाका आरोपित र अभियुक्तलाई निर्वाचन लड्नबाट रोक्ने प्रावधान छैन । अधिवक्ता अरुण पौडेल तीनवटै निर्वाचन ऐनमा संशोधन गरी नैतिक पतन देखिने र फौजदारी घटनाका आरोपित र अभियुक्तलाई उम्मेदवार बन्नबाट बन्देज गर्नुपर्ने बताउँछन् ।"
पहिचानको संघर्ष अनुमोदन,"(काठमाडौं)बाआमाको तेस्रो सन्तानका रूपमा २०४४ सालमा उनको जन्म भयो । एक दाजु र एक दिदीपछिका उनी छोराको लैंगिक पहिचान बोकेर जन्मिए । शारीरिक बनावट छोराको भए पनि भावनात्मक व्यवहार छोरीको थियो । सानैदेखि आमाको सारीचोलो लगाउन मन पराउँथिन् । गाजल, टिकी, लिपिस्टिक लगाउँथिन् । भूमिकाको चञ्चलता र फरक लैंगिक पहिचानको व्यवहारलाई बुबाले नियाल्न पाएनन् । किनकि उनी आठ वर्षको हुँदै बुबा बिते । आमाले उनका इच्छामा जबरजस्त गरिनन् । सायद आमाको यही ममताले हुन सक्छ, काठमाडौंको नैकापमा जन्मे, हुर्केकी उनले यौनिक तथा लैंगिक अल्पसंख्यक पहिचान भएकै कारण परिवारमा उतिसारो विभेद खेप्नुपरेन । इच्छाएको पहिरन लाउन, हिँड्डुल गर्न रोकटोक भएन । तर समाजले भने जहिल्यै घृणा र लाञ्छनाले हेर्थ्यो । छोरो होस्, बुहारी ल्याउनुपर्छ त भन्नुभयो, तर परिवारले मलाई नराम्रो व्यवहार गरेन, घरबाट निस्केपछि नफर्केसम्म पाइलापाइलामा हिंसाबोधचाहिँ भयो, भूमिकाले भनिन् । भेदभावपूर्ण व्यवहारले उनले पढाइलाई निरन्तरता दिन सकिनन् । पुरुष जनाउने नाम, महिला देखाउने पहिरन र चालचलनले विद्यालयमा पढ्ने वातावरण भएन । कुराकानीकै क्रममा उनले २०६१ सालमा प्रवेशिका परीक्षा दिने तयारी गर्दैगर्दाको घटना सम्झिइन् । कपाल लामो लामो थियो, मेकअप गर्थें, बोलीचाली महिलाको जस्तै, उनले भनिन्, सर, साथीहरूले केटाजस्तो हुन सिक् भनेर जिस्काउँथे । लैंगिक पहिचानलाई लिएर जवाफ दिँदादिँदा १० मै पढाइ छाड्नुपर्यो, उनले भनिन् । स्कुल छाडेपछि समाजका विभेदकारी सामाजिक सम्बन्ध पनि पातलिँदै गए । तर, भविष्यको चिन्ताले भने उनलाई सताइरह्यो । एक दिन रत्नपार्कमा सार्वजनिक गाडी कुर्दै गर्दा उनीजस्तै साथीसित अचानक भेट भयो । सामान्य चिनापर्चीले यौनिक तथा लैंगिक अल्पसंख्यक समुदायको अधिकार क्षेत्रमा काम गर्ने निलहिरा समाजसँग नजिक बनायो । आफ्नै समुदायका साथी भेटेपछि समाजबाट छिछिः दुरदुर हुनुपर्ने सबैको साझा समस्या रहेछ भन्ने थाहा पाइन् । समुदायका लागि सामाजिक जागरणका काम गर्नैपर्छ भन्ने महसुस हुन थाल्यो । हाम्रो पहिचानलाई छिछिः दुरदुर गर्ने व्यक्तिको समस्या हो, हामीप्रतिको सम्मानित व्यवहार कसरी विकास गर्न सकिन्छ भन्ने लाग्यो, साथीहरू मिलेर एड्भोकेसी गर्न थाल्यौं, उनले भनिन् । डेढ दशकअघि अभियानमा लाग्दा खुलेर अधिकारका लागि लड्न सहज थिएन । संघर्ष र भोगाइहरूले पछि हट्न पनि दिएन । निलहिरा समाजका संस्थापक अध्यक्ष सुनीलबाबु पन्त, अहिलेकी अध्यक्ष पिंकी गुरुङ, यौनिक तथा लैंगिक अल्पसंख्यकहरूको महासंघकी अध्यक्ष मनीषा ढकालले बाटो देखाइदिए । परिवारले सहयोग र हौसला थपिरह्यो । पढाइ त छोडिहालें, पढेर होइन परेर बुझें, अभियानमा लाग्न आँट साहस आयो, उनले सुनाइन् । यौनिक तथा लैंगिक अल्पसंख्यक समुदायको हकअधिकारमा काम गर्दै अघि बढेकी उनी उदाहरणीय व्यक्तित्वका रूपमा स्थापित भइन् । हिजोसम्म घृणाको नजरले हेर्ने छरछिमेक र समाजले स्विकार्न थालेको छ । अभियानमा स्वयंसेवकको भूमिका निर्वाह गर्दै निलहिरा समाजमा काम थालेकी उनी हाल कार्यक्रम व्यवस्थापक छिन् । यौनिक तथा लैंगिक अल्पसंख्यकको महासंघमा उपाध्यक्ष छिन् । अन्य विभिन्न सामाजिक संघसंस्थामा पनि आबद्ध छिन् । सन् २०१९ मा बेलायतको अ पोलिटिकल ले गरेको योङ लिडर सर्वेक्षणमा भूमिका विश्वका एक सय प्रभावशाली महिलाको सूचीमा पर्न सफल भइन् । पहिलो पटक सन् २००७ को मिस पिंक पेजेन्ट पनि उनले उपाधि हासिल गरेकी थिइन् । बैंककमा भएको मिस इन्टरनेसनल क्विन को प्रतिस्पर्धामा जाने अवसर पाइन् । उनको अनुभवमा पहिलेको तुलनामा सामाजिक संरचना र राज्यको दृष्टिकोणमा यस समुदायप्रतिको दृष्टिकोणमा केही सकारात्मक परिवर्तन हुँदै गएको छ । पर्याप्त सचेतना र राज्यलाई जिम्मेवारीबोध भने भएको छैन । हाम्रो समुदायलाई मजाककै रूपमा लिइन्छ, समाजका अरू सदस्यजस्तै सम्मान र इज्जतका साथ बाँच्न पाउनुपर्छ भन्ने सचेतना अझै पुगेको छैन, राज्यले नागरिकता, विवाह जस्ता अधिकारहरूमा विभेद गरेको छ, उनले भनिन् । यौनिक तथा लैंगिक अल्पसंख्यकको पहिचानको लडाइँ पूरा भएको छैन । शिक्षा, स्वास्थ्य, रोजगारी, जनजीवनजस्ता सबैजसो मुद्दाको मूलप्रवाहमा पुग्न थुप्रै काम बाँकी छन् । यौनिक तथा लैंगिक अल्पसंख्यक समुदायलाई मूलधारमा ल्याउन दिनरात खटिरहेकी भूमिकालाई कुनै दिन अन्तर्राष्ट्रिय समुदायमाझ पहिचान थपिएला भन्ने सोचेकी थिइनन् । तर, अमेरिकी विदेश मन्त्रालयको प्रतिष्ठित अन्तर्राष्ट्रिय साहसी महिला पुरस्कार (आईडब्ल्यूओसी) २०२२ उनैलाई प्रदान गरिएको छ । अन्तर्राष्ट्रिय नारी दिवसको अवसरमा सो पुरस्कारको घोषणा गरिए पनि सोमबार साँझ एक भर्चुअल समारोहमार्फत प्रदान गरियो । उनीसहित संसारभरका १२ साहसी महिलालाई अमेरिकी विदेशमन्त्री एन्टोनी ब्लिंकेन र प्रथम महिला जिल बाइडेनले सम्मानित गरेका हुन् । यौनिक तथा लैंगिक अल्पसंख्यक समुदायको जीवनमा सुधार ल्याउने कार्यमा लागेकी भूमिकालाई पुरस्कृत गर्न पाउँदा काठमाडौंस्थित अमेरिकी दूतावासले खुसी व्यक्त गरेको छ । उक्त पुरस्कार नेपालीले प्राप्त गरेको यो लगातार दोस्रो वर्ष हो । गत वर्ष यो पुरस्कार एसिड हमलाविरुद्धको कार्यका लागि मुस्कान खातुनले प्राप्त गरेकी थिइन् । सम्मानित हुँदै छु भनेर एम्बेसीबाट फोन आउँदा एकदमै अचम्मित भएँ, त्यो क्षणलाई व्यक्त गर्ने कुनै शब्द छैन, उनले भनिन्, मानवअधिकारका विषयमा जति आवाज उठाए पनि सकिँदैन, यो सम्मानले अर्थपूर्ण महत्त्व राख्छ, थप ऊर्जा दिएकाले अभियानमा सशक्त ढंगले अघि बढ्ने वाचा गरेकी छु ।"
आठ महिनामा २० प्रतिशत मात्रै विकास खर्च,"(काठमाडौं) चालु आर्थिक वर्षको दोस्रो चौमासिकसम्ममा सरकारले २० प्रतिशत बराबर मात्रै पुँजीगत खर्च गरेको छ । फागुन २९ सम्ममा २०१६ प्रतिशत बराबर मात्रै विकास खर्च भएको महालेखा नियन्त्रक कार्यालयको तथ्यांकले देखाएको छ । चालु आर्थिक वर्षका लागि सरकारले पुँजीगत शीर्षकमा ३ खर्ब ७८ अर्ब रुपैयाँ बराबर छुट्टयाएकामा हालसम्म ७६ अर्ब २२ करोड रुपैयाँ बराबर मात्रै खर्च भएको हो । यही अवधिमा सरकारले गरेको कुल बजेट खर्च भने ४१२१ प्रतिशत बराबर छ । कुल १६ खर्ब ३२ अर्ब ८२ करोड रुपैयाँ बराबरको वार्षिक बजेट रहेकामा फागुन मसान्तसम्ममा ६ खर्ब ७२ अर्ब ९० करोड रुपैयाँ बराबर खर्च भएको देखिएको हो । यसमध्ये चालु शीर्षकमा विनियोजित बजेटको ५०५३ प्रतिशत बजेट खर्च भएको छ । चालु शीर्षकमा १० खर्ब ६५ अर्ब २९ करोड रुपैयाँ बराबर विनियोजन भएकामा हालसम्म ५ खर्ब ३७ अर्ब २७ करोड रुपैयाँ बराबर खर्च भएको महालेखा नियन्त्रक कार्यालयले जनाएको छ । वित्तीय व्यवस्थातर्फ कुल विनियोजित बजेटको ३१३५ प्रतिशत बजेट खर्च भएको छ । यस शीर्षकमा १ खर्ब ८९ अर्ब ४३ करोड रुपैयाँ बराबर विनियोजन भएकामा ५९ अर्ब ३९ करोड रुपैयाँ बराबर खर्च भएको देखिएको हो । यही अवधिमा सरकारको राजस्व संकलन भने वार्षिक लक्ष्यको ५९०७ प्रतिशत बराबर देखिएको छ । सरकारले आन्तरिक राजस्वतर्फ ६ खर्ब ८० अर्ब ९० करोड रुपैयाँ बराबर उठाएको छ, जुन लक्ष्यको ५७६७ प्रतिशत बराबर हो । त्यस्तै वैदेशिक अनुदानतर्फ वार्षिक लक्ष्यको २३१७ प्रतिशत अर्थात् १३ अर्ब ८८ करोड रुपैयाँ सरकारले उठाएको छ ।'समस्यैसमस्याको जड सरकारी कार्यशैली'यसैबीच सरकारले अपेक्षाअनुसार पुँजीगत खर्च गर्न नसक्नुमा नीतिगतभन्दा व्यवहारगत समस्या बढी जिम्मेवार रहेको सरोकारवालाहरूले बताएका छन् । नीति अनुसन्धान प्रतिष्ठानले सोमबार भर्चुअल रूपमा आयोजना गरेको योजना (विनियोजन) अनुसार विकास खर्च हुन नसक्नुका कारण र यसलाई समाधान गर्ने उपायहरू विषयक छलफलका सहभागीहरूले दर्जनौं व्यावहारिक समस्या औंल्याए । विकास खर्च हुन नसक्नुका पछाडि देखिएका बग्रेल्ती समस्याको जड सरकारी कार्यशैली रहेको धारणा पनि उनीहरूको छ ।योजना तथा कार्यक्रमहरूमा तयारीबिनै बजेट राख्नु, राजनीतिक दबाबमा आयोजना छानिनु, सरकारी निकाय र ठेकेदारहरूमा कार्यक्षमता अभाव, दक्ष र प्राविधिक जनशक्तिको कमी, अनुगमन संयन्त्र प्रभावकारी हुन नसक्नु र जटिल सार्वजनिक खरिद प्रक्रियाका कारण पुँजीगत खर्च हुन नसकेको उनीहरूको धारणा छ । नेपालको सार्वजनिक खरिदसम्बन्धी कानुन उत्कृष्ट रहे पनि त्यसको कार्यान्वयनमा अनेकौं समस्या रहेको पूर्वसचिव धनबहादुर तामाङले बताए । खरिद ऐनका कारण विकास निर्माणका काममा ढिलाइ भयो भन्ने गरिन्छ । तर यो ऐन विश्व बैंक र एसियाली विकास बैंकको समेत खरिद प्रक्रियासँग तालमेल हुने गरी उत्कृष्ट ढंगले तयार पारिएको छ, तामाङले भने, समस्या आयोजना व्यवस्थापनमा छ । कार्यशैलीमा छ ।ठेकेदार कम्पनीको कार्यक्षमता हेरेर मात्र काम दिने प्रणाली विकास हुन नसक्नु अर्को समस्या रहेको उनको भनाइ छ । केन्द्रीय बोलपत्र डाटाबेस बनाउने भनेर सार्वजनिक खरिद कार्यालयले वर्षौंदेखि भन्दै आएको छ । यस्तो प्रणाली बन्न सके ठेकेदार कति छन्, उनीहरूले कहाँ कसरी काम गरेको छन् र क्षमता कति हो भन्ने थाहा पाइन्थ्यो, तामाङले भने, उनीहरूले तोकिएको समयमा काम गर्नै सक्दैनन् । उनीहरूसँग पर्याप्त जनशक्ति र औजार उपकरणसमेत हुँदैनन् । योग्यता देखाउन अन्तर्राष्ट्रिय र राष्ट्रियस्तरका ठेकेदारहरूसँग संयुक्त उपक्रम (जोइन्ट भेन्चर) गर्छन् ।पछिल्लो समय सरकारले एउटा ठेकेदारलाई ५ वटा मात्रै ठेक्का दिन सक्ने व्यवस्था लागू गरेकामा यो हास्यास्पद र बेतुकको निर्णय भएको पनि तामाङको धारणा छ । एक ठेकेदारले ५ भन्दा बढी आयोजनामा काम गर्न नपाउने हास्यास्पद निर्णय भएको छ । १ करोड लागत र १ अर्ब लागतका ५ आयोजनामा काम गर्नु फरक छ, उनले भने, ठेकेदारले पहिले कसरी काम गरेको छ, कति क्षमताको काम गरेको छ, उसको क्षमता कति हो जस्ता विषय हेरिनुपर्थ्यो । तर संख्या मात्रै तोकियो । आयोजना प्रमुखदेखि अरू कर्मचारीको चाँडोचाँडो सरुवा हुनु, राष्ट्रिय गौरव र प्राथमिकताप्राप्त आयोजनाहरूमा समेत स्रोत अभाव हुनु र खर्च हुन नसक्नु, आयोजनाको पूर्वतयारी नगरीकनै हचुवामा टेन्डर गर्नु र भएगरेका काममा गुणस्तरको विवाद आउनु पनि समस्या रहेको उनको भनाइ छ ।राजनीतिक नेतृत्व र कर्मचारी संयन्त्रले समेत सार्वजनिक खरिद ऐनलाई कारण देखाएर खर्च हुन नसकेको बताउने गरे पनि वास्तविकता भने त्यस्तो नरहेको पूर्वसचिव रामेश्वर खनालले बताए । लामो समयदेखि सार्वजनिक खरिद ऐनका कारण विकास खर्च हुन सकेन भन्ने राजनीतिक बुझाइ छ । वास्तवमा त्यो होइन, उनले भने, तर वित्तीय अनुशासन पालना गर्नुपर्ने वा मापदण्ड पालना गरेर बजेट खर्च गर्न हामीसँग क्षमता अभाव छ । आन्तरिक स्रोतबाट कार्यान्वयन हुने योजनामा बढी बजेट खर्च हुने र वैदेशिक ऋण तथा अनुदानका आयोजनाहरूमा कम खर्च हुने प्रवृत्तिलाई त्यसको ज्वलन्त उदाहरण मान्न सकिने खनालको भनाइ छ । आन्तरिक स्रोतका आयोजनामा विनियोजित बजेटको १ सय ४ प्रतिशतसम्म खर्च हुन्छ । तर वैदेशिक ऋण र अनुदानबाट स्रोत व्यहोर्ने आयोजनामा निकै कम खर्च हुन्छ । किनकि, दातृ निकायले मापदण्ड र वित्तीय अनुशासन पालना भएनभएको हेर्छन्, उनले भने ।ठेकेदारहरूलाई २० प्रतिशत पेस्की (मोबिलाइजेसन एडभान्स) दिन आवश्यक नरहेको पनि खनालको भनाइ छ । पहिले नेपाली ठेकेदार नै थिएनन् । काम गर्न उनीहरूसँग पैसा पनि हुँदैनथ्यो । विदेशी निर्माण व्यवसायीमा निर्भर रहेर हुँदैन, आन्तरिक व्यवसायीहरूलाई काम दिन भनेर यस्तो व्यवस्था ऐनमा राखिएको हो, उनले भने, अब अवस्था फरक छ । यस्तो व्यवस्था हटाए हुन्छ । पुँजीगत खर्च बढ्न नसक्नुमा आयोजना व्यवस्थापन र करार व्यवस्थापनमा बढी समस्या छ । त्यस्तै खर्च गर्ने निकायको प्राथमिकता निर्धारण हुन नसक्नु, आयोजनाहरूमा पूर्वतयारी नहुनु, स्रोतको व्यवस्थापन र खरिद योजनाबिनै राजनीतिक दबाबमा आयोजनाहरू छानिनु जस्ता कारण समस्या देखिएको उनको भनाइ छ ।विकास निर्माणका काममा ढिलासुस्ती हुनुमा वर्षौंदेखि एउटै प्रकृतिका समस्या दोहोरिरहेको भए पनि ती समस्या समाधान गर्न नसक्नु दुर्भाग्यपूर्ण रहेको अर्का पूर्वसचिव सुमनप्रसाद शर्मा बताउँछन् । हामीले उही काम पटकपटक गरिरहेका छौं । हरेक वर्ष समस्या उस्तै देखिन्छन् । तर हामीले समाधान गर्न सकिरहेका छैनौं, उनले भने, तत्काल गर्नुपर्ने काम भनेको आयोजना व्यवस्थापनमा ध्यान दिइनुपर्छ । राम्रो गर्नेलाई पुरस्कार र नराम्रो गर्नेलाई कारबाही गर्ने थिति बसाल्नुपर्छ ।नेपालका नीतिहरू उत्कृष्ट भए पनि त्यसको कार्यान्वयनमा समस्या रहेको उपमहालेखा परीक्षक चन्द्रकान्त भण्डारीको धारणा छ । सरकारी योजना तथा कार्यक्रममा पूर्वतयारीबिनै बजेट दिइनु पनि समस्या रहेको उनले बताए । दीर्घकालीन नीति, मध्यमकालीन खर्च योजना, बहुवर्षीय ठेक्कासम्बन्धी व्यवस्था र सार्वजनिक खरिदसम्बन्धी कानुन उत्कृष्ट छन् । तर ती औपचारिकतामा मात्रै सीमित हुने गरेका छन्, कार्यान्वयनमा समस्या छ, भण्डारीले भने, पूर्वतयारीका काम नसकिँदै बजेट पाएर कार्यक्रम सुरु भइसक्छन् । यसकारण बजेट तर्जुमाको प्रक्रिया र खरिदको काममा पनि ध्यान पुर्याउन जरुरी छ, उनले भने । प्रविधिको प्रयोगबाट खरिद प्रक्रियाको समयसीमा घटाउन सकिनेतर्फ ध्यान दिनुपर्ने पनि उनले सुझाए ।अन्तरनिकायगत समन्वय हुन नसक्नु, आयोजना प्रभावित क्षेत्रका बासिन्दा, त्यसका लाभग्राही र नागरिक समाजलगायत क्षेत्रलाई आश्वस्त पार्न नसक्नुलाई पनि विकास खर्च हुन नसक्नुका महत्त्वपूर्ण कारण मान्नुपर्ने भण्डारीले बताए । आयोजनामा खटिने कर्मचारी र उसको जिम्मेवारी तथा जवाफदेहिता, कार्यसम्पादन मूल्यांकनलगायत विषयलाई पनि सरकारले महत्त्वसाथ हेर्नुपर्ने उनको भनाइ छ । पुँजीगत खर्चलाई बढाउन विनियोजन र खर्च दुवै पक्षलाई उत्तिकै महत्त्वसाथ हेरिनुपर्ने सडक विभागका उपमहानिर्देशक शिवप्रसाद नेपालको धारणा छ । अहिले खर्चलाई बढी ध्यान दिइएको छ । तर हामीले विनियोजन कसरी गरिरहेका छौं र स्रोतको न्यायपूर्ण र सम्भाव्य विनियोजन हुन सकेको छैन, नेपालले भने ।संघीयता लागू भएपछि पनि झिनामसिना प्रशासनिक र प्रक्रियागत झन्झट सुल्झाउन संघ सरकारमै पुग्नुपर्ने अवस्था रहेको उनको गुनासो छ । विकास प्रशासनमा संघीयता प्रभावकारी रूपमा कार्यान्वयन हुन सकेको छैन । कुनै आयोजनामा सानो परिवर्तन गर्न पनि अर्थ मन्त्रालयमै पुग्नुपर्छ, नेपालले भने, हरेक फाइल बोकेर मन्त्रालय धाउनुपर्ने अवस्था अन्त्य नभएसम्म काममा ढिलाइ देखिइरहन्छ । कुन सरकारी कार्यालयको क्षमता कति हो र उसले कति काम गर्न सक्छ भन्ने पनि हेरिनुपर्ने नेपालले बताए । यस वर्ष सडक विभागले २५ लाखदेखि ९ अर्ब लागतसम्मका २ हजारभन्दा बढी योजना र कार्यक्रम कार्यान्वयन गर्यो । त्यसका लागि हामी वर्षभर नै खरिद प्रक्रियामा लाग्यौं, उनले भने, योजना कार्यान्वयन गर्न क्षमता कति छ भन्ने कसैले हेर्दैन । ठेक्का तोडेपछिको झन्झट झन् जटिल हुने भएकाले सरकारी कर्मचारीहरू बरु कामबाट पन्छिन खोज्ने तर ठेक्का तोड्न नचाहने अवस्था रहेको पनि उनको भनाइ छ ।आर्थिक वर्षको अन्तिममा मात्रै खर्च बढ्नु र त्यसरी हुने खर्चमा वित्तीय अनुशासन पालना नभएको भन्नु गलत भएको अर्थ मन्त्रालयका सहसचिव महेश आचार्यको धारणा छ । त्यस्तै चालुगत खर्च फजुल हो भन्ने बुझाइ पनि सही नरहेको उनको भनाइ छ । चालुगत शीर्षकमा भएको खर्च फजुल खर्च हो भन्ने भाष्य निर्माण भएको छ । तर वित्तीय व्यवस्थापनतर्फको ठूलो रकम पनि पुँजीगत खर्चकै रूपमा जाने गरेको छ, आचार्यले भने ।"
लगानीकर्ताले सेयर किनबेच गर्न पाएनन्,"(काठमाडौं) धितोपत्र ब्रोकरहरूको तथ्यांक राख्ने प्रणाली डाटा सेन्टरमा समस्या आएपछि सोमबार निर्धारित कारोबार अवधिभर लगानीकर्ताले सेयर किनबेच गर्न पाएनन् । समस्या समाधान गर्न लामो समय लाग्ने भएपछि नेपाल स्टक एक्सचेञ्ज (नेप्से) ले सूचना निकालेर सोमबारका लागि कारोबार पूर्ण रूपमा बन्द भएको जनाएको छ ।३२ वटा ब्रोकरको डाटा सेन्टरमा समस्या आएपछि दिउँसो १२ः५३ बजेदेखि समस्या देखिएको थियो । हार्डवेयर र सफ्टवेयर दुवैमा समस्या आएकाले बनाउन ९१० घण्टा लाग्ने जानकारी पाएको छु, नेप्सेका प्रमुख कार्यकारी अधिकृत कृष्णबहादुर कार्कीले भने, यसकारण सोमबार समय थपेर पनि कारोबार सञ्चालन गर्न सक्ने अवस्था नभएपछि कारोबार बन्द गरिएको हो । ब्रोकरहरूले छुट्टाछुट्टै डाटा सेन्टर नराख्दा यस्तो समस्या आएको उनले बताए । सोमबार व्यक्तिगत रूपमा डाटा सेन्टर सञ्चालन गरेका ब्रोकरमा यो समस्या छैन । एकमुस्ट रूपमा एकै स्थान डाटा सेन्टर राखेका ब्रोकरमा समस्या देखिएको छ, उनले भने, भविष्यमा यस्ता समस्या आउन नदिन ब्रोकरहरूलाई छुट्टाछुट्टै डाटा सेन्टर राख्न प्रोत्साहन गर्नुपर्ने देखिन्छ । ब्रोकरहरूको डाटा सेन्टरमा समस्या आएकाले सोमबार कारोबार प्रभावित भएको स्टक ब्रोकर एसोसिएसनका अध्यक्ष सन्तोष मैनालीको भनाइ छ । डाटा सेन्टर व्यवस्थापन गर्ने जिम्मा वाइको प्रालिलाई दिइएको छ । उसले दुई वटा स्टोरेजमा डाटा व्यवस्थापन गरेकामा एउटामा समस्या आएपछि कारोबार रोकिएको हो, उनले भने, त्यो सिस्टम तत्काल नबन्ने भएपछि ३० वटा ब्रोकरको डाटाबेसलाई अर्कोमा सार्ने काम भएको छ । त्यसपछि ती ब्रोकरको सिस्टम रिस्टार्ट गर्ने काम भइरहेको छ । समस्या समाधान भइसकेकाले मंगलबारदेखि नियमित रूपमा कारोबार हुने उनले दाबी गरे । डाटा सेन्टरका लागि वाइको को मात्र भर पर्नुपरेकाले सामेबार कारोबार हुन नपाएको उनले स्विकारे । सुरुमा हामीले २५२५ वटा ब्रोकर गरी दुई वटामा विभाजन भएर डाटा सेन्टर राख्ने कुरा पनि भएको थियो । तर त्यसमा धेरै समय लाग्यो । त्यसपछि वाइकोलाई नै जिम्मा दिइएको थियो, उनले भने, त्यसपछि ब्रोकर आफैंले होस्टिङ गर्ने कि भन्ने कोसिस पनि भएको थियो । त्यसो गर्दा अहिलेको टीएमएसको गुणस्तरले झन् समस्या हुन्छ भन्ने कुरा आयो । यसरी डाटा सेन्टरको जिम्मा वाइकोलाई नै दिइएको हो ।यसरी पटकपटक आइरहने समस्या समाधानका लागि भन्दै धितोपत्र बोर्डले कार्यकारी निर्देशक नीरज गिरीको संयोजकत्वमा एक कार्यदल बनाएको छ । ६ सदस्यीय उक्त कार्यदलमा बोर्डबाट थप दुई जना, नेप्सेबाट दुई जना र सीडीएस एन्ड क्लियरिङबाट एक जना सदस्य रहनेछन् । तोकिएको सदस्यका लागि सोमबार नै नेप्से र सीडीएसलाई पत्राचार गरिसकिएको गिरीले बताए । कार्यदलले अहिलेको समस्या मात्र नभएर कारोबार प्रणालीमा आइरहने समस्या समाधान गर्न नियमित रूपमा सक्रिय रहनेछ, उनले भने, सम्भवतः कार्यदलको पहिलो बैठक मंगलबार नै बस्ने योजना छ । कहिले टीएमएस सिस्टम त कहिले ब्रोकरको डाटा सेन्टर गरी विभिन्न बहानामा पटकपटक कारोबार अवरुद्ध हुनु राम्रो नभएकाले त्यसलाई बोर्डले गम्भीर रूपमा लिएको उनको भनाइ छ । नेप्से र ब्रोकरले आफ्नो बचाउ गरे पनि स्थापनाको झन्डै तीन दशक पुगिसक्दा पनि सेयर बजारमा पर्याप्त मात्रमा स्थायी पूर्वाधार बन्न सकेका छैनन् । यही कारण कहिले नेप्सेको कारोबार प्रणालीमा त कहिले ब्रोकरको डाटा सेन्टरका नाममा पटकपटक कारोबार अवरुद्ध हुँदै आएको छ । समस्या देखिएपछि त्यसको विकल्पबारे कुरा उठ्छन् । तर तत्कालको समस्या समाधान भएपछि सबैले त्यो कुरा बिर्सने भएकाले पटकपटक सेयर बजारका लगानीकर्ताले कारोबारबाट वञ्चित हुनुपरेको जानकारहरू बताउँछन् । समस्या ब्रोकरहरूको हो, एक जानकारले भने, उनीहरू पूर्वाधारमा खर्च गर्नै चाहँदैनन् । यही कारण अहिले डाटा सेन्टरको सबै जिम्मा वाइकोलाई दिइएको हो । सोमबार ११ बजे खुलेको बजारमा दिउँसो १२ः५३ बजेसम्म मात्रै कारोबार भयो । सोमबार भएको कारोबारकै आधारमा मंगलबार नियमित कारोबार हुने नेप्सेले जनाएको छ । करिब दुई घण्टाको कारोबारमा नेप्से परिसूचक ०१५ अंक बढ्यो । उक्त अवधिमा १ अर्ब ३४ करोड रुपैयाँ बराबरको मात्र सेयर कारोबार भयो । १ सय कम्पनीको मूल्य बढ्यो, ७७ को घट्यो भने १४ कम्पनीको मूल्य भने स्थिर रह्यो । उक्त अवधिमा करिब १८ हजार ६ सय कित्ता सेयर मात्र किनबेच भए ।"
कतार एक्स्पोमा नेपाली अलैंची,"(ताप्लेजुङ)फुङलिङ नगरपालिका६ का भीमबहादुर गुरुङले उत्पादन गरेको अलैंची पुष्पलाल ओझाले ताप्लेजुङ सदरमुकाममै ग्रेडिङ गरे । झापाको बिर्तामोडमा प्याकेजिङ गरियो । त्यही अलैंची कतारको राजधानी दोहामा सञ्चालित पाँच दिने प्रदर्शनीमा राखियो । प्रदर्शनीका लागि दुबई पनि पठाइएको छ । ताप्लेजुङलगायत देशभरको उत्पादन कतार, सउदी अरब, दुबईलगायतका खाडी राष्ट्रमै पुग्छ । तर नेपालका नामबाट जाँदैन, यसको प्रक्रिया फरक छ ।नेपालकै नामबाट सोझै ती मुलुकमा पठाउने प्रक्रियाका लागि प्रयास गरिएको नेपालबाट अलैंची पठाएका चन्द्रप्रकाश भट्टराई बताउँछन् । उनका अनुसार गैरआवासीय नेपाली संघ (एनआरएनए) को सहयोगमा कतारमै रहेका कुमार खड्का र काजिमान पौडेलमार्फत प्रदर्शनीमा राखिएको हो । याफ्रे कृषि उत्पादन प्रशोधन बिक्री तथा निकासी केन्द्रमार्फत लगिएको अलैंची त्यहाँका नागरिकले अधिक मन पराएको र प्रक्रियाका विषयमा सुझाएको भट्टराईले जानकारी दिए । उनी वातावरण संरक्षण तथा विकास मञ्चका पूर्वअध्यक्ष हुन् । उनको संस्थाले इसिमोड नेपालसँगको सहकार्यमा तीन वर्षसम्म अलैंचीका विषयमा अध्ययन गरेको थियो । त्यही समयमा नेपालको अलैंची चिन लैजान पनि प्रयास गरिएको थियो । चिनियाँ व्यवसायी तथा स्वास्थ्य क्षेत्रकालाई अलैंची बगानको भ्रमण गराइएको थियो ।त्यहाँका नागरिकको चासो देख्दा प्याकेजिङमा सुधार गरेर हवाईजहाजमार्फत लैजान सकिने हिम्मत बढेको प्रदर्शनीमा बसेका पौडेल बताउँछन् । प्याकेजको बाहिर यहाँको स्थानीय भाषामा लेख्नुपर्ने रहेछ, उनले भने, यहाॅको नियमानुसार खाद्य गुणस्तर परीक्षण गराएर यो कस्तो ठाउँमा उत्पादन भएको भनेर पनि खुलाउनुपर्ने रहेछ । कतारको खुद्रा बजार भाउ प्रतिकिलो चार हजार रुपैयाँ रहेको पौडेलले बताए । नेपालको अहिलेको बजार मूल्यको तुलनामा यो चार गुणा बढी हो । नेपालमा अधिकतम मूल्य प्रतिकिलो एक हजार रुपैयाँ छ ।"
रूख काट्ने अनुमति नमिल्दा कालीगण्डकी करिडोर निर्माणमा ढिलाइ,"(काठमाडौं)कालीगण्डकी करिडोर (उत्तरदक्षिण) अन्तर्गत गैंडाकोटमालढुंगा सडक निर्माण थालेको ११ वर्ष भयो । आर्थिक वर्ष २०६५६६ बाट निर्माण सुरु भएको यो आयोजनाको अवधि तीन वर्ष बाँकी छँदा भौतिक प्रगति भने २० प्रतिशत मात्र छ । अहिले बजेट सुनिश्चितता र सडक खण्डमा पर्ने रूख कटानका लागि अनुमति नपाउँदा आयोजना कामविहीन बनेको छ । ट्र्याक खोलिसकेको खण्डमा ठेक्का हुन सकेको छैन भने रूख भएका क्षेत्रमा सडक निर्माण र कालोपत्र हुन सकेको छैन । करिडोरमा मुख्य समस्या नै रुख कटानको भएको उक्त खण्डका आयोजना प्रमुख कल्पना अधिकारी बताउँछिन् । वातावरण प्रभाव मूल्यांकनको काम सकिएको चार वर्ष भयो । गैंडाकोटराम्दी खण्डमा पर्ने रूख कटानका लागि स्वीकृति माग्दै साढे दुई महिनाअघि वन मन्त्रालयमा पठाए पनि अहिलेसम्म स्वीकृत हुन सकेको छैन, अधिकारीले भनिन्, वन मन्त्रालयले मन्त्रिपरिषद्मा नपठाएकाले स्वीकृत हुन ढिलाइ भएको हो । वन मन्त्रालयमै फाइल अड्किएर बसेको आयोजना स्रोतले जनाएको छ । पहिला मुआब्जा र बिजुलीका पोलले गर्दा पनि समस्या थियो । अहिले यी समस्या समाधान हुने क्रममा छन्, विद्युत्का पोल सार्न सूचना निकालिसकिएकाले यसको समस्या छैन, उनले भनिन्, रूख काट्ने सहमति पाए कामले गति लिने थियो । हर्मीचौरदेखि मालढुंगासम्मको ६० किमिमा भने बहुवर्षीय ठेक्काका लागि बजेट सुनिश्चितताको माग गरिएको छ । फाइल अर्थ मन्त्रालय र राष्ट्रिय योजना आयोगमा पुगेको छ, त्यसका लागि बजेट सुनिश्चितता आयो भने चालु आर्थिक वर्षमै ठेक्का गरेर निर्माणको काम अघि बढाउन सकिन्थ्यो, अधिकारीले भनिन्, ठेक्का गर्न हामी पूर्ण तयारीमा छौं । तर बजेट सुनिश्चितता नहुँदा काम अघि बढ्न सकेको छैन । यसका लागि ५ अर्ब रुपैयाँ बजेट मागिएको हो । केही खण्डमा ब्लास्टिङ (बम विस्फोट गरेर सडक खोल्ने) गरेर काम गर्नुपर्नेछ । ब्लास्टिङका लागि रक्षा मन्त्रालयबाट ढिला स्वीकृति आउँदा काममा पनि ढिलाइ भएको हो । रानीमहलअर्जेली, मिर्मीसेतीवेणी खण्ड र बलेवाअर्मादी खण्डमा ब्लास्टिङ गर्नुपर्नेछ । करिडोरलाई सक्दो चाँडो सक्नुपर्ने हो, आयोजना स्रोतले भन्यो, तर गौरवको आयोजना भनिरहँदा पाइलापाइलामा काम गर्न कठिनाइ भएको छ, कतै बजेट छैन, कतै रूख काट्न वन मन्त्रालयबाट सहयोग पाइँदैन । गैंडाकोटराम्दी खण्डको करिब ८ किमि खण्डमा १ हजार ५८ वटा रूख काट्नुपर्ने भएको छ । आजको भोलि रूख काट्न मिल्दैन, सबै तयारी पूरा गर्दा कम्तीमा एक महिना लाग्छ, अधिकारीले भनिन्, अहिले उक्त खण्ड छाडेर अन्यत्र कालोपत्र गर्न थालिएको छ । गैंडाकोटमालढुंगा खण्डको कुल लागत अनुमान १० अर्ब ३५ करोड रुपैयाँ छ । कालीगण्डकी करिडोरलाई दुई खण्डमा विभाजन गरेर निर्माण तथा स्तरोन्नति थालिएको हो । गैंडाकोटदेखि चीनको सिमाना कोरलासम्मको दूरी ४४५ किमि छ । यसमध्ये गैंडाकोटमालढुंगा खण्डको दूरी २४५ किमि छ । आयोजना लामो भएकाले दुई खण्डमा विभाजन गरेर यसको काम अघि बढाइएको छ । गैंडाकोटमालढुंगा खण्डमा केही रुग्ण ठेक्का पनि रहेको र तिनलाई सल्ट्याउने काम अघि बढाइएको आयोजना स्रोतको भनाइ छ । यही खण्डको दोस्रो आयोजना मालढुंगाबेनीजोमसोमकोरला सडकको अहिलेसम्मको भौतिक प्रगति ६५ प्रतिशत छ । भारतले नाकाबन्दी सुरु गर्दा चीनसँगका नाका जोड्ने भन्दै ट्र्याक नजोडिएको कोरला खण्डमा पहिला ठेक्का भएको आयोजना प्रमुख जगत प्रजापतिले बताए । आर्थिक वर्ष २०७३७४ बाट मालढुंगादेखि कोरलासम्मको सडक निर्माण सुरु भएको हो । यसको दूरी २ सय किमि छ । अहिले जोमसोमभन्दा माथि हिउँ छ, जसले गर्दा राम्रोसँग काम हुन सकेको छैन, उनले भने, मालढुंगादेखि बेनीसम्म कल्भर्ट निर्माणको काम सकिने चरणमा छ, यही खण्डमा नाली बनाउने र भित्ता कटिङको काम जारी छ । गलेश्वरदेखि तातोपानी खण्डमा कालोपत्र गर्ने तयारी छ । तातोपानीदेखि घासा खण्डको ३ सय मिटर दूरीमा ब्लास्टिङको काम सकिएको छ । थप ६ सय मिटरमा ब्लास्टिङको काम थाल्न लागिएको प्रजापतिले बताए । घासादेखि जोमसोम खण्डमा कालोपत्र र ढलानको काम दुईचार दिनभित्रमै सुरु हुनेछ, उनले भने, जोमसोमकागबेनी खण्डमा पनि कालोपत्र गर्न चिसोले समस्या भएको छ । यसको लागत अनुमान ९ अर्ब ६५ करोड रुपैयाँ छ । अहिलेसम्म ५ अर्ब ४० करोड रुपैयाँ खर्च भइसकेको छ । तोकिएको समयमा सक्ने गरी काम भइरहेको छ, प्रजापतिले भने, २०७७ साउनमा ठूलो बाढीपहिरो आएकाले म्याग्दीको रुप्से खोलामा भने समस्या भएको छ ।"
एडीबीको ४ खर्ब लगानीका ३० परियोजना,"काठमाडौं (कास) नेपालमा एसियाली विकास बैंक (एडीबी) को वित्तीय र प्राविधिक सहयोगमा सञ्चालित परियोजनाहरूको समीक्षा गरिएको छ । अर्थमन्त्री जनार्दन शर्मा र एडीबीका देशीय निर्देशक अर्नौड कौकोइसले संयुक्त रूपमा अध्यक्षता गरेको कन्ट्री पोर्टफोलियो रिभ्यु बैठक काठमाडौंमा दुई दिनसम्म चल्यो । बैठकमा एडीबीले ऋण तथा अनुदान सहयोग गरेका परियोजनाको प्रगति समीक्षा गरिएको हो । परियोजनासँग सम्बन्धित मन्त्रालय र मातहतका निकायको पनि बैठकमा सहभागिता थियो । एडीबीले नेपालमा ३० वटा परियोजनामा करिब ४ खर्ब रुपैयाँ (३४ अर्ब अमेरिकी डलर) बराबर लगानी गरेको छ । त्यस्तै, सन् २०२२ मा थप ९ वटा परियोजनामा १ खर्ब ११ अर्ब रुपैयाँ (९३२ मिलियन अमेरिकी डलर) बराबर लगानी थप्ने एडीबीको वार्षिक योजना रहेको छ । गत वर्ष मात्र एडीबीले नेपाललाई २५ करोड ५० लाख अमेरिकी डलर बराबर ऋण दिएको थियो । जसमध्ये १५ करोड ५० लाख अमेरिकी डलर बराबर रकम कोभिडविरुद्धको खोप किन्नका लागि ऋण लिइएको हो । एडीबीको लगानीमा नेपालमा कार्यान्वयन भइरहेका आयोजनाहरूमा देखिएका समस्या तथा चुनौती र त्यसको समाधानका लागि यहाँको सरकारले गरेको प्रयासको समीक्षा गरिएको छ, देशीय निर्देशक कौकोइसले भने । उनले कन्ट्री पोर्टफोलियो रिभ्युमार्फत थप लगानीका लागि निर्णय गर्न सहज हुने बताए । त्यस्तै, आफ्नो वित्तीय र प्राविधिक सहयोग रहेका परियोजनाहरूको प्रभावकारी कार्यान्वयनका लागि पनि एडीबीले चासो देखाएको छ ।कोभिड महामारीका क्रममा देखिएका समस्या र तिनको समाधानका लागि नेपालले गरेको प्रयास सराहनीय छ । यद्यपि, नेपालले बढी ऋण चाहन्छ भने परियोजना कार्यान्वयनमा पनि गतिलो नतिजा देखाउन सक्नुपर्छ, एडीबीका देशीय निर्देशक कौकोइसले भने, त्यसका लागि परियोजनाहरू निर्धारित समयभित्र सक्ने प्रतिबद्धता नेपालका तर्फबाट आउनुपर्छ । बैठकले एडीबीको सहयोगमा कार्यान्वयन भइरहेका तीन उत्कृष्ट परियोजनालाई सम्मानसमेत गरेको छ ।"
बजारमा सामसङको ग्यालेक्सी एस २२ सिरिज,काठमाडौं (कास) सामसङले ग्यालेक्सी एस २२ स्मार्टफोन विश्वव्यापी रूपमा उपलब्ध गराइएको जनाएको छ । ग्यालेक्सी एस २२ र एस २२ प्लसले उत्कृष्ट भिडियो र फोटोका लागि एआई उन्नत प्रविधिका साथ परम्परागत नियम भंग गराएको कम्पनीको दाबी छ । ग्यालेक्सी एस २२ सिरिज नेपालमा मंगलबार (मार्च १५) देखि उपलब्ध हुने कम्पनीको भनाइ छ । ग्यालेक्सी एस २२ अल्ट्रा १२ जीबी र्याम र २ प्रकारको आन्तरिक मेमोरीका साथ उपलब्ध छ ।
यशोदा फुड्सका फरक स्वादका चिज बल्स र चाउचाउ,"काठमाडौं (कास) करेन्ट चाउचाउको उत्पादक यशोदा फुड्सले फरक स्वादको नयाँ चाउचाउ र चिज बल्स सार्वजनिक गरेको छ । काठमाडौंमा एक कार्यक्रममार्फत उद्योगले सुपर प्रिमियम चाउचाउअन्तर्गत करेन्ट चिज एन्ड बटर, करेन्ट मसरुम नुडल्स, करेन्ट इन्स्ट्यान्ट नुडल्स (फेमिली प्याक) र करेन्ट चिज चिकेन पिज्जा नामक चाउचाउ सार्वजनिक गरेको हो । करेन्ट चिज एन्ड बटर, करेन्ट मसरुम नुडल्स फेमिली प्याकमा उपलब्ध छ ।"
होन्डाको एक्सचेन्ज क्याम्प,काठमाडौं (कास) नेफालका लागि होन्डा मोटरसाइकल तथा कारको आधिकारिक वित्रेता स्याकार ट्रेडिङ कम्पनीले एक्सचेन्ज क्याम्प सञ्चालन गरेको छ । फागुन २२ देखि सुरु भएको क्याम्प चैत १७ सम्म सञ्चालन हुनेछ । काठमाडौं उपत्यकाका विभिन्न ठाउँमा मोटरसाइकल तथा स्कुटरको एक्सचेन्ज क्याम्प आयोजना गरिएको कम्पनीले जनाएको छ । यसका अवसरमा ग्राहकले कुनै पनि ब्रान्डको मोटरसाइकल तथा स्कुटर ल्याई होन्डाको बाइक वा स्कुटरसँग साट्न सक्नेछन् । ग्राहकले आफ्नो साधनमा प्रचलित बजार मूल्यभन्दा ७ हजार अतिरिक्त एक्सचेन्ज बोनससमेत पाउने कम्पनीले बताएको छ ।
स्कोडाको सर्भिस सेन्टर काठमाडौंमा,काठमाडौं (कास) नेपालका लागि स्कोडा कारको आधिकारिक विक्रेता एमएडब्लू स्कोडाले काठमाडौंको सप्तापाइलामा युरोपियनक्लास को नयाँ सर्भिस सेन्टर सञ्चालनमा ल्याएको छ । डा चक्रराज पाण्डे र कलाकार अनुपविक्रम शाहीले सेन्टरको संयुक्त उद्घाटन गरे । स्कोडाको नयाँ कर्पोरेट आइडेन्टिटी र डिजाइनमा नयाँ स्टेटअफदआर्ट सर्भिसको निर्माण गरिएको हो । नेपाली बजारमा स्कोडाको स्थानलाई अझ बलियो बनाउने उद्देश्यले यो सर्भिस सेन्टर निर्माण गरिएको कम्पनीले जनाएको छ । यो सेन्टरबाट स्कोडाका ग्राहकले युरोपियन गुणस्तरको सर्भिस पाउने कम्पनीको दाबी छ ।
नेबिकोका चार नयाँ उत्पादन,"काठमाडौं (कास) नेबिको बिस्कुटले नयाँ चार विभिन्न क्याटेगोरीका उत्पादन बजारमा ल्याएको छ । बिस्कुटमा डीफिप्टी डाइजेस्टिभ, कुकिजमा नाइस मिल्क कुकिज, खाद्यान्नमा कुरुमकुरुम चिउरा र स्न्याक्समा साल्टेड पिनट्स गरी चार नयाँ उत्पादन सार्वजनिक गरिएको कम्पनीले जनाएको छ । नेबिकोले आफ्ना उत्पादन आकर्षक देखाउन र उपझोक्तासम्म सुरक्षित रुपमा पुर्याउन प्याकेजिङमा विशेष ध्यान दिइएको कम्पनीको दाबी छ ।"
निर्माण व्यवसायी महासंघमा पुनः सिंह,"काठमाडौं (कास) नेपाल निर्माण व्यवसायी महासंघको २३औं साधारणसभा तथा १२औं अधिवेशनबाट अध्यक्षमा पुनः रवि सिंह निर्वाचित भएका छन् । सिंहले ७६५ मत ल्याउँदा प्रतिस्पर्धी निकोलस पाण्डेले ३३७ मत प्राप्त गरे । सिंह यसअघि महासंघका अध्यक्ष र पाण्डे वरिष्ठ उपाध्यक्ष थिए । यसैगरी वरिष्ठ उपाध्यक्षमा आङदोर्जी लामा, उपाध्यक्षहरूमा प्रदेश १ बाट मोहनप्रसाद अधिकारी, मधेसबाट शम्भु ठाकुर, वाग्मतीबाट बालकृष्ण थापा, गण्डकीबाट खिमप्रसाद मल्ल, लुम्बिनीबाट टोपबहादुर रायमाझी, कर्णालीबाट रत्नबहादुर खड्का र सुदूरपश्चिमबाट प्रकाश सेठी निर्वाचित भएका छन् । महासचिवमा रोशन दाहाल, उपमहासचिव नीतिगततर्फ शिवहरि घिमिरे, उपमहासचिव आन्तरिकतर्फ नरहरि थपलिया, कोषाध्यक्ष हिरण श्रेष्ठ र सहकोषाध्यक्षमा सन्तोष शाह विजयी भएका छन् ।"
सौन्दर्य सामग्री उत्पादक संघ गठन,"काठमाडौं (कास) सौन्दर्य सामग्री उत्पादक तथा बजारीकरणमा संलग्न रहेकाहरू संगठित भएका छन् । दुर्गाप्रसाद गौतमको अध्यक्षतामा स्वास्थ्य तथा सौन्दर्य उत्पादक संघ गठन भएको हो । जिल्ला प्रशासन कार्यालय काठमाडौंमा दर्ता भएको संघको उपाध्यक्षमा इन्द्रदेव शर्मा, महासचिव विजयकुमार अधिकारी र कोषाध्यक्षमा कृष्णप्रसाद प्रसाईं छन् । सदस्यमा रवीन्द्र गिरी, पवनकुमार लखौटिया, हरि अधिकारी, विमला गौतम र पूजा आचार्य अधिकारी छन् ।"
सौर्य सिमेन्टको पीपीसी र अल्काली पनि,काठमाडौं (कास) सौर्य सिमेन्टले पीपीसी र अल्काली सिमेन्ट उत्पादन गर्ने बताएको छ । हाल बजारमा सौर्य ओपीसी५३ ग्रेड र ओपीसी४३ ग्रेडको सिमेन्ट उत्पादन गरिरहेको कम्पनीले नयाँ उत्पादन ल्याउन लागेको हो । सौर्यले व्यावसायिक उत्पादन थालेको १० महिनामै मासिक १० लाखको बिक्री लक्ष्य हासिल भएको पनि जनाएको छ ।
के रुसले चीनसँग सैन्य सहयोग मागेको हो ?,"वासिङ्टनबेइजिङ (एजेन्सी) रुसले युक्रेनमाथि आक्रमण थालेको दुई साता नाघिसकेको छ । हातहतियार र सैन्य शक्तिका आधारमा विश्वकै शक्तिशालीमध्येको एक रुसले तीनचार दिनमै युक्रेनमाथि नियन्त्रण कायम गर्ने र आफूअनुकूलको नेतृत्वमार्फत शासन सञ्चालन गर्ने अनुमान पश्चिमा देशहरूको थियो । तर पूर्वानुमानविपरीत युक्रेनले रुसी फौजको कडा प्रतिरोध गरिरहेको छ । जसका कारण रुसी आक्रमण लम्बिएर १९ औं दिनमा पुगेको छ । रुसले पछिल्ला दिनहरूमा भने युक्रेनमाथिको आक्रमण तीव्र पार्दै लगेको छ । उसले युक्रेनका सैन्य अखडा, तालिम केन्द्र तथा अन्य संरचनामा क्षेप्यास्त्र तथा हवाई हमला गरिरहेको छ । त्यस्तै, राजधानी किभबाट २५ किलोमिटरको दूरीमा रहेका रुसी सेनाका बख्तरबन्द ट्यांकमाथि आक्रमण गरी अघि बढ्न रोकेको बेलायत र अमेरिकी अधिकारीको दाबी छ । रुसयुक्रेन युद्ध अनुमानितभन्दा निकै बढी दिन लम्बिइरहेका बेला रुसले चीनसँग सैन्य सहयोग मागेको अमेरिकी अधिकारीहरूले दाबी गरेका छन् । युक्रेनमा अतिक्रमण सुरु गरेदेखि नै रुसले चीनसँग सैन्य उपकरण मागेको वासिङ्टन पोस्ट (अमेरिका) र फाइनान्सियल टाइम्स (बेलायत) अखबारमा प्रकाशित समाचारमा उल्लेख गरिएको हो । चीनसँग सहयोग मागिएको दाबी गरे पनि अमेरिकी अधिकारीहरूले रुसले कस्तो प्रकारका अस्त्र सहायता खोजेको हो भन्ने केही नबताएका ती अखबारले जनाएका छन् । रुसी आक्रमण तेस्रो सातामा प्रवेश गरेसँगै रुससँग केही विशेष प्रकारका हतियार सकिएको ती अमेरिकी अधिकारीको दाबी छ । समाचार सार्वजनिक भएसँगै रुसलाई सहयोग नगर्न अमेरिकाले चीनलाई चेतावनी दिएको छ । मस्कोलाई सहयोग गरेको खण्डमा बेइजिङले कठोर परिणाम सामना गर्ने अमेरिकी राष्ट्रिय सुरक्षा सल्लाहकार जेक सुलिभानको चेतावनी छ । रुसले भोगिरहेको क्षति चीन या अन्य कुनै पनि देशले पूर्ति गर्न सक्दैनन्, उनले भनेका छन् । सुलिभानले रुसी राष्ट्रपति भ्लादिमिर पुटिन र उनको शासनप्रति अमेरिका र उसका साझेदार देशहरूले लगाएका प्रतिबन्धको उल्लंघन नगर्नसमेत चेतावनी दिएका अन्तर्राष्ट्रिय सञ्चारमाध्यमले जनाएका छन् । पछिल्लो समाचारसँगै अमेरिकाविरुद्ध कडा रबैया अपनाउँदै आएका रुसचीन सम्बन्धबारे समेत प्रश्नचिह्न खडा भएको छ । अमेरिकी दाबीको चीनले भने कडा शब्दमा आपत्ति जनाएको छ । युक्रेनमाथि जारी आक्रमणका लागि रुसले सहयोग मागेको भन्ने अमेरिकी अधिकारीहरूको भनाइ मिथ्या सूचना भएको चीनले जनाएको छ । बेइजिङमा सोमबार आयोजित पत्रकार सम्मेलनमा बोल्दै चिनियाँ विदेश मन्त्रालयका प्रवक्ता झाओ लिझाङले रुसयुक्रेन युद्धमा चीनको भूमिकाबारे अमेरिकाले गलत नियत राखेर भ्रम फैलाइरहेको बताएका छन् । चीनले शान्ति र संवादमार्फत युद्ध अन्त्यका लागि अनुरोध गर्दै रचनात्मक भूमिका खेलिरहेको बताएका समाचार संस्था रोयटर्सले जनाएको छ । वासिङ्टनस्थित चिनियाँ दूतावासका प्रवक्ता पनि रुसले हतियार मागेको बारे आफूलाई कुनै जानकारी नभएको बताएका छन् । बीबीसीसँग कुराकानी गर्दै उनले चीनको मुख्य प्राथमिकता लडाइँ चर्कन नदिनु रहेको दाबी गरे । चीनसँग सैन्य सहयोग मागेको भन्ने अमेरिकी अधिकारीहरूको दाबी रुसले पनि खण्डन गरेको छ । रुसी राष्ट्रपति कार्यालयका प्रवक्ता दिमित्रि पेस्कोभले आफ्नो देशले चीनसँग कुनै सैन्य सहयोग नमागेको भन्दै युक्रेनमा विशेष कारबाही जारी राख्ने सामर्थ्य रुससँग रहेको बताएका छन् । युक्रेनमा जारी रुसी कारबाही पूर्वनिर्धारित समय अनुसार नै सफल हुने उनको दाबी छ । रुसी राष्ट्रपति भ्लादिमिर पुटिनले चाहेअनुसार युक्रेनमा कारबाही अघि नबढेको भन्ने अमेरिका र युरोपेली संघको दाबीलाई मस्कोले जानकारीमा लिएको पनि क्रेमलिनले जनाएको छ । अमेरिकी अधिकारीको दाबी केही हदसम्म प्रोपोगान्डा भएको कतिपयको दाबी छ । अमेरिकाले र युरोपेली संघ (ईयू) ले युक्रेनलाई सहयोग गरिरहेको अवस्थामा चीनले रुसलाई सहयोग गर्न सक्छ भन्ने त्रासमा अमेरिकी नेतृत्व परेको देखिएको छ । जसका कारण जो बाइडेन प्रशासनले अमेरिकी राष्ट्रिय सुरक्षा सल्लाहकार जेक सुलिभानलाई वरिष्ठ चिनियाँ कूटनीतिज्ञसँग वार्ताका लागि पठाएको ठानिएको छ । यसलाई चीनलाई थप दबाब दिने अमेरिकी कदमका रूपमा प्रयोग गरिएको बीबीसीको विश्लेषण छ । केही साताअघि चीनमा हिउँदे ओलम्पिक्स सुरु भएसँगै चिनियाँ राष्ट्रपति सी चिनफिङ र रुसी राष्ट्रपति पुटिनले नयाँ गठबन्धनको घोषणा गर्दै त्यसको कुनै पनि सीमा नहुने बताएका थिए । अमेरिकी नेतृत्वमा विभिन्न देशले रुसयुक्रेन युद्धमा आगोमा घिउ थपेका चीनको आरोप छ । यी सबै घटनाक्रमका बाबजुद चीनले हालसम्म रुसयुक्रेन युद्धमा आफूलाई तटस्थ रूपमा प्रस्तुत गर्ने प्रयास गरिरहेको छ । तर उसले युक्रेन अतिक्रमणलाई लिएर रुसको निन्दा भने गरेको छैन ।"
अमेरिका र फ्रान्समा कोरोनाको नयाँ भेरिएन्ट,"वासिङ्टन (कास) अमेरिका र फ्रान्समा कोरोनाको नयाँ भेरिएन्ट देखिएको छ । कोभिडका यसअघिका भेरिएन्ट ओमिक्रोन र डेल्टासँग मिल्दोजुल्दो भएको साइप्रसको एक ल्याबमा गरिएको अनुसन्धानबाट पुष्टि भएको अन्तर्राष्ट्रिय समाचार संस्था स्काई न्युजले उल्लेख गरेको छ ।डेल्टाक्रोन नाम दिइएको उक्त भेरिएन्टले डेल्टा र ओमिक्रोन दुवैको असर देखिने भाइरोलोजिस्टहरूले बताएका छन् । गत मार्च ९ मा नेदरल्यान्ड्स र डेनमार्कमा पनि यही भेरिएन्ट देखापरेको विश्व स्वास्थ्य संगठनले उल्लेख गरेको थियो । हालसम्म दुई अमेरिकी नागरिकमा डेल्टाक्रोन संक्रमण देखिएको र अन्य धेरैमा योसँग मिल्दोजुल्दो लक्षण देखिएको स्काई न्युजले लेखेको छ । गत महिना बेलायतको स्वास्थ्य सुरक्षा एजेन्सी (यूकेएचएसए) ले एक जना बेलायती नागरिकमा डेल्टा र ओमिक्रोन दुवैको लक्षण देखिएको बताएको थियो । विश्वव्यापी महामारीका रूपमा फैलिएको कोरोना भाइरसका कारण हालसम्म ६० लाख ४६ हजारभन्दा बढीको मृत्यु भइसकेको छ । जोन्स हप्किन्स विश्वविद्यालयका अनुसार ४५ करोड ३० लाख २० हजारभन्दा बढीमा संक्रमण पुष्टि भइसकेको छ । यसैबीच, माल्दिभ्सको स्वास्थ्य सुरक्षा निकाय (एचपीए) ले कोभिड नियन्त्रणका लागि अनिवार्य मास्क लगाउनुपर्ने व्यवस्थालाई अन्त्य गरेको स्थानीय सञ्चारमाध्यमले सोमबार जानकारी दिएका छन् । कोभिड१९ महामारीका कारण सन् २०२० को डिसेम्बरदेखि सार्वजनिक स्थलमा मास्क अनिवार्य लगाउनुपर्ने नियम लगाइएको थियो ।राष्ट्रपति इब्राहिम मोहमद सोलिहले आइतबार देशभर कोभिड१९ नियन्त्रणका लागि लागू गरिएको सार्वजनिक स्वास्थ्यका लागि आकस्मिक व्यवस्था हटाउने निर्णयको घोषणा गरेपछि अनिवार्य रूपमा मास्क लगाउनुपर्ने दिशानिर्देशलाई संशोधन गरेको हो । सार्वजनिक स्थानमा मास्क लगाउनु अब अनिवार्य नभए पनि ठूला जमघटजस्ता अवस्थामा लगाउनु उचित हुने एचपीएले बताएको छ । कोभिड१९ को संक्रमण दर २० प्रतिशतमा रहेका स्थानमा भने सावधानी स्वरूप मास्क लगाउनुपर्ने एचपीएले बताएको छ ।"
भारतको सैनिक एकेडेमीमा महिला,नयाँदिल्ली (एजेन्सी) भारतीय सैनिक कलेजमा ३० वर्षयता पहिलोपटक महिलालाई भर्ना दिइएको छ । देहरादूनस्थित सैन्य तालिम केन्द्रमा आगामी सत्रका लागि जुलाईदेखि महिला सैनिक भर्ना हुँदै छन् ।देहरादूनस्थित राष्ट्रिय सैन्य प्रतिष्ठानलाई देशकै प्रतिष्ठित मानिन्छ । जहाँ एक पटकमा २ सय ५० सैनिक अधिकृतहरू भर्ना हुने गर्छन् । १९९२ मा पहिलो पटक एक महिला सैनिकले भर्ना पाएकी थिइन् । १९९२ मा भर्ना पाएकी महिला सैनिक स्वर्णिमा थपियाल पछि मेजरसम्म बनेकी थिइन् ।जुन अस्थायी रूपमा खुलाइएको थियो । तर त्यसपछि लामो समयसम्म महिलाका लागि एकेडेमीमा भर्ना बन्द नै गरियो । त्यस विषयलाई लिएर सर्वोच्च अदालतमा मुद्दासमेत परेको थियो । २०२० मा उक्त मुद्दामाथि सर्वोच्चले गरेको फैसलापछि महिला सैनिकले औपचारिक रूपमा भर्ना पाएका हुन् ।एकेडेमीमा महिला सैनिकका लागि पनि सिट आरक्षण गर्नुपर्ने भन्दै मुद्दा परेको थियो । तर उक्त मुद्दाको फैसलासँगै यसै वर्ष पाँच छात्रालाई भर्ना अनुमति दिइएको छ । यसपटक पाँच सिटका लागि देशभरबाट ५ सयभन्दा धेरै छात्राहरूले आवेदन दिएका थिए ।सन् १९२२ मा तत्कालीन अंग्रेज सरकारले सुरु गरेको एकेडेमी पुरुष सैनिकका लागि मात्रै सीमित थियो । भारतीय सेनामा पछिल्लो केही वर्षयता महिलाहरूको संख्या तीव्र रूपमा बढेको बताइन्छ ।
यमनमा चर्किंदै खाद्यान्न अभाव,"साना (एजेन्सी) संयुक्त राष्ट्रसंघले युद्धग्रस्त यमनमा यस वर्ष खाद्यान्न अभाव थप चर्किएको जनाएको छ । राष्ट्रसंघका अनुसार खाद्यान्नको अभाव खेपिरहेका नागरिकको संख्या यस वर्ष पाँच गुणाले बढेको हो । राष्ट्रसंघीय निकायहरू खाद्य तथा कृषि संगठन (एफएओ), संयुक्त राष्ट्रसंघीय बाल कोष (युनिसेफ) र विश्व खाद्य कार्यक्रम (डब्लूएफपी) ले संयुक्त विज्ञप्ति जारी गरी यमनमा यस वर्ष चरम खाद्यान्न अभावमा रहेका व्यक्तिहरूको संख्या १ लाख ६१ हजारभन्दा बढी हुने जनाएका छन् । खाद्यान्न संकटको तीव्र वृद्धि अत्यन्तै चिन्ताजनक भन्दै यमनका लागि सहायता जुटाउन संयुक्त राष्ट्रसंघले आयोजना गर्न लागेको उच्चस्तरीय सम्मेलनभन्दा दुई दिनअघि यो चेतावनी आएको हो । हामी यमनमा विपत्तिको गन्तीमा छौं भन्ने पुष्टि गर्छ र यसबाट बच्न हामी करिब अन्तिम समयको पर्खाइमा छौं, डब्ल्यूएफपी प्रमुख डेभिड बिस्लीले भने । यमन लगभग पूरै खाद्य आयातमा निर्भर छ र लगभग एक तिहाइ गहुँ आपूर्ति युक्रेनबाट आउन गरेको संयुक्त राष्ट्रसंघले बताएको छ । युक्रेनमा रुसी आक्रमणपछि यमनको आयातमा गम्भीर असर गर्ने र यसले खाद्यान्नको मूल्य अझ बढ्ने बिस्लीको भनाइ छ ।"
पुस्तैनी सीपले धानेको काष्ठकला,"(काठमाडौं)बाबु इन्द्रकाजी शिल्पकारले काठमा चलाएको ज्यावल र खोपेका बुट्टा तथा आकृतिहरू हेरेर नै इन्द्रप्रसादले काष्ठकलाबारे धेरै थोक बुझ्ने मौका पाए । उनले पनि काठकला सिके । बाबुको जस्तै काठैबाट विभिन्न आकृति बनाउने सिको गर्दागर्दै काष्ठकलामा पोख्त भएको उनलाई पत्तो नै भएन । इन्द्रप्रसादले जसरी नै बाबु इन्द्रकाजीले पनि बाबुबाजेबाट नै काष्ठकला सिकेका हुन् । इन्द्रकाजीका अनुसार काष्ठकला सिर्जनाको सीप शिल्पकारहरूको पुस्तैनी सीप हो । पुस्तान्तरण हुँदै हालसम्म परम्परागत सीपलाई जोगाइराखेको उनले बताए । नेपालमा काष्ठकलाको सिर्जना युग हेर्दा लिच्छविकालदेखि नै बनेका नमुनाहरू अझै पनि छन् । लिच्छविकाल हुँदै मल्ल तथा शाहकालीन समयताका बनेका उपत्यकामा रहेका मन्दिरका टुँडाल, काठेतोरण, झ्याल, ढोकाका आकृतिहरू, दरबारभित्र नै बनेका काठका अनुपम कलाका मूर्तिहरूले काष्ठकलाको लामो इतिहास बेलीविस्तार गर्न सक्छ । हाल समय र प्रविधिले कला क्षेत्रमा समेत प्रभाव पारिसकेको छ । तथापि काष्ठकला भने पुस्तेनी परम्परागत सीपले धानिरहेको छ । काष्ठकलालाई नै भनेर सैद्धान्तिक ज्ञान र विश्वविद्यालयको कुनै पनि पाठ्यक्रम अहिलेसम्म नबनेको इन्द्रप्रसादले सुनाए । काष्ठकला पनि कलाको अन्य विधा जस्तै शैक्षिक रूपमा नै सिक्न पाए अझ राम्रो हुने थियो, उनले भने, अझै पनि अग्रज बाबु, बाजे र अन्य छिमेकीहरूले काम गरेको आधारमा नै गर्नुपरेको छ । इन्द्रकाजी र इन्द्रप्रसादले नयाँ पुस्तामा सीप पुस्तान्तरण गर्न कार्यशालाहरूसमेत सञ्चालन गर्दै आएका छन् । इन्द्रप्रसादका अनुसार व्यवस्थित र शैक्षिक रूपमा सिक्ने वातावरण नभए पनि अहिले सामान्य सिक्नैकै लागि अग्रज कलाकारहरूले कार्यशालाहरू सञ्चालन गरिरहेका छन् । यसले गर्दा मौलिक काष्ठकलाको स्वरूप पुस्तान्तरण हुँदै जाँदा मूल स्वरूप नै बिग्रने चुनौती थपिएको उनले सुनाए । परम्परागत काष्ठकलाका लागि पुराना धार्मिक ग्रन्थ, दर्शन र धर्मशास्त्रअनुसार देवदेवीका मूर्तिको स्वरूप, आकृति तथा मुहारको भावभंगीसमेत मिलाउनुपर्ने हुन्छ । मौलिकताको ख्याल गर्ने हो भने झ्याल र ढोकाका आकृतिमा पनि सोही नियम लागू हुन्छ । तर कतिपय यस्ता ग्रन्थहरू सबै कलाकारहरूको पहुँचमा नहुने कलाकार गोपाल गारूको भनाइ छ । अनुपम तथा ऐतिहासिक महत्त्वका आकृतिहरू हेरेर वा सुनेरै नै काठमा कुँद्नुपर्ने बाध्यता अझै कायम रहेको उनले दुःखेसो गरे । उनले भने मैले काष्ठकलामा नै २५ वर्ष बिताइसकें । अरूले गरेको हेरेर अनि भनेको अनुसार नै मैले कला सिर्जना गर्दै आएको छु । काष्ठकलाका लागि प्रयोग हुने नियम, परिधि र मौलिकताको जग के हो भन्ने कुरा लिपिबद्ध भएमा मूल पक्ष मासेर नजाने उनको बुझाइ छ । काष्ठकलामा पनि कलाकार जन्मिने क्रम जारी छ । नयाँ पुस्ता कलाकारभन्दा पनि काठको काम गर्ने कामदारका रूपमा बजारमा आउँदा झन काष्ठकलाको मर्म नै मर्ने जोखिम बढिरहेको काष्ठकलाकर्मीहरूको चिन्ता छ । मौलिक भनेर दाबी गरिएका अहिलेका काष्ठकला सिर्जनामा नै गुणस्तर नदेखिएको कलाकार पुण्यराज वज्राचार्यको अनुभव छ । धर्मशास्त्रअनुसार बन्ने काठका मूर्तिहरूमा पनि मुहारदेखि शरीरको तह र आकृतिहरूमा आफ्नै नियम परिधि हुन्छन् । ती सबै पक्षलाई एकेडेमिक तहअनुसार नयाँ पुस्तामा पुस्तान्तरण नहुँदा पुस्तापिच्छे नै मौलिकता खस्कँदै गइरहेको छ । भूकम्पपछि पुनर्निनिर्माण भएका सांस्कृतिक सम्पदाहरूमा समेत मौलिकता ल्याउन कलाकारहरूलाई उत्तिकै सास्ती छ । क्षतिग्रस्त सम्पदाका मौलिक आकृतिहरू स्पष्ट नहुँदा हुबहु उतार्न कठिन छ । कलाकार प्रथमराज वज्राचार्य काष्ठकलालाई परम्परागत पेसाका रूपमा मात्र हेरियो भने अवस्था नफेरिने सहाको मत छ । काष्ठकलासँर्ग परम्परागत हस्तकला विधा सिक्नका लागि औपचारिक अध्यापनको अभावले नयाँ पुस्ताहरू अन्य पेसामा पलायन हुँदै गएको नेपाल ललितकला प्रज्ञा प्रतिष्ठान हस्तकला विभागका प्रमुख धर्मराज शाक्यले बताए । उनले भने, बुङ्मती, पाटन क्षेत्रमा पहिला अधिकांश क्षेत्रमा काठ ठोकिरहेको आवाज अहिले सुनिन छोडेको छ । ५० प्रतिशत परिवारका नयाँ पुस्ताका सदस्यहरू अन्य पेसामा लागिसकेका छन् ।काठ पाउन उस्तै सास्तीसबै खालका काठमा कलाकृति कुँद्ने काम हुँदैन । चाहिने काठ पाउन गाह्रो छ । दुई दशकअघि कलाकार गोपालले काष्ठकला सुरु गर्दा काठ सहजै पाइन्थ्यो । त्यतिखेर काठ मिलबाट नै काठ चाहिन्छ भनेर हामीलाई सोध्न आउँथे, उनले भने, एक क्युविक फिट काठको त्यही ३ देखि ४ सय रुपैयाँसम्म पर्थ्यो । अहिले मूल्य बढे पनि गुणस्तरीय काठ पाउन छाडेको छ । अहिले मौलिकता र गुणस्तर मापनका आधारमा एउटा कला सिर्जना गर्ने गतिलो काठ पाउन काष्ठकलामा काम गर्ने कलाकारहरूलाई कठिन छ । घना बस्तीको विकाससँगै जंगल मासिनु, वनजंगलको क्षेत्रमा सरकारको ऐनकानुनले काठ पाउन कलाकारहरूले ठूलै सास्ती बेहोर्नु परिरहेको इन्द्रकाजीले सुनाए । उनका अनुसार अहिले तत्कालको सबैभन्दा चुनौती नै काठको हो । नम्बरी अग्राख (साल) काठ पाउन काठ मिलहरूमा तीनचार महिना नै कुर्नुपर्छ । कलाकारहरूले व्यापारिक मूल्यमा अहिले अग्राख एक क्युविक फिट काठको नै करिब ८ हजार रुपैयाँसम्म तिर्नुपर्ने अवस्था छ । त्यस्तै चापको ५ देखि ६ हजार रुपैयाँ र सल्ला काठको लागि ३ देखि ४ हजार रुपैयाँ मूल्य तिर्नुपर्छ । काठको अभाव नै भएको समयमा काठ किन्नुपर्ने मूल्य नै तिरेर काठ खरिद गर्नुपर्ने कलाकारको भनाइ छ । वन तथा वातावरण र उद्योग, वाणिज्य तथा आपूर्ति मन्त्रालयबीच समन्वय नहुँदा कलाकारहरूले काठको समस्या बेहोर्नुपरेको शाक्य स्विकार्छन् ।"
'पिर की पूर्वलडाकु रक्तिमकी कलाका',"(पोखरा)युट्युबमा प्रकाश सपुतको नयाँ गीत पिर शुक्रबार सार्वजनिक भएसँगै पक्षविपक्षमा बहस भइरहेको छ । विशेषतः माओवादी नेता कार्यकर्ताले यो गीतको भिडियोमा आपत्ति जनाएका छन् । भिडियोमा एक पूर्वलडाकु देहव्यापारमा संलग्न भएको दृश्यप्रति उनीहरूको आपत्ति छ । भिडियोमा पूर्वछापामारको भूमिकामा छिन्, केशु पुनमगर (केशरी) । जसले गुजारा चलाउन देहव्यापार गरेको अभियन गरेकी छन् । रिलमा जस्तै रियल मा पनि उनी वास्तविक पूर्वलडाकु भएको भनेर यतिबेला समाचार प्रकाशित भएका छन् । कान्तिपुरसहित विभिन्न सञ्चारमाध्यमसँगको प्रतिक्रियामा केशरीले सानै उमेरदेखि जनवादी कलाकार भएर आन्दोलनमा लागेको बताएकी थिइन् । तर, उनी तत्कालीन विद्रोही नेकपा माओवादी समर्थित जनवादी कलाकार नभएको खुलासा भएको छ । केशुले विभिन्न अन्तर्वार्तामा आफू पूर्वमाओवादी कलाकार भए पनि पार्टीले बेवास्ता गरेको भन्दै अहिले दोहोरीमा बाध्यतावश नाचेर जीवन गुजारा गर्नुपरेको बताएकी छन् । भिडियोमा देखिएका पात्रजस्ता थुप्रै पूर्वलडाकुको आर्थिक जीवन नाजुक नै रहे पनि स्वयं केशु भने माओवादी नभई राष्ट्रिय जनमोर्चानिकट रक्तिम समूहकी कलाकार भएको उनकै सहकर्मीहरूले बताएका छन् । उनले माओवादीका भनेर देखाएका गीत र भिडियो पनि रक्तिमका भएको खुलेको छ । आँधीको वेग बनी आऊ सारा जनता बोलको गीतमा शब्दसंगीत हेमराज आश्रमको छ । गीतमा आश्रम र देवी सुनामीले स्वर दिएका छन् । आश्रम रक्तिम परिवारका सचिव हुन् । गीतको भिडियोमा मुख्य कलाकारका रूपमा पियारी थापा सुप्रभा छिन् । थापा राष्ट्रिय जनमोर्चाबाट गण्डकी प्रदेश सांसद हुन् ।केशुले आफू माओवादी कलाकार भएको आशयको अन्तर्वार्ता दिएपछि रक्तिम परिवारका केन्द्रीय सचिव हेमराज आश्रम आश्चर्यमा परेका छन् । उनका अनुसार केशुको घर बागलुङको बरेङ गाउँपालिकास्थित सुखौरामा हो । सुखौरा नेकपा (मसाल) अर्थात् जनमोर्चाको को बढी प्रभाव भएको क्षेत्र हो । मसालको सांस्कृतिक समूह रक्तिम जीवन शर्माको नेतृत्वमा थियो । रक्तिमको सांस्कृतिक अभियान बागलुङदेखि गुल्मीसम्म पुग्थ्यो । त्यही क्रममा जोडिएकी थिइन् केशु । २०५७५८ मा उनी ७८ वर्षकी थिइन् । त्यतिबेलैदेखि उनी आफुहरूसँग जोडिएका रक्तिमका कलाकार बताउँछन् । उहाँ माओवादी हुनुभएन । युद्धमा हिँडेको पनि होइन, उहाँले किन त्यस्तो भन्नुभयो, थाहा भएन हेमराजले भने । गण्डकी प्रदेशमा राष्ट्रिय जनमोर्चाकी संसदीय दलकी नेता थापा पनि केशुको कलाकारिताको सुरुवात नै रक्तिमबाट भएको बताउँछिन् । मेरै नेतृत्वमा रक्तिम अभियानमा लिएर हिँडेको हो, नाच्न पनि हामीले नै सिकायौं, उनले भनिन्, सांस्कृतिक अभियानदेखि सडकसम्म सँगै संघर्ष गर्यौं । जंगल पसेर बन्दुक नै नबोके पनि परिवर्तनका लागि लड्यौं भन्नुपर्ने थियो । पछिल्लो समय पनि केशु रक्तिमकै काठमाडौं महानगर समितिसँग आबद्ध रहेको जानकारी आफूले पाएको सांसद थापाले बताइन् । गीतमा उहाँले आफ्नो कला प्रस्तुत गर्नुभएको हो, उनले भनिन्, यसलाई अतिरञ्जित बनाउनु भएन ।बागलुङ सुखौरामा रहेकी केशुकी आमा मनकुमारीले पनि आफ्नो छोरी सानैदेखि रक्तिम परिवारमै आबद्ध भएको बताइन् । त्यस्तै केशु स्वयं भने आफू जनवादी कलाकार भएको बताउँदा गलत तरिकाले अर्थ्याइएको दाबी गरेकी छन् । जनवादी कलाकार हुन माओवादीमै हुनुपर्छ भन्ने होइन, उनले भनिन्, अन्तर्वार्ताहरूमा पनि मैले अहिले पूर्वछापामारहरूको अवस्था के कस्तो छ भनेर नेताले बुझ्नुपर्छ भनेकी छु । तर यो प्रश्न उठ्नुभन्दा अघिका अन्तर्वार्तामा भने उनले सशस्त्र युद्धमा माओवादी पार्टीका तर्फबाट जनवादी कलाकार का रूपमा प्रतिक्रिया दिएकी थिइन् । त्यतिमात्र होइन, हरियो रङमा रातो कलर भएको सर्टको दाहिनेपट्टि सेतो तारा बनाइएको पहिरनमा उनी टेलिभिजनमा अन्तर्वार्ता नै दिएकी थिइन् । आफूले लडेको युद्धको मायाले यो युनिफर्म लगाएको उनको भनाइ थियो । हेमराज आश्रम र पियारी थापाहरूले नेतृत्व गर्ने अभियानमा सक्रिय भएर केशु विभिन्न गाउँ पुगिन् । त्यतिबेला राष्ट्रिय जनमोर्चाले माओवादीविरुद्ध भन्डाफोर अभियान नै चलाएको थियो । २०७१७२ मा केशु उच्च शिक्षा अध्ययन गर्न बागलुङबाट काठमाडौं पुगिन् । त्यतिबेला रक्तिमले नै आश्रय दिएको हेमराजले बताए । रक्तिमको सांस्कृतिक कार्यक्रम र देउसीभैलोमा उनी हिँड्थिन् । रक्तिमका भिडियोमा पनि उनले नृत्य गरिन् । आँधीको वेग बनी बोलको म्युजिक भिडियो २०७३७४ मा तयार भएको हो । यही गीत माओवादीको भनेर उनले प्रचार गरेकी छन् ।"
ढल्केको सालैजो: महामारीको पीडैपीडा,"काठमाडौं (कास) कोरोना महामारीले कसलाई पिरोलेन होला ? उद्यमी बन्ने आशामा पसलका सटर उघार्दै गरेका व्यवसायी, केही इलम गर्छु भनी थालथलो छोडी सहरका गल्लीहरू चहार्दै हिँड्ने मानिस, घरभाडा र रासनको पीडा बोकेर छटपटाइरहेका आम सहरबासी, कलाकै माध्यममा सहरमा सांस्कृतिक चेत ल्याउन उभिएका सर्जक । भोको पेट लिएरै सूर्यबहादुर तामाङ र मलर सदाहरूले संसार छाडेको धेरै भएको छैन । यतातिर महामारीको पीडैपीडाले थिचिएका बृहस्पति, शान्ता, रोजी र रमनहरूको कथा पनि उस्तैउस्तै छन् नाटक ढल्केको सालैजो मा । टेकुस्थित कौशी थिएटरमा फागुन २४ देखि मञ्चन भइरहेको नाटकमा महामारीको चपेटामा उठीबास भएका र ज्यानकै आहुति दिन बाध्य पात्रहरूको झैं लाग्ने उस्तै प्रवृत्तिका कथा, प्रसंग र घटनाहरू छन् । रंगकर्मी अशान्त शर्माको लेखन तथा निर्देशनमा बनेको नाटकमा महामारीको पीडासँगै यसले ल्याएको पारिवारिक विचलन, सम्बन्धको लेखाजोखा, राजनीतिक विसंगति उठान छन् । मुख्य पात्र बृहस्पतिलाई केन्द्रबिन्दुमा राखेर कथा अगाडि बढ्छ । स्वदेशी गलैंचालाई व्यवसायका रूपमा अगाडि बढाएर बृहस्पति देशको नाम राख्न चाहन्छन् । महामारीले सालैजो कार्पेट पसल बन्द भएपछि ११ महिनाको भाडाको पिरलो, घरभेटी साहु शंकरको एकोहोरो टोकसो र घरभेटीमार्फत लिएको ५० लाख रुपैयाँ ऋणकै बोझले उनी थिचिएका छन् । आफ्नै पसिना, बुद्धि र विवेकको कमाइमा विश्वास राख्ने उनी नैतिकतामा अडिग हुन्छन् । काँधमै कार्पेट बोकेर उनी घरघरमा बेच्न हिँड्छन् र तीन महिनाभित्र ऋण चुक्ता गर्ने आँट लिन्छन् । डेरा, पसलको भाडा र ऋणकै बोझले थिचिएका बृहस्पतिको छटपटी, घर मालिकले भाडाकै कारण पसल खोल्न दिएनन् । बन्द पसल अगाडि दिनहुँ धाउने रमन, पर्यटक आगमन ठप्प भएपछि बेरोजगार बनेका पथ प्रदर्शक टुगा, कलाक्षेत्र ठप्प बनेपछि बुटिक व्यवसायतिर लागेको रोजी पात्रहरूले अहिलेकै समयको प्रतिनिधित्व गरेका छन् । खलपात्रका रूपमा देखिएका शोभितले महामारीले कसको जिन्दगी कसरी उदय र पतन गरायो भन्ने ज्वलन्त उदाहरण दिन्छ । महामारीको कथामार्फत मौलिक र सांस्कृतिक बिम्बलाई मिश्रित गर्न सक्नु नाटकको सबल पक्ष मान्न सकिन्छ । सालैजोको लय र भाकामा आम दर्शकलाई महामारीको विरह कथा भन्दै नाटकभित्र प्रवेश गराएपछि शर्माले यो समयको विसंगति, विकृति, छल, कपटलाई उदांगो पार्दै जान्छन् । मनको सोझो बोल्ने मान्छे कता नेता बन्न सक्ने रहेछ र जस्ता संवादले महामारीमा राज्य सत्ताले देखाएको रूप नाटकका दृश्यहरूमा व्यंग्य कटाक्ष बनेर आइरहन्छन् । नाटकले महामारीमा सिंगो विसंगत राजनीतिक व्यवस्थालाई उजागर नगरे पनि समाजको चित्रण गरेको छ । महामारीकै कारण रोजीले रोजेको बाटो, रमन र बृहस्पतिको अवस्थाले श्रमजीवीको भोगाइलाई दर्शाउँछ । पात्र शान्तामार्फत आर्थिक अभावको असर जीवन्त रूपमा प्रस्तुत गरिएको छ । घर चलाउनकै निम्ति उनले सारीहरू बजारमा लगेर बेच्नु, त्यही सारीले आफूलाई बेरिएका दृश्य निकै कारुणिक छन् । नाटकभर देखाइएको रमनको बन्द पसल, ग्राहकविहीन सालैजो कार्पेट पसल, शान्ताले तयार पारेको रोटी र कालो चियासहितको खाजा, रमनको चुँडिएको चप्पलले महामारीको समयलाई अझ ओजिलो बनाएको छ । बृहस्पति र रमनको पीडाले भने प्रतीक र हिमानीको प्रेमकथा, सँगै घरजम गर्ने सपनालाई भने दर्शकका लागि नौलो नलाग्न सक्छ । बृहस्पतिको कार्पेट पसल शोभितको भएपछि बहुराष्ट्रिय कम्पनीका एक व्यक्ति प्रवेश हुने दृश्यले अझ निकै प्रतीकात्मक सन्देश प्रवाह गर्छ । सालैजो कार्पेटलाई विश्वव्यापी बनाउन कम्पनीअन्तर्गत अगाडि बढाउने सम्झौता हुन्छ । त्यही क्रममा उक्त व्यक्ति सुरुमा घरभेटी शंकरको मेचमा बसे पनि फेरि शोभित बस्ने मेचमा बस्न पुग्छ । यसले हामी बजारीकरणसँगै आर्थिक प्रलोभनमा पर्दा कसरी हाम्रो आफ्नो भनेर दाबी गर्न सक्ने पक्षहरूमा अरूले हक जमाउन सक्छन् भनेर देखाइएको छ । बृहस्पतिमार्फत नाटकले केवल महामारीको कथा मात्र भन्दैन, इमानदारिताको पथमा हिँड्नेका लागि समय नै कति जोखिमपूर्ण छ भन्ने इंगित गर्छ । विपत्मा आफन्त नै पराई हुन्छन् । सहरमै बस्न सुझाउने साथीको सल्लाहमा बृहस्पति बोल्छ, देशको राजनीतिक अवस्था त बहाना मात्रै हो । म हारेको त आफन्त र साथीभाइको व्यवहारले हो यार"
आर्मी लगातार च्याम्पियन,"(बिर्तामोड)डिफेन्डिङ च्याम्पियन त्रिभुवन आर्मी क्लबले पाँचौं झापा गोल्डकप फुटबल प्रतियोगिताको उपाधि जितेको छ । सोमबार फाइनलमा पुरानै प्रतिद्वन्द्वी आयोजक झापा ११ लाई २१ गोलले पराजित गर्दै आर्मी टिम चौथोपल्ट झापा गोल्डकप जित्न सफल भयो । घरेलु टोली झापा लगातार पाँचौं पटक फाइनलमा पुगेर पनि उपाधिविहीन रह्यो । बिर्तामोड३ स्थित डोमालाल राजवंशी रंगशालामा आर्मीको जितमा कप्तान जर्जप्रिन्स कार्की र टेकबहादुर बुढाथोकीले गोल गरेका थिए । झापाका विमल घर्तीमगरले एक गोल फर्काए । आर्मीले १८ औं मिनेटमा गोल गर्दै खेलमा अग्रता बनाएको थियो । मैदानको बायाँ साइडबाट सुमन अर्यालले दिएको पासमा टेकबहादुरले आकर्षक ढंगले गोलमा परिणत गरे । पहिलो गोलको तीन मिनेटपछि नै आर्मीले दोस्रो गोल थपेको थियो । २१ औं मिनेटमा मैदानको मध्यभागबाट पाएको बललाई कप्तान जर्जप्रिन्सले सहजै गोल गरे । झापाका गोलकिपर दीप कार्की हतारिँदै अघि बढ्दा जर्जप्रिन्सले खाली पोस्टमा गोल गरेका हुन् । २४ औं मिनेटमा विमलले गोल गर्दै झापालाई खेलमा फर्काउने कोसिस गरेका थिए । तर, निर्धारित समयमा थप गोल गर्न नसक्दा च्याम्पियन बन्नबाट आर्मीलाई यसपालि पनि झापाले रोक्न सकेन । झापाका सिवे उलरिचको पासमा पेनाल्टी बक्सभित्र रहेका विमलले हेड गर्दै गोल गरेका थिए । खेलमा झापा हाबी रहे पनि स्कोर गर्न नसक्दा लगातार उपविजेतामै चित्त बुझाउन बाध्य बन्यो । नवौं मिनेटमा विमलको हेड पासमा कप्तान विशाल राई बी ले गरेको कडा प्रहार आर्मीका डिफेन्डरले रोकिदिए । २० औं मिनेटमा पोस्टको दिशा दिएका विशालको हेडर आर्मीका गोलकिपर विकेश कुथुले विफल तुल्याए । विमलले एक्लै अघि बढाएको बललाई ३४ औं मिनेटमा आर्मीका डिफेन्सले विफल पार्यो । झापाका सत्यम शर्माको लामो फ्रिकिकमा सिवेले ४८ औं मिनेटमा गरेको हेडर बारमाथिबाट बाहिरियो । ५५ औं मिनेटमा बक्सभित्र पाएको बल कप्तान विशालले फ्रेममा प्रहार गर्न सकेनन् । ७९ औं मिनेटमा झापाका अर्का विदेशी खेलाडी फाकुन्ले अबायोमीको कडा प्रहार गोलकिपर विकेशले उत्कृष्ट ढंगले बचाऊ गरे । आर्मीले पहिलो हाफमा थप गोल गर्ने अवसर गुमाएको थियो । १४ औं मिनेटमा सुमन अर्यालको फ्रिकिक प्रहार बक्सभित्र रहेका युद्ध शाहीले नियन्त्रणमा लिएर पोस्टमा प्रहार गर्न सकेनन् । ६६ औं मिनेटमा टेकबहादुरको पासमा सन्तोष तामाङको प्रहार गोलकिपर कार्कीले रोकेका थिए । आर्मीले १२ लाख ५५ हजार रुपैयाँ पुरस्कार प्राप्त गर्यो । आर्मीसँग लगातार चौथोपल्ट पराजित झापाले उपविजेता हुँदै ६ लाख ५ हजारमै चित्त बुझायो । फाइनलमा आर्मीका टेकबहादुर बुढाथोकी प्लेयर अफ द म्याच भए । उनले १० हजार रुपैयाँ प्राप्त गरे । झापा ११ का डिफेन्डर देवेन्द्र तामाङ सर्वोत्कृष्ट खेलाडी बने । उनले यामाहाको मोटरसाइकल प्राप्त गरे । ५ गोल गरेका झापाका स्ट्राइकर विमल घर्तीमगर सर्वाधिक गोलकर्ता बने । उनले २५ हजार रुपैयाँ पाए । उत्कृष्ट डिफेन्डर झापाकै मनोज राई, उत्कृष्ट गोलकिपर आर्मीका विकेश कुथु, उत्कृष्ट मिडफिल्डर झापाका आन्द्रेस निया र उत्कृष्ट प्रशिक्षक आर्मीका नवीन न्यौपाने भए । उत्कृष्टले जनही २१ हजार रुपैयाँ प्राप्त गरे । गोल्डकप आयोजक समितिले झापा११ का मिडफिल्डर विशाल राई ए लाई विशेष योगदानका लागि लाइफटाइम अवार्ड प्रदान गरेको छ । उनलाई एक थान मोटरसाइकलसहित उक्त अवार्ड प्रदान गरिएको हो । यसअघि झापाका पूर्वकप्तान प्रवेश कटुवाल र मिडफिल्डर नगेन्द्रमणि लिम्बूले पनि उक्त सम्मान प्राप्त गरिसकेका छन् ।"
हुन्डाई गल्फ हुने,"काठमाडौं (कास) हुन्डाई ओपन गल्फ प्रतियोगिताको दसौं संस्करण शनिबार हुने भएको छ । नेपालका लागि हुन्डाई गाडीको अधिकृत बिक्रेता लक्ष्मी इन्टरकन्टिनेन्टलले १८ होलको गोकर्ण गल्फ कोर्समा स्टेबलफोर्ड फर्म्याट र ३४ ह्यान्डिक्यापका आधारमा स्पर्धा आयोजना गर्नेछ ।प्रतियोगितामा १ सय ३० भन्दा खेलाडी सहभागी हुने आयोजकको विश्वास छ । गोकर्ण गल्फ कोर्सका वरिष्ठ निर्देशक दीपक आचार्यले अहिलेसम्म ९० खेलाडीले नाम दर्ता गरिसकेको र अझ खेलाडी आउनेक्रम जारी रहेको बताए । उनले भने, १ सय ३० भन्दा बढी खेलाडी आएको खण्डमा हामी दुई दिन प्रतियोगिता गर्नेछौं । तर हामी बढीमा १ सय ५० खेलाडीमात्र लिनेछौं । प्रतियोगितामा विजेता, उपविजेता, तेस्रो स्थान, वेस्ट ग्रस, महिला विजेता, सिनियर (६० वर्षमाथि) विजेता, जुनियर (१७ वर्षमुनि), हुन्डाई ओनर विजेता, लङ्गेस्ट ड्राइभ, क्लोजेस्ट टु द पिन, मोस्ट बर्डिजलाई पुरस्कृत गरिने छ । हुन्डाई ओनर विधामा हुन्डाई बिक्रेताले आफ्नो गाडीको चाबी राखेर मात्र खेल्न पाउने लक्ष्मी इन्टरकन्टिनेन्टलका बजार व्यवस्थापक सन्दीप शर्माले बताए । १० औं होलमा होल इन वान गर्नेले झन्डै ४० लाख बजार मूल्य रहेको हुन्डाई भेनु गाडी पाउनेछन् । अन्य विधाले भने हुन्डाईबाट गिफ्ट हयाम्पर पाउनेछन् । कोभिड१९ का कारण गत वर्ष यो प्रतियोगिता हुन सकेको थिएन । बजार व्यवस्थापक शर्माले हुन्डाई गल्फ एउटा ब्रान्ड बनिसकेको र यसमा प्रतिस्पर्धा गर्न खेलाडीहरू उत्साहित रहेको जनाए ।"
दाङमा क्रिकेटरको अक्सन,"दाङ (कास) चैत १२ देखि हुन थालेको दाङ क्रिकेट लिगका लागि सोमबार अक्सन भएको छ । अक्सनबाट ७० खेलाडी ४ हजारदेखि १५ हजार रुपैयाँसम्म किनबेच भएको भएका छन् । पाँच फ्रेन्चाइज क्लबले ७० खेलाडीलाई ५ लाख ८० हजार रुपैयाँ लगानी गरेका छन् । बासिर अहमद, सुदीप नेपाली, अनिल खरेल, सुशान्तसिंह थापा, गणेश ददेल, राजवीर सिंह, आयुश लामिछाने, अमित तामाङ, राजु रिजाल र मोहन खत्री सबैभन्दा बढी १५१५ हजार रुपैयाँमा बिक्री भएको दाङ जिल्ला क्रिकेट संघका अध्यक्ष प्रदीप मजगैयाले बताए । जिल्लामा पहिलोपटक अक्सनबाट क्रिकेट लिग हुन थालेको हो । जिल्ला क्रिकेट संघ दाङको आयोजनामा चैत १८ सम्म घोराहीमा प्रतियोगिता हुन लागेको उनले बताए । कुल खेलाडीमध्ये १३ अक्सनबाट र एक महत्त्वपूर्ण खेलाडीका रूपमा महँगो मुूल्यमा टिम आफैंले स्वतन्त्र रूपमा लिन पाएने नियम रहेको थियो । विजेताले २ लाख, उपविजेताले १ लाख रुपैयाँ नगद पुरस्कार पाउनेछन् ।"
ब्याडमिन्टनमा प्रिन्सको प्रभाव,"काठमाडौं (कास) विश्व नम्बर एक वरीयता । कुनै पनि खेलकुद विधामा नेपाली खेलाडीका लागि यो एउटा सपना हुन्छ । नेपाली खेलकुद जसरी चलेको छ । जुन संस्कार छ, जसरी खेलाडीलाई प्रोत्साहित गरिन्छ । त्यसअनुरुप कुनै पनि खेलमा नेपाली खेलाडीका लागि विश्व नम्बर एक वरीयता कल्पनामात्र हुन्छ । प्रिन्स दाहालले यही परम्परा चिरेका छन् । विश्व ब्याडमिन्टनको जुनियर वरीयतामा नम्बर एक स्थानमा पुगेका छन् । उनको अठोट, साहस र समपर्णले गर्दा नै एउटा नेपाली खेलाडी यो स्थानमा पुग्न गएको हो । सन् २०१८ मा दुबई इन्टरनेसन सिरिजमा यू१५ तर्फ स्वर्ण जित्नुअघि प्रिन्सले ब्याडमिन्टन खेल्न थालेको आधा दशक भइसकेको थियो ।सन् २०१९ को अप्रिलदेखि २०२० को मार्चसम्म उनले ११ वटा आधिकारिक सिरिज खेलेका छन् । विश्व व्याडमिन्टन वा ब्याडमिन्टनको महादेशीय फेडेरेसनको मान्यताप्राप्त प्रतियोगिताको प्रदर्शनका आधारमा वरीयता अंक निर्धारण हुन्छ । १० हजार ४ सय अंकसहित प्रिन्स शीर्ष वरीयतामा पुगेका हुन् ।यसअघि नेपालका खेलाडीले कुनै पनि खेलमा यो सफलता पाएका थिएनन् । नेपाली ब्याडमिन्टन विरासत उाचो पार्ने १७ वर्षीय प्रिन्स उदीयमान खेलाडीको प्रेरणास्रोत हुन् । उनलाई सानैदेखि व्यावसायिक खेलाडीका लागि विकसित गरिएको थियो । ९ वर्षको उमेरमै प्रिन्सले राष्ट्रिय र्याङकिङ प्रतियोगितामा सहभागिता जनाएका थिए । निरन्तर अभ्यासले नै हो उनले २०१९ मा दुबईमा यू१९ विधाको स्वर्ण जितेर इतिहास रचे । सोही वर्ष उनी नेपाल खेलकुद पत्रकार मञ्च (एनएसजेएफ) ले आयोजना गर्ने १८ औं एनएसजेएफ पल्सर स्पोर्टस अवार्डअन्तर्गत पिपल्स च्वाइसको मनोनयनमा परेका थिए । जुनियर नम्बर वान प्रिन्स फेरि यो विधामा दोहोरिएका छन् । उनीका प्रतिद्वन्द्वीमा फुटबलकी एन्जिला तुम्बापो सुब्बा, टेबलटेनिसकी एलिना महर्जन, क्रिकेटका कुशल भुर्तेल र एथलेटिक्सकी सन्तोषी श्रेष्ठ छन् । जुनियरको आधिकारिक प्रतियोगितामा स्वर्ण जितेपछि विश्व वरीयतामा आएका प्रिन्स तीन वर्षपछि शीर्षस्थानमा पुगेका छन् । प्रिन्सले यसलाई सपना पूरा भएको क्षण भनेका छन् । यसले नेपाल ब्याडमिन्टनलाई हेर्ने विश्वव्यापी नजर परिवर्तन हुने प्रिन्सको आस छ ।सुदूरपश्चिमको दार्चुलामा जन्मिएर विश्वस्तरमा नम्बर एक बन्नु चानेचुने सफलता होइन । पारिवारिक सहयोग र निरन्तरताको मिहिनेतले नै उनलाई यो अवस्थामा पुर्याएको हो । मिहिनेतले सफलता दिन्छ, सफलताले अझै राम्रो गर्न प्रेरित गर्नेछ । प्रिन्सले अब सिनियरतर्फ पाइला बढाउादै छन् । राष्ट्रियस्तरमा त उनले र्याङकिङ प्रतियोगिता जित्न थालिसकेका छन् । अन्तर्राष्ट्रिय वरीयतामा जुनियरको सफलताले सिनियरमा सहयोग गर्दैन भन्ने उनले बुझेका छन् । उनको लक्ष्य छ, सिनियरमा पनि उस्तै सफलतालाई निरन्तरता दिने ।कोरोना महामारी असरले पछिल्ला दुई वर्ष सीमित प्रतियोगिता भए । २०७७ सालमा भएका दुई प्रतियोगितामा शीर्ष वरीयताका खेलाडीलाई हराए । सिन्धुपाल्चोकमा भएको तोप२१ राष्ट्रिय ब्याडमिन्टन जितेका प्रिन्सले सोही वर्ष सिराहाको गोलबजारमा पुष्पलाल स्मृति र्याङकिङमा सफलता पाए । उमेरसागै प्रिन्सले आफ्नो परिपक्वता बढाउादै लगेका छन् । प्राविधिक रूपमा बायााहाते स्म्यासमा माहिर प्रिन्स शारीरिक र मानसिक चुस्त नभई विपक्षीमाथि धावा बोल्न सकिादैन भन्नेमा प्रस्ट छन् । पिनाकल कलेजमा कक्षा ११ मा अध्ययनरत उनले फोरह्यान्ड, नेट र डिफेन्समा सुधार गर्नुपर्ने बुझेका छन् ।अप्रिलमा युरोपमा हुने सिरिजको तयारी गरिरहेका उनी एसियाली खेलकुदमा नेपालको प्रतिनिधित्व गर्ने सम्भावना छ । जति धेरै एक्स्पोजर भयो त्यति नै धेरै सुधार हुने उनको भनाइ छ । ब्याडमिन्टनको अन्तर्राष्ट्रिय क्षेत्रमा प्रिन्सले सुरु गरेको प्रभाव कायम राख्न नेपाल व्याडमिन्टन संघ पनि प्रतिबद्ध छ । प्रिन्सले हालै ओलम्पिक विशेष छात्रवृत्ति पाएका छन् । २०२४ मा फ्रान्समा हुने ग्रीष्मकालीन ओलम्पिक लक्ष्यसहित प्रिन्सले विश्वस्तरीय र एसियालीस्तरीय प्रतियोगितामा नियमित सहभागिता जनाउनुपर्नेछ । सफलतालाई कायम राखिराख्न निरन्तरता दिनुपर्छ । ओलम्पिक छात्रवृत्तिले आर्थिक रूपमा पनि केही सहज हुने आस प्रिन्सको छ ।"
न्यु डायमन्ड भलिबल च्याम्पियन,"चितवन (कास) विभागीय टोली नेपाल पुलिस क्लबलाई पराजित गर्दै काठमाडौंको न्यु डायमन्ड स्पोर्टस क्लबले पूर्वी चितवन खैरहनी सिमलटाँडीमा भएको राष्ट्रियस्तरको लोकबहादुर पुन स्मृति कप महिला भलिबलको उपाधि जितेको छ । आइतबार फाइनलमा डायमन्डले नेपाल पुलिस क्लबलाई ३२ को सेटमा हराएर २ लाख रुपैयाँसहित पुरस्कार जित्यो । उपविजेता पुलिसले १ लाख रुपैयाँ प्राप्त गर्यो । त्रिभुवन आर्मी क्लब तेस्रो र एपीएफ क्लब चौथो भए । तेस्रोले ५० हजार र चौथोले २५ हजार नगद पुरस्कार पाए । कर्पाकेली पुन युवा क्लब पूर्वी चितवन क्षेत्रीय समितिले आयोजना गरेको प्रतियोगितामा डायमन्डका बाल्मिका आचार्य उत्कृष्ट खेलाडी भइन् । उनले १० हजार रुपैयाँ र २५ हजारबराबरको मोबाइल सेट प्राप्त गरिन् । आर्मीकी शान्ति थारु उत्कृष्ट स्पाइकर, पुलिसकी कमला पुन उत्कृष्ट सेटर, आर्मीकी संगम महतो उत्कृष्ट ब्लकर र डायमन्डकी प्रतिभा माली उत्कृष्ट सर्भर भए । उत्कृष्ट रक्षक पुलिसकी शान्तिकला तमाङ भइन् । उत्कृष्ट प्रशिक्षक डायमन्डका कुमार राई चुनिए । विधागत उत्कृष्टले जनही ५ हजार रुपैयाँ पुरस्कार पाए । पूर्वी चितवनमा भएको राष्ट्रिय स्तरको प्रतियोगिताको मुख्य प्रायोजकमा स्व लोकबहादुर पुनको परिवार रहेको थियो । खेलमार्फत पर्यटकीय सम्भावना उजागार गर्ने उद्देश्य राखेको क्लबका अध्यक्ष चक्रबहादुर पुनमगरले बताए ।"
भक्तपुरमा खुला ब्याडमिन्टन,"काठमाडौं (कास) भक्तपुर जिल्ला ब्याडमिन्टन संघको आयोजनामा प्रथम राष्ट्रव्यापी भक्तपुर खुला ब्याडमिन्टन प्रतियोगिता चैत ९ देखि हुने भएको छ । प्रतियोगितामा सातै प्रदेशका जिल्ला र तीन विभागीय टोली आर्मी, पुलिस र एपीएफका गरी करिब २ सय खेलाडीको भाग लिने आयोजक संघका अध्यक्ष राजेन्द्रप्रसाद प्रजापतिले सोमबार पत्रकार सम्मेलनमा बताए । लिवालिस्थित कभर्डहलमा हुने प्रतियोगितामा ६ स्पर्धा समावेश छ । पुरुषमहिला सिंगल्स विजेताले ३५ हजार, उपविजेताले २० हजार र तेस्रोले १२ हजार ५ सय पुरस्कार जित्नेछन् ।"
सान्तेषमान स्मृति बुद्धिचाल,"काठमाडौं (कास) त्रिपुरेश्वरस्थित राखेप कभर्डहलमा सान्तेषमान सिं प्रधान स्मृति खुला रेटिङ बुद्धिचाल प्रतियोगितामा हुने भएको छ । नेपाल बुद्धिचाल संघका पूर्व सहअध्यक्ष तथा वरिष्ठ उपाध्यक्ष सान्तेषमानको ४५ दिनको पुण्यतिथिका अवसरमा चैत २५ देखि २८ सम्म हुने प्रतियोगितामा २ लाख ३३ हजार १ सय रुपैयाँ पुरस्कार व्यवस्था गरिएको छ । ललितपुर स्पोर्ट्स क्लबको आयोजनामा हुने प्रतियोगिता स्वीस लिग प्रणालीअनुसार नवौं चरणसम्म हुनेछ । बिजेताले ५१, हजार १ सय, उपविजेताले ३०, हजार ३ सय र तेस्रो स्थान हात पार्नेले २० हजार २ सय रुपैयाँ पुरस्कार प्राप्त गर्नेछन् ।"
प्रतिभा युवा फाइनलमा,महोत्तरी (कास) बर्दिवास मेयर गोल्डकप फुटबलमा सोमबार प्रतिभा युवा क्लब सिराहा फाइनलमा पुगेको छ । प्रतिभा युवाले आयोजक टिम बर्दिवास ११ लाई १० ले हराएको छ । प्रतिभाका म्याक्सेलले तेस्रो मिनेटमै गरेको गोल निर्णायक भएको थियो । उनी नै म्यान अफ द म्याच घोषित भए । उनले २ हजार ५ सय रुपैयाँ पाए । चैत २ मा फाइनलमा सहलेस सिराहा र प्रतिभा युवा क्लबबीच प्रतिस्पर्धा हुनेछ ।
मकवानपुर र रामेछाप विजयी,"मकवानपुर (कास) प्रथम वाग्मती प्रदेश खेलकुदअन्तर्गत हेटौंडामा जारी पुरुष फुटबलमा मकवानपुर र रामेछाप विजयी भएका छन् । सोमबार हेटौंडा५ स्थित पिप्लेक्याम्पा रंगशालामा मकवानपुरले नुवाकोटलाई ३० र रामेछापले सिन्धुपाल्चोकलाई टाइब्रेकरमा ४२ ले पराजित गरे । मकवानपुरको जितमा सुदीप सापकोटाले २ र समिरराज थोकरले एक गोल गरे । सुदीप म्यान अफ द म्याच भए । अर्को खेल गोलरहित बराबरीमा टुंगिएपछि टाइब्रेकरमा छिनोफानो भएको हो । रामेछापका श्रीकृष्ण माझी, अनिल माझी, निकेश कार्की र सुमन नेपालले गोल गरे । सिन्धुपाल्चोकका सुजन माझी र विज्ञान थिङले गोल गरे ।"
सिर्जनाले इरानमा जितिन् रजत,काठमाडौं (कास) नेपाली पारा तेक्वान्दो खेलाडी सिर्जना घिसिङले डब्लूटी प्रेसिडेन्ट कप एसिया रिजन तेक्वान्दोमा रजत पदक जितेकी छन् । इरानको तेहरानमा भएको प्रतियोगिताअन्तर्गत के ४४ क्याटगोरीको महिला ५२ केजीमुनि सिर्जनाले नेपाललाई रजत पदक दिलाएको उनका प्रशिक्षक कविराज नेगी लामाले जनाएका छन् । प्रशिक्षक लामाका अनुसार नेपाल फेयर प्ले अवार्ड पनि जित्न सफल भयो ।नेपालबाट एक्लो सहभागी सिर्जनाले क्वाटरफाइनलमा आयोजक इरानकी सहर घन्बरी कोमिसानीलाई ५३ अंकले पराजित गर्दै सेमिफाइनल तय गरेकी थिइन् । सेमिफाइनलमा सिर्जनाले टर्कीकी मर्येम बेतुल कभ्दरलाई १११० अंकले हराइन् । त्यसपछि आयोजक इरानकै फतेमेह दोदान्घेसँग फाइनल खेलेकी थिइन् । फाइनलमा सिर्जना ३३११ अंकले पराजित हुँदै रजत पदकमा चित्त बुझाइन् ।सन् २०१८ मा पारा तेक्वान्दो खेल्न सुरु गरेकी सिर्जनाको यो दोस्रो अन्तर्राष्ट्रिय प्रतियोगिता हो । केही महिनाअघि बहराइनको मानामामा भएको चौथो एसियाली पारा युथ गेम्समा पनि सिर्जनाले रजत नै जितेकी थिइन् ।अन्तर्राष्ट्रिय लेभल २ पारा तेक्वान्दो प्रशिक्षक लामाको यो प्रशिक्षकका रूपमा पाँचौं अन्तर्राष्ट्रिय प्रतियोगिता हो । ५ मध्ये ४ मा नेपाल पदक जित्न सफल भएको छ । टोकियो पारा ओलम्पिकमा भने नेपाल पदकको नजिक पुगे पनि चुकेको थियो । उक्त प्रतियोगितामा उनकै प्रशिक्षणमा पलेशा गोबर्द्धनले २ बाउट जितेर इतिहास रचेकी थिइन् ।
एनओसी अवार्ड जुनमा,"काठमाडौं (कास) नेपाल ओलम्पिक कमिटीले जुन २३ मा हुने ओलम्पिक डेका अवसरमा एनओसी अवार्ड प्रदान गर्ने भएको छ । कमिटीका अध्यक्ष जीवनराम श्रेष्ठको अध्यक्षतामा सोमबार एनओसी मुख्यालयमा बसेको बैठकले अवार्डका लागि स्वतन्त्र अवार्ड निर्णय कमिटी गठन गरेको छ । कमिटीले पहिलोपल्ट अवार्ड प्रदान गर्न लागेको हो । अवार्ड कमिटीको समन्वयकर्तामा गोपालसुन्दरलाल कक्षपति रहेका छन् । सदस्यमा विनयराज पाण्डे, पद्मकृष्ण श्रेष्ठ, गोपाल चित्रकार, गोपाल बस्नेत, महेन्द्र विष्ट, दुर्गानाथ सुवेदी, किरण वज्राचार्य, गीता शाह, रीता विष्ट, दीपक विष्ट र आश्रेयता कार्की चौधरी छन् । कमिटीमा पूर्वखेलाडी, प्रशिक्षक, सञ्चारकर्मी, व्यवसायी रहेका छन् । अवार्ड ९ फरक विधामा प्रदान गरिनेछ ।"
