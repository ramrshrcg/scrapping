शीर्षक,विवरण
भ्यु टावरबाट देखिने दृश्य,"(काठमाडौं)  विदेश जाने तारतम्य मिलाउन राजधानी हिँडेका दार्चुला, राङथाङका ३५ वर्षीय जयसिंह धामी सात महिनादेखि बेपत्ता छन् । आफ्नै जिल्ला सदरमुकाम पुग्न सडक छैन, भारतको बाटो हिँड्न महाकाली तर्ने पुल छैन । पारि जान खोज्दा भारतीय फौज एसएसबीका सुरक्षाकर्मीले तुइन फुस्काइदिँदा मध्यबर्खाको महाकालीमा खसेर बेपत्ता भएका धामीको खोजबिन गर्न पनि छाडिएको छ । जयसिंहभन्दा अघि र पछि पनि नेपाली नागरिक यसैगरी ज्यान जोखिममा राखेर भारत हुँदै आफ्नै जिल्ला सदरमुकाम खलंगा आउन बाध्य छन् । महाकालीको तुइन त एउटा उदाहरण मात्र हो, देशैभर खानेपानी, विद्यालय, स्वास्थ्यचौकी र औषधिबिना सर्वसाधारणको जीवन कष्टसाध्य छ । तर, आधारभूत सुविधाको पर्खाइमा रहेका नागरिकप्रति कुनै जिम्मेवारीबोधबिना देशको नेतृत्व गरेका र गर्न तम्सिएका नेताहरू करोडौंका भ्यु टावर उद्घाटन गर्न जिल्ला दौडाहामा निस्किएका छन् । पूर्वप्रधानमन्त्री तथा माओवादी अध्यक्ष पुष्पकमल दाहालले रोल्पामा सोमबार उद्घाटन गरेको ६ करोड लागतको भ्यु टावरबाट नजिकै देखिन्छ, इन्द्रेश्वरी माध्यमिक विद्यालय । ६ दशक पुरानो विद्यालयमा तीन सय विद्यार्थी छन्, तर उनीहरूका लागि शौचालय र खानेपानी छैन । शिक्षकसमेत अपुग भएकाले स्थानीय, प्रदेश र संघीय सरकारलाई अनुरोध गर्दागर्दै प्रधानाध्यापक रामचन्द्र आचार्य थाकिसकेका छन् । भन्छन्, खानेपानी छैन, विद्यालयमा छुट्टै धारा ल्याइदिनोस् भन्दा कसैले पनि सुनेनन् । पानी लिनैका लागि हामीले जर्किन किनेर विद्यार्थीलाई बाँडेका छौं, तर बजेट भ्यु टावरमा लगानी भएको देख्दा सरकारको प्राथमिकता के हो भनेर आश्चर्यमा परेका छौं । टावरबाट खेवासे गाउँ पनि देखिन्छ, जहाँ २ सय २० घरधुरी छन् । गाउँमै खानेपानी संकट छ । टावरबाट देखिने नजिकका गाउँहरू सल्लीबोट, खुमेल र हरिगातिनामा पनि खानेपानीको ठूलै समस्या छ । त्यहाँका विद्यालयहरूको अवस्था पनि इन्द्रेश्वरीभन्दा फरक छैन ।रोल्पाको भ्यु टावरको चर्को विरोध भइरहेका बेला अर्का पूर्वप्रधानमन्त्री तथा एमाले अध्यक्ष केपी शर्मा ओलीले मंगलबार रूपन्देहीको तिलोत्तमा, शंकरनगरमा साढे ११ करोडको भ्यु टावर उद्घाटन गरेका छन् । वन वाटिकाको जंगल क्षेत्रमा १० तले टावर बनाउँदा एक सय रूख काटिएको छ । हरियाली मासेर कंक्रिटको टावर बनाएकामा स्थानीय असन्तुष्ट छन् । तिलोत्तमा३ का कल्याण पौडेल भन्छन्, टावरमा गरिएको साढे ११ करोड नहरमा प्रयोग गरेको भए सयौं बिघा खेत सिँचाइ हुन्थ्यो, हजारौं किसानले प्रत्यक्ष फाइदा लिन सक्थे । तर नेताहरूले किसानका बाँझो खेत हेर्न भ्यु टावर बनाएका छन् । उता तिलोत्तमा नगरपालिकाले निर्माण गर्ने भनेको ४७ किलोमिटर चक्रपथ योजना भने बजेट अभावमा अलपत्र छ । त्यसो त भ्यु टावरप्रति ओलीको आकर्षण बलियो छ । प्रधानमन्त्री भएकै बेला ओलीले आफ्नै निर्वाचन क्षेत्र दमकमा १८ तले भ्यु टावर बनाउन सुरु गरेका थिए । निर्माणाधीन टावरको पश्चिममा छ टुकुरे सुकुम्बासी बस्ती । राज्य कोषको डेढ अर्बभन्दा बढी लागतमा भ्यु टावर सम्पन्न भएपछि १८ तलामाथिबाट देखिने नजिकको दृश्य नै यही बस्ती हो । विसं २०२२ देखि बसोबास गरिरहेका सय परिवार अहिलेसम्म लालपुर्जाविहीन छन् ।हरेक निर्वाचनमा भोटका लागि प्रयोग गरिने सुकुम्बासी बस्तीलाई गिज्याउन भ्यु टावर बनिरहेको भन्दै आलोचना पनि भइरहेको छ । भ्यु टावरको सौन्दर्यका लागि लखेटिनुपर्ने त्रास सुकुम्बासीहरूलाई थपिएको छ । यसअघि दमक बजारमा सपिङ कम्प्लेक्स बनाउन करिब एक दर्जन सुकुम्बासी परिवार लखेटिएका थिए । टुकुरे बस्तीकी वृद्धा भीमकुमारी विश्वकर्मा भन्छिन्, हाम्रै दुःख हेर्न यो टावर बनेको होला है, हेरे मात्र त ठीक थियो, लखेटे भने कहाँ जाने ?"
सौराहाका हात्ती नाका कटाएर बेचिँदै,"हात्ती बिनाइजाजत पाल्नु र भारत लगेर बिक्री गर्नु अवैध भएकाले संलग्नलाई प्रहरीले पक्राउ गरेको हो । पशु अधिकारको क्षेत्रमा कार्यरत सृष्टि सिंह श्रेष्ठले हात्ती भारततर्फ बिक्री गर्न लग्दै गरेको सूचना आएपछि प्रहरीलाई सूचित गरेको बताइन् । सौराहामा पालिने गरेका निजी हात्ती भारतमा लगेर बिक्री गरिन्छ, उनले भने, यीबाहेक अन्य २ हात्ती पनि आलमको समूहले भारत लग्न खोजेको सूचना पाएका थियौं । त्यसमा ६ महिनादेखि गृहकार्य गरिरहेका थियौं, बीचमै यो केस थाहा पायौं । आफूहरूले सौराहाका हात्तीधनीसँग कुरा गरे पनि निजी हात्ती पर्साको बाटो हुँदै भारत लैजाने गरेको यकिन भएको श्रेष्ठ बताउँछिन् । हामीले भारतका पशु अधिकारकर्मीसँग पनि सहकार्य गर्यौं, भारतमा विवाह, मठमन्दिरमा हात्तीको अझै पनि व्यापक प्रयोग हुने गरेको छ, उनले भनिन्, उमेर र स्वास्थ्यअनुसार त्यहाँ एउटा हात्ती ६० देखि ७० लाख रुपैयाँसम्ममा खरिदबिक्री हुन्छ । सौराहामा करिब सय निजी हात्ती रहेको उनले बताइन् । कोरोना महामारीसँगैको लकडाउनको समयमा सौराहामा पर्यटन गतिविधि ठप्प भएपछि कतिपयले हात्ती पाल्न गाह्रो परेर बेचेका छन् । सरकारले सौराहामा निजी हात्ती दर्ता प्रक्रिया सुरु गरेको छ । हालसम्म करिब ४० वटा मात्र दर्ता भएको छ । एक दर्जन निजी हात्तीको तथ्यांक नरहेकाले ती हात्ती तस्करी भई भारत पुगिसकेको वा भारत लग्न अन्यत्र लुकाएर राखिएको हुन सक्ने उनले बताइन् । युरोपेली मुलुकका पर्यटकले हात्ती सफारी बहिष्कार गरिसकेको र अन्य देशका पर्यटक पनि बिस्तारै सचेत हुँदै गएकाले सौराहाका हात्तीधनीले हात्ती दर्तादेखि आफूसँग भएका हात्तीको राम्रो व्यवस्थापन गर्न सके त्यसले पर्यटन र देशलाई नै लाभ हुने उनी बताउँछिन् । उनी भन्छिन्, यसो गर्दा बूढो तथा रोगी हात्तीको व्यवस्थापनमा पशु अधिकारकर्मी तथा सरकारको पनि भूमिका तथा सहयोग उपलब्ध भई यस्ता हात्ती फाल्ने वा तस्करलाई दिएर जोखिम मोल्ने अवस्था पनि अन्त्य हुन जान्छ । पर्सा राष्ट्रिय निकुञ्जका सूचना अधिकृत एवम् सहायक संरक्षण अधिकृत सन्तोष भगतका अनुसार साइटिसको अनुसूची १ मा रहेकाले हात्तीको ओसारपसार तथा बिक्रीवितरण अवैध हुन्छ ।"
जता डाँडा उतै भ्यु टावर !,"(काठमाडौं)  मुलुकमा कैयौं बस्तीमा अझै पनि खानेपानी, शिक्षा, स्वास्थ्यलगायत आधारभूत सुविधा पुग्न सकेको छैन । तीन तहका सरकारहरू भने पर्यटन विकासका नाममा अग्ला डाँडा खोज्दै भ्यु टावर बनाउने लहडमा छन् । अधिकांश पहाडी जिल्लाबाट मनोरम दृश्य नियाल्न टावर चढिरहनुपर्दैन । तर पर्यटन विकासका नाममा डाँडामै भ्यु टावर बनाउन सरकारले करोडौं खर्चिएको छ । रूपन्देहीको तिलोत्तमा२ शंकरनगर वन विहार तथा अनुसन्धान केन्द्रमा साढे ११ करोड ५४ लाख खर्चेर १० तले टावर निर्माण भएको छ । तिलोत्तमा नगरपालिकाले निर्माण गरेको तिलोत्तमा बहुउद्देश्यीय टावरको एमाले अध्यक्ष केपी शर्मा ओलीले मंगलबार उद्घाटन गरेका छन् । लुम्बिनी प्रदेशकै रोल्पाको रोल्पा नगरपालिका३ सातदोबाटोमा ६ करोड १० लाख ६५ हजारको लागतमा भ्यु टावर निर्माण गरेको छ । जनयुद्ध स्मृति टावर नामकरण गरिएको टावरको सोमबार माओवादी केन्द्र अध्यक्ष पुष्पकमल दाहालले उद्घाटन गरेका थिए । दाहालले रोल्पाले ध्वंस मात्र गर्दैन, निर्माण पनि गर्छ भन्ने सन्देश टावरले दिएको बताए । तर, स्थानीय भने असन्तुष्ट छन् । नगरवासीका लागि शिक्षा, स्वास्थ्य, रोजगारी, सिँचाइलगायत आवश्यकतालाई बेवास्ता गर्दै करोडौं रकम टावरमा लगानी गर्नु जनप्रतिनिधिले गर्नुपर्ने काम नै चिन्न नसकेको देखिएको पूर्वसांसद लेखनाथ आचार्यले बताए । बरु त्यही लगानीले लिफ्टिङ खानेपानी दिएको भए हुन्थ्यो, उनले भने, स्थानीय तहले जथाभावी गर्नु राज्यको खर्च दुरुपयोग हो । रोल्पा नगरमा खानेपानीकै समस्या छ ।स्थानीय तहको निर्वाचन नजिकिएसँगै बनेका र बन्दै गरेका भ्यु टावर उद्घाटन गर्ने प्रतिस्पर्धा छ । स्थानीय तह, प्रदेश र संघीय सरकारको सहयोगमा लुम्बिनी प्रदेशमा मात्र कम्तीमा २१ वटा भ्यु टावर निर्माण भएका छन् । गुल्मी, पाल्पा, अर्घाखाँची, बाँके, दाङलगायत जिल्लामा पनि भ्यु टावर निर्माण गरिएका छन् । दाङमा ६ र रोल्पामा ५ भ्यु टावर बनाइएका छन् । अधिकांश टावर पर्यटन प्रवर्द्धनको उद्देश्यका साथ निर्माण गरेको भनिए पनि मनोरन्जनका लागि मात्र उपयोग छन् । तिलोत्तमामा निर्माण भएको टावरमा तिलोत्तमा नगरपालिकाको ७० र शंकरनगर वन विहार अनुसन्धान केन्द्रको ३० प्रतिशत लगानी रहेको इन्जिनियर प्रदीप वनले बताए ।लिफ्ट सुविधासहितको तिलोत्तमा टावरमा रेस्टुरेन्ट, पर्यटक विश्रामस्थल, रिसर्च कक्ष, डिपार्टमेन्ट स्टोर, कार्यालय, बास बस्न र दृश्यावलोकन गर्न मिल्ने वातानुकूलित एट्याच बाथरुमसहितका कोठा, पुस्तकालयलगायतको सुविधा छ । नगर प्रमुख वासुदेव घिमिरेले टावरले नगरपालिकालाई कम्तीमा मासिक तीन लाख रुपैयाँ आम्दानी र एक सय जनालाई रोजगारी दिने बताए । टावरसँगै २ बिघा क्षेत्रफलमा अन्य पर्यटकीय पूर्वाधार र संरचनाहरू पनि बनिरहेका छन्, उनले भने, सबै पूरा हुँदा एक सय जनाले प्रत्यक्ष रोगजारी पाउनेछन् । बाल उद्यान र खेल मैदान पनि बनाइने नगरपालिकाले जनाएको छ । टावरको दसौं तला मात्र दृश्यावलोकमा प्रयोग हुने प्रमुख घिमिरेले बताए ।टावरको उद्घाटन गर्दै ओलीले भने, प्रविधिको अधिकतम प्रयोग भएको टावरबाट नगरवासीले अत्यधिक लाभ लिन सक्नुपर्छ । रूपन्देहीका युवा विश्लेषक देवराज पोखरेलले भने स्थानीय सरकारले टावरमा लगानी गर्नु अनुत्पादक हुने बताए । हरेक स्थानीय तहमा चिस्यान केन्द्र जरुरी छ, उनले भने, त्यसले गाउँमा उत्पादन बढाउँथ्यो, सहरमा बजारीकरणमा सहयोग पुग्थ्यो । तर, स्थानीय तहले धमाधम टावर बनाइरहेका छन् । स्थानीय सरकारले योजना पहिचानमा प्राथमिकता दिनुको साटो प्रचारमुखी बन्दा अनुत्पादक संरचनामा लगानी बढेको उनले बताए ।बाँकेको कोहलपुरमा घण्टाघरसहितको १० तले भ्यु टावर तयार हुँदै छ । काठमाडौंको धरहराकै झल्को दिने गरी कोहलपुर११ गोलपार्कमा तीन बिघा क्षेत्रफलमा ५ करोड ८८ लाख लगानीमा लिफ्टसहितको निर्माण भइरहेको हो । यसको मुख्य उद्देश्य पर्यटन प्रवर्द्धन गर्ने नै हो, नगर प्रमुख लुटबहादुर रावतले भने । दाङका विभिन्न स्थानीय तहले ६ वटा भ्यु टावर निर्माण गरेका छन् । पाँचवटा प्रयोगमा आइसकेका छन् भने एउटा निर्माणाधीन छ । बंगलाचुली गाउँपालिकाले तीनवटा भ्यु टावर बनाएको छ । नियमित रूपमा पर्यटक आए पनि आम्दानी हुन नसकेको गाउँपालिकाका सूचना अधिकारी गोपाल केसीले बताए ।गढवा८ कोइलाबासमा वडाको २१ लाखको लागतमा टावर बनाइएको वडाध्यक्ष सद्दाम सिद्धिकीले बताए । कोइलाबास ऐतिहासिक स्थल हो । नेपालभारत सीमा क्षेत्रको महत्त्वपूर्ण बजार हो, उनले भने, यो क्षेत्रको विकासका लागि टावरले सहयोग गरेको छ । तुलसीपुर उपमहानगरपालिकाले छिल्लीकोटमा २५ लाखको लागतमा भ्यु टावर बनाएको छ । लमही नगरपालिकाले पनि लमहीमा भ्यु टावर निर्माण गरिरहेको छ ।पाल्पाको तानसेन र रामपुर नगरपालिकाले पनि भ्यु टावर बनाएका छन् । तानसेनको श्रीनगरडाँडामा १ करोड १२ लाखको लागतमा करुवा आकारको भ्यु टावर निर्माण भएको हो । तानसेन नगरपालिकाको २५ र पर्यटन मन्त्रालयको ३५ लाख खर्च भएको छ । यसबाहेक विश्व बैंकले ५६ लाख दिएको थियो । रामपुर नगरपालिका बेझाड नजिकै समुदायको सक्रियतामा भ्यु टावर निर्माण गरिएको छ । पाँच तलाको टावर राम्चे सामुदायिक वन उपभोक्ता समूहको सक्रियतामा बनाइएको समूहका अध्यक्ष दयाराम गैरेले बताए । अर्घाखाँचीमा सन्धिखर्क नगरपालिकाले गत वर्ष नै ४० लाख रुपैयाँ खर्चेर चार तलाको शंखेटारीमा भ्यु टावर बनाएको छ । तर टावर सञ्चालनमा छैन । टावर आवश्यक नभएको भन्दै सरोकारवालाले विरोध गर्दागर्दै नगरपालिकाले बनाएको हो । नगर उपप्रमुख ठाकुर विकले भने, बनाइयो तर टावर चढ्न पर्यटक आएको देखिँदैन ।प्रदेश १ को धनकुटामा मात्र हालसम्म दर्जनभन्दा बढी भ्यु टावर बनाइएका छन् । साँगुरीगढी गाउँपालिकाको भेडेटार, ध्वजेडाँडा र ओख्रे, चौबिसे गाउँपालिका, धनकुटा नगरपालिकाको चुलिवन र हिले, सहिदभूमि गाउँपालिकाको पातले डाँडामा र सीमावर्ती धनकुटा एवं मोरङको केराबारीमा जेफाले भ्यु टावर निर्माण गरिएको छ । सहिदभूमिको घुमाउने डाँडा, महालक्ष्मी नगरको पटेक डाँडा र धनकुटा नगरको कागतेमा समेत टावर निर्माणको तयारी छ । पाख्रिबासको राम्चे डाँडामा टावर बनाइएको छ ।भोजपुरको टेम्केमैयुङमा टेम्के भ्यु टावर १३ करोड ६२ लाख ८ हजारको लागतमा निर्माण भइरहेको छ । भोजपुरकै हतुवागढीको घोरेटारमा पनि शंखामचुली भ्यु टावर २ करोड ८२ लाखको लागतमा निर्माण गरिएको छ । भ्यु टावरमा लगानी व्यर्थ हुने भएकाले आफू त्यसको विपक्षमा रहेको महालक्ष्मी नगर प्रमुख पर्शुराम नेपाल बताउँछन् । पूर्वको पर्यटकीय गन्तव्य भेडेटारस्थित भ्यु टावर एक दशकअघि नै बनाएको हो । यहाँ आन्तरिक पर्यटकको आकर्षण छ । इलाम बजार र श्रीअन्तुमा पनि टावरमा बनाइएका छन् । भोजपुरको टेम्केबाट मधेसको फराकिला फाँटसँगै सगरमाथा, कञ्चनजंघा, लोत्सेसहितका हिमशृंखला हेर्न सकिने टेम्केमैयुङ गाउँपालिकाका अध्यक्ष ध्रुव राई बताउँछन् । इलाम नगरपालिकाले ५१ फिटको पाँचतले टावर बनाउन ९० लाख खर्च गरेको छ । सन्दकपुर५ मावुथाममा भ्यु टावर निर्माणाधीन छ । हालसम्म करिब २० लाख खर्च भएको छ । खोटाङको दिक्तेल रूपाकोट मझुवागढी नगरपालिकामा दुई वटा भ्यु टावर निर्माण गरिएको छ । नेर्पाको बगरेभन्ज्याङ र रूपाकोटमा निर्माण गरिएको हो । बगरेभन्ज्याङमा करिब ६५ लाखको लागतमा बनेको संरचनालाई पेन टावर नाम दिइएको छ । उक्त टावरभन्दा वरिपरिका डाँडाहरू छन् । रूपाकोटमा पनि करिब २७ लाख लागतमा त्यस्तै टावर बनाइएको छ । उक्त ठाउँमा फलामको ट्रसबाट टावर निर्माण गरिएको हो । अग्लो डाँडा हुँदाहुँदै टावर बनाउनु अनुत्पादक रहेको नेपाल चेम्बर्स अफ कमर्स खोटाङका अध्यक्ष खुसनारायण सैजूले बताए । यस्तो खाले भ्यु टावर पैसा सक्नु मात्र हो, उनले भने ।पाँचथरको फिदिम२ रमितेडाँडामा नयाँ सहर आयोजनाले ४ करोड खर्चेर ४० फिट अग्लो भ्यु टावर बनाएको छ । फिदिम नगरपालिकासँगको साझेदारीमा निर्माण भएको हो । मध्यपहाडी लोकमार्गले छोएका फिदिम र तेह्रथुमको वसन्तपुरसहितलाई नयाँ सहर का रूपमा विकसित गर्ने अवधारणा सफल पार्न निर्माण गरिएको जनप्रतिनिधि बताउँछन् । तीन वर्षअघि नै निर्माण सकिएको यो टावर सञ्चालन व्यवस्थापनमा स्थानीय सरकारले योजना नै बनाउन सकेको छैन । फिदिम२ पल्लोटारमा स्थानीयले उपलब्ध गराएको जग्गामा नयाँ सहर आयोजनाले बनाएको बसपार्क पनि सञ्चालनमा आएको छैन । ओखलढुंगाको सिद्धिचरण नगरपालिकाका प्रमुख निर्वाचित भएको भोलिपल्टै मोहनकुमार श्रेष्ठले लगलगे डाँडामा भ्यु टावरको शिलान्यास गरेका थिए । २३ लाख खर्चेर निर्माण गरिएको भ्यु टावरले स्थानीय तहलाई आम्दानी भने दिएको छैन । त्यसैगरी खिजिदेम्बा५ र ८ को सिमानामा पर्ने देम्बाडाँडामा पनि यस्तै टावर निर्माण गरिएको छ । यो जिल्लाकै सबैभन्दा अग्लो स्थानमा त्रबवरका लागि गाउँपालिकाले ३० लाखभन्दा बढी खर्च गरेको छ । चम्पादेवी५ को मालिंगेडाँडामा पनि टावर बनाउन जगका लागि ५ लाखभन्दा बढी खर्च भइसकेको छ । फेदाप गाउँपालिकाले गुल्डुङ डाँडामा ६५ लाखको लागतमा भ्यु टावर बनाएको छ । गुल्डुङ डाँडा त्यसै पनि उच्च स्थानमा छ । गाउँपालिकाका बस्तीमा खानेपानी, सिँचाइ, स्वास्थ्य, कृषि, बिजुली, सडकलगायत धेरै आवश्यकता छन् । तमोर नदीको तटीय क्षेत्रमा खानेपानीको चरम समस्या छ । पानी अभावमा गाउँले बर्सेनि बसाइँ सर्दैछन् । यस्तै तेह्रथुमको म्याङलुङ१ मा टावर निर्माण थालिएको २ वर्ष भयो । प्रदेश सरकारले अघिल्लो आर्थिक वर्ष ३० लाख र चालु आव २६ लाख छुट्याएको छ । वडा र नगरपालिकाबीच कसले उपभोक्ता समिति गठन गर्ने भन्ने विवादले काम रोकिएको कार्यवाहक वडाध्यक्ष बुद्धिराज लिम्बूले बताए । झापाको दमक३ दापगाछीमा २५ तलाको भ्यु टावर निर्माणको काम धमाधम छ । एमाले अध्यक्ष केपी शर्मा ओली दोस्रो पटक प्रधानमन्त्री हुँदा गृहनगरमा भ्यु टावर निर्माण सुरु भएको हो । १२ औं तला निर्माणको काम भइरहेको सहरी विकास तथा भवन निर्माणका इन्जिनियर भूपेन्द्र यादवले बताए । १८ तलासम्म पक्की संरचनाको तथा थप ७ तलाको ट्रससहितको टावर निर्माण हुनेछ । १ अर्ब ५६ करोड १४ लाखमा चिनियाँ कम्पनी जेटसीजीआईईसी, आशिष र ओम साइराम जेभीले ठेक्का पाएको छ । ८ कट्ठामा निर्माणाधीन टावरको म्याद १५ महिना थप गरिएको छ । टावर व्यापारिक प्रयोजनसहितको हुने दमक नगरपालिकाले जनाएको छ ।बाह्रदशी६ मा ११ तलाको भ्यु टावर निर्माण भइरहेको छ । यसमा १७ करोड १८ लाख लागत रहनेछ । गत वर्ष एक करोड ७० लाख खर्चेर ३ तलासम्मको निर्माण कार्य सकेको छ । इन्जिनियर नारायण खरेलका अनुसार चालु वर्षका लागि २ करोड ४३ लाखको ठेक्काका लागि टेन्डर आह्वान गरिएको छ । त्यस्तै बुद्धशान्ति गाउँपालिकाले चारतले भ्यु टावर निर्माण गरिरहेको छ । निर्माण सकिँदासम्म एक करोडभन्दा खर्च लाग्ने अनुमान छ ।मेचीनगर६ को शिवालय मन्दिर परिसरमा बन्ने ३३ मिटर अग्लो भ्यु टावरको काम अहिले भने ठप्प छ । प्रदेश सरकारको उद्योग, वन तथा वातावरण मन्त्रालयको ७० र मेचीनगर नगरपालिकाको ३० प्रतिशत लागत सहभागिता उक्त टावर निर्माण हुन लागेको थियो । ४ करोड ५३ लाख लागतमा निर्माण सुरु भएको टावरको काम केही महिनादेखि ठप्प छ । मेचीनगरका प्रमुख विमल आचार्यले टावरको नक्सांकन नै गलत भएकाले निर्माण रोकिएको जनाए ।धरान२० चिन्डेडाँडा टोड्केमा ६५ लाखमा भ्यु टावर बनाइएको छ । पर्यटन बोर्ड काँकडभिट्टाबाट १० लाख, प्रदेश सरकारबाट ८० लाख र संघीय सरकारबाट १ करोड रुपैयाँ उक्त टावर निर्माणका लागि प्राप्त भएको थियो । धरान४ हर्दियामा भ्यु टावर बनाउन डीपीआर गरिएको छ । संघीय संरचनापछि धरान उपमहानगरको क्षेत्र विस्तार भएको छ । धेरै ठाउँ सडकको अवस्था बिजोग छ । खानेपानीको असुविधा छ । पहिरोको जोखिम उस्तै छ । जनतालाई आवश्यक पूर्वाधारको अध्ययन नगरी भ्यु टावर बनाउन जोड दिनु अनुत्पादक काम भएको अखिल क्रान्तिकारी केन्द्रीय सदस्य बुद्रोस लिम्बू बताउँछन् । जनताको जीवन सहज बनाउन विकास निर्माणका योजनामा लगानी गरिनुपर्छ, डाँडा आफैंमा भ्यु टावरै हुन्, बजेट खर्चिएर किन बनाउने कृत्रिम भ्यु टावर ? उनले भने ।सुनसरीको बराहक्षेत्र९ मा पनि भ्युटावर निर्माणको योजना छ । कोसी टप्पुको उत्तरी भेगमा बन्न लागेको टावर ८ करोडमा सम्पन्न गर्ने डीपीआर बनाइएको छ । निर्माणका लगि आर्थिक वर्ष २०७६७७ र चालु वर्षमा गरी प्रदेश सरकारले एक करोड विनियोजन गरिसकेको छ ।मोरङको केराबारी, मिक्लाजुङ र बेलबारीमा भ्यु टावर निर्माणको योजना छ । जसमध्ये केराबारीमा दुई वटाको निर्माण सकिएको छ भने अन्य तीन निर्माणाधीन छन् । केराबारी२ जेफालेमा एक करोड लगानीमा तयार भएको छ । पाटीगाउँको थानडाँडामा ५० लाखको लागतमा भ्यु टावर निर्माण भएको गाउँपालिका अध्यक्ष रोहितबहादुर कार्कीले बताए । तोपथुंकी भ्यु टावर ७० करोडको लागतमा निर्माण सुरु गरिएको छ । यस्तै, बेलबारी२ रमिते डाँडामा बहुवर्षीय योजनाअन्तर्गत तीन वर्षदेखि रमिते भ्यु टावर निर्माण भइरहेको छ । हालसम्ममा गाउँपालिकाले ८० लाख र संघीय सांसद भानुभक्त ढकालको निर्वाचन क्षेत्र पूर्वाधारको बजेट लगानी गरेर १ करोड २० लाख खर्च भइसकेको छ । यस्तै, मिक्लाजुङ२ मा नोसेलुङ भ्यु टावर प्रदेश सांसद कुलप्रसाद साँवाले निर्वाचन क्षेत्र पूर्वाधार विकास कार्यक्रमअन्तर्गत र गाउँपालिकाको संयुक्त लगानीमा निर्माण भइरहेको छ । गाउँपालिका अध्यक्ष देवीप्रसाद आचार्यले हालसम्म ५० लाख खर्च भएको भ्यु टावर निर्माणको अन्तिम चरणमा रहेको बताए । पाँच वटै भ्यु टावरको निर्माण उपभोक्ता समितिबाट नै भइरहेका छन् । वाग्मती प्रदेशका अधिकांश जिल्लामा करोडौंको लगानीमा भ्यु टावर निर्माण गरिएका छन् । केही निर्माणाधीन छन् । रामेछापका गाउँहरू खानेपानी, विद्युत् स्वास्थ्यलगायत आधारभूत सुविधाबाट वञ्चित छन् । संघीय, प्रदेश र स्थानीय सरकारको ध्यान भ्यु टावर निर्माणमा छ । रामेछापको माझकटेरामा ४ करोडको लागतमा भ्यु टावर र सभाहल बन्दै छ । वाग्मती प्रदेश सरकारको लगानीमा निर्माणाधीन भ्यु टावरमा पुग्न गर्जाङबाट झन्डै २२ किलोमिटर उक्लिनुपर्छ । जंगलको बीचमा निर्माणाधीन भ्यु टावर आसपास बस्ती र पर्यटकीय मार्ग छैन । त्यो लगानी बरु शिवालयदेखि बाम्तीको देउराली जाने बाटोमा गरेको भए हुन्थ्यो, स्थानीय पदमबहादुर कार्की भन्छन्, थोरै बाटो बने पनि राम्रो त बन्थ्यो होला । रामेछापकै खाँडादेवीमा प्रदेश सरकारको झन्डै ३ करोडको लगानीमा पकरवासको सोलिथुम्कामा भ्यु टावर निर्माण भएको छ । भालुखोप डाँडामा रामेछाप नगरपालिकाले झन्डै १ करोड ४१ लाखमा भ्यु टावर निर्माण गरेको छ । दोलखारामेछाप सीमाको शैलुङडाँडामा संघीय सरकारको २ करोड लगानीमा भ्यु टावर निर्माण भएको छ । डाँडाको टुप्पोमा किन चाहियो टावर भन्दै दोलखातर्फका बासिन्दाले विरोध गरेका थिए । त्यही टावर नजिक एक महिनाअघि महोत्सवमा पुगेका एमाले अध्यक्ष तथा पूर्वप्रधानमन्त्री केपी शर्मा ओलीले भनेका थिए, डाँडाको टुप्पोमा भ्यु टावरलगायत संरचना आवश्यक छैनन्, अब कुनै संरचना नथप्नुस्, शैलुङको सौन्दर्य आफैं राम्रो छ । उमाकुण्ड र गोकुलगंगाको बीचमा पर्ने सबैभन्दा अग्लो डाँडा तामे भ्यु टावर र सुनापति गाउँपालिकाको सुनापति डाँडामा पार्कसहितको भ्यु टावरका लागि भर्खर खरिद सम्झौता भएको छ । उक्त दुई भ्यु टावर निर्माणका लागि करिब ८ करोड खर्च लाग्ने अनुमान छ । सुनापतिका लागि संघीय सरकार ८० प्रतिशत र गाउँपालिकाको २० प्रतिशत लागत साझेदारी छ । तामेडाँडाको भ्यु टावरका लागि संघीय सरकारको संस्कृति, पर्यटन मन्त्रालयले मात्रै ४ करोड लगानी गर्दै छ । त्यहाँको गाउँमा भने खानेपानीको चरम अभाव छ । काभ्रेमा समुद्र सतहबाट करिब २५ सय मिटर उचाइका डाँडामा भ्यु टावर निर्माण गरिएका छन् । रोसी९ भुमेचुलीडाँडामा ५ तलाको भ्यु टावर निर्माण गर्न प्रदेश सरकारको २ करोड ६१ लाख २३ हजार खर्च भएको हो । रोसी गाउँपालिका अध्यक्ष दलबहादुर लामा स्थानीय तहले गरेभन्दा फरक योजनामा प्रदेशले बजेट दिने गरेको तर्क गर्छन् ।पनौती नगरपालिकाले करिब ३ करोड लगानीमा नागीडाँडामा भ्यु टावर बनाएको छ । टावरले पर्यटन प्रवर्द्धन हुने नगरप्रमुख भीम न्यौपाने दाबी गर्छन् । मण्डनदेउपुर१० थामीडाँडा, बेथानचोक४ पार्थली, चौरीदेउरालीको ढाडखर्कमा भ्यु टावर निर्माण भएका छन् । धुलिखेल११ मा पर्यटन बोर्डको लगानीमा बनाइएको भ्यु टावर भने प्रयोग नभएर अलपत्र छ ।सिन्धुपाल्चोकको सुनकोसी गाउँपालिकाले एक करोड ५० लाख बजेटमा थामडाँडामा भ्यु टावर बनाएको छ । नुवाकोटमा दुई भ्यु टावर निर्माण भइरहेका छन् । ककनी५ मा ५ तलाको भ्यु टावर निर्माण अन्तिम चरणमा छ । आव २०७४७५ बाट वाग्मती प्रदेश सरकारले भ्यु टावर निर्माण थालेको हो । उक्त भ्यु टावर साढे ३ करोडमा ठेक्का लागेको छ । बेलकोटगढी२ चिम्टेश्वरमा प्रदेश सरकारको १ करोड ३२ लाख बजेटमा भ्यु टावर निर्माण थालिएको थियो । रकम अपुग भएपछि थपेर २ करोडभन्दा बढी खर्चिएको छ । सिन्धुलीमा दुई भ्यु टावर बनाइएका छन्, अर्को एक निर्माणाधीन छ ।"
भारतमा देउवाको व्यस्त कार्यसूची,"(नयाँदिल्ली)  प्रधानमन्त्री शेरबहादुर देउवा शुक्रबारदेखि हुने भारत भ्रमणका क्रममा अत्यन्तै व्यस्त हुने भएको छ । तीनदिने भ्रमण भनिए पनि दिल्ली र बनारस गरेर भारतमा उनले ४८ घण्टा बिताउनेछन् । प्रधानमन्त्री देउवा शुक्रबार अपराह्न ३ बजेतिर दिल्लीको इन्दिरा गान्धी अन्तर्राष्ट्रिय विमानस्थलमा अवतरण गर्नेछन् । भारतीय अधिकारीहरूबाट विमानस्थलमा स्वागत गरिएपछि उनी दिल्लीको चाणक्यपुरीस्थित होटल मौर्य आईसीटी पुग्नेछन् । उनीसहित विशिष्ट पाहुनाको बास त्यही होटलमा हुनेछ । देउवाले शुक्रबार नै भारतीय विदेशमन्त्री एस जयशंकर र राष्ट्रिय सुरक्षा सल्लाहकार अजित डोभलसँग भेट्नेछन् । साँझ नेपाली दूतावासले आफ्नो प्रांगणमा प्रधानमन्त्री देउवाको स्वागतसम्मानमा डिनर को तयारी गरेको छ । भारतका लागि नवनियुक्त राजदूत शंकर शर्माले सोमबार दिल्ली आइपुगेर कार्यभार सम्हालिसकेका छन् । राजदूत शर्मासहित दूतावासका अधिकारीहरूले मंगलबार भारतको विदेश मन्त्रालयका अधिकारीसँग देउवा भ्रमणको तयारीबारे छलफल गरेका छन् । भ्रमणको दोस्रो दिन बिहान प्रधानमन्त्री देउवा महात्मा गान्धीको समाधिस्थल राजघाट जाने कार्यसूची छ । त्यसपछि उनी अपराह्न ४ बजेसम्मै औपचारिक भेटवार्तामा व्यस्त हुनेछन् । उनले भारतीय समकक्षी नरेन्द्र मोदीसँग औपचारिक बैठक गर्नेछन् । मोदीले सीमा समस्या, बिजुली आयातनिर्यात, मलको सहज आपूर्ति, व्यापारलगायत विषयमा छलफल हुन सक्ने नेपाली दूतावास स्रोतले जनाएको छ । हैदरावाद हाउसमा मोदीले दिने लन्च मा देउवाको सहभागिता रहनेछ । प्रधानमन्त्री देउवाले शनिबार नै भारतका उपराष्ट्रपति एम वेंकैया नायडुसँग भेटघाट गर्नेछन् । साँझ भारतीय उद्योगी व्यापारीसँग उनी बसेकै होटल मौर्यमा अन्तर्क्रिया हुनेछ । कन्फेडेरेसन अफ इन्डियन इन्डस्ट्री (सीआईआई) ले उक्त कार्यक्रम आयोजना गर्नेछ । तेस्रो दिन आइतबार सबेरै देउवा उत्तर प्रदेशको बनारस प्रस्थान गर्नेछन् । बनारस प्रधानमन्त्री मोदीको निर्वाचन क्षेत्र पनि हो । देउवाले त्यहाँ काशी विश्वनाथ मन्दिर, नेपाली पशुपति नाथ मन्दिरको दर्शन गर्नेछन् । बनारसमा उनलाई उत्तर प्रदेशका मुख्यमन्त्री योगी आदित्यनाथले स्वागत गर्नुका साथै लञ्च दिने कार्यक्रम छ । प्रधानमन्त्री देउवा आइतबार अपराह्न काठमाडौं फर्किनेछन् । नेपाल एयर लाइन्सको काठमाडौंदिल्ली नियमित उडानबाटै प्रधानमन्त्री देउवा दिल्ली आउने तयारी छ । काठमाडौंबाट शुक्रबार अपराह्न १ बजेर २५ मिनेटको उडानबाट भ्रमण टोली आउने जनाइएको छ । त्यसका लागि प्रधानमन्त्री कार्यालयले ४८ सिट बुक गरेको छ । ८ वटा बिजनेस र बाँकी इकोनमी सिट बुक गरिएको स्रोतले जनाएको छ । भारतीय समयअनुसार अपराह्न २ बजेर ५० मिनेट हाराहारीमा उक्त विमान दिल्लीमा अवतरण गर्नेछ । आइतबार फर्किंदा देउवाले नेपाल एयरलाइन्सकै अपराह्न ४ बजेर २० मिनेटको नियमित उडान प्रयोग गर्ने तयारी छ । गत असारमा पाँचौं पटक प्रधानमन्त्री भएयता देउवाको पहिलो भारत भ्रमण हुन लागेको हो । भ्रमणमा देउवाका साथमा उनकी पत्नी आरजु देउवासमेत रहनेछिन् । भ्रमण टोलीमा पराष्ट्रमन्त्री नारायण खड्का, ऊर्जामन्त्री पम्फा भुसाल र भौतिक पूर्वाधार तथा यातायातमन्त्री रेणु यादव रहने सम्भावना छ । केही विषयगत मन्त्रालयका सचिव तथा सरकारी अधिकारी, प्रधानमन्त्रीको निजी सचिवालय, निजी क्षेत्र र मिडियाका प्रतिनिधि पनि टोलीमा रहेनछन् । भ्रमण टोलीमा को को रहने भन्ने विषयमा सरकारले औपचारिक जानकारी बाहिर ल्याइसकेको छैन ।"
शनिबारदेखि रेल सञ्चालन,"काठमाडौं (कास) जनकपुरजयनगर खण्डमा आगामी शनिबारदेखि नियमित रूपमा रेल चल्ने भएका छन् । प्रधानमन्त्री शेरबहादुर देउवा र भारतीय समकक्षी नरेन्द्र मोदीले नयाँदिल्लीबाट भर्चुअल उद्घाटन गरेपछि रेल सञ्चालनमा आउने भएको हो । २०७७ असोजमा ल्याइएका दुइटा रेल सेट त्रिपालले छोपेर राखिएको थियो । ती रेललाई पछिल्लो समय ड्राई रन मा ल्याइएको छ । उद्घाटनपछि रेल जयनगरदेखि कुर्थासम्म ३५ किलोमिटर दूरीमा यात्रु बोकेर चल्नेछन् । कुर्थादेखि जयनगरसम्म यात्रामा सामान्य सिटको ७० रुपैयाँ र एसी सिटको ३ सय रुपैयाँ भाडादर कायम गरिएको छ । दुईवटा रेल सेटको कुल यात्रु क्षमता १ हजार ३ सय ५० जना छ । नेपाल रेलवे कम्पनीका महाप्रबन्धक नीरञ्जन झाले रेल सञ्चालनका लागि सम्पूर्ण तयारी पूरा भएको जानकारी दिए । रेल सञ्चालनका लागि चैत ८ मा राष्ट्रपति कार्यालयबाट रेलवे अध्यादेश जारी भइसकेको छ । गत वैशाख र मंसिरमा जारी भएका अध्यादेश निष्क्रिय भएपछि सरकारले पुनः अध्यादेश ल्याएको हो । रेल चलाउन अब कुनै समस्या छैन, महाप्रबन्धक झाले भने ।रेल चलाउन भारतबाट एक वर्षका लागि २६ प्राविधिक ल्याइएको छ । यस्तै, ६० नेपाली कर्मचारीले रेल सञ्चालनको तालिम लिएका छन् । प्राविधिकमा बढी खर्च रहेको नेपाल रेलवे कम्पनीले जनाएको छ । भौतिक मन्त्रालय स्रोतका अनुसार प्रधानमन्त्रीको भारत भ्रमणका क्रममा रेलविज्ञ तयार गर्न छात्रवृत्ति कार्यक्रम, त्यहाँका कलेजमा रेलवे इन्जियरिङको पढाइ र हाम्रा कलेजमा उक्त विषय पढाउन पाठ्यक्रम बनाउनेसम्बन्धी लगायत समझदारीपत्रमा हस्ताक्षर गर्ने तयारी छ । जयनगरजनकपुरकुर्थाबिजलपुराबर्दिबास खण्ड भारतको सहयोगमा बन्दै छ । जयनगरजनकपुरकुर्था खण्डमा ब्रोडगेज रेल्वे लिक ओछ्याउने काम दुई वर्षअघि सकिएको छ । भारत सरकारसँग २०७६ वैशाख २७ मा भएको खरिद सम्झौतापछि भारतीय कम्पनी कोंकणले दुवै रेल सेट ८४ करोड ६५ लाखमा तयार गरेको थियो ।"
कांग्रेस निर्णय : केन्द्रबाट महानगरमा मात्रै तालमेल,"(काठमाडौं)  कांग्रेसले सत्ता गठबन्धन दलहरूबीच सबै स्थानीय तहमा चुनावी तालमेल हुन नसक्ने निर्णय गरेको छ । केन्द्रीय कार्यसमितिको मंगलबार सम्पन्न बैठकले पार्टी विधानबाहिरबाट तालमेल नगर्ने स्पष्ट गरेको हो । कांग्रेसको विधानमा महानगरपालिकाको प्रमुख र उपप्रमुखको उम्मेदवार चयन मात्र केन्द्रले गर्न पाउने व्यवस्था छ । कांग्रेसको निर्णयअनुसार अब केन्द्रबाट काठमाडौं, ललितपुर, भरतपुर, वीरगन्ज, विराटनगर र पोखरा महानगरमा गठबन्धनबीच तालमेल हुने सम्भावना रहेको छ ।कांग्रेस केन्द्रीय कार्यसमितिले स्थानीय अवस्था र आवश्यकताअनुरूप गठबन्धनमा रहेका अन्य दलसँग तालमेल गर्न सक्ने निर्णय गरेको छ । कांग्रेसको विधानमा उपमहानगरपालिका र नगरपालिकाका प्रमुख र उपप्रमुखको उम्मेदवारी चयन प्रदेश, गाउँपालिकाका अध्यक्ष र उपाध्यक्षको जिल्ला र गाउँ, नगरका वडाध्यक्षका उम्मेदवार चयन प्रतिनिधिसभा क्षेत्रीय कार्यसमितिअन्तर्गत गठन हुने संसदीय समितिबाट हुने व्यवस्था छ । कांग्रेस प्रवक्ता प्रकाशशरण महतले विधानको व्यवस्थाअनुसार चुनावी तालमेलको निर्णय हुने बताए । उनका अनुसार सत्ता गठबन्धन दलबीच तालमेलका लागि केन्द्र, प्रदेश, जिल्ला र क्षेत्रमा संयन्त्र बनाइनेछ । कुनै ठाउँमा एउटा दलसँग, अर्को ठाउँमा अर्कै दलसँग तालमेल गर्नुपर्ने हुन सक्छ । स्थानीयस्तरमा दलको शक्ति र प्रभाव हेरेर तालमेल उचित छ कि छैन भनेर संयन्त्रले निर्क्योल गर्नेछ, उनले भने, संयन्त्रलाई आवश्यकताअनुसार केन्द्रले समन्वय गर्न र निर्देशन दिन सक्नेछ ।प्रधानमन्त्री एवं कांग्रेस सभापति शेरबहादुर देउवाले बैठकमा सबै स्थानीय तहमा तालमेल गर्ने निर्णय गराउन चाहेका थिए । माओवादी केन्द्र र एकीकृत समाजवादी पनि कांग्रेसबाट सबैतिर तालमेलको निर्णय हुने अपेक्षामा थिए । कांग्रेसमा नेता शेखर कोइराला समूह भने सुरुदेखि नै गठबन्धनको पक्षमा थिएन । गठबन्धन गर्नै परे विधानको व्यवस्थाअनुरूप हुनुपर्ने अडान उसको थियो । हाम्रो मुख्य प्राथमिकता चुनावी तालमेलभन्दा पनि पार्टीभित्रकै एकता थियो । केन्द्रीय कार्यसमितिको निर्णयले त्यसलाई बल पुर्याएको छ, नेता कोइरालाले कान्तिपुरसँग भने, केन्द्रबाटै सबै ठाउँमा तालमेल गर्ने निर्णय हुने हो कि भन्ने चिन्ता कार्यकर्ता पंक्तिमा थियो, त्यो अन्त्य भएको छ । उनले पार्टीका कार्यकर्तालाई चुनावी तालमेलमा भन्दा पार्टी एकतामा जोड दिन पनि आग्रह गरे । कांग्रेस महामन्त्री विश्वप्रकाश शर्माले पनि भागबन्डाका आधारमा चुनावी गठबन्धन हुने हो कि भन्ने चिन्ता हटेको बताए । स्थानीय तहमा आवश्यक ठानिएका स्थानमा आवश्यक देखिए तालमेल गर्ने र नदेखिए तालमेल नगर्ने कांग्रेसको निर्णय हो । गठबन्धन गर्ने भन्ने होइन, उनले भने, यो सर्वसम्मतिबाट निर्णय आएको हो ।देउवाले ६ महानगरको तालमेल ढाँचाबारे सत्ता गठबन्धनका मुख्य दल कांग्रेस, माओवादी केन्द्र, एकीकृत समाजवादी र जनता समाजवादी पार्टी (जसपा) बीच यसअघि नै छलफल थालेका छन् । तर महानगरमा देउवाले चाहेअनुसार तालमेलको निर्णय हुन नसक्ने कोइराला पक्षको दाबी छ । शेरबहादुरजी भरतपुर महानगर माओवादीलाई दिनुपर्ने अडानमा हुनुहुन्छ, हामी दिन हुन्न भन्ने पक्षमा छौं, स्थानीय कार्यकर्ताले पनि फेरि माओवादीलाई दिने निर्णय भए विद्रोह गर्छौं भन्दै आएका छन्, कोइराला पक्षका एक नेताले भने, आमकार्यकर्ताको भावनाविपरीत नेतृत्वले निर्णय लिन कठिन छ । कांग्रेस महामन्त्री शर्माले पनि तालमेलका लागि भरतपुर महानगर नै मुख्य परीक्षा हुने बताए । माओवादी अध्यक्ष दाहालले भरतपुरमा छोरी रेणुलाई प्रमुखमा दोहोर्याउने चाहना देउवासँग राखिसकेका छन् । संघको निर्वाचनसम्मै गठबन्धनलाई अघि बढाउन देउवा भरतपुरमा अघिल्लो पटक जस्तै माओवादीलाई दिन तयार देखिएका हुन् । तर त्यसका लागि स्थानीय नेतृत्व र कार्यकर्ता पंक्ति तयार देखिएका छैनन् । तालमेलका लागि हामी उदार र खुला छौं । तर भरतपुर महानगरपालिका हाम्रा लागि बटमलाइन हो, महामन्त्री शर्माले कान्तिपुरसँग भने, भरतपुरमा कांग्रेसले मेयरमै उम्मेदवार खडा गर्नुपर्छ भन्नेमा हामी दृढ छौं ।पार्टीको निर्णय प्रक्रियामा प्रभाव जमाउँदै आएका महामन्त्रीद्वय थापा पनि भरतपुर महानगरपालिका यसपटक कांग्रेसले लिनैपर्ने पक्षमा छन् । कांग्रेस नेता शेखर कोइरालाले पहिल्यैदेखि भरतपुरमा माओवादीलाई छाडेर तालमेल हुन नसक्ने बताउँदै आएका छन् । चितवनमा कांग्रेस नेतृत्व कोइराला पक्षको बाहुल्य भएकाले देउवालाई पेलेरै अघि बढ्न चुनौतीपूर्ण छ । प्रचण्ड (दाहाल) को आफ्नै निर्वाचन क्षेत्र रहेकाले भरतपुर नदिँदा संघसम्मै गठबन्धन नहुने हो कि भन्ने चिन्ता सभापतिज्यूलाई छ, देउवानिकट एक केन्द्रीय सदस्यले भने, केन्द्रले जबर्जस्ती निर्णय गर्दा स्थानीय तहले विद्रोह गरे के गर्ने भन्ने मुख्य चुनौती देउवासामु छ । कांग्रेसले फागुन २९ देखि चलाएको घरघर जाऔं, कांग्रेस जिताऔं अभियानका क्रममा चितवनमा खटिएका केन्द्रीय प्रतिनिधि अब्दुल सतारले पनि भरतपुर माओवादीलाई छाड्न नहुने प्रतिवेदन पार्टीमा प्रस्तुत गरेका छन् ।"
साझेदार दल सशंकित,"(काठमाडौं)  आवश्यकताका आधारमा मात्रै तालमेल गर्ने कांग्रेस केन्द्रीय कार्यसमितिको निर्णय कार्यान्वयन हुनेमा सत्ता साझेदार माओवादी केन्द्र, एकीकृत समाजवादीलगायत दलका नेताले शंका व्यक्त गरेका छन् । उनीहरूले गठबन्धनको बैठक तत्काल बसेर तालमेलको ढाँचासहितको रणनीतिमा छलफल गर्ने जनाएका छन् । पाँचदलीय गठबन्धनका नेताले आगामी स्थानीय तहको निर्वाचनमा तालमेल गरेर जाने सैद्धान्तिक समझदारी गरेका थिए । तर कांग्रेसले केन्द्रबाट महानगरपालिका प्रमुख र उपप्रमुखका लागि मात्र तालमेल हुन सक्ने निर्णय गरेको छ । कांग्रेसको निर्णयको वास्तविक मर्म, अभिप्राय के हो भनेर उहाँहरू (कांग्रेस) सँग छलफल गर्नुपर्ने हुन्छ, माओवादी नेता नारायणकाजी श्रेष्ठले भने । माओवादीको फागुन २२ मा बसेको केन्द्रीय समिति बैठकले स्थानीय चुनावमा गठबन्धनका लागि सत्तासाझेदार दलसँग वार्ता थाल्ने र अन्य पार्टीसँग समन्वय गर्ने निर्णय गरेको थियो ।एकीकृत समाजवादी पार्टीका महासचिव बेदुराम भुसालले कांग्रेसको निर्णय व्यवहारमा कसरी लागू गर्ने भन्नेमा छिट्टै छलफल हुने बताए । स्थानीय आवश्यकताअनुसार जोसँग पनि गठबन्धन गर्न सकिने भनेर कांग्रेसको निर्णय आएको भए स्थिति अर्कै हुन्थ्यो । जहाँ तालमेल हुन्छ, गठबन्धनका दलसँग हुन्छ भन्ने निर्णय आएको बुझिन्छ । यो सकारात्मक कुरा हो तर स्थानीय आवश्यकताका आधारमा गठबन्धन गर्ने निर्णयले समस्या सिर्जना हुन पनि सक्छ, उनले भने, अब गठबन्धनको बैठक बसेपछि मोडालिटी के हुने भन्नेबारे स्पष्ट होला । एकीकृत समाजवादीले फागुन २७ मा केन्द्रीय कमिटी बैठकबाट गठबन्धनमा रहेका सम्पूर्ण दलहरूसँग सहकार्य गरी लोकतन्त्र र संविधानको रक्षा गर्दै स्थानीय निर्वाचनमा गठबन्धनका उम्मेदवारलाई अत्यधिक स्थानमा निर्वाचित गराउन आग्रह गरेको थियो ।जनता समाजवादी पार्टीका संघीय परिषद् अध्यक्ष बाबुराम भट्टराईले सबै दलले गठबन्धन गर्ने सैद्धान्तिक निर्णय गरेको उल्लेख गर्दै अब स्थानीय आवश्यकताका आधारमा व्यवहारमा लागू हुने बताए । व्यावहारिक हिसाबले स्थानीय स्थिति हेरेर स्थानीय तहबाटै तालमेलको निर्णय गर्नुपर्ने हुन्छ । एक्लै जित्ने ठाउँमा गठबन्धन गर्नुपरेन । मिलेर जित्नुपर्ने भयो भने दुई वा तीन दल मिल्ने हुन सक्छ । पाँचै दल मिल्ने पनि हुन सक्छ, उनले भने । फागुन अन्तिममा जसपा केन्द्रीय कार्यकारिणी समितिले आवश्यकताअनुसार तालमेल गर्ने निर्णय गरेको थियो । नेताहरूका अनुसार तालमेलको ढाँचालाई लिएर शीर्ष नेताबीच तीन प्रस्तावमा छलफल अगाडि बढेको छ । पहिलो, राष्ट्रिय सभाको चुनावमा जस्तै आआफ्नो सिट राखेर एमालेले जितेका ठाउँमा भागबन्डा गर्ने । दोस्रो, ५०५० का आधारमा कांग्रेसलाई आधा र अन्य दललाई आधा उमेदवार भाग लगाउने । तेस्रो, स्थानीय तहमा पाएको मतका आधारमा जहाँ जसको धेरै मत छ उसैलाई प्रमुख, दोस्रो मत पाउनेलाई उपप्रमुखको उम्मेदवार दिने । यी प्रस्तावमा विस्तृत छलफल भने नभएको नेताहरूले जनाएका छन् । प्रधानमन्त्री एवं कांग्रेस सभापति शेरबहादुर देउवाले लोकतन्त्र र संविधान बचाउन गठबन्धनका दलको योगदान महत्त्वपूर्ण रहेको भन्दै स्थानीय चुनावमा मात्र नभई प्रतिनिधिसभा र प्रदेशसभाको निर्वाचनसम्म नै गठबन्धनलाई लैजानुपर्ने मत राख्दै आएका छन् ।"
स्थानीय चुनाव बहिष्कार न उपयोगमा चन्द,"(कपिलवस्तु)  महासचिव नेत्रविक्रम चन्दले राखेको स्थानीय निर्वाचनमा भाग लिने प्रस्ताव अल्पमतमा परेपछि नेपाल कम्युनिस्ट पार्टीले मध्यमार्गी धार तय गरेको छ । नेकपाको सोमबार सम्पन्न केन्द्रीय कमिटीको १२ औं पूर्ण बैठकले निर्वाचन बहिष्कार न उपयोग को नीति अघि सारेको हो । शिवराज नगरपालिकास्थित अञ्चलपुरमा निर्माणाधीन पार्टी केन्द्रीय सम्पर्क कार्यालयमा भएको बैठकले स्थानीय निर्वाचन बहिष्कार नगर्ने र उपयोग पनि नगर्ने निर्णय गरेको एक केन्द्रीय सदस्यले बताए । १२ दिन लामो बैठकमा जनताको भावना बुझ्न स्थानीय निर्वाचनमा भाग लिनुपर्ने प्रस्ताव चन्दले राखेका थिए । उक्त प्रस्तावमा आठ दिनसम्म केन्द्रीय सदस्य, स्थायी कमिटी र केन्द्रीय सल्लाहकारले छलफल गरेका थिए । निर्वाचनमा सहभागी हुने प्रस्ताव पारित हुने माहोल बनेन, ती सदस्यले भने, बहुमत चन्दको विपक्षमा रह्यो । बहुसंख्यक केन्द्रीय सदस्य विपक्षमा भएपछि पार्टी जोगाउन मध्यमार्गी बाटो अपनाइएको उनले बताए । प्रस्तावको पक्षमा समर्थन जुटाउन महासचिव चन्दले दुई दिनसम्म केन्द्रीय सदस्यसँग एक्लाएक्लै छलफल गरेका थिए । सहमति जुटाउन नसकेपछि चन्द पछि हटेका हुन् । निरपेक्ष बहिष्कार पनि होइन, एक केन्द्रीय सदस्यले भने, निरपेक्ष उपयोग पनि होइन । बैठकमा अधिकांश केन्द्रीय सदस्यले अहिलेको अवस्थामा चुनावी परिणाम जनताको पक्षमा नआउने र निर्वाचन स्वीकार गरिए क्रान्तिका विरुद्धमा हुने तर्क गरेका थिए । त्यसपछि चन्दले पार्टी चुनावमा नजाने, वैज्ञानिक समाजवादका निम्ति जनमत संग्रहमा सधैं खुला रहने र स्थानीय स्तरमा नेताकार्यकर्तालाई निर्वाचनमा स्वतन्त्र उम्मेदवारी दिन भने नरोक्ने जवाफ दिएका थिए । बैठकले चन्द नेतृत्वको ६ दलीय गठबन्धन, राष्ट्रवादी र देशभक्त शक्ति (राजावादीबाहेक) बाट कसैले उम्मेदवारी दिए सघाउने निर्णय पनि गरेको छ । महासचिव चन्दले बहुमतको कदर गर्नुहुन्छ भन्ने लागेको थियो, एक केन्द्रीय सदस्यले भने, मध्यमार्गी प्रस्ताव ल्याउनुभयो । धन्यवाद दियौं । ती केन्द्रीय सदस्यका अनुसार चन्दको प्रस्तावको पक्षमा ३२ र विपक्षमा ४४ जना थिए । बैठकमा ६८ केन्द्रीय सदस्य, ४ स्थायी कमिटी र ४ सल्लाहकारले राजनीतिक प्रतिवेदनमाथि धारणा राखेका थिए ।बैठकले पार्टीको ९ औं महाधिवेशन आउँदो मंसिरभित्र उपयुक्त समयमा गर्ने निर्णय बैठकले गरेको छ । नेकपाले एमसीसीसँगको सम्झौता अनुमोदन गरेर सत्ता गठबन्धनले अमेरिकी साम्राज्यवादका अघि घुँडा टेकेर राष्ट्रघात गरेको ठहर गरेको छ ।"
टोल केन्द्रित चुनावी गतिविधिमा दलहरू,"काभ्रे (कास) राजनीतिक दलहरूले टोल केन्द्रित चुनावी गतिविधिलाई तीव्रता दिएका छन् । स्थानीय निर्वाचन नजिकिएसँगै कांग्रेस, एमाले, माओवादी केन्द्र, नेकपा (एकीकृत समाजवादी) लगायत दलहरूले टोलटोलमा पार्टी कमिटी गठन, भेला, प्रशिक्षणलगायत चुनाव केन्द्रित गतिविधि गरिरहेका हुन् ।१३ वटै स्थानीय तहमा प्रशिक्षण सकाएको एमालेले ५५७ वटा टोल कमिटी गठन गरेको छ । जिल्ला सचिव राजन भुर्तेलले केही दिनमा ७५० वटा टोल कमिटी गठन हुने र २४ हजार संगठित सदस्य पार्टी कमिटीमा आबद्ध हुने दाबी गरे । जनवर्गीय संगठनहरूको अधिवेशन गर्ने, अन्य पार्टीका नेताकार्यकर्तालाई पार्टी प्रवेश गराउनेलगायत कामलाई तीव्रता दिएको एमाले जिल्ला अध्यक्ष अशोककुमार व्याञ्जु श्रेष्ठले बताए ।कांग्रेस घरघर जाऊँ, कांग्रेस जिताऔं अभियानसहित चुनावमा केन्द्रित भएको छ । १३५ वटै वडामा केन्द्रदेखि नै प्रतिनिधि खटाएर टोल समिति गठन, भ्रातृ संस्था गठन, टोलसंवाद, जनतासँग भेटघाट, छलफल गरिरहेको जिल्ला सभापति तीर्थ लामाले जानकारी दिए । चैत ३० मा अभियान सकिएलगत्तै स्थानीय तह र जिल्लास्तरमा भेला, प्रशिक्षण गर्ने कांग्रेसको तयारी छ ।सत्ता साझेदार माओवादी केन्द्रले पनि टोल केन्द्रित गतिविधि बढाएको छ । पार्टीको जिल्ला समन्वय समिति संयोजक भोला अर्यालका अनुसार चैत २० भित्र टोल कमिटी गठन, कार्यालय सञ्चालन, संगठन विस्तार, सदस्यता नवीकरणलगायत काम भइरहेका छन् । एकीकृत समाजवादीले विभिन्न कमिटी गठन गरेर टोलटोलमा नेताकार्यकर्ता खटाएको छ । जिल्ला सचिव दीपक गौतमका अनुसार ११७ वडा कमिटी, ३ सय टोल कमिटी र १७ वटा जनसंगठन निर्माण गरिएको छ । राप्रपा, जसपा, लोसपालगायत दलहरूले पनि चुनावी केन्द्रित भेला, बैठक गरिरहेका छन् ।"
पानीको संकटसँगै हट्यो विभेद,"(दोलखा)  बिहान ४ बजे नै उठेर एक घण्टा हिँडेर घट्टे खोलामा पुगेर पानी भरेर ल्याउनुपर्ने बाध्यतामा थिइन्, शान्ता नेपाली । शैलुङ गाउँपालिका५ खुम्चाङमा घट्टे खोलाको सिममा कुवा बनाएर पानी भर्नुपर्थ्यो । खोलाको सिम, त्यसमाथि बर्खामा धमिलो, हिउँदमा सुक्ने समस्या । पानीकै निहुँमा छिमेकीसँग झगडा र बोलचालसमेत बन्द हुन्थ्यो । गाउँमा केही ढुंगे धारा र एकदुई अन्य धारा पनि थिए तर त्यहाँ शान्तालाई दलित भनेर भेदभाव गरिन्थ्यो । अहिले अवस्था फेरिएको छ । उनको घरमै धारा जडान भएको छ । घरमा धारा जडान भएपछि छिमेकीसँग पानीको निहुँमा झगडा गर्नुपर्ने बाध्यता हटेको छ । पानीकै निहुँमा दैनिक खोलाको सिममा झगडा हुन्थ्यो, उनले भनिन्, माथिल्लो टोलमा भएका धारामा पानी भर्न गए दलित भनेर भेदभाव गर्थे । चन्द्रबहादुर नेपाली पनि वर्षौंदेखि खानेपानीको समस्या झेल्दै आएका थिए । बस्तुभाउका लागि समेत घण्टौं पानी लिन जानुपर्ने बाध्यता रहेको उनी सुनाउँछन् । भएका ढुंगेधारामा दलितले पानी भर्न पाउँदैनथ्यौं, उनले भने, कहिलेकाहीं पानी भर्न पुग्यौं भने सबैले दलितले धारा छोयो भनेर भन्थे । वर्षौंदेखि पानीकै निहुँमा दलित भएकै कारण भेदभावको सिकार भएको उनले गुनासो गरे । अझै पनि भेदभाव बाँकी छ, उनले भने, तर अब पानीकै निहुँमा भेदभावको सिकार हुन भने पर्दैन ।वाटरएड को आर्थिक सहयोगमा सामुदायिक विकास मञ्चले गाउँमा धारा बनाइदिएपछि दलित बस्तीमा खानेपानीको समस्या हटेको छ । काटाकुटीको सबलचोक र खुम्चाङका ७ दलित घरसहित गाउँभरि ६१ वटा धारा बनेका छन् । दुई वटा सामुदायिक धारा पनि छन् । अहिले सबैभन्दा खुसी दलित बस्तीमा छाएको छ । वर्षौंदेखि कथित उपल्लो जातिको भेदभावबाट पानीकै निहुँमा हुने भेदभाव टरेको चन्द्रले बताए । पानीको वर्षौंदेखिको संकटसमेत टरेको छ । दाताको ३८ लाख ३० हजार, गाउँपालिकाको ६ लाख ४५ हजार र स्थानीयको ८ लाख ८७ हजार रुपैयाँ लगानीमा धारा बनाइएको सामुदायिक विकास मञ्चका कार्यकारी निर्देशक प्रेमप्रसाद अधिकारीले बताए ।"
घरघरमै धारा,"चितवन (कास) वाग्मती प्रदेश सरकारले एक घर एक धारा अभियानअन्तर्गत पहिलो योजना सम्पन्न गरेको छ । चितवनको इच्छाकामना गाउँपालिका७ भालुमारे झुल गाउँमा प्रदेश सरकारको ३ करोड ६० लाख ७६ हजार रुपैयाँ सहयोगमा निर्मित खानेपानी आयोजनाको उद्घाटन आइतबार प्रदेशका खानेपानी, ऊर्जा तथा सिँचाइमन्त्री वसन्तकुमार मानन्धरले गरे । ५६५ घरधुरी रहेको यो गाउँका ३३६ घरमा धारा जडान गरिएको छ । अभियानअन्तर्गत काम सम्पन्न भएर उद्घाटन भएको यो प्रदेशकै पहिलो आयोजना भएको मन्त्रालयका सचिव मोहन शाक्यले बताए । प्रदेशका १३ वटै जिल्लामा घरघरमा धारा पुर्याउने लक्ष्य हो । जसअनुसार सानाठूला १८ सयका हाराहारीमा योजना सञ्चालनमा छन् । तर, निर्माण सम्पन्न भएर हस्तान्तरण हुने पहिलो आयोजना यो भएको छ, शाक्यले भने । यसअघि यो गाउँमा खानेपानीको निकै समस्या थियो । पहिला काली खोला जानुपर्थ्यो । ५१० वर्षयता टोलमा धारा आयो । अब घरमै धारा आयो, सुबिस्ता भयो, ८० वर्षीय वृद्ध दलबहादुर ब्लोनले भने । गाउँभन्दा ७ किलोमिटर परको जंगलमा रहेको मुहानबाट धारामा पानी ल्याएको खानेपानी उपभोक्ता समितिका अध्यक्ष पदमबहादुर थापा मगरले बताए । उनका अनुसार प्रदेश सरकारले दिएको बजेटमाथि स्थानीयको ५३ लाख ४४ हजार ३ सय ७ रुपैयाँ बराबरको श्रमदान जोडिएको छ । आयोजना ३ करोड ४१ लाख २१ हजार रुपैयाँमा बनेको हो ।महिनामा १० हजार लिटर पानी खपत गर्नेले ८० रुपैयाँ शुल्क तिर्नुपर्छ । धारा जडान नगर्नेलाई प्रोत्साहित गर्नुस् । शुल्क तिर्न नसक्ने भए सहुलियत पनि दिनुस्, उद्घाटनपछि मन्त्री मानन्धरले भने ।"
स्वास्थ्यमा सर्वसाधारणको पहुँच र प्रश्न,"हाम्रो देशको स्वास्थ्य सेवामा एउटा ठूलो विरोधाभास छ लाखौंकरोडौं अचल सम्पत्ति भएका, बैंकमा टन्नै नगद मौज्दात रहेका, दृश्यअदृश्य आम्दानीको स्रोत भएका र साथीभाइबाट सरसापट पनि जुटाउन सक्ने नेताहरूलाई विदेशमै गरिएको उपचारको खर्च पनि राज्यले नै बेहोरिदिन्छ, तर दैनिक हातमुख जोड्नै धौधौ पर्ने सर्वसाधारणले चाहिँ अलि ठूलै रोग लाग्यो भने उपचारमा घरखेतै गुमाउनुपर्छ । यो कुनै अपवादको प्रसंग होइन, राज्यव्यवहारमा झल्किने नलेखिएको नियमजस्तै होÙ राज्यकोषबाट रकम नलिई आफैं उपचार गराउने नेता र ऋण नलगाई वा घरखेत नबेची वा चन्दा नउठाई ठूलो रोगको उपचार गराएका सर्वसाधारणको उदाहरण पाउन बरु मुस्किल पर्छ ।यही खर्चिलो उपचारकै कारण बर्सेनि ५ लाख नेपाली गरिबीको रेखामुनि धकेलिने गरेका छन् । विश्व स्वास्थ्य संगठन (डब्लूएचओ) द्वारा प्रकाशित दक्षिणपूर्वी एसिया क्षेत्रमा सर्वव्यापी स्वास्थ्य पहुँच र स्वास्थ्यसम्बन्धी दिगो विकास लक्ष्यको प्रगतिसम्बन्धी प्रतिवेदन२०२१ ले औंल्याएको यो तथ्य जति चिन्ताजनक छ, त्यति नै चिन्तनीय पनि । संविधानले राज्यलाई समाजवादोन्मुख मानेको छ । तर कतिपय सवालमा राज्यव्यवहार अझै बडो विसंगतपूर्ण सामन्ती ढर्राको छ, कम्तीमा शिक्षा र स्वास्थ्यमा त यो प्रस्टै देखिन्छ । नागरिकप्रति जिम्मेवार कति पुँजीवादी राज्यले बरु आम जनताका लागि स्वास्थ्य सेवाका प्रणालीगत व्यवस्था गरेका छन् । संविधानमै समाजवादप्रति प्रतिबद्ध रहने भनिएको र स्वास्थ्य उपचारलाई मौलिक हकमा रूपमा लिएको मुलुक नेपालमा चाहिँ साधारणजनको स्वास्थ्य राज्यप्राथमिकतामा परेकै छैन । न सार्वजनिक अस्पतालहरूमा सर्वसाधारणका लागि सहज रूपमै सम्पूर्ण सुविधा उपलब्ध हुन्छन्, न बल्लतल्ल लागू स्वास्थ्य बिमा कार्यक्रम नै प्रभावकारी छ । परिणाम, उपचार खर्च धान्न नसकेकै कारण कति विपन्नहरू आर्थिक रूपमा झन्झन् ओरालो लागिरहेका छन् । भन्नैपर्दैन, नागरिकको स्वास्थ्य सेवा राज्यको जिम्मेवारी हो । तसर्थ, उपचार खर्चकै कारण गरिबीमा धकेलिनुपर्ने अवस्थाको कारक राज्य नै हो । सरल भाषामा भन्दा, राज्य सञ्चालन गर्ने हैसियतमा पुगेका नेता र राजनीतिक दलहरू यसमा जिम्मेवार छन् । उनीहरूमा स्वास्थ्य सेवासम्बन्धी सोच, इच्छाशक्ति र जिम्मेवारीबोध नभएकै कारण साधारणजनले यो दुरवस्था भोग्नुपरेको हो । प्रतिवेदन भन्छ नेपालमा स्वास्थ्य उपचारमा हुने व्यक्तिगत खर्चका कारण प्रत्येक वर्ष ३० लाख जनाले आर्थिक कठिनाइ बेहोर्नुपरेको छ । स्वास्थ्य क्षेत्रमा हुने कमिसनको खेल, फार्मेसीले गलत औषधि दिँदा हुने खर्च, रोग निदानका लागि दुईभन्दा बढी अस्पताल चहार्नुपर्ने बाध्यतालगायत कारण उपचार महँगो बन्दै गएको विज्ञहरूको ठहर छ ।यो प्रतिवेदनबाट थाहा हुन्छ राज्यले स्वास्थ्यमा लगानी बढाउनु, र यो सेवामा सामान्यजनको सुलभ पहुँच सुनिश्चित गर्नुको प्रतिफल देशले स्वस्थ नागरिक पाउनु मात्रै होइन रहेछ, यसबाट गरिबी निवारणमा पनि टेवा पुग्ने रहेछ । अर्थात्, गरिबी निवारणका अरू आर्थिक कार्यक्रम लागू गरे पनि स्वास्थ्य सेवालाई लठिभद्रै छाडियो भने फेरि नागरिक उपचार खर्चकै कारण पुनः गरिब बन्न पुग्ने रहेछन् । स्वास्थ्य सेवालाई मजबुत बनाउँदा मात्रै राज्य र नागरिक दुवैलाई बहुआयामिक फाइदा पुग्ने रहेछ । त्यसैले यो तथ्यांकबाट सरकार झकझकिनुपर्छ । र, स्वास्थ्य सेवामा आम सर्वसाधारणको सहज र सुलभ पहुँच विस्तार गर्न सुविचारित पाइला चाल्नुपर्छ । स्वास्थ्य मन्त्रालय आफैंले चार वर्षअघि सार्वजनिक गरेको एउटा तथ्यांकले पनि औषधोपचारमा पौने २ खर्ब रुपैयाँजति खर्च हुने देखाएको थियो, जसमध्ये ५७ प्रतिशतभन्दा बढी त व्यक्तिगत खर्च नै हुने जनाइएको थियो । पछिल्ला वर्षहरूमा त झन् कोरोना महामारीका कारण औषधोपचारमा हुने व्यक्तिगत खर्च उल्लेख्य मात्रामा बढेको सहजै अनुमान गर्न सकिन्छ । यस परिस्थितिमा सरकारले गर्नुपर्ने भनेकै नागरिकका तर्फबाट उपचारमा भइरहेको व्यक्तिगत खर्च घटाउनु हो । व्यक्तिगत रूपमा भइरहेको ६० प्रतिशतजति खर्चलाई सरकारले उल्लेख्य रूपमा घटाउन सक्यो, र नागरिकहरू बाध्यताले होइन, स्वेच्छाले वा रहरले मात्र निजी अस्पतालमा महँगो उपचारका निम्ति जाने अवस्था आयो भने वर्तमान समस्या स्वतः घट्दै जान्छ । यसका निम्ति सरकारले अहिलेको स्वास्थ्य बिमालाई अझ व्यापक र प्रभावकारी बनाउनुपर्छ । र, सरकारी अस्पताल तथा स्वास्थ्य संस्थाहरूको क्षमता विस्तार गर्नुपर्छ । अनि, सरकारी अस्पतालहरूमा सुलभ रूपमै सम्पूर्ण उपचार निःशुल्क अर्थात् बिमाअन्तर्गत हुने प्रबन्ध नभएसम्म केही दीर्घ तथा घातक रोगको उपचारका निम्ति हाल प्रदान गरिँदै आएको निश्चित रकममा वृद्धि गर्नुपर्छ । यो सबैका निम्ति सरकारले कुल स्वास्थ्यखर्चलाई बढाउनुपर्छ । सरकारले सन् २०२१२२ मा स्वास्थ्य क्षेत्रमा कुल बजेट १६ खर्ब २२ अर्ब रुपैयाँको ८१५ प्रतिशत अर्थात् १ खर्ब ३३ अर्ब करोड रुपैयाँ विनियोजन गरेको छ । डब्लूएचओको मापदण्डअनुसार कुल बजेटको कम्तीमा १० प्रतिशतभन्दा बढी स्वास्थ्य क्षेत्रमा छुट्याउनुपर्छ । कुल गार्हस्थ्य उत्पादनको तुलनामा त नेपालको स्वास्थ्य बजेट ५ प्रतिशत पनि छैन, जबकि समृद्ध राष्ट्रहरूको मात्र होइन, विश्वको औसत नै करिब १० प्रतिशत छ । त्यसैले, देश र नागरिकको दीर्घकालीन र बहुआयामिक हित हेरेर सरकारले स्वास्थ्यमा लगानी बढाउनुपर्छ, र सार्वजनिक स्वास्थ्य संस्थाहरूमा सर्वसाधारणको सहज र सुलभ पहुँच सुनिश्चित गर्नुपर्छ ।"
पीपलपाते कूटनीति,"नेपाली नेतृत्वको अपरिपक्व कूटनीतिसम्बन्धी समाचार पढ्दा केही रोचक तथ्य फेला पार्न सकिन्छ । राजनीतिक विश्लेषकहरूले आफ्नो जुन आस्था र विचार छ त्यसैका आधारमा भारत, चीन र अमेरिकासँगको कूटनीतिकको व्याख्या गरिरहेका छन् । झन्डै डेढ वर्षअगाडि लिपुलेक, लिम्पियाधुरा र कालापानी समेटिएको नेपालको नक्सा त्यतिकै आएको होइन । भारतले बाटो बनाउँदै गर्दासमेत कूटनीतिक नोट पठाएर चुपचाप बसेको केपी शर्मा ओली सरकार जब जम्मुकश्मीरको नयाँ नक्सामा भारतले नेपाली भूभाग समेट्यो तब दबाबमा आएर चुच्चे नक्सा निकाल्न तातेको थियो । अर्को कुरा महाकाली तर्दै गर्दा तुइन काटिदिएर एक नेपाली नदीमा खस्दा भारतले खोज्न पनि दिएन । यस्तो परिस्थति बनिरहँदा पनि नेपाली कांग्रेस चुइँक्क बोलेन । त्यस्तै हुम्लामा चीनले सीमा मिच्यो भनिरहँदा प्रमाण र खोजबिनै बोलिदिने अनि अनुगमन गर्ने टोली गठन गरेर मिचिएको हो वा होइन निर्क्यौल नगर्ने पनि परिपक्व कूटनीति नै हो ।भारतले नाकाबन्दी गर्दा हतारमा चीन पुगेर केके न गर्छु जस्तो गरेर पारवहन सम्झौता, बीआरआई सम्झौता गरेर आउने नेकपा सरकार उक्त सम्झौता कार्यान्वयनमा चाहिँ सुनेको नसुनै गर्ने यो कुन परिपक्व कूटनीति भयो ? एमसीसी सदनमा पेस गर्न खोजेको समय आफ्नै दलका सभामुखले पेसै गर्न नदिएको र पछि एमसीसी पास गर्ने बेला चुप लागेर के भन्न खोजेको थियो एमालेले ? यो कुन प्रकारको राजनीति र कूटनीति हो ? मलाई त बरु शेरबहादुर देउवाले बीआरआई ऋणबाट लगानी गर्ने हाम्रो हैसियत छैन बरू मोडालिटी के कस्तो हो, थाहा पाउन पाए हुन्थ्यो भनिदिएको जवाफ ठीक लाग्यो । बीआरआई पनि एमसीसीकै मोडेलमा लागू गर्न वार्ताअघि बढाउन सबै दलले गृहकार्य गर्नुपर्ने होइन र ? परराष्ट्र नीति सकारात्मक दिशातिर लैजान सबै दलले प्रयत्न गरेका छैनन् । विदेशीले सधैं बिरालोले मुसा खेलाएजस्तो तमासा देखाउँदा न एमाले सही ठहरिन्छ न कांग्रेस न माओवादी नै, आफू सधैं दुर्बल देखिने कूटनीति किन गरिराखेका छन् नेताहरूले ? केदारनाथ त्रिपाठी, बूढानीलकण्ठ"
सम्झौताको चर्चा,"हाम्रो विकासको मेरुदण्ड भनेकै वैदेशिक लगानी हो । उत्तरका छिमेकी हुन् वा दक्षिणका नेपाल आउँदा अनेकन सम्झौता गर्ने र यहाँबाट गइसकेपछि बिर्सने पुरानै रोग हो । यदि यस्तो हुन्थेन भने ती सम्झौताले नेपालको मुहार नै बदलिसक्थ्यो । यसपालि पनि चिनियाँ विदेशमन्त्री वाङ यी र उनका समकक्षी नारायण खड्काबीच थुप्रै विषयमा सम्झौता भएका छन् । पुरानादेखि नयाँ योजनाले पुनः सम्झौतामा स्थान पाएका छन्् । तर के ती सम्झौताअनुसार काम होला ? अब यस विषयमा राष्ट्रिय स्तरमै बहसको थालनी गरिनुपर्छ । यस्ता सम्झौता पूरा नहुनुमा ती राष्ट्रहरूको कमजोरी थियो वा हाम्रो भन्नेमा छलफल हुनुपर्छ । अघिल्लो पटक चिनियाँ प्रधानमन्त्री नेपाल आउँदा गरिएका सम्झौता यसपालि नवीकरण गरिएको छ । अर्को छिमेकी भारतसँगको सम्झौताको हालत पनि यस्तै हुने गर्छ । त्यसैले पनि यस्ता सम्झौता चर्चाका लागि मात्र गरिन्छ भन्ने लाग्न थालेको छ । आशा गरौं, चीनसँग भएको अहिलेको सम्झौताले छिट्टै परिणाम देओस् । अन्यथा यो सम्झौता पनि नेपालीका लागि हात्ती आयो हात्ती आयो फुस्सा साबित हुनेछ । रामकृष्ण बराल, जोरपाटी५ काठमाडौं"
प्याडमा पनि अनियमितता,"गुणस्तरहीन निःशुल्क प्याडबारे छानबिन जरुरी सम्पादकीय सटिक छ । छात्राहरूका लागि निःशुल्क वितरण गर्ने सेनेटरी प्याड गुणस्तरहीन पाइएको छ । देशभरिका सामुदायिक विद्यालयका छात्राहरूका लागि प्याड किन्न लगभग चार खर्ब रुपैयाँ सरकारको ढुकुटीबाट खर्च भइसक्यो । तर निर्देशिकाअनुसार पालिका तथा विद्यालयले किनेका प्याड छात्राहरूले नै बहिष्कार गरिरहेका छन् । यसको गुणस्तरमाथि छात्राहरूले नै प्रश्न उठाएका छन् । गुणस्तरहीन प्याडका कारण संक्रमणको जोखिम पनि उत्तिकै छ । विद्यालय तथा स्थानीय सरकारले गुणस्तर परीक्षण गरेर मात्र यसको खरिद र वितरण गर्नुपर्थ्यो । तर, हाम्रो सरकारी कार्यालयमा व्याप्त भ्रष्टाचार तथा अनियमिताका कारण छात्राहरू यो योजनाबाट लाभान्वित भएनन् । महिनावारीका बेला पढाइ नरोकियोस् भनेरै सरकारले निःशुल्क प्याड वितरणको कार्यक्रम ल्याएको हो । सरकारको सोच राम्रो भए पनि यो योजनाको कार्यान्वयन गर्नेहरूले प्याडलाई कमाई खाने भाँडो बनाए । जाबो प्याड किन्दा पनि कमिसनको फोहोरी खेल खेल्न लाज लाग्दैन ? आफ्नै विद्यार्थीहरूलाई वितरण गर्ने प्याडमा पनि अनियमितता गर्ने ? यस्ता जनप्रतिनिधि र शिक्षकबाट जनताले के आश गर्ने ? अनि प्याड गुणस्तरीय भएनभएको हेरेर मात्र भित्र्याउने अनुमति दिनुपर्ने भन्सार कार्यालयले आफ्नो काम किन नगरेको ? यस्ता यावत् पक्षमा राम्ररी छानबिन गरी दोषीलाई कडाभन्दा कडा कारबाही गर्नु जरुरी छ । गंगाराज अर्याल, पाणिनि८, अर्घाखाँची"
स्वास्थ्य क्षेत्रको बेथिति नियन्त्रण गर,"स्वास्थ्य र शिक्षा नागरिकका मौलिक अधिकार हुन् । यसको ग्यारेन्टी राष्ट्रबाट हुनुपर्छ । नागरिकको स्वास्थ्य रक्षाको यथेष्ट व्यवस्था राष्ट्रले गर्न सक्नुपर्छ । सरकारले जनसहभागितामा आधारित स्वास्थ्य बिमा कार्यक्रम लागू गरेको छ । यो एउटा झारो टार्ने काम मात्र हो, किनभने प्रतिव्यक्ति २० हजार रुपैयाँ शोधभर्ना दिने यो कार्यक्रमले जटिल अवस्थाका रोगीलाई खासै लाभ गर्दैन । विशेषज्ञ सेवा उपलब्ध भएका राजधानीका अस्पतालहरूमा बिमा सेवाग्राहीको अव्यवस्थित घुइँचो र उनीहरूले भोग्नुपरेको सास्ती भनिसक्नु छैन । परीक्षण शुल्क चर्को छ । डाक्टरले प्रेस्क्राइब गरेको अति आवश्यक औषधि फार्मेसीमा प्रायः उपलब्ध हुँदैन । बाहिर किनेर भुक्तानी पाउने व्यवस्था छैन । संघीय राजधानीका वीर र टिचिङजस्ता विशेषज्ञ सेवा भएका अस्पतालहरूले बिरामी परीक्षण गर्न महिनौं लगाइदिन्छन् । सामान्य इन्डोस्कोपी गर्दा त कम्तीमा १० दिन कुर्नुपर्छ । सीटी स्क्यान, एमआईआर गराउँदा अझै कुर्नुपर्ने हुन्छ । क्यान्सर परीक्षणमा झनै बढी समय लाग्न सक्छ । यसो हुनुमा सेवाग्राहीको चापअनुसार मेसिनरी र जनशक्ति नपुग्नु मुख्य कारक हुन् । यसको असर बिमारीमा पर्छ । पालो पर्खंदापर्खंदै जटिल बिरामी मरणासन्न अवस्थामा पुग्छन् । बिरामीका परिवारजन अनावश्यक खर्चका कारण आर्थिक संकटमा फस्न बाध्य हुन्छन् र चलअचल सम्पत्तिसमेत बेच्न पुग्छन् ।विश्व स्वास्थ्य संगठनको स्वास्थ्य पहुँच र स्वास्थ्यसम्बन्धी दिगो विकास लक्ष्यको प्रगति प्रतिवेदन २०२१ ले नेपालमा स्वास्थ्य उपचारमा हुने व्यक्तिगत खर्चका कारण बर्सेनि ३० लाख व्यक्तिले आर्थिक कठिनाइ बेहोर्नुपरिरहेको र ४ लाख ९६ हजार व्यक्ति गरिबीको रेखामुनि पुग्ने गरेको तथ्य देखाएको छ, जुन निकै डरलाग्दो र चिन्ताजनक छ । बिरामीको उपचारमा हुने ढिलाइ, औषधिको पहुँच आदि समस्यालाई मात्र हल गर्न सके ओरालो लागेको अवस्थालाई केही मत्थर गर्न सकिन्छ । गरिब र गरिबीलाई घटाउने तथा जनताको नैराश्यतालाई कम गराउने खाले योजना तर्जुमा गर्नु आजको आवश्यकता हो । सम्बन्धित निकाय र सरकारले बेलैमा ध्यान पुर्याओस् । महेन्द्रसिंह बम, टीकापुर१, कैलाली"
यूएनदेखि सार्कसम्म : हिङ नभए पनि,"रुसले अचानक युक्रेनमा हमला गर्यो । आक्रमण गर्ने र गरिमाग्नेबाहेक अरूलाई आक्रमणको मूल कारण थाहा थियो भन्न सकिन्न, अनुमान भने थियो तेलको लागि होला ! धेरै वर्षअघि कुवेतमा इराकको हमला अनि त्यसपछि इराकमा अमेरिकी हस्तक्षेपको घटना अझै नभुलेकाहरूमाझ यस्तो चर्चा भएको सुनियो ।संयुक्त राष्ट्रसंघ (यूएन) को चार्टरमा सदस्यराष्ट्रहरूलाई सेना प्रयोग गर्ने अनुमति छैन । चार्टरको धारा २(४) ले त्यो अनुमति दिँदैन । तर युक्रेनको एक भागका बासिन्दाहरूले रुसी राष्ट्रपति पुटिनलाई युक्रेनको अत्याचारबाट आफूहरूलाई बचाउन गुहार लगाएपछि नै तिनले संयुक्त राष्ट्रसंघको चार्टरको धारा ५१ अनुरूप यो कदम उठाएको स्पष्टीकरण दिए । दोनेस्क र लुहान्स्कलाई दुई स्वाधीन राष्ट्रका रूपमा घोषणासम्बन्धी स्पष्टीकरणमा पुटिनले ती इलाकाका बासिन्दाले पनि आफूलाई युक्रेनको अत्याचारबाट बचाउन गुहार लगाएको कुरा गरे, तर संयुक्त राष्ट्रसंघको चार्टरको धारा ५१ ले यो अधिकार एउटा राज्यको कुनै भागका नागरिक होइन तर पूरै राष्ट्रको अनुरोधलाई मात्र संज्ञान लिनुपर्ने उल्लेख गरेका कारण पुटिनको स्पष्टीकरणको कुनै अर्थ नभएको बताएको छ ।त्यसपछि राष्ट्रसंघीय सुरक्षा परिषद्मा रुसविरुद्ध ल्याइएको प्रस्तावमा भारतले हस्ताक्षर गरेन, सभामा अनुपस्थित रह्यो । रुस र भारतको सम्बन्ध धेरै पुरानो हो । भारतले सभामा भाग लिएर रुसविरुद्ध प्रस्तावनालाई समर्थन गरेको भए अन्तर्राष्ट्रिय स्तरमा राजनीतिक हिसाब बेग्लै हुने थियो । यो कुरा रुस र भारत दुवैलाई थाहा छ, त्यसैले भारतमा रुसका राजदूतले तुरुन्तै रुसको पक्षबाट प्रधानमन्त्री मोदीलाई धन्यवाद दिए । कुनै पनि युद्धका चार कारण हुन्छन् भन्ने तर्क दिएका थिए दार्शनिक बट्रान्ड रसेलले । उपनिवेशवादी युद्ध, आत्मरक्षाको युद्ध, सिद्धान्तको युद्ध अनि मर्यादाको युद्ध । यीमध्ये मर्यादाका निम्ति लडिने युद्ध कुनै पनि अवस्थामा स्वीकार्य हुनु हुँदैन भन्ने तिनको भनाइ थियो । पहिला दुई प्रकारका युद्धलाई रसेलले न्यायसंगत बताएका थिए भने तेस्रो, आत्मरक्षाका निम्ति लडिने, युद्धको समर्थन अनि विरोध बराबरी गरेका थिए । मर्यादा अथवा सम्मानका निम्ति लडिने युद्धलाई कुनै पनि हालतमा स्वीकार गर्न सकिँदैन । सन् १९१६ मा प्रथम विश्वयुद्धको समय बेलायतका विश्वविद्यालयदेखि ट्र्याफलगेर स्क्वायरसम्म रसेल युद्धविरोधी प्रचार गरिहिँड्थे । युद्धले सभ्यताको स्तर तल झार्छ भन्ने तिनको तर्क थियो । आत्मरक्षाको निहुँमा पनि संसारभर धेरै युद्ध भएका छन् । ऐतिहासिक मन्तव्यहरूको सर्वेक्षण गरे थाहा पाइन्छ, गान्धी, ख्रिस्ट अनि लेखक टोल्सटोयबाहेक अरू सबैले आत्मरक्षाको युद्धलाई सही ठहर्याएका छन् । अझ पौराणिक र रोमनकालका युद्धहरू हेरे, जोसित धेर ध्वंसात्मक क्षमता छ, उसैलाई महानायक मानिएको दृष्टान्त पाइन्छ । नरसंहार गर्नेहरू कसरी श्रेष्ठ हुन सक्छन् भन्ने हाम्रो आधुनिक संवेदनाले त्यो स्वीकार गर्न सक्दैन । हत्याराहरू कसरी महान् हुन सक्छन् ? के आत्मरक्षा र राष्ट्रिय मर्यादाजस्ता शब्दहरू हत्या गर्ने लाइसेन्स हुन सक्छन् ?असलमा कुनै पनि युद्ध लड्नलाई नै लडिन्छ । बौद्धिक प्राणी भएका कारण मानिसहरू कारणको आविष्कार गर्छन् । वास्तवमा भन्नुपर्दा, मानिसको लडाइँ र कुकुरको लडाइँमा कुनै पार्थक्य छैन । पार्थक्य यति हो कि, कुकुरहरू कारण बताउन सक्दैनन् । कुकुरहरू बौद्धिक भएका भए मानिसले झैं उनीहरू पनि लड्नुको व्याख्या दिने थिए । यस प्रकारको उदाहरण दार्शनिक रसेलले तिनको ट्र्याफलगेर स्क्वायरको वक्तव्यमा दिएका थिए । एउटा कुकुरले आफ्नो विशेष प्रकारको गन्ध किन अर्को कुकुरमा छैन भन्ने निहुँमा आक्रमण गर्ने थियो अनि अर्को कुकुरले कुकुर जातिको पारम्परिक गन्धलाई जोगाएर राख्ने संघर्षमा पछि नहट्ने तर्क दिने थियो । अझ अर्को कुकुरले सडकमा खुल्लासित हिँड्न पाउने चारखुट्टेको गणतान्त्रिक अधिकारको संरक्षणका निम्ति आफू सहिद हुन तयार रहेको तर्क राख्ने थियो । रसेलको भनाइमा प्रथम विश्वयुद्ध त्योभन्दा धेर केही थिएन । तर तिनको ट्र्याफलगेर स्क्वायरको भाषणको भोलिपल्ट इंग्ल्यान्ड युद्धमा होमियो । रसेललाई पक्रेर जेल हाल्ने काम भयो । अनि तिनलाई भनियो, जेलको एकान्तमा तिमीले आफ्नो विचारको शुद्धीकरण गर्नुपर्छ ।यिनै पागल मानिएका अनि केवल युद्धविरोधी प्रचारका कारण ट्रिनिटी कलेजमा आफ्नो पद गुमाउन बाध्य बनाइएका रसेल अनि तिनका मित्रहरूकै जसमा प्रसिद्ध वैज्ञानिक अल्बर्ट आइन्स्टाइन, सिग्मन्ड फ्रायड पनि थिए प्रयासका कारण १० जनवरी १९२० मा लिग अफ नेसन्स को गठन भयो । पेरिस पिस कन्फरेन्स को परिणामस्वरूप गठन भएको शान्ति र सुरक्षाको यो प्रथम अन्तर्राष्ट्रिय संगठन थियो जसको कार्यकालमा वितर्कित भर्साइलिसको सन्धि हस्ताक्षर भएको थियो । प्रथम विश्वयुद्धको सम्पूर्ण जिम्मेवारी यस सन्धिले जर्मनी र जर्मनीसित जडित राष्ट्रहरूमा थोपेरर युद्धले गरेको खतीको भरपाई गर्ने जिम्मा जर्मनीको टाउकामा हालिदिएको थियो । अर्थात्, भविष्यमा हिटलरको जन्मको परिवेश यही सन्धिले तयार पारेको थियो । शक्तिशाली हुने लोभमा जब राष्ट्रहरू आपस्तमा समानताको साटो भिन्नता खोज्न थाल्छन्, संघर्षको सूत्रपात त्यहीँबाट हुन्छ । भर्साइलिसको सन्धिले जलाएको जर्मनीकै उर्वर भूमिबाट कालान्तरमा विशुद्ध आर्य जातिको नारा लिएर हिटलर अघि आए । लिग अफ नेसन्स अमेरिका र युरोपका केही राष्ट्रको कठपुतली भएको गुनासोसितै जर्मनी, इटाली अनि जापानहरू लिग बाट बाहिरिए । यस्तो परिस्थितिमा अमेरिका पनि लिगबाट टाढै बस्यो । द्वितीय विश्वयुद्धको घमासान सुरु भइसकेको थियो । लिग निकम्मा साबित भएपछि द्वितीय विश्वयुद्धलगत्तै २४ अक्टोबर १९४५ मा संयुक्त राष्ट्रसंघको गठन भयो । संसारका ५१ राष्ट्र सदस्य भएको यस संगठनले प्रभावशाली ढंगमा आफ्नो काम गर्ला भन्ने आशा सबैले राखेका थिए । लिग अफ नेसन्स का धेरै बुँदा यस नयाँ संगठनमा समाहित थिए । शान्ति, विकास अनि राष्ट्रहरूमा आपसी मित्रता नै नयाँ संगठनको मूल लक्ष्य थियो । संगठनलाई सुरुमा आकार दिने काम अमेरिकी राष्ट्रपति फ्र्यांकलिन रुजभेल्ट अनि बेलायती प्रधानमन्त्री चर्चिलले गरेका थिए । तर त्यो बिस्तारै शीतयुद्धले संसारलाई दुई भागमा विभक्त गर्न थालेको समय थियो । सन् १९५० देखि नै केही राष्ट्र अमेरिका र सोभियत संघबाट आफैंलाई अलग राखेर ध्रुवीकरणको राजनीतिबाट जोगिने प्रयासमा थिए । त्यही प्रयासको फलस्वरूप सन् १९६१ आइपुग्दा युगोस्लाभियाको तत्परतामा प्रथम असंलग्न देशहरूको संगठन खडा भयो अनि बेलग्रेडमा प्रथम नन एलाइन्मेन्ट मुभमेन्ट (नाम) सम्मेलन भयो । शीतयुद्धलाई केही हदसम्म नियन्त्रण गर्नुदेखि क्षेत्रीय समस्याहरूको समाधान गर्नसम्ममा नाम ले महत्त्वपूर्ण भूमिका निर्वाह गरेको पाइन्छ । तर सोभियत संघको विघटनसितै नाम को सान्दर्भिकता पनि गौण भएर गयो । अन्तर्राष्ट्रिय स्तरका संगठनहरूको चार्टरमा धेरै थोक लेखिएका हुन्छन् जो पढ्दा उक्त संगठन असाध्यै शक्तिशाली प्रतीत हुन्छ । तर यी बुँदाहरूलाई राष्ट्रहरूले कहिल्यै अक्षरशः पालना गर्दैनन् । शक्तिशाली राष्ट्रहरूले नै चार्टरका प्रावधानहरूको अपव्याख्या गरेको देखिएको छ । ऐतिहासिक समयमा दार्शनिक प्लेटोले भनेका थिए, कानुन माकुराको जालो हो जसमा केवल झिँगा अनि ससाना कीराहरू फस्छन् । बाघ र सिंहहरूलाई त्यस जालोले केही गर्न सक्दैन, उल्टै उनीहरू त माकुरासितै जालोलाई पनि सोहोरेर कामै नलाग्ने एकै डल्लो पार्न सक्छन् । प्लेटोको यो कथनलाई विश्वका शक्तिशाली देशहरूले धेरैपल्ट प्रमाण गरिसकेका छन् । वर्तमानकै दृष्टान्त हेरौं ।सन् १९५७, १९६२, १९६५ अनि १९७१ मा संयुक्त राष्ट्र सुरक्षा परिषद्मा कश्मीरको समस्या उठेको थियो । संयुक्त राष्ट्रसंघले हस्तक्षेप गरिदेओस् भन्ने पाकिस्तानको अनुरोधमा यस्तो प्रस्ताव पेस भएको थियो । भारत यो समस्यालाई द्विपक्षीय स्तरमै समाधान गर्नुपर्छ भनेर प्रस्तावको विरोधमा थियो । चारैपल्ट सोभियत संघले प्रस्तावलाई भिटो गरेर खारेज गर्नमा सहायता गर्यो । त्यति मात्र होइन, सन् १९६१ मा गोवालाई पोर्चुगालीहरूको हातबाट मुक्त गर्दा पनि संयुक्त राष्ट्रसंघमा भारतविरुद्ध ल्याइएको प्रस्तावलाई सोभियत संघले भिटो प्रयोग गरेर खारेज गरेको थियो । दुई वर्षअघि २०१९ मा, जब भारतले कश्मीरमा धारा ३७० हटायो, विरोधमा पाकिस्तानकै तत्परतामा पुनः संयुक्त राष्ट्रसंघमा यो मुद्दा प्रस्तुत गरिएको थियो तर कश्मीरको मुद्दालाई सन् १९७२ को शिमला सम्झौता अनि १९९९ को लाहोर घोषणाअनुरूप समाधान गर्नुपर्छ भन्ने तर्कसितै त्यो प्रस्तावनामाथि पनि रुसले भिटो अधिकार प्रयोग गर्यो । यत्तिको गुन लगाउने रुसविरुद्ध भारतले कसरी संयुक्त राष्ट्रसंघको प्रस्तावको समर्थनमा मतदान गर्न सक्थ्यो ?क्षेत्रीय सहयोगको उद्देश्य लिएर बनेका संगठनहरूको पनि कथा यही हो । दक्षिण एसियाली क्षेत्रीय सहयोगको उद्देश्य लिएर बनेको सार्क कै इतिहासलाई अलिकति पल्टाएर हेरौं ।८ डिसेम्बर १९८५ मा सार्कको प्रथम अधिवेशन बंगलादेशको राजधानी ढाकामा भएको थियो । लिट्टेका प्रभाकरन जाफ्नालाई श्रीलंकाबाट छुट्याएर अलग तामिल देश बनाउने गुरिल्ला युद्धमा चुर्लुम्मै थिए । यहीबीच भारतले श्रीलंकामा शान्ति सेना पठाउने निधो गर्यो । मे १९९१ मा चुनाव प्रचारमा दक्षिण भारत गएका राजीव गान्धीलाई तामिल टाइगरका कार्यकर्ताहरूले बमले उडाइदिए । दक्षिण एसियामा विकास र शान्तिको उद्देश्यले बनेको सार्क सम्मेलनले यस प्रकारको आतंकवाद रोक्न कुनै ठोस कदम चाल्न वा निर्णय लिन सकेको देखिएन किनकि छिमेकी राष्ट्रहरूमा कसैकसैले आतंकवादलाई समेत गुड टेररिज्म अनि ब्याड टेररिज्म भनेर परिभाषित गर्न थालिसकेका थिए । भारतमा अटलबिहारी वाजपेयी अनि मनमोहन सिंह प्रधानमन्त्री भएका बेला भारतपाकिस्तान सम्बन्धमा केही सुधार आएको थियो । दिल्लीदेखि लाहोरसम्म बस सेवा वाजपेयीले सुरु गरेका थिए । वाजपेयीपछि तिनको नक्शे कदम पहिल्याउने त्यस्तै विशाल र उदार व्यक्तित्व प्रधानमन्त्रीका रूपमा भारतले पाएन । पाकिस्तानी गजल गायक मेहदी हसनको मृत्यु हुँदा वाजपेयीले देशको राष्ट्रिय झन्डा एक दिनका निम्ति आधा झारेर शोक व्यक्त गरेका थिए । कट्टर हिन्दुवादी दलका प्रधानमन्त्रीबाट यस प्रकारको उदारताको प्रदर्शन संसारलाई चकित पार्ने प्रकारको थियो । सहयोग अनि सहअस्तित्वको साँचो भावना कसरी जागृत गर्नुपर्छ भन्ने कुरा वाजपेयीलाई थाहा थियो । दक्षिण एसियाका राष्ट्रहरू आपसी सहयोगद्वारा अघि बढ्न सक्छन् भन्ने अवधारणामा बनेको संगठनले सुरुआती दिनदेखि नै समस्याको सामना गर्नुपर्यो । सामूहिक स्वार्थका कुराहरू चार्टरमा लेखिएकै भए पनि आफ्नै स्वार्थको सुरक्षालाई सदस्यराष्ट्रहरूले प्राथमिकता दिएका प्रशस्तै उदाहरण देखिए ।यस्तै पृष्ठभूमिमा २०१६ को नोभेम्बर १५१९ मा तय भएको सार्क शिखर सम्मेलन सम्भव हुन सकेन । १८ सेप्टेम्बर २०१६ मा जम्मुकश्मीरको उरी सैनिक शिविरमा आतंकवादी हमला भयो । जवानहरू मारिए । यस्तो परिस्थितिमा पाकिस्तानको इस्लामाबादमा हुने शिखर सम्मेलनबाट भारतले आफैंलाई अलग राख्यो । पाकिस्तानलाई इंगित गर्दै बंगलादेशले पनि सीमापारिबाट निरन्तर देशभित्र समस्या सिर्जना भइरहेको कारण देखाई आफू उपस्थित हुन नसक्ने सन्देश नेपाललाई पठायो । अफगानिस्तान अनि भुटान पनि पाकिस्तान नजाने भए । क्षेत्रीय सहयोगसमन्वयलाई केन्द्रमा राखेर बनेको, आठ राष्ट्र सदस्य भएको सार्क चारचार राष्ट्रमा विभाजित भयो । कुनै एउटा राष्ट्र कुनै कारणले सम्मेलनमा उपस्थित हुन नसके सम्मेलनलाई स्थगित गर्न सकिन्छ भन्ने प्रावधान सार्कको चार्टरमा भएका कारण सम्मेलन स्थगित भयो । क्षेत्रीय समस्याहरू समाधान गर्न बनेको संगठन आफैं घरीघरी संयुक्त राष्ट्रसंघमा झगडा लिएर पञ्चायत मिलाइमाग्न दगुरेपछि त्यो संस्थाको महत्त्व कति रहन्छ ? लगभग शताब्दीअघि दार्शनिक रसेलले भनेझैं, भारतपाकिस्तानको संघर्ष मर्यादाको संघर्षभन्दा धेर केही होइन । सन् १९७१ मा पाकिस्तानबाट बंगलादेश बन्नुमा भारतको ठूलो हात थियो । पाकिस्तानसित त्यस युद्धमा लडेर फर्केका सैनिकहरू समयसमयमा आतंकवादबारे आयोजित टीभी बहसमा देखिन्छन् । मुक्ति वाहिनी सेनामा हुँदा आफूहरूले कसरी पाकिस्तानी सेनालाई धूलो चटाएका थियौं भन्ने स्मरण गर्दै राष्ट्रिय च्यानलमा उनीहरू घमन्डसित भन्छन्, भूल गए कि किस तरह से भाग खडे हुए थे ? अब भी दोदो हाथ करने के लिए हम तैयार हैं । अनि पाकिस्तान र इस्लामलाई एकसाथ जोडेर भारतमा वर्तमान राजनीति चलिरहेछ । यथार्थतः बंगलादेशको गठनमा भारतको भूमिका पाकिस्तानले भुल्न सकेको छैन । राष्ट्रिय मर्यादामा ठेस लागेको अनुभव गरेको पाकिस्तान भारतलाई सानै भए पनि निरन्तर चोट दिएर आफ्नो घाइते आत्मसम्मानलाई सन्तुष्ट पार्न चाहन्छ । सन् १९४७ मा भारत विभाजन हुँदा बंगलाभाषी मुस्लिमहरूले पाकिस्तान रोजेका थिए । उनीहरूको यस्तो निर्णयको पछि धर्म नै एक मात्र कारण थियो । तर भाषा र जातिका आधारमा पश्चिम पाकिस्तानका पन्जाबी अनि पख्तुनहरूको दमनकारी नीतिले पीडित पूर्वी पाकिस्तानका बंगाली मुस्लिमहरूलाई धर्मभन्दा भाषा र संस्कृति महत्त्वपूर्ण तत्त्व लाग्यो अनि त्यसैका आधारमा उनीहरू एकजुट भएर पश्चिमी पाकिस्तानीविरुद्ध मुक्ति आन्दोलनमा उभिए । कुनै पनि जातिको परिचयको कुरा स्थिर होइन तर त्यो आवश्यकताअनुसार एकदेखि अर्को तत्त्वमा बसाइँ सरिरहन्छ भन्ने तर्क अमर्त्य सेनले दिएका छन्, आइडेन्टिटी एन्ड भायोलेन्स, द इल्युजन अफ डेस्टिनी मा ।बंगलादेशकी लेखिका तसलिमा नसरिनले लज्जा पुस्तकमा हिन्दु परिवारमाथि भएको अत्याचारबारे लेख्दा सन् १९९४ मा बंगलादेश छाड्नुपर्यो । भारतले शरण दियो । तर त्यो विशुद्ध मानवीय कारणको साटो मुस्लिम राष्ट्रमा हिन्दु नागरिकले कस्तो आपत्को सामना गर्नुपर्छ भन्ने कुरासँगसँगै आफ्नो उदारताको प्रचारको पनि राम्रो अवसर थियो जसलाई भारतले गुमाउन चाहेन । यस्तो सेलेक्टिभ जेनेरोसिटी का छिटफुट घटनाहरू सार्क सदस्यराष्ट्रहरूमा देखिने गर्छन् जसलाई प्रचार गर्न सम्बन्धित राष्ट्रहरू समय गुमाउँदैनन् । तर उदारताका व्यक्तिगत उदाहरणलाई षड्यन्त्रको संगठित परिकल्पनाले कहिल्यै उँभो उठ्न दिँदैन । राष्ट्रिय च्यानलहरूमा जबजब कश्मीरको खबर सुनिन्छ, नेपथ्यमा बन्दुकको आवाज सुनिएन भने त्यो कश्मीरकै खबर हो भनेर विश्वास गर्न गाह्रो हुन्छ ।सीमाका वल्लो र पल्लो छेउमा त्यही दुस्मनीको भावनालाई उक्साएर राजनीति गरिन्छ । लाभ कसलाई हुन्छ त भन्ने कुरा एक पाकिस्तानी शायरले खुबै स्पष्टसित वर्णन गरेका छन्ईश्वर की पूजा हो या खुदा की इबादतहर खेल का मैदान इधर भी है उधर भी ।हिन्दु मजे में है, मुसलमान मजे में हैइन्सान परेसां, इधर भी है उधर भी ।अन्तर्राष्ट्रिय सम्बन्ध अनि राजनीतिका अध्येताहरूले यसलाई जस्तोसुकै प्राविधिक नाम दिएर बुझ्नै नसकिने बनाए पनि भारत र पाकिस्तानबाहेक आठसदस्यीय सार्कमा अर्को कुनै राष्ट्रका कारण सार्क सम्मेलन स्थगित आजसम्म भएको छैन । एकातिर इस्लामाबादमा हुने उन्नाइसौं सार्क सम्मेलन भएन तर भारत र पाकिस्तानबीच सन् १९४७ देखि सुरु भएको तनाव १९४८, १९६५, १९७१ देखि १९९९ को कारगिल युद्धसम्म तन्किएर जाँदा दुवै देशले आआफ्ना परमाणु हतियार विकास गरे । पाकिस्तानी राष्ट्रपति मुसर्रफ र जरदारी हुँदै प्रधानमन्त्री गिलानीसम्म शान्ति र मैत्रीको वार्ता चलिरह्यो तर हात लाग्यो शून्य । यसबीच शिव सेना समर्थकले भारतपाक क्रिकेट म्याच नहोस् भनेर मुम्बईको वानखेडे स्टेडियममा क्रिकेट पिच खने, सन् २०१३ मा मुम्बईमा हुने गजल सम्राट् गुलाम अलीको कार्यक्रम रद्द गराइछाडे । पछि त्यही कार्यक्रम पश्चिम बंगालकी मुख्यमन्त्रीको प्रयासमा त्यही वर्ष कलकत्तामा आयोजना गरियो । विधायक हुनुको नातामा, कलकत्ताको नेताजी इन्डोर स्टेडियममा आयोजित उक्त कार्यक्रममा म पनि उपस्थित थिएँ । त्यस समय गजल पेस गर्नुअघि गुलाम अलीले भनेका थिए, काश, पाकिस्तान और भारत बंगाल से कुछ सीख लेते !पाकिस्तानलाई सबक सिकाउन भारतले पाकिस्तानसित गरेको सिन्धु जल परियोजना धेरै परिवर्तन गर्ने प्रयास गर्यो अनि यसो गर्दा पाकिस्तानका नागरिकको साटो पाकिस्तानी व्यवस्थालाई चोट पुर्याउने उद्देश्य थियो जसको उस्तो प्रभाव पाकिस्तानलाई परेन ।मूल कुरा त के भने, पाकिस्तान र भारतमाझ आयातनिर्यातको आकार नगण्य छ । जबसम्म कुनै पनि सम्झौता अनि जुनै पनि स्तरमा किन नहोस्, उल्लंघन हुँदा उल्लंघन गर्ने पक्षले ठूलो आर्थिक क्षति बेहोर्नुपर्दैन तबसम्म त्यस्ता सम्झौतालाई कसैले पनि गम्भीरतासित नलिएको देखिएको छ । भारतको सबैभन्दा बढ्ता व्यापार अमेरिका, चीन, यूएई, साउदी अरबसित भएको देखिन्छ । सन् २०१७ को आयातनिर्यातको प्रतिशत अध्ययन गर्ने हो भने १३ वटा एसियाली अनि अफ्रिकी राष्ट्रको सूचीमा पाकिस्तानको नाम छैन । यसले के बताउँछ ? वर्षदिनअघि हो गल्वान घाँटीमा भारतीय अनि चिनियाँ सिपाहीमाझ घम्साघम्सी भएको, तर चीन भारतसितको व्यापारमा ८१ अर्ब डलरको साझेदारीमा भएका कारण कहिल्यै कुनै प्रकारको झडप हुँदा त्यो पराकाष्ठामा पुग्नुअघि नै समाधान सूत्र खोज्ने काम हुन्छ । पाकिस्तानसित तुलनात्मक दृष्टिकोणबाट हेर्दा व्यापारको आकार मात्र ३ अर्ब डलरको छ । पाकिस्तानले कश्मीरको कुरा गर्नासाथ भारतले बलुचिस्तान र पाकिस्तानमा अहमदिया मुस्लिममाथि भएका अत्याचारको कुरा उठाइहाल्छ । सहयोगका कुराहरू कूटनीतिक स्तरमा गरेर व्यावहारिक स्तरमा त्यसको ठीक विपरीत काम हुने गरेकै कारण संसारभरि संयुक्त राष्ट्रसंघ र सार्कजस्ता संस्थाहरू प्रायै निकम्मा भएका छन् । हामीले भर्खरै संयुक्त राष्ट्रसंघजस्तो शक्तिशाली ठानेको संस्था पनि कति असहाय रहेछ भनी आफ्नै आँखाले देख्यौं भने सार्कझैं अविकसित देशहरूद्वारा गठित संगठनको त झन् के कुरा ! उही, हिङ नभए पनि हिङ बाँधेको टालो !भारतको कालेबुङ निवासी क्षेत्री पश्चिम बंगाल राज्यका पूर्वविधायक हुन् ।"
अनि खयरले नाम पायो 'सेनेगालिया क्याटचु,"सेनेगालियाअफ्रिकी महादेशको उत्तरपश्चिमी समुद्री किनारामा रहेको सेनेगलबाट वनस्पतिको एक जाति सेनेगालिया बनेको हो । दक्षिण र दक्षिणपूर्वी एसियामा मात्र पाइने खयरको वैज्ञानिक नाम कसरी सेनेगलसँग जोडिन पुग्यो, यो अध्येतादेखि सामान्य पाठकसम्मका निम्ति कौतूहलको विषय हो । यसको कथा निकै घुमाउरो छ । यो कथा पनि कार्ल लिन्नियससँग जोडिन्छ । लिन्नियसले सेनेगलबाट संकलन भएको एक वनस्पतिलाई सन् १७५३ मा माइमोसा सेनेगल नाम दिएका थिए । त्यो नमुना विल्डेनाले अध्ययन गरे । उनलाई त्यो नमुना एकासिया जातिसँग मिल्दोजुल्दो लाग्यो । यसैले त्यसको नाम सन् १८०६ मा एकासिया सेनेगल बनाइदिए । यत्तिकैमा वनस्पतिविज्ञहरूको चित्त बुझेन । फेरि त्यो नमुना एक फ्रेन्च अध्येताले अध्ययन गरे । उनी त्यो नमुना माइमोसा र एकासिया दुवै नभएको निष्कर्षमा पुगे । रमाइलो के भयो भने, त्यो पनि अन्य जातिभन्दा पृथक् थियो, जसका निम्ति छुट्टै जातिनाम जुराउनुपर्ने भयो । त्यो नमुना सर्वप्रथम सेनेगलबाट संकलन भएकाले अध्येताले नयाँ जातिको नाम सेनेगलबाट सेनेगालिया बनाए । त्यसपछि, त्यसको नाम सेनेगालिया सेनेगल रहन गयो । खयरको नाम सेनेगालिया क्याटचु रहन गएको प्रसंग पनि निकै रोचक छ । कार्ल लिन्नियसले सन् १७७२ मा यसको नामकरण माइमोसा क्याटचु गरेका थिए । त्यो नमुनालाई फेरि विल्डेनोले नै अध्ययन गरे । विल्डेनोले यसलाई एकासिया जातिको वनस्पति ठान्दै सन् १८०६ मा एकासिया क्याटचु नामकरण गरे । जेडीए स्टेन्टन र एलएचजे विलियम्सले १९ औं शताब्दीको ६० को दशकमा नेपालमा यसको नमुना संकलन गरे (एन इनुमेरेसन अफ द फ्लावरिङ प्लान्ट्स अफ नेपाल, भोल्युम २) । तर, खयर एकासिया जातिअन्तर्गत नभई सेनेगालिया जातिको वनस्पति हो भन्ने पहिलो जानकारी सन् २००८ मा डेभिड मार्बर्लिजको प्लान्टबुक को तेस्रो संस्करणमा प्रकाशित भयो । त्यसपछि सो जानकारी सन् २०१९ मा अ ह्यान्डबुक अफ द फ्लावरिङ प्लान्ट्स अफ नेपाल, भोल्युम टु मा प्रकाशित भयो । हुन त नेपालमा रहेका अन्य एकासियाका वनस्पति विश्वस्तरमा सन् १९२८, २०१२, २०१३ र २०१४ सेनेगालियामा समाहित गरिएको अभिलेख पाइन्छ तर नेपालसम्बन्धी लेखिएको पुस्तकमा भने एकमुस्ट रूपमा सन् २०१९ मा मात्र प्रकाशित भएको हो । बेचलिया र सेनेगालियामा भिन्नतापहिले नेपाली वनस्पति अध्येताले एकासिया जातिका वनस्पति सजिलै चिन्थे । भलै, तिनीहरूको सही पहिचान भएको थिएन । पछिल्ला वर्षहरूमा भने तिनीहरू बेचलिया र सेनेगालियामा बदलिएपछि पहिचान गर्न असहजता भयो । बेचलिया र सेनेगालिया कुनकुन हुन् भनेर खुट्याउन गाह्रो छ । पहिले एकै जाति तर अहिले भिन्न जातिमा समाहित भएपछि ती दुईबीच भिन्नता छ । अन्यथा, तिनीहरू फरक जातिका हुनै सक्दैनन् । बेचलिया र सेनेगालियाबीच नियालेर अवलोकन गरे निकै भिन्नता देखिने सन् २०१३ मा प्रकाशित फाइलोजेनेटिक पोजिसन एन्ड रिभाइज्ड क्लासिफिकेसन अफ एकासिया सेन्सु लाटो इन अफ्रिका, इन्क्लुडिङ न्यु कम्बिनेसन इन बेचलिया एन्ड सेनेगालिया लेखबाट थाहा पाइन्छ । तर, यसका निम्ति वनस्पति पहिचानसम्बन्धी आधारभूत शब्दहरूको जानकारी हुनुपर्छ । उल्लिखित लेखमा प्रिक्कलस, स्टिपुलर स्पाइन, पोलेन एपचर टाइप आदिमा फरक रहेको जनाइएको छ ।सेनेगालियामा स्टिपुलर स्पाइन हुँदैन भन्ने लेखिए पनि फ्लोरा अफ चाइना मा एकासिया क्याटचुमा स्टिपुलर स्पाइन हुँदैन र भएकामा अलि तल हुन्छ भनिएको छ । उहिले वनस्पति वा जन्तुको मूलतः बाहिरी संरचना मात्र अध्ययन गरिन्थ्यो । अचेल आनुवंशिक तह पनि अध्ययन गरिन्छ । योबाहेक स्क्यानिङ इलेक्ट्रोन माइक्रोस्कोपीबाट अत्यन्त ससाना संरचनाको अध्ययन गरिन्छ । यस्ता अध्ययनमा कुनै एक जातिअन्तर्गतका प्रजातिको संरचना कुनै अर्कै जातिसँग मिल्न पुग्छ । यसरी, एक जातिको संरचना अर्को जातिसँग मिल्न गयो भने त्यो प्रजातिलाई संरचना मिल्ने जातिमा स्थानान्तरण गरिन्छ । एकासियाका प्रजातिहरू बेचलिया र सेनेगल जातिमा स्थानान्तरण गरिनुको मुख्य कारण यही हो । हिजोआज वनस्पति अध्ययनमा आनुवंशिक विश्लेषण तथा स्क्यानिङ इलेक्ट्रोन माइक्रोस्कोपी विधि प्रयोग हुन्छ । तर, नेपालमा यसरी अध्ययन थालिएको छैन । हुन त एकाध ठाउँमा यस्ता उपकरण ल्याइएका छन् तर तिनबाट काम भइरहेको छैन । यही कारण हाम्रो वनस्पति अध्ययन कमजोर छ । नेपालीले आनुवंशिक क्षेत्रमा गर्ने अध्ययन भनेको विदेशमा अरूले गरेका अध्ययन नतिजा अद्यावधिक गर्ने मात्र हो । यही क्रममा एकासिया जातिका वनस्पतिलाई बेचलिया र सेनेगालिया जातिमा सारिएको थाहा भएको हो, जसबाट अध्ययनअनुसन्धान क्षेत्रमा नेपाल कहाँ छ भन्ने प्रस्ट हुन्छ ।"
'बिमस्टेक पुनरुत्थान गर्न सामूहिक अठोट,"काठमाडौं (कास) परराष्ट्रमन्त्री नारायण खड्काले बिमस्टेकलाई पुनरुत्थान गर्न सामूहिक अठोट आवश्यक रहेको बताएका छन् । श्रीलंकाको कोलम्बोमा भइरहेको पाँचौं बिमस्टेक शिखर सम्मेलन अन्तर्गतको विदेशमन्त्रीस्तरीय बैठकमा मंगलबार सम्बोधन गर्दै मन्त्री खड्काले वर्तमान चुनौतीअनुरूप नवीन मार्गहरू पहिल्याउनुपर्नेमा पनि जोड दिएका छन् । परराष्ट्रमन्त्री खड्काले श्रीलंकाका प्रधानमन्त्री महिन्दा राजापाक्षेसँग पनि शिष्टाचार भेटवार्ता गरेका छन् । भेटमा नेपालश्रीलंका सम्बन्धलाई थप प्रगाढ बनाउने विषयमा छलफल भएको परराष्ट्र मन्त्रालयले जनाएको छ । परराष्ट्रमन्त्री खड्काले भारतीय समकक्षी एस जयशंकरसँग पनि भेटवार्ता गरेका छन् । बिमस्टेकको मन्त्रीस्तरीय बैठकका क्रममा खड्का र जयशंकरबीच साइडलाइन भेटवार्ता भएको हो । भेटमा सम्पर्क सञ्जाल, ऊर्जा, कृषि मल र स्वास्थ्यलगायत विषयमा कुराकानी भएको भारतीय विदेशमन्त्री जयशंकरले ट्वीटमार्फत जानकारी दिएका छन् । रामायण सर्किटलाई अघि बढाउने विषयमा पनि छलफल भएको छ, विदेशमन्त्री जयशंकरले ट्वीटरमा लेखेका छन् । परराष्ट्रमन्त्री खड्काले थाइल्यान्डका उपप्रधान तथा विदेशमन्त्री डन प्रमुडविनै र बंगलादेशका विदेशमन्त्री एके अब्दुल मोमेनसँग पनि साइडलाइनमा भेटवार्ता गरेका छन् । बिमस्टेकको पाँचौं शिखर सम्मेलनको अन्तिम दिन बुधबार प्रधानमन्त्री शेरबहादुर देउवाले काठमाडौंबाटै भर्चुअल सम्बोधन गर्ने कार्यक्रम छ । परराष्ट्र मन्त्रालयकी प्रवक्ता सेवा लम्सालका अनुसार बिमस्टेकले सम्मेलनबाट बडापत्र पनि सार्वजनिक गर्दै छ ।"
सफल होला रुसयुक्रेन शान्तिवार्ता ?,"इस्तानबुलमस्को (एजेन्सी) एक महिनाभन्दा अघिदेखि युद्धमा होमिएका रुस र युक्रेनबीच टर्कीमा शान्तिवार्ता सुरु भएको छ । टर्कीका विदेशमन्त्री मेभ्लुट काभुसोग्लुले वार्ता सकारात्मक रूपमा अघि बढेको र केही महत्त्वपूर्ण प्रगति भएको जनाएका छन् । टर्कीको मध्यस्थतामा दुई साताभन्दा लामो समयपछि दुवै देशका उच्च अधिकारीहरू प्रत्यक्ष वार्तामा बसेका हुन् । दुवै पक्षबीच ठोस मुद्दाहरूमा सम्झौता र साझा समझदारी हुने विषयलाई टर्कीले स्वागत गर्ने काभुसोग्लुले बताए । आफूहरू दुवै देशबीच जारी युद्ध यथाशक्य चाँडो अन्त्य हुनुपर्ने पक्षमा रहेको उनको भनाइ छ । युक्रेनी र रुसी पक्षबीच भविष्यमा थप जटिल विषयमा छलफल हुने अपेक्षा राखेका छन् । वार्ताका क्रममा युक्रेनी पक्षले आफ्नो देशको सुरक्षाको प्रत्याभूति गरिएको खण्डमा तटस्थताको विषयमा रुसको माग मान्न तयार रहेको बताएका छन् । यो रुसी पक्षको मुख्यमध्येको माग हो । तटस्थताको अर्थ युक्रेन उत्तर एटलान्टिक सन्धि संगठन (नाटो) मा आबद्ध हुने वा अन्य कुनै सैन्य गठबन्धन सुरु नगर्ने भन्ने हो । पोल्यान्ड, इजरायल, टर्की र क्यानडालगायत देशले युक्रेनको सुरक्षाको सुनिश्चितताको जिम्मा लिने ठानिएको छ । साथै रुसले सन् २०१४ मा अतिक्रमण गरेको भूभाग क्राइमियाबारे अलग्गै वार्ताको माग राखेका छन् । युक्रेनले आफ्नो प्रस्तावमा दुवै देशका राष्ट्रपतिबीचको वार्ताको विषयसमेत समावेश गरेको छ । यसबारे जवाफ कुरिरहेको युक्रनी वार्ताकारहरूले जनाएका छन् । रुसी उपरक्षामन्त्री अलेक्जेन्डर फोमिनले वार्तापछि बोल्दै दुवै पक्षबीच विश्वासको स्थिति विकसित गर्न रुसले युक्रेनमाथिको सैन्य कारबाही कम गर्ने बताएका छन् । रुसी कदमले दुवै पक्षबीच अन्य चरणमा वार्ता हुने र उद्देश्य प्राप्तिका विषयमा सम्झौता हुने आशा व्यक्त गरेका बीबीसीले उल्लेख गरेको छ । रुसी फौजले तत्कालका लागि युक्रेनको राजधानी किभ र चेर्निहिबमा सैन्य क्रियाकलाप घटाउने उनले जनाए । तर आगामी दिनमा हुने रुसी रबैयाबारे भने तत्काल भन्न सकिने अवस्था नरहेको कतिपयको भनाइ छ । त्यस्तै, दुई देशबीचको वार्ताका विषयमा प्रतिक्रिया दिँदै टर्कीका राष्ट्रपति रेसेप तैइप इर्दोगानले ठोस नतिजा दिने अपेक्षा गरेका छन् । रुसी पक्षले रुसी डोन्बास क्षेत्र स्वतन्त्र हुनुपर्ने विषयलाई पनि प्रमुख मागका रूपमा अघि सार्दै आएको छ । रक्षामन्त्री सर्गेई सोइगुले गत शनिबार युक्रेनमाथिको पहिलो चरणको युद्ध सकिएको घोषणा गरेका थिए । त्यसक्रममा सोइगुले युद्धको प्रारम्भिक उद्देश्य पूरा भएको र रुसी आक्रमण युक्रेनको युद्ध क्षमतामा कमी ल्याउन सफल भएको बताएका थिए । तर कतिपय विश्लेषकहरूले रुसले आफ्नो रणनीति परिवर्तन गर्न युद्ध सकिएको घोषणा गरेको दाबी गरेका थिए । पहिलो चरणको युद्धको अन्त्यको घोषणा गरेलगत्तै रुसी अधिकारीले आफूहरूको उद्देश्य पूर्वी क्षेत्रलाई मुक्त बनाउन केन्द्रित हुने बताएका थिए । युक्रेनको पूर्वी क्षेत्र डोन्बासमा रुसले समर्थन गरेका पृथकतावादीको बाहुल्यता छ । युक्रेनले नाटोको सदस्यता लिने तयारी गरेपछि रुसले फेब्रुअरी २४ मा युक्रेनमाथि आक्रमण सुरु गरेको हो । रुसले केही दिनमै युक्रेनमाथि नियन्त्रण कायम गर्ने र आफूअनुकूलको नेतृत्व स्थापित गर्ने अनुमान गरिएको थियो । तर युक्रेनी सेनाको कडा प्रतिवादका कारण रुसले अपेक्षित सफलता हासिल गर्न सकेन । पछिल्लो घोषणालाई मस्कोको रणनीति असफल भएको संकेत भएको उनीहरूको भनाइ छ । तर अझै पनि रुसले किभलाई नियन्त्रणमा लिने उद्देश्य भने छाडिनसकेको कतिपयको निष्कर्ष छ । एकै पटक धेरै मोर्चामा सफल सैन्य कारबाही गर्न निकै गाह्रो हुने भएकाले पनि रुसले आफ्नो रणनीतिमा परिवर्तन ल्याएको देखिन्छ । त्यसका साथै, अनपेक्षित क्षति बेहोरेका कारण पनि रुसले युद्ध लम्बाउन उचित नहुने निष्कर्षमा पुगेको हुन सक्छ । युक्रेनले युद्धका क्रममा कम्तीमा १६ हजार रुसी सैनिकले ज्यान गुमाएका दाबी गरेको छ भने आफ्ना १ हजार ३ सय ५१ सैनिक मारिएका रुसको भनाइ छ । अमेरिकी गुप्तचर निकायले भने ७ हजार ५ सय रुसी सैनिक मारिएको अनुमान गरेको छ । त्यसका साथै, दर्जनभन्दा बढी वरिष्ठ सैनिक अधिकारी, दर्जनौं सैनिक जहाज तथा हेलिकोप्टर र सैन्य उपकरण गुमाइसकेको छ । यस्तो अवस्थामा युक्रेनले मुख्य माग सम्बोधन गरेको खण्डमा रुसले शान्तिवार्ताका नाममा युद्ध रोक्ने देखिएको छ ।"
अफगान छात्रालाई विद्यालय जान देऊ : ईयू,"काबुल (एएफपी) युरोपेली संघ (ईयू) ले छात्रालाई विद्यालय जान पाउने व्यवस्था गर्न अफगानिस्तानको तालिवान सरकारसँग माग गरेको छ । छात्रालाई विद्यालय जान दिने सरकारको यसअघिको निर्णय तत्काल कार्यान्वयन गर्न पनि ईयूले तालिवान सरकारसँग आग्रह गरेको छ । तालिवान सरकारले यही मार्च २३ देखि छात्रालाई पनि विद्यालय जान दिने निर्णय गरेको भए पनि कार्यान्वयन हुनुभन्दा केही घण्टाअघि निर्णय फिर्ता गरेको थियो । सरकारको निर्णयबाट खुसी भएका छात्रा, महिला तथा मानवअधिकारवादीहरू पुनः निराश भएका अन्तर्राष्ट्रिय सञ्चार माध्यमहरूले जनाएका छन् । विद्यालय जान पाउनु महिलाको आधारभूत अधिकार भएको भन्दै उनीहरूले तालिवान सरकारको ध्यानाकर्षण गराएका छन् । अफगानिस्तानमा तत्कालीन विद्रोहीले सत्ता कब्जा गरेदेखि नै महिलाहरूप्रति कठोर नीति अवलम्बन गर्दै आएको छ । तर विश्वव्यापी दबाबपछि महिलाहरूलाई अध्ययन, अध्यापन, रोजगारी, भ्रमणलगायत काम गर्न दिने निर्णय गरेको थियो । तालिवान सरकारले आधारभूत मानवअधिकार पनि खोसेको भन्दै विश्वका धेरै देशले सहयोग रोक्का गर्दै सहकार्यका लागि आशंका व्यक्त गर्दै आएका छन् । उनीहरूले मानवअधिकार र लोकतान्त्रिक पद्धतिको सम्मान गरेको खण्डमा मात्रै सहकार्य हुन सक्ने र सहयोग प्रदान गर्न सकिने अडान राख्दै आएका छन् ।अन्तर्राष्ट्रिय समुदायको चासो र अडानप्रति तालिवान सरकारका उच्च अधिकारीहरूले सहमति जनाउने गरेका छन् । उनीहरूले आधारभूत मानवअधिकार नखोसिने र अन्तर्राष्ट्रिय समुदायको चासो सम्बोधन गर्ने प्रतिबद्धता जनाउँदै आएका छन् । तर उनीहरूले त्यसको पालना भने गरेका छैनन् । यसबारे संयुक्त राष्ट्रसंघले पनि आपत्ति जनाउँदै आएको छ । राष्ट्रसंघीय अधिकारीहरूले तालिवान सरकारको पछिल्लो निर्णय दुर्भाग्यपूर्ण र छात्रालाई पढ्न रोक लगाउने निर्णयले तालिवानको प्रतिबद्धतामाथि प्रश्न उठेको जनाएका छन् ।"
इन्धन मूल्यवृद्धि रोक्न १५ रुपैयाँ कर घटाइदिन प्रस्ताव,कुनमा कति कर ? पेट्रोल ६० रूपैयाँ ११ पैसा डिजेल ४२ रूपैयाँ ७८ पैसा मट्टीतेल १३ रूपैयाँ ४८ पैसा ग्यास (प्रतिसिलिन्डर) २८० रूपैयाँ ३० पैसा
महानगरको लिफ्ट जडानमा अनियमितता आशंका,"(काठमाडौं)  काठमाडौं महानगरपालिकाको विभिन्न वडा कार्यालयको भवनमा युरोपियन मापदण्डको लिफ्ट जडान गर्ने भनिए पनि सम्झौताविपरीत भारतीय सामान राखेको पाइएको छ । खरिद सम्झौताविपरीत भारतबाट सामान ल्याएर राखेको पाइएपछि केही सप्लायर्स कम्पनीले अख्तियार दुरुपयोग अनुसन्धान आयोग, सार्वजनिक खरिद अनुगमन कार्यालय, राष्ट्रिय सतर्कता केन्द्रलगायत निकायमा उजुरी दिएका छन् । तर यसबारे कुनै निकायबाट सुनुवाइ नभएको ती सप्लायसको गुनासो छ । खरिद ऐनअनुसार कम आर्थिक प्रस्ताव पेस गर्ने कम्पनीसँग सम्झौता गर्ने नियम हुन्छ । महानगरले भने कम आर्थिक प्रस्ताव पेस गर्नेलाई पाखा लगाएर बढी प्रस्ताव पेस गर्नेको बोलपत्र स्वीकृत गरेको छ । महानगरका ३, ४, ९, १४ र २६ नम्बर वडामा लिफ्ट जडान गर्ने ठेक्का आरएमएस इन्टरनेसनल काठमाडौंले पाएको छ । ऊसँगको सम्झौतामा युरोपियन मापदण्डअनुसार टर्कीबाट सामान ल्याएर लिफ्ट जडान गर्ने भनिएको छ । तर भारतबाट सामान ल्याएर जडान गर्न लागिएको अन्य सप्लायर्सको दाबी छ । सम्झौतामा युरोपियन मापदण्डको लिफ्ट ल्याउने भनिएको छ । तर ठेक्का पाउनेले अर्कै देशबाट सामान ल्याएर लिफ्ट जडान गर्दै छ, ती सप्लायर्सले भने, हामी छानिएनौं भनेर होइन, तर सम्झौताविपरीत सामान ल्याउँदा महानगरपालिका र सप्लायर्सको मिलेमतो भएको पुष्टि हुन्छ । ती सप्लायर्सले कान्तिपुरलाई उपलब्ध गराएको कागजातअनुसार सामान भारतबाटै ल्याइएको देखिन्छ । पाँच वटा वडामा लिफ्ट जडानको ठेक्का रकम १ करोड ३ लाख ८९ हजार ७ सय ८५ रुपैयाँ छ । तर टेन्डरमा कम आर्थिक प्रस्ताव पेस गर्ने नेपाल लिफ्ट कम्पनीले भने यसको ठेक्का पाएको छैन । उसलाई कागजात नपुगेको भन्दै प्राविधिक मूल्यांकनका क्रममा सम्झौता गर्नबाट रोकिएको बताइएको छ । गैरकानुनी रूपमा सम्झौताविपरीतका सामान ल्याइएको अन्य सप्लायर्सहरूको दाबी छ । आरएमएस इन्टरनेसनलले भारतीय कम्पनी भर्टबाट लिफ्ट ल्याएको पाइएको छ । काठमाडौं महानगरले सुरुमा एक लाख रुपैयाँ महँगो भए पनि टर्कीकै सामान किन्ने भनेको थियो । त्यसैले टर्कीमा उत्पादित लिफ्ट नै ल्याउनुपर्ने हो, एक सप्लायर्सले भने, तर किन भारतबाट ल्याइयो ? केही सप्लायर्सले अख्तियारमा उजुरी गरेपछि लिफ्ट जडानको ठेक्का पाएको कम्पनीसँग सामानको लिस्ट मागिएको महानगरका इन्जिनियर प्रेम श्रेष्ठले जानकारी दिए ।नयाँ वडा भवनमा लिफ्ट जडान गर्ने योजनाअनुसार सुरुमा ५ वटामा राख्न लागिएको उनको भनाइ छ । यसमा कुनै मिलेमतो छैन, उनले भने, वडा भवनमा अपांगमैत्री बनाउन लिफ्ट जडान गर्न लागिएको हो, सम्झौताअनुसार ठेक्का पाएको कम्पनीले टर्कीबाट सामान नल्याएको भए सामान जडान गरिने छैन, भुक्तानी पनि दिने छैनौं । अख्तियार दुरुपयोग अनुसन्धान आयोग स्रोतका अनुसार खरिद सम्झौताविपरीत सामान ल्याएको भन्दै अख्तियारमा उजुरी परेको छ । उजुरीका आधारमा अनुसन्धान थालिएको अख्तियार स्रोतले जनाएको छ । आरएमएस इन्टरनेसनल प्रमुख हरिचन्द्र पौडेल हुन् । उनी कांग्रेसनिकट रहेको सप्लायर्सहरूको दाबी छ । यता आरएमएसका मार्केटिङका म्यानेजर सन्तोष घिमिरेले भने आफ्नो कम्पनीविरुद्ध कसैले दुश्मनी साधेर उजुरी गरेको दाबी गरे । ठेक्का नपाउनेहरूले यो सबै गरेका हुन्, अख्तियारमा उजुरी परेको सत्य हो, उनले भने, यसमा छानबिन भइरहेको छ । हामीले दिने टर्कीकै सामान हो, टेन्डरमा पेस गरेको कागजातअनुसार नै सामान ल्याएर काम गरिरहेका छौं ।"
राजधानी घोषणा गरेर ढाकाको प्रवर्द्धन,"(पाल्पा)  ढाका कपडा उद्योगको संस्थापक पाल्पालाई उद्योग वाणिज्य तथा आपूर्ति मन्त्रालयले शनिबार ढाका राजधानी घोषणा गरेको छ । ढाका बुन्ने सीप, कलालाई प्रचारप्रसार गर्दै व्यवसायीकरण र विविधीकरणका लागि सरकारले ढाकाको राजधानी घोषणा गरेको हो । पाल्पाली ढाकाको स्थापना भयो । तर यसको बजारीकरणमा खासै ध्यान दिएको पाइएन, मन्त्रालयका सहसचिव नारायणप्रसाद शर्मा दुवाडीले भने, अब यसको सीप विकास, प्रविधिलाई बढावा र बजारीकरणमा पनि अगाडि बढाउनुपर्छ भन्ने मन्त्रालयको चाहनाअनुसार राजधानी घोषणा गरेको हो ।मन्त्रालयले पाल्पा र तेह्रथुमलाई ढाका राजधानी घोषणा गर्ने कार्यक्रम चालु आर्थिक वर्षको कार्यक्रममा राखेको थियो । सोहीअनुसार घोषणा गरिएको उनले बताए । पाल्पापछि तेह्रथुमलाई पनि ढाका राजधानी घोषणा गर्ने कार्यक्रम रहेको सहसचिव दुवाडीको भनाइ छ । निर्यातयोग्य सामग्रीका रूपमा ढाकालाई अघि बढाउनेछौं, उनले भने, अनुसन्धान गर्न चाहनेहरूका लागि र दातृ संस्थामार्फत परिचालन गर्ने योजना छ । ढाकाको राजधानी घोषणा गरेपछि आगामी दिनमा मन्त्रालय वा अन्य दातृ निकायबाट कार्यक्रम गर्न पनि सहज हुनेछ । २०१५ सालमा स्वर्गीय गणेशमान महर्जनले भित्र्याएको सीप बीचको केही समय उत्पादनमा गिरावट आएको थियो । तर पछिल्लो तीन वर्षयता भने पाल्पाली ढाका संघ गठन गरेर यसको प्रवर्द्धन, बजारीकरण, सीप विकासमा सहयोग पुगेको छ । तानसेन नगरपालिका, प्रदेश सरकार र सीप परियोजनाले पनि सहयोग गरेको छ । ढाकाको राजधानी घोषणा गर्न पाल्पाली ढाका संघले समन्वय गरेको छ । अब अर्थतन्त्र बलियो बनाउने माध्यमसँग जोडिनुपर्छ, दुवाडीले भने, राजधानी घोषणा गरियो भने हरेक हिसाबले कार्यक्रम गर्न दबाब पर्नेछ र यसकै विकास हुनेछ । दुई स्थानमा कार्यक्रम गर्न १५ लाख बजेट छ । ढाकाको राजधानी घोषणा गर्दैमा यसको प्रवर्द्धन, बजारीकरणमा ठूलो परिवर्तन हुन्छ भन्नेभन्दा पनि भावना र बिम्बसँग जोडिएको दुवाडीले बताए । पाल्पा ढाकाको उद्गमस्थल भएको र ढाकाको प्रवर्द्धन गर्न सबै कुराको प्राप्ति हुन्छ भन्ने सन्देश दिन खोजिएको तानसेन नगरपालिकाका प्रमुख अशोककुमार शाहीले बताए । पाल्पाली ढाका संघमा अहिले ९ उद्योग जोडिएका छन् । प्रदेश सरकार, तानसेन नगरपालिका, यूकेएड सीप परियोजनाको सहयोगमा ४ सयभन्दा बढी महिला तथा पुरुषले तालिम लिएका छन् । राष्ट्रियस्तरको मात्र नभई अन्तर्राष्ट्रिय बजारमा पनि यसको पहिचान पुर्याउन अब अझ बढी सहयोग पुग्ने लुम्बिनी प्रदेश सरकारकी कानुन, महिला, बालबालिका तथा ज्येष्ठ नागरिकमन्त्री रमा घर्तीको भनाइ छ । सीप विकासमा पुनः उद्योगीहरू लागिपरेकाले पनि अब यसको अन्तर्राष्ट्रिय बजार खोजिनुपर्छ, उनले भनिन्, ढाकालाई अब टोपी र चोली, पछ्यौरी मात्र नभई अन्य विविधीकरणमा पनि लैजानुपर्छ ।"
स्याटेलाइट ट्यागसहित ४९ गिद्ध खुला बासमा,"(काठमाडौं)  मान्छेको निगरानीमा हुर्काइएका पक्षी प्राकृतिक बासमा कसरी फर्कन्छन् ? यो निकै चासोको विषय हो । चितवनको कसरास्थित गिद्ध संरक्षण तथा प्रजनन केन्द्रमा हुर्काइएका र त्यहीँ जन्मिएका गिद्धलाई सुरक्षित बासस्थानमा पुनःस्थापन गराउने लक्ष्यअनुसार दुर्लभ डंगर प्रजातिका १० वटा गिद्धलाई प्राकृतिक बासस्थानमा छाडिएको छ । राष्ट्रिय निकुञ्ज तथा वन्यजन्तु संरक्षण विभागको गिद्ध पुनःस्थापना कार्ययोजनाअनुसार कसरा केन्द्रमा हुर्किएका र त्यहीं जन्मिएका गिद्धलाई बर्सेनि प्राकृतिक बासस्थानमा छाड्ने गरिएको छ । निकुञ्जअन्तर्गत नवलपुरको लामिचौर मध्यवर्ती उपभोक्ता समितिअन्तर्गत पर्ने नमुना मध्यवर्ती सामुदायिक वनमा रहेको जटायु रेस्टुरेन्ट क्षेत्रमा कसरा केन्द्रबाट गत मंसिरमा पिठौली (रिलिज एभिएरी) सारिएका १० वटा गिद्धलाई शुक्रबार प्राकृतिक बासस्थानमा छाडिएको हो । केन्द्रका गिद्धलाई पुनर्बास गराउन र लोपोन्मुख प्रजातिको संख्या बढाउन प्राकृतिक बासस्थानमा छाडिएको विभागले जनाएको छ । सूचना अधिकारी उपसचिव डिलबहादुर पुर्जा पुनका अनुसार नियमित अनुगमन गर्न सजिलो होस् भनेर २०७५ देखि २०७८ चैतसम्म ४९ गिद्धलाई ढाडमा स्याटेलाइट ट्याग बाँधेर छाडिएको छ । छाड्नुअघि जटायु रेस्टुरेन्ट क्षेत्रमा स्थापना गरिएको रिलिज एभिएरीमा सार्ने गरिन्छ । एभिएरीमा ६७ महिनासम्म प्राकृतिक वातावरण र त्यहाँ रहेका गिद्धहरूसँग घुलमिल गराएपछि छाड्ने गरिन्छ । ढाडमा स्याटेलाइट ट्याग जडान गरिएका कारण प्राकृतिक वासस्थानमा छाडिएका गिद्धको अवस्था निगरानी गर्न सहज भएको पक्षी संरक्षण संघ (बीसीएन) को गिद्ध संरक्षण अधिकृत अंकितविलाश जोशीले बताए । उनका अनुसार केन्द्रमा हुर्किएका र जंगली गिद्धबीचको अन्तरक्रिया तथा तुलनात्मक अध्ययनका लागि अहिलेसम्म ५० वटा जंगली गिद्धमा पनि स्याटेलाइट ट्याग बाँधेर छाडिएको छ । स्याटेलाइट ट्याग जडान गरिएका गिद्धले अहिलेसम्म मुलुकका २० जिल्लामा करिब ५० हजार वर्गकिलोमिटर क्षेत्रफलमा विचरण गरेको देखिन्छ, उनले भने । सेभिङ एसियाज् भल्चर्स फ्रम एक्स्टिन्सन (सेभ) ले गत मंसिरमा नेपाललाई गिद्धका लागि विश्वकै पहिलो सुरक्षित क्षेत्र घोषणा गरेको थियो । सुरक्षित क्षेत्र भनेर गिद्धको बासस्थानसहित त्यस आसपासको चरन र विचरण गर्ने क्षेत्रलाई मानिन्छ । यसरी घोषणा गर्नुअघि स्याटेलाइट ट्याग गरिछाडिएका गिद्धको अनुगमन गरिएको थियो ।गिद्ध मृत्युको कारण पहिचान गर्न शवको तत्काल पुनः प्राप्ति र पोस्टमार्टम गरी एनएसएआईडी विषाक्तताका कारण घटना नभएको र ती गिद्धमा बाँच्ने दरसमेत उच्च रहेको देखाएको छ । प्रजनन केन्द्रमा हुर्काएर खुला छाडिएका एक जोडी डंगर गिद्धले प्राकृतिक बासस्थानमा पहिलोपटक २०७७ मा बच्चा कोरलेका थिए । केन्द्रमा जन्मिएर २०७५ मा छाडेको एउटाले जंगली गिद्धसँग जोडी बनाएर बच्चा कोरल्न सफल भएको जोशीले जानकारी दिए । प्रजनन केन्द्रमा हुर्काएर छाडिएका गिद्धमध्ये ५ वटा जोडीले प्रजनन अवधिमा जोडी बनाई गुँड बनाउने प्रयास गरेका छन्, उनले भने, प्रजनन केन्द्रभित्र हुर्किएका गिद्ध पनि प्राकृतिक बासस्थानमा फर्काए सन्तान उत्पादन गर्न सक्षम हुने प्रमाणित भएको छ । सन् १९९० को दशकमा दक्षिण एसियामा गिद्ध थुप्रै पाइन्थे । संख्या ९५ प्रतिशतभन्दा कम हुन पुगेपछि लोप हुनबाट बचाउने उद्देश्यले कसरामा सन् २००८ मा गिद्ध संरक्षण तथा प्रजनन केन्द्र स्थापना गरिएको हो । प्रजनन केन्द्र स्थापना, सञ्चालन र गिद्ध पुनःस्थापना कार्ययोजना २०१६२०१९ लागू गर्न राष्ट्रिय निकुञ्ज तथा वन्यजन्तु संरक्षण विभागलाई राष्ट्रिय प्रकृति संरक्षण कोष, नेपाल पक्षी संरक्षण संघ, बेलायती संस्था आरएसपीवी, जेडएसएल र स्थानीय समुदायले गर्दै आएका छन् । नवलपरासी, रूपन्देही, कपिलवस्तु, दाङ, कैलाली, कञ्चनपुर, अर्घाखाँची, पाल्पा, स्याङ्जा र कास्कीलगायतका जिल्लाबाट डंगर गिद्धका ६० वटा बचरा संकलन गरेर केन्द्रमा राखिएको थियो । केन्द्रमा राखिएका गिद्धले सन् २०१२ देखि अण्डा पार्न सुरु गरेका थिए भने सन् २०१७ मा ९, सन् २०१८ मा ६ र सन् २०२० मा २ ओटा बच्चा कोरलेका थिए । बीसीएनकी प्रमुख कार्यकारी अधिकृत ईशाना थापाले समुदायमा आधारित संरक्षण कार्यक्रमको माध्यमले लोपोन्मुख गिद्ध संरक्षणमा सफलता हासिल गरेको बताइन् । उनले भनिन्, गिद्ध सुरक्षित क्षेत्रको वैज्ञानिक अवधारणालाई साकार पार्न र प्रजनन केन्द्रमा हुर्काइएकालाई प्राकृतिक बासमा पुनर्बास गराई संरक्षणमा टेवा पुर्याउने उद्देश्य साकार बन्दै गएको छ ।"
त्रिवि सेवा आयोग पदाधिकारीविरुद्ध भ्रष्टाचारको दोस्रो मुद्दा,कहिले के भयो ? ०७३ ः १६ पदको खुला प्रतिस्पर्धाको विज्ञापन ०७५ ः परीक्षा सञ्चालन ०७६ वैशाख ः लिखित परीक्षाको नतिजा प्रकाशन ०७६ जेठ ः अख्तियारको छानबिन ०७६ असार १८ ः ६ पदमा मात्रै अनियमितता गरेको आरोपमा मुद्दा दायर ०७६ असार २० ः १० पदको उत्तरपुस्तिकालाई अख्तियारको सफाइ ०७८ मंसिर ः १० पदमा पनि अनियमितता भएको उजुरी ०७८ चैत १५ ः १० पदमध्ये २ पदमा पनि अनियमितता भएको पुष्टि
यूएईमा पत्रकार पाण्डे थुनिनुमा राजदूतकै भूमिका,"काठमाडौं (कास) सामाजिक सञ्जाल फेसबुकमा यूएईस्थित नेपाली दूतावासलाई लक्ष्य गरेर धारणा राखेका पत्रकार उमाकान्त पाण्डेलाई कानुनी कारबाही गराउन आबुधाबीस्थित नेपाली दूतावास र राजदूत नै लागिपरेको नेपाल पत्रकार महासंघले दाबी गरेको छ । पाण्डे डेढ महिनायता दुबई जेलमा थुनामा छन् ।यूएईमा देखिएको भिजिट भिसाको दुश्चक्र र त्यसमा दूतावासको सन्देहास्पद गतिविधिबारे पत्रकार पाण्डेले फेसबुकमा धारणा राखेकै कारण प्रतिशोधस्वरूप नेपाली दूतावासले यूएई सरकारलाई अनुरोध गरेरै थुनामा पठाएको प्रमाण आफूहरूले पाएको नेपाल पत्रकार महासंघका महासचिव रोशन पुरीले बताए । यसमा राजदूत कृष्णप्रसाद ढकालसहितका कर्मचारीको संलग्नता देखिएकाले आज (मंगलबार) परराष्ट्र मन्त्रालयलाई सबै प्रमाणसहित ध्यानाकर्षण गराएका छौं, उनले भने, विदेशमा रहने नेपालीको सुरक्षामा नेपाली दूतावास र राजदूत लागेको देखिएन, जनसरोकारबारे राखेको धारणाकै कारण पत्रकारलाई थुनामा पठाउनु निन्दनीय छ । महासचिव पुरीले परराष्ट्र सचिव भरत पौड्यालसमेतका पदाधिकारीलाई भेटेर राजदूत ढकालको नियतपूर्ण कामकारबाही बारे जानकारी गराएको जानकारी दिए । दूतावासका जनसम्पर्क अधिकृत इरफान आलमले पत्रकार पाण्डेलाई कारबाही गर्नेबारेका सम्पूर्ण प्रक्रिया अघि बढाएको र दूतावासका तर्फबाट यूएईको अपराध अनुसन्धान तथा थुना केन्द्र (सीआईडी) मा सम्पूर्ण कागजी प्रक्रिया अघि बढाएको प्रमाण फेला परेको महासंघले जनाएको छ । पाण्डेका भिनाजु पीताम्बर भुसालका अनुसार उनले नेपाल आएकै बेला गत पुस २४ मा फेसबुकमा यूएई दूतावासबारे लेखेका थिए । यहाँबाट फर्किएर दुबई पुगेपछि उनलाई फागुन ३ मा पक्राउ गरिएको हो । आफ्नो सालोलाई अनाहकमा थुनामा राखिएकोबारे जानकारी गराउन अर्घाखाँचीबाट काठमाडौं आएका भुसालले भने, दूतावास वा राजदूत भनेको आफ्ना नागरिकको हकहित र सुरक्षाको अभिभावक निकाय हो । तर आबुधाबीस्थित नेपाली दूतावासले व्यक्तिगत प्रतिशोधको कामकारबाही गरेको छ । पाण्डेले फेसबुकमा यूएईमा भिजिट भिसाको समस्या कहिल्यै समाधान हुँदैन, किनकि भिजिट भिसालाई प्रोत्साहन र सहयोग दूतावास आफैंले गरिरहेको छ लेखेका थिए । उनी एक दशकदेखि दुबईमा छन् । पाण्डेको मुद्दामा दुबई उच्च अदालतले ३ महिना जेल, ८ लाख रुपैयाँ जरिवाना तथा मोबाइलसहितको सम्पत्ति जफत गर्ने प्रारम्भिक फैसला गरिसकेको छ । भुसालका अनुसार अब नेपाल सरकारकै तर्फबाट राजदूत ढकालले यूएईको उच्च अदालतमा उक्त मुद्दा फिर्ताका लागि अपिल गरे मात्रै पत्रकार पाण्डे थुनामुक्त हुन सक्छन् । आबुधाबीस्थित नेपाली राजदूत र दूतावासको स्वेच्छाकारी कदमको विरोधमा पत्रकार महासंघले मंगलबार विज्ञप्ति जारी गर्दै अभिव्यक्ति स्वतन्त्रताविरुद्ध भएको गतिविधिबारे अन्तर्राष्ट्रिय पत्रकार महासंघ, कमिटी टु प्रोटेक्ट जर्नालिस्ट, रिपोर्टर विदाउट बोर्डरसहितका निकायलाई जानकारी गराएको जनाएको छ ।"
१२ आन्तरिक उडान रद्द,"वायु प्रदूषणका कारण दैनिक दुई सय हाराहारी उडान हुने त्रिभुवन अन्तर्राष्ट्रिय विमानस्थलमा मंगलबार एक दर्जन आन्तरिक उडान कटौती भएका छन् । भिजिबिलिटी घट्दा सोमबार ८ वटा उडान रद्द भएकामा मंगलबार त्रिभुवन अन्तर्राष्ट्रिय विमानस्थलबाट जाने र फर्किने १२ उडान स्थगन गरिए । तीन दिनयता तालिकाभन्दा कम्तीमा डेढ घण्टादेखि तीन घण्टासम्म उडान डिले (ढिलाइ) भएको वायु सेवाहरूले जनाएका छन् ।निजी वायु सेवाले काठमाडौंबाट भद्रपुर, विराटनगर, लुक्लालगायत पहाडी स्थानका लागि तोकेका उडान स्थगन गरेका छन् । विमानस्थलका प्रवक्ता टेकनाथ सिटौलाका अनुसार समयमै उडान रद्दबारे यथार्थ जानकारी दिने प्रणाली नहुँदा विमानस्थलमा यात्रुको चाप अत्यधिक छ । काठमाडौं विमानस्थलको आकाशमा तुवाँलोको मात्रा बढ्दा जहाजका लागि आवश्यक भिजिबिलिटी आइतबारयता निरन्तर घट्दो छ । यसका कारण आन्तरिक उडानका पाइलटले आँखाले हेरेर उडान गरिने प्रणाली (भीएफआर) को साटो उपकरणको सहायताले गरिने प्रणाली (आईएफआर) को भर पर्नुपर्ने बाध्यता छ, सिटौलाले भने ।विमानस्थलको एयर ट्राफिक डिभिजन प्रमुख सीताराम भण्डारीका अनुसार उपकरणमा भर पर्दा एटीसीले एउटा जहाज उडेपछि ६ मिनेटपछि मात्रै अर्को जहाजलाई टेक अफ अनुमति दिनुपरिरहेको छ । भीएफआरमा कम्तीमा २ मिनेटको अन्तरमा एकपछि अर्को जहाज उडाउन मिल्छ । यसबाट प्रतिघण्टा ३३ वटासम्म जहाज उड्न सक्छन् । बिहान ६ बजेबाट खुला हुने विमानस्थल राति साढे १२ बजे बन्द हुन्छ । काठमाडौं बाहिरका विमानस्थल बिहान ६ देखि बेलुकी ६ बजेसम्म सञ्चालन हुन्छन् । अन्तर्राष्ट्रिय उडान भने प्रभावित नभएको विमानस्थल प्रवक्ता सिटौलाले बताए ।"
प्रकृति अतिक्रमणका कथा,"(काठमाडौं)  मानिसले कुनै भूमिलाई आफ्नो भनी दाबी गरिरहँदा फिलिपिन्सका कलाकार सियन डेरिटको कलाले प्रश्न गर्छ, भूमि तिम्रो हो कि सारा भूमि तिम्रो मालिक हो ? भूमिलाई आफ्नो भनी दाबी गरेर जित्न सक्ने तिमीसँग प्रमाणहरू के छन् ? सारा भूमिलाई आफ्नो भनी दाबी गरिएको मानिसको घमण्ड केवल प्रकृति अतिक्रमण र जमिन हडप्ने अनन्तसम्म चल्ने दौड मात्र हो भनी डेरिटले आफ्नो कलामा व्याख्या गरेका छन् । संस्कृति, पर्यटन तथा नागरिक उड्डयन मन्त्रालय र सिद्धार्थ आर्ट फाउन्डेसनको सहकार्यमा राजधानीमा जारी काठमाडौं ट्रिएनाले २०७७ अन्तर्गत बौद्धस्थित तारागाउँ संग्रहालयमा प्रदर्शनरत डेरिटसहित अन्य कलाकारका कलाकृतिहरूले विश्व आधुनिकीकरणसँगै बढ्दो आवादीले भूमि तथा प्रकृतिका प्राकृतिक पक्षहरू कसरी अतिक्रमण भइरहेका छन् भन्ने कथालाई उजागर गरेको छ । भ्याली अफ डिस्पोसेसन शीर्षक दिइएको डेरिटको टेक्टाइल कढाई कलामा फिलिपिन्सको सेन्ट्रल लुजोन र कर्डिलेरा क्षेत्रमा युरोपेली उद्योग तथा साम्राज्यवादीलाई चित्रण गरिएका छन् । उनले कलामा साम्राज्यवादले जमिन र प्राकृतिक स्रोतलाई कब्जा गरेर भौतिक संस्कृतिलाई नष्ट गरेपछि आदिवासी अल्पसंख्यक समुदायले गरेको संघर्षलाई देखाएका छन् । डेरिटका अनुसार उनको कला प्रतीकात्मक रूपमा मानवअधिकारसँगै सामाजिक तथा वातावरणीय न्यायका लागि हुन् । संग्रहालयमै प्रदर्शनरत हङकङका भिभिजेला कुकको कोलम्बस अफ हर्टिकल्चर शीर्षक भिडियो कलामा समुद्री व्यापारको समयलाई प्रतिनिधित्व गरेको छ । भिडियोले औपनिवेश र राज्य विस्तारका क्रममा वनस्पतिमा भएको लुट, हङकङको सहरी योजनामा वनस्पतिको पर्यावरणीय सम्बन्धलाई देखाएको छ । संग्रहालयमा नै प्रदर्शनरत सुनिता महर्जनको एक्ट अफ फाइन्डिङ लाइन भिडियोले प्रकृतिमाथिको अतिक्रमणलाई अझ स्पष्ट रूपमा बुझाएको छ । प्रकृतिमा अहिले पुँजीवाद र आधुनिकीकरणको नाममा तीव्र रूपमा स्रोत निकासीका क्रम जारी छ । यस्तो अवस्थामा प्रकृतिको क्रन्दन कस्तो होला, प्रकृतिले आफ्ना लागि लय आफैं कसरी खोज्ला, किन हामी प्रकृतिको रोदन सुनिरहेका छैनौं भन्ने पक्षलाई महर्जनको भिडियोले बुझाउने प्रयास गरिएको छ । उनको भिडियोमा तार जालीको ससाना प्वालहरूमा धानको बीउलाई अड्काउने कोसिस गरिएको छ । केही बीउहरू ठाउँ नभएर भुइँमा झर्छन् र माटोमा आफैं उम्रने प्रक्रियामा पुग्छ । महर्जनका अनुसार प्रकृतिले मानिसको गतिविधिविरुद्ध हस्तक्षेप गरेर आफैं आफ्ना लागि ठाउँ बनाउन सक्छ भन्ने उनको भिडियोको सन्देश हो । संग्रहालयमा प्रदर्शित कलाकृतिहरूले आधुनिक मानवीय क्रियाकलापहरूसँगै हाम्रा आदिम संस्कृति, ज्ञान, मौलिक लोक परम्परा मात्र नभएर सिंगो प्रकृति नै जोखिममा भएको तथ्यलाई संकेत गरेका छन् । भूमिको अतिक्रमण कसरी भइरहेको छ भनेर उदाहरण दिन उपत्यकाकै अव्यस्थित कंक्रिट संरचना, कित्ताकाटको संरचनामा वर्गीकरण गरिएका जमिनका भूभागहरूलाई मात्र नियाल्दा पुग्छ । यसलाई जीवन्त रूपमा कलाका रूपमा कलाकार विद्यमान तामाङले इन्सटलेसन कलाका रूपमा उठान गरेका छन् । माटो पोतिएको लामो फलेकमा उनले काला रङका दुई दर्जनभन्दा बढी बक्साहरू राखेका छन् । ती प्रत्येक बक्सामा घडेरीका नक्साहरू कोरिएका छन् भने बीचमा नीलो रङका प्वालहरू बनाइएका छन् । प्रत्येक नीलो रङका दुलोहरू हेर्दै जाँदा अन्तिममा सिसा राखिएको प्वालमा आफ्नै मुहार देख्न सकिन्छ । घडेरी बनाइएका नक्साहरूमा थरीथरीका बीउहरूसमेत राखिएका छन् । तीव्र आधुनिकीकरणले मासिएका हाम्रा प्राकृतिक बीउहरूलाई नै तामाङले प्रतीकात्मक रूपमा चित्रण गरेका हुन् । उनका अनुसार घर, घडेरी जोड्ने नाममा हामी आफैंले प्रकृतिका रहेका अन्य र जीव तथा प्रकृतिलाई नष्ट गरिरहेका छौं । प्रकृतिमाथिको अतिक्रमण र जीवहरूको विनाशमा हामी मानिस नै जिम्मेवार छौं भन्ने तथ्यलाई उनले अन्तिम बक्सामा ऐना राखेर प्रमाणित गरेका छन् । उनी स्वयं भन्छन्, जसरी खेत प्लटिङहरूमा रूपान्तरित हुँदै छन्, त्यसरी नै किरा, फट्यांग्रा जस्ता जीवहरू लोप हुँदै छन् । मानिसको आफ्नो स्वार्थले गर्दा भूमि र जीवसँग रहेको हाम्रो पुरानो सम्बन्ध बदलिएको कुरालाई उनले कलामार्फत देखाएका हुन् । महोत्सवमा प्रविधि तथा प्रकृतिमाथि विस्तारवादी सिद्धान्तले आदिवासी, सिमान्त समाजका संस्कृति, सभ्यतासँगै कसरी प्रकृति र मानिसको सम्बन्ध दूर बन्दै गएको छ भन्ने तथ्यलाई समेत उठान गरिएको क्युरेटर हितमान गुरुङले सुनाए । उनका अनुसार अहिले प्रकृतिको विनाश र जलवायु परिवर्तन, प्राकृतिक प्रकोप पनि विश्वका प्रमुख मुद्दाहरू हुन् । ती सबैलाई कलाकृतिमा उठान गरेर समाधानको बाटो सिर्जना गर्ने महोत्सवले उद्देश्य राखेको छ । सबै कलाकृतिहरू अहिले बबरमहलस्थित सिद्धार्थ आर्ट ग्यालरी, नेपाल आर्ट काउन्सिल, ललितपुरस्थित पाटन संग्रहालय र बहादुर शाह बैठकमा समेत प्रदर्शनरत छन् । चैत १७ सम्म हुने महोत्सवमा भुटान, म्यान्मार, फिलिपिन्स, कोलम्बिया, थाइल्यान्ड, अमेरिका, रोमानिया, फ्रान्स, अस्ट्रेलिया, ताइवानलगायत ४० देशका १ सय ३० भन्दा बढी कलाकार ३ सयभन्दा बढी सिर्जना लिएर सहभागी भएका छन् ।"
खुला दोहोरी प्रतियोगितामा टुबोर्गको साथ,"काठमाडौं (कास) राष्ट्रिय लोक तथा दोहोरी गीत प्रतिष्ठान नेपालले राष्ट्रिय दोहोरी प्रतियोगिता गर्ने भएको छ । टुबोर्ग बियरको सहकार्यमा बुधबार (आज) देखि १९ गतेसम्म राजधानीको भृकुटीमण्डपमा टुबोर्ग छैटौं राष्ट्रिय रनिङ सिल्ड खुला दोहोरी गीत प्रतियोगिता हुने भएको हो । प्रतियोगिताका लागि देशभरबाट ७० वटा समूह सहभागी हुने र एक लाखभन्दा बढीले प्रतियोगिताको अवलोकन गर्ने आयोजकको अनुमान छ ।लोकदोहोरी संस्कृतिको जगेर्ना र कलाकारको हौसलाका लागि कार्यक्रममा सहकार्य गरिएको गोरखा ब्रुअरीको मार्केटिङ डाइरेक्टर आशिष विष्टले बताए । सन् १९९० मा पहिलो पटक नेपालमा प्रवेश गरेको ब्रान्ड टुबोर्गले विभिन्न सांगीतिक कार्यक्रममा आबद्ध भएर छुट्टै पहिचान बनाएको छ । १८ वर्षपहिले पनि टुबोर्ग दोहोरी प्रतियोगिता भएको थियो, उनले भने, दोहोरी नेपालीको संस्कृति र पहिचान पनि हो । आगामी दिनमा यसरी नै दोहोरीसँग आबद्ध भई नेपाली लोकभाका तथा संगीतको प्रवर्द्धनमा लागिरहने हाम्रो प्रतिबद्धता हो । प्रतियोगितामा प्रथमलाई नगद २ लाख २५ हजारसहित सिल्ड, दोस्रोलाई नगद १ लाख ५० हजारसहित मेडल र तेस्रोलाई नगद १ लाखसहित मेडल र सान्त्वना स्थान हासिल गर्नेलाई नगद ५० हजारसहित मेडल प्रदान गरिनेछ । साथै उत्कृष्ट २ पुरुष र २ महिलाका साथै उत्कृष्ट वेशभूषा र अनुशासित समूहले १० हजार नगद पाउनेछन् ।"
पत्थरमा बुद्धका आकृति,"(लुम्बिनी)  गौतम बुद्धले पीपलको रूखमुनि बसेर ध्यान गर्दागर्दै बुद्धत्व प्राप्त गरेको इतिहास छ । त्यही इतिहासलाई बुझाउन चितवनकी इन्दिरा श्रेष्ठले धमाधम पत्थरमा पीपलको पात कुँद्दै छिन् । काठ, धातु तथा पत्थरमा मूर्ति उतार्ने काममा उनी १५ वर्षदेखि निरन्तर लागिरहेकी छन् । काठमाडौंस्थित ललितकला फाइन आर्ट्समा पढेपछि इन्दिराले मूर्ति कुँद्न थालेकी हुन् । बाल्यकालमा चित्र कोर्ने इच्छा थियो, उनले भनिन्, इच्छा नै पेसा र सिकाइ बन्यो । अहिले आफ्नै वर्कसप चलाएर जीवन निर्वाह गरिरहेकी छन् । दाजु भीम श्रेष्ठको कला देखेर सोही विषयमा लागेकी इन्दिरा मूर्तिकला पढ्न जर्मनी पुगिन् । महिलाले गाह्रो मान्छन् यसलाई, उनले भनिन्, मूर्तिकलामा महिला धेरै नै कम छन् । उनीजस्तै नेपाल ललितकला प्रज्ञा प्रतिष्ठान सभा सदस्य यमबहादुर थापाले अहिलेसम्म हात्तीको सुँढ र ६ वटा दाह्रा निस्केको दाँत कुँद्न भ्याएका छन् । इतिहासमा बुद्धकी आमा मायादेवीले एक रात सपनामा देखेको ६ दाह्रे हात्तीले कमलको फूल लिई आफूसामु उभिएको देखिन् । उनले राजालाई उक्त कुरा बताइन् । आश्चर्यमा पर्दै राजा शुद्धोधनले ज्योतिषीलाई बोलाई सपनाबारे सोधे । ज्योतिषीले मायादेवीको कोखबाट छोराको जन्म हुने र छोरा महान् मानिस वा जोगी बन्ने संकेत हात्तीले दिएको बताए । यही विषयलाई यम पत्थरमा उतार्ने प्रयासमा जुटेका हुन् । दिनैभर मूर्ति कोर्दै मूर्तिको वर्णन गर्ने र आफूनजिक आएर सोध्नेलाई उनी इतिहास बताउने गरेका छन् । दुवै कलाकार रूपन्देहीको देवदह९ स्थित स्मृति सामुदायिक वनको स्मृति वन वाटिकामा जारी दोस्रो देवदह राष्ट्रिय मूर्तिकला कार्यशालामा मूर्ति बनाइरहेका छन् । चैत ८ देखि सुरु भएको पत्थरकला कार्यशाला चैत २२ सम्म चल्ने कार्यशालाका सहसंयोजक भरत गुरुङले बताए । सामुदायिक वन रूखबिरुवा हुर्काउने र वातावरण शुद्ध बनाउने थलो मात्र नभई पर्यटक आगमनको गन्तव्यसमेत बन्न सक्ने उद्देश्य पूरा गर्न कार्यशाला आयोजना गरिएको उनको भनाइ छ । देवदह गौतम बुद्धको मावली भएकाले पनि ऐतिहासिक महत्त्व रहेको भन्दै उनले इतिहास संरक्षण गर्न कार्यशालामा बुद्धसँग सम्बन्धित मूर्ति कुँद्ने काम भइरहेको जनाए ।चितवनका दिनेश्वर महतो पनि त्यहीं छन् । उनले १२ वर्षअघिदेखि विभिन्न मूर्ति बनाइरहेका छन् । उनले यस पटक ढुंगामा बुद्धको आडैमा कमल फूलको कोपिला फक्रिएको दृश्य देखाउन खोजेको बताए । ढुंगा काटेर आकार दिने र अनुमान लगाउने दुवै काममा चलाख हुनुपर्ने उनको अनुभव छ । काठमाडौंका चन्द्रश्याम डंगोल यशोधराको मूर्ति कोर्न व्यस्त छन् । उनले यशोधरालाई आँसु कविका रूपमा परिचित गराउने प्रयास गरेको बताए । इतिहास पढ्दा यशोधराले कविता रच्थिन् भन्ने बुझियो, उनले भने, त्यही कविताको केही अंशसहित मूर्तिमा उनलाई चित्रण गर्दै छु । सानैदेखि मन्दिर र मूर्तिको छेउछाउ बसेका उनले तिनै मूर्ति हेरेर बनाउने कला विकास गरेको उनले सुनाए । कार्यशालामा इलाम, नुवाकोट, बागलुङ, काठमाडौं, हेटौंडाका गरी १९ कलाकार देवदहमा छन् । ललितकला फाइन आर्ट्सका प्राध्यापक डा यम शर्मा कला समीक्षकका रूपमा कार्यशालामा आएका छन् । उनले कार्यशाला अवधिको गतिविधि नियाल्ने, कलाकारको सीपको समीक्षा गर्ने र आगन्तुक पाहुनालाई कला संरक्षण र कलाको महत्त्वबारे जानकारी दिन्छन् । डा शर्माका अनुसार मूर्तिकला आनन्द लिने एक माध्यम हो । यसले मानिसलाई संगीत, रमाइलो वातावरणजस्तै आनन्द दिन्छ । स्टोन स्कल्प्चर नाम रहेको पत्थरकलामा बन्ने मूर्तिले नयाँ खालको झल्को दिने उनले बताए । आयोजकका अनुसार चैत २२ गतेपछि पाँच बिघा क्षेत्रफल ओगट्ने गरी मूर्तिलाई फरकफरक ठाउँमा राखिनेछ । स्मृति वन वाटिकामा मूर्तिसँगै पार्कमा हुनुपर्ने सबै आकर्षण बनाइने पार्कका संयोजक प्रेमप्रसाद काफ्लेले बताए । २७ बिघा जमिन रहेको वन क्षेत्रको पाँच बिघामा पार्क बन्न लागेको छ । देवदह नगरपालिकाको आयोजना, स्मृति वनको १० लाख, ड्रिम देवदहको कन्सेप्ट र अन्य संघसंस्थाको सहयोगमा जारी कार्यशालाले पत्थरमार्फत बुद्धको जन्म र मावली देवदहसम्मका जानकारी दिने सहसंयोजक गुरुङको भनाइ छ ।"
व्याकुल माइलाको घरजग्गा प्रतिष्ठानलाई,"ओखलढुंगा (कास) राष्ट्रिय गानका रचनाकार व्याकुल माइला (प्रदीपकुमार राई) ले आफ्नो नाममा गठित प्रतिष्ठानलाई आफ्नो घरजग्गा हस्तान्तरण गरेका छन् । मानेभन्ज्याङ६ मा रहेको १४ आना घरघडेरी उनले व्याकुल माइला प्रतिष्ठान नेपाललाई स्वामित्व हस्तान्तरण गरेका हुन् । पछि प्राचीन स्मारक बनाउने गरी घर संरक्षणसमेत गर्ने सर्तमा दान गरेको हुँ, उनले भने । उनको घर पिता मानबहादुर राईले २०४० मा बनाएका थिए । घरमा बुइँगलसमेत गरी ६ कोठा छन् । घरको छानो ढुंगाको छ । प्रदेश १ सरकार, भौतिक पूर्वाधार मन्त्रालयले आर्थिक वर्ष २०७८८९ मा व्याकुल माइला प्रतिष्ठानको भवन निर्माण गर्न १२ लाख रुपैयाँ बजेट छुट्याएको छ । यो बजेटले घर प्रबलीकरण हुँदै छ । मानेभन्ज्याङ६ का अध्यक्ष हेमराज राईको संयोजनमा अनुगमन समिति गठन भएको छ । घरको प्रबलीकरणका लागि एक करोड रुपैयाँको इस्टिमेट बनाएको सहरी विकास कार्यालयले जनाएको छ । प्रतिष्ठानले सर्जक माइलाको सम्पूर्ण इतिहासलाई जीवित राख्न अहिलेदेखि संरक्षणको काम थाल्ने उद्देश्य लिएको छ ।"
वाग्मती युवा सेमिफाइनलमा,(बारा)  सिमरा रंगशालामा जारी १२ औं जितपुरसिमरा गोल्डकप फुटबलमा मंगलबार साबिक विजेता संकटालाई १० ले हराउँदै वाग्मती युवा क्लब सर्लाही सेमिफाइनलमा प्रवेश गरेको छ ।रोमाञ्चक प्रतिस्पर्धामा वाग्मती अतिरिक्त समयमा गोल गर्दै जित निकालेको हो । छैटौं दिनको खेल रोमाञ्चक बन्यो । खचाखच दर्शक भरिएको मैदानमा जित हात पार्न दुवै टीमबीच कडा प्रतिस्पर्धा भएको थियो । अन्तिम क्वाटरफाइनलमा वाग्मतीले जित निकाल्दै अन्तिम चारको स्थान सुरक्षित गरेको हो । यो खेलसँगै गोल्डकपको सेमिफाइनलको समीकरण पूरा भएको छ । निर्धारित समयमा दुवै टिमले गोलरहित बराबरी खेलेपछि खेल अतिरिक्त समयमा धकेलिएको थियो । अतिरिक्त समयको २७ औं मिनेटमा वाग्मतीका अनिल रानामगरले गोल गरेका थिए । डिना गुरुङले प्रहार गरेको फ्रिकिकमा अनिलले गरेको गोल निर्णायक साबित बन्यो । वाग्मतीले अब फाइनल प्रवेशका लागि विभागीय क्लब एपीएफसँग प्रतिस्पर्धा गर्नेछ । हिमालयन शेर्पा क्लबलाई पराजित गर्दै एपीएफ यसअघि नै सेमिफाइनलमा प्रवेश गरिसकेको छ । वाग्मतीको तुलनामा आकर्षक खेल प्रदर्शन गरेको संकटा फिनिसिङमा चुकेको थियो । यही कारणले टोली उपाधि रक्षाका लागि फाइनल पुग्न सकेन । संकटाले खेलको सुरुआतदेखि वाग्मतीमाथि दबाब बनाएको थियो । ए डिभिजन लिगका अनुभवी खेलाडीसहित मैदानमा उत्रिएको संकटा पहिलो हाफमा वाग्मतीलाई अवसर बनाउन दिएन । अधिकांश समय बल आफ्नो नियन्त्रणमा लिएको संकटाले पहिलो हाफमा बनाएको केही अवसर गुमाएको थियो । खेलको ३५ औं मिनेटमा फोडे फोफनाको क्रसमा संकटाका दीपेश आले मगरले राम्रो अवसर खेर फालेका थिए । प्रतिस्पर्धात्मक बनेको पहिलो हाफको इन्ज्युरी समयमा दुवै टोलीका प्रशिक्षकले रातो कार्ड पाएका थिए । खेलाडीबीचको विवादमा अपशब्द प्रयोग गरेको भन्दै रेफ्री प्रकाशनाथ श्रेष्ठले दुवै प्रशिक्षकलाई प्लेयर बक्सबाहिर पठाएका थिए । संकटा दोस्रो हाफमा पनि हाबी देखियो । खेलको ६२ औं मिनेटमा संकटाका फोफाना वान भर्सेस वानको अवस्थामा गोल गर्न चुके । उनको प्रहार पोस्टमा ठोक्किएर फर्कियो । लगत्तै यानिकले अर्को मौका गुमाए । फोफानाको क्रसबललाई उनले पोस्टको दिशा दिन सकेनन् । वाग्मतीले दोस्रो हाफमा धेरै अवसर बनाउन सकेन । खेलको ८२ औं मिनेटमा सुसन लामाले निकालेको पासमा डिना गुरुङ गोल गर्न चुकेका थिए । दबाबमा देखिएको वाग्मतीले संकटाको अग्रपंक्तिका खेलाडीलाई सफल हुन भने दिएनन् । निर्धारित समयमा दुवै टिमले स्कोर गर्न नसकेपछि खेलमा ३० मिनेट थपियो । अतिरिक्त समयको खेल पनि आफ्नो नियन्त्रणमा राखेको संकटाले थुप्रै अवसर गुमायो । संकटाले अवसर गुमाइरहँदा खेलको १ सय १७ औं मिनेटमा वाग्मतीले फ्रिकिक अवसरमा वाग्मतीले विजयी गोल गरेको हो । डिना गुरुङले प्रहार गरेको फ्रिकिक बललाई संकटाका गोलरक्षक राजाबाबु थापाले नियन्त्रणमा लिन खोज्दा रिबाउन्ड बलमा अनिलले हेडमार्फत गोल गरेका हुन् । बलियो देखिएको संकटाविरुद्ध स्कोर निकालेपछि उत्साहित वाग्मतीले अन्तिम समय सम्हालिएर खेल्दै नजिता आफ्नो पक्षमा पारेको हो । म्यान अफ द म्याच वाग्मतीका अभिषेक वाइबा घोषित भए । बुधवार एनआरटी र आयोजक नव जनजागृति युवा क्लबबीच पहिलो सेमिफाइनल खेल हुनेछ ।
बरोडालाई स्वर्ण,"(काठमाडौं)  भारतको बैंक अफ बरोडाले चौथो सम्झना कप अन्तर्राष्ट्रिय टेबलटेनिस प्रतियोगिताको महिला टिम इभेन्टमा मंगलबार स्वर्ण जितेको छ ।लैनचौरस्थित राष्ट्रिय टेबलटेनिस प्रशिक्षण केन्द्रमा भएको फाइनलमा बरोडाले भारतकै अन्सुल गर्ग एकेडेमी (एजीए) लाई ३१ गेमले हरायो । बरोडाले तीन सिंगल्समा जित हात पार्यो भने डबल्स स्पर्धा गुमायो ।सिंगल्समा बरोडाकी इशाले एजीएकी फिल्जाहलाई १२१०, १२१०, १०१२, १२१० ले, गत संस्करणकी विजेता बरोडाकी ममता प्रभुले त्रिशालाई ११९, ११३, १०१२, १५१३ तथा फेरि ममताले फिल्जाहलाई ११५, ११७, ११४ को सेटमा हराएका थिए । डबल्समा एजीएका फिल्जाह र त्रिशाको जोडीले बरोडाका ममता र इशाको जोडीलाई ११५, ११९, ६११, ११८ ले पन्छाउँदै सान्त्वना जित निकाले ।पहिलो दिन पुरुष सिंगल्सका लिग चरणका खेल भए । उक्त स्पर्धामा सहभागी ८८ खेलाडीलाई १६ समूहमा विभाजन गरी खेल खेलाइएको छ । त्यसबाट १६ खेलाडीले नकआउट चरणमा स्थान बनाउने छन् । सम्झना ल्याबको प्रमुख प्रायोजन तथा स्पिन इभेन्ट प्रालिको व्यवस्थापनमा भइरहेको प्रतियोगितामा पुरुषमहिला सिंगल्स र टिम तथा भेट्रानको पुरुष ४० वर्षमाथि र ५५ वर्षमाथि गरी ६ स्पर्धामा समावेश छन् । सिंगल्स र टिममा शीर्ष तीन स्थान हात पार्नेले क्रमशः ५० हजार, २५ हजार र १०१० हजार नगद पुरस्कार प्राप्त गर्नेछन् । भेट्रानतर्फ विजेताले १० हजार, उपविजेताले ५ हजार र तेस्रोले २ हजार ५ सय नगद पाउनेछन् । प्रतियोगितामा नेपालबाट ३ सय ४७ र भारतबाट ३८ खेलाडीको सहभागिता रहेको आयोजक ललितपुर जिल्ला टेबलटेनिस क्लबले जनाएको छ । अखिल नेपाल टेबलटेनिस संघको तत्त्वावधानमा भइहरहेको प्रतियोगिता शनिबारसम्म चल्नेछ ।"
वेस्टर्न ओपन आजदेखि,काठमाडौं (कास) सूर्य नेपाल गल्फ टुर २०२१२२ को पाँचौं प्रतियोगिता वेस्टर्न ओपन ओपन पोखरास्थित हिमालयन गल्फ कोर्समा बुधबार सुरु हुँदै छ ।नेपाल प्रोफेसनल गल्फर्स एसोसिएसन (एनपीजीए) द्वारा आयोजित तीनदिने प्रतियोगितामा ३० प्रो र १५ एमेच्योर खेलाडीले प्रतिस्पर्धा गर्ने जनाइएको छ । कुल ५४ होलको प्रतियोगितामा ३६ होल (दोस्रो दिन) को खेलपछि शीर्ष २१ प्रो र उत्कृष्ट ६ एमेच्योरले फाइनल चरणमा अन्तिम दिन खेल्नेछन् । कुल ७ लाख ७५ हजार रुपैयाँ पुरस्कारको वेस्टर्न ओपन विजेताले १ लाख ३५ हजार पाउनेछन् भने उपविजेताले ८८ हजार तथा तेस्रो हुनेले ७५ हजार जित्नेछन् । प्रोएम स्पर्धा शनिबार हुनेछ । पार ६९ को हिमालयन गल्फ कोर्स ६९ होलको रहेको छ । सुरुआती दुई होल दोहोरिने रहेको छ । यस गल्फ कोर्सलाई विश्व प्रसिद्ध गल्फ डाइजेस्ट म्यागजिनले विश्वकै साहसिक गल्फ कोर्समा समावेश गरेको छ ।
मलेसियासाग पीएनजी स्तब्ध,"(काठमाडौं)  वैशाखको पहिलो साता । नेदरल्यान्ड्सविरुद्ध ट्वान्टी२० अन्तर्राष्ट्रियमा टाइ नतिजा निकाल्नु मलेसियाको आफ्नो सबैभन्दा उत्कृष्ट नतिजा थियो । दुर्भाग्य, त्रिकोणात्मक ट्वान्टी२० शृंखला खेलेयता मलेसियाले कुनै अर्को अन्तर्राष्ट्रिय खेल्न पाएन । ११ महिनापछि पहिलो पटक मैदानमा उत्रिएको मलेसियाली टोलीको प्रदर्शनमा कुनै परिवर्तन आएन । मलेसियाले मंगलबार कीर्तिपुर मैदानमा त्रिकोणात्मक ट्वान्टी२० शृंखलाको आफ्नो पहिलो खेलमा पपुवा न्युगिनी (पीएनजी) विरुद्ध ८ रनको ऐतिहासिक विजय पायो । विश्व ट्वान्टी२० अन्तर्राष्ट्रिय वरीयतामा पीएनजी १९ र मलेसिया १३ औं स्थानमा छन् । पहिलो पटक यी दुई टोली आमनेसामने भएका थिए । त्यसमा गत वर्ष यूएईमा ट्वान्टी२० विश्वकप खेलेको पीएनजीलाई मलेसियाले स्तब्ध पारेको हो । अन्तिम १० ओभरमा १ सय १४ रन जोडेपछि टस जितेर ब्याटिङमा आएको मलेसियाले ३ विकेट गुमाई १ सय ८० रन बनायो । असोजमा एभरेस्ट प्रिमियर लिग (ईपीएल) आएर खेलेका वीरनदीप सिंह र सर्भिन मुनिआन्डीको अनुभव मलेसियाका लागि ठूलो बल बन्यो । वीरनदीपले सर्वाधिक ५९ रन बनाए भने मुनिआन्डीले ३३ ओभरमा ३२ रन खर्चेर ४ विकेट लिँदै प्लेयर अफ द म्याच बने । ओपनर वीरनदीपले ५२ बलको अविजित इनिङ्समा समान दुई चौका र छक्का प्रहार गरे । अर्का ओपनर जुबाइदी जुल्फिक ४ रनमै आउट भए पनि कप्तान अहमद फैज र सैयद अजिजले सानदार ब्याटिङ गरेपछि मलेसियाले ट्वान्टी२० अन्तर्राष्ट्रियमा आफ्नो उच्च स्कोर बनाएको थियो । फैजले ३७ बल खेल्दा ५ चौका र ३ छक्कासहित ५६ रन बनाए । इनिङ्सको अन्तिम बलमा आउट भएका अजिजले २६ बलमा ४७ रन बनाउनेक्रममा ५ चौका र २ छक्का प्रहार गरे । टोनी उराले ५६ रन बनाए पनि पीएनजी १९३ ओभरमा १ सय ७२ रनमा अलआउट भयो । उनले ३५ बल खेल्दै ७ चौका र २ छक्का प्रहार गरे । मलेसियाको दुई विकेट पनि लिएका नोर्मन भानुआले २५ बलमा २ चौका र ४ छक्का प्रहार गर्दै ४५ रन बनाए । अन्तिम ओभरमा १५ रन चाहिने अवस्थामा नोसाइना पोकानाले मुनिआन्डीलाई दोस्रो बलमा छक्का प्रहार गरेका थिए । तर अर्को बलमा वीरनदीपले लङअनमा राम्रो क्याच लिँदै मलेसियाको इतिहास कोरे । मुनिआन्डीको ४ विकेटको अलावा मोहम्मद वाफिक र पवनदीप सिंहले ३३ विकेट लिए । वाफिकले ४ ओभरमा १४ र पवनदीपले ४ ओभरमा ३० रन खर्चे । पीएनजीको यो लगातार दोस्रो हो । नेपालविरुद्धको एकदिवसीय शृंखला जितेको पीएनजी अघिल्लो दिन नेपालसँग १५ रनले पराजित भएको थियो । मलेसियाले बुधबार नेपालको सामना गर्दै छ । विजयी हुने टोलीको फाइनल पुग्ने सम्भावना बलियो हुनेछ । नेपालका प्रशिक्षक पुबुदु दासानायकेले आफूले नयाँ खेलाडी प्रयोग गर्न चाहेको बताउँदै आएका छन् । त्यसअनुरुप देव्रेहाते स्पिनर सागर ढकालले मलेसियाविरूद्ध मौका पाउने सम्भावना बलियो छ । टोलीमा फिर्ता बोलाइएका विकेटकिपरब्याटर दिलीप नाथ, पहिलो पटक मौका पाएका आदिल अन्सारीसहित विवेक यादवले यस प्रतियोगितामा मौका पाउने सम्भावना रहेको छ ।"
मनाङ दमकको फाइनलमा,(बिर्तामोड)  मनाङ मर्स्याङ्दी क्लब मंगलबार दमक गोल्डकप फुटबल प्रतियोगिताको फाइनलमा पुगेको छ । मंगलबार पहिलो सेमिफाइनलमा मानेभञ्ज्याङ फुटबल क्लब दार्जिलिङलाई १० ले हराएको हो । दमक३ दुम्सेस्थित प्रस्तावित मदन भण्डारी रंगशालामा मनाङको जितमा विदेशी खेलाडी आफिज ओलावालेको गोल निर्णायक बन्यो । ओलावालेले २९ औं मिनेटमा गोल गरेका थिए । कमल श्रेष्ठको लामो पासमा बक्सभित्र रहेका ओलावालेले हेडमार्फत गोल गरेका थिए । गोलका लागि मनाङले सातौं मिनेटबाटै मानेभञ्ज्याङको पोस्टमा आक्रमण सुरु गरेको थियो । सुमन लामाको कडा प्रहार पोस्ट माथिबाट बाहिरिएको थियो । २० औं मिनेटमा टोलीका मोसाले बक्सभित्रबाट गरेको प्रहार बार नजिकैबाट बाहिरियो । २३ औं मिनेटमा मानेभञ्ज्याङका रन तामाङको प्रहार मनाङका गोलकिपर विशाल सुनारले नियन्त्रणमा लिए । ४३ औं मिनेटमा टोलीका विमल कुमारको प्रहार अकासियो । ६६ औं मिनेटमा मनाङका ओलावालेले गरेको हेडर गोल पोस्टको फ्रेमभित्र परेन । खेलमा निर्णायक गोलकर्ता ओलावाले प्लेयर अफ द म्याच भए । उनले १० हजार रुपैयाँ प्राप्त गरे । बुधबार डिफेन्डिङ च्याम्पियन नेपाल पुलिस क्लब र गोर्खा ब्वाइज रूपन्देहीबीच दोस्रो सेमिफाइनल हुनेछ ।
प्रस्तुत गरिएन आर्थिक एजेन्डा,"काठमाडौं (कास) अखिल नेपाल फुटबल संघ (एन्फा) ले एजेन्डामा थप गरेपछि विवादित बनेको वार्षिक बजेट तथा लेखापरीक्षण प्रतिवेदन प्रस्तुत नगरी विशेष साधारणसभा मंगलबार सम्पन्न भएको छ ।एन्फाका महासचिव इन्द्रमान तुलाधरले २० औं साधारणसभामा कार्यसमितिको निर्णयबिना नै रातरात एजेन्डामा बजेट तथा लेखापरीक्षण प्रतिवेदन थपेको भन्दै विवादित भएको थियो । साधारणसभाका सदस्यहरूलाई दोस्रोपल्ट पठाइएको एजेन्डामा पनि प्रतिवेदनलाई समावेश गरिएको थियो । तर, ललितपुरस्थित हेरिटेज गार्डेनमा भएको साधारणसभामा उक्त एजेन्डा प्रस्तुत नै गरिएन ।कार्यसमितिले निर्णय नगरी साधारणसभामा नलैजाने भन्ने कुरा भयो, वार्षिक कार्यक्रम तथा लेखापरीक्षण प्रतिवेदन २०७७७८ बारे महासचिव तुलाधरले भने, अब कार्यसमितिले निर्णय गरेपछि साधारणसभामा लगिने छ । साधारणसभाले २०७९ जेठ १५ गते हुने केन्द्रीय कार्यसमितिको निर्वाचनका लागि अधिवक्ता श्रीराम दवाडी संयोजक, रामचन्द्र गौतम सहसंयोजक, दामोदर (बद्री) भट्टराई, सरस्वती श्रेष्ठ सदस्य तथा प्रीति कार्की वैकल्पिक सदस्य रहेको निर्वाचन समिति गठन गर्ने निर्णयलाई पारित गर्यो ।त्यस्तै, विष्णु लुइँटेल संयोजक, सुधा रिजाल सहसंयोजक, केशरमणि अर्याल सदस्य, यज्ञबहादुर राना र प्रसाद इङ्नाम वैकल्पिक सदस्य रहेको पुनरावेदन समिति पारित गर्दै विभिन्न पदमा उम्मेदवारहरूका लागि शुल्क पनि तोक्यो । अध्यक्ष कर्माछिरिङ शेर्पा र वरिष्ठ उपाध्यक्ष पंकजविक्रम नेम्बाङ समूहको टकरावको कारण पटकपटक स्थगित भएपछि बल्ल साधारणसभा आयोजना गरिएको हो ।"
साइनो उपाधि नजिक,"विराटनगर (कास) साइनो स्पोर्टिङ क्लब विराटनगर दोस्रो मिल्स गोल्डकप फुटबल प्रतियोगिताको फाइनल पुगेको छ । साइनोले मंगलबार गोधूलि फुटबल क्लब धरानलाई ९८ गोलले हराएर उपाधि यात्रा गरेको हो । मंगलबारसम्म भएका पाँचै खेलको छिनोफानो पेनाल्टी सुटआउटबाट भएको छ ।निर्धारित र अतिरिक्त समयमा गोलरहित बराबरी खेलेपछि खेलको नतिजा पेनाल्टी शुटआउटबाट गरिएको हो । साइनोका अशोक खवास, कैलाश बस्नेत, दिवाकर चौधरी, निशेन सुब्बा, मीन धिमाल, खमिर गिल्सन, दिनेश राई, भुवन बस्नेत र एन्जल श्रेष्ठले गोल गरेका थिए । निशान लिम्बुको प्रहार बाहिरियो । धरानका दोर्जे तामाङ, सुशील राई, दिवस सुनुवार, मनोज राई, जीवन गुरुङ, मनीष थापा, तपन कार्की र उमेश राईले गोल गरे । मिलन राई र सन्जित राईको प्रहार साइनोका गोलकिपर एन्जल श्रेष्ठले बचाए । एन्जल प्लेयर अफ द म्याच भए । निर्धारित समयमा दुवैले आक्रामक खेल पस्किए पनि उपलब्ध अवसर सदुपयोग गर्न नसक्दा खेल पेनाल्टी सुटआउटतर्फ धकेलियो । धरानका खेलाडीले लगातार प्रहार गरे पनि साइनोका गोलकिपर एन्जलले उत्कृष्ट बचाउ गरे । दोस्रो हाफदेखि आक्रामक प्रदर्शन गरेको साइनोका निश्चल लिम्बुले ४५ औं मिनेटमा बक्सभित्रबाट गरेको बाइसाइकल किक धरानका गोलकिपर सृजन राईले बचाए । ५७ औं मिनेटमा धरान गोल गर्नबाट चुक्यो । भुवन बस्नेतको सशक्त प्रहार बारमाथिबाट बाहिरियो । ६० औं मिनेटमा साइनोका निश्चल लिम्बुले बक्सभित्रबाट गरेको प्रहार पनि पोस्ट माथिबाट बाहिरियो । बुधबार गोलबजार प्रतिभा फुटबल क्लब सिराहा र दमक एकेडेमी झापाबीच सेमिफाइनल खेल हुनेछ ।"
प्रिन्स र योनेक्सबीच सम्झौता,काठमाडौं (कास) विश्व जुनियर ब्याडमिन्टन वरीयताको शीर्षस्थानमा रहेका नेपाली ब्याडमिन्टनका खेलाडी प्रिन्स दाहालसँग योनेक्स सनराइजले प्रायोजन सम्झौता गरेको छ । योनेक्स सनराइजले प्रिन्सका लागि ४ वर्षे सम्झौता गरेको हो । प्रिन्स र योनेक्सको तर्फबाट नेपालका लागि आधिकारिक बिक्रेता इनास इन्टरप्राइजेजका प्रोप्राइटर राजु बाँस्तोलाले हस्ताक्षर गरे । सम्झौताअनुसार योनेक्सले प्रिन्सलाई वार्षिक ८ लाख रुपैयाँ नगदसँगै उनका लागि आवश्यक खेल सामग्री उपलब्ध गराउने छ । सम्झौताअनुसार प्रिन्सले इन्डोनेसिया वा भारतमा प्रशिक्षणको अवसर पाउने छन् । मंगलबार उनलाई आवश्यक खेल सामग्री र पोसाक हस्तान्तरण गरिएको छ ।
भंगेरीडाँडामा रग्बी रंगशाला,काठमाडौं (कास) भक्तपुरको चाँगुनारायणस्थित भंगेरीडाँडामा बन्न लागेको अन्तर्राष्ट्रियस्तरको रग्बी तथा बहुउद्देश्यीय रंगशाला निर्माणका लागि आर्थिक सहयोग उपलब्ध भएको छ । चाँगुनारायण नगरपालिकाले माटो कटिङ र फिलिङ का लागि ४२ लाख र पर्खाल लगाउन २५ लाख उपलब्ध गराउने भएको छ । सो सम्बन्धी सम्झौतापत्रमा चाँगुनारायण नगरपालिकाका मेयर सोमप्रसाद मिश्र र स्थानीय उपभोक्ता समितिबीच हस्ताक्षर भएको छ । प्रदेश सांसद प्रतिमा श्रेष्ठले पनि निर्वाचन क्षेत्र विकास कोषबाट ३५ लाख उपलब्ध गराएकी छन् । भक्तपुर जिल्ला खेलकुद विकास समितिका निवर्तमान अध्यक्ष श्रीभक्त कासीछ्वाको पहलमा रंगशाला निर्माण कार्य अगाडि बढेको छ । भंगेरीडाँडामा १ सय ३२ रोपनी जग्गा रंगशालाका लागि उपलब्ध गराइएको छ । रंगशाला निर्माणका लागि ५५ करोड लागत लाग्ने बताएको छ ।
सुप स्पोर्ट्स अवार्डको तयारी,धनगढी (कास) नेपाल खेलकुद पत्रकार मञ्च कैलाली समन्वय शाखाले प्रदान गर्ने स्पोर्ट्स अवार्ड तेस्रो संस्करणको तयारी सुरु भएको छ । तेस्रो सुदूरपश्चिम स्पोर्ट्स अवार्ड २०७८ को वर्ष पुरुष खेलाडी विधालाई काठमाडौंको मास ह्युमन रिसोर्सेजले प्रायोजन गरेको छ । अवार्ड चैत २५ मा धनगढीमा हुनेछ । समन्वय शाखाका अध्यक्ष सीताराम ओझा र मास ह्युमनका अध्यक्ष एकेन्द्र कुँवरले प्रायोजन सम्झौतापत्रमा हस्ताक्षर गरे । कुँवर राष्ट्रिय खेलकुद परिषद्का बोर्ड सदस्य रहेका हुन् । आफ्नै क्षेत्रमा हुने अवार्डमा सहभागी हुन पाउँदा निकै खुसी लागेको कुँवरले बताए । सुप स्पोर्टस अवार्ड प्रदान गरिने अध्यक्ष ओझाले बताए । तेस्रो सुदूरपश्चिम स्पोर्टस अवार्डको मुख्य प्रवर्द्धकमा सुदूरपश्चिम प्रदेश खेलकुद परिषद् रहेको छ ।
इटहरी गोल्डकप तेस्रो साता,"इटहरी (कास) दुई वर्षयता स्थगित १२ औं इटहरी गोल्डकप फुटबल प्रतियोगिता चैत तेस्रो सातादेखि हुने भएको छ । राष्ट्रिय जागृति क्लबले चैत १९ देखि २६ सम्म प्रतियोगिता गर्ने जानकारी दिएको छ । इटहरी९ स्थित रंगशालामा हुने प्रतियोगितामा दुई विदेशीसहित ८ टोली सहभागी हुने इटहरी गोल्डकप संयोजक अनुरोध थापाले जानकारी दिए । प्रतियोगितामा मनाङ मर्स्याङ्दी, त्रिभुवन आर्मी, एनआरटी, झापा ११, मोरङ ११, आयोजक राष्ट्रिय जागृति क्लब, एभिनियर फुटबल क्लब क्यामरुन र कञ्चनजंघा फुटबल क्लब भारतले सहभागी जनाउनेछन् । विजेताले ७ लाख र उपविजेताले ३ लाख ५० हजार रुपैयाँ प्राप्त गर्नेछन् । उत्कृष्ट खेलाडीले यामाहाको फ्यासिनो स्कुटर पाउनेछन् । उदीयमान खेलाडीले ४० इन्चको एलईडी टिभी प्राप्त गर्नेछन् । विधागत उत्कृष्टले जनही १५ हजार रुपैयाँ पुरस्कार पाउनेछन् । यस वर्ष इटहरी उपमहानगरले ५ लाख बजेट दिने आयोजक क्लबले जनाएको छ ।"
रेवाहाङ स्मृति बास्केटबल सुरु,"सुनसरी (कास) धरानमा मंगलबार सुरु धरान मेघा रेवाहाङ मेमोरियल अन्तरस्कुल बास्केटबल प्रतियोगितामा धरान आदर्श, एम्स र समिट विजयी भएका छन् । मेघा हिमालयन कलेजको आयोजना र धरान बास्केटबल संघको संयोजनमा भएको प्रतियोगितामा धरान आदर्शले होलिल्यान्ड स्कुललाई ३७२७ ले, एम्स एकेडेमीले कार्मेल स्कुललाई ७३२७ र समिटले आइडल स्कुललाई २९७ को फराकिलो स्कोरले हराए । दिवंगत बास्केटबल खेलाडी रेवाहाङ राईको स्मृतिमा भएको प्रतियोगिताको उद्घाटन प्रदेश १ का सामाजिक विकासमन्त्री राजन राईले गरे ।"
