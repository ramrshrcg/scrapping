शीर्षक,विवरण
भैरहवाकुवेत उडान गर्न जजिराको प्रस्ताव,"तत्कालीन प्रधानमन्त्री सुशील कोइरालाले २०७१ माघमा शिलान्यास गरेको गौतम बुद्ध विमानस्थल एसियाली विकास बैंकको ऋण तथा अनुदान र नेपाल सरकारको समेत गरी करिब साढे ७ अर्ब रुपैयाँ लगानीमा तयार भएको छ । निर्माणको जिम्मेवारी पाएको चीनको नर्थवेस्ट सिभिल एभिएसन एयरपोर्ट कन्स्ट्रक्सन ग्रुपले २०७४ पुसमा काम सक्नुपर्ने थियो । तर, ७ पटक म्याद थपिएपछि मात्रै काम पूरा भएको हो । ३ वर्षमा सक्नुपर्ने परियोजना भूकम्प, नाकाबन्दी, कोरोना महामारीलगायत समस्याका कारण ७ वर्षमा मात्र सकिएको हो ।गौतम बुद्ध अन्तर्राष्ट्रिय विमानस्थलमा व्यावसायिक उडान सुरु भएपछि हालको भैरहवा विमानस्थलको धावनमार्ग ट्याक्सीवेमा परिणत हुनेछ । ३ हजार मिटर लामो धावनमार्ग भएको गौतम बुद्ध विमानस्थलमा ५ वटा न्यारोबडी र ४ वटा एटीआर विमान पार्किङ गर्न सकिन्छ । वाइडबडी विमान पनि उडान गर्न सक्ने यो धावनमार्गको लम्बाइ त्रिभुवन अन्तर्राष्ट्रिय विमानस्थलको भन्दा ३ सय ५६ मिटर मात्रै छोटो छ ।"
सांगीतिक कथाले राजनीतिक 'पिर,"मैले करिब ४ वर्ष दोहोरी साँझमा काम गर्दा गाउने, बजाउने, पकाउने, पस्कनेमध्येका थुप्रै सहकर्मी पूर्वलडाकु थिए । उनीहरू चरम निराशावादी कुरा गर्थे । त्यो समयमा नै मैले यो विषय डायरीमा नोट गरेको थिएँ । संयोगले अहिले निस्क्यो । गीतले युद्धकै जगबलमा व्यवस्था परिवर्तन भएको तर अवस्था परिवर्तन नभएको भन्न मात्रै खोजेको हो । समानताका लागि सँगै लडेका कमरेडहरूबीच बढ्दै गएको असमान दूरी देखाउन मात्रै खोजेको हो । यत्तिको विषय त टेलिभिजन कार्यक्रमहरूमा हेर्दै आएको होइन र ? पत्रपत्रिकाहरूमा समीक्षा लेखिँदैपढिँदै आएको होइन र ?बढी कोट्याइएको एउटा दृश्य छ, त्यो आत्मसम्मानसँग जोडिएको प्रतीकात्मक दृश्य हो । प्रतीकात्मक रूपमा राखिएका दृश्यले कसैको आत्मसम्मानमा प्रत्यक्ष असर पुग्न जाने कुरा मैले महसुस गरें । म यसमा भने आत्मालोचना गर्छु ।यस्ता विषय उठान गर्दा आउने राजनीतिक दबाबहरूको केही अनुमान गरे पनि गीत हटाउनेसम्मकै माग उठ्छ भनेर आकलन गरेनछु । यसलाई गलत व्याख्या गरिन्छ र निरुत्साहित गर्न खोजिनेछ भन्ने कुराको हेक्का राखेनछु ।"
"छिमेकमा ६ महिनादेखि राजदूत रिक्त, नियुक्तिमा उल्झन","(काठमाडौं)  भारतका लागि प्रस्तावित नेपाली राजदूत शंकर शर्माको एग्रिमो तीन महिना बितिसक्दा पनि नआएको र चीनमा ६ महिनादेखि राजदूत सिफारिस गर्न नसकेको अवस्थामाझ समानता एउटै कुरामा छ आन्तरिक राजनीतिक गन्जागोल र क्षेत्रीय भूराजनीति ।राजनीतिक गन्जागोल यस अर्थमा कि आफ्नो भागमा परेको दाबी गरिरहेको माओवादी केन्द्रले सर्वसम्मत राजदूतको नाम प्रस्ताव गर्नै सकेको छैन, परराष्ट्र मन्त्रालयका एक पूर्वसचिवले कान्तिपुरसँग भने, भारतमा प्रस्तावित राजदूत शर्माको एग्रिमो ९० दिन बितिसक्दा पनि आएन, यो एकदमै असहज र अनौठो स्थिति हो । दिल्लीबाट अब शर्माको एग्रिमो आइहाले पनि अनिच्छापूर्वक स्वागत गरेको जस्तो ठहर हुनेछ । जबकि भारतले नेपालका लागि राजदूत प्रस्तावित गरेर नाम पठाउँदा बढीमा एक सातामै एग्रिमोमा सहमति जनाएर जवाफ दिने गरेको पृष्ठभूमि छ ।प्रधानमन्त्री कार्यालयसम्बद्ध स्रोतका अनुसार अमेरिकाका लागि पूर्वराजदूत तथा राष्ट्रिय योजना आयोगका पूर्वउपाध्यक्ष शर्माको नाम भारतका लागि प्रस्ताव गर्नुअघि अनौपचारिक तहमा यसबारे बुझबुझारथ गरिएको थियो । सकारात्मक संकेत पाएरै नाम प्रस्ताव गरिएको भए पनि उनले अमेरिकी सहयोग परियोजना एमसीसीबारे राखेको धारणा तथा भारतीय नाकाबन्दीताका राखेको धारणालाई पनि दिल्लीले ध्यानमा लिएको हुन सक्ने बुझाइ यथावत् छ । शर्माका आफन्तजनले चिनियाँ परियोजना बीआरआईमा राखेको सदाशयताको भौगोलिक रणनीति माझ उनको नाम चेपुवामा परेको हुन सक्ने परराष्ट्रका एक सहसचिवले बताए । राज्यले छनोट गरेको र उपयुक्त मानिएको नाममा अनेक बहाना जुटाएर सहमति पठाउन नचाहनुलाई एउटा छिमेकीले अर्कोसँग कूटनीतिक तबर र अर्थमा हुर्मत लिन चाहेको स्पष्टै देखिन्छ । विशेषतः नेपालको नयाँ भूराजनीतिक नक्साको सेरोफेरोमा आधा दर्जनजति कूटनीतिक नोट पाइसक्दा पनि वार्ता र संवादको प्रस्ताव स्वीकार नगरिरहेका बेला प्रस्तावित राजदूतको नामलाई उल्झनमा राखेर दक्षिणी छिमेकीले सम्बन्धको चिसोपना लाई खुला रूपमा देखाउन चाहेको देखिन्छ । अब एग्रिमो आइहाले पनि यो अर्घेल्याइँ र चिसोपना माझ शर्मालाई दिल्लीमा काम गर्न मुस्किल पर्ने देखिन्छ, भारतका लागि एक पूर्वराजदूतले भने । देउवा सरकार गठन भएको आठ महिना बितिसक्दा पनि द्विपक्षीय उच्चस्तरीय भ्रमणको कुनै संकेत देखिएकोनदेखिएको उनले बताए । पूर्वप्रधानमन्त्री केपी शर्मा ओलीको ठोरीका राम देखि भारतीय भाइरस सम्मका टुक्काले पनि दिल्लीको कूटनीतिक समझलाई निकै धमिल्याएको उनको भनाइ छ । यस्तो स्थिति त एकदमै असहज अवस्थामा मात्रै सम्भव छ, ९० दिन बितिसक्दा पनि राजदूतको नाममा एग्रिमो पठाउन नसकेको यो अवस्थालाई सामान्य मात्रै भन्न मिल्दैन, पूर्वपरराष्ट्र सचिव एवं जापान, जर्मनीका लागि पूर्वराजदूत मदनकुमार भट्टराईले कान्तिपुरसँग भने, विशेष परिस्थितिबाहेक यस्तो ढिलाइ हुनु यथोचित हुन्न । आशा गरौं, एग्रिमो आउला ।नयाँ सरकार बनेपछिको साहसिक कामका रूपमा गत असोज पहिलो साता भारत, चीन, अमेरिका, बेलायतसहितका एक दर्जन मुलुकबाट राजनीतिक नियुक्तिका राजदूत फिर्ता गरिएपछि अर्को चरणमा तीन महिनाअघि भारत, बेलायत र अमेरिकाका लागि राजदूत नाम सिफारिस भएको थियो । बेलायतका लागि राजदूत ज्ञानचन्द्र आचार्य लन्डन र अमेरिकाका लागि श्रीधर खत्री वासिङ्टन कार्यस्थलमा पुगिसकेका छन् । अरू मुलुकका कुरा गर्दा एग्रिमो पठाउने प्रक्रियामा रेसिप्रोकलझैं आपसी प्रबन्ध हुन्छ, ७१० दिनमा एकअर्का देशले पठाएको नाममा कूटनीतिक सहमति जान्छ, परराष्ट्रका एक सहसचिव भन्छन्, तर भारतका हकमा यो सामान्यतया लागू हुँदैन, दिल्लीबाट आएको नाममा हामीले बढीमा ७ दिनमा एग्रिमो दिने बाध्यकारी अवस्था आउँछ, हाम्रो हकमा भने दिल्लीमा रहेको नेपाली दूतावास निरन्तर सोधपुछमा जोडिए पनि एग्रिमो पाउन अनेक सेवासर्तसहित महिनौं लाग्छ । दिल्ली दूतावासका अधिकारी पनि अझैसम्म प्रस्तावित राजदूत शर्माको एग्रिमो आउँछआउँछ मात्रै भनिरहेका छन् तर किन ९० दिनसम्म रोकियो भन्न सकिरहेका छैनन् ।भारत, चीन, जापानसहित २० मुलुकमा राजदूत खाली रहँदा ७ जना परराष्ट्र सेवाबाट र बाँकी राजनीतिक कोटाबाट नियुक्ति गर्ने सहमति भए पनि राजदूतको नाममा सहमति नहुँदा परराष्ट्र मन्त्रालयले सर्वसम्मत नाम मन्त्रिपरिषद्मा पठाउन सकेको छैन । विशेषगरी चीन, रुस, अष्ट्रेलियाजस्ता मुलुकमा माओवादीको हकदाबी जारी रहे पनि सर्वसम्मत नाम दिन नसकेर नियुक्तिमा ढिलाइ भइरहेको परराष्ट्रका एक सहसचिवले बताए । त्यसमाथि कूटनीतिक र द्विदेशीय श्रम मामिलाकै कारण पनि झन्डै चार वर्षदेखि रिक्त रहेको दक्षिण कोरिया, श्रीलंकाजस्ता मुलुकका हकमा भने राजनीतिक दलको हकदाबी त्यति देखिन्न ।माओवादी केन्द्रकै कारण उत्तरी छिमेकी चीनमा राजदूत नियुक्तिमा ढिलाइ भइरहेको यथार्थ हो भने यो राज्यले गरेको कूटनीतिक विभेद हो जस्तो लाग्दैन, चीनका लागि पूर्वराजदूत महेश मास्के भन्छन्, योचाहिँ माओवादी पार्टीकै आन्तरिक समस्याको परिचायक हो । केही समयअघि सम्पन्न महाधिवेशन र त्यसपछि पनि पार्टीमा पदाधिकारी चयन गर्न नसकिरहेको माओवादीले एउटा राजदूतको नाम सिफारिस गर्न नसक्नु अस्वाभाविक नरहेको मास्केले बताए । माओवादी पार्टी पछिल्लो समयमा अनिर्णयको बन्दी हुँदै गएको प्रतिक्रिया दिँदै मास्केले एउटा पार्टीका कारण राजदूत सिफारिस रोकिनु अनौठो भएको उनको भनाइ छ ।एग्रिमोको हकमा सामान्यतः सम्बद्ध मुलुकले नाम अस्वीकृत भएको भनेर औपचारिक जानकारी दिंँदैन तर ९० दिनपछि पनि सहमति नआए कूटनीतिक रूपमा यसमा असहमति रहेकै बुझ्नुपर्छ । यस्तो पर्खाइ बढीमा ६ महिनासम्म रहने चलन छ । यसअघि माओवादी नेता राम कार्कीको पनि यसैगरी ९० दिन कट्दासम्म दिल्लीबाट एग्रिमो आएको थिएन भने दोस्रो पटक फ्रान्समा प्रस्तावित भएर एग्रिमो आइसक्दा पनि सरकार फेरबदलका कारण उनी पेरिस पुग्न सकेनन् । पञ्चायतकालमै मोहम्मद मोहसिनको साउदी अरेबियाका लागि प्रस्तावित राजदूत नाममा एग्रिमो आएन । उनी इस्लामिक भए पनि मदिरापानका सौखिन छन् भन्ने अफवाहका कारण एग्रिमो स्थगित भएको चर्चा व्याप्त थियो । २०४५ सालमा नारायणप्रसाद श्रेष्ठलाई जर्मनीका लागि राजदूतमा प्रस्ताव गरिए पनि २०४६ को परिवर्तनपछि श्रेष्ठले आफैं राजदूत बनेर जान अनिच्छा देखाएका थिए ।विगतमा बंगलादेशका लागि प्रस्तावित राजदूतहरू (परराष्ट्रकै सहसचिव) मधुरमण आचार्य र हरिकुमार श्रेष्ठकै पनि झन्डै ३ महिना पुग्न लाग्दा एग्रिमो आएको थियो तर यसमा विशेष कारण स्पष्ट थियो, परराष्ट्रका एक अधिकारीले भने, आचार्यको हकमा बंगलादेशमा बाढीले वितण्डा मच्चाएका कारण एग्रिमो आउन ढिलाइ भएको थियो, श्रेष्ठको हकमा काठमाडौंस्थित बंगलादेशी दूतावासले पत्राचार गर्नमै ढिलाइ गरेको रहेछ ।यसबाहेक हाल ऊर्जामन्त्री रहेकी पम्फा भुसाल पनि विगतमा फ्रान्सका लागि राजदूत सिफारिस भएकामा एग्रिमो आएन भने बेलायतमा प्रस्तावित रामस्वार्थ रायको एग्रिमो आएर पनि सरकार हेरफेरका कारण लन्डन पुग्न पाएका थिएनन् । त्यही क्रममा सरकार फेरबदलकै कारण अमेरिकाका लागि प्रस्तावित सुकदेव शाह (अमेरिकी नागरिक) र भारतका लागि चन्द्रकान्त पौडेल एग्रिमो प्रक्रियामा अघि बढ्नै सकेनन् । चैत पहिलो साताभित्र पनि शर्माको एग्रिमो नआए यो पदका लागि मार्गप्रशस्त गरिने सम्भावना रहेको परराष्ट्रका एक अधिकारीले बताए । हाल देशबाहिर रहेका परराष्ट्रमन्त्री नारायण खड्का मंगलबार स्वदेश फर्केपछि शर्माको नियुक्ति र एग्रिमोबारेमा अन्तिम पटक परामर्श गरेर निधो गरिने सम्भावना रहेको ती अधिकारीले बताए । राजदूतमा राजनीतिक नियुक्तिको कोटा पर्खेर बसिरहेका नेपाली कांग्रेसभित्रकै केही कूटनीतिक पृष्ठभूमिका प्रतिनिधिहरू शर्मालाई यसरी हुर्मत लिएर राजदूतमा पठाइनुहुन्न भन्दै लबिइङमा लागिसकेको देखिन्छ, देउवा सरकारले फिर्ता बोलाएकामध्ये खाडी मुलुकका एक राजदूतले भने, शर्माको एग्रिमो आउनु वा नआउनुभन्दा पनि भारतसँग चिसिएको राजनीतिक सम्बन्धको आयामलाई यो प्रकरणले स्पष्ट पारेको छ, सरकारले यसमा ध्यान राख्नु जरुरी छ ।"
महाभियोग प्रस्तावमा बुधबारदेखि छलफल,"काठमाडौं (कास) प्रधानन्यायाधीश चोलेन्द्रशमशेर जबराविरुद्धको महाभियोग प्रस्तावमाथि बुधबारदेखि छलफल हुने भएको छ । प्रतिनिधिसभाको आइतबारको बैठकमा माओवादी केन्द्रका प्रमुख सचेतक देव गुरुङले महाभियोग ल्याउनुको कारणसहित प्रस्ताव पेस गरेपछि सभामुख अग्निप्रसाद सापकोटाले आगामी बैठकमा प्रस्तावमाथि छलफल हुने जानकारी दिएका हुन् ।गुरुङ, पुष्पा भुसाल र जीवनराम श्रेष्ठको प्रस्ताव र सत्ता गठबन्धनका ९५ जना सांसदको समर्थनमा फागुन १ मा जबराविरुद्ध महाभियोग प्रस्ताव संसद्मा दर्ता भएको थियो । संसद्मा गुरुङले प्रस्तावमा जबराका कारण कात्तिकदेखि माघसम्म न्यायालयबाट न्याय सम्पादन हुन नसकेको, भ्रष्टाचार, विकृति र विसंगति देखापरेको आरोप लगाए । जबराले संविधानले दिएको क्षेत्राधिकार पूरा गर्न नसकेको, संवैधानिक परिषद्को सदस्य भएकाले कार्यपालिकामा पनि हिस्सा खोजेको उनले बताए । संविधान र पदीय आचरणविपरीत कार्य गरेको, संविधान र कानुनको गम्भीर उल्लंघन गरेको, कार्यक्षमता अभाव भएको, खराब आचरण भएको, इमानदारितापूर्वक आफ्नो पदीय कर्तव्य पूरा नगरेको र आचारसंहिताको गम्भीर उल्लंघन गरेकाले महाभियोग प्रस्ताव ल्याउनुपरेको गुरुङले बताए ।प्रमुख प्रतिपक्ष एमाले भने यस विषयमा मौन छ । संसद् बैठकमा एमालेको अवरोधबीच सभामुख सापकोटाले महाभियोगका प्रस्तावक गुरुङलाई प्रस्ताव पेस गर्न अनुमति दिएका हुन् । प्रतिनिधिसभा नियमावलीको नियम १६१ को उपनियम ६ बमोजिम महाभियोग प्रस्तावमाथि छलफल सकिएपछि सभामुखले महाभियोग सिफारिस समितिमा पठाउने छन् । प्रस्ताव प्राप्त भएपछि समितिले यथाशीघ्र कारबाही प्रारम्भ गर्नुपर्ने नियमावलीमा उल्लेख छ । समितिले कारबाही सुरु गरेपछि जबरालाई सात दिनभित्र आरोपको सफाइ पेस गर्ने उचित मौका दिएर अनुसन्धान गर्नुपर्ने प्रतिनिधिसभा नियमावलीमा व्यवस्था छ ।जबराले पेस गरेको सफाइ सन्तोषजनक नभए वा तोकिएको म्यादभित्र त्यस्तो पदाधिकारी आफैं उपस्थित भएर सफाइ पेस नगरेमा समितिले सिफारिससहितको प्रतिवेदन सदनमा पेस गर्नुपर्ने हुन्छ । सिफारिस समितिले आफ्नो कारबाही सुरु गरेको मितिले बढीमा तीन महिनाभित्र प्रतिवेदन पेस गर्नुपर्ने हुन्छ । सभामुखले थप एक महिना समय थप गर्न सक्ने कानुनी प्रावधान छ ।"
चुनावी तालमेल मिलाउन देउवालाई सकस,"(काठमाडौं)  तीनै तहका निर्वाचनमा तालमेल गर्ने भनेर गठबन्धन दलका नेताहरूलाई आश्वस्त बनाएका प्रधानमन्त्री शेरबहादुर देउवालाई आफ्नै पार्टी कांग्रेसभित्र समझदारी बनाउन भने कठिन देखिन्छ ।दुई महिनापछि हुन लागेको स्थानीय निर्वाचनमा माओवादी, एकीकृत समाजवादी र जसपासँग तालमेल गर्ने देउवाले तयारी गरे पनि पार्टीभित्र त्यसको विरोध भएको छ । खासगरी महाधिवेशनमा देउवाका प्रतिस्पर्धी डा शेखर काइराला पक्षले कांग्रेस कार्यकर्ताले रूख चिह्नमा मात्र मतदान गर्ने बताउँदै आएको छ । जसका कारण देउवाले अधिकार प्रयोग गरी तालमेलको निर्णय गराए पनि व्यावहारिक रूपमा कार्यान्वयन हुन कठिन देखिन्छ । केन्द्रीय कार्यसमितिमा कमजोर उपस्थिति रहे पनि कार्यकर्ता पंक्तिको ४० प्रतिशत हैसियत लिएका नेता कोइराला कुनै पनि तहको चुनावी तालमेलको पक्षमा छैनन् । कोइरालाका साथमा रहेका उपसभापति गुरुङ, महामन्त्री गगनकुमार थापा, चन्द्र भण्डारी, मीनेन्द्र रिजाललगायत अधिकांश नेता एक्लै चुनाव लड्नु उचित हुने बताइरहेका छन् । तालमेलमै जानुपर्दा केन्द्रले नभई स्थानीय आवश्यकताका आधारमा तल्ला तहका निकायलाई नै निर्णय गर्ने अधिकार दिनुपर्ने उनीहरूको जोड छ ।देउवाका विश्वासपात्र सञ्चारमन्त्री ज्ञानेन्द्रबहादुर कार्कीले आइतबार नेपालगन्जमा तीनै तहका निर्वाचनमा गठबन्धन हुने बताएका छन् । उनको भनाइअनुसार पनि प्रधानमन्त्री देउवा तीनै तहको निर्वाचनका लागि बाहिर हल्ला नगरीकन तालमेलको गृहकार्य भित्रभित्रै गरिरहेका छन् । यस विषयमा उनले पार्टीको केन्द्रीय कार्यसम्पादन समिति र केन्द्रीय कार्यसमिति दुवै निकायमा तत्काल छलफल गर्न चाहेका छैनन् । औपचारिक रूपमा छलफल गराउँदा पार्टीभित्रै विवाद देखिने र त्यसले तल्ला तहका कार्यकर्तामा नकारात्मक प्रभाव पार्ने भन्दै देउवा पार्टीका शीर्षस्थ नेताहरूबीचकै समझदारीबाट अघि बढ्न खोजेको बालुवाटार स्रोतले बतायो । तालमेलका विषयमा नेताहरू रामचन्द्र पौडेल र कृष्णप्रसाद सिटौलाले देउवालाई साथ दिएका छन् । तालमेल हुँदा प्रदेश र संघमा जस्तो भागबन्डा मिलाएर स्थानीय तहमा गर्न समस्या हुने पौडेलको बुझाइ छ । तालमेलका लागि स्थानीय तहकै जिम्मामा छाड्दा गठबन्धनबाहिर गएर एमालेसँग समेत मिल्न सक्ने भएकाले पार्टीले नीतिगत निर्णय भने लिनुपर्ने उनको जोड छ । ७ सय ५३ वटै स्थानीय तहमा तालमेल गर्न कठिन छ । स्थानीय आवश्यकताअनुसार तालमेल गरेर जानुपर्छ भन्नेमै छलफल चलिरहेको छ, पौडेलले कान्तिपुरसँग भने, तालमेल हुँदा गठबन्धन दलसँगै हुनुपर्छ । कतै एमालेसँग, कतै अर्कोसँगै हुन पुग्यो भने वातावरण बिग्रिन्छ, त्यसका लागि मात्रै केन्द्रले निर्णय लिने अवस्था आउन सक्छ । उपसभापति गुरुङले पनि स्थानीय कार्यकर्ताको भावनाविपरीत निर्णय लिन केन्द्रलाई कठिनाइ पर्ने बताए । देशभरकै कार्यकर्ताको भावना गठबन्धनमा जान हुन्न, जानुपर्ने स्थानमा हामी आफैंले निर्णय गर्न पाउनुपर्छ भन्ने छ तर गठबन्धनमा रहेका दलहरूले तालमेलका लागि दबाब दिइरहेका बेला कार्यकर्ताको भावना र भरोसा टुटाएर निर्णय लिन कांग्रेसलाई अप्ठ्यारो परिरहेको छ, गुरुङले भने, कार्यकर्ताको मनस्थितिविपरीत चल्न नेतालाई पनि गाह्रो छ ।गठबन्धनका प्रमुख तीन दलकै स्वार्थ भने स्थानीयभन्दा प्रतिनिधिसभाकै तालमेलमा बढी केन्द्रित छ । आउने चुनावपछि कस्तो गठबन्धनमा सरकार बन्ने ? प्रधानमन्त्री को हुने भन्ने स्वार्थले पनि गठबन्धनमा जान देउवा, दाहाल र नेपालका लागि बाध्यता भएको नेताहरू बताउँछन् । उम्मेदवार बन्ने निश्चित भए पनि जित्ने निश्चित नभएका नेताहरू पनि गठबन्धनतिरै जोड दिन थालेका छन् ।आगामी निर्वाचनपछि पनि आफैं प्रधानमन्त्री बन्ने देउवाको योजना छ । कांग्रेसलाई ठूलो पार्टी बनाउन वाम ध्रुवीकरण हुने वातावरण बनाउन हुन्न भन्नेमा उनी सचेत छन् । माओवादी केन्द्रका अध्यक्ष दाहाल कांग्रेससँगको समीकरणमा पार्टीलाई निर्णायक बनाउन सके प्रधानमन्त्री बन्ने अवसर आउन सक्ने सोचमा देखिन्छन् । एकीकृत समाजवादीका अध्यक्ष नेपालको स्वार्थ भने एमालेलाई कमजोर बनाउने छ । आआफ्ना स्वार्थ पूरा गर्नकै निम्ति पनि स्थानीय तहबाटै विश्वासको वातावरण बनाउनुपर्ने पक्षमा मुख्य नेता देखिएका छन् । सार्वजनिक धारणा नबनाए पनि देउवाले दाहाल र नेपाललाई तालमेल हुने विश्वास दिलाएको बालुवाटार स्रोत बताउँछ । सबैमा सम्भव नदेखिए पनि ६ महानगर, ११ उपमहानगर र मुख्य नगरपालिकामा केन्द्रबाटै तालमेलको निर्णय लिने पक्षमा देउवा छन् । महानगर र उपमहानगरपालिकाका मेयरउपमेयरको उम्मेदवारी पार्टी विधानअनुसार केन्द्रले गर्न पाउने व्यवस्था छ ।गठबन्धन दलमा कहाँ, कसको स्थिति मजबुत छ भन्नेबारे २०७४ को निर्वाचन परिणाम र प्राप्त मतको हिसाबकिताब गर्ने कामसमेत बालुवाटारबाट भइरहेको स्रोतले बतायो । स्थानीय तहमा गठबन्धन दललाई विश्वासमा लिन नसकिए पहिलेकै परिणाम हुन सक्ने भय देउवामा छ । २०७४ को स्थानीय तह निर्वाचनमा कांग्रेससँगको गठबन्धन प्रभावकारी नभएपछि माओवादीले प्रदेश र संघमा एमालेसँग गठबन्धन गरेको थियो । हामीले विश्वासमा लिएर जान सकेनौं भने अहिले पनि त्यही अवस्था आउँछ, कांग्रेसका एक मन्त्रीले भने, कम्तीमा महानगर र उपमहानगरपालिकासम्म केन्द्रबाटै तालमेल गरेर अघि बढ्नेबारे गठबन्धन दलबीच छलफल चलिरहेको छ ।देउवानिकट केन्द्रीय सदस्य एनपी साउद कांग्रेसको हितका लागि गठबन्धन दलबीच चुनावी तालमेल हुनुपर्ने बताउँछन् । हामीले अपनाएको शासकीय व्यवस्थाले गठबन्धनलाई अंगीकार गर्नुपर्ने बनाएको छ, गठबन्धनबीच तालेमेल गरेनौं भने अरू कसैसँग हुन्छ, अरूसँग तालमेल हुनुभन्दा कांग्रेसले तालमेल गरेर जानु बढी श्रेयस्कर छ, उनले भने, कुनै न कुनै रूपमा तालमेल अवश्य हुन्छ । कसरी हुन्छ, अहिल्यै भन्न सकिन्न ।दाहालले गठबन्धन दलको बैठकमा कांग्रेस र माओवादी केन्द्रले जितेका स्थानलाई कायम राखेर एमालेले जितेका पालिकामा तालेमल गरेर जाने प्रस्ताव देउवासँग राखेका छन् । कुल ७ सय ५३ पालिकामध्ये बहुमत स्थानमा एमालेकै नेतृत्व छ । ४ सय ६० गाउँपालिका र २ सय ९३ नगरपालिकामध्ये एमालेले १ सय ७१ अध्यक्ष, र १ सय ९४ उपाध्यक्ष जितेको थियो । त्यस्तै मेयर १ सय २३ र उपमेयर १ सय ३७ मा एमाले एक्लैले जितेको थियो । यी स्थानमा गठबन्धन दलहरूबीच भागबन्डा गरेर तालमेल गर्न माओवादी अध्यक्ष दाहालले राखेको प्रस्तावमा देउवाले हुन्छहुन्न भनेका छैनन् ।२०७४ मा कांग्रसले १ सय ६१ अध्यक्ष, १ सय ३९ उपाध्यक्ष, १ सय ५ मेयर र ८४ उपमेयर जितेको थियो भने माओवादीले ७२ अध्यक्ष, ६८ उपाध्यक्ष, ३४ मेयर र ४३ उपमेयर हात पारेको थियो । सबै पालिकामा सम्भव नभए पनि महानगरपालिका र उपमहानगरपालिकामा तालमेल गर्ने गृहकार्य भइरहेको दाबी एक मन्त्रीले गरे । ६ महानगरपालिकामध्ये यसअघि काठमाडौं र पोखरामा एमाले तथा ललितपुर र विराटनगरमा कांग्रेसले जितेको थियो । वीरगन्जमा संघीय समाजवादी फोरम (हाल ः एमाले प्रवेश) र भरतपुरमा माओवादीले जितेको थियो । उपमहानगरपालिकामध्ये इटहरी, जितपुरसिमरा, हेटौंडा, बुटवल, घोराही र तुलसीपुरमा एमालेको नेतृत्व छ । धरान, कलैया र धनगढीमा कांग्रेस तथा जनकपुरमा जनता समाजवादी र नेपालगन्जमा राप्रपाको नेतृत्व छ । कांग्रेस केन्द्रीय सदस्य प्र्रदीप पौडेल स्थानीय तहका कार्यकर्ताको भावना गठबन्धनको पक्षमा नभएकाले केन्द्रबाटै सबै भागबन्डा मिलाउने कुरा चुनौतीपूर्ण हुने ठान्छन् । उनका अनुसार स्थानीय तहमा उम्मेदवार पाउन निश्चित भएका व्यक्तिबाहेक सबै गठबन्धनको विपक्षमा छन् । तालमेल गर्नैपर्ने भयो भने पनि स्थानीय तहलाई अधिकार दिनुपर्छ, शीर्ष नेतामा भागबन्डा गरेर तालमेल गर्ने काम भयो भने त्यसको नकारात्मक असर बढी पर्छ, उनले भने, केन्द्रले गर्ने भनेको सत्ता गठबन्धन दलका बीचमा स्थानीय आवश्यकता हेरेर तालमेल गर्नु भन्ने सर्कुलरबाहेक अरू हस्तक्षेप गर्न हुन्न, अंकगणित केलाएर भागबन्डा गर्ने काम प्रभावकारी हुन्न । कांग्रेसका धेरै कार्यकर्तालाई कम्युनिस्ट जनमत विभाजित बनेका बेला कांग्रेस एक्लै चुनाव लड्दा लाभ हुन्छ भन्ने मनोविज्ञान छ ।"
जसपा पनि तालमेलकै पक्षमा,"(काठमाडौं)  जनता समाजवादी पार्टी स्थानीय निर्वाचनमा तालमेलको पक्षमा देखिएको छ । जारी केन्द्रीय समिति बैठकले स्थानीय निर्वाचन केन्द्रित निर्देशिका तय गर्दै यस्तो आधार बनाएको हो । निर्देशिकामा आवश्यकताअनुसार केन्द्रको निर्णय र स्थानीयस्तरमा तालमेल गर्न सकिने उल्लेख छ । जसपाले उम्मेदवार चयनका लागि सक्रियता, लोकप्रियता, दक्षता र निरन्तरतालाई प्राथमिकता दिने जनाएको छ । केन्द्रबाट तालमेलको निर्णय भएको अवस्थामा बाहेक स्थानीय कमिटीले अर्को पार्टीको सोही स्तरको कमिटीसँग छलफल गर्ने निर्देशिकामा उल्लेख छ । उम्मेदवारका लागि तीन जनाको नाम सिफारिस गरी माथिल्लो समितिमा पठाउनुपर्ने उल्लेख छ । कार्यकारिणी सदस्य प्रशान्त सिंहले गठबन्धन सरकारमा भएका दलसँग तालमेलको सम्भावना रहेको बताए । हामी छुट्टाछुट्टै चुनाव लड्दा पनि जितिएला, उनी भन्छन्, तर स्थानीय तहमा गठबन्धन अवस्था हेरेर तालमेल गर्नु जरुरी छ ।स्थानीय चुनावमा जसपाको मुद्दा पहिचान र अधिकारसँगै बढी जोड विकासप्रधान मुद्दामा हुने नेताहरूले बताएका छन् । कार्यकारिणी सदस्य प्रकाश अधिकारीले स्थानीय तहको विकासमा केन्द्रित चुनावी एजेन्डा तय हुने बताए । बैठकले संघीय परिषद् अध्यक्ष बाबुराम भट्टराईले शनिबार पेस गरेको राजनीतिक प्रतिवेदन पारित गरेको छ । प्रतिवेदनमा केही असन्तुष्टि देखिए पनि छलफलपछि बैठकले पारित गरेको छ, भट्टराईनिकट एक कार्यकारिणी सदस्यले भने, सुरुमा प्रतिवेदन धेरै लामो भयो भन्दै खासगरी मधेस केन्द्रित नेताले सुन्न चाहेका थिएनन् । ती नेताका अनुसार जसपामा ३३ पेज लामो राजनीतिक प्रतिवेदन वा दस्ताबेज बनाएर छलफल गर्ने अभ्यास थिएन । पार्टीका केन्द्रीय कार्यकारणी सदस्य रामसहाय यादवले प्रतिवेदन पारित भएपछि जसपा फुट र गुटको भ्रमबाट मुक्त रहेको बताए । पार्टी अब स्थानीय चुनावमा कसरी अगाडि बढ्नेमै केन्द्रित हुनेछ, उनले भने ।कांग्रेसप्रति नरम रहेको भट्टराईको प्रतिवेदन नेपालका कम्युनिस्ट पार्टीप्रति भने कठोर छ । कम्युनिस्ट पार्टी सबै एउटै पेन्सिलका फरकफरक टुक्रामात्रै हुन्, उनले उल्लेख गरेका छन् । प्रतिवेदनमा एमाले र कांग्रेसलाई एउटै सिक्काको दुई पाटा भनिएको छ । कांग्रेस र कम्युनिस्टको ब्रान्ड नामबाहेक कांग्रेस र एमालेको नीतिमा भिन्नता पाउन गाह्रो छ, उनले उल्लेख गरेका छन् । उनले माओवादीलाई अवसरवादी र एकीकृत समाजवादीलाई विचारमा अस्पष्ट भनेका छन् । उनले एमसीसीका विषयमा पनि एमाले, माओवादी र समाजवादीले अस्थिरता, अवसरवादी र द्वैध चरित्र प्रदर्शन गरेको टिप्पणी गरेका छन् । उनले राप्रपालाई नेपालको रुढिवादी धारको प्रतिनिधि गर्ने दल भनेका छन् भने आफ्नै पार्टीबाट फुटेको लोकतान्त्रिक समाजवादीलाई विचार, सिद्धान्त र एजेन्डाविहीन भनेर आलोचना गरेका छन् । त्यस्तै, विवेकशील साझा, जनमतलगात पार्टीको भविष्य अन्योलपूर्ण रहेको बताएका छन् ।"
आगलागीमा ३४ घर जले,"(सप्तरी)  सप्तरीको अग्निसाइर कृष्णासवरन गाउँपालिका४ टेंगरी टोलका डम्बर यादव र श्रीमती चन्द्रकलादेवी छोरीको विवाहको तयारीका लागि जुटेका थिए । छिमेकी गाउँ योगिनियामा छोरीको बिहे तय गरेका दम्पतीले सोमबार छेका (बिहे तिथि तय) गर्न कुटुम्बको घर जानुपर्ने थियो । छेकामा जाने नातेदारहरूलाई निम्तो गर्दैर् शनिबार राति खाना खाएर सुतेका उनीहरूलाई पौने १२ बजे जीउमा अचानक आगोको ताप जस्तै लाग्यो । ब्युँझिएर हेर्दा सुतेको ठाउँनजिकै दनदनी आगो बलिरहेको देखेर डम्बर र चन्द्रकला आत्तिए । अचानक ब्युँझिँदा ओछ्यान छेउमै दनदनी आगो बलिरहेको देखेपछि केही सोच्नै सकेनौं, डम्बरले भने, आगो लागेको घरबाट दुवैले मुस्किलले ज्यान जोगाएर निस्कियौं ।शनिबार मध्यरात डम्बरकै घरबाट सुरु भएको आगलागीले टेंगरीका ११ परिवारका ३४ घरगोठ जलेर नष्ट भएको छ । छोरी आरतीकुमारीको वैशाख पहिलो साता बिहेको तयारीमा जुटेको यादव परिवारले सोमबार छेका दिन जानका लागि नगद र गहना सबै घरभित्रै राखेका थिए । २ लाख ५० हजार नगद, एक तोला सुन र ५ भरी चाँदी जलेर खरानी भयो, भावुक हुँदै चन्द्रकलाले भनिन्, जीउको लुगाबाहेक केही जोगाउन सकिएन । बिहेका लागि बाकसमा राखेको पैसा खरानी बनेको हेर्दा परिवारमा रुवाबासी छ । बिहेको तयारीमा रहेको हाम्रो आँगनमा अहिले खरानी थुप्रो लागेको छ, चन्द्रकलाले भनिन्, अब के गरी छोरीको बिहे गर्नु ? ऋणकर्जा गरेर छोरीको बिहेका लागि नगद, गहना र अन्नपात जुटाएको सबै खरानी भयो । उक्त छिमेकी भोला यादवको पनि स्थिति उस्तै छ । गाउँको जग्गा बेचेर अर्को ठाउँमा किन्ने तयारीमा रहेका उनले आइतबार जग्गाधनीलाई दिन नगद पाँच लाख रुपैयाँ ल्याएर घरमा राखेका थिए । आगलागीमा घरसँगै पैसा पनि खरानी भएको छ । आँखा अगाडि घर, नगद, गरगहना र लत्ताकपडा सबै खरानी भयो, भोलाले भने, केही बाँकी रहेन । आगलागीमा भोलाका पाँचवटा बाख्रा खोरमै डढेर मरेका छन् । आगोले घर जलेपछि स्थानीय सुशीलादेवीका आँखा पनि ओभाएका छैनन् । वर्षौंको मिहिनेतले बनाएको घर एकछिनमै खरानी भयो, उनले भनिन्, सुतेका बेला भएकाले ज्यान जोगाउनै मुस्किल थियो । ज्यान त बल्लतल्ल जोगियो अरू केही जोगिएन । अग्निसाइर कृष्णासवरन४ का वडाध्यक्ष तेजनारायण यादवका अनुसार मध्यरात बस्तीमा आगलागी कसरी भयो भन्ने कारण खुल्न सकेको छैन् । अधिकांश घरमा फुसका छाना भएकामा केहीमा मात्रै जस्तापाताको छानो थियो । वडाध्यक्ष यादवका अनुसार डम्बरसँगै दिनेशकुमार, फूलदेव, श्याम, भोला, मनोज, महेश, वृजनारायण, सत्यनारायण, अरबेन्द्रकुमार यादव र उपेन्द्र यादव गरी ११ परिवारका ३४ घरगोठ नष्ट भएको छ । हनुमाननगर कंकालिनी र शम्भुनाथ नगरपालिका तथा राजविराजस्थित प्रहरी तालिम केन्द्र गरी ३ वटा दमकल, सुरक्षाकर्मी र स्थानीयको सहयोगमा बिहान २ः३० बजे आगो नियन्त्रणमा लिइएको थियो । विस्थापितहरूलाई अहिले वडाले त्रिपाल हालेर बस्न बासको अस्थायी व्यवस्था गरेको छ । अग्निपीडितलाई तत्काल वडाध्यक्ष यादवले राहतस्वरूप खाद्यान्न उपलब्ध गराएका छन् ।"
विश्व सम्पदा क्षेत्रमा कंक्रिट संरचना,"(काठमाडौं)  प्राचीन स्मारक संरक्षण ऐन र विश्व सम्पदा क्षेत्रको मूल्यमान्यताको प्रतिकूल हुने गरी काठमाडौं महानगरपालिकाले हनुमानढोका दरबार क्षेत्रमा कंक्रिट संरचना निर्माण गरेको छ । महानगरको भौतिक निर्माण विभागले हनुमानढोकास्थित नौतले दरबारको दक्षिणतिर राष्ट्रिय झन्डा राख्ने भन्दै शनिबार राति सिमेन्टले ढलान गरेर पिलर ठड्याउने भाग बनाएको हो ।विश्व सम्पदा क्षेत्रमा कंक्रिट संरचना निर्माण गरेको भन्दै स्थानीयवासी र सम्पदा संरक्षण अभियानकर्मीले विरोध जनाएका छन् । कंक्रिट भर्न बनाइएको जाली आइतबार स्थानीयवासीलेभत्काइदिएका छन् । हामी यहाँ कंक्रिटको संरचना बनाउन दिँदैनौं, स्थानीयवासी गणपतिलाल श्रेष्ठले भने, हामीले विरोध गर्दै आएका थियौं । शनिबार राति जबर्जस्ती बनाइएछ । महानगरको भौतिक निर्माण विभाग प्रमुख रामबहादुर थापाका अनुसार यहाँ ८ वटा झन्डा राख्न लागिएको हो । ३५ मिटर अग्ला झन्डा सम्पदा क्षेत्रको उचाइसँग मिल्ने गरी राखिनेछ । माइतीघर, स्वयम्भू लगायतमा पनि राष्ट्रिय झन्डा राखिएको छ, उनले भने, अन्त १०३ मिटर अग्लो झन्डा राखेका छौं । यहाँ भने विश्व सम्पदा क्षेत्रको उचाइभन्दा अग्लो नहुने गरी राख्न लागेका हौं । संरक्षणकर्मी र स्थानीयले भने ती झन्डा हनुमानढोका प्रवेश गर्ने ठाउँमा राख्न माग गर्दै आएका थिए । हामीले जुद्ध शालिकछेउमा राखौं भनेको हो, श्रेष्ठले भने । प्राचीन स्मारक संरक्षण ऐन, २०१३ र युनेस्को गाइडलाइनले सम्पदा क्षेत्रमा नयाँ संरचना बनाउन निषेध गरेको छ । बनाएमा युनेस्कोले विश्व सम्पदा सूचीबाटै हटाउन सक्छ । विश्व सम्पदा क्षेत्रमा कंक्रिटको संरचना नबनाउन हनुमानढोका दरबार हेरचाह कार्यालय र पुरातत्त्व विभागले महानगरलाई पत्राचार गरिसकेका छन् । महानगर भौतिक निर्माण विभागका प्रमुख थापाले भने यसअघि विभागलाई पत्र लेखेर जानकारी गराउँदा कुनै प्रतिक्रिया नदिएको तर संरचना बनाएपछि मात्र पत्र पठाएको दाबी गरे । मैले ३ महिनाअघिदेखि ३ पटक पत्र लेखिसकें, उनले भने, तर विभागले केही प्रतिक्रिया दिएन । अहिले बनाइसकेपछि रोक्न पत्र पठाएको छ । यहाँ संरचना बनाइँदै छ भनेर २ साताअघि सूचना टाँस गरे पनि कसैले केही नभनेको तर अहिले विरोध गरिएको उनको भनाइ छ । सम्पदा संरक्षण अभियानकर्मीले भने महानगरको भनाइलाई गैरजिम्मेवार भनेका छन् ।हनुमानढोकाको महत्त्व नै बुझेन स्थानीय सरकारले, श्रेष्ठले भने, महानगरले पुरातत्त्वको पत्रलाई नै बेवास्ता गरेको छ । ऐनले नै निषेध गरेको ठाउँमा सूचना निकालेको थिएँ भनेर हुन्छ ? सूचना निकाल्नु नै गलत थियो भनेर बुझ्नु पर्दैन महानगरले ? ऐन पढ्नु पर्दैन ? संरक्षण भनेको के हो बुझ्नु पर्दैन ? महानगरले झन् सही नजिर राख्नुपर्ने होइन ?महानगरले ३ महिनाअघि पनि यहाँ झन्डा राख्ने कोसिस गरेको थियो तर स्थानीयवासीले विरोध गरेपछि महानगर पछि हटेको थियो । हनुमानढोका क्षेत्र संवेदनशील क्षेत्र हो, श्रेष्ठले भने, नेपालको झन्डा बनाउनु राम्रो कुरा हो तर कुन ठाउँमा बनाउने भन्ने महत्त्वपूर्ण हुन्छ । यो ऐतिहासिक ठाउँ भत्काएर बनाउनु भनेको राम्रो होइन । यहाँ गर्नुपर्ने धेरै काम छन् तर महानगर व्यवस्थापन गर्दैन । अनि यस्तायस्ता कुरामा चाहिँ अग्रसर हुन्छ ।"
विधिशास्त्रको विकासका निम्ति फैसलामा फरक मत,"अदालती फैसलाहरूमा न्यायाधीशले फरक राय राख्नुको अर्थ न्याय निरूपणमा अर्घेल्याइँ गर्नु होइन, विधिशास्त्रलाई अझ समृद्ध तुल्याउनु हो । यसबाट सम्बन्धित मुद्दामा न्यायको अर्को पाटो उजागर मात्र हुँदैन, भविष्यमा सोही प्रकृतिका मुद्दामा अधिवक्ता र न्यायमूर्तिका लागि थप तर्काधारहरू पनि उपलब्ध हुन्छन् । र, एउटा मुद्दामा अल्पमतबाट आएको फरक राय विधिशास्त्रीय अभ्यासका क्रममा भोलि अर्को मुद्दामा फैसला निर्क्योल गर्ने बहुमतकै मूलाधार बन्न पनि सक्छ । न्यायाधीशको फरक राय कार्यान्वयनमा नजाने भए पनि यस क्रममा प्रतिपादन भएका तर्कसिद्धान्त पछि गएर कानुन बनेका विश्वउदाहरणसमेत छन् । नेपालमा भने फरक राय लेख्ने अभ्यास एकदमै विरल बन्दै गएको छ । र, यसबारे आवश्यक चिन्तनमनन गरिएको पनि पाइँदैन, जुन विधिशास्त्रविकासका दृष्टिले सुखद संकेत होइन ।सर्वोच्च अदालतका पछिल्ला पाँच वर्षका ११ सय फैसलामध्ये एक प्रतिशतभन्दा कममा मात्रै फरक मत पाइएका छन् । यसको अर्थ संविधान र कानुनको व्याख्या गर्दा न्यायाधीशहरूबीच न्यायिक दृष्टि तथा विचारमा विविधता पाइएन भन्ने हो । इजलासका न्यायाधीशहरूको सामूहिक विवेकले सदैव न्यायअन्याय छुट्याएकै हुन्छ वा सही व्याख्या गरेकै हुन्छ भन्ने हुँदैन । उनीहरूको मौलिक समझलगायतका विविध पक्षबाट न्याय प्रभावित भएको हुन सक्छ । यस्तामा न्यायाधीशहरूले व्यक्तिगत रूपमा स्वतन्त्र सोच राख्ने हो भने वैकल्पिक व्याख्याहरूमार्फतै भए पनि न्यायका पाटाहरू छुट्दैनन् । र, यसबाट भविष्यमा सही न्याय निरूपणका लागि मार्गदर्शन मिल्छ । न्यायाधीशहरूले आआफ्ना राय लेख्ने अभ्यास बढाउँदा फैसला निर्देशित रूपमा भएको छैन, न्यायाधीशहरूले स्वविवेकमा निर्णय गरेका छन् भन्ने सकारात्मक सन्देश पनि प्रवाह हुन्छ, जसले अन्ततः न्यायपालिकाप्रति जनआस्था वृद्धि गर्न सघाउँछ । दुईभन्दा बढी न्यायाधीशहरू रहेको इजलासमा सर्वसम्मति नभए बहुमतका आधारमा निर्णय हुन्छ । इजलासमा संलग्नमध्ये एक न्यायाधीशले फैसला लेख्छन्, बाँकीले त्यसमा सहमति जनाउँछन्, वा बहुमतको रायसँग सहमत नहुनेले फरक मत लेख्छन् । उनीहरूलाई त्यस्तो अधिकार तथा स्वतन्त्रता हुन्छ, किनभने न्यायसम्पादनमा न्यायाधीशहरूको हैसियत समान हुन्छ । इजलासमा बसेपछि प्रधानन्यायाधीश पनि अन्य न्यायाधीशसरह समान हुन्छन् । फेरि लोकतान्त्रिक राज्यमा न्यायालय पनि आफैंमा लोकतान्त्रिक संस्था हो, जहाँ वादप्रतिवाद तथा बहसविमर्शले अनिवार्य रूपमा प्रश्रय पाउनुपर्छ । त्यसैले निर्णयमा सहमत भए पनि त्यसका निम्ति लिइएका आधारकारण मा न्यायाधीशहरूले फरक मत राख्न सक्छन् । कन्कर्निङ अपनियन भनिने यस्तो मतको प्रयोगबाट कानुनी समाधानका बहुउपायहरू अगाडि आउँछन्, र वैकल्पिक तर्कसिद्धान्त विकसित हुन्छन् । संविधान र कानुनको व्याख्यामा मात्र होइन, संसद्मार्फत कानुन निर्माणमा पनि यस्तो फरक मतले प्रकाश दिन सक्छ । अतः संविधान र कानुनको अन्तिम एवं आधिकारिक व्याख्या गर्ने जिम्मा पाएको सर्वोच्च अदालतका फैसलामा त्यस्ता फरक रायको अपेक्षा गरिन्छ । तैपनि कति कारणले हो, नेपाली न्यायाधीशहरूले कमै मात्र यस्तो अभ्यास गरेका छन्, जसको कारणबारे समुचित अध्ययन गर्नु आवश्यक छ । या त सर्वोच्चका न्यायाधीशहरू फैसलामा वैकल्पिक राय प्रस्तुत गर्नुलाई अतिरिक्त कार्यबोझका रूपमा लिन्छन्, या वरिष्ठ न्यायाधीशले लेखेको फैसलामा मत बझाउन चाहँदैनन् र फड्के किनाराका साक्षी बस्नुलाई सजिलो ठान्छन् । या वरिष्ठ न्यायाधीशले आफूसँग कनिष्ठले राय बझाएको रुचाउँदैनन्, र उनीहरूलाई निरुत्साहित गर्छन् । यसबाहेक, न्यायाधीशहरूले न्याय सम्पादनलाई केवल आफ्नो इजलासमा आएका मुद्दा फटाफट फर्स्योट गर्ने कार्यका रूपमा मात्र बुझेका पनि हुन सक्छन् । कारण जे भए पनि, फरक मतको अभ्यास नभएबाट हरेक न्यायाधीशको स्वतन्त्र विवेकको अस्तित्व नदेखिएको मात्र होइन, विधिशास्त्रको उच्चतम विकासमा पनि बाधा उत्पन्न भइरहेको छ । बहुलवादी दर्शनमा आधारित संविधानकानुन भएको मुलुकको सर्वोच्च न्यायिक निकायका न्यायाधीशहरूको हरेक मुद्दामा एउटै मत हुने त पक्कै हुँदैन, तर पनि उनीहरूले मत किन बझाएका छैनन् अर्थात् फरक राय लेखिरहेका छैनन् ? यो प्रश्न विचारणीय छ । यसबाट न्यायाधीशहरूको कार्यदक्षता र निर्णयक्षमतामा पनि स्वाभाविक प्रश्न उठेको छ । सिद्धान्ततः फरक राय व्यक्तिगत अंश थप्न वा प्राज्ञिक क्षमता प्रदर्शन गर्न नलेखिने भएकाले सहकर्मी न्यायाधीशसित मत बझाउन हिचकिचाउनुपर्ने कुनै कारण छैन । त्यसैले मिहिनेत गर्न नचाहेर होस् या सहकर्मीहरू चिढिएलान् भनेर, जुनसुकै कारणले न्यायाधीशहरू फड्के किनाराको साक्षी मात्रै बसेका भए पनि त्यसलाई पदीय कौशलअभावकै उपज मान्न सकिन्छ ।पूर्ण वा बृहत् पूर्ण इजलास बनाउनुको अर्थ धेरै न्यायाधीशबीच एकमत जुटाउनु होइन, वैकल्पिक तर्काधार तथा सिद्धान्तहरूको आलोकमा मुद्दालाई हेरियोस् भन्ने हो । कथं बहुमतबाट एकतर्फी व्याख्या भैहालेछ भने पनि फरक रायले त्यसलाई सन्तुलनमा राख्ने कोसिस गरोस् र त्यसका आधारमा समाज र सरोकारवालाबीच थप बहस सृजना होस् भन्ने हो । अब अपवादबाहेक कुनै पनि मुद्दामा फरक राय नै नलेखिएपछि विधिशास्त्रको अपेक्षित विकास कसरी हुन्छ ? स्वयम् सर्वोच्च न्यायमूर्तिहरूले चिन्तन गर्नुपर्ने विषय हो यो ।"
ओलीको अयोध्यारटान,"चुनावको पूर्वसन्ध्यामा अयोध्या कार्ड समाचारमा विज्ञहरूको भनाइ एमाले अध्यक्ष केपी शर्मा ओली र एमालेजनहरूले मनन गर्नुपर्ने खालको छ । भारतमा नरेन्द्र मोदीले खेलेको हिन्दुत्व कार्डझैं यतिबेला नेपालमा ओलीले अयोध्या कार्ड खेलिरहेका छन्, जुन स्वयम् उनका लागि आत्मघाती हुनेछ । किनकि धर्म र जातिको राजनीतिले कुनै मुलुकलाई फाइदा गरेको छैन । ओलीले रामबारे पुनः विवादास्पद अभिव्यक्ति दिएका छन्, जसले दुई देशबीचको सम्बन्धमै तिक्तता आउने हो कि भन्ने संशय पैदा भएको छ । प्रधानमन्त्रीजस्तो उच्च तहमा पुगिसकेको मान्छेले यसरी हल्का कुरा गर्नु हुन्न । आफ्नै वजन घट्छ । यसर्थ ओलीले कि आफूले बोलेको कुरा प्रमाणित गर्न सक्नुपर्छ होइन भने खुरुक्क आत्मालोचना गर्नुपर्छ । ओलीले अहिले रामको बाबुको नाम नेमी थियो भनेका छन् । यसअगि रामको जन्मभूमि अयोध्या नभै नेपालकै ठोरीनिरको अयोध्यापुरी रहेको बताएका थिए । यो सबैको प्रमाण के हो ? त्यो प्रमाण कहाँ छ ? धार्मिक ग्रन्थ र पुस्तकहरूमा छ कि वैज्ञानिक शोघपत्रहरूमा छ ? ओलीले देखाउन सक्नुपर्छ । होइन भने यस्तो गफ हावादारी हुन जान्छ अनि आइन्दा उनको बोलीमा विश्वास गर्ने मानिस घट्दै जानेछन् । ओली हावादारी नेता कहलाउँछन् । आफू हावादारी कुरा गर्ने नेता होइन भनेर प्रमाणित गर्ने चुनौती यतिखेर ओलीसामु छ । आफूले भनेका कुरा प्रमाणित गर्न नसके वा नभए इतिहासले ओलीलाई कस्तो नेता भन्ला ? सामान्य मानिसले अन्दाजको भरमा केही भन्नुलाई खासै गम्भीर रूपमा लिइँदैन तर प्रधानमन्त्रीजस्तो उच्च तहमा दुईदुई पटक पुगेको मानिसले प्रमाण र तथ्यबिना बोल्नु वा बोलेको कुरालाई प्रमाणित गर्न नसक्नुलाई गम्भीर रूपमा लिइन्छ । लिनु पनि पर्छ । किनभने एउटा शीर्ष नेताको तथ्यहीन कुराले देशलाई क्षति पुर्याउँछ । किन ओलीलाई हल्का कुरा नगर भनेर एमालेकै नेताहरूले भन्न सक्दैनन् ? यसले ओलीका साथै एमालेको छवि पनि धूमिल हुँदै छ । दुई देशलाई आँच पुग्ने कुरा बोल्दा आइन्दा उनले हजार पटक सोच्नुपर्छ । अन्यथा नेताहरूलाई जनताले विश्वास गर्न छाड्नेछन् । गोपाल देवकोटा, चाबहिल, काठमाडौं पूर्वप्रधानमन्त्री ओलीले माडीको अयोध्या र दशरथमाथि गरेको टिप्पणी धेरैलाई अपच भयो । सबैजसो मिडियामा यसको तीव्र आलोचना भैरहँदा मलाई भने यो आमनेपालीको दोहोरो भूमिकाप्रति चिन्ता लागेको छ । हामी हिन्दु धर्मावलम्बीहरू विशेष प्रकृतिका छौं । वैज्ञानिक पुष्टिको प्राकृतिक संरचनालाई स्वस्थानीको मधुकैटभ दैत्यको हाडमासुबाट पृथ्वी र रगतबाट समुद्र बनेको कथा पढेर विश्व रचनाको भ्रममा परेका बुद्धिजीवी यसै भूगोलमा छन् । आजको मानवसहित जीव, कीटपतंगको सृजना ब्रह्माबाट भएको भनी लेखिएको कथालाई नै आधिकारिक मान्ने अनि डार्विनको जीव उत्पत्ति सिद्धान्तलाई विदेशीको कुरा भन्ने विद्वत्वर्ग पनि मैले देखेको छु । धर्मको अपव्याख्या गरी कमाइ खाने वर्ग भएको मुलुकमा ओलीले डार्विनको सिद्धान्त भट्याए भने नारायणमान बिजुक्छे भैहाल्छन् नि ! विज्ञान परीक्षामा पास गर्न मात्र पढेको ठान्ने अनि व्यवहारमा पुरातनवादी सोच पालेका प्राध्यापक, डाक्टर, इन्जिनियर र अन्य विद्वत्वर्गको हालीमुहाली भएको देशमा ओलीले यो समाजको मूल नसो समातेका छन् । उनलाई मिडियाहरूले बदख्वाइँ गर्नुभन्दा पहिला बौद्धिक वर्गले देहोरो सोच बदलेर जनमानसमा वैज्ञानिक सोचको प्रवाह गर्नुपर्यो । मन्दिर गएर २०० रुपैयाँको प्रसाद चढाई एक फन्को घुमेपछि पापमोचन हुने विश्वास बोकेको समाजमा ओलीले रामबारे व्याख्या गरेर माडी क्षेत्रका अर्का हस्तीलाई धूलिसात् गर्न खोज्नु कुन नौलो कुरा भयो र ! ओली पनि त यही समाजका उत्पादन हुन्, उनी कुनै अर्कै लोकबाट उदाएका त हैनन् नि ! केदारनाथ त्रिपाठी, बूढानीलकण्ठ"
चुनाव खर्चमा सीमा स्वागतयोग्य,"निर्वाचन आयोगले महानगरको मेयर तथा उपमेयरले ७ लाख ५० हजार, उपमहानगरकाले ५ लाख ५० हजार, नगरपालिकाकाले ४ लाख ५० हजार तथा गाउँपालिकाको अध्यक्षउपाध्यक्षले ३ लाख ५० हजार खर्च गर्न पाउने भनेर सीमा तोकेको छ । यो सीमा दलका नेताहरूलाई मान्य भएको छैन । उनीहरू भन्छन् यो निर्णय व्यावहारिक भएन । तर, आमजनता ठान्छन् आसन्न स्थानीय तहको चुनावकेन्द्रित यो निर्णय स्वागतयोग्य छ । निर्वाचनका बेला गरिने खर्च नै हाम्रोमा भ्रष्टाचारको प्र्रमुख कारण बनेको छ । पछि चुनावका बेला गरेको खर्च उठाउन नेताहरूले अनुचित काम गर्ने गर्छन् । आयोगले नै चुनावी खर्चको सीमा तोकिदिएपछि, नेताहरूलाई खर्च जुटाउने बाध्यताबाट छुटकारा मिल्ने भयो । चुनाव जितिसकेपछि उनीहरूले आफ्नो काममा ध्यान दिन पाउने भए । तर, भ्रष्टाचार कम गर्छु भनेर राजनीति गर्ने नेताहरूलाई आयोगको यो निर्णयप्रति किन आपत्ति भयो ? आयोगले नै विभिन्न तहतप्काका उम्मेदवारले पद अनुसार खर्च गर्नुपर्ने भनेपछि नेताहरूलाई सजिलो हुनुपर्ने हो उल्टो टाउको दुखाइको विषय बनिरहेको छ । मासु, भात, रक्सी खुवाएर चुनाव आफ्नो पक्षमा पार्न पल्केका नेताहरूलाई यस्तो निर्णय मान्य कसरी हुन्छ ? मनलागी पैसा बाँडेर निर्वाचन आफ्नो पक्षमा परेका नेताहरूलाई यो खर्च अव्यावहारिक लाग्नु स्वाभाविकै हो । पैसा बाँडेर चुनाव जित्ने कि काम गरेर ? जनताको मत जित्न जनसरोकारको विषयमा ध्यान दिनुपर्छ । यहाँ त काम गर्नेभन्दा पैसा बाँड्ने चलन मौलाएको हो । चुनावको बेला जसले धेरै पैसा खर्च गर्न सक्यो, त्यसैले जित्छ अनि पैसाको बलले चुनाव जितेको नेताले जनहितमा काम गरेन भन्ने ठाउँ पनि रहँदैन । देशमा भ्रष्टाचार बढ्नुको मुख्य कारण हो निर्वाचनका बेला गरिने मनलागी खर्च । पैसा हुनेले मात्र निर्वाचन लड्नुपर्छ, तिनले मात्र जित्छन् भन्ने कुरालाई असत्य साबित गर्नुपर्छ । पैसा नहुने तर निष्ठाको राजनीति गर्नहरूले पनि अवसर पाउनुपर्छ । जनप्रतिनिधि भनेको जनताको नोकर हो, मालिक होइन । यहाँ त त्यसको ठीकविपरीत छ, नेता मालिक जनता सधैँ रैती । नेता बनाउने जनतालाई चुनावमा बाहेक नेताले चिन्दैनन् । चुनावका बेला पनि पैसा बाँडेर आफ्नो पक्षमा पार्न सकिन्छ भन्ने लाग्छ नेताहरूलाई । यस्तो मानसिकताको अन्त्य गर्न चुनावी खर्चमा सीमा तोक्ने निर्णयले काम गर्न सक्छ । पुरुषोत्तम घिमिरे, जोरपाटी, काठमाडौं"
श्रमिकहिंसाको सञ्जाल,"पछिल्ला केही दशकमा हिंसा प्रकट रूपमै समृद्धिको अभिन्न पक्ष भएको छ । सारमा हिंसा समृद्धिको अपरिहार्य पक्ष थियो नै, रूपमा पनि हिंसाको स्वीकार्यता बढ्दो छ । हिंसा समृद्धिचिन्तन संस्कृतिकै अविभाज्य हिस्सा बनिरहेको छ । लामो समयदेखि एक थरीको मत छ, द्वन्द्वका कारण नेपाल समयमै समृद्ध हुन सकेन । यस्तो मत राख्नेहरूको जिरह छ द्वन्द्वले राजनीतिक अस्थिरता निम्त्यायो, द्वन्द्वात्मक राजनीतिक अवस्था विदेशी लगानी र आर्थिक वृद्धिका लागि बाधक भयो, अहिले पनि बाधक बनिरहेको छ । अर्का थरीले प्रारम्भदेखि नै विकासको सोच र अभ्यासमा हिंसात्मक कार्यले गहिरो घर बनाएको भन्दै आएका छन् । वैदेशिक श्रमका सन्दर्भमा भर्खरै सार्वजनिक भएको एक अध्ययनले पछिल्लो तर्कलाई थप प्रमाणित गरेको छ ।गत साता फेयर स्क्वायरले भाइटल साइन्स ः द डेथ्स अफ माइग्रेन्ट्स इन द गल्फ स्टेट्स शीर्षक प्रतिवेदन सार्वजनिक गरेको छ । बंगलादेश, भारत, नेपाल र फिलिपिन्सका संस्थाहरू संलग्न यो अध्ययन प्रतिवेदन कम ज्यालामा खाडी सहकार्य परिषद्का छ मुलुकमा कार्यरत श्रमिकहरूको मृत्युमा केन्द्रित छ । प्रतिवेदनले प्रत्येक वर्ष हुने १० हजारभन्दा बढी श्रमिकको मृत्युलाई अनाहक ठहर्याएको छ । साथै खाडी मुलुकहरूलाई यत्तिका मृत्युका कारणहरूबारे न्यायोचित छानबिन गर्दै काम गर्ने वातावरणमा गुणात्मक सुधार ल्याउन आह्वान गरेको छ । त्यस्तै, सम्बन्धित देशहरूका सरकारलाई अनाहक मृत्यु हुने कारणबारे न्यायोचित छानबिनका लागि दबाब दिन अपिल गरेको छ । खाडी सहकार्य परिषद्का छ मुलुकमा मात्र कम्तीमा ३ करोड कामदार कार्यरत छन् । प्रतिवेदनले भन्छ, यो आँकडा त्यहाँको जनसंख्याको आधा संख्या हो । त्यहाँ विदेशी श्रमिकहरू मूलतः निर्माण, आतिथ्य र सत्कार क्षेत्रमा तथा घरेलु कामदारका रूपमा काम गर्छन् । त्यो पनि निकै न्यून ज्यालामा । प्रतिवेदन अनुसार प्रत्येक वर्ष कम्तीमा १० हजार श्रमिकको मृत्यु हुन्छ । यीमध्ये अधिकांश मृत्युको कारण खोतल्ने गरिँदैन, न ती मुलुकका कम्पनी, निजी साहु र सरकार श्रमिक र तिनका घरपरिवारका लागि जवाफदेह नै हुने गरेका छन् । यस अध्ययनले भन्छ, खाडी मुलुकका सरकारहरू श्रमिकको मृत्युबारे न सही आँकडा उपलब्ध गराउँछन्, न त काम गर्ने वातावरणमा तात्त्विक सुधार ल्याउन प्रतिबद्ध देखिन्छन् । नतिजा, न्यून आय आर्जनका लागि खटेका श्रमिकको ज्यानको कुनै मूल्य देखिन्न । सामान्य जीवनवृत्तिकै लागि प्रत्येक वर्ष हजारौं श्रमिक आत्मसम्मानबेगर बाँच्न र सार्थक प्रतिरोधबेगर मृत्युवरण गर्न अभिशप्त छन् । समृद्धिको यस्तो सिलसिलामा हिंसा प्रकट रूपमै छताछुल्ल छ । आर्थिक समृद्धिलाई नै सर्वोपरि ठान्नेहरूका लागि हिंसा धेरै हिसाबले स्वीकार्यसमेत छ ।सर्वविदित छ, श्रमिकहरूले काम पाउनु नै ठूलो कुरा हो । त्यसैले हम्मेसि काम रोज्ने अवसर हुँदैन । सामान्यतः धेरैले गर्न नचाहने अप्ठेरो काम मात्र उनीहरूले पाउने गर्छन् । सुकिलामुकिलाले नरुचाउने काम गर्न सजिलो हुन्न । काम पाइहाले पनि काम गर्ने वातावरण राम्रो हुँदैन । धेरै अवस्थामा कामको वातावरण अमानवीय छ । यी सबै भेदभावको गठजोडमा प्रायः श्रमिक निरन्तर आफ्नो स्वास्थ्य दाउमा राख्न र हठात् जीवन गुमाउन विवश छन् । त्यसमाथि खाडी क्षेत्रमा हुने उच्च आर्द्रता र तापक्रममा श्रमिकहरूलाई काम फत्ते गर्न सजिलो हुन्न । अर्कातिर, शोषणयुक्त काम गर्ने वातावरण, लामो काम र शून्यप्रायः विश्रामले कामदारहरूलाई अमानवीय अवस्थामा धकेल्ने गर्छ । वायु प्रदूषण र कामका असुरक्षित अभ्यासका कारण श्रमिकहरूको स्वास्थ्य अनवरत रूपमा खस्कँदो छ । त्यसले मनोवैज्ञानिक तवरमा समेत उनीहरूलाई कमजोर बनाइरहेको छ । यसरी जीवनवृत्तिको खोजीमा समृद्ध मुलुकमा खतरनाक वातावरणमा काम गर्न विवश श्रमिकहरूलाई प्रत्येक क्षण मृत्युले आमन्त्रण गर्ने गरेको छ । पाकिस्तानको न्याय परियोजनाका प्रवक्ता मोहम्मद शोएब यस प्रतिवेदनले दुइटा स्पष्ट निष्कर्ष निकालेको ठान्छन् । एक, मृत्युजस्तो महत्त्वपूर्ण सवालमा खाडी मुलुकहरूले कमजोर तथ्यांक उपलब्ध गराएका छन् । अर्को शब्दमा, श्रमिकहरू अनाहकमा मृत्युवरण गर्न अभिशप्त छन् तर मृत्युको तथ्यांकसमेत भरपर्दो छैन । यस्तो अवस्थामा काम गर्ने वातावरणमा गुणात्मक सुधार ल्याउँदै उनीहरूको जीवनलाई सुरक्षित बनाउन गाह्रो छ । काम गर्ने क्रममा मृत्युसम्मै धकेलिनु नपर्ने गरी समस्याहरूलाई हल गर्दै सुधार ल्याउन सजिलो हुन्न । दुई, खाडी मुलुकमा न्यून आयमा काम गरिरहेका श्रमिकहरूको भोगाइ कठोर मात्र होइन, अत्यन्त डरलाग्दो छ । श्रमिकहरू कुनै पनि क्षण मृत्यु हुन सक्छ भन्ने भयसहित काम गरिरहेका छन् । यस्तो अमानवीय थितिमा श्रमिकहरूले जीवन गुजारा गरिरहँदा उनीहरूको र परिवारका सदस्यहरूको मनोदशामा राहतको पहल नगन्य छ । मृत्यु वा मृत्युलाई प्रत्येक क्षण अमानवीय किसिमले वरण गर्ने बाध्यकारी अवस्था श्रमको लेनदेन र मोलमोलाइमा हुने ठगीबाट मात्र आउँदैन । जीवनवृत्तिकै लागि श्रमिकले भोग्नुपर्ने यस्तो अमानवीय थिति अहिले नेपालमा समेत प्रभावशाली रहेको समृद्धिको सोच र संस्कारबाट जन्मन्छ । यदि नेपालले अहिले रोजेको जस्तै समृद्धिको बाटोलाई निरन्तरता दिइरह्यो भने कामदारहरूको जीवन गौण ठान्ने, अमानवीय अवस्थामा उनीहरूलाई धकेल्ने र हिंसाका स्वरूपहरूलाई आर्थिक वृद्धिको अपरिहार्य अंश ठान्ने कार्य स्वाभाविक हुन्छ । हिंसाको संस्कार स्वीकार्य बन्दै जान्छ ।यस्तो विभेद खाडी मुलुकहरूमा मात्र छैन । भारतको समृद्धियात्राकै उदाहरण लिऔं । भारतमा समेत कामदारको अवस्था तात्त्विक रूपमा फरक छैन, हिंसाका स्वरूपहरू मात्र फरक छन् । एक थरीले भारतको आर्थिक वृद्धिको चर्चा गरिरहँदा त्यही अवधिमा भारतीय कृषकहरूमा आत्महत्या कहालीलाग्दो प्रवृत्ति बनिरह्यो । प्राकृतिक सम्पदाबाट ग्रामीण जनता जबरजस्ती विस्थापित पारिएसँगै भारतका सहरहरूमा झुपडपट्टीहरू तीव्र गतिमा बढे । किनकि ग्रामीण क्षेत्रमा भइरहेका विकास गतिविधिमा उनीहरूको रोजगारी सुनिश्चित भएन । तर भारतमा आर्थिक वृद्धि जुन आँकडामा भयो, त्यही अनुपातमा रोजगारीमा विस्तार भएन । त्यसैले केरलाजस्तो उच्च साक्षरता रहेको राज्यबाट समेत रोजगारीका लागि खाडी मुलुक भासिने अवस्थाले थप तीव्रता पाइरह्यो । नतिजा यस प्रतिवेदनले औंल्याएजस्तै, प्रत्येक वर्ष हुने १० हजारभन्दा बढी श्रमिकहरूको मृत्युमा भारतीय कामदारहरूको संख्या उल्लेख्य रहने गर्छ । भारतकै तीन दशकको आर्थिक वृद्धिलाई तन्काउँदा, त्यहाँ औद्योगिकीकरणले सबैभन्दा पहिले कृषि अर्थतन्त्रमा जीवन निर्वाह गरेकाहरूलाई प्रहार गर्यो । भारत संसारमा सबैभन्दा बढी कृषकहरूले आत्महत्या गर्ने देशमा गणना हुन थाल्यो । पछिल्लो समय भइरहेको किसान विद्रोह, अन्य पक्षका अलावा, समृद्धिले निरन्तर रूपमा निम्त्याइरहेको संरचनागत असमताहरूको परिणाम हो । त्यस्तो समृद्धि जसले कृषिमा जीवन निर्वाह गरिरहेकाहरूलाई आत्महत्या गरिरहनुपर्ने संरचनागत अवस्थामा धकेल्यो । समृद्धिमा निहित हिंसा यहीँ सकिन्न । भारत संसारका थोरै त्यस्ता देशहरूमध्ये पर्छ जहाँ ग्रामीण जनताको विस्थापन तीव्र गतिमा भइरहँदा आर्थिक वृद्धिलाई भारतीय सरकारले थप हिंसात्मक बनाइरहेको छ । मूलतः खानी, खनिज वा प्राकृतिक सम्पदा अपार भएका ग्रामीण क्षेत्रहरूमा बढी । समृद्धिका नाममा ग्रामीण जनगणको जीवन निर्वाह खोजिएको छ, जमिन खनिएको छ र खास किसिमको सीप मात्र भएका कारण न्यायोचित आर्थिक लाभ लिनबाट समेत उनीहरू वञ्चित पारिएका छन् । नतिजा, ती सहरका झुपडपट्टीमा बास खोज्न बाध्य छन् कि वैदेशिक श्रम रोज्न अभिशप्त । समृद्धिका नाममा भारतीय राज्यले बल मात्र गरिहेको छैन, जनगणलाई तिनको थातथलोबाट विस्थापन गर्दै व्यापक प्राकृतिक विनाशसमेत निम्त्याइरहेको छ । न्याय र रोजगारीबेगरको समृद्धिले हिंसाका स्वरूपहरूको विस्तार मात्र गर्दैन, आफ्ना नागरिकलाई मृत्युको मुखमा समेत धकेल्छ । त्यसैले खाडी मुलुकमा हुने कामदारको मृत्यु हिंसाको प्रकट रूप मात्र हो । समस्या समृद्धिको चिन्तन, संस्कार र अभ्यासमै छ ।कामदारहरूले सहजै जीवन गुमाइरहँदा समेत समृद्धिको प्रभावशाली बुझाइ सही ठान्नेहरूलाई लाग्छ, आर्थिक वृद्धिमा स्वभावतः परोपकारी गुण हुन्छ । आर्थिक वृद्धिले असमानतालाई गहिरो बनाउँदै लैजान्छ, अनि हिंसाका स्वरूपहरू झाँगिइरहँदासमेत अनदेखा गरिन्छ । आर्थिक वृद्धिसँगै विकासको मापन गरिरहँदा हिंसाका पक्षहरूलाई लुकाउने गरिन्छ । अझ प्राकृतिक स्रोतसाधनवरिपरि शताब्दिऔंदेखि जीवन निर्वाह गरिरहेको जनगणलाई विस्थापन गर्दै प्राकृतिक सम्पदामाथि नियन्त्रण कायम गर्नु अपरिहार्य ठानिन्छ । खाडी मुलुकहरूमा हुने कामदारहरूको मृत्यु त यीमध्ये कुनै एक चक्रमा हुने परिघटना मात्र हो । यस्तो मान्यताविपरीत जसले विदेशी लगानी र विदेशी सहायतालाई फगत साम्राज्यवादी परियोजनाको हिस्सा ठाने, उनीहरूले त्यहाँ हिंसा मात्र देखे । उनीहरूले विकासका अनेकौं अभ्यास र परिणामहरूलाई अनदेखा गरिरहे । अनि हिंसाका विभिन्न स्वरूपतर्फ दिनुपर्नेजति ध्यान दिएनन् । तर समृद्धि र हिंसाको सम्बन्ध सधैं जटिल छ । समृद्धियात्रामा निहित हिंसाहरूले प्रायः जटिल स्वरूप ग्रहण गरिरहेका हुन्छन् । त्यसैले व्यापारको उदारीकरण र औद्योगिकीकरणका रणनीतिहरू भारतमा वा खाडी मुलुकमा जस्तै अनेकौं किसिमका हिंसाको सञ्जालमा जेलिएका छन् । हिंसाको त्यस्तो सञ्जालले धेरै अवस्थामा समृद्धिलाई परोपकारी हुन दिँदैन । बरु ठीक उल्टो हुने गर्छ । समृद्धिका नाममा मानवीय, सामाजिक र प्राकृतिक पुँजीले उन्नति गरेको ठानिरहँदा हिंसाका संरचनाहरूलाई समेत बलियो बनाइरहेका हुन्छन् । सामान्य जीवनवृत्तिका लागि समेत श्रमिकहरूले महँगो मूल्य तिरिरहेका हुन्छन् । समृद्धिमा निहित हिंसाका स्वरूपहरू सरल रेखामा हिँड्दैनन् । हिंसाका स्वरूपले बाङ्गोटिङ्गो रेखा र अप्रत्याशित गति समाउने गर्छन् । अर्को शब्दमा, समृद्धिसँग छाउने हिंसाले खास सन्दर्भमा खास किसिमले काम गर्न सक्छ । कामदारहरूको मृत्यु मानवीय जीवनको दृष्टिले अन्तिम विन्दु मात्र हो । समृद्धिमा परोपकारी सम्भावना देख्ने धेरैले भन्लान् नेपाल लोकतान्त्रिक मुलुक हो, मलेसिया वा खाडी मुलुकहरूजस्तो निरंकुश राष्ट्र होइन, त्यसैले यहाँ समृद्धिले गति समात्न थालेपछि त्यस्तो हुनेछैन । भन्नलाई भारत पनि लोकतान्त्रिक मुलुक नै हो । धेरै लोकतान्त्रिक राज्यले श्रमिकहरूलाई कस्तो व्यवहार गर्छन्, त्यसका लागि विकासमा निहित हिंसाको पाटोलाई नै हेर्नुपर्दैन । महाव्याधिका प्रारम्भिक हप्ताहरूमा श्रमिकहरूलाई रातारात गाँस, बास र कपासबाट कसरी बेदखल गरियो, त्यसबारे हामी अवगत छौं । महाकाली नदीमा हाम फालेर नेपाल प्रवेश गर्ने श्रमिकको पीडादेखि नेपालमा काम नभएर भारततर्फ जाँदा तुइनबाट महाकालीमै खसेर जीवन गुमाएको परिघटनासम्मले हिंसाकै विविध स्वरूपतिर संकेत गर्छन् । समृद्धिको सोच, संस्कार र अभ्यासमै फेरबदल नल्याएसम्म प्रत्येक जीवनसँगै कामदारको जीवनलाई पनि मूल्यवान् ठानिँदैन । श्रमिकहरूलाई हेर्ने नजरिया बदलिँदैन । उनीहरूको आधारभूत अधिकार सुनिश्चित हुँदैन । आर्थिक वृद्धिलाई सर्वेसर्वा ठान्नेहरूले विश्व अर्थतन्त्रको संरचनामा श्रमिकहरूलाई केवल मूल्यहीन एवं सम्मान र स्वाभिमान नभएको त्यस्तो प्राणाी मात्र ठान्ने गर्छन्, जसको मूल अभिभारा उनीहरूको समृद्धिसपनालाई सकार बनाउनु मात्र हो । त्यसैले खाडीका मरुभूमिमा पुग्नुभन्दा धेरैपहिले, नेपालका गाउँबस्तीमै श्रमिकहरूको मृत्युयात्रा प्रारम्भ हुन्छ । किनकि समृद्धिको वैचारिकी र काल्पनिकीमा उनीहरूको जीवनको तात्त्विक मूल्य छैन । आखिर समृद्धिको सोच, संस्कार र अभ्यासले श्रमिकको जीवनलाई केवल आर्थिक नाफाघाटामा परिणत गरिसकेको छ । श्रमिकको जीवनवृत्ति हिंसाका अनेकौं स्वरूप र हिंसाको सञ्जालमा धकेलिसकिएको छ । त्यसैले खाडी मुलुकहरूमा भइरहेको मृत्युको छानबिनलाई अघि बनाउने कार्यले मात्र यस्तो थितिमा फेरबदल ल्याउन सम्भव छैन । त्यो त गर्नैपर्छ, तर व्यापक फेरबदल आजको न्यूनतम माग हो ।"
स्थानीय चुनाव : अड्किएका प्रश्नहरू,"उत्सव मनाऔंआगामी स्थानीय निर्वाचनमा करिब १ करोड ७९ लाख मतदाता सहभागी हुँदै छन् । ७५३ स्थानीय सरकारका लागि ३५,२२१ पदमा निर्वाचन हुँदै छ । र, निर्वाचनमा करिब १७ अर्ब रुपैयाँ खर्च हुने आयोगको यो अनुमान छ । अझ पार्टी र उम्मेदवारको खर्च जोड्दा त्यो खर्बौंमा पुग्छ । यति धेरै मान्छेको सहभागिता र खर्चमा हुने स्थानीय निर्वाचन निश्चय नै लोकतन्त्रको महोत्सव हो । अतः यसलाई उत्सवमय बनाउनुपर्छ । विक्रम संवत् २००४ जेठ २७ मा काठमाडौंमा सुरु भएको स्थानीय निर्वाचनको इतिहास लामो छ, जसमा झन्डै हाम्रा चार पुस्ताले काम गरेका छन् । अतः हाम्रो सम्पूर्ण अनुभवले भन्छ, अबको चुनाव षड्यन्त्र हैन, राजनीतिक यज्ञ बन्नुपर्छ । मतदाताहरू भोट हाल्ने मेसिन मात्र होइनन्, सचेत नागरिक हुन् । यो कुरा आगामी निर्वाचनमा प्रमाणित हुनुपर्छ । अन्यथा भाषण र कागजमा आउने राजनीतिक बदलावले जीवन बदल्दैन ।"
युद्धको मार महिलालाई बढी,"म हिला आन्दोलनबाट प्राप्त सांस्कृतिक, सामाजिक, आर्थिक र राजनीतिक उपलब्धिहरूको सम्झनास्वरूप विगतमा झैं यस वर्ष पनि अन्तर्राष्ट्रिय महिला दिवस मनायौं । यो अभियानले विश्वभरि नै लैंगिक समानता, प्रजनन अधिकार र महिलाविरुद्धको हिंसा तथा दुर्व्यवहारका मुद्दालाई फेरि पनि छलफलमा ल्यायो । महिला आन्दोलनले कतिपय अधिकार सुनिश्चित गरे पनि महिलाहरूको अस्तित्वलाई समाजले अझै स्विकारिसकेको छैन । माहिलामाथिको विभेद, अन्याय तोडेर समतामूलक समाज बनाउन अझै लामो बाटो हिँड्नु छ । विश्व स्वास्थ्य संगठनका अनुसार महिलाविरुद्धको हिंसा अनुमान गरेभन्दा धेरै गम्भीर छ र यो दिनानुदिन बढिरहेको छ । विश्वभरिका तीनमध्ये एक महिला बलात्कार, कुटपिट वा दुर्व्यवहारको सिकार हुने गरेको पनि विभिन्न अध्ययनले देखाउँदै आएका छन् । महिलाविरुद्धको हिंसा सबै समाजमा हुन्छ । तर, परम्परागत पितृसत्तात्मक प्रचलनहरूलाई जोड दिने समाजमा महिलाविरुद्धको हिंसाको दर उच्च हुन्छ । महिलाविरुद्धको हिंसा लैंगिक असमानताको परिणाम हो र यसले महिलाहरूलाई पूर्ण रूपमा अघि बढ्नबाट रोक्छ । यूएन विमेन अनुसार हिंसा, द्वन्द्व, राजनीतिक तथा मानवीय समस्याले गर्दा ८२४ मिलियन मानिस घरबारविहीन भएका छन् । ११५ मिलियन मानिस उच्च गरिबीमा बाँचिरहेका छन् । १०० मिलियन मानिसलाई पर्याप्त खाना छैन । गत वर्ष अफगानिस्तान, इथियोपिया, म्यानमार लगायतमा गरी ७७ मिलियनभन्दा बढी महिला राजनीतिक हिंसाको सिकार भए । नेपालमा अहिले द्वन्द्व वा युद्ध छैन तैपनि महिला तथा बालिका हिंसाका घटनाहरू भने बढिरहेकै छन् । यसमा समाजको महिलाप्रतिको परम्परागत दृष्टिकोण दोषी छ । बाल विवाह, बलात्कारजस्ता घटनालाई सामान्यीकरण गर्न खोज्ने प्रवृत्तिले रीतिथिति र पितृसत्ता नेपाली समाजमा अझै हावी छन् भन्ने प्रस्ट पार्छ । महिला सुरक्षाका विभिन्न पक्षबारे पनि ध्यानै पुर्याइँदैन । जस्तो, दुर्गम क्षेत्रका किशोरीबालिकाहरू दिनको दुई घण्टा हिँडेर विद्यालय आवतजावत गर्छन् भने त्यो अवधिमा उनीहरूको सुरक्षा कसरी गर्ने ? यस्तै, अनकन्टार बाटाहरूमा बालिकाहरूको बलात्कार र हत्यासम्म भएका घटनाहरू सार्वजनिक भइरहन्छन् । विश्व महिला आन्दोलन तथा मानव अधिकार आन्दोलनहरूले तय गरेका थुप्रै अन्तर्राष्ट्रिय सन्धिसम्झौतामा नेपालले हस्ताक्षर र अनुमोदन गरेको छ । सो आधारमा बनेका कानुनबारे कैयौं सर्वसाधारणलाई थाहै छैन । थाहा पाउनेहरूले पनि अक्षरशः लागू गर्न हिचकिचाइरहेका छन् । सदियौंदेखि दोस्रो दर्जाका रूपमा हेरिँदै र व्यवहार गरिँदै आएका महिलाहरूको संवेदनशीलतामाथि खेलबाड गर्न शक्तिमा पुगेका पुरुषहरू अग्रसर नै हुने गरेका छन् । संसारका धेरै भागमा महिला र बालबालिकाविरुद्धको हिंसा सांस्कृृतिक र ऐतिहासिक अभ्यासमा आधारित छ । विशेष गरी अफ्रिका र मध्यपूर्वमा महिलाको यौनांग विच्छेदन महिला हिंसाको सामान्य रूप हो, जसबारे बल्ल बहस हुन थालेको छ । विवाहसँग सम्बन्धित महिला र बालिका हिंसाका विभिन्न रूप पनि छन् । अफ्रिका, दक्षिण र मध्य एसियामा बालविवाह र जबर्जस्ती विवाहलाई सामान्य मानिन्छ । महिला विकास, शान्तिसुरक्षा र मानव अधिकारबीचको अन्तरसम्बन्धलाई कम आँक्न सकिँदैन । द्वन्द्व र युद्धमा शान्ति प्रक्रियाका लागि महिलाले महत्त्वपूर्ण भूमिका खेल्न सक्छन् । महिलाहरूले कुशलतापूर्वक देश हाँक्न सक्छन् भन्ने उदाहरण पनि प्रशस्तै भेटिन्छन् । अहिले युक्रेन र रुसबीच युद्ध भइरहेको छ, जसको विरोध संसारभरि भइरहेको छ । युद्धले सबैभन्दा बढी मार महिलाहरूमा पार्ने गर्छ । पहिलो र दोस्रो विश्वयुद्धको बढी असर पनि महिलामै परेको थियो । महिला हिंसा तथा बलात्कार ह्वात्तै बढेको थियो । त्यसैले पनि महिलाहरू युद्धको पक्षमा हुँदैनन् । अहिले पनि सामाजिक सञ्जालमा रसियाली तथा युक्रेनी महिलाहरू युद्ध रोक्नुपर्छ भन्ने अभियानमा छन् । संयुक्त राष्ट्रसंघको सुरक्षा परिषद्ले महिला समावेशीकरणले दिगो शान्तिको सम्भावनालाई बलियो बनाउँछ भन्ने मान्यता स्थापित गरिदिएको छ । शान्तिका कुरा गर्नुअघि हाम्रा समाजमा भएका अशान्तिको पाटो बुझ्नुपर्छ । महिलाहरू विभेदमा परिरहने वातावरण सुधार्ने योजना तथा कार्यनीतिमा ध्यान दिनुपर्छ । महिलाहरूको आर्थिक स्थिति सुधार्ने, राजनीतिमा उनीहरूको भूमिका र उपस्थिति बढाउनेतर्फ समाजराज्य लाग्नुपर्छ । उनीहरूको भूमिका बढ्यो भने मात्र समाज शान्तिपूर्ण हुन्छ । यसका लागि महिला सचेतनाका क्षेत्रमा काम गर्नुपर्छ । उनीहरूलाई शिक्षित पार्ने तथा आफ्ना हकअधिकारप्रति जानकार बनाउनेतर्फ राज्यले लगानी बढाउनुपर्छ । युद्ध आवश्यकता होइन र पुरुष होस् या महिला, कोही पनि युद्धमा होमिन चाहँदैनन् । यसले समाजलाई नै अस्तव्यस्त बनाउँछ । त्यसमा पनि महिलाहरू झनै जोखिममा पर्ने गरेका छन् । अहिलेको आवश्यकता भनेको शान्ति हो र महिलामैत्री समाज । त्यसका लागि विश्वका नेताहरूले पहल गर्नुपर्छ । र स्थानीयस्तरमा पनि शान्तिपूर्ण समाज बनाउन हरेक तहतप्काले भूमिका खेल्नुपर्छ । यदि महिला राज्य सञ्चालनको नेतृत्वमा पुगे, अहिले भइरहेको जस्तो युद्ध पनि हुँदैन थियो होला किनभने उनीहरू युद्धको असरको बढी भुक्तभोगी हुन्छन् । र, त्यसको बढी मार आफैंले खेप्नुपर्छ भन्नेमा संवेदनशील पनि ।"
इराकमा १२ क्षेप्यास्त्र प्रहार,"बग्दाद (एजेन्सी) इराकको इर्बिलस्थित अमेरिकी कन्सुलेट कार्यालयलाई लक्षित गरी कम्तीमा १२ वटा क्षेप्यास्त्र प्रहार गरिएका छन् । क्षेप्यास्त्र प्रहारबाट कम्तीमा एक जना घाइते भएका र केही भवनहरूमा क्षति पुगेको जनाइएको छ । इरानी समाचार संस्था इर्नाले इराकस्थित गोप्य इजरायली अखडालाई लक्षित गरी क्षेप्यास्त्र प्रहार गरिएको जनाएको छ । एक इराकी अधिकारीले इरानी भूमिबाट ब्यालेस्टिक क्षेप्यास्त्र प्रहार गरिएको जनाएका छन् । यद्यपि, उनले यसबारे थप विवरण सार्वजनिक नगरेका अन्तर्राष्ट्रिय सञ्चारमाध्यमहरूले जनाएका छन् । एक अमेरिकी अधिकारीले पनि क्षेप्यास्त्र प्रहार गरिएको पुष्टि गरेका समाचार संस्था एपीले जनाएको छ ।"
युक्रेनी सैन्य तालिम केन्द्रमा आक्रमण,"किभमस्को (एजेन्सी) रुसले युक्रेनमाथिको आक्रमण बढाउँदै लगेको छ । आक्रमण थालेको १८ औं दिनमा रुसी फौजले पोल्यान्डको सीमानजिकैको सैनिक तालिम केन्द्रमा दर्जनौं क्षेप्यास्त्र प्रहार गरेको अन्तर्राष्ट्रिय सञ्चारमाध्यमहरूले जनाएका छन् । युक्रेनी अधिकारीले आक्रमणमा तालिम केन्द्रमा निकै क्षति पुगेको र कम्तीमा ३५ जनाको ज्यान गएको जनाएका छन् । १ सय ३५ जनाभन्दा बढी घाइते छन् । उक्त तालिम केन्द्रमा उत्तर एट्लान्टिक सन्धि संगठन (नाटो) का केही प्रशिक्षकहरूले तालिम दिने गरेका थिए । त्यसैगरी रुसी फौजले पश्चिमी सहर इभानोफ्रांकिभ्क्सस्थित विमानस्थलमा पनि आक्रमण गरेका बीबीसीले जनाएको छ । रुसी फौजले केही दिनयता युक्रेनको राजधानी किभलक्षित आक्रमण तीव्र पारेका छन् । किभभन्दा करिब २५ किलोमिटरको दूरीमा रहेको रुसी सेनाको ठूलो जत्थाले लगातारजसो क्षेप्यास्त्र प्रहार गरिरहेका छन् । खर्किभ, मरिउपोल, माइकोलेभ र सुमी सहर रुसी सेनाको घेराबन्दीमा छन् । ती सहरका बासिन्दा कठ्यांगि्रँदो चिसोमा विद्युत् र खानेपानीको आपूर्तिबिना बस्न बाध्य भएका बीबीसीले जनाएको छ । त्यसैगरी, निकोलेभ, निप्रो र क्रोपिभिन्टस्की सहरमा पनि रुसी सेनाले आक्रमण जारी राखेका छन् । युक्रेनी नागरिकहरू रुसी घेराबन्दीमा परेका सहरबाट सुरक्षित स्थानमा जाने प्रयास गरिरहेका जनाइएको छ । ठूलो आक्रमणमा परेका सहरहरू मरिउपोल, सुमी र किएनजिकैका क्षेत्रबाट सर्वसाधारणलाई निकाल्न केही मार्ग खुला गरिएको छ । रुसी सेनाले मरिउपोलको पूर्वी क्षेत्र कब्जा गरेको छ । युक्रेनी सेना भोल्नोभाख सहरबाट भागेका छन् । भूउपग्रह तस्बिरमा ती क्षेत्रका सहरमा आवासीय भवन तथा पूर्वाधारमा व्यापक क्षति भएको देखिन्छ । रुसी फौजले आक्रमण सुरु गरेयता युक्रेनबाट २५ लाख मानिस विस्थापित भइसकेका छन् । संयुक्त राष्ट्रसंघका अनुसार तीमध्ये १६ लाखभन्दा बढी मानिस पोल्यान्ड पुगेका छन् । २ लाख ७० हजार युक्रेनी मोल्दोभा पुगेका छन् । शरणार्थी आउने क्रम जारी रहेको भन्दै मोल्दोभा सरकारले अन्तर्रााष्ट्रिय सहयोगका लागि आग्रह गरेको छ । युद्धका क्रममा १ हजार ३ सय युक्रेनी सैनिक र करिब १२ हजार रुसी सैनिकको मृत्यु भएको युक्रेनका राष्ट्रपति भ्लोदिमिर जेलेन्स्कीले दाबी गरेका छन् । कम्तीमा ५ सय रुसी सैनिकले युक्रेनमा आत्मसमर्पण गरेका उनको दाबी छ । तर यसको पुष्टि हुन नसकेको अन्तर्राष्ट्रिय सञ्चारमाध्यमले जनाएका छन् । अमेरिकाले दुई साताको युद्धका क्रममा ६ हजार रुसी सैनिकले ज्यान गएको अनुमान गरेको थियो । जेलेन्स्कीले युद्धमा ठूलो संख्यामा रुसी सैनिकले ज्यान गुमाएका भए पनि आफू खुसी नभएको बताएका छन् । उनीहरूले अनुमानित १२ हजार जना गुमाउँदा मलाई प्रसन्नता छैन, विश्वलाई हेर्ने मेरो दृष्टिकोण त्यस्तो छैन, उनले भने । यसैबीच, रुसी फौजले दक्षिणी सहर डिनिप्रोरुड्नेका मेयरलाई नियन्त्रणमा लिएको छ । युक्रेनी विदेशमन्त्री दिमित्रो कुलेबाले मेयर एभ्हेन मत्भेएमलाई रुसी सेनाले आइतबार नियन्त्रणमा लिएको पुष्टि गरे । उनी तीन दिनको अवधिमा रुसी सेनाको नियन्त्रणमा पर्ने दोस्रो मेयर हुन् । रुसी युद्ध अपराधीले मत्भेएमलाई नियन्त्रणमा लिए, कुलेबाले भनेका छन् । युक्रेनी अधिकारीहरूले भने मेयरलाई अपहरण गरिएको भन्दै आक्रोश व्यक्त गरेका बीबीसीले जनाएको छ । यसअघि रुसी सेनाले दक्षिणी क्षेत्र मेलिटोपलका मेयरलाई शुक्रबार नियन्त्रणमा लिएको थियो । युक्रेनका राष्ट्रपति जेलेन्स्की र युक्रेनी अधिकारीहरूले १० जनाको समूहले मेलिटोपोलका मेयर इभान फेडोरोभलाई अपहरण गरेको बताएका थिए । शत्रुलाई सहयोग गर्न इन्कार गरेपछि मेयरहरूलाई अपहरण गरिएको युक्रनी अधिकारीहरूको दाबी छ ।"
साउदीमा ८१ लाई मृत्युदण्ड,रियाद (एजेन्सी) साउदी अरबले विभिन्न अपराधमा दोषी ८१ जनालाई एकै दिन मृत्युदण्ड दिइएको छ । मृत्युदण्ड पाउनेमा यमनका ७ र सिरियाका एक जनासमेत छन् । यो संख्या साउदी अरबले गत वर्ष मृत्युदण्ड दिइएका मानिसको संख्याभन्दा बढी हो । आतंकवादसहित विभिन्न जघन्य अपराधमा दोषी ठहर भएका उनीहरूलाई शनिबार मृत्युदण्ड दिइएको साउदी प्रेस एजेन्सी (एसपीए) ले जनाएको छ । एसपीएले मृत्युदण्ड दिइएका प्रतिवादीहरूको मुद्दा तीन चरणको न्यायिक प्रक्रियाबाट अघि बढेको र १३ जना न्यायाधीशले हेरेका जनाएको छ । तर कतिपय मानव अधिकारवादी संस्थाहरूले न्यायिक सुनुवाइ निष्पक्ष नहुने गरेको बताउँदै आएका छन् । सन् २०२१ मा साउदी अरबले ६९ जनालाई मृत्युदण्ड दिएको थियो ।
ब्याजदरमा फेरि 'भद्र सहमति,"(काठमाडौं)  चैतका लागि निक्षेपको ब्याजदर नबढाउन बैंक तथा वित्तीय संस्थाले फेरि भद्र सहमति गरेका छन् । यही फागुनका लागि नयाँ ब्याजदर प्रकाशन गर्दा (गत माघमा) बैंक तथा वित्तीय संस्थाले त्यसअघिको भद्र सहमति खारेज गरेका थिए । सोहीअनुसार फागुनका लागि औसत १० प्रतिशतका दरले निक्षेपको ब्याजदर बढाएका थिए । त्यति बेला ब्याजदरमा हस्तक्षेप गर्दा बजार स्वतन्त्र रूपमा अघि बढ्न नसकेको भन्दै खारेज गरिएको बताइएको थियो । तर उक्त निर्णय एक महिना पनि टिकेन । सहमति खारेज भएको एक महिनापछि पुनः ब्याजदर नबढाउने निर्णय भएको बैंकर्स संघले जनाएको छ । ब्याजदर बढाए पनि निक्षेप वृद्धि हुने होइन, त्यसले लागत मात्र बढाउँछ, बैंकर्स संघका अध्यक्ष अनिलकुमार उपाध्यायले भने, लागत बढेपछि कर्जाको ब्याजदर पनि वृद्धि हुन्छ । यसकारण चैतका लागि ब्याजदर नबढाउने सहमति बैंकहरूबीच गरिएको हो । अघिल्ला दुई महिनामा निक्षेपको ब्याजदर स्थिर राखेका वाणिज्य बैंकहरूले यही फागुनमा १० प्रतिशतले निक्षेपको ब्याजदर बढाएका थिए । ब्याजदर बढाएर पनि अपेक्षित रूपमा निक्षेप नबढेकाले पुनः लागत वृद्धि नगराउने पक्षमा बैंकरहरू रहेको उपाध्यायले बताए । विकास बैंकहरूले चैतका लागि निक्षेपको ब्याजदर स्थिर राख्ने औपचारिक निर्णय भएको डेभलपमेन्ट बैंकर्स एसोसिएसनका अध्यक्ष प्रद्युमन पोखरेलले बताए । निक्षेपको प्रकृति नै फरक छ, जुन ब्याजदर बढ्दैमा आउँदैन, उनले भने, त्यसले ब्याजदर बढाएर लागत नबढाउने निर्णय भएको हो । निक्षेपको ब्याजदर बढाउँदा पनि यही फागुनमा वित्तीय प्रणालीमा अपेक्षित रूपमा निक्षेप थपिएको छैन । तथ्यांकअनुसार यही फागुन पहिलो र दोस्रो साता वाणिज्य बैंकहरूमा ११ अर्ब रुपैयाँ मात्र निक्षेप थपिएको छ । तर तेस्रो साता बैंकहरूमा थप ११ अर्ब रुपैयाँ निक्षेप संकलन भएको छ । यस अवधिमा भुक्तानी गर्न बाँकी केही सरकारी खर्चको भुक्तानी भएको, रेमिट्यान्समा झिनो सुधार देखिएकोलगायत कारण तेस्रो सातामा निक्षेप बढेको देखिएको हो । चौथो सातामा नेपाल आयल निगमले इन्धन आयातबापतको भुक्तानी गरेकोलगायत कारण निक्षेपमा सुधारको सम्भावना न्यून रहेको जानकारहरूको भनाइ छ । चैतमा निक्षेपको ब्याजदर नबढाउने सम्बन्धमा आइतबारसम्म वाणिज्य बैंक, विकास बैंक र फाइनान्स कम्पनीका छाता संगठनहरूले औपचारिक निर्णय गरिसकेका छन् । वाणिज्य बैंक र विकास बैंकले ब्याजदर नबढाउने भएपछि वित्त कम्पनीले मात्र किन बढाउने भन्ने कुरा आयो, वित्त कम्पनी संघका अध्यक्ष सरोजकाजी तुलाधरले भने, फेरि बजार बिगार्नु पनि भएन । यसरी चैतका लागि बैंक तथा वित्तीय संस्थाले सोमबार फागुनकै ब्याजदर प्रकाशन गर्नेछन् । यसअनुसार फागुनमा वाणिज्य बैंकहरूको निक्षेपको ब्याजदर एक वर्षे मुद्दती निक्षेपमा अधिकतम ११०३ प्रतिशत छ । गत माघको तुलनामा फागुनमा बैंकहरूले मुद्दती निक्षेपको ब्याजदर ०९८ प्रतिशत बिन्दुले बढाएका थिए । यसका आधारमा यही फागुनमा वाणिज्य बैंकहरूमा संस्थागत एकवर्षे मुद्दती निक्षेपको ब्याजदर १००३ प्रतिशत र साधारण बचतको ६०३ प्रतिशत कायम भएको छ । सहमतिअनुसार नै बैंकहरूले नयाँ ब्याजदर प्रकाशन गर्ने भएकाले चैतका लागि पनि निक्षेपकर्ताले उल्लिखित ब्याजदर पाउनेछन् ।विकास बैंकहरूले पनि चैतका लागि एकवर्षे मुद्दती निक्षेपको ब्याजदर अधिकतम ११५५ प्रतिशतमै स्थिर राख्दै छन् । यो यही फागुनकै बराबर हो । यही फागुनमा फाइनान्स कम्पनीहरूले पनि निक्षेपको ब्याजदर एक प्रतिशत बिन्दुले बढाएर ११७१ प्रतिशत कायम गरेका थिए । उनीहरूले चैतमा पनि त्यही ब्याजदर प्रकाशन गर्ने स्रोतले बताएको छ । निक्षेपको ब्याजदर जस्तै चैतमा कर्जाको ब्याजदरमा पनि खासै परिवर्तन नहुने देखिएको छ । चैत मसान्तमा मात्र बैंकहरूले आधार ब्याजदर परिमार्जन गर्ने भएकाले त्यसयता गत फागुनमा निक्षेपको ब्याजदर वृद्धिले बढाएको लागत बैंकहरूले समावेश गर्न पाएका छैनन् । तर आउँदो वैशाखदेखि भने आधार दरमा आएको परिवर्तनअनुसार कर्जाको ब्याजदर बढ्ने बैंकरहरूको भनाइ छ । बैंकहरूले तोकिएको मार्जिनभित्र रहेर चैतमा पनि कर्जाको ब्याज बढाउन सक्ने उनीहरूले बताए । पछिल्ला केही महिनायता कर्जाको ब्याजदर बढिरहेको छ । सोही क्रममा गत माघमा बैंक तथा वित्तीय संस्थाले प्रवाह गर्ने कर्जाको ब्याजदर औसतमा दोहोरो अंकमा माथि पुगेको छ । यो पछिल्लो १७ महिनायताकै उच्च हो । पछिल्ला महिनामा निक्षेपको ब्याजदर बढेको छ । त्यसका आधारमा कर्जाको ब्याजदर बढ्नु स्वाभाविक हो । तर गत माघअघिसम्म कर्जाको ब्याजदर औसतमा एकल (१० अंकभन्दा कम) भन्दा तल नै थियो । गत माघमा भने उक्त ब्याजदर बढेर १०३१ प्रतिशत पुगेको छ । यसअघि २०७७ भदौमा कर्जाको ब्याजदर औसतमा १०१८ प्रतिशत थियो । गत भदौयताका ४ महिना यस्तो ब्याजदर औसत ९ प्रतिशतभन्दा बढी र त्यसयताका ९ महिना ८ प्रतिशतभन्दा माथि रहेको कर्जाको ब्याजदर गत मंसिरदेखि बढ्न थालेको थियो । सोही क्रममा गत माघमा कर्जाको भारित औसत ब्याजदर १०३१ प्रतिशत पुगेको राष्ट्र बैंकको मासिक प्रतिवेदनले देखाएको छ । झन्डै एक वर्षयता वित्तीय प्रणालीले भोग्दै आएको तरलता (लगानीयोग्य रकम) समस्या तत्काल समाधान नहुने संकेत देखिएको छ । दीर्घकालीन स्रोतका रूपमा रहेको निक्षेप बढ्न नसकेको (प्रायः महिनामा घटिरहेको), सरकारी खर्च नभएको, रेमिट्यान्समा सुधार नभएको, शोधनान्तर घाटा अकासिएको लगायत कारण लामो समयदेखिको तरलता समस्या अझै केही महिना कायम रहने जानकारहरूको भनाइ छ । विद्यमान समस्या समाधानका लागि राज्य स्तरबाटै विशेष नीतिगत व्यवस्था नभए आउँदा महिनामा अवस्था झन् जटिल हुने उनीहरूको भनाइ छ । हाल अन्तरबैंक ब्याजदर ७ प्रतिशत हाराहारी र कर्जा निक्षेप अनुपात (सीडी) निर्देशित सीमा ९० प्रतिशतभन्दा माथि पुगेको छ । बैंकहरूले ठूलो परिमाणमा स्थायी तरलता सुविधा (एसएलएफ), ओभरनाइट रिपोलगायत औजारमार्फत अल्पकालीन कर्जा सुविधा लिएकाले बजारमा केही अधिक तरलता देखिए पनि वास्तवमा अवस्थामा सुधार नभएको पुष्टि हुने उनीहरूको भनाइ छ ।तरलता व्यवस्थापनकै लागि गएको ७ महिनामा राष्ट्र बैंकले ३३ खर्ब ६६ अर्ब ९६ करोड रुपैयाँ तरलता प्रवाह गरेको छ । आर्थिक वर्ष २०७८७९ को सात महिनामध्ये पहिलो महिनामा रिभर्स रिपोमार्फत २८ अर्ब ३५ करोड र निक्षेप तरलता व्यवस्थापनकै लागि चालु आर्थिक वर्षको ७ महिनामा राष्ट्र बैंकले करिब ४० खर्ब ४६ अर्ब रुपैयाँ बजारमा पठाएको छ । उक्त अवधिमा रिपोमार्फत ३ खर्ब ४२ अर्ब ९३ करोड, सोझै खरिद उपकरणमार्फत २७ अर्ब २२ करोड रुपैयाँ र स्थायी तरलता सुविधामार्फत ३७ खर्ब १५ अर्ब ९० करोड रुपैयाँ बजारमा पठाइएको राष्ट्र बैंकले जनाएको छ ।"
बढ्दो ब्याजले व्यवसाय संकटमा,"विराटनगर (कास) सुनसरीमोरङ क्षेत्रका उद्योगीले पूर्वप्रधानमन्त्री एव माओवादी केन्द्रका अध्यक्ष पुष्पकमल दाहाल र अर्थमन्त्री जनार्दन शर्मालाई आइतबार ज्ञापन बुझाउँदै बढ्दो बैंक ब्याजदरले व्यवसाय संकटमा परेको बताएका छन् । मुलुकको आर्थिक मेरुदण्ड मानिएको निजी क्षेत्रका उद्योग र व्यवसायले बढ्दो ब्याजदरको मार खेप्नुका साथै हाल पुँजी अभावका कारण धराशायी बन्दै गएको संघका निवर्तमान अध्यक्ष प्रकाश मुन्दडाले बताए । मुलुकको स्वदेशी लगानी, रोजगारी, उत्पादकत्वसहित समग्र अर्थतन्त्र नै धरापमा परेको र यसलाई नियन्त्रणका लागि आवश्यक पहल गर्न उनले आग्रह गरे ।वाणिज्य बैंकहरूले हाल संस्थागत निक्षेपमा १० प्रतिशतसम्म ब्याजदर कायम गरेको र आगामी चैतमा बैंक ब्याजदर ११ प्रतिशतसम्म पुग्न सक्नेसमेत सम्भावना देखिएको उल्लेख गर्दै तत्कालका लागि संस्थागत निक्षेपमा अधिकतम ६ प्रतिशत बैंक ब्याजदर कायम गराउन र तरलता अभावको समस्या न्यूनीकरण गराउन सम्बन्धित निकायलाई कदम चाल्न पहल गर्न आग्रह गरिएको छ ।"
"सुपारी, केराउ आयात निर्णय खारेज गर्न माग","सुपारी, मरीच तस्करी भएर जाने लगभग निश्चित छ । आयात खुला गर्ने निर्णयले वैदेशिक मुद्रा अनावश्यक खर्च हुने र अर्कोतर्फ तस्कर व्यापारलाई बढावा दिने काम हुन्छ, मञ्चले बुझाएको ज्ञापनपत्रमा भनिएको छ, नेपाली उपभोक्तालाई लाभ नहुने यस्तो असान्दर्भिक कदम तत्काल रोक्नुपर्छ । आयात इजाजत खुला गरेको निर्णय तत्काल खारेज गर्नुपर्छ । व्यापारीको स्वार्थमा खुला गरिएको निर्णय तत्काल छानबिन गर्नसमेत माग गरिएको मञ्चका अध्यक्ष प्रेमलाल महर्जनले बताए । सुपारी, केराउ आयातसम्बन्धी निर्णयबारे समितिमा बहस गर्ने समिति सभापति श्रीवास्तवले आश्वासन दिएको महर्जनको भनाइ छ । मञ्चले प्रधानमन्त्री तथा मन्त्रिपरिषद्को कार्यालयलाई पनि ज्ञापन बुझाएको छ । औद्योगिक प्रयोजनको नाम दिइए पनि व्यापारीहरूको चलखेलमा आयात खुलाइएको जानकारहरू बताउँछन् ।राजपत्रमा प्रकाशित सूचनाअनुसार केराउ, सुपारी र मरीच औद्योगिक प्रयोजनका लागि उद्योग विभागले सिफारिस गर्नुपर्छ । सम्बन्धित उद्योगले आफैं आयात गर्न सक्ने व्यवस्था गरी वाणिज्य आपूर्ति तथा उपभोक्ता संरक्षण विभागले २०७८७९ का लागि आयात अनुमति गर्न स्वीकृति दिने जनाएको छ । यसअघि संसदीय समिति र अख्तियार दुरुपयोग अनुसन्धान आयोगले पटकपटक छानबिन गरी विभिन्न निर्देशन दिएका थिए । निश्चित व्यापारीलाई फाइदा पुग्ने गरी आयात अनुमति दिइएको भन्दै उद्योग तथा वाणिज्य र श्रम तथा उपभोक्ता हित समिति एवं राष्ट्रिय सभाको दिगो विकास तथा सुशासन समितिअन्तर्गतको उपसमितिले छानबिन गरेका थिए ।"
मेलम्ची पुनर्निर्माण सुरु,"दुई महिनादेखि भुक्तानीका लागि आग्रह गर्दै आएको सिनो हाइड्रोले सरकारले बेवास्ता गरेपछि काम रोक्न बाध्य भएको जनाएको छ । गत बिहीबारसम्म ५० प्रतिशत रकम भुक्तानी नदिए काम बन्द गर्ने अग्रिम जानकारी दिएको सिनोको चेतावनीलाई सरकारले गम्भीर रूपमा नलिएपछि आयोजनाको काम थन्किएको थियो । दुवै पक्षबीच छलफल भइसकेपछि अहिले काम थालिएको छ, उनले भने । खानेपानी मन्त्रालय र खानेपानी विकास समितिले आगामी शुक्रबारसम्म भुक्तानी दिने सहमति गरेपछि सिनो हाइड्रोले मुहानस्थलमा काम पुनः सुरु गरेको मेलम्ची खानेपानी आयोजनाका इन्जिनियर माधव नेपालले बताए । असार १ मा हेलम्बुको शिर भेमाथाङ पहिरो मिसिँदा उर्लिएको मेलम्ची बाढीले मेलम्ची खानेपानी आयोजनालाई धेरै पछाडि धकेलिदियो । मेलम्ची खानेपानीको मुहानस्थल हेलम्बु१ अम्बाथानस्थित हेडवर्क्सस्थल, सडक, सुरुङ, गेटलगायतको संरचना तहसनहस तुल्यायो । मुहान नजिकैको इन्जिनियरिङ क्याम्प र सुरक्षा पोस्ट बाढीले बगाउँदा आयोजना निर्माणमा संलग्न ठेकेदार कम्पनीका कर्मचारी एक चिनियाँ र दुई भारतीयले ज्यान गुमाए । बाढीले करिब २१ किमिमध्येको ८ किमि सडक बगाएर सम्पर्क पूरै टुटाइदियो, दुई पटकको बाढीले दुई अर्ब ४५ करोडको क्षति पुर्याएको मेलम्ची खानेपानीले जनाएको छ । मेलम्ची राजधानी पुर्याउन एसियाली विकास बैंक (एडीबी) र अन्तर्राष्ट्रिय परामर्शदाता चार महिनादेखि लागिरहेको आयोजनाका सूचना अधिकारी राजेन्द्रप्रसाद पन्तको भनाइ छ ।"
बंगलादेश बैंक प्राप्ति गर्न नबिललाई राष्ट्र बैंकको सहमति,काठमाडौं (कास) नबिल बैंकलाई नेपाल बंगलादेश बैंक (एनबी) प्राप्ति गर्न राष्ट्र बैंकले सैद्धान्तिक सहमति दिएको छ । नबिल बैंकले एनबी बैंकलाई प्राप्ति गर्न गत पुस २९ मा प्रारम्भिक सम्झौता गरेको थियो । हाल नबिल बैंकको चुक्ता पुँजी करिब १८ अर्ब ५० करोड र एनबी बैंकको करिब १० अर्ब ९ करोड छ । यस प्राप्तिपछि हाल सहमति गरिएको स्वाप रेसियोअनुरूप बैंकको चुक्ता पुँजी करिब २३ अर्ब हुनेछ । पुस मसान्तसम्ममा नबिल बैंकसँग २९ अर्बभन्दा बढी र एनबी बैंकसँग १४ अर्बभन्दा बढी प्राथमिक पुँजी रहेकोमा एक्विजिसनपछि बैंकको प्राथमिक पुँजी ४४ अर्बभन्दा बढी हुनेछ । यसले राष्ट्रिय गौरव तथा निर्माणका क्रममा रहेका ठूला आयोजनामा नबिल बैंकको प्रमुख वित्तीय लगानी रहँदै आएकामा थप व्यवसाय विस्तार गर्न मद्दत पुग्नेछ ।
टीभीएस रेडर १२५ लाई आईएमओटीवाई उपाधि,"काठमाडौं (कास) टीभीएस रेडर १२५ लाई इन्डियन मोटरसाइकल अफ दी इयर (आईएमओटीवाई) उपाधि प्रदान गरिएको छ । टीभीएस रेडरले मनोनयनमा परेका अन्य ५ कडा प्रतिस्पर्धी मोटरसाइकललाई पछि पार्दै उपाधि हात पारेको बताइएको छ । टीभीएस रेडर १२५ मा आकर्षक मस्कुलर लुक्सका साथमा एड्जस्टेवल मोनोसक सस्पेन्सन, यूएसबी चार्जिङ, अन्डर सिट स्टोरेज र फराकिलो टायरलगायत विशेषता छन् । आकर्षक नयाँ एलईडी हेडलाइट, एङ्गुलर एलईडी डीआरएल तथा फेन्डर अप फ्रन्टले समग्र मोटरसाइकलको लुक्सलाई आकर्षक बनाएको कम्पनीको भनाइ छ ।"
उपत्यकामा नबिलका एकसाथ ४ नयाँ शाखा,"काठमाडौं (कास) नबिल बैंकले काठमाडौं उपत्यकाका ४ स्थानमा एकसाथ नयाँ शाखा सञ्चालनमा ल्याएको छ । जरंखु, शंखमूल, थैब र गोंगबु जालपामा ४ नयाँ शाखा सञ्चालनमा ल्याइएको बैंकले जनाएको छ । नबिल बैंकका अध्यक्ष उपेन्द्रप्रसाद पौडेल र तारकेश्वर नगरपालिकाका मेयर रामेश्वर बोहराले संयुक्त रूपमा जरंखु शाखा, बैंक सञ्चालक मलय मुखर्जी र काठमाडौं महानगरपालिका१० शंखमूलका कार्यवाहक वडाध्यक्ष रोहिनी श्रेष्ठले शंखमूल शाखा, बैंक सञ्चालक आशा राणा अधिकारी र गोदावरी नगरपालिकाका मेयर गजेन्द्र महर्जनले थैब शाखा र बैंकका सञ्चालक उदयकृष्ण उपाध्याय र टोखा नगरपालिकाका मेयर प्रकाश अधिकारीले गोंगबु जालपा शाखाको उद्घाटन गरे ।"
सानिमाको मोबाइल बैंकिङबाट ॅखल्ती मा पैसा राख्न सकिने,काठमाडौं (कास) अनलाइन भुक्तानी सेवाप्रदायक कम्पनी खल्ती र सानिमा बैंकबीच सम्झौता भएको छ । सम्झौताअनुसार सानिमा बैंकका ग्राहकले सानिमा सजिलो ईबैंकिङबाट खल्ती डिजिटल वालेटमा सजिलै फन्ड लोड गर्न सक्नेछन् । सानिमा सजिलो ईबैंकिङ एपमार्फत चेक आउट गर्न सकिने बैंकले जनाएको छ । यससँगै सानिमा बैंकका ग्राहकले सजिलो ईबैंकिङ एपबाट अब खल्ती वालेटमा बिनाझन्झट सीधै पैसा राख्न सक्ने कम्पनीले जनाएको छ ।
चितवनमा महिन्द्राको डिलर र सबडिलर,"काठमाडौं (कास) नेपालका लागि महिन्द्राको आधिकारिक वितरक अग्नि ग्रुपले चितवनमा डिलर र सबडिलर सञ्चालनमा ल्याएको छ । ग्रुपले भरतपुरस्थित हाकिमचोकमा नयाँ थ्रीएस (सेल्स, सर्भिस र स्पेयर पार्ट्स) डिलर सेन्ट्रल अटो जोन सञ्चालनमा ल्याएको हो । चितवनको टाँडीमा टूएस सबडिलर न्यु पञ्चकन्या मोटर पार्ट्स सञ्चालन भएको छ । डिलर र सबडिलरको उद्घाटनमा अग्नि ग्रुपका प्रबन्ध निर्देशक क्याबिनेट श्रेष्ठ, सेन्ट्रल अटो जोनका प्रबन्ध निर्देशक राजेन्द्र बटाजू, अग्निका प्रतिनिधिलगायतको सहभागिता थियो ।"
बजारमा मंगलम वायरसेफ,काठमाडौं (कास) मंगलम इन्डस्ट्रिजले नेपाल बिल्डकन एक्स्पोका अवसरमा मंगलम वायरसेफ सार्वजनिक गरेको छ । सहरी विकासमन्त्री रामकुमारी झाँक्रीले उक्त वायरसेफ सार्वजनिक गरिन् । शुक्रबारदेखि आइतबारसम्म भृकुटीमण्डपमा चलेको एक्स्पोमा वायरसेफ सार्वजनिक गरिएको हो । वायरसेफ एफआरएलएस विद्युतीय कन्ड्युट पाइप घरधनीहरूका लागि सुरक्षित वातावरण प्रदान गर्ने उद्देश्यसाथ निर्माण गरिएको कम्पनीले जनाएको छ । घर राम्रो र बलियो बनाउन सही निर्माण सामग्रीको साथ र सही पाइपिङ एवं प्लम्बिङ छनोट पनि उत्तिकै महत्त्वपूर्ण हुने मंगलम इन्डस्ट्रिजका प्रबन्ध निर्देशक अभिनव चुरिवालले बताए । त्यसमा वायरसेफ उपयुक्त रहेको उनको भनाइ छ ।
दशगजामा ड्यामसहित सडक बनाउँदै भारत,"(परासी)  भारतले दशगजानजिकै एकतर्फी रूपमा ड्यामसहितको सडक निर्माण गरिरहेको छ । दुई देशबीचको तल्लो र माथिल्लो तटीय क्षेत्रको आठ किलोमिटरसम्म एकतर्फी ड्याम, ठूला संरचना र प्राकृतिक पानीको बहाव रोकिने संरचना निर्माण गर्न पाइँदैन । निर्माण गर्नुपरे दुवै देशको सहमति अनिवार्य छ । तर, भारतले प्रतापपुर गाउँपालिकाको झुलनीपुर नाका नजिकै दशगजाबाट ५० मिटर दूरीमा सडक निर्माण गरिरहेको हो । भारत उत्तर प्रदेश महाराजगन्ज जिल्ला निचरौल ग्राम पञ्चायतको क्षेत्रमा भारतको सीमा सुरक्षा सडक (बीआरओ) परियोजना अन्तर्गत पूर्वदेखि पश्चिमसम्म निर्माण भइरहेको हो । जसले गर्दा नेपाली भूमि डुबानमा पर्ने खतरा छ । ७ फिट उचाइ र २५ मिटर चौडाइको सडकमा कहीं पनि पुल तथा पानी निकासका लागि पूर्वाधार बनाइएको छैन । पानीको निकास थुनिँदा नेपाली भूभाग डुबानमा पर्ने सुस्ता बचाउ अभियानका प्रवक्ता रवीन्द्र जयसवालले बताए । भारतले अन्तर्राष्ट्रिय नियमविपरीत दशगजाबाट ५० मिटरको नजिकै ठूलो सडक निर्माण गरिरहेको छ, उनले भने, यो सडक निर्माण भएपछि नेपाली भूभाग सधैं डुबानमा पर्नेछ । यसबारे गृह मन्त्रालयदेखि भारत उत्तर प्रदेशसम्म जानकारी गराएको भए पनि अहिलेसम्म सुनुवाइ भएको छैन ।सडक निर्माण तत्काल नरोक्ने हो भने पश्चिम नवलपरासीको सुस्ता, प्रतापपुर, सरावल र पाल्हीनन्दन गाउँपालिकाका धेरै बस्ती डुबानमा पर्ने निश्चित छ । संविधानसभा सदस्य देवकरण कलवारका अनुसार यो सडक बनाउन भारतले वर्षौंदेखि प्रयास गरेको थियो । हरेक वर्ष केही किलोमिटर बढाउने रणनीतिअनुसार उसले काम गर्दै आएको कलवारले बताए । यो सडकको मुद्दा तत्कालै प्रधानमन्त्री वा परराष्ट्र मन्त्रालयस्तरमा पुग्नुपर्ने हो । सडक निर्माणका नाममा ड्याम बनाउन पाइँदैन, उनले भने, अन्तर्राष्ट्रिय नियमको पालना नगरी एकतर्फी रूपमा निर्माण भएको संरचना तत्काल रोकिनुपर्छ । नेपालीलाई डुबानमा पार्ने गरी स्थायी संरचना बनाउन पाइँदैन । स्थानीयले नेपाल सरकारले सडक निर्माणको काम रोक्न नसके पनि पानीको निकासका लागि ठूला पुल बनाउने र सडकको उचाइलाई कम गर्न पहल गरिदिन आग्रह गरेका छन् । सुस्ता र प्रतापपुर गाउँपालिकाले नेपाल सरकारलाई पत्र पठाउँदै सडक निर्माणको काम रोक्न र नेपाली भूभाग डुब्ने गरी कुनै पनि संरचना निर्माण नगर्न आग्रह गरेका छन् । पश्चिम नवलपरासीका प्रमुख जिल्ला अधिकारी धर्मेन्द्रकुमार मिश्रले भारतले दशगजानजिकै सडक बनाएको विषयमा गृह र प्रधानमन्त्री कार्यालयमा जानकारी गराएको बताए । यस विषयमा भारत उत्तरप्रदेश महाराजगन्ज जिल्लाका प्रमुखसँग पनि कुराकानी भएको छ, उनले भने, जिल्ला स्तरबाट भन्दा पनि केन्द्रीय स्तरबाटै कूटनीतिक पहल हुन जरुरी छ ।स्थानीयले बासिन्दाले तत्काल सडक निर्माणको काम रोकेर समस्याको समाधान खोज्न सरकारसँग माग गरेका छन् । स्थानीयले जिल्ला प्रशासनमार्फत सरकारलाई ज्ञापनपत्र र स्थानीय तहले गृह मन्त्रालयमा जानकारी गराएको भए पनि निर्माणको काम रोकिएको छैन । गण्डक ब्यारेज र नहरका कारण डुबानको समस्या खेपिरहेका सीमावर्ती क्षेत्रका बासिन्दाले यो सडक निर्माण भएपछि दीर्घकालीन रूपमा बाढी र कटानको समस्या भोग्नुपर्नेछ । हाम्रो क्षेत्र बर्सेनि डुबानमा पर्दै आएको छ । बस्ती छोडेर जान पनि सकिँदैन । अब भारतले पानीको निकास नै रोकिने गरेर सडक निर्माण गरेपछि हाम्रो उठीबास हुने भो, प्रतापपुर६ का अजय लोनियाले भने, यो काम रोक्ने वा पानीको निकास हुने प्रकारको सडक निर्माण गर्न भारतलाई दबाब दिन नेपाल सरकारले ढिला गर्नै हुँदैन ।सरावल गाउँपालिका७ का वडाध्यक्ष हेयात खाँ धुनिया आफैं चिन्तित छन् । गाउँलेहरू सडक निर्माणले बस्ती डुबानमा पर्ने भन्दै पहल गरिदिन आग्रह गर्छन् । तर, वडाध्यक्षको तहबाट यो काम नहुने भन्दै उनी स्थानीयलाई सम्झाउँदै छन् । सीमावर्ती भारतको लक्ष्मीपुरका वडाध्यक्षसँग उनले यस विषयमा कुराकानी पनि गरे । तर, निकास निस्किएन । हामी आफैं डुबानमा पर्ने जोखिम बढ्यो । खेतीयोग्य जमिन डुबानमा पर्यो भने यो क्षेत्रको जीविकोपार्जनको माध्यममै समस्यामा पर्छ, उनले भने, सडक निर्माणको काम रोक्न नसके पनि पानीको निकासका लागि पुल तथा अन्य वैकल्पिक उपाय अपनाउन तत्काल दबाब दिन आवश्यक छ ।"
सीमाविद् श्रेष्ठको पुस्तक आठ भाषामा,"काठमाडौं (कास) सीमाविद् बुद्धिनारायण श्रेष्ठको पुस्तक इन्टरनेसनल बाउन्ड्रिज अफ नेपाल आठ भाषामा प्रकाशित भएको छ । अंग्रेजी भाषामा लेखिएको उक्त पुस्तक युरोप लातभियाको ल्याम्बर्ट एकेडमिक पब्लिसिङले सन् २०१९ मा प्रकाशित गरेको थियो । उक्त पुस्तक अहिले फ्रेन्च, रुसी, जर्मन, डच, इटालियन, स्पानिस, पोर्चुगिज र पोलिस भाषामा अनुवाद गरी त्यही शैक्षिक संस्थाले प्रकाशनमा ल्याएको जनाएको छ । इन्टरनेसनल बाउन्ड्री रिसर्च युनिटका पूर्वनिर्देशक तथा डरहम विश्वविद्यालय, बेलायतका प्रोफेसर मार्टिन प्राटले पुस्तकको प्राक्कथन लेखेका छन् । पुस्तकमा अन्तर्राष्ट्रिय सीमा सिद्धान्त, सीमा निर्धारणका चरण, सीमा विवाद हुने कारण, विश्वका सीमा विवादित मुलुकहरू, यसको समाधानका उपायबारे उल्लेख छ । यसैगरी सीमालाई लिएर लडाइँ भएका देशहरू, विश्वका प्रख्यात सीमारेखाहरू, सीमा कूटनीति, आकाश र पातालमा पनि सीमा पुगेको हुन्छजस्ता सैद्धान्तिक विषयवस्तु वर्णन गरिएका छन् । यसैगरी नेपालको भारत र चीनसाग सीमांकन गर्दाको सिद्धान्तको विवेचना गरिएको छ ।नेपालको लिपुलेककालापानीलिम्पियाधुरा भारतद्वारा अतिक्रमण, लिपुलेक सीमाघाटीको कानुनसंगत अधिकार, कालापानी मामिला अन्तर्राष्ट्रियकरण, नेपाल र भारतबीच चुच्चे नक्साको लडाइँ र सीमा समस्या सौहार्दपूर्ण तरिकाले आपसी वार्ताद्वारा समाधान हुन सक्ने उपायहरू पुस्तकमा व्याख्या गरिएको लेखक श्रेष्ठले कान्तिपुरलाई बताए । पुस्तकमा नेपालको सगरमाथाप्रति चीनले दाबी गर्दा भएको समझदारी, यसको उचाइ विवाद हल भएपछि संयुक्त घोषणाका विवरण, नेपाल र चीनबीच सीमाचिह्न नं ५७ मा विवाद रहेकोर चीनको बीआरआई नेपालको कोरिडोरजस्ता विषयवस्तु उल्लेख छन् । छिमेकी मुलुकसँग भएका १८ सीमा सन्धि सम्झौता अनुसूचीमा संलग्न गरिएका छन् ।यसैगरी पुस्तकमा सीमासँग सम्बन्धित बेलायतको इन्टरनेसनल बाउन्ड्री रिसर्च युनिट, अमेरिकाको एसोसियसन फर बोर्डरल्यान्ड स्टडिज, एसिया र अफ्रिकाको बोर्डरल्यान्ड रिसर्च नेटवर्कहरू, इन्टरनेसलन फेडरेसन अफ सर्भेयर्सलगायत संस्थाहरूको सीमासम्बन्धी क्रियाकलापको चर्चा गरिएको छ ।"
बालिका बलात्कारका आरोपित पक्राउ,मोरङ (कास) गम्भीर अवस्थामा फेला परेर अस्पतालमा शुक्रबार बेलुकी उपचारका क्रममा मृत्यु भएकी सुन्दरहरैंचा७ की एक १८ महिने बालिकामाथि बलात्कार भएको खुलेको छ । घटनाका आरोपित स्थानीय २८ वर्षीय मिथुन चौधरी र २५ वर्षीय अजय चौधरीलाई प्रहरीले पक्राउ गरी आइतबार विराटनगरमा सार्वजनिक गरेको छ । लागू पदार्थ सेवन गरेर बालिकालाई यातना दिँदै बलात्कार गरेको अनुसन्धानमा खुलेको मोरङका प्रहरी प्रमुख एसपी जनार्दन जीसीले बताए । पक्राउ परेमध्येका अजय बालिका अपहरण मुद्दामा पक्राउ परी गत मंसिर १६ मा छुटेका हुन् । उनका दुई पत्नी छन् । गम्भीर घाइते अवस्थामा भेटिएकी बालिकाको विराटनगरको नोबेल मेडिकल कलेज शिक्षण अस्पतालमा उपचारका क्रममा मृत्यु भएको थियो । घटनाका बेला मिथुन र अजयले मादक पदार्थ सेवन गरेको खुलेको प्रहरीले जनाएको छ ।
पुरानै प्रतिद्वन्द्वीबीच उपाधि होड,"(बिर्तामोड)  पाँचौं झापा गोल्डकप फुटबल प्रतियोगिताको उपाधिका लागि सोमबार आयोजक झापा११ र विभागीय टोली त्रिभुवन आर्मी क्लबबीच अन्तिम भिडन्त हुँदै छ । चिरप्रतिद्वन्द्वी यी दुई टिम झापा गोल्डकपको उपाधिलाई चौथोपल्ट फाइनल भिड्दैछन् । सिधै क्वाटरफाइनल खेल्दै फाइनल तय गरेका दुवै टिमले उपाधि जित्ने दाबी गरेका छन् । झापालाई तीन पटक पराजित गरेर उपाधि जितिसकेकाले सोमबार पनि इतिहास कायम राख्ने आर्मीको दाउ छ । आयोजक झापाले भने यसपालि उपाधि जित्न टिम सक्षम रहेको दाबी गरेको छ ।आइतबार प्रिम्याच कन्फ्रेन्समा झापाका प्रशिक्षक सन्तोष गुरुङले विगतका कमजोरी सुधार गर्दै पाँचौं संस्करण झापामै राख्ने गरी गरी उत्रिने बताए । फाइनल पुगेर उपाधि जित्न नसकेको स्थिति यसपालि अन्त्य हुने उनको दाबी छ । हामीले सधैं राम्रो खेलेका छौं, गोल गरेकै छौं तर उपाधि जित्नेगरी गोल गर्न सकेका छैनौं, यो पटक त्यो अवस्थाको अन्त्य हुन्छ, आर्मीलाई रोक्दै हामी च्याम्पियन बन्नेछौं, उनले दाबीसाथ भने ।आर्मीका प्रशिक्षक नवीन न्यौपानेले झापाको सेट टिम नभएकाले आफूहरू उपाधि जित्नेमा विश्वस्त रहेको सुनाए । उनले भने, झापा पुरानै प्रतिद्वन्द्वी हो, उसलाई तीन पटक पराजित गरेर उपाधि जितिसकेका छौं, यसपालि पनि पुरानै इतिहास दोहोर्याउने हो, झापालाई पराजित गरेर उपाधि जित्नेमा विश्वस्त छौं । उनले आफ्ना घाइते खेलाडीको स्वास्थ्य अवस्था सुधार भएर फाइनल खेल्न सक्षम रहेकाले पनि उपाधि जित्नेमा आफूहरू आशावादी रहेको बताए । आर्मीका कप्तान नवयुग श्रेष्ठले लामो समयको चोटपछि झापा गोल्डकपबाट खेलमा कमब्याक गरेका छन् । उनले झापाविरुद्धको फाइनल आफ्ना लागि विशेष रहेको बताए । लामो समयको चोटपछि यही गोल्डकपबाट खेलमा फर्किएको छु, त्यसकारण पनि झापासँगको फाइनल मेरा लागि बिशेष बन्नेछ, जति सक्छु टिमलाई च्याम्पियन बनाउने गरी खेल्नेछु, उनले भने । झापाका कप्तान विशाल राई बी ले सेट टिम नभए पनि अहिलेको झापा११ को टिम देशकै उत्कृष्ट टिम भएको दाबी गरे । उनले उत्कृष्ट खेल पस्किन सक्ने खेलाडीहरू टिममा रहेकाले यसपल्ट आर्मीविरुद्ध प्रत्येक खेलाडीले शतप्रतिशत खेल पस्किँदै ट्रफी उचाल्ने बताए । हो, हाम्रो टिम, सेट टिम होइन तर टिममा सबै उत्कृष्ट खेल्ने चर्चित खेलाडी छन्, त्यसैले यसपल्ट जसरी हुन्छ हामीले उपाधि जित्नैपर्नेछ र जित्छौं भन्नेमा विश्वस्त छौं, कप्तान विशालले भने । गोल्डकपमा घरेलु टोली झापाले क्वाटरफाइनलमा भारत सिक्किमको रेडपान्डा फुटबल क्लबलाई तथा सेमिफाइनलमा संकटा क्लब काठमाडौंलाई पराजित गरेको थियो । आर्मीले क्वाटरफाइनलमा भारत दार्जिलिङको मानेभञ्ज्याङ फुटबल क्लब र सेमिफाइनलमा सातदोबाटो युथ क्लबलाई पराजित गरेको थियो । विजेताले १२ लाख ५५ हजार र उपविजेताले ६ लाख ५ हजार रुपैयाँसहित ट्रफी प्राप्त गर्नेछन् । सर्वोत्कृष्ट खेलाडीले एक थान मोटरसाइकल पाउने गोल्डकप आयोजक समितिका अध्यक्ष विनोद बस्नेतले जानकारी दिए । विधागत उत्कृष्टलाई जनही २१ हजार र सर्वाधिक गोलकर्तालाई २५ हजार रुपैयाँ प्रदान गरिनेछ । साथै यसवर्ष एक थान मोटरसाइकलसहित झापाका विशाल राई ए लाई विशेष पुरस्कार गरिने अध्यक्ष बस्नेतले जानकारी दिए ।"
