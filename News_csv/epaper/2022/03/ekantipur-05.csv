शीर्षक,विवरण
नाबालिकालाई 'सहमतिमा पनि बलात्कार',"(दमौली)बाँसको खाँबो गाडेर जिल्ला प्रहरी कार्यालय तनहुँको बाहिरपट्टि डोरी टाँगिएको छ । युट्युबर फर्किएपछि दमौलीमा प्रहरी कार्यालयको पारिपट्टि रहेको न्यु मार्फाली होटल एन्ड लज सुनसानजस्तै छ । प्रहरी कार्यालयबाहिर बलात्कार आरोपितको पक्षमा नाराबाजी गर्ने कथित अभियन्ता छैनन् । नाबालिकालाई जबर्जस्ती करणीको अभियोगमा कलाकार पूर्णविक्रम शाह (पल शाह) दमौलीको हिरासतमा आइतबारदेखि थुनामा छन् । उनी थुनिएदेखि दमौलीमा भीड जम्मा भयो । काठमाडौंदेखि आएका युट्युबर र अभियन्ता बास बस्दा प्रहरी कार्यालयवरपरका होटल र रेस्टुरेन्टले ४५ दिन राम्रै व्यापार गरे । बिहीबार उनीहरू फर्किएपछि भने प्रहरी कार्यालयवरपर सुनसान देखियो । शुक्रबार काठमाडौंबाट एक युवतीमात्रै शाहलाई भेट्न आइन् ।पीडित नाबालिकाले शुक्रबार सरकारी वकिलको कार्यालयमा बयान दिइन् । उनले जाहेरीमा उल्लेख भएको व्यहोरालाई बल पुग्ने गरी बयान दिएको जिल्ला न्यायाधिवक्ता रामचन्द्र शर्माले बताए । उनका अनुसार पीडित आफ्नो बयानमा अडिग छिन् । कार्यालयले अन्य साक्षीको बयान लिइरहेको छ । पीडितका तर्फबाट पूर्वी नवलपुर प्रहरी कार्यालयमा पनि शाहविरुद्ध जबर्जस्ती करणीको उजुरी परेकाले त्यहाँ पनि सरकारी वकिलको कार्यालयमा बयान हुनेछ । कलाकार दुर्गेश थापा र सम्राट चौलागाईंले बुधबार दमौली आएर पीडितकै पक्षमा बयान दिइसकेका छन् । प्रहरीले हिरासतमा रहेका शाहसँग बयान लिए पनि उनले आरोप स्वीकार गरिसकेका छैनन् । उनले म्युजिक भिडियो सुटिङका क्रममा पीडितसँग एउटै घरमा बसे पनि शारीरिक सम्पर्क नभएको बयान दिएका छन् । पीडितको स्वास्थ्य परीक्षणमा भने नाबालिकाको कन्याजाली च्यातिएको प्रतिवेदन आइसकेको छ ।जिल्ला प्रहरी कार्यालय तनहुँका प्रवक्ता डीएसपी युवराज खड्काले घटनाका सम्बन्धमा अनुसन्धान भइरहेको बताए । पीडित र आरोपितको बयानअनुसार अनुसन्धान अधिकारीले प्रमाण जुटाउने, पीडितलाई कागज गराउने, जाहेरीवाला (पीडितका बुबा) लाई सोधपुछ गर्ने, घटना विवरण कागजमा संलग्न भएका मानिसको भनाइलाई हेर्ने र विश्लेषण गर्ने काम गर्छन् । अनुसन्धान भइसकेपछि बढीमा २५ दिनभित्र अदालतमा पेस गर्नुपर्छ । शाह आइतबारदेखि अदालतबाट ७ दिन म्याद थप गरी थुनामा छन् । शनिबार बिदा भएको र अनुसन्धान नसकिएकाले आइतबार पुनः म्याद थप हुनेछ । मुलुकी अपराध संहिता २०७४ को दफा २१९ अनुसार कुनै महिलालाई निजको सहमतिबिना र १८ वर्षमुनिकालाई सहमतिमा पनि करणी गर्न मिल्दैन । उक्त करणी बलात्कार ठहरिन्छ । जन्मदर्ताअनुसार पीडित नाबालिकाको जन्म २०६२ साउन ३ मा भएको देखिन्छ । २०७८ वैशाख १४ मा तनहुँको दुलेगौंडामा अन्तिम करणी हुँदा उनको उमेर १५ वर्ष ८ महिना ९ दिन छ । मुलुकी अपराध संहिता २०७४ को दफा १९ को ३ (ग) बमोजिम १४ देखि १६ वर्षसम्मका नाबालिकालाई करणी गरेको अवस्थामा १२ देखि १४ वर्षसम्मको कैद सजाय हुन्छ । अधिवक्ता राधिका खतिवडाका अनुसार बलात्कार घटनामा प्रत्यक्षदर्शी हुँदैनन् । भिडियो प्रमाण पनि हुँदैन । नाबालिकाले जाहेरीमा समर्थन गर्ने गरी बयान गरिसकेपछि अदालतमा पुगेर त्यसैलाई निरन्तरता दिइन् भने उनी नै यसको सबैभन्दा ठूलो प्रमाण हुने उनले बताइन् । बलात्कारसम्बन्धी कानुन आएपछि सर्वोच्चमा बलात्कारको मुद्दा लाखौं चले होलान्, कुनै पनि मुद्दामा अदालतले भिडियो वा प्रत्यक्षदर्शी चाहिन्छ भनेर खोजेको छैन, उनले भनिन्, स्वयं पीडितको जाहेरी नै यसको महत्त्वपूर्ण प्रमाण हो । जाहेरीलाई समर्थन हुने गरी घटनापूर्वका प्रतिवादी र पीडितको क्रियाकलाप, घटनापश्चात्का पीडित र प्रतिवादीका समाजमा भएका क्रियाकलापलाई नै विश्लेषण गरिन्छ ।यो घटनामा मध्यराति १२ बजे एसएमएस गरेर कसैको कोठामा परिपक्व भएको कोही पुरुष आउँछु भन्नु नै महत्त्वपूर्ण प्रमाण भएको उनले बताइन् । प्रहरीले सार्वजनिक भएको एक अडियोलाई पनि प्रमाणका रूपमा पेस गर्ने भएको छ । उक्त अडियोमा शाहले भनेका छन्, यदि उनी प्रेग्नेन्ट भएको भए समस्या हुन्थ्यो, बच्चा भएको भए स्विकार्ने कि नस्विकार्ने भन्ने कुरा आउँथ्यो । गर्लफ्रेन्डब्वाइफ्रेन्डबीच अन्डरस्ट्यान्डिङमा केही भयो होला । यति सेफ हिसाबले हुँदा पनि लास्टमा बिहे नै गर्नुपर्छ भन्न मिल्दैन । हामी जिन्दगीभरि सँगै हुन्छौं । म सधैं तिमीसँग बोल्छु, रिप्लाइ गर्छु भइहाल्यो नि ।आरोपितले नै सार्वजनिक गरेको अर्को अडियोमा पनि उनीहरूबीचमा शारीरिक सम्पर्क भएको र त्यसलाई मिलाउन उनीसहित अन्य साथी लागेको सार्वजनिक भएको थियो । यी प्रमाण हेर्दा १८ वर्षभन्दा कम उमेरकी बालिकालाई करणी गरेकाले आरोपित कसुरदार भइसकेको अधिवक्ता खतिवडाले बताइन् । १८ वर्ष नपुगी भोट हाल्न दिइँदैन, कुन पार्टी राम्रो, कुन पार्टी नराम्रो छुट्याउन सक्दैनन्, सेवा गर्न, जागिर खान पाइँदैन, मजदुरी गराउन पाइँदैन, उनले भनिन्, १८ वर्षभन्दा कम उमेरका बालबालिकाको त्यो प्रकारको चेतनास्तर, सामाजिक विकास र क्षमता विकास भएको हुँदैन । त्यसैले बालबालिकालाई एउटा प्रकारको र पाकालाई अर्को प्रकारको कानुन बनेको हो ।जाहेरीवाला एवं पीडितका बुबा यस घटनामा धेरै बोल्न चाहँदैनन् । अहिले हामी पीडामा छौं, कान्तिपुरसँग छोटो प्रतिक्रिया दिँदै उनले भने, छोरीले ठीक गरेकी छन् । उनको कदमलाई हामीले साथ दिनुपर्छ भनेर लडिरहेका छौं । न्याय मिल्ला ।"
"तस्करी गर्न सुपारी, केराउ अत्यधिक आयात","(काठमाडौं)वैधअवैध माध्यमबाट भारत निर्यात गर्नैका लागि सुपारी, केराउ, मरीच र छोकडा अत्यधिक मात्रामा तेस्रो मुलुकबाट नेपालमा भित्र्याउने गरिएको छ । नेपालबाट शून्य भन्सारदरमा कृषि वस्तु भारत निर्यात गर्न सकिने सुविधा दुरुपयोग गर्दै यी वस्तुको ओसारपसार गर्दा अन्तर्राष्ट्रिय व्यापार अनुशासनको प्रश्न उठ्ने गरे पनि सरकारले गम्भीरतापूर्वक लिएको पाइँदैन । सुपारी इन्डोनेसिया र थाइल्यान्ड, केराउ क्यानडा, रुस र अमेरिका, छोकडा पाकिस्तान र दुबई तथा मरीच भियतनामबाट भित्र्याउने गरिएको छ । भन्सार विभागका अनुसार आर्थिक वर्ष २०७३७४ मा ४ अर्ब ५२ करोड रुपैयाँ बराबरका यी वस्तु आयात गरिएको थियो । २०७४७५ मा दोब्बर अर्थात् १० अर्ब १७ करोडको आयात भयो । आर्थिक वर्ष २०७५७६ मा १२ अर्ब ४२ करोड र २०७६७७ मा १५ अर्ब ५६ करोडको आयात गरिएको छ । नेपालमा यति धेरै खपत हुने ठाउँ देखिँदैन, भन्सार विभागका एक अधिकारीले भने । सुपारी, केराउ, मरीच र छोकडाको माग भारतमा अत्यधिक छ । इन्डोनेसियालगायतका उत्पादक मुलुकले भारतमा सोझै निर्यात गरे भन्सार महसुल लाग्छ । नेपालबाट भने खुला सिमानामार्फत तस्करीसमेत गरेर व्यापारीले फाइदा लिन्छन् । जानकारका अनुसार यी वस्तुको वैधानिक निर्यातभन्दा पनि तस्करी मौलाउँदो छ । नेपाली व्यवसायीले नेपालको भन्दा पनि भारतको आवश्यकतालाई दृष्टिगत गरी सुपारी, केराउ, मरीच र छोकडा आयात गर्छन् । उता पठाएर मनग्य फाइदा कमाउँछन्, भन्सारका ती अधिकारीले भने । उनका अनुसार भारतले बेलाबेलामा अन्तर्राष्ट्रिय व्यापार अनुशासनको प्रश्न उठाउने गरेको छ । वाणिज्यविज्ञ तथा अर्थशास्त्री पोषराज पाण्डे कर छुट सुविधा दुरुपयोग गर्दै भारत निर्यातकै लागि सुपारी र केराउ आयात गर्न दिँदा नेपालभारत व्यापारमा विकृति बढ्ने बताउँछन् । भारतले नेपाललाई विश्वास गर्न नसक्ने वातावरण पनि बन्न सक्छ, उनले भने । भन्सारका अधिकारीका अनुसार आयातकर्ताले सुपारी, केराउ, मरीच, छोकडा आयात गरेपछि अर्को डमी (कागजी) फर्म मा बेचेको देखाउने गरेका छन् । त्यसपछि कुनै व्यक्तिलाई बेचेको पनि देखाइन्छ । धेरैजसो फर्मले व्यक्तिलाई बिक्री गर्छन् । त्यसपछि अवैध रूपमा भारत जान्छ । छिटो नाफा हुने भएकाले यस्ता वस्तुको तस्करी बढी हुने गरेको छ, ती अधिकारीले भने ।सरकारले भने व्यापारीको प्रभावमा परेर बारम्बार यी सामग्रीको आयात खुलाउने र बन्द गर्ने निर्णय गरिरहेको छ । मन्त्रिपरिषद्ले एक महिनाअघि पनि तस्करीका लागि प्रयोग हुने सुपारी, केराउ, छोकडा र मरीच आयात खुलाउने निर्णय गरेको छ । आलोचना सामना गर्न नसकिने आकलनमा उक्त निर्णय सार्वजनिक गरिएको छैन । प्रधानमन्त्री शेरबहादुर देउवाले नै नेतृत्व गरिरहेको उद्योग, वाणिज्य तथा आपूर्ति मन्त्रालयमार्फत यस्तो विवादास्पद निर्णय गरिएको हो । यही विषयमा विमति राख्ने उद्योग मन्त्रालयका तत्कालीन सचिव दिनेश भट्टराई र अन्य सहसचिवको सरुवा गरिसकिएको छ । यसअघि संसदीय समितिले कार्यविधि वा मापदण्ड नबनाई आफूले चाहेका व्यापारीलाई आयात अनुमति दिएको निष्कर्ष निकाल्दै गत वैशाखमा भन्सार विभागलाई पत्र पठाएर तत्काल सुपारी आयात रोक्न भनेको थियो । अख्तियार दुरुपयोग अनुसन्धान आयोगले पनि गत असोजमा उद्योग, वाणिज्य तथा आपूर्ति मन्त्रालयका नाममा पत्र लेखेर माग आपूर्तिको विश्लेषण गरेर मात्रै परिमाण यकिन गर्न निर्देशन दिएको थियो । तर पर्याप्त छलफल, अध्ययन र कार्यविधि नै नबनाई व्यापारीको दबाबमा अहिले फेरि आयात खुलाइएको हो । आयातित सुपारी, केराउ, मरीच र छोकडाको तस्करी बढेपछि तत्कालीन अर्थमन्त्री युवराज खतिवडाले २०७६ चैत २४ मा निकासी पैठारी (नियन्त्रण) ऐन, २०१३ को दफा ३ (१) बमोजिम वस्तु पैठारीमा बन्देज लगाएका थिए । कोभिड१९ महामारी बढेका बेला विदेशी विनिमय सञ्चिति बढाउन भन्दै खतिवडाले बन्देज लगाएका थिए । अर्थतन्त्र चलायमान हुन थालेपछि सरकारले २०७७ चैत ९ मा राजपत्रमा सूचना प्रकाशन गरेर पूर्ण बन्देज हटाएर परिमाणात्मक बन्देज लगाएको थियो । आर्थिक वर्ष २०७७७८ मा उद्योगी व्यवसायीले एक वर्षमा केराउ ८० हजार टन, सुपारी २५ हजार टन, छोकडा ५ हजार टन, नधुलाएको मरीच १५ हजार टन आयात गर्न सक्ने गरी परिमाणात्मक बन्देज लगाइएको थियो । प्रतिबन्ध फुकुवासँगै वाणिज्य, आपूर्ति तथा उपभोक्ता संरक्षण विभागमा आयात कोटाको १८ गुणा बढी मागको आवेदन परेको थियो । त्यसले पनि स्वदेशमै खपत हुनेमा शंका उब्जिएको विभागले जनाएको छ । परिमाणात्मक बन्देज लागेपछि २०७७७८ मा ३ अर्ब २६ करोडको केराउ, ७६ करोडको सुपारी, ५८ करोडको छोकडा र १३ करोडको मरीच आयात भएको भन्सार विभागको तथ्यांक छ । वस्तुको माग, उपभोग र खपत हेर्नुपर्छ । तर आवश्यकताभन्दा बढी आयात भइरहेको छ, वाणिज्य विभागका एक अधिकारीले भने । विभागका अनुसार गत साउनमा परासी, बर्दघाट र प्रतापपुरका सीमा क्षेत्रबाट प्रहरीले ७ सय ३० क्विन्टल केराउ बरामद गरेको थियो जसको बजार मूल्य करिब २२ लाख रुपैयाँ थियो । गत भदौमा पनि प्रहरीले नवलपरासी (पश्चिम) बाटै भन्सार छलीको २९ लाख रुपैयाँभन्दा बढीको केराउ बरामद गरेको थियो । त्यतिबेला साना कारोबारीमात्रै समातिएका थिए । सुपारी, केराउ, मरीच र छोकडा आयातका लागि करिब ५० वटा फर्म (ट्रेडिङ कम्पनी) सक्रिय रहेको भन्सार विभागले बताएको छ । ती फर्म चाँदी कारोबारमा पनि संलग्न रहेको आशंका छ । तर ती फर्म वा व्यक्तिको खोजी एवं छानबिन सरकारले गरेको छैन । भारतमा बढी माग भएका वस्तुको आयात धेरै छ, विभागका एक अधिकारीले भने, वस्तु तस्करी भएर विदेश जान्छ र राज्यलाई एक पैसा फाइदा छैन भने आयात किन खुलाउने ?"
अस्पतालमा भालुको बास,"अस्पतालभित्र भने बिरामीका कुरुवाले त्यसलाई फोहोर खाँदै गरेको देखेका थिए । अस्पतालका कर्मचारी गोपाल आचार्यका अनुसार ती कुरुवाले कत्रो कुकुर पस्यो भनेपछि अरू चारपाँच जनाले गएर हेर्दा भालु भनेर ठम्याए । तत्काल चेनगेट लगाएर बिरामी भएतिर पस्ने ठाउँ बन्द गरिदिए । त्यसपछि प्रहरीलाई खबर गरे । प्रहरी, कर्मचारी, कुरुवा पुग्दा भालु प्रसूति कक्षमा पसिसकेको थियो । चेनगेट खोलेर भित्र पसेको प्रहरीले तत्काल बाहिरबाट ढोका लगाएर भालुलाई थुनेको थियो । थुनिएको कोठाबाट बाहिर निस्कन भालुले झ्यालढोका फुटाउने प्रयास गरेको थियो । झ्यालमा लगाएको फलामको रोल बंग्याएको छ । अस्पतालका प्रमुख डा सोनिम लामाले सामाजिक सञ्जालमा लेखेका छन, अब हुँदाहुँदा भालुले समेत अस्पताल आएर तोडफोड र हुलदंगा मच्चाउन थाल्यो बा । मान्छेले मात्रै नपुगेर, लौन सरकार अस्पतालमा चारैतिर पर्खाल लगाउने र सुरक्षागार्ड राख्ने व्यवस्था मिलाइदिनुपर्यो । भालु अस्पतालको शवगृहबाट भित्र पसेको हुन सक्ने अनुमान छ । अस्पताल रहेको क्षेत्रमा जंगल पनि छ । कञ्चनजंघा संरक्षण क्षेत्रका संरक्षण अधिकृत रमेश यादवका अनुसार भालु करिब ७८ वर्षको जस्तो देखिएको छ । चिसोले गर्दा माथिल्लो क्षेत्रबाट न्यानो खोज्दै औलतिर झरेको हुन सक्ने अनुमान छ । यो समय भालु सुत्केरी हुने र औलमा सुत्केरी हुँदा आहाराको खोजीमा निस्कन सक्ने हिमाली क्षेत्रका बासिन्दाको अड्कल छ । दुई प्रकारका भालुमध्ये यो हिमाली कालो भालु भएको यादवले बताए । डिभिजन वन कार्यालय अहिले प्रदेश सरकारअन्तर्गत छ । प्रदेश सरकारले वन्यजन्तु उद्धार टोली अहिलेसम्म बनाएको छैन । त्यसको प्रभाव थुनिएको भालुले आफ्नो बासस्थान फर्कन लामो प्रतीक्षा गर्नुपर्ने भएको छ । हामी प्रदेशको भएकाले विभागमा जाहेर गर्यौं, कञ्चनजंघा संरक्षण क्षेत्र आयोजनासँग समन्वय गर्यौं, डिभिजन वन कार्यालय प्रमुख साहले भने, प्रदेशमै उद्धार टोली भएको भए अलिक चाँडो हुने थियो ।"
देउवाको नजरमा मन्त्रीः औसतमुनि कार्यसम्पादन,"(काठमाडौं)करिब ८ महिनादेखि सरकारको नेतृत्व सम्हालिरहेका प्रधानमन्त्री शेरबहादुर देउवा थोरै मन्त्रीको काममा मात्र सन्तुष्ट छन् । उनको नजरमा अधिकांश मन्त्रीको कार्यसम्पादन औसतमुनि छ तर गठबन्धनको परिबन्दका कारण उनले मुख खोल्न सकेका छैनन् । २३ सदस्यीय मन्त्रिपरिषद्मा गृहमन्त्री बालकृष्ण खाण, सञ्चार तथा सूचना प्रविधिमन्त्री ज्ञानेन्द्रबहादुर कार्की, अर्थमन्त्री जनार्दन शर्मा र ऊर्जामन्त्री पम्फा भुसाल सुरुदेखिकै देउवाका सहयात्री हुन् । उमेश श्रेष्ठ साउन १०, नारायण खड्का असोज ६ मा र अन्य मन्त्रीराज्यमन्त्री असोज २२ मा नियुक्त भएका हुन् । सामान्यतया मन्त्रीहरूको कार्यसम्पादन मूल्यांकन एक वर्षमा गरिन्छ तर प्रधानमन्त्री देउवाले मन्त्रीहरूको ६ महिने कार्यकालको व्यवहार र प्रस्तुतिलाई नोटिस मा राख्ने गरेको उनीनिकट नेताहरू बताउँछन् । प्रधानमन्त्री देउवाले आफ्नो क्याबिनेटमा सबैभन्दा बढी विश्वास गरेका मन्त्री हुन्, सञ्चार तथा सूचना प्रविधिमन्त्री कार्की । मन्त्रालयमा कार्यसम्पादन गतिशील हुन नसके पनि उनलाई देउवाले महत्त्वपूर्ण राजनीतिक जिम्मेवारी दिने गरेका छन् । उनी उच्चस्तरीय समन्वय समितिमा सरकारका तर्फबाट सदस्यसमेत छन् । पार्टीको आन्तरिक रणनीतिक बैठक होस् वा गठबन्धन दलको बैठक, कार्कीको उपस्थिति अपरिहार्य ठानिन्छ । उहाँले मन्त्री भइसकेपछि महत्त्वपूर्ण राष्ट्रिय मुद्दामा प्रधानमन्त्रीको विश्वासपात्रका रूपमा सहजकर्ताको भूमिका निर्वाह गर्नुभयो, यसले गर्दा मन्त्रालयको कार्यसम्पादनमा पर्याप्त ध्यान दिन सक्नुभएन, देउवानिकट एक नेताले भने, यस अवधिमा उहाँ सफल मन्त्रीभन्दा पनि राष्ट्रिय राजनीतिको सफल समन्वयकर्ता बन्नुभएको छ । कार्कीले विषयगत मन्त्रालयमा देखिने गरी काम गर्न नसकेको प्रधानमन्त्रीको बुझाइ रहेको ती नेताले बताए ।गृहमन्त्री खाँणले भरलाग्दो मन्त्रीको हैसियत बनाएका छन् । आठमहिने कार्यकालमा देशको शान्तिसुरक्षा सन्तोषजक रहेकामा देउवा उनीसँग सन्तुष्ट देखिन्छन् । पछिल्लो समय अमेरिकी सहयोग निकाय एमसीसीसँग भएको अनुदानसम्बन्धी सम्झौता अनुमोदनका क्रममा सम्भावित सुरक्षा खतरालाई व्यवस्थापन गरेकामा देउवा उनीसँग खुसी छन् । प्रधानमन्त्री देउवाले खाँणलाई गठबन्धन दलका नेताहरूसँग महत्त्वपूर्ण राजनीतिक डिल गर्न पनि खटाउने गरेका छन् । पार्टी महाधिवेशनमा पदाधिकारीमा ठाउँ नपाउँदासमेत खाँणले देउवाको चुनावी रणनीतिमा काम गरेका थिए । कार्की र खाँणप्रति प्रधानमन्त्री सन्तुष्ट हुनुहुन्छ, त्यहीअनुसार जिम्मेवारी पनि दिइरहनुभएको छ, देउवानिकट ती नेताले भने, मन्त्रालयको काम भने अपेक्षाअनुसार भएको छैन । नियुक्त भएकै दिन असोज ६ मा संयुक्त राष्ट्रसंघको महासभामा सहभागी हुन अमेरिका गएका परराष्ट्रमन्त्री खड्काले ६ महिने कार्यकालमा उत्कृष्ट नतिजा दिन सकेका छैनन् । छिमेकी राष्ट्रसँग बल्झिएका सीमा विवाद सुल्झाउने तथा दुईपक्षीय र बहुपक्षीय परराष्ट्र सम्बन्धलाई सन्तुलित तबरले अघि बढाउने खालका काम उनीबाट हुन सकेका छैनन् । पछिल्लो समय एमसीसी सम्झौतालाई लिएर शक्तिराष्ट्र अमेरिका र चीनबीच भएको तिक्ततापूर्ण चासोमा पनि उनको झूमिका देखिएन । बिहीबार बसेको गठबन्धन बैठकमा सत्तासहयात्री दलका नेताले युत्रेन मामिलामा हतारमा प्रतिक्रिया दिएको भन्दै गुनासो गरेका थिए । परराष्ट्रमन्त्री भनेको प्रधानमन्त्रीको वैदेशिक सल्लाहकार हो, परराष्ट्रमन्त्रीले बनाउने धारणामा सरकार चल्ने गर्छ, देउवानिकट एक नेताले भने, तर परराष्ट्रमन्त्रीमा सुस्तता र अलमल देखियो । खड्काले उत्तरी चीन र दक्षिण भारतसँग सम्बन्धन विस्तारमा काम गर्न सकेको देखिएन । रिक्त रहेका देश र नियोगमा राजदूत नियुक्ति अघि बढाउन असफल रहे । यसबीचमा सिफारिस गरिएकामध्ये अमेरिका र बेलायतका लागि राजदूतमा नियुक्ति गरिएको छ तर छिमेकी भारतबाट प्रस्तावित राजदूतका लागि एग्रिमो आइसकेको छैन ।कांग्रेसबाट मन्त्री भएका कानुन, न्याय तथा संसदीय मामिलामन्त्री दिलेन्द्रप्रसाद बडू, खानेपानीमन्त्री उमाकान्त चौधरी र महिला, बालबालिका तथा ज्येष्ठ नागरिकमन्त्री उमा रेग्मीको कार्यसम्पादन औसतभन्दा माथि उठ्न सकेको छैन । मन्त्री बडूले न्यायपालिकाको विवाद समाधानमा दक्षता देखाएको प्रधानमन्त्रीको बुझाइ छ । उनले सरकारको प्रतिनिधिका रूपमा प्रधानन्यायाधीश, न्यायाधीशसहित सरोकारवाला पक्षसँग संवाद गरेका थिए । विषयगत मन्त्रालय भएर पनि होला, उहाँले न्यायालयको मुद्दामा प्रधानमन्त्रीबाट राम्रो जिम्मेवारी पाउनुभयो, काम पनि राम्रै गर्नुभयो, प्रधानमन्त्रीनिकट नेताले भने । माओवादी केन्द्रबाट अर्थमन्त्री रहेका जनार्दन शर्मासँग प्रधानमन्त्री देउवा सन्तुष्ट छैनन् । आर्थिक रूपमा नीतिगत कमजोरी गरेको, अर्थतन्त्रका बारेमा दिगो नीति ल्याउन नसकेको, अर्थतन्त्र नबुझेका कर्मचारीलाई मन्त्रालयमा भित्र्याएको, समन्वयबिनै रकमान्तरका काम गरेको भन्दै प्रधानमन्त्री देउवा शर्मासँग असन्तुष्ट बनेको उनी निकटको भनाइ छ । पछिल्लो समय एमसीसी सम्झौता अनुमोदनमा अर्थमन्त्री शर्माबाट गठबन्धन दलका नेतासँग समन्वयकारी भूमिका हुने अपेक्षा गर्नुभएको थियो, देउवानिकट ती नेताले भने, तर उहाँ एमसीसीलाई छल्न बागलुङको बलेवामा स्काई टेबलमा खाजा खान निस्किनुभयो । ती नेताका अनुसार प्रधानमन्त्रीले सांकेतिक रूपमा शर्मालाई अर्थतन्त्र बिगार्ने खालका काम नगर्न सचेत गराएका छन् । सरकारमा माओवादी केन्द्रका तर्फबाट नेतृत्व गरेकी ऊर्जा, जलस्रोत तथा सिँचाइमन्त्री पम्फा भुसालको कार्यसम्पादनबाट पनि प्रधानमन्त्री देउवा उत्साही छैनन् । पटकपटक गोप्य र विवादास्पद निर्णय हुँदै आएको बुढीगण्डकी जलविद्युत् आयोजनाबारे फास्ट ट्र्याक मा निर्णय लिन निर्देशन दिएर उनी शंकाको घेरामा परेकी छन् । शिक्षा, विज्ञान तथा प्रविधिमन्त्री देवेन्द्र पौडेल, भूमि व्यवस्था सहकारी तथा गरिबी निवारणमन्त्री शशि श्रेष्ठ र युवा तथा खेलकुदमन्त्री महेश्वरजंग गहतराजले पनि देखिने गरी काम गर्न सकेका छैनन् । शिक्षामन्त्री पौडेलले भने विद्यालय शिक्षामा स्थानीय तहको अधिकार खोस्ने गरी शिक्षक महासंघसँग सहमति गरेका छन् ।एकीकृत समाजवादीबाट सरकारमा सहभागी स्वास्थ्य तथा जनसंख्यामन्त्री विरोध खतिवडा, संस्कृति, पर्यटन तथा नागरिक उड्डयनमन्त्री प्रेमबहादुर आले, सहरी विकासमन्त्री रामकुमारी झाँक्री र श्रम, रोजगार तथा सामाजिक सुरक्षामन्त्री कृष्णकुमार श्रेष्ठको कार्यसम्पादन पनि प्रधानमन्त्रीको नजरमा सन्तोषजनक छैनन् । मन्त्री आलेका कतिपय व्यवहारप्रति प्रधानमन्त्री सजग रहेको उनीनिकटको भनाइ छ । उहाँ (आले) का कतिपय काम सही र लोकप्रिय छन्, तर ढंग नपुर्याएर गर्न खोज्दा उच्छृंखल खालका देखिन्छन्, प्रधानमन्त्री निकटको भनाइ छ, प्रधानमन्त्रीले बाहिर व्यक्त नगरे पनि नोटिसमा पक्कै राख्नुभएको छ । चर्चित र आस गरिएकी नेतृ झाँक्रीलाई सहरी विकास मन्त्रालयको कमान्ड दिएपछि प्रधानमन्त्री र झाँक्रीको दल एकीकृत समाजवादी पनि निकै आशावादी थिए तर यस अवधिमा उनले आफ्नो स्वभावअनुसार काम देखाउन सकिनन् । लोकप्रिय हुने धुनमा उनी कहिले नदी करिडोर पुग्छिन्, कहिले आफ्नै प्राविधिकको सार्वजनिक आलोचना गर्छिन् । देखिने काम गर्न उनी चुकेकी छन् ।जनता समाजवादी पार्टीबाट सरकारमा सहभागी संघीय मामिला तथा सामान्य प्रशासनमन्त्री राजेन्द्र श्रेष्ठ, भौतिक पूर्वाधार तथा यातायातमन्त्री रेनुकुमारी यादव, कृषि तथा पशुपक्षीमन्त्री महिन्द्र राय यादव र वन तथा वातावरणमन्त्री रामसहाय प्रसाद यादवको कार्यसम्पादन पनि औसतभन्दा माथि उठ्न सकेको छैन । भौतिक पूर्वाधारमन्त्री यादव गौर घटना दोहोर्याउने गैरजिम्मेवार अभिव्यक्ति दिएर आलोचित भइन् तर प्रधानमन्त्री मौन बसिदिँदा मन्त्री पद जोगियो । गठबन्धन सरकारको बाध्यताले प्रधानमन्त्रीले चाहेर पनि सजिलैसँग कसैलाई हटाउन सक्नुहुन्न, कांग्रेसका एक नेताले भने, तर आफ्नो र अन्य दलका मन्त्रीले राम्रो काम गर्न नसकेको उहाँले राम्रोसँग महसुस गर्नुभएको छ । राजनीतिशास्त्रका प्राध्यापक लोकराज बराल कुनै पनि मन्त्रीले जनतालाई प्रत्याभूति दिने गरी काम गर्न नसकेको बताउँछन् । जनतामा सरकारको इमेज दिने भनेकै मन्त्रीहरूले हो, तर मन्त्रीहरूले न तात्कालिक रूपमा प्रभाव पार्ने गरी कुनै काम गर्न सकेका छन् न त दीर्घकालीन महत्त्वका योजना ल्याएका छन्, उनले भने, कुनै पनि मन्त्रीले उदाहरण दिन मिल्ने काम गरेको मेरो जानकारीमा छैन । प्रधानमन्त्री देउवाले केही दिनमा सरकार पुनर्गठनको तयारी गरेका छन् । रिक्त रहेका दुई मन्त्रालय रक्षा र उद्योग, वाणिज्य तथा आपूर्तिमा मन्त्री नियुक्त गर्ने र केही मन्त्री हेरफेर गर्ने उनको तयारी छ । देउवानिकट एक नेताका अनुसार उनले निर्वाचन आचारसंहिता लागू हुनुअघि नै मन्त्रिपरिषद् हेरफेरको तयारी गरेका छन् । गठबन्धन दलहरूमा पनि मन्त्री हेरफेर गर्नुपर्ने कुरा चलेको छ, प्रधानमन्त्री पनि कतिपय मन्त्रीसँग सन्तुष्ट हुनुहुन्न, ती नेताले भने, मन्त्रिपरिषद्लाई पूर्णता दिने क्रममा सामान्य हेरफेर हुन सक्छ ।"
'एमसीसी अनुमोदन निर्णय बाध्यात्मक परिस्थितिको उपज',"(काठमाडौं)माओवादी नेता कालीबहादुर मल्लले पार्टीमा देखिएको एमसीसीसम्बन्धी विवादलाई साँच्चिकै बाघ कि भ्रमको भनेर तुलना गरेका छन् । एउटा गाउँमा बाघले मान्छे मार्न थालेपछि एक थरी मान्छेले भने वनमा साँच्चिकै बाघ छ, त्यसलाई प्रतिवाद गर्नुपर्छ, त्यसको उपाय खोज्नुपर्छ, उनीहरू बाघको प्रतिवाद गरेर बचे, पार्टीभित्रको अन्तरसंघर्षप्रति व्यंग्य कस्दै उनले भने, अर्को थरी मान्छेले भने हामीले देखेको हुनाले बाघ आएको हो, बाघ होइन भनेर बसे । सही ढंगले उपाय ननिकाल्दा बाघले झन् मान्छे खान थाल्यो । यो एमसीसी विवाद पनि त्यही हो । केन्द्रीय समिति बैठकमा अध्यक्ष पुष्पकमल दाहाल र नेता नारायणकाजी श्रेष्ठले एमसीसी सम्बन्धमा राखेको धारणालाई अर्थ्याउँदै उनले व्याख्यात्मक घोषणालाई प्रतिवादका रूपमा चित्रण गरे । पार्टीले एमसीसीलाई पार लगाएको उनको दाबी थियो । एमसीसीमा उपाय ननिकाली विरोध मात्रै गर्दा हामीले देखेको हुनाले बाघ आएको भन्ने भ्रम उत्पन्न भएको बताए । शुक्रबार सुरु भएको बैठकमा एमसीसीमाथि अध्यक्ष दाहाल र नेता श्रेष्ठले धारणा राखेका थिए । राष्ट्रिय सभागृहमा शुक्रबार बैठकको सुरुवात गर्दै दाहालले व्याख्यात्मक टिप्पणीसहित एमसीसी अनुमोदन गर्ने आफ्नो निर्णय बाध्यात्मक परिस्थितिको उपज भएको भन्दै बचाउ गरेका थिए । अर्कोतर्फ श्रेष्ठले एमसीसी अनुमोदन गर्नु गलत भएको भने पनि त्यही विषयलाई लिएर विवाद नलम्ब्याउने संकेत गरेका थिए । श्रेष्ठले एमसीसीका विषयमा फरक मत राखे पनि पार्टी एकतामा जोड दिएका थिए । दाहालले एमसीसी अनुमोदन नहुने अवस्थामा गठबन्धन भत्किने, सरकार अस्थिर हुने र आन्दोलनबाट प्राप्त उपलब्धि गुम्ने जोखिम रहेको धारणा राखेका थिए । एमसीसीमार्फत गठबन्धन भत्काएर एमालेले माओवादीलाई रिङआउट गर्न खोजेको थियो, एमालेको त्यो षड्यन्त्रलाई असफल पार्यौं, केन्द्रीय सदस्य धर्मदत्त देवकोटाले दाहाललाई उद्धृत गर्दै भने, एमसीसीका कारण सरकार अस्थिर हुने र हिजोको उपलब्धि गुम्न सक्ने खतरा थियो, यो सबैबाट बचाउन सकियो भन्नुभयो ।बैठकमा अध्यक्ष दाहालले राष्ट्रियअन्तर्राष्ट्रिय परिस्थितिका बारेमा धारणा राख्दै व्याख्यात्मक टिप्पणीसहित एमसीसी अनुमोदन गर्नुपरेको दाबी गरेका थिए । दाहालले संसद्ले गरेको व्याख्यात्मक घोषणा नेपालका लागि कानुन जस्तै हुने र अमेरिकाले पनि सकारात्मक रूपमा लिएको बताएका थिए । एमसीसीका विषयमा सुरुदेखि नै गम्भीरतापूर्वक अध्ययन गर्नमा सबैको कमजोरी रह्यो र संसद्बाट अनुमोदन गर्ने समयमा गहिरो अध्ययन हुन थाल्यो, त्यसमा गम्भीर विषयहरू रहेछन्, बैठकमा दाहालले भनेका थिए, संसद्बाट जुन व्याख्यात्मक घोषणा गरियो, पछि नेपालको कानुनसरह नै भयो । अब कार्यान्वयनको अवस्था हेरेर जानुपर्छ । दाहालले पाँच वर्षभित्र काम सकेर फर्किए राम्रो, नभए संसद्बाट पारित भएको विषयतर्फ जानुपर्ने बताएका थिए । यसलाई चर्को विवादको विषय नबनाई कार्यान्वयनमा जोड दिऊँ, दाहालले बैठकमा भनेका थिए । एमसीसी संसद्बाट अनुमोदन गर्ने विषयमा माओवादीमा अन्तरद्वन्द्व चर्किएको थियो । दाहालसहितका नेता व्याख्यात्मक टिप्पणीसहित अनुमोदनका लागि तयार भए पनि श्रेष्ठसहितका नेताको फरक मत थियो । संसद्बाट एमसीसी अनुमोदन गर्ने क्रममा पार्टीभित्र देखिएको विवाद छताछुल्ल भएको थियो । नेता नारायणकाजी श्रेष्ठसहितका नेताले पार्टी निर्णयको विरोध गरेका थिए । बैठकमा नेता श्रेष्ठले एमसीसी इन्डोप्यासिफिक स्ट्राटेजीको अंग भएको र यो सुरक्षाका लागि बनाएकाले त्यसमा फस्न नहुने धारणा राखेका थिए । यस विषयमा मेरो फरक मत छ, यो पारित नै भइसक्यो, कार्यान्वयन अवस्था हेरौं । एमसीसी अनुमोदन गर्नका लागि जुन व्याख्यात्मक घोषणा गरिएको छ, त्यो भोलि आन्दोलनको विषय बन्न सक्छ । एमसीसीमा फरक मत छ, हेर्दै जाऔं, छलफल गर्दै जाऔं, उनले भने, पार्टीलाई वैचारिक, सांगठनिक, सांस्कृतिक रूपले रूपान्तरण नगरेसम्म एकताबद्ध र सशक्त बनाएर लैजान सकिँदैन ।उनले अहिले देशको अखण्डता रहने तर निर्णय आफ्नो हातमा नरहने अवस्था देखिएको बताएका थिए । अध्यक्ष दाहालले पार्टी छाडेर गए पनि हुने भन्ने, अर्को थरी साथीहरूले यो नकचरो पार्टीमा किन बसिरहेको छ भनेर फेसबुकमा लेख्ने गरेका कारण परिस्थिति जटिल बन्यो, श्रेष्ठले बैठकमा भने । दाहालले बैठकमा एमसीसीबारे पार्टीले गरेको निर्णयलाई केन्द्रीय समितिबाट अनुमोदन गर्न आग्रह गरे । केन्द्रीय सदस्य माधव सापकोटाले एमसीसीमाथि उठेका प्रश्न हल भएर जाने बताए । पार्टी मूलतः संगठन निर्माण र स्थानीय निर्वाचनमा होमिनुपर्ने भएकाले यसमै केन्द्रित हुन आवश्यक छ, उनले भने, एमसीसीमाथि उठेका प्रश्नको उचित हल हुने देखिन्छ ।एमसीसी अनुमोदनपछि गत सोमबार आयोजित पत्रकार सम्मेलनमा अध्यक्ष दाहालले विरोध गर्ने नेताहरूलाई पार्टी छाडेर जान सक्ने बताएका थिए । त्यसपछि श्रेष्ठले आफूनिकट नेताहरूको छुट्टै बैठक गरी पार्टीभित्र अन्तरसंघर्ष गर्ने कि छुट्टै दल खोल्ने विषयमा छलफल गरेका थिए । एमसीसीको व्याख्यात्मक अनुमोदन गरेको विषयमा नेताहरू कृष्णबहादुर महरा, देव गुरुङ र लीलामणि पोखरेलले केन्द्रीय समिति बैठकमा लिखित रूपमा नोट अफ डिसेन्ट राखेका छन् । नोट अफ डिसेन्टमा व्याख्यात्मक घोषणाको प्रस्ताव पार्टी विधिअनुसार नआएको, एमसीसी राष्ट्रिय हितविपरीत भएको, इन्डोप्यासिफिक स्ट्राटेजीको अंग भएको दाबी गरिएको छ । एमसीसीका विषयमा छलफल तल्लो कमिटीसम्म लैजानुपर्ने भन्दै लिखित प्रस्ताव केही नेताले ल्याउनुभएको छ तर पार्टीकै एकता भंग हुने अवस्था आउन दिनु हुँदैन, एक नेताले भने । सहमति नभए पदाधिकारी चयन नहुनेमाओवादीको पुस दोस्रो साता भएको आठौं महाधिवेशनले २३६ जना केन्द्रीय सदस्य चयन गरे पनि पदाधिकारी, स्थायी समिति र पोलिटब्युरो गठन गर्न सकेको छैन । विधानअनुसार २९९ केन्द्रीय समिति हुने व्यवस्था छ, जसमा ६३ जना मनोनीत गर्न बाँकी छ । जारी केन्द्रीय समिति बैठकले स्थायी र पोलिटब्युरो गठन र केही केन्द्रीय सदस्य मनोनीत गर्नेछ । वरिष्ठ उपाध्यक्ष र उपाध्यक्ष चयनमा खास समस्या छैन । महासचिवमा भने पूर्वलडाकु पृष्ठभूमिका पूर्वअर्थमन्त्री वर्षमान पुन र अर्थमन्त्री जनार्दन शर्माबीच मुख्य प्रतिस्पर्धा छ । महासचिवमा ऊर्जामन्त्री पम्फा भुसाल, पूर्वमन्त्री शक्तिबहादुर बस्नेतको पनि दाबी छ । खासगरी महासचिवमा सहमति जुटेन भने स्थानीय निर्वाचनसम्म स्थायी र पोलिटब्युरो गठन गरी जाने सम्भावना छ, एक वरिष्ठ नेताले भने । विधानअनुसार पार्टीमा एक अध्यक्ष, एक वरिष्ठ उपाध्यक्ष, ६ उपाध्यक्ष, एक महासचिव, २ उपमहासचिव, ३ सचिव र एक जना कोषाध्यक्ष रहने व्यवस्था छ ।"
भरतपुर महानगरः स्मार्ट सिटीको गुरुयोजना मात्रै,"भरतपुर महानगरपालिकाको वार्षिक बजेट पाँच अर्ब रुपैयाँ जति हुने गरेको छ । त्यसमध्ये आन्तरिक आय एक अर्ब रुपैयाँ छ । आर्थिक वर्ष २०७३७४ मा आन्तरिक आय ४० करोड ५२ लाख थियो । २०७५७६ मा अर्ब पुग्यो । गत आर्थिक वर्ष २०७७७८ मा १ अर्ब ५ करोड ५० लाख ८० हजार रुपैयाँ राजस्व संकलन भएको महानगरकी सूचना अधिकारी मेनुका पण्डितले जानकारी दिइन् । एमाले नेता ज्ञवालीले करको दर अत्यधिक राखेका कारण अप्रत्याशित राजस्व बढेको बताए । व्यवस्थित कर लगाए निम्न वर्गलाई अप्ठ्यारो नपर्ने र संकलन पनि योभन्दा धेरै हुने उनको बुझाइ छ । करको दर जथाभावी बढाएकाले सर्वसाधारणमा उकुसमुकुस सिर्जना भएको छ, उनले भने । उपप्रमुख पार्वती शाह भने ज्ञवालीको भनाइसित सहमत छैनन् । करदाताहरूको सल्लाह र सुझावमा नै करको दर निर्धारण गरिएको छ, उनले भनिन् । यस अवधिमा महानगरले १ सय २२ वटा ऐन, कानुन, नियम, नियमावली, कार्यविधि र मापदण्ड बनाएको छ । कोरोना संकटका बेला अस्थायी अस्पताल निर्माण, पीसीआर परीक्षण प्रयोगशाला सञ्चालन र मृतकको शव व्यवस्थापन गरेको प्रमुख दाहालले जानकारी दिइन् । उनले भनिन्, पाँच वर्ष बित्दै गर्दा भरतपुरलाई सुन्दर र हराभरा सहर बनाउन मेरो सोच पूरा गर्न सकिनँ ।रेणु दाहाल नगर प्रमुख उठेदेखि अहिलेसम्म भिन्नभिन्न राजनीतिक समीकरण र परिस्थितिबाट गुज्रेकी छन् । तर उनको कार्यशैलीलाई लिएर खासै विवाद र मतान्तर देखिँदैन । प्रमुख दाहाल र उपप्रमुख शाहबीच तीन वर्षअघि केही मनमुटाव बढे पनि त्यसले खासै ठूलो समस्या नल्याएको र तत्कालीन राजनीतिक समीकरणको उपजका रूपमा आएको दुवै जना स्वीकार गर्छन् । यो महानगरपालिका कविलास जस्तो पहाडी क्षेत्र र मेघौली जस्तो आदिवासी थारू, कुमाल बहुल ग्रामीण क्षेत्र मिलेर बनेको छ । मेघौली गोलाघाट महानगरको सुदूरपश्चिमी क्षेत्र हो । यो वडा२८ मा पर्छ । चार वर्षसम्म प्रमुख दाहालको सहयोग, समन्वय राम्रो भए पनि पछिल्लो राजनीतिक घटनाक्रमपछि एमालेप्रति भेदभाव गरेको उक्त वडाका अध्यक्ष आशबहादुर कुमालले बताए । भरतपुरको विकास र सेवाका सन्दर्भमा जनप्रतिनिधिहरूका आआफ्नै दावा रहे पनि स्थानीयका आफ्नै भोगाइ छन् । वडा१९ का दुर्गाबहादुर विश्वकर्मा भन्छन्, हामीले खाडी गएर छोराछोरीलाई ८१० कक्षा पढायौं । अब उनीहरू बेल्चा, कोदालो उचाल्न खोज्दैनन् तर जागिर के दिने ? यसबारे कसले सोच्ने ? महानगर र वडा समितिकाले सोच्दा पनि हुने हो ।किसानका पीरमर्काप्रति जनप्रतिनिधिहरू संवेदनशील र सहयोगी भएनन् भन्ने अनुभव रामकृष्ण विश्वकर्माको छ । उनी भन्छन्, बस्नलाई थोरै मात्र जग्गा छ । खेती गर्न अर्काको कमाउन बाध्य छौं । जग्गाधनीहरू यहाँ छैनन्, लाहुरे हुन्, विदेश छन् । वडाका मान्छेले मलाई पनि चिनेका छन् । ती विदेश बस्ने जग्गा धनीलाई पनि चिनेका छन् । मैले उनीहरूको जग्गा कमाउँछु भन्ने पनि राम्रैसँग थाहा छ ।तर समस्या पर्दा यो चिनजानले काम नगरेको उनको गुनासो छ । कहिले खडेरी पर्छ, कहिले पानीले डुबाउँछ । कहिले काट्ने बेलाको धान पूरै भिजेर नोक्सान हुन्छ । त्यस्तो बेला राहत माग्दा लालपुर्जा लेऊ भन्छन् । अब मैले लालपुर्जा कहाँबाट ल्याउने ? यो समस्या उनीहरूलाई भलिभाँती छ । तर पनि किन माग्छन् मसँग लालपुर्जा ? दुखित हुँदै रामकृष्णले भने, जनप्रतिनिधिहरूले मर्कामा परेकालाई सजिलो तरिकाले काम गरिदिनुपर्नेमा अप्ठ्यारो पार्छन् । खोइ, कसरी भन्नु, घरदैलोमा सिंहदरबार आयो ?"
ललिता निवास जग्गा हिनामिना,"(काठमाडौं)अख्तियार दुरुपयोग अनुसन्धान आयोगले बहालवाला जिल्ला न्यायाधीश विनोदकुमार गौतमविरुद्ध विशेष अदालतमा दायर गरेको भ्रष्टाचार मुद्दा एक साताअघि सर्वोच्च अदालतले बदर गरिदिएको छ । सर्वोच्चले मुद्दाको विषयवस्तु र प्रमाण जाँच गरेर निर्दोष ठहर गरेको नभई अख्तियारले प्रक्रिया मिचेर मुद्दा चलाएको भन्दै बदर गरिदिएको हो । सर्वोच्चको फैसलासँगै बालुवाटारस्थित ललितानिवासको जग्गा हिनामिना प्रकरणमा मुछिएका न्यायाधीश गौतमले उन्मुक्ति पाउँछन् व क्षेत्राधिकार रहेको न्यायपरिषद्ले उनीमाथि छानबिन गर्छ भन्ने कौतूहल पनि उब्जिएको छ । अख्तियारले ललिता निवासको सरकारी जग्गा व्यक्तिका नाममा पुर्याउन भूमिका खेलेको भन्दै भ्रष्टाचारमा कारबाही गर्न मागसहित चितवनका जिल्ला न्यायाधीश गौतमसहित १ सय १० जनाविरुद्ध विशेष अदालतमा २०७६ माघ २२ मा मुद्दा दर्ता गरेको थियो । भौतिक योजना तथा निर्माण मन्त्रालयको कानुन उपसचिव रहेका बखत २०६६ चैत र २०६७ वैशाखमा गौतमले गरेको निर्णयले सरकारी जग्गा व्यक्तिका नाममा गएको भन्दै अख्तियारले मुद्दा चलाएको थियो । गौतमविरुद्ध ९ करोड ६५ लाख ७६ हजार विगो कायम गरी त्यति नै रकम जरिवाना र कैद सजायसमेत माग गर्दै मुद्दा दायर गरिएको थियो । गौतम २०७२ साउन २१ मा जिल्ला न्यायाधीश नियुक्त भएका थिए । अख्तियारले भ्रष्टाचार मुद्दा चलाएपछि स्वतः निलम्बनमा परेका गौतमले सर्वोच्च अदालतमा रिटमार्फत अख्तियारको निर्णयलाई चुनौती दिएका थिए । संविधान र न्याय परिषद् ऐनले जिल्ला र उच्च अदालतका न्यायाधीशले गरेको भ्रष्टाचारमा छानबिन गरी मुद्दा चलाउने अधिकार न्यायपरिषद्लाई दिएको छ । यस्तो संवैधानिक र कानुनी व्यवस्थाअनुसार आफूमाथि मुद्दा चलाउने अधिकार न्यायपरिषद्लाई मात्र भएको उनको दाबी थियो । अख्तियारले क्षेत्राधिकार नाघेर बहालवाला न्यायाधीशविरुद्ध चलाएको मुद्दा बदर गनुपर्ने उनको निवेदन २०७६ फागुन ५ मा सर्वोच्चका न्यायाधीश मनोजकुमार शर्माले खारेज गरिदिएका थिए । त्यसविरुद्ध पुनरावलोकन गरेका गौतमको तर्कसँग गत फागुन १२ मा सर्वोच्चको पूर्ण इजलास सहमत भयो । न्यायाधीशहरू आनन्दमोहन भट्टराई, अनिलकुमार सिन्हा र बमकुमार श्रेष्ठको पूर्ण इजलासले न्यायाधीशविरुद्ध भ्रष्टाचार मुद्दा चलाउने क्षेत्राधिकार अख्तियारलाई नभएर न्यायपरिषद्लाई भएको भन्दै गौतमविरुद्धको मुद्दा बदर हुने फैसला गरेको हो । संविधानको धारा १५३ (६) ले सर्वोच्च अदालतका न्यायाधीशबाहेक अन्य न्यायाधीशले भ्रष्टाचार गरेकामा न्यायपरिषद्ले अनुसन्धान गरी मुद्दा चलाउन सक्ने व्यवस्था गरेको छ । सर्वोच्चका न्यायाधीशहरूलाई महाभियोगका माध्यमबाट मात्र पदमुक्त गर्न सकिने भएका कारण उनीहरूले गर्ने भ्रष्टाचार वा अन्य खराब आचरणविरुद्धका उजुरी न्यायपरिषद्ले लिँदैन । संविधानको धारा २३९ (१) मा सार्वजनिक पद धारण गरेको व्यक्तिले भ्रष्टाचार गरे अख्तियारले अनुसन्धान गरी मुद्दा दर्ता गर्नसक्ने व्यवस्था छ । संविधान र अन्य कानुनले छुट्टै व्यवस्था गरेका पदाधिकारीका हकमा भने अख्तियारको क्षेत्राधिकार नहुने व्यवस्था छ । न्यायाधीशका हकमा मुद्दा चलाउने अधिकार न्याय परिषद्लाई हुने सर्वोच्चको ठहर छ । अख्तियारले अनुसन्धानका क्रममा सार्वजनिक पद धारण गरेको व्यक्तिले गरेको भ्रष्टाचारजन्य कामकारबाही अन्य निकायको क्षेत्रअन्तर्गत पर्ने देखेमा कारबाहीका लागि लेखेर पठाउनुपर्ने व्यवस्था संविधानको धारा २३९ (४) मा छ । अख्तियारले न्यायपरिषद्लाई कुनै पत्राचार गरेको, सहमित लिएको वा मुद्दा दर्ता गर्नुपूर्व जानकारी दिएको देखिएन, सर्वोच्चको फैसलामा भनिएको छ, त्यसैले अनुसन्धान गर्ने, मुद्दा चलाउने र स्वतः निलम्बन गर्ने कार्य बदर हुन्छ । बहालवाला न्यायाधीशविरुद्ध मुद्दा चलाउने अख्तियारको निर्णय शक्ति पृथकीकरण र स्वतन्त्र न्यायपालिकाको सिद्धान्तविपरीत हुने सर्वोच्चको ठहर छ । सर्वोच्च अदालतले विशेष अदालतमा विचाराधीन रहेको ललिता निवाससम्बन्धी भ्रष्टाचार मुद्दामा गौतमविरुद्धको अभियोजन बदर गरिदिएपछि उनको निलम्बन पनि स्वतः बदर भएको छ । अख्तियारले सर्वोच्चमा गौतम न्यायाधीश हुनुपूर्वको निर्णय भएकाले आफ्नै क्षेत्राधिकार रहने दाबी गरेको थियो । तर त्यसमा पनि सर्वोच्च अदालत सहमत भएन । फैसलामा भनिएको छ, यी व्यक्ति न्यायाधीश नियुक्त हुनुअघि नै अनुसन्धान सुरु गरिएको थियो भनेर अख्तियारले भन्न सकेको छैन । बहालवाला न्यायाधीशले नियुक्तिपूर्व गरेको कार्यमा आफ्नो क्षेत्राधिकार पर्ने वा नपर्ने निर्णय पनि न्यायपरिषद्ले पहिले गर्नु उपयुक्त हुने देखिन्छ । अख्तियारका प्रवक्ता श्यामप्रसाद भण्डारीले सर्वोच्च अदालतको फैसला प्राप्त भइनसकेकाले आफूले सार्वजनिक रूपमा टिप्पणी गर्न नसक्ने बताए । फैसला आएपछि के गर्ने भनेर निर्णय गर्छौं, उनले भने । सर्वोच्चको फैसलापछि गौतम जिल्ला न्यायाधीश पदमा बहाल भएका छन् । न्यायपरिषद्मा हाजिर गर्न सुरु गरिसकेका उनलाई परिषद्ले कुनै जिल्लामा न्यायाधीशकै जिम्मेवारीमा खटाउनेछ । अख्तियारले प्रक्रिया नपुर्याई निर्णय गर्दा मुद्दा जटिल बनेको अधिवक्ता ओमप्रकाश अर्यालले बताए । अख्तियारले मुद्दा दर्ता गर्नुपूर्व न्यायपरिषद्लाई सोध्नुपर्थ्यो । न्यायपरिषद्ले क्षेत्राधिकारसम्बन्धी निर्णय गरेपछि अख्तियारले त्यसलाई अगाडि बढाउने वा नबढाउने विकल्प हुन्थ्यो, उनले भने, अब न्यायपरिषद्ले यसमा निर्णय गर्नुपर्ने हुन्छ । महान्यायाधिवक्ता कार्यालयका प्रवक्ता सहन्यायाधिवक्ता सञ्जीवराज रेग्मी पनि अहिलेको कानुन र सर्वोच्च अदालतको फैसलाले न्यायाधीशहरूलाई भ्रष्टाचारमा उन्मुक्ति नदिएको बरु क्षेत्राधिकार नभएको अख्तियारले गरेको निर्णय मात्र बदर गरिदिएको बताउँछन् । कानुनबमोजिम क्षेत्राधिकार भएको निकायले मुद्दा चलाउनुपर्यो । अझै पनि न्यायपरिषद्ले गौतममाथि मुद्दा चलाउन सक्छ, उनले भने । न्यायपरिषद्ले जिल्ला र उच्च अदालतका न्यायाधीशविरुद्ध भ्रष्टाचारमा मुद्दा चलाएको वा उनीहरूविरुद्ध परेका उजुरीमा जवाफदेही बनाएको ट्र्याक रेकर्ड भने सन्तोषजनक देखिँदैन । २०४७ को संविधानले पहिलोपटक न्यायपरिषद् गठन गरेयता जम्मा दुई न्यायाधीशविरुद्ध परिषद्ले भ्रष्टाचारमा मुद्दा चलाएको छ । शाही आयोगले घूससहित रंगेहात पक्राउ गरेको भनिएका जिल्ला न्यायाधीश वीरेन्द्रकुमार कर्णविरुद्ध परिषद्ले मुद्दा चलाएको थियो । सर्वोच्च अदालतले उक्त आयोगको गठन नै असंवैधानिक भएको भन्दै खारेज गरिदिएपछि कर्णले उन्मुक्ति पाएका थिए । हाल जिल्ला न्यायाधीश ओमकार उपाध्यायविरुद्ध नक्कली शैक्षिक प्रमाणपत्रमा परिषद्ले चलाएको भ्रष्टाचार मुद्दा विशेष अदालतमा विचाराधीन छ । उपाध्यायको भारतको कानपुर विश्वविद्यालयको बीए पास गरेको प्रमाणपत्र नक्कली भएको भन्दै मुद्दा दायर गरिएको हो । हाल उनी निलम्बित छन् । आर्थिक वर्ष २०७६०७७ मा उच्च अदालतका न्यायाधीश नरबहादुर शाहीलाई पदमुक्त गरेको परिषद्ले त्यसको अघिल्लो वर्ष उमेशकुमार सिंह र जिल्ला न्यायाधीश विश्वमंगल आत्रेयलाई पदमुक्त गरेको थियो । सोही वर्ष उच्च अदालतका न्यायाधीशहरू थिरबहादुर कार्की, साधुराम सापकोटा र जिल्ला न्यायाधीश बाबुकाजी बानियाँलाई सचेत गराउने निर्णय भएको थियो । परिषद्मा हाल न्यायाधीशहरूविरुद्ध १ सय ६५ वटा उजुरी छन् । परिषद्ले पछिल्ला दुई वर्षमा एउटै उजुरी फर्छ्योट गरेको छैन । न्यायपरिषद्का अनुसार कार्यक्षमताको अभावसम्बन्धी ५१, खराब आचरणआचार संहिताको गम्भीर उल्लंघनका १ सय ४ र इमानदारीपूर्वक कर्तव्य पालना नगरेकोबदनियतपूर्वकको कामकारबाही गरेका १० वटा उजुरी छन् । जसमध्ये एक वर्षभित्रका ६७ वटा, एकदेखि दुई वर्षभित्रका ४० वटा र दुई वर्षभन्दा माथिका ५८ वटा छन् ।"
उच्च अदालत हेटौंडामा सार्न माग,"हेटौंडा (कास) हेटौंडाका कानुन व्यवसायी र सरोकारवालाले उच्च अदालत प्रदेशको राजधानीमा राख्नुपर्ने माग गरेका छन् । न्यायप्रशासन ऐन, २०७३ को दफा १ मा प्रत्येक प्रदेशको राजधानीमा उच्च अदालत रहने व्यवस्था छ । तर, हेटौंडालाई वाग्मती प्रदेशको राजधानी तोकिएको ३ वर्ष पुग्नै लाग्दासमेत यहाँ उच्च अदालत खडा गरिएको छैन ।न्यायप्रशासन ऐनले प्रत्येक प्रदेश राजधानीमा उच्च अदालत रहने भनेको छ, उच्च अदालत बार एसोसिएसन हेटौंडाका पूर्वअध्यक्ष एवं अधिवक्ता मदन दाहालले भने, कानुनतः उच्च अदालत हेटौंडामै हुनुपर्ने हो ।संविधानको धारा २८८ को उपधारा २ मा प्रदेशको राजधानी नतोकिएसम्मका लागि सरकारले न्यायपरिषद्को परामर्शमा तोकेको ठाउँमा उच्च अदालत रहने उल्लेख छ । सरकारले ललितपुरको पाटनमा उच्च अदालत राख्ने निर्णय गर्दा वाग्मतीको राजधानी तोकिएको थिएन । तर तोकिएको ३ वर्षमा पनि सरकारले उच्च अदालत हेटौंडामा नराख्नु दुःखद् विषय हो, उच्च अदालत बार एसोसिएसन हेटौंडाका अध्यक्ष एवं अधिवक्ता सुशील पोखरेलले भने, यसका लागि पटकपटक लिखित रूपमै सम्बन्धित निकायमा पत्राचार गरेका छौं तर अहिलेसम्म सुनुवाइ भएको छैन ।"
नदी दोहनले र्याफ्टिङ घट्दै,"(सुकुटे, सिन्धुपाल्चोक)डरलाग्दा खाल्डैखाल्डा, बगरभर बालुवाका थुप्रो । नदी क्षेत्रमा एक्स्काभेटर र टिपर हिँड्ने सडक । खोलाको बहाव बदलेर फर्काइएको छ । त्यसकै छेउमै छन्, रंगीन बत्तीसहित सजाइएका रिसोर्ट र होटल । साहसिक जलयात्राका लागि चिनिएको भोटेकोसी र सुनकोसी नदी क्षेत्रको दुर्दशा हो यो । काठमाडौंबाट करिब ७० किलोमिटरको दूरीमा रहेको नदी किनारमा रमाउन वार्षिक ६० हजार स्वदेशी र २० हजार विदेशी पर्यटक आउने गरेका छन् । यीमध्ये धेरैजसोले जलयात्राको आनन्द लिन खोज्छन् । साहसिक जलयात्रा र रिसोर्टमा अप्रत्यक्षप्रत्यक्ष ११ सयले रोजगारी पाइरहेका छन् । तर नदी धमिलो र धार बदलिएपछि धेरै पटक पर्यटक र्याफ्टिङ नगरी फर्किन थालेको सुनकोसी बिच रिसोर्टका सञ्चालक अञ्जन खड्काले बताए । रिसोर्टस्थल नै एक्स्काभेटरको दोहनले थरर काँप्छ, बगरमा सडक बनाएर एक्स्काभेटर र टिपर कुद्छ, नदी पूरै धमिलो भएर र्याफ्टिङ गर्ने ठाउँ नै छैन, खड्काले भने । काठमाडौंबाट जलपर्यटनका लागि दैनिक ६० भन्दा बढी पर्यटक आए पनि जथाभावी नदी दोहनले त्यत्तिकै फर्किन थालेको उनले बताए । अघिल्लो वर्ष नदी दोहन हुँदा पानीको सतह बढेर रिसोर्टको आदिजस्तो भूभाग डुबाएको र छेउको भाग भत्काएको उनले जानकारी दिए । भूकम्पअघि जिल्लाभर सुनकोसी र भोटेकोसी नदी किनारका रिसोर्टमा मात्रै सात लाख पर्यटक आएका थिए । नेपाल र्याफ्टिङ एसोसिएसन (नारा) का अनुसार भूकम्पको ६ वर्षपछि दर्जनौं रिसोर्ट र ठूला होटल थपिए । अहिले दुई दर्जनभन्दा बढी होटल र रिसोर्ट नदी क्षेत्रमा सञ्चालित छन् । पर्यटक जिल्ला आउनुमा मुख्य आकर्षण भोटेकोसीमा बन्जी र सुनकोसीमा र्याफ्टिङ नै हो, तर नदी नै बिग्रिएपछि जलपर्यटन उकासिने कुरै भएन, सुकुटे बिच रिसोर्टका पुराना पर्यटन व्यवसायी महेन्द्रसिंह थापा भन्छन्, दैनिक डेढ सयभन्दा बढी आन्तरिक र बाह्य पर्यटक साहसिक जलयात्राका लागि आउँछन्, तर विदेशीहरू बगरमा टेन्ट राखेर सुत्न खोज्छन्, जताततै खाल्डा र एक्स्काभेटरको चर्को आवाजका कारण बस्न सक्दैनन् । उनकाअनुसार भूकम्पपछि कम्तीमा ५ लाख पर्यटक यहाँ आएका छन्, जसले दस हजार स्थानीयले रोजगारी पाएका छन् ।क्रसर व्यवसायी र ठेकेदारले एक्स्काभेटर लगाएर गिट्टी, बालुवा निकाल्दा नदीको धार बदलिएको छ । यी नदीमा पर्यटकीय आकर्षण घट्न थालेको छ । चरम दोहनले प्राकृतिक संरचना ध्वस्त भएको छ, तटीय क्षेत्रमा टिपर र एक्स्काभेटरको लर्को देखिएकाले र्याफ्टिङ गर्ने ठाउँ नभएको व्यवसायीको दुखेसो छ । भूकम्प र पराकम्पले महँगा होटल र रिसोर्ट सुनसान बने, त्यसयता कोरोना भाइरस (कोभिड१९) संक्रमणले पूरै शून्य बनायो । बल्ल तंग्रिने अवस्थामा पुग्दा दोहनले आतंक मच्चाएको उनले बताए । सुनकोसी, मेलम्ची र इन्द्रावती नदी किनारमा दैनिक झन्डै तीन दर्जनभन्दा बढी एक्स्काभेटर र टिपर भेटिन्छन् । घरेलु तथा साना उद्योग विकास समितिका अनुसार जिल्लाभर गरी २१ वटा क्रसर उद्योग दर्ता भएका छन् । सुनकोसीमा ७ र इन्द्रावती, मेलम्चीमा १४ वटा क्रसरले नियमित दोहन गरिरहेका छन् । चौतारा साँगाचोकगढी नगरपालिकाका प्रमुख अमानसिंह तामाङले नदी दोहनको असरबारे बारम्बार अनुगमन र अध्ययन गरिरहेको बताए । यसअघि लाखौं कमाइ गरेर बसे पनि रिसोर्टहरूले समन्वय नगरेको आरोप लगाउँदै आएका उनले रिसोर्ट कानुनी दायरामा नआएको जनाए । त्यसैगरी सुनकोसी गाउँपालिकाका अध्यक्ष श्रवणकुमार जीसीले दोहनस्थल र रिसोर्ट क्षेत्र तोकेर दुवै क्षेत्रलाई अघि बढाइनुपर्ने बताए । पालिकाले बगरलाई ठेक्कामा लगाएर बर्सेनि करोडौं रुपैयाँ राजस्व संकलन गर्दै आएको छ ।"
किन हुँदैन वास्तविक मूल्यमा जग्गा कारोबार ?,"(काठमाडौं)उपत्यकाकै व्यस्त क्षेत्रमध्ये पर्छ न्युरोड । यस क्षेत्रमा खाली जग्गा पाउनै मुस्किलप्रायः हुन्छ । आवासीयदेखि कर्पोरेट अफिसम्मका भवनले भरिभराउ यस क्षेत्रमा खाली जग्गाको कारोबार नभए पनि घरसहितको जग्गाको भने कारोबार राम्रै हुन्छ । तर अनौठो त यहाँ के छ भने, एउटै जग्गाको मूल्य तीनथरी छ । पहिलो मालपोत तथा भूमिसुधार कार्यालयले तोक्ने । दोस्रो पालिकाहरूले सम्पत्ति कर असुल गर्न तोक्ने । र तेस्रो किनबेच गर्नेहरूले तोक्ने । काठमाडौंको न्युरोड मात्र होइन, देशका सबैजसो सहरबजारमा भइरहेको यही नै हो । न्युरोडमा सरकारले तोकेको न्यूनतम मूल्य र महानगरले सम्पत्ति कर प्रयोजनका लागि तोक्ने मूल्यभन्दा चलनचल्तीको भाउ तीनचार गुणा बढी पर्ने गरेको सरोकारवाला बताउँछन् । मालपोत तथा भूमिसुधार कार्यालयले हरेक वर्ष जग्गाको न्यूनतम मूल्यांकन तय गर्दै आएका छन् । भूमि सुधार तथा मालपोत कार्यालय डिल्लीबजारले हनुमानढोका पूर्व नयाँ सडक, पुरानो नगरपालिका भवनको दक्षिणचोकबाट जुद्धशमशेर सालिक हुँदै इन्द्रचोकसम्म, न्युरोड पीपलबोटदेखि दक्षिण आरबी कम्प्लेक्स चोक हुँदै पश्चिम पुरानो नगरपालिका भवन चोकसम्म, न्युरोड खिचापोखरीदेखी धरहरासम्मको मूलसडकसँग जोडिएका जग्गाको दायाँबायाँ प्रतिआना न्यूनतम ६६ लाख रुपैयाँ मूल्यांकन गरेको छ । गत वर्षको तुलनामा यो १० प्रतिशत वृद्धि गरिएको कार्यालयले जनाएको छ । कार्यालयले तोकेको मूल्यभन्दा कममा कारोबार गर्न पाइँदैन । तर अधिकतम मूल्य भने बिक्रेता र खरिदकर्ताको समझदारीमा हुने गरेको छ । सरकारी निकायले अधिकतम मूल्य तोकेको छैन । जुनसुकै मूल्यमा जग्गा कारोबार भए पनि मालपोत पुग्दा भने कार्यालयले तोकेको मूल्यमै रहेर सरकारी कामकाज पूरा हुन्छ । राजस्व धेरै तिर्नुपर्ने भएकाले पनि सरकारी न्यूनतम मूल्यांकनमै कारोबार गर्ने गरिएको कार्यालयले जनाएको छ । सम्पत्ति कर प्रयोजनका लागि काठमाडौं महानगरले जग्गाको मल्य छुट्टै तोकेको छ । मालपोत कार्यालय डिल्लीबजारले प्रतिआना ६६ लाख रुपैयाँ तोकेको ठाउँकै जग्गाको मूल्य महानगरमा भने ५० लाख रुपैयाँ छ । महानगरले तोकेकै मूल्यका आधारमा करदाताले कर तिर्ने गरेका छन् । यसको वास्तविक चित्र भने छुट्टै छ । न्युरोड क्षेत्रमा आनाको ६६ लाख र ५० लाख रुपैयाँमा होइन, आनाकै १ करोड रुपैयाँभन्दा बढीमा कारोबार हुन्छ । न्युरोडको मूल सडकसँग जोडिएका जग्गा आनाको १ करोडदेखि अधिकतम १० करोड रुपैयाँसम्म पर्छ, काठमाडौं महानगरपालिका२२ का अध्यक्ष चिनियामान बज्राचार्यले भने, जग्गा, जग्गा भएको ठाउँ, क्षेत्रफल, लगायत सबै ठाउँको मूल्याकंन हुन्छ । सरकारले चक्रपथसँग जोडिएका गौशालादेखि धोवीखोलासम्मका दायाँबायाँका जग्गा प्रतिआना ४९ लाख ५० हजार रुपैयाँ मूल्य कायम गरेको छ । महानगरले भने उक्त ठाउँको मूल्य प्रतिआना ३० लाख रुपैयाँ तोकेको छ । काठमाडौं महानगरपालिका९ का अध्यक्ष रामकृष्ण जयखु श्रेष्ठले पनि सरकारी र किनबेच हुँदा गरिने मूल्यमा धेरै फरक हुने गरेको बताए । गौशालापुरानो बानेश्वर क्षेत्रमा आनाको ८० लाख रुपैयाँदेखि बढी रहेको उनको भनाइ छ । मित्रपार्कदेखि कालोपुल हुँदै मालपोत कार्याल डिल्लीबजारको सिमानासम्म, चाबहिल पासाङ ल्हामु चोक र पासाङ ल्हामु चोकदेखि साविकको जोरपाटी गाविस सिमानासम्म मालपोत कार्यालयले प्रतिआना ४४ लाख रुपैयाँ मूल्यांकन गरेको छ । महानगरपालिकाले सम्पत्ति कर प्रयोजनका लागि भने आनाको २८ लाख रुपैयाँ तोकेको छ । संघ र पालिकाले ४४ लाख र २८ लाख रुपैयाँ तोके पनि वास्तविक मूल्य फरक छ । उक्त क्षेत्रमा अहिले आनाको १ करोड रुपैयाँदेखि बढी मूल्य चलनमा रहेको काठमाडौं महानगरपालिका७ का अध्यक्ष शुद्ध डंगोलले जानकारी दिए । वडाभित्र रिङरोडसँग जोडिएका जग्गा प्रतिआना १ करोड रुपैयाँदेखि बढीमा बिक्री भइरहेका छन्, उनले भने । माइतीघर मण्डलादेखि पुरातत्त्व विभागबाट पूर्व सिंहदरबार दक्षिण गेटदेखि हनुमानस्थान र जिल्ला प्रशासन कार्यालयअगाडिको मूल सडकसँग जोडिएका जग्गाको न्यूनतम मूल्यांकन सरकारले प्रतिआना ३९ लाख ६० हजार रुपैयाँ तोकेको छ । त्यही जग्गाको मूल्यांकन महानगरले भने ३२ लाख रुपैयाँ निर्धारण गरेको छ । काठमाडौं महानगरपालिका११ का अध्यक्ष हीरालाल तण्डुकार भने जग्गा अभावका कारण प्रतिआना ८० लाख रुपैयाँदेखि १ करोड २५ लाख रुपैयाँसम्ममा खरिदबिक्री भइरहेको दाबी गर्छन् । जग्गा नै छैन, भएको जग्गाको मूल्य आनाकै १ करोड २५ लाखसम्म चलेको सुन्छु, उनले भने, जग्गासहितको घरको छट्टै मूल्यांकन हुन्छ ।महानगरको वडा नम्बर ३१ मा पर्ने नयाँ बानेश्वर, तीनकुने, मीनभवन क्षेत्रसम्म मुख्य सडकको दायाँबायाँको जग्गा आनाको १ करोडभन्दा माथि पर्छ । मुख्य सडकसँग जोडिएको जग्गाको आनाको १ करोडभन्दा बढी पर्छ, भित्री सडक वरपर भने आनाको ७०८० लाख रुपैयाँमा आउँछ होला, त्यसमा पनि धेरैजसो कुरा दलालमा पनि भर पर्छ,, वडाध्यक्ष नारायणप्रसाद भण्डारीले भने । यस क्षेत्रमा महानगरको मूल्यांकन भने फरक छ । तीनकुने, मीनभवन र नयाँ बानेश्वर क्षेत्रमा आनाको ३२ लाख छ भने नयाँ बानेश्वरदेखि कान्तिपुर डेन्टल अस्पतालसम्म २८ लाख रुपैयाँ तोकिएको छ । यी क्षेत्रको सरकारी मूल्यांकन ३९ लाख ६० हजार रुपैयाँ छ ।रिङरोड चक्रपथ ट्र्याकसँग जोडिएको दायाँबायाँ (बल्खुदेखि वनस्थलीसम्म) न्यूनतम प्रतिआना ३८ लाख ५० हजार रहेको भूमि व्यवस्थापन तथा अभिलेख विभागले जनाएको छ । महानगरले भने वडा नम्बर १४ मा पर्ने बल्खुकलंकी हुँदै १३ नम्बर वडाको स्युचाटार सिमानासम्म १५ लाख रुपैयाँ कायम गरेको छ । यस क्षेत्रमा पनि चलिहरेको दर भने आनाकै १ करोडभन्दा बढी छ । कलंकीको भित्री सडकमै आनाको १ करोड रुपैयाँ चलिरहेको वडाध्यक्ष शोभा सापकोटाले बताइन् । चक्रपथ सडकका दायाँबायाँका जग्गा आनाको १ करोड ५० लाख रुपैयाँभन्दा बढी पर्ने उनको भनाइ छ । काठमाडौं मात्र होइन, ललितपुरका विभिन्न क्षेत्रमा पनि जग्गाको मूल्य तीनथरी नै छ । ललितपुर महानगरपालिका१, ३, ४ र ५ मा पर्ने कुपन्डोल, लगनखेल, सातदोबाटो जाने मूल सडकसँग जोडिएका दायाँबायाँका जग्गाको सरकारी मूल्यांकन आनाको ३७ लाख ५० हजार रुपैयाँ छ । ललितपुर महानगरपालिकाको आर्थिक विधेयक २०७८ का अनुसार चक्रपथभित्रका कुपन्डोल, पुल्चोक हुँदै सातदोबाटोसम्मका जग्गाको मूल्य प्रतिआना ७ लाख ५६ हजार २ सय ५० रुपैयाँ पर्छ । वास्तविकतामा भने यस सडकखण्डमा प्रतिआना १ करोड रुपैयाँभन्दा बढी मूल्य रहेको ५ नम्बर वडाका अध्यक्ष विकासमान श्रेष्ठले बताए । भित्री चक्रपथ भए पनि जग्गा महँगो छ, आनाको १ करोड रुपैयाँदेखि माथि नै पर्छ, अधिकतम ५ करोड रुपैयाँसम्म पुग्छ, उनले भने । यता भूमि व्यवस्थापन तथा अभिलेख विभागका जग्गा प्रशासन शाखा प्रमुख महेश भट्टराई भने न्यूनतम मूल्यांकनको व्यवस्था जग्गा पास गर्न मात्र बनाइएको दाबी गरे । न्यूनतम मूल्यांकन समितिले पहिलेदेखि चलिआएको मूल्यांकनमा हरेक वर्ष १० देखि ५० प्रतिशतसम्म बढाउँछ । त्यही मूल्यमा किनबेच गरेको भनेर जग्गा पास गर्न आएपछि हामीले केही गर्न सक्दैनौं, उनले भने, पछिल्लो समय केही व्यक्तिले भने खरिदबिक्री गरिएको वास्तविक मूल्य नै उल्लेख गर्न थालेका छन् । आफ्नो आयको स्रोत खुलाउनुपर्ने भएकाले पनि खरिदबिक्रीकै मूल्य राख्न थालिएको उनको बुझाइ छ । तोकिएकोभन्दा कम मूल्यमा खरिदबिक्री भए पनि तोकिएको मूल्यमै जग्गा पास गर्नुपर्ने उनको भनाइ छ । वास्तविक मूल्य नै राख्न सकिने भए पनि मालपोत कार्यालयले मात्र यो पद्धति विकास गर्न नसक्ने उनको भनाइ छ । यसका लागि स्थानीय तह र जिल्ला प्रशासन कार्यालय पनि सक्रिय हुनुपर्ने भट्टराईले बताए ।"
प्राधिकरणले सारिरह्यो एमडीएस सञ्चालन मिति,"(काठमाडौं)नेपाल दूरसञ्चार प्राधिकरणले मोबाइल डिभाइस म्यानेजमेन्ट सिस्टम (एमडीएमएस) सञ्चालन मिति पुनः पर सारेको छ । साउन १ बाट नै यो प्रणाली लागू भएको घोषणा गरिए पनि अझैसम्म सञ्चालनमा आएको छैन । आगामी वैशाख मसान्तसम्म एमडीएमएस प्रणाली पूर्ण रूपमा सञ्चालनमा आउँछ, प्राधिकरणको २४औं वार्षिकोत्सव कार्यक्रममा शुक्रबार अध्यक्ष पुरुषोत्तम खनालले भने, यसलाई आवश्यक इन्पोर्टर मोडल सञ्चालनमा आइसकेको छ । कस्टम मोडल सञ्चालनको तयारी अवस्थामा छ । मोबाइल नेटवर्क अपरेटर र ल इन्फोर्समेन्ट एजेन्सी मोडल सञ्चालनमा ल्याउने तहमा पुगेको छ ।अध्यक्ष खनालले यस्तो प्रगति विवरण पेस गरिरहँदा सञ्चार तथा सूचना प्रविधि मन्त्रालयका सचिव वैकुण्ठ अर्यालले भने एमडीएमएसको भाका नसार्न आग्रह गरेका थिए । एमडीएमएसको भाका नसारौं न, उनले भने, अध्यक्ष्यजूले फेरि वैशाख मसान्त भन्नुभयो, यो त अलि भएन । एमडीएस छिटो (कार्यान्वयन) गर्न पाए हुन्थ्यो ।प्राधिकरणले नयाँ वर्षदेखि सञ्चालनमा ल्याउने जनाए पनि व्यवसायीहरूले त्यसमा शंका व्यक्त गरेका छन् । यस्ता भाका र आश्वासन धेरै पटक दिइसकेको उनीहरूको भनाइ छ । वैशाख आउन अब जम्मा दुई महिना छ, मोबाइल इम्पोटर्स एसोसिएसनका अध्यक्ष दीपक मल्होत्राले भने, वैशाखमै त कार्यान्वयनमा नआउला । तर, अब उपकरण आइसकेका छन् । प्राधिकरण र भेन्डर कम्पनीबीच हामीले नै मध्यस्थकर्ताको भूमिका पनि खेलेका थियौं । तसर्थ, चाँडै लागू हुन्छ भन्ने लागेको छ ।गैरकानुनी ढंगले भित्रिने र चोरिएका मोबाइल सेटको नियन्त्रणका लागि स्थापना गर्ने भनिएको एमडीएमएस प्रणालीबारे २०७६ सालदेखि चर्चा भइरहेको छ । गत मंसिरमा मोबाइल वितरक संघको दोस्रो महाधिवेशनमा प्राधिकरण प्रतिनिधिले केही महिनाको अन्तरालमै यसलाई पूर्ण रूपमा लागू गर्ने प्रतिबद्धता जनाएका थिए । त्यो बेला मोबाइल फोन व्यवसायीहरूले दुईतीन महिनाभित्र यो व्यवस्था लागू नभए व्यवसाय बन्द गरेर प्राधिकरणमा धर्ना दिनुबाहेक आफूसँग विकल्प नहुने भन्दै चेतावनी नै दिएका थिए । यो व्यवस्था लागू नगराउन मन्त्रालयभित्रैबाट कतिपयले पहल गरिरहेको केही व्यवसायीको गुनासो थियो । एमडीएमएस स्थापनाका लागि अयोग्य विदेशी कम्पनीलाई ठेक्का दिइएकाले कार्यान्वयनमा समस्या भएको जानकारहरू बताउँछन् । यस प्रणालीलाई आवश्यक उपकरण ल्याउन मलेसियाको न्युमेरा, भारतको ओएसआई डिजिटल र सिंगापुरको नमस्ते ग्लोबल सम्मिलित (जेभी) सप्लायरलाई ठेक्का दिइएको थियो । जेभीले २०७७ मा पहिलो लटको उपकरण ल्याए पनि त्यसपछि कोभिडका कारण ढिलाइ गर्दै आएको थियो । यससँगै प्राधिकरणको आफ्नै भवन नभएकाले पनि एमडीएमएस प्रणाली स्थापना गर्न अप्ठ्यारो परेको बताइन्छ । अब भने चाबहिलस्थित निर्माणाधीन भवनमा उपकरण जडान भइरहेको प्राधिकरणका अध्यक्ष खनालले जानकारी दिए । अवैध मोबाइल फोनको कारोबार रोकी वैध आयातमार्फत सरकारी राजस्व बढाउन एमडीएमएसको कार्यान्वयन अत्यावश्यक भएको सामसङ फोनका आधिकारिक विक्रेतासमेत रहेका इम्पोटर्स एसोसिएस न अध्यक्ष मल्होत्रा बताउँछन् । नेपालमा ३५ देखि ४० प्रतिशत मोबाइल फोन अवैध रूपमा भित्रिने गरेको उनको भनाइ छ । व्यवसायीहरूका अनुसार एमएडीएमएस स्थापनाको ढिलाइले अवैध मोबाइल कारोबारबाट सरकारले ठूलो राशिमा राजस्व गुमाइरहेको छ । यो व्यवस्था कार्यान्वयनमा आए भन्सार छलेर आउने मोबाइललाई डिटेक्ट (पहिचान) र ब्लक (रोक्न) गर्न सकिन्छ । यसो हुँदा अवैध रूपमा मोबाइल भित्रिने काम पूर्ण रूपमा निरुत्साहित भई त्यसबाट सरकारले ठूलो राशिको राजस्व संकलन गर्ने र व्यवसायीलाई पनि फाइदा हुने बताइन्छ । प्रयोगकर्ताले आफ्नो मोबाइल हराए वा चोरी भए सहजै पत्ता लगाउन सक्छन् ।एमडीएसएस लागू भएपछि विदेशमा किनिएका वा उपहारमा आएका मोबाइल फोनको आईएमईआई नम्बर दर्ता गर्नुपर्छ । बिक्रीका लागि ल्याउँदा आयातकर्ता र व्यक्तिगत रूपमा ल्याउँदा प्रयोगकर्ता स्वयंले उक्त नम्बर प्राधिकरणको वेबसाइटमा गएर दर्ता गराउनुपर्ने बताइएको छ । यो प्रणाली लागू नभए मोबाइल व्यवसाय धराशायी हुने र प्रयोगकर्ताको सुरक्षामा जोखिम हुने विज्ञहरूको भनाइ छ ।"
इन्धन ढुवानीमा व्यवसायीको घुर्की,"(काठमाडौं)इन्धन बिक्री गरेबापत आफूहरूले पाउने कमिसन नबढाएको झोंकमा केही पेट्रोलियम व्यवसायीले शुक्रबार ऐनविपरीत इन्धन ढुवानी बन्द गरे । अत्यावश्यक पदार्थ नियन्त्रण (अधिकार) ऐन २०१७ अनुसार अत्यावश्यक वस्तु आपूर्तिमा बन्दहडताल गर्न नपाइने उल्लेख भए पनि ऐन उल्लंघन गर्दै उनीहरूले ढुवानी बन्द गरे । घाटा चुलिएको भन्दै आयल निगमले मूल्य संरचनामार्फत प्रतिशतमा दिँदै आएको विक्रेता कमिसन यथावत् राख्ने निर्णय गरेपछि व्यवसायीले देशभर नै इन्धन ढुवानी बन्द गरेका हुन् । नेपाल पेट्रोलियम डिलर्स राष्ट्रिय एसोसिएसनको अगुवाइमा भएको ढुवानी बन्द अन्ततः १५ दिने अल्टिमेटमसहित व्यवसायीले फिर्ता लिएका छन् । अत्यावश्यक वस्तु मानिने इन्धन समयमै ढुवानी नहुँदा आपूर्ति व्यवस्थामा समस्या देखिएको छ । फलस्वरूप पेट्रोल पम्पहरूमा लाइन देखिएको उपभोक्ताकर्मीहरू बताउँछन् । व्यवसायीको अराजकता हो यो, कानुनको ठाडो उल्लंघन हुँदा पनि सरकार मौन बस्नु दुःखद छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, एक दिन समयमै आपूर्ति नहुँदा त्यसले दुईतीन असर गर्छ । इन्धन जस्तो अत्यावश्यक वस्तु ढुवानी बन्द गर्ने पम्पविरुद्ध कारबाही जरुरी छ । निगमका अनुसार ढुवानी बन्द गर्ने निर्णयले शुक्रबार अपराह्नसम्म नेपाली सेना, प्रहरी, सशस्त्र प्रहरी र साझाका पेट्रोल पम्पले इन्धन ढुवानी गरे पनि निजीले ढुवानी गरेनन् । यसको सबैभन्दा बढी प्रभाव विराटनगर डिपोमा देखिएको निगमले जनाएको छ । विराटनगरको दैनिक व्यापार पेट्रोल ४ सयदेखि साढे ४ सय किलोलिटर हो । डिजेल एक हजारदेखि १२ सय किलोलिटर हो । तर, यस क्षेत्रका डिलरले इन्धन नउठाएको विराटनगर डिपो प्रमुख अशोक साहले बताए । विराटनगर डिपोबाट भोजपुर, संखुवासभा, तेह्रथुम, खोटाङ, उदयपुर, धनकुटा, सुनसरी, मोरङ, सिरहा र सप्तरीमा इन्धन ढुवानी हुन्छ । शुक्रबारको ढुवानी बन्दको निर्णयले ती जिल्ला प्रभावित बने । बिहीबार सार्वजनिक बिदा थियो, शुक्रबार पनि इन्धन उठाइएन, साहले भने, शनिबार सार्वजनिक बिदा भए पनि डिपो खुला राख्छौं । इन्धन लिन आउने ट्यांकरलाई तेल दिन्छौं । भैरहवाबाट पाल्पा, स्याङ्जा, बागलुङ, रूपन्देही, कपिलवस्तु, नवलपरासी, अर्घाखाँची र गुल्मी जिल्लामा बिक्री हुन्छ । उक्त क्षेत्रको दैनिक माग पेट्रोल ३ सय किलोलिटर र डिजेल ११ सय किलोलिटर हो । तर शुक्रबार पेट्रोल जम्मा २० किलोलिटर र डिजेल ८० किलोलिटर बिक्री भएको भैरहवा डिपो प्रमुख नवविनोद पोखरेलले बताए । पेट्रोल र डिजेल सेनाका पम्प र ठूला आयोजनाले लगे, उनले भने, निजी पम्पले भने ढुवानी गरेनन् । भैरहवा डिपोमा पेट्रोलियम व्यवसायी धर्नामा समेत बसेको पोखरेलको भनाइ छ । निगमको अमलेखगन्ज डिपोमा भने खासै असर नपरेको डिपो प्रमुख प्रदीप यादवले जानकारी दिए । दैनिक औसत माग २ हजारदेखि २५ सय किलोलिटर हो । एकदुई पम्पबाहेक सबैले इन्धन खरिद गरे, उनले भने । व्यवसायीहरूले ढुवानी बन्द गर्ने बताएपछि डिपोमा बिहान ९ बजे नै प्रहरी तैनाथ गरिएको थियो । त्यसपछि दुईचार जना पम्प व्यवसायीलाई इन्धन दिएपछि अन्य पम्प व्यवसायीले पनि इन्धन भरेको यादवको भनाइ छ । अमलेखगन्ज डिपोबाट बारा, पर्सा, रौतहट, सर्लाही, मकवानपुर, चितवन, नवलपरासी, धादिङ, गोरखा, तनहुँ, लमजुङ र सिन्धुलीमा पेट्रोलियम ढुवानी हुने गरेको छ । थानकोट डिपोमा भने शुक्रबार दिउँसो ढुवानी अवरोध भए पनि तीन बजेपछि फाटफुट रूपमा ढुवानी भएको थानकोट डिपो प्रमुख शैलेन्द्र भुसालले जानकारी दिए । १२ बजेसम्म नेपाली सेना, प्रहरी, सशस्त्र प्रहरी र साझाका पेट्रोल पम्पले मात्रै इन्धन लोड गरेका थिए । तीन बजेपछि अन्यले पनि फाटफुट रूपमा सुरु गरे, भुसालले भने । थानकोट डिपोबाट औसतमा प्रतिदिन ७ सयदेखि ८ सय किलोलिटर पेट्रोल र १ हजारदेखि १ हजार १ सय किलोलिटर डिजेल बिक्रीवितरण हुने गरेको उनको भनाइ छ । विक्रेताहरूले मूल्यवृद्धिका आधारमा यसअघि प्रतिलिटर पेट्रोलमा ३३९ र डिजेलमा ३१२ कमिसन पाउने गरेका छन् । बिहीबारदेखि नयाँ मूल्य लागू भएपछि प्रतिशतका आधारमा कमिसन बढ्दा व्यवसायीहरूलाई प्रतिलिटर करिब ०१५ पैसा दिनुपर्थ्यो । तर अन्तर्राष्ट्रिय बजारमा कच्चा पदार्थको मूल्यले नयाँ कीर्तिमानी बनाएपछि निगम सञ्चालक समितिले तत्कालका लागि विक्रेता कमिसन यथावत् राख्ने निर्णय गरेको थियो । त्यसैको विरोधमा नेपाल पेट्रोलियम डिलर्स राष्ट्रिय एसोसिएसनको नेतृत्वमा व्यवसायीले डिपोबाट इन्धन ढुवानी रोकेका थिए । निगमले व्यवसायीसँग बिनासल्लाह आफूखुसी निर्णय गरेको एसोसिएसनका अध्यक्ष लिलेन्द्र प्रधानको आरोप छ । निगम नोक्सानीमा छ, स्वाभाविक हो । तर घाटा व्यवसायीले गराएका होइनन्, उनले भने, प्रतिलिटर ५ रुपैयाँ मूल्यवृद्धिको कमिसनले घाटा पूर्ति पनि हुँदैन । तर यहाँ मुख्य कुरा निगमको निर्णय एकपक्षीय भयो भन्ने हो । यति बेला निगम नोक्सानमा रहेको र यसलाई बचाउन सबैको दायित्व उत्तिकै रहने निगमका निमित्त कार्यकारी निर्देशक सुशील भट्टराई बताउँछन् । खरिद मूल्य बढ्दा कमिसन पनि बढ्दै जान्छ । अहिले अवस्था ठीक नभएकाले यथावत् राखेका हौं, उनले भने, अहिले निगम बचाउन सबैले योगदान गरौं । पछि वैज्ञानिक आधारमा लाग्ने खर्च दिन तयार छौं । तर व्यवसायीलाई मुनाफामाथि मुनाफा बढाउन हामी सक्दैनौं । यसैबीच पेट्रोलियम क्षेत्रका तीन वस्तुगत संगठनले डिजेलको मूल्य अनुपातमा स्वचालित ढुवानी भाडा कायम गर्न माग गरेका छन् । नेपाल एलपी ग्यास उद्योग संघ, नेपाल पेट्रोलियम डिलर्स एसोसिएसन र नेपाल पेट्रोलियम ढुवानी व्यवसायी महासंघले शुक्रबार पत्रकार सम्मेलन गरी माग सम्बोधन नभए आन्दोलनसमेत गर्ने चेतावनी दिएका छन् । नेपाल आयल निगम स्वयंले गठन गरेको समितिको प्रतिवेदनले एलपी ग्यास ढुवानी गर्ने बाह्य तथा आन्तरिक ढुवानी साधनको भाडा निगमबाट पेट्रोलियम पदार्थ (डिजेल)को मूल्य समायोजन गरिएको अनुपातमा कायम हुने गरी स्वचालित ढुवानी भाडा कायम गर्ने व्यवस्था लागु हुनुपर्छ, तीनै संगठनले जारी गरेको संयुक्त विज्ञप्तिमा भनिएको छ, नेपालमा पेट्रोलियम ऐन नभएको हुँदा तत्काल पेट्रोलियम ऐन बनाई लागु गर्नुपर्छ ।"
छैनन् गुणस्तरीय पर्यटक गाइड,"(पोखरा)हिउँ परिरहेकै बेला अन्नपूर्ण आधार शिविर (एबीसी) पदमार्गबाट फर्कंदै गरेका चार कोरियन पर्यटक र तीन नेपालीलाई २०७६ माघ ३ मा हिमपहिरोले पुर्यो । हिमपहिरोमा पुरिएर मृत्यु हुनेमा नेपाली पथप्रदर्शक (गाइड) पनि थिए । कमजोर निर्णय क्षमता र मौसमसम्बन्धी पर्याप्त ज्ञानको अभावमा पर्यटकीय पदयात्रा मार्गमा दुर्घटना हुने गरेका छन् । पोखरामा सन् १९९८ बाट ट्रेकिङ एजेन्सिज एसोसिएसन अफ नेपाल (टान) पश्चिमाञ्चल क्षेत्रीय संघले पर्यटक गाइड तालिम दिँदै आएको छ । २४ वर्षमा १ हजार ६ सयले गाइड तालिम लिएर इजाजतपत्र लिइसकेका छन् । तीमध्ये निकै कम संख्यामा सक्रिय छन् । फागुन पहिलो साता नेपाल पर्वतारोहण संघ गण्डकी प्रदेशले क्षमता अभिवृद्धि तालिमका लागि पोखरामा २५ जना गाइडको खोजी गर्यो । तर संघलाई २५ जना पुर्याउनै हम्मे पर्यो । सन् २०१८०१९ मा अत्यधिक पर्यटक आउँदा पोखरामा ३ सय गाइडलाई काम पुगेको संघका अध्यक्ष शेषकान्त शर्मा बताउँछन् । पोखरामा १ सय ६० ट्रेकिङ कम्पनी छन् । तर धौलागिरि फेरो, माथिल्लो डोल्पा लैजाने गाइड भेटिन्नन् । धेरै गाइड पोखराबाट नजिकका गन्तव्य घान्द्रुक, घोरेपानी, एबीसीसम्म मात्रै पुग्छन् । उच्च हिमाली भेगमा पर्यटक लैजाने गाइड निकै थोरै छन् । पर्यटन बजारमा उछाल आउँदा गुणस्तरीय गाइड नै नपाउने अवस्था सिर्जना हुने शर्माको भनाइ छ । सिजनमा दिनमा दुई समूह चलाउने स्थिति आयो भने पोखरामा गाइड नै पाइँदैनन्, उनले भने, भूकम्प, नाकाबन्दी र कोरोना महामारी आउँदासम्म धेरै गाइड पलायन भएको अवस्था छ । बजारको अवस्था नहेरी गाइड उत्पादन गर्दा इजाजतपत्र मात्रै लिनेको संख्या धेरै भएको उनको भनाइ छ । यसैबीच संघले पोखराका ट्रेकिङ गाइडको क्षमता अभिवृद्धि अभियान थालेको छ । काठमाडौं वातावरणीय शिक्षा परियोजना (किप) सँगको सहकार्यमा संघले २७ ट्रेकिङ गाइड तथा व्यवसायीलाई ८ दिन लामो तालिम दिएको हो । किपका प्रमुख कार्यकारी अधिकृत इयान वाल, अन्तर्राष्ट्रिय लाइसेन्सप्राप्त पर्वतीय गाइड प्रेम गुरुङलगायतले सहभागीलाई उच्च हिमाली भेगमा आइपर्ने कठिनाइ र तिनको समाधानका उपायबारे तालिम दिए । फागनु १२ बाट सुरु भएको तालिम बिहीबार सकिएको छ । सहभागीले पदयात्री पर्यटकको समूह व्यवस्थापनसम्बन्धी नेतृत्वसीप तालिममा सिकेका छन् । नेभिगेसन, नक्सा अध्ययन, सञ्चार कौशल, जोखिम मूल्यांकन, कथा वाचन, मोबाइल एपको प्रयोग विषयमा सहभागीले तालिम लिए । गोपाल तामाङ ८ वर्षदेखि ट्रेकिङ गाइडका रूपमा कार्यरत छन् । दुई वर्षयता कोरोना महामारीमा बेरोजगार जस्तै भए । जानेका सीपसमेत भुल्ने डर उनलाई थियो । पर्वतारोहण संघको तालिमपछि भने आफूमा आत्मविश्वास बढेको उनी सुनाउँछन् । यसअघि बाटो भुल्दा पर्यटक हराउने, मौसमको आकलन गर्न नसकिने समस्या थियो । जानेर भन्दा नजानेरै काम गरिएको रहेछ, उनले भने, अब ठूला समूह कसरी व्यवस्थापन गर्ने, मौसमको सामान्य पूर्वानुमान कसरी गर्ने भन्ने ज्ञान भयो । सन् २०११ मा अन्नपूर्ण चौथो आरोहण गरेकी ट्रेकिङ गाइड मनु गुरुङलाई पनि यसपल्टको तालिम फलदायी भयो । पर्यटकलाई घुमाउँदा त्यस स्थानको प्राकृतिक, सांस्कृतिक, ऐतिहासिक, भौगोलिक पक्षबारे कसरी बेलिविस्तार लगाउने भन्ने तरिका उनले सिकिन् । अर्का गाइड दिलीप आचार्यले उच्च जोखिमको व्यवस्थापन, प्राथमिक उपचार, आपत्कालीन् उद्धारबारे तालिममा सिकेका कुरा निकै उपयोगी रहेको बताए । गाइड सुरज गुरुङले पन आफूले सिकेको सीप अन्य गाइडलाई पनि सिकाउने प्रतिबद्धता जनाए । प्रशिक्षक उत्पादन गर्नु नै तालिमको मुख्य उद्देश्य रहेको किपका अध्यक्ष देवीप्रसाद पन्त बताउँछन् । मुख्यतः नेतृत्व क्षमता विकास हुनेबित्तिकै अन्य गाइडलाई पनि सिकाउने क्षमताको विकास हुन्छ, उनले भने, राम्रो गाइड हुन भाषा मात्रै राम्रो भएर हुँदैन । सबै व्यावहारिक पक्षमा ध्यानु दिनुपर्छ ।"
पीडितको गोपनीयता हक उल्लंघन: साइबर ब्युरो,"नाबालिका बलात्कार तथा यौन हिंसा प्रकरणमा कलाकार पल शाह पक्राउ परेपछि पीडितलाई नै लाञ्छना लगाउने र घटनाबारे भ्रमपूर्ण टिप्पणी गर्नेका युट्युब भिडियो र टिकटक पोस्टलाई नेपाल प्रहरीको साइबर ब्युरोले निगरानी थालेको छ । ब्युरोले शुक्रबार विज्ञप्ति नै निकालेर केही व्यक्ति तथा समूहले प्रविधि दुरुपयोग गरी गम्भीर प्रकृतिको अपराधमा अनुसन्धान कार्यलाई समेत प्रभावित पार्ने गरी भ्रामक एवं झूटा क्याप्सन राखी भिडियो तथा तस्बिर अपलोड नगर्न सचेत गराएको छ । प्रेस काउन्सिलले पनि विज्ञप्ति जारी गर्दै यो घटनाबारे सञ्चारमाध्यम र सामाजिक सञ्जालमार्फत सार्वजनिक भएका सामग्रीको अनुगमन गरिएको जनाएको छ । शाह पक्राउपछि दर्जनौं युट्युबर तथा सामाजिक सञ्जालमा लाखौं फलोअर्स भएकाहरूले पीडितमाथि लाञ्छना लगाउने एवं चरित्र हत्या गर्दै अनुसन्धानलाई प्रभावित पार्ने काम जारी राखेका थिए । ब्युरोको विज्ञप्तिमा समाजमा उत्तेजना एवं अफवाह फैलाउने, सामाजिक सद्भावमा खलल पुर्याउने तथा पीडितको गोपनीयताको हक हनन गर्दै निजको मानसिक स्वास्थ्यमा नकारात्मक असर पुर्याउने किसिमका प्रवृत्ति देखिएको उल्लेख गरिएको छ । विज्ञप्तिमा भनिएको छ, यस्ता क्रियाकलाप विद्युतीय कारोबार ऐन २०६३ को दफा ४७ अन्तर्गत पर्ने भएकाले सोहीबमोजिम कारबाही हुने व्यहोरा सूचित गराइन्छ । प्रेस काउन्सिलले भने व्यक्तिगत गोपनीयताको प्रतिकूल हुने, पीडितलाई थप पीडा पुग्ने र पीडितको पहिचान खुल्ने सामग्री सम्प्रेषण गर्ने काम अनुगमनका क्रममा देखिएको जनाएको छ । आचारसंहिताविपरीत काम गर्ने २२ अनलाइन मिडियालाई सचेत गराइएको, सूचना तथा प्रसारण विभागमा दर्ता र काउन्सिलमा सूचीकरण नभएका १० वेब पोर्टललाई नेपालभित्र सम्प्रेषण हुन नमिल्ने गराउन काउन्सिलले नेपाल दूरसञ्चार प्राधिकरणमा पत्राचार गरेको छ । काउन्सिलले कुनै मिडियाअन्तर्गत आबद्ध नभएका १६ युट्युब च्यानललाई अनुसन्धान गरी आवश्यक कारबाही गर्न पनि प्रहरीको साइबर ब्युरोलाई पत्राचार गरेको छ । ब्युरोका प्रवक्ता एसएसपी नविन्द अर्यालले भ्रामक जानकारी सम्प्रेषण गर्ने गतिविधिलाई ब्युरोले विगतदेखि नै निगरानी गर्दै आएको जानकारी दिँदै पछिल्लो घटनामा नाबालिका पीडितमाथि लाञ्छना लगाएको देखिएको बताए । उनले भने युट्युब च्यानलहरूका सञ्चालक मात्रै नभएर ती च्यानलमा आएर जथाभावी बोल्नेहरूमाथि पनि हामीले निगरानी सुरु गरेका छौं । ब्युरोका अनुसार अहिले शाह प्रकरणबारे जथाभावी सामग्री प्रसारण गर्ने केही युट्युब च्यानल र केही फेसबुक प्रयोगकर्तामाथि अनुसन्धान भइरहेको छ । शाह पक्राउपछि युट्युबमा पोस्ट गरिएका भिडियोहरूमा जथाभावी आरोप लगाउने र चरित्र हत्या गर्नेको शृंखलाबाट पीडितबाहेक अन्यमाथि पनि तथ्यहीन आरोप लगाइरहेको देखिन्छ । शुक्रबार मात्रै अभिनेत्री रेखा थापाले आफ्नो प्रतिनिधि पठाएर आफूमाथि एक युट्युब च्यानलमा जथाभावी लाञ्छना लगाएर चरित्र हत्या गरेको भन्दै उजुरी दिएकी छन् । प्रेस काउन्सिलले शुक्रबार जारी गरेको विज्ञप्तिमा अनलाइन टीभी र युट्युब च्यानलमार्फत सम्प्रेषित सामग्रीबारे काउन्सिलमा उजुरी र गुनासो बढेकाले यसको नियमन र व्यवस्थापन गर्न कार्यदल गठन गरेको पनि जनाएको छ । शुक्रबार नै गृह मन्त्रालयले पनि विज्ञप्ति जारी गर्दै फेसबुक, युट्युब, टिकटक र इन्स्टाग्रामलगायतका सामाजिक सञ्जालमार्फत समाजमा उत्तेजना र अफवाह फैलाउने र सामाजिक सद्भावमा खलल पुर्याउनेमाथि प्रचलित कानुनअनुसार कारबाही गरिने जनाएको छ । गृहले खासगरी नेपाली सेना, नेपाल प्रहरी र सशस्त्र प्रहरी बलसँग सम्बन्धित तस्बिर र भिडियोको दुरुपयोग गरेर भ्रम फैलाउनेमाथि चासो राखेको छ । विज्ञप्तिमा भनिएको छ, यसरी भ्रम फैलाउने जोसुकैलाई विद्युतीय कारोबार ऐन २०६३ अनुसार कारबाही गरिनेछ । भ्रम फैलाउने काममा संलग्न हुनेको सूचना नजिकको प्रहरी र जिल्ला प्रशासनमा दिन पनि गृहले अनुरोध गरेको छ ।"
अनुसन्धान प्रक्रियामा सघाउन मानवअधिकार आयोगको आग्रह,"काठमाडौं राष्ट्रिय मानवअधिकार आयोगले चलचित्र अभिनेता शाहमाथि लागेको जबर्जस्ती करणीको आरोपमा संयमित भई अनुसन्धान प्रक्रियामा सघाउन आग्रह गरेको छ । गम्भीर प्रकृतिको अपराधको अनुसन्धान गोप्य, निष्पक्ष, स्वतन्त्र र भयरहित वातावरणमा हुनुपर्ने भन्दै आयोगले आरोपका पक्ष र विपक्षमा भइरहेका प्रचारबाजीले अनुसन्धान प्रक्रिया प्रभावित हुने बताएको हो । अधिकारप्राप्त निकायबाट अनुसन्धान प्रक्रिया चलिरहँदा आरोपका पक्ष र विपक्षमा प्रदर्शन गर्ने, अभिव्यक्ति दिने र प्रचारबाजी गर्नाले आरोपित र पीडित दुवै पक्षको गोपनीयता र मर्यादामा आँच पुग्नुका साथै अनुसन्धान प्रक्रियासमेत प्रभावित हुने सम्भावना रहन्छ, शुक्रबार आयोगद्वारा जारी विज्ञप्तिमा छ ।यसका साथै आयोगले अनुसन्धान प्रक्रियालाई प्रभावित पार्ने गतिविधि नगर्नसमेत आग्रह गरेको छ । आरोपको पक्ष र विपक्षमा समाचार सम्प्रेषण नगर्न, यस सम्बन्धमा सम्बन्धित व्यक्तिको अनुमतिबिना भिडियो रेकर्ड नगर्न, आफ्ना विचार र अभिव्यक्ति सम्प्रेषण गर्दा अरूको मर्यादामा आँच आउनेतर्फ विचार पुर्याउन र स्वतन्त्र अनुसन्धान प्रक्रियालाई सघाउन आयोगले आग्रह गरेको आयोगका प्रवक्ता लोकनाथ बाँस्तोलाले जानकारी दिए । यस्ता किसिमका गतिविधि गर्दा गोपनीयताको हक, न्यायसम्बन्धी हक र नागरिक तथा राजनीतिक अधिकारसमेत प्रभावित हुने बताउँदै यस्ता क्रियाकलाप नगर्न आग्रह गरेको हो । अधिवक्ता खतिवडाले पीडितलाई झन् पीडित बनाउने, त्रसित बनाउने, आत्महत्या गर्न बाध्य पार्ने खालको प्रदर्शनमा ठुल्ठूला कहलिएका सामाजिक अभियन्ता, कलाकार सहभागी हुनु गैरकानुनी भएको बताइन् । संवेदनशीलतालाई नबुझेर सबै घटनाको जिम्मेवारी युवतीले मात्रै लिनुपर्छ, समाजका अरू निकाय कोही पनि दोषी छैनन्, आरोप लगाउनु उसको ठूलो दोष हो जस्तो गरी नाबालिकालाई दोषी करार गर्न खोजिएको छ, उनले भनिन्, जुन कुरा विकृत समाजको रोग हो । यो गलत र गैरकानुनी हो ।"
युरोपकै ठूलो आणविक ऊर्जा केन्द्रमा रुसको कब्जा,"युक्रेनका राष्ट्रपति भ्लादिमिर जेलेन्स्कीले रुसी समकक्षी भ्लादिमिर पुटिनलाई सीधा कुराकानीका लागि आग्रह गरेका छन् । रुस र युक्रेनका अधिकारीबीच दोस्रो चरणको वार्तामा पनि कुनै समाधान ननिस्केपछि जेलेन्स्कीले पुटिनसँग प्रत्यक्ष वार्ताका लागि आग्रह गरेका हुन् । साथै उनले पश्चिमा मुलुकलाई सैन्य सहायता बढाउन पनि अनुरोध गरेका छन् । यो होइन कि म पुटिनसँग कुरा गर्न चाहन्छु । तर मैले पुटिनसँग कुरा गर्नु छ । विश्वले पुटिनसँग कुरा गर्नु छ । यो युद्ध रोक्ने अर्को बाटो छैन, जेलेन्स्कीले पुटिनलाई सम्बोधन गर्दै सोधेका छन्, तपाईं हामीबाट के चाहनुहुन्छ ? हाम्रो भूमि छाडिदिनुस् । लामो टेबलमा विश्वका नेताहरूसँग पुटिनले संवाद गर्ने कुरा उल्लेख गर्दै जेलेन्स्कीले भनेका छन्, सँगै बसेर कुरा गरौं, ३० मिटर टाढा होइन ।"
'नियत परिवर्तन गरे हट्छ विभेद',"(धनुषा)जनकपुरमा जारी साहित्य महोत्सवका वक्ताहरूले नियत परिवर्तन नहुँदा समाजमा अझै विभेद कायम रहेको औंल्याएका छन् । जनकपुर साहित्य महोत्सवको तेस्रो संस्करणअन्तर्गत दोस्रो दिनको पहिलो सत्रमा शुक्रबार समाजमा विभेद बहसमा सहभागीले नियत परिवर्तन नहुँदा समाजमा अझै विभेद कायम रहेको औंल्याएका हुन् । बहसमा सहभागीमध्येका सर्लाहीका दलित अगुवा हरिनन्दन अम्बेडकरले जिम्मेवार व्यक्तिका कारण समाजमा अझै विभेद कायम रहेको आरोप लगाए । समाजको मनोविज्ञान परिवर्तन नहुँदा दलित विभेदमा पर्ने गरेको छ, उनले भने, शासक जिम्मेवार नहुँदा जात व्यवस्था अन्त्य हुन सकेको छैन । जात कुनै कार्यालयले निर्धारण गर्दैनन्, मान्छेले निर्धारण गरेको छ । जातीय व्यवस्थाबाट फाइदा लिनेहरूले समाजमा जबर्जस्ती समाजमा जात व्यवस्था लादेका छन् । सुदूरपश्चिम प्रदेशकी पुष्पा लामाले समाजले दबिएको वर्गलाई स्वीकार नगर्दा समस्या देखिएको बताइन् । भोज, भतेर, विवाहका बेला यौनिक तथा अल्पसंख्यक समुदायलाई मात्र बोलाउँछ । नाच्न, आशीर्वाद दिनका लागि, उनले भने, तर हाम्रो आशीर्वाद चाहिने मान्छेले हामीलाई स्वीकार गर्न सक्दैनन् । हामीसँग घुलमिल पनि हुन चाहँदैनन् । यो अवस्था आउनुमा राज्य बढी दोषी भएको उनको भनाइ थियो । कर्णालीकी शान्ता विकले दलित महिलाले मुख्यतः तीन प्रकारको पीडा सहनुपरेको बताइन् । निर्णायक भूमिकामा दलित समुदाय मात्रै भए जात व्यवस्था अन्त्य हुने उनको बुझाइ छ । दलित र महिलाका नाममा नेतृत्व तहमा पुगेका नेता वा दलले आफ्नो स्वार्थ मात्र पूरा गरे, उनले भनिन्, प्रभावकारी काम भने गर्न सकेनन् । दलितले पूजा गराउन सक्दैनन् भनेर कहाँ लेखिएको छ ? भन्नुस् त । यस्तो सामान्य विभेद त हाम्रा नेताले हटाउन सकेनन् । कागजमा हटाए पनि समाजमा हटाउन सकेनन् । बहसमा सहभागी शैली चौधरीले समाजको संरचना नै गलत भएको बताइन् । व्यवहार परिवर्तन नहुँदा कोही वैभवपूर्ण त कोही सकसपूर्ण जीवन बिताउन बाध्य हुने गरेको उनले उल्लेख गरिन् । विभेदको मुख्य कारण आर्थिक अभाव रहेको भन्दै बहसमा सहभागी वक्ताहरूले आर्थिक उपार्जनमा सुधारमा जोड दिए । जानकी मन्दिरको प्रांगणमा आयोजित बहसमा शैली, शान्ता विक, पुष्पा लामा, हरिनन्दन अम्बेडकर सहभागी थिए । दोस्रो सत्रमा मधेसमा उद्यमी र औद्योगिकीकरण विषयमा बहस भएको थियो । कुवेर चालिसेले सञ्चालन गरेको बहसमा रामेश्वर साह, दीपेन्द्र चौलागाईं, डा रामेश कोइराला, जितेन्द्र महासेठ र रामझरी यादव सहभागी भएका थिए । दिलिपा श्रीले सञ्चालन गरेको तेस्रो सत्रको स्थानीय विकास विषयको बहसमा राकेश कर्ण, कुन्दन झा, रीता मिश्र र राकेश विक्रम सहभागी भएका थिए । चौथो सत्रको शिक्षा संस्कार विषयको बहसमा पवन मण्डल, तुलानारायण साह, शिखाकिरण यादव, राजीव तिमिल्सिनाले बोलेका थिए ।"
पात्र चयनको सकस,"(धनगढी)पात्र र उसको भूमिका सही ढंगले छनोट गर्न सकिएन भने पाठकहरूबाट गाली पनि पाइन्छ, लेखिका उमा सुवेदीले भनिन्, उपयुक्त भूमिकामा उपयुक्त पात्र छनोट गर्न सकियो भने स्यावासी पाइन्छ । धनगढीमा जारी नेपाली साहित्य महोत्सव ०७८ को दोस्रो दिन पनि साहित्य र सिर्जना अनि राजनीतिका अनेक आयामबारे छलफल चल्यो । शुक्रबारको सत्रमा पत्रकार दीपक सापकोटाले लेखकहरू नयनराज पाण्डे, नारायण ढकाल र उमा सुवेदीबीच हाम्रा लेखक: हाम्रा पात्र विषयमा बहस भएको छ । पाण्डेले कतिपय लेखनीमा पात्र र उसको भूमिका साँच्चै कुनै चिनजानकै व्यक्तिसँग मिल्न जाने बताए । कतिपयले त आफू पात्र बन्न पाएकोमा खुसी पनि व्यक्त गर्छन्, उनले भने, तर धेरैजसो बेला त्यो त संयोग मात्र बन्न पुगेको हुन्छ । ढकालले पनि पात्र चयनको महत्त्वलाई बेजोड ढंगले उठाए । पात्रहरू युगीन बोलीहरूमा प्रतिविम्बित भएका हुन्छन्, ढकालले भने, महाभारतका पात्रहरू कति धेरै जबरजस्त देखिन्छन् । यही उदाहरण काफी छ ।पत्रकार देवेन्द्र भट्टराईले लिखित कुरा: अलिखित कुरा शीर्षकको अर्को साहित्यिक संवाद ध्रुवचन्द्र गौतम र सनत रेग्मीबीच गरे । आफ्नो पहिलो उपन्यासको पहिलो पंक्तिमा नै धनगढीको प्रसंग रहेको स्मरण गर्दै गौतमले ५५ वर्षअघि धनगढी आउने क्रममा भोग्नुपरेको सास्तीको बेलीविस्तार लगाए । त्यसैमा भट्टराईले गौतमलाई सोधे, तपार्इं लेखनमा अहिले पनि यति धेरै उर्वर र जाँगरिलो कसरी ? जवाफमा उनले ऊर्जा मनमस्तिष्कबाट पैदा हुने बताए ।लेखक रेग्मीले आफ्नो साहित्यिक जीवनको चर्चा गर्ने क्रममा ०२१ सालमा प्रेसमा दिएको कविताको पाण्डुलिपि ०७८ मा छापिन पुगेको भेद पनि खोले । अर्को सत्रको संवादमा पत्रकार टीकाराम यात्रीले अल्झिएको राजनीति: बल्झिएका सपना विषयमा देवप्रकाश त्रिपाठीसँग वर्तमान राजनीतिक परिवेशका अनेक सन्दर्भहरूमा प्रश्नोत्तर गरे । वर्तमान राजनीति जनताका लागि नभई नेता आफ्नै लागि भएको धारिला शब्द प्रहारमा दर्शकका तालीले हल गुन्जिएको थियो । राजनीतिक सारै धेरै विकृत भयो, त्रिपाठीको निष्कर्ष थियो । त्यसपछिको संवाद प्रदेशकै विकासको सन्दर्भबारे भयो । सुदूरपश्चिमका भौतिक पूर्वाधार विकासमन्त्री दीर्घबहादुर सोडारी, आर्थिक मामिलामन्त्री तारा लामा तामाङ र सामाजिक विकासमन्त्री लालबहादुर खड्कासँग पत्रकार शिवराज भट्टले सवालजवाफ गरे । मन्त्री सोडारीले प्रदेश सरकारले जनअपेक्षाअनुरूप गर्न नसकेको भए पनि केही गर्दै नगरेको भन्ने बुझाइ नराख्न आग्रह गरे । उनले गाउँगाउँमा सडक पुर्याइएको, नौवटै जिल्लामा गौरवका सडक आयोजना बनाएर काम भएको चर्चा गरे । यस्तै, मन्त्री खड्काले स्वास्थ्य क्षेत्रको विकासमा धेरै ठूलो फड्को मारिएको दाबी गरे । हरेक जिल्लाका अस्पतालमा आईसीयू सञ्चालन गर्ने काम भएको छ । स्वास्थ्य जनशक्ति र पूर्वाधार विकासमा अभूतपूर्व काम भएको छ, मन्त्री खड्काले भने, आज हरेक जिल्ला अस्पतालमा अक्सिजन प्लान्टहरू स्थापना भएका छन् । अर्का वक्ता आर्थिक मामिला मन्त्री तामाङले समयमै बजेट कार्यान्वयन गर्न नसकिएको स्वीकार गरे । कर्मचारी अभाव र परम्परागत कार्यशैलीका कारण त्यसो हुन गएको दाबी उनले गरे । सुदूरपश्चिममा साहित्यिक महोत्सव आयोजनाको सिलसिला धेरै भएको छैन । अहिले सञ्चालित महोत्सव दोस्रो संस्करण हो । गत वर्ष कोरोना संकटले रोकिएको थियो ।"
अन्ततः लिलामी २ करोडभन्दा माथि,"(काठमाडौं)नेपाल सुपर लिग (एनएसएल) को दोस्रो संस्करणका लागि खेलाडी लिलामी हुने हो वा हुने छैन, शुक्रबार बिहानसम्म अन्योल नै थियो । नहोस् पनि किन र ? नेपाली फुटबलको सर्वोच्च संस्था अखिल नेपाल फुटबल संघ (एन्फा) ले अघिल्लो दिन नेपाल स्पोर्टस एन्ड इभेन्ट्स म्यानेजमेन्ट प्रालिलाई पत्र नै लेखेको थियो, यो लिलामी रोक्न । त्यो पनि कम्तीमा केही दिनका लागि । एनएसएल आयोजकले त्यसलाई मानेन र शुक्रबार सोल्टी होटलमा तामझामसहित खेलाडी लिलामी भयो नै । र, त्यसमा सहभागी १० टिमले खर्चेका छन्, २ करोड १७ लाख ३५ हजार रुपैयाँ । गत वर्षको उपविजेता धनगढी एफसी सबैभन्दा बढी खर्चालु टिम रह्यो । धनगढीले २४ लाख रुपैयाँ खेलाडी लिलामीमा लगायो । डिफेन्डिङ च्याम्पियन काठमाडौं रेजर्सले २० लाख ५० हजार रुपैयाँमात्र खर्चेको थियो । सबैभन्दा कम खर्चेने टिम रह्यो, नवआन्तुक स्पोर्टिङ इलाम । उसले जम्मा १८ लाख ५० हजार रुपैयाँ खर्चमा आफूलाई सीमित राखेको थियो । पोखरा थन्डर्स, झापा एफसी, बुटवललुम्बिनी एफसी त्यस्ता तीन टिम रहे, जसले २३ लाख रुपैयाँभन्दा बढी खेलाडीलाई किन्नमै लगाए । लिलामीमा जम्माजम्मी २ सय ४९ खेलाडी समावेश गरिएको थियो । त्यसमध्ये ए श्रेणीमा ४९ खेलाडी थिए । बाँकी बी र सी श्रेणीमा समान सय खेलाडी । त्यसमध्ये ९९ खेलाडी बिकेनन् । प्रत्येक टिमले १५ खेलाडी लिलामीबाट किन्ने अवसर थियो । सबै टिमले यसअगाडि नै आआफ्ना मार्की प्लयेर र प्रशिक्षक अलग्गै घोषणा गरिसकेका छन् । महँगा २१ खेलाडीए श्रेणीमा परेका खेलाडीको न्यूनतम मूल्य १ लाख ५० हजार रुपैयाँ थियो भने बढीमा ३ लाख ५० हजार । लिलामीमा २१ खेलाडी अधिकतम मूल्यमा अनुबन्धित भए । त्यसमध्ये १० खेलाडीको चयन गोल्डेन बजर बाट भएको थियो । यसपल्ट लिलामीको सबैभन्दा आकर्षण यही रह्यो । यो यसपालिदेखि मात्र प्रयोगमा ल्याइएको हो । प्रत्येक टिमसामु यस गोल्डेन बजरबाट एकएक खेलाडी किन्ने अवसर थियो, त्यही आधारमा १० खेलाडी यसैबाट बिक्री भए । अन्य ११ खेलाडीको एकभन्दा बढी टिमले अधिकतम मूल्यमा बोली लगाएपछि गोलाप्रथा गरिएको थियो । यसमा बुटवल, झापा, धनगढी एफसी र पोखरा थन्डर्सले ३३ खेलाडीलाई बढी रकम खर्चेका थिए । सबैभन्दा बढी मूल्यमा अनुबन्धित हुने खेलाडीमा काठमाडौं रेजर्सका सुनील बल र आशिष गुरुङ, विराटनगर एफसीका दीप कार्की, एफसी चितवनका त्रिदेव गुरुङ तथा वीरगन्ज युनाइटेडका मानबहादुर तामाङ र सुदीप गुरुङ छन् । यस्तै बढी मूल्यमा धनगढी एफसीले पूजन उपरकोटी, सीमान्त थापा र आकाश बुढामगर, पोखरा थन्डर्सले दिनेश राजवंशी, छिरिङ गुरुङ र एरिक विष्ट, झापा एफसीले निशान खड्का, सेसेहाङ आङदम्बे र सन्तोष तामाङ, स्पोर्टिङ इलामले गौतम श्रेष्ठ, बुटवललुम्बिनीले सुमन अर्याल र दर्शन गुरुङ र रविशंकर पासवान तथा ललितपुर सिटी एफसीले विशाल सुनार र सनिश श्रेष्ठ किने । सबै टिमले यसबाहेक पनि विदेशी खेलाडी अनुबन्ध गर्न बाँकी नै छ । यसपछि मात्र टिमको निश्चित आकार देखिनेछ । केही खेलाडीको निर्णय गोलाप्रथाबाट भएको हुनाले सबै टिमले आफूले चिताएका खेलाडीमात्र पनि किन्न पाएनन् भने केहीले ठीक समयमा ठीक निर्णय गरेर आफूले खोजेकै खेलाडी पाए । लिलामीमा सहभागी अधिकांश प्रशिक्षकको भनाइ थियो, सबै टिम बराबरी देखिएका छन् । लिलामीबाट एकै टिममात्र बलियो भएन । न त कुनै टिम खासै कमजोर पनि देखियो । खास शक्ति समीकरण विदेशी खेलाडीको अनुबन्धपछि मात्र देखिनेछ । र, शर्माको राजीनामादिनको सुरुआत भने एन्फा लिग कमिटीका संयोजक विज्ञानराज शर्माको राजीनामादेखि भएको थियो । काठमाडौं रेजर्सका निर्देशकको रूपमा पूरा दिन उनी लिलामीमा व्यस्त रहे । स्वार्थ बाझिने भन्दै उनले अखिल नेपाल फुटबल संघका अध्यक्ष कर्माछिरिङ शेर्पालाई सम्बोधन गर्दै संयोजक पदबाट राजीनामा दिएका हुन् । काठमाडौं रेजर्सले अघिल्लो दिनसम्म आयोजना गरेको कार्यक्रममा पनि उनी आफूले कुनै गलत काम नगरेको र स्वार्थ बाझिने काम नगरेको बताइरहेका थिए । नेपाली फुटबलको सबैभन्दा ठूलो प्रतियोगिता सहिद स्मारक लिग र त्यसअन्तर्गत ए डिभिजन संयोजक भएर पनि उनी गत वर्षदेखि नै काठमाडौंको निर्देशक रही एकै समय दुई स्वार्थ बाझिने भूमिकामा थिए । यसक्रममा उनको चर्को आलोचना भइरहेको थियो । तर, यसपल्ट उनको राजीनामा त्यतिबेला आएको छ, जतिबेला एन्फा कार्यसमितिको चारवर्षे कार्यकाल लगभग टुंगिन लागेको छ । अहिले उनको भनाइ छ, दुवै भूमिकामा रहँदा अप्ठ्यारो आउन सक्ने र नैतिक प्रश्न जोडिन सक्ने हुन्छ ।"
जुम्लारारा अल्ट्रा म्याराथन चैतमा,काठमाडौं (कास) कर्णाली खेलकुद क्लबको आयोजनामा तेस्रो जुम्लारारा ४९ किमि अल्ट्रा म्याराथन चैत २६ मा हुने भएको छ । समुद्री सतहबाट २३ सय मिटरको उचाइको जुम्ला सदरमुकामबाट सुरु हुने म्याराथन ३३ सय मिटर उचाइको डाँफे लेक हुँदै फेरि २५ सय मिटर उचाइको न्याउरीघाट क्षेत्र पुग्छ । त्यहाँबाट ४१ सय मिटरको चुच्चेमारा लेक भएर २८९० मिटर उचाइको रारा ताल छेउमा सकिनेछ । ४९ किलोमिटर लामो यो रुटको जस्तो विविधता संसारका कुनै पनि रुटमा नभएको आयोजकको दाबी छ ।शुक्रबार राजधानीमा आयोजित पत्रकार सम्मेलनमा क्लबका अध्यक्ष सरोज शाहीले तेस्रो जुम्लारारा अल्ट्रा म्याराथनमा व्यावसायिक खेलाडीका साथै पदयात्रा गर्न चाहने १६ वर्षमाथिका शारीरिक रूपमा सक्षम व्यक्ति सहभागी हुनसक्ने बताए । २०७५ मा पहिलो र २०७६ मा दोस्रो संस्करण भएको थियो । पहिलोमा पुरुषतर्फ दुर्गा बुढा र महिलातर्फ सुनमाया बुढा तथा दोस्रो संस्करणमा धिरबहादुर बुढा र राममाया बुढा विजयी भएका थिए ।
क्रिकेट हस्ती वार्नको हृदयाघातबाट निधन,"सिड्नी (एएफपी) अस्ट्रेलियाली क्रिकेटका महान् हस्ती शेन वार्नको शुक्रबार हृदयाघातका कारण निधन भएको छ । टेस्ट क्रिकेटका सर्वकालीन महान् खेलाडी ५२ वर्षका थिए । उनको निधनको व्यवस्थापन कम्पनीले पुष्टि गरेको छ । कम्पनीका अनुसार संन्यास लिइसकेका लेग स्पिनर वार्नको निधन थाइल्यान्डको कोह सामुईमा भएको थियो ।कम्पनीले भनेको छ, निकै दुःखले भन्नुपरेको छ, हाम्रा वार्नको निधन भएको छ । सम्भवतः हृदयाघातका कारण शुक्रबार थाइल्यान्डमा उनको निधन भएको हो । उनी आफ्नो भिल्लामा अचेत अवस्थामा भेटिएका थिए । सबै प्रकारका उपचारका लागि प्रयास भए पनि उनलाई बचाउन भने सकिएन । वार्नको परिवारले निधनलाई लिएर आउने समय थप जानकारी दिने जनाएको छ । अस्ट्रेलियाली क्रिकेटका अर्का पूर्वखेलाडी रड मार्सको निधन भएको घण्टापछि वार्न पनि नरहेको समाचार आएको हो । आफ्नो १५ वर्ष लामो खेलजीवनका क्रममा वार्नले लेग स्पिन बलिङलाई फेरि ब्युँत्याएको मानिन्छ । उनले ७ सय ८ टेस्ट विकेट लिएका छन् । सर्वाधिक विकेट लिने सूचीमा श्रीलंकाली अफ स्पिनर मुथैया मुरलिधरनपछि दोस्रो स्थानमा छन् । मुरलिधरनले ८ सय टेस्ट विकेट लिएका छन् । विजडेनले शताब्दीकै पाँच खेलाडीको सूचीमा वार्नलाई पनि समावेश गरेको थियो । उनीबाहेक अन्य चार नाम डोनाल्ड ब्रेडम्यान, गारफिल्ड सोबर्स, ज्याक हब्स र भिभ रिचर्डस छन् । आफ्नो रंगीन जीवनका लागि परिचित वार्नले सन् १९९९ मा अस्ट्रेलिया विश्वकप क्रिकेटको उपाधि उचाल्दा प्रमुख भूमिका खेलेका थिए । उनले १ सय ९४ एकदिवसीयमा २ सय ९२ विकेट लिए । सन् २००३ को विश्वकपमा भने उनी ड्रग्स टेस्टमा असफल रहे । उनीमाथि एक वर्षको प्रतिबन्ध लागेको थियो । उनले अस्ट्रेलियाली घरेलु क्रिकेटमा भिक्टोरियासँगै इंग्लिस काउन्टी ह्याम्पसायरका लागि पनि खेले । उनले इन्डियन प्रिमियर लिगमा राजस्थान रोयल्स र बिग बासमा मेलबर्न स्टार्सका लागि खेलेका थिए ।"
एनआरटी पराजित,"(धनगढी)सर्वाधिक धनराशिको पाँचौं मुख्यमन्त्री सुदूरपश्चिम खप्तड गोल्डकप फुटबल प्रतियोगितामा शुक्रबार सर्लाहीको वाग्मती युवा क्लबले ए डिभिजन क्लब एनआरटीलाई स्तब्ध पार्दै क्वाटरफाइनल यात्रा तय गरेको छ ।धनगढी रंगशालामा शुक्रबार २० को अग्रता लिएको खेल जोगाउन नसक्दा एनआरटी पेनाल्टी सुटआउटमा ४३ ले पराजित भयो । निर्धारित समयसम्म दुवैले २२ को बराबरी खेले । खेलको ६८ औं मिनेटमा एनआरटीका स्टेफेन समीरले गोल गर्दै अग्रता दिलाए । ७५ औं मिनेटमा उनैले पेनाल्टीबाट गोल थपेर एनआरटीको अग्रता दोब्बर पारे । एनआरटीका दिनेश घलेलाई वाग्मतीका अभिषेक वाइबाले लडाएपछि पेनाल्टी दिइएको थियो । खेलको ८३ औं मिनेटमा वाग्मतीका विमल घिसिङले गोल गरी खेल २१ को स्थितिमा ल्याए । त्यसको दुई मिनेटपछि ८५ औं मिनेटमा वाग्मतीका कप्तान विजय घलानले गोल गरेपछि खेल २२ को बराबरीमा टुंगियो ।खेल बराबरीपछि पेनाल्टी सुटआउटमा गएको थियो । पेनाल्टीमा वाग्मतीका अमूल श्रेष्ठ, विजय घलान, हिमाल घलान र अनिल रानामगरले गोल गरे भने सुमन राई पेनाल्टीमा असफल भए । एनआरटीका शिव गुरुङ, दीपेश घले र मेसुके ओलोमोउले गोल गरे । तर, आन्द्रे थिएरी र सञ्जीव विष्टले पेनाल्टीमा गोल गर्न सकेनन् । उत्कृष्ट प्रदर्शन गरेका वाग्मतीका गोलरक्षक मनोज प्रधान म्यान अफ द म्याच भए । उनले १० हजार प्राप्त गरे । वाग्मती युवा क्लबका प्रशिक्षक रोजित केसीले ए डिभिजन क्लबलाई हराउँदा खुसी लागेको बताउँदै कम अनुभवी खेलाडीले उत्कृष्ट खेलेको बताए । हामी सी डिभिजन छनोटको तयारीमा रहेका छौं । अनुभवका लागि खेलेका थियौं । नतिजा पनि जित नै आयो । जित्छौं कि जस्तो मात्र लागेको थियो । तर नतिजा हाम्रै पक्षमा आयो, उनले भने । एनआरटीका प्रशिक्षक राजुकाजी श्रेष्ठले भने आफ्नै खेलाडीको गल्तीका कारण दोब्बरको अग्रता बराबरीमा आउँदा खेल गुमेको बताए । आफू खेलाडीको प्रदर्शनबाट सन्तुष्ट नरहेको बताए । उनले भने, आफ्ना खेलाडीले जुन अनुभव देखाउनुपर्थ्यो त्यो देखाउन सकेनन् । आयोजक सुदुरपश्चिम११ स्पोर्टस क्लब धनगढीले आयोजना गरेको प्रतियोगितामा शनिबार हिमालयन शेर्पा र जनजागृति युवा क्लबबीच प्रतिस्पर्धा हुनेछ ।"
इतिहासकै ठूलो घुम्ती,"झापा विद्रोहका ५० वर्ष बितेका छन् । तर, त्यसको प्रभाव आज पनि टड्कारो अनुभूत गर्न सकिन्छ । त्यससँगै नेपाली कम्युनिस्ट आन्दोलनले पहिल्याएको नयाँ बाटो र तत्जन्य प्रभावले नेपाली राजनीतिकै नयाँ नक्साङ्कन भएको छ ।विद्रोहीहरूको त्यतिबेलाको आत्मगत शक्ति, उनीहरूबाट भएका कतिपय गल्ती र भीषण दमन हेर्दा उक्त आन्दोलन जीवित रहनु नै ठूलो विषय थियो । तर, दमनलाई चिर्दै आन्दोलन अगाडि मात्रै बढेन, समयक्रममा त्यही जगमा हुर्केको पार्टी देशकै मुख्य शक्तिका रूपमा स्थापित भयो । नेपाली राजनीतिलाई नै नयाँ दिशा दिने झापा विद्रोह र र्याडिकल डेमोक्रेटिक शक्तिका रूपमा यसको विकासको अध्ययन आफैंमा महत्त्वपूर्ण विषय हो ।कुनै पनि घटनाक्रमको उठान र बैठानलाई तत्कालीन ऐतिहासिकराजनीतिक तथा सामाजिकआर्थिक परिवेशको फ्रेममा राखेर, कार्यकारण सम्बन्धको गतिशीलतामा हेर्न सकियो भने मात्रै सही निष्कर्षमा पुग्न सकिन्छ । यसरी हेर्दा, झापा विद्रोहलाई उत्प्रेरित गर्ने मूलतः तीनवटा कारण देखिन्छन् राजाको तानाशाहीले सिर्जना गरेको उकुसमुकुस र मुक्त हुने हुटहुटी, सामन्ती शोषणविरुद्ध किसानहरूको असन्तुष्टि तथा कम्युनिस्ट आन्दोलनमा उत्पन्न शिथिलता, अकर्मण्यता र नेतृत्वको लाचारीप्रति युवा क्रान्तिकारीहरूको आक्रोश । यी आन्तरिक कारणसँगै चिनियाँ सांस्कृतिक क्रान्ति र भारतको नक्सलवारी आन्दोलनका बाह्य प्रभावले पनि विद्रोहको आधार निर्माण गर्न भूमिका खेले । २००७ सालका उपलब्धिलाई उल्ट्याउँदै र पहिलो जननिर्वाचित सरकारलाई विस्थापित गर्दै राजा महेन्द्रले २०१७ सालमा जुन तानाशाही कदम चाले, त्यसको सशक्त प्रतिरोध जरुरी थियो । तर, त्यसो भएन । दुई तिहाइ बहुमत ल्याएको नेपाली काङ्ग्रेस राजाको निरङ्कुशतासामु निरीह देखियो । शैलजा आचार्यहरूले शान्तिपूर्ण विरोध गरे, दुर्गानन्द झा, समशेरबहादुर खत्रीलगायत सहिद भए, तर यसले राजासामु चुनौती खडा गर्न सकेन । बरु भारतचीन युद्धको बहानामा काङ्ग्रेसले आन्दोलनलाई स्थगित गर्यो । तत्कालीन महासचिव केशरजङ्ग रायमाझीको राजावादी प्रवृत्तिका कारण नेकपा पनि विकल्पका रूपमा खडा हुन सकेन । राजाले निरङ्कुश पञ्जालाई झनै कस्दै लगे । २०२७२८ सम्म आइपुग्दा नेपाली समाज राजाको तानाशाहीभित्र उकुसमुकुस भइरहेको थियो । समयले एउटा ठूलो विद्रोह पर्खिरहेको थियो ।२००७ सालको परिवर्तनसँगै सामन्तवाद क्रमशः कमजोर हुँदै जान थाल्यो । समयको छाललाई नियालिरहेका राजा महेन्द्रले भूमिसुधार लागू गरेर जमिनदारहरूको स्वार्थ जोगाउने र सम्भाव्य किसान विद्रोहलाई मत्थर पार्ने कदम चाले । अर्कोतिर मुलुकी ऐन र छुवाछुत अन्त्यको कागजी घोषणामार्फत आफूलाई सुधारवादी शासकका रूपमा प्रस्तुत गर्ने चेष्टा गरे । जमिनदारहरूले कानुनको छिद्र पहिल्याउँदै जमिन लुकाउन र आफ्नो वर्गस्वार्थ रक्षा गर्न सफल भए । तर, किसानहरूले जमिन पाएनन्, बरु उल्टै झोडा फाँडेर बनाएका जीविकाको आधारमा समेत सरकारले धावा बोल्यो । यस नयाँ अन्तरविरोधले विद्रोहका रूपमा निकास खोजिरहेको थियो । तेस्रो महाधिवेशनपछि नेपाली कम्युनिस्ट आन्दोलन क्रमशः विभाजन, विखण्डन र विघटनको दिशामा जान थाल्यो । पार्टी पुष्पलाल, तुलसीलाल र केन्द्रीय न्युक्लियसजस्ता ध्रुवमा बाँडियो, प्रान्तीय कमिटीहरूले आफूलाई केन्द्रबाट अलग गर्न थाले र जिल्लाहरूले समेत त्यही बाटो पछ्याउन थाले । एकातिर युवा कम्युनिस्टहरूमा विद्रोहको आगो र केही गर्ने हुटहुटी थियो, तर नेतृत्व थियो छिन्नभिन्न, अकर्मण्य र लाचार । युवाहरूमा पार्टीभित्रै विद्रोहको मनोविज्ञान निर्माण हुँदै थियो ।यति नै बेला, चिनियाँ सांस्कृतिक क्रान्तिका प्रभावहरूले विश्वभरि नै तरङ्ग सिर्जना गर्दै थिए । नक्सलवादी आन्दोलनलाई चीनले वसन्तको मेघ गर्जन का रूपमा महिमामण्डन गर्दै थियो । देशभित्र विद्रोहका लागि उपयुक्त बाटो खोजिरहेका युवा क्रान्तिकारीलाई यी बाह्य घटनाक्रमले पनि तरङ्गित पार्न थालेका थिए ।यसै पृष्ठभूमिमा भएको थियो चर्चित झापा विद्रोह ।पूर्व कोसी प्रान्तीय कमिटीसँग झापा जिल्ला कमिटीका कतिपय प्रश्नमा मतभिन्नता थिए । जिल्लाका साथीहरू मोहियानी हक, जमिन बेदखली, सीमा अतिक्रमण, सीमा पार अवैध व्यापारको विरोधजस्ता प्रश्नमा सशक्त आन्दोलन उठाउन चाहने, तर प्रान्तीय कमिटी तयार नहुने । त्यसमाथि झापा हेर्ने प्रान्तीय कमिटीका सदस्य जमिनदार पृष्ठभूमिका हुनाले त्यसलाई निरन्तर हतोत्साहित गर्ने । झापाका युवाहरू भूमिगत र पेसेवर बन्न लालायित थिए । ती कानुनी र गैरकानुनी दुवै सङ्घर्ष चलाउन आतुर थिए । प्रान्तीय नेतृत्व त्यसो गर्न जरुरी छैन, जागिर खाँदै काम गर, अहिले ठूलो आन्दोलनको परिस्थिति छैन, बचेर काम गर भन्दै निरुत्साहित गर्थ्यो । अन्तरविरोध चर्किंदै गएर प्रान्तीय कमिटी झापालाई कारबाही गर्ने तहसम्म पुग्यो भने असन्तुष्ट युवाहरूले २०२८ असारमा प्रान्तीय कमिटीसँग विद्रोह गर्दै राधाकृष्ण मैनालीको नेतृत्वमा झापा जिल्ला कोअर्डिनेसन कमिटी गठन गरे । यसमा मुख्य उत्प्रेरक मोहनचन्द्र अधिकारी थिए भने रामनाथ दहाल, केपी ओली, राधाकृष्ण मैनाली र सीपी मैनाली जिल्लाबाट निर्णायक भूमिकामा । यो घटना नेपाली कम्युनिस्ट आन्दोलनको पुनर्गठन र पुनर्जीवनको नयाँ मोड थियो ।नेतृत्वको अवसरवाद र अकर्मण्यताविरुद्ध झापामा सङ्गठनात्मक विद्रोह त भयो, तर अगाडि जाने बाटाको स्पष्ट दृष्टिकोण थिएन । त्यसैबेला वीरेन राजवंशीमार्फत झापाका युवाहरूको सम्पर्क भारतमा जेल विद्रोह गरेर भागेका नक्सल कार्यकर्ताहरू निमु सिंह र खुजेन सिंहसँग भयो । पछि यो सम्पर्क राधाकृष्ण मैनाली र भाकपा (माले) का पोलिटब्युरो सदस्य दीपक विश्वासबीच वार्तामा विकसित भयो । र, उनले नेपाली क्रान्तिको सहयोग का लागि निमु सिंह (राजेन राजवंशी) र खुजेन सिंह (भोगेन राजवंशी) लाई सदाका लागि नेपाल पठाए । वर्गशत्रु खतम लाइन र गुरिल्ला युद्धको नक्सलवारी बाटाले झापाली युवाहरूलाई आकर्षित गर्यो । २०२८ वैशाखमा ज्यामिरगढीमा पहिलो एक्सन मा एक जना व्यक्तिको हत्या भयो । झापा जिल्ला कोअर्डिनेसन कमिटी बन्नुअगावै भएको हिंसात्मक घटनाको शृङ्खला कमिटी बनेपछि पनि जारी रह्यो । इलाकाइलाकामा स्क्वाडहरू बनाउने र त्यहाँका वर्ग शत्रु माथि आक्रमण गर्ने क्रम बढ्यो । स्वाड हरूले आफूखुसी एक्सन गर्ने र चारु मजुमदार जिन्दावाद जस्ता नारा लगाउने काम पनि भए । व्यक्ति हत्याको उग्रवाम विचलन र विदेशको अन्धनक्कल गर्ने प्रवृत्ति देखापर्यो । कमिटी प्रणाली व्यवस्थित नभएकाले यस्तो प्रवृत्तिमा नियन्त्रण आउन सकेन । २०२८ को अन्त्यमा केपी ओलीको नेतृत्वमा कमिटी पुनर्गठन भयो । त्यसले सङ्घर्ष र सङ्गठनका सबै रूपलाई आवश्यकताअनुसार प्रयोग गर्ने, बाहिरी जिल्लामा पनि सम्पर्क र सङ्गठन विस्तार गर्ने, एकीकृत पार्टी निर्माणका लागि विभिन्न समूहसँग एकता प्रयास अगाडि बढाउने, भारतबाट आएका प्रतिनिधिलाई सधन्यवाद बिदा गर्ने र एक्सनप्रियता लाई नियन्त्रण गर्नेजस्ता केही निर्णय गर्यो, तर उग्रवामपन्थी प्रवृत्ति सच्चिन सकेन । बिनासंस्थागत निर्णय एक्सन र वर्ग शत्रु सफाया का घटना बढ्न थालेपछि दमन पनि चर्किन थाल्यो । यसै क्रममा २०२९ फागुनमा भएको पहिलो जिल्ला सम्मेलन बाट सीपी मैनालीको नेतृत्वमा नयाँ कमिटी गठन भयो । त्यसले भारतबाट आएका दुई जनालाई सधैंका लागि नेपालमै राख्ने निर्णयसहित उनीहरूलाई फर्काउन गरिएको निर्णय बुर्जुवा राष्ट्रवादी र संशोधनवादी भएको ठहर गर्यो । २०२९ फागुन २१ गते भएको सुखानी हत्याकाण्ड अनि रामनाथ दाहाल, वीरेन राजवंशी, नेत्र घिमिरे, कृष्ण कुइँकेल र नारायण श्रेष्ठको शहादत नेपाली राजनीतिकै उल्लेख्य घटनाका रूपमा रहेको छ । त्यसपछि पनि भीषण दमनको शृङ्खला जारी रह्यो । २०३० साउनमा राधाकृष्ण मैनाली र नरेश खरेल, असोजमा मोहनचन्द्र अधिकारी र केपी ओली, लगत्तै घनेन्द्र बस्नेतलगायत नेताहरूको गिरफ्तारीसँगै झापा विद्रोहमा गम्भीर धक्का लाग्यो । सङ्गठनहरू सम्पर्कविहीन र छिन्नभिन्न भए, दमन खेप्न नसकेर कतिपय कार्यकर्ता पलायन भए । यसरी झापा विद्रोहलाई अस्थायी रूपमा दमन गर्न तत्कालीन सत्ता सफल भयो ।तर, झापाले सल्काएको विद्रोहको आगो निभेन । आन्दोलनको पार्टी पुनर्गठनको शृङ्खला सुरु भयो सुरुमा झापा र मोरङका विद्रोही कमिटीहरूको संयुक्त वक्तव्य, एकता पहल र त्यसै क्रममा २०३२ मा कोकेको गठनसँगै जुझारु कम्युनिस्ट पार्टी पुनर्गठनका आधार निर्माण भयो । सङ्गठन पनि झापा, मोरङ हुँदै दर्जन बढी जिल्लामा विस्तारित भयो । यसैको विकसित रूप हो २०३५ मा गठित नेकपा (माले) र २०४७ मा विकसित नेकपा (एमाले) । त्यही जगमा उभिएको यो पार्टी आज देशकै मुख्य र सर्वाधिक शक्तिशाली पार्टीका रूपमा स्थापित छ ।झापा विद्रोहका क्रममा व्यक्ति हत्या, नक्सलवारी आन्दोलनको अन्धानुकरणजस्ता गल्ती भएका छन् । तत्कालीन शक्ति सन्तुलनका आधारमा हेर्दा झापा विद्रोहले परिकल्पना गरेको सशस्त्र विद्रोह र जनवादी गणतन्त्र स्थापनाको लक्ष्य हासिल गर्नु सम्भव थिएन, त्यो मनोगत विश्लेषण मात्रै थियो । तर, यति गल्ती गर्दागर्दै र अत्यन्त प्रतिकूल परिस्थितिका बीचमा पनि झापा विद्रोहले नेपाली इतिहासमा नयाँ अध्याय लेख्न सफल भयो । मलाई लाग्छ, प्रजातान्त्रिक आन्दोलन शिथिल र वामपन्थी आन्दोलन विभाजनको दौरबाट गुज्रिरहेका बेला निरङ्कुश सत्ताविरुद्ध विद्रोहको आँट, उनीहरूले प्रदर्शन गरेको शौर्य र उत्सर्ग नै मुख्य कारण हो, जसले विद्रोहको अग्निज्वाला अविरल बलिरह्यो । उग्रवामपन्थी गल्ती भए होलान्, तर विद्रोहीहरूको निष्ठा इमानदार थियो । र, उनीहरूले युगको वाणी बोलेका थिए । यही निष्ठाकै कारण उनीहरूले छाती थापेर शहादत दिए, १६ वर्षे कठोर जेलजीवन बिताउन तयार भए । गणतन्त्र आएको आजको युगमा उभिएर इतिहासका घटनाक्रमप्रति धारे हात लगाउनु सजिलो छ, तर औंसीको रातमा राजतन्त्रविरुद्ध विद्रोह बोल्नु आफैंमा ठूलो कुरा थियो । त्यसले देशका हजारौं युवालाई आन्दोलनको बलिदानी बाटो हिँड्न प्रेरित गर्यो । बीपी कोइरालादेखि पुष्पलालसम्मले कतिपय तौरतरिकाप्रति विमतिका बावजुद झापाली विद्रोहीहरूको साहसको उच्च प्रशंसा गर्नुको कारण पनि यही थियो ।नेपाली क्रान्तिको आफ्नै विशिष्ट बाटो खोज्ने उनीहरूको अठोटले पनि आन्दोलनलाई नयाँ उचाइमा उठायो । सुरुवाती दिनमा स्थायी रूपमा विदेशी पार्टी प्रतिनिधिहरू आमन्त्रित गर्नु सही कि गलत ? चारु मजुमदारको पक्षमा नारा लगाउनु र उनका सबै दस्तावेजलाई अनुसरण गर्नु ठीक कि बेठीक ? एक्सनप्रियता राम्रो कि नराम्रो ? जस्ता प्रश्नमा गम्भीर बहस भएको देखिन्छ । हेर्दा सामान्य लाग्ने यस विवादमा एउटा कम्युनिस्ट पार्टीले आफ्नो क्रान्तिको बाटो आफैं स्वतन्त्र रूपमा पहिल्याउने कि अरू देशको निर्देशनमा चल्नेजस्ता गम्भीर प्रश्न अन्तरनिहित थिए । रामनाथ दाहाल, केपी ओली, मोहनचन्द्र अधिकारीलगायतले उठाएका यिनै प्रश्न नै पछि विकसित हुँदै गएर नेपाली कम्युनिस्ट आन्दोलनले आफ्नै मौलिकताको बाटो पहिल्याएको हो । सुरुमा एउटा इलाका रोजेर, एउटा स्क्वाड बनाएर र त्यहाँ एक जना वर्ग शत्रु खोजेर एक्सन गर्नुपर्छ भन्ने मान्यता बोकेका झापाली कमरेडहरूले समयक्रममा यस बाटाका त्रुटि र यसका जोखिमहरू अनुभूत गर्न थाले । र, सच्याउन पनि सुरु गरे । समयक्रममा उनीहरूले यो बाटो परित्याग गरे । समयक्रममा उनीहरू जनसङ्गठन, जनआन्दोलन, शान्तिपूर्ण बाटो र बहुदलीय प्रतिस्पर्धाको बाटो अवलम्बन गर्दै लोकतान्त्रिक आन्दोलनको च्याम्पियन का रूपमा विकसित भए ।कम्युनिस्ट आन्दोलनमा पुनर्गठन, एकता र एकीकरणको अभियानले आन्दोलनलाई नयाँ उचाइमा उठाउन भूमिका खेल्यो । झापाले सुरुमा मोरङसँग एकता गर्यो, त्यसपछि कोके बन्यो । कोकेमा मुक्तिमोर्चा, पूर्वको रातो झन्डा र दाङको सन्देश समूह एकीकृत भएर नेकपा (माले) बन्यो । दर्जनौं समूहको एकीकरण हुँदै अगाडि बढेको मालेसँग मार्क्सवादीको एकतापश्चात् नेकपा (एमाले) बन्यो । एमालेले २०७५ मा माओवादी केन्द्रसँग एकता गर्दै २०२८ सालदेखि टुटेको कम्युनिस्ट आन्दोलनको एकताको कडीलाई जोड्ने काम गर्यो । यसक्रममा भएका तीनवटा एकीकरण विशेष महत्त्वका छन् । मुक्तिमोर्चासँगको एकताले कोकेलाई राष्ट्रव्यापी बनाउने र मदन भण्डारीजस्ता मेधावी नेता प्रदान गर्ने काम मात्रै गरेन, उग्रवाम धङधङीबाट मुक्त गर्न पनि ठूलो भूमिका खेल्यो । २०४७ मा नेकपा (मार्क्सवादी) सँगको एकतापश्चात् पार्टीले मनमोहन अधिकारीजस्ता परिपक्व नेतृत्व पायो र पार्टीको लोकप्रियता बढ्यो । २०७५ मा माओवादी केन्द्रसँग भएको एकताले पार्टीलाई बहुमतको सरकार चलाउने अवसर प्रदान गर्यो । एकता प्रक्रिया टुङ्गिन नसके पनि माओवादीका धेरै नेता, कार्यकर्ता पार्टीमा समाहित भए ।झापा विद्रोहका मुख्य पात्रहरू आज भिन्नभिन्न भूमिकामा छन् । रामनाथ दाहाल सहिदका रूपमा सम्मानित छन् । केपी ओली मुलुककै ठूलो पार्टी नेकपा (एमाले) का अध्यक्ष, पूर्वप्रधानमन्त्री र राजनीतिको मियोका रूपमा छन् । मोहनचन्द्र अधिकारीको जीवन आध्यात्मिक बन्दै गएको छ । ज्ञानेन्द्रको तानाशाहीको समर्थन गरेसँगै क्षय भएको राधाकृष्ण मैनालीको छवि सायदै पुनर्निर्माण होला । सीपी मैनाली आफ्नै एकल यात्रामा हिँडिरहेका छन् । एउटा जिल्लाबाट सुरु भएको विद्रोह कसरी उग्रवाम गल्ती गर्दै, त्यसलाई सच्याउँदै, विचारधारात्मक, सङ्गठनात्मक बनेर अघि बढ्न सक्छ भन्ने उदाहरण हो झापा विद्रोह । सङ्घर्षकै क्षेत्रमै नयाँ धार अनि नयाँ उभार र नयाँ शक्ति निर्माणको विशिष्ट कालखण्ड हो विगत ५० वर्षको अवधि । यस अवधिमा मुलुकको राजनीतिको नयाँ नक्सा कोरिएको छ । र, यसको मुख्य श्रेय जान्छ झापा विद्रोहलाई, जो इतिहासकै महत्त्वपूर्ण घुम्ती थियो ।"
त्यो विद्रोह केवल पुरुषको थिएन,"सतहत्तर वर्षीय इन्द्रमाया प्रधान पुराना दिन सम्झिन्छन्, आफैँ छक्क पर्छिन् । तिनताक घरमा मान्छे आइरहन्थे, बैठकभेला गरिरहन्थे । ती मान्छे भेला भएर के कुरा गर्छन् र ती केका लागि मरिहत्ते गरिरहेका छन्, उनले मेसो पाएकी थिइनन् । सोधेर बुझ्ने साहस पनि खासै जुटाएकी थिइनन् । पतिले जे गर्छन्, ठीकैका लागि गर्छन् भन्ने उनलाई लागिरहन्थ्यो । पतिले जुन बेला जस्तो सहयोग माग्छन्, उनी चुपचाप ती काम गरिदिन्थन् । राम प्रधान झापा विद्रोहका दौरान ०३० सालमा प्रहरीको आक्रमणमा मारिए । सानो दुर्गा अधिकारीका नामले चिनिने अर्का कमरेडसँग झापाइलामको सेल्टरमा बास बसेका बेला सुराकीले सुइँको पाएर प्रहरीलाई खबर गरिदिएछ । सेल्टरलाई प्रहरीले घेरा हालेपछि मात्रै उनीहरूले थाहा पाए । टाँडमाथि बसेका उनीहरूलाई प्रहरीले ओर्लिन आदेश थिए, उनीहरूले अटेर गरे । घम्साघम्सी भयो, दुर्गा अधिकारी कसोकसो उम्किए, ज्यान बँचाए । प्रधानलाई भालाले घोचेरै हत्या गरियो । २०२० सालमा सिक्किमबाट बसाइँ सरी पुर्ख्यौली थातथलो फर्केका थिए राम प्रधान । यता आएलगत्तै उनी राजनीतिमा लागेका रहेछन्, इन्द्रमायाले पत्तो पाएकी थिइनन् । एक्कासि मारिएको खबर लिएर प्रहरी आइपुग्दा उनी झस्किइन् । मारिइसकेपछि भने उनले श्रीमान्को संलग्नता र उनले गरेको राजनीति थाहा पाइन् ।"
"योद्धाहरू वृद्धाश्रममा, सुकुम्बासी बस्तीमा","झापा विद्रोह का अर्का योद्धा मानकुमार तामाङ सुखानी हत्याकाण्ड भएको स्थानदेखि पूर्वको बस्तीमा बस्छन् । अढाई दशकअघि बनाएको काठको सानो टाँडे घर छ । घर जीर्ण छ । पानी पर्दा छाना चुहिन्छ । हिउँदमा चिसो सिरेटाले कोठाभित्र बस्न सकिँदैन । घरका बेरा भत्किएका छन् । एक रात बिताउन पनि कठिन हुने उक्त घरमा ६८ वर्षीया बिरामी पत्नी फूलमायासँग ७२ वर्षीय मानकुमार जीवनको बाँकी समय कटाउँदै छन् ।झापाइलामको सीमावर्ती बस्ती अर्जुनधारा नगरपालिका१ खुदुनाबारीमा पाँच कट्ठा ऐलानी जमिनमा उब्जाएको बालीले दुई जनाको परिवार धान्नुपरेको छ । घरको बालीले वर्षभरि खान पुग्दैन । चोयाको डोको, नाङ्लो बनाउँछन् । कहिलेकाहीँ नजिकैको नेते खोलामा बालुवा चाल्छन् । त्यसबाट हुने अलिअलि आम्दानीले तेलनुन र औषधिमुलो गर्छन् । कमाइले वर्षैभरि खान धौधौ पर्छ । जीर्ण घर भत्किसक्दासमेत उनले टालटुल गर्न सकेका छैनन् ।एक धुर नम्बरी जमिन नभएका मानकुमारले ऐलानी जमिनमै कसैले घर बनाइदिन्छन् कि भनेर धेरैको आशा गरे । सहयोद्धा सांसद, मन्त्री हुँदै प्रधानमन्त्रीसम्म भए । ०७४ को चुनावताका एमालेले मेचीमहाकाली अभियान चलाएको थियो । अभियानका क्रममा मानकुमारलाई एमाले कार्यकर्ताले घरबाटै उठाएर बिर्तामोड ल्याएका थिए । बिर्तामोडको कार्यक्रममा उनलाई केपी ओलीले आफूसँगै मञ्चमा बसाए । ओलीले बात पनि मारे । तर, चुनाव जितेपछि कसैले खोजीनिती गरेनन् । एमालेकै जनप्रतिनिधिहरू भएको अर्जुनधारा नगरपालिकाले समेत मेरो बिन्ती सुनेन, उनले गुनासो गरे । कतैबाट सहयोग नपाएकै कारण जीर्ण घरमा बस्न बाध्य भएको उनी सुनाउँछन् । उनी अतिविपन्न परिवारका रूपमा चिनिन्छन् । सँगै जेल बसेका केपी ओलीहरू प्रधानमन्त्री भए । सीपी मैनाली, राधाकृष्ण मैनालीहरू मन्त्री भए । नारद वाग्लेहरू राजदूत बने । साथीहरूले आफ्ना श्रीमतीलाई समेत सांसद र मन्त्री बनाए । धनसम्पत्ति जोडे । तर, आफूले एउटा घरसम्म जोड्न सकिनँ, चाउरिएको अनुहार मलिन बनाउँदै मानकुमारले भने । पक्राउ परेपछि जेलमा साह्रै दुःख पाइयो । कठोर यातना भोगियो, मानकुमार भन्छन्, नेताहरूसँग भूमिगत भएर हिँड्दा जिन्दगीले यो उमेरसम्म दुःख पाउँछ भन्ने कहाँ सोचियो र ? जेल परेपछि उनको परिवारको बिचल्ली भयो । २०४६ पुसमा जेलबाट छुटेर आउँदा मेरी श्रीमती छोराछोरी लिएर जयपुरमा एक जना नेवारको घरको ग्वालीमा बसेकी थिइन् । अन्त कतै जाने ठाउँ थिएन । मैले पनि परिवारसँग त्यही ग्वालीमा एक वर्ष बिताएँ, उनले भने, कैयौं पटक आधा रातमा भैंसीले हामीमाथि पिसाब गरिदिन्थ्यो ।स्तन क्यान्सर भएर जेठी श्रीमती शोभाको ०४९ मा निधन भयो । श्रीमतीको निधनपछि एक छोरा, दुई छोरीलाई हुर्काउन निकै गाह्रो भएको उनले बताए । ०५१ मा मानकुमारले कान्छी श्रीमतीका रूपमा फूलमायालाई भित्र्याए । उनीपट्टि एक छोरा र एक छोरी भए । छोरीको दुई वर्षअघि निधन भयो । दशकअघि छोरा पैसा कमाउन भारतको कोइलाखानी गएको अहिलेसम्म सम्पर्कमा आएका छैनन् ।मानकुमारको दुःख देखेका अर्जुनधाराका पत्रकारहरूले उनका लागि एउटा घर बनाइदिँदै छन् । टिनको छाना भएको एक तलाको पक्की घरको निर्माण कार्य ८० प्रतिशत सकिएको छ ।"
सपनामा 'हिजो' देख्छु,"२०२९ कात्तिक १५ । झापाको गारामुनी स्कुलमा ८ कक्षामा पढ्ने एक १३ वर्षीया छात्रा एकाएक भूमिगत बनिन् । सुरूमा झापाकै हल्दीबारी, खालबाडी, केचना, भागुडुब्बा, घैलाडुब्बा, जलथल, गौरादहतिर केही साथीभाइका साथ लुक्दैभाग्दै गरिहेरिन् । कुनै ठूलो क्रान्तिभन्दा बढी आफ्ना बाआमालाई स्थानीय जमिनदारले दिने अनाहकको सास्ती, प्रहरीप्रशासनको घरघरमा चलेको ज्यादती र चित्त नबुझेको कुरा बोल्नै नपाइने बेथितिमाझ उम्लिएको रगत लिएर ती छात्रा कुनै दर्गदिशा थाहा नभएको गन्तव्यमा निस्केकी थिइन् । गारामुनी स्कुल छँदा गुरू थिए नेत्र घिमिरे, जो किताबी कुरासँगै जीवनमा विद्रोहको अर्थ र भिन्न चेतनाबारे सम्झाइरहेका हुन्थे । नेत्र गुरू दिनभर स्कुलका किताब पढाउँथे, रातभर कम्युनिस्ट विद्रोह र मार्क्सवादलेनिनवाद बुझाउँथे । कलिलो मनमस्तिष्कमा सबै कुरा नघुसे पनि अन्याय भने सहनु हुन्न भन्ने मन्त्रले राम्रै काम गरेको थियो । आफू भूमिगत रहेभएकै बेलामा आयो २०२९ फागुन २१ । त्यो दिन आफ्ना गुरु नेत्र घिमिरेसहित झापामा चिनिएका वीरेन राजवंशी, कृष्ण कुइँकेल, रामनाथ दाहाल र नारायण श्रेष्ठलाई सुखानीको जंगलमा लगेर पञ्चायती प्रशासनले गोली ठोकेको थियो । त्यही झापा आन्दोलनको जगमा उभिएकी गारामुनीकी छात्रा अर्थात् गौरा प्रसाई भने कहींकतै मौनप्रायः बसेकी छन् । संसारलाई फेर्छु भन्थें, आफैं फेरिएँछु को आम कम्युनिस्टचिनारीका साथ आफ्नै पार्टीभित्रको बेथितिलाई साथैमा राखेर गौरा राजधानी काठमाडौंको एउटा कुनोमा बसिरहेकी छन् । आफ्नो भूमिगत जीवनका आरोहअवरोह गाँसेर गौराले एक दशकअघि लेखेको मेरा जीवनका पाना संस्मरणसंग्रह चौथो संस्करणसम्म छापिएको छ । झापा विद्रोह र त्यसपछिका आरोहआवरोहमाथि गौरा प्रसाईसँग देवेन्द्र भट्टराईले गरेको कुराकानी :आजभन्दा ५० वर्षअघि तपाईं कुन चेतनाले भूमिगत हुनुभएको थियो ? अथवा त्यो लहड थिएछ ?सुरुवातमा त एकदमै व्यक्तिगत, पारिवारिक र सामाजिक कारण थियो भूमिगत हुनुमा । म हल्दीबारी, सैनिक ब्यारेक छेउको घरबाट एक रात बाहिर निस्किएकी थिएँ । म हिँडिसकेपछि स्थानीय जमिनदारहरूले मेरा बुबा, दाजुहरूलाई पनि त्यो घरबाट लखेटेछन् । बुबाले अरूको जमिन जोतेर, अँधियाका भरमा छोरोछोरी पाल्नुभएको र पढाउने गर्नुभएको थियो । संयोगवश फेरि केचनामा एक जना हितैषी जीवन अली मियाँसँग बुबाको दोस्ती भएपछि मियाँले नै बुबालाई जमिन दिलाउने, खानेबस्ने व्यवस्था गरिदिनुभएछ । भूमिगत भएर हिँडेको एक वर्षपछि मात्रै मैले तल केचनाको घर देखेकी हुँ । हल्दीबारीमा बुबाआमाले बालीनाली लगाउने गरेकामा जमिनदारहरूले बाली नपाकी काटेर सोत्तर बनाइदिने, भएको धान सबै काटेर लैजाने वा बिनाकारण घर तोडफोड गरिदिनेजस्ता काम गरिरहेका हुन्थे । त्यो तनाव र द्वन्द्वमाझ एकपटक मेरी आमाले हँसियाले एउटा प्रहरीको हात पनि काटिदिनुभएको थियो । आमा र भाउजूले विद्रोह गरे भनेर उहाँहरूलाई नांगै बनाएर रूखमा बाँधिएको थियो । यो ०२८ सालतिरको कुरा हो, त्योभन्दा धेरै अघिदेखि यस्तै ज्यादती गाउँमा छँदै थियो । छोरीचेली पढाउनै हुन्न भन्थे उनीहरू । ठूलाबडाका छोरीले पढ्न पाए पनि गरिबका छोरीलाई पढ्ने अधिकारै थिएन । हल्दीबारी छँदा जमिनदार तुलसी उप्रेतीको जग्गा हामीले जोतेका थियौं । अर्को, सत्यालसिंह राजवंशी भन्ने जमिनदार पनि थिए । एकपटक तिनै जमिनदारले मेरो बुबाले रोपेको सात बिघा जमिनको धान एकैचोटि पुलिसप्रशासनको बलमा ट्रकमा उठाएर लगेका थिए । त्यो धान उठाउँदा बुबाले विरोध गर्नुभयो भनेर उहाँलाई २२ दिन जेल हालियो । उहाँ त्यहीँ आमरण अनशन बस्नुभयो, अब मर्छ भन्ने भएपछि बल्ल छोडिएको थियो । बुबा जेल छुटेर घर फर्कंदा मेरा दुई दाजुले तन्नामा पोको पारेर बुबालाई ल्याएको दृश्य मेरा आँखाअगाडि अझै छँदैछ । त्यसमाथि कम्युनिस्ट भनेको गरिबलाई माया गर्ने, शोषकको विरोध गर्ने, धनीगरिब एकै हुने, सबैले खानलाउन पाउने भन्ने मन्त्र पाएपछि म यस्तै संसारको खोजमा निस्किएकी थिएँ ।अहिले सम्झँदा त्यो कस्तो आवेग रहेछ ? जनताको मुक्तिका नाममा गरिएको त्यो काम सही थियो ? जहाँ अत्याचार, त्यहाँ प्रतिरोध भन्ने कति ठाउँमा मान्छेले लागू गर्दो रहेछ । त्यतिबेला सिंगो मुलुकमा पञ्चायती दमन थियो । हामीजस्ता साधारण जनता असाध्यै पीडामा थिए, मुलुक अन्धकारभित्र थियो । त्यसबाट मुक्तिका लागि र नेपाली जनताको भविष्य उज्यालो बनाउनका निम्ति मैले कम्युनिस्ट विचारलाई स्विकारेँ । हामी सबैले पढ्न, लेख्नबोल्न पाउने, खानलाउन पाउने हो भने र, सबै समान हुने हो भने यसमा हामी किन नलाग्ने ? त्यसका लागि हामीले ज्यानै दिन पनि तयार हुनुपर्छ भनेर लागियो । पक्कै पनि, एक खालको बाटो हामीले खनेकै हौं । पञ्चायतविरुद्ध अनुशासित अनि दृढ भएर आफ्नो विचारमा प्रतिबद्ध भएर लाग्यौं पनि । मैले यसबारेको पहिलो शिक्षा नेत्र (घिमिरे) गुरुबाट पाएकी हुँ । आफ्नो परिवारभित्र भने अरूलाई थाहा थिएन, मैले बुबाबाट अन्यायमा बोल्नुपर्छ भन्ने शिक्षा पाएकी हुँ । खासमा गाउँसमाजको वातावरणले मलाई राजनीतिमा धकेल्यो । अहिले अचम्म पनि लाग्छ, कत्रो साहस थियो त्यो ? म त १४१५ वर्षकी केटी थिएँ, सुत्ने ठाउँ थिएन, खाने ठाउँ थिएन । रातभर जंगलको बाटो हिँड्नुपर्थ्यो, हामी छोरी मान्छे मिन्स हुन्थ्यौं, त्यसलाई सुरक्षित बनाउन सक्ने स्थिति पनि थिएन, त्यो पनि हामीले पार गर्यौं । पुसमाघको जाडोमा लुगा थिएन, किसानका घरमा जाँदा च्यातिएका बोरा, गुन्द्री फेला पर्थे । तिनैमा रात कटाउँथ्यौं । धेरैजसो हामी जंगलमा सँगै हिँड्ने, सँगै बस्ने पनि गर्यौं । त्यतिबेला हामीबीच यति ठूलो अनुशासन थियो, अलिकति जाडो छेल्ने कुनो कतै पायौं भने हामी सँगै सुत्थ्यौं, लोग्ने मान्छे होस् कि आइमाई । त्यस्तो बेला पनि कसैप्रति गलत दृष्टिकोण जन्मिएन । जीवनमा के भोगिएन, के गरिएन ? तैपनि व्यर्थमा संघर्षमा लागिएछ भन्ने मलाई त लाग्दैन । तर, जे सोचेका थियौं, पापीहरूले त्यो हुन दिएनन् भन्नेचाहिँ लाग्छ । हाम्रो कल्पना त अर्कै थियो, यो मुलुक हराभरा हुन्थ्यो नि ! पञ्चायतकालको अँधेरी रातलाई चिर्ने काम त भयो नि ! धेरै मान्छेले लेख्न, पढ्न पाए । हाम्रा छोरी चेलीहरू पनि पाइलट बने, आर्मी बने । एउटा उज्यालो त आयो नि ! त्यतबेला हामीले बाटो खनेकाले, जबर्जस्ती हिँडेकाले नै यो परिस्थिति देख्न पाइयो । तर, अहिलेचाहिँ न देशको काम न जनताको काम कस्तो मझदारमा पार्टीलाई पुर्याए भन्ने लाग्छ । झापा काण्ड का नामले चिनिएको तपाईंका गुरु नेत्रसहितको सुखानी हत्या प्रकरणबारे कहिले, कसरी थाहा पाउनुभयो ? सुखानी घटना हुँदा म र सीता (खड्का) धुलाबारीमा थियौँ । त्योभन्दा अगाडि म सन्तालबस्तीमा थिएँ । त्यो वस्तीमा केही समस्याहरू थिए, अलिकति नैतिकताका कुरा पनि थिए । संगठन निर्माण गर्न एक एरिया, एक युनिट, एक स्क्वायर भनेर हामीलाई त्यसरी राखिएको थियो । त्यो संगठन बनाउँदा विवाद आउने भएको हुनाले हामीले नेत्र सरलाई पर्खिएका थियौं । उहाँ आउनुभयो पनि, आएपछि हामीले उहाँसँग समस्या राख्यौं । हामी कसरी अगाडि बढ्ने त ? तर, नेत्र सरलाई तुरुन्तै हिँड्नुपर्ने रहेछ, हामीहरूलाई थाहा भएन । उहाँले अहिले यो बहसमा नजाऊँ, म जरुरी कामले आएको थिएँ, अहिले म हिँड्छु । म ३ दिनपछि आउँछु है भनेर सन्ताल बस्तीबाट निस्कनुभएको थियो, तर फेरि फर्किनुभएन । त्यसको एक सातापछि उहाँ समातिएको कुरा मैले थाहा पाएँ । २१ गतेको सुखानी घटना हामीले भोलिपल्ट थाहा पायौं । नेत्र घिमिरे सरकी छोरी जन्मिनु र सरलाई मारिने समय एउटै पर्यो भनेर साथीहरूले सुनाएका थिए । त्यो घटनापछि हामी दुइटी त ६ महिनासम्म पागलजस्तै भयौं । हामीलाई मार्छ भन्दा पनि जसलाई हामीले गुरु मानेका थियौं, जसले यो राष्ट्रका निम्ति केही गर्छ भनेका थियौं, त्यसलाई मारिसकेपछि अब के गर्ने होला ? धेरै अन्योल भयो । नेत्र गुरुले हामीहरूलाई स्कुल पनि पढाउनुभएको थियो । भूमिगतकालमा प्रशिक्षण पनि दिनुभयो । कृष्ण कुइँकेलसँग पनि सँगै काम गर्यौं, उहाँ गौरादहमा समातिनुभएको हो । नारायण श्रेष्ठ, वीरेन्द्र राजवंशीसँग हामी समकक्षी भएर काम गर्यौं । उहाँहरू उमेरले बढी भए पनि हामी सँगै भूमिगत थियौं, रामनाथ दाहालसँग कहिलेकाँही भेटघाट हुन्थ्यो । झापाका विभिन्न गाउँघरमा मानकुमार तामाङ पनि भेटिन्थे । त्योभन्दा अगाडि पुसमा जस्तो लाग्छ, उद्रकान्त राजवंशीको हत्या भयो । हामीलाई उद्रकान्तको एक्सनमा जाने भनेर लगियो । त्यतिबेला कृष्ण कुइँकेल पनि हुनुहुन्थ्यो, मलाई पनि लिएर जानुभयो । जानुपर्छ भनेपछि गइयो । उद्रकान्तलाई मैले महाको सामन्त होला, निकै हट्टाकट्टा होला भन्ने ठानेकी थिएँ । त्यसो होइन रहेछ । नडियाबाडी (गारामुनी छेउ) भन्दा यतापट्टि एउटा ठूलो घरमा मक्कलमा आगो तापेर बसेको थियो एउटा बूढो मान्छे, त्यो मान्छेलाई यताउताबाट हामीले घेर्यौं । र, सीधै खुकुरी प्रहार सुरु गरियो । खुकुरी हान्दा रगतको छिर्का छर्रर भएको मेरो आँखाले देख्यो । मलाई त्यस्तो बूढो मान्छेलाई किन मारेको होला भन्ने भयो । त्यो रगतको छिटा देखेर म तिलमिलाएर ढलेछु, मलाई बोकेर ल्याएछन् साथीहरूले । त्यो एक्सनमा हामी सफल भयौं भन्दै साथीहरू आए । त्यतिबेलै मलाई त्यो गलत हो भन्ने लाग्यो । त्यतिबेला सामन्तसफाया अभियान थियो, जमिनदारको क्याटागोरीमा राखेर मारिएको । भिड्न, लड्न आउनेसँग भिडेर आफूले जितेर जानु छुट्टै कुरा हो, यस्तो त गलत भयो भन्ने मलाई त्यतिबेला लाग्यो । मैले कृष्णसँग पनि यसबारेमा बहसै गरेँ । तर, कृष्ण पनि पछि सुखानीमा मारिनुभयो । त्योबाहेक अरू एक्सनमा म कहीँ गइनँ । तपाईंको झन्डै २५ वर्षको भूमिगत काल र भागदौडबारे मेरा जीवनका पाना मा पनि पढ्न पाइन्छ । भनेपछि त्यत्रो योगदान र सास्तीको सार यही एउटा पुस्तक हो ? यसरी जनरलाइज गर्न पनि मिल्दैन । तर, सिद्धान्त र विचारमा पछि आएर धर्म, जातजाति भन्ने चीज पनि उछाल्ने स्वरूपमा मिसाइयो । यही चित्त नबुझ्दो कुरा रह्यो । पार्टीभित्र बिस्तारै कार्यकर्ताले भनेको कुरा लागू हुन छाडे । सत्तामा पुगेपछि चाकडी, चाप्लुसी गर्नेहरूको बोलवाला र पैसाको खेल सुरु भयो । पार्टीमा आलोचना, आत्मालोचनाको पार्टीगतपद्धति पूरै विलीन भयो । विचार, सिद्धान्त नै रहेन । त्यत्रो बूढोपाको मान्छे (नेता माधव नेपाल) लाई पार्टीमा तँलाई ठाउँ छैन भनेर ढोका बन्द गर्ने काम भयो । यसरी विद्रोह भइसकेपछि केपी ओलीलाई विचारका माध्यमबाट रोक्नुपर्छ भनेर पनि म माधव पक्षमा लागेँ । हामीले हेर्दा त नराम्रोमध्ये पनि को अलि कम नराम्रो छ, त्यसलाई हेरेर जाने न हो । तैपनि मैले राजनीति गर्नुपर्छ भन्ने छाप मभित्र छैन अहिले । यति लामो बलिदान गरेर निर्माण गरेको पार्टी यसले केही गर्छ, यसले देशलाई डोर्याउँछ भनेर आशा गरेको, त्यो त सबै खरानी भयो । अब नेकपा एमालेले केही गर्छ भन्ने नै छैन । त्योबाट टुक्रिएको एसले पनि कति गर्ला भनेर धेरै ठूलो आशा राख्ने कुरा हामीजस्ताले रहेन । म सम्झिरहेछु, ०५१ सालमा दैलेख नारायण नगरपालिकामा एउटा कार्यक्रम थियो । त्यतिबेला मनमोहन अधिकारी प्रमुख अतिथि हुनुहुन्थ्यो । कार्यक्रम सकेर हामी दुल्लुमा आयौं । दुल्लुमा आउँदा उहाँ निकै बिरामी हुनुभयो, उहाँ दमको बिरामी हुनुहुन्थ्यो । त्यहाँ बसेर हामीले उपचार गर्ने, सेवा गर्ने काम गर्यौं । अलिक ठीक भएर बिहान उठेपछि उहाँसँग राजनीतिक कुराकानी भयो । उहाँले एकान्त बनाएर मलाई छोरी सम्बोधन गर्दै पार्टीभित्रको गम्भीर कुरा भन्दै सुनाउन चाहनुभयो । मलाई एउटा चिन्ता छ, यो पार्टी बन्न नदिने, यो पार्टी अगाडि बढ्न नदिने । दुइटा असाध्यै खराब तत्त्व छन् यहाँभित्र, उहाँले भन्नुभयो । मैले को हो त कमरेड भनेर सोधें । मैले यताउता नभन्ने वचन दिएपछि मनमोहनले भन्नुभएको थियो पहिलो केपी ओली, अर्को वामदेव । आखिरमा अहिले आएर त्यही भयो ।त्यत्रो झापा आन्दोलनको जगमा तपाईं हुनुहुन्छ । प्रजातन्त्र पुनःस्थापनापछि एकपटक राष्ट्रिय सभा (२०५६) र अर्कोपटक संविधानसभामा सदस्य (२०७०) समेत रहनुभयो । यो अनुभवपछि बल्ल लाग्दै छ, अब नेपालमा कम्युनिस्ट कोही रहेन ? नेपालमा कम्युनिस्ट छैनन् भन्न मैले सक्दिनँ । भोलि कसले कति टिकेर काम गर्न सक्छन्, त्यसलाई हेर्न बाँकी छ । सबै कम्युनिस्ट रहेनन् भन्ने हो भने त हामी कुन धर्तीमा रहन्छौं ? तर, कम्युनिस्ट विचारलाई सिध्याउनेहरू धेरै निस्किए । पार्टीभित्रको कुरा मात्रै रहेन । राष्ट्रिय सभामा म छिरेपछि थाहा पाएँत्यहाँ पनि भ्रष्टाचार हुँदो रहेछ, सानामसिना कुरामा । घूस खाँदा रहेछन् । एकदुई ठाउँमा त्यो थाहा पाएर मैले विरोध गरेँ । मसँग पनि हस्ताक्षर गराउन ल्याएका थिए, मैले गरिनँ । त्यतिबेला मोहमद मोहसिन अध्यक्ष हुनुहुन्थ्यो, उहाँसँग गएर म प्रत्यक्ष लडेँ पनि । सत्तामा गइसकेपछि बेग्लै वातावरण देखिन थाल्यो, पार्टीभित्रै तानाशाहहरूको जन्म भयो । मेरा गुरुहरू राधाकृष्ण, सीपी मैनालीहरूमा विचलन आउनु पनि सत्तास्वार्थ नै थियो, हो । उहाँहरू पहिला पनि सामन्त विचारको हुनुहुन्थ्यो, त्यो विचार त्यागेर कम्युनिस्ट विचारमा आउनुभयो । साँच्चै भन्नुपर्दा उहाँहरू त ठूलो मान्छे बन्नुपर्ने हो नि ! यदि निःस्वार्थ भावले जनताका निम्ति अडिग भएर लागेको भए आज देशको हाईहाई मान्छे हुने हो । तर, उहाँहरूलाई पनि सत्ता चाहियो, पैसा चाहियो, एशआराम चाहियो, पजेरो चाहियो । यस्ता स्वार्थले घेरेपछि मान्छेको विचार कहाँ जाँदो रहेछ कहाँ ? अर्का आदर्श नेता झलनाथलाई हेरौं । मुलुक कोरोना संक्रमणले आक्रान्त भएका बेला उहाँले सर्प पाल्न ७० करोड रुपैयाँ राज्यबाट लिएको कुरा आयो । आज झलनाथका सर्प कता गए भनेर कार्यकर्ताले सोधिरहेका छन् । तपाईंले आफ्नो पुस्तक र अरू प्रसंगमा समेत आफ्नो भूमिगतकालका पात्रहरू निर्मला पोखरेल, बालमञ्जरी पौडेल, दिलमाया घर्ती आदिको नाम लिनुभएको छ । आज तपार्इं सांसद भइसकेपछि र काठमाडौंवासी भएपछि ती पात्रको थातथलो सम्झना हुन्छ ? त्यो भूमिगतकाल भनेको यो जीवनको अर्कै कालखण्ड हो कि झैं लाग्न थालेको छ । त्यतिबेला त आफूसँग राम्रो व्यवहार गर्ने जोकोहीसँग राम्रै चिनजान भयो, मिलेरै बसियो । पछि बाहिर आएपछि सम्पर्क राख्न मैले धेरै कोसिस गरेँ, तर सम्भव भएन । दिलमाया घर्ती अहिले कहाँ छिन्, थाहा भएन । काठमाडौं जेलमा सँगै बसेका सुरजमुनि सतार कता होलान् ? उनलाई पनि मैले धेरै खोजेँ । त्यसबेलाकी निर्मला पोखरेलसँग धेरै भयो सम्पर्क नभएको, अहिले विराटनगर हुनुहुन्छ कि ? थाहा छैन । मेरी मितिनी बालमञ्जरी पौडेलको यहीँ स्वयम्भूमा घर छ । भूमिगतकालमा धेरैले नाम बदलेर पनि बसेका हुन्थे मजस्तै । मेरो नाम नै गौरा थिएन, विनिताशान्तारजनी आदि थिए । त्यतिबेला सबै ठाउँठेगाना सोध्नेबुझ्ने गरिँदैनथ्यो । ३३ सालतिर काठमाडौं महिला सदर कारागारमा तपाईंको कांग्रेस नेतृ शैलजा आचार्यसँग सम्बन्ध पनि थियो र, कतिपय कुरामा मतभेद पनि । नेपाली महिलाले बाबुबिना पनि आमा बन्न पाउनुपर्छ भन्ने शैलजाको लाइनमा कुरा नमिलेर तपाईंसँग मनमुटाव भएको रहेछ ? हो, म शैलाजीसँगै ९ महिना महिला सदर कारागारमा थिएँ । उहाँसँग राम्रो सम्बन्ध थियो तर, केही कुरामा भनाभन चलेको थियो । शैलाजाजीले राखेको महिलाले बाबुबिना पनि आमा बन्न पाउनुपर्छ भन्ने कुरामा मेरो फरक मत थियो । छोराछोरी जन्मिएर बाबु नहुँदा सन्तानको नागरिकताको अधिकारका लागि लड्ने कुरा अलग हो । तर, सबैले विवाह नगरी बच्चा जन्माउने हो भने मुलुकको दशा के हुन्छ ? नेपाली महिलाको अस्तित्व कहाँ पुग्छ ? मैले त्यसरी विश्लेषण गरेर त्यस्तो त्यतिबेला भनेकी हुँ । हामीलाई पढ्ने, लेख्ने, बोल्ने अधिकार नभएको बेलामा हामी बाबुबिनाको आमा बन्न पाउनुपर्छ भन्ने नारा लिएर निस्कँदा हामी के हुन्थ्यौं ? नेपाली समाजले के भन्थ्यो ? भन्ने अडानमा म रहिरहें । आधा शताब्दीयता सामाजिक उन्मुक्तिको नारासँगै महिला समानता र अधिकारका पक्षमा आवाज उठाउने तपाईंका बुझाइमा महिला सशक्तीकरणका हकमा नेपाली समाज कहाँ छ ? महिला अधिकार तथा मुक्तिका लागि कामको केही सुरुवात त भएको छ । जस्तो आमाको नामबाट छोराछोरीले नागरिकता पाउनुपर्ने आवाजको सुनुवाइ भएर कानुनसम्म बनेको छ, तर कार्यान्वयनमा छैन । एकल महिलाका अधिकारसम्बन्धी कुरा पनि उठेको छ । प्रजनन स्वास्थ्यसम्बन्धी पनि कुरा उठेको छ । त्यो त हिजो जुन लडाइँ लड्यौं, त्यसैले उठाएको हो । कोही नबोलेको भए, आन्दोलनसंघर्ष नगरेको भए त हुँदैनथ्यो । सबै कुरा नभएर जिरोमै रहेको चाहिँ होइन । पछाडि फर्केर हेर्दा सुखानीको जंगलमा उभिएका सहिद गुरु, समकक्षी कत्तिको सम्झनुहुन्छ ? तपार्इं हिजो कत्तिको सम्झनुहुन्छ ?यो जिज्ञासामा भन्नैपर्ने हुन्छ अहिले मलाई अलिकति आत्मग्लानि पनि भएको छ । कम्युनिस्ट पार्टीभित्र मैले यो गरुँला, त्यो गरुँला भन्ने थियो, जनताका बीचमा जाँदा सारा मान्छेहरूले आशा गरेका थिए । तर, केही हुन सकेन भन्ने पनि लाग्छ । हिजोका कुरामा सम्झने मात्रै होइन, मैले सपनामा पनि हिजो मात्रै देख्छु । सुखानीमा उभिएका साथीहरूको सालिक हेर्न गएकी छु । एकदम नमीठो लाग्छ । बरु म पनि मारिएकी भए सहिद त हुन्थें, धेरैले सम्झनेगरी भन्ने लाग्छ । बरु त्यसो भएको भए फलानो सहिद भन्ने त हुन्थ्यो नि भन्ने हुन्छ । नेत्र गुरुहरूजस्ता कैंयौंले यो मुलुकका निम्ति कत्रो बलिदान, त्याग गरेका छन् । आज केही पदलोलुपहरूले सत्ता, शक्तिका लागि अनेक गरिरहेका छन् । यही कारण म हिजो सम्झन्छु । अहिले त के सम्झनु ? अहिले त सबै गाडी चढेका छन्, ठूलो महलमा बसेका छन् । पैसाका बोरा खाटमुनि राखेका छन् । राजनीतिमा सुधार ल्याउने नाममा लामो कालदेखि आन्दोलन, विद्रोहमा तपाईं लाग्नुभयो । तर, आजको राजनीति देखेर विचलित बन्नुभएको देखिन्छ नि ? म राजनीतिबाट विचलित भएकीचाहिँ होइन । राजनीति त राम्रो कुरा हो, यसले मान्छेलाई उठायो । धेरै भुइँमान्छेलाई शक्ति, तागत दियो । चेतना दियो । तर, यही राजनीतिमा जहर घोलिदिएपछि कसको के लाग्यो ? राजनीति आफैंमा खराब होइन । राजनीतिमा जहर घोलेर फोहोरी राजनीति भन्ने बनाइदिए । गलत कुरालाई प्रश्रय दिएपछि गलतबाटो नै खनिन्छ नि ! मैले चोरेको तपाईंले देख्नुभयो, तर हत्तेरी दिदी रिसाउँछे कि, बरु भन्नु हुन्न भनेर चुपै बस्नुभयो भने त मैले गरेको अपराध सदर भयो नि । म कहाँ सुध्रिन्छु त ? अहिले यही भइरहेछ ।"
सुनसान सुखानी,अर्जुन राजवंशी
सुखानीमा ढलेको सपना,"सन् १९७१, फ्रेब्रुअरी २१ । दिउँसो चार बजे सिलिगुडी जेलबाट कैदीहरू फरार भएकोे घटना बजारमा एकाएक फैलियो । कडा सुरक्षा घेरा तोडेर कैदीहरू फरार भएको त्यस खबरले सिंगो भारतीय राजनीति तरंगित भएको थियो । त्यति मात्रै होइन घटनाले अन्तर्राष्ट्रिय सञ्चारमाध्यमको समेत ध्यानाकृष्ट गरेको थियो । कारण त्यो जेल ब्रेकमा नक्सल आन्दोलन जोडिएको थियो । फरार कैदीहरू नक्सल आन्दोलनका कार्यकर्ता थिए । तिनताक दक्षिण एसियाली राजनीतिमा नक्सल आन्दोलन विप्लवी धारका रूपमा स्थापित हुँदै थियो । झापाको आउजाउ चलिरहने छिमेकी बजार हो नक्सलवारी । सन् १९६७ देखि स्थानीय जमिनदारविरुद्ध भएको किसानहरूको संगठित विद्रोहलाई नक्सलवारी आन्दोलन भनिन्छ । कानु सन्याल विद्रोहका स्थानीय नेता थिए भने चारु मजुमदार आन्दोलनका भाष्यकार र दार्जिलिङ जिल्ला तहका नेता थिए । भाकपा (मार्क्सवादी) अन्तर्गतको सङ्गठन किसान सभा दार्जिलिङ जिल्ला कमिटीले नक्सल विद्रोहको साङ्गठनिक आधार तयार पारेको थियो । कानु सन्याल त्यही कृषक सभा दार्जिलिङ जिल्ला कमिटीका सचिव थिए । एकीकृत भाकपामा आएको विभाजनपश्चात् भाकपा (मार्क्सवादी) गठन भएको थियो । विभाजनको सैद्धान्तिक पृष्ठभूमिमा चिनियाँ मोडलको क्रान्ति थियो । हैदरावादका निजामविरुद्ध किसानहरूले गरेको तेलङ्गना विद्रोहलाई आदर्शका रूपमा स्विकार गरिएको थियो । चारु मजुमदार भाकपा (मार्क्सवादी) दार्जिलिङ जिल्ला कमिटीका प्रतिबद्ध नेता थिए । जमिनदार पृष्ठभूमिका ब्राह्मण परिवारमा जन्मिएका मजुमदार पार्टीभित्र हार्डलाइनर नेता मानिन्थे । विभाजन पश्चात बनेको भाकपा (मार्क्सवादी)ले पनि तेलङ्गनाका किसानहरूले बनाएको विद्रोहको जगमा सशस्त्र क्रान्तिको कार्यदिशा अपनाउनुपर्नेमा मजुमदारको जोड थियो । जिल्ला र प्रान्तीय कमिटीको बैठक अनि सम्मेलनहरूमा त्यसको जिकिर उनी गरिरहन्थे । तर, विद्रोहमा गइहाल्ने भौतिक परिस्थिति नबनेको भन्दै मजुमदारको प्रस्तावलाई भाकपा (मार्क्सवादी) नेतृत्वले खासै वास्ता गरेको थिएन । पार्टी विभाजनको सैद्धान्तिक उद्देश्य पूरा नहुने निष्कर्षमा पुगेपछि मजुमदारले गृहनगर सिलिगुडीस्थित महानन्दपाडामा बसेर क्रान्तिको खाकालाई सूत्रीकृत गरे, जसलाई आज पनि नक्सल आन्दोलनको ऐतिहासिक आठ दस्तावेजको रूपमा चर्चा गर्ने गरिन्छ । मजुमदारलाई क्रान्तिको हतारो थियो । उनी आफ्नै जीवनकालमा क्रान्ति सफल भएको हेर्न चाहन्थे । उनले जमिनदार र सरकारी अधिकारीहरूलाई प्रहार गर्न ससाना सैन्य गुरिल्ला दस्ता बनाउनुपर्ने सजिलो अवधारणा अघि सारेका थिए । तेलङ्गना विद्रोहको रापताप सेलाएको थिएन, रापिएकै बेला किसान आन्दोलन उठाउन सकिन्छ भन्नेमा मजुमदार विश्वस्त थिए । तर, उत्तर बङ्गालका गाउँमा साङ्गठनिक पकड भएका कानु सन्याल किसान मजदुरको बृहत् साङ्गठनिक एकताको बलले मात्रै आन्दोलन सफल हुनेमा विश्वस्त थिए । चारु मजुमदार र कानु सन्यालबीच क्रान्तिकारी रणनीतिको मुद्दामा मतभेद चुलिएको थियो । नक्सल आन्दोलनमा सुरुकै दिनदेखि दुईथरी मत थिए, तर फलामे अनुशासनका कारण विवाद सतहमा आएका थिएनन् । सन् १९६७ मई १८ मा नक्सलवारी गाउँमा सन्यालले नेतृत्व गरेको सोही कृषक सभा नामको सङ्गठनको आयोजनामा किसान सम्मेलन सम्पन्न भयो । उक्त सम्मेलनले ग्रामीण इलाकामा रहेका जमिनदारलाई उच्छेद गर्दै सामन्तको उत्पीडनबाट मजदुर किसानलाई मुक्त गर्ने नीति तय गर्यो । सम्मेलनको केही दिनपश्चात् परम्परागत हातहतियार लिएर विद्रोहमा उत्रिएर किसानहरूको समूहले स्थानीय जमिनदार नगेनराय चौधरीको हत्या गरेको थियो । जमिनदारको हत्यापश्चात् सरकारले प्रहरी परिचालन गरेको थियो । विद्रोहीहरूले प्रहरी अधिकारी सोनाम वाङ्गदीलाईं समेत मारिदिए । त्यसपछि सरकारले किसान आन्दोलनलाई प्रतिबन्ध लगाएर धरपकड सुरु गर्यो । पीडीए (प्रिभेन्टिभ डिटेन्सन एक्ट) भनिने कानुन लगाएर थुनामा राखिएकामध्ये केही जेलको घेरा तोड्न सफल भए । त्यसरी फरार हुनेमध्ये भकापा (माले) का पोलिटब्युरो सदस्य दीपक विश्वास र उत्तर बङ्गाल आञ्चलिक कमिटीका सदस्य शान्ति पाल, मुनिलाल सिंह, निमु सिंह र खुजेन सिंहहरू थिए । झापाको धुलाबारी बजारलाई बीचबाट चिरेको बाटो पछ्याउँदै दक्षिण झरे ज्यामिरगढी पुगिन्छ । पुछारमा कालिकाझार भन्ने गाउँ छ । पूर्वमा मेची नदी र नदीपारि बङ्गालको बतासीे गाउँ छ । वारि र पारिका गाउँहरू खासै फरक देखिँदैनन् । बीचमा उभिएको जङ्गे पिलरले दुई देशीय सिमानाको संकेत गर्छ, तर सिमाना छुट्याउने खाँबाले कसैलाई रोकटोक गर्दैन । बतासी र कालिकाझार हुँदै कुनै विघ्न बाधा नझेलेरै धुलाबारी आएका थिए निमु सिंह र खुजेन सिंह । सिलिगुडी जेलको कैदबाट मुक्त भएर झापा आइपुगेका निमु सिंह राजेन राजवंशी र खुजेन सिंह भोगेन राजवंशी भए । राजेन र भोगेनलाई झापासँग जोड्ने काम भने झापाली युवा वीरेन राजवंशीले गरेका थिए ।कक्षा आठसम्म अध्ययन गरेका वीरेन नेपाली, बङ्गाली, अङ्ग्रेजी र हिन्दी भाषामा दख्खल राख्थे । स्वाध्ययनले खारिएको थियो उनको व्यक्तित्व । तीक्ष्णताका कारण पञ्चायत प्रशिक्षण केन्द्र चन्द्रगढीमा पीटीए (पञ्चायत ट्रेनिङ एसिस्टेन्ट) का रूपमा सरकारी जागिर पाएका थिए । उनको जिम्मेवारी गाउँ र नगर पञ्चायतका प्रतिनिधिलाई पञ्चायतको सैद्धान्तिकी बुझाउनु थियो । सरकारी जागिरे वीरेन जमिनदार धनसिंह राजवंशीकी छोरीसँग विवाह गरेर ज्यामिरगढी आएका थिए । स्थानीय सत्तासँगको प्रत्यक्ष सम्पर्कका कारण वीरेन राजवंशी समुदायमा नामी थिए । पञ्चायत व्यवस्थाका सिद्धान्तविद् वीरेन व्यवस्थाविरुद्ध बोल्न मन पराउादैन थिए । इमानदारी र लगनशीलताको उपज, सरकारले उनलाई अवलोकन भ्रमणका लागि विदेश पठायो । एक महिनाभन्दा बढीको भ्रमणमा उनी बम्बई, हङकङ र फिलिपिन्ससम्म पुगे । फिलिपिन्समा उनले कम्युनिस्ट पार्टीका अनेकौं रोचक र काल्पनिक किस्सा सुने । तत्कालीन हिन्दचिनी देशलाई चिनियाँ सांस्कृतिक क्रान्तिको उभारले छपक्कै छोपेको थियो । त्यहाँका कम्युनिस्टसँग प्रत्यक्ष संगत गर्न नपाए पनि भ्रमणका क्रममा कम्युनिस्ट छापामारका सनसनीपूर्ण कथा सुनेर प्रभावित भए । फिलिपिन्स यात्राबाट फर्केका वीरेनमा परिवर्तन देखियो । कम्युनिस्टलाई मन नपराउने उनी कम्युनिस्टहरूसँगै नजिक हुने थाले । यात्रामा सुनेको र बुझेअनुसारको पार्टी बनाउनुपर्नेमा जोड दिन थाले । साथै सम्पर्क विस्तारमा अग्रसर भए । फिलिपिन्सबाट फर्केपछि राधाकृष्ण मैनालीसँग सुमधुर सम्बन्ध बनाए । त्यसो त नजिकका गाउँ दुवागढी बस्ने राधाकृष्ण मैनाली र पुहाँतुबारी बस्ने वीेरेनको चीनजानसम्बन्ध पुरानै थियो । वीरेनमा आएको परिवर्तनले सो सम्बन्धलाई राजनीतिक तहमा स्थापित गर्यो । बिस्तारै वीरेनले झापामा कम्युनिस्ट भनेर चिनिएका मदन खपाङ्गी, गोपालकृष्ण प्रसाई, रामनाथ दाहालसँग पनि सम्पर्क गरे । वीरेनले आफ्नै गाउँ ज्यामिरगढीका खोका राजवंशी, सत्तालसिंह राजवंशी, विसु राजवंशी, विसुलाल राजवंशी, कोटिया राजवंशीलगायत युवालाई राजनीतिक रूपमा दीक्षित गरे । झापामा मात्र नभई वीरेनले पश्चिम बङ्गालमा नक्सल आन्दोलनका कार्यकर्तासँग सम्पर्क स्थापित गरे । पारिपट्टि सम्बन्ध विस्तारको सेतु भने विसुलाल राजवंशी र मदन खपाङ्गी थिए । विसुलालको घर बतासी नजिकको कालिकाझारमा थियो । विसुलाल पुजारी थिए राजवंशी समुदायको पूजाका लागि वारिपारि गरिरहन्थे । त्यसैक्रममा वीरेनको भेट नक्सल आन्दोलनका गाउँ तहका कार्यकर्तासँग भइरहन्थ्यो । विसुलालले पारिका कार्यकर्ताहरूलाई वीरेनको घरसम्म ल्याउन थाले । तिनताक पूर्वकोसी प्रान्तिय कमिटीअन्तर्गत झापा जिल्ला कमिटीका सचिवका रूपमा काम गरिरहेका मदन खपाङ्गीको घर नक्सलवारीको पश्चिमतर्फ रहेको नकलबन्दामा थियो । खपाङ्गीको सम्बन्ध नक्सल आन्दोलनका गाउँतहका कार्यकर्तासँग राम्रै थियो । खपाङ्गी कहिलेकाहीं भारतीय क्रान्तिकारीलाई आफ्नो निवासमा सेल्टर दिन्थे । वीरेनले मदनमार्फत पनि सम्बन्ध विस्तार गरे । समय क्रममा प्रशासनको आँखा नपुग्ने सरकारी जागिरे वीरेनको गाउँ ज्यामिरगढी नक्सलीको अड्डा हुन पुग्यो । भाकपा (माले) का पोलिटब्युरो सदस्य दीपक विश्वाससँग राधाकृष्ण मैनालीको भेट वीरेनले नै गराएका थिए । वीरेनको घरमा उनीहरूले नक्सल आन्दोलनका उतारचढावबारे छलफल गरेका थिए । सोही भेटमा मैनालीले आफूहरू पनि किसान आन्दोलन उठाउने तयारीमा रहेकाले सहयोगका लागि अनुभवी साथीहरू पठाइदिन आग्रह गरे । मैनालीको मौखिक आग्रहकै आधारमा उत्तर बङ्गाल आञ्चलिक कमिटीको निर्णयबाट राजेन र भोगेन राजवंशी झापा आए । तिनताक झापाली युवा झापाको पूर्वकोसी प्रान्तिय कमिटीअन्तर्गतको जिल्ला कमिटीसँग सम्बन्धविच्छेद गरेर अलग्गै कमिटी गठन गर्ने तर्खरमा थिए । आन्दोलनको मार्गचित्रको कुनै लिखित दस्तावेज भने तयार गरेका थिएनन् । झापाली क्रान्तिकारीले बुझेको एक पंक्ति तकनिकी थियो गुरिल्ला स्क्वाड गठन गरेर सामन्तको सफाया गर्ने । सोही बुझाइअनुसार, वीरेन राजवंशी राजनीतिक नेतृत्वमा र खोका राजवंशी गुरिल्ला कमान्डर रहने गरी ज्यामिरगढीमा गुरिल्ला स्क्वाड गठन भयो । पहिलो स्क्वाडले कर्णबहादुर गौतमलाई दुस्मन ठहर गरेर आक्रमण गर्यो । गुरिल्ला स्क्वाडद्वारा मारिएका गौतम सामान्य किसान एवं स्थानीय जमिनदार रघुवीर बुढाथोकीका कारोबारी थिए । गौतमको सफायासँगै झापा विद्रोहको सूत्रपात भयो । २०२८ सालदेखि त्यसरी सुरु भएको सामन्त सफाया अभियान २०३२ सम्म चल्यो । पहिलो स्क्वाडकै शैलीमा झापाका विभिन्न स्थानमा एरिया कमिटी र अन्य स्क्वाड गठन भए । दुस्मनको पहिचान गर्ने र आक्रमण गर्ने उपक्रम तीव्र भयो । स्क्वाडको आक्रमणका कारण बुटन चौधरी, उद्रकान्त राजवंशी, विष्णुप्रसाद विमली, ईश्वरीप्रसाद चुँडाल, ज्ञानबहादुर बस्नेत, धर्मप्रसाद ढकाल र उनका छोरा ज्ञानेन्द्रप्रसाद ढकाल मारिए । गुरिल्ला स्क्वाड एवं राजनीतिक कमिटीमा संगठित अधिकांश झापाली नेता कार्यकर्ता विसं २०१०२० को दशकमा पूर्वी पहाडी जिल्लाबाट मधेस बसाइं सरी आएका बाहुनक्षत्री परिवारका युवा थिए ।दोस्रो विश्वयुद्धपछि परिवर्तित वैश्विक राजनीति र अर्थतन्त्रमा आएको बदलावले पहाडबाट बसाइँसराइ हुन थालेको थियो । गुजारामुखी अर्थतन्त्रमा आधारित कृषि प्रणालीले पहाडको बढ्दो जनसंख्याको भारलाई थेग्न सक्ने अवस्था थिएन । पहाडमा आर्थिक क्रियाकलाप नगन्य थियो । लाहुरे परम्पराबाट भित्रिने सीमित रकमले पहाडी अर्थतन्त्रलाई उत्पादनमुखी बनाउन सकेको थिएन । मान्छेहरूले विदेशबाट आएको सानो रकम तराईका फाँटमा खर्चिन थालेका थिए । महेन्द्रराजमार्ग निमार्णसँगै मधेसमा ससाना बजार बन्न थाले । लाहुरेहरूको आर्कषण पहाडभन्दा मधेसमा ज्यादा थियो । पहाडको जनसंख्याको भारलाई स्थान्तरित नगर्दा विद्रोहको सम्भावना बढेको थियो । अभिजात वर्गको आडमा सैनिक कूमार्फत शक्ति हातमा लिँदै सक्रिय बनेका राजा महेन्द्रले पञ्चायती व्यवस्था सुदृढ गरिसकेका थिएनन् । पहाडमा विद्रोह हुने सम्भावना औंल्याएरै उनले केही खास नीति तर्जुमा गरे । भूमिसुधार र महेन्द्र राजमार्ग निमार्णका राजनीतिकरणनीतिक महत्त्व यसैसँग जोडिन्छन् । भूराजनीतिक परिस्थितिले पनि ती नीति बने । सोभियत संघ, अमेरिका, चीन र भारतका आआफ्ना स्वार्थ थिए । कोदारीजस्ता सडक हुँदै ट्याक्सी चढेर माओवाद नेपाल नभित्रियोस् भन्नेमा भारत र अमेरिका बढी सचेत थिए । नेपालमा भूमिसुधार जसरी पनि लागू गर्नुपर्ने जोड अमेरिकीहरूको थियो । सन् १९६२ को जनवरीमा फोर्ड फाउन्डेसनमार्फत अमेरिकी भूमिसुधार विशेषज्ञ उल्फ लेडेजेस्की नेपाल आएका बेला भूमिसुधार लागू गर्न दबाब दिएको विषयमा अनुसन्धाताले लेखिसकेका छन् । आन्तरिक राजनीतिक परिवेश र बाह्य दबाबका कारण परम्परागत भूस्वामित्वको पुनःसंरचना गर्नुपर्नेर् बाध्यताबीच भूमिसम्बन्धी ऐन २०२१ लागू भयो । हदबन्दीभन्दा माथिको जग्गालाई नियन्त्रण गरी सुकुम्बासी, मोही किसानलाई वितरण गर्ने उद्देश्य थियो । भूमि ऐनमार्फत पहाड र तराई दुवैतर्फको समस्याको समाधान एकैचोटि गर्ने भनिएको थियो । तर, तराईको तुलनामा पहाडमा हदबन्दीको चाप कम थियो । तराईका जग्गामा हदबन्दी लागू भएपछि सहजै जग्गा हात पारेर खेती गर्न सकिन्छ र मनग्गे कमाइ हुन्छ भन्ने सन्देश पहाडमा फैलियो । पाखुरा बजार्न सक्ने पहाडेहरू मधेस झर्न थाले । मधेसमा जनसंख्या वृद्धिले अन्तरविरोध सृजना हुन थाल्यो । राजा महेन्द्र धनाढ्य जमिनदारलाई पूर्णतया चिढ्याउने पक्षमा थिएनन् । चरणबद्ध भूमिसुधार लागू गरिएका कारण ठूला जमिनदारले विभिन्न बहानामा जमिन लुकाउने मौका पाए । आम मानिसको उच्च आकांक्षा र जमिनको वैज्ञानिक पुनर्वितरणको अभावले झापाका खेतमा साना किसान र जमिनदारबीच द्वन्द्व सुरु भयो । भूमिसुधार ऐन, २०२१ लागू भएको एकाध वर्षपश्चात् जोताहा किसान र जग्गाधनीबीचको अन्तरविरोध पेचिलो बन्यो । मौजुदा कम्युनिस्टहरूले किसानले गरेका सानातिना प्रतिरोधमा खासै चासो दिएनन् । भरतमोहन अधिकारी सचिव रहेको पूर्वकोसी प्रान्तीय कमिटीमातहतको जिल्ला कमिटी झापामा संगठित थियो । माथि नै भनियो, सो कमिटीका सचिव मदन खपाङ्गी थिए भने इन्चार्ज गोपालकृष्ण प्रसाई । युवा विद्यार्थीतर्फबाट राधाकृष्ण मैनाली र द्रोणाचार्य क्षेत्रीलाई जिल्ला सदस्यमा मनोनयन गरिएको थियो । इन्चार्ज प्रसाई कहलिएका जमिनदार थिए । आफ्नो जग्गा कमाउने मोही किसानसँगको विवादमा अल्झिरहन्थे । जोताहा किसान र मोहीसँग विवादमा अल्झिन थालेकाले प्रान्तीय कमिटीको नेतृत्वसँग युवाहरूको असन्तुष्टि बढ्यो । अनेकौं गुटमा विभाजित कम्युनिस्टहरू मिलाएर कम्युनिस्ट केन्द्र बनाउने योजनामा थियो प्रान्तीय कमिटी । तर, युवाहरूको मत थियो पुराना नेतालाई जोडेर आन्दोलन अघि बढ्दैन । उनीहरू जसरी पनि आन्दोलन उठाउने यत्नमा थिए । बंगालमा मजुमदारको प्रस्ताव नकारियो, झापामा पनि युवाको प्रस्तावलाई प्रान्तीय कमिटीको नेतृत्वले महत्त्व दिएन । पुरानो कमिटी परित्याग गरी २०२७ सालको अन्त्यमा युवाहरूले अलग्गै जिल्ला कमिटी गठन गरे । सो कमिटीको नाम अखिल नेपाल कोअर्डिनेसन केन्द्र, झापा जिल्ला कमिटी राखियो । अधिकांश सदस्य उमेरले पच्चीस नपुगेका युवा थिए । राधाकृष्ण मैनाली सचिव रहेको कमिटीमा नेत्र घिमिरे, रामनाथ दाहाल, वीरेन राजवंशी, पुण्य निरौला, शिवप्रसाद शिवाकोटी, नरेश खरेल, मोहनचन्द्र अधिकारी, राजेन राजवंशी, भोगेन राजवंशी, तिलविक्रम ढकाल, हर्क खड्का, डम्बर बानियाँ, खड्गप्रसाद ओली, लीला कट्टेललगायत सदस्य थिए । जिल्ला कमिटीको संख्या यकिन गर्न सकिँदैन, सक्रियताका आधारमा मनोनयन हुन्थ्यो । चन्द्रप्रकाश मैनाली र मुकुन्द न्यौपानेलाई पछि मनोनयन गरियो । रैथाने वीरेन राजवंशी, बङ्गालबाट आएका राजेन र भोगेनबाहेक जिल्ला कमिटीका सबै सदस्य पहाडबाट बसाइँ सरी आएका धनी तथा मध्यमवर्गीय किसान परिवारका सदस्य थिए । उनीहरूबीच एकआपसमा नातासम्बन्ध पनि थियो । राधाकृष्ण र नेत्र घिमिरे सहपाठी थिए । रामनाथ र शिवप्रसाद मामाभान्जा थिए । रामनाथको भव्य व्यापार, प्रशस्त जमिन र धान मिल थियो । सार्वजनिक गाडी हम्मेसी नदेखिने समयमा उनी निजी जिप चढेर हिँड्थे । खड्गप्रसाद ओली, खड्ग पकुवाल र रामप्रसाद दाहालहरू रामनाथकै आश्रयमा चारपानेमा बसोबास गर्थे । २०२५ सालको अन्त्यसम्म झापामा जमिनदार र आम किसानबीच अन्तरविरोध पेचिलो भयो । प्रतिरक्षाको तहमा पुगेका जमिनदारहरू भूमि ऐन लागू भएको पाँच वर्ष नपुग्दै आक्रामक भए । मोही किसानलाई अनेकौं बहानामा दुःख दिए । जमिनबाट बेदखलीको क्रम तीव्र पारे । किसान र जमिनदारका झडपमा किसानहरू कुटिएको र खेदिएको घटनाले अलग्गै कमिटी गठन गरेर संगठित भएका युवा उत्तेजित भए । मजुमदारलाई झैं उनीहरूलाई पनि क्रान्तिको हतारो भयो । र, उनीहरू गाउँका जमिनदार सफाया गरेपछि जनता स्वतः आफ्ना हुन्छन् भन्ने ठम्याइमा पुगे । प्रशासनको दमन, धरपकड र त्यसपछि उत्पन्न हुने परिस्थितिको आकलन नगरी उनीहरू सफायाको निर्णयमा पुगे । कोअर्डिनेसन केन्द्र झापामातहतमा गठन भएको एक्सन स्क्वाडले एकपछि अर्को हत्याको शृंखला बढाएपछि दमन र धरपकड तीव्र भयो । तत्कालीन अञ्चल प्रहरी कार्यालयका एसपी पदमबहादुर मानन्धर विद्रोह नियन्त्रण गर्नैपर्ने दबाबमा थिए । उनले व्यापक मात्रामा प्रहरी र सुराकी परिचालन गरे । पहिलो चरणमा झापाबाट लगभग सय जना पक्राउ परे ।पक्राउ तीव्र भए पनि हत्याको शृंखला रोकिएन । प्रशासन जसरी पनि विद्रोह निस्तेज पार्न चाहन्थ्यो । त्यसका लागि सजिलो बाटो अपनाइयो पक्राउ परेकाको हत्या गर्ने । अञ्चलाधीश छिरिङ तेन्जी लामा र एसपी पदमबहादुर मानन्धरले आफैँले थुनेका कैदी मार्ने योजना बनाए । सोही योजनाका आधारमा २०२९ फागुन २१ गते लामाले मेची अञ्चलाधीशको कार्यालय भ्रमण मुकाम भद्रपुर बाट झापा कारागार चन्द्रगढीको नाममा पत्र पठाए । पत्रमा ज्यानमारा र अन्य शान्ति सुरक्षासम्बन्धी मुद्दामा जेल परेका बन्दीहरूले लाटासुधा बन्दीलाई भड्काउने सम्भावना भएको हुँदा जेल सार्नुपर्ने व्यहोरा उल्लेख थियो । कारागारमा क्षमताभन्दा ज्यादा बन्दी भएको र झापामा उनीहरूलाई राख्ने अर्को स्थान नभएको हुँदा अदालतबाट ज्यानसम्बन्धी मुद्दामा कैद भुक्तान गरिरहेकामध्ये पाँच जनालाई इलाम कारगार चलान गर्ने उल्लेख थियो । जेल सार्नुपर्ने बन्दीहरूको नामै किटेर आदेश दिइयो । ती पाँच बन्दी थिए रामनाथ दाहाल, नेत्र घिमिरे, वीरेन राजवंशी, कृष्ण कुंइँकेल र नारायण श्रेष्ठ । रामनाथ, नेत्र र वीरेन पहिलो तहका जिल्ला कमिटीका सदस्य थिए भने नारायण र कृष्ण युवा विद्यार्थी थिए । उनीहरू गुरु नेत्र घिमिरेको राजनीतिक प्रभावले आन्दोलनमा संलग्न थिए । अञ्चलाधीशको आदेश पाएकै दिन झापा कारागार कार्यालय चन्द्रगढीले अञ्चल प्रहरी कार्यालयसँग समन्वय गरी पाँच जनालाई शनिश्चरे हुँदै इलाम पठाउने व्यवस्था मिलायो । उनीहरूलाई दिउँसो चन्द्रगढीबाट गाडीमा हालेर शनिश्चरे पुर्याइयो । खुदुनाबारी, ज्यामुदारको जङ्गल, गरुवा हुँदै हिँडाएर इलाम सदरमुकामसम्म पुग्ने बाटो तय गरिएको थियो । शनिश्चरेबाट हिँडाएर लगिएका पाँच झापाली युवालाई ज्यामुदारको जङ्गलबीचको सुखानीमा एकाएक गोली दागियो । क्रान्तिको सुदूर सपना बोकेर आन्दोलनमा होमिएका युवाहरूको सपना आधा बाटो नपुग्दै ढल्यो । (झापा विद्रोहबारे अनुसन्धान गरिरहेका कट्टेल सोही विषयमाथि पुस्तक लेख्दै छन् ।)"
"५० वर्ष, पचासौं अनुत्तरित सबाल !","नेपाली राज्यको उत्पत्ति हिंसात्मक थियो, आधुनिक नेपाली राजनीति हिंसात्मक घुम्तीहरू छिचोल्दै गणतन्त्रसम्म आइपुगेको हो । यसबीच हाम्रो सामाजिक संरचनामा लैश हिंसाका तरेली स्मरणलायक छन् । तिनै सामाजिक र राजनीतिक घुम्तीहरूमध्ये एक हो २०२८ सालको झापा विद्रोह ।राजनीतिमा हिंसाको प्रयोगबारे सबैको एकरूप बुझाइ हुँदैन । हिंसारहित समाज र शान्तिपूर्ण सामाजिक जीवन बहुसंख्यकको चाहना हुन सक्छ । भोलिको समाज आजभन्दा बढी न्यायी, शान्तिपूर्ण र सिर्जनात्मक बनाउन हिजो छिचोलेका हिंसात्मक बाटोको अन्वेषण अत्यावश्यक छ । इतिहासमा खिपिएका रगत र पसिनाका डोबलाई नजरअन्दाज गरेर, हेर्न र सुन्न नचाहेर, वा पढ्न नखोजेर सुन्दर समाजको परिकल्पनालाई यथार्थमा रूपान्तरण गर्न सम्भव छैन । लोकतन्त्रलाई आम मानिसको जीवन रूपान्तरण गर्ने चालक शक्ति बनाउन चाहनेले इतिहासका ती डोबलाई नियालेर हेर्ने र बुझ्ने साहस बटुल्नैपर्छ । त्यसैले आजभन्दा ठीक पचास वर्षपहिले २०२८ सालमा भएको हिंसात्मक झापा विद्रोह स्मरण गर्नु, त्यसमा भएका कमजोरीबाट पाठ सिक्नु र विद्रोहको जगमा उभिएको विद्यमान राजनीतिक निर्मितिको भविष्य आकलन गर्नु जरुरी छ । हामीले भोगिरहेको विद्यमान लोकतान्त्रिक व्यवस्थाको जगमा झापा विद्रोहको प्रभाव छ भन्न हिचकिचाउनु पर्दैन । पचासको दशकमा सुरु भएर एक दशक तन्किएको माओवादी सशस्त्र विद्रोहका नेतृत्वले २८ सालको झापा विद्रोहलाई आफ्नो राजनीतिक जग भएको सार्वजनिक रूपमा स्विकारेको यथार्थलाई बिर्सन मिल्दैन । तत्कालीन नेकपा माओवादीको नेतृत्वमा सञ्चालित दसवर्षे जनयुद्धबारे अनेक किताब लेखिए, साहित्य रचिए, सिनेमा बने र भए समाजवैज्ञानिक अन्वेषण पनि । समयक्रममा हुने खोजअनुसन्धानले त्यस जटिल परिघटनाका थप नयाँ आयाम सतहमा ल्याउलान् । माओवादी आन्दोलनको तुलनामा झापा विद्रोहबारे सोही स्तरको खोजअनुसन्धान भएका छैनन् । त्यसो त माओवादी सशस्त्र विद्रोहको तुलनामा झापा आन्दोलन एकदमै छोटो र अत्यन्तै सानो भूभागमा केन्द्रित थियो । प्रभावको दृष्टिले महत्त्वपूर्ण भए पनि गम्भीर अध्येताको ध्यान खिचिन सकेको थिएन । पछिल्लो समयमा झापामै बसेर अध्ययन लेखनमा सक्रिय निरोज कट्टेलजस्ता अध्येताले यस विषयमा पुस्तक लेख्ने जमर्को गर्नु सराहनीय छ । झापा विद्रोह खासगरी फुटकर कथा र किस्सा, संस्मरण र आत्मकथा, दस्तावेज र अभिलेखमा असरल्ल स्मृति भएर बसेको छ । राधाकृष्ण मैनालीका आत्मपरक किताब र अन्तर्वार्तामा, सीपी मैनालीका खासै नपढिने दस्तावेज र विस्मृतिमा पुगिसकेका निबन्धमा, केपी ओलीका ठट्यौला मन्तव्य र धाकधक्कुहरूमा, बिर्तामोड र धुलाबारीका राजनीतिक अखडाहरूमा बेलाकुबेला सुनिने साना र ठूला दुर्गा अधिकारीका फुटकर जीवनीहरूमा झापा विद्रोह छरपस्ट छ । जेजति सुनिए र पढिए, त्यसका आधारमा भन्नुपर्दा झापा विद्रोहलाई भारत पश्चिम बंगालको नक्सलवारीबाट सुरु भएको हिंसात्मक विद्रोहको प्रभावमा उठेको नेपाली झिल्को हो भन्न सकिन्छ । पहाडबाट बसाइँ सरेर तराई झरेका, सूचनामा पहुँच भएका लेख्नपढ्न जान्ने, तर विद्यमान परिस्थितिमा चित्त बुझाउन नसकेका बाहुनक्षत्री युवाहरूमा नक्सल आन्दोलनले पारेको प्रभाव २८ साले विद्रोह हुनुको तात्कालिक कारण हो । रैथाने राजवंशी समुदायको संलग्नताका कारणबारे गहिरो अध्ययन नगरी भन्न सकिन्न । यसबाहेक अन्य सामाजिक र अर्थराजनीतिक कारणको खोजी पनि यस विद्रोहबारे सम्यक् बुझाइ बनाउन उत्तिकै आवश्यक छ । विद्रोहमा संलग्न भएर मारिएका वीरेन राजवंशीको जीवनी रोचक छ । रैथाने राजवंशी युवाको जीवनमा आएका उतराचढावबारे थाहा पाएकाले विद्रोहमा उनले निर्वाह गरेको मुख्य भूमिकालाई राम्रोसँग बुझ्न सक्छन् । तत्कालीन पञ्चायती व्यवस्था र सो व्यवस्थाको वैचारिक जगका रूपमा रहेको राष्ट्रवादको दायरामा हम्मेसि नअटाउने वीरेनजस्ता मान्छे सोही व्यवस्थाले हुर्काएका बौद्धिक हुनु र उनकै बौद्धिकताको प्रभावसमेतले झापामा कम्युनिस्ट सशस्त्र विद्रोह जाग्नु रोचक परिघटना हो । पचास वर्षपछिको समय र सुविधाको उपयोग गर्दै भावुकता पन्छाएर सो विद्रोहलाई हेर्दा देखिने दृश्य निर्मम हुन सक्छ । सामन्ती, जमिनदार र अन्यायी सत्ताका पहरेदारका रूपमा पहिचान गरी केही मानिसको हत्या गरियो । यसरी हिंसात्मक कारबाही गर्ने निर्णय कसरी लिइयो ? निर्णय लिइने प्रक्रिया के थियो ? कस्ता अध्ययन र विश्लेषणका आधारमा ती निर्णय लिइए ? त्यसरी गरिएका एक्सनले ल्याउने परिणतिबारे कति आकलन गरियो ? कतिको सुदीर्घ चिन्तनका जगमा आन्दोलन तय गरियो ? वा क्षणवादी उन्मादका आधारमा विद्रोहको रचना गरियो ? यस्ता प्रश्नका सम्यक् उत्तर नदिँदासम्म विद्रोहको सग्लो चित्रण गर्न सम्भव छैन । त्यति मात्र होइन, जो विद्रोहमा संलग्न थिए तिनका जीवनका उतारचढाव पनि अध्ययनका विषय हुन् । जुन परिवार हिंसाको चपेटामा पर्यो, जसले आफन्त गुमाए र जो सिकार भए, तिनका भोगाइका फेहरिस्तसमेत जोड्दा झापा विद्रोहलाई राम्रोसँग बुझ्न सकिएला । जो मैदानमा खटिए, ती के भए ? जो निर्णय लिने ठाउँमा थिए, तर मैदानमा खटिएनन्, ती के भए ? यी दुईथरी मानिसबीच फरक छ कि छैन ? छ भने ती फरकपना आउनुका पछाडि के कस्ता कारण छन् ? खोजीको विषय यो पनि हो । झापा विद्रोहले परिकल्पना गरेको समाजवादी नेपाल पचास वर्षपछि पनि हाम्रो यथार्थ बन्न सकेको छैन । समुदायवादी दुनियाँको परिकल्पना स्वयं दुर्घटनाग्रस्त छ । तर, सो विद्रोहले प्रभाव पारेको र एक हदसम्म आकार दिएको नेपाली कम्युनिस्ट राजनीति भने समग्र नेपालीको जीवनमा अझै बलियो र असरदार छ । यी दुई अन्तरसम्बन्धित यथार्थको नापजोख गर्ने बेलामा फागुन २१ आइपुग्नु र झापा विद्रोह सम्झाइदिनु नेपाली समाजका अध्येताका लागि रोचक संयोग हो । पचास वर्षपछि पनि अनुत्तरित रहेका पचासौं सवाल महत्त्वपूर्ण छन् ।"
