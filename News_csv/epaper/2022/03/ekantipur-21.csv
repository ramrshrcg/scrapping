शीर्षक,विवरण
अत्याधुनिक प्रेस थन्काएर ५० करोडको छपाइ अन्तै,"मैले त सही मनसायले आयोगको सम्पत्ति जोडेको हो । चलाउन नसक्नु मेरो कमजोरी होइन । व्यवस्थापन गर्न नसकेपछि के भन्नु र ! उनले भने, नेपालमा सामान किनेपछि प्रयोग हँॅदैन । यसअघि आयोगमा भएका १३ थान प्रिन्टर पनि मर्मत गरी सञ्चालन गर्न बाधा परेको कारण देखाई २०७४ मंसिरमा बढी क्षमताको रंगीन प्रिन्टर (छपाइ मेसिन) प्रतिस्पर्धाबेगर सिधै खरिद गरिएको थियो । प्रतिस्पर्धाबिना ती सामग्री खरिद गरेको भन्दै संसद्को लेखा समिति र अख्तियार दुरुपयोग अनुसन्धान आयोगले छानबिन पनि गरेका थिए । तर समितिले प्रतिस्पर्धाबिनै खरिद गर्ने पदाधिकारीलाई सफाइ दिइसकेको छ । समितिले उनीहरूलाई सचेत मात्रै गराउन निर्देशन दिने निर्णय गरेको हो । निर्णयमा भनिएको छ, सम्बन्धित पदाधिकारीलाई समेत सचेत गराई आगामी दिनमा प्रतिस्पर्धा सुनिश्चित हुने गरी खरिद गर्ने व्यवस्था मिलाउन र खरिद गरेका मेसिन उपयोगमा ल्याई मतपत्र छपाइ मितव्ययी बनाउन समिति निर्देशन दिन्छ । अख्तियारले मेसिन खरिदका विषयमा छानबिन भइरहेको जनाएको छ । अख्तियारले सोधेको प्रश्नको जवाफ दिइरहेका छौं, आयोगका एक कर्मचारीले भने । यसरी खरिदका विषयमा उठेको प्रश्न अनुत्तरित रहँदै मेसिन भने प्रयोगविहीन भएको छ, छपाइको भार राज्यलाई थपिँदै गएको छ ।"
यौन दुर्व्यवहार आरोपितमाथि भीड जाइलाग्दा प्रहरीको मृत्यु,(विराटनगर)  यौन दुर्व्यवहारका आरोपित पक्राउ गर्न गएको प्रहरीमाथि आक्रोशित भीडले आक्रमण गर्दा एक महिला प्रहरीको मृत्यु भएको छ । मोरङको लेटाङ५ खेरुवामा भएको झडपमा घाइते प्रहरी जवान उर्मिला श्रेष्ठको मृत्यु भएको हो ।होलीका दिन गत शुक्रबार रङ खेल्दै घरमा आएका शिक्षक मनोज पौडेलले आफूलाई यौन दुर्व्यवहार गरेको १२ वर्षीया छात्राले बताएकी थिइन् । सामाजिक शिक्षा पढाउने ५६ वर्षीय पौडलको विषयमा छलफल गर्न आइतबार विद्यालयमा शिक्षक र अभिभावकको बैठक बसेको थियो । बैठकले पौडेललाई प्रहरीको जिम्मा लगाउने निर्णय गरेको थियो । आरोपित शिक्षकलाई बाहिर निकाल्दा आक्रमण हुन सक्ने आकलन गर्दै शिक्षकहरूले प्रहरीलाई नै विद्यालय परिसरमा बोलाएका थिए । स्थानीय प्रशान्त निरौलाका अनुसार विद्यालयमा छलफल चलिरहँदा आक्रोशित भीड पस्यो र शिक्षकलाई बन्दी बनाएर आक्रमणको प्रयास गर्यो । स्थिति नियन्त्रणमा लिन आएको प्रहरीसँग झडप भएको हो ।यौन दुर्व्यवहार आरोपित पौडेललाई नियन्त्रणमा लिएर लैजान खोज्दा भीडले आक्रमण गर्दा प्रहरी जवान श्रेष्ठको मृत्यु भएको मोरङका प्रमुख जिल्ला अधिकारी काशीराज दाहालले बताए । उनका अनुसार आक्रोशित भीडले छुरा प्रहार गरेको थियो । महिला प्रहरी श्रेष्ठको शव राति ११ बजे कोसी अस्पतालमा पुर्याइएको छ । उनको घाँटीमा धारिलो हतियार लागेर ठूलो प्वाल परेको आकस्मिक कक्षका एक चिकित्सकले बताए । भीडले सवारीसाधनमा आगजनी र तोडफोड गर्न थालेपछि स्थिति नियन्त्रणमा लिन प्रहरीले केही सेल अश्रुग्यास र हवाई फायर गरेको थियो । लेटाङ८ का मिलन खड्का र आयुष लिम्बूलाई प्रहरीको गोली लागेको छ । नोबेल शिक्षण अस्पतालमा उपचार गराइरहेका उनीहरूको अवस्था सामान्य रहेको प्रजिअ दाहालले बताए । घटनामा थप १६ जना सुरक्षाकर्मी घाइते भएको उनको भनाइ छ । घाइते प्रहरीको कोसी र नोबेल अस्पतालमा उपचार भइरहेको छ ।
"नासाले भन्यो ग्रह, नेपाली वैज्ञानिकले सावित गरे तारा","निरौलाले गरेको यो अनुसन्धानसम्बन्धीको विस्तृत अध्ययन मार्च १५ मा एस्ट्रोनोमिकल जर्नलमा प्रकाशित छ ।युरोपेली स्पेस एजेन्सीको अन्तरिक्ष पर्यवेक्षक टेलिस्कोप गाया मार्फत केप्लरको तथ्यांकमाथि निरौला, उनका प्रोफेसर जुलियन डी विट र अन्य दुई जना मिलेर अनुसन्धान गरेका थिए । तथ्यांक विश्लेषण गर्दा तीनवटा ग्रहहरू तारा रहेको पुष्टि भएको हो ।कान्तिपुरसँगको फोन कुराकानीमा निरौलाले भने, जुन विधिमार्फत केप्लर टेलिस्कोपले आकाशीय पिण्ड पत्ता लगाएको थियो, त्यही विधिमार्फत तथ्यांक संकलन र विश्लेषण गरिएको थियो । उक्त विधि सही हुनका लागि ताराको आकार पनि सही हुनुपर्थ्यो तर त्यो देखिएन ।ब्रह्माण्डमा कुनै पनि ग्रह बृहस्पतिभन्दा दुई गुणा बढीले ठूला हुनै नसक्ने खगोलशास्त्रीहरू मान्यता राख्छन् । निरौलाले गरेको अनुसन्धानमा ग्रह भनिएका केप्लर८५४ बी, केप्लर८४० बी र केप्लर६९९ बीको आकार बृहस्पतिभन्दा दुई गुणा बढीले ठूलो देखिएको थियो । बृहस्पतिभन्दा दुई गुणा बढीले ठूलो ग्रह सम्भव नै नभएको उनले बताए । कमिलाको आकार कसैले हात्तीको जत्रो हुन्छ भन्यो भने त्यो सम्भव हुँदैन नि, उनले भने, हो, त्यसरी नै बृहस्पतिभन्दा दुई गुणा बढीको कुनै पनि आकाशीय पिण्ड ग्रह हुनै सक्दैन । आकारको हिसाबले हेर्दा कहिलेकाहीं बृहस्पतिको जत्रो तारा पनि हुन सक्छन् तर तिनको तौल चाहिँ बृहस्पतिको भन्दा सय गुणा बढी हुनैपर्छ ।ताराको वरिपरि घुम्ने बाह्य ग्रहहरूको गुरुत्त्वाकर्षण ताराभन्दा १० गुणा सानो हुने निरौलाको दाबी छ । केप्लर८५४ बीको गुरुत्त्वाकर्षण धेरै नै थियो । अनुसन्धानकर्ताहरूले यसको गुरुत्त्वाकर्षण ग्रह आकारको आकाशीय पिण्डमा हुनेभन्दा धेरै नै पाएका थिए ।ग्रह पुष्टि नभएका यी ग्रहहरूको आकार बृहस्पतिको भन्दा २५ गुणा ठूला थियो । यत्रो ठूलो आकार अहिलेसम्म पत्ता लागेका ग्रहहरूभन्दा नै ठूलो थियो । थप पुष्टि गर्न गुरुत्त्वाकर्षणको असर हेरियो । तारालाई ग्रहले असर गर्ने हो तर यहाँ ग्रह भनिएको आकाशीय पिण्ड नै तारा भइदियो, उनले भने, त्यो वस्तुको गुरुत्त्वाकर्षण बल धेरै नै भयो । ग्रहबाट भन्दा ताराबाट उत्पन्न हुने खालको गुरुत्त्वाकर्षण बढी थियो ।केप्लर८५४ बीको गुरुत्त्वाकर्षण बल बृहस्पतिको भन्दा सय गुणाले बढी रहेको पाइएको थियो । ८४०बीबाट आफैं प्रकाश उत्पन्न गरिरहेको पाइएको थियो । ताराहरूले मात्रै आफ्नो प्रकाश आफैं उत्पादन गर्छन् भने ग्रहहरूले कहिल्यै प्रकाश उत्पादन गर्दैनन् । ८५४ बी र ८४० बी नजिकै छन् । यी हरेक तीन दिनमा आफ्नो मुख्य ताराको वरिपरि घुम्ने निरौलाले बताए । ग्रह भनिएका यी दुई आकाशीय पिण्डको अध्ययनका क्रममा फोटोमेट्रिक मोड्युलेसन विधि प्रयोग गरिएको थियो भने पिण्ड ६९९बी का लागि ट्रान्जिट विधि प्रयोग गरिएको उनले बताए । फोटोमेट्रिक विधिमा हरेक ग्रहले प्राप्त गर्ने प्रकाश र गुरुत्त्वाकर्षणको आधारमा अध्ययन गरिन्छ भने ट्रान्जिट विधिमा तारामा ग्रहको छायालाई आधार मानिन्छ ।अर्को पिण्ड ६९९बी पत्ता लगाएको ग्रहहरूको भन्दा धेरै नै टाढा अवस्थित छ । यसको गुरुत्त्वाकर्षण अध्ययन गर्न अनुसन्धानकर्ताहरूले सकेनन् । यो पिण्डले हरेक ३० दिनमा एक फन्को लगाउने गरेको पाइएको थियो । ३०३० दिनमा एक चक्कर लगाउने भएकाले ग्रह भएको कुरामा शंका लागेको उनले बताए । प्रायः तारा नजिक भएका ग्रहहरू ठूला हुन्छन् । दुई वटा बृहस्पति आकारका ग्रहहरू तारा नजिक नै हुन्छन् । ग्रह भनिएको ६९९बी धेरै ठूलो पनि भयो अनि ३० दिनमा घुम्ने भएकाले यो ग्रह हुने सम्भव नै छैन, निरौलाले भने । उनका अनुसार यी ताराको अवस्थिति सौर्यमण्डलभन्दा ३ हजार प्रकाश वर्षभन्दा टाढा छन् । एक प्रकाश वर्ष दूरी भनेको एक वर्षमा प्रकाशले पार गर्ने दूरी हो अर्थात् ९५ हजार अर्ब किलोमिटर हो ।ग्रह पत्ता लगाउने क्रममा प्रायः छायाको आकारलाई आधार मानिन्छ । ग्रहले तारालाई परिक्रमा गर्दा त्यसको छाया तारामा देखिन्छ । अनि ताराको तुलनामा ग्रहको आकार कत्रो छ भन्ने थाहा पाइन्छ । ताराबाट आउने प्रकाश हरेक ३३ दिनमा एक प्रतिशतले घट्यो (मधुरो) भयो भने ताराको तुलनामा त्यो आकाशीय पिण्डको आकार १० गुणाले सानो हुने निरौला बताउँछन् । खगोलशास्त्रीहरूलाई ताराको आकार पहिल्यै नै थाहा नहुन सक्छ । कुनै तारा ठूलो छ भने वरिपरि घुम्ने वस्तु तारा पनि हुन सक्ने सम्भावना हुन्छ । सानो आकारको तारा छ भने त्यसलाई परिक्रमा गर्ने वस्तु ग्रह हुन सक्ने अनुमान अनुसन्धानकर्ताहरू गर्छन् । निरौलाको अनुसन्धान समूहले केप्लर ग्रह भनिएको ७४७बी माथि समेत प्रश्न तेर्साएको छ । समूहको अनुसन्धानले विकिरणको मात्रा कम र आकारमा बृहस्पतिभन्दा १८ गुणाले ठूलो देखाएको छ । यसका नजिक फाट्टफुट्ट अन्य ग्रहहरू धेरै नभएको समेत अनुसन्धानबाट पुष्टि भएको छ । यत्रो आकारको ग्रह सम्भव छ तर यसले प्राप्त गर्ने विकिरणको आधारमा चाहिँ ग्रह हुन सक्दैन, निरौलाको अनुसन्धानमा भनिएको छ । यद्यपि ग्रह नै नभएको निष्कर्षमा पुग्न बाँकी रहेको उनले बताए ।"
दलित समुदायलाई न्याय अझै मुस्किल,"(विराटनगर)  सुनसरीको रामधुनी नगरपालिका४ पथरदेवा टोलका १८ वर्षीय अर्जुन विकले स्थानीय भुजेल थरकी युवतीसँग भागी विवाह गरे । चार दिनपछि घर भित्र्याएकै दिन युवतीको माइती पक्षले अर्जुनलाई कुटपिट गरे । युवतीलाई माइती पक्षले लगे । कुटपिटपछि घर आएका अर्जुनले लगत्तै झुन्डिएर आत्महत्या गरे । उक्त घटना २०७७ माघ १० को हो । अर्जुनकी उनकी आमा कुमारीले पाँच जनाविरुद्ध इलाका प्रहरी कार्यालय पकलीमा आत्महत्या दुरुत्साहनको उजुरी दिइन् । तर प्रहरीले दर्ता गर्न मानेन । पछि दलित संस्थाहरूको पहलमा सरकारी वकिलमार्फत मुद्दा अघि बढ्यो । मुद्दा फिर्ता लिन कुमारीले निकै दबाब झेल्नुपरेको छ । हाम्रो भाग्य त मरेको मरै हुने रहेछ, टाठाबाठाले नकुटेको भए छोरा मर्ने थिएन, के म कामी भएकै कारण कोख रित्याउनुपर्ने हो ? कुमारीले दुखेसो पोखिन् । लक्ष्मी परियार चार दशकदेखि सुनसरीको दुहवी नगरपालिका५ स्थित ऐलानी जग्गामा बस्दै आएकी थिइन् । एकल महिला उनी मजदुरी गर्दै रोगी छोरीको रेखदेख गर्दै थिइन् । २०७८ कात्तिक १८ मा मदिरा खाएर आएका छिमेकी टीकाराम कार्कीले लक्ष्मीकी छोरीलाई यौन दुर्व्यवहारको प्रयास गरे । त्यसपछि लक्ष्मीले प्रहरीमा उजुरी दिइन् तर दर्ता गरिएन । टीकारामका छोराहरू रोशन, मानबहादुर र ज्वाइँ सन्तोष कर्णले घटना बाहिर ल्याउन खोजेको भन्दै लक्ष्मी र उनकी छोरीलाई प्रहरी कार्यालयबाहिर कुटपिट गरे । चोट लागेर उनकी छोरीलाई स्थानीय अस्पतालमा दुई सातासम्म राख्नुपर्यो । पछि सरकारी वकिल कार्यालय जिल्ला न्यायाधिवक्तामार्फत मुद्दा दर्ता भयो । कार्कीले उल्टै जिल्ला प्रशासन कार्यालयमार्फत कुटपिटसम्बन्धी उजुरी हाले । दुई दिनसम्म आमाछोरीलाई प्रहरी कार्यालय दुहवीको हिरासतमा थुनियो । चर्को विरोधपछि भने उनीहरूलाई छाडियो । वर्षौंदेखि छुवाछूत भोग्दै आएका दलित समुदायलाई न्याय पाउन पनि अझै मुस्किल रहेको रामधुनी र दुहवीको घटनाले देखाउँछ । संसद्ले मुलुकलाई जातीय छुवाछूतमुक्त घोषणा गर्नुका साथै छुवाछूतलाई कानुनले दण्डनीय भनेको छ तर समाजमा छुवाछूत निर्मूल हुन सकेको छैन । दलित समुदायमाथि कुनै थिचोमिचोका घटना भइहाले त्यसविरुद्ध कानुनी उपचार खोज्दा रोक्न भरमग्दुर प्रयास हुने गरेको छ । यस्तो प्रवृत्तिका कारण कतिपयले ज्यानै गुमाउनुपरिरहेको छ भने थातथलो छाडेर हिँडेका घटना पनि छन् । विराटनगर३ स्थित दादा चियानास्ता पसल अगाडि बिहानैदेखि सडक बढारेपछि डोम समुदायका व्यक्तिहरूको जमघट लाग्छ । उनीहरूले चिया किन्छन् । उनीहरूले सधैं प्लास्टिकको गिलासमा चिया पाउँछन् । अन्य कथित उपलो समुदायका व्यक्तिलाई भने पसलेले सिसाको गिलासमा चिया दिन्छन् । विराटनगर५ की सुनिता मल्लिकले आफूहरूलाई चिनेकै पसलेहरूले समेत छुवाछूत गर्ने गरेको गुनासो पोखिन् । तेह्रथुममा जातीयताका आधारमा सार्वजनिक स्थान, मठमन्दिर, पूजाआजा, भोजभतेर, पाटीपौवा, सेवाप्रवाहमा प्रवेश गर्न निषेध गरिने जस्ता छुवाछूतका व्यवहार हुने गरे पनि बाहिर ल्याउने गरिएको छैन । म्याङलुङ६ सुर्केमा रहेको नवजीवन दुग्ध उत्पादक सहकारी संस्थाले दलितले बिक्रीका लागि ल्याएको दूध नलिने गरेको पीडित पक्षको गुनासो छ । दलित समुदायका किसानले ल्याएको दूध पूजाआजाका लागि मात्र नचलाएको हो, सहकारी संस्थाका अध्यक्ष रामप्रसाद गौतमले भने, खरिद नै नगरेको भने होइन । दलित कल्याण संघ प्रदेश १ का अध्यक्ष पीवी दियाली समाजमा छुवाछूतको घटना यथावत् रहेको बताउँछन् । विपन्न, सीमान्तकृत समुदायका मुद्दामा सरकारको ध्यान जान नसकेकाले छुवाछूत तथा विभेदका घटना न्यूनीकरण नभएका हुन्, उनले भने, अधिकांश घटना समाजभित्रै दबाइन्छ । सुनसरी प्रहरी कार्यालयका एसपी सञ्जयसिंह थापाले थापाले राज्यको एक्लो प्रयासले मात्र छुवाछूत अन्त्य गर्न नसकिने भएकाले सबैको सामूहिक प्रयास आवश्यक रहेको बताउँछन् । स्थानीय तहका जनप्रतिनिधिले पनि समाजमा व्याप्त जातीय भेदभाव तथा छुवाछूतविरुद्ध प्रभावकारी काम गर्न सकेका छैनन् । प्रत्येक वडामा एक जना दलितलाई वडा सदस्य बनाइएको छ । गैरसरकारी संस्था महासंघका उपमहासचिव उमेश विश्वकर्माले कडा कानुन भए पनि कार्यान्वयन पक्ष कमजोर भएकाले समाजमा अझै जातीय भेदभाव र छुवाछूत कायमै रहेको बताए । राज्यको इच्छाशक्ति कमजोर भएकाले कानुन कार्यान्वयन हुन नसकेको हो, उनले भने । भेदभाव तथा छुवाछूतविरुद्धको उजुरी लिएर जाँदा प्रहरीले सामाजिक सद्भाव खल्बलिने भन्दै पीडितलाई सम्झाइबुझाइ कुटपिट तथा गालीगलौज मुद्दा दर्ता गर्ने गरेको विश्वकर्माको आरोप छ । दलित समुदायकी अगुवा नेतृ कोपिला शंकरले दलित गैरदलितबीच विभेद केही कमी भए पनि समस्या कायमै रहेको बताइन् । धनुकटाको चौबिसे गाउँपालिकाकी उपाध्यक्ष यज्ञकुमारी रुचाल राजनीतिभित्र पनि जातीय विभेदको समस्या भोग्नुपर्ने उनले सुनाइन् । उजुरी पर्दैन, परे दर्ता हुँदैन कानुनअनुसार जातीय विभेदलाई सिधै फौजदारी अभियोगमा मुद्दा चल्छ तर जातीय विभेदको घटना प्रहरीसम्मै पुग्दैन । जिल्ला प्रहरी कार्यालय सुनसरीका अनुसार आर्थिक वर्ष २०७६७७ मा जातीय छुवाछूतको एउटै मुद्दा दर्ता भएन । २०७७७८ मा एक र २०७८७९ मा दुई मुद्दा दर्ता भएको छ । इटहरी उपमहानगरपालिका४ की दलित महिला सदस्य पार्वता बराइलीले वडामा पाँच वर्षको अवधिमा अन्तर्जातीय विवाहसम्बन्धी दुइटा उजुरी आएको बताइन् । छुवाछूत हुने गरे पनि समाजको डरले उजुरी कम आएको उनको भनाइ छ । जिल्ला प्रहरी मोरङमा चालु आर्थिक वर्षमा जातीय भेदभाव तथा छुवाछूतविरुद्ध उजुरी परेको छैन । गत आर्थिक वर्षमा ४, २०७६७७ मा ३ र ०७५७६ मा २ वटा उजुरी परेका थिए । ओखलढुंगा र उदयपुरमा पाँच वर्षयता जातीय विभेदका एउटै उजुरी प्रहरीमा दर्ता भएको छैन । ओखलढुंगाका प्रहरी निरीक्षक लंक श्रेष्ठले जातीय विभेदका केही घटना सुने पनि उजुरी कसैले नल्याएको बताए । इलाम प्रहरीमा ५ वर्षमा जातीय विभेदको एउटा मात्र उजुरी दर्ता भएको छ । माइनगरपालिकाको यस मुद्दामा आरोपित हिरासतमा बसेर धरौटीमा रिहा भएका हुन् । धनकुटा प्रहरी कार्यालयमा तीन वर्ष पहिले नै गठन भएको जातीय छुवाछूतविरुद्धको सेलमा हालसम्म एउटै उजुरी परेको छैन । ताप्लेजुङ प्रहरीमा पनि जातीय छुवाछूतसम्बन्धी उजुरी हेर्ने सेलमा दुई वर्षभित्र कुनै घटना दर्ता भएको छैन । विभेदका घटना भइरहे पनि समाजमै मिल्नुपर्ने बाध्यताले प्रहरीकहाँ नपुगेको अधिकारकर्मी भलामान विश्वकर्मा बताउँछन् । उनका अनुसार यस्ता कतिपय घटना त पछिल्लो समय वडामै जनप्रतिनिधि बस्ने, माफी दिन लगाउने जस्ता प्रयासमा मिल्ने गरेका छन् । जनअधिकार मञ्चका केन्द्रीय महासचिव प्रकाश परियार भेदभावका घटनाको स्वरूप परिवर्तन भएको बताउँछन् । प्रहरीसम्म विभेदको स्वर पुग्नै नदिने प्रयास गरिन्छ, उनले भने, एकातिर प्रहरीले नै यस्ता मुद्दालाई कम प्राथमिकता दिन्छ भने दलीय स्वार्थका कारण पनि कतिपय घटना लुकाइन्छन् । नेपाल राष्ट्रिय दलित समाज कल्याण संघका केन्द्रीय उपाध्यक्ष रवीन्द्र नेपालीले छुवाछूत पहिलेभन्दा कम भए पनि सामाजिक, आर्थिक तथा सांस्कृतिक रूपमा विभेदका घटना अन्त्य नभएको बताए । नेपाल उत्पीडित जातीय मुक्ति समाजका स्थायी कमिटी सदस्य प्रमुख अनुभूति बम छुवाछूतको मुद्दामा दलित समुदायले खुलेर प्रतिवाद गर्न नसकिरहेको बताउँछन् ।जातीय भेदभाव र छुवाछूतका विषयमा उजुरी गर्न जाँदा प्रहरीले दर्ता नगरेका घटना पनि बग्रेल्ती छन् । खोटाङको दिक्तेल रूपाकोट मझुवागढी१२ का चन्द्रबहादुर विश्वकर्मामाथि दलित भएकै कारण निर्घात कुटपिट गरेको भन्दै चैत १ मा जिल्ला प्रहरी कार्यालयमा जाहेरी दिँदा दर्ता गरिएन । फागुन २८ मा विश्वकर्मामाथि जालपा कादेलका पूर्णबहादुर राई, जालपा पुरानोगाउँका पूर्ण राई, पुरानो गाउँकै सन्देश राई र सुजन राईले निर्घात कुटपिट गरेको पीडित पक्षको भनाइ छ । कुटपिटबाट विश्वकर्माको दुइटा दाँत झरेका छन् । उनको काठमाडौंस्थित शिक्षण अस्पतालमा उपचार गराइँदै छ । उक्त घटनाको उजुरी लिन प्रहरी नायब उपरीक्षक उमेश लम्सालले नमानेको पीडित पक्षले जनाएको छ । नगर कार्यपालिका सदस्य गंगाबहादुर विश्वकर्मालाई नगरपालिका८ का वडाध्यक्ष लीला चौहान र नगरप्रमुख दीपनारायण रिजालका स्वकीय सचिव विकल्प किरातले कुटपिट गरेको विषयमा फागुन ११ मा जाहेरी परे पनि दर्ता गरिएन । चौहान र किरातले विश्वकर्मालाई फागुन ५ गते बेलुकी नगरप्रमुख रिजालकै होटलमा कुटपिट गरेका थिए । डीएसपी लम्सालले दुवैतिरबाट उजुरी आएको उल्लेख गर्दै बुझेर दर्ता हुने बताए । नाम मात्रैको ॅदलित डेस्करुकुम घटनालगत्तै गृह मन्त्रालयले २०७७ जेठ २२ मा ७ वटा प्रदेशमा दलित डेस्क राख्न प्रदेश प्रहरी कार्यालयमा पत्राचार गरेको थियो । प्रहरी प्रधान कार्यालयले गत जेठ १८ मा प्रदेश प्रहरी कार्यालयहरूमा पत्र पठाएर तत्काल दलित डेस्क राख्न निर्देशन दियो । गत कात्तिक ९ मा गृहमन्त्री बालकृष्ण खाँणले अलग्गै दलित डेस्क राख्न ठाडो निर्देशन दिएपछि मात्रै बल्ल प्रहरी र प्रशासन कार्यालयले चासो देखाए । गृहमन्त्रीको निर्देशन परिपत्र भएर आइपुगेपछि गत पुस १९ मा प्रदेश १ प्रहरीले १४ जिल्लाकै प्रहरी कार्यालयमा कार्यान्वयनका लागि पत्राचार गर्यो । प्रदेश प्रहरी प्रवक्ता एसपी नवीन राईका अनुसार प्रदेश प्रहरी र १४ जिल्ला प्रहरी कार्यालयमा गरी १५ वटा युनिटमा ६२ कर्मचारी रहने गरी महिला, बालबालिका तथा ज्येष्ठ नागरिक सेवा केन्द्रसँगै रहने गरी दलित डेस्क राखिएको छ । जिल्ला प्रहरी कार्यालय झापामा महिला, बालबालिका तथा ज्येष्ठ नागरिक सेवा केन्द्र लेखिएको साइन बोर्ड फेरेर महिला, बालबालिका तथा ज्येष्ठ नागरिक सेवा केन्द्रदलित सेल (डेस्क) बनाइएको छ तर जनशक्ति र भौतिक संरचना उही छ । झापामा सानो र साँघुरो कोठामा महिला, बालबालिका र ज्येष्ठ नागरिक डेस्क थियो । त्यही कोठामा नाम मात्रैको दलित डेस्क थपिएको हो । तीनवटै डेस्कको जिम्मेवारी असई साजना प्रसाईंलाई दिइएको छ । उनका लागि एक जवान सहयोगी छन् । प्रसाईंले भनिन्, दलितका मुद्दा अहिलेसम्म आएको छैन । दलित समुदायको सर्वसुलभ पहुँचसहित सम्मानजनक सेवा प्रदान गर्न दलित डेस्क राख्न निर्देशन दिइए पनि सबैजसो डेस्क झापाको जस्तै झारा टार्ने खालका मात्रै छन् । गृह मन्त्रालयले जिल्ला प्रशासन कार्यालयमा पनि दलित डेस्क राख्न निर्देशन दिएको थियो । तर त्यहाँ पनि उही छ । महिला, बालबालिका, ज्येष्ठ नागरिक, अपांगता भएका र असहायकको सहायता कक्षमै दलित डेस्क पनि राखिएको छ । दलितका लागि अलग्गै डेस्क राख्ने अवस्था पनि छैन, जनशक्ति पनि छैन, झापाका प्रमुख जिल्ला अधिकारी छविलाल रिजालले भने । सुम्निमा चाम्लिङ (सुनसरी), पर्वत पोर्तेल (झापा), देवनारायण साह (मोरङ), कुम्भराज राई (ओखलढुंगा), डम्बरसिं राई (खोटाङ), रमेशचन्द्र अधिकारी (धनकुटा), चन्द्र कार्की (तेह्रथुम), डिल्लीराम खतिवडा (उदयपुर), विप्लव भट्टराई (इलाम) र आनन्द गौतम (ताप्लेजुङ)"
दलित विकास परिषद् गठन गर्न माग,"काठमाडौं (कास) दलित समुदायका अगुवाले सर्वोच्च अदालतको आदेशबमोजिम दलित विकास परिषद् गठन गर्न सरकारसँग माग गरेका छन् । उनीहरूले संवैधानिक आयोगले कामप्रति पनि असन्तुष्टि जनाएका छन् । अधिवक्ता प्रकाश नेपालीको रिटमा सुनुवाइ गर्दै न्यायाधीशद्वय आनन्दमोहन भट्टराई र प्रकाशकुमार ढुंगानाको इजलासले गत वर्ष चैत ६ मा दलित समुदायको हक, अधिकार कार्यान्वयनका लागि नीति निर्माण, कानुनको पुनरावलोकन र सुदृढीकरण, योजना, बजेट कार्यान्वयन प्रणाली र प्रक्रियासमेत निर्धारण गरी योजनाबद्ध काम गर्न विशेष संयन्त्र गठनका लागि उत्प्रेषणसहितको निर्देशनात्मक आदेश जारी गरेको थियो । दलित समुदायका नेताहरूले सर्वोच्चको उक्त आदेशबमोजिम दलित समुदायको सशक्तीकरण र समग्र समस्या समाधानका लागि प्रधानमन्त्रीको नेतृत्वमा दलित विकास परिषद् गठन गर्न माग गरेका हुन् । जातीय भेदभावविरुद्धको अन्तर्राष्ट्रिय दिवसका सन्दर्भमा काठमाडौंमा आयोजित एक कार्यक्रममा राष्ट्रिय दलित आयोगका अध्यक्ष देवराज विश्वकर्माले दलित समुदायमाथिको जातीय विभेद र छुवाछूतको मुद्दा सबैको प्राथमिक एजेन्डा बन्नुपर्ने बताए । प्रतिनिधिसभाका सदस्य एवम् कांग्रेस नेता मीन विश्वकर्माले संविधानको धारा २४ ले जातीय विभेद र छुवाछूतविरुद्धको अधिकार स्थापित गर्नुका साथै धारा ४० ले दलित समुदायको सशक्तीकरणका लागि विभिन्न अधिकार व्यवस्था गरे पनि तिनको कार्यान्वयन हुन नसकेको बताए । धारा २४ को कार्यान्वयनका लागि राष्ट्रिय दलित आयोग छँदै छ, यसलाई सशक्त बनाइनुपर्छ । धारा ४० को कार्यान्वयनका लागि प्रधानमन्त्रीको अध्यक्षतामा राष्ट्रिय दलित विकास परिषद् गठन हुनुपर्छ, उनले भने । सांसद विश्वकर्माले आयोगले दलित अधिकारकर्मीका रूपमा काम गर्नुपर्ने बताए । प्रतिनिधिसभा सदस्य एवम् माओवादी केन्द्रकी नेतृ अञ्जना विशंखेले संसद्मा दलित समुदायको अधिकारका लागि वकालत गर्ने ककस स्थापना हुनुपर्ने बताए । अर्का सांसद एवम् कांग्रेस नेता मानबहादुर विश्वकर्माले अझै पनि नेपाली समाजमा समानता हुनुपर्छ भन्ने मानसिकताको विकास हुन नसकेको बताए ।"
न्यायाधीश जो आरक्षण छाडेर खुलामा भिडे,"(झापा)  २०७६ मा खुला प्रतिस्पर्धाबाट न्यायाधीश बने ४५ वर्षीय दिलकुमार बर्देवा । दलितहरू आरक्षणमा मात्रै भर पर्दैनन्, खुला प्रतियोगितामा भिड्न पनि उत्तिकै सक्षम छन् भन्ने उदाहरण हुन उनी । खुला प्रतिस्पर्धामा न्यायाधीश बन्ने बर्देवा दलित समुदायका पहिलो प्रतिनिधि हुन् । उनले निरन्तर खुला प्रतिस्पर्धा रोजे । सँगै हात पारिरहे सफलता । सानैदेखि संघर्ष गर्न सिकें, त्यही संघर्षले यहाँ ल्याइपुर्यायो, न्यायाधीश बनेपछि जिल्ला अदालत झापा आएका बर्देवाले सुनाए, संघर्ष, प्रयत्न र प्रतिस्पर्धा गर्न मज्जा लाग्छ । पूर्वी पहाड ताप्लेजुङको विकट गाउँ मामाङ्खेमा ठिकै आर्थिक हैसियत भएको दलित परिवारमा जन्मिएका बर्देवाको रुचि शिक्षक बन्ने थियो । शिक्षण पेसा गर्दागर्दै अचानक निजामती सेवाप्रति उनको झुकाव बढ्यो । निजामतीमा पनि विद्यालय निरीक्षक ताकेका थिए तर लक्ष्य एक्कासि न्याय सेवातिर मोडियो । बाटो हिँड्दै गएपछि कताकता पुगिने, थाहा हुन्न रैछ, बर्देवाले भने, गाउँमै बसेर केटाकेटी पढाउँछु भन्ने मात्रै थियो, अहिले कहाँबाट कहाँ आइपुगिएछ ।आफैं पढेको स्कुलको शिक्षकदेखि न्यायाधीश बन्दासम्म स्वाभाविक बढुवा नजुरेको उनी बताउँछन् । मेरो लागि प्रतिस्पर्धा मात्रै जुरेको रहेछ, उनले भने । लोक सेवा आयोगबारे बेलाबेला आलोचना हुने गर्छ । विश्वसनीयतामाथि प्रश्न पनि उठ्ने गर्छ । तर बर्देवाको चाहिँ लोक सेवाप्रति निकै भर र विश्वास छ । उनले अधिकृत, उपसचिव र जिल्ला न्यायाधीश लोक सेवाबाटै पास गरे । जसका कारण पढ्ने र मिहिनेतीले लोक सेवा पास गर्छ भन्ने लाग्छ उनलाई । समावेशिताकै कारण आफू न्यायाधीशसम्म बन्न पुगेको बताउँछन् । २०६६ मा दलित आरक्षणबाट लोक सेवा परीक्षा पास नगरेको भए म अहिले यहाँ हुन्थेंहुन्नथें थाहा छैन, बर्देवा भन्छन्, समावेशिताले बाटो देखाइदियो तर म निरन्तर खुला प्रतिस्पर्धामै उत्रिएँ । उनले सर्वोच्च अदालतसम्म पुग्ने सपना साँचेर राखेका छन् । भन्छन्, समय परिस्थितिले कहाँ पुर्याउँछ, हेर्दै जाऊँ । िििघरनजिकै स्कुल थियो । ६ वर्ष जतिको उमेरमा बुबाले स्कुल भर्ना गराउन लागेका थिए । एक मानो चामल, धूप, अक्षता चढाएपछि स्कुल भर्ना हुन्थ्यो । गाउँको स्कुल ३ कक्षासम्म मात्रै थियो । दाइहरूको दौराको फेरो समात्दै उनी पढ्न याम्फुदिन पुगे । केही महिनापछि प्रावि गाउँमै आयो । फर्किएर ५ कक्षासम्म पढे । पास गरेपछि छिमेकी जिल्ला पाँचथरको थर्पु माविमा पढ्न गए । पहिलो, दोस्रो हुँदै कक्षा १० पुग्दा होलफर्स्ट भए । २०४७ मा आफ्नो विद्यालयबाट प्रथम श्रेणीमा एसएलसी पास गर्नेमध्ये उनी पहिलो थिए । एसएलसीको नतिजा गोरखापत्रमा छापिन्थ्यो । गाउँमा पत्रिका ढिला आउँथ्यो । कञ्चनजंघा निमाविमा काम गर्ने सिरहाका शिक्षकले घरबाट फर्किंदा गोरखापत्र ल्याए । बर्देवाले सुनाए, जुन घरभित्र रिजल्ट हेरिँदै थियो, त्यहाँ मलाई प्रवेश थिएन, मूलढोका बाहिरबाटै मैले फर्स्ट डिभिजनमा पास भएको थाहा पाएँ । १४५८ बी एसएलसी सिम्बोल नम्बर उनलाई कण्ठै छ । पहिलो श्रेणीमा पास भएको कुरा घरमा सुनाइनसक्दै बुबाले हातको सिको फाइभ घडी फुकालेर लगाइदिए । विज्ञान पढ्नुपर्छ भनेर धेरैले उचाले । उनी पनि हौसिए । ओभरसियर पढ्न काठमाडांैं पुगे । नमिलेपछि फर्किएर इलाममा शिक्षा संकायमा अध्ययन सुरु गरे । इलाममा पढ्दै थिए । आफैं पढेको स्कुलमा शिक्षक बन्ने मौका मिल्यो । स्कुलको सर्त के थियो भने जसले कम तलब लिन्छ, उसैलाई शिक्षक बनाउने । तलब डाँक घटाघटमा मैले जागिर पाएँ, उनले भने । पछि जागिर छाडेर स्नातक गर्न गए । परीक्षा दिएर फर्किएपछि फेरि दोस्रो शिक्षक चाहियो, बर्देवा नै छानिए । पछि मावि तहमा जागिर सुरु गरेर चाक्सिबोटेमा बसे । ०५२ मा शिक्षा सेवा आयोगमा परीक्षा दिएका थिए । ०६०६१ सालमा रिजल्ट भयो, निमाविमा होइन, प्राविमा नाम निस्कियो । त्यो बेला पनि उनी चर्चामा आए, धेरैले दिएको परीक्षामा उनी मात्रै उत्तीर्ण भएका थिए । माओवादी सशस्त्र द्वन्द्वको समय थियो । भएका शिक्षक विस्थापित गरेर नयाँ राख्न नपाइने माओवादीको धम्कीपछि उनले जागिर खान पाएनन् । पछि विद्यालय व्यवस्थापनले कसोकसो चाँजो मिलाएर दरबन्दीमै ल्यायो । पढाउँदै थिए, एक दिन उनलाई लाग्यो अब लोक सेवातिर जानुपर्छ । विराटनगर पुगेर लोक सेवा आयोगको फाराम भरे । न्याय र कानुनमा दलितका लागि भनेर ११ वटा आरक्षित सिट थियो । बर्देवाले न्याय रोजे । ०६६ मा राजविराज उच्च अदालतमा पहिलो पोस्टिङ भयो । एक वर्षपछि इलाम पुनरावेदन (उच्च) अदालत काज सरुवा मिलाएर आए । पछि झापा जिल्ला अदालतमा तहसिलदार भए । विराटनगर पुनरावेदनमा हुँदा एलएलबी सिध्याए । दिउँसो कार्यालयमा काम गर्थे, बिहान र बेलुका टुप्पी कसेर पढ्थें, उनले थपे, अन्ततः उपसचिवमा पनि नाम निस्कियो ।पहिलो पोस्टिङ भयो, राजविराज उच्च अदालतमा उपरजिस्ट्रारको पदमा । पछि उच्च अदालतको निमित्त रजिस्ट्रार, स्रेस्तेदार भए । जिल्ला न्यायाधीशको परीक्षा त्यहीं हुँदा लेखेका थिए । खुला प्रतिस्पर्धामै पास गरेर उनी झापा आएका हुन् । झापा जिल्ला अदालतमा करिब दुई वर्षदेखि कार्यरत रहँदा छुवाछूतका मुद्दा एउटा पनि आएको उनलाई थाहा छैन । अदालतमा किन नआएका हुन्, थाहा छैन, भन्छन्, यसको अर्थ झापामा छुवाछूत नै छैन भन्ने त हैन होला ।"
महानगर र उपमहानगरमा तालमेल पक्षमा देउवा,"(काठमाडौं)  पार्टीभित्र प्रतिस्पर्धी समूहले फरक विचार राखिरहेका बेला प्रधानमन्त्री शेरबहादुर देउवाले ६ महानगरपालिका र ११ उपमहानगरपालिकामा केन्द्रबाटै चुनावी तालमेल गर्न गृहकार्य अघि बढाएका छन् । प्रधानमन्त्रीनिकट स्रोतका अनुसार देउवाले माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालसँग महानगर र उपमहानगरमा तालमेल गर्न अनौपचारिक संवाद गरिरहेका छन् । पार्टीभित्र तालमेलका लागि वातावरण बनाउन उनले आफ्ना निकट नेतासँग निरन्तर सल्लाह गरिरहेका छन् । देउवाले दाहाल र नेपालसँग भएको छलफलमा आगामी केन्द्रीय कार्यसमिति बैठकबाट तालमेलबारे निर्णय लिने बताइसकेका छन् । दाहाललगायत नेताले कांग्रेसले आफूलाई पेल्दै लगे एमालेसँग तालमेल हुन सक्ने चेतावनी दिएपछि देउवाले तीनवटै चुनावमा सँगै जाने बताएको दाहालनिकट एक नेताले जानकारी दिए । वामपन्थीसँग तालमेलको विपक्षमा रहेको शेखर कोइराला समूहसँग भने देउवाले परामर्श गरेका छैनन् । नेता कोइरालाले पार्टी सभापतिसमेत रहेका प्रधानमन्त्री देउवाले यस विषयमा आफूसँग छलफल र रायसुझाव नलिएको बताए ।देउवाले केन्द्रीय कार्यसमिति बैठकबाट संस्थागत धारणा बनाएपछि आफ्नो योजनाअनुसार तालमेलको निर्णय लिने तयारी गरेको निकट एक नेताले बताए । गठबन्धनकै विषयमा पार्टीको संस्थागत धारणा बनाउन उनले आगामी शुक्रबार केन्द्रीय कार्यसमिति बैठक बोलाइसकेका छन् । फरक विचार राख्ने समूहको असहमति रहे पनि केन्द्रीय कार्यसमितिमा अत्यधिक बहुमत भएकाले आफूअनुकूल निर्णय गराउन उनलाई असहज छैन । नेता रामचन्द्र पौडेल र कृष्णप्रसाद सिटौला तालमेलको पक्षमा उनीसँगै उभिएका छन् ।नेता रमेश लेखकले केन्द्रीय कार्यसमिति बैठकबाट पार्टीले गठबन्धन दलबीच तालमेल गर्नेनगर्ने, केन्द्रबाट कहाँ, कति गर्नेजस्ता सवालमा निर्णय लिने बताए । यतिबेला कांग्रेस नेताहरू फागुन २९ बाट सुरु भएको एक महिने चुनावी अभियानका क्रममा जिल्लाजिल्लामा छन् । तल्ला तहका कार्यकर्ताको रायसुझाव बोकेर आउने केन्द्रीय प्रतिनिधिको प्रारम्भिक समीक्षा सुनेपछि देउवाले केन्द्रीय कार्यसमितिबाट तालमेलको पक्षमा सैद्धान्तिक निर्णय गराउने योजना बनाएको निकट नेताहरूले बताए । सल्यानमा रहेका पार्टी प्रवक्ता प्रकाशरण महतले केन्द्रीय कार्यसमितिबाट सैद्धान्तिक निर्णय लिएपछि मात्रै तालमेलको प्रस्ट दृश्य आउने बताए । तल्ला तहमा पार्टी संगठनको अवस्था र गठबन्धनको आवश्यकता मूल्यांकन गरेर तालमेल हुन सक्ने उनको भनाइ छ । गठबन्धनका प्रमुख तीन नेता देउवा, दाहाल र नेपालबीच भइरहेका छलफल एमालेले यसअघि जितेका स्थानमा कसरी भागबन्डा मिलाउने भन्नेमा मुख्य छलफल केन्द्रित गरेका छन् । एमालेले जितेका स्थान आफ्नो पार्टीलाई दिन नेपालले प्रस्ताव राखेका छन् तर कांग्रेस र माओवादी मानेका छैनन् । गठबन्धन दलमध्ये महानगर र उपमहानगरमा जुनजुनले जितेका छन्, तिनलाई कायम राखेर एमालेले जितेका स्थानमा भागबन्डा कसरी गर्न सकिन्छ भन्नेबारे सामान्य छलफल चलिरहेको हो, पार्टीको निर्णयपछि मात्रै निष्कर्षमा पुग्न सकिएला, प्रधानमन्त्रीनिकट एक नेताले भने, कम्तीमा महानगर र उपमहानगरमा केन्द्रबाट तालमेल गर्न सक्दा प्रदेश र संघको निर्वाचनमा विश्वास बढ्ने प्रधानमन्त्रीले ठान्नुभएको छ ।नेता कोइरालाले पार्टी पंक्ति गठबन्धनको पक्षमा नभएकाले पार्टीले सचेततापूर्वक निर्णय गर्नुपर्ने बताए । उनको बुझाइमा कम्युनिस्ट र कांग्रेसका कार्यकर्ताले एकअर्कालाई मत हाल्ने सम्भावना कम छ । स्थानीय तहमा कार्यकर्ताको भावना चुनावी तालमेल गर्न हुन्न भन्नेमै छ तर नेताहरू (शेरबहादुर देउवा, रामचन्द्र पौडेल, कृष्णप्रसाद सिटौला) तालमेलको पक्षमा हुनुहुन्छ, उहाँहरूका आआफ्ना स्वार्थ होलान् तर कम्युनिस्ट मतदाताले कांग्रेसलाई वा कांग्रेस मतदाताले कम्युनिस्टलाई भोट हाल्लान् र ? कोइरालाले भने, कम्युनिस्ट पार्टी क्याडर बेस्ड र कांग्रेस मास बेस्ड पार्टी हो । उनीहरूको स्कुलिङ फरक छ ।कांग्रेस नेता मीनेन्द्र रिजालले स्थानीय आवश्यकताले मात्रै तालमेल गर्न सम्भव हुने बताए । केन्द्रमा नेताहरू मिल्न सहज भए पनि तल्ला तहमा कार्यकर्ता र मतदाता मिलाउन कठिनाइ हुने भएकाले केन्द्रबाटै अंशबन्डा गर्ने काम व्यावहारिक नहुने उनको भनाइ छ । स्थानीय आवश्यकताअनुसार कहीं, कतै उपयोगी हुन्छ भने तालमेल गर्ने कुरा हो, माधवजी एमालेले जितेका स्थान आफूलाई दिनुपर्छ भन्दै आउनुभएको छ, प्रचण्डजी पनि ठूलै सेयर खोज्दै हुनहुन्छ, स्थानीय तहमा गठबन्धन दलमा रहेका सबैको आआफ्नै हैसियत छ, उनले भने, गत निर्वाचनमा भरतपुरमा जस्तै अवस्था आयो भने पार्टीको संगठन भत्किने र गठबन्धन पनि नजोगिने अवस्था बन्न सक्छ ।त्यतिबेला देउवाले ठूलो आलोचना खेपेर दाहालपुत्री रेणुलाई जिताउन लागिपरे पनि संघको निर्वाचनमा माओवादी वाम गठबन्धन गर्न पुगेको भन्दै रिजालले यस पटक पनि त्यस्तै अवस्था नहोला भन्न नसकिने बताए । कांग्रेसले आफ्नो बुई चढाएर निर्वाचनमा लगे पनि सोचेजस्तो परिणाम नआउने रिजालको दाबी छ । स्थानीय निर्वाचनमा माओवादी र एकीकृत समाजवादीलाई बिच्काएर प्रदेश र संघमा गठबन्धन बन्न नदिने र देउवालाई अर्को पटक प्रधानमन्त्री बन्न छेक्ने रणनीतिअनुसार कोइराला समूह तालमेलको विरोधमा लागेको बुझाइ संस्थापन पक्षको छ । यता कोइराला समूहले भने प्रधानमन्त्री बन्ने स्वार्थका लागि देउवाले पार्टी सिद्धान्तलाई दाउमा राख्न लागेको रूपमा बुझेको छ । संघको निर्वाचनमा कुनै पनि पार्टीको बहुमत आउँदैन, निर्वाचनसम्मै गठबन्धनलाई लैजान सकेमा फेरि प्रधानमन्त्री बन्ने अवसर मिल्छ भन्ने बुझाइ प्रधानमन्त्रीमा देखिन्छ, कोइराला समूहका एक नेताले भने, तालमेल भएन भने वामपन्थी गठबन्धन बन्ला । आफू प्रधानमन्त्री बन्ने अवसर गुम्ला भनेर शेरबहादुरजी जसरी पनि पार्टीलाई चुनावी तालमेलमै लैजाने कसरतमा हुनुहुन्छ ।देउवाले ६ महानगरपालिका र ११ उपमहानगरपालिकामा माओवादी र एकीकृत समाजवादीले भनेअनुसार भागबन्डा गर्ने मनस्थिति बनाएका छन् । स्रोतका अनुसार देउवाले प्रारम्भिक तहमा कांग्रेसलाई ६० प्रतिशत दाबी गरे पनि गठबन्धनलाई मनाउन अझै लचक बन्न सक्ने संकेत दिएका छन् । गत स्थानीय चुनावबाट ६ महानगरपालिकामध्ये कांग्रेसले ललितपुर र विराटनगर, एमालेले काठमाडौं र पोखरा, माओवादीले चितवन र जसपाले वीरगन्ज महानगरपालिकामा नेतृत्व गरेका छन् । एमालेले जितेका पोखरा र काठमाडौंमा एकीकृत समाजवादीको दाबी छ । एमालेले जितेका स्थान माधव नेपाललाई दिने हो भने एमालेलाई जिताउन खोजेको हो भन्ने बुझ्नुपर्छ, कांग्रेसको मतले पनि माधव नेपालको पार्टीले परिणाम निकाल्न सक्दैन, एमालेकै पोल्टामा जान्छ, नेता रिजालले भने, त्यसपछि कांग्रेसले धोका दियो भनेर अर्को बाटो लिने अवस्था बन्न सक्छ । ११ उपमहानगरपालिकामा एमालेले इटहरी, जितपुर सिमरा, हेटौंडा, बुटवल, घोराही र तुलसीपुरसहित ६ वटामा विजय हासिल गरेको थियो भने कांग्रेसले धरान, कलैया र धनगढी, राप्रपाले नेपालगन्ज र जसपाले जनकपुरमा जितेका थिए ।"
श्रम सहकारीलाई ५ करोडको ठेक्का : मिलेमतोको अर्को धन्दा,"सरकारले गाउँठाउँका ससाना विकास कार्यहरू उपभोक्ता समितिमार्फत गराउनुको सैद्धान्तिक अवधारणा आफैंमा सुन्दर छ । विकासनिर्माणमा लाभग्राहीहरू स्वयंलाई सहभागी गराउँदा सम्बन्धित योजनामा उनीहरूको अपनत्व वृद्धि हुन्छ । यसमा स्थानीय स्रोत, साधन र सीपको प्रयोग हुन्छ, जसबाट निश्चित अवधिका लागि स्थानीय स्तरमै आयआर्जनको ढोकासमेत खुल्छ । यसको अर्को राम्रो पक्ष, उपभोक्ताहरू स्वयम् नै उक्त विकास कार्यप्रति जवाफदेह हुन्छन् । परन्तु, यो अवधारणागत सौन्दर्य अभ्यासमा भने त्यही अनुरूप झल्किएको पाइँदैन । उपभोक्ता समितिमार्फत भएका कति कार्यहरू गुणस्तरहीन मात्र छैनन्, तिनमा अनियमितता पनि उत्तिकै हुने गरेको छ । लाग्छ उपभोक्ता समितिमार्फत काम गराउनु भनेकै उनीहरूका निम्ति बजेट बाँड्नु हो, गुणस्तरीय कामको सुनिश्चितता गर्नु होइन । तैपनि सरकारले भने श्रम सहकारीमार्फत ५ करोड रुपैयाँसम्मका ठेक्का लगाउन पाउने अर्को विवादास्पद व्यवस्था गरेको छ । चुनावका मुखमा सार्वजनिक खरिद नियमावली संशोधनमार्फत गरिएको यस्तो व्यवस्थाले बजेट दुरुपयोग हुन सक्ने आशंका बढाएको छ । उपभोक्ता समितिमार्फत हुँदै आएका कार्यहरूको विस्तृत अध्ययन र मापदण्डमा सुधारको पहल गर्नुपर्ने बेलामा सरकारले अझ पाँच गुणा बढी ठेक्का लगाउन पाउने व्यवस्था गर्नुको नियत ठीक छैन । उपभोक्ता समितिमार्फत हुँदै आएको १ करोडको ठेक्कालाई बढाएर ५ करोड पुर्याउनुको विश्वसनीय तर्काधार देखिँदैन । अर्थमन्त्री जनार्दन शर्माले गत भदौमा ल्याएको बजेट प्रतिस्थापन विधेयकमै १० करोड रुपैयाँसम्मको लागत रहेको आयोजनामा आपसी प्रतिस्पर्धामार्फत सहभागी हुन पाउने विषय कानुनमा समेट्ने उल्लेख गरेका थिएÙ खरिद नियमावलीमा ११ औं संशोधनमा रकमको मात्रा आधा गरेर त्यही प्रावधान समेटिएको हो । यसरी वस्तुगत आवश्यकताले भन्दा पनि स्वार्थ समूहहरूको इच्छाले धेरैजसो संशोधन हुँदै आएको नियमावलीलाई फेरि सत्तारूढ दलहरूको हित हेरेर हेरफेर गरिएको छ । संशोधन प्रक्रियामा भएको चलखेलबाटै थाहा हुन्छ, यो प्रावधान कानुन सुधारको हेतुले भन्दा पनि राजनीतिक स्वार्थवश ल्याइएको हो । नियमावली संशोधनका क्रममा श्रम सहकारीमार्फत ठेक्का गराउन पाइने विषय सुरुआती मस्यौदामा नहुनु तर प्रधानमन्त्री तथा मन्त्रिपरिषद् कार्यालयबाटै उक्त प्रावधान थपिनुको अर्थ आफैंमा प्रस्ट छ । यो राजनीतिक लोकप्रियताका लागि कार्यकर्तालगायतलाई विभिन्न बहानामा रकम बाँड्ने प्रपञ्च होइन भन्न सकिन्न । जटिल प्राविधिक क्षमता आवश्यक नपर्ने, लाभग्राही समुदायबाट गर्दा मितव्ययिता, स्थानीय स्रोत, साधन र सीप उपयोग गरी स्थानीयस्तरमा कार्यसम्पादन हुने, स्थानीय तहमै रोजगारीको अवसर सृजना गर्ने र त्यस्तो निर्माण कार्यबाट लाभ प्राप्त गर्ने समुदायलाई सहभागी गराउन सकिने भनेर नियमावलीमा गरिएको तर्क आफैंमा गलत होइन । तर, एक त यस्तो व्यवस्थाको सदुपयोग हुन्छ भन्ने निश्चित छैनÙ अर्को, उपभोक्ताहरूलाई जुनसुकै नाममा किन नहोस्, ५ करोड रुपैयाँसम्मको ठेक्का दिनु कति जायज हुन्छ भन्ने प्रश्न पनि उत्तिकै महत्त्वपूर्ण छ । भोलि जटिल प्राविधिक क्षमता को आफूखुसी गलत व्याख्या गरी ठेक्काप्रदायकहरूले उपभोक्ताहरूलाई मनलागी कार्यक्रम नबाँड्लान् भन्न कसरी सकिन्छ ?सरकारले गरेको नयाँ व्यवस्थाले सरोकारवालाबीच भोटनीति को नाम पाइसकेको छ । यसबाट विकासनिर्माणका समस्या सल्टिने होइन, बेथिति अझ सघन बन्ने चिन्ता उनीहरूको छ । २०६३ सालमा ३० लाख रुपैयाँसम्मको ठेक्का उपभोक्ता समितिबाट गर्न पाइने बनाइएकामा उक्त रकम ६० लाख, १ करोड हुँदै जसरी ५ करोड रुपैयाँ पुर्याइएको छ, त्यसै गरी यसमा देखिएको विकृतिको मात्रा पनि बढ्दै जाने निश्चित छ । तसर्थ उपभोक्ता समितिबाट भइआएका काममा सुधारतर्फ ध्यान नदिएर विकृतिलाई अझ बढाउने कार्य सरकारबाट हुनु हुन्न । उपभोक्ता समितिमा अहिले देखिएका रोगहरूको उपचार गरेपछि मात्र उनीहरूमार्फत गरिने कामको मात्रा बढाउनेतर्फ सोच्नुपर्छ । आफ्नो ठाउँमा भएका विकासनिर्माणप्रति आफैं जवाफदेह हुने भने पनि यसको पार्श्वप्रभाव पनि उत्तिकै छ स्थानीय स्तरमा बोल्न सक्नेजति सबैको मिलेमतोमा योजनाकार्यक्रम सञ्चालन गरिने भएकाले न यसको खासै कसैले विरोध गर्छ, न अनुगमननिगरानीको पनि यथोचित संयन्त्र हुन्छ । परिणाम, राज्यको रकम सकिन्छ तर कामको गुणस्तर हुँदैन । फेरि, अहिले जुन सहकारी मोडलको कुरा गरिएको छ, त्यसमा पनि स्थानीय सरकार र टाढाबाठा उपभोक्ताहरूको मिलेमतोधन्धा नै मौलाउने हो । तसर्थ, राज्यकोषको भार बढाउने र कार्यकर्तामतदाता रिझिए पनि वास्तविक विकासप्रगति नहुने यस्तो कदमलाई सरकारले सच्याउनु नै उचित हुन्छ ।"
रोकिएन महिला हिंसा,"मुलुकको समृद्धिमा उल्लेख्य भूमिका खेल्न सक्ने र आधा आकाश ढाकेका महिलालाई हरेक काममा सशक्त बनाउने हो भने विकासको गति तीव्र हुने निश्चित छ । तर, उनीहरूलाई समाजले सुरक्षा दिन सकेको छैन । महिला हत्या तथा हिंसा बढ्दो छ । कतिपय हिंसाका कुरा कोट्याउँदा धेरैको आङ सिरिङ्ङ हुने गर्छ । पछिल्लो घटनाकै कुरा गरौं, मोरङमा एक वृद्धले जंगलमा १४ वर्षीया बालिकाको बलात्कार र हत्या प्रकरणले प्रदेश १ काँपेको थियो । जनमानसमा यसको पीडा सेलाउन नपाउँदै त्यहीँ एउटी १८ महिनाकी बालिकाको बलात्कार र हत्याको नृशंस घटना देशविदेशमा हाहाकार मच्चाउने खालको देखिन्छ, अवोध शिशुमाथिको यस्तो हिंसाले नेपाल अब अपराधीको अखडा बन्दै गएको पुष्टि हुन्छ । उता कञ्चनपुरकी बालिका निर्मला पन्तको बलात्कार र हत्याकाण्डले मुलुक हल्लिएको, अधिकारकर्मी लगायत विभिन्न पेसाका व्यक्तिहरूले एक महिनासम्म महेन्द्रनगरमा परेड खेल्दा पनि हत्याको यथार्थ गर्भमै रहेको सन्दर्भले मुलुकको गरिमामाथि कहिल्यै नमेटिने दाग लागेको छ । यी त केही उदाहरण मात्र हुन् । हत्याहिंसाका यस्ता घटना मुलुकको पूर्व, पश्चिम, उत्तर, दक्षिण सबैतिर व्यापक बनेको यथार्थ यहाँ दोहोर्याइरहनु पर्दैन । दाइजो प्रथाको कुरीति, सोसँग जोडिएका जघन्य अपराधले मध्य र पूर्वी तराईका जिल्ला बढी प्रताडित छन् भने पश्चिमी पहाडहरूमा मदिराजन्य हिंसाका घटना झन् उग्र बन्दै गएका छन् । पुरुषको जाँडरक्सीप्रतिको लगावको कारणसमेतले ती क्षेत्रमा देखिने महिलामाथि भइरहेका प्रताडना, गरिबी, अशिक्षा, दुरूह स्वास्थ्य अवस्थाले उचाइ लिएको, पारिवारिक विचलन, खलबली नियन्त्रणबाहिर पुगेको छ । मुलुकभरिको लेखाजोखा गर्ने हो भने महिलामाथि हुने अरू अपराध गनेर साध्य छैन । गाउँगाउँमा सरकारको उपस्थिति हुँदा पनि हत्याहिंसा बढिरहँदा अब जनताले कसको भरोसा गर्ने ? भुवनेश्वर शर्मा, चन्द्रागिरि२, काठमाडौं"
शैक्षिक सत्रमा विवाद,"विगत दुई वर्षदेखि कोभिड महामारीले धकेलिँदै गरेको शैक्षिक सत्र २०७९ जेठदेखि सञ्चालन गर्ने शिक्षा मन्त्रालयको निर्देशन हुँदाहुँदै सोको बेवास्ता गर्दै जेम्स, रातो बंगला लगायतका निजी विद्यालयहरूले विद्यार्थी भर्ना प्रक्रियाको सुरुआत गरेका छन् । शिक्षा मन्त्रालयका अनुसार २०७८ चैत मसान्तसम्म पठनपाठन, २०७९ वैशाखमा परीक्षा र भर्ना प्रक्रिया सुरु गर्नुपर्ने हो । २०७८ असोजदेखि मात्र प्रत्यक्ष कक्षा सञ्चालन भएका निजी विद्यालयहरूले फागुनमै परीक्षा सञ्चालन गरी चैतमा प्री भर्नाको नाममा भर्ना प्रक्रिया बढाएका छन् । विद्यार्थी जोडघटाउ र सामुदायिक विद्यालयलाई कमजोर बनाउन निजी विद्यालयहरूले यो भर्ना कार्यक्रम ल्याएका हुन् । के ती विद्यालयहरूमा विद्यार्थीले अपेक्षित सिकाइ उपलब्धि पूरा गरे ? यसको लेखाजोखा र अनुगमनमा जिल्ला समन्वय शिक्षा कार्यालयको कुनै भूमिका रहने वा नरहने भन्नेमा शिक्षा मन्त्रालय जवाफदेही हुनुपर्ने हो । सरकारी शैक्षिक योजना र कार्यक्रमको पालना सामुदायिक विद्यालयहरूले मात्र गर्नुपर्ने हो ? निजी विद्यालयहरू सरकारी नियन्त्रणभन्दा बाहिर हुन् ? यसको उत्तर पनि शिक्षा मन्त्रालयले दिनुपर्छ । महेन्द्रसिंह बम, टीकापुर१, कैलाली"
सरकारी संस्थाहरूको बिजोग,"प्रणालीमा नचलेपछि समस्या आउनु सामान्य हो । यदि आयल निगम प्रणालीमा चलेको भए पटकपटक घाटामा जाने नै थिएन । निगम सधैं घाटामा गयो भन्ने सुनिन्छ । के नेपालीले पैसा नतिरी तेल हालेका छन् ? यदि छैनन् भने किन घाटामा जान्छ ? निगमले जति भाउ बढाए पनि जनताले त्यसको विरोध नगरी तेल हालेका छन् । त्यै पनि निगम घाटामा छ । फाइदामा गयो भने कर्मचारीको बोनस, भत्ता बाँड्ने अनि घाटामा गयो भने रोइलो गर्ने ? कस्तो नीति हो यो । अचम्मको कुरा के छ भने, निगमले तेल किन्ने भाउ र बेच्ने भाउबीच निकै खाडल छ । यति हुँदा पनि कसरी घाटा हुन्छ ? पेट्रोलियम पदार्थको मूल्य बढेसँगै सबै सामग्रीको भाउ बढ्छ । हुनेखानेका लागि यो समस्या नहोला तर हुँदा खानेेले कसरी बाँच्ने ? सरकारको लाचारीपनको फाइदा बिचौलियाले उठाएका छन् । बजार भाउ मनलागी बढेको छ । सम्बन्धित निकायको ध्यान यसप्रति छैन । निम्न आयस्रोत र मध्यम आयस्रोत भएका नागरिकलाई दैनिकी कसरी चलाउने भन्ने भएको छ । आयल निगम होस् वा वायुसेवा निगम वा अन्य सरकारी स्वामित्वका संस्थाहरू, ती सबै घाटामा गएको सुनिन्छ । हिजो विद्युत् प्राधिकरण पनि अर्बौं घाटामा थियो । १८ घण्टासम्म जनतालाई बिजुलीविहीन बनाइयो । अहिले त्यहाँको प्रणालीले काम गरेको छ, त्यसकारण प्राधिकारण घाटामा छैन । अब आयल तथा वायुसेवा निगमजस्ता संस्थामा पनि पार्टीका कार्यकर्ता होइन, काम गर्न सक्ने योग्य मान्छे राख्नुपर्यो । पुरुषोत्तम घिमिरे, जोरपाटी, काठमाडौं"
वायुसेवा निगमको अधोगति,"राजनीतिक हस्तक्षेपका कारण चरम बेथितिमाझ गुज्रिरहेको नेपाल वायुसेवा निगम करिब आधा खर्ब हाराहारी घाटामा रहेकै बखत जब एमाले नेतृत्वको सरकारले निगमको नेतृत्वमा महाप्रबन्धक बनाएर डिमप्रकाश पौडेललाई पठाएपछि भने केही सुधारका कामहरू सुरु भएका थिए । उनले निगम वर्तमान संरचनामा चल्न नसक्ने ठहर गर्दै कम्पनीकरणको मोडेलमा चलाउनुपर्ने योजना अघि सारे । अनावश्यक कर्मचारी कटौती गर्नुका साथै खर्च घटाउने सबै उपाय अवलम्बन गरे । निगमका कर्मचारी युनियनहरूले भने महाप्रबन्धकले निगम बेच्न लाग्यो भन्ने हल्ला फिजाउँदै सयुक्त आन्दोलन घोषणा गरे । विडम्बना उनै पौडेल निगममा छिर्नसम्म नपाई कर्मचारीबाट लखेटिएर सिंहदरबार शरण लिन पुगे । कांग्रेस नेतृत्वको सरकार आउनेबित्तिकै निगमकै अवकाश प्राप्त पूर्वनिर्देशक युवराज अधिकारीलाई कार्यकारी अध्यक्ष बनाउँदै महाप्रबन्धक पौडेलको सबै अधिकार कटौती गरिदियो । निगममा आफ्नै पूर्वनिर्देशक कार्यकारी भएर आएपछि निगमका कर्मचारी युनियनका नेताहरू फुरुङ्ङ भए । तर नयाँ कार्यकारी आएको ६ महिना बित्दासम्म निगममा एक पटक पनि सञ्चालक समितिको पूर्ण बैठक बस्न सकेको छैन । निगम झन् दिन प्रतिदिन ऋणको भारमा डुब्दै गइरहेको छ । आफूले कम तलबमा काम गर्ने घोषणा गरे पनि अहिले निगमको सबै विभागमा व्यापक खर्च बढेको छ । यति धेरै घाटामा चलिरहेको निगममा अहिले कार्यकारी अध्यक्षले आफूले नै घोषणा गरेको आर्थिक मितव्यिताको सिद्धान्तविपरीत हुनेगरी करिब दुई दर्जन आफ्ना आसेपासेलाई ज्यालादारीका नाममा नयाँ कर्मचारीमा भर्ना गरिसकिएका छन् ।निगमबाटै अवकाश भएर गएका पूर्वकर्मचारीहरू यतिबेला ज्यालादारीका नाममा जागिर खान निवेदन दिने क्रम बढिरहेको छ । नयाँ कार्यकारी आएपछि थप अर्बौं आर्थिक भार थपिइसकेको छ । तर निगमका कर्मचारी युनियनका नेताहरू यतिखेर रमिते बनेर निगमको पीडामा रमाइरहेका छन् । आफूले भनेजति भत्ता र ओटी डिउटी पाएपछि अन्य सबै कर्मचारी तैं चुप मै चुपको अवस्थामा छन् । नेपालको राष्ट्रिय ध्वजावाहक निगम बचाउने हो भने सरकार मुकदर्शक भएर बस्नु हुँदैन । अब सरकारले निगम चलाउन आफ्ना आसेपासे पठाएर हैन सक्षम र भिजन भएको नेतृत्व पठाएर हस्तक्षेप गर्नैपर्छ । मुख्य कुरा, नचाहिने खर्च र थप अनावश्यक कर्मचारी भर्ना तत्काल रोकेर निगमले आर्थिक मितव्यिता देखाउनैपर्छ । स्मरण रहोस्, निगममा अहिले करिब ५०० हाराहारी कर्मचारी ज्यालादारी र करारको नाममा पालिँदै आएका छन् । ती कर्मचारीका लागि मात्र पनि मासिक २ देखि ३ करोड खर्च भइरहेको छ । तालुक पर्यटन मन्त्रालय र माननीय मन्त्रीज्यूबाट तत्काल थप कर्मचारी भर्ना गर्न निगमलाई लगाम लगाउन कदम चालियोस् । निगम हामी सबै नेपालीले गर्व गर्नलायकको राष्ट्रिय ध्वजावाहक बन्न सक्नुपर्छ । यही गतिले चल्न छोडिदिने हो भने अबका केही वर्षभित्र नै निगम विघटन हुने बाटामा अघि बढ्ने पक्का छ । हिमांशु बगाले, न्युरोड, काठमाडौं"
फेरि 'कम्युनिस्ट एकता : प्रहसन कि दुःखान्त ?,"के इतिहास पटकपटक दोहोरिन्छ ?२००६ सालदेखिको नयाँ जनवादी क्रान्ति को कम्युनिस्ट सपना कति फक्रियो ? कति ओइलायो ? सात दशकको कम्युनिस्ट इतिहासले दिएको शिक्षा के हो ? माओवादी जनयुद्धजस्तो उथलपुथलकारी आन्दोलन कुन जगमा उठेको थियो र कुन घुम्तीमा पुगेर त्यसले सहिदीहाल बेहोर्यो ? इतिहासतिर फर्केर आत्मसमीक्षा गर्नुपर्नेमा नेकपा डबल नामको अल्पकालीन पार्टीले तिनताका इतिहासतिर फर्केर असैद्धान्तिक गोली हानेको थियो, त्यस पार्टीको विघटनको परिणतिले एमालेमाओवादीको सपनामाथि दुई वर्षमै तोप बर्साइहाल्यो । संसदीय व्यापारमा जनमतको मुनाफा आफ्नो थैलीमा पर्ने पक्का भएपछि कम्युनिस्ट एकता को माइकिङ गर्दै थुप्रै बौद्धिक नेता र सिद्धान्तवेत्ताहरू पनि हूलमूलमा मिसिन पुगेका थिए । त्यो संसदीय अवसरवाद आज सडकमा पछारिएको छ । तर, कम्युनिस्ट आन्दोलन त्यति मात्रै होइन । समग्र कम्युनिस्ट आन्दोलनले आज जुन हालत र हविगत बेहोरिरहेको छ, अब कमरेड भुसालले चाहेजस्तो एकताबाट त्यो नयाँ बन्दैन । त्यस्तो एकताले नयाँ युगको कार्यभार वहन गर्न सक्दैन भन्ने सबैभन्दा ठूलो साक्ष्य नेकपा डबलको आतंकमय आगमन र घीनलाग्दो अवसान हाम्रासामु छँदै छ । अबको युगलाई नेतृत्व गर्ने नयाँ राजनीतिक आन्दोलन पुराना अवसरवादी, दक्षिणपन्थी, भ्रष्ट, जनविरोधी चरित्रमा फेरिइसकेका दलहरूको एकताबाट कदापि हुनेछैन, जुन दिवास्वप्न घनश्याम भुसाल र उनका अनुयायीहरूले देखिरहेका छन् । नयाँ कम्युनिस्ट पार्टी टुटफुट तर पुनर्गठन भन्ने तरिकाबाट बन्न सम्भव छैन । आफूलाई संस्थापक घोषणा गरेर संगठन विस्तारमा निस्कने तरिकाबाट पनि बन्न सम्भव छैन । कानुनी औपचारिकतामा दल दर्ता गर्दैमा वा मन परेको चुनाव चिह्न पाउँदैमा नयाँ पार्टी बन्दैन । नयाँ समयको कम्युनिस्ट पार्टीले त आजको मानवद्रोही अनि पृथ्वीपर्यावरण ध्वस्त बनाइरहेको पुँजीवादसँग लड्ने कार्यदिशा, नेपाली समाजको पितृसत्ता, जातसत्ता र अतिवादी राष्ट्रवादी सत्ताविरुद्ध लड्ने कार्यक्रम अनि ज्यामीवर्गको पक्षमा जुधिरहने संकल्प खोजिरहेको छ । यस्ता जरुरी प्रश्नहरूमा प्रवेश गर्दै नयाँ आन्दोलन तथा पार्टी निर्माणको लम्बे महाभियानमा निस्कन तयार पहलकर्ताहरूले मात्रै आजको युगीन कार्यभार पूरा गर्न सक्नेछन् । कम्युनिस्ट ब्यानर बोकेर उभिँदैमा कम्युनिस्ट होइँदैन भन्ने बुझाउन कुनै सैद्धान्तिक बहसको खाँचो पर्दैन, त्यसका लागि ह्यान्स एन्डर्सनको बालक पनि चाहिँदैन । कम्युनिस्ट गुरुहरूको तस्बिर टाँग्दैमा वा कम्युनिस्ट नाराहरू भट्याउँदैमा कुनै संगठन गरिखाने वर्गको संगठन हुँदैन भन्ने तथ्य नेपालका कम्युनिस्टहरूले नै देखाइसकेका छन् । दलाल ठेकेदारहरूको काखमा बसेर, बहुराष्ट्रिय कम्पनीहरूले छलिरहेको करबाट चन्दा मागेर, यतीओम्नीबतासहरूलाई राज्यढुकुटी बेचेर अनि जनताबीच जाँदा ललाटमा कम्युनिस्ट नामै लेख्ने रहर गर्ने पंक्ति आजको एमालेमाओवादीभित्र अझै छ । विचारनिर्माणका क्षेत्रमा होस् या संगठन र संघर्ष उठानका क्षेत्रमा, इतिहासमा प्रायशः अगाडि बढ्नु र नयाँ गर्नुभन्दा पछि हट्नु र पुरानै रहर दोहोर्याउनु सजिलो हुन्छ । एमाले र माओवादी केन्द्रमा आबद्ध केही नेता वा बौद्धिकहरू मुखैमा आएको निर्वाचनमा पराजयको भयले पुरानै रहर दोहोर्याउन बेहोसीमा कुदिरहेका छन्, हारेर पछारिएपछि मात्रै सायद उनीहरू बिउँझिनेछन् । आज नेपाली राजनीति जुन वस्तुगत विन्दुमा छ, यतिखेर कम्युनिस्ट एकता को नारा मीठो त सुनिन सक्छ, इतिहास दोहोर्याउने रहर पनि कतिलाई हुन सक्छ तर, मार्क्सले भनेझैं, इतिहास दोहोरिन्छ केवल रंगमञ्चमा एक पटक प्रहसन बनेर, अर्को पटक दुःखान्त बनेर ! कम्युनिस्ट एकता नामको ओलीप्रचण्ड अवसरवादी गठजोड फेरि दोहोरिन अवश्य सक्छ तर अब त्यो कि दुःखान्त कि प्रहसन हुनेछ !"
"महिला र दलित, घरआँगनमै पीडित","प्रहरीको तथ्यांक अनुसार प्रत्येक दिन सात महिला बलात्कृत हुन्छन्, त्यो पनि आफन्त र चिनेका व्यक्तिबाट । दलित महिला संघ (फेडो) का अनुसार बलात्कृत हुनेमा दलित महिला तथा बालिका बढी छन् । यसबाहेक दलित तथा महिला हिंसाका देखिनेनदेखिने घटना त कति छन् कति ! कोरोना अवधिमा रुकुम नरसंहारसहित करिब ३ दर्जन दलितको हत्या र २ सय हाराहारी छुवाछुतका घटना भएका छन् । आखिर किन दलित तथा महिला आफ्नै घरआँगनमा पीडित भैरहेका छन् ? यसमा दोष कसको छ ?यी घटनाले हामी बाँचेको समाजको कहालीलाग्दो तस्बिर देखाउँछन् । यसबाट समाज, भद्रभलादमी, जनप्रतिनिधिहरू असल रीतिथिति बसाउन र जनतालाई न्याय दिन चाहिने हुन् कि अपराधीलाई चोख्याउन र जोगाउनका लागि भन्ने गम्भीर प्रश्न उठेको छ । उनीहरूले हत्या, हिंसा, बलात्कारजस्ता जघन्य अपराधलाई पनि कति सहज र सामान्य रूपमा लिन्छन् एवं पीडितको सामाजिक हैसियत हेरी मिलापत्रमा टुंग्याउँछन् अनि कानुनी कारबाहीको बाटोलाई अवरुद्ध पार्छन् भन्ने सन्देश पनि यी घटनाले दिएका छन् । यही प्रवृत्तिले गर्दा नै हिंसा बढ्ने होइन ? भर्खर नारी दिवस (८ मार्च) मनाएको र २१ मार्चमा जाति तथा रंगभेदविरुद्धको दिवस मनाइरहँदा यस विषयमा गम्भीर बन्न जरुरी छ ।सहज अवस्थामा त महिला तथा दलितमाथि हिंसा र विभेद भइरहन्छ नै, प्राकृतिक विपद् र कोरोनाजस्ता महामारीमा त्यसको अनुपात झन् बढ्छ । अहिले विश्वभर महिला, काला जाति र सीमान्तकृत समुदायमाथि चरम हिंसा र विभेद भैरहेको छ । प्रश्न उठ्छ, महिला तथा दलितमाथि किन निरन्तर चरम हिंसा र विभेद हुन्छ ? उत्तर सहज छ, उनीहरू कमजोर छन् र हिंसाको चपेटामा पर्छन् । स्मरण रहोस्, उनीहरू आफैं कमजोर बनेका भने होइनन् । यसको कारण धार्मिक सत्ता र पितृसत्ता हो । मूल रूपमा मनुस्मृतिमा आधारित हिन्दु वर्ण व्यवस्थाले लादेको पितृसत्तात्मक व्यवस्थाले महिलालाई र जात व्यवस्थाले दलितलाई दोस्रो दर्जाको नागरिक बनाएको छ । परिणाम, आज उनीहरू आफ्नै घरआँगनमा निरीह बन्नुपरेको छ । मनुस्मृति मात्र होइन, पुराण र स्वस्थानी कथाÙ राम शाह र जयस्थिति मल्लका कथित समाजसुधारका प्रयास एवं विक्रम संवत् १९९० को मुलुकी ऐनले महिला र दलितलाई मिलेसम्म पछि पारेका छन् । महिला र दलित योभन्दा पछि पर्ने ठाउँ सायद छैन । हाम्रो समाजलाई गहिरोसँग अध्ययन र निष्पक्ष भएर विश्लेषण गरौं, घटनाक्रम र तथ्यहरू हेरौं, निष्कर्ष यही निस्कन्छ महिला र दलितलाई संरचनागत र कानुनी रूपमै चरम विभेद गरियो, राज्यको हरेक क्षेत्रमा वञ्चित गरियो र पछि पारियो । महिलालाई खेलौनाका रूपमा प्रयोग गरियो भने दलितहरूलाई सेवक अथवा दासका रूपमा । उनीहरूलाई इतिहासदेखि अहिलेसम्म दोस्रो दर्जाको नागरिक बनाइयो । स्पष्ट छ, शताब्दिऔंदेखि दलितहरूले ३६५ दिन नै छुवाछुत भोगिरहेका छन्, महिलाले ३६५ दिनमा ४८ दिन छुवाछुत भोग्छन् अर्थात् महिनावारी भएका बेला ।वेद पढ्नबाट वञ्चित महिला र दलितलाई प्रजातन्त्र आएको लामो समयसम्म पनि पढ्ने अधिकार थिएन । अनि ज्ञानमा उनीहरूको पहुँच कसरी हुन्छ र आवाज उठाउन सक्छन् अन्यायविरुद्ध ? उनीहरूलाई सम्पत्तिको अधिकार दिइएन । दलितहरूलाई सम्पत्तिको अधिकार दिँदा आफूविरुद्ध विद्रोह हुन र जातसत्ताको साम्राज्य ढल्न सक्ने ठानियो अनि सकेसम्म शोषण गरी उनीहरूलाई कमजोर पारियो । महिलालाई सम्पत्तिको अधिकार दिँदा उनीहरू बढी स्वतन्त्र भएर आफूलाई चुनौती हुने तथा आफ्नो पितृसत्ता ढल्ने ठानी सम्पत्तिमा अधिकार दिइएन । सधैंभरि पुरुषमा अश्रित बनाइयो । अनि कसरी उनीहरूको आर्थिक अवस्था मजबुत हुन्छ र स्वावलम्बी हुनु ? महिलालाई घरभित्रै कैद गरी अनेक विभेद र हिंसा गरियो अनि घरबाहिर निस्कन दिइएन भने दलितलाई जातीय विभेद र छुवाछुत गरी सानो घेरामा कैद गरियो । अनि कसरी उनीहरूको सामाजिक अवस्था मजबुत हुन्छ ? कसरी उनीहरू समाजमा अन्यसरह घुलमिल गर्न र बाँच्न सक्छन् ?जो दोस्रो दर्जाका नागरिकका रूपमा बाँचेका छन्, शिक्षा र सम्पत्तिमा जसको अधिकार छैन, जो सामाजिक अन्तरक्रियामा सामेल छैनन्, राजनीति र राज्य सत्तामा उनीहरूको उपस्थिति स्वाभाविक रूपमा जटिल हुने नै भयो । यी तमाम पक्षबाट वञ्चित पारिएपछि उनीहरूको राज्यसत्ता, पार्टीसत्ता, न्यायसत्ता, संसद्, प्रहरी प्रशासन, सामाजिक सत्ता, नागरिक समाज, मिडिया, समग्रमा देश र समाज चलाउने सत्तामा पहुँच नहुनु स्वाभाविक हो । पछिल्लो समय केही सुधारको थालनी भए पनि सत्य र तथ्य यही हो । इतिहासदेखि कमजोर पार्दै दोस्रो दर्जाको नागरिक बनाइएपछि महिला र दलितको अस्तित्व कसरी स्थापित हुन्छ ? इतिहासदेखि नै दबिएका कारण उनीहरू बोल्न सक्दैनन् । बोल्ने सीप, कला, तथ्य, तथ्यांक, साहस र जाँगर हुँदैन । सहजै बोल्ने वातावरण हुँदैन । अधिकांश प्लेटफर्ममा दलित तथा महिलालाई प्रायः उपेक्षा गर्ने, घृणा गर्ने, खिसिट्युरी गर्ने एवं तिनको योग्यता र क्षमतामा प्रश्न उठाउने गरिन्छ । मानिसहरू महिला र दलितको होइन, पितृसत्ता र जातसत्ताका पक्षपाती छन् । पितृसत्ता र जातसत्ताका मालिकहरूले दमित आवाज सुन्ने आशा कसरी गर्न सकिन्छ ? उनीहरूबाट न्याय पाउने आशा कसरी गर्न सकिन्छ ? यसरी नै महिला र दलित आवाजविहीन भएका छन् । निरीह बनेका छन् । त्यसैले हरेक दिन महिलामाथि घरेलु हिंसा, यौन दुर्व्यवहार, बलात्कार र हत्या हुन्छ । दलितमाथि छुवाछुत, कुटपिट, बहिष्कार, गाउँनिकाला, देशनिकाला र हत्या हुन्छ । महिला तथा दलितको सामाजिक, आर्थिक र राजनीतिक अवस्था कमजोर भएकाले अन्यायविरुद्ध सशक्त आवाज उठाउन र प्रतिरोध गर्न सक्दैनन् र निरन्तर हिंसा हुँदै आएको छ । तर उनीहरूले न्याय पाउने आशा अत्यन्तै कम हुन्छ । उनीहरू आवाज उठाउन सक्दैनन् र उठाए पनि कसैले सुन्दैनन् । पितृसत्ता र जातसत्ताका दासहरूले उनीहरूका पक्षमा बोल्लान् भनी आशा गर्ने ठाउँ छैन । पितृसत्ता र जातसत्ताले पढ्न, लेख्न तथा ज्ञानमा पहुँच बनाउन निषेध गरेका कारण महिला र दलितले आफ्नो ज्ञानको दायरा फराकिलो बनाउन, आफूमाथि लादिएका विभेद र हिंसाको कारण पत्ता लगाउन र त्यसको प्रतिरोध गर्न सकेनन् । सयौं वर्षदेखि चल्दै आएका धार्मिक रीतिथिति अल्पविराम र पूर्णविराम पनि नचलाई जस्ताको तस्तै पालना गर्न बाध्य परियो । मर्त्यलोक, परलोक, स्वर्ग, नर्क, पाप, धर्म, पुनर्जन्म आदिको डर, त्रास, भय देखाएर उनीहरूलाई दायाँबायाँ गर्न नदिई टाँगन घोडाजस्तै बनाइयो । यसैले आज पनि उनीहरू विभिन्न धार्मिक अन्धविश्वास र रूढिवादबाट प्रभावित छन्Ù छाउपडी, महिनावारी, छुवाछुत मान्छन् । तीज तथा पञ्चमी र स्वस्थानीको व्रत बस्छन् । त्यसमा भएका कमीकमजोरी सच्याउन पहल गर्दैनन् । अर्थात्, आफूमाथिका अन्याय र अन्धविश्वासी सामाजिक मूल्यमान्यतामाथि अपेक्षित रूपमा प्रश्न उठाउन खोज्दैनन्, सक्दैनन् ।महिला र दलितमाथिको हिंसालाई सामान्य रूपमा लिइन्छ, मानौं केही भएकै छैन । प्रहरी प्रशासन गम्भीर बन्दैन । उजुरी लिँदैन । मिलापत्रका लागि दबाब दिन्छ । प्रमाण जुटाउन र संरक्षण गर्नपट्टि होइन कि बरु नष्ट गर्न लाग्छ । मुद्दालाई कमजोर पार्न भूमिका खेल्छ । अर्थात्, पीडककै पक्षपोषण गर्छ । मुद्दा दर्ता गराउन र न्यायका लागि लड्न उनीहरूले हरेक घटनामा भएभरको शक्ति लगाउनुपर्छ । यसको एउटै मात्र कारण के हो भने, कानुन कार्यान्वयन गर्ने निकायहरूमा महिला तथा दलित छैनन् । बरु त्यहाँ पितृसत्ता र जातसत्ताका ठेकदारहरू छन्, जो रूढिवाद र अन्धविश्वासले भरिएको पूर्वाग्रही व्यवहार देखाउँछन् । यसरी हिंसा, उत्पीडन र अत्याचारमा पिल्सिन बाध्य महिला र दलितको यो गोल भूगोलमा को आफ्नो रह्यो त ? आफ्नो ठान्दै आएको घर, आँगन, समाज, राज्य आफ्नो पक्षमा उभिन नसकेपछि उनीहरूले केलाई आधार मानेर जिउने ?बच्चा जन्मेदेखि निरन्तर सिक्ने प्रक्रिया अर्थात् सामाजिकीकरण पनि धार्मिक, वर्ण, जात र पितृसत्तामा आधारित छ । महिला र दलितप्रतिको दृष्टिकोण कस्तो बनाउने र उनीहरूप्रति कस्तो व्यवहार गर्ने भन्ने विषय बच्चालाई जन्मेदेखि नै सिकाइन्छ र त्यही अनुसारको व्यवहार गरिन्छ । यस खालको सामाजिकीकरणबाट हुर्केका सबै नागरिकको रौंरौंमा पितृसत्ता र जातसत्ताको रगत बगेको हुन्छ । अनि उनीहरूले कसरी महिला र दलितका पक्षमा दिल खोलेर बोल्छन् ? नीतिनिर्माण र कार्यान्वयन गर्ने स्थानमा भए पनि उनीहरूका पक्षमा कसरी काम गर्छन् ? यसरी नै महिला र दलितलाई न्यायप्राप्तिमा पनि कठिनाइ भइरहेको छ ।कडा कानुनी कारबाही हुने हो भने यस्ता हत्याहिंसा केही हदसम्म नियन्त्रणमा आउन सक्छन् । तर समग्रतामा समाजलाई हिंसामुक्त र समतामूलक बनाउने हो भने आपराधिक मानसिकता निर्माण गर्ने सामाजिक कारखानाहरू बन्द गरिनुपर्छ । आपराधिक मानसिकता निर्माण गर्न मुख्य भूमिका खेल्ने सामाजिक कारखाना अर्थात् वर्ण व्यवस्था, जात व्यवस्था र पितृसत्ता खारेज गर्दै यिनमा आधारित सामाजिकीकरणको प्रक्रिया तथा रूढिवादी मूल्य, मान्यता र संस्कारमा आमूल परिवर्तन गरिनुपर्छ । यसका लागि घरघरमा, शिक्षालयहरूमा बालबालिकालाई नयाँ ढंगबाट सिक्नेसिकाउने वातावरण बनाउनुपर्छÙ सत्य, तथ्य, वैज्ञानिक कुराहरू सिक्नेसिकाउने अभ्यासको थालनी गर्नुपर्छ ।"
गीतमा नायकको खोजी,"(पोखरा)  एक दिन नेपथ्य ब्यान्डका अमृत गुरुङ कवि तीर्थ श्रेष्ठको घरमा बास बस्न पुगे । साहित्यका अनेक विधामा पोख्त श्रेष्ठलाई उनले सोधे, दाइ, गीत लेख्नुभएको छैन ? श्रेष्ठले जवाफ दिए, २४ वटा लेखेँ हुँला, खोज्नुपर्छ । गीत खोज्न संगीतकार आभास काठमाडौंबाट पोखरा आए । केही गीत बोकेर काठमाडौं फर्किए ।उनै श्रेष्ठले शनिबार पोखरामा आफ्नो एकल वाचन कार्यक्रममा गीतसँगको आफ्नो साइनो सुनाए । गेयात्मक विधालाई वाचनमा उतार्ने मेसो भने गीतकार प्रतिष्ठान नेपालले मिलाएको थियो । कार्यक्रममा श्रेष्ठले झन्डै डेढ घण्टा आफ्ना गीत वाचन गरे । प्रेमदेखि देशभक्तिसम्मका गीत प्रस्तुत गरे । अभाव, विभेद र विकृतिविरुद्धका गीत दर्शकले सुन्न पाए । जमानामा पृथ्वीनारायण क्याम्पस पढ्दा आफूले लेखेको मुक्तक साथीसंगीलाई सुनाएका थिए । तिनमा सपनाको प्रसंग थियो । सुनिसकेपछि संगीतकार विक्रम गुरुङले त्यसलाई गीत बनाउन आग्रह गरे । उनले कोसिस गरे । त्यही मुक्तकको रूपान्तरिक स्वरूपमा गीत बन्यो । देश संकटमा छ । ७० वर्षमा थुप्रै व्यवस्था आए, संविधान आए । आन्दोलन हुन्छ केही नायकजस्ता मान्छे देखिन्छन् । तिनको नायकत्व पानीमा भिजेर रङ बगेजस्तो निस्तेज, निष्प्रभावी बनेको दृश्य देखिन्छ । मुलुकलाई उठाउनका निम्ति कोही न कोहीले नायकत्व ग्रहण गर्नुपर्थ्यो, उनले भने, त्यो अवस्था हामीले भोग्न पाएका छैनौं । यो गीत त्यही नायकत्वको खोजीको हो ।संसार सारा छोडेर जुट्ने मानिस छैन कि बोकेर देश काँधमा उठ्ने मानिस छैन कि रगतको रातो रङले साँध कोरेको बिर्सिएछहिमालको सेतो पानीले बाँध फोडेको बिर्सिएछसम्झेर पुर्खाको पसिना जाग्ने मानिस छैन कि बोकेर देश काँधमा उठ्ने मानिस छैन कि नेपथ्यले उनको कविता आमा हुन साह्रै असजिलो छ लाई आफ्नो एल्बममा समेट्यो । आभासले अर्को चर्चित कविता हामीले लेखेर आएका छौं हिउँमा आफ्ना नामहरू मा संगीत भरेर पलेटी शृंखलामा गाए । अमृत र आभास पुग्नुअघि नै संगीतकार सोम वज्राचार्यले श्रेष्ठका दुई गीत रेकर्ड गरिसकेका थिए । मेरै हिमालजस्तो हेरिरहुँ पोखरा उनको चलेको गीत थियो । वज्राचार्यको निधनले उनलाई विक्षिप्त बनायो । साथी गुमाउँदाको क्षणले अत्यन्तै पीडा दियो । त्यो प्रसंगमा लेखेको गीत उनले सुनाए । पलेटी शृंखलामा आभासको संगीत र फत्तेमानको स्वरमा रहेको रातको सपना गीतमा श्रेष्ठले समाजमा व्याप्त छुवाछूत प्रथाविरुद्ध चोटिलो व्यंग्य कसेका छन् । चोखो भयो जुत्ता हाम्रो हामी अझैं जुठैसुनपानी अछुत हामी तिमी भने चोखैजुत्ताजस्तो जुनी हजुर कहिले फेरिएलाहामीलाई पनि मान्छे भनि कहिले हेरिएलाउनले मानवीय स्वभावमाथि पनि विवेचना गरे । आफ्नो गल्ती, कमीकमजोरी नदेख्ने तर अरूलाई अर्ती उपदेश दिन तयार भइहाल्ने प्रवृत्तिविरुद्ध तिखो व्यंग्य गरे । उनले भने, लाग्छ, मान्छेको शिल्पी मान्छे स्वयं हो । एउटा हातमा छिना र अर्को हातमा घन लिएर आफूले आफूलाई कुँद्नुको शिल्प सबैभन्दा उच्च शिल्प हो । आफूभित्रका विकारलाई जित्न सके हुने भावको गीत वाचन गरे ।"
फुटबलरमाथि फिल्म,"काठमाडौं (कास) महिला राष्ट्रिय फुटबल टिमकी नम्बर एक गोलरक्षक एन्जिला तुम्बापो सुब्बाको बायोपिक निर्माण हुने भएको छ । राजधानीमा फिल्म अन्जिला निर्माणको घोषणा गरिएको हो । मिलन चाम्सले निर्देशन गर्ने फिल्ममा एन्जिलासँगै दयाहाङ राई, सिर्जना सुब्बा, माओत्से गुरुङ, बुद्धि तामाङ, प्रेमकुमार श्रेष्ठलगायतको अभिनय रहनेछ ।फुटबलर बन्नका लागि एन्जिलाले गरेको संघर्ष र सफलताको कथालाई फिल्मले समेट्ने निर्देशक चाम्सले बताए । उनले भने ७५ प्रतिशत एन्जिलाकै जीवनी र २५ प्रतिशत त्यसमा अन्य कथाहरूलाई जोड्नेछौं । अभिनयका लागि एन्जिला मण्डला थिएटरमा प्रशिक्षण लिइरहेकी छन् ।पाँचथरको फाक्तेपकी उनले १३ वर्षको उमेरदेखि नै फुटबल खेल्न सुरु गरेकी हुन् । उनी महिला राष्ट्रिय फुटबल टिमकी गोलरक्षक हुन् । निर्माता प्रेमकुमार श्रेष्ठले भने एन्जिलाको कष्टकर बाल्य जीवनदेखि सफलतासम्मको कथालाई फिल्ममा देखाइने जानकारी दिए । उनले भने, एन्जिलाको कथा अरू खेलाडीका लागि प्रेरक हुनेछ ।"
प्रतिस्पर्धाबिनै सांसद आचार्यको कम्पनीलाई ५ अर्बको ठेक्का,"(काठमाडौं)  रसुवाका सांसद मोहन आचार्य र कांग्रेस निकट रमेश शर्माको निर्माण कम्पनीलाई अनुकूल हुने गरी मापदण्ड बनाएर पाँच अर्ब रुपैयाँको ठेक्का सुम्पिन लागिएको छ । लुम्बिनी प्रदेशअन्तर्गतको प्रदेश पूर्वाधार विकास प्राधिकरण दाङले प्रतिस्पर्धाबिनै ठेकेदार सांसद आचार्यको रसुवा कन्स्ट्रक्सन र रमेशको शर्मा एन्ड कम्पनीलाई ठेक्का दिन लागेको हो । लुम्बिनी प्रादेशिक अस्पताल निर्माणका लागि खरिद ऐनमा नभएको मापदण्ड कायम गरी ठेक्का गरेको भन्दै अन्य निर्माण व्यवसायीले विरोध गरेका छन् । प्राधिकरणले गत फागुन ८ मा करिब ५ अर्ब रुपैयाँ लागतको प्रादेशिक अस्पतालको नयाँ भवन निर्माणका लागि ठेक्का आह्वान गरेको थियो । उक्त ठेक्कामाथि प्रस्ताव पेस गर्ने अन्तिम समय सोमबार सकिँदै छ ।उक्त ठेक्का प्रस्ताव गर्न विदेशी निर्माण व्यवसायीले १० वर्षभित्र ६ हजार वर्गमिटर क्षेत्रफलको ३ अर्ब ७५ करोड बराबरको सरकारी अस्पताल निर्माण गरेको हुनुपर्ने मापदण्ड तय गरिएको छ । जोइन्ट भेन्चर गर्ने नेपाली निर्माण कम्पनीले भने १० वर्षमा २ हजार वर्गमिटरभन्दा बढीको दुईतले बेसमेन्टको १ अर्ब ७५ करोड रुपैयाँ बराबरको सरकारी अस्पताल निर्माण गरेको हुनुपर्ने पनि मापण्डमा उल्लेख छ । यो मापदण्ड नेपाली निर्माण कम्पनीले विदेशी निर्माण कम्पनीसँग संयुक्त ठेक्का लिँदा लागू हुने जनाइएको छ । नेपाली निर्माण व्यवसायीले मात्र संयुक्त ठेक्का लिए भने १० वर्षमा ६ हजार वर्गमिटर क्षेत्रफलमा ३ अर्ब ७५ करोड रुपैयाँ बराबरको सरकारी अस्पताल बनाएको अनुभव हुनुपर्ने व्यवस्था पनि मापदण्डमा राखिएको छ । यो पादण्ड कांग्रेस सांसद आचार्य र कांग्रेस निकट निर्माण व्यवसायी शर्माको कम्पनीको भन्दा अरूले पूरा गर्न सक्दैनन्, नेपाल निर्माण व्यवसायी महासंघका अध्यक्ष रवि सिंहले भने, शर्मा एन्ड कम्पनी र रसुवा कन्स्ट्रक्सनलाई ठेक्का दिने गरी मिलेमतो गरेर टेन्डर निकालिएको हो । यो सार्वजनिक खरिद ऐनको बर्खिलाप हो । यी दुई कम्पनीका लागि मात्रै हुने गरी सूचना निकालिएपछि अन्य निर्माण व्यवसायीले प्रतिस्पर्धामा भाग लिन नपाउने भएका छन् । र बिनाप्रतिस्पर्धा स्वतः सांसद आचार्य र ठेकेदार शर्माको कम्पनीले ठेक्का पाउने निश्चित जस्तै छ । यस्तो नियम अहिलेसम्म कुनै पनि टेन्डरमा नभएको प्रतिस्पर्धाबाट वञ्चित निर्माण व्यवसायीको आरोप छ । खरिद नियमावलीको ११औं संशोधन आउनुअघि यो ठेक्का गरिएको हो, जति बेला विदेशी निर्माण कम्पनीले ठेक्का लिँदा नेपाली कम्पनीलाई जोइन्ट भेन्चर बनाउनुपर्ने अनिवार्य थिएन । संशोधित नियमावलीले भने १० अर्ब रुपैयाँसम्मका ठेक्कामा नेपाली कम्पनीलाई अनिवार्य गरिएको छ । त्यसैले जोइन्ट भेन्चरमा सहभागी हुन दोस्रो पार्टीको वार्षिक कारोबार (टर्नओभर) लाई मात्र आधार बनाए पुग्नेमा उस्तै प्रकृतिको काम पनि माग गर्नु गलत रहेको सिंहले बताए । सार्वजनिक खरिद अनुगमन कार्यालयले भने प्राधिकरणलाई ध्यानाकर्षण पत्र पठाउँदै विदेशी र नेपाली बोलपत्रदाताको हकमा फरकफरक योग्यताको आधार उल्लेख गरिएको प्रावधान सार्वजनिक खरिद अनुगमन कार्यालयले जारी गरेको नमुना बोलपत्र कागजातमा उल्लिखित प्रावधानको प्रतिकूल देखिएको जनाएको छ । नेपाली निर्माण व्यवसायीले दुईवटा सरकारी अस्पताल भवन निर्माण गरेको हुनुपर्ने अनुभव सम्बन्धमा खरिद कार्यालयले निजी क्षेत्रका अस्पताल निर्माण गरेको अनुभव मान्य नहुने हुँदा उक्त प्रावधान खरिद कार्यालयले जारी गरेको नमुना बोलपत्रसम्बन्धी कागजातमा उल्लिखित प्रावधानको प्रतिकूल हुने कार्यालयले बताएको छ ।हुँदै नभएको मापदण्ड बनाएर नेपाली निर्माण व्यवसायीलाई प्रतिस्पर्धा गर्नबाट रोकिएको छ, एक निर्माण व्यवसायीले भने, यो मापदण्ड सीमित निर्माण व्यवसायीलाई मात्र फाइदा हुने गरी बनाइएकाले सेटिङमा ठेक्का गरेको बुझिन्छ । शर्मा र रसुवा कन्स्ट्रक्सनले जेडआईईसी चाइनिज कम्पनीसँग जोइन्ट भेन्चरमा वीर अस्पतालको सर्जिकल भवन निर्माण ठेक्का लिएका थिए । ५१० शय्याको उक्त अस्पताल २ अर्ब ३४ करोड रुपैयाँमा यी कम्पनीले ठेक्का लिएका थिए । २०७४ फागुनमा सुरु भएको काम २०७८ असारमा सकिएको थियो । यही अनुभवका आधारमा दुई कम्पनीलाई ठेक्का दिन लागिएको हो ।ठेक्काका विषयमा केही निर्माण व्यवसायीले उच्च अदालत तुलसीपुर, बुटवल इजलासमा ठेक्का प्रक्रिया रोक्नुपर्ने माग गर्दै मुद्दा दायर गरेका छन् । त्यसैले प्राधिकरणले अदालतमा मुद्दा चलिरहेको विषय हो भनेर लेखी पठाएको सार्वजनिक खरिद अनुगमन कार्यालयका सचिव मधुसूदन बुर्लाकोटीले बताए । हाम्रो कार्यालयले कुनै निकायले गरेको गल्ती देखाइदिने हो, उनले भने, सच्याउने कुरा सम्बन्धित निकायकै जिम्मेवारीमा पर्छ । त्यहीअनुसार अस्पतालको ठेक्कामा देखिएका गल्ती औंल्याएर पठाइएको उनको भनाइ छ । अदालतले अस्पताल निर्माणको ठेक्कामा अन्तरिम आदेश दिनुपर्ने नभएको प्रस्ट्याएपछि ठेक्का प्रक्रिया नरोकिने उनको भनाइ छ ।नेपाली निर्माण व्यवसायीलाई प्राथमिकतामै राखेर ठेक्का गरिएको घिमिरेको दाबी छ । सीमित निर्माण व्यवसायीले मात्र ठेक्का पाउने भन्ने होइन, उनले भने, यो प्राविधिक काम पनि हो, विशिष्टीकृत अस्पताल निर्माण गरिने भएकाले त्यहीअनुसार ठेक्का खुलाइएको हो । योग्य निर्माण व्यवसायीले ठेक्का पाउने उनले बताए । यसमा कति निर्माण सहभागी छन् भन्नेबारे अहिलेसम्म थाहा नभएको उनको भनाइ छ । १२ सय बेडको प्रादेशिक अस्पताल बनाउन ठेक्का गरिएको हो । सञ्चालक समितिको निर्णयबाट ठेक्का प्रक्रिया अघि बढाइएको घिमिरेले बताए ।"
व्यवसायीसामु निरीह निगम,"(काठमाडौं)  इन्धन बिक्रीबापत पाइने कमिसन नबढाएको झोकमा गत फागुन २० मा पेट्रोलियम व्यवसायीहरूले इन्धन ढुवानी बन्द गरे । आयल निगमको घाटा चुलिएको भन्दै मूल्य संरचनामार्फत प्रतिशतमा दिँदै आएको विक्रेता कमिसन यथावत् राख्ने निर्णय गरेपछि व्यवसायीले देशभर इन्धन ढुवानी बन्द गरे । अत्यावश्यक पदार्थ नियन्त्रण (अधिकार) ऐन २०१७ अनुसार अत्यावश्यक वस्तु आपूर्तिमा बन्दहडताल गर्न नपाइने उल्लेख भए पनि ऐन उल्लंघन गर्दै उनीहरूले ढुवानी रोकेका थिए । कोभिडविरुद्धको खोप माग्दै गत जेठ अन्तिम साता नेपाल पेट्रोलियम ट्यांकर चालक संघले इन्धनको लोड, अनलोड बन्द गर्यो । चालक तथा सहचालक र पम्पमा कार्यरत कर्मचारीको कोरोना संक्रमणका कारण निधन र यसमा आबद्ध मजदुरका परिवारमा समेत संक्रमण फैलिरहेको भन्दै खोपको व्यवस्था नभएसम्म सेवा दिन नसक्ने बताएको थियो । सोहीअनुसार संघले थानकोट डिपोबाट लोड, अनलोड रोकेको थियो । ढुवानी भाडा वृद्धिको माग गर्दै गत भदौ पहिलो साता नेपाल पेट्रोलियम ढुवानी व्यवसायी महासंघले इन्धन ढुवानी गर्न पीडीओ उठाएन । उसले ६ बुँदे माग राखेर इन्धन ढुवानी बन्द गरेको थियो । उल्लिखित तीन घटना केही उदाहरण मात्र हुन् । पेट्रोलियम क्षेत्रका तीन वस्तुगत संगठन नेपाल एलपी ग्यास उद्योग संघ, नेपाल पेट्रोलियम डिलर्स एसोसिएसन र नेपाल पेट्रोलियम ढुवानी व्यवसायी महासंघले डिजेलको मूल्य अनुपातमा स्वचालित ढुवानी भाडा कायमलगायत ६ बुँदे माग पूरा नभए मुलुकभर इन्धन बिक्री बन्द गर्ने धम्की दिएका छन् । सरकारलाई दबाब दिन तीन संस्थाले राष्ट्रिय पेट्रोलियम व्यवसाय संस्थागत समन्वय समिति बनाएर माग सम्बोधन गराउन दबाब दिएका हुन् । दबाबस्वरूप एलपी ग्यास उद्योग संघले आइतबार नेपाल आयल निगमबाट पीडीओ नै खरिद गरेन । यी घटनाले नेपाल आयल निगम व्यवसायीसामु निरीह बन्दै गएको पुष्टि हुन्छ । तर उद्योग वाणिज्य तथा आपूर्ति मन्त्रालयले यसबारे बेवास्ता गरिरहेको छ । अत्यावश्यक वस्तु बन्द गर्न पाइँदैन । तर, व्यवसायीले पटकपटक विभिन्न बहानामा ढुवानी बन्द गरिरहेका छन् । निगम र मन्त्रालयले भने टुलुटुलु हेर्नेबाहेक केही पहलकदमी लिएका छैनन्, मन्त्रालयका एक अधिकारीले भने, अहिले तीनवटै संस्थाका अध्यक्ष सरकार निकटका छन् । तर, पनि ढुवानी बन्द गराएका छन् । हाल ग्यास उद्योगीलाई झापा, विराटनगर, वीरगन्ज, भैरहवा, नेपालगन्ज र धनगढी डिपोबाट एलपी ग्यासको पीडीओ जारी हुन्छ । तर आइतबार धेरैजसो डिपोबाट पीडीओ जारी भएन । कुनैमा जारी भएको पीडीओसमेत लिन व्यवसायी आएनन् । नेपालगन्जबाट मनकामना ग्यासका लागि ३ बुलेटको पीडीओ काटिएको थियो । तर पीडीओ लिन व्यवसायी आएनन्, निगमको एलपीजी तथा एभीएसन विभाग प्रमुख नेत्र काफ्लले भने, अन्य डिपोबाट पनि विवरण मगाइरहेका छौं । नेपालगन्जबाट भेरी, राप्ती र मनकामना ग्यासको पीडीओ जारी हुन्छ । सामान्य दिनमा ८५ देखि ९० बुलेटका लागि पीडीओ जारी हुने गरेको काफ्लेले जानकारी दिए । पेट्रोलियम व्यवसायीसँग पटकपटक वार्ता भए पनि उनीहरूले आइतबार ग्यासको पीडीओ नै नउठाएको काफ्लेले बताए । प्राविधिक नोक्सानीलगायतका विषयमा पुसमा रिपोर्ट बनिसकेको छ । अन्तर्राष्ट्रिय बजारमा मूल्य व्यापक बढ्दो छ । १५१५ दिनमा मूल्य बढाउनुपर्ने बाध्यता छ, काफ्लेले भने, यस्तो अवस्थामा अहिले मूल्य समायोजन गर्न सक्दैनौं । ग्यास पीडीओ निगमले बाँडफाँट मात्रै गर्ने हो । पीडीओ लिएपछि उद्योगीहरूले आईओसीको रिफाइनरीबाट ढुवानी गर्छन् । अहिले ढुवानीकर्ता, चालक सबै भारतीय छन् । उनीहरू ग्यास उद्योगीको निर्देशनमा छन् । स्वदेशी बुलेट नहुँदा अहिले समस्या उत्पन्न भइरहेको काफ्लेले बताए । नेपाली बुलेट भए असहज अवस्थामा राज्यले चलाउन सक्थ्यो । सेना र प्रहरीको सहयोगमा ढुवानी गर्न सकिन्थ्यो, उनले भने, तर सबै भारतका हुँदा समस्या भयो । भैरहवा डिपो प्रमुख नवविनोद पोखरेलले पनि आइतबार भैरहवा क्षेत्रमा ग्यासको पीडीओ नउठेको जानकारी दिए । बुटवल ग्यासले पीडीओ माग गरेको थियो । तर, आन्दोलनका कारण पीडीओ उठाउन आएन, उनले भने । विराटनगर डिपो प्रमुख अशोक साहले पनि ५ वटा ग्यास उद्योगमध्ये १२ वटाले मात्रै पीडीओ लिएको बताए । यता नेपाल एलपी ग्यास उद्योग संघका उपाध्यक्ष दिवान चन्द भने निगमलाई ३४ वटा विकल्प दिए पनि कार्यान्वयन नगरेको दाबी गर्छन् । आफूहरूले निगम स्वयंले बनाएको प्रतिवेदन कार्यान्वयन गर्न दबाब दिइएको उनको भनाइ छ । तराई र पहाडको ढुवानी भाडा समायोजन र क्षेत्रगत ढुवानी भाडा माग गरेका हौं, उनले भने, यो आवश्यक पनि छ ।"
एआईजी सिफारिसविरुद्ध तीन डीआईजीको उजुरी,"काठमाडौं (कास) नेपाल प्रहरीमा तीन जना अतिरिक्त महानिरीक्षक (एआईजी) बढुवाका लागि भएको सिफारिसविरुद्ध लोक सेवा आयोगमा उजुरी परेको छ । वरिष्ठता र कार्यसम्पादन मूल्यांकनमा कनिष्ठ रहेका प्रहरी नायब महानिरीक्षक (डीआईजी) लाई एआईजीमा बढुवा गर्न सिफारिस गरिएको भन्दै आइतबार तीन डीआईजी घनश्याम अर्याल, ईश्वरबाबु कार्की र प्रकाशजंग कार्कीले लोक सेवा आयोगको उजुरी सुन्ने समितिमा निवेदन दिएका हुन् । तीनै जना डीआईजी २०४९ वैशाख १९ मा प्रहरी महानिरीक्षक (आईजीपी) शैलेश थापा क्षेत्रीसँगै प्रहरी निरीक्षकबाट सेवा प्रवेश गरेका हुन् ।गृह मन्त्रालयका सचिव अध्यक्ष, प्रधानमन्त्री कार्यालयका सचिव सदस्य र प्रहरी महानिरीक्षक सदस्यसचिव रहेको बढुवा समितिले चैत १ मा डीआईजीहरू वसन्तकुमार पन्त, धीरजप्रताप सिंह र रवीन्द्रबहादुर धानुकलाई एआईजीमा सिफारिस गरेको थियो । बढुवा सिफारिस भएकामध्ये पन्त आईजीपी थापाका ब्याची हुन् । उनले २०७९ वैशाख १९ बाट आईजीपीसँगै ३० वर्षे सेवा अवधिका कारण अवकाश पाउनेछन् । उजुरी दिने तीन जना डीआईजी पनि आईजीपीसँगै अवकाशमा जानेछन् । आफूहरू सिनियर भएको तर बढुवा समितिले २०४९ चैत १९ मा सेवा प्रवेश गरेका कनिष्ठ उम्मेदवार सिंह र धानुकलाई बढुवा सिफारिस गरेकाले बदरको मागदाबी गरिएको स्रोतले जनायो ।यसअघि २०७८ असार १४ मा डीआईजी सहकुलबहादुर थापा एआईजीमा बढुवा हुँदा हाल सिफारिसमा परेकाको कार्यसम्पादन र बढुवा समितिले दिएको नम्बर कम भएको तर अहिले ८ महिनामै पहिलेभन्दा अधिक नम्बर दिएर कसरी बढुवा सिफारिस गरियो भन्ने प्रश्न उजुरीमा गरिएको छ । गत असारमा थापा एआईजी हुँदा उनलाई ६६५८७२ नम्बर दिइएको थियो । तर, पछिल्लो पटक सिफारिसमा परेका पन्त, सिंह र धानुकलाई क्रमशः ७४४३४६, ७३१०२१ र ७१५८४६ नम्बर दिइएको छ ।पूर्वएआईजी राजेन्द्रसिंह भण्डारीले पछिल्लो बढुवा सिफारिसमा ज्येष्ठता र कार्यसम्पादनमूल्यांकनभन्दा सरकारले व्यक्तिकेन्द्रित र तजबिजमा निर्णय गरेको भन्दै यसले प्रहरी संगठन झन् धराशायी बन्दै जाने बताए । पहिलेको बढुवामा रोजेको व्यक्तिलाई माथि पुर्याउन अर्कोलाई अस्वाभाविक रूपमा नम्बर घटाउने र अहिले अस्वाभाविक रूपमै नम्बर चढाएर रुचाइएको व्यक्तिलाई माथि तान्ने नियतले एआईजीमा सिफारिस गरिएको छ, यसले संस्थागत हितभन्दा व्यक्तिकेन्द्रित लाभमा संगठनलाई लैजान खोजिएको छ, यो गलत छ ।डीआईजी ईश्वरबाबु कार्कीले न्यायका लागि निवेदन लिएर जानुपरेको बताए । मेरो उजुरी कुनै पनि व्यक्ति वा संगठन लक्षित होइन, मैले न्याय पाउनुपर्छ भन्नका लागि हो, ऐननियमले दिएको सुविधा प्रयोग गरेर बढुवा सिफारिसविरुद्ध गएको हुँ, उनले भने । यसअघि २०४९ चैत १९ मा सेवा प्रवेश गरेका विश्वराज पोखरेल र सहकुल थापा एआईजीमा बढुवा हुँदा उजुरी परेको थिएन । उजुरीकर्ताको मागदाबी पुष्टि नभए अर्को बढुवा मूल्यांकनमा २ नम्बर काटिने व्यवस्था भएका कारण कोही पनि उजुरी लिएर गएका थिएनन् तर यसपटक भने वैशाखमा जसरी पनि अवकाशमा जानैपर्ने भएपछि तीनै जना डीआईजीले आइतबार एआईजी सिफारिसविरुद्ध उजुरी दिएका हुन् । सिफारिसविरुद्ध असन्तुष्टि जनाए पनि एआईजीका दाबेदार वसन्त लामा, उत्तम सुवेदीलगायत डीआईजी भने मौन बसेका छन् । उनीहरू वैशाख १९ पछि पनि एआईजी हुने लाइनमा छन् ।"
गैंडा कोसीटप्पुमा पनि सार्दा के होला ?,"(काठमाडौं)  कोसीका अर्ना चितवनमा ल्याउँदा बाँच्न सकेको छ । तर के चितवनका गैंडा कोसीमा लगे बाँच्लान् ? राष्ट्रिय निकुञ्ज तथा वन्यजन्तु संरक्षण विभागले प्रदेश १ र मधेस प्रदेशमा फैलिएको कोसीटप्पु वन्यजन्तु आरक्षमा एकसिंगे गैंडा स्थानान्तरण गर्न बासस्थलको विस्तृत अध्ययन सुरु गरेको छ । कोसीटप्पु एक मात्र आरक्ष हो । अहिले चार वटा निकुञ्जमा सीमित रहेका एकसिंगे गैंडालाई टप्पुमा समेत विस्तार गर्ने उद्देश्यले प्राविधिक अध्ययन सुरु गरिएको विभागले जनाएको छ ।अहिले देशभरि ७ सय ५२ गैंडा छन्, जसमध्ये चितवनमा ६ सय ९४, बर्दियामा ३८, शुक्लाफाँटामा १७ र पर्सा ३ वटा छन् । सरकारले सन् १९८६ देखि चितवन निकुञ्जबाट बर्दिया राष्ट्रिय निकुञ्जमा गैंडा स्थानान्तरण सुरु गरेको थियो । सन् १९७६ मा स्थापना भएको बर्दिया निकुञ्जमा त्यतिबेलासम्म गैंडा थिएन । सन् १९८६ देखि सन् २०१७ सम्म बर्दिया निकुञ्जको बबई र कर्णालीमा ९१ गैंडा स्थानान्तरण गरिएको थियो । तर, अनुकूल बासस्थल अभाव र चोरीसिकारलगायतका कारणले अहिले त्यस क्षेत्रमा बबई ७ वटा गैंडा मात्र छन् ।विभागका उपमहानिर्देशक वेदकुमार ढकाल नेतृत्वको प्राविधिक टोलीले कोसीटप्पुको बासस्थल, स्थानीयको माग र उनीहरूको भावनाबारे अध्ययन सुरु गरेको हो । महानिर्देशक डा रामचन्द्र कँडेलले ठूला प्रजातिका वन्यजन्तुलाई एक ठाउँमा मात्र राख्दा कालान्तरसम्मै सुरक्षित नहुने भएकाले उपयुक्त बासस्थानमा विस्तार गर्न सकिन्छ भनेर अध्ययन थालिएको बताए । एउटा प्रजातिको स्थानान्तरणले अरू प्रजातिको संरक्षणमा पनि सहयोग पुगिरहेको हुन्छ उनले भने, विस्तृत अध्ययन गर्दा स्थानान्तरण उपयुक्त ठहरिए गैंडाको क्षेत्र विस्तार हुन्छ ।अध्ययन टोलीमा विभागका इकोलोजिस्ट उपसचिव गणेश पन्त, इकोलोजी शाखाका सहायक संरक्षण अधिकृत हेमराज आचार्य, चितवन निकुञ्जका प्रमुख संरक्षण अधिकृत (चिफ वार्डेन) हरिभद्र आचार्य, राष्ट्रिय प्रकृति संरक्षण कोषका विशेषज्ञ डा नरेश सुवेदी, डब्लूडब्लूएफ नेपालका विशेषज्ञ डा कञ्चन थापा र जेडएसएल नेपालका विशेषज्ञ डा भगवानराज दाहाल छन् ।टोलीले यसैबीचमा कोसीटप्पु वन्यजन्तु आरक्षको स्थलगत निरीक्षण गर्नुका साथै स्थानीय सरोकारवालासँग पहिलो चरणको छलफल गरेको छ । संयोजक ढकालले विगतमा कोसीका अर्ना चितवन निकुञ्ज ल्याउँदा नै स्थानीयले गैंडा दिने सर्त राखेकाले त्यो क्षेत्रको बासस्थल र आहारको उपलब्धताबारे अध्ययन सुरु गरिएको बताए । सरकारले अर्ना चितवन ल्याउँदा ५ वटा गैंडा कोसीलाई दिने प्रतिबद्धता गरेको थियो । २०७३ मा कोसीबाट १२ वटा अर्ना चितवन निकुञ्ज ल्याइएको थियो ।ढकालले स्थानीयको माग भए पनि विस्तृत रुपमा अध्ययन नगरी गैंडा स्थानान्तरण गर्नु उचित नहुने भएकाले सबै पक्षबारे अध्ययन थालिएको उल्लेख गरे । कोसी गैंडाका लागि उपयुक्त छ कि छैन भनेर हाम्रो टोलीले काम थालेको छ, ढकालले भने । अध्ययनका क्रममा बासस्थान, आहार (घाँसे मैदान), पानीको उपलब्धता, सुरक्षा, समन्वय र स्थानीयको भावनाबारे विस्तृत रूपमा अध्ययन गरिने उनले बताए । त्यसका साथै आईयूसीएनको वन्यजन्तु स्थानान्तरणसम्बन्धी मार्गदर्शनसमेत पालना गरिनेछ ।पहिलो चरणमा हामीले स्थानीयवासीसँग पनि छलफल गर्यौं, कोसीको बासस्थल र घाँसे मैदान पनि सर्सती हेर्यौं, ढकालले भने, अझै विस्तृत रूपमा विभिन्न विषयहरूमा गहिरो अध्ययन गरी करिब ४ महिनामा प्रतिवेदन तयार गर्नेछौं । छलफलका क्रममा स्थानीयले कोसीमा गैंडा ल्याउँदा पर्यटन प्रवर्द्धन गर्न सहयोग पुग्ने भएकाले जतिसक्दो छिटो गर्नुपर्ने माग राखेका छन् । कतिपयले अहिलेको क्षेत्र विस्तार गर्नसमेत माग गरेका छन् । केहीले गैंडा कोसी नल्याएसम्म थप अर्ना अन्यत्र स्थानान्तरण गर्न नदिने अडान लिएका छन् ।स्थानीयले गैंडा ल्याउनुअघि सुरक्षाको प्रत्याभूति गर्नुपर्ने र अहिलेको खुला चरिचरन रोक्नुपर्नेलगायत विषयमा पनि विशेषज्ञहरूको ध्यानाकर्षण गराएका छन् । टोलीका विशेषज्ञ डा भगवानराज दाहालले बासस्थल, आहार, पानी, सम्भावित विपद्ले निम्त्याउन सक्ने क्षतिलगायत सबै विषयहरूमा गम्भीर छलफल गरेर मात्र गैंडा स्थानान्तरण गर्नुपर्ने भएकाले अध्ययन भइरहेको बताए ।अहिले हामी एकदमै सुरुआती चरणको अध्ययनमा छौं, उनले भने, भावी दिनमा आइपर्न सक्ने विपद् र आपत्कालीन अवस्थालाई समेत मध्यनजर गरेर स्थानान्तरणका लागि तयार हुनुपर्छ भन्ने हो ।जलवायुजन्य जोखिमविपद्का घटनामा बढोत्तरी भइरहेकाले कोसीमा पनि भविष्यमा विपद्को सम्भावना भएकाले मिहिन तरिकाले हेर्नुपर्ने दाहालको तर्क छ । अहिले हतार गरेर फुर्सदमा पछुताउनु भएन, दाहालले भने । विभागका इकोलोजिस्ट गणेश पन्तले पर्यावरणीय हिसाबले कोसी गैंडाका लागि उपयुक्त छछैन भन्ने अध्ययन थालनी भएको बताए । अहिले नै सर्सती हेर्दा पनि कोसीको क्षेत्रफल गैंडाका लागि पर्याप्त छैन, पन्तले भने, कुनै पनि वन्यजन्तुलाई नयाँ ठाउँमा स्थानान्तरण गर्दा कम्तीमा ५० को संख्या गर्नुपर्छ, अहिलेको बासस्थानले त्यति गैंडा धान्नथेग्न सक्ने देखिन्न । स्थानीय बासिन्दा, सरोकारवाला र विदेशमा अपनाइएको स्थानान्तरण अनुभव र एसियाली गैंडा विशेषज्ञ समूहको नेतृत्वको समेत रायसुझाव लिएर प्रतिवेदन तयार गरिने उनले बताए । सबै पक्ष बुझेर तयार गरिएको प्रतिवेदनका आधारमा मात्र स्थानान्तरण गर्नेनगर्ने निष्कर्षमा पुग्न सकिएला, उनले भने ।"
शर्मा राजदूत नियुक्त,काठमाडौं (कास) शंकरप्रसाद शर्मालाई भारतका लागि नेपालको आवासीय राजदूतमा नियुक्त भएका छन् । राष्ट्रपति विद्यादेवी भण्डारीले संविधानको धारा २८२ अनुसार मन्त्रिपरिषद्को सिफारिसमा आइतबार उनलाई उक्त पदमा नियुक्त गरेकी हुन् । मन्त्रिपरिषद्को गत मंसिर १० को बैठकले उनलाई भारतका लागि नेपाली राजदूतमा सिफारिस गरेको थियो । यसअघि उनी संयुक्त राज्य अमेरिकाका लागि नेपालको आवासीय राजदूत थिए ।
'इमर्जेन्सीका धेरै बिरामी मस्तिष्कमा चोटपटक लागेका,"काठमाडौं (कास) त्रिवि शिक्षण अस्पताल महाराजगन्जको इमर्जेन्सीमा करिब ४० देखि ५० प्रतिशत बिरामी सवारीलगायत दुर्घटनाले मस्तिष्कमा चोटपटक लागेर उपचारमा आउने गरेको चिकित्सकले बताएका छन् । वर्ल्ड हेड इन्जुरी अवारनेस डे को अवसरमा अस्पतालले आइतबार आयोजना गरेको अन्तर्क्रियामा चिकित्सकले त्यस्तो बताएका हुन् । अस्पतालका न्युरो सर्जरी विभागका प्रमुख प्राडामोहनराज शर्माका अनुसार मस्तिष्कमा चोटपटक लागेका बिरामी अन्य बिरामीको तुलनामा बाँच्ने सम्भावना कम हुने गर्छ । दुर्घटना घटाउन सम्बन्धित सरोकारवाला निकायलाई जनचेतना जगाउन जरुरी छ, उनले भने, यस्तो अन्तर्क्रियालाई निरन्तरता दिन्छौं । अस्पतालका क्रिटिकल केयर चिफ डासुवास आचार्यका अनुसार आईसीयूमा पनि करिब ४० देखि ५० प्रतिशत बिरामी मस्तिष्कमा चोटपटक लागेका आउने गर्छन् । मस्तिष्कमा चोट लाग्ने बिरामी उपचारमा बढी आउने कारणले आईसीयू बेड अपुग हुने गरेको छ, उनले भने, यस्ता खालका बिरामी लामो समयसम्म थला पर्छन् । अपांगता भएमा राज्यलाई समेत भार पर्छ । कार्यक्रममा महानगरीय प्रहरी वृत्त महाराजगन्जका प्रहरी नायब उपरीक्षक प्रमेश विष्टले दुर्घटनाका बिरामीलाई धरौटी नराखी उपचार नगर्ने अस्पतालहरूको नियम परिवर्तन गर्नुपर्ने बताए ।"
सिंहदरबारभित्र हेल्थ डेस्क,"काठमाडौं (कास) वीर अस्पतालले सात हजारभन्दा बढी कर्मचारी कार्यरत रहेको र दैनिक हजारौं सेवाग्राही आउने मुलुकको प्रमुख केन्द्रीय प्रशासनिक निकाय सिंहदरबार परिसरमा हेल्थ डेस्क आइतबारबाट पुनः सञ्चालनमा ल्याएको छ । २०७४ मा स्थापना भएको स्वास्थ्य सेवा केन्द्र कोभिड महामारी र स्थान अभावका कारणले बन्द गरिएको थियो । वीरका दुई चिकित्सकसहित ५ जना स्वास्थ्यकर्मी रहने डेस्क बिहान १० बजेदेखि दिउँसो ३ बजेसम्म सञ्चालन हुनेछ । डेस्कमा अक्सिजनसहित बेड, स्वास्थ्य परीक्षण, सुगर, प्रेसर, ड्रेसिङलगायत जाँच गरी औषधिसमेत दिने व्यवस्था गरिएको छ । त्यस्तै एम्बुलेन्सको पनि व्यवस्था छ । वीर अस्पतालका प्रमुख प्रशासकीय अधिकारी प्राडा भूपेन्द्र बस्नेतले डेस्क सञ्चालन आएपछि कर्मचारीलाई तत्काल आउने स्वास्थ्य समस्याबाट बचाउन, स्वास्थ्य जाँच गर्नकै लागि कार्यालय छाडेर बाहिर अस्पताल धाउनुपर्ने बाध्यता नरहने बताए ।"
आर्थिक संकटमा किन फस्यो श्रीलंका ?,"(कोलम्बो)  कोरोना भाइरसको महामारीसँगै ओरालो लागेको श्रीलंकाको अर्थतन्त्र गहिरो संकटमा फसेको छ । इतिहासकै ठूलो वित्तीय समस्याको सामना गरिरहेको श्रीलंकाले प्रश्नपत्र छाप्ने कागज आयात गर्न नसक्दा विद्यार्थीहरूको परीक्षासमेत गर्न नसकेको समाचार सार्वजनिक भएका छन् । जसका कारण लाखौं विद्यार्थीको भविष्य अन्योलमा परेको छ । शिक्षा निकायहरूले कागज किन्न नसकिएका कारण सोमबारदेखि सुरु हुने परीक्षा अनिश्चितकालका लागि स्थगित गरिएको जनाएका छन् । आवश्यक कागज तथा मसी किन्नका लागि विदेशी मुद्रा नहुँदा विद्यालयले परीक्षा लिन असमर्थ भएका छन्, पश्चिमी प्रान्तको शिक्षा विभागले भनेको छ । योसँगै ४५ लाख विद्यार्थीको भविष्यमाथि अन्योल सिर्जना भएको छ ।त्यस्तै, विदेशी मुद्राको अभावका कारण खाद्यान्न, इन्धन र औषधिको चरम अभाव भएको छ । जसका कारण २ करोड २० लाख जनताको जीवनस्तर दिनानुदिन निकै कष्टकर बन्दै गएको छ । दैनिक उपभोग्य सामान किन्न मानिसहरू घण्टौं लाममा लाग्न बाध्य भएका छन् । पछिल्लो ४ सातायता इन्धन किन्नका लागि मानिसहरू घण्टौं पर्खन बाध्य छन् । आइतबार इन्धनका लागि पालो पर्खिरहेका दुई जनाको अचानक ढलेर मृत्यु भएको अधिकारीहरूले जनाएका छन् । मृतकमध्ये एक जना मधुमेह र मुटुका रोगी थिए भने अर्का ४ घण्टाभन्दा लामो समय लाममा बस्न बाध्य भएका थिए, प्रहरी प्रवक्ता नलिन थाल्दुवाले भने । कतिपय सामग्रीको अभाव भएपछि सरकारले कोटा निर्धारण गरेको अन्तर्राष्ट्रिय सञ्चारमाध्यमहरूले जनाएका छन् ।"
किन गहिरियो संकट ?,विदेशी मुद्राका लागि श्रीलंकाको मुख्य स्रोत पर्यटन सन् २०१९ मा भएको आतंकवादी आक्रमणका कारण केही सुस्तायो । त्यसका साथै सोही वर्षको अन्त्यबाट विश्वव्यापी रूपमा फैलिएको कोभिड१९ को संक्रमण रोक्न लगाइएको प्रतिबन्धले पर्यटन क्षेत्र थला पर्यो । देशको कुल गार्हस्थ्य उत्पादनको १० प्रतिशतभन्दा बढी योगदान पुर्याउने पर्यटन क्षेत्र ठप्पप्रायः भएपछि २ लाख ५० हजार जनाले रोजगारी गुमाइसकेको बताइएको छ । श्रीलंकाको अर्थतन्त्रका लागि सबैभन्दा ठूलो समस्या विदेशी ऋणको भार हो । चीनलगायत देशबाट ऋण लिएर विभिन्न परियोजना निर्माण गरेको श्रीलंकाको अर्थतन्त्र आतंकवादी हमला र कोभिड१९ को महामारीसँगै संकटमा पर्यो । यसअघि राष्ट्रपति गोटावया राजापाक्षले गत जनवरीमा चीनलाई तिर्नुपर्ने एक करोड डलर ऋणको समयसीमा बढाइदिन आग्रह गरेका थिए । तर त्यसबारे चिनियाँ पक्षले भने कुनै जवाफ दिइसकेको छैन । विदेशी मुद्रा सञ्चितिमा परेको दबाब घटाउन केही महिनाअघि सरकारले गाडी र मलको आयातमा रोक लगाएको थियो । जसका कारण चियालगायत अन्य उत्पादनमा नकारात्मक प्रभाव पर्यो । पछिल्लो समय रुसले युक्रेनमाथि गरेको आक्रमणले पनि श्रीलंकाको अर्थतन्त्रमाथि थप समस्या ल्यायो । रुसी आक्रमणसँगै अन्तर्राष्ट्रिय बजारमा पेट्रोलियम पदार्थको मूल्य अकासिएको छ । ऊर्जाका लागि जलविद्युत्सँगै कोइला र डिजेल प्लान्टमा निर्भर श्रीलंकामा यसवर्ष वर्षा कम भयो । जसका कारण विद्युत्को उत्पादन घटेपछि कोइला र डिजेलको आयात बढ्यो । तर पछिल्ला दिनमा डिजेल तथा कोइला किन्न नसकेर प्लान्ट बन्द भएपछि लोडसेडिङका कारण उद्योग व्यवसायसमेत प्रभावित भएका छन् । पर्यटन तथा उत्पादनमूलक क्षेत्र धराशायी भएपछि कतिपय परियोजना बनाउन लिएको ऋणको वार्षिक किस्ता तिर्न मुस्किल भयो । श्रीलंकामाथि चीनको मात्रै ५ अर्ब डलरभन्दा बढी ऋण छ । आर्थिक संकट गहिरिन थालेपछि गतवर्ष श्रीलंकाले चीनसँग थप एक अर्ब डलर ऋण लिएको थियो । यस वर्षभित्र श्रीलंकाले ६ अर्ब ९ करोड डलर घरेलु तथा विदेशी ऋण भुक्तान गर्नुपर्नेछ । एकतिहाइभन्दा बढी ऋण निजी कम्पनीहरूको छ । चीन र जापानको भने करिब २२ प्रतिशत ऋण रहेको जनाइएको छ । तर श्रीलंकासँग हाल २ अर्ब ३ करोड डलरमात्र सञ्चित छ । अर्थतन्त्र ओरालो लाग्दै गए पनि श्रीलंकाले आफ्नो मुद्रालाई अमेरिकी डलरको तुलनामा १५ प्रतिशत अवमूल्यन गर्यो । मुद्रा अवमूल्यन भएपछि आयातित वस्तुको भाउ निकै महँगिएको छ । राजधानी कोलम्बोलगायत मुख्य सहरमा राजनीतिक दल र नागरिक समूहहरूले सरकारविरोधी प्रदर्शनहरू चर्काएका छन् । देशमा आर्थिक संकटकालका लागि जिम्मेवार भन्दै उनीहरूले राजापाक्षको राजीनामा माग गरेका छन् । कुनै उपाय नलागेपछि राजापाक्ष सरकारले दुई दिनअघि अन्तर्राष्ट्रिय मुद्राकोष (आईएमएफ) सँग सहयोगका लागि आग्रह गरेको छ । अब आईएमएफले आवश्यक प्रक्रिया पूरा गरेर श्रीलंकाली अर्थतन्त्र सुधार्न सहयोग गर्ने भए पनि त्यो निकै ढिला भइसकेकाले लामो समयसम्म जनताको जनजीवन निकै कठिन बन्नेछ ।
'तेस्रो विश्वयुद्ध हुन सक्छ,"किभ (एजेन्सी) युक्रेनी राष्ट्रपति भ्लोदिमिर जेलेन्स्कीले आफू रुससँग वार्ताका लागि तयार रहेको पुनः दोहोर्याएका छन् । रुसी राष्ट्रपति पुटिनसँगको वार्ता असफल भए तेस्रो विश्वयुद्ध हुन सक्ने उनले चेतावनी दिए । म पुटिनसँग वार्ताका लागि तयार छु । म दुई वर्षयता त्यसका लागि तयार नै थिएँ । मलाई लाग्छ, हामीले वार्ताबिना यो युद्ध अन्त्य गर्न सक्दैनौं, सीएनएनसँग कुरा गर्दै जेलेन्स्कीले भने, सहमतिका लागि हामीले कुनै पनि ढाँचा अवलम्बन गर्न सक्छौं । यदि, यो असफल भए तेस्रो विश्वयुद्ध हुनेछ । जेलेन्स्कीले युद्धको अन्त्य तथा युक्रेनको सुरक्षा सार्वभौमिकताको प्रत्याभूतिका लागि वार्ता मुख्य प्राथमिकता भएको बताएका छन् ।"
विषाक्त मदिरा सेवनले १७ को मृत्यु,"पटना (एजेन्सी) भारतको बिहार राज्यमा विषाक्त मदिरा सेवनका कारण १७ जनाको मृत्यु भएको छ । स्थानीय सञ्चारमाध्यमका अनुसार मधेपुरा, भागलपुर, बाँका र मुर्लिगन्ज जिल्लामा आइतबार उनीहरूको मृत्यु भएको हो । गैरकानुनी रूपमा उत्पादित मदिरा सेवनका कारण बाँकामा ९, भागलपुरमा ४ र मधेपुरामा ३ जनाको मृत्यु भएको छ भने मुर्लिगन्जका एक जनाले ज्यान गुमाएका छन्, स्थानीय अधिकारीले भनेका छन् ।"
नेपाललाई थाइल्यान्डविरुद्धको खेल महत्त्वपूर्ण,"(काठमाडौं)  नेपाली राष्ट्रिय फुटबल टिम सोमबार थाइल्यान्ड जाँदै छ र त्यहाँ नेपालले थाई राष्ट्रिय टिमविरुद्ध मैत्रीपूर्ण अन्तर्राष्ट्रिय खेल खेल्नेछ । अखिल नेपाल फुटबल संघ (एन्फा) ले त्यसको अघिल्लो दिन टिमको औपचारिक रूपमा बिदाइ गरेको थियो र त्यस अवसरमा मुख्य प्रशिक्षक अब्दुल्लाह अल्मुताइरीले थाइल्यान्डविरुद्धको खेल धेरै अर्थमा महत्त्वपूर्ण रहेको बताए । उनले यो खेलले फिफा वरीयतामा सुधार हुने र एसिया कप छनोटमा सहयोग पुग्ने विश्वास पोखे ।थाइल्यान्ड बसाइका क्रममा नेपालले दुई खेल खेल्नेछ, त्यसमध्ये दोस्रो मैत्रीपूर्ण खेल थाइल्यान्डको पहिलो डिभिजन क्लब चोनबरी एफसीविरुद्ध रहेको छ । थाइल्यान्डसँग आधिकारिक खेल मार्च २४ मा हुनेछ भने त्यसको तीन दिनपछि मार्च २७ मा चोनबरीविरुद्ध खेल्नेछ । नेपालले दुवै खेल चोनबरीमा खेल्नेछ । एसिया कप छनोट तेस्रो चरणको खेलअगाडि त्यसको तयारीका रूपमा नेपालले थाइल्यान्डमा खेल्न लागेको हो ।एसिया कप छनोटमा नेपाल समूह ए मा रहेको छ र यसमा नेपालसँगै कुवेत, इन्डोनेसिया र जोर्डन रहेका छन् । यस चरणको छनोटमा कुल २४ टिमको सहभागिता छ र त्यसलाई छ समूहमा विभाजन गरिएको छ । नेपाल सम्मिलित समूहका खेल कुवेतमा हुनेछन् । जुन ८ देखि १४ सम्म हुने छनोटका खेलमध्ये आफ्नो पहिलो प्रतिस्पर्धामा नेपालले जोर्डनको सामना गर्नेछ । जुन ८ को त्यस खेलपछि नेपालले ११ मा कुवेत र १४ मा इन्डोनेसियाविरुद्ध खेल्नेछ । बिदाइ कार्यक्रममा अल्मुताइरीले भने, थाइल्यान्ड र इन्डोनेसिया एकै क्षेत्रका टिम हुन्, त्यसैले अबको मैत्रीपूर्ण हाम्रो लागि राम्रो हो । थाइल्यान्ड जोर्डन र कुवेतको वरीयताको नजिक रहेको टिम हो । पछिल्लो विश्वकप छनोटले हाम्रो वरीयतामा सुधार आएको छ । थाइल्यान्डविरुद्धको खेल जित्न सके अथवा बराबरी गर्न सके, हाम्रो वरीयता अझ माथि जानेछ । यसक्रममा उनले मैत्रीपूर्ण खेलका क्रममा युवा खेलाडीलाई प्राथमिकता दिने पनि बताए । अल्मुताइरीले थपे, जित्नु र हार्नु आफ्नो ठाउँमा छ । तर सबै खेलाडीले हृदयदेखि खेल्नुपर्छ । हाम्रो टिमले राम्रो खेलिरहेको छ, त्यसैले मलाई लाग्छ, हामी जित निकाल्न सक्छौं । नेपालले थाइल्यान्ड जान अगाडि एक साता प्रशिक्षण गरेको थियो र थाइल्यान्डमा त्यत्तिकै बराबरको समय पाउनेछ । यो मैत्रीपूर्ण खेलका लागि पर्याप्त रहेको पनि प्रशिक्षकले दाबी गरे । उनले थाई टिमबारे धेरै अध्ययन नगरेको र त्यसको स्थानमा आफ्नो पूरा ध्यान कुवेत, इन्डोनेसिया र जोर्डनमा केन्द्रित रहेको पनि बताए ।उनले मछिन्द्रका खेलाडी नआएको हुनाले टिममा नपरेको र त्यसले राष्ट्रिय टिमको प्रदर्शनमा फरक नपर्ने पनि दाबी गरे । किरण लिम्बूको नेतृत्वमा रहेको नेपाली टिममा टेकेन्द्र थापा, दीप कार्की, आशिष लामा, आयुष घलान, अनन्त तामाङ, प्रशान्त अवस्थी, अञ्जन विष्ट, एरिक विष्ट, नवीन गुरुङ, नितिन थापा, दर्शन गुरुङ, दिनेश राजवंशी, गौतम श्रेष्ठ, पुजन उपरकोटी, सन्तोष तामाङ, आकाश बुढामगर, सुमन अर्याल, सुमन लामा, सुदीप गुरुङ, सुरज ठकुरी, तेज तामाङ, सुभाष गुरुङ र रोहित चन्द छन् ।"
मकवानपुरलाई उपाधि,"मकवानपुर (कास) प्रथम वाग्मती खेलकुद प्रतियोगिताको पुरुष फुटबलमा मकवानपुर विजयी भएको छ । आइतबार फाइनलमा ललितपुरलाई टाइब्रेकरमा निराश पार्दै मकवानपुरले उपाधि जितेको हो । निर्धारित समय २२ गोलको बराबरी भएपछि टाइब्रेकरमार्फत नतिजा निकालिएको हो । मकवानपुरले २ पटक अग्रता लिए पनि जितका लागि टाइब्रेकरसम्म कुर्नुपरेको हो । टाइब्रेकरमा मकवानपुर ३० गोल अन्तरले विजयी भएको हो । वाग्मती प्रदेशका तेह्रै जिल्ला सहभागी प्रतियोगितामा मकवानपुरबाट ललित चौंलागाईंले ७ र समिराज थोकरले ३६ औं मिनेटमा गोल गरे । ललितपुरबाट चौथो र रोहित गिरीले दोस्रो हाफको १९ मिनेटमा गोल गरे । टाइब्रेकरमा मकवानपुरका अमिर श्रेष्ठ, समिराज थोकर र सञ्जीव अर्यालले गोल गरे । ललितपुरका नीरञ्जन महर्जनको प्रहार मकवानपुरका रक्षक अनिश देउलाले रोके भने रोहित गिरी र बिक्की महर्जनको प्रहार बाहिरिएको थियो । प्लेयर अफ द फाइनल मकवानपुरका अनिश देउला तथा सर्वोत्कृष्ट खेलाडी मकवानपुरका समिराज थोकर घोषित भए । विजेता मकवानपुरले एक लाख रुपैयाँसहित ट्रफी र उपविजेता ललितपुरले ८० हजार रुपैयाँ प्राप्त गरे ।"
प्रोफेसनल बक्सिङ हुने,"काठमाडौं (कास) नेपाल प्रोफेसनल बक्सिङ कमिसन (एनपीबीसी) को तत्वावधानमा म्याक्स बक्सिङ प्रमोसनद्वारा बिहीबार क्लब फहरेन हाइट ठमेलमा दक्षिण एसियाली प्रोफेसनल बक्सिङ च्याम्पियनसिपको आयोजना हुने भएको छ । नेपालमा पहिलो पटक दक्षिण एसियाली यो स्तरको प्रतियोगिता आयोजना हुन लागेको एनपीबीसीको दाबी छ ।म्याक्स बक्सिङ प्रमोसनले आयोजना गर्ने उक्त प्रतियोगितालाई एनपीबीसीले पर्यवेक्षण गर्नेछ । भारत, बंगलादेशलगायतका दक्षिण एसियाली राष्ट्रका खेलाडीहरूका साथै नेपालका विभिन्न जिल्लाबाट खेलाडीहरूको सहभागिता रहने प्रोफेसनल बक्सिङ च्याम्पियनसिपले नेपालको बक्सिङ खेल र नेपाली बक्सरलाई व्यावसायिकतातर्फ उन्मुख गराउने एनपीबीसीका अध्यक्ष राजन प्रजापतिले जानकारी गराए । इलिट फाइटर सिरिजको रूपमा रहने यो प्रो बक्सिङ च्याम्पियनसिपको विजेताहरूले आकर्षक नगद पुरस्कार पाउनेछन् । यसका साथै सिरिजको अन्तमा सुपर फिदर वेट ७८ केजी समूहको सुपर फिदर वेट च्याम्पियन सिरिजको विजेताले ५ लाख र उपविजेताले २ लाख पाउने म्याक्स बक्सिङ प्रमोसनका कार्यकारी निर्देशक मुक्ति थापा र संस्थापक म्याक्स बस्नेतले जानकारी गराए ।"
कर्णालीद्वारा सुदूरपश्चिम स्तब्ध,"धनगढी (कास) मुख्यमन्त्री कप यू१९ महिला राष्ट्रिय क्रिकेट प्रतियोगिता आइतबारदेखि धनगढीको फाप्ला क्रिकेट मैदानमा सुरु भएको छ । उद्घाटन खेलमा कर्णाली प्रदेशले सुदूरपश्चिम प्रदेशलाई ३४ रनले स्तब्ध पार्यो ।टस जितेर ब्याटिङ गरेको कर्णालीले निर्धारित २० ओभरमा ५ विकेट गुमाएर ९३ रन बनायो । जवाफमा सुदूरपश्चिम १३४ ओभरमा ५९ रनमै अलआउट भयो । सुदूरपश्चिमकी पवित्रा धामीले अविजित १० रन बनाउनुबाहेक अन्य ब्याटरले सम्झनालायक प्रदर्शन गर्न सकेनन् । कर्णालीकी एन्जिला थापाले ३ ओभरमा १३ रन खर्चेर ३, श्रीमि थारू, दीक्षा पुरी र तिर्सना विश्वकर्माले समान २२ तथा बिना थापाले १ विकेट लिए । यसअघि कर्णालीबाट किरण कुँवर र तिर्सनाले ६४ रनको सुरुवाती साझेदारी गर्दै टिमलाई राम्रो स्कोरतर्फ पुर्याए । किरणले व्यक्तिगत २५ र तिर्सनाले १२ रन बनाए । सुदूरपश्चिमकी सावित्रीले ३ र मनीषा चौधरीले १ विकेट लिए । प्लेयर अफ दि म्याच कर्णालीकी एन्जिला थापा भइन् । नेपाल क्रिकेट संघ (क्यान) को आयोजनामा जारी प्रतियोगिताको विजेतालाई पाँच लाख र दोस्रोलाई तीन लाख प्रदान गरिनेछ । सातै प्रदेशका टिमहरूको सहभागिता रहेको प्रतियोगिता ११ गतेसम्म सञ्चालन हुनेछ । प्रतियोगिताको प्रवर्द्धक सुदूरपश्चिम प्रदेश खेलकुद परिषद् रहेको छ । प्रतियोगिताको उद्घाटन आइतबार सुदूरपश्चिम प्रदेशका सामाजिक विकासमन्त्री लालबहादुर खड्का र धनगढी उपमहानगरपालिकाका मेयर नृपबहादुर वडले संयुक्त रूपमा गरे । क्यानका अध्यक्ष चतुरबहादुर चन्द उक्त अवसरमा उपस्थित थिए ।"
कबड्डीमा नेपालको जित,काठमाडौं (कास) नेपालको पुरुष टोलीले बंगबन्धु कप अन्तर्राष्ट्रिय कबड्डी प्रतियोगितामा जित हात पारेको छ । बंगलादेशको ढाकामा जारी प्रतियोगितामा नेपालले इन्डोनेसियालाई ४७१८ ले पराजित गरेको अखिल नेपाल कबड्डी संघका महासचिव विनोद प्रजापतिले जनाएका छन् । नेपालका प्रदीप मिजार प्लेयर अफ द म्याच चुनिए । उनले १० हजार टाका नगद पुरस्कार पाए ।
"विगतको विकास, भविष्यको भरोसा","४ पूर्वाधारमा लुम्बिनी अवधारणा लुम्बिनीमा पूर्वाधार निर्माणका दृष्टिकोणले एउटा मोडल बनाउनुपर्छ भन्ने सोच र तत्परता हो । यस दृष्टिकोणले केही महत्त्वपूर्ण काम भएका छन् । ६ लेन सडकको अवधारणा लुम्बिनीबाट सुरु भएको हो । बुटवलभैरहवासुनौली सडक निर्माण गर्न खोज्दा धेरैले के गर्न खोजेको ? भन्थे । बुटवलसुनौली सडक अहिले पूरा भएको छ । बुटवलको चौराहाबाट पहाडको फेदीसम्म सडक विस्तारको काम अघि बढेको छ । बुटवलसुनौली सडक पहाडको फेदीसम्म पुग्नेछ । बुटवलबाट गैंडाकोटसम्म सडक विस्तारको काम भइरहेको छ । दाउन्नेमा सुरुङमार्गको अध्ययन भइरहेको छ । बुटवलबाट गोरुसिंगे कपिलवस्तुसम्म एडीबीले डिजाइन गरिरहेको छ, जसमा विश्व बैंकले लगानी गर्दै छ । केही समयभित्र यसको पनि निर्माण प्रक्रिया अघि बढ्नेछ । कतिपय ठाउँमा हुलाकी सडक बनिसकेको छ । भैरहवाबाट लुम्बिनी जाने हुलाकी सडक चार लेनको छ । त्यहाँबाट तौलिहवा चार लेनको सडक, अर्कोतिर परासी हुँदै त्रिवेणीसम्म त्यही ढंगले हुलाकी सडक बन्नेछ । रूपन्देही र पाल्पाको सिमानामा पर्ने सिद्धबाबामा ढुंगा खसेर गाडीमा लाग्ने, मानिसको ज्यान जाने जाने ठूलो समस्या छ । त्यहाँ सुरुङ निर्माणका लागि ठेक्का सम्झौता भएर काम अघि बढ्दै छ । बुटवलबाट पोखराको बाटो छोटो पार्न जरुरी छ । सिद्धार्थ र रत्न राजमार्गका लागि निर्माण अघि बढाउन ५ अर्ब रुपैयाँ मेरै पालामा छुट्याएको थिएँ । सिद्धार्थ राजमार्गको डीपीआर बनिसकेको छ । यसमा सानासाना सुरुङ पनि पर्छन् ।यसलाई डेटिकेटेड डबल लेनमा स्तरोन्नति गर्ने र यसो गर्दा बढीमा आधा घण्टामा तानसेन पुग्न सकिनेछ । लगभग दुई घण्टामा पोखरा पुग्न सकिनेछ । कालीगण्डकी करिडोर हुँदै कोरलासम्म पुगिनेछ । यसले उत्तरदक्षिण जोड्नेछ । यी आयोजनालाई हामीले एकसाथ अघि बढाउन खोज्दै छौं । देशमा कहीं पनि हेर्नलायक नदी नियन्त्रण बनेको छैन । तिनाउ र दानव नदीका दुवै किनारमा नदीको सीमा क्षेत्र छाडेर पर्खाल, ग्रिन बेल्ट, डबल लेनको बाटो, फुटपाथ र बस्ती दुवै किनारमा बनाउने गरी टेन्डर भइसकेको छ । आकाशबाट हेर्दा नेपालको झन्डा आकारको बुटवलमा अन्तर्राष्ट्रिय सम्मेलन निर्माण गरिएको छ । १६ बिघामा एउटा सम्मेलन केन्द्र छ भने एकसाथ १० हजार दर्शकले अवलोकन गर्न मिल्ने प्रदर्शनी केन्द्र बन्दै छ । एक प्रदेश, एक सरकारी स्वामित्वको मेडिकल कलेज को अवधारणाअनुसार लुम्बिनीको तिलोत्तमा नगरपालिका१ मा जग्गाको प्रबन्ध गरिएको छ । डीपीआर भएर टेन्डरमा जाने अवस्था छ । अहिले ५० बिघा जग्गा छ । पछि दुई सय बिघासम्म पुर्याउन सकिनेछ ।बुटवलको पुरानो अञ्चल अस्पताल अहिले प्रादेशिक अस्पतालका रूपमा छ । यसलाई स्तरोन्नति गर्न भन्दै टेन्डर गरे पनि प्रक्रिया अघि बढ्न सकेको छैन । नियमसंगत ढंगले टेन्डर भए निर्माणमा जान तयारी पूरा छ । बसपार्क भनेको अव्यवस्थाको केन्द्र हो भन्ने सोचाइ सबैमा छ । बसपार्क भनेको भद्रगोल हुने ठाउँ हो भन्ने छ । तर बसपार्क भनेको राम्रो ठाउँ हो भन्ने सन्देश दिन तिलोत्तमा१७ मा प्रादेशिक बसपार्कको डिजाइन सकिएको छ । मेचीदेखि महाकालीसम्म कतै नभएको काम सैनामैना नगरपालिकामा गर्दै छौं । बोलबम धाम छ । यसलाई व्यवस्थित गर्दै छौं । चुरेको काखबाट सानो खोला बगेर आएको र खोला अलि भित्र गएपछि उपत्यका जस्तो छ । त्यहाँ २० मिटर अग्लो बाँध बनाउँदै छौं । त्यसमा ९ हेक्टरको ताल निर्माण हुनेछ । पर्यटन प्रवर्द्धन गर्ने गरी त्यो ताल बनाइनेछ । यसको लागत करिब ४ अर्ब हुने अनुमान छ । सैनामैना नगरपालिकामै ५७ किमि चक्रपथ निर्माण गरिएको छ । ४३ किमि कालोपत्र भइसकेको छ । ल्यान्डफिल साइडको काम अघि बढाएका छौं । म अर्थमन्त्री भएर बजेट प्रस्तुत गर्दा ७ प्रदेशमा एकएकवटा औद्योगिक क्षेत्र बनाउने कुरा ल्याइएको हो । लुम्बिनी प्रदेशमा रूपन्देही र बाँकेमा प्रस्तावित थियो । रूपन्देहीको मोतीपुर औद्योगिक क्षेत्र करिब आठ सय बिघाभित्र पर्छ । औद्योगिक क्षेत्र व्यवस्थापन लिमिटेडका नाममा जग्गा छुट्याइसकिएको छ । डिजाइनको काम भइरहेको छ । शिलान्यास भएको छ । जिल्लाभित्र छरिएका उद्योग एकीकृत गर्ने र नयाँ उद्योगलाई उक्त ठाउँ उपलब्ध गराउने योजना हो । उद्योग स्थापनाका निम्ति जुन रफ्तारमा लगानीकर्ता आकर्षित भएका छन्, त्यसबाट हामीलाई उत्साहित बनाएको छ । बुटवलमा अर्को पुरानो औद्योगिक क्षेत्र पनि बन्दै छ । भैरहवामा एउटा सेज पनि छ । अब थप ठूल्ठूला औद्योगिक क्षेत्रले सहरीकरणलाई नकारात्मक प्रभाव नपारून् भनेर काम पनि गर्नु छ ।(कृष्ण आचार्य र विमल खतिवडासँगको कुराकानीमा आधारित)"
'पूर्वाधारभन्दा जनजीविका हाम्रो प्राथमिकता,"लुम्बिनी प्रदेश सरकारको अवस्था के छ ?लुम्बिनी प्रदेशमा जुन राजनीतिक परिस्थितिबाट सरकार निर्माण भयो, त्यो बाध्यात्मक परिस्थिति थियो । सरकार गठन भएदेखि नै प्रतिपक्षबाट निरन्तर संसद् अवरुद्ध हुँदै आएको छ । त्यसका बाबजुद पनि हामीले केही सकारात्मक र आशालाग्दा काम गरेका छौं । यसको पूर्वाधार, भौतिक अवस्था र सूचकांक हेर्दा अन्य प्रदेशको तुलनामा पहिलो नै छ । कृषि र पर्यटन प्रदेशको पहिलो आधार र भर्जिन क्षेत्र हो । त्यसलाई म्यानेज गरियो भने प्रदेशको समृद्धिमा अथाह सम्भावना छ र गुणात्मक फड्को मार्न पनि सकिन्छ । कृषि र पर्यटनबाटै समृद्ध प्रदेश बनाउन सकिन्छ भन्ने परिकल्पनाका साथ सरकार अघि बढेको छ । त्यसका आधारहरू केके हुन् ? हामीसँग लुम्बिनी छ । बुटवल र भैरहवाजस्ता वाणिज्य सहर छन् । पूर्वपश्चिम राजमार्ग, यातायात र भौगोलिक अवस्थितिका हिसाबले पनि मध्य प्वाइन्ट यो प्रदेश छ । बाँके र बर्दियामा राष्ट्रिय निकुञ्ज छन् । रोल्पा र रुकुम पूर्वले अलग्गै पहिचान दिएका छन् । लुम्बिनीलाई सांस्कृतिक सिटीका रूपमा विकास गर्ने, अन्तर्राष्ट्रिय पर्यटकको प्रमुख गन्तव्य बनाउने, बुटवलभैरहवालाई वाणिज्य र आपूर्ति केन्द्रका रूपमा स्थापित गर्ने, पहाडी जिल्लालाई इको टुरिजमको हब बनाउन सकियो भने लुम्बिनी प्रदेश देशकै नमुना र समृद्ध प्रदेशका रूपमा स्थापित हुनेछ । बुटवललाई स्वास्थ्य र शिक्षामा पनि यस क्षेत्रका केही प्रदेशको केन्द्रका रूपमा विकास गर्न सकिन्छ । प्रदेशको विकासमा संघीय सरकारको सहयोग कस्तो छ ?संघीयता कार्यान्वयनका लागि तीनै तहका सरकार सहयोगी बन्नुपर्ने हो । समन्वय गरेर अघि बढ्नुपर्ने बेलामा राजनीतिमा अनेकन उतारचढाव आए । त्यसले निश्चय पनि संघ र प्रदेशबीच समन्वय हुन सकेन । संविधानप्रदत्त ढंगले क्षेत्राधिकारका विषयमा समन्वय अभावमै चार वर्ष बिते । त्यसले प्रदेशको जग बसाल्न र विकासमा समस्या देखिएकै छ । समन्वय अभाव भन्नाले संघीय सरकारबाट असहयोग भइरहेको छ भन्नुभएको हो ?हो, संघीय सरकारले जति तदारुकतापूर्वक प्रदेश सरकारसँग छलफल गर्नुपर्ने हो, त्यो भएन । संघीय सरकारले निर्माण गर्ने कानुन अहिलेसम्म बन्न सकेनन् । त्यसको प्रभाव प्रदेश सरकारमा पर्यो । केन्द्रीय राजनीतिमा पनि अस्थिरताको प्रभाव रह्यो । सरकार परिवर्तन, प्रतिपक्षबाट सदनलाई अप्ठ्यारो पार्ने, महत्त्वपूर्ण र राष्ट्रिय विधेयक पेस र पारित हुन नदिने कारणले पनि प्रदेश र स्थानीय तहका सरकार कमजोर बन्ने अवस्था आयो । जुन अबका दिनमा समीक्षाको विषय बन्नुपर्छ । लुम्बिनी प्रदेशको आर्थिक वृद्धिदर उल्लेख्य बढ्न सकेको छैन, सरकारको आफ्नै बजेट पनि खर्च हुन सकिरहेको छैन किन ?तीन वर्ष हामीले कोभिड महामारीसँग लड्नुपर्ने अवस्था आयो । आर्थिक क्षेत्र तहसनहस बन्यो । प्रदेशको आर्थिक क्षेत्रको मुख्य आधार रहेको पर्यटन महामारीको चपेटाले थिचियो । सरकार जनताको जीवन रक्षामा मात्र केन्द्रित हुनुपर्ने अवस्थाकै कारण आर्थिक वृद्धिदर घट्दो भएको हो । तैपनि, धेरै सूचकांकहरूमा हामी अहिले पनि अन्य प्रदेशको तुलनामा एक नम्बरमै छौं चाहे त्यो आर्थिक वृद्धिदर होस् वा बजेट खर्च र शासकीय सुधार । फ्रदेश योजना आयोगले आर्थिक क्षेत्रको सुधारका लागि काम गरिराखेको छ । त्यसबाट केही सुधार हुन सक्छ । सरकारको बजेट खर्चका लागि मूलतः ब्युरोत्रेटिक प्रणाली नै मुख्य जिम्मेवार हुन्छ । त्यही प्रणालीमा समस्या हुँदा सरकारको समग्र प्रगतिमा पनि अलि अप्ठ्यारो नै पर्ने रहेछ । अहिले पनि प्रदेश सरकार त्यही अप्ठ्यारो परिस्थितिबाट गुज्रेको छ । नियम कानुन, खरिद प्रक्रिया, खर्च प्रणालीमा एकरूपताको बुझाइ झएको ब्युरोत्रेसीको लिडरसिप नहुँदा पनि अप्ठ्यारो पर्छ । राजनीतिक नेतृत्वले मात्र चाहेर पनि नहुँदो रहेछ झन्ने देखाएको छ । ब्युरोत्रेटिक प्रणाली अलि अव्यवस्थित रह्यो यस बीचमा । त्यसले स्थिरता र उत्साहितभन्दा पनि संशयजस्तो अनि अलि अरुचिजस्तो, अलि आस्थाको प्रभाव बढी भएजस्तो भइराखेको छ । त्यसले झोलिको ब्युरोत्रेटिक प्रणालीमा पनि एउटा ठूलो चुनौती थपिने देख्दै छु । कर्मचारीबाट असहयोग भयो भन्न खोज्नुभएको हो ? असहयोग भन्ने होइन । मैले भनेको प्रयोगात्मक कुरा हो । उहाँहरू (कर्मचारी) मा कन्फिडेन्टली हामी सक्रियताका निम्ति प्रतिबद्ध छौं भन्ने मनोविज्ञान बनेको छैन । तल जाने, नम्बरहरू लिने वा आफ्नो सुविधाका निम्ति मात्र काम गर्ने एउटा ट्रेन्ड जस्तै बनेको छ, त्यो हिजोदेखिकै अवस्था हो । त्यो प्रणाली संघीयतासँग क्रस भयो । संघीयताले अपेक्षा गरेको अर्कै हो । त्यहाँ गएर जनतालाई डेलिभरी (सेवा) प्रोएक्टिभ्ली दिन खोजेको हो । तर त्यो पूरा भएको छैन । निजामती ऐन, यसको व्यवस्थापन, यसको प्रणालीमा पनि ठूलो सुधार हुनु जरुरी छ । तसर्थ, अहिले समग्र राज्य प्रणालीले सुधारको माग गरेको छ । त्यो सुधार देखिने गरी, जनताले पनि अनुभूति गर्ने किसिमको चाहिएको छ । हाम्रा प्रणालीहरू केही जटिल हुँदा र जनताका अपेक्षा फरक, प्रणाली फरक हुँदा पनि जनगुनासो अलि बढेको छ । यी सबै समस्याका बीच पनि हामी दोस्रो चौमासिक सकिँदा झन्डै २२ प्रतिशत पुँजीगत बजेट खर्च गर्न सफल भएका छौं । अब प्रदेश सरकारको अवधि झन्डै ९ महिना छ, केके गर्न सकिन्छ जस्तो लाग्छ ? सम्भावनाका हिसाबले प्रदेशले आफ्ना धेरै हातगोडाहरू चलाउन पाउने हो भने राजस्व संकलन र वृद्धिमा पनि धेरै ठूलो गुणात्मक फड्को मार्न सक्छ । नदीजन्य पदार्थ, वनजन्य पदार्थलाई व्यवस्थित गर्न सक्यो भने आम्दानी बढ्न सक्छ । यातायातलाई सुव्यवस्थित गर्न सक्यो भने, कृषि क्षेत्रलाई अझ व्यावसायिक ढंगले उत्प्रेरित गर्न सक्यो भने र उद्योगकलकारखाना, जो जनताका दैनिक आधारभूत आवश्यकतासँग जोडिएका छन्, तिनलाई प्राथमिकतामा राखेर कृषिका लागि आवश्यक मल, बीउको ग्यारेन्टेड गर्न सक्नुपर्छ । जनजीवनका हिसाबले खाद्य वस्तुहरूको व्यवस्थापनको पक्ष, लत्ताकपडाको स्वदेशी उत्पादनमा प्राथमिकता, प्रविधिको प्रयोग, रोजगारीलाई केन्द्रमा राखेर काम गर्न सक्नुपर्छ । आममानिसलाई अहिले पनि रोजगारी के हुन्छ भन्ने कुरा नै प्रमुख छ । त्यसलाई पहिचान गरेर कार्यान्वयन गर्न सकियो भने प्रदेश समृद्ध बन्छ । सरकारको समृद्ध प्रदेश, आत्मनिर्भर लुम्बिनी को परिकल्पना पनि पूरा हुन्छ ।त्यसो गर्न सक्ने सामर्थ्य र योजना सरकारसँग छ त ?हामीले भौतिक संरचना बने मात्र आहा विकास भन्ने परिपाटी छ । जनताले सहज र सरलीकृत ढंगले जीवनयापन गरेको देखियो भने त्यो नै विकासको सही सूचकांक हो । जुन अहिले हामीले नयाँ विषयभन्दा पनि स्वास्थ्य क्षेत्रमा केही रेक्टिफिकेसन गर्न खोजेका छौं । शैक्षिक क्षेत्रमा पनि केही नयाँपन दिन खोजेका छौं । पर्यटन र कृषिलाई अभियानका रूपमा अघि बढाउँदै छौं । यी सबै क्षेत्रलाई एकै मालामा जोड्ने गरी सडक विस्तार र निर्माणका काम तीव्र छन् । त्यो नै समृद्धिको मुख्य आधार हो । बनिरहेका योजना कार्यान्वयन हुँदा प्रदेशको समृद्धिको नारा साकार हुन्छ नै । पूर्वाधारका हिसाबले हामीले अहिले बुटवलभैरहवालाई बेस बनाएर एउटा विकास रणनीति, अर्को आर्थिक र औद्योगिक हब बनाउँदै छौं । त्यो पनि सहयोगी बन्ने नै छ । बाँके र बर्दिया निकुञ्जलाई ठूलो पर्यटकीय केन्द्रका रूपमा विकास गर्ने । अर्को एग्रो फरेस्टीलाई प्रयोग गर्ने । हाम्रो प्रदेशमा भएका दक्षिणी क्षेत्रका ठूला नाकालाई व्यवस्थित गर्दै लुम्बिनीसँगै सुदूरपश्चिम, कर्णाली र गण्डकी प्रदेशका आयातनिर्यात केन्द्र बनाउने प्रयासमा पनि प्रदेश सरकार लागिरहेको छ । प्रदेशको स्थायी राजधानी कहिलेसम्म निर्माण हुन्छ ?स्थायी राजधानीको मास्टर प्लान बनिरहेको छ । बजेटको व्यवस्थापन र मास्टर प्लानअनुसार पूर्वाधारको काम गर्दा तिथिमिति भन्ने हुँदैन । त्यसमाथि स्थानीय तह, प्रदेश र संघीय निर्वाचन पनि यही बीचमा हुँदै छन् । त्यहाँ पनि बजेट खर्च हुनेछ । सबैतिरबाट सहयोग भयो भने हामीले अबको पाँच वर्षमा आधारभूत र अत्यावश्यक संरचना खडा गर्नेछौं । आधारभूत, अत्यावश्यक र विशिष्टीकृत संरचनाहरू स्थायी राजधानीमा निर्माण हुनेछन् । कस्तो बन्छ राजधानीको स्थायी संरचना ?संघीय सरकारले यसै वर्ष प्रशासनिक संरचनाका लागि १ अर्ब बजेट दिएको छ । त्यो प्रशासनिक संरचना मौलिक पहिचानसहितको हुनेछ । त्यहाँ बन्ने संरचना अरूको सिको र बखान गरेर बन्दैनन् । हाम्रा मौलिक परम्परा, भौगोलिक पहिचान दिने र संस्कृति झल्किने खालका हुनेछन् । त्यससँगै अत्यावश्यक, आधारभूत र विशिष्टीकृत संरचनाहरू त्यहाँ हुनेछन् । अत्यावश्यक भनेको प्रशासनिक संरचना हो । आधारभूत अहिले नै कामकाज सञ्चालनका लागि हो । त्यसमा बाटाघाटा, बसोबासका सुविधा हुनेछन् । विशिष्टमा ठूलो आपत्कालीन अस्पताल, शिक्षालय पर्नेछन्, जुन मास्टर प्लानअनुसार अन्तिमतिर निर्माण गरिनेछन् । अहिले बनिरहेका संरचनामा मास्टर प्लानअनुसार तालमेल हुने गरी नै बनाइनेछ । तिनले पछिको संरचना निर्माणलाई कुनै असर गर्दैनन् । समस्या भएमा मास्टर प्लान परिमार्जन पनि हुँदै जान्छ । सरकारको आवधिक योजना कसरी अघि बढ्दै छ ?आवधिक योजना भनेको परिकल्पना हो । परिकल्पनामा प्राथमिकता छुट्याउने कुरा हुन्छ । परिकल्पनामा सबै पार्टीको एउटै सुखी र समृद्धि भन्ने नै छ । हामीले लुम्बिनीलाई आत्मनिर्भर बनाऔं भन्यौं । समृद्धि त सबैको साझा कुरा हो । तर, समृद्धिको पहिलो बुँदा के ? अब कसैले बाटो देख्छ, हामीले हस्पिटल देख्छौं । कसैले पर्यटन देख्ला, हामीले शिक्षा देख्छौं । आवधिक योजना जे भए पनि पहिलो रोजगारी सिर्जना हुनुपर्यो । दोस्रो, त्यसका लागि दीक्षित हुनुपर्यो । जब बेरोजगारी समस्या समाधान भएर यहीँ रोजगारीको ग्यारेन्टी हुन्छ, त्यसले मात्र आवधिक योजनाको सार्थकता हुन्छ । त्यसका लागि पनि कम्तीमा पाँच वर्ष लाग्छ नै । आवधिक योजनामा केन्द्रको अन्तर्राष्ट्रिय विमानस्थललाई लुम्बिनीसँग जोड्ने र व्यवस्थित गर्ने कुरा छ । यसैलाई पिकअप गर्दै जाने हो । प्रदेशले गर्ने भनेको लगानी सम्मेलन किन भएन ? लगानी सम्मेलनका लागि तीनवटा पूर्वाधार तयार हुनैपर्छ । लगानी सम्मेलन भनेको थिम हो । लगानीका लागि हामीले रोस्टर बनाउनुपर्छ, कुनकुन क्षेत्रमा लगानी गर्न दिने भन्ने कुरा छ । त्यसमा लगानीकर्ता तयार हुनुपर्यो । अर्को लगानीको स्थलको व्यवस्थापन हुनुपर्यो । भौतिक पूर्वाधारदेखि जमिनको उपलब्धता, त्यसको व्यवस्थापनबिना कसरी लगानी हुन्छ ? त्यो छैन । अहिले जमिन कसले दिने भन्ने नै टुंगो छैन । संघबाट भोगाधिकार लिनुपर्ने, संघसँगै सहमति गर्नुपर्ने अनि प्रदेशले लगानी सम्मेलन गर्ने । लगानीको क्षेत्रमा प्रदेश सरकारले हस्ताक्षर गर्ने तर फिल्डमा जाँदा जमिन दिन नसक्ने अहिलेको अवस्था छ । अघिल्लो सरकारले मोतीपुर, नौबस्तालाई औद्योगिक क्षेत्र बनाउने त भन्यो । तर, जग्गा हस्तान्तरण संघबाटै हुन सकेको छैन । नभएपछि आफ्नो नेतृत्वमा लगानी सम्भव भएन । भैरहवामा रहेको सेजको अवस्था पनि उस्तै छ । तैपनि, हामीले यो प्रदेशमा सम्भावना भएका २२२५ वटा लगानीका क्षेत्र पहिचान गरेका छौं । जमिन उपलब्धताको कुरा र त्यहाँ दिने सुविधा र आउने प्रक्रियामा संघसँग समन्वयको प्रश्न बाँकी नै छन् । त्यो भयो भने मात्र सम्मेलनको सार्थकता हुन्छ । नभए परिकल्पनामा मात्र सीमित हुन्छ । तसर्थ, व्यवहारमै कार्यान्वयन गर्न सक्ने भएपछि मात्र लगानी सम्मेलन गर्नु उपयुक्त हुन्छ । लगानी सम्मेलनपछि जनता आश्वासन होइन, परिणाम चाहन्छन्, जुन अहिले सम्भव छैन । त्यसो भए पाँच वर्षका उपलब्धि के त ?पहिलो पाँच वर्ष संघीयता कार्यान्वयनको वर्ष हो । त्यसका लागि हामीले नीति बनाइदिने हो । यो चार वर्षमा ६७ कानुन र २८ वटा नियमावली तयार भएका छन् । प्रदेशमा कर्मचारीको व्यवस्थापनको काम सकिएको छ । स्थायी मुकाम टुंगो लगायौं । नामकरण गर्यौं । संरचना निर्माणको सुरुवात गरेका छौं । त्यो दोस्रो उपलब्धि हो । तेस्रो, केही रणनीतिक मार्गहरू खोलेका छौं । जसले यातायात आवागमनमा सहजता पैदा भएको छ । अन्तरजिल्ला र अन्तरपालिका जोड्ने पूर्वाधार तयार भएको छ । कृषिमा केन्द्रित हुन केही कोल्डस्टोर स्थापना भएका छन् । कृषि स्मार्ट कार्यक्रम निरन्तर अघि बढेको छ । सहकार्यका नमुना कार्यक्रम सुरु भएका छन् । शिक्षा क्षेत्रको पूर्वाधारमा रूपान्तरण नै भएको छ । प्रादेशिक विश्वविद्यालयको संरचनाको तयारी गर्ने अवस्थासम्म हामी आएका छौं । सीमा क्षेत्रमा सुरक्षा निकायको पहुँच वृद्धि भएको छ । अड्डाहरू बनेका छन् । स्वास्थ्य क्षेत्रमा पनि ठूलो सुधार भएको छ । दुईवटा प्रादेशिक अस्पताल बनेका छन् । लुम्बिनी अस्पताललाई विशेषज्ञ सेवाको अस्पतालमा विकास गर्न भौतिक संरचना र त्यहीअनुसारका उपकरण, मानव संसाधनको व्यवस्थापन अघि बढेको छ । स्वास्थ्य चौकीमा उपकरण जडान, १२ जिल्लामा अक्सिजन प्लान्ट निर्माण भएका छन् । कोभिडसँग सामना गर्दा परेका अप्ठ्यारामा ठूलो जनशक्ति परिचालन गरेर सफल रूपले अघि बढेका छौं । महामारीसँग लड्दाको समय खेर गएको छ । त्यसपछिको अवस्था सम्हालेर अघि बढ्ने अवस्थामा हामी पुगेका छौं । विपद् व्यवस्थापनमा सहजीकरण भएको छ । जनता आवास कार्यक्रम, खानेपानीलगायतमा हामीले फड्को मारेका छौं । कोभिडबाट प्रभावित पर्यटन, उद्योग, कलकारखानाका लागि राहतका केही कार्यक्रम छन् ?हामीले कोभिड महामारीको राहतका लागि पूर्वाधार र सहजीकरण मात्र गर्ने हो । सबैलाई अनुदान दिन सम्भव पनि छैन । त्यसमा सहजीकरणको प्रयास जारी नै छ । लामो समयदेखि संसद् अवरुद्ध छ, खुलाउने प्रयास किन भएन ? प्रतिपक्षसँग संवाद जारी छ । तर, प्रतिपक्षको अडान नै अनपेक्षित छ । एमाले पनि लोकतन्त्रवादी हो । भोलि कुनै बेला उहाँहरू पनि सत्तापक्ष बन्न सक्नुहुन्छ । त्यसबेला वर्षौर्संम्म प्रतिपक्षले यस्तै संसद् अवरोध गरिरह्यो भने के हुन्छ ? यो खराब संस्कार हो । अदालतमा विचाराधीन मुद्दामा प्रश्न उठाइने छैन भन्ने हामी सबैले संविधानतः स्विकारेकै हो । विचाराधीन कुरालाई पनि एमालेले राजनीतिक मुद्दा बनाइदिएपछि हामीले के विषयमा छलफल गर्ने ? अदालतले ठीकबेठीक जे गर्ला । तर त्यसको प्रक्रियालाई पनि प्रभावित हुने गरी राजनीतिक एजेन्डा बनाउने कुरा अलोकतान्त्रिक प्रक्रिया हो । जबर्जस्त अधिनायकवादी सोच हो भन्ने त आयो नि ! अदालतले जेसुकै गरोस्, तैंले गर्नैपर्छ, त्यो के भन्या, त्यस्तो पनि हुन्छ र ! मिल्ने कुरा गर्नॅपर्यो । विधि प्रक्रिया पुगेन, यस्तो समस्या भयो भन्ने कुरा ठीकै हो । सदन भनेको प्रतिपक्षकै हो । सदनकै गति अवरोध गर्ने, सदन नै भंग गर्ने भन्ने लोकतन्त्रवादीले सोच्नै सक्दैन । सहकार्यको संस्कृतिबाट प्रतिपक्षमा दम्भको संस्कृति बढेको छ । त्यो दम्भले कहीं पुर्याउँदैन । सहकार्य हुनैपर्छ । त्यसको विकल्प छैन । अर्काको मौलिक अधिकार र क्षेत्राधिकारलाई असहमत हुँदैमा बन्देज लगाउन पाइँदैन ! कानुनी उपचार खोज्न त जान दिनुपर्छ नि ! त्यो पद्धति मान्ने कुरामा प्रतिपक्ष असहमत भएपछि त्यही पद्धति नै बिगार्ने गरी सरकार अघि बढ्न सक्दैन । सत्ता साझेदारीका विषयमा के भइरहेको छ ?सत्ता साझेदार दल संविधानको रक्षा, लोकतान्त्रिक परिपाटीलाई व्यवस्थित गर्ने कुरामा हामी सहमत भएरै ८८ महिनाको सत्ता साझेदारी गरेका हौं । हामीसँग मतभेद नहुने कुरा त छैन, हुन्छ । तर, बाध्यता के छ भने संविधानको व्याख्यामै राजनीतिक असहमति देखिएपछि केन्द्रदेखि प्रदेशसम्म गठबन्धनमा एक खालको सहमति बनेको हो । त्यसैले केन्द्रको राजनीतिक सहमतिले नै प्रदेशको सहमति फेरबदलमा प्रभाव पार्छ । त्यसो भए प्रदेश सरकार फेरबदल हुने सम्भावना छैन ? जुन खालको राजनीतिक सहमति छ, त्यसमा हामी तलमाथि गर्दैनौं । प्रतिबद्ध नै छौं । तर, हाम्रो संरचनापछि केन्द्रीय राजनीतिमा हेरफेर भयो । त्यसले प्रदेशमा पनि केही फरक अवस्था आयो । केन्द्रबाटै सहमति भएको अवस्थामा सत्ता हस्तान्तरणमा हामी तयार नै छौं । गठबन्धनमा जे सहमति हुन्छ, त्यो लुम्बिनीमा पनि कार्यान्वयन हुन्छ ।लुम्बिनीमा तीन महानगरपालिका बनाउने तयारी थियो, के भयो ?महानगर बनाउने निर्णय त संघीय सरकारबाट नै हुने हो । त्यो हाम्रो हातमा छैन । भोलि हुन्छ भन्ने उद्देश्यका साथ पूर्वाधार बनिरहेका छन् । तर, त्यस्तो तत्काल सम्भव छैन । महानगरको विषयमा अन्य कुनै निर्णय र सिफारिस भएका छैनन् ।"
समुन्नत बन्ने सूत्र,"शान्तिका दूत सिद्धार्थ गौतम बुद्धको जन्मस्थान । मगर, थारूलगायत थुप्रै जनजातिको बसोबास । सांस्कृतिक धरोहर, सम्पदा, खानी, वन, उर्वरभूमि र जलस्रोत । यी सबै एकै ठाउँमा हुँदा लुम्बिनी प्रदेशलाई अरूभन्दा फरक बनाएको छ । तराईमधेस र उच्च पहाडी भूगोल भएको यो प्रदेशले आफ्नो आकर्षक भूबनोटलाई विकासका लागि भरपूर प्रयोग गर्ने सक्ने सम्भावना धेरै छन् । राजनीतिक एवं आर्थिक रूपले प्रदेशलाई सक्षम एवं सबल बनाउन लुम्बिनी प्रदेश सरकारले यहाँ उपलब्ध साधनस्रोतलाई अधिकतम उपयोग गरेर अघि बढ्नुपर्छ । प्रदेशका उच्च पहाडका बस्ती बसाइँसराइले निर्जनीकरण हुँदै छन् । समथर भागहरूमा बसाइँसराइले औद्योगिक विकास नभई अव्यवस्थित बस्ती विकास भइरहेका छन् । यसले कृषि उत्पादन हुने भूमि साँघुरिँदै गएको छ । पूर्वाधारको विकासले उर्वरभूमि नासिँदै जाने सिलसिला जारी छ । जसले गर्दा उत्पादन घट्ने क्रम बढ्दो छ । तर व्यवस्थित हिसाबले विकास गरिएका सहर आधुनिक अर्थतन्त्रका लागि आर्थिक विकासका केन्द्र पनि हुन् । अर्कोतिर युवाहरू विदेश पलायन हुने क्रम बढेकाले प्रदेशको विकासमा आवश्यक जनशक्तिको अभाव खट्किन सक्छ । यसले अन्ततः विकासमा असर पर्न सक्छ ।द्वन्द्व सकिएपछि पनि नतङ्ग्रिएको औद्योगिक क्षेत्र सेवा क्षेत्रभन्दा निकै पछाडि परेको छ । भारतीय नाकासँगको सामीप्यका कारण निर्यात गर्न सकिने सम्भावना धेरै भए पनि लुम्बिनी प्रदेशले यस क्षेत्रमा धेरै प्रगति गर्न सकेको छैन । प्रदेशमा प्रशस्त मात्रामा कृषि उत्पादन र युवा शक्तिको उपलब्धताका कारण औद्योगिकीकरणको ठूलो सम्भावना छ । तसर्थ तिनको उपयोग सही रूपमा गर्न सक्नुपर्छ । प्रदेशमा ठूलो संख्यामा युवाहरूको उपस्थिति छ । भारतलगायत बाह्य मुलुकबाट ठूलो मात्रामा विप्रेषण प्राप्त भएको छ । प्रदेशका धेरै सरकारी विद्यालयमा शिक्षामा सिकाइको संकट छ । तसर्थ आधारभूत गुणस्तरीय शिक्षा र गरिखाने वर्गका लागि सीप अभिवृद्धिमा प्रदेश सरकारको दह्रो भूमिका हुनुपर्छ । आधुनिक सीप र प्रविधिमा आधारित व्यावसायिक पाठ्यक्रम र आर्थिक, सामाजिक विकासका लागि आवश्यक व्यवस्थापकीय तथा प्रविधिको ज्ञान भएका जनशक्ति उत्पादनमा प्रदेश सरकारको गहन भूमिका हुनुपर्छ । अन्यथा दिगो विकासको लक्ष्य हासिल गर्न सकिन्न । सूचना प्रविधिको विस्तारले परम्परागत ढाँचाको औद्योगिकीकरणको बाटो छाडेर उत्पादनको नयाँ तौरतरिका अँगाल्न प्रेरित र सक्षम तुल्याउने लक्ष्य प्रदेशले लिनुपर्छ । गुणस्तरीय पूर्वाधार विकास अहिलेको आवश्यकता छ । बजारमा हाम्रा उत्पादन प्रतिस्पर्धी बन्न र कृषि अनि गैरकृषि क्षेत्रमा नयाँ नयाँ प्रविधि प्रयोग गरी उत्पादकत्व पनि बढाउन पनि उत्तिकै जरुरी छ । समुन्नति र दरिलो आर्थिक सामर्थ्य भएको प्रदेशका लागि नीतिहरूमा सुधार आवश्यक छ । बाधा पुर्याउने र झन्झटिला ऐन, नियम, प्रक्रियाहरूमा समय तोकेरै छलाङ मार्ने गरी सुधार गर्दै जानुपर्छ । समग्र उत्पादन र सेवाको लागत घटाउने र छिमेकी राष्ट्र एवम् अन्य प्रदेशसँग तुलनात्मक लाभका क्षेत्रलाई उत्पादकत्वमा वृद्धि गर्दै प्रतिस्पर्धी बनाउँदै अघि बढ्नुपर्छ । यसबाट प्रदेशमा हजारौंको संख्यामा रोजगारी सिर्जना गर्न सकिन्छ ।लुम्बिनीमा विपद्बाट बर्सेनि ठूलो धनजनको नोक्सानी हुने गरेको छ । बाढीपहिरोलगायतका विपद्बाट बच्न सुरक्षित ठाउँमा दरिलो निजी तथा सार्वजनिक पूर्वाधार बनाउनुपर्ने अवस्था छ । महामारी, आगलागीलगायतका विपद्बाट बच्न आवश्यक पूर्वतयारी काममा पनि उत्तिकै ध्यान दिनुपर्छ ।अबको राजनीतिले प्रदेशका युवालाई कुनै न कुनै उद्यममा जोडिएको र गरिखाने बनाउनुपर्छ, जसबाट दिगो र फराकिलो आर्थिक समुन्नति प्राप्त गर्न सकिन्छ । उत्पादन र सेवा क्षेत्रले समेट्न नसकेका र जीविकोपार्जनका लागि उत्पादन प्रक्रियामा पहुँच पुर्याउन नसक्ने बर्गका लागि प्रदेशले कल्याणकारी योजना पनि अगाडि सार्नुपर्छ ।देशका अन्य प्रदेशमा जस्तै लुम्बिनीमा पनि शिक्षित बेरोजगारको संख्या उल्लेख्य छ । निजी क्षेत्रसँग समन्वय गरेर उपयोगी सीप विकाससम्बन्धी शिक्षा दिनुपर्छ । यसबाट निजी क्षेत्र र सरकारले गुणस्तरीय जनशक्ति पाउन सक्छ । यसले उत्पादकत्व बढाउन र रोजगारीका अवसर वृद्धिमा सघाउ पुग्छ ।प्रदेशले नीति तथा योजना आयोग, लगानी बोर्ड र पूर्वाधार निर्माण प्राधिकरणलाई सरकारी बजेट परिचालनका आयोजनाहरूमा मात्र ध्यान केन्द्रित गर्न लगाउनुभन्दा निजी र बाह्य क्षेत्रबाट थप लगानी ल्याउन नीतिगत औजारसहित सशक्त एवं स्वायत्त गराउनुपर्छ । साथै सरकारी सेवा र निजी क्षेत्रलाई आवश्यक जनशक्तिको समयानुकूल दक्षता विकासका लागि निजी क्षेत्र र गैरसरकारी क्षेत्रको समेत सहभागितामा क्षमता विकास गर्न एक स्वतन्त्र संस्था स्थापना गर्नुपर्छ । सरकारी संयन्त्रको सेवा प्रवाहका साथै सेवा आउटसोर्स गर्न सक्ने र सेवा किन्न सक्ने ग्राहकका रूपमा पनि क्षमता विकास गरिनुपर्छ । यसबाट सरकारी विकास खर्च प्रभावकारी रूपमा हुने र निजी क्षेत्रको सहकार्यमा हुने लगानीले धेरै प्रतिफल प्राप्त गर्न सजिलो हुन्छ ।आधारभूत शिक्षा क्षेत्रको विकासका लागि छरिएका विद्यालयहरूलाई बालबालिकालाई असर नपर्ने गरी एकीकृत गर्न सकिन्छ । साथै बचेको साधन र स्रोत उपयोग गरी सुविधायुक्त एवं सुरक्षित यातायात वा आवासको विकास गर्दै व्यापक रूपमा गुणस्तर सुधारेर प्रदेशले उच्चकोटिको शिक्षा प्रदान गर्नेतिर ध्यान दिनुपर्छ । गतिशील समतामूलक समाज निर्माण भनेको सबैको पहुँच पुगेको सबल, स्वास्थ्य, पोषण, शिक्षा र सामाजिक सुरक्षा सम्मिलित एकीकृत प्रणालीको स्थापना हो । जुन लुम्बिनी प्रदेशको दिगो विकासका लागि आवश्यक छ । सामाजिक सुरक्षा सहयोग दिगो रूपमा कार्यान्वयनका लागि योगदानमा आधारित गर्दै बेरोजगारलगायत अनौपचारिक क्षेत्रलाई पनि समेट्न सिर्जनशील मोडल विकास गर्नुपर्छ ।बहुसांस्कृतिक, बहुभाषिक समाज र सुन्दर भूबनोटका कारण बर्दिया, कपिलवस्तुदेखि पाल्पा हुँदै रुकुम पूर्वका धेरै ठाउँ अझै आकर्षक र सुन्दर छन्, जसको उपयोग गरेर चाँडो र सजिलो तरिकाबाट रोजगारीका अवसर सिर्जना गर्न सकिन्छ । महँगो र गुणस्तरीय पर्यटन उद्योग, अन्तर्राष्ट्रियस्तरको आयुर्वेदिक, प्राकृतिक स्वास्थ्य सेवा, उच्च शिक्षालगायत सेवाप्रदायक व्यवसायीलाई प्रोत्साहन दिई लुम्बिनी प्रदेशलाई लगानीकर्ताहरूको आकर्षक गन्तव्यका रूपमा स्थापित गराउने रणनीति लिनुपर्छ ।रोल्पादेखि पाल्पा हुँदै नवलपरासीसम्मका पहाडी भूभागमा ठूलो मात्रामा खनिज पदार्थको भण्डार छ । वातावरणीय पक्षलाई राम्रोसँग सम्बोधन गरेर प्रदेशले औद्योगिक विकास, आर्थिक र रोजगारी सिर्जनाका क्षेत्रमा ठूलो फड्को मार्न सक्छ । मिलेनियम च्यालेन्ज कर्पोरेसन (एमसीसी) को सहयोगमा निर्माण हुने अन्तर्राष्ट्रिय विद्युतीय प्रसारण लाइनको ठूलो भाग र ९९ किमिको सडक यही प्रदेशमा पर्दछन् । गुणस्तरीय सडकले आपूर्ति सञ्जालहरूमा सहजता ल्याई उत्पादन मूल्य कम गर्न सघाउँछ । प्रदेशका घरायसी र उत्पादनशील क्षेत्रहरूको ऊर्जाको आवश्यकता पूर्ति गर्न हाम्रा सबै माग जलविद्युत् तथा स्वच्छ ऊर्जाका अन्य स्रोतको परिचालन गर्नुपर्छ ।गुणस्तरीय पूर्वाधार विकाससँगै सुशासन कायम गर्न र छिटो छरितो सेवा प्रदान गर्न सूचना प्रविधिको विकास अपरिहार्य छ । लगानी र आयात निर्यात व्यापारमा भएका निःशुल्क र सशुल्कका नीतिगत एवं प्रक्रियागत अप्ठ्यारा हटाउन सके वैदेशिक लगानीलाई प्रदेशको विकासमा प्रोत्साहन गर्न सकिनेछ । छिमेकी मुलुक भारतका प्रदेशको भन्दा सरल र आकर्षक माहोल सिर्जना गर्ने हो भने आन्तरिक तथा बाह्य लगानीमार्फत औद्योगिक विकासका लागि लुम्बिनी प्रदेश देशकै केन्द्र बन्न सक्छ । यसलाई आगामी १० वर्षमा उद्यमीहरूको रोजाइको स्थल र मध्यम आय भएको समुन्नत गरिखाने समाजको उत्कृष्ट उदाहरण देखाएको प्रदेश बनाउनुपर्छ ।प्रदेशले कार्यान्वयन गर्न सकिने र समुन्नतिका लागि महत्त्वपूर्ण सम्भावना बोकेका ठूला सपना पनि देख्न पनि उत्तिकै आवश्यक छ । नौमुरे, माडीखोला जलविद्युत् आयोजना निर्माण, सिँचाइका लागि कालीगण्डकी र माडीखोला डाइभर्सन, सुराइनाका अनि ग्वारखोलामा बहुउद्देश्यीय जलाशय निर्माण, गौतम बुद्ध अन्तर्राष्ट्रिय विमानस्थलको सफल कार्यान्वयन, कम्तीमा एक रात प्रदेशमै बस्ने गरी लुम्बिनी र स्वर्गद्वारीमा वार्षिक १० लाख पर्यटक ल्याउने योजना, प्रदेश राजधानी दाङ देउखुरीलाई एसियाकै उदाहरणीय वातावरणमैत्री सहर निर्माण जस्ता कामलाई पनि अगाडि बढाउनुपर्छ ।"
विमानस्थल : उन्नतिको उडान,"रुपन्देहीको भैरहवास्थित बुद्धचोकबाट ६ किलोमिटर पश्चिम गौतम बुद्ध अन्तर्राष्ट्रिय विमानस्थल परिसरमा अहिले चौबीसै घण्टा चहलपहल छ । विमानस्थल सञ्चालनको अन्तिम तयारीका लागि कर्मचारी दौडधुपमा छन् । अहिले अत्यावश्यक निर्माणको काम चलिरहेको छ । अन्तर्राष्ट्रिय टर्मिनल भवनमा यात्रुका लागि आवश्यक जानकारीमूलक बोर्ड र सुरक्षा जाँचका उपकरण जडान भइसकेका छन् । विमानस्थलको टावर सञ्चालनमा आइसकेको छ । फागुन दोस्रो साता विमानस्थलको यान्त्रिक परीक्षण पूरा भएको छ । त्यससँगै अन्तर्राष्ट्रिय उडानका लागि तयारी थालिएको हो । विमानस्थल परिसरमा पानीका रंगीन फोहोराअगाडि उभिएर सेल्फी खिच्न सर्वसाधारण झुम्मिन थालेका छन् । यहाँ आउने पाहुना लक्षित गरेर विमानस्थलबाहिर आकर्षक रेस्टुराँ र मार्ट सञ्चालन गरिएका छन् । कोही साविकका घर भत्काएर नयाँ साजसज्जामा जुटेका छन् । भैरहवालुम्बिनी सडक खण्डसित जोडिएकाले धेरै यात्रु आफ्ना सवारीसाधन रोकेर विमानस्थलको फोटो खिच्छन् । विमानस्थल सञ्चालनलाई लक्ष्य गरेर विभिन्न व्यवसाय थालेका लगानीकर्ता पछिल्लो पटक सरकारले तोकेको मितिमा अन्तर्राष्ट्रिय उडान सम्भव छछैन भनेर चासो र चिन्ता व्यक्त गरिरहेका छन् । आगामी जेठ २ मा बुद्ध पूर्णिमाका दिन अन्तर्राष्ट्रिय उडान सुरु गर्ने गरी भइरहेको तयारी देखेर रूपन्देही र आसपासका बासिन्दा उत्साहित छन् । लामो समय विमानस्थल सञ्चालनमा नआएपछि निराश भएका लगानीकर्ता अहिले जुर्मुराएका छन् । उनीहरूको निराशा फेरि आशामा परिणत हुन थालेको छ । बुद्ध जन्मस्थल लुम्बिनीलाई लक्षित गरेर विमानस्थल निर्माण गरिएको हो । यहाँका लगानीकर्तालाई बौद्ध धर्मावलम्बी मुलुकबाट श्रद्धालु सिधै भैरहवा विमानस्थलमा उत्रिने विश्वास छ । त्यसैले होटल, रेस्टुराँ, ट्राभल, हाउजिङ र सरोकारका क्षेत्रमा ह्वात्तै लगानी बढेको छ । यहाँ तारे होटल थपिने क्रम जारी छ । ठूला होटल सञ्चालनका लागि जग्गा खरिद गर्ने बढेका छन् । लुम्बिनी क्षेत्रका बासिन्दा र हजारौं लगानीकर्ता आउँदो जेठ २ गतेको व्यग्र प्रतीक्षामा छन् । त्यस दिन विमानस्थलमा व्यावसायिक अन्तर्राष्ट्रिय उडान गर्ने सरकारी घोषणा छ । अहिले यो विमानस्थल लुम्बिनी क्षेत्रमा उद्योग, पर्यटन, कृषि, पशुपालनलगायतका क्षेत्रमा लगानी गर्ने लगानीकर्ता र स्थानीय समुदायको आर्थिक समृद्धिका लागि आशा र भरोसाको आधार बनेको छ । आठ वर्षअघि भैरहवामा विमानस्थलको शिलान्यास भएपछि लगानीकर्ताले घरखेत बिक्री गरेर वा बैंकमा धितो राखेर चर्को ब्याजमा ऋण लिँदै विभिन्न क्षेत्रमा लगानी गरेका थिए । अहिले पर्यटक लक्षित पूर्वाधार तयार गरेका छन् । विमानस्थल सञ्चालनमा ढिलाइ भयो । विभिन्न कारणले गौरवको यो परियोजना पूरा हुनेनहुने अन्योल हुँदा आफूहरू मर्नु न बाँच्नु को अवस्थामा पुगेको उनीहरूले बताएका थिए । कुनकुन क्षेत्रमा कति लगानी वृद्धि भएको छ, त्यसको यकिन तथ्यांक उपलब्ध हुन सकेको छैन । करिब तीन वर्ष कोरोना भाइरस महामारीले थला पारेपछि लगानीकर्ता झन् निराश भए । यस अवधिमा सामान्य चियानास्ता पसलका लागि भाडामा सटर खोज्नेदेखि अर्बौं रुपैयाँ ऋण लिँदै पाँचतारे होटल र हाउजिङमा लगानी गर्ने धेरै भए । स्तरीय रेस्टुराँ, सुविधायुक्त यातायातका साधन, जमिन भाडामा लिएर आधुनिक कृषि, पशुपालन, उद्योगमा लगानी गर्ने सयौं छन् । भैरहवा र लुम्बिनीको सेरोफेरोमा मात्रै होइन, विमानस्थललाई लक्षित गरेर नवलपरासी, बुटवल, कपिलवस्तु क्षेत्रमा समेत लगानी बढ्दै गएको छ । यस्तै एउटा उदाहरण भैरहवाको प्रसिद्ध मिठाई पसल पवन मिष्ठान्न का सञ्चालक पवन हलुवाई हुन् । आमा कलावतीको मिर्गौला रोगबाट निधन भएपछि उनकै स्मृतिमा १६ कट्ठा जमिन खरिद गरेर भैरहवामा अस्पताल सञ्चालन गर्ने तयारीमा थिए । तर, २०७१ माघ १ गते अन्तर्राष्ट्रिय विमानस्थलको शिलान्यास गर्न आएका तत्कालीन प्रधानमन्त्री सुशील कोइरालाको भनाइले आफ्नो बाटो नै फेरिदिएको उनले सुनाए । कोइरालाले यस क्षेत्रको पर्यटन व्यवसाय फस्टाउन विमानस्थल बनाएर मात्र हुँदैन, स्तरीय ठूला होटलहरूको खाँचो पनि उत्तिकै भएकाले तपाईंहरू लगानी गर्नुस् भन्नुभयो, उनले भने, कोइरालाको यो भनाइपछि अस्पताल निर्माणको कामा थाँती राखेर होटल निर्माणतर्फ तम्सिएँ । अहिले उनले तीन अर्ब रुपैयाँभन्दा धेरै लगानी गरी पाँचतारे होटल पवन प्यालेस निर्माण गरेर सञ्चालनमा ल्याएका छन् । यति धेरै लगानी गरे पनि उनले गरेको लगानीको प्रतिफल सन्तोषजनक रूपमा आउन सकेको छैन । तीन वर्षमा सम्पन्न हुनुपर्ने विमानस्थल विभिन्न कारणले आठ वर्ष लाग्यो । दुई वर्षभन्दा धेरै कोरोना संक्रमणले पर्यटकको आवागमन शून्य भयो । पर्यटन व्यवसाय शिथिल हुन पुग्यो । विमानस्थल चाँडो सञ्चालन होला र स्वदेशीविदेशी पर्यटकको आवागमनले होटल भरिभराउ होला भन्ने आशाले होटलमा लगानी गरें, पवनले भने, कोरोनाले पर्यटन व्यवसाय थलिएका बेला र विमानस्थल निर्माणको समय लम्बिँदा पनि सरकारीस्तरबाट व्यवसायीलाई कुनै किसिमको सहयोग भएन । यस्तो बेलामा सरकारले व्यवसायीलाई राहतको प्याकेज कार्यक्रम ल्याउनुपर्ने उनको भनाइ छ । कोरोना बढी संक्रमण भएका बेला कम्तीमा बैंकको ब्याजसम्म मिनाहा र सहुलियतको व्यवस्था सरकारले गर्नुपर्नेमा उनको जोड छ । यति धेरै लगानी गरियो, अबको आशा र भरोसा सबै यही विमानस्थल हो, पवनले भने, विमानस्थल राम्ररी सञ्चालनका लागि सरकारले विभिन्न राष्ट्रसँग कूटनीतिक पहल गरेर सफल बनाउन सक्नुपर्छ । विमानस्थल राम्ररी सञ्चालन हुन नसके लगानी त डुब्छ नै, व्यवसायी सडकमा आइपुग्छन् ।पवनको अवस्था र भनाइले विमानस्थललाई लक्ष्य गर्दै लुम्बिनी क्षेत्रमा लगानी गर्ने आमलगानीकर्तालाई प्रतिबिम्बित गर्छ । लुम्बिनी क्षेत्रमा पछिल्लो समयमा विमानस्थललाई पछ्याउँदै सबैभन्दा धेरै होटलमा लगानी बढेको छ । लुम्बिनीभैरहवा क्षेत्रमा मात्रै सात वटा पाँचतारे होटल निर्माण भएका छन्, जसमध्ये पवन प्यालेससहित २ वटा सञ्चालनमा आइसकेका छन् । अन्य सञ्चालनको तयारी नजिक छन् । बुटवल, शंकरनगर, मणिग्राम, भलवारी, नवलपरासी, कपिलवस्तुमा पनि होटल निर्माणको कार्य तीव्र गतिमा छ । जता हेर्यो उतै होटलका अग्ला संरचना देखिन्छ । १ सयभन्दा धेरै चार तारे होटल बनेका छन् । साना होटल पनि उत्तिकै निर्माण भइरहेका छन् । कसैले नयाँ पूरै संरचना बनाएका छन् । कतिपयले पहिलाको संरचनामा स्तरोन्नति गरेका छन् । सँगसँगै हाउजिङ व्यवसाय पनि सञ्चालनमा छ । लुम्बिनी क्षेत्रमा हाउजिङको निर्माण र लगानी नयाँ हो । अर्गानिक तरकारी र फलफूल खेती, व्यावसायिक माछापालन, पशुपालनका लागि पनि बैंकको ऋण लिँदै भाडामा जमिन लिएर व्यवसाय सञ्चालनमा छन् । विमानस्थलमा पर्यटकको आवतजावतका लागि पर्यटकीय बस, ट्याक्सी, रेस्टुराँमा पनि उत्तिकै लगानी बढेको छ ।सरकारका तर्फबाट गौतम बुद्ध अन्तर्राष्ट्रिय विमानस्थल निर्माण र यसका लागि जग्गा अधिग्रहणको मुआब्जालाई समेत गरेर ३० अर्ब रुपैयाँ हाराहारीमा लगानी गरेको भए पनि त्यसको दस गुणा बढी विमानस्थललाई लक्ष्य गरेर निजी क्षेत्रको लगानी पुगेको भैरहवाका पर्यटन व्यवसायी एवं सोसाइटी अफ ट्राभल्स एन्ड टुर अपरेटर नेपाल लुम्बिनी प्रदेशका अध्यक्ष सञ्जय बजिमय बताउँछन् । विमानस्थललाई लक्ष्य गरेर पर्यटन, कृषि, यातायात सबैमा गरेर तीन खर्ब रुपैयाँभन्दा धेरैको लगानी पुगेको उनको भनाइ छ । यो लगानीलाई चलायमान बनाउने सबै भरोसा र आशा भनेकै विमानस्थलको सफल ढंगले सञ्चालन हो, बजिमयले भने, यस विमानस्थलबाट धेरै आशा र अपेक्षा गरिएको छ । विमानस्थलको मौसम, जहाजको दिशा पत्ता लगाउने र सञ्चारसम्बन्धी जडित सबै उपकरणको जाँचका लागि परीक्षण उडान (क्यालिब्रेसन फ्लाइट) भइसकेको छ । आउँदो वैशाख १ मा नेपाल वायुसेवा निगमको विमानबाट टेस्ट ल्यान्डिङ फ्लाइट गर्ने योजना छ । परीक्षण उडानपछि नेपाल नागरिक उड्डयन प्राधिकरणले अन्तर्राष्ट्रियस्तरमा प्रस्ताव आह्वान गर्नेछ । र, अन्तर्राष्ट्रिय नागरिक उड्डयन संगठन (आईकाओ) सँग समन्वय गरी उडानका लागि स्वीकृति लिनेछ । उक्त समयभित्र विभिन्न राष्ट्रका विभिन्न एयरलाइन्सले सेड्युअल र चार्टर फ्लाइटका लागि प्रस्ताव पेस गर्ने र उनीहरूको प्रस्तावलाई प्राधिकरण र अन्तर्राष्ट्रिय संस्थाहरूले स्वीकृत गरेपछि व्यावसायिक उडान गर्न सकिने गौतमबुद्ध अन्तर्राष्ट्रिय विमानस्थलका महानिर्देशक गोविन्द दाहाल बताउँछन् । सरकार, संस्कृति, पर्यटन तथा नागरिक उड्डयन मन्त्रालय र प्राधिकरणले २०७९ जेठ २ बुद्ध जयन्तीका दिन अन्तर्राष्ट्रिय व्यावसायिक उडान गर्ने जनाएको छ । सञ्चालनको सुरुमा प्रतिदिन १० र सन् २०३३ सम्म दैनिक ६० वटा अन्तर्राष्ट्रिय उडान गर्ने लक्ष्य रहेको दाहालले जानकारी दिए । बुद्ध जन्मस्थल लुम्बिनीका कारण बुद्धिस्टलगायत अन्य विकसित मुलुक र खाडी मुलुकमा वैदेशिक रोजगारीमा जाने नेपाली श्रमिकलाई लक्ष्य गरेर विदेशी एयरलाइन्सले यहाँ हवाई उडान सञ्चालन गर्न चाहेको देखिन्छ, दाहाल भन्छन् । विमानस्थल सञ्चालनमा आएपछि गुणस्तरीय पर्यटकको आगमन र लुम्बिनीको बसाइ अवधि लम्ब्याउने खालका गतिविधि सञ्चालन गर्नुपर्ने पर्यटन व्यवसायी बताउँछन् । हालसम्म लुम्बिनी आउने ९० प्रतिशत विदेशी पर्यटक भारतीय ट्राभल्स एजेन्सीले नै बनाएको प्याकेजमा आउँछन् । गौतमबुद्ध विमानस्थलबाट सीधै बुद्धिस्ट मुलुकसँग हवाई उडान सम्बन्ध स्थापित भएपछि भारतीय ट्राभल्स एजेन्सीसँग निर्भर रहनुपर्ने नेपाली पर्यटन व्यवसायीको बाध्यता हट्ने बताइएको छ । विमानस्थल सञ्चालनमा आएपछि पर्यटन र औद्योगिक क्षेत्रमा यस प्रदेशले अर्को छलाङ मार्ने व्यवसायीको आशा छ । विमानस्थल सञ्चालनमा आएपछि पर्यटकको आवागमन बढ्दै जाने र बसाइ अवधि पनि लम्बिने भएकाले होटल, विद्यालय, कलेज, अस्पताल, हाउजिङजस्ता सेवामूलक उद्योगमा वृद्धि हुनेमा नेपाल उद्योग वाणिज्य महासंघका केन्द्रीय सदस्य तथा भैरहवाका व्यवसायी राजेश अग्रवालको विश्वास छ । विभिन्न विदेशी मुलुकसँगको सिधा उडानले नेपाली उत्पादन सिधै निर्यात गर्न सजिलो हुनेछ, अग्रवालले भने, नेपालको अर्गानिक कृषि उत्पादन, प्रशोधित पानी, प्रशोधित माछा मासु, जडीबुटी विदेश निर्यात गर्न सहज हुनेछ । हरियो तरकारी र सागसब्जी ती देशसँगको सिधा हवाई उडानबाट निर्यात गर्न सहज र सरल हुने उनको भनाइ छ ।"
हाउजिङको लहर,"रुपन्देही र आसपास जिल्लामा सहरीकरण तीव्र छ । उद्योग, पर्यटन, कृषि र खाद्यान्नलगायत उद्योगमा लगानी आइरहेको छ । व्यावसायिक प्रतिष्ठानका कर्पोरेट कार्यालय रूपन्देहीका बुटवल र भैरहवामा केन्द्रित छन् । शिक्षा र स्वास्थ्यका क्षेत्रमा लगानी बढ्दै छ । परम्परागत सहर साँघुरा भइरहेका छन् । नयाँ र खुला स्थानमा बसाइँ सर्ने धेरै छन् । यस्तै परिवार लक्षित गरेर रूपन्देहीमा आधुनिक घर निर्माणमा हाउजिङ कम्पनी आकर्षित भएका छन् । आरामदायी जीवनयापनका लागि आवश्यक सुविधा दृष्टिगत गरी कम्पनीले व्यावसायिक घर निर्माण गरिरहेका छन् । रूपन्देही र बाहिरी जिल्लाका बासिन्दाको आकर्षण हाउजिङ र कोलोनीमा बढेपछि विभिन्न कम्पनीले ठूलो लगानी गरेका हुन् । यहाँस्थित अष्टदीप मल्टिनेसनल प्रालिले गत वर्षदेखि सुरु गरेको परियोजना तिलोत्तमा होम्सको आवास क्षेत्र अवलोकन तथा बुकिङका लागि खुला गरिएको छ । तिलोत्तमा७ भलवारीमा निर्माण भइरहेको तिलोत्तमा होम्स सिद्धार्थ राजमार्गदेखि पूर्व ६ बिघा क्षेत्रफलमा अवस्थित छ । व्यवस्थित सहरीकरणको उद्देश्यसहित १ सय ९ वटा घर बन्ने परियोजनाअन्तर्गत ५५ घर बन्दै छन्, जसअन्तर्गत २० वटाको ढलानको काम र ३५ वटाको जगको काम सकिएको कम्पनीका सेल्स एन्ड मार्केटिङ हेड सुदीप ढकालले बताए । निर्माणाधीन आवास क्षेत्रमा कम्पाउन्डभित्र सबै घरपरिवारले उपयोग गर्न मिल्ने गरी अत्याधुनिक कमर्सियल कम्प्लेक्स, सामुदायिक भवन, ब्याडमिन्टन कभर्ड हल, बास्केटबल कोर्ट, स्विमिङ पुल, चिल्ड्रेन्स पार्क, जिमखाना, मन्दिर, हेल्थ क्लब, रेस्टुराँ, सैलुन, ब्युटिपार्लर, ग्रिनजोन रहने कम्पनीका अध्यक्ष नेत्र वनको भनाइ छ । यस्तै परियोजना स्थलभित्र मूल बाटो २६ फुट र सहायक बाटा २४ फुटका रहनेछन् । परियोजनाको निर्माण कार्य सर्वश्रेष्ठ बिल्डर्सले गरिरहेको कम्पनीले जनाएको छ । परियोजनाअन्तर्गत बन्ने घर तथा अन्य भौतिक पूर्वाधार निर्माणमा प्रयोग हुने सामग्री सरकारले तोकेको मापदण्डअनुसारका हुने र निर्माण कार्य पूर्णतः इन्जिनियरको सुपरिवेक्षणमा भइरहेको कम्पनीका सीईओ प्रकाश भण्डारीले बताए । परियोजना निर्माण स्थलको माटो परीक्षण गरी त्यसका आधारमा नक्सा डिजाइन गरिएको र घरहरू भूकम्प प्रतिरोधात्मक हुने प्रोजेक्ट म्यानेजर यदु बरालले जानकारी दिए । परियोजना स्थलमा ढल निकास, खानेपानी व्यवस्थापन, टेलिफोन, विद्युत्जस्ता पूर्वाधार विकासको काम कम्पनी आफैंले गरिरहेको छ, उनले भने, परियोजनाअन्तर्गत बन्ने घरहरूको निर्माण कार्य सकिएर सम्पूर्ण घर बिक्री भएपछि त्यहाँ रहने सार्वजनिक स्थान तथा पूर्वाधारको सञ्चालन र व्यवस्थापनको जिम्मा त्यहाँ रहने सोसाइटी आफैंले गर्नेछ । सरकारले निर्धारण गरेका मापदण्डलाई पालना गरी सम्पूर्ण सुविधा एकै ठाउँमा प्राप्त हुने गरी सुरक्षित र स्मार्ट आवास क्षेत्र निर्माण गर्ने सरकारी नीतिअनुरूप निजी क्षेत्रबाट यो परियोजना कार्यान्वयन गर्न थालिएको आवास क्षेत्रमा दुई समूहमा घर विभाजन गरिएको प्रोजेक्ट इन्जिनियर वासुदेव नेपालले जानकारी दिए । समूह ए का घरको सूचीकृत मूल्य २ करोड ५० लाख र समूह बी का घरको सूचीकृत मूल्य १ करोड ७५ लाख निर्धारण गरिएको कम्पनीका सेल्स एन्ड मार्केटिङ हेड सुदीप ढकालले बताए । मध्यम वर्गको आर्थिक अवस्था भएकाहरूलाई लक्षित गरी सञ्चालन गरिएको परियोजनामा जग्गा र घरको क्षेत्रफलका आधारमा पहिलो समूहमा १५ धुर जग्गामा २ हजार ९ सय २० स्क्वायर फिटको घर निर्माण गरिनेछ । दोस्रो समूहमा १० धुर क्षेत्रफलमा २ हजार १ सय ८१ स्क्वायर फिटका घर निर्माण गरिने कम्पनी प्रचेज डिपार्टमेन्ट प्रमुख षडानन्द पोखरेलको भनाइ छ ।एन्ट्रास्पेस टेक्निकलद्वारा डीपीआर तयार पारी काम भइरहेको एकीकृत बस्तीमा घर लिन चाहनेहरूलाई अधिकतम २५ वर्षसम्मको फाइनान्स सुविधा उपलब्ध गराउने उनले बताए । कम्पनीले यसका लागि सेन्चुरी कमर्सियल बैंकसँग सहकार्य गरेको छ । कर्मचारी र विदेशमा रहेका नागरिक परियोजनाका आवासप्रति विशेष आकर्षित रहेको वनको भनाइ छ । परियोजनामा नेत्र वन, तिलोत्तमा नगरपालिकाका प्रमुख वासुदेव घिमिरे र उद्योगी विष्णुप्रसाद भुसालसमेतको लगानी छ । नेपाल सरकारको सहरी विकास मापदण्डअनुसार साढे दुई तलाका भूकम्परहित घर निर्माण गरिने वनले जानकारी दिए । तीन वर्षभित्रमा परियोजना सम्पन्न गर्ने गरी काम गरिरहेको कम्पनीले कुनै पनि ग्राहकले घर बुकिङ गरेको कम्तीमा ९ महिनाभित्रमा उपलब्ध गराउने बताएको छ । रूपन्देहीको ओमसतिया४ स्थित बोधी होल्डिङ प्रालिअन्तर्गत बोधी होम्स हाउजिङ परियोजनाले सुविधासम्पन्न आवास निर्माण गरिरहेको छ । उक्त होम्सअन्तर्गत पहिलो चरणमा विभिन्न किसिमका १ सय ४ वटा घर निर्माण हुने भएका छन् । बोधी होम्समा दुई चरण गरी साढे चार अर्ब रुपैयाँ लगानी रहेको छ । होम्समा जलेश्वर पाण्डे, प्रमोद यादव, दीपक पाण्डे, रवीन्द्र कुँवर, छविलाल कुँवर र दीनबन्धु पोखरेलको लगानी छ । रूपन्देहीको विकास, अन्तर्राष्ट्रिय विमानस्थल, बुद्ध जन्मस्थल लुम्बिनी र विकासको क्रम हेरेर हाउजिङको आवश्यकता महसुस गरी लगानी गरिएको परियोजनाका प्रबन्ध निर्देशक दीनबन्धु पोखरेलले बताए । एकीकृत बस्तीको अवधारणाअनुसार बोधी होम्सको सुरुवात गरिएको उनको भनाइ छ । यस प्रालिमा पोखरा, काठमाडौं, भैरहवा र एनआरएनएका लगानीकर्ता संलग्न छन् । परियोजनाले काठमाडौं र पोखराको झल्को दिने गरी आवास निर्माण गरेको जनाएको छ । रूपन्देहीका स्थानीय र बसाइँ सरेर आएका ग्राहकलक्षित गरी आवास निर्माण गरिएको उनले बताए । परियोजनाले डाक्टर, उद्योगीव्यवसायी, वित्तीय क्षेत्रका कर्मचारी तथा विदेशमा बसोबास गरिरहेका व्यक्ति स्वदेश फर्किएर बस्न सकून् भनेर हाउजिङ लक्षित गरिएको छ, उनले भने, अहिलेसम्म २७ वटा घर बुक भइसकेका छन् । जिल्लाबाहिरबाट बुद्ध जन्मस्थल लुम्बिनीलाई रोजेर अवकाश जीवन बिताउन धेरै व्यक्ति आउनेमा शंका नरहेको परियोजनाका प्रबन्ध निर्देशक पोखरेलको भनाइ छ । तराई क्षेत्रमा भैरहवाको आधुनिक सहरीकरण तीव्र रूपमा भइरहेको छ । यहाँ अन्तर्राष्ट्रिय विमानस्थल सञ्चालनको तयारीमा छ । विमानस्थलको वरपर तारे होटल निर्माण भइरहेका छन् । यी सबै कुराले हाउजिङ परियोजना यस क्षेत्रमा ल्याउन प्रेरित गरेको उनले बताए । आफूहरू यसअघि नै व्यावसायिक प्रतिष्ठानसँग जोडिएकाले विभिन्न स्थानको व्यावसायिकता र चहलपहल बुझ्न गाह्रो नहुने पोखरेलको भनाइ छ । परियोजनाअन्तर्गत निर्माण भइरहेका पहिलो २० वटा घर बुकिङ गर्ने ग्राहकलाई आकर्षक अफर उपलब्ध गराइएको उनले सुनाए । हाउजिङ निर्माण सकिएपछि भैरहवा आसपास तारे होटल सञ्चालनको योजना रहेको उनले सुनाए । निर्माणाधीन गौतम बुद्ध अन्तर्राष्ट्रिय विमानस्थलबाट तीन किलोमिटर पूर्वमा परियोजनाअन्तर्गतका घर निर्माण भइरहेका छन् । स्विमिङ पुल, साउनाबाथ सेन्टर, डिपार्टमेन्टल स्टोर, पार्किङ एरिया, सामुदायिक हल, रेस्टुराँ, ब्याडमिन्टन कोर्ट, ग्रिनरी पार्कसमेत बनाइनेछ । चार बेडरुमसहितका घरलाई २ करोड र ५ बेडरुमसहितका घरको २ करोड ३० लाख रुपैयाँ मूल्य तोकिएको छ । प्रत्येक घरमा २२ वटा रूख रोपी हाउजिङ कोलोनीलाई नै हरियालीयुक्त बनाउन ५ सय बिरुवा रोपिने पोखरेलले जनाए । २० वटा घरको पूर्ण निर्माण सकिन लागेको छ । ३० वटाको जग निर्माणको काम सकिएको उनले बताए । आवास परिसरको मुख्य बाटो ८ मिटर र सहायक बाटो ७ मिटरको हुनेछ । पूर्वाधार निर्माणका सबै सामग्रीमा मूल्यदर बढ्दै गएकाले यही दररेट कायम रहिरहन नसक्ने भएकाले निकट भविष्यमा घरको मूल्य परिवर्तन गरिने उनको भनाइ छ । काठमाडौंको तत्त्व कन्सल्टेन्सीले स्ट्रक्चरल डिजाइन गरिरहेको होम्सको बोधी डेभलपर्सले निर्माण ठेक्का लिएको छ । अहिले ५० घर निर्माणाधीन छन् । तीमध्ये २७ घरको बुकिङ भइसकेको छ । दुई वर्षभित्र पहिलो चरण पूरा गर्ने लक्ष्य रहेको उनले बताए । रूपन्देहीकै तिलोत्तमा१६, मधवलिया चोकदेखि डेढ किलोमिटर पूर्वमा ४८ वटा घरसहितको माया रेसिडेन्सी तयार भइरहेको छ । सीई कन्स्ट्रक्सन प्रालिअन्तर्गत माया डेभलपर्सले आवास, अपार्टमेन्ट र कम्प्लेक्स निर्माण गर्ने गरी हाउजिङ परियोजना अगाडि बढाएको उक्त कन्स्ट्रक्सनका बजार व्यवस्थापक दीपेन्द्र केसीले बताए । उनका अनुसार तीन बिघा जमिनमा पहिलो चरणमा ४८ घर निर्माण भइरहेका छन् । ती घरलाई ए, बी र सी गरी छुट्याइएको उनले बताए । विजय भण्डारी अध्यक्ष रहेको उक्त प्रालिको परियोजनामा गोपाल मानन्धर अपरेसन निर्देशक छन् । श्याम मिलन श्रेष्ठ यसका वित्तीय निर्देशक हुन् । बजार व्यवस्थापक केसीले निर्माणाधीन आवासमध्ये २९ वटा बिक्री भइसकेको जानकारी दिए । हाउजिङको चहलपहलले पेसागत मानिसलाई सहजता प्रदान गर्ने बालरोग विशेषज्ञ डा सन्तोष पोखरेल बताउँछन् । विदेशमा पेसा व्यवसाय गर्ने मानिस घर बनाएर बस्ने काममा व्यस्त हुनुहुँदैन भन्ने सोच रहेको भन्दै नेपालमा पनि यो ट्रेन्ड सुरु हुनु राम्रो भएको उनको भनाइ छ । घर बनाउने समयमा उसले अन्य धेरै काम गर्न सक्छ, उनले भने, यो सुविधा पेसागत सबैका लागि उपयक्त हुन सक्छ । हाउजिङले ओगट्ने जमिन पनि खेर जान सक्ने भन्दै उनले फ्ल्याट सिस्टम गरे झनै सहज हुने बताए । हाउजिङ मानिसको चाहना भएको उद्योग वाणिज्य संघ बुटवलका अध्यक्ष उज्ज्वल कसजूको भनाइ छ । मानिसको व्यस्तता, बढ्दो जनघनत्व र जग्गा अभावले हाउजिङमा बस्ने इच्छा जगाइरहेको महसुस गरेको उनको धारणा छ । मानिस दुःख गरेर पैसा कमाउँछ, भनेजस्तो जमिन र बस्ती भेट्दैन, उनले भने, पैसा भएपछि शान्त र रमाइलो वातावरणमा बस्न कम्प्लेक्स क्षेत्र राम्रो रोजाइ बन्न सक्छ । बस्ती विकासका क्रममा खेर जाने खालको जमिनको उचित प्रयोग गर्न सकिने कसजूको भनाइ छ ।"
चुन : व्यवस्थित गर्दा सुन,"पाल्पाको निस्दी गाउँपालिका७, ज्यामिरे मठेखर्ककी भूमिसरा गाहा चार वर्षअघि निकै खुसी थिइन् । उनलाई अब गाउँको विकास तीव्र गतिमा हुने भयो भन्ने लाग्थ्यो । हरेक घरमा रोजगार नभएको कोही हुन्नन् जस्तो सोचेकी थिइन् । नजिकमा ठूलो परिमाणका चुनढुंगा खानी उद्योग चलेपछि सडक कालोपत्र हुने आशा थियो । धूलाम्मे सडकमा हिँड्नुपर्ने छैन जस्तै मनमा उब्जिएको थियो । चुनढुंगा खानीलाई व्यवस्थित नगर्दा भने अहिले थातथलो नै छाडेर जानुपर्ने हो कि भन्ने लाग्न थालेको छ । चुनढुंगा उत्खनन गर्ने कम्पनी र ओसारपसार गर्दा वातावरणीय पक्षमा कुनै मतलब गरिएको छैन, उनले भनिन्, धूलोधूवाँले बस्नै नसकिने भएको छ । ट्यांकरले पानी राखेको देखिन्छ । धेरै टिपर चल्ने भएकाले तुरुन्तै सुक्छ । बस्नै नसकिने गरी वातावरणीय समस्या ल्याएको छ । विद्यार्थीलाई विद्यालय जान समस्या छ । गाउँलेलाई घाँसदाउरा गर्न जंगल जानु छैन । ज्यामिरे, छहजार, बतासा, क्षेत्रीखर्क, रोल्लाबास, अधमाराका बस्तीका बासिन्दाको सोच पनि उस्तै थियो । वडा, गाउँपालिकामा ठूलै राशिको बजेट आउने र त्यसबाट विकास निर्माणको काम हुने अपेक्षा ज्यामिरेकै कृष्णबहादुर रानामा पनि थियो । तर, चुनढुंगा उत्खनन व्यवस्थित नगर्दा भने वडा, पालिका कसैले पनि सही ढंगले आम्दानी लिन सकेका छैनन् । स्थानीयले पनि सोचेअनुसारको विकास निर्माण नहुनुको दोष सरकारलाई नै दिन्छन् । खानीलाई व्यवस्थित गर्दै रोयल्टी पनि सोहीअनुसार भयो भने त राम्रो हुन्छ होला, रानाले भने, अहिलेको जस्तो अवस्था रहने हो भने खोला, भीरपाखाका ढुंगाबराबर पनि चुनको महत्त्व देखिएन । चुनढुंगा उत्खननमा अवरोध नहोस् भनेर ज्यामिरे भुटुकेको २८ घर रहेको बस्ती नै सारेर नवलपरासीको सर्दी लगिएको छ । चुन व्यवस्थित गरे सुन बन्ने स्थानीयको पनि बुझाइ छ । तर, यसमा सरोकारवाला निकायको भने ध्यानै पुगेको छैन । धेरै पटक प्रशासन, पालिका जतासुकै गुनासो गर्न गए पनि व्यवस्थित उत्खननमा ध्यान नदिएको स्थानीय रानाले बताए । पाल्पाको निस्दी७, ज्यामिरे भुटुकेको चुनढुंगा खानी एउटा उदाहरण मात्र हो । लुम्बिनी प्रदेशका पहाडी जिल्ला पाल्पा, अर्घाखाँची, प्यूठान, रोल्पामा चुनढुंगा खानी प्रशस्त छन् । चुरेसँगै रहेको महाभारत क्षेत्रमा बढी चुनढुंगा खानी भेटिएको छ । यसलाई व्यवस्थित गरेर उत्खनन गर्दा सुन बन्ने पक्का छ । सरकारले खानी तथा खनिज पदार्थ ऐन, २०४२ लाई परिमार्जन नगर्दा ढुंगाको भाउमा समेत निकासी भएको छैन । चुनढुंगा उत्खनन व्यवस्थित हुन सकेको छैन । उद्योगीले पुरानै ऐनअनुसार उत्खनन गर्छन् । राजस्व सोहीअनुसार नै तिर्दै आएका छन् । खानी ऐनलाई संशोधन गर्ने हो भने चुनढुंगा उत्खनन व्यवस्थित हुन्छ, वन तथा वातावरणविज्ञ दीपक ज्ञवालीले भने, यसमा सरकारको पनि केही कमजोरी हो कि भन्ने लाग्छ । उनका अनुसार वातावरण संरक्षण ऐन, २०७६ सँग खानी तथा खनिज पदार्थ ऐन, २०४२ बाझिन्छ । वातावरण संरक्षण ऐनअनुसार कुनै खानी तथा उद्योगले वातावरणलाई असर गरेको अवस्थामा ५० लाख रुपैयाँसम्म जरिवाना गर्न सकिने व्यवस्था छ । तर, खानी तथा खनिज पदार्थ ऐन भने संशोधन नहुँदा २०४२ सालदेखि एक लाख रुपैयाँ मात्र जरिवाना तिरे पुग्छ । कानुनी छिद्रका आधारमा चुनढुंगा खानी व्यवस्थित हुन सकेका छैनन् । विगतदेखि नै उत्खननमा नीतिगत भ्रष्टाचार हुँदै आएको छ । खानी तथा भूगर्भ विभागको तथ्यांकमा चुनढुंगा अत्यधिक पाइनेमा पाल्पा, रोल्पा, प्यूठानलगायत जिल्ला पर्छन् । चुनढुंगा खोजतलास लाइसेन्स लिएका तिनाउ३, झुम्साका बाबुराम पाण्डेयका अनुसार चुनढुंगा खानी भेटिने मुलुकमै पाल्पा अग्रस्थानमा छ । पाल्पाको ज्यामिरेदेखि सिद्देश्वर, सत्यवतीसम्मका महाभारत क्षेत्रमा चुनढुंगा खानी छन् । कतिपय स्थानमा स्थानीयसँग कुरा मिलेको छैन, उनले भने, कतिपयले सडक निर्माणलगायतका विषयमा धेरै खर्च गर्नुपर्ने भएर पनि काम अगाडि बढाएका छैनन् । पाल्पापछि उत्खनन बढी हुने जिल्ला रोल्पा हो । प्यूठान, अर्घाखाँचीमा पनि उत्खनन भइरहेका छन् । तराईका दाङ, कपिलवस्तु, रूपन्देही, नवलपरासीमा रहेका सिमेन्ट उद्योगको कच्चा पदार्थ चुनढुंगाको स्रोत पहाडी जिल्ला बनेको छ । रोल्पामा रुन्टीगढी गाउँपालिकाको होलेरी, धौलाबाङ, दाङछेडी, ताराखसे लेक, डुब्रिङ, तल्लो झेनाममा चुनढुंगा खानी छ । त्रिवेणी गाउँपालिकाको सिमपानी, कोइला लेक, निगालपानी क्षेत्रमा पनि उत्खनन भएको छ । रोल्पाकै दर्जनभन्दा बढी महाभारत क्षेत्रका चुनढुंगा खोजतलासका लागि दर्ता गरिएको छ । स्थानीय तहलाई भने यस विषयमा खासै जानकारी हुँदैन । सोझै खानी विभागबाट अनुमति लिने प्रावधान छ । अर्घाखाँचीको नरपानी डाँडामा स्थानीयको विरोधले उत्खनन बन्द छ । तर, नरपानीदेखि पश्चिम खाँचीको लेक तीनपाने डाँडामा चुनढुंगा उत्खनन भइरहेको छ । चुनढुंगा खानीलाई व्यवस्थित गर्नुपर्ने स्थानीय अगुवा थम्मन केसीको सुझाव छ । मुलुकमा लगानी प्रवर्द्धन, रोजगारी सिर्जना र समग्र अर्थतन्त्रको विकासमा सिमेन्ट उद्योगको कच्चा पदार्थ चुनढुंगा खानीको महत्त्वपूर्ण भूमिका छ । यस्तो अवस्थामा यस क्षेत्रमा नकारात्मक प्रभाव पर्ने काम गर्नुहुन्न । प्रक्रिया नै पूरा नगर्ने, जथाभावी गर्ने, तोकिएको ऐन, कानुनको पालना नगर्ने, वातावरणीय पक्षलाई ख्यालै नगर्दा विरोध हुने गरेको माथागढी गाउँपालिका पाल्पाका अध्यक्ष सन्तोषकुमार थापाको भनाइ छ । फस्टाएको निजी क्षेत्रलाई हतोत्साही बनाउनेभन्दा ऐनलाई संशोधन गरेर उनीहरूलाई मापदण्ड पालना गराउनुपर्ने उनले बताए । सरकारबाट नीतिगत सहजीकरण भएको अवस्थामा निर्यातको उच्च सम्भावना रहेको सिमेन्ट उद्योगलाई कच्चा पदार्थ यही चुनढुंगाले पुर्याएको छ । सिमेन्ट उद्योगहरूले चुनढुंगा उत्खननका लागि उद्योगहरूले लिएको माइन स्किमभित्र रहेर उत्खनन गर्नुपर्छ । खानी विभागबाट अनुगमनमा कमजोरी छ । केही महिनाअघि ९ उद्योगीलाई अख्तियारले विशेष अदालतमा मुद्दा दायर गरेको छ, जसबाट अर्बौंको आयात प्रतिस्थापन गर्न सफल भएको दाबी सिमेन्ट उत्पादक संघको छ । मुलुकभर ६५ सिमेन्ट उत्पादन गर्ने उद्योग छन् । क्लिंकरमा आधारित सिमेन्ट उद्योग २१ वटा छन् । सबै उद्योगमा करिब दुई खर्बको स्वदेशी लगानी रहेको दाबी छ । सिमेन्ट उद्योग र यससँग सम्बन्धित रहेर प्रत्यक्ष र अप्रत्यक्ष रूपमा करिब दुई लाख जनाले रोजगारी पाएका छन् । चुनढुंगा र खानी उद्योग व्यवस्थित गर्न भने सरकारकै कमजोरी देखिएको छ । महाभारत क्षेत्रमा रहेका चुनढुंगा उत्खनन गर्न खानी तथा भूगर्भ विभागसँग खोजतलास गर्न निवेदन दिन्छन् । विभागले भौगर्भिक अध्ययन गर्छ । विभागसँग कर्मचारी संख्या थोरै भएपछि अनुगमनमा भने कमजोरी छ । चुनढुंगा उत्खननका लागि अझ अव्यवस्थित छ । विभागको सोझो नजर त्यहाँसम्म पर्न सक्दैन । उद्योगी, व्यापारीले भनेका आधारमा काम हुने गर्छ । चुनढुंगा खोजतलास गर्न जग्गा खाली छछैन, निवेदकले नै हेर्ने हो । कस्तो खालको सामान छ भनेर पुगेर हेर्नुपर्ने हुन्छ । यसअघि खानी विभागमै काम गरेका व्यक्तिहरू यसमा बढी चासो दिएर काम गर्छन् । कतिपयको खानी तथा भूगर्भ विभागसँग मिलेमतो हुन्छ । अधिकांश काठमाडौंकै सँग मिल्नुपर्छ । स्थानीय प्रयोगमा आउने मात्र हुन् । जसले गर्दा खोजतलास गर्दा ड्रिल मेसिनलगायत विभागमा काम गर्न सहज हुन्छ । भूगर्भीय अध्ययन, नक्सांकन, पहिचान, स्याम्पलिङलगायतका काम खानी विभागबाट हुन्छ । कतिपय खानी विभागले नै फिल्ड होल्ड गरेका पनि छन् । त्यसलाई पछि टेन्डर गर्छ । खोजतलासका लागि पनि दर्जन बढीले अनुमति लिएका छन् । विभिन्न खानी उद्योग अध्ययन गर्न पाल्पामा मात्रै २० वडाका ४० भन्दा बढी स्थानमा खानी तथा भूगर्भ विभागले स्वीकृति दिएको छ । चुनढुंगा, सुन, फलाम, क्वारजाइट, डोलोमाइट, कोइलालगायत खानी अध्ययनका लागि विभागले स्वीकृति दिएको छ । अध्ययन, खोजतलास र उत्खननका लागि स्वीकृति दिए पनि तल्लो तहसँग समन्वय नै छैन । महत्त्वपूर्ण खानीजन्य वस्तुको उत्खनन तथा परीक्षण गर्न विभिन्न कम्पनीले खानी तथा भूगर्भ विभाग काठमाडौंबाट स्वीकृति पाएका छन् । चुनढुंगालगायत अन्य खानी व्यवस्थित गरेर सञ्चालन गर्ने हो भने स्थानीय सरकारलाई पूर्ण अधिकार दिनुपर्छ । वित्तीय अधिकार पनि तल्लो निकायलाई नै दिनुपर्छ । केन्द्रीयतालाई स्थानीयकरण गर्नुपर्छ । चुनढुंगालगायत खानी उत्खनन व्यवस्थित गर्ने र स्थानीयलाई त्यसको अनुगमन, निगरानी गर्न दिने हो भने करोडौं राजस्व बढ्ने पाल्पाको रैनादेवी छहरा गाउँपालिका अध्यक्ष रामबहादुर कार्की बताउँछन् । त्यसबाट स्थानीय सरकारले पनि धेरै विकास निर्माणका काम गर्न पाउने थिए । केन्द्र, प्रदेश र स्थानीय तहले के कति अधिकार पाउने भन्ने कुराको अझै पनि प्रस्ट नभएको उनले बताए । उनका अनुसार समन्वयकारी भूमिका निर्वाह गर्दै नीति बनाउनुपर्छ । प्राकृतिक स्रोत र साधनमा बिचौलियाको बिगबिगी बढी हुने गरेको छ । खानी प्रशस्त छन् । तर, तिनको अहिलेसम्म अध्ययन हुन सकेको छैन । स्थानीयको भोगाधिकार कति भन्ने प्रश्न अझै रहेको पाल्पाकै तिनाउ गाउँपालिका अध्यक्ष ओमबहादुर घर्तीको भनाइ छ । महाभारत क्षेत्र प्रशस्त भएकाले चुनढुंगा उत्खनन व्यवस्थित गर्न सके राजस्व बढ्छ । अहिले राजस्व पनि धेरै कम छ, उनले भने, यसलाई बढाउन सकियो भने मात्र स्थानीय तह पनि बलियो हुन्छन् । सरकारले चुनढुंगा प्रतिटन ६० रुपैयाँमा बिक्री गर्दा स्थानीय सरकारले सामान्य ढुंगा प्रतिटन कम्तीमा ६६ रुपैयाँमा बिक्री गरेको छ । ६० रुपैयाँ प्रतिटनको चुनढुंगाको १० प्रतिशत स्थानीय तहले पाउने गरेका छन् । त्यसबाहेक स्थानीय तहले सामाजिक उत्तरदायित्व निर्वाह गर्न भन्दै थप केही रकम लिने गरेका छन् । यसबाहेक आम्दानीको बाटो अन्य छैन । ढुवानी गर्दा यसले पारेका असर, वातावरणीय क्षतिका विषयमा कुरै भएको छैन । खानीजन्य पदार्थ अधिक रहे पनि यसको सही अध्ययन, अनुसन्धान हुन नसक्दा त्यसै खेर गएको विकासविज्ञ झपेन्द्रबहादुर जीसीको भनाइ छ । पाल्पामै गिट्टी र चुनढुंगाका खानी अत्यधिक छन् । गोठादी, जल्पा, कोलडाँडा, मदनपोखरा, रुप्से, देवीनगर, झडेवा कोइलाखानीका लागि सम्भावित क्षेत्र हुन् । तर, खानी तथा खनिज पदार्थ ऐन संशोधन हुन नसक्दा स्थानीय तहले फाइदा लिन नपाएको उनले बताए । उनका अनुसार पाल्पाकै तानसेन नगरपालिका८, खानीगाउँमा फलाम निस्केको थियो । सिलुवा र रिंगनेरहको सीमा हात्तीलेकमा तामाखानी भएको पुष्टि भए पनि थप अनुसन्धान भएको छैन । भाँडा बनाउनेहरूले तामा गालेर यसको प्रयोग गरेको सम्झन्छन् । रिडी, दर्पुक र राम्दीमा बालुवामा सुन चालेर निकाल्न सकिने अध्ययनबाट देखिए पनि अहिलेसम्म यसको थप अनुसन्धान हुन सकेको छैन । मस्याम, सहलकोट र पालुङमैनादीमा पनि फलाम खानी भए पनि यसको अनुसन्धान भएको छैन । महाभारत क्षेत्रका अग्ला पहाडमा चुनढुंगा खानी प्रशस्त छन् । पाल्पामा पछिल्ला दिनमा १० स्थानबाट चुनढुंगा उत्खनन भइरहेको छ । वन तथा वातावरणविज्ञ ज्ञवालीका अनुसार उत्खननका बेला निस्कने गेग्रेटो व्यवस्थित नगर्दा तल्लो तटीय क्षेत्रमा बगेर पहिरो, कटान, बालीनालीमा नोक्सान पुग्ने भएकाले व्यवस्थित गर्नुपर्छ । चुनढुंगाबाहेकका अन्य माटो र काम नलाग्ने ढुंगा जथाभावी फ्याँक्न दिइनु हुँदैन । डिभिजन वन कार्यालय पाल्पाको २०७७ को अनुगमन प्रतिवेदनमा पनि वातावरणीय पक्षलाई चुनढुंगा उत्खनन र ओसारपसार गर्दा ध्यान दिन सुझाव दिएको छ । खानी तथा भूगर्भ विभागले चुनढुंगा उत्खनन गर्ने कम्पनीलाई वातावरणीय पक्षलाई ख्याल राख्न भन्दै दर्जन बढी सर्तनामा गराउने गर्छ । यसमा उद्योगी सचेत भएको पाइँदैन । उत्खनन भएको चुनढुंगा र त्यसलाई ओसारपसार गर्दा वातावरणीय पक्षलाई ध्यान दिनका लागि नियमनकारी निकायको भूमिका महत्त्वपूर्ण छ । प्रत्येक वर्ष खानी क्षेत्रको वातावरणीय अडिट प्रतिवेदन तयार गरी विभागमा पेस गर्नुपर्ने हुन्छ । खानीसम्म पुग्ने सडक चौडा गर्दा जथाभावी ढुंगा, माटो फालेका हुन्छन् । कतिपय स्थानमा सडक भासिएको छ । पहाडै भासिने गरी पहिरो खसेको छ । यसलाई नियमनकारी निकायले बेवास्ता गर्दा नै समस्या बढेको हो । सडकमा हिँड्नै नसक्ने गरी धूलोधूवाँ उड्छ । जंगल जानसमेत नसकिने अवस्था छ । सडक खनेको ढुंगा र माटो जथाभावी फाल्दा गत वर्ष मात्रै तल्लो तटीय क्षेत्रमा सयौं रोपनी खेत कटान भएको छ । यसमा उद्योगीले ध्यान दिएका छैनन् । केही टाठाबाठालाई हातमा लिएर निर्धा र विपन्नमाथि रजाइँ गरेका छन् । खोला क्षेत्रमा बगर र गिट्टीले उकास क्षेत्र बनेको छ । सिमेन्ट उद्योगका प्रतिनिधि भने सकेसम्म वातावरणीय क्षति न्यूनीकरण गर्ने प्रतिबद्धता पूरा गर्ने गरेको दाबी गर्छन् । उत्खनन गर्दा ८० प्रतिशत राम्रो काम गरेको पाल्पा सिमेन्टका प्रतिनिधि सामाजिक प्रबन्धक जीवन निरौलाको दाबी छ । कतिपय खानी उद्योगले उत्खनन गर्दा क्वारी क्षेत्रभन्दा बाहिर गएर उत्खनन गर्छन् । डिभिजन वन कार्यालय र खानी विभागले हरेक वर्ष अनुगमन गर्दा सुझाव पनि दिन्छन् । खानी तथा भूगर्भ विभागले समेत अनुमति प्राप्त क्षेत्रभन्दा बाहिर निजी आवादी भनी विगतमा उत्खनन गरेको क्षेत्र डम्प यार्डका रूपमा प्रयोग गरेको देखिन्छ भन्ने प्रतिवेदन दिन्छ । वन र खानी विभागले नै उक्त क्षेत्र निजी हो होइन भनी यकिन नभएसम्म उक्त क्षेत्रमा कुनै पनि गतिविधि नगरी उचित तरिकाले व्यवस्थित गर्नॅपर्ने सुझाव दिएको पाइन्छ । तर, कार्यान्वयनमा भने कमजोरी नै छ । दाङसँग सीमा जोडिएका रोल्पाका मुख्य दुई वटा स्थानीय तहबाट धमाधम चुनढुंगा लगिएको छ । अर्घाखाँचीबाट कपिलवस्तुमा रहेका सिमेन्ट उद्योगलाई चुनढुंगा लगिन्छ । खानी तथा खनिज पदार्थ ऐन, २०४२ को दफा २५(२) मा ऐन अनुसार कुनै खानी उद्योगले तोकिएको काम नगरेमा अनुमति रद्द गर्न सक्ने, १ लाख रुपैयाँसम्म जरिवाना गर्न सक्ने तथा नोक्सानीका आधारमा मनासिव क्षतिपूर्तिसमेत अनुमतिप्राप्त व्यक्तिबाट भराउनुपर्ने उल्लेख छ । केही उद्योगलाई अधिक उत्खनन गरेका आधारमा मुद्दासमेत अघि बढेको छ । अख्तियारले विशेष अदालतमा मुद्दा दायर गरेको छ । तर, ऐनमा अधिक उत्खनन गरेको अवस्थामा कस्तो कारबाही गर्ने भनेर उल्लेख नै छैन । अहिलेसम्म चुनढुंगा उद्योगी आफैंले यति टन चुनढुंगा निकाल्यौं भनेर विभागलाई परिमाण बताउने गरेका छन् । व्यवसायीले नै पेस गरेको हिसाबका आधारमा उनीहरूलाई त्यहीअनुसार रोयल्टी तिर्न लगाइन्छ । कुन चुनढुंगा उद्योगले कति टन उत्खनन गरे भनेर हेर्ने कुनै संयन्त्र छैन । विभागसँग नियमन गर्न बलियो संयन्त्र अहिलेसम्म बनेको छैन । खानी विभागका सूचना अधिकारी नारायण बाँस्कोटाका अनुसार जनशक्ति पनि छैन । सामान्यतया एउटा चुनढुंगा उत्खनन उद्योगमा वर्षमा एकपटक मात्र अनुगमन हुने गरेको छ । मुलुकभर ५७ वटा चुनढुंगा उद्योग रहेको विभागको भनाइ छ । त्यसमध्ये ४७ वटाले नियमित उत्खनन गर्छन् । हरेक कम्पनीसँग विभागले सम्झौता गर्दा चुनढुंगाको मापक यन्त्र राख्नुपर्ने भनिएको छ । तर, कसैले पनि यस्तो यन्त्र राखेका छैनन् । नियमन बलियो बनाउन सातै प्रदेशमा विभागको कार्यालय राख्नु आवश्यक छ ।"
कफी नै काफी,"सेतो गवारो चुनौतीव्यावसायिक उत्पादन र बिक्रीमा समस्या भएकाले सात वर्षअघि सामूहिक कफी खेतीमा जुटेका रेसुंगा१०, सिमिचौरका किसानका खेतबारीमा अहिले कफीका बोट भेटिँदैनन् । स्थानीय ५२ जनाले सामूहिक कफी खेती गरेका थिए । कफीमा लागेको सेतो गवारोका कारण बोट मरेको स्थानीय फर्सुराम पाण्डेले बताए । बाँझो रहेको ३ रोपनी जग्गामा सात वर्षअगाडि ६ सय कफीका बिरुवा लगाएको उनको भनाइ छ । सेतो गवारोका कारण दुई वर्षअगाडि सबै बोट मरेको उनले जनाए । ६७ वर्षअघि सामूहिक खेती गरेका थियौं, उनले भने, रोगले सबै नासियो, उब्लियो । बाँसखर्क कृषि सहकारी संस्थामा आबद्ध भएर सामूहिक कफी खेती सुरु गरेको भए पनि अहिले प्रत्येक किसानका घरमा २०२२ बोट मात्रै बाँकी रहेको पाण्डेले बताए । विगतमा कफी खेतीबाट राम्रो आम्दानी गर्न सफल भए पनि पछिल्ला वर्षमा कफी रोपेको ठाउँमा तरकारी खेती गरिरहेको उनको भनाइ छ । कफी खेती गर्दा एउटा मेसिनबाहेक अरू सहयोग नपाएको पाण्डेको गुनासो छ । हामीलाई हौसला दिने, आइरहने गरे पो हुन्छ, कोही फर्केर आउँदैनन् अनि कसरी हुन्छ ? उनले भने ।माइती आएकी दिदीले कफी बनाएर खान दिएपछि गुल्मीको मालिका गाउँपालिका७ घमिर ठाँटीका यमबहादुर कार्कीले दायाँबायाँ केही नसोची १६ रोपनी जग्गामा २१ सय कफीका बिरुवा ल्याएर लगाएका थिए । २०५६ सालदेखि कफीको व्यावसायिक खेती सुरु गरेका उनले अहिलेसम्म लाखौं रुपैयाँ कमाइसकेका छन् । वामीटक्कारकी दिदीले कफी बनाएर खान दिनुभयो, त्यसपछि त्यहींबाट बेर्ना ल्याएर लगाएको हुँ । कफी खेतीबाटै वार्षिक साढे दुई लाख रुपैयाँसम्म आम्दानी गरेका कार्कीको कफी बगैंचा अहिले रित्तै छ । उनको बगैंचामा हाल १५१६ वटा मात्रै कफीका बोट छन् । जिल्ला सहकारी संघमार्फत कफीको बिक्री गर्दै आइरहेका कार्कीले आफ्ना ६ जना छोराछोरीको पढाइ खर्चसमेत कफीको आम्दानीबाटै धानेका थिए । तर, सेतो गवारोले कफीका बोट मर्न थालेपछि किसानमा निराशा छाएको उनले बताए । कफीको शत्रु मानिने सेतो गवारोले सताएपछि अब टिमुर लगाउने सोच बनाएको उनले बताए ।"
शिक्षामा सामुदायिककै भर,"लुम्बिनीमा पहाड र तराईका ६६ जिल्ला समेटिएका छन् । तराईका पश्चिम नवलपरासी, रूपन्देही, कपिलवस्तु, दाङ, बाँके र बर्दिया छन् भने पहाडका रुकुम पूर्व, प्यूठान, रोल्पा, अर्घाखाँची, गुल्मी र पाल्पा छन् । पहाड र तराईको शैक्षिक अवस्था तुलना गर्ने हो भने उस्तैउस्तै छ । शैक्षिक खाडलको अवस्था पनि पहाड र तराईको उस्तै छ । कतिपय विद्यालय राष्ट्रिय तथा अन्तर्राष्ट्रिय शिक्षाका साथै उच्च तहको शिक्षा प्रदान गर्ने र नमुना छन् । प्रायः सबै जिल्लामा तल्लोस्तरका विद्यालय पनि छन् । यस्ता पनि विद्यालय छन् र भन्ने अवस्थाका पनि छन्, शिक्षा पत्रकार समूहका अध्यक्ष कृष्ण मल्लको अनुभव छ, प्रायः सबै जिल्लामा उच्च तहका नमुना विद्यालय पनि नभएको होइन । शिक्षाको क्षेत्रमा लुम्बिनी प्रदेशको अवस्थालाई मूल्यांकन गर्ने हो भने सबैभन्दा राम्रा, नमुना, शिक्षामा राष्ट्रिय पहिचान बनाएका विद्यालय, उच्च शिक्षा दिने क्याम्पस छन् । संविधानले दिएको अधिकारअन्तर्गत शिक्षा एक आधारभूत मौलिक अधिकार हो । प्रारम्भिक अवस्थादेखि सिकाइका अवसरहरूमार्फत विद्यालय शिक्षाका लागि सफलताको जग बसाल्नेदेखि माध्यमिक तहसम्म शिक्षा प्रदान गर्न सरकार प्रतिबद्ध रहेको शिक्षा विकास तथा सामाजिक विकास निर्देशनालयका निर्देशक मनोज गैरेको भनाइ छ । २०६२६३ पछि विद्यालयीय शिक्षामा समयानुकूल परिवर्तन आउने अपेक्षा नभएको होइन । यसका लागि संस्थागत, सरकारी एवं गैरसरकारी तवरमा विभिन्न प्रयास पनि भएका हुन् । मुलुकभरका जस्तै लुम्बिनी प्रदेशमा पनि सामुदायिक शिक्षामा खासै सुधार हुन सकेको छैन । फेरि सुधार नै नभएको भन्ने पनि होइन । सुधार अधिक भएका छन् । राम्रा र नमुना विद्यालय पनि छन् । तर ती सीमित संख्यामा छन् । २०७२ मा नेपालको संविधान लागू भइसकेपछि शिक्षा ऐन परिवर्तन गरी शिक्षक व्यवस्थापनका लागि केही प्रावधान राखिएको छ । शिक्षा ऐनको आठौं संशोधन कार्यान्वयन नहुँदै नवौं संशोधन गरिएको हो । सरोकारवालाहरूको विरोधपछि भने ऐन संशोधन भए पनि कार्यान्वयन अझैसम्म हुन सकेको अवस्था छैन । हुन त मुलुकमा सरकार परिवर्तन हुनासाथ शिक्षा आयोग बन्छ । आयोगले सरकारलाई प्रतिवेदन पेस गर्छन् । शिक्षा विकास भने हुन सकेको छैन । लुम्बिनी प्रदेशमा पनि उस्तै अवस्था छ । २०७४ सालको स्थानीय तहको निर्वाचनपछि स्थानीय सरकार बनेका छन् । प्रादेशिक सरकार बनेका छन् । संविधानले नै प्रत्याभूत गरेको माध्यमिक तहसम्मको शिक्षा व्यवस्थापन स्थानीय सरकारले लिन पनि थुप्रै प्राविधिक तथा नीतिगत समस्या छ । शिक्षा विकास तथा सामाजिक विकास निर्देशनालयका निर्देशक गैरेका अनुसार लुम्बिनी सरकारको पञ्चवर्षीय योजना अन्तिम अवस्थामा छ । गुणस्तरीय शिक्षा प्रदान गर्न प्रदेशकै योजना आउनेछ, उनले भने, सामुदायिक र संस्थागत विद्यालयको विकासका लागि पाँचवर्षे योजनाले समेटेको छ । लुम्बिनीमा कक्षा १५ का २ हजार ६ सय ४९ सामुदायिक र ३ सय ७५ निजी गरी ३ हजार २४ विद्यालय छन् । कक्षा ६८ का सामुदायिक ८ सय ३३ र संस्थागत १ सय ८९ गरी १ हजार २२ छन् । कक्षा ९१० सामुदायिक ६ सय ९ र संस्थागत ३ सय ८९ गरी १ हजार ७ वटा छन् । यसैगरी कक्षा १११२ सञ्चालन भएका सामुदायिक ४ सय ९४ र संस्थागत १ सय ५० गरी ६ सय ४४ को संख्यामा छन् । लुम्बिनी प्रदेश, शिक्षा तथा सामाजिक विकास निर्देशनालयका अनुसार ४ सय ३२ वटा धार्मिक विद्यालय छन् । उच्च शिक्षा प्रदान गर्ने सामुदायिक ८८, आंगिक १६ र निजी ८० गरी १ सय ८५ वटा क्याम्पस छन् । लुम्बिनी प्रदेशमा दुई विश्वविद्यालय पनि छन् । लुम्बिनी बौद्ध विश्वविद्यालय रूपन्देही र नेपाल संस्कृत विश्वविद्यालय दाङको बेलझुन्डीमा छ ।लुम्बिनी प्रदेशमा सामुदायिक विद्यालय धेरै छन् । तर, विद्यार्थी संख्या हेर्ने हो भने २४ प्रतिशतमात्रै यस्ता विद्यालयमा अध्ययनरत छन् । ३३ प्रतिशत विद्यार्थी त संस्थागतमा अध्ययन गरिरहेका छन् । अंग्रेजी माध्यमलाई गुणस्तरीय शिक्षा भनियो । विद्यार्थीलाई सिकाइको थलो बनाउने कि घोकाइको थलो बनाउने भन्ने हो । गैरेको बुझाइमा नमुना भनिएका विद्यालयमा तल्लो तहमा विद्यार्थी संख्या कम हुनु राम्रो होइन । माथिल्लो कक्षामा विद्यार्थी संख्या धेरै हुनु सिकाइ गुणस्तरीय नहुने उनको बुझाइ छ । तल्लोस्तरबाटै सिकाउँदै लग्नुपर्नेमा त्यसो हुन सकेको छैन । शिक्षा पत्रकार समूहका अध्यक्ष मल्लको बुझाइमा स्थानीय तह पाँच वर्षदेखि विद्यालय शिक्षाका विषयमा अलमलमै रहे । संघीय शिक्षा ऐन संशोधन भएर नआउँदा प्रदेश र स्थानीय सरकारका ऐन बन्न सकेका छैनन् । कतिपयले आफ्नै ढंगले निर्माण गरेका छन् । तर, उनीहरूको बनाएको ऐन भनेको कामचलाउ मात्र हो । मुलुकका सात प्रदेशको तुलना गर्ने हो भने लुम्बिनी प्रदेश शिक्षाको विकासमा धेरै अगाडि छ । लुम्बिनी प्रदेशका पाल्पा, गुल्मी, रूपन्देही, कपिलवस्तु, दाङ, बाँकेलगायत जिल्लामा नमुना विद्यालय छन् । त्यस्ता विद्यालय मुलुकमै ख्यातिप्राप्त छन् । मुलुककै प्रतिनिधित्व गर्ने विद्यालय लुम्बिनी प्रदेशमा छन् । रूपन्देहीकै कुरा गर्ने हो भने विगतमा लोकप्रिय बनेको नवीन औद्योगिक कदरबहादुर रीता रायमाझी विद्यालय पहिलो नमुना विद्यालय थियो । अहिले नवीनसँगै कालिका, कान्ति, शान्ति नमुना माविलगायत दर्जन विद्यालय लोकप्रिय छन् । रूपन्देहीमै संस्थागत विद्यालय पनि उस्तै गरी अघि बढेका छन् । तर, त्यही रूपन्देहीमा यस्ता पनि विद्यालय छन् र भन्ने पनि नभएका होइन । बाँके, दाङ, कपिलवस्तुमा पनि राम्रा विद्यालय छन् । तर, त्यही जिल्लामा समुदायस्तरमा कमजोर विद्यालय छन् । पाल्पामा पनि दमकडा, रामतुल्सी, दरैठाँटी, गंगा, जनता मावि नमुना हुन् । गुल्मी, अर्घाखाँचीमा पनि केही विद्यालयले नमुनाका रूपमा शिक्षा प्रदान गरिरहेका छन् । प्यूठान, रोल्पा र रुकुम पूर्वमा पनि त्यस्ता विद्यालय नभएका होइनन् । निजीभन्दा सामुदायिक धेरै अघि बढेका छन्, शिक्षा पत्रकार समूहका अध्यक्ष मल्लले भने, तर, खाडल भने धेरै गहिरो छ । माथि उकासिन नसकेका सामुदायिक विद्यालय तल्लो तहमै बसेको अवस्था छ । विद्यालय शिक्षा सुधारका लागि शिक्षा विकास तथा समन्वय इकाइ पनि जिल्लामा छन् । शिक्षा शाखा स्थानीय तहमा छन् । तर, सुधार आउन भने सकेका छैनन् । संघीय सरकारले मावि तहसम्म स्थानीय तहलाई शिक्षाको अधिकार दियो । तर, सीप, क्षमता, बजेट दिएको छैन । स्थानीय तह पछिल्लो समयमा एक्लोजस्तै भएको छ । स्थानीय तह, प्रदेश र संघीय मिलेर काम गर्ने हो भने विद्यालय सुधार्न केही बेर लाग्दैन । अहिले सिकाइ आदानप्रदान गर्ने चेन ब्रेक भएको छ । शिक्षा विकास तथा समन्वय इकाइ अहिले बेकामे जस्तै भएका छन् । तर, स्थानीय तहका शिक्षा शाखा पनि सही ढंगले काम गर्न नसक्दा नै विद्यालय शिक्षाले फड्को मार्न नसकेको हो । लुम्बिनीमा शिक्षाको अवस्थाबारे सन् २०२१ मा गरिएको एक अध्ययनमा २ सय ५६ जना बालबालिका विद्यालयको पहुँचबाहिर रहेको देखाइएको छ । उनीहरूमध्ये १ सय ८९ जना विवाहित छन् । लुम्बिनी प्रदेशको अस्थायी मुकाम बुटवलमै सन् २०२० मा बालिकाहरूमा गरेको सर्वेक्षणले ३ सय ६ जना बालिका विद्यालयबाहिर भेटिएको तथ्यांक छ । लुम्बिनी प्रदेश शिक्षा तथा सामाजिक विकास निर्देशनालयको २०७७ सालको प्रदेश शैक्षिक दर्पणको तथ्यांकअनुसार बाल विकास केन्द्रमा २ लाख २२ हजार २ सय २८ विद्यार्थी छन् । बालविकाससहित कक्षा १२ सम्म भने १३ लाख ९४ हजार ५ सय १० जना विद्यार्थी अध्ययन गर्छन् । गरिबी र विपन्नताका कारण विद्यालय नजाने समस्या लुम्बिनी प्रदेशका १२ वटै जिल्लामा छ । गरिबी र अभिभावकको चेतना अभाव जहाँतहीँ छ । प्राथमिक तहमा पढ्ने उमेरका ११ हजार बालबालिका विद्यालयबाहिर छन् । माध्यमिक तहमा ५५ हजार बालबालिका विद्यालयबाहिर छन् । बालबालिकालाई पढाइमा जोड्न घरदेखि विद्यालय र शिक्षकसम्मको सहयोग र समन्वय हुन सकेको छैन । श्रमिक बालबालिकामा विद्यालय गए पनि नियमित नहुने र पढाइ पूरा नहुने समस्या जहाँसुकै छ । दिगो विकास लक्ष्यको चार नम्बर बुँदाले गुणस्तरीय शिक्षालाई उल्लेख गरेको छ । नेपालले सन् २०३० सम्म दिगो विकास लक्ष्य प्राप्ति गर्ने कार्ययोजना सार्वजनिक गरिसकेको छ । लुम्बिनी प्रदेशले छुट्टै नीति र कार्यक्रम बनाएर सबै बालबालिकालाई शिक्षाको पहुँचमा पुर्याउनुपर्छ । सबै बालबालिकाको पहुँचमा गुणस्तरीय शिक्षा पुर्याउन बजेट र शिक्षाप्रतिको संवेदनशीलता बढाउनुपर्छ । संघीयता आएको छ । तर पनि शिक्षाप्रति हेर्ने दृष्टिकोण र बजेट नै पर्याप्त छैन । संघीय, प्रदेश र स्थानीय सरकारले शिक्षा क्षेत्रलाई बजेट नबढाउँदा अत्यावश्यक कामसमेत गर्न सकिने अवस्था छैन । शिक्षा विकास तथा समन्वय इकाइ पाल्पाका प्रमुख महेन्द्र सुवेदीको बुझाइमा पनि विद्यालय शिक्षामा प्रदेश सरकारको खासै भूमिका देखिएको छैन । विद्यालय शिक्षा स्थानीय सरकारलाई दिएको छ । संघ र प्रदेशको अधिकार सूचीमा विद्यालय शिक्षा राखेको छ । तर, बाँडफाँट भएको छैन । विद्यालय शिक्षामा प्रदेश सरकारले सामाजिक विकास डिभिजन कार्यालय खडा गरेर लगानी गरेको छ । पूर्वाधारभन्दा पनि शिक्षकको टड्कारो समस्या हो । स्वयंसेवक भए पनि गणित, विज्ञान, अंग्रेजी, कम्प्युटर शिक्षामा शिक्षक थप्नुपर्छ । स्थानीय तहदेखि संघीय सरकारसम्मलाई शिक्षामा बजेट बढाउन र संवेदनशीलता बढाउनमा घचघच्याउनुपर्ने शिक्षाका जानकार तथा शिक्षाका लागि राष्ट्रिय अभियानका अभियन्ता चोपलाल गिरीले बताए । लुम्बिनी प्रदेशभित्र तथ्यांक हेर्ने हो भने एक वर्षमा ५ अर्ब रुपैयाँ हाराहारीमा निजी स्रोतमा शिक्षक व्यवस्था गरिएका छन् । विद्यालयले आफ्नै स्रोतबाट त्यति धेरै लगानी गरेका छन् । शिक्षाको सन्तुलित विकासबिना अन्य क्षेत्रको विकास सम्भव हुँदैन भन्ने यथार्थलाई आत्मसात् गर्न नसक्ने हो भने विद्यालय शिक्षाले गति लिन नसक्ने शिक्षाका लागि राष्ट्रिय अभियानका अभियन्ता शालिकराम पाण्डेयको बुझाइ छ । संविधानले आधारभूत तहसम्मको शिक्षा निःशुल्क र अनिवार्य एवं माध्यमिक तहसम्मको शिक्षा निःशुल्क हुने व्यवस्था गरेको छ । तर, त्यसको कार्यान्वयन भएको छैन । विभिन्न बहानमा विद्यार्थीसँग शुल्क असुल्ने काम भइरहेको छ । शिक्षा भनेको निश्चित दर्शन, मूल्य मान्यता तथा मौलिक सिद्धान्तबाट निर्देशित हुनुपर्ने पाण्डेयको तर्क छ । वर्तमान शिक्षाले पूर्वीय मान्यताका असल अभ्यास र परम्परालाई आत्मसात् गरेको छैन भने पश्चिमा दर्शनको व्यावहारिक पक्षलाई पनि पहिचान गर्न नसक्दा शिक्षा मार्कसिट लिने मात्र भएको छ । यसमा लुम्बिनी प्रदेश सरकार र स्थानीय तहले नवीन सोच बनाएर अघि बढ्ने हो भने राम्रो हुने उनको सुझाव छ । विज्ञान, प्रविधि, इन्जिनियरिङ र गणित विषयलाई संस्थागत गरी शिक्षालाई प्रदेशको विकासका लागि आवश्यक मानव पुँजी निर्माण गर्ने संयन्त्रका रूपमा रूपान्तरण गर्ने योजना शिक्षा तथा सामाजिक विकास निर्देशनालयको ध्येय छ । प्रदेशका सबै जिल्लामा विज्ञान, प्रविधि, इन्जिनियरिङ र गणित विषयसम्बन्धी विशेष कार्यक्रम सञ्चालन गरेको निर्देशक गैरेले जानकारी दिए । कक्षा ११ र १२ मा विज्ञान विषय पठनपाठन गर्ने सामुदायिक विद्यालयलाई आकर्षक शैक्षिक संस्थाको रूपमा विकास गरिएको छ ।मुस्लिम समुदायका छात्राहरूको शिक्षामा सहभागिता वृद्धि गर्न नवलपरासी, रूपन्देही, कपिलवस्तु, दाङ, बाँके र बर्दियाका ६ वटा विद्यालयमा विशेष पूर्वाधार विकास गरी मुस्लिम छात्राहरूको नमुना विद्यालयको रूपमा विकास गर्ने योजनामा निर्देशनालय अघि बढेको छ । शैक्षिक क्षेत्रको रूपान्तरण गर्न प्रदेश शिक्षा नीति तर्जुमा गरिएको छ । प्रदेशमा विश्वविद्यालयसम्बन्धी ऐन निर्माण गरी प्राविधिक विश्वविद्यालय स्थापना गर्ने सोचका साथ अघि बढिएको छ । सामुदायिक क्याम्पसहरूको सबलीकरणमा जोड दिइएको छ । लुम्बिनी प्रदेशमै संस्कृत शिक्षालाई सर्वसुलभ बनाई संस्कृत वाङ्मयभित्रका आध्यात्मिक मूल्यमान्यतालाई प्रवाहित गराउन नेपाल संस्कृत विश्वविद्यालय (तत्कालीन महेन्द्र संस्कृत विश्वविद्यालय) स्थापना भएको छ । संस्कृत शिक्षाको संस्थागत एवं तहगत विकास गर्न यस विश्वविद्यालयको महत्त्वपूर्ण भूमिका रहेको छ । संस्कृत विश्वविद्यालयको स्थापनामा संस्कृत शिक्षाको संरक्षण भएको छ । २०११ सालमै दाङस्थित बिजौरीमा जनता महाविद्यालयको स्थापना भएको हो । २०२६ सालमा घोषणा भए पनि २०४३ सालमा मात्र सार्थकता पायो । संस्कृत विश्वविद्यालय स्थापनामा योगी नरहरिनाथको महत्त्वपूर्ण भूमिका छ । पहिले महेन्द्र संस्कृत विश्वविद्यालय रहे पनि गणतन्त्रको स्थापनापछि २०६३ सालमा नेपाल संस्कृत विश्वविद्यालय भएको हो । यस विश्वविद्यालयले उच्च तहसम्म संस्कृत शिक्षाको पठनपाठन गराई दक्ष जनशक्ति उत्पादन गर्दै आएको छ । दाङ बेलझुन्डी परिसरमा उपकुलपतिको कार्यालय, शिक्षाध्यक्षको कार्यालय, कुलसचिवको कार्यालय, परीक्षा नियन्त्रण कार्यालय, अनुसन्धान केन्द्र, राष्ट्रिय सांस्कृतिक अध्ययन केन्द्र, सेवा आयोगको कार्यालय, केन्द्रीय पुस्तकालय र आयुर्वेद अध्ययन संस्थान डिनको कार्यालय छन् । लुम्बिनी प्रदेशको अर्को गहना भनेको लुम्बिनी बौद्ध विश्वविद्यालय हो । बौद्ध दर्शन, साहित्य, शिक्षा र संस्कृतिको अध्ययन, अध्यापन र अनुसन्धान गर्न यस विश्वविद्यालयको ठूलो भूमिका छ । २०७०७१ देखि लुम्बिनीमा स्नातकोत्तर तहमा एप्लाइड बुद्धिज्मको समेत पढाइ भइरहेको विश्वविद्यालयका रजिस्ट्रार डा तिलक आचार्यले जानकारी दिए ।"
राजधानीले हौस्यायो दाङलाई,"राप्ती उपत्यकालाई लुम्बिनी प्रदेशको स्थायी राजधानी तोकेपछि यस क्षेत्रमा विभिन्न अवसरका ढोका खुलेका छन् । उद्योग, व्यवसाय, शिक्षा, स्वास्थ्य, कृषि, पर्यटन, रोजगार जस्ता क्षेत्रमा विभिन्न विकासका सम्भावना देखिएका छन् । राजधानी भएपछि व्यवसायी उत्साहित छन् । लगानीकर्ता हौसिएका छन् । नागरिक विकासका ढोका खुल्नेमा आशावादी भएका छन् । हालसम्म पछाडि परेका साना सहर पनि अब आकार बढाउँदै छन् । राजधानीको नजिकमा रहेका भालुबाङ, सिसहनिया, भालुबाङ, कालाकाटे, गढवा जस्ता बजार व्यावसायिक रूपमा फड्को मार्ने आशामा छन् । विभिन्न व्यवसाय थपिने क्रम बढ्दो छ ।राजधानी घोषणा हुनुअघि भालुबाङ क्षेत्रमा ठूलो क्षमताका होटल थिएनन् । अहिले होटलहरू थपिने क्रम बढेको छ । राजधानी घोषणा हुनुअघि नै भालुबाङमा सञ्चालन होटल पौवाले अहिले क्षमता र सेवा विस्तार गर्दै आएको छ । राप्ती पुलछेउमै रहेको होटल एभरल्यान्डमा पनि दिनहुँजसो चहलपहल बढेको छ । प्रदेश सरकार र अन्य संघसंस्थाका विभिन्न कार्यक्रम यहाँ भइरहेका हुन्छन् ।लमही र घोराहीमा पनि राजधानीलाई लक्ष्य गरी विभिन्न होटल खुलेका छन् । पछिल्लो समय लमहीमा होटल मन्त्र खुल्यो । घोराहीमा माला इन, डोको, सिटी प्लाजा, भिङ्ग्रेली भिलेज, पौवाजस्ता ठूलो लगानीका होटल सञ्चालित छन् । दाङ राजधानी हुने हल्लासँगै खुलेका ठूलो लगानीका होटल सुरुमा अस्थायी मुकाम बुटवल तोकिएपछि निराश थिए । राजधानी घोषणा भएपछि उनीहरू थप आशावादी बनेका छन् ।राजधानी घोषणा भएसँगै व्यापारिक सम्भावना बढेको भालुबाङस्थित होटल पौवाका म्यानेजर श्याम न्यौपानेले बताए । पौवाले लमही र घोराहीमा पनि शाखा विस्तार गरेको छ । हामीले राजधानी बन्नुअघि नै व्यवसाय सुरु गरेका थियौं । राजधानी भएपछि चहलपहल र कारोबार बढ्यो, उनले भने, व्यावसायिक सम्भावना धेरै नै बढेका छन् । यसलाई दृष्टिगत गरी क्षमता र सेवा बढाएका छौं । दिनहुँजसो कार्यक्रम भइरहेका हुन्छन् । पूर्वपश्चिम राजमार्गमा राम्रो अस्पतालको समस्या भइरहेका बेला राजधानी घोषणा भएपछि लमहीमा ठूलो लगानीमा फ्लोरेन्स अस्पतालले सेवा विस्तार गर्यो । सुरुमा बजारमै सानो घरमा भाडामा चलिरहेको अस्पतालले अहिले वनगाउँ नजिकै जग्गा किनेर अस्पताल सञ्चालन गरिरहेको छ । यस क्षेत्रमा राम्रो अस्पताल नभएकाले समस्या थियो । पूर्वपश्चिम राजमार्गमा दुर्घटना पनि भइरहेका हुन्छन्, अस्पताल सञ्चालक डा पुष्प भुसालले भने, राजधानी भएपछि सेवाग्राहीहरूको चहलपहल पनि बढेको छ । अहिले विभिन्न विशेषज्ञ डाक्टरसहित सेवा विस्तार गरेका छौं । जिल्लाकै ठूलो शैक्षिक समूह गोर्खाले भालुबाङलाई केन्द्रित गरी विद्यालय विस्तार गर्यो । अन्य शैक्षिक समूहले पनि त्यस क्षेत्रमा लगानी बढाइरहेका छन् । पर्यटकीय क्षेत्रका रूपमा पनि मानिसहरूको आवतजावत र चहलपहल बढेको छ । राप्तीमा रेडियो राप्ती र राप्ती टेलिभिजन सञ्चालन भइरहेका छन् । राजधानी घोषणा भएपछि सञ्चार क्षेत्रको पनि विकास भएको राप्ती रेडियो तथा टेलिभिजनका प्रबन्धक ओमप्रकाश गुप्ता बताउँछन् । शिक्षा, स्वास्थ्य र यातायात क्षेत्रमा पनि विकासको राम्रो सम्भावना देखिएको लुम्बिनी प्रदेश पूर्वाधार विकास प्राधिकरणका प्रमुख कार्यकारी अधिकृत अनन्तराज घिमिरेले जनाए । अब राजधानीलाई केन्द्रित गरी राम्रा कलेज, अस्पताल खुल्नुका साथै सडक र हवाई सेवा विस्तार हुने उनले बताए । राप्ती उद्योग वाणिज्य संघ भालुबाङका अध्यक्ष सुरज खड्काले पनि राजधानीसँगै व्यावसायिक चहलपहल बढेको स्विकारे । जिल्लामा अहिले तीनवटा सिमेन्ट उद्योग छन् । घोराहीमा सगरमाथा, तुलसीपुरमा सोना र लमहीमा सम्राट् सिमेन्ट उद्योग सञ्चालित छन् । उद्योगले राम्रो गति लिइरहेका छन् । अन्य उद्योग पनि बढ्ने आशा रहेको खड्काले बताए । नेपालभारत आवतजावत र व्यापारिक सम्बन्धका हिसाबले पनि राप्ती उपत्यकालाई निकै सहज भएको छ । दाङको कोइलाबास नाका राप्तीको नजिकै पर्छ । कपिलवस्तुको कृष्णनगर र बाँकेको जमुनाह पनि यस क्षेत्रबाट धेरै नै प्रयोग हुने नाकामा पर्छन् । भारतसँगको सम्बन्धका हिसाबले पनि राप्ती उपत्यकासँग धेरै नै सम्भावना रहेको गढवा गाउँपालिका अध्यक्ष सहजराम अहिरले बताए । लुम्बिनी प्रदेशसभाले २०७७ असोज २० मा देउखुरीको राप्ती उपत्यकालाई प्रदेश राजधानी घोषणा गरेपछि यस क्षेत्रमा जति उत्साह थियो, त्यही गतिमा यसको कार्यान्वयन हुन सकेन । अझै पनि धेरैजसो काम अस्थायी मुकाम बुटवलबाट भइरहेका छन् । राप्ती प्राविधिक शिक्षालय लालमटियामा कात्तिक २ मा मुख्यमन्त्रीको सम्पर्क कार्यालय खोलिएको थियो तर उक्त कार्यालय एक जना सहयोगीले कुरिरहेका छन् । कार्यालयमा राजनीतिक र जनसम्पर्क सल्लाहकार बस्ने भनिए पनि उनीहरू नियमित बस्दैनन् । प्रदेश सरकारले दुई मन्त्रालय राप्ती उपत्यका देउखुरीमा सारेको छ । मन्त्रालय सारिए पनि मन्त्री, सचिव र अन्य कर्मचारी भने बुटवलमै छन् । राप्ती गाउँपालिका३ स्थित राप्ती प्राविधिक शिक्षालयभित्र वैशाख २६ देखि ग्रामीण, सहरी तथा पर्यटन विकास मन्त्रालय र सिसहनियामा पुस ३० देखि स्वास्थ्य, जनसंख्या तथा परिवार कल्याण मन्त्रालयका कार्यालय स्थापना गरिएको छ । पर्यटनमन्त्री डिल्लीबहादुर चौधरी र स्वास्थ्यमन्त्री इन्द्रजित थारू दाङकै भएकाले कहिलेकाहीं घर आउँदा मन्त्रालय पस्छन् । नियमित कार्यालयमा बसेर काम गर्न भने अझै सुरु भएको छैन ।प्रदेश पूर्वाधार विकास प्राधिकरणको कार्यालय खुलेको छ । यसले पूर्वाधारको योजना निर्माण र कार्यान्वयनमा सहजीकरण गर्दै आएको छ । संसद् भवन बन्दाबन्दै अलपत्र परेको छ । हिउँदे अधिवेशन सञ्चालन गर्ने लक्ष्यका साथ सुरु भएको संसद् भवन अहिलेसम्म पूर्ण हुन सकेको छैन । राजधानीका संरचना र प्रशासनिक काम विस्तारमा ढिलाइ हुँदा सबै क्षेत्रमा असर परिरहेको तुलसीपुर उद्योग वाणिज्य संघका पूर्वअध्यक्ष विमल रिजालले बताए । सबै मन्त्री बुटवलमै बसिरहेका छन् । दाङमा कहिलेकाहीं कार्यक्रममा आउने मात्रै भएको छ, उनले भने, प्रशासनिक कामहरू यहाँबाट गर्न मन नगरेको देखिन्छ । नाममात्रको राजधानीले विकास हुँदैन । राजधानीजस्तो देखिनुपर्छ ।राजधानी घोषणा भएका कारणले मात्रै यस क्षेत्रको व्यापार व्यवसायमा ठूलो अन्तर नपरेको उनले गुनासो गरे । सबै काम बुटवलबाटै भएपछि यहाँ चहलपहल नै कम भएको छ । अझै राजधानी आइसकेको महसुस हुन सकेको छैन, उनले भने, व्यावसायिक रूपमा या विकासका हिसाबले परिवर्तन भयो भन्ने खालको केही देखिएको छैन । राजधानीको निर्णय व्यवहारमा कार्यान्वयन नहुँदासम्म यस्तै समस्या रहन्छ ।प्रदेश राजधानी घोषणा भएसँगै अव्यवस्थित जग्गा कारोबार बढ्न सक्ने भन्दै सरकारले राप्ती उपत्यकामा जग्गा किनबेचमा रोक लगाएको छ । राजधानी बनेसँगै जग्गाको कारोबार बढ्ने र व्यावसायिक सफलता हासिल गर्ने योजना बनाएका जग्गा कारोबारी र स्थानीय जग्गाधनी अहिले निराश छन् । लामो समयसम्म पनि जग्गा किनबेच बन्द हुँदा व्यावसायिक प्रगति हुन नसकेको राप्ती उद्योग वाणिज्य संघ भालुबाङका पूर्वअध्यक्ष जगत पोख्रेलले बताए । सरकारले जग्गा किनबेच रोके पनि भित्रभित्रै कागजमा किनबेच भइरहेको र यसले पछि समस्या सिर्जना गर्ने सम्भावना रहेको दाङ जिल्ला उद्योग वाणिज्य संघका अध्यक्ष टंकसिंह बुढाथोकीको भनाइ छ । कानुनी रूपमा किनबेच गर्न मिलेको छैन तर भित्रभित्रै कागज गरेर जग्गा किनबेच भइरहेको छ, उनले भने, जग्गाको बैना दिने र जग्गा रोक्ने तथा किनबेच नै गर्ने काम भइरहेका छन् । पछि कानुनी रूपमा जग्गा पास गर्दा विवाद आउन सक्छन् ।राजधानी घोषणा भएपछि केही आर्थिक गतिविधि बढे पनि सन्तोषजनक नभएको उनले बताए । कार्यक्रम बढेका छन्, होटलमा मानिस आउने क्रम बढेको छ । तर व्यावसायिक रूपमा परिवर्तन महसुस गर्ने बेला भइसकेको छैन, उनले भने, सडक, हवाई सेवा र स्वास्थ्य सेवाजस्ता कारणले अझै पनि यो क्षेत्र पछाडि नै परेको छ । यी क्षेत्रको विकास गरेपछि मात्रै राजधानीको अनुभूति गर्न सकिने उनले बताए ।प्रदेश मन्त्रिपरिषद्को मंसिर १५ मा बसेको बैठकले राप्ती प्राविधिक शिक्षालयको लालमटियास्थित १७ बिघा १९ कट्ठा जग्गा प्रदेश सरकारले उपयोग गर्ने निर्णय गरेको थियो । बैठकले शिक्षालय गढवाको गोवरडिहास्थित सरस्वती माविमा स्थानान्तरणका लागि स्वीकृति प्रदान गर्ने निर्णय पनि गरेको थियो ।प्रदेश राजधानीका लागि शिक्षालयसहित १ हजार ६ सय ५६ बिघा ११ कट्ठा १० धुर जग्गा लिने गरी तयारी गरिएको राप्ती गाउँपालिका अध्यक्ष नुमानन्द सुवेदीले बताए । शिक्षालयको संरचना र जग्गाले मात्रै पुग्दैन । आसपासका अन्य जग्गा लिने योजना भइरहेको छ, उनले भने, वनलगायत अन्य खाली जग्गा पनि पर्याप्त छन् । प्रदेश सरकारले आवश्यक प्रक्रिया पूरा गरेपछि जग्गा लिन सकिन्छ । प्रदेश राजधानी व्यवस्थापनका नाममा बस्ती उठाउन खोजिएको भन्दै राप्ती गाउँपालिका२ र ३ का पीडितहरू भने आन्दोलित भएका छन् । प्रदेश सरकारले जग्गा प्राप्तिको प्रक्रिया थालेपछि यहाँ बसोबास गर्दै आएका २ हजार १ सय घरधुरी विस्थापनको चिन्तामा छन् । सरकारले ६५ नम्बर, मसुरिया, बराखुटीको एकता टोल, लालमटियाको कमैया टोल, रामनगर र कटेसनालाको पश्चिम क्षेत्रलाई उठीबास लगाउन थालेको भन्दै उनीहरू प्रदर्शनमा समेत उत्रिएका हुन् ।विकल्पबिना बस्ती उठाउन खोजेकाले आन्दोलित भएको राजधानी प्रभावित संघर्ष समितिका संयोजक तुला गिरीले बताए । हामीलाई बसोबासको व्यवस्था नगरी हटाउन खोजिएको छ । यसले हाम्रो उठीबास लाग्दै छ, उनले भने, राजधानी बनाउँदा हाम्रो उचित बसोबासको पनि व्यवस्था गर्नुपर्छ । प्रदेश सरकारले स्थानीयको बसोबास रहेको १ सय ४० हेक्टर जमिन लिने तयारी गरेको उनले बताए । २०४७ सालमा राप्ती प्राविधिक शिक्षालय रहेको ठाउँमा बसोबास गरेकालाई जंगल क्षेत्रमा सारिएको थियो । उनीहरूलाई अहिले फेरि राजधानीका नाममा हटाउन थालेपछि आन्दोलनमा उत्रिनुपरेको स्थानीय हनुमान चौधरीको भनाइ छ ।डिभिजन वन कार्यालय लमहीले भदौ २१ गते सूचना प्रकाशन गरेर १५ दिनभित्र राष्ट्रिय वन क्षेत्रमा बनाइएका घर, टहरा, छाप्रा, टौवा हटाउन सूचना जारी गरेको थियो । त्यसपछि पीडितहरू अलपत्र पर्ने भन्दै आन्दोलित भएका हुन् । राजधानीका लागि जग्गा व्यवस्थापन गर्ने र उक्त क्षेत्रमा बसोबास गर्ने नागरिकको व्यवस्थापनबारे पनि पालिकासँग समन्वय गरेर काम गर्ने निर्णय भएको लुम्बिनी प्रदेश सरकारका प्रवक्ता एवं आन्तरिक मामिला तथा सञ्चार मन्त्री तिलकराम शर्माले बताए ।देउखुरीको राप्ती उपत्यका प्रदेशका १२ जिल्लाबाट कसरी केन्द्रमा पर्छ ? यो सबै जिल्लाको पायक पर्छ कि पर्दैन भन्नेबारे पनि निकै बहस भयो । प्रदेशसभाबाट गठन भएको सांसदहरूको टोली र विज्ञहरूको टोलीले गरेको अध्ययनबाट प्राप्त सुझावका अधारमा वैज्ञानिक तरिकाले सबैको भावनाको कदर हुने गरी राजधानी घोषणा गरिएको प्रदेश सरकारको दाबी थियो ।देउखुरी उपत्यकाको राप्ती नदी आसपासको दाङको राप्ती र गढवा गाउँपालिकाका साथै अर्घाखाँचीको शीतगंगा नगरपालिका समेटेर राजधानी बनाउने भनिएको छ । राप्ती नदी किनारको भालुबाङ बजारलाई केन्द्र मानेर हेर्ने हो भने प्रदेशका १२ जिल्लाबाट यहाँ पुग्न कममा एक घण्टादेखि बढीमा ६ घण्टासम्म समय लाग्ने देखिन्छ । सबैभन्दा बढी समय पूर्वी रुकुमलाई लाग्ने देखिन्छ । पूर्वी रुकुमबाट रोल्पा हुँदै भालुबाङ आउन ३ सय २२ किलोमिटर यात्रा गर्नुपर्छ । जसका लागि १० घण्टा ९ मिनेट समय लाग्छ । कच्ची सडक र पहाडी भूगोल भएका कारण पूर्वी रुकुमलाई बढी समय लाग्ने देखिन्छ । पूर्वी रुकुमबाट रोल्पा हुँदै दाङ पुग्ने सडक पूर्ण रूपमा निर्माण नभएकाले अहिले कर्णाली प्रदेशको पश्चिम रुकुम र सल्यान हुँदै दाङ जानुपर्ने बाध्यता रहेको रुकुम पूर्वस्थित सिस्ने गाउँपालिकाकी अध्यक्ष कुमारी बराल गौतमले बताइन् । अहिले बुटवलभन्दा ३ घण्टा नजिक परेको छ तैपनि अन्य जिल्लाभन्दा सबैभन्दा टाढा हामी नै छौं, उनले भनिन्, रोल्पातर्फको सडकमा ठाउँठाउँमा पुल नभएकाले वर्षामा यात्रा गर्न सकिँदैन । पुथाउत्तरगंगा गाउँपालिकाबाट सल्यान हुँदै १२ घण्टामा मात्र दाङ पुगिन्छ । चुनबाङ, घर्तीगाउँ, लिबाङ हुँदै भालुबाङ जाँदा छोटो पर्ने भए पनि सडक राम्रो नहुँदा समस्या भइरहेको उनले बताइन् । गुल्मी जिल्लाबाट बुटवल हुँदै भालुबाङ आउन २ सय ९ किलोमिटर यात्रा गर्नुपर्छ । जसमा ६ घण्टा समय लाग्ने देखिन्छ । अर्घाखाँचीको सन्धिखर्कबाट प्यूठान हुँदै भालुबाङ पुग्दा १ सय २५ किलोमिटर पर्छ । कच्ची सडक भएका कारण यसमा ४ घण्टा २७ मिनेट समय लाग्छ । पाल्पाबाट बुटवल हुँदै भालुबाङ पुग्न १ सय ४४ किलोमिटर पर्छ । जसमा ३ घण्टा ५५ मिनेटमा समय लाग्छ । गुल्मी, पाल्पा र अर्घाखाँचीको पहाडी भेग हुँदै प्यूठानबाट भालुबाङ आउँदा कम समय लाग्छ तर यस क्षेत्रमा अहिलेसम्म चल्तीको कुनै सडक नभएको सडक डिभिजन कार्यालय प्यूठानले जनाएको छ ।प्रदेशको सबैभन्दा पश्चिममा रहेको बर्दिया जिल्लाबाट भालुबाङ १ सय ७१ किलोमिटरको दूरीमा छ । जहाँ ३ घण्टा १६ मिनेटमा पुग्न सकिन्छ । यस्तै प्रदेशको पूर्वी जिल्ला परासी (नवलपरासी पश्चिम) बाट १ सय ३५ किलोमिटरको दूरीमा पर्छ । जसमा २ घण्टा ५७ मिनेट लाग्छ । बाँकेको नेपालगन्जबाट १ सय ५४ किलोमिटर यात्रा गर्नुपर्छ । जसमा २ घण्टा ५४ मिनेट समय लाग्छ । रूपन्देहीको बुटवलबाट ९५ किलोमिटर यात्रा गर्नुपर्छ, जसका लागि २ घण्टा ४ मिनेट लाग्छ ।भालुबाङ पुग्न रोल्पाबाट १ सय ८ किलोमिटर, प्यूठान खलंगाबाट ६७ किलोमिटर र कपिलवस्तुबाट ६७ किलोमिटर दूरी पर्छ । यस क्षेत्रको पर्यटकीय तथा धार्मिक क्षेत्र प्यूठानको स्वर्गद्वारी भालुबाङबाट ८१ किलोमिटरको दूरीमा छ ।"
उपचारमा अब्बल : भेरी अस्पताल,"१९४२ सालमा धीरशमशेरका छोरा वीरशमशेरका हातमा शासन सत्ताको बागडोर पुग्यो । श्री ३ को उपाधि प्राप्त गरेसँगै वीरशमशेरले राजा र प्रजा लाई खुसी तुल्याउँदै शासनसत्ता सञ्चालन गर्न विभिन्न रणनीति बनाउँदै थिए । सत्तामा पुगेको पाँच वर्षपछि १९४७ मा धीरशमशेरको ध्यान पश्चिम नेपालको नेपालगन्जमा पर्यो । पश्चिम तराईको सीमावर्ती क्षेत्रका जनतालाई औषधोपचार गर्न भारत जान नपरोस् भन्ने उनको चाहना थियो । सामान्य अवस्थाका बिरामीले समेत उपचार नपाइरहेका बेला नेपालगन्जमा अस्पताल निर्माण गर्ने अवधारणा अघि सारे । सानो घाउचोट लागेका मानिसलाई मल्हमपट्टी लगाउने उद्देश्यले पृथ्वीवीर डिस्पेन्सरी स्थापना गरे । त्यही डिस्पेन्सरी अर्थात् भेरी अस्पताल अहिले देशकै सर्वोत्कृष्ट अस्पताल बनेको छ । श्री ३ जंगबहादुर राणाले भारतको लखनऊमा भएको विद्रोह अर्थात् गदर दबाउन इस्ट इन्डिया कम्पनीलाई मद्दत गरेबापत फिर्ता पाएको बाँके, बर्दिया, कैलाली र कञ्चनपुरको प्रमुख केन्द्र अर्थात् सामरिक महत्त्वको सहर ठानेर श्री ३ वीरशमशेरले पृथ्वीवीर अस्पतालको जग बसालेका थिए । राजनीति र स्वास्थ्य दुई फरक रणनीतिक उद्देश्यसाथ स्थापना गरिएको भेरी अस्पतालको ऐतिहासिक महत्त्वको छ । २००७ सालमा व्यवस्था परिवर्तन भयो । प्रजातन्त्र आयो । व्यवस्था फेरिएसँगै २०१६ सालमा पृथ्वीवीर अस्पताल रत्नराज्य लक्ष्मीदेवी प्रसूति गृहमा परिणत भयो । २०१७ सालमा फेरि व्यवस्था परिवर्तन भयो । राजा महेन्द्रले देशको शासन व्यवस्था सञ्चालनका लागि स्वस्थ हुनु अनिवार्य छ भन्दै २०२२ सालमा प्रसूति गृहलाई भेरी अञ्चल अस्पतालमा परिणत गरे । बिरामीको चाप बढेसँगै २०४३ सालमा भेरी अस्पताललाई १ सय शय्या क्षमताको बनाइयो । २०६१ सालमा पुनः २ सय शय्या क्षमताको अनुमति सरकारले दियो । तर, आर्थिक अभावका कारण २ सय शय्या सञ्चालन गर्न नसकिएकाले हालसम्म १ सय ५० शय्या सञ्चालनमा छन् । तर, ५ सय शय्याको अस्पतालमा स्तरोन्नति गर्ने घोषणा गर्दै केन्द्रीय सरकार मातहत रहने गरी अञ्चल हटाएर भेरी अस्पताल नामकरण गरिनुका साथै सुविधासम्पन्न सरकारी अस्पतालमा रूपान्तरण गर्ने योजना कार्यान्वयन प्रक्रियामा छ । भौतिक पूर्वाधार निर्माण प्रक्रिया सुरु भइसकेको छ । निजीस्तरका अति महँगा अस्पतालले भन्दा सस्तो र राम्रो उपचार दिँदै आएको सरकारी अस्पतालको पूरै स्वरूप परिवर्तन हुँदै छ, अस्पतालका डा प्रकाशबहादुर थापाले भने ।चिकित्सक, नर्ससहित ५ सय १० जना कर्मचारी रहेको अस्पतालमा बिरामी तथा सेवाग्राहीको बढ्दो चापका आधारमा अझै विशेषज्ञ चिकित्सकसहित स्वास्थ्यकर्मी भने न्यून छन् । १ सय ३१ वर्ष पुरानो अस्पताल भएर पनि अपेक्षित विकास भएको छैन । तर पनि लुम्बिनी, कर्णाली र सुदूरपश्चिम प्रदेशको रेफरल अर्थात् प्रेषण केन्द्र भएकाले यहाँ वार्षिक १ लाखभन्दा बढी मानिसको उपचार हुँदै आएको छ । कोभिडको पहिलो र दोस्रो लहरमा भेरी अस्पतालका चिकित्सक, नर्ससँगै स्वास्थ्यकर्मीले गरेको सेवाको उच्च मूल्यांकन भएको त छ नै, सरकारले पनि अस्पताललाई देशकै उत्कृष्ट अस्पताल घोषित गरेको छ । सरकारी अस्पतालमा गरिएको लगानीको महत्त्व स्वास्थ्य संकटका बेला धेरैले महसुस गरे । त्यसैले पनि भेरी अस्पतालप्रति तीन तहकै सरकारले चासो दिन थालेकाले पनि परिवर्तनको सम्भावना देखापरेको हो । हुन त कार्डियोथोरासिक, न्युरो मेडिसिन, पिडिया सर्जरी, न्युरो सर्जरी, हेमोडाइलसिस, आईसीयू र एनआईसीयू, ग्यास्ट्रोइट्रोलोजिस्ट सर्जरी, ईएनटी सर्जरी र सोसियोसाइको काउन्सिलिङ सेवा विस्तार गर्नुपर्ने देखिएको छ । एक वर्षभित्र कुनै दुई विषयमा प्रााविधिक शिक्षातर्फको पढाइ सुचारु गर्ने लक्ष्य अस्पतालको छ । सरकारीस्तरका अस्पतालको सुधार र सेवा विस्तारले नेपालगन्जमा निजी क्षेत्रलाई पनि प्रेरित गर्दै आएको देखिएको छ । यहाँको सबैभन्दा पुरानो निजी अस्पतालका रूपमा नेपालगन्ज मेडिकल कलेज रहेको छ, जुन २०५३ सालमा सञ्चालनमा आएको हो । ७ सय ७५ शय्याको मेडिकल कलेजमा २५ वर्षदेखि एमबीबीएस अध्ययनअध्यापन गराउन थालेपछि यसको चर्चा चुलिएको हो । अहिलेसम्म उक्त कलेजबाट २ हजार १ सय ३९ जना एमबीबीएस उत्तीर्ण गरी चिकित्सक बनेका छन् । २ सय १८ जनाले एमडीएमएस उत्तीर्ण गरेका छन् । स्टाफ नर्सहरूको उत्पादन पनि उल्लेखनीय छ । नेपाली लगानीको पहिलो कलेज हो । कार्डोलोजीबाहेक सबै सेवा उपलब्ध गराउँदै आएका छौं, मेडिकल कलेजका निर्देशक डा नितिश कनोडियाले भने, अरू पनि धेरै निजी क्षेत्रका अस्पताल खुल्न थालेकाले लुम्बिनी, कर्णाली र सुदूरपश्चिम तीनवटै प्रदेशको मेडिकल हब अहिले नेपालगन्ज बन्न पुगेको छ ।उक्त कलेजका शिक्षण अस्पताल नेपालगन्ज र कोहलपुरमा पनि छन् । चिसापानीमा कलेजको शाखा छ । करिब १ हजार ४ सय कर्मचारी कार्यरत छन् । तीनवटै प्रदेशको रेफरल सेन्टर हो, कलेजका प्रशासन प्रमुख कुमार अधिकारीले भने, हामीले व्यावसायिक उद्देश्य मात्र लिएका छैनौं । सेवामूलक भावना पनि उत्तिकै छ । विपन्न र गरिब बिरामीलाई निःशुल्क सेवा दिँदै आएका छौं । यहाँ पछिल्लो पटक सञ्चालनमा आएको १५ शय्याको निजी क्षेत्रको अर्को अस्पताल हो, लाइफलाइन जनरल हस्पिटल प्रालि । निजी क्षेत्रका अस्पताल खुल्ने क्रम बढेपछि सेवा विस्तारसँगै प्रतिस्पर्धा पनि बढेको छ, मिर्गौलाका बिरामीको उपचारमा व्यस्त फिजिसियन डा पारस श्रेष्ठले भने, हाम्रो ध्यान त कसरी गुणस्तरीय सेवा दिने भन्नेमै केन्द्रित छ । डाक्टर र नर्स उत्पादनमा नेपालगन्जले धेरै छलाङ मारेको अर्का फिजिसियन डा संकेत रिसालले बताए । यहाँ चिकित्सकीय सेवामा पनि वृद्धि भएको छ, उनले भने, अब स्थानीय, प्रदेश र संघीय सरकारले मेडिकल हबलाई मूर्तरूप दिन नीतिगत योजना तय गर्नुपर्छ । अहिले पनि नेपालगन्जका चिकित्सकले उपचारमा राम्रो सफलता प्राप्त गर्दै आएको डा रिसालको दाबी छ । ५० वर्षअघिको तुलनामा अहिले नेपालगन्जमा मेडिकल लाइन स्वर्णिम युगमा प्रवेश गरेको छ, उनले भने । भेरी अस्पताल परिसर नजिकै सरकारीस्तरको नेपालगन्ज नर्सिङ क्याम्पस रहेकाले पनि नर्स तथा स्टाफ नर्स उत्पादनमा नेपालगन्ज अग्रणी देखिएको छ । नेपालगन्ज उपमहानगरमा निजी क्षेत्रका क्लिनिक ५६ वटा छन् । डाइग्नोस्टिक सेन्टर ५३ र अस्पताल तथा पोलिक्लिनिक २७ वटा छन् । अर्को बजार कोहलपुरमा पनि निजी क्षेत्रका अस्पताल खुल्दै छन् । खजुराको सरकारीस्तरको सुशील कोइराला प्रखर क्यान्सर अस्पताल जनस्तरको सहयोगमा स्थापना गरिएको ठूलो अस्पताल हो । मुठी दान संकलन गरी क्यान्सरपीडितको उपचार गर्ने भरपर्दो अस्पताल बनेको छ, अस्पतालका पूर्वअध्यक्ष किस्मतकुमार कक्षपतिले भने । नेपालगन्ज उपमहानगरले नेपालगन्जलाई मेडिकल हब बनाउने योजनाअनुरूप मेडिकल पर्यटनको अवधारणा पनि अघि सारेको छ । कुन रोगका बिरामीको उपचार गर्ने कुन चिकित्सक हुन् र उनीहरूसँग परामर्श गर्न कुन फोन नम्बरमा सम्पर्क गर्ने भनेर सबैलाई जानकारी दिन समिति नै बनाएका छौं, नगर प्रमुख धबलशमशेर राणाले भने, नेपालगन्जलाई मेडिकल हब बनाउने मेरो सपना साकार हुँॅदै गएको छ ।"
सडकबाट समृद्धि सपना,"महानगर बन्दै पूर्वपश्चिम राजमार्गमा पर्ने बुटवल उपमहानगर र सिद्धार्थ राजमार्गको दुई किनारमा रहेका तिलोत्तमा र भैरहवाको सिद्धार्थनगर नगरपालिकालाई समेटेर महानगर बनाउने तयारी छ । दाङको अमिलियादेखि तुलसीपुरसल्यान हुँदै रुकुम पश्चिमसम्मको राप्ती राजमार्गमा पर्ने दाङकै अमिलियातुलसीपुर खण्डमा विस्तार भएको तुलसीपुर उपमहानगरपालिकाको क्षेत्र र लमही, घोराही तुलसीपुर क्षेत्रमा रहेको घोराही उपमहानगरपालिकालाई समेटेर अर्को महानगर बनाउने बहस भइरहेको छ । त्यसका लागि घोराही तुलसीपुर सडकलाई चार लेनमा विस्तार गर्ने काम भइरहेको छ । त्यस्तै बाँकेको पूर्वपश्चिम राजमार्गमा पर्ने नेपालगन्ज उपमहानगरपालिका र कोहलपुर नगरपालिकालाई समेटेर अर्को महानगरपालिका बनाउने प्रदेश सरकारको तयारी छ । लुम्बिनी प्रदेशका सात ठूला सहरलाई जोडेर तीन महानगरपालिका बनाउने गरी पूर्वाधार तयार भइरहेको लुम्बिनी प्रदेशका मुख्यमन्त्री कुलप्रसाद केसीले बताए । तीन महानगर बनाउने योजना यसअघिका मुख्यमन्त्री शंकर पोखरेलले अघि सारेका हुन् । अहिले महानगरका लागि आवश्यक पूर्वाधार बनिरहेका छन्, मुख्यमन्त्री केसीले भने, संरचना तयार भएपछि स्थानीयको माग, प्रदेश सरकारको सिफारिसमा संघीय सरकारबाट घोषणा हुन्छ । तर, अहिले नै महानगरका लागि पूर्वाधार तयार नभएको उनले बताए । ठूला सहर जोडेर महानगर बनाएर एकीकृत विकास योजना सञ्चालन गर्न सकिने र त्यसले प्रदेशको समृद्धिमा पनि सहयोग पुग्ने सरकारको विश्लेषण छ ।"
पर्यापर्यटनको केन्द्र,शब्दतस्बिर ः मनोज पौडेल
