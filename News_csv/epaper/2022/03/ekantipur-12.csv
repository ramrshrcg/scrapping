शीर्षक,विवरण
निसासिँदो उपत्यका,"प्रदूषण कम गर्न धूवाँको मुस्लो निकाल्ने चिम्नीको साटो जिकज्याक फायरिङ सेटिङ प्रविधि उपयोगी हुन्छ । महासंघका अध्यक्ष चित्रकार काठमाडौंमा सञ्चालनमा रहेका उद्योगमध्ये अधिकांशमा नयाँ प्रविधि जडान भएको दाबी गर्छन् । काठमाडौंका भट्टाहरूबाट पहिलेको जस्तो धूवाँको कालो मुस्लो निस्कँदैन, उनले भने, सबैजसो उद्योगले मापदण्ड पालना गरेका छन् । तर, काठमाडौं बाहिरका उद्योगमध्ये अझै आधाजसोमा यो प्रविधि जडान नभएको उनको भनाइ छ । इसिमोडको सहयोगमा पुराना उद्योगहरूलाई वातावरणमैत्री बनाउने तालिम भइरहेको पनि उनले जानकारी दिए ।"
उम्मेदवारको खर्च बढीमा साढे ७ लाख,"कम खर्चमा धाँधलीरहित निर्वाचन सम्पन्न गर्नुपर्ने पार्टीको मान्यता रहेको उनको भनाइ छ । लोकतान्त्रिक समाजवादी पार्टीका प्रतिनिधिले निर्वाचन खर्च सीमा ५ करोड रुपैयाँ राख्न प्रस्ताव गरेका थिए ।कांग्रेस प्रवक्ता प्रकाशशरण महत आयोगले उम्मेदवारको व्यावहारिक पक्ष नहेरेको बताउँछन् । मूल्यवृद्धि कहाँ पुगिसक्यो तर खर्चको सीमा हिजोकै जस्तो राख्दा अलि व्यावहारिक भएन, उनले भने, निर्वाचन आयोगले तोकेपछि अनुशासनमा बस्नु परिहाल्यो । माओवादी निर्वाचन विभाग प्रमुख लीलामणि पोखरेलले पनि आयोगले कार्यान्वयन नै हुन नसक्ने नियम, आचारसंहिता जारी गर्ने गरेको आरोप लगाए । कहिले पनि कार्यान्वयन भएको छैन । एउटा मापदण्ड तोकेपछि त्यसलाई कार्यान्वयन त गर्नुपर्यो नि । कार्यान्वयन गर्न आयोगको मेकानिजम नै छैन, उनले भने, उम्मेदवारले आयोगले तोकेको भन्दा बढी खर्च गरिरहेका हुन्छन् । कारबाही गर्न आयोगसँग आँट पनि छैन । साढे सात लाखमा जितें भनेर हिसाब दिएको भरमा यस्ता निर्णय गर्न मिल्छ ?प्रमुख निर्वाचन आयुक्त दिनेश थपलिया आचारसंहिता इमानदारीसाथ पालना गरे यही सीमा पर्याप्त हुने बताउँछन् । ए फोर साइजमा ब्लाक एन्ड ह्वाइटमा उम्मेदवारबारे पर्चा बनाएर मतदाताको हातहातै बाँड्नेबाहेक अरू केही प्रचारप्रसार गर्नै पर्दैन, उनले भने, खर्च अपुग होला कि भनेर विश्लेषण गर्यौं । उम्मेदवारले के गर्न पाइँदैन भन्ने सूची हेर्दा चार वर्षअघि निर्धारण भएकै खर्च पर्याप्त हुने देखियो । आयोगले जिल्ला समन्वय समिति प्रमुख र उपप्रमुखको निर्वाचन खर्चको सीमा भने घटाएको छ । यसअघि प्रमुख र उपप्रमुखको निर्वाचन खर्च ३ लाख ५० हजार निर्धारण भएकामा यसपालि ५० हजार मात्रै कायम गरिएको छ । सदस्यको निर्वाचन खर्च भने २५ हजार रुपैयाँ कायम गरिएको आयोगले जनाएको छ ।बैठकमा आयोगको प्रगति विवरण, आचारसंहिताका प्रावधान, चुनाव चिह्न र मतपत्रको रंगका विषयमा दलहरूले प्रश्न उठाएका थिए । आचारसंहिताको केही मापदण्ड परिवर्तन र निर्वाचन प्रचारप्रसारका क्रममा हुने सामाजिक सञ्जालको दुरुपयोगको नियमन गर्न दलहरूले आयोगको ध्यानाकर्षण गराएको नेकपा माओवादी केन्द्रका निर्वाचन विभाग प्रमुख पोखरेलले बताए । आयोगले छुट्टै साइबर क्राइम ब्युरो बनाउने जानकारी दिएको छ, उनले भने ।सामाजिक सञ्जालमा हुने आरोपप्रत्यारोप तथा गलत प्रचार रोक्न छुट्टै संयन्त्र हुनुपर्ने दलहरूको मागप्रति आयोग संवेदनशील रहेको प्रवक्ता पौडेलले बताए । यो प्राविधिक कुरा भएकाले विज्ञहरूसँग छलफल गरेर आवश्यक निर्णय लिन्छौं, उनले भने । आयोगसँगको छलफलमा साना दलहरूले आफ्नो दलको चिह्न मतपत्रमा नराखेको भन्दै विरोध जनाएका छन् । विगतको निर्वाचनमा जस्तै हाम्रो आफ्नै चुनाव चिह्न प्रयोग गर्न पाउनुपर्छ । मंगलबारसम्म पनि यो माग सुनुवाइ भएन भने संयुक्त आन्दोलनमा जान्छौं, राप्रपाका महासचिव भुवन पाठकले भने । स्थानीय तह निर्वाचन ऐनको दफा २६ को उपदफा ६ मा राष्ट्रिय पार्टीलाई मात्रै पार्टीको निर्वाचन चिह्न दिने व्यवस्था छ । अन्य पार्टीले स्वतन्त्रको हैसियतमा निर्वाचनमा जानुपर्ने कानुनी बाध्यता छ । साना दलले विरोध जनाएपछि आयोगले कानुनमा भएकै व्यवस्था लागू गर्ने, निर्वाचनमा भाग लिन मान्यता पाएका दलका सबै उम्मेदवारलाई एउटै निर्वाचन चिह्न प्रदान गर्ने र दलकै निर्वाचन चिह्न दिने विकल्पमा छलफल अघि बढाएको छ । साना दलको माग सम्बोधन गर्न सोमबार राष्ट्रिय पार्टी एमाले, कांग्रेस, माओवादी, जनता समाजवादी पार्टी, नेकपा एकीकृत समाजवादी र लोकतान्त्रिक समाजवादीका नेताहरूसँग छुट्टै बैठक राख्न लागेको आयोग स्रोतले जनाएको छ । कानुनअनुसार निर्वाचन गर्ने हो भने ६ बाहेकका दलले आयोगले उपलब्ध गराएको चिह्न रोजेर निर्वाचनमा सहभागी हुनुपर्छ । अध्यक्ष, वडाध्यक्ष र सदस्यको समेत निर्वाचन चिह्न फरक हुन्छ । हरेक पार्टीका उम्मेदवारले वडाअनुसार फरक चिह्न लिनुपर्ने हुन्छ । आयोगले मतपत्रको चिह्नको रङ हरियो राख्नुको कारणबारे पनि दलहरूलाई जानकारी गराएको थियो । बैठकमा एमालेले दलहरूको सहमतिमा मतपत्रको रङ निर्धारण गरेको भए विवाद नआउने बताएको थियो ।"
२० वर्षपछि फर्केको मुस्कान,"खप्तड छान्ना गाउँपालिका७ किमरुखकी ७१ वर्षीया गौरी रोकायाको कथा पनि उस्तै थियो । ५५ वर्षको उमेरमा सबै दाँत झरेपछि १६ वर्षयता उनले राम्ररी खान मात्रै होइन, मन खोलेर हाँस्न पनि सकेकी थिइनन् । परिवार, छिमेकी र दौंतरीहरूले जिस्किएर थोते बूढी भन्दा उनको चित्त दुख्थ्यो । बोली स्पष्ट बुझिँदैन थियो । त्यही कारण उनलाई हाँस्न मात्रै होइन, कसैसँग गफिने जाँगर पनि चल्दैनथ्यो । कहिलेकाहीँ त एउटै कुरा १० पटकभन्दा पनि अरूले बुझ्दैनन् । थोते बूढी खोइ के भन्छ, बुझिँदैन भनेर उल्टै जिस्काउँथे, उनले लामो हाँसो हाँस्दै भनिन्, गफ गर्ने त मन नै लाग्दैनथ्यो । कुनै बेला मैले बोलेको नातिनातिनाले नबुझेर एउटा सामान माग्दा अर्कै ल्याइदिन्थे । दाँत लगाएपछि भने उनको आवाज प्रस्ट र खिरिलो सुनिन्थ्यो । बिहीबार रणबहादुर र गौरी जस्ता थुप्रै वृद्धवृद्धा जिल्ला अस्पताल बझाङको प्रांगणमा यस्तै खालका अनुभव सुनाउँदै एकआपसमा मुस्कान साटासाट गरिरहेका थिए । केदारस्यु गाउँपालिकाकी ७५ वर्षीया कृष्णदेवी मल्ल भन्दै थिइन्, आँतले मागेको कुरा नखाएरै मरिने भइयो भन्ने लागेको थियो । आज त पहिला जस्तै चपाउन सक्ने दाँत पाएकी छु ।खर्च अभावका कारण सबै दाँत गुमाएर असहज जीवन बाँचिरहेका वृद्धवृद्धाको गुमेको मुस्कान निःशुल्क दन्त शिविरले फर्काइदिएको हो । स्वास्थ्य मन्त्रालयले जिल्ला अस्पताल बझाङसँगको सहकार्यमा आयोजना गरेको कृत्रिम दाँत राख्ने यो शिविरबाट तलमाथि दुवैतिरका दाँत र बंगारा गुमाएर कष्टसाथ बाँचिरहेका १ सय ५० जना वृद्धवृद्धाले सेवा पाएका छन् । चपाउन मिल्ने नयाँ दाँतसँगै दीर्घ जीवनको आत्मबल पाएको उनीहरूले बताए । धनगढी, काठमाडौं गएर उपचार गर्ने क्षमता थिएन । अहिले त देलाखी (दैलोनेर) भगवान् आया, जयपृथ्वी४ गोलाइकी जुना कामीले भनिन्, बेली (हिजो) सम्म रोटी चबाउनु हुँदैनथ्यो । आज त हड्डी पन (पनि) फुटाउला मान्दो छौउ (भन्ने लाग्छ) । दाँत नहुँदाको समस्या शब्दमा भनेर बुझाउन नसकिने उनले बताइन् । जुनाले भने जस्तै पूर्ण रूपमा नयाँ दाँत राख्नका लागि निकै खर्चिलो छ । बझाङदेखि काठमाडौं आउजाउ र बस्नेखाने खर्चको हिसाब गर्ने हो भने धेरै खर्चिलो यो सेवा जिल्लामै निःशुल्क पाउनु ठूलो उपलब्धि भएको कान्ति बाल अस्पतालका दन्त चिकित्सक डा कुम्भराज जोशीले बताए । दुर्गम ठाउँका कम आय भएका वृद्धवृद्धाका लागि काठमाडौं गएर यो उपचार गराउन असम्भव जस्तै हुन्थ्यो, उनले भने, यहाँका बासिन्दा थुप्रै जना यस्तो समस्यामा छन् भन्ने थाहा पाएर बझाङमा शिविर आयोजना गरिएको हो । दाँत नहुँदा वृद्धवृद्धाले विभिन्न खालका शारीरिक र मानसिक समस्याहरू भोग्नु परिरहेको बताउँदै स्वास्थ्य तथा जनसंख्या मन्त्रालयका सहसचिव तथा दाँत तथा मुख रोगका प्रमुख कन्सल्टेन्ट डा प्रकाश बुढाथोकीले उपचार खर्च बेहोर्न नसक्ने दुर्गमका ज्येष्ठ नागरिक लक्षित शिविर आयोजना गरिएको बताए । संविधानमा सबै नागरिकलाई स्वास्थ्यको हक हुने उल्लेख भए पनि दुर्गमका बासिन्दाले यस्तो सेवा पाउन सकेका छैनन्, उनले भने, त्यही अभाव हटाउन हामीले मुलुककै नाम चलेका दन्त चिकित्सकलाई बझाङ ल्याएर शिविर चलाएका हौं । शिविरमा आएका बिरामीको संख्या र वृद्धवृद्धाहरूको फर्किएको मुस्कानले आफूहरूलाई दुर्गम क्षेत्रमा यस्ता सुविधा पुर्याउन प्रोत्साहन गरेको उनले बताए । दाँत नहुँदा राम्रोसँग हाँस्न, बोल्न, खाना चपाउन र निल्नसमेत गाह्रो हुने, चाहेको कुरा खान नपाएपछि शरीरमा पोषक तत्व कमी हुँदै जाने र जबर्जस्ती खाए नपच्ने र झाडापखाला लाग्ने समस्या देखिने गरेको बताउँदै उनले भने, यस्तो अवस्थामा मान्छेले आफूलाई मानसिक रूपमै कमजोर महसुस गर्छ । कृत्रिम दाँत राखिसकेपछि यस्ता खालका समस्याहरूबाट छुटकारा पाइने उनले बताए । प्राडा सुरज माथेमा, वीर अस्पतालका दन्त विभाग प्रमुख प्राडा शैली प्रधान, नेपाल प्रहरी अस्पतालका डा प्रमोदराज जोशी, धुलिखेल अस्पतालका प्राडा दिलीप प्रजापतिलगायत २२ जना चिकित्सक र ६ जना प्राविधिकहरूले ६ दिन लगाएर नयाँ दाँत राख्ने र दाँतसम्बन्धी समस्याको उपचार गर्ने काम गरेको जिल्ला अस्पताल बझाङले जनाएको छ । सबै दाँत झरेका १ सय ५०, आंशिक गुमाएका ७७ र दाँतका अन्य समस्या भएका ४ सय २५ जना शिविरबाट लाभान्वित भएको अस्पताल प्रमुख डा सन्दीप ओखेडाले बताए ।"
आफ्नो मृत्युमा अर्कोलाई नयाँ जुनी,"(काठमाडौं)  उनलाई ८ वर्षको हुँदा नै मिर्गौलाको समस्याले संकेत गरेको थियो । लाजिम्पाटका मिलनमान श्रेष्ठ १० वर्षको हुँदा दुवै मिर्गौला फेल भयो । प्रत्यारोपणबाहेकको चिकित्सकीय विकल्प थिएन । तर यसका लागि परिवारका कसैको पनि मिर्गौला उनीसँग म्याच भएन । प्रत्यारोपणको आस मारेर डायलसिसको भर पर्न थालेको श्रेष्ठ परिवारमा ब्रेन डेथ (मस्तिष्क मृत्यु) भएका बिरामीको परिवारले अंग दान गरे प्रत्यारोपणको विकल्प अझै बाँकी छ भन्ने थाहा पाएपछि भने केही आस पलायो । त्यसबेला मुलुकमा ब्रेन डेथ भएकाहरूले अंग दान गर्न पाउनेसम्बन्धी व्यवस्था भर्खरै पारित भएको थियो । अहिले १९ वर्ष पुगेका मिलन आफूलाई भाग्यमानी ठान्छन् । किनकि ब्रेन डेथ भएका व्यक्तिबाट अंग प्राप्त गरेर मिर्गौला प्रत्यारोपण सम्भव भएका उनी नेपालकै पहिलो हुन् । २०७४ वैशाख २८ मा १५ वर्षको उमेरमा भक्तपुरको मानव अंग प्रत्यारोपण केन्द्रमा उनलाई मिर्गौला प्रत्यारोपण गरिएको थियो । प्रत्यारोपणको दिन सम्झिँदै उनी भन्छन् मलाई त खुसी र डर दुवै लागेको थियो । नयाँ जीवन पाउन सफल भएँ । अहिले म स्वस्थ छु । फूर्तिलो देखिने मिलन हाल स्नातक दोस्रो वर्षमा अध्ययनरत छन् । भन्छन्, म आफ्नो पुनर्जीवनका लागि कृतज्ञ छु । कसैको मृत्यु भएपछि त्यसै खेर जाने अंग दान गरे त्यो प्राप्त गर्ने व्यक्तिले भने नयाँ जीवन पाउँछन् भन्ने उदाहरण हुन् मिलन । उनलाई सिन्धुलीको फिक्कल गाउँपालिका खाङसाङका ३० वर्षीय गोविन्दबहादुर भुजेलको मिर्गौला प्रत्यारोपण गरिएको थियो । निर्वाचन प्रचारप्रसारका क्रममा सडक दुर्घटनामा परेपछि भुजेलको ब्रेन डेथ भएको थियो । भुजेलको परिवारले ठूलो मन राखेर अंग दान गर्न राजी भएपछि नेपालमा पहिलो पटक यस प्रकारको प्रत्यारोपणको सुरुवात भएको हो । भुजेलले दान गरेका दुई मिर्गौला मिलन र उपत्यका बाहिरका एक जना बिरामीमा सफल प्रत्यारोपण गरिएको थियो ।कसैले ठूलो मन राखेर दिएको अंगका कारणले मैले सहज जीवन बाँचिरहेको छु । मरेपछि खेर जाने अंग दान गर्नु महान् कार्य हो, मिलनले भने, म पनि अन्त्यमा अंग दान गर्छु । यो मेरो अठोट हो । अरूलाई पनि अंग दान गर्न आग्रह गर्छु ।इलामका ४८ वर्षीय वीरबहादुर मगर सिंगापुर प्रहरीबाट अवकाश प्राप्त हुन् । २०६८ सालमा उनको मिर्गौला फेल भएको थियो । २०६९ चैत ७ मा सिंगापुरमै भाइले मिर्गौला दिए । तर, उक्त मिर्गौलाले केही सातापछि नै काम गर्न छोड्यो । उनी दुई वर्षपछि नेपाल फर्किए र डायलसिसको भरमा थिए । एकपटक परिवारको सदस्यबाट मिर्गौला पाइसकेका उनले ब्रेन डेथ भएका व्यक्तिबाट पनि अंग दान प्राप्त गर्न मिल्छ भन्ने थाहा पाएपछि सहिद धर्मभक्त राष्ट्रिय प्रत्यारोपण केन्द्रमा मिर्गौला प्राप्त गर्नका लागि फाराम भरे । कसैबाट मिर्गौला प्राप्त भइहाल्छ कि भने आशा गरेको दुई वर्षपछि एक दिन अस्पतालबाट फोन आयो । त्यसबेला उनी डायलसिस गराइरहेका थिए । प्रत्यारोपण केन्द्रले कोरियानेपाल मैत्री अस्पतालमा ब्रेन डेथ भएका ३२ वर्षका राकेश भुजेलको परिवार राजी भएपछि उनीसहित ३ जनाको परीक्षण गर्नका लागि अस्पताल बोलाएको थियो । भुजेलको मिर्गौला मगर र अर्का एक बिरामीलाई मिल्ने देखियो । दुवैको २०७५ माघ ३ मा मिर्गौला प्रत्यारोपण भयो । मलाई अंग दिने व्यक्ति र उनको परिवारप्रति म सदैव कृतज्ञ छु, मगरले भने । नेपालमा ब्रेन डेथ भएका व्यक्तिबाट गरिएको त्यो तेस्रो प्रत्यारोपण थियो । २०७५ माघयता केन्द्रमा ब्रेन डेथ भएका बिरामीको सूचना आए पनि परिवारले नमानेका कारण त्यसपछि भने यस प्रकारको प्रत्यारोपण भइरहेको छैन । फागुन १८ मा सहिद धर्मभक्त राष्ट्रिय प्रत्यारोपण केन्द्रमा चाबहिलको दीर्घायु अस्पतालबाट एक बिरामीको मस्तिष्क मृत्यु भएको खबर आयो । अस्पतालको जानकारीअनुसार बिरामीको परिवारका सदस्यहरू अंग दान दिनका लागि तयार पनि भइसकेका थिए । यो सूचना पाएसँगै बिरामीको अंग प्राप्त गर्न केन्द्रको टोली त्यहाँ पुग्दा भने परिवारको मनस्थितिमा परिवर्तन भइसकेको थियो । बिरामीकी आमाले अंग दान गर्न अस्वीकार गरेकी थिइन् । त्यसपछि टोली खाली हात फर्कियो । केन्द्रका निर्देशक डा पुकारचन्द्र श्रेष्ठ कसैको मृत्युपछि खेर जाने अंगले अरूलाई नयाँ जीवन दिन सक्छ भन्ने कुरा बुझाउनै नसकिएको बताउँछन् । आफन्त गुमाएकाहरू यसै शोकमा हुन्छन् । त्यसमाथि अंग दिनुस् भन्दा पक्कै पनि अर्को अर्थले बुझ्न सक्छन् । अंग दानसम्बन्धी फाराम पहिले नै भराउँदा यस्तो समस्या आउँदैन थियो होला, उनले भने, ९९ प्रतिशतलाई अंग दानबारे थाहा नै छैन । उस्तै पर्यो भने त अंग निकाल्नलाई नै पो मारेको हो कि भनेर शंका गरिएको पनि पाइन्छ । विकसित मुलुकमा ८० प्रतिशत प्रत्यारोपण ब्रेन डेथ भएका व्यक्तिहरूबाट प्राप्त हुने अंगबाट गरिन्छ भने केवल २० प्रतिशतमात्रै जीवितदाता हुन्छन् । डा श्रेष्ठका अनुसार नेपालमा चिकित्सकहरू यसबारे जानकार भए पनि व्यवहारमा लागू गर्न भने कठिन मान्ने गरेका छन् । उनको भनाइमा स्थानीय तहमै यसबारे जनचेतना फैलाउन जरुरी छ । यस्तै केही व्यक्तिमा भने अंग दान गरे अर्को जुनीमा दान गरिएको अंगबिना जन्मिन्छ भन्ने अन्धविश्वासका कारण पनि ब्रेन डेथ भएकाहरूबाट अंग प्राप्त गर्न जटिलता थपिएको छ । म मरेपछि मेरो अंग दान दिन्छु भनेर आजै मञ्जुरीनामा दिन मिल्छ । बस सहयोग गर्ने भावना हुनुपर्यो, उनले भने ।केन्द्रका अनुसार हालसम्म विभिन्न अस्पतालबाट २१ पटक मात्रै ब्रेन डेथ भएका व्यक्तिहरूको सूचना आएको छ । जसमध्ये १६ जना ब्रेन डेथ भएका बिरामीले अंग दान गर्न अस्वीकार गरेका छन् । यस्तै केही केस भने ढिलो गरी खबर गरिएकाले प्रत्यारोपण गर्न मिल्ने अवस्था नबनेको केन्द्रका निर्देशक डा श्रेष्ठ बताउँछन् । उनका अनुसार सडक दुर्घटनालगायतको कारणबाट काठमाडौं उपत्यकामा मात्रै बर्सेनि करिब १००० जनाको ब्रेन डेथ हुने गर्दछ । जसबाट हजारौंको संख्यामा विभिन्न अंगहरू प्राप्त हुने सम्भावना रहन्छ । पहिलो कुरा त हामीकहाँ ब्रेन डेथ भएका व्यक्तिहरूको सूचना नै कम आउँछ । सूचना प्राप्त भएको खण्डमा पनि बिरामीको आफन्तलाई अंग दानबारे सम्झाउन निकै गाह्रो हुन्छ, उनले भने ।मानव अंग प्रत्यारोपण ऐनले सहिद धर्मभक्त राष्ट्रिय प्रत्यारोपण केन्द्रलाई ब्रेन डेथ भएका व्यक्तिबाट प्राप्त हुने अंग प्रत्यारोपणको समन्वय एकाइ तोकेको छ । केन्द्रका अनुसार २०७४ यता ब्रेन डेथ भएका ३ जनाबाट हालसम्म ६ जनामा मिर्गौला र १ जनामा कलेजो प्रत्यारोपण भइसकेको छ । दाताबाट अंग प्राप्त गर्न ६ सय १३ जना पर्खाइमा छन् भने करिब २ हजार ३ सय जनाले अंग दान गर्न फारम भरेका छन् ।चिकित्सकहरूका अनुसार गम्भीर प्रकृतिको दुर्घटनामा परेका आधाभन्दा बढीको ब्रेन डेथ हुने सम्भावना हुन्छ । कुनै दुर्घटना वा मस्तिष्काघात, हृदयाघात, मस्तिष्कको धमनीमा रगत जम्नुका साथै कुनै संक्रमण वा ब्रेन ट्युमरका कारण मस्तिष्कले सम्पूर्ण रूपमा काम गर्न नसक्ने अवस्थामा पुगेमा त्यस्ता बिरामीलाई ब्रेथ डेथ वा मस्तिष्कले काम गर्न नसक्ने भएको भनेर बुझिन्छ । ब्रेन डेथ भएको यकिन भएका व्यक्तिहरू फेरि होसमा आउने सम्भावना रहँदैन, केवल उनीहरूको श्वासप्रश्वास मेसिनको सहायताले नियमित राख्न सकिन्छ । त्यस्ता व्यक्तिको स्वस्थ अंग विभिन्न अंगले काम गर्न छोडेका बिरामीहरूमा सजिलै प्रत्यारोपित गर्न सकिन्छ । नेपाल प्रहरीको तथ्यांकअनुसार २०७७७८ मा ९ हजार ५ सय ४५ वटा सानाठूला दुर्घटनाहरू भएका छन् । नेपालमा १८ वर्षमाथिकाले अंग दान गर्न मिल्छ । अंग प्रत्यारोपण नियमित तथा निषेध ऐन २०५५ को संशोधन, २०७२ ले अंगदाताको दायरालाई केही फराकिलो बनाएको छ । जसका कारण नाता पर्ने सबैजसो व्यक्तिले आफ्ना परिवारका सदस्यलाई अंग दान दिन सक्छन् । एक जना ब्रेन डेथ भएका व्यक्तिले कम्तीमा ८ वटा महत्त्वपूर्ण अंगहरू दान गर्न सक्छन् । त्यस्ता बिरामीबाट दुईवटा मिर्गौला, दुईवटा फोक्सो, मुटु, कलेजो, प्यान्क्रियाज (अग्नाशय), सानो आन्द्रा, आँखाका नानी र छाला दानका रूपमा प्राप्त गर्न मिल्छ । प्रत्यारोपणका लागि कलेजोको समस्या भएका, एचआईभी एडसलगायतका केही संक्रामक रोगका साथै दीर्घरोगीहरूको अंग निकाल्न मिल्दैन । नेपालमा आँखाको नानी, मिर्गौला, कलेजो र छालाको प्रत्यारोपण हुने गरेको भए पनि मुटु, फोक्सो, प्यान्क्रियाज र सानो आन्द्राको प्रत्यारोपण भने गरिँदैन । चिकित्सकका अनुसार ब्रेन डेथ भएका व्यक्तिहरूबाट प्राप्त मिर्गौला निकालेको २४ घण्टाभित्र, कलेजो १० देखि १२ घण्टाभित्र, मुटु र फोक्सो ४ देखि ६ घण्टाभित्र प्रत्यारोपित गरिसक्नुपर्छ । त्यसैले अस्पताल र प्रत्यारोपण केन्द्रबीच राम्रो समन्वय भए मात्रै ब्रेन डेथ भएका बिरामीले गरेको अंग दानले सार्थकता पाउँछ । मुलुकमा अहिले सबैभन्दा धेरै गरिने अंग दानमा आँखाको नानी पर्छ । यो निकै सफल अंग दान कार्यक्रम हो । तिलगंगा आँखा अस्पतालको आँखा बैंकका प्रबन्धक शंखनारायण त्वयनाका अनुसार २०५१ देखि हालसम्म १७ हजार ६ सय ५३ जनाले दानमा प्राप्त आँखाको नानीबाट नयाँ दृष्टि पाइसकेका छन् । यस्तै, ७९ हजार जनाले आँखा दानको घोषणा गरेका छन् । चिकित्सकहरूका अनुसार नेपालमा वार्षिक सरदर ३ हजार जनाको मिर्गौला फेल हुने र १ हजार बढीको कलेजो फेल हुने गरेको तथ्यांकले देखाउँछ । स्वास्थ्य सेवा विभागको तथ्यांकअनुसार हाल करिब ५ हजार मिर्गौला रोगीले निःशुल्क नियमित डायलसिस गराइरहेका छन् ।त्रिवि शिक्षण अस्पतालका न्युरो सर्जन डा गोपाल सेढाईका अनुसार बिरामीको मस्तिष्क कुनै हालतमा पनि अब काम गर्दैन भन्ने चिकित्सकीय रूपमा पुष्टि भएपछि मात्र ब्रेन डेथ वा मस्तिष्क मृत्यु भएको घोषणा गरिन्छ । कुनै बिरामीको मस्तिष्कले काम नगरेका कारण आफैं श्वासप्रश्वास गर्न सकेन तर शरीरका अन्य प्रणालीले भने मेसिनको सहायतामा काम गरिरहेको छ भने त्यस्ता बिरामीको अंग दान गर्न सकिन्छ, उनले भने । बिरामीको ब्रेन डेथ नै भएको हो वा होइन भन्ने यकिन गर्नका लागि भने एप्निया टेस्ट गर्ने गरिन्छ । बिरामीलाई मेकानिकल भेन्टिलेटरबाट निकालेर सामान्य ट्युबबाट अक्सिजन दिइन्छ । शरीरमा कार्बोनडाइअक्साइडको तह ६० भन्दा माथि पुग्दा बिरामीले श्वासप्रश्वासको कुनै पनि संकेत दिएन भने मस्तिष्क मृत्यु भएको यकिन हुन्छ, उनले भने, त्यो भन्दाअघि आँखामा लाइट बालेर आँखाको नानी चलायमान भएनभएको हेर्ने र कानमा पानी हालेर हेर्ने पनि गरिन्छ ।डा सेढाईको अनुभवमा ब्रेन डेथ भएका व्यक्तिहरूले अंग दान गर्न सक्ने भनेर परिवारका सदस्यहरूलाई जानकारी दिने गरिए पनि मानवीय संवेदनाका कारण बुझाउन भने निकै कठिन हुन्छ । परिवारका सदस्यहरू मरेको व्यक्तिको अंग के काम लाग्छ र यदि अंग काम लाग्छ भने त मरेको छैन कि भनेर सोध्नुहुन्छ । हामीलाई धेरै सोधिने प्रश्न पनि त्यही हो, उनले भने, उहाँहरूलाई सो बिरामी मेसिनको सहायताले मात्रै सास फेरिरहेको र झिक्नेबित्तिकै मृत्यु हुन्छ भनेर त बुझाउने प्रयास हुन्छ तर अंग दान गर्ने हो भने मेसिन बन्द गर्नुअघि नै निर्णय गर्नुपर्छ जुन धेरैजसोले गर्न मान्नुहुन्न ।"
"ताप्लेजुङमा बर्सेनि आगलागी, छैन पूर्वतयारी","(ताप्लेजुङपाँचथर)  ताप्लेजुङ सदरमुकाम फुङलिङ४ कोप्चे टोल सुधार समितिले मंगलबार र बुधबार बेलुका सलाइ, लाइटरजस्ता प्रज्वलनशील वस्तु नानीबाबुले भेट्ने गरी नराख्न, ग्यास राम्ररी बन्द गर्न, आगो बालेको भए राम्ररी निभाउन भन्दै माइकिङ गरेको थियो तर यही टोलमा शुक्रबार बिहानै आगलागी हुँदा एक जनाको ज्यान गएको छ ।ताप्लेजुङ प्रहरी कार्यालयका अनुसार रविन आङबोहाङको घरबाट सुरु भएको आगलागीमा परी मैवाखोला गाउँपालिका३ ढुंगेसाँघु घर भई सदरमुकाम फुङलिङ बस्ने ६४ वर्षीया चुलीमाया लिम्बूको मृत्यु भएको हो । उनी सदरमुकाममा पसल गर्ने छोरीज्वाइँसँग बस्थिन् । फुङलिङ नगरप्रमुख छत्रपति प्याकुरेलका अनुसार आगो लाग्न थालेपछि घरबाट निस्किएकी उनी गरगहना लिन पसेकी थिइन् । सुरक्षाकर्मीले नजान भन्दाभन्दै भित्र गएकी उनी दमको रोगी भएकाले निसास्सिएर मृत्यु भएको हुन सक्ने प्याकुरेलले बताए । घरभित्र सिलिन्डर पड्किन थालेपछि उद्धारकर्मीले निकालेर अस्पताल लगेका थिए । डाक्टर सोनिम लामाका अनुसार अस्पताल पुग्नुअघि नै उनको मृत्यु भइसकेको थियो । आगो निभाउने क्रममा फुङलिङ४ का वडाध्यक्ष जितेन लिम्बू घाइते भएका छन् । आगलागीबाट एक घर पूर्ण र एक घरमा आंशिक क्षति भएको छ । डेरा गरी बस्ने सात परिवार विस्थापित भएको उद्योग वाणिज्य संघले जनाएको छ । जिल्ला प्रहरी निरीक्षक राकेश यादवका अनुसार खाना पकाउने क्रममा आगलागी भएको प्रारम्भिक अनुसन्धानमा देखिएको छ ।ताप्लेजुङ र कोप्चे क्षेत्रका लागि यो नयाँ घटना होइन । अधिक कच्ची घर, झुरुप्प बस्ती र साँघुरो सडक भएको यो क्षेत्रमा आगलागी भए बजारै ध्वस्त हुन्छ भन्ने धेरैमा चिन्ता थियो । नगरपालिका प्रमुख सबै स्रोतसाधन जुट्दा ठूलो क्षति हुन नपाएको दाबी गर्छन् । दमकल पनि तत्काल आइपुग्यो, खानेपानीको गेटभल्ब फुकाएर दमकलमा पानी लगाउन सक्यौं, नगर प्रमुख प्याकुरेलले भने, सेना, सशस्त्र प्रहरी, नेपाल प्रहरी र स्थानीयको सक्रियतामा चाँडै नियन्त्रणमा लिन सक्दा ठूलो क्षति हुन पाएन । फुङलिङको प्रवेशद्वार तोक्मेदेखि शेर्पा टोलको दुई किलोमिटर क्षेत्रमा १८ वर्षयता सातवटा ठूला आगलागीका घटना भएका छन् । जिल्ला प्रहरी कार्यालयको तथ्यांकअनुसार यीबाहेक शेर्पा टोल, टुक्रे, पुरानो बैंक लाइनमा आगलागीले क्षति पुर्याएको छ । कफी हाउस, तोक्मेडाँडा र कोप्चेमा गरी अहिलेसम्म तीन जनाको ज्यान गइसकेको छ । सदरमुकाममा मात्रै शुक्रबारको घटनाबाहेक दुई दशकमा १ अर्ब १० करोडको क्षति भएको छ । सबै आगलागीका घटना हिउँदमा भएका छन् । आगलागीबाट सबैभन्दा ठूलो क्षति २०६० चैत १५ को साँझ वीरेन्द्र चोकको भएको हो । त्यो बेला ४५ घर जल्दा ५१ करोड मूल्य बराबरको क्षति भएको थियो । २०७३ चैत ९ मा तोक्मे क्षेत्रको आगलागीमा ४४ घर जल्दा ४१ करोड रुपैयाँ बराबरको क्षति भयो । ०६८ सालमा शेर्पाटोल र ६९ सालमा टुक्रे बजारको आगलागीमा ८ करोड ५० लाख र ५ करोड क्षति भएको उद्योग वाणिज्य संघका महासचिव कमल लिम्बु बताउँछन् । यहाँको आगलागीबाट नौ र पाँच घर जलेका थिए । वीरेन्द्रचोकको टुकी बत्ती ढल्केर लड्दा, तोक्मेको होटलमा रक्सी झान्दा, टुक्रेमा रोटी पकाउँदा, पुरानो बैंक लाइनमा चिया पकाउँदा र बाँकी सबै आगलागी विद्युत् सर्टबाट भएको प्रहरी तथ्यांकमा उल्लेख छ । नगरपालिकाले पक्की घर बनाउन प्रोत्साहन गरिरहँदा तिनै घरबाट आगलागी सुरु भएपछि चुनौती थपिएको प्याकुरेल बताउँछन् । हामीसँग ३५ सय लिटर पानी बोक्ने दमकल छ, सदरमुकामभित्रै पोखरीको व्यवस्थापन गरेका छौं, प्याकुरेलले भने, आगलागी भएपछि भाँडामा पानी बोकेर जाने, आगो निभाउनेभन्दा पनि रमिता हेर्ने र आफ्नो घरको सामान निकाल्ने धेरै हुन्छौं । त्यसले समस्या गराउँदो रहेछ । बजारमा बस्ने सबैको पक्की घर बनाउने क्षमता नभएकाले भवनसंहिता पूर्णरूपमा लागू गर्न नसकिएको उनको भनाइ छ । स्थानीयले भने दमकल दोहोरो कुद्ने सडकसम्म नबनाएको भन्दै आलोचना गर्ने गरेका छन् ।सदरमुकाम बाहिर एउटा पनि दमकल नभएको जिल्लाका हरेकजसो बजार आगलागीबाट क्षति भएका छन् । गत वर्ष जिल्लाको दोस्रो ठूलो बजार दोभानमा आगलागीबाट ४४ घर जलेका थिए । यसअघि फक्ताङलुङको सिंवा पाथीभरा याङवरकको सेसम्बू, सिरिजंगाको पञ्चमी बजार, खेवाङ आगलागीले जलेका थिए । यीमध्येको पञ्चमी बजार पुनर्निर्माण अझै हुन सकेको छैन । प्रहरी र रेडक्रसको तथ्यांकअनुसार २०५५ सालयता जिल्लामा झन्डै १ हजार २ सय घर जलेका छन् । सदरमुकाममा अझै पनि पक्कीको तुलनामा कच्ची घर धेरै छन् । पाँचथरको कुम्मायक गाउँपालिका१ का ओमबहादुर बुढाथोकीको घरमा फागुन २६ गते साँझ आगलागी सुरु भयो । लगत्तै भेला भएका स्थानीयले निभाउने प्रयास गरे तर आगोले भयावह रूप लिइसकेकाले क्षणभरमै घर खरानी भयो । यसअघि पालिका केन्द्र यासोक बजारका व्यवसायी झरेन्द्र खतिवडाको घरबाट सुरु भएको आगलागीले ५ पसल जल्दा १ करोड ९० लाख रुपैयाँको धनमाल क्षति भएको थियो । पुस २९ मा पाॅचथरकै फालेलुङ६ बरभन्ज्याङ बजारमा सल्केको आगोले थुप्रै पसल, संघसंस्था र व्यवसाय जल्दा ६ करोड रुपैयाँ बढीको सम्पत्ति क्षति भयो ।पछिल्लो समय कुम्मायक र फालेलुङ गाउँपालिकामा भएका यी घटना आगलागीका प्रतिनिधिमूलक उदाहरण हुन् । पाँचथरसहित पहाडी जिल्लामा हरेक वर्ष हिउँद लाग्नासाथ हुने सानाठूला आगलागीले निरन्तर क्षति पुर्याउँदै आए पनि नियन्त्रणको योजना सरकारी निकायले बनाएका छैनन् । आगलागीले बर्सेनि करोडौंंको भौतिक संरचनासँगै ठूलो परिमाणमा जनधनको क्षति हुँदै आए पनि प्रकोप नियन्त्रणका लागि स्थानीय प्रदेश र संघीय सरकारका कुनै पनि निकायले पूर्वतयारीका योजना बनाएका छैनन् । प्रकोप व्यवस्थापनका लागि प्रत्येक स्थानीय तहमा पालिकास्तरीय र जिल्लामा प्रमुख जिल्ला अधिकारी प्रमुख रहेको समिति छ । तर, आगलागी नियन्त्रण गर्ने आवश्यक जनशक्ति र उपकरण नहुँदा कठिनाइ हुने गरेको समितिका पदाधिकारीहरू बताउँछन् । जंगल छेउछाउका बस्ती, काठपात र टिनले बनेका घर भएका बजार र बस्तीमा कहाँ र कति बेला आगलागी हुन्छ भन्ने टुंगो हुँदैन, आगो लागेको खबर आएर घटनास्थल पुग्दा विकराल रूप लिइसकेको हुन्छ, पाँचथरका प्रमुख जिल्ला अधिकारी सुरेश न्यौपानेले भने । दुई वर्षअघि हिलिहाङ गाउँपालिका३ को जंगलमा लगाएको आगो बस्तीमा पस्दा ७ वटा घर जलेर खरानी भए । त्यसअघि हिलिहाङ७ स्थित आम्बेजनी जंगलमा लगाइएको डढेलो बस्तीमा पस्नै लागेपछि निभाउने प्रयास गर्दा एक जनाको ज्यान गयो । वनजंगलमा डढेलो लगाएपछि घाँस पलाउने आससँगै वन्यजन्तु धपाउन र तर्साउन लगाइने आगो पनि अभिशाप हुने गरेको पाँचथरका प्रहरी प्रमुख डीएसपी राकेश थापाको अनुभव छ । हिउँदयाममा प्रायः जंगलमा हुने आगलागी स्थानीयकै कारण हुने र नियन्त्रण बाहिर गएपछि प्रहरीलाई हारगुहार गर्छन् । पहाडी क्षेत्रमा प्रायः घर काठपातले बनाएर टिनले छाएका हुन्छन् । ती घरभित्र अलैंची र अम्रिसो जस्ता महँगा नगदे बालीको भण्डारण गरिने भएकाले पनि पहाडका बजारमा भएका आगलागीमा ठूलो परिमाणको धनजन क्षति हुने गरेको पाइएको छ । यद्यपि आगो नियन्त्रणका लागि आवश्यक पर्ने दमकल खरिद गर्नेतर्फ स्थानीय तहको ध्यान गएको छैन ।"
बहलाछीमा उत्खनन सुरु,"(काठमाडौं)  काठमाडौं महानगरपालिकाले वडाको भवन बनाउन लागेको ठमेलको ज्याठास्थित बहलाक्षीमा पुरातत्त्व विभागले शुक्रबारदेखि उत्खनन सुरु गरेको छ । उक्त स्थानमा सत्तल र लाछी रहेको भन्दै छुस्या बहालको सर्व संघ, सम्पदा संरक्षण अभियानकर्मी लगायतले उत्खनन गर्न माग गरेका थिए ।महानगरले २७ नम्बर वडा कार्यालयको भवन बनाउन लागेको हो । माघ तेस्रो साता शिलान्याससमेत भइसकेको थियो । तर, स्थानीयको विरोधपछि विभागले निर्माण रोक्न महानगरलाई पत्राचार गरेको थियो । पुरातत्त्वविद् उद्धव आचार्यको अगुवाइमा उत्खनन सुरु भएको छ । उत्खननपछि प्रतिवेदन तयार गरिने आचार्यले बताए । वडा कार्यालयले पहिले नै यहाँ भवन बनेकाले त्यही भत्काएर बनाउन लागेको दाबी गरेको छ । २०५५ सालमै स्थानीय क्लबले भवन बनाएको थियो । क्लबले लालपुर्जासमेत निकालिसकेको छ । क्लबको नाममा लालपुर्जा भएको ठाउँमा बनाउन लागिएको हो, वडाध्यक्ष चिनियामान वज्राचार्यले भने, २०५५ सालमा भवन बनाउँदा किन विरोध भएन ? महानगरले २ करोड ८० लाख लागतमा ५ तले भवन बनाउन लागेको हो । ५ तलामध्ये २ वटा मात्र वडा कार्यालयले प्रयोग गर्नेछ । बाँकी क्लबले प्रयोग गर्ने गरी निर्माण हुने लागेको हो । सम्पदा संरक्षण अभियानकर्मीले सार्वजनिक जग्गा हडपेर लिइएको लालपुर्जा खारेजसमेत गर्न माग गरेका छन् । दर्ता भएको जग्गा कसैले लालपुर्जा लिएको छ भने मालपोत ऐन २०३४ अनुसार खारेजसमेत हुन सक्ने व्यवस्था छ, अधिवक्ता सञ्जय अधिकारीले भने, यसरी दर्ता खारेज भएका थुप्रै नजिर छन् । इन्द्रजात्राको पहिलो दिन गरिने उपाकु संस्कारका क्रममा उमाकु मार्ग घुमेर आउनेलाई यस ठाउँमा सर्वत खुवाइने गरिन्छ । मृतक हुनेको घरबाट आफन्त निस्किएर उमाकु मार्ग घुम्ने चलन छ । नेपाल संवत् ७८८ मा यहाँको जग्गा छुस्या बहाललाई संकल्प गरेर दिइएको शिलालेखमा उल्लेख छ ।"
प्रदेशसभा अधिवेशन अन्त्यको तयारी,"(मकवानपुर)  प्रमुख प्रतिपक्षी दल नेकपा एमालेको अवरोध जारी रहे प्रदेशसभाको नवौं अधिवेशन अन्त्य गर्ने तयारीमा वाग्मती प्रदेश सरकार पुगेको छ । करिब तीन महिनादेखि एमालेका कारण प्रदेशसभाको बैठक स्थगित हुँदा ऐन निर्माण, संशोधनसहित सर्वसाधारणका समस्याका बारेमा छलफल हुन सकेको छैन । चालु आर्थिक वर्षको चार महिना मात्र बाँकी रहेको छ । प्रदेशसभामा अझै हिउँदे अधिवेशन चलिरहेको छ । हिउँदे अधिवेशनलाई कानुन निर्माण गर्ने समयका रूपमा चित्रण गर्ने गरिए पनि बजेट अधिवेशन सञ्चालन गर्नुपर्ने समय भइसकेका छ । त्यसकारण प्रदेश सरकार यस अधिवेशन स्थगित गरेर अगाडि बढ्ने दाउमा पुगेको हो । एमालेको अवरोधका कारण २०७८ पुस ८ बाट स्थगित प्रदेशसभा बैठक अझै सुचारु हुन सकेको छैन । आन्तरिक कानुन तथा मामिला मन्त्री तथा सरकारका प्रवक्ता कृष्ण खनालले एमालेको अवरोधका कारण पटकपटक बैठक स्थगित गर्नुपरेको बताए । फागुन १६ मा सहमतिमै बैठक बोलाए पनि सभामुखले किन बैठक स्थगित गरे सरकारलाई थाहा नभएको जानकारी दिए । सहमति भइसकेकाले फागुन २९ को बैठक सञ्चालन हुने मन्त्री खनालको दाबी छ ।अवरोध कायम रहेमा अधिवेशन अन्त्य गरेर अध्यादेशमार्फत काम गर्नुको विकल्प सरकारसँग नभएको मन्त्री खनालले बताए । सदन चलाउने वा अवरोध गर्ने अब एमालेको हातमा छ । हामी बिजनेस दिन तयारै छौं । अब अवरोध भएको खण्डमा एकैपटक जेठ महिनामा बजेट अधिवेशन बोलाउने छौं, मन्त्री खनालले भने । उनले यसअघि नै भएको सर्वदलीय बैठकमा प्रदेशसभा बैठक सञ्चालनको सहमति जुटेका कारण अझै पनि सुरु हुनेमा सरकार विश्वस्त रहेको बताए । सरकारले बजेट निर्माण प्रक्रिया आन्तरिक तयारीबाट सुरु गरिसकेको छ ।पूर्वमुख्यमन्त्री तथा एमाले नेता डोरमणि पौडेलले मुख्यमन्त्रीले एमालेले उठाएका मागको चित्तबुझ्दो जवाफ दिएमात्र संसद् चल्ने बताए । एमालेले रकमान्तर, मन्त्रालय विभाजनको औचित्य पुष्टि गर्नुपर्ने, आफ्नो नेतृत्वको सरकारले ल्याएको योजना कटौती फिर्ता गर्नुपर्ने कारण र नेकपा (एकीकृत समाजवादी) को कमिटी गठन भएको स्थानमा मात्रै बजेट दिने भनेर मुख्यमन्त्रीले दिएको अभिव्यक्तिलाई लिएर माफी माग्नुपर्नेलगायत माग राखेको छ ।"
टर्मिनल भवन निर्माण आधा सकियो,"हेटौंडा (कास) हेटौंडा उपमहानगरपालिका१० टीसीएनमा निर्माणाधीन सुविधासम्पन्न बस टर्मिनल भवनको आधा काम पूरा भएको छ । हेटौंडा उपमहानगरले ३५ करोड रुपैयाँको लागतमा उक्त भवन निर्माण अघि बढाएको हो ।डेढ वर्ष समय दिएर २०७७ पुसमा रसुवाआशिषबानियाँ जेभीलाई ठेक्का दिइएको थियो । यही गतिमा निर्माण भए तोकिएकै समयमा निर्माण पूरा हुने उपमहानगर प्रमुख हरिबहादुर महतले दाबी गरे । टर्मिनल भवन निर्माण भएपछि उपमहानगरको आन्तरिक आम्दानी वृद्धि हुनेछ, जसले गर्दा नगरको थप विकास गर्न स्रोत जुट्नेछ, उनले भने । हालको बसपार्क पुरानो र कम क्षमताको भएकाले अर्को सुविधायुक्त र फराकिलो बसपार्क निर्माण गर्न लागिएको उनले बताए । चारतले भवनमा २ तलामा पार्किङस्थल र बाँकी २ तलालाई व्यापारिक कम्प्लेक्सको रुपमा विकास गरिनेछ । भवन करिब ३ बिघा क्षेत्रफलमा बनिरहेको छ, जसमा झण्डै १५० ठूला सवारीसाधन पार्किङ गर्न मिल्ने उपमहानगर प्रमुख महतले जानकारी दिए ।"
मल किन्ने सम्झौताको दुई सातापछि 'स्टेयरिङ कमिटी,"काठमाडौं (कास) सरकारले भारतबाट जीटूजीबाट रासायनिक मल खरिद गर्न कृषि तथा पशुपन्छी विकास मन्त्रालयका सहसचिवको नेतृत्वमा जोइन्ट स्टेयरिङ कमिटी गठन गर्ने निर्णय गरेको छ । बिहीबार बसेको मन्त्रिपरिषद्का निर्णय सार्वजनिक गर्दै सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले नेपालका तर्फबाट कमिटी गठन गर्ने निर्णय भएको बताए । यसअघि फागुन १६ मा भारतबाट जीटूजी व्यवस्थाबाट ५ वर्षका लागि रासायनिक मल ल्याउन नेपाल र भारतबीच समझदारीपत्रमा हस्ताक्षर तथा समझदारी भएको थियो । कृषि सचिव गोविन्द शर्मा र भारतका तर्फबाट रसायन तथा मलखाद मन्त्रालयका सचिव राजेशकुमार चतुर्वेदीबीच समझदारीपत्रमा हस्ताक्षर भएको थियो । समझदारीपत्रमा हस्ताक्षर भएको दुई सातापछि सरकारले सहसचिवस्तरीय कमिटी गठन गरेको हो । ९ सदस्य रहने उक्त टोलीमा अर्थ मन्त्रालय, उद्योग, कानुनलगायत मन्त्रालयका प्रतिनिधि रहने कृषि सामग्री कम्पनीका कामु प्रबन्ध सञ्चालक राजेन्द्रबहादुर कार्कीले बताए । कमिटीले जीटूजीबाट खरिद हुने मलको मूल्य, ढुवानी प्रक्रियालगायतका विषयमा टुंगो लगाउने उनको भनाइ छ । अहिले जीटूजीबाट मात्रै भन्ने छ । भारतको कुन कम्पनीबाट आयात हुने टुंगो छैन, उनले भने, अब बन्ने कमिटीले खरिद हुने कम्पनी, मूल्यलगायत टुंग्याउँछ ।पाँच वर्षका लागि हुने जीटूजी सम्झौताअनुसार भारतले ९ लाख ३५ हजार टन मल उपलब्ध गराउनेछ । पहिलो वर्ष १ लाख ५० हजार, दोस्रो वर्ष १ लाख ७० हजार, तेस्रो वर्ष १ लाख ९५ हजार, चौथो वर्ष २ लाख १० हजार र पाँचौं वर्ष २ लाख १० हजार टन उपलब्ध गराउनेछ । उक्त मल भारतमै उत्पादित हुनुपर्छ । मन्त्रिपरिषद् बैठकले मल खरिद गर्ने निकायका रूपमा कृषि सामग्री कम्पनी लिमिटेडलाई तोक्ने निर्णय पनि गरेको छ । अनुदानको मल कृषि सामग्री कम्पनीले ७० र साल्ट ट्रेडिङ कर्पोरेसनले ३० प्रतिशत खरिदबिक्री गर्दै आएका छन् ।"
अर्थतन्त्रमा देखिएन सुधारको संकेत,"(काठमाडौं)  ओरालो लागेका अर्थतन्त्रका सूचकमा सुधारको कुनै गुन्जायस देखिएको छैन । आईएमएफले पछिल्लो समय १३ अर्ब रुपैयाँ ऋण सुविधा प्रदान गरेकाले माघमा विदेशी मुद्रा सञ्चितिमा थोरै सुधार देखिए पनि अरू सबैजसो सूचकमा ओरालो उस्तै छ । विदेशी मुद्रा सञ्चिति निरन्तर घटिरहँदा आवश्यक सामग्रीको आयातमा दबाब सिर्जना भएको छ, जसले गर्दा राष्ट्र बैंकले पछिल्लो समय विभिन्न सामग्रीहरूको आयातमा कडाइ गरिरहेको छ । रेमिट्यान्स घटेको, पर्यटन आगमन शून्यप्रायः रहेको, वैदेशिक लगानीमा समेत उल्लेख्य सुधार नभएको र उच्च आयातका कारण व्यापार घाटाको अवस्था डरलाग्दो छ । माघ मसान्तसम्म ११ खर्ब ७३ अर्ब रुपैयाँ बराबर विदेशी मुद्रा सञ्चिति रहेको राष्ट्र बैंकले जनाएको छ । असार मसान्तमा १३ खर्ब ९९ अर्ब ३ करोड रुपैयाँ बराबर सञ्चिति थियो । अमेरिकी डलरमा ७ महिनामै यस्तो सञ्चिति १७ प्रतिशत घटेको छ । असार मसान्तमा सञ्चिति ११ अर्ब ७५ करोड अमेरिकी डलर रहेकामा माघ मसान्तसम्म ९ अर्ब ७५ करोड डलर कायम भएको हो । आर्थिक वर्ष २०७८७९ को ७ महिनाको आयातलाई आधार मान्दा हाल रहेको सञ्चितिले ६७ महिनाको वस्तु तथा सेवा आयात धान्न पुग्ने राष्ट्र बैंकको दाबी छ ।चालु आर्थिक वर्षको माघ मसान्तसम्म मुलुकको भुक्तानी अवस्था (शोधनान्तर स्थिति) २ खर्ब ४७ अर्ब ३ करोड घाटामा छ । गत वर्षको यसै अवधिमा शोधनान्तर स्थिति ९७ अर्ब ३६ करोडले बचतमा थियो । मुलुकमा भित्रिने र बाहिरिने रकमको अन्तरलाई नै शोधनान्तर स्थितिले जनाउँछ । चालु खाता घाटा ४ खर्ब १३ अर्ब रुपैयाँ पुगेको छ । गत वर्षको माघमा १ खर्ब ४ अर्ब घाटा थियो । रेमिट्यान्सको गिरावट दर यथावत् छ । साउनदेखि माघ मसान्तसम्म ५ खर्ब ४० अर्ब १२ करोड रेमिट्यान्स भित्रिएको छ । यो रकम गत वर्षको सोही अवधिको तुलनामा ४९ प्रतिशत कम हो । गत वर्ष यस अवधिमा ५ खर्ब ६७ अर्ब रेमिट्यान्स भित्रिएको थियो । मुलुकको व्यापार घाटा डरलाग्दो छ । सात महिनामा कुल ११ खर्ब ४७ अर्ब रुपैयाँको वस्तु आयात भएकामा १ खर्ब ३१ अर्ब रुपैयाँको निर्यात भएको छ । यस आर्थिक वर्ष माघसम्म मुलुकको व्यापार घाटा १० खर्ब १५ अर्ब छ । समीक्षा अवधिमा निर्यात ८८ प्रतिशत बढेको देखिन्छ भने आयात ४२८ प्रतिशतले बढेको छ । सोयाबिन तथा पामको कच्चा तेल आयात गर्ने र नेपालमा प्रशोधन गरी फेरि निर्यात गरिँदा निर्यातको वृद्धिदर उच्च देखिएको हो । आयातमा पेट्रोलियम पदार्थको हिस्सा सबैभन्दा ठूलो १३६ प्रतिशत छ । ७ महिनामा कुल १ खर्ब ५५ अर्ब रुपैयाँ बराबरको पेट्रोलियम पदार्थ आयात भएको छ । एक वर्षको समीक्षा अवधिमा पेट्रोलियम पदार्थको आयात रकमका आधारमा ९३६ प्रतिशत बढेको छ । अन्तर्राष्ट्रिय बजारमा कच्चा तेलको मूल्य बढ्दै गएकाले यसको आयात रकम आगामी महिनामा अझै बढ्ने सम्भावना छ ।"
बोटलर्स नेपालविरुद्ध कर छली मुद्दा,"(काठमाडौं)  कोकाकोला उत्पादक कम्पनी बोटलर्स नेपाल लिमिटेडले कर छली गरेको अभियोगमा मुद्दा दर्ता भएको छ । बोटलर्स नेपालको सेयर स्वामित्व खरिदबिक्रीमा पुँजीगत लाभकर छली भएको भन्दै राजस्व अनुसन्धान विभागले शुक्रबार उच्च अदालत पाटनमा मुद्दा दायर गरेको हो ।विभागका अनुसार ३ अर्ब ७१ करोड ८१ लाख ५० हजार ४११ रुपैयाँ बराबरको बिगो र त्यसको शतप्रतिशत जरिवाना गरी कुल ७ अर्ब ४३ करोड ६३ लाख ८२२ रुपैयाँ असुलउपर गरिनुपर्ने मागदाबीसहित मुद्दा दायर गरिएको हो । नेपालस्थित बोटलर्स नेपाल लिमिटेडमा अधिकांश सेयर स्वामित्व रहेको दुबईस्थित कम्पनी कोकाकोला साब्को एसियाको शतप्रतिशत सेयर सन् २०१४ अक्टोबर २४ (२०७१ फागुन ७ गते) मा कोकाकोला साब्को आयरल्यान्डस्थित युरोपियन रिफ्रेसमेन्टलाई बिक्री गर्दा राजस्व चुहावट भएको देखिन्छ, राजस्व अनुसन्धानले दायर गरेको मुद्दाको विवरणमा भनिएको छ । बोटलर्स नेपाल लिमिटेडको स्वामित्वमा रहेको सेयर बेच्दा उक्त कम्पनीले ठूला करदाता कार्यालयलगायत सम्बन्धित निकायलाई जानकारी नै नदिई कर छली गरेको विभागले जनाएको छ ।कोकाकोला साब्को र युरोपियन रिफ्रेसमेन्टबीच सेयर कारोबार हुँदा बोटलर्स नेपालको सेयर मूल्य प्रतिकित्ता ३ हजार ८ सय ८३ रुपैयाँ बराबर थियो । कोकाकोला साब्कोको प्रतिकित्ता सेयर खरिद मूल्य ५ सय ३६ लाई लागतका रूपमा घटाउँदा ३ हजार ३ सय ४७ रुपैयाँ प्रतिकित्ता पुँजीगत लाभ हुने अनुसन्धानबाट पुष्टि भएको छ, विभागले भनेको छ, सोही आधारमा कोकाकोला साब्को एसियाको बोटलर्स नेपालमा रहेको १४ लाख ८४ हजार ३०१ कित्ता सेयरको बिक्रीबापत प्राप्त हुने ३ अर्ब ७१ करोड ८१ लाख ५० हजार ४११ रुपैयाँ राजस्व चुहावट भएको छ ।राजस्व अनुसन्धानले दायर गरेको मुद्दामा काठमाडौं महानगरपालिका १६ स्थित बालाजु औद्योगिक क्षेत्रमा रहेको बोटलर्स नेपाल लिमिटेडलाई मुख्य प्रतिवादी बनाइएको छ । सेयर होल्डरका रूपमा बोटलर्स नेपालको सञ्चालक समितिमा समेत रहेको संयुक्त अरब इमिरेट्सको दुबईस्थित कोकाकोला साउथवेस्ट होल्डिङ लिमिटेड र साविकको कोकाकोला साब्को एसियाका तर्फबाट प्रतिनिधित्व गर्ने व्यक्ति पनि कर छलीमा मुछिएका छन् । शुक्रबार मुद्दा दायर भएका व्यक्तिहरूमा बोटलर्स नेपालकी अध्यक्ष शुक्ल वासन, निर्देशकहरू मेल्भिन तान चुन पिन, मोहम्मद अमिन घोनिम, गौरव खोस्ला, सन्दीप बजोरिया, देवव्रत मुखर्जी, सुमन्त दत्त, जवाहर सोलाई कुप्पुस्वामी र संकित रे छन् । त्यस्तै कम्पनीको प्रबन्ध निर्देशक तथा आर्थिक कारोबार र लेखापरीक्षणको जिम्मेवारीमा रहेका व्यक्तिहरूलाई पनि विभागले मुख्य प्रतिवादी बनाएको छ । बोटलर्स नेपालका प्रबन्ध निर्देशक प्रदीप पाण्डे र पुनीत चन्द्रपाल भर्सनी, वित्त व्यवस्थापकहरू राजीव टण्डन, भरतबाबु दाहाल र सुमित गोयल विरुद्धसमेत मुद्दा दायर गरिएको छ । त्यस्तै, वित्त नियन्त्रक अशोककुमार मण्डल, बोर्ड डाइरेक्टर त्रिलोचन उप्रेती र चार्टर्ड एकाउन्टेन्ट सञ्जीवकुमार मिश्रलाई पनि प्रतिवादी बनाइएको छ ।महालेखा परीक्षकको ५८ औं वार्षिक प्रतिवेदनले पनि कोकाकोलाको उत्पादक कम्पनी बोटलर्स नेपाल लिमिटेडको सेयर स्वामित्व बिक्री भएकाले त्यसको पुँजीगत लाभकर असुलउपर गरिनुपर्ने औंल्याएको थियो । उक्त कम्पनीको ७६ प्रतिशत सेयर स्वामित्व परिवर्तन हुँदा तिर्नुपर्ने पुँजीगत लाभकर असुलउपर गरिनुपर्ने महालेखाको प्रतिवेदनले उल्लेख गरेको छ । सेयर खरिदबिक्रीपछि कम्पनीको नामसमेत परिवर्तन भएको छ । सेयर खरिदबिक्री गर्दा भएको स्वामित्व परिवर्तनको जानकारी नेपालका कुनै पनि नियामक निकायलाई नदिनुका साथै निःसर्गमा प्राप्त भएको लाभमा कर गणना गरी दाखिला गरेको देखिँदैन, प्रतिवेदनमा भनिएको छ, नेपालमा सञ्चालित क्रियाकलापसँग सम्बन्धित भुक्तानी भएकाले सिर्जना भएको पुँजीगत लाभमा प्राथमिक रूपमा नेपालमा कर लाग्ने देखिन्छ ।बोटलर्स नेपाल लिमिटेडमा ७६ प्रतिशत सेयर विदेशी लगानीकर्ता, २२ प्रतिशत सेयर नेपालस्थित खेतान ग्रुपअन्तर्गत गोरखा ब्रुअरी र २ प्रतिशत सेयर सर्वसाधारणको छ । ७६ प्रतिशत सेयरवाला कम्पनीले आफ्नो स्वामित्वमा रहेको सेयर बिक्री गर्दा नेपालको आयकर ऐन, २०५८ अनुसारको २५ प्रतिशत पुँजीगत लाभकर छली गरेको भन्दै विभागले मुद्दा दायर गरेको हो ।बोटलर्स नेपालको भगिनी कम्पनी बोटलर्स नेपाल (तराई) पनि हो, जसमा बोटलर्स नेपालको ९१ प्रतिशत सेयर छ । बाँकी ९ प्रतिशत सेयर सर्वसाधारणको छ ।"
निर्माण व्यवसायीको पक्षमा खरिद नियमावली संशोधन,"(काठमाडौं)  सरकारले निर्माण व्यवसायीहरूको अनुकूल हुने गरी सार्वजनिक खरिद नियमावलीको एघारौं संशोधन गरेको छ । विदेशी निर्माण कम्पनीले १० अर्ब रुपैयाँसम्मका ठेक्कामा नेपालीलाई अनिवार्य सहभागी गराउनुपर्ने, एक पटकमा पाँच वटा ठेक्कासम्म लिन पाउनुपर्ने व्यवस्था गरिएकामा ८० प्रतिशत काम सकिएको भए छैटौं ठेक्का लिन पाउनेलगायत प्रावधान संशोधित नियमावलीमा समेटिएपछि व्यवसायीलाई यसले सजिलो पार्ने भएको हो । यसअघि पनि सरकारले निर्माण व्यवसायीकै पक्षमा खरिद नियमावली संशोधन गर्दै आएको छ । प्रधानमन्त्री शेरबहादुर देउवाले पनि निर्माण व्यवसायीहरूको मागअनुसार नै सार्वजनिक खरिद नियमावली संशोधन गरिएको बताएका छन् । नेपाल निर्माण व्यवसायी महासंघको २३ औं साधारणसभा तथा १२औं अधिवेशनका अवसरमा शुक्रबार उनले यसलाई पुष्टि गरे । कार्यक्रममा सहरी विकासमन्त्री रामकुमारी झाँक्रीले पनि खरिद नियमावली हदैसम्म लचक भई संशोधन भएको दाबी गरिन् । आयोजना समयमै सम्पन्न नहुने र ती अलपत्र हुने, त्यसले दायित्व सिर्जना गर्ने, चालु भइरहे पनि समय र लागत बढ्ने जस्ता विषयलाई संवेदनशील रूपमा हेरिएको उनको भनाइ छ । निर्माण व्यवसायीको प्रभावकारिता, जवाफदेहिता र गुणस्तरहीन कामका विषय सर्वत्र आलोचनाको विषय बन्ने गरेको पनि उनले बताइन् । सीमित निर्माण व्यवसायीले धेरै आयोजना होल्ड गरेका कारण अलपत्र भएको र ती गुनासा सम्बोधन गर्न कम्तीमा एक पटकमा एउटा निर्माण कम्पनीले ५ भन्दा धेरै ठेक्का लिन नपाउने नियम बनाइएको उनको भनाइ छ । तर पहिला लिएको ठेक्काको ८० प्रतिशत काम सकेर आयोजना हस्तान्तरणको सर्टिफिकेट पाइसकेपछि छैटौं आयोजनाका लागि निर्माण व्यवसायीले प्रतिस्पर्धा गर्न पाउने मन्त्री झाँक्रीको भनाइ छ । निर्माण व्यवसायीले महँगी बढेर निर्माण होलिडे मनाउनुपर्ने अवस्था आउने खतरा रहेको बताइरहेका बेला उनले निर्वाचन गराउने दायित्व अहिलेको सरकारकै रहेकाले चालु भएका आयोजना समयमै सक्नुपर्ने बताइन् । समय खेर नजाओस्, लागत नबढोस् भन्नेमा हामी ज्यादै संवेदनशील छौं, उनले भनिन्, हाम्रो नियन्त्रणबाहिरका माग राखेर होलिडे मनाउने कुरा गर्नुहुँदैन । व्यवसायीले उठाएकाभन्दा धेरै माग नियमावलीले सम्बोधन गरेको उनको भनाइ छ । नियमावली संशोधन गरेर निर्माण क्षेत्रको मुहार फेर्ने निर्णय भएको भौतिक पूर्वाधार तथा यातायातमन्त्री रेणुकुमारी यादवले बताइन् । देशभर २०७० सालमा लागेका ठेक्का पनि अझै पूरा हुन नसक्दा दुःख लागेको उनको भनाइ छ । यस्ता ठेक्का अहिले पनि समस्याग्रस्त अवस्थामा छन्, सडक कसले निर्माण गरिरहेको छ भन्दै ठेकदार खोज्दै हिँड्नुपर्ने अवस्था छ, उनले भनिन्, किन तोकिएकै समयमा सडक बनेन, कोरना त एक वर्ष भयो, भूकम्पले एक महिनासम्म समस्या भयो । तर ढिलो हुनुको कारण कोरोना र भूकम्पलाई बनाइयो । एउटै कम्पनीले १ सय वटासम्म ठेक्का लिएको पाइए पनि तिनले दुईचार वटाभन्दा बढी काम नगरेको यादवको भनाइ छ । लामो समय कोभिडले गर्दा निर्माण क्षेत्र अस्तव्यस्त भएको नेपाल निर्माण व्यवसायी महासंघका अध्यक्ष रवि सिंहले बताए । २०७६ फागुन १४ मा २७७२ वटा ठेक्का म्याद थप भए पनि कोभिडका कारण सुविधालाई त्यहीअनुसार प्रयोग गर्न नसकिएको उनको भनाइ छ । अहिले काम गर्ने समय भए पनि द्रुत गतिमा अघि बढाउन नसकिएको उनले बताए । खरिद नियमावलीको संशोधन आफूहरूको अपेक्षाअनुसार आए निर्माण क्षेत्रका समस्या समाधान गर्न सघाउने उनको दाबी छ । पछिल्लो समय पेट्रोलियम पदार्थदेखि फलामजन्य निर्माण सामग्री र बिटुमिनसम्मको मूल्यवृद्धि भइरहेका कारण पनि निर्माणका काममा समस्या परिरहेको सिंहले बताए । महासंघको महाधिवेशनका बेला खरिद नियमावली संशोधन गरेर सरकारले आफूहरूलाई ठूलो उपहार दिएको उनको भनाइ छ । खरिद नियमावली संशोधनमा ढिलाइ हुँदा धेरै शंकाउपशंका उत्पन्न भएको महासंघका वरिष्ठ उपाध्यक्ष निकोलस पाण्डेले बताए । तर अब ती शंका अहिले हटेका छन्, बैंकलाई मात्र पोसाउने लाइन अफ क्रेडिट पनि खारेज भएको खबरले उत्साहित छौं, उनले भने, श्रम सहकारीलाई ५ करोड रुपैयाँसम्मका ठेक्कामा २० प्रतिशतभन्दा बढी उपकरण प्रयोग नगर्ने गरी नियमावली आएको प्रावधानले भने दुःखी बनाएको छ ।"
रामका बाबुको नाम नेमी थियो : ओली,"११ जना पुरस्कृतप्रेस चौतारी नेपालले कान्तिपुरकर्मी अब्दुल्लाह मियाँसहित ११ पत्रकारलाई पुरस्कृत गरेको छ । मियाँलाई प्रेस चौतारी पद्मलक्ष्मीसावित्री बस्नेत स्मृति पत्रकारिता पुरस्कार दिइएको हो । उनलाई एमाले अध्यक्ष केपी शर्मा ओली, प्रेस चौतारी इन्चार्ज एवं पार्टी उपमहासचिव पृथ्वीसुब्बा गुरुङ र चौतारीका अध्यक्ष गणेश बस्नेतले दोसल्लासहित पुरस्कृत गरे । प्रेस चौतारीले हरेक स्थापना दिवसको अवसरमा वितरण गर्दै आएको पत्रकारिता पुरस्कार यस वर्ष २ वर्षको एकै पटक वितरण गरेको हो ।२०७७ का लागि हृदयचन्द्रसिंह प्रधान पत्रकारिता पुरस्कार पूर्वअध्यक्ष राजेन्द्र अर्याल, अग्निशिखा स्मृति पत्रकारिता पुरस्कार सुनसरीका कृष्णविनोद लम्साल, वीरेन्द्रकुमार साह क्रियाशील पत्रकारिता पुरस्कार गोरखापत्रका केपी गौतम र डेकेन्द्र थापा स्मृति पत्रकारिता पुरस्कार राजधानी दैनिकका सागर पण्डितलाई दिइएको छ । २०७८ का लागि हृदयचन्द्रसिंह प्रधान पत्रकारिता पुरस्कारबाट पूर्वअध्यक्ष गगन विष्ट, अग्निशिखा स्मृति पत्रकारिता पुरस्कारबाट लेक तथा राजनीतिक विश्लेषक झलक सुवेदी, वीरेन्द्रकुमार साह क्रियाशील पत्रकारिता पुरस्कारबाट पर्साका अनुप तिवारी र डेकेन्द्र थापा स्मृति पत्रकारिता पुरस्कारबाट रुकुम पश्चिमका हीरा परियार पुरस्कृत भएका छन् । प्रेस चौतारी पद्मलक्ष्मीसावित्री बस्नेत स्मृति पत्रकारिता पुरस्कारबाट कैलालीका शिवराज भट्ट र चन्द्र न्यौपानेशान्तिराम कार्की स्मृति पत्रकारिता पुरस्कारबाट कास्कीका शान्ति गुरुङ पुरस्कृत भए । प्रेस चौतारी नेपालको पुस १२ र १३ गते लुम्बिनीमा सम्पन्न केन्द्रीय कमिटी बैठकले पूर्ववरिष्ठ उपाध्यक्ष श्रीधर आचार्यको संयोजकत्वमा गठित ५ सदस्यीय पुरस्कार सिफारिस समिति गठन गरेको थियो ।"
अपुग सवारी भाडामा लिने तयारी,"(काठमाडौं)  सरकारले स्थानीय तह निर्वाचनमा अपुग सवारीसाधन खरिद नगरी भाडामा लिएर काम चलाउने भएको छ । यसका लागि देशभरबाट सरकारी सवारीसाधनको अभिलेख र निर्वाचनमा खटाउन सकिने कर्मचारीको अनुमानित विवरण संकलनका क्रममा रहेको गृह मन्त्रालय स्रोतले जानकारी दियो । सार्वजनिक खरिद प्रक्रियाअनुसार सवारीसाधन किन्न समय अपुग हुने भएपछि सरकारले भाडामा लिएर काम चलाउने, केही सवारी भारतबाट जीटूजी प्रक्रिया बाट भन्सार छुट गरी ल्याउने तयारी गरेको हो । यसबाहेक सवारीसाधन अनुदान सहयोगका लागि भारतसँग अनुरोध गरिएको स्रोतको भनाइ छ ।निर्वाचनका लागि भारतलगायत विभिन्न देशबाट अनुदानमा केकति सवारीसाधन आउँछन्, त्यसलाई मध्यनजर गरेर भाडामा लिएर काम चलाउने तयारी छ, गृह स्रोतले भन्यो, निर्वाचन सुरक्षा कार्ययोजना अन्तिम चरणमा पुगेको छ, यसलाई मन्त्रिपरिषद्बाट अनुमोदन गराएपछि जनशक्ति परिचालन, सवारीलगायतको बन्दोबस्ती, सुरक्षा तैनाथी, म्यादी प्रहरी भर्नालगायत काम अघि बढ्नेछन् ।अर्थ मन्त्रालयले पनि सवारीसाधन खरिदमा जोड नदिन भनेको गृह स्रोतले बतायो । प्रहरी प्रधान कार्यालयले नियमित शान्तिसुरक्षाका लागि दैनिक ७ सय २३ सवारीसाधन चाहिने र निर्वाचनमा नियमितसहित १ हजार ४ सयभन्दा बढी लाग्ने भन्दै त्यहीअनुसार बन्दोबस्ती आवश्यक रहेको पत्र गृहमा पठाएको छ । सेना र सशस्त्र प्रहरीले पनि थप सवारीसाधन उपलब्ध गराउन माग गरेका छन् । गृहले अर्थ मन्त्रालयमार्फत भारतसँग चुनावकेन्द्रित करिब ४ सय सानाठूला सवारी अनुदानमा उपलव्ध गराउन प्रस्ताव पठाएको छ । तर, भारतबाट १ सय ७१ वटा अनुदान सहयोगमा आउने संकेत पाएको स्रोतले बतायो । यसबाहेक निर्वाचन आयोगले पनि परराष्ट्र मन्त्रालयमार्फत विभिन्न देशलाई चुनावमा सहयोगका लागि आह्वान तयारी गरेको छ ।अर्थले बुधबार मात्रै करिब १ लाख म्यादी प्रहरीलाई ४० दिनका लागि भर्ना लिएर चुनावी सुरक्षामा खटाउन सैद्धान्तिक सहमति दिइसकेको छ । प्रहरी प्रधान कार्यालयले अर्थबाट स्वीकृत म्यादीको दरबन्दीअनुसार भर्ना आवेदन खोल्ने तयारी गरेको छ । देशभरका जिल्ला प्रहरी कार्यालय र उपत्यकामा महानगरीय प्रहरी कार्यालय तथा काठमाडौं, भक्तपुर र ललितपुर परिसरमार्फत म्यादी प्रहरी भर्ना आवेदन खोल्ने तयारी छ । पूर्वसुरक्षाकर्मी, निजी कम्पनीका सुरक्षा गार्ड, विदेशी सुरक्षा निकायबाट अवकाश पाएका व्यक्तिसहित सुरक्षा व्यवस्थापनमा अनुभवीलाई म्यादीमा प्राथमिकता दिने गरी म्यादी प्रहरी भर्ना कार्यविधिअनुसार देशभरका जिल्ला प्रहरी कार्यालय र उपत्यकामा महानगरीय प्रहरी कार्यालय तथा काठमाडौं, भक्तपुर र ललितपुर परिसरमार्फत म्यादी प्रहरी भर्ना आवेदन खोल्ने तयारी छ । प्रहरी भर्नाछनोट कार्ययोजना बनेको प्रहरी प्रधान कार्यालयले जनाएको छ । एकै चरणमा चुनाव गराउन सेना, नेपाल प्रहरी र सशस्त्र प्रहरी बलका करिब ८० प्रतिशत सुरक्षाकर्मी चुनावी सुरक्षामा खटाउँदा अझै सवा लाखभन्दा बढी सुरक्षाकर्मी अपुग हुने सुरक्षा कार्ययोजनामा उल्लेख छ । अर्थले भने १ लाख जना भर्ना गर्ने गरी बजेटको जोहो गरिदिए पनि प्रहरी प्रधान कार्यालयले १ लाख १८ हजारभन्दा बढी म्यादी भर्ना प्रस्तावको सुरक्षा कार्ययोजना मस्यौदा गृहमा बुझाएको थियो । प्रहरीको प्रस्तावभन्दा करिब १८ हजार कम म्यादी भर्ना गर्न अर्थले सहमति दिएको छ । त्यस्तै प्रहरीले ५० दिनका लागि म्यादीको कार्य अवधि तोके पनि अर्थले करिब ४० दिनलाई भर्ना लिन भनेको गृह मन्त्रालय स्रोतले जानकारी दियो । यस्तै, चुनावी सुरक्षामा खटिने म्यादीसहितका सबै सुरक्षाकर्मीलाई एक साताको खाजा र विशेष भत्ताबापत दैनिक ५ सय रुपैयाँका दरले उपलब्ध गराउने गृहको प्रस्ताव अर्थबाट स्वीकृत भएको छ । चुनावमा सबैभन्दा बढी खर्च म्यादी प्रहरीकै लागि हुने गर्छ । म्यादीलाई कार्य अवधिभर जवानसरहको तलबभत्ता, पोसाक उपलब्ध गराइने गरेको विगतको अभ्यास छ । आगामी निर्वाचनमा २३ हजारभन्दा बढी मतदानस्थल र मतदान केन्द्र हुने अनुमान छ ।"
जबराविरुद्धको महाभियोग अघि बढाइँदै,"काठमाडौं (कास) प्रधानन्यायाधीश चोलेन्द्रशमशेर जबराविरुद्धको महाभियोग प्रस्तावमाथि आइतबारदेखि संसद्मा छलफल हुने भएको छ । संसद् सचिवालयले आइतबार बस्ने बैठकको सम्भावित कार्यसूचीमा महाभियोगमाथि छलफल हुने दिन र समय निर्धारण हुने उल्लेख छ । जबराविरुद्ध फागुन १ मा माओवादीका प्रमुख सचेतक देवप्रसाद गुरुङ, कांग्रेस सचेतक पुष्पा भुसाल र एकीकृत समाजवादीका प्रमुख सचेतक जीवनराम श्रेष्ठले महाभियोग प्रस्ताव दर्ता गरेका थिए ।"
पल शाहका म्यानेजर पक्राउ,"तनहुँ (कास) कलाकार पल शाहका म्यानेजर कृष्णप्रसाद जोशी पक्राउ परेका छन् । उनलाई शुक्रबार सदरमुकाम दमौली बजारबाट नियन्त्रणमा लिइएको डीएसपी युवराज खड्काले बताए । नाबालिकालाई जबर्जस्ती करणी गरेको आरोपमा शाह फागुन १५ देखि प्रहरी हिरासतमा छन् । सोही घटनाको अनुसन्धान गर्ने क्रममा आवश्यक देखिएकाले जोशीलाई पनि नियन्त्रणमा लिइएको प्रहरीले जनाएको छ । जोशी अनुसन्धानको दायरामा परेकाले नियन्त्रणमा लिइएको हो, डीएसपी खड्काले भने । शाहलाई दोस्रोपटक फागुन २२ मा १२ दिनको हिरासत म्याद थपी थुनामा राखिएको छ । किशोरीलाई जबर्जस्ती करणी गरेको आरोपमा शाहमाथि पूर्वी नवलपरासीको गैंडाकोटमा पनि जाहेरी परेको छ ।"
प्रहरी भर्नामा अन्तरिम आदेश दिन अस्वीकार,"धनुषा (कास) प्रहरी भर्नाविरुद्ध मधेस सरकारले दर्ता गराएको रिटमा सर्वोच्च अदालतले अन्तरिम आदेश दिन अस्वीकार गरेको छ । प्रदेशको अधिकारमाथि हस्तक्षेप गर्ने अभिप्रायले नेपाल प्रहरीको भर्ना खुलाएकाले रोक्नुपर्ने मागसहित मधेसका आन्तरिक मामिला तथा सञ्चारमन्त्री भरतप्रसाद साहले अन्तरिम आदेश माग गरेका थिए । कामु प्रधानन्यायाधीश दीपककुमार कार्की र मनोजकुमार शर्माको इजलासले अन्तरिम आदेश दिन अस्वीकार गरेको हो । अन्तिम सुनुवाइ हुँदा सम्बोधन गर्न उपयुक्त हुने भएकाले हाललाई अन्तरिम आदेश जारी गरिरहनु नपर्ने अदालतको आदेशमा उल्लेख छ । मन्त्री साहले प्रहरी प्रधान कार्यालय, गृह मन्त्रालय र प्रधानमन्त्री तथा मन्त्रिपरिषद्को कार्यालयलाई विपक्षी बनाई रिट दायर गरेका थिए । नेपाल प्रहरीले खुलाएको भर्ना संविधानविपरीत भएकाले विज्ञापन रद्दको माग गरिएको रिट फागुन ४ मा दर्ता भएको थियो ।"
थाई नागरिक प्रतिबन्धित मुद्रासहित पक्राउ,"काठमाडौं (कास) काठमाडौंबाट दिल्ली जान लागेका दुई थाई महिला यात्रु पक्राउ परेका छन् । नेपालले प्रतिबन्ध लगाएका भारतीय रुपैयाँ ५ सय र २ हजार दरका २ लाख ९४ हजार ५ सयसहित पक्राउ परेका हुन् । त्रिभुवन अन्तर्राष्ट्रिय विमानस्थल सुरक्षा कार्यालयका अनुसार, भिस्तारा एयरलायन्सबाट दिल्ली जाँदै गरेका ३२ वर्षीय वानसियन जान्तासन र ४१ वर्षकी वारापोर्न खुनसोमबटलाई प्रहरीले विमानस्थलमा चेकजाँचका क्रममा भारुसहित पक्राउ गरेको हो । उनीहरूलाई थप अनुसन्धान र कारबाहीका लागि प्रहरीले राजस्व अनुसन्धान विभाग पुल्चोक पठाएको छ ।"
एक वर्षमै 'मिनी रंगशाला,"(मकवानपुर)  पूर्वराष्ट्रिय बक्सिङ खेलाडी सुशील घिमिरेको पहलमा हेटौंडा५ स्थित क्याम्पाडाँडामा निर्माण सुरु गरिएको एकवर्षमै मिनी रंगशाला तयार भएको छ । पिप्ले युवा क्लबको अगुवाइमा निर्माण कार्य सुरु भएको एक वर्ष १६ दिनमै रंगशालाको शुक्रबार उद्घाटन गरिएको छ । क्लब अध्यक्ष घिमिरेको अगुवाइमा स्थानीय व्यक्तिको सहयोगमा रंगशाला निर्माण अभियान सुरु भएको थियो । रंगशाला निर्माणका लागि सहयोगी संघसंस्था तथा व्यक्तिहरूले पनि आवश्यक सघाउ पुर्याएका थिए । करिब पौने २ करोडमा रंगशाला निर्माण गरिएको क्लबका अध्यक्ष घिमिरेले जानकारी दिए । निर्माण सुरु गरेको एक वर्ष १६ दिनमा हामीले रंगशाला उद्घाटन गरेका छौं । यसमा हेटौंडा उपमहानगरपालिका र ५ नम्बर वडावासीको तर्फबाट १ करोड ३९ लाख लगानी भएको छ, घिमिरेले भने । उनले विभिन्न सहयोगी संस्था एवं व्यक्तिबाट पनि करिब ३० लाख रुपैयाँ सहयोग प्राप्त भएको जानकारी गराए । ठ्याक्कै अन्तिम हिसाब निकाल्न बाँकी छ । हालसम्म पौने २ करोड खर्च भएको हाम्रो अनुमान छ, उनले भने । उनका अनुसार स्थानीय युवाहरूको श्रमदान धेरै रहेका कारण पनि खर्चमा व्यापक कमी भएको हो । रंगशालामा करिब ५ हजार दर्शक अट्ने प्यारापिट निर्माण गरिएको छ । उनका अनुसार फलाम र कंक्रिटको प्यारापिट निर्माण गरिएको हो । शनिबार सुरु हुने प्रथम वाग्मती प्रदेश खेलकुदको उद्घाटन पनि यहाँ नै हुने भएको छ, उनले भने । उनका अनुसार २० हजार क्षमताको रंगशालाको रूपमा यसलाई विकास गरिने छ । हामी अझै भौतिक पूर्वाधार थप्छौं । अहिलेलाई ५ हजार क्षमता भए पुग्छ भनेर उद्घाटन गरेका हौं, उनले भने । हेटौंडा उपमहानगरका मेयर हरिबहादुर महत र वडाध्यक्ष राजेश बानियाँले संयुक्त रूपमा रंगशालाको उद्घाटन गरे । हेटौंडा फुटबल खेलाडी उत्पादनको हिसाबले देशमै अग्रस्थानमा रहेको भए पनि रंगशालाको अभावमा यहाँ सञ्चालन हुने फुटबल प्रतियोगिता बाँसको अस्थायी प्यारापिटमा गर्नुपर्ने बाध्यता रहँदै आएको थियो । रंगशाला निर्माण नहुँदा खेलकुद प्रतियोगिताको व्यवस्थापन निकै फितलो हुँदै आएको थियो । रंगशाला निर्माणपछि आगामी दिनमा फुटबलसहित विभिन्न खेलकुदका गतिविधि आयोजना गर्न सहज हुनेछ, घिमिरेले भने । उनले बक्सिङका लागि आफूले कभर्डहल निर्माण गरेर पुनः रंगशाला निर्माण सहजै सम्पन्न हुँदा धेरै खुसी मिलेको बताए । उनको नेतृत्वमा रंगशाला नजिकै बक्सिङ कभर्डहल समेत निर्माण भइसकेको छ । रंगशालामा फुटबलसहित एथलेटिक्सको ट्र्याकसमेत निर्माण गरिएको छ । रंगशालामा अन्तर्राष्ट्रिय मापदण्डको आठ लेनसहितको १० मिटर चौडाइको एथलेटिक्स ट्र्याकसमेत निर्माण गरिएको छ । अब रंगशाला परिसरमै कभर्डहल बनाउने योजना रहेको उनले बताए । अब इन्डोर खेलका लागि आवश्यक पर्ने गरी कभर्डहल निर्माण गर्नेछौं । मिनी रंगशालाको रूपमा यसलाई हामी विकास गर्नेछौं, उनले भने ।"
मनाङ र फ्रेन्डसको होड,"(धनगढी)  सुदूरपश्चिम खप्तड गोल्डकप फुटबलको पाँचौ संस्करणको फाइनल शनिबार धनगढीमा हुँदै छ । उपाधिका लागि शनिबार पूर्व च्याम्पियन मनाङ मर्स्याङदीले फ्रेन्ड्स क्लबविरुद्ध प्रतिस्पर्धा गर्नेछ । दुवै टिमका कप्तान र प्रशिक्षकले उपाधि जितेर सर्वाधिक राशिको पुरस्कार हत्याउने दाबी गरेका छन् । मनाङ खप्तड गोल्डकपमा लगातार सहभागी हुँदै आएको छ । पहिलो संस्करणको च्याम्पियन मनाङ नै हो । मनाङ दोस्रोपल्ट उपाधि जितको प्रतीक्षामा छ । फ्रेन्ड्स भने पहिलो पटक खप्तड गोल्डकपमा सहभागी भएको हो । पहिलो सहभागितामै उपाधि जितेर प्रतिष्ठा कायम गर्ने धुनमा छ ललितपुरे टोली । शुक्रबार धनगढी रंगशालामा आयोजित प्रिम्याच कन्फ्रेन्समा मनाङका कप्तान अञ्जन विष्टले फाइनलमा आफू र टिमलाई कुनै दबाब नभएको बताए । नकआउट प्रतियोगितामा जस्तो विपक्षी भए पनि जितका लागि खेल्ने छौं, उनले भने, प्रतियोगिताअघि धनगढी रंगशाला आइपुग्दा मैदानको अवस्था देखेर आफूलाई केही चिन्ता लागे पनि जुन तरिकाले ग्राउन्ड स्टाफले मैदान व्यवस्थापन गरे त्यो देख्दा खुसी लाग्यो, उहाँहरूलाई धन्यवाद दिन चाहन्छु । अञ्जनले हरेक खेलमा जितका लागि मैदानमा उत्रिएको र फाइनलमा पनि आफूहरू दबाबविना खेल्ने अठोट जनाए । नकआउट प्रतियोगिताको सबै खेल फाइनलसरह नै हो । हामीलाई दर्शककोसाथ छ । हामी फाइनल जित्छौं, कप्तानले दाबी गरे, लिग र नकआउट फरक हो । एकपटक हारेमा टुर्नामेन्ट नै सकिन्छ । त्यही भएर फाइनल जित्ने गरी उत्कृष्ट फुटबल खेल्ने छौं ।मनाङका प्रशिक्षक राजेन्द्र तामाङले खप्तड गोल्डकपको उपाधि जितेको खण्डमा आफूहरूले लिगमा भोगेको नतिजामा केही हदसम्म सान्त्वना प्राप्त हुने अवसर मिलेको बताए । खेलाडीलाई केही दिन आराम मिलेकाले पनि फाइनलमा अझ राम्रो प्रदर्शन गर्ने उनको दाबी छ । फाइनलमा पुगेका छौं । माहोल हाम्रो पक्षमा छ । हामी जित्छौ । दर्शकको पनि साथ छौं, यो ठूलो अवसर हो, प्रशिक्षक तामाङले भने ।फ्रेन्ड्सका प्रशिक्षक मृगेन्द्र मिश्रले आफ्नाका खेलाडीहरू फाइनलका लागि तम्तयार रहेको बताए । उनले मनाङ बलियो टिम रहेको भए पनि अहिले फ्रेन्ड्स टिम पनि राम्रो लयमा रहेकाले उपाधि जित्ने दाबी गरे । प्रशिक्षक मिश्रले भने, हामी जित्नकै लागि खेल्ने हो । दर्शकहरूले हौसला दिएमा थप राम्रो खेल्छौं । खेलाडीहरू पनि थपेका छौं । फाइनल माअब्बल खेल हुनेछ ।खप्तड गोल्डकपमा फ्रेन्ड्सले सेमिफाइनलमा वाग्मती युथ क्लब र मनाङले हिमालयन शेर्पालाई हराएका थिए । सुदूरपश्चिम११ स्पोर्टस क्लब धनगढीको आयोजनामा भएको प्रतियोगिता विजेताले २१ लाख र उपविजेताले १० लाख रुपैयाँ पुरस्कार जित्नेछन् । सर्वोत्कृष्ट खेलाडीले एक लाख पाउनेछन् । विधागगत उत्कृष्टले जनही २५ हजार पुरस्कार पाउनेछन् ।"
आर्मी चौथोपल्ट फाइनलमा,"(बिर्तामोड)  त्रिभुवन आर्मी क्लब शुक्रबार पाँचौं झापा गोल्डकप फुटबल प्रतियोगिताको फाइनलमा पुगेको छ । पहिलो सेमिफाइनलमा सातदोबाटो युथ क्लबमाथि ४१ को जित निकाल्दै आर्मी लगातार चौथोपल्ट झापा गोल्डकपको उपाधि नजिक पुग्यो । डिफेन्डिङ च्याम्पियनसमेत रहेको आर्मीको जितमा टेकबहादुर बुढाथोकीले दुई तथा सन्तोष तामाङ र सुमन अर्यालले एकएक गोल गरे । सातदोबाटोको तर्फबाट दीपकराज सिंह ठकुरीले एक गोल फर्काए । खेलमा अग्रता आर्मीले नै बनाएको थियो । सुमन अर्यालले २७ औं मिनेटमा गोल गरेर आर्मीलाई अगाडि बढाए । सन्तोष गुरुङको फ्रिकिक प्रहारलाई सुमनले वान टचमै गोल गरेका थिए । पहिलो हाफको इन्ज्युरी समयमा सातदोबाटोका दीपकराजले गोल फर्काउँदै खेल बराबरीमा ल्याएका थिए । सुशील राईको छोटो पासमा दीपकले प्रहार गरेको बल आर्मीका गोलरक्षक विकेश कुथुले सही जजमेन्ट गरे पनि गोल हुनबाट भने रोक्न सकेनन् । पहिलो हाफ एकएक गोलको बराबरीमा टुंगियो । दोस्रो हाफको खेलमा आर्मी हाबी रह्यो । सन्तोष तामाङले ५९ औं मिनेटमा गोल गरी टिमलाई पुनः अग्रता दिलाए । टेकबहादुर बुढाथोकीको पासलाई सन्तोषले सुझबुझपूर्ण साथ पोस्टको दिशा दिए । ८० औं मिनेटमा टेकबहादुरले गोल गर्दै आर्मीको अग्रता फराकिलो बनाएका थिए । उनले सातदोबाटोका डिफेन्डरले क्लियर गर्न नसकेको बललाई सहजै पोस्टको दिशा दिए । लगत्तै ८४ औं मिनेटमा पुनः टेकबहादुरले नै व्यक्तिगत दोस्रो तथा टिमका लागि चौथो गोल गरे । वैकल्पिक खेलाडी कमलबहादुर थापाको पासमा टेकबहादुरले आकर्षक गोल गरेका हुन् । स्ट्राइकर अजयी मार्टिन्स पहिलो हाफमै घाइते भइ मैदान छाड्दा सातदोबाटो दोस्रो हाफमा निकै दबाबमा परेको थियो । पहिलो हाफमा सातदोबाटोले एक पटक पनि विपक्षीको पोस्टमा धावा बोल्न सकेन । आर्मीको भने करिब आधा दर्जन प्रहार खेर गयो । ४६ औं मिनेटमा आर्मीका टंक बस्नेतको कडा प्रहार बारमा लागेर फर्कियो । ५३ औं मिनेटमा सातदोबाटोका सुशील राईको पासमा दीपकराजले प्रहार गरेको बल आर्मीका गोलरक्षक कुथुले उत्कृष्ट बचाउ गरे । ५५ औं मिनेटमा आर्मीका कप्तान जर्जप्रिन्स कार्कीले करिब २२ यार्ड टाढाबाट गरेको प्रहार पोस्टमा लागेर फर्किएको थियो ।सातदोबाटोका प्रशिक्षक उज्ज्वल मानन्धरले खेलाडी घाइते र कार्डले गर्दा सेमिफाइनल खेल गुमाउन पुगेको बताए । हाम्रा ४५ खेलाडी घाइते र दोहोरो पहेँलो कार्डका कारण खेल्न सकेनन्, मुख्य स्ट्राइकर मार्टिन्स पनि घाइते भएर मैदान छोड्नुपर्दा दबाबमा पर्यौं, उनले भने । आर्मीका प्रशिक्षक नवीन न्यौपानेले सातदोबाटोमाथि सोचेभन्दा राम्रो स्कोर निस्किएको बताए । उनले भने, पहिलो हाफमा बराबरी गोल हुँदा हामीमाथि दबाब थियो । तर, मार्टिन्स घाइते भएपछि उनीहरूको खेल कमजोर बन्यो र हामीले राम्रो स्कोर गर्न सक्यौं । आर्मीका सन्तोष तामाङ प्लेयर अफ द म्याच भए । उनले १० हजार रुपैयाँ प्राप्त गरे । शनिबार दोस्रो सेमिफाइनलमा घरेलु टोली झापा ११ र संकटा क्लबबीच प्रतिस्पर्धा हुनेछ ।"
अन्तिम अभ्यास खेलमा नेपालको हार,"काठमाडौं (कास) अन्तिम खेलमा हारसहित नेपालले श्रीलंका भ्रमण टुंग्याएको छ । यूएईमा हुने विश्वकप लिग २ को तयारीका लागि श्रीलंका पुगेको नेपाली राष्ट्रिय क्रिकेट टोली शुक्रबार स्टार खेलाडीले भरिएको श्रीलंका कम्बाइन इलेभेनसँग ९२ रनले पराजित भयो । टस जितेको श्रीलंका कम्बाइन टिम बिओआई मैदानमा ४८२ ओभरमा २ सय ३२ रनमा अलआउट भयो । अनुक फर्नान्डोले सर्वाधिक ५६ रन बनाए । आठौं नम्बरमा ब्याटिङ गरेका उनले ६९ बल खेल्दै ५ चौका र २ छक्का प्रहार गरे । ओपनर सदुन विराकोडीले ९ चौका प्रहार गर्दै ४९ रन बनाए । उनले दिलसान मनुविरा (१४) सँग पहिलो विकेटमा ११ ओभरभित्र ६१ रन जोडे । एस कुमारास्वामीले ४ छक्का प्रहार गर्दै ३० रन बनाए । नेपालबाट दीपेन्द्रसिंह ऐरी र सागर ढकालले ३३ विकेट लिए । दीपेन्द्रले १० ओभरमा ३६ र सागरले ९ ओभरमा २ मेडन राख्दै २१ रन खर्चे । सोमपाल कामीले २ तथा आरिफ शेख र कप्तान सन्दीप लामिछानेले ११ विकेट लिए । जवाफमा नेपाल ३५२ ओभरमा १ सय ४० रनमा अलआउट भयो । ज्ञानेन्द्र मल्लले ४६ रन बनाए । उनले ६२ बल खेल्दै ५ चौका र १ छक्का प्रहार गरे । आसिफ शेख २ रनमै आउट भएपछि ज्ञानेन्द्रले ओपनर कुशल भुर्तेलसँग दोस्रो विकेटमा १३ ओभरभित्र ५७ रनको साझेदारी गरेका थिए । कुशलले ४८ बल खेली ५ चौकासहित ३२ रन बनाए । दीपेन्द्र २, आरिफ १३, रोहित पौडेल २१, विनोद भण्डारी १, सोमपाल ८, विक्रम सोब शून्य, सागर १ रनमा आउट भए । श्रीलंकन टोलीबाट एस दक्सिनाले ५२ ओभरमा २० रन खर्चेर ३ र मुनाविराले २ विकेट लिए । यूएईमा मार्च १६ देखि हुने विश्वकप लिग २ को तयारीका लागि श्रीलंका पुगेको हो । नेपालले यूएईमा यूएई र पपुवा न्युगिनीसँग विश्वकप लिग २ का खेल खेल्नेछन् । नेपालले मार्च १६ मा पपुवा न्युगिनी, १८ र २१ मा यूएई, २२ मा पपुवा न्युगिनीसँग खेल्नेछ ।"
"बाघसँग लड्ने छोरीहरू हुन्, जोरी नखोज","मिडिया र कानुन मूलधारका सञ्चारमाध्यमले नै यौन अपराधको कोटीमा राख्नुपर्ने घटनालाई समाचारका रूपमा पेस गर्थे । यो एकादेशको कथा होइन । एक दशकअघिको तथ्य हो । एक दशकभित्रै मूलधारका मिडियामा फेरिएको परिदृश्य कसैले दिएको आशीर्वाद होइन । सचेत मानिसहरूको खबरदारीकै परिणाम हो । चरित्रहीन आइमाईलाई बाघको मुखमा फालिदिनू भन्ने जंगबहादुरको हुकुमी कानुन हुँदै, किशोरीहरूको शरीरको रक्षा गर्ने कानुनसम्मको यात्रा हामीले गरेका छौं । यो यात्रामा कति मानिसका पसिना, आँसु र अपमान मिसिएका होलान् । कति धैर्य, त्याग र बलिदान होला । कल्पना गर्न सकिन्छ । ज्ञातअज्ञात सबै योद्धालाई शिर झुकाएर सलाम गरोस् समाजले । संवेदनाहीनताका अवशेष मूलधार भनिएकै मिडियाहरूमा पनि बाँकी छन् । देशमा नाम चलेका टेलिभिजन र प्रस्तोताहरूले अप्ठ्यारै नमानी बालिकाको चरित्रहत्यामा सहयोग हुने गरी सामग्री बनाए, प्रसारण गरे । असंवेदनशीलताको यो घीनलाग्दो व्यवहार फेरिनैपर्छ । उनीहरू देर सबेर जवाफदेही हुनैपर्छ । केही सञ्चारमाध्यमले दिएको आडका कारण सामाजिक सञ्जाल किशोरीको चरित्रहत्याको होलीमा रमायो । अधिकांश मूलधार सम्हालिए । तर, संवेदनाहीनताको सरुवा रोग अधिकांश युट्युब पत्रकारितामा देखियो । सचेत नागरिकको खबरदारीले जिम्मेवार सञ्चारमाध्यम र प्रशासनलाई यस्ता सामग्रीबारे ध्यानाकृष्ट गर्न सफल भयो । खबरदारीपछि उनीहरूको आतंकमा धेरै हदसम्म लगाम लाग्यो । भएको नियम कानुन सही ठाउँमा लगाउँदा, अगुवा मिडियाहरूले सही दिशा देखाउँदा, भीड सम्हालिँदो रैछ । प्रशासन र मिडियाले पनि आफ्नो फैलिएको कर्तव्य बोध गरे होलान् । आस गरम् । दुई दशकअघि मात्रै एक पत्रिकामा केटीको फोटो सार्वजनिक गरेर ज्यान लिने समाजका चेतनशील मानिएका पत्रकार नै थिए । अहिले अपराधीहरू यस्ता सामग्री सार्वजनिक भए आफ्नै जीवन र इज्जत सकिन्छ भनेर डराउन थालेका छन् । पछिल्लो प्रकरणले लुकेर नाबालिगमाथि अत्याचार गरिरहेकाहरूको सातो गएको छ । हरेक क्षेत्रका ज्ञातअज्ञात पीडकहरूको सातो जानुपर्छ । यतिबेला गएको सातो कहिल्यै नफर्कोस् । प्रकाश ओझाको अश्लील भिडियो प्रकरण अर्को डरलाग्दो सम्झना हो नेपालीका लागि । यौन दुर्व्यवहार साबित भएर ओझा जेल परे । उनले दुर्व्यवहार गरेकी केटीले सामाजिक लाञ्छना सहन नसकेर आत्महत्या गरिन् । कानुन आफ्नो पक्षमा हुँदा पनि सामाजिक व्यवहारका कारण केटीहरूको ज्यान गएको उदाहरण छ समाजमा । कानुन महिलाको हितमा बढी भयो, यो परिवर्तन हुनुपर्छ भन्ने सोच राख्नु झन् डरलाग्दो विषय हो । आधुनिक सती प्रथाका वकिलहरू खबरदार ! मानवीय सुरक्षाका मुद्दालाई सानो देखेर नबोल्ने ज्ञानीहरूको ठूलो समूह थियो । अझै पनि प्रकाण्ड विद्वान्हरू यस्ता मुद्दालाई सानो मान्छन् । मुद्दाको आकार, वर्ग र लिंग हुँदैन । यो आफूलाई घगडान विद्वान् ठान्ने मानिसहरूको सानो आयतनको दिमागी सोच मात्रै हो । यस्तो सोचमा पनि बिस्तारै बद्लाव आउँदै छ । मानवीय सुरक्षाका विषय पत्रिकाका कुनामा मिल्काइने दोस्रो दर्जाका समाचार थिए । बिस्तारै मूलधारको बहस बन्दै छ । किशोरीको जाहेरी बहसले नेपाली समाजमा एउटा भूकम्प नै ल्याएको छ । यसको परकम्पहरू केही समयका लागि मात्रै हुनुहुन्न । यो निरन्तर आइरहनुपर्छ । सबैभन्दा धेरै चरित्रको गुण गाउने, तर सबैभन्दा चरित्रहीन समाजको निर्मम समीक्षा हुनुपर्छ । योपटक अग्निपरीक्षाको चितामा असली चरित्रहीनहरू होमिनेछन् । आफ्नो हितमा कानुन र परिवार उभिएपछि केटीमा हुने साहस आत्मविश्वासको खुलेको रङ यो पटक देखियो । मूलधारका मिडिया र देशमा विचार निर्माण गर्ने व्यक्तिहरूले सही दिशा लिनासाथ पनि धेरै कुरा बदलिएर जानेछ । मक्किएको इज्जतको परिभाषामा आफैं होमिएर आगो लगायो किशोरी र उनको परिवारले । इज्जतको बोझको भागबन्डा हुन खोजिरहेको समय छ । सानोतिनो भूकम्प जानु स्वाभाविक हो । युगौंदेखि बदलिन नसकेको सामाजिक संरचनाको वैधानिक परिभाषा यो पटक फेरिएरै छाड्नेछ ।"
एक गाली एक 'अभिशाप,"परम्परागत रूपमा राजारजौटाहरूको घरमा हुने शुभकार्यहरूमा नाच्ने, गाउने, बजाउनेजस्ता मनोरञ्जनात्मक कार्य गर्थे बादीहरू, तर समयसँगै उनीहरू बाध्यताको परिधिभित्र कैद रहन बाध्य भए । आफ्नो स्थायी बसोबाससमेत नहुँदा महिनैपिच्छे गाउँठाउँ परिवर्तन गर्दै मागेर बाँच्ने र परिवार बचाउन थाले । तर, सधैं मागेर जीवन चलाउनु सम्भव थिएन । सामाजिक रूपमा बहिष्कृत र वञ्चितीकरणमा परेका बादीहरूले बाध्यात्मक रूपमा यौन पेसा अपनाउन थाले । सर्वस्व लुटिएका बादी महिलासँग अब लुटाउन देहबाहेक के थियो ? बाँकी केही न भएपछि देह दिएर बाँच्न थाले । म मेरी हजुरआमा, आमा र मेरो पुस्ताको कहानी सुनाउँछु । एक छिन सुन्ने धैर्य गर्नुस् । मेरी हजुरआमा गाउँगाउँमा मागेरै परिवार चलाउँथिन् । मगन्ते जीवन बाँचेकी उनी खानाका लागि नुन, तेल, दाल, पिठोजस्ता दैनिक उपभोग्य वस्तु माग्थिन् मान्छेहरूसँग । लाज र अपमानभन्दा पनि ठूलो त भोक रैछ । जसले जे भने पनि बाँच्नैपर्ने अनि बाँच्नका लागि खानैपर्ने, तर खाने के ? खाने कसरी ? एउटै विकल्प हो मागेर । तिरस्कार, अपमान, गालीगलौजका बावजुद पनि माग्नैपर्ने । उनीहरू रहरले मगन्ते भएका होइनन्, तर समाजले कुनै विकल्पै छाडेन । भनिन्छ नि मर्नुभन्दा बौलाउनु बेस ।सानै छँदादेखिकै मेरी आमाको दुःखको साक्षी हुँ म । अहिले पनि आमा मगन्ते जीवन बाँचिरहेकी छन् । तर, उनी नुन, तेल, पिठो माग्दिनन् । अलिकति आत्मसम्मान र इज्जत माग्छिन् । कसैले हामीलाई गालीका रूपमा बादी शब्द प्रयोग गरेको उनलाई सह्य हुँदैन । कसैले गल्ती गरे भन्ने गरिन्छ कस्तो बदेनीजस्तो ? मानौं बादी महिलाहरू नै गाली हुन्, जसलाई जहाँ मन लाग्छ त्यहीँ प्रयोग गर्ने । विद्यालयमा पनि बारम्बार म गालीकै रूपमा प्रयोग हुन्थेँ । गालीहरू चसक्क मुटुमा बिझ्थे । तर, कहिल्यै केही बोल्न सकिनँ । यस्तो लाग्थ्यो, बादी हुनुमा मेरै मात्र दोष छ । म एक गाली हुँ, म एक अभिशाप हुँ मनमनै बादी हुनु परेकामा आफैंलाई धीत मरुन्जेल यसरी गाली गर्थें । कहिलेकाहीँ आमालाई पनि सोध्थेँ । आमाको सधैं उत्तर एउटै हुन्थ्यो त्यसैले त धेरै पढ् भनेको !शिक्षाले नै हो मानिसको चेतनास्तर निर्माण गर्ने । तर, बादी समुदायका महिलाले विद्यालयको ढोका टेक्नसम्म पनि पाएनन् । छोरी मान्छे अर्काको घर जाने जात पढाउनु हुँदैन भन्ने पितृसत्तात्मक सोच अझै छ । त्यसमाथि बादी महिलाको जवानी त मज्जाले चल्छ, तर छोएको पानी, टेकेको जमिन पनि अछुत मानिन्छ । यस्तो समाजमा बादीका लागि शिक्षा सहज छँदै थिएन ।संविधानको मौलिक हकअन्तर्गत लेखिएको छ महिलाहरूलाई लैंगिक विभेद नगर्ने, राज्यका सबै निकायमा महिलाहरूको समानुपातिक समावेशिता आदि । तर, मौलिक हकले नै आधारभूत शिक्षा अनिवार्य भने पनि बादी महिलाले त्यो शिक्षा पाएका छैनन् । उनीहरू शिक्षाबाट वञ्चित छन् । पढ्ने रहर नभएको हो र ? तर, अवसरै पाएका छैनन् । विद्यालय गइहाल्ने वातावरण छैन, एकाध कोही गइहाले पनि समाजको गिद्धे नजर र लाल्छनाको सामना गर्न सक्ने हिम्मत कमैले गर्छन् । शिक्षाले शिक्षित बनाउनुपर्ने हो, तर शिक्षाले नै विभेदको जरो मानिसको मगजभित्र भर्दोरहेछ । नपत्याए हामी बाँचिरहेको यही समाजका शिक्षित हरूका अनुहार हेर्नुस् । यहाँ त शिक्षालयबाटै शोषण सुरु हुन्छ । गुरुहरूबाटै शोषित हुनुपर्छ ।म पनि हुँ एक भुक्तभोगी । मेरो घरनजिकै शर्मा सरको घर तियो । घर पनि सँगै र विद्यालयको बाटो पनि एउटै । त्यसैले प्रायः सर र मसँगै विद्यालय पुग्थ्यौं । सर छिटो हुँदा हामीलाई कुर्थे, हामी छिटो हुँदा सरलाई कुर्थ्यौं । सर सधैं अपाच्य शब्दहरू बोलेर मलाई अवाक् बनाउँथे । तर, एक दिन त अति नै गरे । भने, तेरो त पोइ धान्ने बेला, मलाई धान्न सक्छेस् कि नाइँ ? एक दिन विचार गरौंला । त्यसो भन्न उनलाई सजिलो लाग्यो होला, तर त्यो दिन मेरो आकाश खस्यो । तेरो गरिखाने दिन आइसके, पढ्नमा मात्रै कति मिहिनेत गर्छेस् ? गाउँमा हरदिन मलक्षित यस्ता संवाद पनि सुनिरहन्थें । सरकी छोरी र म एउटै कक्षा पढ्थ्यौं । यसरी हेर्दा म उनकी छोरीकै उमेरकी थिएँ । अनि उनी थिए पेसाले शिक्षक । दमन हटाउन अभियन्ता बन्नुपर्ने उनै शिक्षक थिए कलिला मस्तिष्कहरूमा दमनको बीउ रोप्ने एक शोषक । मलाई यति भन्न लाज लाग्दैन बादी महिलाहरू घर, आँगन, विद्यालय, कलेज, मन्दिर कहीँ पनि सुरक्षित छैनन् । चेतनास्तर निर्माण गरी सक्षम नागरिक बनाउने शिक्षाको पहुँचमा नभएका बादी महिलाहरूको आत्मसम्मनको जीवन कल्पनाबाहिर छ । बादी महिला भएकै कारण कतिपय ठाउँमा क्षमता भए पनि पछि हट्नुपर्छ । र, कतिपय ठाउँबाट जबर्जस्ती हटाइन्छ । भन्नुपर्दा लाज लाग्छ आज पनि महिलाहरू बेचिन्छन् । र, बेचिनेहरूको अग्रपंक्तिमा छन् बादी महिला । यौन शोषण, छुवाछुत, विभेद र चरम हिंसाले थला परेका छन् उनीहरू । समाजमा बादी महिलाको हैसियत भनेकै यौनपिपासु पुरुषहरूको यौन कुण्ठा मेटाउने कठपुतलीको मात्रै हो ।बाँच्नका निम्ति दिनरात एक गर्नु, एक गाँसका निम्ति रगतपसिनाले अरूको माटो भिजाउनु, पुरुषसरह खोलामा होमिएर बालुवा, गिट्टी निकाल्नु अनि लालाबालाको पेट भर्नु यत्तिमै सीमित छ बादी महिलाको जीवन । शिक्षा, स्वास्थ्य, रोजगारीजस्ता आधारभूत आवश्यकताबाट वञ्चित गरिएका बादी महिलाको जीवनमा कहिले उदाउँछ घाम ? उनीहरूले चाहेरै पनि जीवन बदल्न सकेका छैनन् । चाहेरै पनि आत्मसम्मानका साथ बाँच्न पाएका छैनन् । बादी महिलाले अस्तित्व रक्षाको लडाइँ नलडेका पनि होइनन् । पितृसत्ताले वर्षौंदेखि नाङ्गो पार्दै आएका बादी महिला राजधानीको मुटुमा आफैं नाङ्गिए । चोट, पीडा, चीत्कार, आर्तनाद र जीवनभरिको अपमानको आक्रोश पोख्न मात्रै उनीहरू नाङ्गिएनन् । उनीहरू यस मानेमा नाङ्गिए कि जीवनभरि सबैसबैले हामीलाई नाङ्गो पारिसके, अब त आत्मसम्मानका साथ बाँच्न देऊ । जतिसुकै विभेद, समानता, समता, स्वतन्त्रता र कानुनका कुरा गरे पनि सामाजिक, राजनीतिक र आर्थिक पक्षमा बादी महिलाको सहभागिता शून्य छ । छिमेकमा पनि अपहेलितउपेक्षित बादी महिलाको दैनिकसंघर्ष रोटीका लागि मात्रै हो । भोको पेट भर्न आफ्नो देह बेच्दा वेश्या कसरी ? अनि रहरले वेश्याकहाँ आउनेहरू बलात्कारी हुनहोइनन् ? बलात्कारीलाई यहाँ सम्मानित जीवन दिइन्छ, तर बादी महिलालाई समाजबाट बहिष्कार गरिन्छ । राज्य यी सब बुझ्छ, तर बेखबर बन्छ र मौन बस्छ । बादी महिलालाई राज्यले नै सौतेलो व्यवहार गरेको छ । समतामूलक समाजका लागि बादी महिला नचाहिने हुन् ? यदि चाहिने हुन् भने किन राज्यले उनीहरूको अस्तित्व रक्षामा कुनै पहलकदमी नगरेको ?राज्यले करिबकरिब बादी महिलालाई नागरिकको दर्जासम्म दिन भुलेको छ । रोग, भोक अनि अभावमा तड्पिएका बादी महिलाको अवस्था भयानक दर्दनाक छ । पितृसत्तात्मक समाजमा हरेक नारी पीडित छन्, पिल्सिएका छन् । यस्तो लाग्न थालेको छ, पुरुषप्रधान समाजमा योनि लिएर जन्मिनु नै अभिशाप हो । र, अवसरहरूबाट वञ्चित हुनु हो । आफ्ना रहरसँग पुरुषको सहायक बन्ने सम्झौता गर्नु हो । र, पटकपटक बलात्कृत भई असुरक्षित जीवन बाँच्नु हो । घर, गृहिणीसम्मको अस्तित्वमा सीमित छ अधिकांश महिलाको पहिचान । तर, सबैभन्दा दर्दनाक र उपेक्षित छ बादी महिलाको जीवन । आफ्नै रगतपसिनामा बाँचे पनि समाज बादी महिलालाई वेश्या भन्छ । बादीहरूलाई आत्मसम्मानको जिन्दगी बाँच्ने अधिकार छैन ?"
आत्मकथा गोर्खा भर्तीको,"मगर बाहुल्य भएको गुल्मीको भार्से गाउँ लाहुरे गाउँका रूपमा परिचित छ । उसो त लेखक बोमबहादुर थापा (श्रीस) ले भार्सेको सम्पूर्ण परिचयलाई एउटा शब्दमा खुम्चाएका छन् पल्टनघर । अर्थात्, सिंगो गाउँ आफैंमा एउटा पल्टन हो । पल्टन मात्रै नभई पल्टन तयार गर्ने कारखाना हो, जसले छोरा जन्माउँछ लाहुरे बनाउन । जसले सपना देख्छ, फौजमा उपल्लो दर्जामा पुगेको । यस्तो गाउँ, जहाँ हावाले पनि सुनाउँछ लाहुरे गाथा, वीरता, फौज, बहादुरी र बलिदानका कथा । गोर्खा भर्ती वा लाहुरे नेपाली समाजमा जति नै चर्चा गरे पनि कमी भइरहने विषय हो । यो विषय मात्र होइन, सुगौली सन्धिपश्चात् अर्थात् दुई शताब्दीदेखि चलिआएको परम्परा हो । गोर्खा भर्तीबारे कैयौं पुस्तक लेखिएका छन्, कैयौं विवेचना गरिएका छन्, कैयौं शोध गरेर दृष्टिकोण निर्माण गरिएका छन् । यस्तो खालको लेखोटमा अधिक लेखनी अंग्रेज दृष्टिकोणबाट प्रभावित छन् । उनीहरूले गोर्खा लाई एउटा विम्ब बनाएका छन् र त्यसलाई परिभाषित गरेका छन् सैन्य जाति वा लडाकु जाति । अर्थात् एउटा यस्तो मानव जाति, जो लड्न उत्सुक रहन्छ, जसको रगतमा बलिदान, वीरता र मारकाट मात्र रहन्छ । यसरी लडाकु विम्बको सिर्जना गर्नुको अन्तर्यमा पाश्चात्य सभ्यताको श्रेष्ठता सिद्ध गर्नु र पूर्वीय सभ्यतालाई असभ्य चित्रण गर्नु थियो । त्यसका लागि मध्यपहाडी भेगका मगर, गुरुङ, राई, लिम्बूलाई सोझा, इमानदार र वीरका रूपमा व्याख्या गरियो । खासगरी सन् १८५९ को पहिलो भारतीय स्वतन्त्रता संग्रामपछि मार्सल रेस थ्यौरी (सैन्य जातिको सिद्धान्त) प्रतिपादन गरियो, जसअनुसार दुःखसुख गरेका, पहाडका उकाली ओराली गरेका, एउटा निश्चित भूगोलमा समेटिएर बसेका, मिहिनेती जातिलाई सैन्य जातिको रूपमा लिइयो । र, तुलनात्मक रूपमा लाभदायक भूगोलमा बसेका, सुखसुविधा भोग गरेका, पठित लाई गैरसैन्यको रूपमा लिइयो । पल्टन निर्माणको क्रममा पनि सैन्य जाति को बेग्लै पल्टन बनाउने, अन्यसँग अक्षुण्ण राख्ने रणनीति अपनाइयो । यसरी बेलायती साम्राज्यवादको ज्यावलको रूपमा गोखा नामक सैन्य जाति परिकल्पना गरियो । त्यसैले मेरी डेसेनले आफ्नो विद्यावारिधि शोधपत्र रेलिक्स अफ एम्पाएर ः अ कल्चरल हिस्ट्री अफ द गुर्खा, १८१५१९८७ मा लेखेकी छन्, तिनीहरू (गोर्खा) औपनिवेशिक शासनको साधन र औपनिवेशिक ज्ञानको विषय दुवै बने । र, यी गोर्खा खासमा गोर्खाली नै होइनन् । बरु यी त गोर्खालीसँग संघर्ष गर्नेहरू हुन् । चाहे मध्यनेपालका उच्च पाखाहरूमा बस्ने मगर, गुरुङ हुन् वा पूर्वका राई, लिम्बू । तर, औपनिवेशिक परिभाषामा यी गोर्खा बनाइए । यी अरुबाट व्याख्या गरिएका गोर्खा आफूलाई कसरी लिन्छन् ? आफैंबारेको धारणा के हो ? यिनका गाउँमा गोर्खा भर्तीले के परिवर्तन ल्यायो ? गोर्खा भर्तीको दुई शताब्दी लामो इतिहासले यिनको संस्कृतिमा के परिवर्तन ल्यायो ? यस्ता धेरै प्रश्नको उपयुक्त स्रोत बनेको छ, श्रीसको किताब । पेसाले श्रीस बागवानी विशेषज्ञ हुन् । विशेषज्ञको हैसियतमा सरकारी सेवा गरेर हालै उनी सेवानिवृत्त भएका छन् । जीवन यात्राको घुम्तीमा उनी कसोकसो भर्ती हुनबाट छुटे । यसका पछाडि उनको अध्ययनप्रतिको लगाव थियो भन्न सकिन्छ । मान्छेको जीवन कहाँ उसले छनोट गरेजस्तो हुन्छ र ? उसो त नियतिलाई दोष पनि दिइन्छ । नियति आफैंमा भने सामाजिक उत्पादन हो । सामाजिक उत्पादन प्रणाली, संस्कृति, जीवन दर्शन, जीविकोपाजर्नका अनेकन प्रयत्न आदिको ठक्कर, टकरावबाट संयोगहरूको निर्माण हुन्छ । सायद यस्तै ससाना संयोगहरूले जीवनको गोरेटो फरक पार्छ । फरक त आखिर थोरै न हुने हो । रोबर्ट फ्रस्टले आफ्नो कविता द रोड नट टेकन मा लेखेझैं मैले कम चल्तीको बाटो रोजें र सारा फरक त्यसैले पारेको हो । हो त, श्रीसले कम चल्तीको बाटो रोजे । उनका गाउँमा लाहुरेहरूले विसं १९८७ सालमा खोलेको पाठशाला थियो । गोर्खा भर्तीको एउटा उल्लेखनीय प्रभाव थियो त्यो पाठशाला, पढाउनुपर्छ भन्ने सोच । त्यो विद्यालय २०१८ सालमा हाइस्कुलमा स्तरोन्नति भयो । त्यहाँ हरेक दिन पीटीपरेड गर्नैपर्थ्यो । अर्थात्, सिंगो गाउँमा जे हुन्थ्यो लाहुरे बन्ने उपक्रम नै हुन्थ्यो । लाहुरे बन्ने तयारी नै हुन्थ्यो । आखिर त्यो पल्टनघर न थियो । तर, त्यो पल्टनघरमा जन्मिएका श्रीस कताकताबाट बाकटे हान्निएर लागे रुपन्देहीको दक्षिण पक्लिहवा कृषि विज्ञान पढ्न । उसो त पक्लिहवा थियो गोर्खा भर्ती यात्राको एउटा उल्लेखनीय ठाउँ, जहाँ बेलायती फौजका लागि भर्ती लिइन्थ्यो, जहाँ फौजबाट घर फर्कदाँ पतिया गरिन्थ्यो । जब भारत स्वतन्त्र भयो पक्लिहवाको बेलायती फौज भर्ती केन्द्रलाई कृषि क्याम्पस बनाइयो । यो एउटा रमाइलो संयोग थियो वा भनौं बृहत् सामाजिक सम्बन्धले निर्माण गरेको नियति । एकातिर कृषि क्याम्पस खुल्नु र अर्कोतिर भार्सेको पल्टनघरबाट उछिट्टिएर बोमबहादुर श्रीस त्यहाँ पुग्नु । उसो त उनी बिदामा घर फर्कंदा गल्लावालले केटाहरू छानिरहेको थियो र उनलाई पनि सामेल गराइएको थियो । तर, एउटा सानो फरक चाहिएको थियो जीवनमा, त्यो फरक थियो उनको तौल । चाहिन्थ्यो ५० किलो, उनी थिए ४८ किलो । आखिर दुई किलोको फरकले उनलाई बागवानी विशेषज्ञ बनाइदियो । तर, लाहुरेहरूका कथा सुन्दा सुन्दा उनलाई रेकर्ड गर्न मन लाग्यो । उनी अभिलेखीकरण गर्न थाले । र, कालान्तरमा एउटा पुस्तक लेखियो भार्सेली गोर्खागाथा र सेरोफेरो ।किताबमा ५ खण्ड, ६ अनुसूची समेटिएका छन् । पहिलो खण्ड छ सामाजिक तथा ऐतिहासिक पहिचान । यो खण्डमा श्रीसले भार्सेको परिचय, संक्षिप्त इतिहास, लाहुरे बन्ने पृष्ठभूमि र भर्ती जाने बाटो उल्लेख गरेका छन् । कुनै कालखण्डमा कारण विशेषले लाहुरे बनेपछि त्यो कसरी पुस्तैनी हस्तान्तरण भयो र मगरहरू तामाका खानी खन्न छोडेर फलामे बन्दुक समात्न पुगे भन्ने रोचक विवरण छ यसमा । राणा शासनमा साधारण नेपालीको पहुँचमा जुत्ता थिएन । गाउँका जिम्दारहरूले जुत्ता लाउँथे त्यो पनि काँचो छालाको । भर्ती भएका लाहुरेहरू अनेकन तक्मा, फुलीसहित बुट बजार्दै गाउँ आउँथे । भर्ती उनीहरूका लागि केवल जीविकोपार्जन थिएन । गोर्खा भर्ती उनीहरूका लागि इज्जत, प्रतिष्ठा, स्वाभिमान र सम्मान थियो । बिहेका लागि पनि पहिलो प्राथमिकता लाहुरे नै हुन्थे । लाहुरेहरूले बेलायती साम्राज्यवादका लागि मोर्चामा मात्र काम गरेका थिएनन् । उनीहरूले बेलायती उत्पादन पनि गाउँ गाउँमा पुर्याएका थिए । यसले एकातर्फ गाउँको संक्षिप्त भूगोलमा समेटिएका नेपालीलाई विश्वबजारको स्वाद चखायो भने बेलायती सामानका लागि बजारको विस्तार पनि गर्यो । इतिहासको वर्णन गर्दा श्रीसले तथ्यांक प्रस्तुत गरेका छन् पहिलो विश्वयुद्धमा ७४ जना भार्सेलीहरू युद्ध लडेका थिए । दोस्रो विश्वयुद्धमा त्यो संख्या १८५ पुगेको छ । भार्सेबाहेकको छेउछाउका गाउँको संख्या पनि उनले उल्लेख गरेका छन् । गोर्खा भर्तीबाहेक भारतीय फौजदेखि ब्रुनाईको गार्डसम्मको चर्चा गरेका छन् ।दोस्रो खण्ड छ गोर्खा भर्ती एवं व्यक्तित्व । यो अलि बृहत छ । यसमा उनले केटा छान्ने १५ जना गल्लावालहरूको चर्चा गरेका छन् । त्यस्तै भर्ती हुने तरिका । भर्तीपछिको रमझम । फौजबाट फर्किदाँको भट्टीवाला चर्तिकला वर्णन गरेका छन् । यसले नेपाली समाजका लागि भर्ती कसरी एउटा संस्कृति बनेको थियो भन्ने चित्रण गर्छ । यही खण्डमा उनले गोर्खा भर्तीको किसिम को उपमा दिएर बेलायती साम्राज्यवादको गोर्खाली पल्टनदेखि दलाई लामाको टुटु ग्रुपसम्मको चर्चा गरेका छन् । अर्थात्, गोर्खा भर्ती केवल गोर्खाली पल्टनसम्म सीमित नभएर बृहत्तर सुरक्षा फौजमा सामेल हुनुको उपमा बनेको छ । र, विश्वव्यापीकरण को नाममा परिधिका देशको मानवीय स्रोतको दोहनको क्रममा यो परिभाषा अझै फराकिलो बन्ने सम्भावना देखिएको छ । यही खण्डमा उनले पल्टनमा सम्मानित भार्सेली गोर्खाको विवरण पनि समेटेका छन् । खण्ड ग हो युद्ध कथा एवं युद्ध मोर्चा । यो खण्ड बयानहरूको संकलन हो । यसमा उनले लाहुरे को मौलिक भाषामा उनीहरूको कथा प्रस्तुत गरेका छन् । विश्वयुद्ध लडेका १३ जना लाहुरेका कथा समेटेका छन् । त्यसबाहेक भारतचीन, भारतपाकिस्तान, १८७२ को बंगलादेशको युद्धमा लडेकाहरूको कथा पनि समेटेका छन् । बहादुरी एवं सैन्य मेडल शीर्षक दिइएको खण्ड घ मा उनले भीसी र अन्य तक्मा पाउने गोर्खाहरूको वीरता को चर्चा गरेका छन् । अन्तिम खण्डको शीर्षक हो सामाजिक सम्बन्ध एवं सैन्य विवरण । यसमा उनले गोर्खा भर्तीले सामाजिक सम्बन्ध, संस्कृति र जीवनशैलीमा ल्याएको परिवर्तनको चर्चा गरेका छन् । युद्धमा लाहुरेहरू मारिएपछि गाउँमा धेरै नवविवाहित महिला विधवा भए । त्यसपछि गाउँको सभा बसेर देवरसँग बिहे गरिदिने अर्थात् भाउजू सोमर्ने प्रचलनको थालनी गरियो । यसको पछाडि आर्थिक कारण पनि हुन सक्छ । मृतकको क्षतिपूर्ति घरमै सुरक्षित राख्ने उपाय पनि हुनुपर्छ । गुल्मीका केही मगर गाउँमा कतैकतै यस्तो प्रचलन अभ्यास भएको पाइन्छ । यो एउटा उल्लेखनीय विषय हो नेपाली सामाजिक संस्थाहरूको परिवर्तनको कारकहरूको अध्ययनका लागि । श्रीसको लेखनी बढी विवरणात्मक, कम विश्लेषणात्मक छ । सायद उनी विश्लेषणको जिम्मा पाठकलाई नै छाड्छन् । उनको लेखनीमा एथ्नोग्राफीका गुण प्रशस्तै पाइन्छन् । समयले उनलाई थप जिम्मेवारी बाँकी छाडेको छ । भार्से अहिले बसाईं सरेको छ । कपिलबस्तु, रूपन्देही र नवलपरासीमा मात्र हजारभन्दा धेरै घरधुरी भार्सेली छन् । काठमाडौंमा पनि तीन सय जति घरधुरी छन् । अहिले त्यो पल्टनघर विघटन भएको हो वा त्यसमा रूपान्तरण आयो ? आन्तरिक बसाइँसराइको आयाम कस्तो छ ? यस्ता थप प्रश्नहरूमा केन्द्रित नयाँ किताबको आशा गर्नु पाठक धर्म हो ।"
'आफैंलाई नचिन्ने केको शिक्षा ?,"केदारभक्त माथेमा ः उत्सुकता पढें । के कारण यस्तो पुस्तक लेख्नुपर्छ भन्ने लाग्यो सरिताजी ? सरिता परियार ः यसपछाडिको प्रिहिस्ट्री छ । संविधान लेखिँदा दलितहरू आन्दोलित भए । सडकमा आफ्नो हकअधिकार खोज्न गए । आन्दोलन क्रममा मेरा आफन्त पनि घाइते भए । ६ वर्षकी छोरीले सोधी मामाको टाउबाट कसरी रगत आयो मामु ? मामाको टाउकामा लागेको चोट र आन्दोलन बुझाउन छोरीलाई जात पढाउँदा लेख लेखें । छोरीसँग बात मार्दै जाँदा सोचें, हाम्रो जीवन्त भोगाइ र जटिल इतिहास कसरी नयाँ पुस्तालाई बुझाउने ? आफ्नो मात्र अनुभव नभई मेरी आमा, भाउजू, सासूआमा र छोरीको इन्टर जेनेरेसनल अनुभवलाई कथामा बुन्ने प्रयास गरें । केदारभक्त ः कथा पढ्दा सोचें, अहो ! मान्छेहरूलाई यस्तो पनि हुन्छ र ? यस्तो घटना न्यायपूर्ण छैन भन्न खोज्नुभएको हो ? सरिता ः पक्कै हो । हाम्रो राजनीतिमा जाततन्त्र छ । संस्कृटाइज्ड पिस्टहुड शिक्षा प्रणालीमा छ । जातको अभ्यास नहुने कुनै क्षेत्र छ कि ? भीमराव अम्बेडकर भन्थे, हामीले लिने प्रत्येक श्वासमा जात छ । नेपालको सन्दर्भमा मुलुकी ऐनले कानुनै बनाएर तागाधारीमतवाली जात बनायो । छोईछिटो हाल्नुपर्नेनपर्ने भनेर बाँड्यो । यस्तो समाजमा दलित श्रमको, श्रमजीवीको, कलाको सम्मान र न्यायका लागि लेखें । हामीले आफ्नो श्रम र कलामा गर्व गर्नुपर्ने हो, तर हामीचाहिँ लज्जित छौं । यस्तो किन हुन्छ ? दलित श्रमको सम्मान हुने बाल कथाकुथुङ्ग्री बिरलै लेखिएको देखिन्छ । अमेरिकामा कालाहरूको प्रतिरोधको कथा र इतिहास छ, त्यसबारे बाल साहित्य पनि भेटिन्छन् । दक्षिण एसियामा, मूलतः नेपालमा भने जात, श्रम र कलामार्फत प्रतिरोधबारे गम्भीर लेखन देखिँदैन । विशेषगरी बालबालिकाका लागि सोचिएकै छैन, प्रश्न उठाउने साहित्य र कला पाउनै गाह्रो छ ।केदारभक्त ः यस किताबको दोहोरो भूमिका देख्छु । पहिलो दलित बालबालिकालाई इतिहास चिनाउने । हामी को हौं भनी चिनाउनु असाध्यै महत्त्वपूर्ण छ । शिक्षा भनेकै आफूलाई चिन्नु हो । आफूले आफैँलाई चिन्दैन भने केको शिक्षा ? आफ्नो पनि गौरवशाली इतिहास छ, सीप छ, कौशल छ, कला छ भन्ने बुझाउनुपर्छ । जापानमा माटोमा काम गर्ने, आइरन लगाउने, लुगाको काम गर्नेहरूको ठूलो कदर छ । माटोका भाडा बहुमूल्य छन्, कति त किन्नै सक्दैनौं । अझ राम्रो गर्नेलाई उपाधि पनि दिइन्छ । हाम्रोमा पनि श्रम र कलालाई सम्मान गर्ने कल्चर बनाउनुपर्छ । यही कुरा दलित बालबालिकालाई मात्रै होइन, गैरदलित बालबालिकालाई पनि सिकाउनुपर्छ । गैरदलितले पनि बुझ्नुपर्यो जे भइरहेको छ, सही नसक्नुको छ । अहो ! यतिका वर्षसम्म कसरी सहिरह्यौं । आधुनिक नेपालमा पनि यस्तो किन भइरहेको छ ? यो त असह्य भयो भन्ने केटाकेटी गैरदलितबाट पनि आउनुपर्यो । एउटा आलोचनाको कुरा भनौं । शेक्सपियरको नाटकमा किङ लियर भन्ने बुढा राजा हुन्छ । छोरीहरूले उनको सम्पत्ति लान्छन् । वास्ता गर्दैनन् । बूढाको दुर्दशा हुन्छ, बिचरा मर्छ । किङ लियर पढ्दा उसले जितोस् भन्ने, सुखान्त होस् भन्ने लाग्थ्यो । यहाँको कथा सुखान्त भएको भए ठूलो सम्पत्तिका रूपमा आशा (होप) कायम रहन्थ्यो । हामी त आशा बचाइराख्न संघर्ष गर्दै छौं, लड्दै छौं । त्यसैले समाज परिवर्तन हुँदै छ । सरिता ः उत्सुकता नाम र उसको काम आफैँमा आशाको किरण हो । दलित महिलाले जसरी संघर्ष गर्दै छन्, त्यसले आशा जगाउँछ । मेरी सासूआमाले सयौं गैरदलितको घरमा गएर लुगा सिउनुभयो । लम्पट सिउँदै आमाले धेरै कथा भन्नुभयो, सुनाउनुभयो । पछिल्लो पुस्तामा आफ्ना कला, ज्ञान र सीप बाँड्नुभयो । दमाईहरूको भाषा र शब्दावली भनेकै सियो र धागो हो । त्यस्तै, बादी र गन्धर्व महिलाहरूले मादल, सारङ्गी बजाउँदै, गीत गाउँदै आफ्नो जीवन्त कथा भन्नु उनीहरूको कला र शिल्प हो । उत्सुकता आमाबुबाले सिएको कपडा अरूका घरमा पुर्याउँदै, सिउन सघाउँदै, नाच्दै भोगेको अनुभव उनेरै कथा भन्दै छिन् । यसरी दलितहरू दक्षिण एसियामा आफ्नो भाषा खोज्दै छन् । आफ्नै शब्द र प्रतीक ल्याउँदै छन् । केदारभक्त ः उत्सुकताहरूले बाँचेको जीवन र कथाबारे हामी धेरै सचेत छैनौं । एउटै सुरतालको कथा लेख्ने र पढ्ने बानी छ । शिक्षामा, पाठ्यक्रममा पनि प्राथमिकतामै राखिँदैन । यसबारे केही पनि एक्सन गरिँदैन । विचार र सोचाइको स्तरमै समस्या छ । यसलाई फेर्न सोचविचार गर्नु र काम गर्नु जरुरी छ । सरकारले पश्चिमी लिखित पाठ्यक्रम दिएको छ, तर अर्को हिडन करिकुलम चाहिँ लागू भइरहेको हुन्छ । हेडमास्टर, हेडमिस र सरमिसहरूले व्यवहार गर्ने नीति भनेकै त्यही गोप्य पाठ्यक्रम हो । स्कुलमा चलनचल्तीको आफ्नै आचरण हुन्छ । सरकारी पाठ्यक्रमले भन्छ, नेपाल सुन्दर छ । तर, गोप्य पाठ्यक्रमले भन्छ, नेपालभन्दा अस्ट्रेलिया वा क्यानडा पो राम्रो छ । नेपाली भाषा होइन, अंग्रेजी भाषा पो राम्रो भन्छ । पाठ्यक्रम विवादास्पद विषय हो । सानो ठाउँमा सबै अटाउनुपर्छ । स्वास्थ्य, वातावरण, कृषिजस्तै सबै कुरा अट्नुपर्छ । कुनलाई प्राथमिकता दिने, पाठ्यक्रम बनाउनेहरूले जान्नुपर्छ । स्कुलको पाठ्यक्रम अत्यन्तै महत्त्वपूर्ण हुन्छ । पाउलो फ्रेरे भन्छन् शिक्षा सधैं राजनीतिक हुन्छ, कहिल्यै तटस्थ हुँदैन । यो कसरी निर्माण गरिन्छ, कसले निर्माण गर्छ, त्यसले पुस्तौंपुस्तालाई प्रभाव पार्छ । सानो पाठ्यपुस्तक लेख्दा त्यति शक्तिशाली कुरा गरिराखेको छु भन्ने थाहै थिएन । त्यसबखत मलाई पाठ्यक्रमका मान्छेहरूले यो विषयमा पनि लेख्नुहोस् है भन्दिएको भए त लेख्थें । अहिले नेपाली, अंग्रेजी र विशेषगरी सोसल स्टडिजमा यस्तो महत्त्वपूर्ण विषय राख्नुस् भनेर माथिबाटै आउनुपर्छ । सरिता ः सरले पुस्तौंपुस्तालाई प्रभाव पार्ने पाठ्यक्रमको कुरा ल्याउनुभयो । पाठ्यक्रम बनाउने काम ठूलो राजनीतिक काम हो, त्यसैले सबै कुरा अटाउनुपर्छ । यहाँसँग त्रिभुवन विश्वविद्यालयको भीसी भएको र सरकारका विभिन्न तहलाई सल्लाह दिएको अनुभव छ । तपाईंको दृष्टिकोणमा यो शिक्षा प्रणाली र पाठ्यक्रममा जात देखिन्छ कि देखिँदैन ? जातले भूमिका खेलेजस्तो लाग्छ कि लाग्दैन ? केदारभक्त ः धेरै वर्ष युनिभर्सिटीमा पढाउन छाडिसकेको थिएँ । एकपटक पाठ्यक्रम विकास केन्द्रमा जाँदा त्यहाँ मिटिङ भइरहेको थियो । ढोका खोलेर हेर्दा त खालि एउटै लिंगका मानिस मात्रै देखें । सबै उच्च जातका पुरुष मात्रै, महिला समेत देखिनँ । अब त उहाँहरूमा पनि विविधताप्रति संवेदनशीलता देखिनुपर्ने हो नि । नेपाल हिमालले मात्रै सुन्दर भएको होइन, सबै संस्कृतिका मान्छे भएर राम्रो भएको हो । यही सुन्दरता किताबमा पनि प्रतिविम्बित हुनुपर्छ । म ६ वर्ष बसेको देश जापानमा माथि होक्काइदोदेखि तल ओकिनावासम्म एउटै भाषा बोलिन्छ, संस्कृति पनि उस्तैउस्तै छ, तर हाम्रोमा एकदमै फरक छ । यसैले नेपाललाई सांस्कृतिक रूपमा धनी बनाएको हो, तर त्यही कुरा पाठ्यक्रममा देखिँदैन । यो कुरामा चाहिँ माथिमाथिका मान्छे संवेदनशील हुनुपर्छ । हाम्रो पढाइ कस्तो भयो त ? युनिभर्सिटीतिर खालि लेक्चर दिने काम मात्रै भयो । शिक्षकहरूलाई पनि प्रश्न सोध्ने गरी, चुनौती दिने गरी विद्यार्थीहरूलाई हुर्काइएन । भिन्न दृष्टिकोण र बुझाइराख्न सक्ने, सरको विचार यो होला, तर मेरो विचार यो हो भन्ने ः हाम्रो शिक्षाले यस्तो शक्ति प्रदान गरेन । शिक्षकले जे देखेको छ, त्यसैलाई सहर्ष स्विकारेर जाँचमा लेख्ने, सर वा म्याडमले लेखेको हुबहु सारेर लेख्ने, जसले आफ्नो मौलिक विचार राख्छ, उसले नम्बर नपाउने ः यस्तो शिक्षा बेठीक छ । म घरीघरी सोध्ने गर्छु, यहाँ किन नागरिक समाज बलियो भएन ? किनभने विश्वविद्यालयमा जुन खालको पढाइ छ, त्यही भएर । सम्पदा र शिक्षाबारे त्यत्रो खलबली आउँदा त्यहाँबाट आवाज उठ्दैन । यस्ता कमजोरी भएकाले गर्नुपर्ने काम धेरै छन् । त्यसैकारण पनि यस्ता किसिमका भिन्न ढंगबाट लेखिएका कथालाई विद्यालयका करिकुलममा राख्नुपर्छ ।"
महिला हप्काइरहेका लोग्नेहरू,"८ मार्च भर्खरै सकियो । यो दिन आउनुअघि नै हामीले आआफ्ना संस्थाका कार्यक्रमयोजना सुनायौँ । सबैले आआफ्ना ठाउँबाट उपस्थितिका लागि अनुरोध गर्ने भनियो । तर, कार्यक्रमको अन्तिम दिन अर्थात् ८ मार्चकै दिन समयमा कोही आइपुगेनन् । बिस्तारै केही नारीहरू आउन थाले । किन ढिलो ? कसैले भने खाना बनाउँदा बनाउँदै ढिला भयो । कसैले भने दुई बाटा लुगा धुनु थियो त्यो सक्दा ढिला भयो । कोही भन्दै थिए उहाँ हिजो कार्यक्रमबाट ढिला आइस्या थियो, बिहान चिया खुवाएर निस्कुँला भनेको उहाँ उठ्नै ढिलो भो । कोही त भन्दै थिए आज पूजा पनि गर्न पाइएन । समस्याका आआफ्नै पहाड थिए । नारीका कार्यक्रममा कैयौं नारी छुटे । कारण एउटै घरधन्दा । ब्यानरमा लेखिएको थियो नारी मुक्तिका कुराहरू, तर त्यही ब्यानरलाई कुनै घरको झ्यालबाट हेरेर कुनै घरकी नारी लजाइरहेकी थिइन् । बजार परिक्रमा गरियो । भाषण गरियो, तर असाध्यै छिटो । केही छोराछोरी स्कुल पठाउन घरतिर दौडिए । कसैलाई खाना बनाउनु थियो, श्रीमान् अफिस पठाउन । नारी दिवसका दिन सबै नारीलाई घरकै कामको चटारो थियो । कार्यक्रममा उपस्थित नारीहरूलाई घरबाट बारम्बार फोन आइरहेको थियो । श्रीमान्को फोन रिसिभ गर्दै नारीहरू भनिरहेका थिए, स्वतन्त्रता जिन्दावाद ! श्रीमान्हरू सोधिरहेका थिए, कहाँ छ मेरो मोजा ? छोरीको स्कुलको टाई भेट्टाइएन ! छोराको खाजाको व्यवस्था के गर्ने ? बिहानै लखरलखर नारी दिवस भनेर हिँडेको छ, ९ बज्न लागिसक्यो, अब फर्कने होइन ? नगई नहुने के रहेछ त्यो नारी दिवसमा ? म आउन भ्याउँदिनँ भनिदिएको भए पनि हुन्थ्यो नि ! श्रीमान्हरू, सासूससुराहरू नारीहरूलाई हप्काइरहेका थिए । म आफूलाई खुब स्वतन्त्र छु भन्छु, तर जब बिहानै कतै कार्यक्रम वा मिटिङ पर्छ, मैले केही प्रश्न सामना गर्नुपर्छ बिहानै किन राखेको ? दिउसो राखेको हो भने के जान्थ्यो ! श्रीमान्लाई भान्छा छिर्नै मन पर्दैन । पानी तताएर खाने सामर्थ्य छैन । चियाका लागि घण्टौं कुरेर बस्न सक्छन् वा कुनै पसलमा गएर चिया पिउन सक्छन्, तर भान्छामा पसेर चिया पकाउँदा उनीहरूको इज्जत जान्छ । तपाईंहरूलाई यस्तो दृश्य याद छ ? श्रीमान्ले उम्लन लागेको दूध हेरिरहेका छन् र कोही साथीले बोलायो, उनीहरू ग्यास अफ गरेर सीधै साथी भेट्न पुग्छन् । आज पनि गाउँघरतिर यस्ता पुरुष छन्, जो दूध बजारसम्म पुर्याउँछन् । चियापसलमा जमघट गर्छन् र देश बनाउने कुरा गर्छन् । गाउँसहरको खबर सुनाएरै दिन बिताउँछन् । चौतारोमा उभिएर धेरै विषय जानेर घर फिर्छन् । आमाहरू आज पनि घरको चौघेरा नाघेर बाहिर निस्कन सकेका छैनन् । कोही साथीसँग अलि समय गफ गर्यो भने लोग्नेहरू सोध्छन्, कोसँग नारिएर गफ गरिरहेकी ? टीभी हेरे पनि प्रश्न आउँछ, कति टीभी मात्रै हेरेको ? टिलिसिरियलले यसको जिन्दगी सिध्याउने भयो ! प्रश्नहरूकै दुनियाँमा आज पनि नारीहरू घुमिरहेकै छन् । घरव्यवहारमा जोतिइरहेकै छन् । भन्न महिलालाई पृथ्वी भनिन्छ । तर, आमाहरूका दुःख फेरिएन । ऋग्वेद भन्छ, बुद्धि छोटो हुने भएकाले स्त्रीको मनमाथि अधिकार जमाउन असम्भव छ । यही पाठ हामीले पुस्तौंदेखि घोक्यौं । महिलाहरू जीवनसाथीभन्दा पनि यौनदासी वा सेविकाका हैसियतमा छन् उहिलेदेखि अहिलेसम्मै । छोराछोरीको हेरचाह अनि घरव्यवहारमै बित्छ अधिकांश महिलाको जीवन । समाजमा जर्बजस्ती जमेर बसेको बुझाइ छ, महिला सहनशील हुन्छन्, शारीरिक रूपमा कमजोर हुन्छन्, घरभित्रै केन्द्रित हुनुपर्छ । यो धारणामाथि सबैले धारे हात लाउन अब ढिलो भइसकेको छ । महिलालाई पितृसत्ताभित्रै बन्धकी बनाइराख्नु नै हामी सधैं पछि पर्नुको खास कारण हो भन्ने नबुझुन्जेल समाज कसरी विकास हुन्छ ?"
२१६ महिनापछि मैना,"मैना सुनारकी आमा देवीका प्रश्नहरूको उत्तर दिन सरकार अझै असमर्थ छ । कवि श्यामलको माथिको कविताझैं मैना सुनारकी आमा अझै सोधिरहेकी छन् मेरी मैनालाई न्याय खोइ ? मैनाको हत्या भएको १८ औं वार्षिकी (२०७८, फागुन५) मा प्रधानमन्त्री शेरबहादुर देउवालाई चिठी लेखिन् देवीले, यस वर्ष मेरी छोरी ३३ वर्षकी हुने थिइन् । उनका लागि मेरा धेरै सपना थिए, जसरी तपाईंका छोराप्रति तपाईंका सपना छन् । महाराजगन्ज टिचिङ अस्पतालको फरेन्सिक मेडिसिन विभागमा न्यायको पर्खाइमा छ मैनाको निर्जीव अस्थिपञ्जर । २०६० फागुन ५ गते देवी सुनारको मन एक्कासि चिसियो । घरको आँगन टेक्दा छोरी मैनालाई तत्कालीन शाही नेपाली सेनाले लगेको सुनेर उनी झन्डै मूर्च्छा परिन् । आफूलाई खोज्दै आएका सेनाले १६ वर्षकी छोरी लिएर गएको खबरले देवीको धर्ती भासिएझैं भयो । सिङ्गो आकाशले थिचेझैं भयो । काठमाडौंबाट ४५ किलोमिटर पूर्वी उत्तर, धुलिखेलबाट १५ किलोमिटर उत्तरमा पर्छ काभ्रेको पाँचखाल । नगरपालिकाको ११ नम्बर वडाअन्तर्गत १३ किलोमिटर भित्र छ सुनारटोल । लस्करै ११ घरधुरी भएको त्यस ठाउँबाट पारिका हिमालका केही भाग र केही लोभलाग्दा डाँडा प्रस्ट देखिन्छन् । घर नजिकै कच्ची मोटरबाटोमा सुनारटोलका बालबालिका खेलिरहन्थे । अहिले समय फेरिएको छ । मानिसहरू गाउँमा भेटिँदैनन् । भेटिएकाहरू पनि खेल्ने उमेरका छैनन् । खेल्ने उमेरका भए पनि अब सडकमा खेल्दैनन् । ट्रिपरको धूलोले वस्तीलाई फुङ्ग अनि उराठलाग्दो बनाइदिएको छ । २०४४ भदौ २ को बिहान मैना जन्मिँदा उनका हजुरबुवाले गाउँले डाकेर भोज खुवाएका थिए । मैना आफ्ना भाइहरूको स्याहार गर्दै हुर्केकी । गाउँमा मेलापात गरेकी । स्कुल पुग्न घरको काम सक्नैपर्ने । मेलापात, ज्याला, मजदुरी गरेर गुजारा गरिरहेको परिवार । देवी सुनारले मेलापात, घाँसदाउरा गर्दा पनि डोकोमै बोकेर हुर्काएकी थिइन् मैनालाई ।मैना ५ वर्ष पुग्दा देवीले गाउँकै एक साथीसँग उनको मित लगाइदिएकी थिइन् । भगवती मावि घर नजिकै थियो । मितिनीसँग आउजाउ गर्दागर्दै मैनालाई नियमित स्कुल जाने बानी परिसकेको थियो । साथीहरू सुशीला र सुनितासँग मैना बनमाराका पात चुँडेर चुङ्गी खेल्थिन्, लुकामारी खेल्थिन्, लक्कु ढलाइ खेल्थिन् । मैना हक्की र निडर थिइन् ।साथीहरूकी प्यारी थिइन् । झगडा परे मिलाउँथिन् । भित्तेपत्रिका लेख्थिन् । दैनिकी लेख्थिन् डायरीमा । पत्रकार बन्ने लक्ष्य लिएकी थिइन् । आमा भने छोरीलाई चलचित्र कलाकार बन्नुपर्छ भन्थिन् । परिवारमाथि समाजको दृष्टिकोणसमेत बुझ्न भ्याइसकेकी थिइन् मैनाले । जातीय उत्पीडनको प्रतिकार गर्नुपर्छ भन्थिन् आमासँग । सर्लक्क परेको सिल्की कपालमा सधैं बाङ्गो सिउँदो बनाउने, काला ठूला करुणामय आँखाको कोसमा लामा बाक्ला परेली, साना कान, गोलो अनुहार, ठूला निधार, सपक्क मिलेको दाँत भएकी छोरी हाँस्दा नायिका करिश्माजस्तै देखिन्थी, देवी स्मृतितिर पस्छिन् । मैना काठमाडौं बस्ने फुपू दिदीसँग सहर घुम्न चाहन्थिन्, धरहरा हेर्न चाहन्थिन् । त्यो रहर अधुरै रह्यो । अहिले भने काठमान्डुमै छिन् सासबिनाको अस्थिपञ्चर भएर । डीएनए परीक्षणलगायतको लामो अनुसन्धानबाट शव मैनाकै भएको खुले पनि आमा देवीको प्रण छ न्याय नपाएसम्म छोरीको अन्तिम संस्कार नगर्ने । मैनापछि देवीले दुई छोरालाई जन्म दिइन् राम र आदित्य । मैनाको हत्या हुँदा राम ११ वर्षका थिए । आदित्य ९ वर्षका । १८ वर्षपछि राम दिदी स्मरण गर्छन्, म छुच्चो थिएँ । प्रायः बाआमा र दिदीलाई घुर्क्याउँथे । स्कुल जान्नथेँ । दिदी सम्झाइबुझाइ गर्थिन् । मलाई ज्ञानी मान्छे भन्दै नुहाइदिन्थिन्, तेल लगाइदिन्थिन्, लुगा लाइदिन्थिन्, पढ्न सिकाउँथिन् । रिसाउँदा फकाउँथिन् ।मैनालाई घरबाट सेनाले लैजाँदाका प्रत्यक्षदर्शीमध्ये एक हुन् राम । बिहानै सैनिक हाम्रो घर आए । घरको ढोका फुटाएर भित्र छिरे । ओछ्यानका सिरानी पल्टाएर केके खोजेजस्तो गरे । केही भेटेनन् । बन्दुक बोकेका सैनिकले मलाई डोरी ल्या भनेर हकार्यो । त्यही डोरीले दिदीलाई पछाडि हात बाँधेर लिएर गए । म रुँदै परसम्म चिच्याउँदै गएँ । एउटा सेनाले मलाई छातीमा हान्दै पछाडि धकेलिदियो । म सिस्नोको घारीमा बजारिन पुगेँ । उठेर हेर्दा उनीहरू निकै पर पुगिसकेका थिए । मलाई सिस्नोले पोलेको पनि याद भएन । त्यस दिन दिदीले कालो कुर्तासुरुवाल र प्लास्टिकको चप्पल लगाएकी थिइन् । कसैले कालो कुर्तासुरुवाल लगाएको देख्दा राम दिदीलाई सम्झन्छन् । देवीको माइती गाउँमा माओवादीले सताउन थालेका थिए । उनी माइत पुग्नु अघिल्लो दिन गाउँका एक जना शिक्षकको घरबाट अन्न, बाख्रा, भाँडाकुँडा लुटेका थिए माओवादीले । त्यही रात ती शिक्षकको भैंसी देवीको दाइको गोठमा ल्याइपुर्याएका थिए माओवादीले । भैंसी कसरी त्यहाँ आयो ? गाउँमा बिहान हल्ला भयो । शिक्षकले उनका दाइविरुद्ध सेनालाई सुराकी लगाए । त्यसपछि सेना देवीको दाइको घर पुग्यो । यो २०६० फागुन १ मध्यरातको घटना थियो । देवी माघ २९ मै आफ्नो माइती पोखरीचौँरी पुगेकी थिइन् । फागुन १ गते दिउँसो माओवादीले विभिन्न कार्यक्रम गर्दै गाउँमा जनयुद्ध दिवस मनाए । कार्यक्रममा देवीलगायत अन्य आफन्त जबरजस्ती सरिक हुनुपर्यो । त्यही रात घरको ढोका लात्तीले फोडेर सैनिकहरू भित्र पसे । भाइ दीपक, दाजु कर्ण र भदैनी रिनाको नाम लिइरहेका थिए । हामी भुइँमा लस्करै सुतेका थियौँ । मैले सुतेको बुइगलको झ्यालबाट बाहिर हेरेँ । बुट्टेदार हरियो ड्रेसमा पूरै बारीका पाटा भरिएका थिए, देवी सम्झन्छिन्, हामीलाई चोटामै आएर घिसार्दै आँगनमा पुर्याए । तिमीहरू सब माओवादी भन्दै लात्ताले भकुरे । भदैनी रिनालाई आँगनमा ल्याए । माओवादी आतंककारी भन्दै अपशब्द बोल्दै भकुरे । भदैनीलाई पछाडि हात बाँधेर बुटले हान्दै लिएर गए । उनी छुटकारा पाउन खोज्थिन्, सक्दिनथिन् । रोइन्, कराइन् तर छाडेनन् ।अलिपर बारीको पाटामा पुर्याएर बत्ती निभाए । छेवैको गोठमा लगेर बलात्कार गरे । एकछिनपछि बन्दुक पड्केको आवाज सुनियो । सँगै भदैनीको पनि आवाज आयो । देवीले सोचिन् सेनाले बन्दुक अन्तै पड्काएर तर्साएको मात्रै होला । तर, बिहान हेर्दा भदैनीको आँखा र छातीमा गोली हानेका रहेछन् ।भोलिपल्ट गाउँकै सुभद्रा चौलागाईंलाई पनि मारेको हल्ला चल्यो । त्यही दिन सेनाले अर्का निर्दोष टसी लामालाई पनि माओवादी भन्दै मारेको थियो । सेनाको रिपोर्टमा माओवादी भिडन्तमा मारिएको भनियो । यी सब घटनाका प्रत्यक्षदर्शी थिइन् उनी, सबै सत्य बाहिर ल्याउने सोचिन् देवीले । फागुन ३ गते मानवअधिकारकर्मीको टोली पुग्यो गाउँमा । देवीले सबै विवरण बताइन् । भोलिपल्ट सेनाको ज्यादतीमाथि समाचार छापिए । देवीको फोटोसहितको समाचारको प्रभाव उल्टो पर्यो । फागुन ५ मा सेनाले देवीको घरबाट मैनालाई पक्रियो । देवीलाई नल्याएसम्म नछाड्ने भन्दै सेनाले बाबुकै अघिल्तिर पछाडि हात बाँधेर मैनालाई पाँचखाल ब्यारेक लगे । श्रीमान् मलाई लिन चौरीदेउराली पुग्नुभयो । घरबाटै अपहरण गरिएकी छोरी लिन म गाउँलेसहित ६ फागुनमा ब्यारेक पुगेँ । तर, उनीहरूले ल्याएको छैन भन्दै फर्काइदिए । त्यसपछि म जिल्ला प्रशासन कार्यालय, सैनिक मुख्यालय र क्याम्पहरू धाउन थालेँ, देवी सम्झिन्छिन् । काभ्रेका तत्कालीन सीडीओ शम्भु कोइरालाले देवीलाई भनेका थिए, माओवादीले लगे होलान् । सेनाले लगेका हुन् भने त तेरो छोरी फिर्ता आउँदिन । सेना जंगलको अर्नाको राँगोजस्ता भका छन् । न्याय माग्न देवी धेरै ठाउँ धाइन् । खाली खुट्टै काठमाडौं पुगिन् । आतंकका कारण आफन्तकै साथ पाइनन् । निरक्षर थिएँ । छोरीको हत्यापछि मैले काठमाडौंको प्रेरणा महिला विद्यालय वसन्तपुरमा ४ कक्षासम्म १५ महिना पढेँ । अहिले पत्रिका पढ्न राम्ररी आउँछ । शुद्ध लेख्न जान्दिनँ । संसारको कुनै पनि आमालाई यस्तो दुःख नपरोस्, देवी रुन्छिन् । न्याय माग्दामाग्दै मैनाका बुबा बिते । बेपत्ता भएको लामो समयसम्म पनि देवीलाई आशा थियो सेनाकै उच्च अधिकारीहरूले मैनालाई घरेलु कामदार बनाएर राखेका होलान्, एक दिन फर्की आउलिन् । तर, त्यो दिन कहिल्यै आएन । राष्ट्रसंघीय मानवअधिकार उच्च आयुक्त कार्यालयको सहयोगमा प्रहरीले पाँचखाल ब्यारेकको जंगलमा २०६३ चैत ९ मा मैनाको शव उत्खनन गर्यो । घटनामा संलग्न सैनिक अधिकृतहरूको अदालतमा बयान थियो मैनालाई पक्राउपछि पानीमा डुबाएर र करेन्ट लगाएर यातना दिइएको । डीएनए परीक्षणपछि शव मैनाकै भएको पुष्टि भयो । जिउँदी छोरी लगेको सेनाले हड्डी मात्रै दियो, देवी भन्छिन् । लगभग पँाँच वर्षअघि जिल्ला अदालत काभ्रेले तीन सैनिक अधिकृतलाई दोषी ठहर गरेको थियो । जेल सजाय तोकिएका तीनैलाई अझै कारबाही गरिएको छैन । तत्कालीन काभ्रे जिल्ला न्यायाधीश मेदिनीप्रसाद पौडेलले २०७४ वैशाख ३ मा तालिम केन्द्रका तत्कालीन सहसेनानी सुनीलप्रसाद अधिकारी, सहसेनानी अमित पुन, महासेनानी बबी खत्रीलाई ५ वर्ष कैद हुने फैसला गरेका थिए । सहसेनानी निरञ्जन बस्नेतलाई चाहिँ अदालतले सफाइ दियो । न्यायाधीशले फैसलामा लेखेका थिए, कसुर २० वर्ष कैदकै गरे पनि ज्यान मार्ने उद्देश्य नदेखिएकाले पाँच वर्ष कैद गर्नु न्यायोचित हुने न्यायकर्ताको चित्तमा लागेको । मैना हत्याको १८ औं वार्षिकीमा प्रधानमन्त्री देउवालाई चिठीको अन्त्यमा देवीले लेखेकी छन्, अदालतको आदेशको सम्मान गर्दै हत्याराहरूलाई कारबाही गर्ने प्रधानमन्त्रीको प्राथमिक दायित्व तपाईंले पूरा गरेको हेर्न चाहन्छु । के प्रधानमन्त्रीले देवीको चिठीसम्म पढ्न भ्याए होलान् ?"
जब्बर जात,"कास्ट म्याटर्स द परसिस्टेन्स अफ कास्ट ः द खैरलान्जी मर्डर्स एन्ड इन्डियाज हिडन अपार्थाइड मा प्राध्यापक एवं नागरिक अधिकारकर्मी आनन्द तेलतुम्बडे लेख्छन्, भारतीय उपमहाद्वीपको जातव्यवस्थाले सधैं नै संसारलाई गुमराहमा राखेको छ । यो विगतमा अत्यधिक मात्रामा लेखिएको विषय हो र आगामी दिनमा पनि लेखिनेछ । धेरै बौद्धिकहरूले यसको उत्पत्तिको गुह्य कुरा पत्ता लगाउने प्रयास गरे, तर अन्ततः त्यसले झन् द्विविधा बढाएको छ । धेरैले यसलाई परिभाषित गर्ने प्रयास गरे, तर यसको जटिलतालाई पहिल्याउन सकेनन् । धेरैले यसलाई सामन्तवादको उत्पादनको रूपमा बुझे र पुँजीवादी व्यवस्थाले यसको अन्त्य गर्ने अनुमान गरे । तर, ती सबै गलत साबित भए ।पछिल्लो समयका थोरै दलित र धेरै गैरदलित सार्वजनिक बौद्धिक वृत्तमा नेपाली समाजको जटिल जातव्यवस्थालाई सामान्य रूपमा लिने चलन बढेको छ । स्मरणीय कुरा के छ भने जातीय भेदभाव र हिंसा कहिले पनि विगत होइन । यो त हामीले गर्व गर्ने गरेको हाम्रो चेतनालाई गिज्याइरहेको हाम्रो वर्तमान हो । कास्ट म्याटर्स मा सुरज येङ्दे लेख्छन्, दलित भइरहँदा म त्यस्तो संसारमा बाँचिरहेको हुन्छु, जहाँ मेरो उपस्थिति सहायक र ब्राह्मण अनि उसको सर्वोच्चता प्रमुख भएर रहन्छ । येङ्दे थप्छन् धेरै मानिसहरू विशेषगरी, गैरदलितहरू अझ भन्नुपर्दा, कथित उच्च जातिहरू जातको कुनै अर्थ छैन भन्छन् तर यथार्थ त्यस्तो होइन । दक्षिण भारतीय हिन्दु समाजको आर्थिक, समाजिक, राजनीतिक साथै संस्कृतिको हरेक कुनामा जात जब्बर छ, जातले अर्थ राख्छ (कास्ट म्याटर्स) । भारतीय उपमहाद्वीपमा जब्बर भएर बसेको जातव्यवस्थालेे पुर्याएको आर्थिक, राजनीतिक, सामाजिक र मानसिक आघात डरलाग्दो छ । उनीहरूको समग्र जीवन र भावनामा पुगेको चोट समाज विज्ञानका सीमित अध्ययन र अनुसन्धान पद्धतिले बुझ्न र बुझाउन कठिन छ । तसर्थ, न्याय र अन्यायबीचको कठोर घर्षणमा दलितहरूले लामो संघर्ष गर्नुपर्ने कुरा अपरिहार्य छ । यतिबेला नेपालको राजनीतिक वैचारिकी सामाजिक न्यायसहित समाजवादको छ, तर समाजवादका सबै क्षेत्र जातव्यवस्थाले जर्जर बनाएको छ । नेपालको आर्थिक, सामाजिक र राजनीतिक संरचनाहरूमा जब्बर जात छ ।"
उसको हातमा रगत कटकटिएको छ,"अब घटना सुरु हुन्छ । पुस १६ गते । उसकी आमा अस्पतालमा छिन् । ऊ घरको छतमा छ । भुइँमा गलैंचा ओछ्याउँछ । गलैँचामा सुत्छ । देब्रे कोल्टे सुत्छ । सिरानी नभएको हुनाले उसलाई सुत्न अप्ठ्यारो हुन्छ । हातको सिरानी लाउँछ । हात कुइनोमा बाङ्गिएको छ । देब्रे खुट्टाको घुँडा धेरै खुम्चिएको छ । दाइने खुट्टाको घुँडा अलिकति खुम्चिएको छ । उसको पछाडिबाट ५ किलोकोएउटा नीलो आँखा भएकोनिख्खर कालो रौँ भएकोआत्तिएको बिरालोफुत्तै जान्छ । बिरालोको अर्को आँखा छैन । सुतेको उसले बिरालो चाल पाउँदैन । उसको दाइने घुँडामा चिलाउँछ । कन्याउँछ । देब्रे हातले नै कन्याउँछ । उसलाई सुत्न फेरि असहज हुन्छ । सुत्न ठ्याक्कै उसलाई किन असहज भएको हो थाहा पाउँदैन । ऊ दाइने कोल्टे फर्किन्छ । दाइने पाखुराको सिरानी लाउँछ । दाइने हात कुइनोमा बाङ्गिएको छैन । कुइनोमुनि उसको हात छैन । ऊ माथिकरिब सय मिटर माथिकाग उड्दै छ । उसले देख्दैन । आँखा चिम्म गर्छ । आँखा खोल्छ । उसको घरको गेटअगाडिबाट एउटी महिला जान्छे । उसको पाठेघरमा १४ हप्ताको गर्भ छ । गर्भमा छोरी छ । उसले थाहा पाउँदैन । उसलाई गलैंचा बिजाउँछ । टोलमा बत्ती जान्छ । आफ्नै घरमा बत्ती गएको उसले चाल पाउँदैन । देब्रे हात टेकेर उसले जीउलाई आधा उठाउँछ । भुइँमा हेर्छ । देब्रे हातले भुइँ सफा गर्छ । उत्तानो सुत्छ । खुट्टा पसार्छ । देब्रे हात पेटमा राख्छ । दाइने पाखुरा गलैंचामा छोडिदिन्छ । फेरि देब्रे कोल्टे सुत्छ । उसले सुन्ने देब्रे कान हातको पाखुराले थुन्छ । एउटा हाइड्रोसिल भएको लोग्नेमान्छे उसको घरको गेट बाहिर उभिएर गेटमा हातले हिर्काउँछ । ढ्याङढ्याङ । उसले सुन्दैन । बिजुलीको मिटरको बिल गेटमै छोडेर जान्छ । उसले देख्दैन । सुतेरै उसले हाच्छिउँ गर्छ । उसले लगाएको खैरो कपडाको पाइन्टको दाइने खुट्टाको बाहुलाबाट झुसिलकीरा चढ्छ । पाइन्टभित्र छिर्छ । उसले महसुस गर्दैन । ऊ निदाउँछ । निदाएकै बेला उसको तिघ्रामा नमज्जाले चिलाउँछ । कन्याउँछ । उसले लगाएको घडीमा ३ बज्छ । उसले चाल पाउँदैन । ऊ ब्युँझिन्छ । घडीमा समय ठ्याक्कै ४ः३० बज्छ । उसले चाल पाउँदैन । ४ः३१ मा उसले घडी हेर्छ र ४ः३१ बजेको चाल पाउँछ । उसले दाइने आँखाबाट कचेरा झिक्छ । औंलाको कचेरा हेर्छ । फ्याल्छ । पाइन्टमा हात पुस्छ । आँखा चिम्म गर्छ । निदाउँछ । ठीक त्यसै बेला उसको एउटा छिमेकी निकै घण्टा बितिसकेको पत्रिकामा आफ्नो राशिफल पढ्छ । सरकारी निकायको भय रहला । महत्त्वपूर्ण कार्यमा व्यवधान आइपर्ला । राजनैतिक कार्यमा बाधा आउनेछ । मानसिक स्वास्थ्यप्रति सजक रहनु होला । कसै (जीवित वा निर्जीव वस्तु) द्वारा तपाईं आक्रमणमा पर्न सक्नुहुन्छ । ऊ घुर्छ ।ठीक यसै बेला पशुपति आर्यघाटमा ५ वटा लास जल्छन् । चिसो छ, दाउरा बल्दैन । धूवाँ धेरै आउँछ । आफन्तहरू रुन्छन् । आफन्तहरू हाँस्छन् । आफन्तहरू कुरा गर्छन् । ठीक यसै बेला देशभरिमा १५ सय शिशु जन्मिन्छन् । ऊ घुर्दैन । सास फेरेको आवाज जोडले आउँछ । ठीक यही बेला चीनकी आइकोनिक ट्र्याक्टर ड्राइभर लियाङ जुनको ९० वर्षको उमेरमा मृत्यु हुन्छ । आफ्नी आठ महिनाकी बच्चासहित हराएकी अस्ट्रेलिया, ब्रिजबनकी १७ वर्षे आमा पेइज सोलेमन भेटिन्छिन् । ब्युटिसियन लिजा मारिया आर्मस्ट्रङले आफ्ना बुबालाई श्रद्धाञ्जली दिँदै भन्छिन्, तपाईं सधैं मेरो मुटुमा रहनु हुनेछ र बुबाको सम्झनाका लागि शरीरमा ट्याटु खोप्छिन् । उसले दाहिने खुट्टा खुम्च्याएर आकाशतिर ठड्याउँछ । स्पेनको पार्तोरिको सहरमा आफ्नै घरमा नयाँ वर्ष मनाइसक्नेबित्तिकै एक दम्पती र तिनका जुम्ल्याहा छोराहरूलाई आतंककारीहरूले मार्छन् । हंगेरियनक्यानेडियन गणितविज्ञ यानुस एच्जेलको ९५ वर्षको उमेरमा बुढेसकाल लागेर मृत्यु हुन्छ । वीर अस्पतालमा जुम्ल्याहा बच्चा जन्मिन्छन् । एउटाको मृत्यु हुन्छ, अर्कोको मृत्यु अहिले हुँदैन । उसलाई जाडो हुन्छ । भारतीय सैनिक प्रमुखले चाइना बोर्डरमा सैन्य सुरक्षा कडाइ गर्छन् । मेरे बचपनका हिन्दुस्तान न बंगलादेश न पाकिस्तान गाउने गायक मशहुर शायर अजमल सुल्तानपुरीको ९५ वर्षको उमेरमा मृत्यु हुन्छ ।अमेरिकी राजदूतावास बग्दादमा बम प्रहार हुन्छ । चीनको हस्तक्षेप रोक्नका लागि ताइबानले घुसपैठविरोधी कानुन पारित गर्छ । इजिप्टियन अभिनेत्री मग्ला अल सबाहीको ८९ वर्षको उमेरमा मृत्यु हुन्छ । साउदी अरबले यमनमा हस्तक्षेप गर्छ । अत्यधिक लागूपदार्थ सेवनका कारणले अमेरिकी र्यापर लेक्सी अलिजाईको २१ वर्षको उमेरमा मृत्यु हुन्छ । रारा तालमा असला माछा भकाभक मर्छन् ।काभ्रेमा दम्पती हत्याका अभियुक्तहरू २८ वर्षपछि पक्राउ पर्छन् । ऊसले जीउलाई पूरै डल्लो पारेर खुम्चिएर सुत्छ । रसियन वैज्ञानिक अलेक्सान्डर अलेक्सान्ड्रोविच ब्लागात्राभोभको ८६ वर्षको उमेरमा मृत्यु हुन्छ । हेटौँडामा आधिकारिक तरकारी बजारको उद्घाटन हुन्छ । एनसेल टावरमा आगो लाग्छ । रौतहटमा ४ युवकले ११ वर्षे बालिकाको बलात्कार गर्छन् । भ्रमण वर्षमा ३५ लाख पर्यटक ल्याउने घोषणा पर्यटनमन्त्रीले गर्छन् । इन्डोनेसियाका फिल्म निर्देशक क्रिस पट्टिकावाको ७९ वर्षको उमेरमा मृत्यु हुन्छ । मोरङको सुन्दर हरैँचा गाउँपालिका पशु स्वास्थ्य केन्द्रमा ३ वटा होलिस्टेन गाईको कृत्रिम गर्भाधारण गराइन्छ । प्रतिष्ठित बैंकले १८ जना दुखियारीको तस्बिरसहित र ८ जनाको तस्बिररहित तीनपुस्ते नाम, थर र सम्पूर्ण विवरणसहित प्रतिष्ठित पत्रिकामा ऋण भुक्तानीको ३५ दिने सूचना प्रकाशित गर्छ । ऊ ब्युँझिन्छ । ढाड चिलाउँछ । कन्याउँछ । नाकमा झिँगा बस्छ । धपाउँछ । ऊ अझै त्यहीँ छ । उसको हातमा रातो रगत कटकटिएको छ । आमा अस्पतालमा छिन् । उसलाई थाहा लाग्छ । भविष्य मिथ्या हो । ऊ हेर्छ, सोच्छ, भविष्य देख्दैन । सुइँकोसम्म पाउँदैन । भविष्यको कतै अस्तित्व नै छैन । खासमा भविष्य नै छैन । कोही बहुलठ्ठीले भविष्य भन्ने नाम दियो । जुन कुराको यो संसारमा उपस्थिति नै छैन । ऊ जसरी भूत, भगवान् र भाग्य हुँदैन भन्ने कुरामा विश्वास गर्छ । त्यसरी नै भविष्य पनि छैन भन्ने कुरामा झन् विश्वस्त हुन्छ ।आमा अस्पतालमा छिन् । ऊ कोल्टे फेर्छ । पैतालमा कमिला चड्छ । हातले प्याट्ट हिर्काउँछ । सिँढीबाट बिस्तारै छतमा रातो कुकुर चढ्छ । कुकुरले उसको हातको रगत पत्तो पाउँछ । सुँघ्छ । छिमेकीको घरमा रुवावासी सुरु हुन्छ । रुवावासी सकिन्छ । पुस १६ अर्थात् जनवरी १ । बाँकी छिमेकी ग्रेगोरियन नयाँ वर्ष मनाउँछन् । उत्तानो सुतेको ऊ घोप्टो परेर सुत्छ । हातको सिरानी लाउँदैन । दाहिनेपट्टिको गाला गलैंचामा टाँस्छ । उसको कानको लोतीमा कमिला छ । कमिला बिस्तारै कानको प्वालतिर प्रवेश गर्छ ।"
'अश्लील धन्दामाथि श्लील बहस,"प्रेमीले दिलाएको लोभमा हिरोइन बन्ने सपना बोकेर १६ वर्षे जवानीमा घरमा थाहै नदिई काठियावाडीदेखि मुम्बई छिरेकी गंगा । रिलको हिरोइन त कहिल्यै बन्न पाइनन्, तर रियलमा उनीहरूका लागि हिरो बनिन्, जो कमाठीपुराको बदनाम गल्लीमा आफ्नो शरीर बेचेर बाँचिरहेका थिए । सञ्जयलीला भन्सालीको लेखन, निर्देशन रहेको फिल्म गंगुबाई काठियावाडी को केन्द्रीय भूमिकामा रहेकी आलिया भट्ट गंगुबाईको प्रतिनायक चरित्रमा देखिएकी छन् । एक हजार रुपैयाँमा आफ्नै प्रेमीबाट बेचिएकी गंगा पछि कसरी त्यहाँका झन्डै ४ हजार यौनकर्मीको हकहितका लागि लडिन् र कमाठीपुराकै गंगुबाई बनिन् ? यो फिल्म गंगादेखि गंगुबाईसम्मको चारित्रिक यात्रा हो ।२६ वर्षअघि मनीषा कोइराला र सलमान खानको म्युजिक रोमान्टिक फिल्म खामोसी बाट निर्देशनमा उदाएका भन्साली बलिउडमा कति अब्बल साबित भए ? उनले यस अवधिमा निर्देशन गरेका ९ फिल्मबाट जितेका चार नेसनल अवार्ड र १० फिल्मफेयर अवार्ड नै प्रमाण हुन् । ठूलो क्यानभास, कलात्मक सेट, श्रुतिमधुर संगीत, जबरदस्त अभिनय र स्टारडम भन्साली फिल्मको पहिचान हो । ऐश्वर्या राय, रानी मुखर्जी हुँदै दीपिका पादुकोणसँग सहकार्य गर्दै आएका भन्सालीले यसपटक भने आलियासँग जुगलबन्दी गरेका छन् । हुसेन जेदीको पुस्तकमा आधारित बायोपिक भएकाले पनि गंगुबाईको चरित्र धेरैको दिमागमा प्रिसेट थियो । त्यसैले पनि कतिपयले आलिया गंगुबाईका लागि फिट थिइनन् भन्ने गरेका छन् । हाइवे, उडता पन्जाब, राजी हुँदै यो उनको व्यक्तिगत खाताको भने अब्बल फिल्म हो । गंगुबाई काठियावाडी फिक्सनका रूपमा मात्रै हेर्दा जति रोमाञ्चक लाग्छ, बायोपिकका रूपमा फिक्का लाग्न सक्छ । फिल्ममा आलिया गंगुबाईका रूपमा मिस कास्टको सिकार भएकी छन् । केमियोमा देखिएका अजय देवगण हुन् वा विजयराजले दर्शकको मन चोर्छन् । लेखकका रूपमा भन्साली यस फिल्ममा अलमलिएका छन् । उनले मूल जरो समात्न नसक्दा फिल्मको कन्फ्लिक्टदेखि क्लाइमेक्स चोटिलो बन्न सकेको छैन । भन्साली विविध उपकथामा भड्किएका छन् । मुल चरित्र गंगुबाईमा प्रतिनायक कम नायकत्व हाबी लाग्छ । संवादहरू पनि त्यसैगरी लेखिएका छन् । निर्देशक न फिल्मले नै भने झैं सुश्री नरहेका र श्रीमती बन्न नसकी मझधारको अवस्थाबाट गुज्रिरहेका नगरवधूहरूको परिस्थितिमा खेलेका छन्, न गंगाको गंगुबाईमा भएको मानसिक रूपान्तरणलाई मिहिन केलाएका छन् । म्युजिकल लभस्टोरीका सिद्धहस्त मानिने भन्साली यसपटक गंगुबाईमा कमजोर लाग्छन् । गीत, संगीत त उम्दा छैन नै, आलिया र सन्तनुबीचको प्रेममा पनि आत्मा भर्न सकेका छैनन् । त्यसो त भन्सालीले झुरै फिल्म बनाए पनि त्यो सामान्यभन्दा तल भने झर्दैन । हो उनले गतिला फिल्म बनाउँछन् भन्ने विश्वासले नै कहिलेकाहीं उनैलाई घाटा पार्छ । गंगुबाई काठियावाडी हेर्नै नसकिने वा नहेर्दा हुने कोटीको फिल्म भने होइन । आलियाकै जबरदस्त मिहिनेतका लागि भए पनि फिल्म त हेर्नुपर्छ नै, नत्र यसको शक्तिशाली संवाद, छायांकन, साठीको दशकको मुम्बईको झलक दिने कलात्मक सेट र सहायक पात्रले गरेको कामप्रति अन्याय हुन जान्छ । अन्डरवर्ल्ड डन रहिम लालाको भूमिकामा देखिने अजय हुन् वा रजियाबाई बन्ने विजयराज, पत्रकार अमिन फैजीको भूमिकामा रहेका जिम सरभले फिल्मलाई हेर्नुहुने बनाउन मद्दत गरेका छन् । फिल्ममा केही दृश्य निकै शक्तिशाली छन् । जब जब फिल्म बदनाम गल्लीबाट बाहिर निस्कन्छ, छुट्टै तरंग दिन्छ, समाजसँग जोड्छ । चाहे त्यो गंगुबाईले १२ वर्षपछि आफ्नी आमालाई फोन गर्दा होस् वा नगरवधूहरूले संयुक्त रूपमा बुबालाई चिठी लेख्दा । कोठीमा जन्मेका बच्चाबच्चीलाई स्कुल भर्ना गराउने सवालमा गंगुले गरेको लडाइँमा होस् वा बेश्यावृत्तिलाई हेयको दृष्टिले हेर्ने समाजलाई दिएको रौं ठड्याउने भाषणमा । तपाईंलाई यतिले नै पनि फिल्मप्रति गुनासो हुने छैन ।लार्जर द्यान लाइफ ड्रामामा बढी सहज महसुस गर्ने भन्सालीले यसपटक वास्तविक पात्र र घटनालाई लिएर आफ्नो परीक्षण गर्न पनि खोजेका छन् । बायोपिकको पाबन्दीले पनि हुन सक्छ, उनी पटकथामा फुक्न सकेका छैनन् । र अन्त्यमा, निर्देशक भन्सालीले बम्बईको कोठीभित्रको कथामा रहेर बाईको जीवनी पस्कँदा पनि फिल्मलाई सौम्य बनाएका छन् । फिल्ममा आपत्तिजनक यौन दृश्य वा उत्ताउला संवाद (एकाध परिस्थितिजन्यबाहेक) लाई स्थान नदिनु उनको चलाखी हुन सक्छ, जसले फिल्म अश्लील मानिएको यौनधन्दाबारे श्लील बहसमा छिरेको छ । समाजलाई बिग्रनबाट बचाउन यौनधन्दालाई कानुनी मान्यता दिनुपर्ने मूल धारणालाई गंगुबाईमार्फत फिल्मले बोल्न चाहेको छ, जसको सान्दर्भिकता हामीकहाँ पनि हुन सक्छ ।"
