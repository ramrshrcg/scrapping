शीर्षक,विवरण
जसको संसारमा ज्योति फर्कियो,"भतौली गाउँका ८० वर्षीय रुद्रलाल तामाङ पनि दुवै आँखाको दृष्टि हराएपछि केही वर्षयता घरभित्रै बसिरहेका थिए । अचम्मै भयो, मैले देख्न थालें, शनिबार बिहान आँखाको पट्टी खोल्नासाथै डा रुइतको नाक छाम्दै रुद्रलालले भने, मैले डाक्टरको नाक देखें, छुन सकें । असाध्यै खुसी छु । मैच्याङ, कृष्णबहादुर, रुद्रलालसहित रामेछाप र दोलखाबाट आएका दुवै आँखा नदेख्ने मीनबहादुर तामाङ (७६), रुद्रलाल तामाङ (८०), पुतली बसेल (९०), साइँली योन्जन (८०), जगतबहादुर तामाङ (७५), हीराकाजी श्रेष्ठ (६३), गोपालबहादुर श्रेष्ठ (८०) र जमानसिंह तामाङ (७६) को उपचार जटिल मानिएको थियो, उनीहरूका दुवै आँखाको एकैसाथ शल्यक्रिया भएको छ । उमेर, अरू रोगको जटिलता र अन्य कारणले २३ जनाको आँखाको दृष्टि फर्कनेमा अन्योल रहे पनि शल्यक्रिया सफल भएको छ । विपन्न एवं स्वास्थ्य पहुँचमा नपरेका जनसाधारणलाई निःशुल्क आँखा उपचारमा सघाउन स्थापित द तेज कोहली एन्ड रुइत फाउन्डेसनका तर्फबाट डा रुइतको टोली दोरम्बा पुगेको हो । रामेछापको दोरम्बा शैलुङ२ स्थित काकलिङ विद्यालयमा सञ्चालित शिविरमा डा सन्दुक र उनका छोरा डा सागरसहितको टिमले मोतिबिन्दु शल्यचिकित्सा गरेको थियो । बिहीबारदेखि शनिबारसम्म ३ सय ३३ जनाले फेरि आँखाको ज्योति पाए, आइतबारसम्म चल्ने शिविरमा थप १ सय जतिले नाम लेखाएका छन् । बिरामीले आँखा देखेपछि प्रफुल्ल डा रुइतले भने, यो मेरो जीवनले पाएको सुवर्ण मौका हो, सबैले यस्तो मौका पाउँदैनन् । भौगोलिक विकटता र आर्थिक अभावले आँखा उपचारबाट वञ्चितहरूका लािग सुरु गरिएको दोरम्बा मोडल अवलोकन गर्न फाउन्डेसनका सहसंस्थापक तेज कोहली बेलायतबाट काठमाडौं हुँदै शुक्रबारै दोरम्बा आइपुगेका थिए । फाउन्डेसनमार्फत आँखाको उज्यालो दिने काममा र मोतिबिन्दु उपचारमा नेपालमा आवश्यक स्रोत उपलब्ध गराउन तयार छु, दोरम्बा शिविरमै पत्रकारमाझ उनले भने, परोपकारी काममा अरू धेरै दाताले विविध शीर्षकमा पैसा खर्च गरेका छन्, मैले भने विपन्न तथा पहुँच नभएका नागरिकलाई आँखाको उज्यालो दिन चाहेको छु । यही फाउन्डेसनबाट दुई वर्षयता बझाङ, दोलखालगायत जिल्लामा १२ हजारभन्दा बढी मोतिबिन्दु बिरामीको उपचार भइसकेको छ । फाउन्डेसनका अनुसार नेपालमा अबको एक वर्षमा मोतिबिन्दुका २५ हजार शल्यक्रिया गराउने योजना छ । आँखा उपचारको दोरम्बा मोडललाई कम्बोडिया, घाना, इन्डोनेसिया, तान्जानिया, उत्तर कोरिया, दक्षिणी सुडानलगायत १० मुलुकमा विस्तार गरिने भएको छ । जहाँ अबको ४ वर्षमा झन्डै ५ लाख मोतिबिन्दुका बिरामीले निःशुल्क उपचार पाउनेछन् । अहिले तिलगंगा अस्पतालले वार्षिक ३ लाखजति आँखाको लेन्स (इन्ट्रअकुलर लेन्स) उत्पादन गरिरहेको छ, यसमा ७० हजार लेन्स नेपालमै खपत हुन्छ, डा रुइतले भने, अरू लेन्स भने चीन, पाकिस्तान, श्रीलंका, दक्षिण अफ्रिकासहितका मुलुकमा जान्छ । लेन्सको माग र बजारलाई प्रतिस्पर्धी र सुपथ तुल्याउन यही फाउन्डेसनमार्फत थप लगानीको स्रोत खोज्न अनुरोध गर्नेछु । हेटौंडामा रहेको तिलगंगाको जमिनमा लेन्स उत्पादन केन्द्र स्थापना गरेर अघि बढ्नेतर्फ योजना बनिरहेको उनले सुनाए । द्वन्द्वकालमा सबैभन्दा प्रभावित र निःशस्त्र नागरिकको हत्या भएको स्थलका रूपमा चिनिएको दोरम्बामा बृहत् निःशुल्क आँखा शिविर आउन सकेकामा दोरम्बाशैलुङ गाउँपालिकाका अध्यक्ष कमानसिंह तामाङ (मोक्तान) प्रसन्न देखिए । सम्पूर्ण सेवा तथा अत्याधुनिक पद्धतिको उपयोग हाम्रो तहमा उपलब्ध गर्नगराउन सक्ने अवस्थै थिएन, उनले भने, तिलगंगा अस्पतालसहित फाउन्डेसनको यो काम उदाहरण हुन सक्ने ठानेका छौं ।"
बालबालिकालाई खोफ कहिले ?,खोप २ देखि ८ सेल्सियसको तापक्रममा अनडाइल्युटेड अर्थात् उपयोग गर्न पातलो नबनाइएको अवस्थामा १० सातासम्म राख्न सकिन्छ । त्यस्तै प्रयोग गर्न मिल्ने गरी बनाइएको डाइल्युटेड खोपलाई भने कोठाको तापक्रम (२५ डिग्री सेल्सियससम्म) मा १२ घण्टासम्म राख्न मिल्छ । हालसम्म मुलुकमा १२ वर्षदेखि १७ वर्षसम्मका ९१ प्रतिशतलाई पहिलो र ६७ प्रतिशतलाई पूर्ण मात्रा खोप लगाइएको छ । मन्त्रालयका अनुसार १२ देखि १७ वर्ष उमेर समूहका ३१ लाख १८ हजार ७ सय ८५ जनाले एक मात्रा र २३ लाख ११ हजार ९ सय ९८ जनाले पूर्ण मात्रा लगाइसकेका छन् । शनिबारसम्म मुलुकमा कुल जनसंख्याको ७५ प्रतिशत अर्थात् २ करोड १८ लाख ९२ हजार ४ सय २६ जनाले एक मात्रा र कुल जनसंख्याको ६४१ प्रतिशत अर्थात् १ करोड ८७ लाख ३ हजार ७ सय २६ जनाले पूर्ण मात्रा खोप लगाएका छन् । खोप अभियान सुरु भएदेखि हालसम्म ३ करोड ९२ लाख ३२ हजार ७ सय २५ मात्रा कोभिडविरुद्घ खोप लगाइएको छ ।
मधेस प्रदेशमा बढी म्यादी,"प्रदेश १ ः १७,८३१मधेस ः २१,६९८वाग्मती ः ११,३६३गण्डकी ः १०,६२५लुम्बिनी ः १६,०९८कर्णाली ः ७,७१३सुदूरपश्चिम ः ९,९३७ उपत्यका ः ४,७३५"
"स्वास्थ्यकर्मी १४, कार्यालय सहयोगी २५","२५ जना सहयोगी भए पनि कार्यालयमा खानेपानी र शौचालयको व्यवस्थापन राम्रो छैन । बाहिरैबाट शौचालय गन्हाउँछ, स्थानीय कमला मल्लले भनिन्, न सहयोगीले बिरामीलाई सहयोग गर्छन्, बिरामीले घरबाटै पानी बोकेर लैजानुपर्ने बाध्यता छ । अस्पतालका अनुसार सहयोगीलाई जिल्ला अस्पताल व्यवस्थापन समितिको आन्तरिक स्रोतबाट तलब भत्ता दिने गरिएको छ । अस्पतालमा नर्सिङ स्टाफ नहुँदा उपचारमा समस्या भएको गौतमले बताए । उनका अनुसार नर्स नहुँदा प्रसूति सेवा प्रभावित भएको छ । १५ शय्याको अस्पतालमा कम्तीमा १० जना नर्सिङ स्टाफ हुनुपर्ने हो, उनले भने, तर ५ जनाले भ्याइरहेका छन्, कुनै दिन चौबिसै घण्टासम्म ड्युटी गर्नुपरेको छ । उनले स्वास्थ्यकर्मीको व्यवस्था गर्न प्रदेश सरकारको सामाजिक विकास मन्त्रालयसँग पटकपटक आग्रह गरिए पनि बेवास्ता भइरहेको गुनासो गरे । जिल्ला अस्पताल झन्डै डेढ वर्षदेखि व्यवस्थापन समितिविहीन हुँदा प्रशासनिक र आर्थिक कामकाजमा समस्या भएको छ । गत वर्षको असोजमा समितिका अध्यक्ष र सदस्यको कार्यकाल सकिए पनि मन्त्रालयले अझै नियुक्ति नगर्दा नीतिगत कामहरू लामो समयदेखि रोकिएका छन् । अध्यक्ष नियुक्तिमा ढिलाइ हुँदा आर्थिक निर्णयहरू रोकिएका छन्, उपकरण र पूर्वाधार निर्माणमा समस्या भएको छ, उनले भने, आन्तरिक स्रोतबाट परिचालन हुने सबै काम रोकिएपछि बिरामीको उपचारमा पनि समस्या भयो । पदाधिकारी नहुँदा करारमा कार्यरत स्वास्थ्यकर्मीले साउनदेखि तलबभत्ता नपाएको जिल्ला स्वास्थ्य व्यवस्थापक गौतमले बताए ।"
कांग्रेसमा उम्मेदवार छनोट समिति नै बनेन,"(काठमाडौं)  नेपाली कांग्रेसले विधानअनुसार चैत ११ सम्म आगामी स्थानीय तह निर्वाचनका लागि पार्टीका तर्फबाट उम्मेदवार टुंगो लगाइसक्नुपर्छ तर उम्मेदवारको निर्णय गर्ने संसदीय समितिहरू गठन नहुँदा विधानको व्यवस्था टर्ने देखिएको छ ।विधानको धारा ३३ (१) मा कुनै पनि तहको प्रत्यक्षतर्फको उम्मेदवार मनोनयन दर्ता हुने मितिभन्दा एक महिनापूर्व उम्मेदवारको अन्तिम निर्णय गरिसक्नुपर्ने उल्लेख छ । निर्वाचन आयोगले वैशाख ११ र १२ मा स्थानीय तह निर्वाचनका लागि मनोनयन दर्ता गर्ने मिति तय गरेको छ । विधानअनुसार महानगरपालिका प्रमुखउपप्रमुखको केन्द्रीय संसदीय समितिले, नगरपालिका र उपमहानगरपालिका प्रमुखउपप्रमुखको प्रदेश संसदीय समितिले, गाउँपालिका प्रमुखउपप्रमुखको जिल्ला संसदीय समितिले र वडाध्यक्ष तथा सदस्यको प्रतिनिधिसभा क्षेत्र संसदीय समितिले उम्मेदवारको निर्णय गर्छन् । संसदीय समितिले गर्ने उक्त निर्णयलाई सम्बन्धित कार्यसमितिले अनुमोदन गर्नुपर्ने प्रावधान छ । संसदीय समितिमा सम्बन्धित कार्यसमितिका पदाधिकारीका साथै सभापतिको प्रस्तावमा निश्चित संख्यामा मनोनीत सदस्य हुन्छन् । कांग्रेसमा निर्वाचनको सन्दर्भमा संसदीय समिति शक्तिशाली मानिन्छन् । महामन्त्री विश्वप्रकाश शर्माले पार्टीको आन्तरिक व्यवस्थापनका लागि समयमै उम्मेदवारको टुंगो लगाउने वैधानिक व्यवस्था राखिए पनि समय अभावका कारण यसपटक नभ्याइने बताए । संविधान र कानुनले उम्मेदवारको टुंगो लगाउनेबारे समयावधि तोकेको छैन, हामीले प्रचार अभियानलाई सहज होस् भनेर एक महिनाअघि उम्मेदवारको निर्णय गरिसक्नुपर्ने व्यवस्था राखेका हौं, उनले भने, तर पार्टी महाधिवेशन भर्खरै सम्पन्न भएको र सामान्य अवस्था नरहेकाले केही ढिलो हुन सक्छ । विधानअनुसार १ सय ६५ प्रतिनिधिसभा निर्वाचन क्षेत्र, ७७ जिल्ला, ७ प्रदेश र केन्द्रमा संसदीय समिति रहन्छन् । विधानमा महाधिवेशन सम्पन्न भएको ६ महिनाभित्र सबै तहका समिति, विभाग वा निकाय गठन गरिसक्नुपर्ने उल्लेख छ । कांग्रेसको १४ औं महाधिवेशन गत मंसिरमा सम्पन्न भएको थियो । महामन्त्री शर्माले विधानले जेठसम्म संसदीय समिति गठन गर्न छुट दिए पनि स्थानीय तह निर्वाचनलाई मध्यनजर गर्दै चैत १५ भित्र संसदीय समिति गठन गर्न प्रदेश, जिल्ला र प्रतिनिधिसभा निर्वाचन क्षेत्रलाई निर्देशन दिइएको बताए । केन्द्रमा चैत ११ मा बस्ने केन्द्रीय कार्यसमिति बैठकले केन्द्रीय संसदीय समिति गठन गर्ने उनको भनाइ छ । पार्टीले सञ्चालन गरेको गाउँगाउँ जाऊँ, कांग्रेसलाई जिताऊँ अभियानमा पनि स्थानीय संरचनाको पूर्णतालाई महत्त्व दिइएको उनले बताए ।चुनावी समीकरणको बहसले पनि कांग्रेसभित्र उम्मेदवार चयन प्रक्रिया अलमलमा देखिएको छ । अन्तिम निर्णय गर्ने संसदीय समितिमा पुग्नुअघि तल्लो कार्यसमितिले प्रत्येक पदमा एक महिलासहित ३ जनाको नाम सिफारिस गर्नुपर्छ । फागुन २९ देखि एकमहिने गाउँगाउँ जाऊँ, कांग्रेसलाई जिताऊँ अभियान चलाइरहेको कांग्रेसका स्थानीय तहले उम्मेदवारको नाम सिफारिस थालेका छैनन् । अभियान क्रममा कञ्चनपुर पुगेका केन्द्रीय सदस्य नैनसिंह महरले स्थानीय तहका कार्यसमितिहरू उम्मेदवार सिफारिस प्रक्रियामा प्रवेश गरिनसकेको बताए । अभियानबाट फर्केका नेताहरूले आफ्नो क्षेत्रको स्थलगत अवस्था र कम्पोजिसनसँगै चुनावी समीकरणका बारेमा रिपोर्टिङ गरेपछि केन्द्रीय समितिले उम्मेदवारका लागि थप मापदण्ड बनाएर निर्देशन देला, उनले भने, त्यसपछि मात्र उम्मेदवार सिफारिस र निर्णयको काम हुन्छ ।स्थानीयस्तरमा कांग्रेस एक्लै चुनावमा जानुपर्ने जनमत बलियो रहे पनि केन्द्रमा भने गठबन्धन दलबीच चुनावी तालमेलको प्रयास भइरहेको छ तर कांग्रेसका लागि केन्द्रीयस्तरमा समीकरण गरेर कार्यान्वयन गर्न वैधानिक जटिलता पनि देखिएको छ । कांग्रेस विधानमा महानगरपालिकाको प्रमुखउपप्रमुखको उम्मेदवार निर्णय गर्ने अधिकारमात्र केन्द्रीय संसदीय समितिलाई छ । अन्य उम्मेदवारको निर्णय प्रदेश, जिल्ला र प्रतिनिधिसभा निर्वाचन क्षेत्र समितिले गर्छन् । महामन्त्री शर्माले गहिरो अध्ययन गरेर समीकरण गर्ने वा नगर्ने भन्ने निर्णयको अधिकार प्रदेश, जिल्ला र निर्वाचन क्षेत्र समितिलाई दिइने सम्भावना औंल्याए । पार्टीले विधानमै उम्मेदवारको निर्णय गर्ने अधिकार विभिन्न तहका कार्यसमितिलाई दिएको छ, केन्द्रबाट छुट्टै अधिकार दिन पर्दैन, उनले भने, यो तल्लो तहका समितिको जन्मसिद्ध अधिकारजस्तै हो, केन्द्रको मुख ताक्नुपर्दैन ।कांग्रेसका एक नेताले ६ वटा महानगरपालिकामा केन्द्रीयस्तरबाटै समीकरण गर्नेबारे गठबन्धन दलबीच छलफल भइरहेको बताए । अन्य स्थानीय तहमा पनि केन्द्रबाट समीकरणको खाका पठाइने ती नेताको भनाइ छ । उनका अनुसार हाल प्रमुख जितेको स्थानीय तह सोही दललाई दिइने र एमाले तथा अन्य दलले जितेका स्थानीय तहमा पार्टीको जनमतका आधारमा प्रमुख दिने गरी भागबन्डाको प्रयास भइरहेको छ । यसो गर्दा सबैभन्दा बढी फाइदा कांग्रेसलाई हुन्छ किनभने एमालेले जितेका अधिकांश स्थानीय तहमा कांग्रेसको अवस्था बलियो छ, ती नेताले भने । गत स्थानीय तह निर्वाचनमा नेकपा एमालेले २ सय ९४, कांग्रेसले २ सय ६६, माओवादी केन्द्रले १ सय ६ र तत्कालीन संघीय समाजवादी फोरमले ३४ स्थानीय तहमा प्रमुख जितेका थिए । कांग्रेस ३ सय २३ स्थानमा दोस्रो स्थानमा थियो । माओवादी केन्द्र पराजित भएकामध्ये ८१ स्थानमा दोस्रो स्थानमा रहेको निर्वाचन आयोगको विवरणमा उल्लेख छ । बाँकी अन्य राजनीतिक दल छन् ।चुनावी समीकरणबारे कांग्रेसमा मुख्य गरी दुई धार देखिएका छन् । शेखर कोइरालालगायत नेताहरू कांग्रेस एक्लै चुनाव लड्नुपर्ने पक्षमा छन् । कोइरालाले केन्द्रीय कार्यसम्पादन समितिको बैठकमा लिखित धारणा राख्दै कांग्रेसको राजनीतिक आदर्शविपरीत अप्राकृतिक गठबन्धन गर्न नहुने बताएका थिए । पार्टीभित्र एकता कायम गर्दै कार्यकर्ताको न्यायोचित व्यवस्थापन गरे स्थानीय तहमा एक्लै अत्यधिक सिट जित्न सकिन्छ, उनको भनाइ छ, स्थानीय तहमा जितको बलले प्रदेश र संघीय निर्वाचनमा समेत कांग्रेसले एक्लै बहुमत प्राप्त गर्न सक्छ । वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला भने सत्ता गठबन्धनलाई चुनावी समीकरणमा बदल्नुपर्छ भन्ने पक्षमा छन् । सत्तारूढ दलबीच समीकरण नगर्दा गठबन्धन भत्किने र वाम पार्टीहरूबीच तालमेल हुने जोखिम समीकरण पक्षधरले औंल्याउने गरेका छन् । पछिल्लो समय सभापति शेरबहादुर देउवासमेत समीकरणको पक्षमा ढल्किएको उनीनिकट एक नेताले बताए ।"
चार महिनामै फेरिए सचिव,"(काठमाडौं)  सरकारले सहरी विकास मन्त्रालयमा चार महिनाभित्रै दोस्रो पटक सचिव सरुवा गरेको छ । सहरी विकासबाट गत मंसिर १५ मा प्रधानमन्त्री कार्यालयको अतिरिक्त समूहमा पठाइएका सचिव रमेशकुमार सिंहलाई फेरि मन्त्रालयमा फर्काइएको छ भने सहरी विकासमा सचिव रहेका मणिराम गेलाललाई प्रधानमन्त्री कार्यालय पठाइएको छ ।सहरी विकासमन्त्री रामकुमारी झाँक्रीले चार महिनाअघि सिंहलाई सरुवा गरेर गेलाललाई ल्याएकी थिइन् । सिंह सहरी विकासमा सचिव भएको यो तेस्रो पटक हो । गेलाललाई मुख्य सचिव शंकरदास बैरागीले प्रधानमन्त्री कार्यालयमा बोलाएर आफूले सरुवा रोक्न नसकेकाले दुःख नमानी पत्र बुझ्न भनेका थिए । गेलालले सरुवा पत्र बुझेका छन् । मन्त्री झाँक्रीको सिफारिसमा अतिरिक्त समूहमा पठाइएका सचिव सिंह चार महिनापछि फेरि किन त्यही मन्त्रालयमा ठीक ठहरिए ? त्यसको उत्तर कसैसँग छैन । मन्त्री झाँक्रीले मन्त्रिपरिषद्ले नियमित प्रक्रियाअनुसार सरुवा गरेको बताइन् । उहाँ (सिंह) ले डम्पिङ साइटको समस्या बुझ्नुभएकाले त्यसको व्यवस्थापनको जिम्मेवारीसहित सरुवा गरिएको हो । उनले आफ्नो दबाब वा चासोमा सरुवा नभएको दाबी गरिन् । स्रोतका अनुसार केही समयअघि प्रधानमन्त्री शेरबहादुर देउवाले मन्त्रिपरिषद् बैठकमा सचिव सरुवामा आफूलाई विश्वास गर्न मन्त्रीहरूलाई आग्रह गरेका थिए । उनले प्रधानमन्त्री कार्यालय सचिवहरूको क्लबजस्तो भएको तर्क गरेको स्रोतले बतायो । सरुवा हुनुअघि सिंहलाई प्रधानमन्त्री कार्यालयमा प्राविधिक सचिवको दरबन्दी सिर्जना गराएर राखिएको थियो । प्रधानमन्त्री कार्यालयका एक सचिवले भने, हामीले यस्तो दरबन्दी सिर्जना नगर्न सुझाव दिए पनि रोक्न सकिएन । प्रधानमन्त्री कर्यालयमा चार जना सचिव भए पुग्ने तर्क ती सचिवले गरे ।सचिव सिंहलाई तत्कालीन सहरी मन्त्री मोहम्मद इस्तियाक राईले हटाएका थिए । मन्त्रीले प्रत्यायोजन गरेको अधिकार दुरुपयोग गरेको भन्दै उनलाई हटाइएको थियो । त्यसपछि कृष्णगोपाल श्रेष्ठ र प्रभु साह मन्त्री भएका बेला सिंह सहरी विकास सचिव थिए । सिंह र गेलालको सरुवा पछिल्लो उदाहरण मात्र हो । अवकाश हुनु चार दिनअघि सचिवमा बढुवा गरेको, औचित्य पुष्टि नगरी सचिवको दरबन्दी सिर्जना गरेको, सचिवहरूलाई प्रधानमन्त्री कार्यालयमा हाजिर गराएर उपहास गरेको, सहसचिवको दरबन्दीमा उपसचिवलाई कामकाजमा खटाएको, दुई सयभन्दा बढी स्थानीय तह निमित्तका भरमा चलाएको जस्ता थुप्रै घटना पटकपटक सार्वजनिक हुँदै आएका छन् । सचिवहरूलाई प्रधानमन्त्री कार्यालयको बरन्डामा हाजिर गराएर उपहास गरेको भन्दै चौतर्फी दबाब सिर्जना भएपछि अहिले समिति नै गठन गरेर दरबन्दी घटाउने गृहकार्य भइरहेको छ ।प्रधानमन्त्री कार्यालयका सचिव लक्ष्मण अर्यालको संयोजकत्वमा सचिवको दरबन्दी पुनरावलोकन गर्ने गृहकार्य अन्तिम चरणमा पुगेको छ । संघीय मामिला तथा सामान्य प्रशासन मन्त्रालयमा अहिले १८ जना सहसचिव हाजिर गरेर बसेका छन् । सरुवामा निजामती ऐनमा उल्लेख भएका विषयलाई बेवास्ता गरेका कारण प्रशासन संयन्त्रमा बेथिति मौलाएको संघीय मन्त्रालयका अधिकारीहरूले नै बताउँदै आएका छन् । पूर्वप्रशासकहरू भने प्रशासनिक क्षेत्रमा देखिएको विकृतिलाई राजनीतिसँग मात्र नजोडिएको बताउँछन् । पूर्वसचिव गोपीनाथ मैनालीले सामान्यतया कर्मचारीले एकै ठाउँमा दोहोरिएर जान खोज्नु गलत भएको बताए । सचिवको पाँच वर्षे कार्यकालमा नौपटक सरुवा भएका उनले भने, इमानजमान हुने कर्मचारीले ठाउँ रोज्न हुँदैन । उनले कर्मचारीले जहाँ पठाए पनि जान्छु भन्ने मानसिकता नबनाएसम्म राजनीतिक हस्तक्षेप नरोकिने बताए । हात जोडर मलाई यो ठाउँमा पठाइदिनुस् हजुर भन्ने चलनको अन्त्य हुनुपर्ने उनको भनाइ छ ।"
पारलैंगिक समुदायमा गम्भीर स्वास्थ्य समस्या,"(काठमाडौं)  यौनिक तथा लैंगिक अल्पसंख्यक समुदायका युवा अभियन्ता सम्राट चौधरीले पहिलो पटक महिनावारी हुँदा शारीरिक र मानसिक पीडाको सामना गरे । ३३ वर्षीय चौधरी सुनसरीको इटहरीस्थित परिवारमा छोरीका रूपमा जन्मिएका थिए । महिनावारी भएपछि ममीले छोरी मान्छेलाई महिनैपिच्छे यस्तो हुन्छ भनेर जानकारी गराउनुभयो तर मैलेचाहिँ आफूमा महिलापन महसुस गर्नै सक्दिनथेँ, उनले सुनाए, मलाई आफू केटाजस्तो लाग्थ्यो । किन महिनावारी भएँ ? मेरो शरीरमा अनौठो के भइरहेको छ ? भन्ने मनमा बारम्बार खेलिरहन्थ्यो ।उनी महिला जननेन्द्रियसहित जन्मिएका भए पनि सानैदेखि पुरुषको व्यवहार देखाउँथे । बुझ्ने उमेर हुँदैदेखि पुरुषले लगाउने पहिरन मन पराउँथे तर आफ्नो लैंगिक पहिचानमा स्पष्ट थिएनन् । काठमाडौंमा पढ्न आएपछि आफू पारलैंगिक पुरुष भएको पहिचान गरे । यौनिक तथा लैंगिक अल्पसंख्यकका अधिकार क्षेत्रमा काम गर्दै जाँदा उनी महिनावारी प्रक्रियाका बारेमा खुल्न थाले । अहिले महिनावारी प्राकृतिक प्रक्रिया हो भन्ने बुझेका छन् तर यौनिक तथा लैंगिक समुदायमैत्री नहुँदा सार्वजनिक शौचालय प्रयोग गर्न गाह्रो मान्छन् । महिलाकामा जान मन लाग्दैन, पुरुषकामा जाऊँ भने ब्लिडिङ भइराखेको, प्याड फेरिराखेको अरूले देखे के भन्लान् जस्तो लाग्छ, उनले भने, प्याड भिजेर कपडा छिचोलिसकेको हुन्छ तर फेर्न सकिँदैन, उनले भने । सम्राटको भोगाइले सम्पूर्ण पारलैंगिक पुरुषको महिनावारी समस्यालाई प्रतिनिधित्व गर्ने अधिकारकर्मी सरिता केसीले बताइन् । बाल्यकालदेखि नै घर, समाज, स्कुल र स्वास्थ्यको क्षेत्रमा महिलालाई मात्रै महिनावारी हुन्छ भनेर सिकाइने गलत अभ्यास छ, उनले भनिन्, हाम्रो समुदायका साथीहरू यसको मारमा पर्नुभएको छ । पारलैंगिक पुरुषहरू पनि प्रजनन अंगहरू परिपक्व हुँदै गएपछि महिनावारी हुन्छन् । महिला र पुरुष दुवैको जननेन्द्रिय लिएर जन्मेको व्यक्ति इन्टर सेक्स (अन्तरलिंगी) लाई पनि महिनावारी हुन्छ । मितिनी नेपालको कार्यकारी निर्देशकसमेत रहेकी केसीले जो व्यक्तिसँग पाठेघर छ, उसलाई महिनावारी हुन्छ भनेर विद्यालय तहबाटै सिकाउनुपर्ने बताइन् । महिनावारी मात्रै होइन, यौन तथा प्रजनन स्वास्थ्य अधिकारको बहस गर्दा सबैलाई समेट्नुपर्यो, यौनिक तथा लैंगिक अल्पसंख्यक समुदायको यौन तथा प्रजनन स्वास्थ्य अधिकारमा काम गर्ने आदित्य राईले भने ।यस समुदायका व्यक्तिहरूले यौनिक इच्छाअनुसार शारीरिक बनावट परिवर्तनका लागि प्रयोग गर्ने हर्मोनल औषधिले स्वास्थ्यमा जटिल समस्या देखिने गरेका छन् । महिनावारी रोक्ने, गर्भनिरोधक चक्कीलगायत हर्मोनल औषधि प्रयोगले मिर्गौला बिगार्ने, उच्च रक्तचाप, सुगर बढ्ने, मनोवैज्ञानिक असर देखिने गरेको निलहिरा समाजकी अध्यक्ष पिंकी गुरुङले बताइन् । १२ वर्षदेखि निरन्तर हर्मोन प्रयोग गर्दै आएका एक पारलैंगिक पुरुषको हिपमा घाउ बढ्यो । घाउ पाकेर दुख्न थालेपछि केही दिनअघि नियमित हर्मोन लिँदै आएको अस्पतालमा उपचार गर्न पुगे । नियमित हर्मोन दिइरहेका डाक्टर त्यस दिन थिएनन् । पारलैंगिक व्यक्ति भएको थाहा भएपछि अर्का डाक्टरले जाँच्नै मानेनन् । बिरामी र डाक्टरबीच झगडा पर्यो । निलहिरा समाजको नेतृत्वले सहजीकरण गरेर अर्का डाक्टरबाट उपचार गराइरहेका छन् । उनीहरूको लैंगिक पहिचानलाई सहजै नस्विकारिने हुँदा यौनिक चाहनाअनुसारको शारीरिक बनावट समाजलाई पेस गर्न पारलैंगिक महिलाले स्तन बढाउने, पारलैंगिक पुरुषले स्वर फेर्ने, दाह्रीजुंगा आउनेलगायत औषधि चिकित्सकको सल्लाहबिनै खाइदिन्छन् । यसबारे पर्याप्त विज्ञ स्वास्थ्यकर्मीको अभाव, सेवा लिन गइहाले दुर्व्यवहार सहनुपर्ने र अनावश्यक प्रश्न झेल्नुपर्ने डरले आफूखुसी औषधि प्रयोग गरेको उनीहरू बताउँछन् । खासगरी पारलैंगिक पुरुषहरूमा हुने महिला प्रजनन अंगहरू प्रयोगमा नआउँदा गम्भीर खालका स्वास्थ्य समस्या व्यहोर्नुपरिरहेको छ । प्रकृतिले दिएको स्तन, पाठेघरले जुन काम गर्नुपर्ने हो, नहुँदा ३० वर्ष पार गरेपछि स्तन क्यान्सर भएर काटेर फाल्नुपर्ने, पाठेघर संक्रमण भएर फाल्नुपर्ने हेल्थ कम्प्लिकेसनहरू आइरहेका छन्, उनले भनिन्, पारलैंगिक पुरुषहरू गर्भाधारण गर्न नसक्ने होइनन् तर यो उनीहरूको इच्छाविपरीत हुन्छ । राष्ट्रिय महिनावारी सञ्जालका संयोजक गुणराज श्रेष्ठले यस समुदायमा यौन तथा प्रजनन स्वास्थ्यभित्र कस्ता विषय पर्छन्, कसरी सम्बोधन गर्ने भन्ने बुझाइको चरणमा रहेकाले पर्याप्त छलफल हुनुपर्ने बताए । राष्ट्रिय योजना आयोगमा सामाजिक विकास शाखाका सहसचिव किरण रूपाखेतीका अनुसार पन्ध्रौं योजनामा यससम्बन्धी छुट्टै कार्यनीति छैन । यस समुदायको क्षेत्रमा गर्नुपर्ने काम धेरै छन्, उहाँहरू हामीसँग समस्या लिएर आउनुभएको छ, आयोग संवेदनशील छ, उनले भने, नीतिगत, जीवनस्तरलगायत समग्र अवस्थाका बारेमा चाँडै प्रारम्भिक अध्ययन गर्ने तयारीमा छौं, सोह्रौं योजनामा बृहत्तर रूपमा समेटेर लैजाने सोच छ ।मितिनी नेपालकी अध्यक्ष लक्ष्मी घलानले संयुक्त राष्ट्रसंघलगायत अन्तर्राष्ट्रिय सन्धिहरूमा यस समुदायको यौन तथा प्रजनन स्वास्थ्य र अधिकार उल्लेख भए पनि पक्ष राष्ट्र नेपालको कार्यान्वयन फितलो रहेको बताइन् । नेपालमा यौन जीवन र प्रजनन अधिकारलाई विवाहसँग जोडेर हेरिँदा यो समुदाय स्वास्थ्य सुविधाबाट पनि वञ्चित छ, उनले भनिन् ।"
सेलेघाटसाँघुटार सडक महिनौंदेखि अलपत्र,"(रामेछाप)  सडक बनाउने नाममा पहिलेको संरचना भत्काएको तर निर्माण कार्य छोडेर ठेकेदार भागेपछि रामेछाप नगरपालिकाका स्थानीय आक्रोशित भएका छन् । रामेछापको मन्थली नगरपालिका६ सेलेघाटदेखि रामेछाप हुँदै ओखलढुंगाको सीमावर्ती साँघुटारसम्मको करिब ५० किलोमिटर सडक भताभुंग पारेर छोडिएको छ । माटो खनेको खाडल पुरिएको छैन, सडक रेखाका घर पहिरोमा पर्नेर् अवस्थामा छन्, गोरेटोबाटो बिगारेर एक गाउँबाट अर्को गाउँ र खेतबारीमा जाने अवस्था छैन, भल काटिएको छैन, रामेछाप२ देउरालीका वडा सदस्य सुशीलहरि बख्रेलले आक्रोश पोख्दै भने । काम अलपत्र छाडेर नेपाली ठेकेदार दीपेन्द्र शाही ६ महिनादेखि सम्पर्कविहीन बनेका बख्रेलले भने । भारतीय एक्जिम बैंकमार्फत निर्माण हुँदै आएको सडकको जिम्मा भारतीय निर्माण कम्पनी टीसीआईएलले पाएको थियो । कम्पनीले शाहीलाई निर्माण कार्यको जिम्मा लगाएको हो । शाहीले स्थानीय ठेकेदारलाई काम दिएर आफू बेपत्ता भएपछि निर्माण कार्य महिनौंदेखि रोकिएको हो । शाही भागेपछि स्थानीय निर्माण व्यवसायीले ज्यामीलाई पैसा दिन सकेका छैनन् । पैसा नपाएकाले स्थानीय ज्यामीले सडक आयोजना हेर्दै आएको परामर्शदाता कम्पनीको कार्यालयमा केहीअघि तालासमेत लगाएका थिए । करिब ५० किलोमिटर सडक निर्माणका लागि स्थानीयले सडकमा पर्ने जग्गाको मुआब्जा नलिने प्रतिबद्धता जनाएका थिए । जग्गा सित्तै दिएको मात्र हैन, अरू जुनसुकै सहयोग गर्छौं भन्दा पनि ठेकेदार कम्पनीले निर्माण कार्यमा ढिलासुस्ती गरे, रामेछाप नगर प्रमुख नरबहादुर थापामगरले भने । स्थानीय सरकार समस्या समाधानका लागि प्रतिबद्ध रहेको उनको भनाइ छ । वर्षायाम लाग्ने बेला भइसकेको अवस्थामा माटो खनेर जताततै भत्काएर छोडिएको सडकका कारण कतिपयको घरगोठ बग्ने स्थिति छ, साँघुटारका होतराज ढकालले भने । काम रोकिएको महिनौंपछि बुधबार निर्माण स्थलमा आइपुगेका टीसीआईएलका नेपाल प्रतिनिधि एके चौधरीले सडक निर्माण कार्यप्रगति हेरेर आफूलाई दुःख लागेको बताए । म आयोजनाको निरीक्षण गर्न आएको । जति काम हुनुपर्ने थियो त्यति हुन नसकेको म स्विकार्छु, चौधरीले भने । उनले हालसम्म आयोजनामा ३० प्रतिशत काम हुनुपर्नेमा करिब २० प्रतिशत मात्र भएको बताए । उनले निर्धारित समयमै सडक कालोपत्र गर्ने बताएका छन् । सन् २०२० को नोभेम्बर ११ मा सुरु भएको आयोजना २०२३ को मे १० भित्रमा सक्नुपर्ने गरी सम्झौता भएको हो ।"
तस्बिरले फिर्ता ल्यायो फल्चा,"(ललितपुर)  झन्डै आधा शताब्दी नामेट भएको समय फल्चाले पुनर्जीवन पाएको छ । शनिबार ललितपुर उपमहानगर प्रमुख चिरीबाबु महर्जनले भत्किएको ४९ वर्षपछि समय फल्चाको उद्घाटन गरे । उद्घाटनका क्रममा मेयर महर्जनले पुरानो तस्बिरका कारण फल्चा फेरि बनाउन सफल भएको बताए । यो तस्बिर थिएन भने फल्चा यो रूपमा फर्काउन सकिने थिएन, महर्जनले उद्घाटन समारोहमा राखिएको तस्बिर देखाउँदै भने, हजार शब्दले व्याख्या गर्न नसक्ने काम एउटा तस्बिरले गर्न सक्छ भन्ने पुष्टि भएको छ । ललितपुर महानगरापालिका अगाडि अशोक स्तूपको आडैमा कुनै बेला बटुवालाई बस्न र जात्रा पर्वमा सांस्कृतिक गतिविधि सञ्चालन गर्न बनाइएको समय फल्चा (पाटी) हेर्दाहेर्दै पाताल भएको थियो । त्यसपछि स्थानीयले यसलाई हडप्न सुरु गरे । हडपेको फल्चा फेरि फिर्ता ल्याउन त्यही तस्बिर प्रमाणका रूपमा पेस गर्दै हिँड्नु परेको महर्जनले सुनाए । प्रधानमन्त्री शेरबहादुर देउवादेखि तत्कालीन गृहमन्त्री विमलेन्द्र निधिसम्मलाई यही फोटो देखाउँदै हिँडें, महर्जनले भने, यही फोटो हेरेरै सीडीओले फुकुवासमेत गरिदिनुभयो । मेयर महर्जनका अनुसार अदालतले अन्तरिम आदेश दिन नमान्दा होस् वा गृह मन्त्रालयको आदेशले जिल्ला प्रशासन कार्यालयले फल्चा पुनर्निर्माण नगर्न निर्देशन दिँदा यही फोटो देखाएपछि निर्देशन फुकुवा भएको थियो ।समय फल्चा निर्माण समितिका संयोजक रविन महर्जनका अनुसार उक्त तस्बिर २०२३ सालमा खिचिएको हो । तस्बिरमा फल्चा निकै पुरानो देखिन्छ । पुल्चोक हुँदै जावलाखेलतिर जाने सडकको छेउमै रहेको यो फल्चाको दायाँतिर अशोक स्तूप र बायाँतिर सोह्रखुट्टे पाटी देखिन्छ । महर्जनका अनुसार राजाले वृक्षरोपण गर्ने कार्यक्रमका बेला २०२९ सालमा फल्चा भत्काइएको थियो । फल्चा रहेको स्थान ललितपुर महानगर३ मा पर्छ । फल्चाको पुनर्जीवन पाएकोमा वडाध्यक्ष गोपाल महर्जनले खुसी व्यक्त गरे । हामीले युद्ध जितेको जस्तो भएको छ, उनले भने, कमान्डर (मेयर) बलियो भएर मात्र यो युद्ध जित्न सफल भइयो । फल्चा पुनर्निर्माण गर्न भने महानगर र स्थानीयले लामो कानुनी झमेला झेल्नु परेको थियो । ४९ वर्षपछि फल्चा बनाउने योजना अनुसार गत भदौ ३ गते फल्चा शिलान्यास कार्यक्रम थियो । तर अघिल्लो दिन अधिवक्ता अमृत अर्याललगायतले दिएको रिट निवेदनको सुनुवाइ गर्दै पाटन उच्च अदालतले निर्माण रोक्न अन्तरिम आदेश दियो । शिलान्यास रोकिएपछि मेयर महर्जनले भेलालाई सम्बोधन गरे । त्यही दिन मैले जसरी पनि बनाउँछु भनेर सम्बोधन गरेको थिएँ, मेयर महर्जनले भने, आज नबने भोलि बन्छ । तर बनेरै छाड्छ भनेर अडान लिएको थिएँ । भदौ २३ गते अदालतले अन्तरिम आदेश खारेज गरेपछि काम अघि बढ्यो । फल्चामा पहिलेकै जस्तो सामग्री प्रयोग गरिएको छ । त्यस्तै २०२९ सालमा फल्चा भत्किनुअघिको टुँडाल नै प्रयोग गरिएको छ । महर्जनका अनुसार फल्चा भत्किएपछि त्यहाँको टुँडाल वडा प्रहरी कार्यालयमा र मूर्ति ललितपुर प्रहरी परिसरमा राखिएको थियो । निर्माण सम्पन्न गर्न ३५ लाख रुपैयाँ लागेको महर्जनले जानकारी दिए । फल्चा बनाउन एक पुस्ताले नै संघर्ष गर्नु परेको महर्जनले बताए । फल्चा बनाउन एउटा पुस्ताले नै संघर्ष गर्नु पर्यो, मेयर महर्जनले भने, यो दिनको प्रतिक्षा गरेको धेरै भयो । आज आयो यो दिन । मेयर महर्जनले फल्चा बनाउन संघर्ष गर्ने र दिवंगत भइसकेका मलेगो, लक्ष्मी महर्जन, ज्योतिराज शाक्य, दानमाया, शुक्रराज शाक्य लगायतलाई सम्झिए । स्थानीयहरूका अनुसार फल्चामा इन्द्र जात्राको अवसरमा समय (चिउरा) दान गर्ने गरिन्थ्यो । अब फल्चा बनेको छ । समुदायले पहिला जुन प्रयोजनको लागि प्रयोग गर्थे, त्यही प्रयोजनमा प्रयोग गर्न पाउने छन् अब । अब यहाँ समय दान हुन्छ, चिरिबाबुले भने, मैंले ७५ वटा यस्ता पाटी बनाए तर यसमा मात्र महाभारत भयो । महाभारतै भए पनि सफल भैयो । अदालतको कारण सफल भएको हो । देशमा न्याय मरेको छैन है भन्ने उदाहरण हो यो ।"
डढेलो नियन्त्रण गर्न दस्ता टोली,"हेटौंडा (कास) गर्मीयाम लागेपछि वनजंगलमा डढेलो लाग्ने गर्छ । डढेलो नियन्त्रणका लागि जिल्ला वन कार्यालय हेटौंडाले डढेलो नियन्त्रण दस्ता टोली नियुक्त गरेको छ । उक्त दस्ता टोलीले वनजंगलको अग्निरेखा सफा गर्नुका साथै वनजंगलमा लागेको डढेलो नियन्त्रण गर्ने कार्यमा खटिने जिल्ला वन कार्यालय हेटौंडाका प्रमुख शिव सापकोटाले बताए । उनले भने, तीन महिनासम्म डढेलो नियन्त्रण दस्ता टोली सक्रिय रहनेछ । जिल्ला वनले १० जनाको डढेलो नियन्त्रण दस्ता राखेको हो । उक्त दस्तालाई विशेषगरी बकैया र वाग्मती गाउँपालिकाका वनजंगलमा खटाइने वन कार्यालयले जनाएको छ । उक्त टोलीलाई आगो नियन्त्रण लिन आवश्यक पर्ने अग्नि नियन्त्रण सामग्री र पोसाकहरू उपलब्ध गराएको वन कार्यालय प्रमुख सापकोटाले बताए । कार्यालयले उनीहरूको जीवन बिमा पनि गरेको छ । हेटौंडा उपमहानगर र मकवानपुरगढी गाउँपालिकाभित्र पर्ने वनजंगलको डढेलो नियन्त्रण गर्न सशस्त्र वन रक्षकको २ वटा टोलीलाई एलर्डमा राखिएको वन कार्यालय हेटौंडाले जनाएको छ । जंगलमा लागेको डढेलो नियन्त्रण गर्न दस्ता टोलीमात्र होइन वन कार्यालयले ट्र्याक्टरमा ५ हजार लिटर पानी अट्ने क्षमताको ट्यांकर पनि तयारी हालतमा राखेको छ । फोर्सले टाढाटाढा पानी फाल्नका लागि मोटर ट्र्याक्टरमा राखिएको छ । डढेलो नियन्त्रण गर्नका लागि पूर्वतयारी गर्नुका साथै सचेतनामूलक कार्यक्रम सञ्चालन गरिरहेका छौं, कार्यालय प्रमुख सापकोटाले भने, जंगलमा डढेलो लगाउनेलाई पनि कानुनी दायरामा ल्याउनेछौं ।गत वर्ष मकवानपुरमा १ सय ४३ स्थानमा डढेलो लागेको थियो । डढेलोले ७ हजार २ सय ३४ हेक्टर सामुदायिक वनको जंगलमा क्षति पुर्याएको थियो । गत आवमा डढेलोले घाटगद्दी गरेर राखेको ७ हजार ५ सय क्युफिट काठ नष्ट गरेको थियो । ब्रह्मदेवी सामुदायिक वन धियाल र कालीदेवी सामुदायिक वनको काठमा डढेलो नष्ट गरेको वन कार्यालयले जनाएको छ ।"
सरसफाइ र सुशासनमा फड्को,"फोहोरमैला व्यवस्थापन र सुशासनमा उत्कृष्टफोहोरमैला व्यवस्थापनमा वालिङ नगरपालिका मुलुकमै पहिलो छ । नेपाल नगरपालिका संघबाट दुईपल्टसम्म नगद र प्रमाणपत्रसहित सम्मानित भएको वालिङ नगरपालिका आइतबार पनि संस्थागत विकास, सेवा प्रवाह र वित्तीय सुशासनको क्षेत्रमा अगाडि रहेको भन्दै सम्मानित भयो । नगरपालिकाले कुहिने र नकुहिने फोहोरलाई व्यवस्थापन गरी फोहोर बिक्रीबाटै लाखौं आम्दानी गर्दै आएको छ ।"
लिमीमा चुनावअघि नै चुनिए जनप्रतिनिधि,"(हुम्ला)  नाम्खा गाउँपालिका६ लिमीका बासिन्दाले स्थानीय तहको निर्वाचनअघि नै जनप्रतिनिधि चुनेका छन् । सरकारले वैशाख ३० गते स्थानीय तह निर्वाचनको मिति तोकेको छ । तर स्थानीयले गाउँ भेला गरी वडाध्यक्ष र सदस्य चुनेका हुन् । झन्डै १ सय ५० घरधुरी रहेको लिमीमा जाङ, हल्जी र तिल गरी ३ गाउँ छन् । गाउँ भेलाबाट वडाध्यक्षमा पाल्जोर तामाङ नै दोहोरिएका छन् । सदस्यहरूमा हल्जीबाट छिरिङटुङडुप तामाङ, जाङबाट पुटी तामाङ र तिलबाट टुङडुप लामा चयन भएका छन् । उनीहरू सबै नयाँ हुन् ।स्थानीयले अब गाउँपालिका अध्यक्ष र उपाध्यक्षका लागि मात्रै मतदान गर्ने भएका छन् । लिमीका सबै घरबाट एकएक जना उपस्थित गराएर बैठक डाकिएको स्थानीय गिरमेत तामाङले बताए । उनका अनुसार २०७४ को स्थानीय तह निर्वाचनअघि पनि यसरी नै जनप्रतिनिधि चुनिएको थियो । लिमीका स्थानीय बासिन्दाको आफ्नै नियम छ । खेतबारी जोत्दा र अन्न भित्र्याउँदा गाउँवासीको बैठक बस्ने गर्छ । गाउँमा अध्यक्षको निर्देशनबिना कुनै पनि स्थानीयले काम गर्न पाउँदैनन् । सार्वजनिक मात्रै होइन, निजी कामका लागि पनि अध्यक्षको अनुमति चाहिने अध्यक्ष तामाङले बताए । उनका अनुसार गाउँ भेलामा उपस्थित हुन नसक्नेले १ हजारदेखि १ लाख रुपैयाँसम्म जरिवाना तिर्नुपर्ने चलन छ । बैठक बस्ने मिति, समय र स्थान पहिले नै तोकिएको हुने उनले जानकारी दिए । बैठकमा १६ वर्ष उमेर कटेका र ६० वर्ष ननाघेका घर मूली मात्र बस्न पाउँछन् । यो कुनै नौलो कुरा भएन, यसअघि पनि यसरी नै जनप्रतिनिधि चुनिएका थिए, नाम्खा गाउँपालिका उपाध्यक्ष पेमा तामाङले भने, आफ्नो वडामा अनावश्यक राजनीति हुन नदिन गाउँ भेलामार्फत प्रतिनिधि चुनेका हुन् ।लिमीका स्थानीय बासिन्दाले महत्त्वपूर्ण विषयमा निर्णय लिन हरेक वर्ष कात्तिक अन्तिम साता वा मंसिर पहिलो साता बैठक बस्छन् । जसबाटै गाउँमा कार्यान्वयन गरिने योजनाहरूको बाँडफाँट गरिन्छ । गत मंसिरमा लिमीमा खाद्यान्न अभाव हुँदा वडाध्यक्ष तामाङले काठमाडौं पुगी खाद्यान्न अभावको समस्या समाधान गरेका थिए । आलु र उवा मात्रै उत्पादन हुने लिमीमा बर्सेनि खाद्यान्न अभाव हुन्छ । तामाङको काम कारबाही सन्तोषजनक भएकाले फेरि उनैलाई वडाध्यक्ष तोकिएको स्थानीय डिचिन तामाङले बताइन् । भारी हिमपात भएका कारण यो वर्ष लिमीका बासिन्दाको नामावली संकलन नभएको जिल्ला निर्वाचन कार्यालयले जनाएको छ । कार्यालयले १७ मंसिरदेखि ९ पुससम्म नामावली संकलन गरेको थियो । कार्यक्रम हुँदा लिमीमा भारी हिमपात भएको थियो, त्यसैले मतदाता नामावली अद्यावधिक गर्न सकिएन, जिल्ला निर्वाचन अधिकारी श्यामबहादुर रानाले भने ।"
निर्वाचनमा खटिनेहरूको सुविधामा विभेद नहोस्,"आगामी वैशाख ३० मा हुने स्थानीय तह निर्वाचनका लागि खटिने कर्मचारी र सुरक्षाकर्मीका सुविधामा विभेद गरिनु अनुचित छ । निर्वाचन आयोगका पदाधिकारी र कर्मचारीलाई चार महिनासम्म शतप्रतिशत भत्तालगायतका आकर्षक सुविधा तोकिँदा सुरक्षा निकायहरूका हकमा भने यसअघि प्रदान गरिएका खाजादेखि औषधिसम्म पनि कटौती गरिएका छन् । समान प्रयोजनका निम्ति राज्यका विभिन्न निकायमध्ये एउटाले सुविधा पाउनु र अर्कोले नपाउनुको औचित्य पुष्टि हुन सक्दैन । खटिएको कार्यघण्टा र पदीय हैसियत बमोजिम सुविधाको मात्रामा अन्तर हुनुलाई मात्रै स्वाभाविक मान्न सकिन्छ, राज्यका निकायहरूबीचै कसैलाई माथैमाथ कसैलाई पुर्पुरोमा हात हुनुलाई सामान्य मान्न किमार्थ सकिँदैन । सुरक्षाकर्मीहरू त अझ उच्च मनोबलका साथ निर्वाचनमा खटिनुपर्ने हुन्छ । चुनावलाई स्वच्छ र धाँधलीरहित रूपमा सञ्चालन गर्न सम्बन्धित कर्मचारीहरूको जति दायित्व हुन्छ, त्यति नै भूमिका हुन्छ प्रहरी लगायतका सुरक्षाकर्मीको पनि । चुनावलाई भयरहित बनाएर मतदाता सहभागिता बढाउन सुरक्षाकर्मीकै अहम् कर्तव्य हुन्छ । त्यसैले प्रोत्साहनका निम्ति दिइने सुविधामा अन्तर गरेर जिम्मेवारीमा रहेका कसैलाई पनि उल्टो निरुत्साहित तुल्याउनु हुँदैन । निश्चय पनि सरकारी सेवामा कार्यरतहरूले अतिरिक्त सुविधा हेरेर मात्र आफ्नो दायित्व निर्वाह गर्ने भन्ने हुँदैन, त्यस्तो गर्नु पनि हुँदैन । तर, सुविधाको विभेदले मनोवैज्ञानिक रूपमा असर पार्छ भन्ने हेक्का सरकारले पुर्याउनुपर्छ ।सरकारले निर्वाचनका लागि सेना, प्रहरी, सशस्त्र प्रहरी र राष्ट्रिय अनुसन्धान विभागलाई औषधि खरिद, खानाखाजा, विशेष भत्ता लगायत १२ वटा शीर्षकको बजेट शतप्रतिशत कटौती गरेको छ । २०७४ को स्थानीय तह निर्वाचनमा एक साताका लागि दैनिक २ सय ५० रुपैयाँ खाजा खर्च र त्यति नै विशेष भत्ता पाएका सुरक्षाकर्मी यस पालि रित्तो हात हुँदै छन् । सवाल सुविधाको मात्र होइन, सुरक्षा निकायहरूका लागि अरू अत्यावश्यकीय सामग्रीको बजेट पनि कटौती गरिएको छ । कतिसम्म भने, म्यादी प्रहरीलाई लट्ठी किन्ने बजेटसमेत काटेर पोसाक अन्तर्गतै गाभिएको छ । मागेजति बजेट नपाएपछि मात्र होइन, सबैजसो शीर्षकका रकम कटौती गरिएपछि चारवटै सुरक्षा निकाय अर्थ मन्त्रालयसित असन्तुष्ट छन् । देशकै अर्थतन्त्रमा दबाब परेको र यही वर्ष संघीय संसद् र प्रदेश सभाको चुनाव पनि गराउनुपर्ने भएकाले अर्थ मन्त्रालयलाई सकस परेको बुझ्न सकिन्छ । तर, सुरक्षाकर्मीहरूको आत्मबलमै असर पुग्ने गरी अत्यावश्यकीय साधनसामग्रीकै रकम कटौती गरिनु हुन्न । यी निकायको नियमित बजेटबाटै सम्बन्धित सामग्रीको जोहो गर्न सकिन्छ भन्ने सरकारलाई लागेको हो भने पनि चुनावी रकम विनियोजनअघि नै अर्थ मन्त्रालयका पदाधिकारीहरूले यसबारे छलफल गर्नु उचित हुन्थ्यो । फेरि, निर्वाचन आयोगका पदाधिकारीकर्मचारी र चुनावमा खटिने कर्मचारीका लागि जेजति भत्ताको व्यवस्था गरिएको छ, यसले त सरकारसित स्रोतको संकट भएको पनि देखाउँदैन । आयोगले पदाधिकारी र कर्मचारीलाई निर्वाचन मिति घोषणा भएदेखि अन्तिम परिणाम आएको थप ३५ दिनसम्म शतप्रतिशत भत्ता र अतिरिक्त सुविधा दिने निर्णय गरेको छ । उनीहरूले दैनिक खाजाखाना खर्च तथा छुट्टै सञ्चार सुविधाबापतको मोटो रकम पाउँदै छन् । आयोगका पदाधिकारीलाई सुरु स्केलको शतप्रतिशत भत्ताबाहेक दैनिक २ हजार ५ सय सञ्चार सुविधा, सचिवलाई २ हजार, सहसचिवलाई १ हजार ५ सय र उपसचिवलाई १ हजार रुपैयाँ सञ्चार सुविधा तोकिएको छ । मतदान केन्द्र र घुम्ती टोलीमा खटिने कर्मचारीले पनि भत्ता पाउनेछन् । सरकारी वेतनभोगीहरूबीचै गरिएको सुविधाको यो विभेद निःसन्देह अमनासिब छ, यसलाई सच्याइनुपर्छ । तर, यस प्रकरणबाट अर्को एउटा जबर्जस्त प्रश्न पनि सतहमा आएको छ निर्वाचन आयोगले आफ्ना पदाधिकारी र कर्मचारीलाई यसरी चारचार महिनाका लागि आकर्षक अतिरिक्त सुविधा छुट्याउनु कति मनासिब छ ? निर्वाचन आयोगको एउटा प्रमुख दायित्व नै विभिन्न तहका चुनाव गराउनु हो, यसैका लागि उनीहरूले नियमित तलबसुविधा पाएकै हुन्छन् । तर, चुनावका बखत फेरि लामो अवधिसम्म कुस्त अतिरिक्त भत्ता किन चाहियो ? के यसको उचित तर्काधार हुन सक्छ ? पक्कै पनि चुनावका दौरान अरू बेलाभन्दा बढी खटिनुपर्ने हुन्छ, त्यस क्रममा दैनिक कार्यघण्टाभन्दा बढी काम गर्नुपर्ने हुन सक्छ । त्यस्तो बेला अतिरिक्त कार्यघण्टाको थप भत्ता पाउनु अधिकारै हो, त्यो दिइनु पनि पर्छ । मतदान केन्द्रमा खटिएकाहरूलाई भत्ता दिइनु पनि स्वाभाविक छ । तर तोकिएको दायित्व अन्तर्गतकै कार्यका लागि दैनिक कार्यघण्टा बमोजिमै खटिँदाचाहिँ चाहिँदोनचाहिँदो भत्ता तोक्नु राज्यकोष तथा जनताको करमाथिको मनोमानी हो । कर्मचारीहरूका लागि प्रोत्साहन भत्ताको अर्थ अवश्य छ, तर त्यो तर्कमा आधारित हुनुपर्छÙ राज्यस्रोतले धान्न सक्ने हुनुपर्छ, र राज्यका निकायहरूबीच विभेद पनि हुनु हुँदैन । त्यसैले यसका निम्ति विशेष मापदण्डकै आवश्यकता देखिन्छ, कुनकुन भत्ता कुन रूपमा दिने भनेर । निर्वाचन आयोग एवं गृह र रक्षा मन्त्रालयजस्ता सरोकारवाला सरकारी निकाय मिलेरै यस्तो एउटा छाता मापदण्ड विकास गर्नुपर्छ, ताकि चुनावी भत्तासुविधा औचित्यमा आधारित होस्, र आपसमा विभेद पनि नहोस् ।"
म्यादी प्रहरी र बेरोजगारी,"प्रजातन्त्र, लोकतन्त्र र गणतन्त्र ल्याउन गरिएका आन्दोलनको मेरुदण्ड रहेका युवा जमातलाई, समयसमयका सरकारहरूले मीठामीठा सपना देखाए तर वाचा अनुसारका काम कसैले गरेनन् । यस अवधिमा राम्रो र बिकाउ शिक्षा दिने थलोका रूपमा निजी विद्यालय उदाए, सार्वजनिक विद्यालय अधोगतितर्फ लागे । काम र रोजगारीको खोजीमा भौंतारिएका युवाहरू वैदेशिक रोजगारीको चक्करमा छन् । हिजोआज प्रधानमन्त्री रोजगारीका लागि पालिका र चुनावताका खुल्ने म्यादी प्रहरी भर्नाका लागि प्रहरी कार्यालयमा युवाहरूका लाम लाग्न थालेका छन् । बेरोजगारहरूका लागि विभिन्न देशसँग श्रम सम्झौता गर्नेबाहेक खासै काम सरकारले गर्न सकेको छैन । बर्सेनि उत्पादन भइरहेको शिक्षित बेरोजगार फौजलाई काम दिन सरकार अझै साइत कुरी बसेको छ । स्वदेशी उद्योगलाई बढाउन सरकार स्वयंले ठूला उद्योग र परियोजना सञ्चालन गरेमा बेरोजगारी समस्या केही हदसम्म कम हुन्थ्यो कि ? महेन्द्रसिंह बम, टीकापुर१, कैलाली"
चुरेको दोहन,"सरकारी लगानीमै चुरे अतिक्रमण को समाचार पढेपछि प्राकृतिक स्रोतको दोहन संरक्षक भन्नेहरूबाटै हुन थालेको प्रस्ट भयो । सत्ता र शक्तिको आडमा सरकारी, सार्वजनिक र सामुदायिक सम्पत्ति भूमाफियाहरूले व्यक्तिगत बनाएको समाचार दिनानुदिन आउन थालेको छ । प्राकृतिक स्रोत जोगाउन सकियो भने मात्र मानव समुदाय जोगिन्छ । तर यहाँ जसले प्राकृतिक स्रोतको संरक्षण गर्न भूमिका खेल्नुपर्ने हो उही दोहन गर्न अग्रसर छ । अझ लाजमर्दो कुरा त अनुगमन गर्ने जिम्मा पाएको संसद्को प्राकृतिक स्रोत समितिले नै चुरेमा अतिक्रमण र वन फँडानी नभएको प्रतिवेदन सरकारसामु बुझाएको छ । चुरेको यसरी विनाश हुँदै जाँदा देशको मुख्य जैविक क्षेत्र नै मासिँदै जान्छ । चुरेको संरक्षण गरिरहेका स्थानीयहरूलाई अतिक्रमणको दोष लगाउने वनका कर्मचारी र नेताहरू नै चुरे दोहन गर्न लागिपरिरहेका छन्, यस्तोमा कसले रोक्छ दोहन ? आशा राई, तेह्रथुम"
छिट्टै फोहोर व्यवस्थापन गर,"आजकल काठमाडौंमा जहाँतहीँ फोहोरको डंगुर देखिन्छ । यसले सहरको शोभा घटाउनुका साथै गर्मीको मौसम सुरु भइसकेकाले वातावरण दुर्गन्धित भै सरुवा रोग फैलने जोखिम पनि बढाएको छ । काठमाडौं महानगरपालिकले डम्पिङ साइटको दीर्घकालीन व्यवस्थापन गर्न नसकेका कारण पनि समयसमयमा यो समस्या दोहोरिएको हो भन्नेमा दुईमत छैन । यसर्थ यस्तो समस्याको दीर्घकालीन समाधानका लागि महानगरपालिकले यथाशीघ्र फोहोर व्यवस्थापनको योजना ल्याउनु अति आवश्यक छ । फोहोर व्यवस्थापनका कार्यक्रम तथा योजना कार्यान्वयन किन भइरहेको छैन भनेर खोजी पनि गर्नुपर्छ । अनि मात्र काठमाडौं सफा र स्वच्छ हुनेछ । अच्युतमानसिंह प्रधान, बालुवाटार, काठमाडौं"
निर्वाचन प्रणालीको सुधार,"स्थानीय तहको निर्वाचनलाई आफ्नो पक्षमा पार्न राजनीतिक दलहरू आवश्यक गृहकार्यमा लाग्न थालिसकेका छन् । उम्मेदवारको सम्बन्धमा पनि चर्चा, परिचर्चा सुरु भैसकेको छ । निर्वाचन आयोगले निर्वाचन आचारसंहिता जारी गरिसकेको छ, जसको परिधिमा रहेर चुनावी क्रियाकलाप सञ्चालन गर्नु दलहरूको प्रमुख दायित्व हो । विगतका चुनावहरूमा झैं दलहरूको अस्वस्थ आर्थिक गतिविधि यस पटक पनि देखिन सक्छ । अन्य देशको तुलनामा नेपालको चुनाव अत्यधिक खर्चिलो छ । वडाअध्यक्षले पनि निर्वाचनमा बीसौं लाख रकम खर्च गर्ने गरेको यथार्थ हामीसामु छ । अझ मेयर, उपमेयर तथा पालिका प्रमुख, उपप्रमुखले गर्ने चुनावी खर्चले लाख होइन करोडौं छुन्छ । जनमत र लोकप्रियता हुँदाहुँदै पनि पैसाको अभावमा धेरै व्यक्ति उम्मेदवार हुनबाट वञ्चित हुनुपर्ने तीतो यथार्थ पनि सामाजमा छ । उम्मेदवारले खर्च गर्न पाउने आयोगले तोकेको सीमा कर्मकाण्डी मात्र हो, यथार्थ धेरै फरक छ । यसबारे स्वयम् आयोग पनि जानकार छ, तैपनि कडाइका साथ नियमन गर्न असमर्थ छ । वर्तमान चुनाव प्रणाली र विकसित पद्धतिबाट आउने निर्वाचित पदाधिकारी जनताप्रतिभन्दा पनि कार्यकर्ताप्रति उत्तरदायी हुने गरेका छन् । सर्वप्रथम त निर्वाचनमा आफूले गरेको लाखौं, करोडौं रकम कहाँबाट असुलउपर गर्ने भन्नेमै जनप्रतिनिधि लाग्छन्, यसो हुँदा कार्यकालको प्रथम चरणमै भ्रष्टाचारजन्य क्रियाकलापमा संलग्न हुन पुग्छन् । यस्तो अवस्थाबाट जबसम्म हामी बाहिर निस्कन सक्दैनौं तबसम्म भ्रष्टाचारजन्य क्रियाकलाप रोकिने छैन । यसका लागि वर्तमान निर्वाचन प्रणालीमा व्यापक परिवर्तन गर्नु आवश्यक छ । निर्वाचनलाई थप पारदर्शी बनाउनुपर्नेछ र दलहरूलाई आयोगले कडा आर्थिक सुशासनमा राख्न सक्नुपर्छ । एकातर्फ, निर्वाचनमा हुने अस्वस्थ आर्थिक गतिविधिलाई नियन्त्रण गर्न सकिएन भने जनप्रतिनिधि भ्रष्टाचारजन्य क्रियाकलापमा अग्रसर हुने वातावरण सृजना हुन्छ । अर्कोतर्फ पैसाको आडमा चुनाव जितेका जनप्रतिनिधिले जनभावना अनुरूपको काम गर्न पनि सक्दैनन् । उपयुक्त पात्र बिस्तारै राजनीतिको मूल प्रवाहबाट छायामा पर्दै जान्छ भने विकृत चरित्रका व्यक्तिहरूको राजनीतिमा बोलवाला हुनेछ । यस्तो परिस्थिति रोक्न बेलैमा सरकार, राजनीतिक दल, दलका नेता र निर्वाचन आयोग सचेत हुनु जरुरी छ । चुनावमा नीति, सिद्धान्त र विचारको प्रतिस्पर्धा हुनु आवश्यक छ नकि पैसा र शक्तिको । दीपक थपलिया, शिवपुरी८, थानापती, नुवाकोट"
यो कस्तो पीर ?,"कला सृजना र प्रशासनिक दमनपिर वा अन्य रचना जतिसुकै कमसल होऊन्, जतिसुकै हानिकारक होऊन्, तिनको कठोरभन्दा कठोर आलोचना गर्न सकिन्छ तर प्रशासनिक दमन वा गुण्डागर्दी गरेर प्रसारण बन्द गर्न मिल्दैन । आजको अभिव्यक्ति स्वतन्त्रता आफूले लडेर ल्याएको बताउने पार्टीका नेताकार्यकर्ताले कुन नैतिक मूल्यमान्यतामा टेकेर बन्द गर्नुपर्छ, कला सृजना गरेबापत माफी माग्नुपर्छ, कारबाही गर्नुपर्छ भनेका हुन् ? यो त लाजमर्दो कुरा हो । आफ्नो पार्टीको आलोचना सुन्नै नसक्ने हो भने तिनीहरूले दिनदिनै अरूको भएनभएको उछित्तो काढ्नचाहिँ कसरी पाउँछन् ? आन्दोलन भताभुंग पारिएपछि कोही आत्महत्या गर्नसम्म पुगेका छन् भने व्यक्तिगत रूपमा वेश्यावृत्ति गर्नुपर्ने हालतमा कोही पुगेको देखाउनै नहुने किन ? निश्चित रूपमा जनयुद्ध लडेका योद्धा महिलाहरू स्वाभिमानका सन्दर्भमा बढी नै सचेत हुन्छन्, उनीहरू जति बाध्यताको पहाडले थिचे पनि वेश्यावृत्तिजस्तो कर्ममा नजान हदैसम्म संघर्ष गर्छन् नै, तर कोही त्यस्तो बाध्यताको टीठलाग्दो अवस्थाबाट गुज्रिनै सक्दैनन् भनी ठोकुवा गर्नु त भावनात्मक कुरा मात्र हुन्छ । जनयुद्धमा लड्ने महिला ऐतिहासिक गौरव हुन्, आन्दोलन हारेपछिका उनीहरूका बाध्यता र पीडादायी जीवनले त्यस गौरवलाई कदापि चुनौती दिन सक्दैनन् । चालु पुँजीवादी व्यवस्थाले सृजना गरेको अभावको कहरमा हजारौं महिला वेश्यावृत्तिमा लाग्न विवश छन् । उनीहरू व्यक्तिगत रूपमा दोषी होइनन्, अरूजत्तिकै सम्मानयोग्य छन् । तर वेश्यावृत्तिमा लाग्न बाध्य अरू महिलाचाहिँ कमसल भएर त्यस्तो भएका हुन् भन्ने अर्थ लाग्ने गरी पूर्वजनमुक्ति सेनाका कुनै महिलाले वेश्यावृत्तिको बाध्यात्मक बाटो अपनाउनै सक्दैनन् भन्ने जिकिर कसरी मिल्छ ? विचारमा स्खलन र भौतिक परिवेश बदलिँदा आन्दोलनका पात्रहरू राष्ट्रघाती, भ्रष्टाचारी, लुटेरा सबैसबै भएका उदाहरणहरू सबैका सामु छैनन् ? कोही भन्छ, युद्ध नगरेकाले त्यस्तो गीत बनाउने अधिकार छैन ! त्यसो भए त इतिहास भन्ने लेख्नै भएन, साहित्य सृजना गर्नै भएन किनकि लेखक त सबै चीजको कर्ता हुनै सक्दैन । अर्कोले भन्छ, दलितका लागि हामी लड्ने अनि दलितले नै त्यस्तो बनाउने ? त्यसो भए नयाँ पुस्ताका दलितले आधुनिक विष्टहरूले अनुमति दिएको विषयमा मात्र सृजना गर्नुपर्ने हो ? दलितका लागि हामी लडेको भनेर कुनै गैरदलितले क्रान्तिलाई उपकारकरण गर्न मिल्छ ? यो सोच्ने तरिका स्वयम् माओवादी आदर्शको खिलाफ छ । यस्तो बोल्दा जनयुद्धमा समानुपातिक रूपमा बलिदानको कोटा चुक्ता गर्ने दलित समुदायका सहिदहरूको अपमान हुन्छ भन्ने न्यूनतम सुद्दीसम्म गुमाउन मिल्छ ? वास्तवमा संसद्वादी पार्टीका नेताकार्यकर्ता कला सामग्रीबारे किन यसरी सोच्छन् ? यसकारण कि उनीहरूको प्रशिक्षण नै फासीवादी ढंगले भएको छ । सत्यको प्राप्तिका निम्ति निरन्तर लाग्नेभन्दा विरोधीमाथि दमनद्वारा सत्ता हासिल गर्न सिकाइएको छ, त्यसैको दरिद्र परिणाम हो कला सामग्रीमाथि गुण्डागर्दी । पिर गीति भिडियो जुन मात्रामा कमसल र विद्रूप छ, योभन्दा हजारौं गुणा बढी त्यसलाई बन्द गराउन गरिएको बौद्धिक गुण्डागर्दी भर्त्सनायोग्य छ ।"
'कंग्रेसमा गान्धी परिवारको नेतृत्व कहिलेसम्म ?,"(नयाँदिल्ली)  पाँच राज्यमा भएको विधानसभा चुनावमा पराजय भोगेपछि भारतीय कंग्रेसमा गान्धी परिवारको नेतृत्वमाथि पार्टीभित्रैबाट प्रश्न उठ्न थालेको छ । वरिष्ठ नेताहरूले पार्टीको नेतृत्व गान्धी परिवारभन्दा बाहिर ल्याएर सामूहिक नेतृत्वका आधारमा पार्टी चलाइनुपर्नेमा जोड दिएका छन् ।उत्तराखण्ड, उत्तरप्रदेश, पञ्जाब, गोवा र मणिपुर राज्यमा हालै विधानसभा चुनाव भएको थियो । फेब्रुअरी र मार्चमा भएको चुनावमा कंग्रेसले सबै राज्यमा नराम्ररी पराजित भएको छ । पञ्जाबमा सरकार चलाइरहेको कंग्रेस आम आदमी पार्टी (आप) सँग ठूलो अन्तरले पराजित भयो । त्यसबाहेकका ४ राज्यमा भारतीय जनता पार्टी (भाजपा) ले जित निकाल्यो । भारतको सबैभन्दा ठूलो राज्य उत्तरप्रदेशका ४ सय ३ सिटमध्ये कंग्रेस जम्मा २ सिटमा सीमित भयो । विधानसभा चुनावमा कंग्रेसको नेतृत्व मुख्य रूपमा राहुल गान्धी र प्रियंका गान्धीले गरेका थिए । सबैतिर खराब परिणाम आएपछि गान्धी परिवारको नेतृत्वमाथि कडा प्रश्न तेर्सिएका छन् । यस्ता प्रश्न सन् २०१९ को लोकसभा चुनावदेखि नै उठ्न थालेका थिए । केही वर्षयता पार्टीको कमान्ड मुख्य रूपमा सोनिया, राहुल र प्रियंका गान्धीमा सीमित छ । भाजपाले गान्धी वरिपरि रहने कंग्रेसको नेतृवलाई चुनावी एजेन्डा नै बनाउँदै आएको छ । प्रधानमन्त्री एवं भाजपा प्रमुख नरेन्द्र मोदीले कंग्रेसमाथि कटाक्ष गर्दै परिवारवाद र वंशवाद लोकतन्त्रका लागि सुहाउँदो विषय नभएको बताउँदै आएका छन् । भाजपाले चलाएको परिवारवाद र वंशवाद विरुद्धको नाराले कंग्रेसलाई हानि पुर्याएको कंग्रेसभित्रैका एकथरी नेताहरूको पनि बुझाइ छ । कंग्रेसभित्र गान्धी परिवारको नेतृत्वमाथि प्रश्न उठाउने जी२३ (२३ नेताहरूको समूह) पुनः सक्रिय भएको छ । चुनावी परिणामपछि उनीहरूले लगातार बैठक गरिरहेका छन् । पूर्वकेन्द्रीय मन्त्री तथा जम्मुकश्मीरका पूर्वमुख्यमन्त्री गुलाम नबी आजादले त्यसको अगुवाइ गरिरहेका छन् । समूहमा कपिल सिब्बल, आनन्द शर्मा, शशि थरुर, मनीष तिवारी, विवेक तन्खा, सन्दीप दीक्षित, राज बाब्बर, मणिशंकर अय्यर, कुलदीप शर्मालगायत नेता सहभागी छन् । समूहका पछिल्ला बैठकमा गुजरातका पूर्वमुख्यमन्त्री शंकर सिंघ वाघेला, पञ्जाबका पूर्वमुख्यमन्त्री रजिन्दर कौर, हरियाणाका पूर्वमुख्यमन्त्री भूपिन्दर सिंह हुँडा र महाराष्ट्रका पूर्वमुख्यमन्त्री पृथ्वीराज चौहान पनि सहभागी छन् । आफ्नो विपक्षमा वरिष्ठ नेताहरूको संख्या बढ्दै गएपछि गान्धी परिवारमाथि दबाब झन् बढेको छ । त्यही दबाबको फलस्वरूप पार्टी अध्यक्ष सोनिया गान्धीले जी२३ का नेता गुलाम नबी आजादसँग शुक्रबार आफ्नो निवासमा भेटवार्ता गरेकी छन् । १० जनपथस्थित गान्धी निवास पुग्नु अगाडि आजादले कांग्रेसका पुराना वरिष्ठ नेता करण सिंहसँग पनि भेटेका थिए । नेता सिंह पनि पार्टीले गति लिन नसकेको प्रति चिन्तित छन् । कुनै पनि हालतमा पार्टी विभाजित हुन नदिने तर नेतृत्व गान्धी परिवारभन्दा बाहिर ल्याइनुपर्नेमा जी२३ का नेताहरू सहमत देखिएका मिडिया रिपोर्टहरूमा उल्लेख छ । तर, गान्धी परिवारको विकल्पमा नेतृत्व कसले लिने भन्ने विषयमा भने नेताहरूबीच छलफल भएको छैन । उनीहरूले सन् २०२४ मा हुने लोकसभा चुनावमा भाजपाविरुद्धको जनमतलाई एकत्रित गर्न कंग्रेस नयाँ योजनाका साथ सामूहिक भावना लिएर अगाडि बढ्नुपर्ने र सामान विचारधाराका पार्टीहरूसँग सहकार्य बढाउनुपर्नेमा जोड दिएका छन् ।गान्धी परिवारमाथि प्रश्न उठाउँदै जी२३ समूह सक्रिय भएसँगै त्यस समूहमाथि प्रहार गर्नेहरू पनि अगाडि देखिन थालेका छन् । गान्धी परिवारका समर्थक नेताहरूले अवसर लिने बेलामा पार्टीभित्रको लोकतन्त्र नहेरेको ती नेताहरूलाई अहिले त्यस्तो प्रश्न उठाउने नैतिक आधार नरहेको दाबी गरेका छन् । छत्तिसगढ राज्यका मन्त्री टीएस सिंहदेवले कपिल सिब्बलले सधैं पार्टी र नेतृत्वको अपमान गरेको आरोप लगाएका छन् । उनले वरिष्ठ नेता सिब्बललाई पार्टीबाट निकाल्नुपर्ने मागसमेत गरेका छन् ।कंग्रेसमा गान्धी परिवारको नेतृत्वमाथि प्रश्न उठेको यो पहिलो पटक भने होइन । यस्तै प्रश्न उठेपछि सोनिया गान्धीले पटकपटक पार्टीको नेतृत्व छोड्ने प्रस्ताव गरेकी थिइन् । तर, पार्टी बैठकले त्यसलाई अस्वीकार गर्दै आएको छ । सन् १९९९ मा विदेशी मूलको व्यक्ति भन्दै नेतृत्वमा बस्न नहुने प्रश्न उठाइएपछि उनले अध्यक्ष पदबाट राजीनामा दिएकी थिइन् । तर, पार्टी बैठकले त्यसलाई अस्वीकार गरेपछि उनले राजीनामा फिर्ता लिएकी थिइन् ।सन् २०१४ मा पार्टीले लोकसभा चुनावमा पराजय भोगेपछि पनि पार्टी अध्यक्ष सोनिया र उपाध्यक्ष रहेका उनका छोरा राहुलले राजीनामा दिन खोजेका थिए । तर, त्यतिबेला पनि नेतृत्वमा रहिरहन पार्टी बैठकले उनैलाई अख्तियारी दिएको थियो । हिन्दी पत्रिका नवभारत टाइम्सका अनुसार सोनियाले कम्तीमा ४ पटक राजीनामाको प्रयास गरेपनि पार्टीले अस्वीकार गरेको छ । सन् २०१९ को लोकसभा चुनावताका राहुल पार्टी अध्यक्ष थिए । पार्टी चुनावमा हारेपछि राहुलले राजीनामा दिएका थिए । पार्टीले उनको राजीनामा अस्वीकार गरे पनि उनी नेतृत्व लिन तयार नभएपछि पुनः उनकी आमा सोनियालाई अन्तरिम अध्यक्ष बनाइएको थियो । त्यसयता पार्टीको अन्तरिम अध्यक्षका रूपमा सोनियाले नेतृत्व गर्दै आएकी छन् ।आसन्न विधानसभा चुनावमा पार्टीले पराजय भोगेपछि राष्ट्रिय अध्यक्ष सोनियाको मागमा कंग्रेसका पञ्जाब अध्यक्ष नवजोत सिंह सिद्धु, उत्तरप्रदेश अध्यक्ष अजयकुमार लल्लु, उत्तराखण्डका अध्यक्ष गणेश गोदियाल, गोवा अध्यक्ष गिरीश चोडनकर र मणिपुर अध्यक्ष नमेइरकपैनम लोकन सिंहले राजीनामा दिइसकेका छन् । भारतीय सञ्चार माध्यमहरूका अनुसार यसपटक नेताहरूमा सोनियाभन्दा पनि राहुललाई लिएर असन्तुष्टि बढी छ । पार्टीको अन्तरिम अध्यक्ष सोनिया भए पनि सबै निर्णयमा राहुलको प्रभाव रहने गरेको असन्तुष्ट नेताहरूको आरोप छ । राहुलले पार्टीका वरिष्ठ नेतालाई बाइपास गरेर काम गर्ने गरेको उनीहरूको बुझाइ छ ।"
रुसद्वारा हाइपरसोनिक क्षेप्यास्त्र प्रहार,"किभमस्को (एजेन्सी) रुसले युक्रेनमाथि आक्रमण सुरु गरेयता पहिलो पटक हाइपरसोनिक क्षेप्यास्त्र प्रहार गरेको जनाएको छ । युक्रेनस्थित भूमिगत अस्त्र भण्डारलाई लक्षित गर्दै हाइपरसोनिक क्षेप्यास्त्र प्रहार गरेको रुसी रक्षा मन्त्रालयले जनाएको छ । किन्झाल हाइपरसोनिक क्षेप्यास्त्रले इभानोफ्रांकभिक्स क्षेत्रको डेलियाटिनको ठूलो भूमिगत अस्त्र भण्डार ध्वस्त पारेको छ, रुसी रक्षा मन्त्रालयका प्रवक्ता इगोर कोनासेन्कोभले भने । उक्त क्षेत्र उत्तर एट्लान्टिक सन्धि संगठन (नाटो) को सदस्य रोमानियाको सीमा क्षेत्रबाट ५० किलोमिटरको दूरीमा छ । हाइपरसोनिक क्षेप्यास्त्रको गति आवाजभन्दा कम्तीमा ५ गुणा बढी हुन्छ । तर शनिबार रुसले प्रहार गरेको किन्झाल क्षेप्यास्त्रको गति आवाजभन्दा १० गुणा बढी रहेको बताइएको छ । यो क्षेप्यास्त्र १८ सय किलोमिटर टाढा प्रहार गर्न सकिन्छ । पछिल्ला दिनहरूमा रुसी सेना युक्रेनको महत्त्वपूर्ण सहर मरिउपोलमाथि नियन्त्रण कायम गर्न संघर्षरत छ । सहरको केन्द्र बाँकी छैन । सहरमा युद्धको प्रभाव परेको नदेखिने कुनै ठाउँ छैन, मरिउपोलका नगर प्रमुख भाडिम बोइचेन्कोले भने । रुसले बम आक्रमण गर्न थालेपछि सहरका ८० प्रतिशतभन्दा बढी आवासीय भवनहरू क्षतिग्रस्त वा ध्वस्त भएको बताइएको छ । आक्रमणका कारण सहरमा विद्युत् र खानेपानीको आपूर्ति अवरुद्ध भएको जनाइएको छ । मरिउपोल युक्रेनको प्रमुख व्यापारिक बन्दरगाह सहर हो । ४ लाख ५० हजार जनसंख्या रहेको सहरको अजोभ सागरसँगको पहुँच पनि अवरुद्ध भएको अधिकारीहरूले जनाएका छन् । युक्रेनका राष्ट्रपति भ्लोदिमिर जेलेन्स्कीले रुसी पक्षले गोलाबारी गरिरहेकाले अझै पनि मरिउपोलबाट सर्वसाधारणलाई सुरक्षित रूपमा अन्यत्र जान बाटो दिन नसकिएको बताएका छन् । जेलेन्स्कीले तत्काल अर्थपूर्ण शान्ति र सुरक्षा वार्ता गर्न आह्वान गरेका बीबीसीले जनाएको छ । रुसी राष्ट्रपति पुटिनले भने शुक्रबारको एक सम्बोधनका क्रममा आफ्नो सेनाको खुलेर प्रशंसा गरेका थिए । रुसले फेब्रुअरी २४ मा युक्रेनमाथि आक्रमण सुरु गरेपछि दुवै देशबीच युद्ध जारी छ । रुसले पूर्वी युक्रेनका कतिपय सहरमाथि नियन्त्रण कायम गरिसकेको छ । नाटोका सदस्य देशहरूले युक्रेनलाई हातहतियार तथा आर्थिक सहयोग गर्दै आएका छन् । रुसी आक्रमणका कारण हालसम्म ३० लाखभन्दा बढी मानिसले युक्रेन छोडिसकेका संयुक्त राष्ट्रसंघले जनाएको छ ।"
लरी हाँकेर पोल्यान्ड गए क्यामरुन,"लन्डन (कास) बेलायती पूर्वप्रधानमन्त्री डेभिड क्यामरुन आफैंले लरी हाँकेर युक्रेनका शरणार्थीलाई राहत वितरण गर्न पोल्यान्ड प्रस्थान गरेका छन् । हाई प्रोफाइल राजनीतिक पृष्ठभूमिका क्यामरुन सुरक्षा गार्ड र लरी कुदाउने सहयोगीबिना नै पोल्यान्डतर्फ लागेका हुन् । म अहिले चिप्पी लार्डर संस्थाका दुई सहकर्मीसहित रेडक्रसका लागि राहत सामग्री लिएर पोल्यान्ड प्रस्थानमा जाँदै छु, क्यामरुनले शुक्रबार ट्वीटरमा लेखेका छन्, यो धेरै लामो ड्राइभ हुनेछ । म बाटोमा थप अपडेट गर्नेछु ।पूर्वप्रधानमन्त्री क्यामरुनले अक्सफोर्डसायर फुड प्रोजेक्ट च्यारिटी संस्था चिप्पी लार्डरले संकलन गरेका सामग्री पोल्यान्डमा आपूर्ति गरिरहेका छन् । न्यापी, सेनिटरी, न्यानो कपडादेखि प्राथमिक उपचार सामग्रीले भरिएको छ लरी, क्यामरुनलाई उद्धृत गर्दै बीबीसीले उल्लेख गरेको छ । क्यामरुन सस्तो मूल्यमा खाना उपलब्ध गराउने चिप्पी लार्डरसँग दुई वर्षदेखि आबद्ध छन् । पोल्यान्ड पुगेका युक्रेनी शरणार्थीलाई सहयोग गर्न हामीले दुई साताअघि अपिल गरेपछि बेलायती नागरिकबाट अप्रत्याशित सहयोग आएको छ । आफ्नो छिमेकीलाई आपत् परेका बेला सहयोग गर्ने वेस्ट अक्सफोर्डसायरसहित बेलायती जनताको एउटा परम्परा नै छ, ट्वीटरमा उनले एक भिडियो राख्दै लेखेका छन् । रुसले युक्रेनमा आक्रमण गरेपछि बेलायतभरका मानिसले अहिले देशबाट विस्थापित युक्रेनीलाई चन्दा दिइरहेका छन् । बेलायत ईयूबाट बहिर्गमन (ब्रेक्जिट) हुनुमा क्यामरुन जिम्मेवार छन् । ब्रेक्जिटकै कारण बेलायतको आधुनिक इतिहासमा पहिला कहिल्यै नदेखिएको राजनीतिक कम्पन सिर्जना भयो । बेलायतले ईयू छाडे राष्ट्रिय प्रभुत्व जोगिने, अध्यागमन नियन्त्रण हुने, बेलायतले अन्य मुलुकसँग व्यापार सम्झौता गर्न सक्ने र ईयूलाई सदस्यता शुल्क तिर्नु नपर्ने जस्ता ईयूविरोधी भावना जागृत भइरहेको थियो ।लेबर पार्टीले १३ वर्ष सरकारको नेतृत्व लिएपछि सन् २०१० मा कन्जरभेटिभ सरकारमा आउन सफल भयो । क्यामरुनले सन् २०१५ को आमनिर्वाचन घोषणापत्रमा पार्टीले जिते ईयूबारे जनमत संग्रह गराउने उल्लेख गरेका थिए । प्रधानमन्त्री भएपछि गरेको जनमत संग्रह पराजय भोगेपछि उनले २०१६ को जुन २४ मा नैतिकताका आधारमा राजीनामा दिएका थिए ।"
खल्बलियो 'कल्चरल शो,"(चितवन)  सौराहा नजिकै छ, बछौलीको मैनाहा गाउँ । ३५ वर्षीय बिर्जु महतो दिनभर गाउँमा पसल चलाउँछन् । साँझ पर्न लाग्दा पसल बन्द गरेर सांस्कृतिक प्रस्तुति (कल्चरल शो) मा जाने तयारी गर्छन् । झन्डै १३ वर्षअघि उनले समूहमा मिलेर शो देखाउन सुरु गरेका हुन् । बीचमा ६ वर्ष विदेश पनि गए । फर्केर आएपछि फेरि यही काममा लागे । पहिला पहिला त हामी कल्चरल हाउसमा कार्यक्रम देखाएपछि अरू दुईचार होटलमा पनि जान्थ्यौं । फर्कंदा केही नभए पनि १११२ बज्थ्यो, उनी भन्छन्, अहिले त त्यस्तो छैन । साँझ गयो, कल्चरल हाउसमा कार्यक्रम देखायो फर्कियो ।स्वदेशी हुन् या विदेशी, सौराहा आउने अधिकांश पर्यटक थारू समुदायको कल्चरल शो हेर्न छुटाउँदैनन् । उनीहरूको पहिलो उद्देश्य हात्ती वा जिप चढेर अथवा पैदलै जंगल डुल्नु र दुर्लभ वन्यजन्तु हेर्नु हो । दिनभर जंगल डुले पनि राति सुत्नुअघि थारू समुदायको मौलिक नृत्य लाठी नाच, डम्फु नाच, झाम्टा हेरेर दंग पर्छन् । तर कोरोना कालमा पर्यटन सुस्ताउँदा त्यसको असर कल्चरल शोमा पनि परेको छ । चितवन राष्ट्रिय निकुञ्जमा १० वटा प्रवेशद्वार छन् । तीमध्ये सौराहा पर्यटकको निकै नै चहलपहल हुने मुख्य प्रवेशद्वार हो । सामान्य अवस्थामा चितवन निकुञ्ज घुम्न देश विदेशबाट वर्षमा दुई लाखको हाराहारीमा पर्यटक आउँछन् । तीमध्ये झन्डै ९० प्रतिशत पर्यटक सौराहा हुँदै छिर्ने गरेको निकुञ्ज कार्यालयको तथ्यांक छ । सौराहामा हात्ती चोकनेर रञ्जन श्रेष्ठ र गैंडा चोक नजिक राजु चौधरीले थारू कल्चरल हाउस खोलेका छन् । यी कल्चरल हाउसमा पर्यटक थारू नाच हेर्न भेला हुन्छन् । मोनालिसा होटलमा पहिला महिनामा २० दिनजति यस्तो कल्चरल कार्यक्रम हुन्थ्यो । कोरोना कालको दुई वर्षमा जम्मा २० पटक कार्यक्रम भयो कि, होटल सञ्चालक केशव खनालले भने । कोरोनाले सांस्कृतिक कार्यक्रमको संख्या ह्वात्तै घटाएको छ । आम्दानी पनि सुकेको छ । बिर्जुका अनुसार महिनामा औसत १५ हजार रुपैयाँ बुझ्नेहरू अहिले पाँच सात हजारमा खुम्चेका छन् । त्यो पनि निषेधाज्ञा लागेर होटल बन्द भएका बेलामा त शून्य नै भयो, उनले भने । सौराहा आडका मैनाहा, दोरङ्गी, बछौली र हर्नरी गाउँका युवायुवतीको समूह कल्चरल देखाउने टोलीमा आबद्ध छ । सय जनाभन्दा बढी यो कार्यमा संलग्न छन् । निकुञ्ज २०३० सालमा स्थापना भएको देशको पहिलो निकुञ्ज हो । २०३३ सालदेखि यहाँ पर्यटकीय होटल खुल्न थाले । त्यही बेलादेखि होटलले पर्यटकलाई थारू सांस्कृतिक कार्यक्रम देखाउन सुरु गरे । आफ्ना बुबा मल्लुले नै सांस्कृतिक टोली तयार गरेर होटलसम्म ल्याउन थालेको गिरिधारी चौधरी बताउँछन् । पहिला उनीहरू पदमपुरबाट थारू नाच देखाउन होटलहोटल पुग्थे । पदमपुर बस्ती स्थानान्तरणपछि बुबाले नै सौराहा आडका युवालाई नाच सिकाएर टोली तयार गरेको उनको भनाइ छ । रञ्जन श्रेष्ठले आफ्नो होटल आडमा २०५५ सालतिर कल्चरल हाउस स्थापना गरे । त्यसअघि होटल होटलमा टोली गएर कार्यक्रम देखाउँथ्यो, उनले भने । सबै होटलले टोली बोलाउँदैनथे । होटलमा हेर्न नपाउनेलाई सुविधा दिन भनेर सय जना अट्ने हल तयार गरेर श्रेष्ठले सांस्कृति कार्यक्रम देखाउन सुरु गरे । थारू समुदायको मौलिक नृत्यु डम्फु नाच, लठी नाच, झुमरा, ठेकरा, झाम्टा हेर्न भीड लाग्न थाल्यो । तर कोरोनाले सुनसान बनायो । धेरै समयपछि फागुनको अन्तिम दिन दुई सय जना भेला भएका थिए, उनले भने । थारू नृत्यप्रति पर्यटक हुरुक्क हुँदै गएको देखेर ०६९ सालमा राजु चौधरीले पनि आफ्ना सात दाजुभाइसँग मिलेर गैंडाचोक नजिक अर्को कल्चरल हाउस खोले । तीन सय सिट रहेको हाउस सोचेजस्तै चल्यो । तीन वर्षअछि सिट संख्या पाँच सय पुर्याए । तर कोरोनापछि अहिले धेरैमा दुई सयमात्रै हुने गरेको उनले बताए । कल्चरल हाउसबाहेक अरू होटलहरूले कम्तीमा २०२५ जनाको समूह बनेमा मात्रै टोलीलाई होटलमै बोलाउँछन् । होटलमा पनि पर्यटक कम भएका छन् । त्यसैले कल्चरल शोका कलाकार फुर्सदिला देखिन्छन् । दिनभर अरू काममा व्यस्त हुने र साँझपख कल्चरल शोमा जानेहरू छन् । यही शोको मात्रै भर पर्ने कोही पनि छैनन् भन्दा हुन्छ । शो घटे पनि टोली नै छाडेर कोही हिँडेका भने छैनन्, मैनाहाको एउटा सांस्कृतिक टोलीको नेतृत्व गर्ने राजकुमार चौधरीले भने । उनका अनुसार ताल मिलाएर लट्ठी नाच देखाउन गाह्रो छ । तालिम लिएर मात्रै पनि हुन्न । लगातारको प्रयासले बल्ल पोख्त भइन्छ । तर श्रमअनुसारको पारिश्रमिक नभएको कलाकारहरू बताउँछन् । होटलमा आएर कार्यक्रम गर्दा कलाकार टोलीले ३५ सय रुपैयाँ लिने गर्छन् । एउटा टोलीमा २०२५ जना हुन्छन् । आफ्नो संस्कृति जोगिने मात्रै नभर फैलने अवसर मिलेको बिर्जु बताउँछन् । हाम्रा दाइहरूले होटलमा कार्यक्रम देखाउँदा दुईचार सयबाट सुरु गरेका हुन् भन्ने सुन्छु । बिस्तारै सुधार हुँदै गएको छ । पर्यटक धेरै आए हामीलाई पनि फाइदा हुन्थ्यो, उनले भने ।"
पिर बाट हट्यो विवादित दृश्य,"काठमाडौं (कास) निकै चर्चामा रहेको गीत पिर को म्युजिक भिडियोबाट विवादित दृश्य हटाइएको छ । युट्युबमा सार्वजनिक गरिएको भिडियोमा विवादित बनेको यौनकर्मी पूर्वलडाकुको दृश्य हटाएर गायक प्रकाश सपुतले शनिबार नयाँ अपलोड गरेका हुन् ।सपुतले यसअघि पनि उक्त दृश्यलाई लिएर विवाद भएपछि त्यसमा आत्मालोचना गरेका थिए । उनको गीतिकथामा पूर्वलडाकु एक महिला पात्रलाई यौनकर्ममा संलग्न भएको रुपमा प्रस्तुत गरिएको थियो ।जसलाई लिएर माओवादीका नेता तथा कार्यकर्ताहरूले कडा शब्दमा आपत्ति जनाएका थिए । केही नेताहरूले त उक्त दृश्यलाई लिएर म्युजिक भिडियो युट्युबबाट हटाउन चेतावनीसमेत दिएका थिए । गायक सपुतले भने नयाँ भिडियो अपलोड गरेपछि विवादित बनेको दृश्य हटाइएको प्रतिक्रिया दिएका छन् । उनले पहिलो भिडियोमा भ्युज एक करोड पुगेपछि उक्त परिमार्जित अर्को भिडियो अपलोड गरेका हुन् । नयाँ भिडियो राखेपछि उनले भनेका छन्, भयो अब, पुग्यो ! उनले नयाँ भिडियोमा दृश्य सम्पादनपछि भनी उल्लेख गरेका छन् ।"
बुद्धस्थलबाट देखिएका हिमाल,"कपिलवस्तु (कास) बुद्धस्थल तिलौराकोट, गोटिहवा, कन्थक स्तुप, जगदीशपुर र निग्रोधाराबाट देखिएका हिमालका तस्बिर प्रदर्शनी गरिएको छ । गच्छामि मिडिया ग्रुप र कपिलवस्तु टुरिज्मले बुद्धले देखेको त्यो हिमाल थिममा निग्रोधारामा प्रदर्शनी गरेका हुन् । पर्यटनविद् विक्रम पाँडेकाजीले हिमालमुनि भैंसीको तस्बिर अनौठो मान्दै हेरिरहे । हिमाली पर्यटन प्रवर्द्धनमा लागिपरेका उनले हिमालमुनि प्रशस्त याक र चौरी देखेका थिए । गोठालाले भैंसी चराउँदै गरेको तस्बिर देख्दा रमाइलो माने । उनले भने फोटो प्रदर्शनीले पर्यटन विकासको छुट्टै ढोका खोल्छ । उनीजस्तै अवधी लोककला विशेषज्ञ पशुपतिमणी त्रिपाठी चिनियाँ पैदलयात्री ह्वेयङ साङ तिलौराकोट आउँदा उनले लेखेको यात्रा विवरणमा उल्लेख भएजस्तै तस्बिर देख्दा आल्हादित बने । तिलौराकोटमाथि झुन्डिएजस्तो धौलागिरि हिमाल देख्दा खुसी भएँ, उनले भने, तस्बिरले तिलौराकोटको मनमोहकतालाई थप उजागर गरेको छ । तस्बिर प्रदर्शनीमा तराईको जनजीवन, पुरातात्त्विक स्थलको पृष्ठभूमि र खुला आकाशसँगै देखिएका अन्नपूर्ण प्रथम, धौलागिरि दोस्रो, तेस्रो र चौथो तथा गुर्जा हिमालका तस्बिर राखिएको थियो । बादलको पर्दा हटेर झुल्केको शुभ्र हिमाल हाँसेको देख्दा बुद्धस्थल मुस्कुराइरहेको भान हुन्थ्यो । फोटोपत्रकार मनोज पौडेल र बृजेश जयसवालले खिचेका १० वटा तस्बिर प्रदर्शनीमा थियो । दुई वर्षयता निकै मिहिनेत गरेर फोटो खिचेको जयसवालले बताए । अवलोकनमा आएकाहरूले आनन्द मानेका थिए । तौलिहवाको तौलेश्वर महादेव मन्दिरसँगै देखिएका हिमालका तस्बिर राम्रो लागेको स्थानीय दीपक गुरुङले बताए ।"
जापानमा नेपाली कुकका दुखान्त,"काठमाडौं (कास) जापानमा कार्यरत नेपाली कुकहरूको संघर्षको कथा समेटिएको पुस्तक चिज नान प्रकाशित भएको छ । जापानबाट विद्यावारिधि गरेका डा विजय ज्ञवालीको उक्त पुस्तकको शनिबार काठमाडौंमा विमोचन गरिएको हो । जापानीपछि पुस्तक नेपाली भाषामा ल्याइएको जानकारी कार्यक्रममा दिइयो ।मनोविज्ञ ज्ञवालीले जापानमा रहेका झन्डै एक लाख नेपालीमध्ये कुक भिसामा पुगेका १२ हजार ४ सयभन्दा बढीको संघर्ष र भोगाइमाथि गरिएको अनुसन्धानलाई नन फिक्सन शैलीमा प्रस्तुत गरेका छन् । जापानमा कुक भिसामा जानेहरूलाई परिवारसहित बस्न दिने प्रणालीको फाइदा र बेफाइदा दुवैलाई उनले केलाएका छन् । नेपालीले जापान पुग्न गरेको खर्च उठाउन र पर्याप्त आम्दानी गर्न अपेक्षित काम नपाएपछि इन्डोनेपाली रेस्टुरेन्ट खोल्छन्, तर त्यसमा आफू आएजसरी नै अरू नेपालीसँग चर्को रकम असुलेर कुकका रूपमा भित्र्याउने बेथितिबारे पनि उनले चिरफार गरेका छन् । नेपालीले नै खोलेको रेस्टुरेन्टमा कामदारका रूपमा पुग्नका लागि नेपालीले १५ देखि २० लाख तिर्नुपर्ने बाध्यता रहेको उनले लेखेका छन्, यो आधुनिक मानव बेचबिखनको नयाँ रूप बनेको छ । सुरुमा कुकमा आएको व्यक्ति नै पछि व्यवसायी बनेर यो चक्र दोहोरिएको छ । माओवादी सशस्त्र द्वन्द्वको बाछिटा जापानको आप्रवासनमा जाने नेपालीमा परेको पनि ज्ञवालीले तथ्यांकसहित प्रस्तुत गरेका छन् । जापानमा नेपालीहरू शरणार्थीका रूपमा बस्न चाहने प्रवृत्ति द्वन्द्वकालमा बढेको र शरणार्थीको आवेदन दिनेमा प्रहरीदेखि माओवादीका नेतासम्मै रहेको पुस्तकमा उल्लेख छ । जापानमा सन् २०१४ मा १ हजार २ सय ९१ नेपालीले शरणार्थीको आवेदन दिएका थिए । उक्त संख्या सन् २०१५ मा बढेर १ हजार ७ सय ६८ पुगेको थियो भने सन् २०१६ मा घटेर बढेर १ हजार ४ सय ५१ भएको थियो । दूधमुखे सन्तान छाडेका महिला पनि जापानमा काम गर्न आएको कथादेखि लगातारको काम र भनेजस्तो कमाइ नभएपछि मानसिक समस्यामा फसेका तर पर्याप्त मनोपरामर्श र उपचार नपाएकाको दुःख पनि उनले उधिनेका छन् । कुक भिसामा पुग्ने नेपालीमाथि भइरहेको श्रम शोषण, साप्ताहिक बिदा नै नलिईकन १० देखि १२ घण्टासम्म पर्याप्त भेन्टिलेसन नभएका साँघुरा भान्साभित्र काम गर्नुपर्दा बिग्रने स्वास्थ्य र उनीहरूको मनोवैज्ञानिक द्वन्द्वका कथाहरू समेटिएका छन् । जापानमा नेपालीको भाषागत समस्याका कारण स्वास्थ्य पहुँच कमजोर रहेको तथ्य पनि पुस्तकमा छ । उनले ३ सय ५३ जनासँग गरेको अन्तर्वार्ताको सार खिच्दै लेखेका छन्, ६९ जना अर्थात् २० प्रतिशत आप्रवासी नेपालीले आफू बिरामी हुँदा जापानका अस्पतालमा उपचार नगरेर नेपालबाट औषधि ल्याएर खान्छन् । मानसिक स्वास्थ्यमा गलत औषधिको प्रयोगले ल्याउने परिणाम अझ खतरनाक छ ।ज्ञवालीले नेपाली कुकहरू विभिन्न मनोवैज्ञानिक समस्याहरूसँग जुधिरहेको बताउँदै भने, २०१२ यताको १० वर्षमा जापानमा मात्रै ३८ नेपाली कुकले आत्महत्या गरिसकेका छन् । आप्रवासी नेपालीको स्वास्थ्य र मनोपरामर्शको विषयमा थुप्रै काम गर्नुपर्ने जिम्मेवारी जापानको रहेको र यसबारे चासो राख्ने दायित्व नेपाल सरकारको पनि भएको उनले बताए । कार्यक्रममा स्वास्थ्य अनुसन्धानकर्मी डा प्रकाश शाक्यले जापानमा नेपालीहरू भाषागत समस्या र बिमाको निरन्तरताको अभावमा अनेकन स्वास्थ्य समस्याहरूमा फसिरहेको बताए ।"
कार्यकर्ता रिझाउन श्रम सहकारीमार्फत ५ करोडका ठेक्का,"निर्माण होलिडे गर्ने महासंघको चेतावनी नेपाल निर्माण व्यवसायी महासंघले पेट्रोलियम पदार्थलगायत निर्माण सामग्रीमा भएको वृद्धि भएको मूल्य समायोजन नगरिए निर्माण होलिडे गर्ने चेतावनी दिएको छ । निर्माणमा प्रयोग हुने बिटुमिन, नदीजन्य सामग्री, सिमेन्ट, फलाम, छड, पेट्रोलियम पदार्थ (डिजेल, पेट्रोल, मट्टीतेल) लगायतमा अप्रत्याशित मूल्यवृद्धि भएकाले नियन्त्रण गर्नुपर्ने महासंघको माग छ । सबै किसिमका ठेक्कामा मूल्यवृद्धि पाउने गरी सार्वजनिक खरिद अनुगमन कार्यालयबाट मूल्य समायोजनका लागि विशेष व्यवस्था गर्न प्राविधिक मार्गदर्शन२ जारी गर्नुपर्ने पनि महासंघले जनाएको छ । पेट्रोलियम पदार्थ र निर्माण सामग्रीको मूल्य बढेर अकासिए पनि समायोजनसम्बन्धी कुनै पनि मार्गनिर्देशन जारी नभएको महासंघका महासचिव रोशन दाहालले बताए । बढेको मूल्य समायोजन गर्न माग गरेका हौं, घाटा खाएर काम गर्न सक्ने अवस्था छैन, उनले भने, मूल्य समायोजन नगरिए देशभर निर्माण होलिडेमा जानुको विकल्प छैन ।"
'रिफर्बिस गरी नयाँ मोबाइल सेट,"के हो रिफर्बिस्ड फोन ?रिफर्बिसको खेस्रा अनुवाद नयाँ जस्तै बनाउनु हो । कतिपय देशमा पुराना वा पार्टपुर्जा बिग्रिएका विद्युतीय उपकरणहरूलाई रिफर्बिस गरेर पुनः बजारमा पठाउने गरिन्छ । ब्रान्डहरू आफैंले पनि रिफर्बिसिङको काम गर्छन् । हामीकहाँ मर्मत गर्ने वा सेकेन्ड ह्यान्ड उपकरण बेच्ने चलन भए पनि रिफर्बिसिङ नयाँ अवधारणा हो । ललितपुरस्थित सानेपामा रहेको सबको फोनले विगत तीन वर्षदेखि रिफर्बिस्ड मोबाइल फोनको व्यापार गरिरहेको छ । पछिल्लो समय महिनामा २०२५ लाख रुपैयाँका फोन किनबेच हुने सबको फोनका सहसंस्थापक उत्तम काफ्लेले बताए । हामीकहाँ बुटवल, पोखरा, विराटनगरदेखि पुराना फोन बेच्न वा रिफर्बिस्ड फोन किन्न आउनेहरू हुनुहुन्छ, उनले भने, अहिलेसम्म कुनै गुनासो आएको छैन । सुरुमा एउटा फोनबाट रिफर्बिसिङको काम थालेकोमा अहिले हामीसँग १०१५ लाख रुपैयाँ बराबरका पुराना फोनहरू संकलनमा छन् ।पछिल्लो समय रिफर्बिस्ड वा सेकेन्ड ह्यान्ड फोन किन्ने चलन बढेको काफ्लेको बुझाइ छ । पहिलेपहिले सेकेन्ड ह्यान्ड वस्तुलाई जडौरी मान्ने गरिएकामा अचेल यो फेसनेबल कुरा बनेको र सेकेन्ड ह्यान्डमा पनि राम्रा चिज पाइन्छन्, यसले बजार र वातावरणलाई फाइदा गर्छ भन्ने बुझाइ स्थापित हुँदै गएको काफ्लेको अनुभव छ ।हामी सकेसम्म जतिसुकै बिग्रेका वा पुराना मोडलका सबैखाले फोन किन्ने गर्छौं, काफ्लेले भने, किनेपछि तिनको एकएक परीक्षण हुन्छ । बनाउन सकिने रहेछ भने बनाउँछौं । बन्दै नबन्ने फोनका पार्टपुर्जा अर्को फोनमा प्रयोग गरिन्छ । फोन बिक्रेताले फोन किन्दाको भौचर पेस गर्नुपर्छ । त्यो भए वा नभए पनि सबको फोनको टर्म्स एन्ड कन्डिसन मा हस्ताक्षर गरी नागरिकताको फोटोकपी बुझाउनुपर्छ । चोरिएका वा अवैध तरिकाले भित्रिएका फोन परेमा बिक्रेतालाई ट्र्याक गर्न सकियोस् भनेर उनीहरूका विवरण राख्ने गरिएको काफ्लेले बताए । मोबाइल फोनको आयु सकिएर वा ती बिग्रिएपछि यत्तिकै मिल्काउनुभन्दा त्यसलाई कसरी व्यवस्थापन गर्न सकिन्छ भन्नेबारे नेपाल दूरसञ्चार प्राधिकरणले एसेम्ब्ली एन्ड रिफर्बिसिङ अफ मोबाइल ह्यान्डसेट्स इन नेपाल नामक रिपोर्ट बनाएको छ । रिपोर्टमा रिफर्बिसिङ प्रविधिको महत्त्व र आवश्यकता औंल्याइएको छ । यसको कार्यान्वयनका लागि सुझावसमेत समेटिएका छन् । मोबाइल फोन व्यवसायी, सञ्चार तथा सूचना प्रविधि मन्त्रालयका प्रतिनिधि र प्राविधिक विज्ञ सम्मिलित सात सदस्यीय समितिले गत जेठमा बनाएको उक्त कार्यविधिलाई फाइनल गरेर कार्यान्वयनमा ल्याउन हाल गृहकार्य भइरहेको समितिका संयोजकसमेत रहेका प्राधिकरणका निर्देशक मीनप्रसाद अर्यालले जानकारी दिए । हामीकहाँ वार्षिक १ खर्ब रुपैयाँ बराबरको मोबाइल फोन आयात हुने गरेको छ, निर्देशक अर्यालले भने, यत्रो राजस्व बाहिर गइरहेको छ । यसलाई कम गर्न रिफर्बिसिङ प्रविधिले धेरै सहयोग गर्छ, स्थानीयले रोजगारी पनि पाउँछन् । मोबाइल रिफर्बिसिङको कारोबार गर्दा ह्यान्डसेट पुरानो भएपछि वा त्यसको मिति गुज्रेपछि फोनमा केही रिनोभेसन वा अपडेट गरेर न्यूनतम वारेन्टी दिई यो रिफर्बिस्ड फोन हो भन्ने प्रस्ट जानकारीसहितको लेबल राखेर मात्रै बिक्रीवितरण गर्नुपर्ने उनको भनाइ छ । चालु आर्थिक वर्षको सात महिना (साउनमाघ) मा २८ अर्ब ३८ करोड ५६ लाख २७ हजार मूल्य बराबरको ४० लाख ५ हजार ८ सय ४ थान मोबाइल सेट नेपाल भित्रिएको भन्सार विभागको तथ्यांक छ । मासिक औसतमा ५ लाख थान ह्यान्डसेट भित्रिने गरेका छन् । विदेशबाट उपहारमा पठाइने र अवैध ढंगले भित्रिने फोनको तथ्यांक जोड्दा अझै बढी हुन्छ । यत्रो फोनमा १० प्रतिशत मात्रै अपसाइकल (पुनः प्रयोगमा ल्याइनु) गर्न सकियो भने कति पैसा जोगिएला ? सबको फोनका काफ्ले भन्छन्, १ खर्बको १० प्रतिशत गर्दा अर्बौं पैसा स्थानीय बजारमा रिमोबिलाइज्ड हुने देखिन्छ ।देशभित्रकै फोन संकलन गरी नयाँ बनाएर बेचिने रिफबिर्सिङ प्रविधिले लोकल सर्कुलर इकोनमी मा सघाउने काफ्लेको भनाइ छ । मोबाइल फोन आयातमा खर्च हुने ठूलो राशिको १० प्रतिशत मात्रै पनि यहाँ चलायमान बनाउन सकियो भने व्यापार घाटा कम गर्न सहयोग पुग्ने उनको तर्क छ । यससँगै थोत्रा फोनको कारण हुने ईवेस्ट व्यवस्थापनमा पनि रिफर्बिसिङ प्रविधि सहयोगी हुने विज्ञहरूको भनाइ छ ।"
दृष्टिविहीनमैत्री भएन अनलाइन सेयर कारोबार,"(काठमाडौं)  अनलाइन कारोबार प्रणाली दृष्टिविहीनमैत्री नहुँदा सेयर किनबेचमा अप्ठ्यारो भएको सरोकारवालाहरूले गुनासो गरेका छन् । पछिल्लो समयमा सेयर कारोबारमा दृष्टिविहीनको संलग्नता बढ्दै गएको देखिए पनि कारोबार प्रणाली सहज नहुँदा समस्या भएको उनीहरूको भनाइ छ ।सबलांग भए सहजै कारोबार प्रणाली चलाएर सेयर किनबेच गर्न सकिन्थ्यो होला । तर दृष्टिविहीन भएकाले प्रारम्भिक चरणदेखि नै अनेक समस्या झेल्नुपर्यो, सेयर कारोबारमा सक्रिय हुँदै गरेकी दृष्टिविहीन सुजता लिम्बूले भनिन्, बैंक खाता खोल्नेदेखि क्यापिटल र ब्रोकरकहाँ खाता खोल्न पनि समस्या भयो । दृष्टिविहीनमध्ये पनि हस्ताक्षर गर्न सक्नेलाई तुलनात्मक रूपमा कम समस्या हुने उनले बताइन् । हस्ताक्षर गर्न नसक्ने र औंठाछाप लगाउनुपर्ने दृष्टिविहीनका लागि अहिलेको अनलाइन सेयर कारोबार प्रणाली सजिलो नभएको उनको गुनासो छ ।अनेक समस्या झेलेर ब्रोकर कम्पनीमा सेयर किनबेच खाता खोले पनि कारोबार प्रणाली आफैं चलाउन नसक्दा अहिले ब्रोकरकै भरमा आफूले सेयर किनबेच गर्दै आएको लिम्बूले बताइन् । सेयर बजारमा चासो भए पनि लिम्बू कोभिड१९ को महामारीपछि मात्र सेयर कारोबारमा संलग्न भएकी हुन् । केही महिनायता आफू जस्तै धेरै दृष्टिविहीनहरू सेयर बजारमा प्रवेश गर्ने क्रम बढेको उनको भनाइ छ । ल्यापटप छैन, त्यसैले ब्रोकरलाई फोन गरेर सेयर किनबेच गर्छु, उनले भनिन्, मैले बोक्ने मोबाइलमा सेयर कारोबार गर्न मिल्दैन । ब्रोकरलाई फोन गरेर सेयर किनबेचका लागि आग्रह गर्दा आफूले रोजेको मूल्यमा सेयर कारोबार गर्न नपाइएको उनले दुखेसो गरिन् । मेरो सेयरको एउटा मोबाइल एप्स र अर्को वेब भर्जन छ । मोबाइलमा स्क्रिन रिडरको सहयोगले चलाउन र त्यसबाट आईपीओमा आफैं आवेदन भर्न सक्छु, उनले भनिन्, तर डिम्याट र मेरो सेयर नवीकरण गर्न वेबसाइट नै खोल्नुपर्छ । त्योचाहिँ आफै गर्न गाह्रो हुन्छ ।अनलाइन कारोबार प्रणाली सुरु (ट्रेडिङ म्यानेजमेन्ट सिस्टमटीएमएस) हुनुअघिदेखि नै सेयर किनबेच गर्न थालेका अर्का दृष्टिविहीन सागर लामाको समस्या पनि उस्तै छ । यद्यपि उनले आफैं हस्ताक्षर गर्न सक्छन् । यही कारण सजिलै सेयर किनबेच खाता खोल्न सकें, उनले भने, तर अनलाइन सेयर कारोबार भएपछि भने उनलाई पनि अरूको सहयोग चाहिने भयो । अहिलेको अनलाइन कारोबार प्रणाली दृष्टिविहीनमैत्री बनाउन खोजे पनि त्यो पर्याप्त नभएको उनले बताए । टीएमएस खाता खोल्दा आवश्यक पर्ने क्याप्चा अडियोमा सुन्न मिल्छ । यसअघि त्यो सुविधा थिएन । त्यति बेला क्याप्चा फोटोमै हुन्थ्यो । जुन दृष्टिविहीनले प्रयोग गर्ने स्क्रिन रिडर ले रिड गर्दैनथ्यो । त्यसका लागि अरूको सहयोग चाहिन्थ्यो । त्यस्तो अवस्थामा आफ्नो खाताबारे अरूलाई बताउनुपर्दा असुरक्षित हुन्थ्यो । पटकपटकको आग्रहपछि अहिले टीएमएस लगइन गर्दा चाहिने क्याप्चा अडियोमा छ, उनले थपे, तर पनि दृष्टिविहीनका लागि टीएमएसभित्र अझै धेरै परिवर्तन गर्न जरुरी छ ।मेरो सेयरको वेब भर्जनमा सेलेक्ट डीपी भन्ने अप्सन आउँछ । त्यहाँ आफैंले नाम अथवा क्यापिटलको कोड हान्नुपर्छ । मोबाइल भर्जनमा लिस्ट आउँछ । आँखा देख्ने मान्छेले सहजै भर्न सक्छन् । त्यसमा स्क्रिन रिडरले काम गर्दैन । सर्टकट की बाट पनि चल्दैन । यस कारण अनलाइन कारोबार प्रणाली दृष्टिविहीनमैत्री नभएको उनको भनाइ छ । टीएमएसको वेबसाइटसँग स्क्रिन रिडरको वेबसाइट नमिल्दा आफूहरूले सिस्टममा उपलब्ध सेवा पनि लिन नसकेको दृष्टिविहीनहरू बताउँछन् । वेब कन्टेन्ट एक्सेसबिलिटी गाइडलाइनअनुसार कारोबार प्रणाली बनाएको खण्डमा स्क्रिन रिडरमार्फत दृष्टिविहीनले पनि बुझ्न र काम गर्न सक्छन्, लामाले भने, अहिले सबैखाले वेबसाइट माउसको सहयोगमा चल्छ, यसलाई सर्टकट की मार्फत चल्ने बनाउनुपर्छ । त्यसपछि दृष्टिविहीन पनि समेटिन्छन् । वेब कन्टेन्ट एक्सेसबिलिटी गाइडलाइन दृष्टिविहीनलाई लक्षित गरी बनाइएको एक प्रकारको निर्देशिका हो । यो अन्तर्राष्ट्रिय रूपमै प्रचलनमा छ । उक्त निर्देशिकाअनुसार वेबसाइटहरू बनाउँदा दृष्टिविहीनका लागि पनि समस्या नहुने जानकारहरू बताउँछन् । तर नेपालको धेरैजसो वेबसाइट उक्त निर्देशिकाअनुसार नबन्दा तिनमा दृष्टिविहीनको पहुँच पुग्न सकेको छैन ।निषेधाज्ञाअघि करिब ४ हजार दृष्टिविहीन सेयर कारोबारमा संलग्न रहेको नेत्रहीन संघ ललितपुरका अध्यक्ष पर्वतराज विष्टले जनाए । तीमध्ये करिब २ सय जनाले मात्र दोस्रो बजारमा सेयर कारोबार गरिरहेको उनले बताए । अहिले न्यूनतम ५ हजार जनाले दोस्रो बजारमा सक्रिय रूपमा सेयर कारोबार गरिरहेका छन्, उनले भने, आईपीओ मात्र भर्नेसहित १५ हजारभन्दा बढी दृष्टिविहीन सेयर बजारमा जोडिएका छन् ।तर उनीहरूलाई लक्षित गरी कारोबार प्रणालीमा तत्काल परिमार्जनको योजना नरहेको नेपाल स्टक एक्सचेन्ज (नेप्से) ले जनाएको छ । दृष्टिविहीनहरूले अनलाइन सेयर कारोबार गर्न विभिन्न समस्याको उठान गरे पनि ती समस्या समाधान गर्नकै लागि तत्काल कुनै योजना नरहेको नेप्सेका प्रवक्ता मुराहरि पराजुलीले बताए । सेयर कारोबारका क्रममा दृष्टिविहीनले भोग्दै आएका समस्या छलफलका लागि सञ्चालक समितिमा राख्छौं, उनले भने । दृष्टिविहीनकै मागका आधारमा टीएमएस खाता खोल्दा क्याप्चा को समस्या समाधान गरिएको उनको भनाइ छ । २०६८ सालको जनगणनाअनुसार नेपालमा ९४ हजार दृष्टिविहीन छन् ।"
न्यु खिम्ती सबस्टेसन उद्घाटन,"रामेछाप (कास) प्रधानमन्त्री शेरबहादुर देउवाले रामेछापको मन्थली नगरपालिका १३ मा निर्मित न्यु खिम्ती सबस्टेसन उद्घाटन गरेका छन् । माथिल्लो तामाकोसी जलविद्युत् आयोजनामार्फत उत्पादित विद्युत्लाई राष्ट्रिय प्रसारण लाइनमा जोड्न उक्त सबस्टेसन निर्माण गरिएको हो । २२०१३२ केभी क्षमताको उक्त सबस्टेसन नेपालकै दोस्रो ठूलो क्षमताको हो । शनिबार आयोजित उद्घाटन कार्यक्रममा ऊर्जा, जलस्रोत तथा सिँचाइमन्त्री पम्फा भुसाल, सचिव देवेन्द्र कार्की र नेपाल विद्युत् प्राधिकरणका कार्यकारी निर्देशक कुलमान घिसिङले आयोजनाका विविध पक्षबारे प्रधानमन्त्री देउवालाई जानकारी गराएका थिए । माथिल्लो तामाकोसी आयोजनाको उत्पादन गृह गोगरदेखि न्यु खिम्ती सबस्टेसनसम्मको २२० केभी प्रसारणलाइनमार्फत विद्युत् आपूर्ति गरी राष्ट्रिय प्रसारण लाइनमा जोडिएको छ । सबस्टेसनबाट २२० केभी प्रसारण लाइन ढल्केबरतर्फ र १३२ केभी प्रसारणलाइन बाह्रबिसे हुँदै काठमाडौं लगिएको छ ।"
सुखीहरूको ठाउँ घलेगाउँ,"(लमजुङ)  लमजुङ हिमालको काख । मर्स्याङ्दी र मिदिम खोलाबाट उठेको थुम्को । केही नीलोबाहेक एकनासै रातो जस्ताले छाएका झुपुक्क परेका घरहरू । घलेगाउँको चित्र आँखामा नाच्ने यही हो । सडक, खानेपानी, स्वास्थ्य, शिक्षा केही नभएको गाउँलाई कसरी सुखी बनाउन सकिन्छ भनेर तत्कालीन गाविस अध्यक्ष प्रेमबहादुर घलेले छलफल चलाए । उनी भारतीय सेनामा भर्ती हुन पुगेर पनि फर्केका थिए । उनले स्याङ्जाको सिरुबारीमा घरमा पाहुना राख्ने गरेको सुने । गाँस र बास दिएबापत पैसा लिने गरेको सुने । यही अध्ययन गर्न उनी सिरुबारी पुगे । उनले पनि घलेगाउँमा पाहुना राख्ने योजना बुने । हाम्रो गाउँमा पाहुना आइरहने । धेरै आफन्त हुने भएकाले खाने, बस्ने सित्तैमा हुन्थ्यो । एक गाँस ढिँडो गाउँकै सागपातसँग खुवाउँथें, २ दशकअघिको कुरा सुनाउँदै घलेले भने, टाढाको पाहुना बोलाउँछु । घरमा बसाउँछु र गाउँलाई ५ पैसाको मुख देखाउँछु भन्ने सोच आयो । उनले गाउँलेसँग सल्लाह गर्न खोजे । उनको योजनामा कोही सहमत भएनन् । उनले गाउँमा पाहुना बोलाउन थाले । काठमाडौं, पोखराका सरकारी कर्मचारी घलेगाउँ आउन थाले । खाना र बस्न दिएबापत केही पैसा छोडेर गए । तत्कालीन विद्रोही माओवादी र सेना आउने र दुःख दिने समय थियो । २०५७ वैशाख २३ मा प्रथम महोत्सव गरी घलेगाउँमा १२ घर होमस्टे स्थापना गरे । गाउँको प्रचारप्रसार गर्न २०५८ वैशाखमा घलेगाउँ कला महोत्सव आयोजना भयो । मान्छे भीडभाड हुँदा, कार्यक्रम गर्दा माओवादीले किन गरेको भनेर प्रश्न गरे । यो गाउँलेको लागि हो, गाउँलेलाई सुखी बनाउने योजना हो भनी सम्झाएँ बुझाएँ । माओवादीलाई तपाईंहरूको केही बिग्रँदैन, म साथमै छु । म पनि जनतालाई सुखी बनाउने योजनाले अघि बढेको छु भनें । त्यसपछि रोकतोक भएन, उनले सम्झिए ।समुद्री सतहदेखि २१ सय मिटर उचाइको घलेगाउँमा विस्तारै पाहुना आउन थाले । यहाँ घले, गुरुङ र विक समुदायको बसोबास छ । प्रकृति, संस्कृति र रहनसहन देखाएर, गाउँमै उत्पादित खाद्य पदार्थ खुवाएर उनीहरूले आम्दानी गर्न थाले । घलेगाउँबारे देशविदेशमा प्रचार हुँदै गयो । तत्कालीन विद्रोही माओवादी १२ बुँदे सम्झौता गर्दै खुला राजनीतिमा प्रवेश गर्यो । अन्तरिम सरकार बन्दा गण्डकी प्रदेशका संस्थापक मुख्यमन्त्री पृथ्वीसुब्बा गुरुङ संस्कृति, पर्यटन तथा नागरिक उड्डयनमन्त्री थिए । उनको पहलमा २०६४ फागुनमा घलेगाउँलाई दक्षिण एसियाको नमुना गाउँ (सार्क भिलेज) घोषणा भयो । घलेगाउँ २०७० मा पनि सार्क भिलेज बन्न सफल भयो ।यहाँ होमस्टेका कोठा समान किसिमका छन् । सडक, बिजुली, टेलिफोन, इन्टरनेट, खानेपानी, विद्यालय, स्वास्थ्यलगायतको आधारभूत सुविधा पुगेपछि घलेगाउँलाई २०७६ मंसिर १७ मा स्मार्ट भिलेजको सुरुवात भएको घोषणा गरियो । गाउँ पर्यटन प्रवर्द्धन मञ्च (भिटोफ) ले नेपालकै उत्कृष्ट होमस्टेको रुपमा पुरस्कृत गर्यो । आधारभूत मापदण्ड पूरा भएकाले घलेगाउँलाई सुखी गाउँ घोषणा गर्ने तयारीमा रहेको पर्यटन व्यवस्थापन समिति, ग्रामीण पर्यटन घलेगाउँका अध्यक्ष प्रेमबहादुर घलेले बताए । उनका अनुसार आगामी वैशाख २ मा घलेगाउँलाई सुखीगाउँ घोषणा गरिने कार्यक्रम तय भएको छ । क्व्होलासोंथर गाउँपालिका३ मा पर्ने घलेगाउँमा १ सय ३० घर छन् । अमेरिका, बेलायत गएकासमेत घलेगाउँ आएर होमस्टे चलाउन थालेका छन् । विक समुदायले सञ्चालन गरेको दुईसहित अहिले ४२ घरमा होमस्टे छ । घलेगाउँमा यो अवधिमा सवा २ लाख बढी पर्यटकले बास बसेका छन् । पर्यटन समितिका सविच उमलबहादुर विकका अनुसार अन्य घरका बासिन्दाले पर्यटकलक्षित व्यापार व्यवसाय गरेका छन् । भेडाको ऊन, निगालोको चोया, अल्लोबाट हस्तकलाका सामग्री तयार पार्छन् । घलेगाउँका बासिन्दाको आम्दानीका स्रोत थपिँदै छन् ।गाउँका अगुवा लीलाबहादुर घलेका अनुसार चौबिसे राज्यकालमा घले राजाले यस ठाउँमा शासन गरेका थिए । करीब ८ सय वर्ष पुरानो मानिएको घलेगाउँलाई गुरुङ भाषामा कोइम्ली भनिन्छ । घले राजाले शासन गरेको र घले जातिको बाहुल्य भएकाले गाउँको नाम घलेगाउँ रहन गएको हो । यहाँ अन्तिम राजा क्याल्बोरोजा क्लेको सालिक निर्माण गरिएको छ । गुरुङ जातिको कर्मकाण्डीय वेद तथा शास्त्र सिक्ने र सिकाउने पाठशाला क्होइँबो निर्माण गरिएको छ । गोर्खा पार्क, भ्युटावर, स्वर्गभूमि रंगशाला, बास्केटबल कोर्ट, उत्तरकन्या मन्दिर, चियाबारीलगायतका फराकिलो ठाउँले पर्यटकलाई आकर्षित गरेको पर्यटन समितिका कार्यालय सचिव दीर्घ घले बताउँछन् । घलेगाउँका अगुवा आसवीर गुरुङका अनुसार परम्परागत संस्कृति घाँटु, सोरठी, सेर्गालगायत नाच गाउँका प्रमुख सांस्कृतिक विशेषता हुन् । पाहुनालाई स्वागत गर्न गाइने र नाचिने यालमी यस ठाउँकै मौलिकता बोकेको प्राचीन गीत हो । स्थानीय कमला घलेले सुरुका दिनमा घलेगाउँको गाउँबेंसी गर्दा निकै दुःख पाइन् । २ घण्टाको बाटो उकालीओरालीले सास्ती थियो । गाउँले जिन्दगी, यस्तै होला भनेर बसें । खेतबारी थियो । सधैंको थकानले कहिल्यै सुख नपाइने रहेछ भनेर भाग्यलाई धिक्कार्थें, उनले भनिन्, त्यतिबेलाको जिन्दगी सोंच्दा त अहिले निकै दुःख लाग्छ । शारीरिक रूपमा अहिले त सुख छ । उकालीओराली, घाँसदाउरा, कुवापँधेरो गर्नु परेको छैन ।पतिको निधनपछि उनलाई दुई छोरीको लालनपालनको चिन्ता थियो । त्यतिबेला नै गाउँमा होमस्टे बनाउने लहर चल्यो । सुरुमा उनले खोपीमा पाहुना राखिन् । आम्दानी हुँदै गयो । मकै र कोदो फल्ने नजिकैको बारीमा सागपात रोप्न थालिन् । पर्यटक आउनेबित्तिकै आम्दानी हात पर्न सुरु भयो । एक दशकअघि घलेगाउँसम्म सडक विस्तार भयो । मोटर चढेर पर्यटक आउन थालेपछि उनको आम्दानी बढ्न थाल्यो ।आम्दानी बढ्दै गएपछि उनले थप संरचना निर्माण गरेर कोठाहरू बनाइन् । खानेपानीको धारा घरमै बन्यो । घरमै शौचालय बनाइन । इन्टरनेट छ, मोबाइल सेवा छ । अरूसँग ऋणपैंचो गरेर खानु परेको छैन । उनको दुःख पर्यटकले भुलाएको छ । मीठो मसिनो गरी खुवाउँदा, राम्रोसँग स्वागत सत्कार गर्दा पर्यटक खुसी हुने उनी बताउँछिन् । कुनै दिन ५ पैसाको मुख देखेको थिएन । अहिले त पाहुना आयो भने महिनाकै २०२५ हजार जति त बचाउँछु, उनले भनिन्, हिजोको दुःख सम्झिँदा अहिले आँसु आउँछ । भोकै मरिएलाझैं लागेको थियो । कहिले त कता हो कता । ज्यानलाई त सुखैसुख छ । नुनतेलबाहेक बजारबाट केही किन्न नपर्ने उनले बताइन् ।अन्नपूर्ण संरक्षण क्षेत्र आयोजना (एक्याप) मा कार्यरत स्थानीय बालकृष्ण घलेका अनुसार घलेगाउँमा प्राचीन सभ्यताको झल्को दिने सामुदायिक भेडीगोठ छ । सामुदायिक चिया बगान र प्रांगारिक खेतीले पर्यटक लोभिन्छन् । लमजुङ हिमालसँगै माछापुच्छ्रे, अन्नपूर्ण, डा हर्क हिमाल, हिमालचुली, मनास्लु, गणेश हिमालको छहारीले घलेगाउँलाई रमणीय तुल्याएको छ । २०७३ माघ २२ मा राष्ट्रपति विद्यादेवी भण्डारीले यहाँ परम्परागत गुरुङ संग्रहालय उद्घाटन गरेकी थिइन् । त्यसपछि घलेगाउँ आउने पर्यटक अझ बढेका हुन् ।लमजुङ सदरमुकाम बेंसीसहरबाट ६ घण्टा हिँड्नुपर्ने घलेगाउँ अहिले डेढ घण्टामै मोटरमा पुगिन्छ । काठमाडौंबाट तनहुँको डुम्रे हुँदै बेंसीसहरसम्मको १७२ किलोमिटर छ । प्रदेश राजधानी पोखरादेखि बेंसीसहर ११० किलोमिटरको दूरीमा पर्छ । बेंसीसहरबाट घलेगाउँ पुग्न बेंसीसहरबाट २४ किलोमिटरको यात्रा गर्नुपर्छ ।"
सेसेल्ससँग श्रम सम्झौता गर्ने सहमति,"(काठमाडौं)  नेपाल र सेसेल्सबीच द्विपक्षीय श्रम सम्झौता गर्ने सहमति भएको छ । अफ्रिकी टापु मुलुक सेसेल्सले नेपालसँग श्रम सम्झौता गर्न प्रस्ताव गरेको थियो । श्रम, रोजगार तथा सामाजिक सुरक्षामन्त्री कृष्णकुमार श्रेष्ठ र सेसेल्सका समकक्षी रोजगार तथा सामाजिक मामिलामन्त्री प्याट्रिकिया फ्र्यानकोर्टबीच सेसेल्समा भएको मन्त्रीस्तरीय बैठकमा सहमति भएको हो । श्रम सम्झौतालाई टुंगोमा पुर्याउन संयुक्त कार्यदल बनाउने पनि सहमति भएको छ । कार्यदलले एक महिनाभित्रै सम्झौतालाई टुंगोमा पुर्याउने श्रममन्त्री श्रेष्ठको सचिवालयले जनाएको छ । श्रम सम्झौता नभएका कारण नेपालीहरू व्यक्तिगत पहुँचका आधारमा सेसेल्स पुग्ने गरेका छन् । त्यसरी गएका नेपालीमध्ये सबैजसो प्रहरी र जेल सुरक्षा गार्डका रूपमा कार्यरत रहेको बताइन्छ । सेसेल्सले जेल सुरक्षाका लागि नेपालीलाई रोजगार दिने भन्दै श्रम सम्झौता अगाडि बढाउन नेपाल पक्षलाई आग्रह गर्दै आइरहेको छ । गत पुस ११ गते काठमाडौं आइपुगेका नेपालका लागि सेसेल्सका राजदूत थोमस सेल्बी पिल्ले श्रममन्त्री श्रेष्ठलाई भेटी सेसेल्समा नेपालीका लागि अवसर रहेको भन्दै श्रम सम्झौताको प्रस्ताव राखेका थिए । सेसेल्स सरकारले सुरक्षा गार्डबाहेक अन्य क्षेत्रमा पनि नेपाली कामदार लैजान इच्छुक छ । खुला र उदार अर्थव्यवस्था भएको सेसेल्स नेपाली श्रमिकका लागि आकर्षक गन्तव्य हुन सक्छ, राजदूत पिल्लेले मन्त्री श्रेष्ठसमक्ष भनेका थिए, सेसेल्स जान श्रमिकले आर्थिक लगानी गर्नु पर्दैन । भेटमा राजदूत पिल्लेले मन्त्री श्रेष्ठलाई सेसेल्स भ्रमणको निम्तो दिएका थिए ।मन्त्री श्रेष्ठ रोजगारीको सम्भाव्यता अध्ययन गर्न सचिव एकनारायण अर्याल, सहसचिव राजीव पराजुली, उपसचिव थानेश्वर भुसालसहितको टोली लिएर बिहीबार साँझ सेसेल्स पुगेका थिए । सेसेल्सले जेल सुरक्षासहित प्रहरी सेवा र निजी क्षेत्रमा समेत अवसर दिने जनाएको छ । मन्त्री प्याट्रिका फ्र्यानकोटका अनुसार त्यहाँ कम्तीमा १२ सय ५० जना नेपाली कार्यरत छन् । हामी द्विपक्षीय श्रम सम्झौता गरेरै नेपाली ल्याउन चाहन्छौं, मन्त्री फ्र्यानकोटलाई उद्धृत गर्दै एक नेपाली अधिकारीले भने । यस विषयमा मन्त्री श्रेष्ठ र आन्तरिक मामिलामन्त्री इरोल फोन्सेकाबीच पनि छलफल भएको छ । फोन्सेकाले जेल सुरक्षाका साथै प्रहरी सेवामा पनि नेपालीलाई रोजगारी दिन सकिने बताएको मन्त्री श्रेष्ठको भनाइ छ । श्रम सम्झौतालाई टुंग्याएर हामी नेपाली कामदार पठाउन तयार छौं । यसबारे छिट्टै कार्यदलले काम गर्नेछ, उनले भने । कार्यदलले सेसेल्स जानेको न्यूनतम योग्यता, भाषागत क्षमता, न्यूनतम पारिश्रमिकलगायत सेवासुविधा, कामदार छनोट विधि र स्वदेश फिर्तीलगायत विषय टुंग्याउनेछ । कार्यदलमा नेपालको तर्फबाट मन्त्रालयका उपसचिव भुसालले नेतृत्व गर्नेछन् । वैदेशिक रोजगारीका लागि सम्भावित गन्तव्य मुलुक, सरकारीस्तरबाट श्रमिक पठाउने सम्भाव्यता र श्रमिकको सेवा शुल्कसम्बन्धी अध्ययन कार्यदल प्रतिवेदन२०७५ अनुसार कुल श्रमशक्तिको एकचौथाइ विदेशी श्रमिकको हिस्सा रहेको सेसेल्समा आप्रवासी कामदारको उच्च माग छ । २०१७ को एक आँकडाअनुसार त्यहाँ करिब १३ हजार आप्रवासी कामदार छन् । टापु मुलुक सेसेल्सको अर्थतन्त्रमा पर्यटन र मत्स्य उद्योगको प्रमुख योगदान छ । विशेषगरी निर्माण र पर्यटन जस्ता क्षेत्रमा न्यून दक्ष विदेशी कामदारको उच्च माग छ । सेसेल्सका नागरिकहरू न्यून दक्षले गर्ने काम गर्न रुचाउँदैनन् तर त्यहाँका रोजगारदाताले उच्च दक्षताका क्षेत्रमा विदेशी नागरिकलाई प्राथमिकता दिने गर्छन्, प्रतिवेदनमा भनिएको छ । सेसेल्स समाचार समितिको सन् २०१५ मा प्रकाशित एक समाचारअनुसार करिब १४५ नेपाली प्रहरी र कारागार सुरक्षा सेवामा कार्यरत छन् । अहिले त्यो संख्या १२ सय नाघिसकेको छ । सेसेल्स सरकारले औपचारिक रूपमा नेपाल सरकारसँग निश्चित क्षेत्र तोकी श्रमिक भित्र्याउने योजना छ । यसरी हेर्दा सेसेल्स नेपालीका लागि एउटा सम्भावित गन्तव्य हुन सक्ने देखिन्छ, प्रतिवेदनमा उल्लेख छ ।"
१० वर्षदेखि हतकडी,"(बैतडी)  मेलौली९ विशालपुर रोकटाकी शान्तिदेवी सुनीको हातमा हतकडी लागेको १० वर्ष पुग्यो । ७० वर्षका ससुरा, ६५ वर्षकी सासू र ३ छोराछोरीकी सहारा बन्नुपर्ने उनी गोठमा हतकडीमा कैद छिन् । रोजगारीका लागि भारतमा रहेका श्रीमान्को कमाइ घर खर्चमै ठिक्क हुन्छ । सुरुमा उपचारका लागि भारतसम्म लगे पनि थप खर्च नहुँदा घरमै राख्नुपरेको परिवारको भनाइ छ ।३४ वर्षीया शान्तिलाई वृद्ध सासूससुराले हेरचाह गर्दै आएका छन् । खाना खाँदा हतकडी खोलिदिन्छौं, त्यसपछि फेरि बाँध्नुपर्छ, ससुरा काशी सुनीले भने । उनका अनुसार राति त शान्तिको खुट्टामा समेत जन्जिर लगाउने गरिएको छ । पैसा नभएकाले बुहारीको उपचार गर्न सकिएन, उनले दुखेसो पोखे, छोरो भारतमा छ । नातिनातिनी सानै छन् । हामी नसक्ने अवस्थामा पुगिसक्यौं । कसैको सहयोग पाए बुहारीलाई उपचार गराएर पहिलेकै अवस्थामा ल्याउन सकिन्थ्यो कि !दुई छोरी सात र दुई कक्षामा र छोरा तीन कक्षामा पढ्छन् । तर, आमाको अवस्थाले उनीहरू विद्यालय जान पाउँदैनन् । उनीहरूले आमा र परिवारलाई सघाउनुपर्छ । हामीलाई बुढेसकालले छोइसक्यो । नातिनातिनीलाई पोसाक, कापी र कलम जुटाउनै समस्या छ, काशीले भने, एकातिर बुहारीको स्वास्थ्यको चिन्ता, अर्कातिर नातिनातिनाको भविष्यको । दुःखीलाई दुःखै हुने रहेछ । गोठमा रातदिन बर्बराउने बुहारीको उपचारसम्म गर्न नसक्दा पीडाले पोल्ने गरेको उनले सुनाए । छोराको कमाइले साँझबिहानको छाक टारिरहे पनि कोरोनाले गर्दा दुई वर्ष निकै मुस्किलले बिताएको उनको भनाइ छ ।मानसिक समस्या भएकी शान्तिले अरूको घरमा गएर सामान उठाइदिने, जथाभावी हिँड्ने भएपछि परिवारले हतकडीमा राखेको छिमेकी विजयसिंह विकले बताए । उपचार गर्ने अवस्था देखिँदैन, हेरविचार गर्न छोराछोरी पनि सानै छन्, उनले भने, उनलाई सहयोगको खाँचो छ ।"
लाहुरेको फुटबल प्रेम,"(बिर्तामोड)  पछिल्लो दशक झापा देशकै फुटबलको सबैभन्दा उर्वरभूमि साबित भएको छ । झापाली टिमले राजधानीका ठूला टिमहरूलाई हराउनु सामान्य भइसकेको छ । झापा गोल्डकप आयोजना र झापा ११ फुटबल क्लबको व्यवस्थापन त उदाहरण नै बनेको छ । यसका मुख्य पात्र हुन् जलकुमार गुरुङ ।बेलायती सेनाका गोर्खाली लाहुरे २०५५ सालयता समाजसेवा र फुटबलमा निरन्तर सक्रिय छन् । कहिल्यै थकान महसुस गरेका छैनन् । त्यसैले उनी झापाली फुटबलको पर्याय नै भइसकेका छन् । उनको नामले कतिलाई डाह लाग्नसक्छ । तर, उनको संलग्नता र रातदिनको सक्रियताले खेलाडीसँगै समग्र झापाली फुटबललाई फाइदा गरिरहेको छ । देशकै फुटबलमा उर्वरभूमि बनेको छ ।फिदिम (पाँचथर) का उनी स्वदेश फर्केपछि बिर्तामोड बसे । यतै फुटबलमा लागे । खेल्ने उमेर गइसकेको थियो । व्यवस्थापनतिर ध्यान दिए । खेलाडीको हेरविचार थाले । क्लब सम्हाल्नतिर लागे । युनाइटेड क्लबलाई खुकुरी कपको फाइनल चरणमै पुर्याए । त्यही पुस्ताका खेलाडी युगलकिशोर राई, प्रवेश कटुवाल अहिले राजधानीको ए डिभिजन लिगदेखि नेपाल सुपर लिगको फ्रेन्चाइज टिमका मुख्य प्रशिक्षक भइसकेका छन् । गुरुङ भने उही खेलाडी उत्पादन, क्लब व्यवस्थापन र प्रतियोगिता आयोजनालाई अझै माथिल्लो स्तरमा वृद्धि गर्न निरन्तर प्रयासरत छन् ।यसक्रममा उनले चन्द्रगढी, धुलाबारी, सैनिकबाट झापाली फुटबलको केन्द्रको रूपमा बिर्तामोडलाई स्थापित गरेका छन् । सबैभन्दा राम्रो मैदान र व्यवस्थापन भएको झापा गोल्डकप २०७२ सालदेखि यहींको डोमालाल राजवंशी मैदान (प्रस्तावित रंगशाला) मा भइरहेको छ । यो गोल्डकपको संस्थापक अध्यक्ष गुरुङ नै हुन् । उनीपछि तीन अध्यक्ष आए । तर, गोल्डकप खेल्ने टिम पक्का गर्नेदेखि महिनौंसम्म पानी हाल्दै गोडमेल गरेर मैदानलाई हरियाली बनाउने काम उनकै हुने गर्छ, जसले गोल्डकपको स्तर र लोकप्रियता प्रत्येक संस्करणमा बढाइरहेको छ । तर उनी मैले गरेको भन्दैनन् । त्यसैले उनी देशकै फुटबलजगतमा अरूभन्दा फरक छन् । लोभ गर्दैनन्, दिन्छन् मात्रै ।कुनै खेलाडीलाई चोट लाग्यो वा बिमारी भयो भने त्यो समस्या उनी आफैंलाई भएजस्तो लाग्छ । त्यसैले खेलाडीका लागि रोग, भोक र अरू समस्यामा जसरी भए पनि खर्च जुटाइदिने गर्छन् । उनी झापा ११ फुटबल क्लबका संस्थापक अध्यक्ष हुन् । यसले मनाङ, एपीएफ र संकटालाई हराएर दशरथ रंगशालामा एन्फा कप २०७१ को उपाधि जित्दै सनसनी फैलाएको थियो । त्यसपछि राष्ट्रिय लिग २०७१७२ मा तहल्का मच्चायो ।घरका दुई कोठामा झापा ११ ले जितेका ट्रफीहरू सजाइएका छन्, जसलाई हेरेर उनी मख्ख पर्छन् । भन्छन्, हाम्रो टिमले जितेका यी ट्रफीहरू देख्दा आनन्द लाग्छ । झापा ११ ले एन्फा कपपछि विराट गोल्डकप, माइभ्याली, सुरुङ्गा, फाल्गुनन्द, मानेभन्ज्याङ गोल्डकप (भारत) को उपाधि जित्यो । घरेलु मैदानमा झापा गोल्डकपको पाँचवटै संस्करणको फाइनल खेल्यो, उपाधि जित्न भने सकेको छैन । सिक्किमको चर्चित अल इन्डिया गभर्नर्स गोल्डकप उपविजेता पनि भयो ।ती सफलता अनुभवी र उदीयमान खेलाडीको समिश्रणले दिलाएको हो, जुन टिम गुरुङले बनाएका थिए । झापा ११ खेलाडी उत्पादनमा उत्तिकै केन्द्रित छ । अहिले दुई बिघा जग्गा लिजमा लिएर एकेडेमी सञ्चालन गर्न मैदान बनाइरहेको छ । अध्यक्ष गुरुङले काठमाडौं उपत्यकाका क्लबमा दुईचार महिनाको तलबमा निर्भर खेलाडीलाई झापामै व्यावसायिक बनाउने प्रयास पनि थालेका थिए । जिल्लाका १५ मध्ये सात पालिकाले देवेन्द्र तामाङ, कर्ण लिम्बु, सन्जोक राई, निशान खड्का, योगेश गुरुङ, दिलेन लोक्तान, विश्वास श्रेष्ठलाई मासिक १२ हजार ५ सयदेखि २५ हजार रुपैयाँसम्म तलब दिएको थियो । यो सुविधामा कोभिड१९ महामारीले अवरोध गर्यो ।खेलाडीले खेलेरै आफ्नो ठाउँमा कमाउन सक्ने भयो भने बाहिर वा अरूतिर जानुपर्ने परिस्थिति आउँदैन, त्यसैका लागि पालिकाहरूसँग समन्वय गरेर हाम्रा खेलाडीलाई तलब व्यवस्था गरेका थियौं, गुरुङले भने, लिग काठमाडौंमा सीमित राख्नुहुँदैन, विकेन्द्रीकरण गर्नुपर्छ । लिग देशव्यापी बनाउनुपर्छ, सञ्चालन गर्नुपर्छ । त्यसपछि मात्रै देशकै फुटबलले विकासले गति लिन्छ, व्यावसायिक बन्छ ।खर्चिलो फुटबलफुटबल क्लब सञ्चालन गर्न त्यति सजिलो छैन । खेलाडी जुटाउने, प्रतियोगिता खेल्नेमात्रै होइन, खेलाडीलाई पारिश्रमिक दिने, ट्रेनिङलगायतमा आवश्यक सुविधा दिने गर्नुपर्छ । त्यसैले नेपालमै क्लब चलाउन खर्चिलो बन्दै गएको छ ।गत वर्ष राजधानी पुगेर सहिद स्मारक सी डिभिजन लिग खेल्दामात्रै झापा ११ को ४० लाख बढी खर्च भएको थियो । यसपालि त्यो खर्च बढ्नसक्छ । अरू प्र्रतियोगिता खेल्दासमेत हेर्दा झापाले फुटबलमा ठूलै लगानी गरिरहेको छ । यी सबै खर्च जुटाउने जिम्मा अध्यक्ष गुरुङकै हो । प्रायोजन र सहयोगबाट आधा बजेट उठाउन पनि मुस्किल हुन्छ, बाँकी सबै खर्च उनी आफैंले हाल्नुपर्छ । बिडम्बना, झापा ११ फुटबल क्लबले अझैसम्म जिल्ला फुटबल संघको सदस्यता भने पाएको छैन । वर्षैपिच्छे फुटबलमा दसौं लाख लगानी गरेर के चाहन्छन् त ? जसरी हुन्छ आफ्नो एउटा टिम बनाइराख्ने, अध्यक्ष गुरुङले भने, मलाई त खेलाडीले ट्रेनिङ गरेको हेरिरहन पनि खुबै रमाइलो र आनन्द लाग्छ किनभने त्यहाँ मेरो लगानी परेको हुन्छ । उनलाई बारम्बार खेलाडी, प्रशिक्षकले सर्त तोडेर धोका दिएका पनि छन् । तर, उनी त्यस्ता व्यक्तिहरूलाई बारम्बार दोहोर्याइ, तेहेर्याइ सहयोग गरिरहन्छन् । त्यसको एउटै कारण भन्छन्, त्यस्ता पनि फुटबलकै मान्छे हो नि त १ त्यसको मतलब उनी जति नै धोका खाए पनि फुटबलमा लगानी गर्न छाड्ने सोचमा छैनन्, फुटबल नै उनको जीवन भइसकेको छ ।उनले तीन कार्यकाल जिल्ला फुटबल संघको नेतृत्व गरे, त्यसैबेला बिर्तामोडमा सहिद स्मृति कप, झापा गोल्डकपजस्ता ठूला प्रतियोगिता सुरु भए ।उनी झापाको समाजसेवामा पनि उत्तिकै सक्रिय छन् । उनी बिर्तामोड साना सहरी खानेपानी तथा सरसफाई उपभोक्ता संस्थामा २०७२ सालयता अध्यक्ष छन् । १० हजार बढी घरधुरीलाई खानेपानी पुर्याउने यो संस्थाले पछिल्ला दुईपल्ट देशकै उत्कृष्ट खानेपानीको पुरस्कार नै जित्यो । उनी हालै मेची आँखा अस्पतालका अध्यक्ष पनि भएका छन् । दैनिक १ हजार बढीको उपचार हुने यो अस्पतालको स्तरवृद्धि गर्ने उनको योजना छ । उनी जहाँ संलग्न हुन्छन्, त्यहाँ विकास, विस्तार र प्रगतिको गति तीव्र हुन्छ भन्नेमा झापालीको विश्वास छ । फुटबल यसैको मानक हो ।उत्कृष्ट लेफ्टब्याकहङकङबाट फर्केर गुरुङले गोर्खा भूतपूर्व सैनिक संघको आन्दोलनमा मेची अञ्चलको नेतृत्व गरेका थिए । सँगसँगै फुटबल व्यवस्थापन थाले । तर, उनी फुटबलमा नयाँ भने थिएनन् ।१६ वर्षको उमेरमै बेलायती सेनामा भर्ती भएका उनी त्यसअघि नै दाइले भारतबाट ल्याएका छालाको बल रानीटारमा बेलुका अँध्यारो भएसम्म खेल्थे । अहिले उनले त्यही फिदिमको रानीटार युनाइटेड क्लबलाई फुटबल रंगशालाका लागि १५ रोपनी बढी आफ्नो जग्गा दिएका छन् । त्यहाँ मैदान बनाइदिएका छन् ।बेलायती सेनामा उनी गोर्खा रेजिमेन्टको इन्जिनियरिङतर्फ थिए । यसको क्याम्प चाथम (दक्षिणी इंग्ल्यान्ड) मा थियो । त्यहाँबाट २ घण्टा रेलको यात्रामा हरेक साता उनी इंग्ल्यान्डको फस्ट डिभिजन लिग हेर्न जान्थे । लन्डनमा आर्सनल, फुलहम, स्पर्स (टोटेनहम) देखि बर्मिङ्घमको एस्टन भिल्ला, लिभरपुल, म्यानचेस्टरसम्मै पुग्थे । उनले नेपाली राष्ट्रिय टिमका पूर्वप्रशिक्षक ग्राहम रोबर्ट्सको स्पर्समा जब्बर खेल धेरैपल्ट हेरे । सुरुमा उनको प्रिय क्लब स्पर्स नै थियो । पछि उनको मनलाई एलेक्स फर्गुसनले म्याचेस्टर युनाइटेडतिर तानिदियो ।बेलायती सेनामा आबद्ध नेपालीको बेग्लै फुटबल प्रतियोगिता हुन्थ्यो नेपाल कप । जलकुमार गुरुङ गोर्खा रेजिमेन्टबाट खेल्थे । डम्बरसिं गुरुङ पनि उनकै टिममा थिए । उनी मान्छन्, उत्कृष्ट खेलाडी थुप्रै थिए तर डम्बरसिंमात्रै नेपाली टिममा आएर खेले । यी लेफ्टब्याक सधैं पहिलो रोजाइमा रहे । उनले चारपल्ट नेपाल कप खेले, दुईपल्ट उपाधि जिते । पल्टनमा उनको काम नै फुटबल खेल्ने हुन्थ्यो । भलिबलका रेजर थिए । हक्की खेल्न पनि भ्याए ।पल्टनमा इन्जिनियरिङतर्फ रहेकाले उनी आफैं युद्धमा भिड्नुपरेन । उनको काम माइन (धराप) सफा गर्ने, बम डिस्पोज गर्ने, पुल बनाउने, भत्काउनेलगायत हुन्थ्यो । फकल्यान्ड युद्धका घाइतेलाई उद्दार गरेर उनले उपचारका लागि बेलायत पुर्याए । उनी बेलिज, फिजी, पपुवा न्युगिनी, ब्रुनाई, मलेसियामा पनि पुगे । तर, क्याम्पमा उनको खास काम युद्धको तयारीभन्दा पनि अरू नै हुन्थ्यो । त्यसैले फुटबल, भलिबल खेल्ने अवसर पर्याप्त मिल्थ्यो । अहिले पनि उनलाई भलिबल खुबै मनपर्छ । उनी लगानी, अवसर र सम्भावनाले फुटबलमै मोहित छन्, जसले झापाली फुटबललाई आड दिएको छ अनि प्रगतिको भर्याङ बनेको छ ।"
चिल्ड्रेन लाइफ विजेता,"बागलुङ (कास) चिल्ड्रेन लाइफ स्पोर्ट्स क्लबले जिल्ला लिग फुटबलको उपाधि जितेको छ । जिल्ला फुटबल संघले सञ्चालन गरेको प्रतियोगितामा शुक्रबार फाइनलमा चिल्ड्रेन लाइफले कालिका भगवती युवा क्लबलाई ३१ ले पराजित गरेको हो । २५ औं मिनेटमा मोहन थापाको गोलबाट अग्रता लिएको चिल्ड्रेनका अजय पुनले ५२ औं मिनेट र राजीव श्रीसले ८६ औं मिनेटमा तेस्रो गोल गरे । कालिकाबाट मनीष श्रेष्ठले ७६ औं मिनेटमा गोल गरे । विजेताले ५५ हजार ५ सय ५५ रुपैयाँ र उपविजेताले ३३ हजार ३ सय ३३ रुपैयाँ पुरस्कार पाए । चिल्ड्रेन लाइफका मोहन थापा उत्कृष्ट खेलाडी भए । कालिकाका मनीष श्रेष्ठ उत्कृष्ट मिडफिल्डर, चिल्ड्रेन लाइफका दिपेश गाहामगर उत्कृष्ट डिफेन्डर र सौगात खड्का उत्कृष्ट गोलरक्षक घोषित भए । उत्कृष्टले जनही २ हजार ५ सय पुरस्कार पाए । लिगमा ८ टिमले भाग लिएको जिल्ला फुटबल संघका अध्यक्ष रामराज गुरुङले बताए ।"
अञ्जली र रमिला फाइनलमा,हेटौंडा (कास) प्रथम वाग्मती खेलकुदअन्तर्गत तेक्वान्दोतर्फ महिलामा ५३ केजीमुनि सिन्धुपाल्चोककी अञ्जली तामाङ र काठमाडौंकी रमिला रोक्का फाइनल पुगेका छन् । अञ्चलीले धादिङकी प्रतिका तामाङ र रमिलाले दोलखाकी अनुका जिरेललाई हराए । पुरुषतर्फ ५४ केजीमुनि काभ्रेका रोशन केसी मकवानपुरका विप्लव वाइबालाई हराउँदै फाइनल पुगे । अर्को खेलबाट दोलखाका रोशन खत्री फाइनल पुगे । उनले भक्तपुरका सञ्जय लामालाई हराए । तेक्वान्दो प्रतियोगिता सोमबारसम्म चल्ने संयोजक माधव कोइरालाले बताए । क्रिकेटमा चितवनको गौतमबुद्ध अन्तर्राष्ट्रिय क्रिकेट रंगशालामा जारी पुरुषतर्फको क्रिकेटमा धादिङ र चितवन सेमिफाइनल पुगेका छन् । धादिङले काठमाडौंलाई ४ विकेट र चितवनले नुवाकोटलाई १ सय ४ रनले हराएका थिए ।
कृष्णलाई हुन्डाई गल्फ,"काठमाडौं (कास) कृष्ण पुनले हुन्डाई ओपन गल्फ प्रतियोगिताको दसौं संस्करण जितेका छन् । गोकर्ण गल्फ क्लबमा शनिबार सम्पन्न खेलमा ११ ह्यान्डीक्यापका साथ खेलेका कृष्णले ४३ स्टेबलफोर्ड अंक जोड्दै काउन्टब्याकका आधारमा कर्पोरेट उपाधि जितेका हुन् । बाबु पौडेल र कृष्णको स्कोर बराबरी भएको थियो । कृष्णले ब्याक नाइनमा २१ र बाबुले २० स्कोर गरेका थिए । बाबु उपविजेता भए । साबिक विजेता अशोक सिंह ४३ अंकसाथ तेस्रो स्थानमा रहे । वेस्ट ग्रसको उपाधिमा टासी डोङ, टासी छिरिङ र वाङचेन ढोन्डुपको समान ३६ को स्कोर बराबरी रह्यो । काउन्ट ब्याकमा १९ स्कोर गरेका डोङ विजेता बने । छिरिङ र ढोन्डुपले समान १७ स्कोर गरेका थिए । नरेन्द्र रावलले ६० वर्षभन्दा माथिको उपाधि जिते । उनले ३९ स्कोर गरेका थिए । भाइराजा पाण्डे ३८ स्कोरसाथ दोस्रो स्थानमा रहे । प्रतिभा राईले महिलातर्फ उपाधि जित्दा ३८ स्कोर गरिन् । कश्मिरा शाह ३७ अंकका साथ दोस्रो स्थानमा रहिन् ।श्याम सिम्खडाले ३७ स्कोर गर्दै हुन्डाई कार ओनर विधाको उपाधि जिते । वाङचेन ढोन्डुपले क्लोजेस्ट टु दी पिन, दावा जे शेर्पाले लङ्गेस्ट ड्राइभ र नोर्बु शेर्पाले मोस्ट बर्डिजको उपाधि जिते । नोर्बुले ५ बर्डिज गरेका थिए । नेपालका लागि हुन्डाई गाडीको अधिकृत विक्रेता लक्ष्मी इन्टरकन्टिनेन्टलले १८ होलमा गोकर्ण गल्फ कोर्समा १ सय ५५ गल्फरले सहभागिता जनाएका थिए । प्रतियोगितामा १८ होलमा स्टेबलफोर्ड फर्म्याट र ३४ ह्यान्डीक्यापका आधारमा खेलाइएको थियो । विजेता खेलाडीलाई नेपालका लागि दक्षिण कोरियाका राजदूत पार्क चोङ सुक, लक्ष्मी ग्रुपका प्रमुख गणेशबहादुर श्रेष्ठ, गोकर्ण गल्फ क्लबका अध्यक्ष सुहृद घिमिरे र क्याप्टेन जोसेफ नाथनले पुरस्कृत गरे ।"
अछामका प्रवीण विजयी,"काठमाडौं (कास) सातदोबाटोमा राष्ट्रव्यापी स्कुल ब्वाइज तथा गर्ल्स बक्सिङ प्रतियोगितामा ब्वाइजतर्फर् ४३ केजी तौलसमूहमा अछामका प्रवीण टमाटाले जेसीएसका सुवास बस्नेतलाई अंकका आधारमा पराजित गरेका छन् ।सोही तौलमा अल्फाका सोनम पुनमगरले फाइट प्रमोसनका स्वरुप तिरुवालाई आरएससीका आधारमा हराए । अब प्रवीणले सोनम सेमिफाइनलमा खेल्नेछन् । ३५ केजीमा नक्सालका सक्षम लामाले अछामका सन्तोष भट्ट र मकवानपुरका अरुण सापकोटाले भक्तपुरका प्रत्युष सुजखुलाई अंकका आधारमा हराएर सेमिफाइनल तय गरेका छन् । ४० केजीमा थानकोटका प्रकट महर्जनले बक्समाण्डुका सुवास तिरुवा र ४९ केजीमा कास्कीका आकाश बोहराले दमकका रोशन बिकलाई हराए ।५२ केजीमा भूपू बक्सिङ पोखराका समुन्द्र थापामगरले मोरङका कीर्तिक मास्के र बाँकेका योगराज खत्रीले अछामका विनोद नागार्जीलाई अंकका आधारमा हराए । देशभरका २५ जिल्ला, क्लब तथा स्कुलका १२ देखि १४ वर्षभित्र ४८ खेलाडीले भाग लिएका छन् ।आउँदो अप्रिलमा फुकेटमा हुने थाइल्यान्ड ओपन इन्टरनेसनल बक्सिङ प्रतियोगिताको खुला छनोटअन्तर्गत ४८ केजी तौलमा एचटूओका रविन थापाले झापाका धर्मेन्द्र राई र बक्समाण्डुका लक्ष्मण राईले ललितपुरका अर्जुन तामाङलाई हराए ।"
अञ्जन ब्रान्ड एम्बासडर,काठमाडौं (कास) माछापुच्छ्रे स्कुलले राष्ट्रिय फुटबल टोलीका खेलाडी अञ्जन विष्टलाई ब्रान्ड एम्बासडरमा नियुक्त गरेको छ । त्यसका लागि माछापुच्छ्रेका अध्यक्ष डा विनोदप्रसाद यादव र अञ्जनले शनिबार सम्झौतापत्रमा हस्ताक्षर गरे । उनलाई दुई वर्षका लागि एम्बासडरमा नियुक्त गरिएको विद्यालयले जनाएको छ । अञ्जनले माछापुच्छ्रेसँग जोडिन पाउँदा खुसी लागेको बताउँदै स्कुलसँग हातेमालो गरेर अगाडि बढ्ने बताए । अध्यक्ष यादवले अञ्जन जस्तो दिग्गज खेलाडीलाई अनुबन्ध गर्न पाउँदा सिंगो विद्यालय परिवार गौरवान्वित भएको र स्कुलले खेलकुदलाई उच्च प्राथमिकतामा राखेको बताए । राष्ट्रिय फुटबल टोलीका पूर्व कप्तान तथा एन्फाका उपाध्यक्ष उपेन्द्रमान सिंहले खेलाडीलाई अवसर दिएकोमा स्कुल परिवारप्रति आभार व्यक्त गरे । एन्फा एकेडेमीका उत्पादन अञ्जन मनाङ मर्स्याङ्दीका कप्तान हुन् । उनी नेपाल सुपर लिगको दोस्रो संस्करणमा नवप्रवेशी झापा एफसीका मार्की खेलाडी हुन् ।
आईटीएफ तेक्वान्दो सुरु,"काठमाडौं (कास) कर्णाली प्रदेशका श्रीजन हमाल र सुदूरपश्चिम प्रदेशका नीरज तिरुवा जिपी कोइराला प्रोफेसनल आईटीएफ तेक्वान्दो च्याम्पियनसिपको दोस्रो चरणमा भिड्ने भएका छन् । त्रिपुरेश्वरस्थित राखेपमा शनिबार सुरु प्रतियोगितामा श्रीजनले प्रदेश१ का हीराधन राई र नीरजले मधेस प्रदेशका विकास साहलाई हराए । गिरिजाप्रसाद कोइराला फाउन्डेसनको आयोजना र नेपाल अन्तर्राष्ट्रिय तेक्वान्दो महासंघको सहकार्यमा जारी च्याम्पियनसिपमा महिलातर्फ ४७५५ केजी र पुरुषमा ५५६३ केजी तौल समूहमा प्रतिस्पर्धा भइरहेको छ । दुवै स्पर्धामा शीर्ष तीन स्थान हात पार्ने खेलाडीले क्रमशः ५ सय, ३ सय र २ सय अमेरिकी डलर पुरस्कार प्राप्त गर्नेछन् ।"
मिल्स गोल्डकप अर्को साता,"विराटनगर (कास) दोस्रो संस्करणको मिल्स गोल्डकप फुटबल प्रतियोगिता चैत ११ देखि विराटनगर जुट मिलको मैदानमा सुरु हुँदै छ । मिल्स गोल्डकप ट्रस्टको आयोजनामा सातासम्म चल्ने प्रतियोगिता विजेताले २ लाख १ हजार र उपविजेताले १ लाख १ हजार पुरस्कार पाउनेछन् । आयोजक समितिले शनिबार पत्रकार सम्मेलन गर्दै प्रतियोगितामा गोधूलि क्लब धरान, उर्लाबारी ११ मोरङ, गाईघाट ११ उदयपुर, साइनो स्पोर्टस क्बल विराटनगर, एन्फा एकेडेमी धरान, दमक एकेडेमी झापा, एसपीएफ पकली र गोलबजार प्रतिभा फुटबल क्लब सिराहाको सहभागिता रहने जानकारी दिएको छ । करिब २५ लाख रुपैयाँ सञ्चालन खर्च लाग्ने अनुमान गरिएको प्रतियोगितामा सर्वोत्कृष्ट खेलाडीले २५ हजार, खेलको म्यान अफ द म्याचले ५ हजार, उत्कृष्टले १५ हजार, उदीयमानले २० हजार, विधागत उत्कृष्ट र सर्वाधिक गोलकर्ताले जनही ७ हजार पुरस्कार पाउने छन् ।"
