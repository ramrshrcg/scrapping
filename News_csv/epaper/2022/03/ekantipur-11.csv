शीर्षक,विवरण
चुनावी प्रतिस्पर्धा मुद्दामा कि रङमा ?,"एमाले अध्यक्ष केपी शर्मा ओलीले मतपत्रको रङ हरियो बनाएर निर्वाचन आयोगले कांग्रेसलाई जिताउन खोजेको आरोप लगाएका छन् । यसले पार्टीको ध्यान मुद्दामा भन्दा प्राविधिक विषयमा केन्द्रित भएको भन्दै आलोचना भइरहेको छ । यसको जवाफमा कांग्रेस महामन्त्री शर्मालेत्यस्तै हल्का टिप्पणी गरेका छन्, अहिले एउटा उखान चलेको छ, विभाजित कम्युनिष्ट पार्टी हरियो देख्दा तर्सिन्छ रे । निर्वाचन जित्नका लागि मतपत्रको रङ र चुनाव चिह्न होइन, दलका एजेन्डा महत्त्वपूर्ण हुन्छन् भन्ने मान्यता अझै स्थापित हुन नसकेको राजनीतिक विश्लेषकहरूको भनाइ छ । राजनीतिशास्त्रका प्राध्यापक कृष्ण खनाल दलहरू तात्कालिक पिरलो र चुनावी हारजितमा चिन्तित हुने गरेको बताउँछन् । निर्वाचनमा जनताका मुद्दा के हुन्, तिनलाई कसरी सम्बोधन गर्ने भन्नेमा गम्भीर छलफल र बहस हुँदैन, हारजितमा मात्र सीमित हुने प्रवृत्ति छ, उनी भन्छन्, यस पटक त दलहरू चुनाव जित्नका लागि एकअर्काको भरोसामा देखिन्छन्, त्यसैले एजेन्डामा छलफलै थालिएको छैन । स्थानीय तह जनताको सबैभन्दा नजिकको र जनजीवनसँग प्रत्यक्ष जोडिएको संरचना भएकाले त्यसका लागि शिक्षा, स्वास्थ्य, रोजगारी, बाटोघाटो, खानेपानीजस्ता विषय प्रमुख सरोकार हुन् । संघ र प्रदेशको निर्वाचनमा झैं स्थानीय तह निर्वाचनमा पनि पार्टीकरण बढी हुँदा जनताका वास्तविक मुद्दा ओझेलमा पर्ने गरेको प्राध्यापक खनालको भनाइ छ । चुनावपछि जनताले वडाको सामान्य काम लिन पनि कि दलालको पछि लाग्नुपर्छ, कि ठूलै नेतालाई समात्नुपर्छ, उनले भने, त्यसैले अब त दलहरूले प्रणालीमाथि पनि बहस गर्नुपर्ने अवस्था आएको छ ।कांग्रेसले आइतबार सुरु गर्ने एकमहिने घरघर जाऔं, कांग्रेस जिताऔं अभियानमा ८ वटा उद्देश्य राखेको छ । जसमा एमसीसीबारे जनस्तरमा छरिएको भ्रम बुँदागत रूपमा स्पष्ट पार्ने, नेकपा सरकारको ३ वर्षे कार्यकालमा भएका जनविरोधी गतिविधि, असंवैधानिक कदम र भ्रष्टाचारबारे जनतालाई स्पष्ट पार्ने, कांग्रेसको नेतृत्वमा विगतमा भएका राजनीतिक र आर्थिक उपलब्धि जनतासमक्ष राख्नेलगायत छन् । देशभर एकसाथ सञ्चालन हुने प्रारम्भिक अभियानलाई शिक्षा, स्वास्थ्य, कृषि, रोजगारीजस्ता आधारभूत एजेन्डासँग जोडिएको छैन । कांग्रेस महामन्त्री विश्वप्रकाश शर्माले अबको चुनावी बहस रङको होइन, ढंगको हुनुपर्ने र मुद्दा तथा सिद्धान्तमा केन्द्रित हुनुपर्ने बताए । यसकै लागि कांग्रेसले ७७ वटै जिल्लामा खटाएका प्रतिनिधिमार्फत जनतासँग विकास संवाद गर्ने उनको भनाइ छ । स्थानीय तहपिच्छे फरकफरक घोषणापत्र हुने भए पनि राष्ट्रियस्तरमा मूल घोषणापत्र निर्माणका लागि एकमहिने अभियानले सघाउने उनले बताए । हामीले यसपटक जनताको सहभागितामा घोषणापत्र निर्माण थालेका छौं, अभियानले जनताका वास्तविक मुद्दा के हुन् भन्ने पहिचान गर्नेछ, उनले भने, त्यसपछि मात्र जनताले स्थानीय तह कस्तो चाहन्छन्, हाम्रा प्राथमिकता के हुन् भन्नेबारे घोषणापत्रमा आउनेछ ।गत निर्वाचनमा समृद्ध नेपालको आधार, समृद्ध गाउँनगर अवधारणासहितको घोषणापत्र जारी गरेको माओवादी केन्द्रले आगामी निर्वाचनका लागि आफ्नो एजेन्डा स्पष्ट पार्न सकेको छैन । उसको ध्यान निर्वाचनमा अन्य दलसँग समीकरण गरेर कसरी बलियो बन्ने भन्नेमै केन्द्रित देखिन्छ । माओवादी केन्द्रका नेता शक्तिबहादुर बस्नेतले संघीयता, समावेशीकरण, आर्थिक विकास र समृद्धिमा जनताको हिस्सेदारी स्थापित गर्ने विषय पार्टीको प्रमुख एजेन्डा रहेको दाबी गरे । गत स्थानीय तह निर्वाचनमा नीति र नेतृत्वबीच अन्तरविरोध देखियो, अब यसलाई सच्याउने गरी चुनावी एजेन्डा तय गर्छौं, उनले भने ।स्थानीय तह निर्वाचन नजिकिँदै जाँदा दलहरूको ध्यान चुनावी समीकरणतर्फ बढी केन्द्रित छ । बलियो गठबन्धन बनेमा जित्नका लागि एजेन्डा र उम्मेदवारको लोकप्रियता गौण हुने दलहरूको मनोविज्ञान छ । चुनावी समीकरणलाई मध्यनजर गरेरै एमसीसी प्रकरणमा संकटमा परेको सत्ता गठबन्धन जोगिएको थियो । पछिल्लो केही दिन सत्ताधारी दलबीच चुनावी समीकरणको बहसले राजनीति तातेको छ ।प्राध्यापक खनाल सत्ताको नेतृत्व गरेको कांग्रेसमा पनि एक्लै लडेर राम्रो नतिजा ल्याउन सकिने आत्मविश्वास नरहेको बताउँछन् । संघीय निर्वाचनसमेत मुद्दाप्रधान हुन नसकिरहेका बेला स्थानीय तह निर्वाचनमा मुद्दामाथि छलफल हुन सकेको छैन, उनले भने, दलहरू आफ्ना मान्छेलाई कसरी जिताउने भन्नेमै बढी चिन्तित देखिन्छन् ।दलहरूले चुनावी घोषणापत्र निर्माणको काम पनि थालेका छैनन् । गत स्थानीय तह निर्वाचनमा प्रमुख दलले करिब १५ दिनअघि पार्टीको मूल घोषणापत्र सार्वजनिक गरेका थिए । अहिले त्यसको ठोस तयारी अघि बढेको छैन । कांग्रेस महामन्त्री शर्माले एकमहिने अभियानमा जनतासँग संवाद गरेर स्थानीयस्तरका खास मुद्दा पहिचान गरी घोषणापत्र बनाइने बताए । एमाले सचिव भट्टराईले पार्टीका अर्थ तथा योजना विभाग, स्थानीय निकाय विभाग, निर्वाचन विभागले घोषणापत्रको तयारी गरिरहेका बताए । विषयगत समितिले तयार गरेका विषयलाई घोषणापत्र मस्यौदा समितिले समावेश गर्ने उनको भनाइ छ ।"
तस्कर पोस्न सुपारी आयात खुला,"मेरो पार्टीको सरकार भए पनि क्याबिनेटले निर्णय गर्यो । प्रक्रियागत रूपमा म सहमत छैन, उनले भने । सुशासन समितिअन्तर्गत सांसद रायमाझीको सयोजकत्वमा गठित उपसमितिले यसअघिका सरकारले सुपारी आयात खुला गर्नुमा सरकारी नियत सही नभएको ठहर गरेको थियो । जनतालाई उपचार गर्न पैसा अभाव भइरहेको अवस्थामा पैसा विदेश पठाउनु गलत छ । सुपारी आयात गर्ने निर्णयको विरुद्ध समितिमा आवाज उठाउँछौं, रायमाझीले भने, सुपारी आयातको निर्णय रोक्न सरकारलाई निर्देशन जारी गर्नुपर्छ । राजपत्रमा प्रकाशित सूचनाअनुसार औद्योगिक प्रयोजनका लागि उद्योग विभागको सिफारिसमा सम्बन्धित उद्योग आफैंले केराउ, सुपारी र मरीच आयात गर्न पाउनेछन् । उद्योगलाई कच्चा प्रदार्थ आवश्यक भएकाले खुला गरिएको हो, वाणिज्य तथा आपूर्ति सचिव गणेशप्रसाद पाण्डेयले भने, उद्योगको क्षमता र आवश्यकताअनुसार मात्रै स्वीकृत दिइन्छ । अपचलन हुँदैन । दाल उद्योगलाई कच्चा प्रदार्थ अभाव भएकाले केराउ आयात खुलाइएको उनले बताए । यसअघि निश्चित व्यापारीलाई फाइदा पुग्ने गरी आयात अनुमति दिएको भन्दै प्रतिनिधिसभाको उद्योग तथा वाणिज्य र श्रम तथा उपभोक्ता हित समिति एवं राष्ट्रिय सभाको दिगो विकास तथा सुशासन समितिअन्तर्गतका उपसमितिले छानबिन गरेका थिए । कार्यविधि वा मापदण्ड नबनाई आफूले चाहेका व्यापारीलाई आयात अनुमति दिएको उपसमितिको निष्कर्ष थियो । अख्तियार दुरुपयोग अनुसन्धान आयोगले पनि २०७८ असोजमा उद्योग, वाणिज्य तथा आपूर्ति मन्त्रालयका नाममा पत्र लेखेर माग आपूर्तिको विश्लेषण गरेर मात्रै परिमाण यकिन गर्न निर्देशन दिएको थियो तर अहिले पनि मापदण्ड नबनाई आयात खुला गरिएको छ । उद्योग विभागले मापदण्ड बनाउँदै छ, सचिव पाण्डेयले भने । फराकिलो बन्दै गएको शोधनान्तर घाटा र तीव्र रूपले घटिरहेको विदेशी मुद्रा सञ्चितिको अवस्थालाई थप बिग्रँन नदिन राष्ट्र बैंकले नीतिगत कडाइ गरिरहेको छ । राष्ट्र बैंकले गत आइतबार सुन आयातको दैनिक कोटा (परिमाण) घटाएर १० किलो बनाएको छ । यसअघि दिनमा २० किलो सुन आयात गर्न पाइन्थ्यो । बजार मागभन्दा पनि अप्ठ्यारो परिस्थितिबाट अर्थतन्त्रलाई जोगाउन गत वर्ष विदेशी विनिमय सटहीको सुविधा कामदारलाई ५ सय र भम्रणका लागि २५ सय अमेरिकी डलरबाट घटाएर क्रमश २ सय र १५ सय डलर बनाइएको थियो । विदेश भ्रमणमा जाने नेपालीलाई वर्षमा दुई पटक मात्रै अमेरिकी डलर सटही सुविधा दिने व्यवस्था गत पुस १२ देखि गरिएको छ । यस्तै, गत भदौ २४ मा क्रिप्टोकरेन्सी कारोबार नगर्न निर्देशन दिएको राष्ट्र बैंकले गत कात्तिकमा २० वटा समूहअन्तर्गतका करिब साढे ४ सय वस्तु आयातका लागि खोलिने प्रतीतपत्रमा ५० देखि १ सय प्रतिशतसम्म नगद मार्जिनको व्यवस्था गरिएको छ । गत माघ १० मा नेपालमा रहेका विदेशी र विदेशमा रहेका नेपालीले पनि क्रिप्टोकरेन्सी लगायत हाइपर फन्डमा लगानी गर्न नपाउने व्यवस्था गरियो । गत माघ २६ मा ४७ वटा समूहअन्तर्गतका करिब साढे १२ सय वस्तु आयातका लागि खोलिने प्रतीतपत्रमा ५० देखि १ सय प्रतिशतसम्म नगद मार्जिनको व्यवस्था भयो । गत बिहीबारदेखि भारतबाट क्रेडिट सुविधामा वस्तु आयात गर्दा विदेशी विनिमय नियमित गर्ने फाराम (विविनिफा ४ ग) जारी गर्नुपर्ने व्यवस्था गरिएको छ । कोभिड१९ महामारी बढेका बेला विदेशी विनिमय सञ्चिति बढाउन भन्दै तत्कालीन अर्थमन्त्री युवराज खतिवडाले २०७६ चैत २४ मा निकासी पैठारी (नियन्त्रण) ऐन, २०१३ को दफा ३ (१) बमोजिम वस्तु पैठारीमा बन्देज लगाएका थिए । अर्थतन्त्र चलायमान हुन थालेपछि २०७७ चैत ९ मा राजपत्रमा सूचना प्रकाशन गरेर पूर्ण बन्देज हटाएर परिमाणात्मक बन्देज लगाएको थियो । आर्थिक वर्ष २०७७७८ मा उद्योगी व्यवसायीले एक वर्षमा केराउ ८० हजार टन, सुपारी २५ हजार टन, छोकडा ५ हजार टन, नधुलाएको मरीच १५ हजार टन आयात गर्न सक्ने गरी परिमाणात्मक बन्देज लगाइएको थियो । उपसमिति संयोजक सासद रायमाझीका अनुसार मुलुकमा वार्षिक सुपारी ४५ हजार टन मात्रै चाहिने व्यवसायीको भनाइ छ । भन्सार विभागका अनुसार आर्थिक वर्ष २०७३७४ मा २ अर्ब १६ करोडको केराउ र ७९ करोडको सुपारी आयात भएको थियो । २०७४७५ मा १ अर्ब ७१ करोडका सुपारी र १ अर्ब ६८ करोडको केराउ आयात गरियो । यस्तै, २०७५७६ मा १ अर्ब १८ करोडको सुपारी र ४ अर्ब ७३ करोडको केराउ, २०७६७७ मा २ अर्ब ५७ करोडको सुपारी र १० अर्ब ५ करोडको केराउ आयात गरियो । परिमाणात्मक बन्देज लागेपछि २०७७७८ मा ७६ करोड ६९ लाख सुपारी र ३ अर्ब २६ करोडको केराउ आयात गरिएको तथ्यांक छ । बाणिज्य आपूर्ति तथा उपभोक्ता संरक्षण विभागका महानिर्देशक प्रेमकुमार श्रेष्ठ भने उद्योगले नै आयात गरे विकृति रोकिने दाबी गर्छन् । उद्योग विभागको सिफारिसमा उद्योगले मात्रै आयात गर्न पाउने भए आवश्यकताअनुसार इजाजत दिन सकिन्छ तर ट्रेडिङका लागि व्यापारीको हकमा दिन सकिँदैन, उनले भने, उद्योगले आयात गरे त्यसको परिणाम पनि अध्ययन गर्न सक्छौं ।"
पञ्जाबमा आपको 'क्लिन स्विप,"उत्तराखण्डमा मुख्यमन्त्रीको पदमै रहेका बेला चुनाव लडेका कुनै पनि व्यक्तिले अहिलेसम्म चुनाव जितेको रेकर्ड छैन । मणिपुरको ६० सदस्यीय विधानसभामा भाजपाले ३२ सिट जितेको छ । कंग्रेसले ५ सिट जितेको छ । अन्य दलले २२ सिट जितेका छन् । यसअघिको चुनावमा कंग्रेसले सबैभन्दा धेरै २८ सिट जितेको थियो । तर, अन्य दलसहितको भाजपा गठबन्धनले बहुमत ल्याएको थियो । गोवामा भने भाजपा एक्लैलाई सरकार बनाउनलाई एक सिट कमी भएको छ । ४० सदस्यीय विधानसभामा भाजपाले २० सिट जितेको छ । भाजपाले ३ स्वतन्त्र र महाराष्ट्रवादी गोमान्तक पार्टीका २ सदस्यको समर्थन पाइसकेको छ । यसअघि १३ सिट मात्रै जितेको भाजपाले सरकार चलाउँदै आएको थियो । अघिल्लो चुनावमा २० सिट जितेको कंग्रेस नेतृत्वको यूपीए गठबन्धन यस पटक १२ सिटमा झरेको छ । आम आदमी पार्टीले भने अपेक्षा गरिएको भन्दा फरक नतिजा पाएको छ । आपले यस पटक २ सिट हात पारेको छ । भाजपाले यहाँ लगातार तेस्रो पटक सरकार बनाउँदै छ । भाजपा कार्यकर्ताले चार राज्यमा विजय भएको समाचारसँगै देशभरका पार्टी कार्यालयमा उत्सव मनाएका छन् । प्रधानमन्त्री मोदीले दिल्लीस्थित भाजपा कार्यालय पुगेर नेता र कार्यकर्तासँग खुसी साटेका छन् । उनले भाजपाले चारवटै दिशाबाट आशीर्वाद पाएको बताए ।"
नागरिकता विधेयक : चुनावी नारा बन्ने आशंका,"(काठमाडौं)  वर्षौंदेखि राजनीतिक दाउपेचमा जेलिएको नागरिकता विधेयकलाई प्रतिनिधिसभाको चालु अधिवेशनबाटै पारित गराउन सरकारले गृहकार्य थालेको छ । केपी शर्मा ओली नेतृत्वकै तत्कालीन सरकारले नागरिकता समस्या समाधानका लागि अध्यादेश ल्याएकाले एमाले प्रक्रियाबाट नभाग्ने गठबन्धनका नेताहरूको दाबी छ । यद्यपि संसद्मा एमालेको अवरोध जारी छ । विधेयकमा नेपाली पुरुषसँग विवाह गर्ने विदेशी महिलालाई अंगीकृत नागरिकता दिँदा समयको सीमा राख्ने कि नराख्ने भन्नेमा राजनीतिक दलहरूबीच मुख्य विवाद छ । राज्य व्यवस्था तथा सुशासन समितिको प्रस्तावमा विवाहलगत्तै राजनीतिक अधिकारबाहेक अस्थायी परिचयपत्र दिने र ७ वर्षपछि मात्रै अंगीकृत नागरिकता दिने उल्लेख छ । समितिले बहुमतका आधारमा यस्तो प्रावधानको सिफारिस गर्दा कांग्रेस र जसपाले फरक मत राखेका थिए । नेपाली पुरुषसँग विवाह गरेर आउने विदेशी महिलाले निवेदन दिए तत्कालै अंगीकृत नागरिकता पाउने व्यवस्था समावेश गर्नुपर्ने अडान कांग्रेस र जसपाले लिएका थिए । अहिले पनि कांग्रेस त्यही प्रावधान राखेर विधेयक अघि बढाउनुपर्ने पक्षमा छ । सत्ता गठबन्धनमा रहेका माओवादी र एकीकृत समाजवादीले भने नेकपामा रहँदाकै अडानबाट पछि नहट्ने संकेत गरेका छन् । गृहमन्त्री खाँणले संयोजन गरेको बैठकमा समझदारी बन्ने सम्भावना नभएपछि यो विषय सत्ता गठबन्धनको शीर्ष बैठकमा पुग्ने भएको छ । गृहमन्त्री खाँणले बुधबार बोलाएको बैठकमा माओवादी केन्द्रका संसदीय दलका प्रमुख सचेतक देव गुरुङले यसअघि समितिले अघि बढाएको प्रतिवेदनका आधारमा अंगीकृत नागरिकता लिन सीमा राख्नुपर्ने धारणा राखेका थिए । खुला सीमा र राष्ट्रियताको सम्बन्ध नागरिकतासँग जोडिने भएकाले संवेदनशील हुनुपर्ने उनको धारणा थियो । संविधान जारी भएको साढे ६ वर्षसम्म नागरिकता ऐन २०६३ संशोधन नहुँदा नागरिकताको समस्या झेल्ने सबैभन्दा ठूलो संख्या तराईमधेसमा छ । लामो समय संसद्मा विचाराधीन विधेयक पारित गराउन सरकारले अग्रसरता लिए पनि स्थायी समाधान निस्कने सम्भावना कम छ । राजनीतिक विश्लेषक तुलनारायण साह विधेयक संसद्बाट पारित गराउने उद्देश्यका साथ छलफल अघि बढाइएको हो भन्नेमा नै शंका गर्छन् । ओलीले अध्यादेश ल्याएर नागरिकता समस्या समाधान गर्न खोजेका थिएँ तर अरू दलले दिएनन् भनेर मत माग्छन् । त्यसलाई जवाफ दिन कांग्रेसमाओवादी गठबन्धनले विधेयक अघि बढाउन खोजेको हो । पारित गर्नै खोजिएको भन्ने विश्वास मलाई छैन, उनी भन्छन्, पारित भइहाले पनि अदालतमा जाने र कार्यान्वयन हुन नदिने अवस्था बन्न सक्छ । अंगीकृत नागरिकतासम्बन्धी प्रावधानमा सहमति बन्न नसके जन्मसिद्ध र अंगीकृत नागरिकता पाएका सन्तानका छोराछोरीलाई नागरिकता दिन बाटो खुला हुने गरी ऐन संशोधन गर्ने गरी विधेयक अघि बढाउने तयारी भएको स्रोत बताउँछ । प्रधानमन्त्रीले अंगीकृतको समस्यासमेत समाधान गर्ने गरी विधेयक अघि बढाउन खोज्नुभएको छ । सकभर राष्ट्रिय सहमति हुनुपर्छ । गठबन्धनभित्रै समझदारी नबने विधेयक पारित हुन सक्दैन । निर्वाचनको मुखमा एमसीसी जस्तै जबर्जस्ती गर्ने अवस्था नागरिकता विधेयकमा छैन, प्रधानमन्त्रीनिकट एक नेताले भने । सरकारमा कांग्रेसको प्रतिनिधित्व गर्ने एक मन्त्रीले भने यसलाई राजनीतिसँग जोड्नु स्वाभाविक भए पनि संसद्बाटै पारित गर्ने उद्देश्यका साथ अघि बढाउन लागिएको दाबी गरे । नागरिकता विधेयकसँगै महत्त्वपूर्ण केही विधेयक पारित गरेर संसद् अन्त्य गर्ने योजना सरकारको छ । विगतमा ओलीले ल्याएको अध्यादेशले अंगीकृतको समस्या समाधान गर्दैनथ्यो । हामीले अंगीकृतको समस्यासमेत सम्बोधन गर्ने गरी विधेयक अघि बढाउन खोजेका छौं, उनले भने, गठबन्धन दलहरूबीच समझदारी बन्न सके अंगीकृतसहित नागरिकताका धेरै विषय हल हुन्छन् । नागरिकताकै विषयलाई लिएर एक समय सबैभन्दा अनुदार छवि बनाएका एमाले अध्यक्ष ओलीले दोस्रो पटक २०७८ जेठ ८ मा प्रतिनिधिसभा विघटन गरेको भोलिपल्ट नागरिकता अध्यादेश ल्याएका थिए । सरकार अल्पमत परेकै बेला जनता समाजवादी पार्टी (जसपा) मा रहेका महन्थ ठाकुर पक्ष (हाल लोसपा) लाई समेट्न ओलीले अध्यादेश ल्याएका थिए । अहिले पनि निर्वाचनको मुखमा विधेयक अघि बढाउने चर्चा मात्रै गरेर सरकारले त्यस्तै राजनीतिक दाउपेच गर्न लागेको हो कि भन्ने आशंका उठेको अर्का विश्लेषक सुरेन्द्र लाभ बताउँछन् । तराईमधेसमा नागरिकता मानवताको मुद्दा बनेको छ तर दलहरूले भने यसलाई तत्कालीन राजनीतिक मुद्दा बनाउन खोजेका छन्, उनले भने । २०६२०६३ को जनआन्दोलनपछि महन्थ ठाकुर, उपेन्द्र यादवलगायतको नेतृत्वमा संयुक्त मोर्चाले राजनीतिक विभेद र सामाजिक मुद्दा उठाउँदै तराईमधेसमा आन्दोलन गरेको थियो । आन्दोलनको एउटा प्रमुख मुद्दा नै नागरिकता थियो । गिरिजाप्रसाद कोइराला नेतृत्वको सरकार र मधेसी मोर्चाबीच सहमति भएपछि गाउँगाउँमा टोली खटाएर २६ लाख १५ हजार ६ सय १५ जनालाई नागरिकता वितरण गरिएको थियो । गृह मन्त्रालयको अभिलेखअनुसार तीमध्ये २३ लाख ४४ हजार ८ सय २१ ले वंशज, पौने दुई लाखले जन्मसिद्ध नागरिकता लिएका थिए । त्यति बेला करिब पाँच सयले अंगीकृत नागरिकता पनि लिएका थिए । जन्मसिद्ध आधारमा नागरिकता पाएका बाबुआमाका छोराछोरीले बालिग भएर पनि नागरिकता पाउन सकेनन्, साथी कोही इन्जिनियर भए, कोही डाक्टर पढेका छन् । तर नागरिकता नभएकै कारण जन्मसिद्धका सन्तानले पढ्न पाएका छैनन् । बैंकमा खाता खोल्न पाएका छैनन् । रोजगारी पाएका छैनन्, लाभ भन्छन्, संसद्ले एमसीसी सम्झौता अनुमोदन गर्यो । अरू विधेयक पारित भइराख्छन् । तर मानवीयतासँग जोडिएको नागरिकता विधेयक किन प्राथमिकतामा पर्दैन ? भोटकै लागि पारित हुन सके पनि ठूलो जनसंख्या लाभान्वित हुन सक्थ्यो । अधिकारकर्मीहरूका अनुसार जन्मसिद्धका बाबुआमाबाट जन्मेका ६ लाखभन्दा बढीले बालिग भएर पनि नागरिकता पाउन सकेका छैनन् । पछिल्लो पटक २०७७ असार ९ मा राज्य व्यवस्था तथा सुशासन समितिले नागरिकता विधेयकसम्बन्धी प्रतिवेदन संसद्मा प्रस्तुत गरेको थियो । विधेयक संसद् सचिवालयमा दर्ता भने २०७५ साउन २२ मै गरिएको थियो । विधेयकमा राजनीतिक सहमति हुन नसकेपछि ओलीले नागरिकता ऐन २०६३ संशोधन गर्न अध्यादेश जारी गरेका थिए । उक्त अध्यादेशले पनि संविधानको धारा ११ को उपधारा (३) मा भएको व्यवस्थामा मात्रै हात हालेको थियो । यो संविधान प्रारम्भ हुनुभन्दा अघि जन्मका आधारमा नेपालको नागरिकता प्राप्त गरेको नागरिकका सन्तानका बाबु र आमा दुवै नेपालको नागरिक रहेछन् भने निज बालिग भएपछि वंशजका आधारमा नेपालको नागरिकता प्राप्त गर्नेछ भन्ने व्यवस्था संविधानमा व्यवस्था छ । अध्यादेशमार्फत ऐनमा समेटिएको विषय पनि यति नै थियो । पछि अदालतको आदेशका कारण अध्यादेश कार्यान्वयन हुन सकेन । नागरिकतामा किन सधैं राजनीति ? व्यवस्था परिवर्तनसँगै नागरिकताको मुद्दा उठ्ने गर्छ । २०३६ सालमा भएको जनमत संग्रहका बेला तत्कालीन प्रधानमन्त्री सूर्यबहादुर थापाले निर्दलको पक्षमा मतदान गराउन ठूलो संख्यामा भारतीयलाई नागरिकता दिएको आरोप लागेको थियो । २०४६ को राजनीतिक परिवर्तनपछि तत्कालीन प्रधानमन्त्री कृष्णप्रसाद भट्टराई नेतृत्वको सरकारले २०३६ सालको जनमत संग्रहको मतदाता सूचीलाई आधार मानेर नागरिकता दिने निर्णय मन्त्रिपरिषद् बैठकबाट गराएका थिए । त्यसले दक्षिण सीमाका भारतीयलाई नागरिकता लिन सहज भएको भन्दै कांग्रेसकै सरकारले २०४९ सालमा भट्टराई सरकारको निर्णय खारेज गरेको थियो । त्यसपछि नागरिकता समस्या समाधानका लागि हर्क गुरुङ, धनपति उपाध्याय, महन्थ ठाकुर र जितेन्द्रनारायण देवको संयोजकत्वमा चार आयोग र समिति बनेका थिए । २०५३ सालमा देव नेतृत्वको समितिले त टोली नै गठन गरेर झन्डै ३५ हजारलाई नागरिकता बाँडेको थियो । त्यसलाई अदालतले अवैध भन्दै मान्यता नदिने फैसला गर्यो । २०७२ असोज ३ मा संविधानसभाबाट संविधान जारी भएपछि पनि गृह मन्त्रालयले संविधानको भावनाअनुसार नागरिकता वितरण गर्न स्थानीय प्रशासनमा बेलाबखत परिपत्र गर्यो । अदालतले भने संघीय कानुनमा व्यवस्था गरेर नागरिकता वितरण गर्नुपर्ने भन्दै रोक्दै आएको थियो । विश्लेषक साहले सत्ता राजनीतिको केन्द्रमा पुग्ने, हुनेखाने वर्गले नागरिकतालाई राष्ट्रियतासँग जोडेकै कारणले नागरिकतासम्बन्धी समस्या समाधान हुन नसकेको बताए । उनका अनुसार तराईमधेसमा पहिलोपल्ट नागरिकताको विषयलाई राजनीतिक मुद्दा बनाएर अघि बढ्ने दल सद्भावना हो । २०६२६३ को जनआन्दोलन र त्यसपछिको मधेस विद्रोह अघिसम्म नागरिकताको चुनावी मुद्दा नभएर सरकारको मुद्दा थियो । त्यसपछि यसलाई मतको राजनीतिसँग जोडियो, उनले भने । साहको बुझाइमा सत्ताको साँचो लिएको वर्गले नागरिकताको प्रावधानमा खुकुलो नीति लिँदा सीमामा बसोबास गर्ने भारतीयले नागरिकता पाउने र त्यसले राष्ट्रियता कमजोर हुने मान्यता राख्ने गरेका छन् । त्यसैले यसले समाजलाई ध्रुवीकरणतिर लैजाने र समस्या बल्झाउने काम गर्यो, उनले भने, अब यो मानवीय मुद्दा बनेको छ । नागरिकताबाट वञ्चित पीडित जति छन्, उनीहरूको अवस्था हृदय विदारक छ । सत्ताका नजिक, धनाढ्य र उच्चस्तरका परिवारलाई समस्या छैन ।"
वैवाहिक अंगीकृत दिन समय तोक्नुपर्छ तर लैंगिक विभेद गर्न पाइँदैन,"बिन्दा पाण्डेसांसद, एमालेराज्य व्यवस्था तथा सुशासन समितिबाट नागरिकता विधेयकको जुन प्रतिवेदन अगाडि बढेको छ, त्यसमा वैवाहिक अंगीकृत नागरिकताका सम्बन्धमा विभेदपूर्ण व्यवस्था छ । त्यो व्यवस्था संविधानको धारा १८ सँग बाझिन्छ । संविधानको समानताको हकसँग नबाझिने गरी त्यसलाई अगाडि बढाउनुपर्छ ।कति वर्षमा वैवाहिक अंगीकृत नागरिकता दिने ? के सर्त राख्ने ? भन्ने राजनीतिक दलले सहमति गर्ने विषय होलान् तर जुनसुकै प्रावधान राखे पनि छोरा र छोरीबीच विभेद गर्न पाइँदैन । कतिपयले अहिलेको जे व्यवस्था छ, त्यसैअनुसार दिनुपर्छ भनेका छन् । वैवाहिक अंगीकृत नागरिकता दिन केही अवधि तोक्नुपर्छ । विवाह गरेको भोलिपल्ट नागरिकता दिने विषयमा सोच्नुपर्छ । यसका लागि ५, ७, १० कति वर्ष राख्ने भन्ने सहमतिमा हुने हो । त्यस बेलासम्म राजनीतिकबाहेक अधिकार दिने गरी स्थायी परिचयपत्र दिनुपर्ने बहस समितिमा भएको थियो । अहिलेको व्यवस्था हटाएर अवधि तोक्नुपर्छ भन्ने हो । त्यो अवधि तोक्दा महिला र पुरुष भनेर विभेदपूर्ण व्यवस्था गर्न पाइँदैन । यस विषयमा संसद्मा छलफल हुने स्थितिमा आफ्नो धारणा राख्ने भनेर पहिल्यै भनिएको हो । नेपाली महिला वा पुरुषसँग विवाह गर्ने विदेशीले स्थायी बसोबासको परिचयपत्र समानताका आधारमा पाउनुपर्यो । नागरिकता दिने सन्दर्भमा पनि लैंगिक आधारमा फरक गर्ने खालको कुरा संविधानविपरीत हुन्छ । संविधानविपरीत सहमति गर्ने वा कानुन बनाउन अगाडि बढ्ने अधिकार कसैलाई पनि छैन ।"
घुम्तीमा मोडिन नसक्दा बस खस्यो,"(संखुवासभाधरान)  बिहीबार बिहान साढे ७ बजेतिर मादी नगर प्रमुख विदुरकुमार लिंथेपले ओखरबोटे बजारबाट गुडेको बस दुर्घटनामा परेको खबर पाए । प्रहरी र स्थानीयसँगै हतारहतार वडा ६ को सातघुम्ती पुग्दा बस करिब तीन सय मिटर तल खसेर टुक्राटुक्रा भएको देखे । गाडीको सिट माथिको भाग थिएन । यात्रु जताततै लडिरहेका थिए । त्यतिबेलासम्म अधिकांश यात्रुको ज्यान गइसकेको थियो । प्रहरी, सशस्त्र प्रहरी र स्थानीयको उद्धारमा झन्डै २ घण्टामा घटनास्थलबाट १४ वटा शव संकलन भयो । संखुवासभाको मादीबाट झापाको दमक जाँदै गरेको रेशम फिलिली नामको बा४ख ७३५ नम्बरको बस १५ मिनेट नगुड्दै सडकबाट खसेको हो । बसपार्कबाट ६ यात्रु लिएर बस गुडेको थियो । केही तल आएपछि ३ जना थपिए । पुलुङमा आएपछि बाँकी यात्रु राखेर अघि बढेको बस केहीबेरमै घुम्तीबाट खस्यो । ओखरबोटेको बसपार्कबाट दुर्घटनास्थल करिब ७ किलोमिटर तल पर्छ, नगर प्रमुख लिंथेपले भने, सजिलो बाटोबाट घुम्ती नकाटिँदा बस झरेको देखिन्छ । उनका अनुसार सडक स्तरोन्नति गर्दा यहाँका सातवटा घुम्तीलाई काटेर पाँचवटा बनाइएको थियो । सबैभन्दा माथिल्लो घुम्ती नै नकटेर सिधै भीरमा खसेको देखिन्छ, उनले भने । उनले स्टेयरिङ नकाटिँदा बस भीरमा खसेको अनुमान गरे । तीन महिनाअघि मात्रै कालोपत्र भएको यो सडकमा ठूलो दुर्घटना भएको थिएन । दुर्घटनामा मादीकै १२ जनाको मृत्यु भएको छ । संखुवासभा प्रहरीका डीएसपी लालध्वज सुवेदीका अनुसार सेनाको हेलिकोप्टरबाट धरान लगिएकी मादी५ की युका पोखरेलको पनि उपचारका क्रममा मृत्यु भएको छ । घटनास्थलमै मृत्यु हुनेमा मादीकी सीता विक, अञ्जना कटुवाल, भवानीप्रसाद दाहाल, इन्द्र अधिकारी, दीक्षा कटुवाल, बलबहादुर कार्की, सविता कार्की, दीपककुमार दाहाल छन् । त्यस्तै, ताप्लेजुङकी समीक्षा योञ्जन, उनका छोरा सुदीप, मादीका श्याम शेर्पा, आइतबहादुर तामाङ, तेह्रथुमका चालक विपिन निरौला र मादीका सहचालक उमेश भट्टराईको मृत्यु भएको डीएसपी सुवेदीले बताए । घाइते डम्बरबहादुर कार्की, करिश्मा तामाङ, तुलसा कटुवाल र सुवास तामाङको बीपी कोइराला स्वास्थ्य विज्ञान प्रतिष्ठान धरानमा उपचार भइरहेको छ । १९ जना सवार बस ओरालो सडकमा धेरै घुम्ती भएकाले दुर्घटना भएको हुन सक्ने अनुमान प्रहरीको छ । धेरै घुम्ती त्यसमा पनि तीव्र गतिमा गुडेकाले घुम्ती काट्न नसक्दा दुर्घटना भएको प्रारम्भिक अनुमान गरेका छौं, डीएसपी सुवेदीले भने, पहिलो घुम्ती नकाटिई सिधै झरेको देखिन्छ, कालोपत्र भएपछि गाडी तीव्र गतिमा गुड्ने गरेका छन् । नगर प्रमुख लिंथेपले घाइतेको उपचारमा कमी हुन नदिने बताए । दुर्घटनामा बालबालिकादेखि वृद्धवृद्धासम्मले ज्यान गुमाएकाले हामी शोकमा छौं, उनले भने । मृतकहरूको शव प्राथमिक स्वास्थ्य केन्द्र चैनपुरमा राखिएको छ । ॅउछिट्टिएर बााच्यौंमादी६ का ५० वर्षीय डम्बरबहादुर कार्की बिहीबारे हटिया भर्न तेह्रथुम हिँडेका थिए । उनी भगवती आधारभूत विद्यालयदेखि एक घुम्ती मास्तिरबाट बस चढे । एक किलोमिटर तल आएपछि पहिलो घुम्ती मोड्नेबित्तिकै गाडी बिग्रिएको जस्तो आवाज आयो । प्लेन उड्ने बेलामा कराए जसरी आवाज आयो, उनले भने, मैले गुरुजी तपाईंको गाडी के भयो, रोकेर हेर्नुहोस् भनें, त्यहींदेखि गाडी कन्ट्रोल गर्नर्र् सकेनन् । कार्कीका अनुसार दोस्रो घुम्तीमा गाडी मोड्न नसक्दा सिधै खस्यो । गाडी अनियन्त्रित हुन थालेपछि सिसा फुटाउने प्रयास गरें, नसकेपछि जुत्ता खोलेर झ्यालमा हानें तर फुटाउन सकिएन, उनले भने, अब पक्कै मरिने भइयो भन्ने लागेर अगाडिको सिटलाई करप्प अँगालो हालें, गाडी सखुवाको रूखमा बज्रियो । रूखमा गाडी ठोक्किएपछि उनी उछिट्टिएर बाहिर हुत्तिए । उनी खसेको ठाउँदेखि गाडी डेढ सय मिटर तल पुग्यो । मेरो विचारमा गाडीको ब्रेक फेल भएर स्टेयरिङले कामै नगरेको भन्ने लाग्छ, उनले भने । उनी गाडी छिर्ने ढोकाको तीन सिट पछाडि चालकपट्टिको लाइनमा थिए । कार्की हटिया भर्न सातामा एक पटक सोही बसमा यात्रा गर्दै आएका थिए । प्रायःजसो उनी चालक नजिकै अगाडि बस्थे । बिहीबार पनि अगाडिको सिट खाली नै थियो । तर उनी भने पछाडि बसे । आजचाहिँ दैव संजोग पर्यो, उनले भने, अगाडि बसेको भए म सुरुमै जान्थें होला, खोइ किन हो आज पछाडि नै बस्न मन लाग्यो । चालकको लापरबाहीभन्दा पनि इन्जिनले काम नगर्दा गाडी दुर्घटना भएको उनको भनाइ छ । भोजपुर गोगनेकी१७ वर्षीया करिश्मा तामाङ पनि घाइते छिन् । उनी केही दिनअघि साथीहरूसँग मादीमा फुटबल प्रतियोगिता हेर्न गएकी थिइन् । साथीहरू प्रतियोगिता सकेर फर्किए, उनी मादीमै फुपूफुपाजुको घरमा बसिन् । बिहीबार बिहान ७ बजे उनी बस चढेकी थिइन् । हामी पछाडिको सिटमा थियौं, गाडी एकदमै स्पिडमा थियो, उनले भनिन्, कसरी दुर्घटना पर्यो, मैले थाहै पाइनँ । गाडीबाट उछिट्टिएको केहीबेरमा मात्र होस खुलेको उनले बताइन् ।स्थानीय २४ वर्षीय सुवास गोले मादीको टिकट काउन्टरमा काम गर्थे । उनी पिलुवा खोलासम्मका लागि गाडी चढेका थिए । मादीदेखि पिलुवा खोला ३ किलोमिटर टाढा छ । उनका अनुसार चढेको एक घुम्ती परबाट गाडी अनियन्त्रित भएपछि चालक र सहचालक आत्तिएका थिए । हाम्रो त बाटो पनि साँघुरो छ, टर्निङ घुमाउनै साह्रो छ भन्दै हुनुहुन्थ्यो, उनले भने, म ढोकाबाट फाल हानें, दाइ हाम फालेको साइडमै गाडी पल्टियो, उहाँको मृत्यु भएछ । घाइतेहरूको स्वास्थ्य अवस्थाबारे बुझ्न धरान आएका मादी नगर प्रमुख विदुरकुमार लिंथेपले घटना भएको अढाई घण्टापछि हेलिकोप्टर चार्टर गरेर मृतक र घाइतेको उद्धार गरिएको बताए ।"
भारतले फर्कायो महाकालीको धार,"(दार्चुला)  दार्चुला सदरमुकाम खलंगाको बांगाबगर क्षेत्रमा भारतले एक्स्काभेटर प्रयोग गरी महाकाली नदीको धार नेपालतर्फ फर्काएको छ । अन्तर्राष्ट्रिय सीमा नदी मिचेर पक्की तटबन्ध बनाइरहेको भारतीय पक्षले करिब सय मिटर क्षेत्रमा साँघुरिएर बग्ने गरी पानीकै धार फर्काएको हो । भारतीय तटबन्ध र नदीको बदलिएको धारका कारण वर्षातमा बाढीले नेपालपट्टि क्षति गराउने जोखिम उच्च बनेको छ । स्थानीयका अनुसार भारतीय पक्षले केही दिनदेखि बांगाबगरमा एक्स्काभेटर प्रयोग गरेर आफ्नै क्षेत्रपट्टि ढुंगा पन्छाइरहेको थियो । बिहीबार भने एक्स्काभेटरले नदीको बीचबाटै ढुंगा निकाल्न थालेपछि वारिका ४०५० जना किनारमा पुगेका थिए । वारिबाट होहल्ला भएपछि एक्स्काभेटर पारि लगेर काम रोके जस्तो गरे । त्यसपछि वारि कोही नभएको मौका छोपेर नदीको बहाव नेपालतर्फ फर्काएछन्, बांगाबगरका विक्रम बडालले भने । भारतीय पक्षले मंगलबार लास्कु खोलानजिक पनि महाकालीको बहाव परिवर्तन गर्ने गरी एक्स्काभेटर चलाउँदा बांगाबगर र पारि खोतिलाका बासिन्दाबीच ढुंगा हानाहान भएको थियो । लगत्तै दुवैतर्फ आएका सुरक्षाकर्मीले उनीहरूलाई थामथुम पारेपछि एक्स्काभेटर फर्काइएको थियो । बिहीबार नदीको धार फर्काएको क्षेत्र भने उक्त स्थानभन्दा करिब डेढ सय मिटर तल पर्छ । लास्कु खोलानजिक भारतीय पक्षले तटबन्धको जग खनिरहेको छ । बांगाबगरपारि भने भारतले पुरानो तटबन्ध नभत्काई नदी मिचेर नयाँ पक्की तटबन्ध बनाइरहेको छ । निर्माणाधीन तटबन्धले नदीको धार नेपालतिर फर्काउने र वर्षायाममा बढी क्षति पुग्ने चिन्ता वारिका बासिन्दाको छ । भारतीय तटबन्धका कारण २०७० सालको बाढीले बांगाबगर क्षेत्रका १ सय ५६ घर बगाएको थियो । त्यति बेला नदीले धार बदल्दा नेपालीको घर भएको जमिन नदी पारिपट्टि परेको छ । गएको वर्षातमा महाकालीमा आएको बाढी बांगाबगरस्थित नेपालपट्टिको तटबन्धमाथि चढेको थियो । भारतले साँघुरो पक्की तटबन्ध बनायो भने बाढीले हाम्रो क्षेत्रतर्फ ठूलो क्षति गराउँछ, स्थानीय वीरेन्द्रसिंह बडालले भने, पानीको बहाव रोक्ने ढुंगा पनि भारतीय पक्षले आफ्नोपट्टि लगिरहेको छ ।भारतीय पक्षले नेपालसँग समन्वय नगरी अन्तर्राष्ट्रिय सीमा नदीमा तटबन्ध निर्माण गरिरहेको हो । तटबन्ध १ किलोमिटर लम्बाइ, ७ मिटर चौडाइ र ९ मिटर उचाइको पक्की हुने जनाइएको छ । दार्चुलाका प्रमुख जिल्ला अधिकारी दीर्घराज उपाध्यायले साँझतिर बांगाबगर क्षेत्रमा भारतीय एक्स्काभेटर नदीको बीचमा आएको सुनिएको बताए । भारतीय पक्षले अन्तर्राष्ट्रिय सीमा नदीमा संरचना निर्माण थालेको दुई महिना हुँदासमेत समन्वय नभएको उनले बताए । मौखिक रूपमा फोनमार्फत कुरा भए पनि चुनावको कारण देखाउँदै छलफलमा बस्न चाहेका छैनन्, प्रजिअ उपाध्यायले भने । ढुंगा हानाहान हुन थालेपछि निगरानीका लागि सशस्त्र प्रहरी बल र नेपाल प्रहरी नदीछेउमा खटाइएको छ । नेपाली सुरक्षाकर्मी भारतीय पक्षले काम गरिसकेपछि मात्र पुग्ने गरेको स्थानीयको आरोप छ । भारतले कुनै पनि बेला नदीको धार फर्काउन सक्ने आशंकामा बांगाबगरका बासिन्दाले मंगलबार र बुधबार पनि नदीमा निगरानी गरेका थिए । भारतले सीमा क्षेत्रमा एकतर्फी रूपमा तटबन्ध बनाइरहेको छ । महाकालीवारि आएर ढुंगा लैजाँदा पनि सशस्त्र प्रहरीलाई पत्तै चल्दैन, स्थानीय आफैंले भारतीयको ज्यादती रोक्नुपरेको छ, स्थानीय जमनसिंह मन्यालले भने । नेपालतिर सर्वसाधारणबाट भइरहेको सांकेतिक विरोध समयमै व्यवस्थापन नगरिए सीमामा थप विवाद हुन सक्ने स्थानीय बताउँछन् । समस्यालाई समयमै समाधान गर्न दुवैतर्फका नेता तथा प्रशासकले छलफल गर्नुपर्ने उनीहरूको भनाइ छ । बांगाबगर क्षेत्रका बासिन्दाले भारतले सीमा नदी महाकालीमा बलमिचाइ गरेर खलंगा बजारमा क्षति पुग्ने गरी पक्की तटबन्ध बनाइरहेको भन्दै जिल्ला प्रशासन कार्यालयको ध्यानाकर्षणसमेत गराएका छन् । स्थानीय लालसिंह धामीको नेतृत्वमा जिल्ला प्रशासनमा बुझाइएको ज्ञापनपत्रमा नेपाली क्षेत्रमा क्षति पुग्ने गरी तटबन्ध बनाउने काम नरोकिए आन्दोलन गर्ने चेतावनी दिइएको छ ।"
हत्या आरोपमा २ पक्राउ,भक्तपुर (कास) हत्या आरोपमा प्रहरीले २ जनालाई पक्राउ गरेको छ । सोमबार राति चाँगुनारायण७ बागरेस्थित तरकारीबारीमा रहेको टहराभित्र चक्कुले घाँटी रेटेर हत्या गरी परालले छोपेको अवस्थामा काभ्रेको नमोबुद्ध९ घर भई भक्तपुर नागपोखरी बस्ने २८ वर्षीया जेनिशा नगरकोटीको शव फेला परेको थियो । पक्राउ पर्नेमा नमोबुद्ध२ का कुमार लामा र काभ्रेकै भुम्लु४ का नवराज रिजाल छन् । प्रहरीका अनुसार हत्याको कारण खुलिसकेको छैन ।
गुणस्तरहीन पुल भत्काउन निर्देशन,"नुवाकोट (कास) तोकिएको मापदण्डअनुसार बनाएको नपाइएपछि पक्की पुल भत्काउन निर्देशन दिइएको छ । बेलकोटगढी नगरपालिका३ कुमरी र धादिङको धुनीबेंसी नगरपालिका४ जीवनपुर जोड्ने कोल्पु खोलामाथिको पुल भत्काउन ठेकेदारलाई सडक डिभिजन कार्यालयले निर्देशन दिएको हो । हामीले भनेअनुसार निर्माण भएन, कार्यालय प्रमुख अमृतमणि रिमालले भने, दाहिनेपट्टिको स्पान भत्काएर नयाँ बनाउन भनिएको छ । पुलमा २ स्पान रहेकामा नुवाकोटतर्फको स्पान भत्काउन भनिएको उनले स्पष्ट पारे । उक्त पुल बनाउने जिम्मा नागार्जुनजयबाबाकाष्ठमण्डप जेभीले २०७३ असार १ मै लिएको हो । तर, हालसम्म पूरा भएको छैन । स्पान ढलान गर्दा गुणस्तरहीन बालुवा र कम सिमेन्ट प्रयोग गरिएको पाइएको प्राविधिक रिपोर्टमा उल्लेख छ ।"
मिर्गौला प्रत्यारोपणबाट उजागर लैंगिक असमानता,"ती महिलाहरू समाजका श्रद्धेय पात्र हुन्, जसले पुरुषभन्दा दुई कदम अघि बढेर मिर्गौला दान गरेका छन् । तथ्यांक स्वयम्ले मुटु छुन्छ यो संवेदनशील अंग दान गर्नेमा दुईतिहाइभन्दा बढी महिला छन्, र पाउने २२ प्रतिशत मात्र । निश्चय पनि यो महिलामा रहेको असीम संवेदनाको एउटा सूचक हो, र मानवता तथा करुणाको अनुपम उदाहरण पनि । आफ्नो अंगमार्फत पारिवारिक सदस्य वा आफन्तलाई अमूल्य जीवन दिने यो सत्कार्य नमनयोग्य छ । देशभर अहिलेसम्म करिब १७ सय मिर्गौला प्रत्यारोपण भएका छन्, जसमध्ये १२ सयजतिका दाता महिला छन् । साढे ३ सय महिला मात्र ग्रहणकर्ता छन् । यसको अर्थ, महिलाले पुरुषलाई मात्र होइन, महिलाकै लागि पनि यो अंग दान गरेका छन् । महिला संवेदनाको पाटो छाडेर अरू आयामबाट गहिरिएर हेर्दा यो तथ्यांक हाम्रो समाजको एउटा दुःखदायी चित्र हो । लैंगिक विषमताको एउटा छुट्टै अध्याय हो । मिर्गौलारोगीको लैंगिक अनुपात पनि यही रूपमा हुन्थ्यो भने पक्कै यो सम्पूर्ण समाजले उत्सव मनाउने विषय बन्थ्यो । तर अवस्था त्यस्तो होइन । रोगले पुरुष र महिला छुट्याउँदैन, छुट्याएको पनि छैन । तर, पुरुषलाई मिर्गौला दिन आमा, श्रीमती, दिदीबहिनी र फुपूसमेत अघि सर्छन् । महिलाको मिर्गौला प्रत्यारोपण गर्दा अघि सर्ने बाबु, दाजुभाइ, श्रीमान् र छोरा निकै कम छन् । परिणामतः महिलाको प्रत्यारोपण नै रोकिने गरेको छÙ पुरुष मिर्गौलामार्फत महिलाले नयाँ जीवन पाउन सकस छ ।महिला पनि सहजै ग्रहणकर्ता बन्न मिर्गौला लेनदेनको यो लैंगिक असन्तुलन हटाउनुपर्छ । यसका निम्ति आफ्नो परिवारको सदस्य वा आफन्तको जीवन बचाउन महिलासँगसँगै पुरुष पनि अघि सर्नुपर्छ । महिलाले मिर्गौला दान गरेका उदाहरणीय कथाबाट सम्पूर्ण समाजले उत्प्रेरणा लिनुपर्छ, खास गरी मिर्गौला प्रत्यारोपण गर्नुपर्ने समस्यासित जुधिरहेका महिलाका घरपरिवारका पुरुष सदस्यले यो संवेदना सिक्नुपर्छ । यो असन्तुलित तथ्यांकका पछाडि महिला संवेदना आफ्नो ठाउँमा छ, तर आर्थिक लगायतका मनोसामाजिक कारणहरू पनि उत्तिकै जबर्जस्त छन् । छोरीको भन्दा छोराको जीवन खास ठानेर हुन सक्छ, आमा पनि छोरीको तुलनामा छोरालाई मिर्गौला दिन अघि सर्छन् । दाजुभाइको दाँजोमा दिदीबहिनीहरू बढी दान गर्छन् । यसको देखिने कारण हो समाज र परिवारले पुरुषलाई घरमूली ठानेर बढी महत्त्व दिनु र बचाउन आवश्यक ठान्नु । यही कारण, रोगी महिलाले दाता नपाउने समस्याअघि नै अनेक कठिनाइ भोग्नुपर्छÙ प्रत्यारोपण वा उपचारका लागि अस्पतालसम्म उनीहरूको पहुँच नै तुलनात्मक रूपले कमजोर छ । समाजमा पुरुषलाई घरव्यवहार चलाउने र कमाउने व्यक्तिका रूपमा लिइनाले पनि उनीहरूले दाता पाइरहेका छन् । र, अंग दान गरे क्षमता घट्दै जाने धारणाका कारण पुरुषहरू आफैं भने यसका निम्ति पछि हट्छन् । अतः यो असन्तुलनलाई घटाउन एकातिर घरपरिवारको पितृसत्तात्मक सोचमा परिवर्तन ल्याउनुपर्छ भने अर्कातिर महिलालाई आत्मनिर्भर बनाउने उपाय सोच्नुपर्छ । यसो भएमा आर्थिक दायित्वको बोझ सम्झेर पुरुष सदस्य अंग दान गर्नबाट हच्किने अवस्थामा कमी आउन सक्छ । यसमा घरपरिवारका साथै समाज र राज्यको सक्रिय भूमिकाको खाँचो छ । मिर्गौला प्रत्यारोपणको लैंगिक पक्षका विभिन्न आयाममाथि सरकारले गहिरो अध्ययन नै गर्नुपर्छ, यसका निम्ति उसले विश्वविद्यालय लगायतका प्राज्ञिक संस्थाहरूलाई उत्प्रेरित गर्न सक्छ । यसबाट पुरुषहरू मिर्गौला दान गर्न अघि नसर्नुका जेजति कारणहरू पत्ता लाग्छन्, तिनमा सुधारका उपायहरू पहिल्याउनुपर्छ । प्रत्यारोपणका लागि मिर्गौला नपाएर रोगसित संघर्षरत तमाम महिलाहरूलाई नयाँ जीवनको अवसर प्रदान गर्न पुरुषहरू अघि सर्ने वातावरण बनाउनुपर्छ । अर्को, मस्तिष्क मृत्युपछि मिर्गौला लगायत अंग प्राप्त गर्ने प्रक्रियालाई सहज र व्यापक बनाउन सकेमा पनि पारिवारिक सदस्यले नै अंग दिनुपर्ने बाध्यतामा कमी आउँछ र यसबाट स्वाभाविक रूपमा धेरै बिरामीको जीवन जोगिन्छ । कुनै जीवित व्यक्तिले स्वेच्छाले मृत्युपछि आफ्नो अंगदान गर्ने मन्जुरी दिन सक्छ, वा मस्तिष्क मृत्यु भएको व्यक्तिका आफन्तले मन्जुरी दिएमा पनि तिनको मिर्गौला उपयुक्त बिरामीलाई प्रत्यारोपण गर्न सकिन्छ । कुनै व्यक्तिले मृत्युअघि नै आफ्नो अंगदान नगर्ने लिखित इच्छा व्यक्त गरेमा बाहेक मस्तिष्क मृत्यु भएकाको अंगबाट अरूलाई बचाउन सकिन्छ । त्यसैले सकारले यस कार्यलाई व्यापक बनाउन सकेमा न महिलाले बाध्य भएर मिर्गौला दान गर्नुपर्छ न मिर्गौला ग्रहण गर्नबाट महिला वञ्चित नै हुनुपर्छ ।मिर्गौला प्रत्यारोपणबाट रोगीको जीवन बच्नु चिकित्सा विज्ञानको एउटा वरदान हो । यसको लाभ हरेक लिंग, समुदाय र वर्गसमक्ष पुर्याउने वातावरण तयार पार्नु राज्यको दायित्व हो । जनचेतना जगाएर हुन्छ कि सम्बन्धित परिवारको आर्थिक पाटोमा हेरविचार गरेर, या मस्तिष्क मृत्युपछिको मिर्गौला दान र प्रत्यारोपणलाई व्यापक बनाएर सरकारले रोगीको जीवन बचाउन हर उपाय अपनाउनुपर्छ ।"
शक्तिको अर्थहीन प्रदर्शन,"एउटा सावैभौमसम्पन्न राष्ट्रमाथि अनेक आरोप लगाई सशस्त्र हमला गर्नु निन्दनीय हो । र, अन्यायमा परेको त्यस्तो राष्ट्रलाई साथ दिनु अरू राष्ट्रको कर्तव्य पनि हुन आउँछ । युक्रोनरुस युद्ध चर्किरहेको बेला अहिले सबैले युक्रेनलाई साथ दिइरहेका छन् । ठूलो र शक्तिशाली राष्ट्र रुसले सानो युक्रेनलाई निल्न खोज्नु अशोभनीय छ । उसो त रुसले आफ्नै देशको असन्तुष्टिहरूलाई सम्बोधन गर्न नसकेपछि टुक्राटुक्रामा विभाजित हुनुपरेको थियो । विश्वमा कम्युनिस्ट र पुँजीवादी धार बलियो भएको बेला एउटा राजनीतिक धार रुसले प्रतिनिधित्व गर्थे भने अर्को अमेरिकाले । जब रुस टुक्रियो, त्यसपछि एकल शक्तिशाली राष्ट्र अमेरिका बन्न पुग्यो र यो कायमै छ । तर, अहिले चीन र भारतजस्ता राष्ट्र पनि आर्थिक रूपमा बलियो भएपछि संसारको नजर उनीहरूमा पनि परिरहेको छ । अमेरिकाको एकल शक्ति बिस्तारै क्षीण हुँदै छ । यस्तो परिस्थितिमाझ रुसले युक्रेनमा आक्रमण गरी प्रभुत्व जमाउन थाल्दा विश्वको ध्यान त्यतातिर मोडिन पुगेको छ । चीन, भारत र अमेरिकाको यस घटनामा आउने दृष्टिकोणले नै तेस्रो विश्वयुद्ध हुने नहुने निर्णय गर्नेछ । दोस्रो विश्वयुद्धमा भएको व्यापक नरसंहार, भौतिक क्षति र वातावरणमा परेको असर कसैले बिर्सेको छैन । शक्ति र अहंकारको अर्थहीन प्रदर्शन थियो त्यो । यति हुँदाहुँदै पनि युद्ध नै चाहनु दुःखद छ । अबको समय युद्धको होइन, वार्ताको हो । असमझदारी हटाउने एक मात्र उपाय यही हो । विगतका अर्थहीन युद्धले क्षतिबाहेक अरूथोक दिन नसकेको स्विकार्दै युक्रेनको संकट समाधान गर्नुपर्छ । रुसले आफ्नो अर्थहीन अडान छाडेर सबैलाई भलो हुने बाटो अपनाउनुपर्छ । शान्ति होस् भन्ने रुसी नागरिकको मागसमेत सम्बोधन गर्नुपर्छ । नरनाथ पाण्डे, कावासोती, नवलपुर"
प्रविधिमैत्री चुनावको चाहना,"पछिल्लो समय नेपालले प्रविधिको क्षेत्रमा उल्लेखनीय प्रगति नगरेको होइन । तर निर्वाचन आयोगले भने यस्ता उपलब्धिलाई नजरअन्दाज गरिरहेको छ । प्रविधिमैत्री बन्न मानिरहेको छैन । अन्यथा पछिल्लो पाँच वर्षमा आयोगले भोटिङ मेसिन ल्याएर चुनावलाई प्रविधिमैत्री बनाइसक्थ्यो । तर, फेरि पनि पुरानै तरिकाले चुनाव गराउने तयारी गरिरहेको छ । पुरानै पद्धतिबाट चुनाव गराउन खोज्नुलाई आमनागरिकले कसरी लिने ? भोटिङ मेसिनप्रति आयोगको किन अविश्वास ? प्रविधिमैत्री चुनाव चाहियो भनेर अब आन्दोलन नै त गर्नुपर्ने होइन । अतः सरकार प्रविधिमैत्री चुनाव कम खर्चिलो हुनुका साथै वातावरणमैत्री पनि हुन्छ । चुनावको समयमा हुने झैझगडा र धाँधलीमा पनि कमी आउने थियो । एक पटक भोटिङ मेसिन किन्न बजेट छुट्यायो भने आगामी दिनमा चुनावी प्रक्रिया छोटो हुनेछ, नतिजा समयमै आउनेछ । त्यसैले सरकारले आउँदै गरेको स्थानीय चुनावलाई लक्षित गरेर भोटिङ मेसिनको व्यवस्था मिलाउनुपर्छ । साथै त्यसपछिका चुनावहरूलाई पनि प्रविधिमैत्री बनाउनु अत्यन्तै जरुरी छ । रामकृष्ण बराल, जोरपाटी५, काठमाडौं"
हल्ला पिटाउने प्रतिस्पर्धा,"नेताहरूको प्रतिस्पर्धा हल्ला पिटाउनमाबाँचुन्जेल मरिमेटी कुर्ची टिकाउनमापद पाउनलाई बेला हेरी जस्तो पनि बन्नेदेख्दादेख्दै कालोलाई सफेद सेतो भन्नेवायुध्वनि प्रदूषणमा योगदान गरिरेछन्आमजनताको समस्यामा आँखा चिम्लिरेछन्पदमा पुग्न पाएपछि त्यसै उम्लने जाघार तरी पारि जाने लौरो बिर्सनेयस्तो रोगमा के औषधि काम लाग्ने होला ?अहंकारको घोडाबाट कहिले झर्ने होला ? कृष्ण कुम्पुरे, आदमटार, धादिङ"
आम आदमीको सफलताको सूत्र,"राजनीतिक पार्टीहरूले सफलता पाउन ठूलठूलो कुरा गरेर मात्र हुँदैन, आमजनताले देखेभोगेका ससाना कुराहरूको सम्बोधन गर्न सके मात्र पनि सफल भइन्छ भन्ने उदाहरण हो भारतको आम आदमी पार्टी (आप) ले पन्जाब विधानसभामा पाएको सफलता । आपको मुद्दा र कामलाई भारतका पार्टीहरूले मात्र होइन, नेपालका राजनीतिक पार्टी र नेताहरूले पनि आत्मसात गर्नु जरुरी छ । १० वर्षअघि मात्र जन्मेको आपले जनताको मन जितेर दिल्लीमा दुईदुई पटक पूर्ण बहुमतको सरकार मात्र चलाएन अब पन्जाबको राजगद्दी पनि प्रचण्ड बहुमतका साथ कब्जा गर्दै छ, जसको मुख्य श्रेय आपका नेता अरबिन्द केजरीवालमा जान्छ । केजरीवालको सोच, सादगीपन र दिल्लीमा उनको सरकारले देखाएको कामले आपले पन्जाबमा सफलता पायो । आपले पन्जाबलाई पनि दिल्लीको जस्तै बनाउने घोषणा गरेको छ । केजरीवाल सरकारले दिल्लीमा सर्वसाधारणका लागि निःशुल्क पानी, बिजुली, स्वास्थ्य र शिक्षा दिइरहेको छ । उनले ठूलठूला कुरा र आश्वासन दिने काम गरेनन् बरु जनताले भोगेका साना कुरालाई सम्बोधन गरे । परिणाम दिए । आज दिल्ली मोडेल भारतमा मात्र नभै विश्वमै चर्चित बन्दै छ । किन केजरीवाल र आपको सफलताबाट नेपालका राजनीतिक पार्टीहरूले नसिक्ने ? ठूल्ठूला सपना देखाउनुको सटा सडकका खाल्डाखुल्डी पुर्ने, सडक, स्वास्थ्य र शिक्षालाई सहजीकरण र निःशुल्क गर्ने, सरकारी कार्यालयमा सेवाग्राहीले भोग्ने समस्या हल गर्ने, गरिबीको रेखामुनिका जनतालाई सुविधा दिनेजस्ता सानासाना काम गर्न सके मात्र पनि राजनीतिक पार्टीहरूप्रति जनविश्वास बढ्न सक्छ । तर नेपालका नेताहरू गर्न नसक्ने ठूल्ठूलो कुरा गर्छन् अनि गर्न सक्ने ससाना काम पनि गर्दैनन् । यहाँका पार्टीहरूले जनताको मन जित्न पनि केजरीवाल र उनको पार्टीबाट शिक्षा लिनु जरुरी छ । ६०७० वर्षको पार्टी हौं भन्दैमा हुँदैन रहेछ । १० वर्षको पार्टीले पनि सही दृष्टिकोण बोक्दा जनताको मन जित्दा रहेछन् भन्ने कांग्रेस र एमालेका नेताहरूले हेक्का राखून् । गोपाल देवकोटा, गोकर्णेश्वर८, काठमाडौं"
असंलग्नता र युक्रेननीतिको सान्दर्भिकता,"निष्कर्ष भौगोलिक दृष्टिले सानो, सैन्य क्षमताका दृष्टिले कमजोर, भूपरिवेष्टित र अल्पविकसित नेपालले शक्तिराष्ट्रहरूसरह कसरी समान स्तरमा सम्बन्ध कायम गर्न सक्छ, विश्वका महत्त्वपूर्ण मामिलाहरूमा शक्तिराष्ट्रहरूसरह कसरी आफ्नो स्वतन्त्र र ठोस दृष्टिकोण राख्न सक्छ भन्ने कूटनीतिक लघुताभासबाट नेपाल अविलम्ब मुक्त हुनुपर्छ । नेपालको यस्तो परम्परागत, प्रतिरक्षात्मक र आत्मघाती तर प्रचलित न्यारेटिभ लाई पनि बदल्नु जरुरी छ । दुर्भाग्यवश, नेपालका केही दल र बौद्धिक भनिने केही व्यक्तिसमेत यस्तो कूटनीतिक लघुताभास र परम्परागत प्रवृत्तिबाट ग्रसित भएको देखिएको छ । नेपालले राष्ट्रहितलाई सर्वोच्च प्राथमिकता दिँदै स्वतन्त्र विदेशनीति अनुसरण गर्दै आएको छ र भविष्यमा पनि निरन्तरता दिनु आवश्यक छ । भौगोलिक दृष्टिले साना, सैन्य क्षमताका दृष्टिले कमजोर, भूपरिवेष्ठित र अल्पविकसित राष्ट्रको सम्प्रभुता, स्वाधीनता, अखण्डताबारे अहिलेजस्तै बहुपक्षीय मञ्चमा प्रभावकारी र नेतृत्वदायी भूमिका निर्वाह गर्नु अपरिहार्य छ । नेपालको राष्ट्रहित पनि यसैमा अन्तर्निहित छ । होइन भने नेपालले महँगो मूल्य चुकाउनुपर्नेछ ।"
ज्ञानोद्यमको स्थानीय मानवशास्त्र,"करिब एक वर्षअघि मेची नगरपालिकामा ठूलो समस्या नबनी सेलाएको एउटा घटना धेरैका लागि धेरै कोणबाट शिक्षाप्रद हुन सक्छ । मेची नगरपालिकाले ओगट्ने क्षेत्रमा सबैभन्दा पहिले बसोबास गरेको समुदाय मेचे हो भन्ने किटान गर्दै सो समुदायलाई सम्मान गर्ने योजना बनाएको विषय सार्वजनिक भयो । नगरपालिकाका जिम्मेवार पदाधिकारीले प्रस्तावका रूपमा अघि सारेको सो विषय स्थानीय अखबारहरूमा समाचार बनेको थियो । मेचे समुदायलाई पहिलो जाति घोषणा गर्ने तयारीबारे सुइँको पाएलगत्तै राजवंशी समुदाय तरंगित भयो, स्थानीय सरकारलाई खबरदारी गर्न सुरु गर्यो । अन्य आदिवासी जनजाति समुदायमा पनि यसबारे गाइँगुइँ चल्न थाल्यो । सामाजिक सञ्जालमा राजवंशी समुदायका अगुवाले आफू पहिलो जाति भएको दाबी पेस गर्न थाले । बिस्तारै, अन्य समुदाय पनि त्यस्तै दाबी लिएर अग्रसर हुने सम्भावना बढ्यो । प्रस्ताव मात्रै भएको र सो विषयमा कुनै ठोस निर्णय नलिइएको बुझेपछि कसैको पनि सडकमा निस्कने अवस्था उत्पन्न भएन । पहिलो जाति बारे कुनै औपचारिक घोषणा नभएपछि सुरु भइसकेको विवाद बिस्तारै सेलायो । पहिल्यैदेखि सांस्कृतिक, राजनीतिक र आर्थिक रूपमा बहिष्करणमा परेका समुदायमाझ यसै पनि आपसी सहकार्य र संवाद बलियो छैन । संगठित गर्ने बहुल संस्थाहरूको उपस्थिति र अनेक प्रयत्नका बावजुद अन्तरसमुदायगत संवाद घनीभूत बन्न सकेन । जनजाति महासंघजस्ता संस्थामा समेत मेचे, धिमाल, किसान, राजवंशी लगायत जातिको प्रभाव उल्लेख्य छैन । साथै नेपाली प्राज्ञिक लेखन, साहित्य र कला क्षेत्रमा पनि यी समुदायको उपस्थिति प्रभावशाली छैन, त्यसतर्फको संगठित प्रयास भएको पनि उति सुनिएको छैन । यस्तो अवस्थामा स्थानीय सरकारमार्फत प्रस्तावित भनिएको पहिलो जाति घोषणाले बहिष्कृत समुदायबीच नै विवाद उत्पन्न हुने एवं विग्रह निम्त्याउने सम्भावना थियो । स्थानविशेषमा सबैभन्दा पहिले बसोबास गर्न थालेको समुदाय कुन हो भन्ने सवाल सितिमिति हल हुँदैन । पुराना इतिहास खोतलेर ठोस आधार पुर्याउँदै निष्कर्ष निकाल्ने प्रक्रिया जटिल हुन्छ । विश्वसनीय प्रमाण, तर्क र तिनलाई संगठित रूपमा अभिव्यक्त गर्न सक्ने सबल अध्ययन नभए यस्ता सवालहरू दीर्घकालीन विवादका विषय बन्न सक्छन् । साथै यी प्रश्नहरू केवल प्राज्ञिक जिज्ञासा बनेर रहँदैनन्, राजनीतिक रूपमा परिचालित हुन्छन् । सामुदायिक कलहका र कहिलेकाहीँ हिंसाप्रतिहिंसाका कारक पनि बन्छन् । तथापि विवादको भयका कारण वा राजनीतिक विषय बन्ने सम्भावनाका कारण प्रश्न नगर्नु वा उठेका प्रश्नहरू दबाउनु उचित हुँदैन । यथार्थ पत्तो लगाउने र इतिहास लेख्ने उपक्रम नगर्नु बरु प्रत्युत्पादक बन्न सक्छ । भविष्यमा हुन सक्ने द्वन्द्वको आकलन गर्दै त्यसो हुनुअगावै भरपर्दो प्राज्ञिक अनुसन्धान गर्नु श्रेयस्कर हुन सक्छ । आवश्यक ऐतिहासिक एवं समाज वैज्ञानिक अध्ययन प्रोत्साहित गर्नु लाभदायक हुन्छ । समुदाय वा क्षेत्रविशेषको स्थानीय इतिहास खोतल्ने समाजशास्त्रीयमानवशास्त्रीय अध्ययनले नगरपालिकाजस्ता संस्थालाई ठोस नीति अवलम्बन गर्न सघाउ पुर्याउँछ । मेची नगरपालिकाले पहिलो समुदाय घोषणा गर्ने र सम्मान जनाउने मनसुबा राख्नु आफैंमा अनुचित थिएन । सम्भवतः प्रस्ताव गर्ने पदाधिकारीको नियत पनि सफा हुन सक्छ । बहिष्कृत समुदायलाई हौसला दिने र स्थानीय सरकारप्रतिको अपनत्व बढाउने उद्देश्यले सो प्रस्ताव अघि सारिएको थियो होला । तर प्रस्तावका लागि बलिया आधार थिएनन् । व्यवस्थित अध्ययनले जुटाएका ऐतिहासिक लिखत, दस्तावेज वा प्रमाणको जगमा नभई फुटकर किंवदन्ती र कसैले अन्दाजका भरमा गरेका दाबी अथवा सम्भवतः मेचे समुदायकै कुनै अगुवाले सुनाएका कथाबाट त्यस्तो निष्कर्ष निकालिएको थियो । अखबारमार्फत खबर बाहिरिएपछि नगरपालिकाले सो प्रस्तावमा ठोस निर्णय गर्न सकेन । विवाद बढ्न नदिने उद्देश्यले पछि हटेको सहजै अन्दाज गर्न सकिन्छ । कथं समयमै खबर नबाहिरिएको भए पहिलो जाति को औपचारिक घोषणा हुन सक्थ्यो । एकातिर सो घोषणाले मेचे समुदायमा खुसियाली ल्याउँथ्यो र उनीहरू हर्षबढाइँ गर्न थाल्थे, अर्कातिर सीमान्तीकृत समुदायबीच आपसी वैमनस्य उत्पन्न हुन सक्थ्यो । त्यस बेला विवाद समाधान गर्ने बलियो आधार नगरपालिकासँग हुने थिएन । व्यवस्थित अध्ययनका आधारमा नगरिएको घोषणाले नगर पदाधिकारीको टाउको मात्रै दुखाउने थिएन, उत्पन्न विग्रहले समुदायस्तरमा दीर्घकालीन द्वन्द्व बीजारोपण गर्न सक्थ्यो । के त्यस्ता सम्मान र घोषणा नहुनु र बहिष्कृत समुदायका नाममा हुन लागेको एउटा काम पनि तुहिनु राम्रो भयो त ? सतहमा हेर्दा, कच्चा काम भएर धेरै बिग्रनुभन्दा केही नहुनु नै ठीकजस्तो देखिन्छ । तर सिक्नुपर्ने पाठ भने अलि फरक छ । अर्थात्, यस्ता अनेक घोषणा गर्दा, नीति बनाउँदा वा कार्यक्रम ल्याउँदा, चाहे ती विकास निर्माणका होऊन् वा सांस्कृतिक र बौद्धिक क्षेत्र सम्बन्धी नै किन नहोऊन्, गहिरो सुझबुझ राख्नु र व्यवस्थित अध्ययनका आधारमा कदम चाल्नु उपयुक्त हुन्छ । के नगरपालिका आफैंले यस्ता व्यवस्थित अध्ययनअनुसन्धान गर्न आवश्यक छ ? नगरपालिका वा वडा कार्यालय स्वयंले सबै काम आफैंले गर्ने होइन । सोही कामका लागि निर्मित मौजुदा संस्थाको भर पर्नु, उनीहरूलाई स्रोतसाधन उपलब्ध गराउनु, आफूलाई चाहिने सूचना र ज्ञानको माग गर्नु, सहकार्य गर्नु, वा साह्रै जरुरी भए संस्था निर्माणमै अग्रसर हुनु अत्यावश्यक छ । मेची नगरपालिकाले यस विषयमा लिन सक्ने एउटा रोचक पहलकदमी हुन सक्थ्यो यो । मेची नगरपालिकाको इँटाभट्टस्थित भवन, जहाँ माथि भनिएको प्रस्ताव अघि सारियो र कुनै औपचारिक निर्णय नलिएरै तुहाइयो, त्यसभन्दा करिब २८ किलोमिटर दूरीमा पर्छ मेची बहुमुखी क्याम्पस, भद्रपुर । त्रिवि अन्तर्गतको पुरानो र चर्चित आंगिक क्याम्पसले थुप्रै संकायमा पठनपाठन सञ्चालन गर्छ । स्नातक र स्नातकोत्तर तहमा पढाइ हुने सो क्याम्पसको हातामा मानवशास्त्रमा पनि पढाइ भइरहेको छ । २०६८ सालदेखि करिब एक दशक समाजशास्त्रमा एमए अध्यापन गराएको क्याम्पसले पछिल्लो एक सत्र मानवशास्त्र पढाएर नयाँ सत्रमा दुई दर्जनभन्दा बढी विद्यार्थी भर्ना लिएको छ । मेचीनगरका पुराना (आदिवासी) समुदायबारे व्यवस्थित अध्ययन गर्ने भरपर्दो संस्था मेची बहुमुखी क्याम्पसको मानवशास्त्र विभाग नै हुन सक्थ्यो ।विभागमा अध्यापनरत शिक्षक र विद्यार्थीको संलग्नतामा व्यवस्थित अध्ययन परियोजना बन्नु नगरपालिका, नगरवासी, क्याम्पस परिवार सबैका लागि लाभदायक हुन्थ्यो । नगरपालिकाले उपलब्ध गराएको स्रोतलाई व्यवस्थित र पारदर्शी ढंगले उपयोग गर्दै विद्यार्थी र शिक्षकले गहकिलो मानवशास्त्रीय शोध गर्न सक्थे । उनीहरूले प्रकाशन गर्ने भरपर्दो शोधपत्रका आधारमा नगरपालिकाले आफ्ना नीति, कार्यक्रम र घोषणाहरू गर्न सक्थ्यो । आफूले गरेको कामलाई परिणाममुखी बनाउन एवं उत्पन्न हुन सक्ने विवाद र उठ्न सक्ने प्रश्नलाई समेत सम्बोधन गर्न नगरपालिका सक्षम हुन्थ्यो । नगरपालिकाले उपलब्ध गराएको थोरै स्रोतका भरमा झापाको भद्रपुर र मेची नगरपालिकामा उत्पादन गरिएको ज्ञानले सिंगो मुलुकको ज्ञान भण्डार समृद्ध बन्थ्यो । त्यसो त मेची बहुमुखी क्याम्पसमा केही वर्षदेखि ठोस काम नगरी यसै बसिरहेको छ रिसर्च म्यानेजमेन्ट सेल (आरएमसी) । विद्यार्थी र शिक्षकसमेतको सहभागितामा अनुसन्धान तीव्र बनाउने उद्देश्यले निर्माण गरिएको क्याम्पस तहको समितिसँग पर्याप्त स्रोत छैन । क्याम्पस प्रशासनले अनुसन्धानमा लगानी गर्नुपर्ने काफी कारण फेला पारेको छैन । लगानीमा उदासीनता छ भन्ने महसुस गरेको समिति पनि मौनप्रायः रहेर औपचारिकता मात्र निर्वाह गरिरहेको छ । मेची नगरपालिकाजस्ता संस्थाहरू आफ्ना लागि आवश्यक ज्ञान उत्पादनको मनसुबा राखेर मेची क्याम्पस पुग्थे भने सम्भवतः आरएमसी जस्ता समिति चलायमान हुन्थे । दुःखले प्रकाशन भइरहेको प्राज्ञिक जर्नलले पनि उपयोगी सामल हात पार्थे । स्थानीय सरकारको चासो, स्रोत उपलब्ध हुने सम्भावना र उत्पादित ज्ञानको उपयोगसमेत हुने अवसरले माहोल तताउन सक्थ्यो । एउटा नजिर स्थापित हुँदो हो त, यस्ता अरू उपयोगी परियोजनाहरू बन्ने र चल्ने गोरेटो खनिन्थ्यो ।नगरपालिका आफैं अग्रसर भएन, ठीकै छ । मानवशास्त्र अध्यापन गराइरहेका शिक्षक र आरएमसीमा संलग्न प्राध्यापकहरू अघि बढेर नगरपालिकाका पदाधिकारीलाई यस्ता परियोजनाबारे बताउँदा सम्भावनाका नयाँ ढोका खुल्थे । अनुसन्धानका नाममा केवल स्रोत सोहोर्ने मनसुबा मात्रले होइन, स्थानीय ज्ञान उत्पादनको महत्ता स्थापित गर्ने उद्देश्य स्पष्ट पार्दै मानवशास्त्रजस्ता विभाग नै अग्रसर हुँदा प्रभावकारी हुन्थ्यो । मेची क्याम्पसमा मानवशास्त्र अध्यापन गराइरहेका दुई शिक्षकका अनुसार, हाल एमए गरिरहेका अधिकांश विद्यार्थी एउटा एमए त चाहिन्छ होउÙ जागिरमा बढुवा पनि हुने, डिग्री गरेकामा इज्जत पनि बढ्ने भनेर भर्ना भएका छन् । बहुसंख्यकसँग ज्ञान आर्जनको लालसा छैन, उनीहरूको प्राथमिकता एउटा डिग्री हात पार्ने मात्रै छ । अध्ययन परियोजना सञ्चालन भएपछि विद्यार्थी र शिक्षक साँचो अर्थका अनुसन्धाता बन्थे । मेची बहुमुखी क्याम्पसजस्ता संस्था बिस्तारै विश्वविद्यालय भनिनलायक बन्थे । त्रिविबाट पाएको स्वायत्तताको अर्थ बढी स्पष्ट हुन्थ्यो । केही सामान्य औपचारिकता पूरा गरेर डिग्री वितरण गरिरहेको लोसे संरचनाबाट ज्ञान उत्पादन गरिरहेको उत्साही केन्द्रमा फेरिन्थ्यो । संस्थाको प्रतिष्ठा उँचो हुन्थ्यो, सरकारी स्रोतबाट चलेका ज्ञानशालामा आम मानिसको भरोसा वृद्धि हुन्थ्यो । सचेत नागरिकले आफूले तिरेको करको सम्मान भएको महसुस गर्थे । डिग्री मात्रको मोहले भन्दा सीप सिक्ने, अध्ययनमा लत बसाउने र ज्ञान उत्पादनको प्रक्रियामा सहभागी बन्ने इच्छाले एमए पढ्न आउनेको संख्यामा वृद्धि हुन्थ्यो । मेची नगरपालिका र मेची क्याम्पसको सहकार्यमा यति काम गर्न सक्ने निहुँ नगरपालिकाको एउटा कार्यक्रम, एउटा नीति वा एउटा घोषणा नै बन्न सक्थ्यो । यो एउटा उदाहरण अन्य धेरै ठाउँका लागि काम गर्ने गहकिलो आधार बन्ने थियो । झापाको उज्यालो जुम्ला पुग्न सक्थ्यो । तुहिएको एउटा प्रस्ताव र हुन नसकेको एक घोषणाबाट लिन सकिने एउटा शिक्षा भने महत्त्वपूर्ण छ भएका संस्थाबीच ज्ञान उत्पादनका लागि सहकार्य गर्ने ठाउँको खोजी । मौजुदा मानव संसाधन र स्रोतको उचित उपयोगबाट स्थानीय ज्ञानोद्यमलाई पुर्याउन सकिने भरपर्दो आडबारे सोच्ने एउटा विन्दु मेचीनगरको यही असफलता हुन सक्छ । अहिले उचित शिक्षा लिन सक्दा हाम्रा संस्थाहरू जीवन्त हुन्छन् । सार्वजनिक संस्था चलायमान हुनु, युवालाई ज्ञान उत्पादक बनाउनु र ती संस्थाप्रति आम जनताको विश्वास सबल बनाउनु भनेको लोकतन्त्र मजबुत हुनु हो ।"
शिक्षकलाई प्रविधिको प्रबन्ध,"कोभिड महामारीले हाम्रो समाजका धेरै सीमा उजागर गर्यो । शिक्षा प्रणालीमा रहेको सीमा तीमध्ये एउटा हो । ग्रामीण भेगको त कुरै छाडौं, विद्युत् र इन्टरनेटको पहुँचमा हुने शिक्षकहरू पनि नयाँ प्रविधि प्रयोग गरेर नयाँ विधिले पढाउन तयार भइसकेका छैनन् । अर्कातर्फ विद्यालयहरू पनि अनलाइन माध्यमबाट कक्षा सञ्चालन गर्न तयार भइसकेका छैनन्, जसको उदाहरण मैले पढाउने विद्यालय हो । दुइटा कारणले हाम्रो विद्यालयले अनलाइन कक्षा सञ्चालन गर्न सकेको छैन । पहिलो हो, विद्यार्थीको आर्थिक अवस्था । हाम्रो विद्यालयका सबैजसो विद्यार्थी निम्नवर्गीय परिवारका हुन् । उनीहरूमध्ये अधिकांशसँग न स्मार्ट फोन छ न त इन्टरनेटको पहुँच । दोस्रो कारण हो, शिक्षकहरूमा अनलाइन कक्षा सञ्चालन सम्बन्धी सीपको अभाव ।कोभिडका कारण विद्यालयको शैक्षिक कार्यक्रम महिनौं ठप्प रह्यो । लामो समय शिक्षक र विद्यार्थीबीच सम्पर्कै नहुँदा पहिले सिकेको पनि बिर्सने जोखिम बढ्दै गएपछि खतरा मोलेर भए पनि हामीले भौतिक कक्षा सञ्चालन गर्यौं । बिस्तारै कोभिड कहर साम्य हुँदै गयो । हामीले सोच्यौं, अब सब ठीकठाक छ । नियमित कक्षा सञ्चालन गर्न सकिन्छ । तर अर्को वर्ष सोही समस्या दोहोरियो । हामी पहिलेकै प्रक्रिया दोहोर्याउन बाध्य भयौं । कारण, यसबीच न सरोकारवालाहरूले अनलाइन कक्षा सञ्चालनका लागि आवश्यक ज्ञान लिन सुझाए न त हामीले नै त्यसबारे सोच्यौं । भोलिका दिनहरूमा पुनः यस्तो परिस्थिति नआउला भन्न सकिन्न । मोबाइल र कम्युटरको जोहो त हुँदै जाला तर त्यसअघि प्रविधिमैत्री, कम्प्युटर ज्ञान भएको र अनलाइनलाई पठनपाठनको अभिन्न हिस्सा बनाउन सक्ने शिक्षक तयार गर्नुपर्ने आवश्यकता छ । हामी परम्परागत शिक्षा प्रणालीबाट सूचना र सञ्चार प्रविधि (आईसीटी) को युगमा प्रवेश गरिसकेका छौं । त्यसै अनुसारका शिक्षक र कक्षा तयार नपारी धरै छैन । पहिले स्थानीय स्रोतबाट शैक्षिक सामग्री निमार्णमा जोड दिइन्थ्यो । अब इन्टरनेटका माध्यमबाट विषयवस्तुसँग सम्बन्धित सामग्री खोज्न र स्लाइड बनाई प्रोजेक्टरबाट सिकाउन थालिएको छ । ह्वाइटबोर्डमा मार्करको नृत्यले मात्र विद्यार्थीमा उत्साह ल्याउँदैन अब । अहिलेका विद्यार्थी ग्याजेट प्रयोगमा शिक्षकभन्दा एक कदम अगाडि छन् । उनीहरूलाई त्यही ग्याजेटमा विषयवस्तुसँग सम्बन्धित गेम, प्रश्नोत्तर, प्रोजेक्ट वर्क गर्न लगाउन सकिन्छ । विभिन्न शैक्षिक एपहरूको प्रयोगले उनीहरूलाई सक्रिय बनाउँछ । काहुट, एडपजल, मेन्टिमिटर, प्याडलेट, सोक्रेटिभजस्ता एप्लिकेसनमा पजल गेम, वैकल्पिक प्रश्नोत्तर निर्माण गर्नुका साथै रचानात्मक क्रियाकलाप तयार पार्न सकिन्छ । अफलाइन शिक्षामा पावर प्वाइन्टका माध्यमले स्लाइडहरू तयार पार्न सकिन्छ, प्रश्नपत्र टाइप गर्न सकिन्छ, उत्तर परीक्षण गर्न सकिन्छ । लेजर निर्माण र मार्कसिटसम्म सजिलै तयार पार्न सकिन्छ । यसरी प्रविधिको प्रयोग गर्दागर्दा विद्यार्थीहरू पनि शिक्षण सिकाइ प्रक्रियामा सक्रिय रूपले सहभागी हुन्छन् । सक्रियताले नै सिकाइ दिगो हुने हो । हिजोको शिक्षक ज्ञानको स्रोत हो, आजको शिक्षक ज्ञानको स्रोतसम्म पुग्ने र त्यसलाई पर्गेल्न सघाउने सहजकर्ता । इन्टरनेटमा पाइने ज्ञान भण्डारसँग विद्यार्थीको सम्बन्ध गाँसिदिए मात्र पनि धेरै ज्ञान स्वयं विद्यार्थीले लिन सक्छन् । यसका लागि शिक्षकहरूमा इन्टरनेटको प्रयोग गरेर पाठ योजना निर्माण, सामग्री खोजी, विद्यार्थीसम्म सम्प्रेषण गर्ने एप्लिकेसन सञ्चालन सम्बन्धी ज्ञानसीप आवश्यक छ । अहिले पढाइरहेका पुरानो पुस्ताका थोरै शिक्षक मात्र आईसीटीमैत्री छन् । अधिकांश शिक्षकमा कम्प्युटर सम्बन्धी ज्ञान छिपछिपे छ । शिक्षकको न्यून तलब र महँगो प्रविधिले नयाँ सीप सिक्ने उत्साह न्यून हुनु स्वाभाविक हो । त्यसैले शिक्षकलाई उत्साह र तालिमको खाँचो छ । त्यो काम स्थानीय सरकारले गर्न सक्छ । स्थानीय सरकारले विद्यालयको भौतिक संरचनासँगै शिक्षकको पेसागत सीप, दक्षता अभिवृद्धिमा लगानी गर्ने हो भने आशानुरूप सफलता पाउन सकिन्छ । त्यसको एउटा उदाहरण बूढानीलकण्ठ नगरपालिकाले थालेको अभ्यास हो । बूढानीलकण्ठ नगरपालिकाको शिक्षा शाखा लगायतको पहलमा हालै उत्प्रेरक प्रविधियुक्त सृजनशील सिकाइ दक्षता अभिवृद्धि तालिम गरियो । नगरपालिकाका सामुदायिक विद्यालयका सम्पूर्ण शिक्षकलाई प्रविधिमैत्री बनाउनु त्यसको उद्देश्य थियो । त्यहाँका १९ सामुदायिक विद्यालयमध्ये आधारभूत तहबाट एकएक र माध्यमिक तहबाट दुईदुई जना शिक्षक त्यसमा सहभागी थिए । ती शिक्षकमध्ये कोही कम्प्युटर सम्बन्धी आधारभूत त कोही एडभान्स ज्ञान भएका थिए । तालिम पाइसकेका ती शिक्षकलाई मेन्टर भनियो, जसलाई अहिले आआफ्ना विद्यालयका सम्पूर्ण शिक्षकलाई कम्प्युटर सम्बन्धी आधारभूत ज्ञान सम्प्रेषणको जिम्मा दिइएको छ । आधारभूत ज्ञानमा अंग्रेजीनेपाली टाइपिङ, प्रोजेक्टरबाट शिक्षण, इन्टरनेटको सहायताले शैक्षिक सामग्री तयार, डिजिटल कक्षा, इमेल प्रयोग, इमिस अपडेट, वर्डएक्सल र पावर प्वाइन्टबाट स्लाइड निर्माण छन् । नगरपालिकाको यो पहलका कारण शिक्षकहरूमा उत्साह थपिएको छ । हरेक शुक्रबार १२ देखि ४ बजेसम्म आफ्नै विद्यालयमा शिक्षकहरू तालिम लिने गर्छन् । यस्तो अभ्यासका चुनौती नभएका भने होइनन् । केही विद्यालयमा पर्याप्त कम्प्युटर छैनन् । केही शिक्षक उमेरका कारण सक्रिय हुन सकेका छैनन् । यो त केवल एक उदाहरण हो । यसरी शिक्षक र स्थानीय तहको सहकार्यमा प्रविधिमैत्री विद्यालय, शिक्षक, विद्यार्थी उत्पादन गर्न सकियो भने शिक्षण सिकाइमा आमूल परिवर्तन ल्याउन सकिन्छ ।"
खाँचो पुराना कानुन पुनर्लेखनको,"फागुन १९ गते राजपत्रमा प्रकाशित र २२ गते सार्वजनिक राष्ट्रिय प्रसारण (एघारौं संशोधन) नियमावली२०७८ ले नेपाली सञ्चारजगत्लाई तरंगित बनाएको छ । संघीय मन्त्रिपरिषद्बाट स्वीकृत भएको करिब एक महिनापछि राजपत्रमा प्रकाशित भएको संशोधित नियमावलीका कतिपय प्रावधानबारे मस्यौदाकार र विभागीय मन्त्रालयका सरोकारवाला अधिकारीहरू अनभिज्ञ देखिन्छन् । गत असारमा मस्यौदा गरिएको नियमावली आठ महिनापछि कानुन बनेर सार्वजनिक हुँदा कहिल्यै छलफल नभएका कारण सरोकारवालाबीच आशंका जन्मिएको हो ।करिब तीन दशकअगाडि मस्यौदा गरिएको राष्ट्रिय प्रसारण ऐन२०४९ मा भएका धेरै व्यवस्था अहिलेको सन्दर्भमा असान्दर्भिक, अव्यावहारिक र बेमेल हुने प्रकृतिका छन् । राष्ट्रिय प्रसारण ऐनमा टेकेर बनेको नियमावलीमा भएका संशोधनका कतिपय व्यवस्था ऐनसँग बाझिने खालका छन् । सेवाग्राहीको माग र दबाब थेग्न नसक्ने भएपछि सहजीकरण गर्ने उद्देश्यले सेवाग्राही जोडिने निकायले नियमावली संशोधन गर्न खोज्नु स्वाभाविक हुन्छ । तर ऐनले थेग्न नसक्ने गरी नियमावली संशोधन गर्दा यो चौतर्फी आशंकाले भरिएको दस्तावेजमा परिणत भएको छ । सेवाग्राहीसँग प्रत्यक्ष नजोडिएका निकायहरूमा मस्यौदामाथि छलफल हुँदा सेवाग्राहीसँग प्रत्यक्ष जोडिएका निकायका अधिकारीलाई सक्रिय सहभागी गराउँदा कानुनी जटिलता आउने सम्भावना कम हुन सक्छ । तर उनीहरूको सहभागिता अर्थपूर्ण हुँदैन । माथिल्लो निकायका अधिकारीहरूको आवाज सुनिने र प्रतिविम्बित हुने गरी कानुन संशोधन हुँदा कानुनले थप जटिलता ल्याउने गर्छ । नेपालको संविधान२०४७ बमोजिम बनेको राष्ट्रिय प्रसारण ऐन२०४९ लाई नेपालको संविधान२०७२ बमोजिम समायोजन गराउन केही विषयमा संशोधन नभएको होइन । संविधान बमोजिम राष्ट्रिय प्रसारण ऐनको संशोधित व्यवस्थाले केबल टेलिभिजनको इजाजत दिने, नवीकरण र नियमन गर्ने अधिकार प्रदेशलाई दिएको छ तर अहिले संशोधित राष्ट्रिय प्रसारण नियमावलीले प्रदेशले प्राप्त गरी अभ्यास गरेको त्यो अधिकार कटौती गरेको छ । प्रदेश सरकारबाट इजाजतपत्र प्राप्त टेलिभिजनले राष्ट्रियस्तरका वितरण प्रणालीमार्फत नेपालभित्र कार्यक्रम प्रसारण गर्नका लागि मन्त्रालयबाट अनुमति लिनुपर्ने व्यवस्था संशोधित नियमावलीमा छ । अनलाइन पत्रकारिताको परिभाषा र अहिले नियमावलीमा इन्टरनेटमा आधारित टेलिभिजनको परिभाषामा तालमेल देखिँदैन । यी त केही उदाहरण मात्रै हुन्, यस्ता थुप्रै ठाउँमा ऐन र नियमावली बाझिने प्रावधान छन् । राष्ट्रिय प्रसारण ऐन बन्ने बेला केबल टेलिभिजनको इजाजत पाउन काठमाडौं उपत्यकाका तीन जिल्लामा प्रसारण गर्न चाहेमा ३ लाख रुपैयाँ, एउटा मात्रै जिल्लामा प्रसारण गर्न चाहेमा १ लाख रुपैयाँ र नेपालभर प्रसारण गर्न चाहेमा ३० लाख रुपैयाँ राजस्व बुझाउनुपर्ने व्यवस्था थियो । केबल डिजिटल प्रविधिमा गएपछि नेपालभर प्रसारण गराउन तिर्नुपर्ने राजस्व घटाएर १० लाख रुपैयाँमा झारिएको थियो र एउटा जिल्लामा सीमित टेलिभिजनले पहिला तिरेको १ लाखसहित १० लाख राजस्व बुझाउँदा नेपालभर प्रसारणको इजाजत पाउने व्यवस्था गरिएको थियो । प्रदेशबाट इजाजतप्राप्त टेलिभिजनलाई नेपालभर प्रसारण गर्न नदिनका लागि संघीय सरकारले अहिले नियमावली संशोधन गरी नयाँ प्रावधान ल्याएको छ । तर ऐनले दिएको अधिकार नियमावलीले खोस्न सक्दैन । संघीय सरकारले इजाजत दिएका र राष्ट्रिय प्रसारण ऐनको संशोधित व्यवस्था अनुसार संघीय सरकारलाई १० लाख रुपैयाँ राजस्व बुझाएर इजाजत लिएका २३ टेलिभिजन च्यानल सञ्चार रजिस्ट्रार कार्यालयमा हस्तान्तरण भएका छन् । र प्रदेश सरकारलाई १० लाख राजस्व बुझाएर इजाजत लिएका १३ टेलिभिजन च्यानललाई फरक व्यवहार गर्न सकिँदैन । संशोधित नियमावली अनुसार प्रदेशबाट इजाजत पाएका टेलिभिजन सञ्चालकले संघीय सरकारबाट फेरि अनुमति लिनुपर्ने व्यवस्थाले सेवाग्राही दोहोरो मारमा पर्ने देखिन्छ । अधिकार बाँडफाँटमा चित्त नबुझे संघ र प्रदेश सरकारबीच छलफल गरी समाधान खोज्ने हो, सेवाग्राहीलाई मारमा पार्ने होइन । प्रविधिको विकास र विस्तारले कुनै पनि सञ्चारमाध्यमलाई निश्चित जिल्ला वा प्रदेशमा सीमित गर्न सम्भव छैन । नागरिकले आफू बसेको ठाउँनजिक सेवा पाउन सकून् भनेरै नेपालमा संघीय संरचनाको अभ्यास गरिएको हो । संघीय सरकारले स्थानीय र प्रदेश सरकार एवं अन्य सरोकारवालासँगको छलफलका आधारमा नीतिगत व्यवस्था गर्ने हो । सेवाप्रवाहको काम प्रदेश र स्थानीय तहमा हस्तान्तरण गर्नु नै संघीयताको मर्म र भावना हो । तर संघीय सरकारले यस्तो काम प्रदेशलाई समेत हस्तान्तरण गर्न चाहेको देखिँदैन ।राष्ट्रिय प्रसारण ऐनको संशोधित व्यवस्थाले १०० वाट क्षमताको एफएम रेडियो इजाजत दिने, नवीकरण गर्ने र नियमन गर्ने अधिकार स्थानीय सरकारलाई र १०० वाटभन्दा माथि र १००० वाटसम्मका लागि त्यस्तो अधिकार प्रदेश सरकारलाई दिएको छ । तर यी रेडियोमा प्रयोग हुने उपकरणको लाइसेन्स दिने, नवीकरण गर्ने र नियमन गर्ने अधिकार संघमा राखिएको छ । यसरी रेडियो सञ्चालक संघ र प्रदेश दुवैतिर धाउनुपर्ने व्यवस्थाले संघीयतालाई बलियो बनाउँदैन ।वाग्मती प्रदेशको हकमा प्रदेश सञ्चारमाध्यम व्यवस्थापन ऐन२०७५ र नियमावली२०७६ संशोधन गरी उपकरणको लाइसेन्स दिन सक्ने, नियमन गर्न सक्ने कानुनी व्यवस्था, प्राविधिक जनशक्ति व्यवस्थापन गरिएको छ । तर, संघीय कानुनले प्रदेशलाई त्यो अधिकार हस्तान्तरण नगरेका कारण सेवाग्राहीहरू संघ र प्रदेशमा घुमिरहन बाध्य छन् । ऐन संशोधन वा परिमार्जन वा पुनर्लेखन विधायिकामार्फत गरिनुपर्छ भने नियमावली संशोधन मन्त्रिपरिषद्बाट गर्न सकिन्छ । विधायिकाबाट कानुन बनाउने निश्चित प्रक्रिया हुन्छ, जुन पूरा गर्दा सरोकारवालाबीच पर्याप्त छलफल गर्ने अवसर हुन्छ तर मन्त्रिपरिषद्बाट बनाइने कानुनमा त्यस्तो अवसर हुँदैन । एउटा प्रदेशको सञ्चारमाध्यम अर्को प्रदेशमा हेर्न र सुन्न नपाइने हो भने रेडियोका फ्रिक्वेन्सी वितरणलाई पुनर्व्याख्या गर्नुपर्ने आवश्यकता छ । फ्रिक्वेन्सीको अधिकार संघीय सरकारमा रहने व्यवस्था ऐनमा छ तर दैलेख र सिन्धुलीमा स्थानीय तहले नै वितरण गरेका छन् । यसलाई संघीय सरकारमा राख्नु नै ठीक छ । यसलाई स्थानीय तहसम्म वितरण गर्दा त्यसले निम्त्याउने बेथिति अनियन्त्रित हुन सक्छ । इजाजतप्राप्त रेडियोले पोडकास्ट बनाएर इन्टरनेटमा राख्छन् वा अनलाइनबाट लाइभ प्रसारण गर्छन् । पोडकास्ट बनाइएका वा लाइभ प्रसारण गरिएका ती श्रव्य सामग्री संसारभर सुन्न सकिन्छ । सामाजिक सञ्जालहरू सञ्चारमाध्यममा प्रकाशित तथा प्रसारित सामग्री पाठक, श्रोता र दर्शकसमक्ष पुर्याउने वास्तविक वितरक हुन् । ती सामाजिक सञ्जाल प्रयोगकर्तालाई नियन्त्रण गर्ने होइन, नियमन गर्न सक्ने राष्ट्रिय तथा अन्तर्राष्ट्रिय नीतिगत व्यवस्था र संयन्त्रको विकास गराउनेतर्फ ध्यान दिनु आवश्यक हुन्छ । कम्पनी नियमनमा आएपछि प्रयोगकर्तालाई सम्बन्धित कम्पनीले नियमन गर्छ । कस्ता सामग्री त्यो प्ल्याटफर्ममा राख्न हुने र कस्ता नहुने भन्ने विषय सम्बन्धित कम्पनीले नियमन गर्न सक्छ । युट्युब, फेसबुक र ट्वीटर सामाजिक सञ्जाल हुन् । ती कम्पनीले यसका प्रयोगकर्तालाई प्रयोग गर्न दिँदासम्म यिनको उपादेयता रहन्छ । ती कम्पनी नेपालको कानुनभित्र बाँधिएका छैनन् । साइबर स्पेसलाई नियमन गर्न घरेलु कानुनहरू मात्रै पर्याप्त हुँदैनन्, अन्तर्राष्ट्रिय कानुनको पनि त्यत्तिकै महत्त्व हुन्छ र रहन्छ । जसरी नेपालको संविधानले संघ, प्रदेश र स्थानीय तहबीच समन्वय र सहकार्य गरेर अगाडि बढ्न उत्प्रेरित गर्छ, त्यसै गरी साइबर स्पेसलाई नियमन गर्न पनि अन्तर्राष्ट्रिय तहमा समन्वय र सहकार्य आवश्यक हुन्छ । नियन्त्रणभन्दा आत्मानुशासित जनशक्ति उत्पादनमा ध्यान दिइयो भने त्यो जनशक्तिले उत्पादन गर्ने सूचना सामग्रीहरू कम हानिकारक र बढी लाभदायक हुन्छन् । इन्टरनेट र प्रविधिमा आएको गुणात्मक परिवर्तनलाई आत्मसात् गर्ने सञ्चारमाध्यमले प्रस्तुत गर्ने सामग्रीमा गुणात्मक विकास गर्न आवश्यक हुन्छ । पत्रिका, रेडियो र टेलिभिजनले प्राप्त गर्ने बिज्ञापन र आम्दानी घट्दो छ । आम्दानी घट्ने र गुणस्तरीय सामग्री उत्पादनमा लगानी बढाउनुपर्ने चुनौती सञ्चारमाध्यमसामु देखिएको छ । लगानी र आम्दानीलाई सुनिश्चित गर्ने आधार खोज्नुपर्ने चुनौती छ । रेडियो, टेलिभिजन र पत्रिकामा अभ्यस्त भएको ठूलो जनशक्ति अहिले अनलाइनमा अभ्यासरत छ, जसलाई पुनर्ताजगी गराउने सीप र क्षमता आवश्यक छ । यस्ता सीप सिकाउने तालिमलाई व्यापक रूपमा विस्तार गर्दा सञ्चारमाध्यममा प्रस्तुत हुने सामग्री गुणस्तरीय गराउन मद्दत पुग्नेछ र पत्रकार आचारसंहिता उल्लंघन भएको उजुरी आउन पनि कमी आउनेछ । नियमनकारी निकायले एकातिर सञ्चारमाध्यमलाई दिगो रूपमा टिकाउन सक्ने नीतिगत व्यवस्था खोज्नुपर्ने देखिएको छ भने अर्कोतिर ती सञ्चारमाध्यममा काम गर्ने श्रमजीवी पत्रकारलाई पेसामा टिकाउने योजना पनि ल्याउनुपर्ने आवश्यकता छ । संविधानले सञ्चारमाध्यमको अधिकार संघ, प्रदेश र स्थानीय तीनै तहमा बाँडेको छ । तीनै तहका सरकार र सरोकारवालाबीच घनीभूत छलफल र बहस गरेपछि मस्यौदा बनाउँदा त्यो कानुन भरपर्दो र प्रभावकारी हुन सक्थ्यो । आशंका निवारण गर्ने र विश्वास आर्जन गर्ने गरी कानुन निर्माण गर्न सरोकारवालाबीच निरन्तर छलफल र अन्तरक्रिया गरिनुपर्छ । सूचना प्रविधिको विकास र विस्तारसँगै पेपरमा हुने काम पेनड्राइभमा र पेनड्राइभमा हुने काम क्लाउडमा हुन थालेको परिस्थितिमा पुराना सोच र कानुनी व्यवस्था असान्दर्भिक हुनु स्वाभाविक हुन्छ । राष्ट्रिय प्रसारण ऐन२०४९, छापाखाना तथा प्रकाशन ऐन२०४८ लाई सरोकारवालाबीच व्यापक छलफल गरी इन्टरनेट र प्रविधिको विकासले ल्याएका उपलब्धि र संघीय लोकतान्त्रिक गणतन्त्र नेपालको संविधानसँग समायोजन हुने गरी पुनर्लेखन गर्न आवश्यक छ । त्यो ऐनलाई पुनर्लेखन गर्नुपर्ने आवश्यकतामा सम्बद्ध सरोकारवाला निकाय सहमत छन् । राष्ट्रिय तथा अन्तर्राष्ट्रिय परिवेश अनुकूल हुने ज्ञान, सीप र क्षमतावान् जनशक्तिबीच छलफल गरेर संशोधन गर्ने तत्परता चाहिएको छ । सापकोटा वाग्मती प्रदेशका सञ्चार रजिस्ट्रार हुन् ।"
युक्रेनमा युद्धविराम प्रयास विफल,"आन्ताल्याकिभ (एजेन्सी) रुस र युक्रेनका विदेशमन्त्रीबीच टर्कीमा भएको पहिलो चरणको वार्ता बिनानिष्कर्ष टुंगिएको छ । दुई नेताबीच बिहीबार भएको वार्तामा युद्धविरामबारे कुनै सहमति भएन । युक्रेनी विदेशमन्त्री दिमित्रो कुलेबाले रुसी विदेशमन्त्रीले युक्रेनसँग गरेको माग आत्मसमर्पणसरहको भएकाले कुनै सहमति नभएको बताएका छन् । यद्यपि, युक्रेनमा मानवीय सहायता उपलब्ध गराउने विषयमा भने दुई पक्ष सहमत भएको कुलेबाले बताए । समस्या समाधानका लागि भने आफू पुनः वार्तामा बस्न तयार रहेको उनको भनाइ छ । युक्रेनी नागरिकको पीडा र युद्ध अन्त्य गर्न तथा युक्रेनी भूमिलाई हस्तक्षेपकारी रुसी फौजबाट मुक्त गर्न म यसका लागि सधैं तयार छु, उनले भने । रुसको इच्छा नभए युद्ध रोक्न नसकिने उनको भनाइ छ । रुसी विदेशमन्त्री सर्गेई लाभरोभले रुसको सैन्य कारबाही योजानाअनुसार नै चलिरहेको दाबी गरेका छन् । युक्रेनलाई हतियार दिएर पश्चिमा राष्ट्रहरूले खतरनाक व्यवहार देखाएको उनले बताए । युक्रेनले रुसको सुरक्षा चासोप्रति वास्ता नगरेको तथा युक्रेनी भूमिलाई अमेरिकाले जैविक अस्त्र विकास गर्न प्रयोग गरेको उनको आरोप छ । युक्रेनका राष्ट्रपति भ्लोदिमिर जेलेन्स्कीले रुसी फौजको हमलाबाट जोगाउन मानव निकासका लागि विभिन्न ६ वटा स्थानमा निकासमार्ग पहिल्याउने प्रयास भइरहेको बताएका छन् । एउटा भिडियो सन्देश जारी गर्दै जेलेन्स्कीले सुमी, एनर्होडार र किभ आसपासका क्षेत्रबाट बुधबार करिब ३५ हजार सर्वसाधारण सुरक्षित स्थानतर्फ गएका बताएका छन् । अन्य मार्गबाट पनि सर्वसाधारणलाई निकाल्ने प्रयास भइरहेको उनको भनाइ छ । युक्रेनमा गरेको सैन्य आक्रमणका क्रममा कम्तीमा ५ हजार रुसी सैनिकको मृत्यु भएको अमेरिकाले दाबी गरेको छ । अमेरिकी अधिकारीहरूले मृतकको संख्याका आधारमा घाइते हुने सैनिकको संख्या कम्तीमा १५ हजार रहेको अनुमान गरेका छन् । सामान्यतया युद्धमा घाइते हुने सैनिकको संख्या मृतकको संख्याभन्दा तीन गुण हुने गर्छ । अमेरिकी दाबी सहि ठहरिए युक्रेन आक्रमणका क्रममा रुसले ठूलो क्षति बेहोरेको देखिएको छ । युक्रेनले भने कम्तीमा १२ हजार रुसी सैनिक मारिएका दाबी गरेको छ । त्यस्तै आफ्ना सैनिकले सयौं विमान तथा हेलिकोप्टर, ट्यांक र सैन्य गाडी ध्वस्त पारेको युक्रेनको दाबी छ । यद्यपि, रुसले आफ्ना ४ सय ९८ सैनिकले ज्यान गुमाएका जनाएको छ । तर युद्धका बेला दुवै पक्षले आफ ूअनुकूल प्रचार गर्ने भएकाले दुवै देशको दाबी पुष्टि गर्न भने कठिन हुन्छ ।"
अस्पतालमा आक्रमणपछि रुसको निन्दा,"जेनेभा (एजेन्सी) युक्रेनको बन्दरगाह सहर मरिउपोलस्थित एक बाल अस्पतालमा रुसी सेनाले हवाई आक्रमण गरेको छ । आक्रमणमा एक बालकसहित तीन जनाको मृत्यु भएको अन्तर्राष्ट्रिय सञ्चारमाध्यमहरूले जनाएका छन् । कम्तीमा १७ जना घाइते भएका छन् ।बीबीसीका अनुसार आक्रमणमा अस्पतालको प्रसूति तथा बालबालिका उपचार वार्ड ध्वस्त भएको छ । संयुक्त राष्ट्रसंघीय महासचिव एन्टोनियो गुटेरेसले अस्पतालमा भएको रुसी आक्रमणको निन्दा गरेका छन् । युक्रेनको घेराबन्दीमा रहेको मरिउपोलमा रहेको बाल तथा प्रसूति अस्पतालमा हिजो भएको आक्रमणमा एक बालिकासहित तीन जनाको मृत्यु भएको छ, नगर परिषद्ले उल्लेख गरेको छ । युक्रेनका राष्ट्रपति भ्लोदिमिर जेलेन्स्कीले रुसी आक्रमणलाई युद्ध अपराध को संज्ञा दिएका छन् । मान्छे मार्न बन्द गर । तिमीसँग शक्ति होला तर तिमीले मानवीयता गुमाउँदै गएको देखिएको छ, जेलेन्स्कीले भने ।तर रुसी राष्ट्रपति कार्यालयले युक्रेनमा सर्वसाधारणलाई लक्षित गरी कुनै आक्रमण नगरिएको दाबी गरेको छ । रुसले यसअघि अति प्रभावित सहरका सर्वसाधारणलाई युक्रेनबाट बाहिर निस्कन ६ वटा मार्ग प्रस्ताव गरेको थियो । तर ती मार्गहरूप्रति युक्रनेले आपत्ति जनाएपछि राजधानी किभसँगै मरिउपोल, भोल्नोभाख, ओडेसालगायतका सहरबाट सर्वसाधारणलाई बाहिर निकाल्नका लागि अस्थायी युद्धविराम गरिएको थियो ।"
अस्ट्रेलियामा ज्यान गुमाउँदै नेपाली विद्यार्थी,"(अस्ट्रेलिया)  करिब दुई महिनाअघि मात्र उच्च शिक्षा अध्ययनका लागि अस्ट्रेलियाको सिड्नी आएका बस्नेत थरका नेपाली विद्यार्थी आफ्नै कोठामा मृत भेटिए । काठमाडौं गल्फुटार घर भएका बस्नेत केही दिनअघि मात्र आफ्नै कोठामा मृत भेटिएका थिए । त्यसैगरी सिड्नीमै बस्दै आएकी अर्की कपाली थर भएकी विद्यार्थीसमेत केही साताअघि आफ्नै कोठामा मृत भेटिएकी थिइन् ।पछिल्लो तीन महिनाको अवधिमा मात्र करिब आधा दर्जन नेपाली विद्यार्थीले ज्यान गुमाइसकेका छन् । हृदयाघात तथा दुर्घटनाले मात्र नभई अन्य कारणले पनि विद्यार्थीले ज्यान गुमाउने गरेका छन् । बेलुका आरामले सुतेका विद्यार्थी पनि कतिपय अवस्थामा मृत भेटिने गरेका छन् । विद्यार्थीले ज्यान गुमाएपछि उनीहरूको शव नेपाल पठाउन वा अस्ट्रेलियामै सद्गत गर्न एनआरएनएले सहयोग पुर्याउँदै आएको छ । यसका साथै अन्य संस्थाले समेत आर्थिकलगायत सहयोग गर्ने गरेका छन् । एनआरएनए अस्ट्रेलियाका कोषाध्यक्ष अनिल पोखरेलका अनुसार ७ महिनाको अवधिमा ज्यान गुमाएका विद्यार्थीका लागि आर्थिकलगायत सहयोग पुर्याएको उनले जनाए । उपलब्ध तथ्यांकअनुसार मृत्यु हुने अधिकांश विद्यार्थी न्यु साउथ वेल्सका छन् । पछिल्ला ८ महिनामा न्यु साउथ वेल्सका ९ जना, भिक्टोरिया र नर्दन टेरिटोरीका २२ जना र दक्षिण अस्ट्रेलियाका एक विद्यार्थीको मृत्यु भएको छ । कोषाध्यक्ष पोखरेलले उपलब्ध गराएको तथ्यांकअनुसार गतवर्षको १२ महिनामा जम्मा १४ जना विद्यार्थीको मात्र मृत्यु भएको थियो । उच्च शिक्षा अध्ययनका लागि लाखौं रुपैयाँ खर्च गरेर आउने र यहाँ आएपछि ज्यान गुमाउने क्रम बढेपछि नेपाली समुदाय चिन्तित छ । मृत्युपछि प्रहरीले पोस्टमार्टमलगायत कानुनी प्रावधान पूरा गर्न शव लैजाने गरेको छ । आवश्यक प्रक्रिया पूरा गरेपछि शव फिर्ता लैजान नेपाली समुदायलाई भन्ने गरेको पोखरेलले जनाए । मृत्यु भएका विद्यार्थीको शव नेपाल पठाउन वा अस्ट्रेलियामै अन्तिम संस्कार गर्न एनआरएनएले सहयोग पुर्याउँदै आएको भए पनि आफूहरूले पोस्टमार्टम रिपोर्ट हेर्न नपाउने भएकाले यथार्थ कारण थाहा नहुने एक पदाधिकारीले बताए । एनआरएनए अस्ट्रेलियाका उपाध्यक्ष तथा न्यु साउथ वेल्सका अध्यक्ष देव गुरुङ केही नेपाली विद्यार्थी विभिन्न कारणले कुलतमा फस्दै गएको र त्यसकै कारण मानसिक रोगका कारण पीडित भएकाले समेत समस्या बढ्दै गएको हुन सक्ने सुनाउँछन् । हामीले विद्यार्थीलाई परेको विभिन्न समस्या र उनीहरूलाई आवश्यकताअनुसार सक्दो सहयोग पुर्याए पनि यो संख्या बढ्दै गएको छ । गुरुङले कान्तिपुरसँग भने, एकातिर महँगो शुल्क तिर्न धेरै काम गर्ने र अर्कोतिर काम र व्यक्तिगत जीवनलाई सन्तुलनमा राख्न नसकेर समस्या देखिएको हो । उनले केही दिनअघि अस्ट्रेलियाका अध्यागमनमन्त्री डेभिड कोलम्यानलाई भेटेर विद्यार्थीका समस्याबारे जानकारी गराएको बताए । मन्त्री कोलम्यानले विद्यार्थीका विविध समस्या समाधान गर्न सहयोगको सकारात्मक आश्वासन दिएको उनले जनाए । अस्ट्रेलियामा रहेका नेपाली चिकित्सकको संगठन अस्ट्रेलियन मेडिकल एन्ड डेन्टल एसोसिएसनका अध्यक्ष डा अनुपम पोखरेल आफूहरूले प्रत्यक्ष रूपमा कुनै विद्यार्थीको स्वास्थ्य अवस्थालाई नजिकबाट अध्ययन नगरेकाले त्यसबारेमा भन्न नसक्ने बताए । यदि दूतावास र नेपाल सरकारले आवश्यकता महसुस गरे यसबारेमा विशेषज्ञसहितको समिति बनाएर अध्ययनपछि कारणबारे भन्न सकिन्छ, पोखरेलको भने । करिब २ वर्षको सीमा बन्दपछि हालै खुलेको अस्ट्रेलियामा आउने नेपाली विद्यार्थीको संख्यासमेत बढिरहेको छ । यस क्षेत्रलाई नजिकबाट चिनेका र वर्षौंदेखि अस्ट्रेलियामा स्थापित गुरुङ भने विद्यार्थीलाई सही सूचना, शिक्षा र जानकारीको अभाव रहेको बताउँछन् । उनले नेपाली विद्यार्थी यहाँ आउनुअघि नै अस्ट्रेलियाको भूगोल, कला संस्कृति, शैक्षिक प्रणाली, रहनसहन, रोजगारीका क्षेत्रलगायत विषयमा अनिवार्य प्रिडिपार्चर तालिमको आवश्यकता देख्छन् । यसका लागि काठमाडौंमा रहेको एनआरएनएको केन्द्रीय सचिवालयलाई नै प्रयोग गर्न सकिने उनको सुझाव छ । तर आफूले यसका लागि लामो समयदेखि पहल गरिरहेको भए पनि सुनुवाइ नभएको गुरुङले बताए । विद्यार्थीको समस्या बढ्दै गएपछि क्यानबेरास्थित दूतावासले नेपाल सरकारलाई नो अब्जेक्सन लेटर दिनुअघि नै कमसेकम अस्ट्रेलियाबारे यथेष्ट जानकारी समेटिएको फाराम भर्नुपर्ने नियम अनिवार्य गर्न आग्रह गरेको अधिकारीले जानकारी दिएका छन् । तर पनि यसबारेमा नेपाल सरकारबाट कुनै निर्णय भइसकेको छैन । यसका साथै सबै राज्यमा रहेका वाणिज्यदूत सम्मिलित एक समिति बनाएर समाधानका लागि पहल गर्ने काम गरिरहेको दूतावासको भनाइ छ ।"
अफगान महिलामाथिका प्रतिबन्ध हटाउन माग,"काबुल (एजेन्सी) विभिन्न १७ देशका महिला विदेशमन्त्रीहरूले अफगानिस्तानमा भइरहेको मानवअधिकार उल्लंघन र महिलामाथिका प्रतिबन्ध हटाउन माग गरेका छन् । अफगानिस्तानमा जारी महिला दमनबारे चिन्ता व्यक्त गर्दै विदेशमन्त्रीहरूले तालिवानलाई सबै प्रतिबन्धहरू हटाउन आह्वान गरेका हुन् । अफगानिस्तानमा आयोजित एक बैठकमा १७ देशका विदेशमन्त्रीहरूले महिलामाथिको विभेद, प्रतिबन्ध तथा शिक्षामा गरिएका अवरोध हटाउन आग्रह गरेको टोलो न्युजले उल्लेख गरेको छ । मन्त्रीहरूले मानवअधिकार उल्लंघनबारे गहिरो चिन्ता व्यक्त गर्दै विशेष गरी महिला र केटीहरूलाई शिक्षामा पूर्ण पहुँच र सहभागिताको सुनिश्चितता गर्न आह्वान गरेका छन् । बैठकका सहभागीले तालिवान सरकारका काम, विशेषगरी महिलासँग सम्बन्धित गतिविधि नजिकबाट निगरानी जारी राख्ने निर्णय पनि गरेका छन्, विदेशमन्त्रीहरूले भनेका छन् । अफगान महिला र मानवअधिकारका लागि अमेरिकी विशेष दूत रिना अमिरीले अन्तर्राष्ट्रिय महिला दिवसमा समावेशी, स्थिर र आर्थिक रूपमा सक्षम अफगानिस्तानका लागि अफगान महिलाहरूको सहभागिताको महत्त्वमा जोड दिएपछि यसबारे कुरा उठेको हो । तालिवान विद्रोहीले अफगानिस्तानमा सत्ता कब्जा गरेपछि अफगान महिलाहरू रोजगारी, शिक्षा तथा भ्रमणलगायतबाट वञ्चित भएका छन् ।"
योग्यताबारे सर्वोच्चको आदेशविपरीत निगममा थानी,"(काठमाडौं)  सर्वोच्च अदालतले गरेको योग्यतासम्बन्धी फैसलाविपरीत सरकारले नेपाल आयल निगमको कार्यकारी निर्देशकमा उमेशप्रसाद थानीलाई नियुक्त गरेको छ । उद्योग वाणिज्य तथा आपूर्ति मन्त्रालयलाई बुधबार तीन जनाको नाम सिफारिस गर्न लगाई बिहीबार बसेको मन्त्रिपरिषद् बैठकले थानीलाई नियुक्त गरेको एक मन्त्रीले जानकारी दिए । उद्योग वाणिज्य तथा आपूर्ति मन्त्रालयअन्तर्गत गठित छनोट तथा सिफारिस समितिले थानी, चण्डिकाप्रसाद भट्ट र जीवनप्रकाश सिटौलाको नाम सिफारिस गरेको थियो । यीमध्ये थानीको योग्यतामा दुई कोणबाट प्रश्न उठेको थियो । पहिलो त सर्वोच्चको आदेशबमोजिम थानीको योग्यता पुग्दैन । गत भदौ २४ मा न्यायाधीशहरू ईश्वरप्रसाद खतिवडा र नहकुल सुवेदीको इजलासले दिएको आदेशको पूर्णपाठमा कुनै पनि सरकारीसार्वजनिक निकायमा पदाधिकारी वा विज्ञ सदस्य नियुक्ति गर्दा सम्बन्धित विषयमा स्नातक तहको शैक्षिक योग्यता भएको र कम्तीमा १० वर्षको अनुभव भएको मापदण्ड लागू गर्न भनिएको छ । सार्वजनिक संस्थानहरूमा गरिने पदाधिकारीहरूको मनोनयन स्तरीय, उत्तरदायित्वपूर्ण, पारदर्शी र विज्ञतामा आधारित हुने गरी कानुन बनाउन पनि सरकारलाई आदेश दिइएको छ । व्यक्ति हेरेर वा आफ्नो सुविधाअनुसार निर्देशिकामा रहेका प्रावधान संशोधन गरी स्वेच्छाचारी तवरबाट मनोनयन गर्ने प्रवृत्ति देखिएको छ, सर्वोच्चको आदेशमा भनिएको छ, तसर्थ अब सरकारी तथा सार्वजनिक संस्थाका पदाधिकारी नियुक्ति वा मनोनयन गर्दा अपनाउनुपर्ने उचित र तर्कसंगत मापदण्ड निर्धारण गरी कानुन निर्माण गर्नू । सर्वोच्चले सरकारका नाममा दिएको यो आदेशअनुसार थानीको अनुभव अवधि पूरा हुँदैन ।दोस्रो, कार्यकारी निर्देशक छनोट गर्न तयार पारिएको सार्वजनिक निकायमा पदाधिकारी तथा सदस्यहरूको नियुक्ति र मनोनयनसम्बन्धी निर्देशिका२०७८ को व्यवस्थाअनुसार पनि थानीको योग्यता पुग्दैन भन्दै छनोट समितिमा प्रश्न उठेको थियो । निर्देशिकाको दफा ३ अनुसार व्यवस्थापकीय जिम्मेवारीमा पाँच वर्षको कार्य अनुभव भएको हुनुपर्ने व्यवस्था छ । यो व्यवस्थाका बाबजुद कार्यकारी निर्देशक छनोट तथा सिफारिस समितिले काम नथाल्दै प्रधानमन्त्री शेरबहादुर देउवा सचिवालयका अधिकारीहरूको माग भन्दै मुख्य सचिव शंकरदास बैरागीले थानीको नाम अनिवार्य सिफारिस गर्न दबाब दिएका थिए । थानीले पेस गरेका कागजातअनुसार उनको अनुभव नपुग्ने भन्दै मन्त्रालयका तत्कालीन सचिव दिनेश भट्टराईले नाम सिफारिस गर्न नसक्ने बताएका थिए, मन्त्रालयनिकट स्रोतले भन्यो, लगत्तै भट्टराईको सरुवा भयो । सिफारिस तथा छनोट समितिका अन्य अधिकारी परिवर्तन गरी थानीको नाम सिफारिस भयो । नाम सिफारिस भएकै दिन मन्त्रिपरिषद्ले निर्णय गरेको हो । रिक्त कार्यकारी पदका लागि उद्योग वाणिज्य तथा आपूर्ति मन्त्रालयले २०७८ पुस २५ मा सूचना निकाल्दै २१ दिनभित्र आवेदन दिन भनेको थियो । उक्त पदका लागि १७ जनाले आवेदन दिएका थिए । तीमध्ये सबैभन्दा बढी अंक ल्याउने तीन जनाको नाम सिफारिस गरिएको मन्त्रालयले जनाएको छ । उद्योग वाणिज्य तथा आपूर्ति मन्त्रालय सम्बद्ध सार्वजनिक निकायमा पदाधिकारी तथा सदस्य नियुक्ति र मनोनयनसम्बन्धी निर्देशिका २०७८ बमोजिम निगमको कार्यकारी निर्देशक छनोटका लागि सबैभन्दा बढी अंक प्राप्त गर्ने उम्मेदवार सिफारिस गरिएको छ, मन्त्रालयले जारी गरेको सूचनामा भनिएको छ ।सिफारिस गरिएका तीनमध्ये भट्ट यसअघि निगमका कार्यकारी निर्देशक भइसकेका छन् । भट्टकै पालामा निगमले स्वचालित मूल्य प्रणाली लागू भएको थियो । हाल उनी विशेष आर्थिक क्षेत्र (सेज) का कार्यकारी निर्देशक हुन् । सिटौला भने पूर्वसहसचिव हुन् । उनी उद्योग विभाग, सम्पत्ति शुद्धीकरण अनुसन्धान विभाग, विभिन्न जिल्लाका प्रमुख जिल्ला अधिकारी र प्रदेश १ को अर्थ मन्त्रालयका सचिवसमेत भएका थिए । थानी सेन्टर फर डेमोक्रेटिक इन्जिनियर्स नेपाल (सिडेन) का अध्यक्ष छन् । नेपाल विद्युत् प्राधिकरणका सञ्चालकसमेत भइसकेका थानी इन्जिनियरिङ परिषद्का रजिस्ट्रार पनि बनेका थिए । नयाँ कार्यकारी निर्देशक नियुक्ति प्रक्रिया अघि बढेसँगै योग्यता नभएकालाई सर्टलिस्टमा पार्न चलखेल भएको थियो । कार्यकारी निर्देशकका लागि गठित छनोट तथा सिफारिस समितिले छनोट प्रक्रिया नथाल्दै बालुवाटारबाट समितिलाई दबाब दिइएको थियो । निजी क्षेत्रमा काम गरेको र शिक्षकको हिसाब हुँदैन । ५ वर्षको अनुभव नपुग्नेलाई पनि सिफारिस गरेर कार्यकारी बनाइएको छ, स्रोतले भन्यो, अब यसबारेको छिनोफानो सम्भवतः अदालतबाट नै हुने देखिन्छ ।पूर्ववाणिज्य सहसचिव एवं विज्ञ सदस्यका रूपमा छानिएका रवि सैंजूले भने थानीको योग्यता पुगेरै सिफारिस गरिएको बताए । तीनै जना अब्बल र उत्तम छन् । अदालतले विज्ञका लागि मात्रै पाँच वर्षको अनुभव भनेको हो । खुला नियुक्ति हुँदा कलेज प्राध्यापकको पनि अनुभव मान्न सकिन्छ, सैंजूले भने, प्राध्यापकलाई अनुभव मान्ने भएरै दुईतीन जना प्रोफेसरको आवेदन छनोट भएको थियो । थानीको हकमा प्राधिकरणको सदस्यबाहेक शिक्षा मन्त्रालय, रजिस्ट्रार र इन्जिनियरिङ परिषद्मा काम गरेको हिसाबले अनुभव पुग्छ ।"
झन्झटिलो एलसी प्रणालीले खुम्चिँदै उत्तरी नाका,"(सिन्धुपाल्चोकरसुवा)  सरकारले लेटर अफ क्रेडिट स्याम्पल (एलसी) प्रणाली लागू गरेयता उत्तरी तातोपानी र केरुङ नाकामा आयात झनै खुम्चिँदै गएको छ । नेपाली व्यापारीले चिनियाँ बजारबाट सामान न्यून खरिद गरेकाले उत्तरका दुवै नाकाबाट साता दिनयता स्याउ र केही हाइड्रोका सामग्री मात्रै भित्रिइरहेका छन् । तातोपानी नाकाबाट रेडिमेड, इलेक्ट्रोनिक्स र मेसिनरी सामान आयात खासै नभएको तातोपानी सुक्खा बन्दरगाह तथा भन्सार कार्यालयका प्रमुख भन्सार अधिकृत नारद गौतमले बताए । दैनिक ६ देखि ७ कन्टेनर सामग्री तातोपानी क्षेत्र भित्रन्छन्, जसमा ८० प्रतिशत फलफूल हुन्छ, २० प्रतिशत अन्य रेडिमेड, इलेक्ट्रोनिक्स र मेसिनरी सामान हुन्छन्, उनले भने । सरकारले लागू गरेको एलसी प्रणालीले तातोपानी क्षेत्रमा आयात प्रभावित भएसँगै कन्टेनर आउजाउ न्यून हुँदा नाका शून्यजस्तै बनेको उनको भनाइ छ । भूकम्पको चार वर्षपछि मालवाहक रूपमा आयातका लागि मात्रै खुलाइएको तातोपानी नाका एलसी प्रणालीले झनै खुम्चाएको उनले बताए । कोभिडकालपछि चीनको खासा र न्यालम क्षेत्रमा थन्किएका डेढ सय कन्टेनरका रेडिमेड र अन्य सामग्री राजधानी पुर्याउने लक्ष्य राखेर आइसोलेट एरिया सहित नाका सञ्चालनमा ल्याइएको थियो । रसुवा भन्सार कार्यालयका प्रमुख भन्सार अधिकृत रामप्रसाद मैनालीले पनि यस नाकाबाट प्रतिदिन ७ वटा कन्टेनर आएकामा धेरैजसो फलफूलका रहेको जनाए । एलसी प्रणाली लागू भएयता कन्टेनरबाट स्याउ र हाइड्रोपावरका सामग्री मात्रै आइरहेको र अन्य सामान आयातमा भारी गिरावट आएको उनको भनाइ छ । यसअघि चिनियाँ पक्षले खासा र केरुङ नाकाबाट प्रतिदिन १० देखि १३ कन्टेनर नेपाल पठाउँथ्यो । सामान निर्यात कम गरेपछि तिब्बतबाट सीमाक्षेत्र आउनुपर्ने कन्टेनरलाई खासा, केरुङ र सिगात्सेमा महिनौंसम्म पार्किङ क्षेत्रमा राखिन्थ्यो । अहिले चीनको स्वशासित क्षेत्र तिब्बतको खासा, केरुङ र सिगात्सेमा हालै मौज्दात सामान छैन । नेपाल निर्यातका लागि आउने चिनियाँ सामाग्री तिब्बतको पार्किङ क्षेत्रमा स्टक छैन । ध्वस्त भौतिक संरचनामाथि नाकालाई झनै अनपेक्षित प्रणाली लागू भएपछि नाका खुम्चिएर सुनसान बन्दै गएको र स्थानीय व्यवसायी निराश रहेको सीमाक्षेत्रका जनप्रतिनिधि बताउँछन् । नाका व्यापार र व्यवसाय प्रवर्द्धनमैत्री हनुपर्ने हो । तर यस्तो प्रणालीले अघोषित बन्दजस्तै नाकालाई झनै खुम्चाइरहेको अनुभव भइरहेको छ, भोटेकोसी गाउँपालिका२ का अध्यक्ष दीपेन्द्रकुमार श्रेष्ठले भने । चिनियाँ पक्षमा अरुचिविगतमा नेपाली व्यापारीले टेलिग्राफिक ट्रान्सफर (टीटी) प्रणालीबाट चिनियाँ कम्पनीसँग सामान किन्थे । टिटी गर्दा बैंक ग्यारेन्टी भए पुग्थ्यो । तर अहिले लागू भएको एलसी प्रणालीमा नगदै जम्मा गर्नुपर्छ । बढी विश्वसनीय र केही झन्झटिलो हुने भएकाले एलसी प्रणालीमा काम गरिरहेका व्यापारीले अहिले चीनबाट सामान किन्न सकेका छैनन् । ऋण लिएर लगानी जुटाउने प्रवृत्तिका व्यापारीलाई एलसी प्रणालीले विस्थापित पार्ने अवस्थामा लगेको भोटेकोसी गाउँपालिका१ लिस्तीकोटका खासा व्यापारी दोर्जे लामाले बताए । तातोपानी र केरुङ नाकाबाट नेपालमा सामान आउन ढिलाइ हुने र लामो समयसम्म ब्याज तिनुपर्ने बाध्यताले व्यापारी आजित भइसकेका छन् । चिनिया कम्पनीसँग खरिद गर्न चाहेको सामानको मूल्य बराबर रकम बैंकमा डिपोजिट गर्नुपर्छ, तर एलसी प्रणालीमा बैंकिङ डकुमेन्ट र अन्य प्रक्रिया पूरै झन्झटिलो छ, जसले व्यवसायीलाई निरुत्साहित गरेको छ, उनले भने ।"
नाकामा कन्टेनर बढाउन आग्रह,रसुवा (कास) रसुवागढी नाकाबाट हाल प्रतिदिन ९ कन्टेनर सामान आयात हुँदै आएकामा कम्तीमा २५ कन्टेनर सामान आयात हुने व्यवस्था मिलाउन नेपाली अधिकारीहरूले चिनियाँ पक्षलाई अनुरोध गरेका छन् । नेपाल र चीन सीमावर्ती जिल्लाका सुरक्षा अधिकारीहरूबीच बिहीबार सम्पन्न बैठकमा नेपाली पक्षले चिनियाँ अधिकारीलाई यस्तो अनुरोध गरेको हो । दुवै पक्षबीच बिहीबार भर्चुअल बैठक भएको प्रमुख जिल्ला अधिकारी नवराज जैसीले जानकारी दिए । नाकाबाट चिनियाँ सामान मात्र आयात भइरहेकामा नेपाली सामान चीनतर्फ निर्यातको पनि व्यवस्था मिलाउन अनुरोध गरिएको उनले बताए । बैठकमा केरुङमा व्यापार व्यवसाय गरेका केही नेपालीले कोभिडका कारण लकडाउनपछि केरुङ फर्किन नपाएको तर त्यहाँको घरभाडा अहिलेसम्म पनि तिर्नुपरेकाले आवश्यक सहजीकरण गरिदिन पनि अनुरोध गरेको छ । नेपालले चीनबाट करिब ४० हजार टन रासायनिक मल आयात गर्ने निर्णय गरेकामा अझै करिब २५ हजार टन आउन नसकेकाले ग्रिन च्यानलबाट नेपाल निर्यात हुने व्यवस्था मिलाउन बैठकमा छलफल भएको छ । भर्चुअल बैठकमा नेपालका तर्फबाट रसुवाका प्रमुख जिल्ला अधिकारी नवराज जैसीलगायत सुरक्षा तथा भन्सार अधिकारी र चिनियाँ पक्षबाट पनि उताका सुरक्षा अधिकारीको सहभागिता थियो ।
मैनबत्तीको भरमा लुक्ला,"सोलुखुम्बु (कास) नियमित विद्युत् आपूर्ति बन्दा हुँदा हिमाली जिल्ला सोलुखुम्बुको पर्यटकीय क्षेत्र लुक्ला सातादेखि अन्धकारमय भएको छ । सिजन सुरु भएर विदेशी पर्यटकको चहलपहल देखिएको लुक्ला बजारमा विद्युत् आपूर्ति बन्द हुँदा होटल व्यवसायी तथा पर्यटकको दैनिकी कष्टकर बनेको छ । लुक्लामा भर्खरै निर्माण सम्पन्न बोमखोला मिनी हाइड्रोपावर लिमिटेडको पावर हाउसमा एक साताअगाडि चट्याङले क्षति पुर्याएपछि लुक्ला बजार अन्धकारमा छ । विद्युत् आपूर्ति नहुँदा पर्यटकको बसाइ, मोबाइल फोन चार्जलगायतमा समस्या भएको होटल सञ्चालक विक्रम तामाङले बताए । बिजुली नहुँदा लुक्ला क्षेत्रमा नियमित रूपमा फोन, मोबाइल र इन्टरेट सेवा ठप्प भएको छ । राति मैनबत्ती बालेर पर्यटकलाई राखिरहेका छौँ, उनले भने । बिग्रिएको लामो समय हुँदासमेत विद्युत् पुनः सुरु गराउन पहल नभएको होटल व्यवसायीहरूको गुनासो छ । १४ करोड १० लाख रुपैयाँ लागतमा बनेको २ सय किलोवाट क्षमताको उक्त जलविद्युत् आयोजनाको पावर हाउसमा रहेको कन्ट्रोल सिस्टममा चट्याङले क्षति पुर्याएको आयोजनाका अध्यक्ष एवं खुम्बु पासाङल्हामु गाउँपालिका२ का वडाध्यक्ष आङफुर्वा शेर्पाले बताए । विद्युत् बन्द हुँदा वडा २ का ४ सय ५० घरधुरी उज्यालोबाट वञ्चित भएका छन् । प्रतिदिन २ सय हाराहारीमा लुक्ला भित्रिने विदेशी पर्यटक यसको प्रत्यक्ष मारमा परेका छन् । विद्युत् सञ्चालनका लागि विदेशबाट सामान झिकाउने काम भइरहेको छ, तीनचार दिनभित्र बिजुली बल्छ, उनले भने । वैकल्पिक ऊर्जा प्रवर्द्धन केन्द्रको ४९ प्रतिशत अनुदान र स्थानीयको ५१ प्रतिशत लगानीमा उक्त आयोजना निर्माण भएको हो । उक्त कम्पनीका लागि लुक्ला बजारका स्थानीयले प्रतिघरधुरी २५ हजारदेखि २० लाख रुपैयाँसम्म लगानी गरेका छन् । यसअघि उक्त क्षेत्रमा सञ्चालित १ सय किलोवाट क्षमताको बोमखोला लघुजलविद्युत् आयोजना भने पूर्ण रूपमा बन्द गरिएको छ । आयोजनाको पोल र तार प्रयोग गरेर नयाँ आयोजनाको विद्युत् वितरण गरिएको हो ।"
हल्लाकै भरमा मारिन्छन् रेडपान्डा,"नेपालमा कति छन् रेडपान्डा ?रेडपान्डाको शरीर रातोखैरो हुन्छ । यसको गाला, मुख, कानको भित्री भाग सेतो, नाकको टुप्पो चहकिलो कालो र जीउको तल्लो भाग कालो वा गाढा हुन्छ । यसको पुच्छरमा हल्का र गाढा रातोखैरो र रङका पट्टीहरू हुन्छन् । १० देखि २५ डिग्री सेल्सियस तापक्रममा रहेको गुराँस, मालिंगो, निगालोको जंगल र पानीको मुहान नजिक भएको स्थान हाब्रेको बासस्थान हो । स्तनधारी जीवको एलुरिडे समूहमा अब बाँकी रहेको एक मात्र जीव रेडपान्डा रहेकाले यसलाई लिभिङ फोसिल समेत भनिन्छ । सन् २०१६ मा गरिएको एक अध्ययनले नेपालका २४ जिल्लामा हाब्रे पाइने उल्लेख छ । राष्ट्रिय निकुञ्ज तथा वन्यजन्तु संरक्षण विभागका अनुसार रारा, शेफोक्सुन्डो, लामटाङ, सगरमाथा, मकालु, ढोरपाटन, अन्नपूर्ण, मनास्लु, गौरीशंकर र कञ्चनजंघा संरक्षण क्षेत्रमा रेडपान्डा पाइन्छन् । एक्लै बस्न रुचाउने यो जन्तुले अधिकतम समयमा रूखमा बिताउँछ । बाँसका पात खाने यसले ससाना किरा र अन्डा पनि खाने गरेको अनुसन्धानहरूले देखाएका छन् । सन् २०११ को एक अनुसन्धानले नेपालमा हाब्रेको संख्या ३ सय १७ देखि ५ सय ८२ वटा हुने अनुमान गरेको थियो । सन् २०१२ मा प्रकाशित अर्को आलेखले सम्भाव्यता र संख्याका आधारमा नेपालमा हाब्रेको संख्या १ हजार ६१ सम्म हुने अनुमान गरेको थियो ।"
७९ दललाई मान्यता,"काठमाडौं (कास) निर्वाचन आयोगले स्थानीय तह निर्वाचन प्रयोजनका लागि ७९ दललाई मान्यता दिएको छ । आयोगको बिहीबारको बैठकले ऋषि कट्टेल नेतृत्वको नेकपाबाहेक निवेदन दिएका सबै दललाई निर्वाचनमा भाग लिने मान्यता दिएको हो । आयोगमा १ सय १० दल दर्ता भए पनि वैशाख ३० गते हुने स्थानीय निर्वाचनका लागि ८० दलले निवेदन दिएका थिए । आयोगका प्रवक्ता शालिग्राम शर्मा पौडेलले विवादित एउटा दलबाहेक सबैलाई मान्यता दिने निर्णय भएको जानकारी दिए । नेकपाले दिएको निवेदनलाई आयोगले अस्वीकृत गरेको हो । अध्यक्ष र उपाध्यक्षबीचको विवाद आयोगमा रहेकाले निवेदन अस्वीकृत गरिएको पौडेलले बताए । यसैबीच, मतगणनामा सहज हुने भएकाले मतपत्रमा हरियो चिह्न राख्न लागेको आयोगले जनाएको छ । चुनाव चिह्नमा छाप हाल्न नीलो स्वस्तिक हुन्छ । रङमा भिन्नताको कारणले मात्र यो निर्णय गरिएको हो, आयोगका सूचना अधिकारी सूर्यप्रसाद अर्यालले भने, गणनामा सजिलो होस् भन्ने उद्देश्यले चिह्न र स्वस्तिक छापको रङमा भिन्नता ल्याउन खोजिएको हो ।"
सर्वोच्चको न्यायाधीशमा श्रेष्ठ सिफारिस,काठमाडौं (कास) न्यायपरिषद्ले उच्च अदालत विराटनगरका मुख्य न्यायाधीश तिलप्रसाद श्रेष्ठलाई सर्वोच्च अदालतको न्यायाधीशमा सिफारिस गरेको छ । कायममुकायम प्रधानन्यायाधीश दीपककुमार कार्कीको नेतृत्वमा बसेको परिषद् बैठकले बिहीबार श्रेष्ठको नाम सिफारिस गरेको हो । अब संसदीय सुनुवाइबाट अनुमोदन भएपछि श्रेष्ठलाई राष्ट्रपति विद्यादेवी भण्डारीले सर्वोच्चको न्यायाधीश नियुक्त गर्नेछिन् । प्रधानन्यायाधीशसहित २१ न्यायाधीशको दरबन्दी रहेको सर्वोच्च अदालतमा एक पद रिक्त थियो । परिषद्ले सर्वोच्च अदालतका मुख्य रजिस्ट्रार लालबहादुर कुँवरलाई उच्च अदालतको न्यायाधीशमा सिफारिस गरेको छ ।
तिम्रा नाउँमा प्रेम अड्डा गएर,"(काठमाडौं)  २०२८ सालतिरको कुरा हो । २२ वर्षे ठिटो मदनकृष्ण श्रेष्ठ प्रेमकालीन खुल्दुलीका दिनहरू बिताइरहेका थिए । झोंछेको गल्लीमा डेरा गरी बस्ने उनी चर्चित कलाकार बनिसकेका थिएनन् । सञ्चय कोषका जागिरे उनी गीत लेख्थे, नेवारी गीत गाउँथे, बेलाबखत प्रहसनहरूमा पनि सहभागी हुन्थे । मदनकृष्णले एक दिन प्रेमिकालाई नै सम्झेर एउटा गीत लेखे । नालिस दिन्छु तिम्रा नाउँमा प्रेम अड्डा गएरमेरी मायालु मलाई माया गर्दिनन् भनेरमदनकृष्णकी प्रेमिका थिइन्, सञ्चय कोषमै काम गर्ने यशोदा सुवेदी । उनले यशोदालाई खुसुक्क यो गीत पढ्न दिए । यही गीत उनले नगेन्द्र हाडाको संगीतमा रेडियो नेपालको स्टुडियोमा रेकर्ड गराए । ५० वर्षअघि गाएको यही गीतको म्युजिक भिडियो गत आइतबार सार्वजनिक भयो । मदनकृृष्णलाई भने ५० वर्षअघि आफूले उक्त गीत गाउँदाका यादले छपक्कै भिजाएजस्तो भयो । २०२८ सालमै संगीत र हास्यव्यंग्यको प्रवर्द्धन गर्न खोलिएको संस्था मुनासः मार्फत सक्रिय मदनकृष्णले प्रेमिकालाई सम्झिएर लेखेको यो पहिलो गीत भने थिएन । पहिल्यै उनले प्रेमिकाको जन्मदिनमा एउटा गीत लेखीवरी गाइसकेका थिए । म तिम्रो जन्मदिनमा हावा बनी, याद बनी शुभकामना लिई आउनेछु बोलको गीत गाएर प्रेमिकाको मन जितेका मदनकृृष्णले थोरै घुर्कीको भावमा पछिल्लो गीत लेखेका थिए । ५० वर्षअघि गाएको गीतको मूल कपी मदनकृष्णकी बुहारी रिंकु वज्राचार्यले केही महिनाअघि रेडियो नेपालको अर्काइभबाट खोजेर ल्याइदिएकी थिइन् । मदनकृष्णले सुनाए, यो गीत त मैले आफैं पनि बिर्सिसकेको रहेछु । पुरानो गीत सम्झिँदा ए मेरो स्वर पनि त्यस्तो रहेछ भन्ने भयो । केही महिनाअघि अमेरिका पुगेका बेला उनले आधा दशक पुरानो गीत छोरी सरानालाई सुनाए । आफैं गीत संगीतको क्षेत्र पनि काम गर्ने र म्युजिक भिडियोको निर्देशनसमेत गर्ने सरानाले बुबालाई भनिन्, यसको म्युजिक भिडियो बनाम् । सरानाले भनिन्, बुबाकै स्वरमा फेरि गाउने कि भन्ने पनि सोच आयो । तर त्यसो गर्नु ठीक लागेन । किनकि यो स्वरमा पनि इतिहास छ । त्यही सम्झेर पुरानै स्वरमा म्युजिक भिडियो बनाउने काम थालियो । सरानाकै दौडधुपमा मदनकृष्णले अमेरिकामै यो गीतको छायांकन सके ।म्युजिक भिडियोको निर्देशन गरेकी छोरी सरानाले सानैदेखि बाबुले गाएका गीत संगीतमा खुबै चासो राख्थिन् । आफैं पनि गीत लेख्ने र गाउने गरेकाले पनि सरानालाई बाबुले गाएका दसकौं पुराना कैयौं गीतहरूको सम्झना थियो । उनले सुनाइन्, अरू धेरै गीतको मलाई सम्झना भए पनि यो गीत त मैले कहिल्यै सुनेकै रैनछु । बुबाले यस्तो गीत पनि गाउनुभएको रहेछ भनेर हालै मात्र थाहा भयो । सुरुमा यो गीत सुन्दा यसका कैयौं शब्द आफूलाई नौलो लागेको उनले सुनाइन् । उनले भनिन्, प्रेम अड्डामा नालिस दिने भन्ने कुरा नै कस्तो नौलो परिकल्पना लाग्या । त्यसो त सरानाले नालिस भन्ने शब्दको अर्थ पनि भेउ पाएकी थिइनन् । उनले भनिन्, मालिस सुनेको थिए, पालिस सुनेको थिए । यो नालिस भनेको के रहेछ भनेजस्तो भयो ।मदनकृष्णलाई भने पाँच दशकअघिको संघर्षपूर्ण दिन र प्रेममा परेको तन्नेरी वयको समय यो गीतले झनै ताजा बनाइदियो । त्यतिबेलाको भक्तपुरको नवदुर्गा चलचित्र मन्दिरमा मालिकसमेत रहेका नगेन्द्र हाडा नेवारी गीतहरूमा संगीत भर्ने काम गर्थे । नगेन्द्रले लेखेको नेवारी गीतसमेत गाइसकेका मदनकृष्णले नालिस दिन्छु तिम्रा नाउँमा प्रेम अड्डा गएरबोलको गीत लेखेपछि यिनै नागेन्द्रलाई देखाए । नगेन्द्रले उनलाई भने, तिम्लाई रियाज नै गर्नुपर्दैन । नगेन्द्रले त्यस्तो किन भनेका थिए भने मदनकृष्ण गीत लेखेपछि गुनगुनाउँदै हिँड्थे । नगेन्द्रले संगीत भर्ने भएपछि मदनकृष्णले रेडियो नेपालको स्टुडियोमा गएर एकैचोटिमा रेकर्डिङ गराए । उनले भने, एनालग सिस्टमको रेकर्डिङ पद्धति थियो ।केही बार रेडियो नेपालमा बजेको यो गीत समयक्रममा त्यसैत्यसै हरायो । गीतसंगीतको दुनियाँबाट भन्दा प्रहसन र हास्यव्यंग्यको दुनियाँमा मदनकृष्णले आफूलाई चम्काउँदै गए । कोरोना महामारीपछि मात्रै लगालग चारवटा गीत गाएका ७१ वर्षे मदनकृष्णलाई यो पुरानो गीतको म्युजिक भिडियो ल्याउँदा भने बेग्लै खालको उमंग मिलेको छ । कुपण्डोलका ब्राह्मण परिवारकी प्रेमिका यशोदालाई यही गीतमार्फत घुर्की देखाएका मदनकृष्णले कट्टर जात व्यवस्था भएको त्यसबेलाको समाजमा अन्तरजातीय विवाह गरिछाडे । २०७४ चैतमा यशोदाको निधन भएको थियो । चार वर्षपछि उनैलाई घुर्क्याएर मदनकृष्णले लेखेको गीत फेरि बजारमा गुन्जियो । यो गीतमा मदनकृष्णले आफूलाई प्रेमभिखारीको नाम दिएका छन् । आफूले जति माया नगरेको भन्दै प्रेमिकाविरुद्ध प्रेम अड्डामा नालिस दिने विचार गीतमा व्यक्त गरेका छन् । बाल्टिमोरको चिसो सिरेटोमा एक समयकी चर्चित नायिका पूजा चन्दसँगै म्युजिक भिडियो खेल्दा मदनकृष्णलाई बुढ्यौली दिन नै बिर्सिएझैं भएको थियो । उनले सुनाए, आफ्नै पुरानो स्वर सुन्दा फरक अनुभूति हुँदो रहेछ । उमेर बढ्दै गएपछि स्वरको बेस पनि फरक हुँदो रहेछ । पार्किन्सनको दीर्घ समस्यासँग जुधिरहेका मदनकृष्णले थपे, अहिले त यो गीतजस्तो लामो स्वर तानेर गाउन पनि सक्दिनँ । सुर पनि लाग्न छाडेजस्तो हुँदो रहेछ ।विक्रान्त श्रेष्ठको छायांकनमा रहेको यो म्युजिक भिडियोको सम्पादन नवीन निरौलाले गरे । उनकी बुहारी रिंकुले उनले तीसको दशकमा गाएका तीनवटा गीत फेला पारेर ल्याएका अब अरू गीतको पनि म्युजिक भिडियो बनाउन सकिनेतिर उनको ध्यान गएको छ । मदनकृष्णका अनुसार उनी आफैंले रेडियो नेपालको स्टुडियोमा गाएका अन्य तीनचारवटा गीत भने फेला नपरेको सुनाए । पाँच पैसाको एक टुक्रा सुपारी, नराखी कुरा मनैमा थुपारी देखि गुन्द्रुक पकाउनु पर्दैन, साली फकाउनु पर्दैन जस्ता बोलका गीतहरू आफूले फेला नपारेको उनले बताए । मदनकृष्णले यादव खरेलको शब्दमा रहेको तिम्रो अनुहार हेर्ने ऐना आज मैले फोरिदिएँ बोलको गीत पनि आफूले नभेटेको सुनाए । मदनकृष्णको बुझाइमा भारतीय गीतसंगीतहरू लामो समयसम्म बाँचिरहनुको पछाडि ती गीतका म्युजिक भिडियो पनि कारक हुन् जस्तो लाग्छ । उनलाई दशकौं पुरानो गीतको म्युजिक भिडियो आएपछि आफूले गाएका तर भिडियो नभएका करिब डेढ सय नेवारी र झन्डै तीसको संख्यामा नेपाली गीतको सम्झना आइरहन्छ । उनले बच्चु कैलाश र नारायणगोपालका गीतहरूको भिडियो नबनेकाले पनि नयाँ पुस्ताका निम्ति तिनको महत्त्व फिक्का हुँदै गएको हो कि भन्ने चिन्ताको कुरा पनि सुनाए । उनले भने, म्युजिक भिडियो खर्चिलो काम रहेछ । तर पनि यसले गीतको भावलाई थप निर्खाछ, अनि गीतलाई लामो आयु दिँदो रहेछ ।"
कर्णाली उत्सव आजदेखि,"(सुर्खेत)  कुडा कर्णालीका नारा दिइएको कर्णाली उत्सवको तेस्रो संस्करण वीरेन्द्रनगरस्थित बुलबुले उद्यानमा शुक्रबारदेखि सुरु हुँदै छ । कर्णालीको पहिचान र सम्भावनालाई उजागर गरी ऐतिहासिक, राजनीतिक, आर्थिक, सामाजिक, सांस्कृतिक र पर्यटकीय महत्त्वलाई राष्ट्रिय रूपमा परिचित गराउन उत्सव आयोजना गरिएको संयोजक कमलराज लम्सालले बताए । आयोजक ऋति फाउन्डेसनले बिहीबार पत्रकार सम्मेलन गरी उत्सवमा विभिन्न विषयका दर्जन सेसन सञ्चालन गरिने जानकारी दिएको छ । उत्सवको सुरुमा प्रज्ञा प्रतिष्ठानका प्रा दिनेशराज पन्तले खस भाषाको लहरो विषयमा विद्वत प्रवचन दिनेछन् । विकासका लागि विचार विषयमा कर्णाली प्रदेशका मुख्यमन्त्री जीवनबहादुर शाही बोल्नेछन् । उत्सवमा उत्सवको उत्साह, पौकलो, कर्णाली भेरीको सुसेल्दो छ र बजार विकास, हजार निकास सत्र पहिलो दिनमा सञ्चालन हुनेछ । उत्सवलाई कर्णालीलाई चिन्ने र चिनाउने अभियानका रूपमा लिइएको आयोजक समूहका सदस्य केवलप्रसाद भण्डारीले बताए । उत्सवको दोस्रो दिन ५ वटा सत्र सञ्चालन हुनेछन् । झरोउज्यालोको खरो मा गजेन्द्र महत, कुलमान घिसिङ र निशा रानाले बहस गर्नेछन्, जसको सहजीकरण महेश नेपालीले गर्ने भएका छन् । लगानीमा लगाम मा चन्द्र ढकाल, चण्डीराज ढकाल, निरक केसी र तारा शाहीले बहस गर्ने आयोजकले जनाएको छ । त्यस्तै आरन, अन्वेषण र आविष्कार मा महावीर पुन, डीबी नेपाली, सहवीर कामी, कविता पाण्डे रहनेछन् । यस्तै कर्णाली भेरी तिरैतिर, भविष्यको पीर सत्रमा सृजु शर्मा, राधा वाग्ले, युवराज कार्की र डा सुदीप ठकुरीले बहस गर्नेछन् भने रैवार, रैवार मा वैकुण्ठ अर्याल, युवराज घिमिरे, टीकाराम यात्री र दीपा कोइरालाको बहस हुनेछ । तेस्रो दिनको सत्रमा शून्य समय मा कर्णाली प्रदेशसभाका सदस्य देवी वली, सीता नेपाली र प्रदेशसभा सचिव जीवराज बुढाथोकीको छलफल राखिएको छ भने वादविवाद र संवाद मा गगन थापा र रामकुमारी झाँक्रीले बहस गर्नेछन् । उमेरको उमंग मा विद्यार्थी नेतृहरू पञ्चा सिंह, पुनम भट्ट, सुनिता बराल, आरती लामा र प्रकृति भट्टराईबीच संवाद हुनेछ भने विकासको बाटो मा मधु मरासिनी, कर्णाली प्रदेशका आर्थिक तथा योजनामन्त्री बिन्दमान विष्ट र डा विमला राई पौडेलले बहस गर्नेछन् । उत्सवको अन्तिम सत्रमा कर्णाली चिन्तनबारे डा विश्व पौडेलको प्रवचन समावेश गरिएको छ ।"
खप्तडको फाइनलमा फ्रेन्ड्स,(धनगढी)  फ्रेन्ड्स क्लब सर्वाधिक सुदूरपश्चिम खप्तड गोल्डकप फुटबल प्रतियोगिताको फाइनलमा पुगेको छ । धनगढी रंगशालामा बिहीबार दोस्रो सेमिफाइनलमा वाग्मती युथ क्लबलाई २१ ले हराउँदै ए डिभिजन क्लब फ्रेन्ड्स उपाधि नजिक पुगेको हो ।धनगढी रंगशालामा हुने फाइनलमा शनिबार फ्रेन्ड्सले मनाङ मर्स्याङ्दी क्लबसँग प्रतिस्पर्धा हुनेछ । मनाङले बुधबार हिमालयन शेर्पालाई पेनाल्टी शुटआउटमा ४२ ले हराएर फाइनल तय गरिसकेको छ ।फ्रेन्ड्सलाई फाइनल यात्रा तय गर्न जमोइल एन्थोनी फ्रान्कोइस र राजीव लोप्चनले गोल गरे । वाग्मती क्लबका ड्याडी वाम्बा जुनियरले एक गोल फर्काए । खेलको ६४ औं मिनेटमा एन्थोनीले गोल गर्दै फ्रेन्ड्सलाई अग्रता दिलाए । ७१ औं मिनेटमा राजीवले गोल थप्दै फ्रेन्ड्सको फराकिलो बनाए । त्यसपछि खेलको ८३ औं मिनेटमा वाम्बा जुनियरले गोल गरे त्यो पर्याप्त भएन । उत्कृष्ट प्रदर्शन गरेका फेन्ड्सका श्याम क्याप्छाकी म्याच अफ द म्याच भए । उनले १० हजार रुपैयाँ पाए । फ्रेन्ड्सका प्रशिक्षक मृगेन्द्र मिश्रले फाइनल पुग्ने लक्ष्य बोकेर आएको र त्यसमा सफल भएको प्रतिक्रिया दिए । वाग्मतीले पनि राम्रो खेलेको थियो । योङ प्लेयरले राम्रो खेले । विपक्षी खेलाडीमा अनुभवको कमी देखियो । हामीले त्यसलाई क्यास गर्यौं । हामीलाई प्रतिष्ठाका लागि पनि जित्नुपर्ने दबाब थियो । जित्यौं पनि । वाग्मतीका युवाका प्रशिक्षक रोजित केसीले ए डिभिजन क्लबविरुद्ध आफ्नो टिमले राम्रो खेलेको बताए । समग्रमा हामीले राम्रो खेल्यौं । हामी अनुभवका लागि आएको हो र राम्रो छाप छोडेर फर्केका छौं ।
झापाले जित्दा पेनाल्टी वर्चस्व,"(बिर्तामोड)  घरेलु टोली झापा११ ले पाँचौं झापा गोल्डकप फुटबल प्रतियोगितामा फराकिलो जित निकाल्दै सेमिफाइनलमा स्थान सुरक्षित गरेको छ । झापाले बिहीबार पाहुना टोली भारत सिक्किमको रेड पान्डा फुटबल क्लबलाई ५१ को फराकिलो अन्तरले हरायो । डोमालाल राजवंशी रंगशालामा घरेलु टोली झापा भाग्यमानी साबित रह्यो । झापाले तीन पेनाल्टी अवसर पायो भने एक गोल सिक्किमबाट आत्मघातीमा मिल्यो । ३२ औं मिनेटमा सिक्किमका सागर गुरुङले झापाका रुपेश बर्तौलालाई बक्सभित्र लडाउँदा झापाले पेनाल्टी अवसर पायो । त्यसमा स्ट्राइकर विमल घर्तीमगरले गोल गर्दै झापालाई अग्रता दिलाएका थिए । ५५ औं मिनेटमा सिक्किमले आत्मघाती गोल गर्यो । झापाका विश्वास श्रेष्ठले विदेशी खेलाडी फुकुन्ले अबायोमीलाई दिएको पास सिक्किमका कप्तान पिन्सो भुटियाले हेडरबाट क्लियर गर्न खोज्दा आफ्नै पोस्टमा गोल हुन पुगेको थियो । झापाका लागि ५७ औं मिनेटमा कप्तान विशाल राई (बी) ले गोल गरे । विमल घर्तीमगरको प्रहार सिक्किमका गोलकिपर निन्डुप लेप्चाले पञ्च गरेर फर्काए । सोही बललाई पुनः विशालले प्रहार गर्दै गोलमा परिणत गरेका हुन् । झापाले ६० औं मिनेटमा पेनाल्टी प्रहारको दोस्रो मौका पायो । उक्त अवसरमा विमल घर्तीमगरले गोल गर्न सकेनन् । उनको पेनाल्टी प्रहार सिक्किमका गोलकिपर लेप्चाले पञ्च गरेर बाहिर पठाए । सिक्किमले पनि ६६ औं मिनेटमा पेनाल्टीको अवसर पाएको थियो । झापाका विशाल बस्नेतले अमन रसाइलीलाई बक्सभित्र लडाउँदा सिक्किमले पेनाल्टी पाएको हो । टोलीका योगेश मगरले पेनाल्टीमा गोल गरेका थिए । झापाले चौथो गोल पनि पेनाल्टीमार्फत नै गरेको थियो । झापाका विश्वासको क्रस पासमा बक्सभित्र रहेका सिक्किमका पिन्सो लेप्चाको हातमा लाग्दा झापाले ७७ औं मिनेटमा फेरि पेनाल्टी मौका पायो । यो पेनाल्टीमा विमलले व्यक्तिगत दोस्रो तथा टिमका लागि चौथो गोल गरे । झापाका लागि विश्वास श्रेष्ठले ८९ औं मिनेटमा पाँचौं गोल गरे । ८४ औं मिनेटमा रातो कार्ड पाएर सिक्किमका पिन्सो लेप्चाले मैदान छाडेका थिए । खेलमा ७० प्रतिशत बल झापाको नियन्त्रण थियो । झापाका विमल, विशाल, देवेन्द्र तामाङलगायतको करिब दर्जन प्रहार खेर गयो । झापाका धेरै प्रहार सिक्किमका गोलकिपर लेप्चाले विफल तुल्याए । प्लेयर अफ द म्याच झापाका विश्वास श्रेष्ठ भए ।"
भुवनको पुनरागमन,"(काठमाडौं)  रोयल नेपाल गल्फ क्लब (आरएनजीसी) मा सञ्जय लामाले शीर्ष वरीयताका भुवन नगरकोटीविरुद्ध उत्कृष्ट सुरुआत गर्दै सुरुका पाँचमध्ये तीन होल आफ्नो पक्षमा पारेका थिए । नौ होलसम्म दुई र १८ होलसम्म एक होल (सफलता) को अग्रता लिएका उनले त्यसपछि राम्रो लय कायम राख्न सकेनन् । त्यसैले भुवनले उत्कृष्ट पुनरागमन गर्दै दुई होलको प्रतिस्पर्धा बाँकी छँदै सञ्जयलाई पराजित गर्दै बिहीबार सूर्य नेपाल एनपीजीए म्याच प्लेको उपाधि जितेका छन् ।खेल निकै कठिन थियो तर राम्रो भयो, सूर्य नेपाल गल्फ टुर २०२१२२ सिजनको पहिलो उपाधि जितेपछि भुवनले भने, सुरुमा सञ्जयले मलाई राम्रोसँग पेलेका थिए । पछि मैले कमब्याक गरें । उनले १८ औं होलसम्म पटहरू मिस गरेनन् । त्यसपछि ससाना पटमा पनि उनी चुकेपछि मैले अवसर पाएँ । मेरो राम्रोभन्दा पनि उनी नजिकका पटहरूमा चुकेपछि उपाधि जित्नसकें । उनको प्रो करिअरको आठौं उपाधि हो । गत वर्ष चैतमा गोकर्ण गल्फ क्लबमा सेन्ट्रल ओपन जितेयता उनको पहिलो ट्रफी यही नै हो ।प्रो करिअरको छैटौं उपाधि नजिक पुगेर पनि चुकेपछि सञ्जयले भने, सुरुमा ग्रिन (पटिङ) मा राम्रो गरिरहेको थिएँ तर पछि नजिकका पटहरूमा चुकेपछि उपाधि जित्न सकिनँ । म्याच प्लेका लागि पर्याप्त तयारी पनि गरेको थिइनँ । यो सिजनको तेस्रो विजेता बनेका भुवनले आफ्नो ड्राइभर शट राम्रो लयमा फर्किएकाले पनि उपाधि जित्न सहज भएको बताए । यो सिजनको पहिलो प्रतियोगिता सूर्य नेपाल काठमाडौं ओपन जयराम श्रेष्ठले जितेका थिए भने सेन्ट्रल ओपन र इस्टर्न ओपनको ट्रफी धराने प्रो शुक्रबहादुर राईले चुमेका थिए ।चौथो वरीयताका फाइनलमा सञ्जयले पहिलो होलमै बर्डी गर्दै अग्रता लिएका थिए । उनले तेस्रो होलमा बर्डी र पाँचौं होलमा पार गर्दै अग्रता फराकिलो बनाए । सातौं होलमा उनको शट पर्खालतिर हानेपछि भुवनले पार गर्दै सञ्जयको अग्रता (दुई होलमा) छोट्याए । सञ्जयले १८ औं होलमा पनि बल ह्याजर्डमा हानेको फाइदा लिँदै भुवन पारमा टुंग्याएर एक होल नजिक पुगे । सञ्जय फेरि २६ औं होलमा चुके, जहाँ पार खेल्दै भुवनले बराबरी गरे ।सञ्जयले २७ औं होलमा पनि राम्रो गर्न सकेनन्, भुवनले फेरि पारमा टुंग्याउँदै अग्रता लिए । उनले २८ औं होलमा बर्डी गर्दै अग्रता दोब्बर (दुई होल) बनाए । सञ्जयले ३० औं होलमा छोटो पट मिस गरेपछि भुवन बर्डी गर्दै तीन होलको अग्रतासहित उपाधि नजिक पुगे । त्यसपछि लगातार बराबरी खेल्नेक्रममा ३४ औं होल पनि टुंगियो र भुवनले दुई होलको खेल बाँकी छँदै तीन होलको अग्रता लिएपछि म्याच प्लेको उपाधि जिते । अर्थात् भुवनले ३६ होलको फाइनल ३२ ले जिते ।कुल २ लाख रुपैयाँ पुरस्कारको प्रतियोगितामा भुवनले सेमिफाइनलमा धनबहादुर थापा र सञ्जयले तेस्रो वरीयताका विकास अधिकारीलाई पराजित गरेका थिए । क्वाटरफाइनलमा भुवनले दिनेश प्रजापति र सञ्जयले जयरामलाई हराएका थिए ।विजेता भुवनले ५० हजार हात पारे भने सञ्जयले ३० हजार पाए । विकासलाई पराजित गर्दै तेस्रो स्थान हात पारेका धनले २२ हजार प्राप्त गरे ।"
प्रतिभा युवा विजयी,"महोत्तरी (कास) प्रथम बर्दिवास मेयर गोल्डकप फुटबलमा बिहीबार प्रतिभा युवा क्लब (गोलबजार) सिरहा समूह विजयी भएको छ । पेनाल्टी सुटआउटमा गोलबजारले गाईघाट११ उदयपुरलाई ५४ गोलले हराएको हो । निर्धारित समयसम्म दुवै टिमबाट गोल हुन टाइब्रेकरमा पुगेको थियो । प्रतिभा युवाका मेक्सल, युवराज श्रेष्ठ, आविष्कार खड्का, आकास राई र निश्चल लामाले गोल गरेका थिए । सनम लामाले प्रहार विफल भएको थियो । गाईघाटबाट देवराज चौधरी, दीपेश भुजेल, प्रितम चौधरी, प्रमिन श्रेष्ठले गोल गरे भने सुनील खड्का र रविशंकर चौधरीले गोल गर्न सकेनन् । प्रतिभाका निश्चल लामा म्यान अफ द म्याच घोषित भए । उनले २ हजार ५ सय रुपैयाँ पुरस्कार पाए । शुक्रबार सहलेस सिरहा र सिन्धुली डकाहाबीच प्रतिस्पर्धा हुनेछ ।"
कीर्तिमानको पर्खाइमा एलिना,"(काठमाडौं)  के एउटै परिवारका दुई सदस्यले पिपल्स च्वाइस अवार्ड जितेको कीर्तिमान बन्न सक्छ त ? त्यो पनि एकै खेलबाट । यसपालि टेबलटेनिसकी एलिना महर्जनको मनोनयनले त्यो अवसर दिएको छ ।चैत ८ मा हुने १८ औं एनएसजेएफपल्सर स्पोर्ट्स अवार्डमा पिपल्स च्वाइज विजेताले त्यो कीर्तिमानको छिनोफानो गर्नेछ । यसअघि एलिनाको परिवारमा नविता श्रेष्ठले यो अवार्ड जितिसकेकी छन् । नाताले भाउजु नविता टीटी बोर्डमा एलिनाको निकट प्रतिद्वन्द्वी नै हुन् ।एलिनाको अनुहारमा जब खुसी छाउँछ, जब मन्द मन्द हाँसो फुट्छ । त्यो साँच्चै मनमोहक हुन्छ अनि अनुहारमा हल्का खाल्डो बस्छ । त्यसै पनि एलिना धेरै बोल्न रूचाउँदिनन् । तर, उनको अनुहारले नै सबथोक भनिरहेको हुन्छ । टेबलटेनिसमा महिला च्याम्पियन हुने उनको भोक छ । च्याम्पियनमा जतिबेला एलिनाको नाम आउँछ, त्यसै पनि भाउजु नविताको पनि नाम जोडिने छ ।एउटै घरमा एकपछि अर्को उत्कृष्ट खेलाडी भयो भने हुने नै यस्तो हो । त्यो पनि खुसीको मामलामा । टेबलटेनिस प्रशिक्षक राकेश महर्जनले धेरै वर्षअगाडि नयाँबजारस्थित आफ्नो घरमा टेबलटेनिस खेल के भित्र्याए, परिवार सबै सदस्य खेलाडी जस्तै बने । एलिना र अरू दुई दिदीबहिनी । पछि त्यो घरमा नविता पनि भित्रिइन् । त्यसअघि नै नविता च्याम्पियन थिइन् । पछि पनि च्याम्पियन रहिन् । त्यो पनि कीर्तिमान लगातार आठपल्ट ।त्यसमध्ये पछिल्ला पाँच अवसरमा नविता च्याम्पियन हुँदा उपविजेता यिनै एलिना रहिन् । को जित्यो, को हार्यो । त्यो आफ्नो ठाउँमा छ । एलिना छिन् र पो नविता पनि छिन् । भनिरहनुपर्दैन, नेपाली टेबलटेनिसले पाएका उत्कृष्ट महिला खेलाडीमध्ये एक हुन् एलिना । उनको नाममा दक्षिण एसियाली खेलकुद (साग) मा जितेको दुई कांस्य छ । एउटा महिला डबल्समा । त्यो भयो १२ औं सागको । अर्को टिम इभेन्ट्समा । त्यो भयो १३ औं सागको ।भारतमा सम्पन्न १२ औं सागमा डबल्समा पदक जित्दा एलिनाको पार्टनर को थिइन् होला ? अनुमान सहज छ । उनै नविता थिइन् । नविता आफैं पनि पिपल्स च्वाइस अवार्ड जितिसकेकी खेलाडी हुन् । अब के एकै परिवारका दुई सदस्यले पिपल्स च्वाइस अवार्ड जितेको कीर्तिमान बन्न सक्ला त ? किन नसक्नु । यसका लागि नेपाली टेबलटेनिस मन पराउनेले एलिनाको नाममा भोटिङ गर्नुपर्नेछ । एलिनाका प्रशंसकले उनको नाममा भोटिङ गर्न प्रेरित गर्न सक्नुपर्छ । केही गाह्रो छैन, यो काम । विद्युतीय भुक्तानी माध्यम ईसेवाबाट मतदान गर्न सकिन्छ अनि एनएसजेएफ पल्सर स्पोर्टस अवार्डको फेसबुक पेजमा गएर लाइक गर्न सकिन्छ ।फेरि एलिनामै फर्कने हो भने उनलाई आफ्नो खेलमा के राम्रो र के नराम्रो छ, त्यो राम्रैसँग थाहा छ । उनी चाहन्छिन्, ढंगको प्रशिक्षण व्यवस्था होस्, खुलेर खेल्ने माहोल होस्, कुनै दिन नेपाल च्याम्पियन त हुने नै छ होला, अन्तर्राष्ट्रिय स्तरमै पनि केही गर्न सकिन्छ । ठ्याक्कैभन्दा अहिलेको उनको अर्जुनदृष्टि छ नेपाल च्याम्पियन हुने । उनको खेलको सबैभन्दा राम्रो पक्ष हो, आक्रामक हुनु । मीठो न मीठो फोरह्यान्ड हान्छिन् उनी ।सायद प्रतिद्वन्द्वी टिमको आक्रमणमा दिने प्रतिक्रियामा केही सुस्त छिन् कि ? फुटवर्कमा अलिक सुधार आवश्यक हो कि ? अझ झनक्क रिसाउने बानी पनि छ कि ? उनमा यी कमजोरी नभएका होइनन् । विश्व खेलकुदमा सबै पक्षका पूर्ण खेलाडी कहाँ पाइन्छ र ? मुख्य कुरा लक्ष्य प्राप्तिका लागि गरिने साधना हो । यसमा एलिना पटक्कै कन्ज्युस्याइँ गरिरहेकी छैनन् । खेल्नका लागि नियमित अभ्यास, कडा मिहिनेत त भयो नै । उनी आफू मानसिक रूपमा बलियो हुन मेडिटेसन पनि गर्छिन् ।मेडिटेसन मात्र होइन, अन्य खाले मानसिक अभ्यास पनि । एलिनाबारे एउटा अर्को तथ्य छ । उनी पेपरक्राफ्टकी निकै राम्रा कलाकार हुन् । कम बोल्ने बानी भयो नै । बरू खुरुखुरु कागजको मदतले नयाँनयाँ सिर्जना गरिरहेकी हुन्छिन् । यसले उनलाई खुसी बनाउँछ, शकुन मिल्छ । त्यो दिन उनी अझ खुसी हुनेछिन्, जतिबेला नेपाल च्याम्पियन हुनेछिन् । यसका लागि शुभकामना । अहिलेका लागि उनी यही पल्सर स्पोटर््स अवार्डमा केन्द्रित हुन चाहन्छिन् ।उनलाई राम्रोसँग थाहा छ, पिपल्स च्वाइस अवार्ड जित्नका लागि साथीभाइ उठ्नुपर्छ, सिंगै नेपाली टेबलटेनिस जुर्मुराउनुपर्छ । उनकै आफ्नै परिवारको सहयोग त चाहियो नै । दाइ राकेश अनि भाउजु नविताको । फेरि उनी नेपाल पुलिस क्लबसँग आबद्ध खेलाडी हुन् । नेपाल प्रहरीले पनि उनलाई आम खेलप्रेमीमाझ लोकप्रिय खेलाडी बन्न उत्तिकै धेरै मद्दत गर्न सक्छ । विश्वास गरौं, एलिनाको नेपाल च्याम्पियन हुने लक्ष्यमा पिपल्स च्वाइस अवार्ड एउटा बलियो खुड्किलो बन्नेछ ।"
