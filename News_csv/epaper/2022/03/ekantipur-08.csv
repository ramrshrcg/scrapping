शीर्षक,विवरण
खाडल पुर्दै महिला उपप्रमुख,"(काठमाडौं)तनहुँको शुक्लागण्डकी नगरपालिकाकी उपप्रमुख सविता रसाइली जातीय विभेदका अनेक घटनाकी साक्षी हुन् । स्थानीय सरकार सञ्चालन ऐन २०७४ को व्यवस्थाअनुसार न्यायिक समितिकी संयोजकसमेत रहेकी उनले विभेदको खाडल पुर्न पहल गर्ने अवसर पाएकी छन् । छुवाछूतको सामाजिक आयाम र पीडितले प्रत्येक पाइलामा भोग्नुपर्ने तगारा पनि देखेकी छन् । यही अनुभूतिले रसाइलीलाई न्यायिक समितिमा बसेर जातीय विभेद हटाउन ऊर्जा भरेको छ । रसाइलीले संयोजकको जिम्मेवारी लिएपछि सबै वडामा मेलमिलाप केन्द्रमार्फत सामाजिक जागरणको तालिम गराइन् । यस्ता तालिममा उनले छुवाछूतका डरलाग्दा कथामात्रै सुनिनन्, त्यसको जरो समाजमा कसरी गडेको छ भनेर पनि बुझ्न पाइन् । तालिममा सहभागी सलिना (परिवर्तित नाम) एक दिन न्यायिक समितिमा पुगिन् । दलित समुदायको पुरुषसँग विवाह गरेदेखि छरछिमेकबाट सधैं छुवाछूत भोगेकी सलिनालाई छिमेकीको बिहे भोजमा गैरदलितले दुर्व्यवहार गरेका रहेछन् । उजुरी लिएर उनी आएपछि रसाइलीलाई लाग्यो, दलित भएपछि वा दलितसँग जोडिएपछि हुने जातीय विभेद सहनैपर्छ भन्ने मान्यता टुट्दै छ । सलिनाको कुरा सुनेपछि उनले छरछिमेक सबैलाई बोलाएर छलफलमा राखिन् । विभेदविरुद्ध थप सचेत बनाइन् । जनप्रतिनिधिको यस्तो सक्रियताकै कारण उनको नगरपालिका छुवाछूत मुक्त घोषणा गरिएको छ । उनले सुनाइन्, चरम जातीय छुवाछूत हुने वडामा पनि अचेल सबैले सबैलाई समान व्यवहार गर्छन् ।रसाइलीलाई आफ्नो कार्यकालमा गरेका जातीय विभेदविरुद्धका कामको सम्झना भइरहन्छ । हेर्दा सामान्य लाग्छ तर विभेदले एउटा मान्छेको जीवनमा कति असर पार्छ भन्ने मैले पनि प्रत्यक्ष भोगेर आएँ, उनले भनिन्, सचेतना तालिमले न्याय खोज्न जानुपर्छ भन्ने महसुस गराएको पाउँदा साह्रै खुसी लाग्छ । आफ्नो कार्यकालमा उनले दलित समुदायमाथि हुने विभेद र थिचोमिचोविरुद्ध निरन्तर बोलिन् । परम्परागत सीप विकासका लागि आयआर्जन तालिमदेखि पञ्चेबाजा जोगाउन लागिन् । यस्ता ससाना कामले पनि दलित बस्तीमा आत्मबल बढाउन सघाउ पुर्याएको छ, उनी भन्छिन् । उता, प्रदेश १ का १३७ स्थानीय तहमध्येकै दलित समुदायको प्रतिनिधित्व गर्ने एक्लो उपप्रमुख हुन्, धनकुटा चौबीसे गाउँपालिकाकी उपाध्यक्ष यज्ञकुमारी रुचाल गजमेर । उनले आफैं सक्रिय भएर घरविहीन दलित परिवारलाई गाउँपालिकाबाट घर बनाउनदेखि आयआर्जनमा सहयोग गर्ने कार्यक्रम लागू गराइन् । उनकै पहलमा प्राविधिक विषय पढ्ने दलित विद्यार्थीलाई छात्रवृत्तिको व्यवस्थाका साथै सामाजिक जागरणका कार्यक्रम भए । अन्तरजातीय विवाह गरेका ६० भन्दा बढी जोडीलाई सम्मान गर्ने कार्यक्रम पनि उनले गराइछाडिन् । छुवाछूतविरुद्ध आवाज उठाउने क्रममा उनले गैरदलित समुदायलाई समेत सचेतना कार्यक्रममा राखिन् । यस्ता कामले सबैलाई छुवाछूत गर्नु हुन्न है भन्ने सिकायो, उनले भनिन्, आफ्नो कार्यकालमा जातीय छुवाछूत हटाउनेदेखि दलित समुदायको आर्थिक रूपान्तरणका निम्ति व्यावसायिक तालिम दिनेसम्मका काम गर्न पाउँदा सन्तुष्टि मिलेको छ । रसाइली र रुचालजस्तै दलित समुदायका कैयौं जनप्रतिनिधिले छुवाछूत हटाउन खेलेको भूमिकाले जातीय विभेदका घटनाविरुद्ध बोल्नुपर्छ र न्याय खोज्नुपर्छ भन्ने बुझाइ बलियो बनाएको छ । स्थानीय तहमा दलित महिला जनप्रतिनिधिको भूमिका र चुनौतीबारे अध्ययन गरेका जेबी विश्वकर्मा दलित समुदायविरुद्धका विभेद हटाउन केही भए पनि महत्त्वपूर्ण काम भएको बताउँछन् । जात व्यवस्था र पितृसत्ताले गाँजेको स्थानीय सरकारको उपप्रमुखउपाध्यक्ष पदमा रहेर दलितको पक्षमा पर्याप्त काम गर्न नसके पनि जातीय विभेद केही हदसम्म रोक्ने प्रयास भएका छन्, उनले भने ।प्रमुखउपप्रमुख एक पदमा महिला अनिवार्य हुनुपर्ने प्रावधानका कारण २०७४ मा सम्पन्न स्थानीय तह निर्वाचनमा ७ सय ५३ उपप्रमुखउपाध्यक्षमध्ये ७ सय स्थानमा महिला उम्मेदवार निर्वाचित भए । प्रतिशतका हिसाबले यो संख्या कुल निर्वाचित स्थानको ९३ प्रतिशत हो । नेपाल निर्वाचन आयोग र डिग्निटी इनिसिएटिभ को सन् २०२० को तथ्यांकअनुसार उपप्रमुख ९ र उपाध्यक्ष १२ गरी २१ जना दलित महिला नेतृत्वमा छन् । जुन कुल निर्वाचित उपप्रमुखउपाध्यक्ष महिला जनप्रतिनिधिको तीन प्रतिशत हो ।कार्यकारी पदमा दलित महिलाको उपस्थिति कम भए पनि अवसरले उनीहरूलाई सामाजिक, राजनीतिक पहिचान बनाउन, सशक्तीकरण गर्न सहयोग गरेको अध्येता विश्वकर्मा बताउँछन् । चाहेजति गर्न सक्नुभएन, थोरै संख्यामा रहेर पनि उदाहरणीय काम गर्नुभएको छ, उनले भने, यसले अवसर दिँदा दलित समुदायका महिलाले पनि जिम्मेवारी पूरा गर्न सक्छन् भन्ने उदाहरण दिएको छ । रूपन्देहीको ओमसतिया गाउँपालिकाकी उपाध्यक्ष सुन्दरमती कुमारी हरिजनको अनुभव यस्तै छ । चुलाचौकामा सीमित उनी भोट माग्न जाँदा धेरै मान्छेको अगाडि बोल्नुपर्दा डराउँथिन् । नेपाली बोल्नै जानेकी थिइनन् । दलकै सहयोगमा चुनाव जितेपछि उपाध्यक्षको जिम्मेवारी सम्हाल्नुपर्ने भयो । जिम्मेवारी आइपरेपछि सिकिने रहेछ, गरिने रहेछ, बोलिने रहेछ, उनी भन्छिन् । जिम्मेवारी सम्हालेर काम गर्दै जाँदा आत्मबल बढ्दै गयो । नेपाली बोल्न सक्ने भइन् । न्यायिक समितिमा आएका मुद्दा उनैले हेर्न थालिन् । म मात्रै होइन, म जस्तै चुलाचौकाबाहिर नगएका दिदीबहिनीलाई कार्यक्रममा सहभागी गराउन थालें, उनले भनिन्, आफूले पाउनुपर्ने सेवासुविधाबारे जान्ने भएका छन्, एक जनालाई जानकारी गरायो भने उसले चार जनालाई भन्छ, कहीं नजाने महिला अहिले हरेक कार्यक्रममा जान्छन् । सप्तरीको तिरहुत गाउँपालिकाकी उपाध्यक्ष तीर्थमाया मण्डल (खत्वे) लाई आफू जनप्रतिनिधि भएकै कारण दलित महिलाको जीवनस्तरमा थोरै भए पनि परिवर्तन आएको आभास भएको छ । जागरणका कार्यक्रमले दलित महिला भएकैले हेपिएर बस्नुपर्छ भन्ने सोच फेरिँदै छ, अधिकार कर्तव्य जान्ने भएका छन्, उनले भनिन् । प्रमुखले बजेट तथा कार्यक्रममा एकलौटी गरेपछि सोचेजस्तो दलित समुदाय केन्द्रित काम गर्न नपाएको गुनासो भने उनमा छ । दलित समुदायको आर्थिक अवस्था कमजोर हुने भएकैले थिचोमिचोमा पर्ने थाहा पाएकी उनी आयआर्जन तथा लघुउद्यमका कार्यक्रम गर्न चाहन्थिन् । तर प्रमुखले आफूले बनाएका योजनामा खासै चासो नराख्दा एक्लैको प्रयास विफल भएको बताइन् । जनप्रतिनिधिसामु आउने विभेद र दलनका कथा सुन्दा मण्डललाई अझै दलित समुदायको हितमा धेरै काम गर्न बाँकी नै छ भन्ने महसुस भएको छ । दुई वर्षयता महिला भएर, दलित भएर विभेदको महसुस गर्दै छु, तैपनि यसलाई एउटा अवसर मानेको छु, उनी भन्छिन्, प्रमुख भयो भने हातमा डाडुपन्युँ हुने रहेछ, आउने चुनावमा प्रमुखमा उठ्ने विचार बनाएको छु । लामो समयको आन्दोलनपछि दलित महिलाले स्थानीय सरकारको नेतृत्व पाएकाले पहिलो कार्यकालमै नतिजा खोज्नु सही नहुने बताउँछिन् लेखक अर्चना थापा । जात विशेषलाई लिएर अहिल्यै उपलब्धि खोज्न र नकारात्मक मूल्यांकन गर्न मिल्दैन, उनले भनिन्, उहाँ (दलित समुदाय) हरूलाई थाहै हुँदैन, पढेलेखेको छैन भन्ने भ्रम हो, पहिलो चुनावपछि नै रिजल्ट खोजिरहेका छौं, यस्तो मूल्यांकन गलत छ ।"
"वैशाखमा शैक्षिक सत्र सकिँदै, किताब अझै आएन","(सुर्खेत) र (मुगु)हुम्लाको नाम्खा गाउँपालिका६ लिमीको जाङ र हल्जी गाउँमा दुई आधारभूत विद्यालय छन् । विद्यार्थी नै नभएपछि गत वर्ष तिलगाउँको आधारभूत विद्यालय बन्द भयो । दुई विद्यालयमा करिब एक सय विद्यार्थी छन् । जहाँ कहिल्यै विद्यार्थीलाई किताब पुग्दैन ।सदरमुकाम सिमकोटबाट लिमी जान झन्डै ५ हजार मिटर उचाइका नारा र न्यालु लेक पार गर्नुपर्छ । भारी हिमपातका कारण झन्डै ६ महिना लिमी जाने बाटा बन्द हुन्छन् । भौगोलिक विकटताका कारण गर्मी सुरु भएपछि गाउँ जाने शिक्षकले सदरमुकामबाट लैजाने २४ थान किताबकै भरमा दुई विद्यालयको पठनपाठन चलिरहेको छ । लिमीसहित नाम्खाका अधिकांश विद्यार्थीले अहिले पनि किताब पाएका छैनन् । गाउँपालिकाले पाठ्यपुस्तक खरिद गर्न विद्यालयहरूलाई रकम निकासा गरे पनि अधिकांश विद्यालयले पुरानै किताब वितरण गरेर पठनपाठन गराइरहेका छन् । गाउँपालिका अध्यक्ष विष्णुबहादुर तामाङ (लामा) ले भौगोलिक विकटताका कारण विद्यार्थीहरू पाठ्यपुस्तकबिनै पढ्न बाध्य हुने गरेको बताए । किताबकै लागि सदरमुकाम आउन सकिँदैन, उनले भने, ढुवानीको जिम्मा लिएका पुस्तक व्यवसायीले एक त किताब ल्याउँदैनन्, ल्याए पनि पुग्ने गरी हुँदैन । गाउँपालिकाको माथिल्लो भेगका केही विद्यालयका विद्यार्थीले पुरानै किताबले काम चलाइरहेका छन् ।हुम्लाको नाम्खा मात्र होइन, माथिल्लो डोल्पाको शेफोक्सुन्डो, छार्काताङसोङ र डोल्पोबुद्ध गाउँपालिकामा पनि किताब नपुग्ने समस्या वर्षौंदेखि छ । चामल त नियमित आउँदैन, डोल्पोबुद्ध४ का पेम्बा लामाले भने, किताब झन् कसरी नियमित आउनु ? उनले विद्यार्थीहरूले ३४ वर्ष पुरानै किताबले काम चलाउने गरेको बताए । उनका अनुसार पाठ्यपुस्तक खरिदका लागि आएको रकम विद्यालयहरूले निजी स्रोतका शिक्षकको तलबमा प्रयोग गर्दा माथिल्लो डोल्पाका अधिकांश विद्यालयमा पुस्तक नपुगेको हो । यो वर्ष कर्णालीका हिमाली जिल्लामा भदौदेखि पठनपाठन सुरु भएको हो । बर्सेनि फागुनदेखि सुरु भई कात्तिकमा सकिने हिमाली जिल्लाको शैक्षिक क्यालेन्डर २ वर्षयता बिग्रिएको छ । भदौमा खुलेका विद्यालय दसैंतिहारका लागि झन्डै १ महिना बिदा भए भने कोरोना महामारीका कारण १ महिना पढाइ भएन । त्यसैले हिमाली जिल्लामा यो वर्ष २ महिना पनि पढाइ नभएको शिक्षा विकास तथा समन्वय इकाइ हुम्लाका प्रमुख तिलक भट्टराईले बताए । कोरोना महामारीले पठनपाठनमा ठूलो असर पर्यो, उनले भने, महामारीकै कारण सबै विद्यार्थीको हातहातमा किताब पनि पुग्न सकेको छैन । मुगुको मुगुमकार्मारोङ गाउँपालिकास्थित बुद्ध माध्यमिक विद्यालयमा कक्षा ९ मा अध्ययनरत विद्यार्थीले पनि अझै वातावरण विज्ञान विषयको पुस्तक पाएका छैनन् । शैक्षिक सत्र सकिन लाग्यो, विद्यार्थी नोर्बु तामाङले भने, पुरानो पुस्तक पनि नभएपछि साथीसँग मागेर पढ्नुपरेको छ । मुगुमकार्मारोङकै आवासीय विद्यालयका कक्षा ६ का सबै विद्यार्थीले पनि विज्ञान, सामाजिक, नेपालीलगायत विषयको किताब नपाएको प्रधानाध्यापक कुशल शाहीले बताए । किताब नआएपछि पुराना किताब वितरण गरेका छौं, उनले भने, यो वर्ष पनि विद्यार्थीले च्यातिएका किताब पढेरै वार्षिक परीक्षा दिने भए । सोरु गाउँपालिकाको जनज्योति माविमा कक्षा ९ मा अध्ययनरत विद्यार्थीले पनि पूरै किताब पाएका छैनन् । खत्याड गाउँपालिकास्थित सर्वोदय माध्यमिक विद्यालयकी कक्षा १० की छात्रा अनिता कार्कीले पुरानै च्यातिएका किताब पढेरै एसईईको तयारी गरिरहेको बताइन् । उनकी साथी सोविना कार्कीले पनि गत वर्ष आफ्नी दिदीले पढेका किताब पढिरहेको सुनाइन् । सदरमुकाम गमगढीस्थित महाकाली माविमा पनि कक्षा ३ देखि ५ सम्म केही विषयका पुस्तकको अभाव छ । शैक्षिक सत्र सुरु हुनुभन्दा एक महिनाअघि विद्यालयमा पाठ्यपुस्तक पुर्याइसक्ने संघीय सरकारको नीति भए पनि हिमाली जिल्लामा सधैं बेवास्ता हुने गरेको नागरिक अगुवा रूपबहादुर मल्लले बताए । विद्यार्थीले नयाँ कक्षामा जाँदा पनि पुरानै किताब पढ्नुपर्ने बाध्यता छ, उनले भने, योपल्ट झन् व्यापारीले कोरोना महामारीको निहुँ बनाएर किताबै ल्याएनन् । यो वर्ष मुगुका सोरु, मुगुमकार्मारोङ र छायानाथरारामा पुस्तक ढुवानीको जिम्मा जयलक्ष्मी स्टेसनरीले लिएको थियो । मुगुका १ सय ४१ वटा सामुदायिक विद्यालयमध्ये केही विद्यालयमा केही विषयका पुस्तक नपुगेको गुनासो आएको शिक्षा विकास तथा समन्वय इकाइ प्रमुख सूर्यबहादुर खत्रीले बताए । कर्णाली प्रदेशको सामाजिक विकास मन्त्रालयका अनुसार प्रदेशभरि ५ हजार ७ सय ७४ सामुदायिक विद्यालय छन् । ती विद्यालयमा ६ लाख ५७ हजार विद्यार्थी अध्ययनरत छन् । मन्त्रालयका सूचना अधिकारी रामप्रसाद उपाध्यायका अनुसार यो वर्ष कर्णालीका विभिन्न जिल्लामा झन्डै ४ लाख पाठ्यपुस्तक पठाइएको छ । समयमै पाठ्यपुस्तकको रकम निकासा नहुनु, ढुवानी ठेक्का लिएका व्यवसायीको लापरबाही, पुस्तकको रकम अन्यत्र खर्च गर्नुलगायत कारण दुर्गमका विद्यार्थीले पाठ्यपुस्तक पाउन नसकेको उनले जानकारी दिए ।"
अन्तर्राष्ट्रिय वायुसेवा हाँक्ने नेपाली महिला,"(काठमाडौं)अन्तर्राष्ट्रिय वायुसेवा व्यापारसँग जुनु मलेकुको नाम जोडिएको १७ वर्ष भयो । पछिल्ला चार वर्षदेखि उनी हङकङको राष्ट्रिय ध्वजावाहक वायुसेवा क्याथे प्यासिफिक एयरवेजको नेपाल प्रमुखको जिम्मेवारी सम्हालिरहेकी छन् । काठमाडौंलाई अन्तर्राष्ट्रिय गन्तव्यमा जोड्ने २० वटा अन्तर्राष्ट्रिय वायुसेवाको नेतृत्वमा उनी एक्ली महिला नेपाल प्रमुख हुन् । अन्य वायुसेवा कम्पनीको नेतृत्वमा पुरुष छन्, जसमध्ये केही नेपाली, केही विदेशी छन् । नेपाल प्रमुख भएपछि उनको धपेडी बढ्ने नै भयो । उनका लागि हङकङ त पानीपँधेरो जस्तै भयो । यसबाहेक थाइल्यान्ड, दुबई, श्रीलंका, बंगलादेश, भारतमा सयपटकभन्दा बढी उनले बैठक, सेमिनार, तालिम आदिका लागि यात्रा गरिसकेकी छन् । नेपालको राष्ट्रिय ध्वजावाहक वायुसेवा (विसं २०१५) भन्दा १२ वर्षअघि स्थापना भएको हङकङको क्याथे नेपालमा आउजाउ गर्न थालेको १५ वर्ष भयो । पहिला यसले क्याथे ड्र्यागनका नामले हङकङकाठमाडौंहङकङ उडान गर्थ्यो । अहिले क्याथे प्यासिफिकका नामले नेपालसँग जोडिएको छ । क्याथेले चीन, जापान अस्ट्रेलियालगायत पूर्वी एसियाली मुलुक जाने नेपाली विद्यार्थी र व्यापारीलाई लक्षित गरेको छ भने नेपाल आउँदा पर्यटक ल्याउने गर्छ । नेपाल आउने विदेशी हवाई सेवा कम्पनीमध्ये क्याथे धेरै कार्गो बोक्नेमा पर्छ । कोरोना संक्रमणले विश्व पर्यटन बजार ठप्प भयो । पर्यटक नभएपछि क्याथे कार्गो चार्टर उडानतर्फ मोडियो । हङकङबाट मेडिकल र विद्युतीय सामान ल्याउने, यताबाट छुर्पी, गलैंचा, जडीबुटी ओसार्ने काममा क्याथेले अनुमति पायो । यी सबै काममा जुनु कतै न कतै जोडिएकी छन् । नेपालको पर्यटन बजारमा ललितपुरकी ४२ वर्षीया जुनुलाई धेरै ट्राभलट्रेडमा आबद्ध व्यवसायीले सरल उड्डयनकर्मीका रूपमा चिन्छन् । नेपालको उड्डयन क्षेत्रमा उनको पहिचान थोरै तर स्पष्ट बोल्ने र फेयर बिजनेस रुचाउने लिडरको छ । उनकै भाषामा भन्दा चौबीसै घण्टा स्ट्यान्डबाई अवस्थामा रहनैपर्छ । बिदा वा राति भनेर मोबाइल बन्द गरेर गायब हुन पाइँदैन । केन्द्रीय कार्यालयको सम्पर्कमा इमेल वा मोबाइलबाट हाजिर लगाइरहनुपर्छ । काम भएका बेला दसैं, तिहार, पारिवारिक काम भन्न पाइँदैन । नेपालबाट हुने निर्यात तथा यात्रु सेवाको व्यापारमा अन्य नेपाली तथा विदेशी गरी दर्जन हाराहारी वायुसेवासँग प्रतिस्पर्धा गर्नुपर्छ । जुनु ११ वर्षअघि ०६७ सालमा क्याथेमा असिस्टेन्ट सेल्स म्यानेजरका रूपमा प्रवेश गरेकी थिइन् । त्यसताका उनले बढीमा ४५ वर्षमात्रै यो वायुसेवामा काम गर्न सकिएला भनेर सोचेकी थिइन् । तर, उनको सोच गलत साबित भइदियो । त्यहाँ छिरेको एकै वर्षमा उनी बढुवा भई सेल्स म्यानेजर बनिन् । ०६८ देखि ६ वर्ष नेपालको सेल्स म्यानेजर पद सम्हालेकी उनी ०७४ देखि क्याथेको नेपाल प्रमुख (कन्ट्री लिड) पदमा छिन् । नेपाल कार्यालयमा उनलाई साथ दिन २५ जना कर्मचारी छन् । लकडाउनअघि सातामा ५ वटासम्म उडान गर्ने उनको वायुसेवाले लकडाउनका क्रममा अत्यधिक मेडिकल चार्टर उडान गर्यो । यो क्रम अझै जारी छ । जावलाखेलस्थित सेन्ट मेरिज स्कुलबाट ०५१ सालमा एसएलसी र त्रिभुवन विश्वविद्यालयबाट ०६० सालमा एमबीए अध्ययन गरेकी उनी नेपालमा मोबाइल फोन र इन्टरनेटको विस्तार हुँदै गरेका बेला वायुसेवासँग जोडिन पुगिन् । कतार एयरवेजको नेपालस्थित जीएसए (जेनरल सेल्स एजेन्ट) कार्यालय जेनिथ ट्राभलमा उनी सञ्चालक जोय देवानको असिस्टेन्टका रूपमा प्रवेश गरेको महिना दिन बित्दै थियो, त्यही बेला रोजगारीका लागि इराक पुगेका १२ नेपालीको सुन्नी अतिवादी संगठन इस्लाम अल सुन्नाले निर्ममतापूर्वक हत्या गर्यो । त्यसको असरले नेपालमा दंगा फैलियो । आक्रोशित नेपालीले म्यानपावर कम्पनी, वायुसेवा, ट्राभल एजेन्सी र सञ्चारगृहमा तोडफोड गरे । त्यो भीडले उनको कान्तिपथस्थित कार्यालयलाई पनि बाँकी राखेन । स्वस्फूर्त सडकमा उत्रिएको उत्तेजित भीडबाट उनी ज्यान जोगाउन सफल भइन् तर उनको कार्यालयमा पसेको भीडले पोसाक, झोला, मोबाइल, पैसा, सरसामान नष्ट गरिदियो । उक्त घटनाले उनी विचलित भइनन्, अन्यत्र पनि गइनन् । जेनिथमा काम थालेको ६ महिनामै उनले कतार एयरवेजको प्रत्यक्ष सेल्स विभागको काम पाइन् । त्यसबेला हवाई टिकट हातैले बनाउने चलन थियो । नेपालमा गल्फ, थाई, पाकिस्तान इन्टरनेसनल एयरलाइन्स आदि विदेशी वायुसेवा थिए तर कतारले नेपाली बजारमा एकलौटी व्यापार गरिरहेको थियो । उनले त्यहाँ काम गर्दा विभिन्न दूतावास, अन्तर्राष्ट्रिय दातृ निकाय र ट्राभल एजेन्सीमा जानुपर्ने । तिनका सञ्चालक वा प्रमुख व्यक्तिसँग हवाई टिकटको व्यापारका लागि डिल गर्नुपर्ने हुन्थ्यो । कतारमै छँदा उनले टिकटिङ सिस्टम तथा रिजर्भेसनको ज्ञान लिइन् । विमानस्थलमा पुगेर लोयल्टी कार्ड भर्ने तरिका र यसका फाइदाबारे यात्रुलाई सिकाइन् । त्यसबेला धेरै विदेश ओहोरदोहोर गर्ने नेपालीलाई लोयल्टी कार्डबाट हुने लाभबारे जानकारी नै थिएन ।एयरलाइन्सका लागि व्यापार ल्याउन उनी सुरुवाती दिनमा काठमाडौंका विभिन्न दूतावास, विकास साझेदार संस्था, अवैतनिक दूत, कन्सलटेन्सी, ट्राभल एजेन्सीमा त पुग्थिन् । कहिलेकाहीं काठमाडौंबाहिर पोखरासम्म पनि एक्लै जानुपर्ने हुन्थ्यो । पोखरामा ब्रिटिस गोर्खा भर्ती गर्ने कार्यालयमा पनि जान्थें, उनले भनिन्, त्यो बेला अहिले जस्तो सहज भइसकेको थिएन, म व्यापारका लागि विभिन्न व्यक्तिसँग मिटिङ गर्थें तर व्यापार दिनेहरू हामीले त्यसबापत के पाउँछौं ? भन्थे । कतिपयको सोच र धारणा नै दूषित हुन्थ्यो । रेस्टुरेन्टमा हुने भेटमा कतिपय मदिरा खान त कतिपय चुरोट खान कर गर्थे । नेपालमा वायुसेवा, होटल, ट्राभल, ट्रेकिङ, हिमाल आरोहण, उडानमा विदेशीहरू कुनै न कुनै हिसाबले काम गरिरहेका छन् । नेपाली श्रम बजारमा यी क्षेत्र हाँक्ने जनशक्ति पर्याप्त छैन । यस्तो बेला विदेशी वायुसेवा हाँक्ने ठाउँमा नेपाली महिला पुग्दा समाजमा खुसी छाउनुपर्ने तर धेरै मानिस दुःखी भएको उनले पाइन् । यहाँ त गोरो छाला भएका वा पुरुष नै संस्थाको प्रमुख भएको हेर्न, देख्न चाहने अझै छन्, महिलाले नेतृत्व गर्दा खुट्टा तान्ने प्रवृत्ति देखियो, उनले १७ वर्षको अनुभवलाई सारमा भनिन् ।उनको भोगाइमा अहिले पनि नकारात्मक मानसिकताबाट ग्रसित व्यक्तिहरूको उपस्थिति कतै न कतै देखिन्छ । मेरो अनुभवले नयाँ पुस्ताका महिलालाई लोभमा नपर्न र आफू स्पष्ट हुन सल्लाह दिन्छु, दिगो भोलिका लागि लैंगिक समानता नाराका साथ अन्तर्राष्ट्रिय नारी दिवस विश्वभर मनाइरहेको सन्दर्भ जोड्दै उनले सोमबार कान्तिपुरसँगको कुराकानीमा भनिन्, यसबीचमा थुप्रै नेपाली, मध्यपूर्वी इस्लामिक, भारतीय, चिनियाँ र अंग्रेजहरूसँग सहकार्य गरें । यीमध्ये हाम्रै समाजमा महिलालाई समस्या देखें । यस्तो दुर्व्यवहारको अन्त्य गराउने पहिलो पाठशाला घर भएको बताउँदै उनले आफ्नी ११ वर्षीया छोरी जारा र ९ वर्षीय छोरा जेएलाई घरबाटै समानताबारे सिकाइरहेको बताइन् । म दुवै सन्तानलाई समान व्यवहार गर्छु, मेरा श्रीमान् र परिवार सहयोगी भएकैले विदेशी वायुसेवालाई समय दिन पाएको छु, उनले भनिन् । यो १७ वर्षमा उनले बनाएको टिकटकबाट लाखौं नेपाली सात समुद्रपारि पुगे । उनी जब विमानस्थलमा पुग्छिन् । त्यहाँ देखिने यात्रुहरूको खुसी र आनन्दले उनलाई स्पर्श गर्छ । जब कोही बाआमा वर्षौंदेखि टाढिएका छोराछोरी भेट्न विदेश जाँदै गरेका हुन्छन् वा कुनै नेपाली दाजुभाइ घरखेत बेचेर परिवारको सपना पूरा गर्न काठमाडौं विमानस्थलबाट उड्छन्, मलाई ती अनुहारमा देखिने भावले छुन्छ, तिनमा देखिने खुसीले म भावुक हुन्छु, जुनुले भनिन्, जीवन यात्रा हो । म त्यही यात्रामा जानेहरूको टिकट मिलाउने, सरसामान पुर्याउने अर्को यात्रामा आनन्द लिइरहेकी छु ।"
विभेद छिचोल्दै हेडमिस,"(झापा)पूर्वी पहाड भोजपुरको दुर्गम गाउँ दावाको विपन्न दलित परिवारमा २०२१ सालमा जन्मिइन् लीला मिजार । ठीक त्यहीताका सुदूरपूर्वी झापा बाहुनडाँगीको तेलपानीमा बन्दै थियो, जनता माध्यमिक विद्यालय । अहिलेसम्म ११ जना ब्राह्मण पुरुष प्रधानाध्यापक बनेको विद्यालयको नेतृत्वमा छिन् लीला ।जिल्लाकै एक्ली दलित महिला हेडमिस लीलाको बाल्यकाल र शैक्षिक यात्रा भने निक्कै कठिन थियो । सानैमा बाबु बिते । दाजुभाइ, दिदीबहिनी धेरै थिए । ती सबै हुर्काउने, पढाउने जिम्मा एकल आमाको काँधमा आयो । विद्यालय पठाउन चेतना र योजना परिवारमा थिएन । तर उनी आफ्नै रहर र लगनले स्वस्थानी कथासमेत लय मिलाएर पढ्न सक्ने भइन् । भारत गएका लाहुरे दाजुलाई चिठी लेख्न थालेकी थिइन् । २०३१ तिर देशभर विद्यालय भर्ना अभियान चल्यो । अभियान लिएर भोजपुरका गाउँगाउँ पुगे शिक्षक ध्रुव तमोट, यादव श्रेष्ठहरू । लीलाको नाम पनि खातामा टिपेर लगे । यसरी १० वर्षको उमेरमा बल्ल विद्यालयको आँगन टेक्ने पाएकी लीला औधी खुसी बनिन् । तर साथीहरूले नै खुसी टिक्न दिएनन् । उनलाई गैरदलित विद्यार्थीले कक्षाकोठामा छिर्नै दिएनन् । साथीहरूको तिरस्कारले स्कुल जान मनै लागेन, उनले सुनाइन् ।विद्यालय छाडेपछि गोठालो भइन्, पहिलेजस्तै । तर विभेदको घटना थाहा पाएपछि शिक्षकहरूले फेरि बोलाए । पढ्ने रहर एकातिर, साथीहरूको तिरस्कार अर्कोतिर । भन्छिन्, गोठालो बनौं कि विद्यार्थी भन्ने अन्योल भयो ।बालिका लीलाले केही समय दुवै काम गर्ने निर्णय गरिन् । बिहान गाईबस्तु जंगलमा छाडेर स्कुल जान्थेँ, बेलुका फर्कंदा गाईबस्तु लिएरै फर्किन्थेँ, यो कुरा घरपरिवारलाई थाहै थिएन । किनकि घरधन्दा छाडेर स्कुल जाने भनेर परिवार र समाजले पनि हतोत्साहित गर्थे, उनी सम्झन्छिन् ।एक दिन गाईबस्तुले छिमेकीको बाली खाएछ । सिकायत घरसम्म पुगेपछि उनी स्कुल जाने गरेकी छन् भन्ने खुलासा भयो । त्यसपछि शिक्षामा प्रतिबन्ध लाग्यो । अभिभावकले बस्तु हेर्न छाडेर स्कुल जाने ? भन्दै गाली गरे । उनले अब स्कुल जान्नँ भनेर जवाफ दिइन् तर पढ्न छाडिनन् । लीला गाईबस्तु हेर्दै, कहिलेकाहीं मात्र कक्षा पुगिन् । पहिलो, दोस्रो हुँदै गइन् । छोरीको पढाइ निकै राम्रो छ है, पढाउनुपर्छ, शिक्षकले अभिभावकसामु प्रशंसा गरेपछि पढाइको औपचारिक बाटो खुल्यो ।उनी कक्षा ४ पास भएर ५ मा जान लागेकी थिइन् । घरधन्दा गर्नुपर्छ, अब पढाइ पुग्यो भनेर फेरि अवरोध सिर्जना भयो । गाईबस्तु हेर्नुपर्ने बाध्यता आइलाग्यो । तर लीलाले पाँच दिन घरमै भोक हडताल गरिन् । परिणामस्वरूप स्कुल जान पाइन् । लीलाले प्राथमिक शिक्षा दुर्गेश्वरी प्राविबाट सकिन् । सिद्धेश्वर माविबाट एसएलसी सकिन् । पढाइ रोकिएन, क्याम्पस पढ्न भोजपुर बहुमुखी क्याम्पस भर्ना भइन् । आईए पढ्दै गर्दा आफैंले पढेको सिद्धेश्वर माविमा शिक्षक बन्ने प्रस्ताव आयो । सहर्ष स्वीकारिन् ।शिक्षकको रूपमा पहिलो पटक ३ सय ७५ रुपैयाँ तलब थाप्दा उनलाई जीवन सफल भएको लागेको थियो । तर त्यो त सफलताको सुरुवात मात्र थियो । २०४३ सालमा शिक्षक पेसा सुरु गरेपछि पनि उनले पढाइलाई अघि बढाइन् । २०५३ सालमा जनकपुरको बीपी क्याम्पसबाट बीएड गरिन् । उनले २०६३ मा पोस्ट ग्य्राजुएट क्याम्पस विराटनगरबाट समाजशास्त्रमा स्नातकोत्तर र कनकाई बहुमुखी क्याम्पस झापाबाट एजुकेसनल प्लानिङ एन्ड म्यानेजमेन्ट (ईपीएम) विषयमा अर्को स्नातकोत्तर गरिन् ।लीलाले २०४८ मा झापाका पदमबहादुर गदाइलीसँग विवाह गरिन् । २०६६ चैतमा सडक दुर्घटनामा बितेका पदम पनि बाहुनडाँगीस्थित भानु माविका प्रधानाध्यापक थिए । लीलाले पनि २०४८ देखि २०५३ सालसम्म यही भानु माविमा पढाएकी थिइन् । त्यस्तै २०५३ देखि २०७१ भदौसम्म बाहुनडाँगीकै मेची जनसाधारण माविमा पढाइन् । २०७१ भदौमा मावि तहको शिक्षा आयोग पास गरेपछि भने जनता मावि तेलपानी गइन् । गत वर्ष प्रधानाध्यापक विजयप्रसाद देवले अनिवार्य अवकाश पाएपछि लीलाले यो जिम्मेवार पाइन्, योग्यता र क्षमताका आधारमा ।लीलाले कक्षाको पढाइ तथा पूर्वाधार विकामा जोड दिएकी छन् । विद्यालयको घेराबारालाई पूर्णता दिएर फूलबारी मात्र होइन, पुस्तकालय निर्माणलगायतका काम गरेकी छन् । उनी २०८१ माघपछि अनिवार्य अवकाश हुन्छिन् । तर अवकाशअघि नै विद्यालयको शैक्षिक गुणस्तरमा आमूल सुधार गर्ने उनको योजना छ । मौका मिल्यो, सहकर्मीहरूको प्रोत्साहन पनि पाएँ, सक्छु भन्ने लागेर जिम्मेवारी लिएँ, उनले भनिन्, अवसर पाएपछि जिम्मेवारी निर्वाह गर्ने कुरा ठूलो हुन्न ।बाल्यकालमा नै साथीहरूको विभेद थियो, तर त्यसले उनलाई कमजोर होइन, बलियो बनायो । पढेरै उनीहरूभन्दा अब्बल बन्ने अठोट गरिन् । निरन्तर मिहिनेत र कडा परिश्रमकै कारण उनी प्रधानाध्यापकको कुर्सीमा बस्न योग्य बनेकी हुन् । अप्ठ्यारै अप्ठ्यारो बाटो छिचोलेर आएकी हुँ, लीलाले ३५ वर्षभन्दा लामो शिक्षण अनुभव सुनाइन्, अहिले नयाँ पुस्ताको बाटो सहज बनाउने प्रयास गर्दै छु ।"
कोइला बाल्दा निसासिएर ५ को मृत्यु,"(ललितपुर)ललितपुरको कोन्ज्योसोम गाउँपालिका४ नल्लुमा निसासिएर एकै परिवारका पाँच जनाको मृत्यु भएको छ । ५५ वर्षीया काइँली स्याङ्तानको घरमा आइतबार राति उक्त घटना भएको हो ।बिहान अबेरसम्म घरको ढोका नखुलेपछि छिमेकीले छोरी रोशनी घलानलाई खबर गरेका थिए । उनी आइपुगेर झ्यालबाट हेर्दा दुईदिने नवजात शिशुसहित परिवारका ६ जना सदस्य अचेत अवस्थामा भित्रै फेला परेका थिए । त्यसपछि उनीहरूले प्रहरीलाई खबर गरे । महानगरीय प्रहरी वृत्त चापागाउँ र इलाका प्रहरी कार्यालय कोन्ज्योसोमबाट खटिएका प्रहरी र जनप्रतिनिधि पुगेर ढोका खोलेर हेर्दा काइँली स्याङ्तान, सुत्केरी कान्छी बुहारी २२ वर्षीया सुष्मा, माइला छोरा विक्रम तथा बुहारी सिर्जनाका ९ वर्षीय छोरा आशिष र छोरी ५ वर्षीया आश्मा स्याङ्तान मृत अवस्थामा फेला परेका थिए । काइँलीका कान्छा छोरा २३ वर्षीय सुवास र उनका दुईदिने शिशु अचेत अवस्थामा फेला परेका थिए । उनीहरूलाई पाटन अस्पताल पुर्याइएकामा शिशुको उपचारकै क्रममा मृत्यु भयो भने सुवासको गणेशमान सिंह अस्पतालको आईसीयूमा उपचार भइरहेको वडाध्यक्ष तीर्थबहादुर घलानले बताए । आइतबार साँझ सुत्केरीलाई खाना खुवाईवरी मकलमा कोइला बालेर सबै जना एउटै कोठामा सुतेका रहेछन्, उनले भने, नसोचेको घटना भयो ।शनिबार शिशुलाई जन्म दिएकी सुष्मा शिशुसहित आइतबार मात्रै प्रसूति गृहबाट डिस्चार्ज भएकी थिइन् । त्यसपछि बेलुका खाना खाएर स्याङ्तान परिवार मकलमा कोइला बालेर एउटै कोठामा सुतेका थिए । हावा नछिरोस् भनेर झ्यालसमेत बोराले बारेर सुतेका रैछन्, बान्तासमेत गरेको पाइएको छ, ललितपुर प्रहरी प्रवक्ता एसपी सिद्धिविक्रम शाहले भने । पाटन स्वास्थ्य विज्ञान प्रतिष्ठानका फरेन्सिक चिकित्सकलाई उद्धृत गर्दै उनले कोइलाबाट निस्किएको धूवाँले निसासिएर मृत्यु भएको जानकारी दिए । काइँलीका जेठा छोरा ३८ वर्षीय राजु भने अर्कै घरमा सुतेका थिए । माइला छोरा विक्रम र बुहारी सिर्जना वैदेशिक रोजगारका लागि विदेशमा छन् । उनीहरूका छोरा आशिष र छोरी आश्माको पनि मृत्यु भएको छ । काठमाडौं प्रहरीका अनुसार कोइला, दाउरा, ग्यास हिटर, गिजरलगायतका कारण उपत्यकामा दुई महिनामा १० जनाले ज्यान गुमाएका छन् । जाडोयाममा कोठा न्यानो पार्न बालिने कोइला, दाउरा, ग्यास हिटर, हलोजन हिटरबाट धेरैको ज्यान जाने गरेको प्रहरीको भनाइ छ । चिकित्सकका अनुसार कोइला, दाउरा तथा ग्यास उपयोग गर्दा निस्कने ग्यास कार्बनमोनोअक्साइड हो । जुन देख्न, सुँघ्न र महसुस गर्न सकिँदैन । ग्यास बाहिर जान नपाएपछि कहिलेकाहीँ मानिसको निसासिएर अचानक मृत्यु हुने गरेको भक्तपुर अस्पतालका छाती रोग विशेषज्ञ डा कुन्दनसिंह कार्कीले बताए । कोठा गुम्म पारेर मकल, आगो तथा हिटर बालेको कोठामा सास लिँदा त्यसबाट निस्किएको कार्बनमोनोअक्साइड फोक्सोमा जान्छ । फोक्सोले रगतका कोषिकाहरूमा अक्सिजन पुर्याउने काम गर्छ । कार्बनमोनोअक्साइड ग्यास प्रवेश गरेपछि फोक्सोले रगतका कोषिकाहरूमा कार्बनमोनोअक्साइड पुर्याउँछ । त्यसले रगतमा रहेको रक्तकोषिकाबाट अक्सिजनलाई हटाइदिन्छ, जसको कारण कोषमा हुने आन्तरिक श्वासप्रश्वास प्रक्रिया बन्द हुन पुग्छ । कार्बनमोनोअक्साइडले शरीरमा भएको अक्सिजन बाहिर फालिदिने गर्छ । त्यही कारण अक्सिजनको मात्रा घट्छ, डा कार्कीले भने, मुटुको चालसमेत गडबड हुँदा मृत्युसमेत हुने गरेको छ ।महानगरीय प्रहरी परिसर काठमाडौंले बिजुली, कोइला, दाउरा तथा ग्यासको प्रयोग गर्दा सावधानीका उपाय अपनाउन अनुरोध गर्दै आएको छ । पाँच जना बेहोस फेला, एकको मृत्युकाठमाडौंको नागार्जुन६, रामकोटमा सोमबार साँझ एकै परिवारका पाँच जना बेहोस फेला परेका छन् । तीमध्ये ३० वर्षीय सुवर्णमान प्रधानको मृत्यु भएको छ । अन्य चार जनाको सीतापाइलास्थित मनमोहन अस्पतालमा उपचार भइरहेको छ । काठमाडौं प्रहरी परिसर प्रमुख सुदीप गिरीले घटनास्थलमा विषको बट्टा र सुसाइड नोट भेटिएको जानकारी दिए । भित्रबाट चुकुल लगाइएको ढोका फोरेर पस्दा परिवारका सबै बेहोस अवस्थामा भेटिएका हुन्, उनले भने, अनुसन्धान भइरहेको छ । गिरीका अनुसार काठमाडौं महानगरपालिका घर भई रामकोटमा डेरा बस्दै आएको उक्त परिवारले आर्थिक कारोबार बिग्रिएपछि आत्महत्या प्रयास गरेको अनुमान गरिएको छ । सावधानीका उपाय  हावा ओहोरदोहोर हुने ठाउँमा मात्र आगो ताप्नेहिटर बाल्नेगिजर प्रयोग गर्ने  आगो ताप्दा वा हिटर बाल्दा कागज, कपडाजस्ता छिटो जल्ने सामग्री नजिकै नराख्ने  गिजरको मुख्य मेसिनलाई बाथरूमबाहिर खुला ठाउँमा जडान गर्ने  आगो तापिसकेपछि त्यसलाई पूर्ण रुपमा निभाउन नबिर्सने  कोइलाजन्य स्रोतबाट सकेसम्म आगो नताप्ने  सुत्नुअघि अनिवार्य रुपमा हिटर निभाउने"
"जागिर खोजिदिने संस्थाहरूमा छापा, ९ जना पक्राउ","(काठमाडौं) उपत्यकाका विभिन्न स्थानमा जब सेन्टर हरू स्थापना गरी विभिन्न ठाउँमा जागिर लगाइदिने बहानामा ठगी गरेको आरोपमा ९ जना पक्राउ परेका छन् । आफूहरूसँग विभिन्न नाममा पैसा असुलेर ठगी गरेको भन्दै पीडितले उजुरी दिएपछि प्रहरीले छापा मार्दै सञ्चालकहरूलाई नियन्त्रणमा लिएको हो । पक्राउ पर्नेमा लोकन्थली बस्ने अर्घाखाँची छत्रदेवका २६ वर्षीय अमर पाण्डे, पेप्सीकोला बस्ने ३२ वर्षीय तिलकराम पाण्डे, तारकेश्वर बस्ने लमजुङ दूधपोखरी२ का २२ वर्षीय आनन्द मरहठ्ठा, ललितपुर सानागाउँ सिरहाका २३ वर्षीय विवेक यादव, ओखलढुंगा घर भई कपन बस्ने २८ वर्षीय अश्विन राई छन् । त्यस्तै, जडीबुटी बस्ने सिन्धुली फिक्कलका २२ वर्षीय घनश्याम पहाडी, रौतहट चन्द्रपुरकी २५ वर्षीया सिर्जना लामिछाने, कोटेश्वर बस्ने विराटनगरकी ४० वर्षीया ज्ञानु न्यौपाने र रौतहट मौलापुरका २२ वर्षीय रामवचन कुमार यादव छन् । पाण्डे बानेश्वरको सोसाइटी वेलफेयर फेसिलिटिज म्यानेजमेन्ट सर्भिस प्रालिका सञ्चालक हुन् । मरहठ्ठा बालाजुको दूधपोखरी जब प्लेसमेन्ट एन्ड ट्रेनिङ सेन्टर, विवेक यादव कोटेश्वरको एनएन मल्टिप्रपोज प्रालि र राई काठमाडौं३२ आकाशेपुलस्थित एबीसी जब एन्ड ट्रेनिङ सेन्टर प्रालि र हलेसी सेक्युरिटी सर्भिस प्रालिका सञ्चालक हुन् । यसैगरी पहाडी कोटेश्वरको सिन्धु रोजगारी सेवा, लामिछाने चाबहिलको प्राश्ना जब इन्टरनेसनल मल्टिप्रपोज प्रालि, न्यौपाने कोटेश्वरको क्विकमान्डु एमपी प्रालि र रामवचन कोटेश्वरकै अनमोल जब मल्टिपल प्रालिका सञ्चालक रहेको प्रहरीले जनाएको छ । जागिर लगाइदिने बहानामा ठगी गरेको उजुरी परेपछि महानगरीय अपराध महाशाखाको विशेष टोलीले अनुसन्धान क्रममा आइतबार कोटेश्वर, नयाँ बानेश्वर, चाबहिल, बालाजुलगायतका स्थानबाट उनीहरूलाई पक्राउ गरेको प्रहरीले जनाएको छ । कम्पनी खोलेपछि सामाजिक सञ्जाल, पत्रपत्रिका, प्रचार पम्प्लेटका माध्यमबाट घरमै बसीबसी जागिर पाइन्छ भनेर प्रचार गर्दै सम्पर्कमा आएकालाई ठगेको उजुरी प्रहरीमा परेको हो । बेरोजगारसँग जागिरका ३ सयदेखि ५ सय रुपैयाँसम्म फाराम शुल्क र १ हजारदेखि ६ हजारसम्म जब ग्यारेन्टी शुल्क लिने गरेको पाइएको महाशाखाका प्रवक्ता एसपी कृष्णप्रसाद कोइरालाले बताए । जागिरका लागि फाराम भर्ने व्यक्तिहरूलाई विज्ञापनमा उल्लिखित सर्तबमोजिमको काममा नलगाउने तथा जागिरमा लगाए पनि तोकिएबमोजिम तलब सुविधा नदिई केही समयमै जागिर छोड्न बाध्य पार्ने गरेको प्रहरीको अनुसन्धानमा पाइएको छ । कुनै एक जब सेन्टरमा फाराम दर्ता गरिसकेको व्यक्तिलाई तपार्इंको जागिर पक्का भइसकेको छ भनी एकबाट अर्को जब सेन्टरमा पठाई त्यहाँसमेत फाराम शुल्क असुल्ने गरेको पाइएको महाशाखाले जनाएको छ । पक्राउ परेकाहरूलाई आवश्यक कारबाहीका लागि महानगरीय प्रहरी वृत्त नयाँ बानेश्वर र बालाजुमा पठाइएको छ ।"
"गाउँको स्कुल बन्द, पढ्न सहरतिर","लप्चीका बासिन्दा पुसदेखि चैतसम्म लुम्नाङमा र वैशाखदेखि मंसिरसम्म लप्चीमै बस्ने गर्छन् । २०७२ को भूकम्पअघि लुम्नाङमा प्राथमिक विद्यालय भएकाले चार महिना लुम्नाङ झरेका बेला बालबालिकाले उक्त विद्यालयमा पढ्ने गरेका थिए । लप्ची गएपछि भने शिक्षकहरू जान नसक्ने भएकाले पढाइ बन्द हुन्थ्यो । लप्चीमा बसेर चौंरीपालन व्यवसाय गर्ने स्थानीयका बालबालिकाले विद्यालय अभावमा पढ्न सक्दैनन्, शेर्पाले भने, पढाइको अभावमा लप्ची गुम्बामा स्थानीयको सहभागिता नदेखिने भएकाले पढाउन लागिएको हो । बिगु गाउँपालिका तथा सरकारले लप्चीमै विगतमा जस्तै विद्यालयको व्यवस्था गरेर बालबालिकालाई गाउँमै पढ्ने व्यवस्था गरिदिनुपर्ने शेर्पा बताउँछन् । विद्यार्थी नभएकै कारण विगतमा विद्यालय बन्द भएको गौरीशंकर गाउँपालिकाका शिक्षा शाखा प्रमुख सन्तोष पौडेलले बताए । बेदिङका स्थानीय पटकपटक शिक्षक चाहियो भनेर आउनुभएको छ, उनले भने, आउँदो बजेटमा शिक्षक व्यवस्थाको तयारी गरेका छौं । दरबन्दी दिने अवस्था नभएकाले पालिकाले करारमा आफ्नै बजेटमा शिक्षक पठाउने तयारी गरेको उनको भनाइ छ । आवासीय विद्यालयबाहेक लप्चीका विद्यार्थीलाई भौगोलिक विकटताका कारण टिकाउन नसकिने बिगु गाउँपालिकाका अध्यक्ष युधिष्ठिर खड्काले बताए । जनप्रतिनिधि आउनुअघि नै दरबन्दी लामाबगर ल्याइएको रहेछ, उनले भने, सबै बालबालिका काठमाडौं लगिएकाले केही गर्न सकेनौं । आफ्नो कार्यकालमा बजेट अभावले दुर्गमका विद्यार्थीका लागि आवासीय विद्यालय बनाउने योजनासमेत गर्न नसकिएको उनले सुनाए ।"
डेढ करोड रुपैयाँसहित २ पक्राउ,काठमाडौं (कास) नगद डेढ करोड रुपैयाँसहित प्रहरीले आइतबार ताहाचलबाट दुई जनालाई पक्राउ गरेको छ । पक्राउ पर्नेहरूमा कीर्तिपुर बस्ने २४ वर्षीय विक्की खड्गी र ताहाचल बस्ने भारतको सिलिगुडीका ३२ वर्षीय अमितकुमार अग्रवाल छन् । नक्कली गरगहनाको थोक कारोबार गर्ने भन्दै काठमाडौंको मख्खनमा विमला इन्टरनेसनल प्रालि नामक फर्म चलाएका अग्रवाल लगायतले हुन्डीको गैरकानुनी काम गर्दै आएको सूचनाका आधारमा पक्राउ गरेको महानगरीय अपराध महाशाखाका प्रवक्ता एसपी कृष्णप्रसाद कोइरालाले बताए । खड्गीलाई नियन्त्रणमा लिएपछि उनले एक सहकारीबाट ५० लाख अग्रवालको डेरामा पुर्याएको खुलेको थियो । डेरा खानतलासीमा नगद १ करोड ५० लाख रुपैयाँ भेटिएको हो । दुवैलाई कारबाहीका लागि प्रहरीले राजस्व अनुसन्धान विभागको जिम्म लगाएको छ ।
८ जिल्ला अस्पतालका अध्यक्षको पुनर्बहाली,नुवाकोट (कास) एक महिनाअघि हटाइएका वाग्मती प्रदेशका ८ जिल्लाका अस्पताल सञ्चालन तथा व्यवस्थापन समितिका अध्यक्षहरू सर्वोच्च अदालतको अल्पकालीन आदेशले पुनर्बहाली भएका छन् । गत माघ २१ मा वाग्मती स्वास्थ्य मन्त्रालयले उनीहरुलाई बर्खास्त गरी नयाँ अध्यक्ष नियुक्त गरेको थियो । अन्याय गरेको भन्दै जिल्ला अस्पताल रसुवाका अध्यक्ष रामशरण कुइँकेलले संघीय स्वास्थ्य तथा जनसंख्या मन्त्रालय र वाग्मती सरकारको स्वास्थ्य मन्त्रालयविरुद्ध सर्वोच्चमा रिट दायर गरेका थिए । न्यायाधीश हरिप्रसाद फुँयालको इजलासले विपक्षका नाममा अल्पकालीन आदेश दिएको हो । सर्वोच्चको आदेशमा प्रदेश स्वास्थ्य मन्त्रालयको गत माघ १८ को निर्णय कार्यान्वयन नगर्नू भनिएको छ । दुवै पक्षलाई छलफलका लागि फागुन ३० को पेसी तोकिएको छ । उनीहरूको पदावधि १० महिना बाँकी छ ।
चरित्रहत्या आरोपमा २ पक्राउ,"काठमाडौं (कास) सामाजिक सञ्जालमार्फत चरित्रहत्या गरेको अभियोगमा प्रहरीले २ जनालाई पक्राउ गरेको छ । नाबालिकाको अश्लील तस्बिर तथा अश्लील स्टाटस सामाजिक सञ्जालमा पोस्ट गरी चरित्रहत्या गरेको आरोपमा प्रहरी प्रधान कार्यालय साइबर ब्युरो भोटाहिटीले ललितपुर२१ का २९ वर्षीय दिपु भन्ने विकास महर्जनलाई पक्राउ गरेको छ । त्यसैगरी, सेलेब नेपाल नामक युट्यूब च्यानलमार्फत पीडितको चरित्रहत्या गर्ने उद्देश्यले भ्रामक समाचार सम्प्रेषण गरेको आरोपमा गुल्मी भनभने९ घर भई रूपन्देही बुटवल१३ बस्ने २१ वर्षीय राहुल थापालाई आइतबार प्रहरीले पक्राउ गरेको छ । ब्युरोले उनीहरूलाई छुट्टाछुट्टै स्थानबाट पक्राउ गरेको हो । जिल्ला अदालत काठमाडौंबाट दुवै जनालाई ५ दिन म्याद थपेर अनुसन्धान भइरहेको जनाएको छ ।"
युट्युबका बहानामा अभिव्यक्ति स्वतन्त्रतालाई सरकारी चुनौती,"अभिव्यक्ति स्वतन्त्रता नियन्त्रण गर्ने खतरा: महासंघनेपाल पत्रकार महासंघले इन्टरनेट प्लेटफर्ममार्फत आफ्नो अभिव्यक्ति दिन चाहनेहरूलाई निरुत्साहित र नियन्त्रण गर्ने खतरा देखापरेको भन्दै चिन्ता व्यक्त गरेको छ । इन्टरनेट प्लेटफर्मको सदुपयोग गर्न नागरिकलाई प्रोत्साहन गर्ने, त्यसरी उपयोग गर्दा स्वनियमनका लागि प्रेरित गर्ने र इन्टरनेटमार्फत ज्ञान र जानकारी हासिल गर्न सहजीकरण गर्ने दायित्व राज्यको हुनुपर्छ, महासंघका महासचिव रोशन पुरीद्वारा सोमबार जारी विज्ञप्तिमा भनिएको छ, सामाजिक सञ्जालमार्फत व्यक्त विकृत सामग्रीलाई निरुत्साहित गर्दै स्वनियमन र आवश्यक परे सकारात्मक ढंगको नियमनका व्यवस्था गर्ने चाहना राख्नु स्वाभाविक र सकारात्मक हुँदाहुँदै पनि संशोधनमा उल्लेखित सो अस्पष्ट व्यवस्थाले अभिव्यक्ति स्वतन्त्रताका पक्षधरलाई सशंकित गराएको छ । महासंघका अध्यक्ष विपुल पोखरेल नेतृत्वको टोलीले सोमबार सञ्चार तथा सूचना प्रविधिमन्त्री ज्ञानेन्द्रबहादुर कार्कीलाई भेटेर संशोधित नियमावलीबारे ध्यानाकर्षण गराएको छ । मन्त्री कार्कीले महासंघको टोलीसँग इन्टरनेट टेलिभिजनलगायत अस्पष्ट कुरालाई स्पष्ट पार्ने बताएका छन् । हामीले धेरै सोचविचार गरेर, धेरै पक्षसँग छलफल गरेर नियमावली संशोधन गरेका छौं, यसले राम्रै गर्न खोजेको छ, मन्त्री कार्कीको भनाइ थियो, केही अस्पष्ट कुरालाई छलफल गरेर थप व्याख्या गरौंला । पोखरेले महासंघलगायत सरोकारवालासँग सामान्य छलफल र समन्वय नगरी नियमावली संशोधन गरिनु गलत भएको बताए ।"
'युट्युबलाई व्यवस्थित गर्ने प्रयास,"प्रदेशमा इजाजतप्राप्त टेलिभिजन संघीय मन्त्रालयमा दर्ता हुनुपर्ने नियम पनि ल्याउनुभयो, दोहोरो दर्ता किन ?प्रदेशमा अनुमति लिने भनेको त्यहीँभित्र प्रसारणका लागि हो । प्रदेशबाहिर प्रसारण गर्नका लागि संघीय मन्त्रालयमा दर्ता हुनुपर्छ । प्रदेशमा थोरै शुल्क र राजस्वमा चलेका टेलिभिजनले त्यही शुल्कमा देशभर प्रसारण हुन त भएन नि ।"
दाहालको एकल नेतृत्वमै निर्वाचनमा जाँदै माओवादी,"एमसीसीमा तीन नेताको 'नोट अफ डिसेन्टएमसीसी पास गर्दा पार्टीले समर्थन गरेको विषयलाई लिएर माओवादीका तीन नेताले नोट अफ डिसेन्ट राखेका छन् । फागुन १५ मा व्याख्यात्मक घोषणासहित एमसीसी अनुमोदन गर्ने पार्टी केन्द्रीय कार्यालयको निर्णयप्रति सोमबारको केन्द्रीय समिति बैठकमा पूर्वसभामुख कृष्णबहादुर महरा, देव गुरुङ र लीलामणि पोखरेलले एमसीसी अनुमोदनको विषयमा असहमति शीर्षकमा लिखित नोट अफ डिसेन्ट राखेका हुन् ।उनीहरूले संसद्बाट व्याख्यात्मक घोषणासहित एमसीसी अनुमोदन गर्ने निर्णयमा असहमति रहेको र यसलाई केन्द्रीय कार्यालयमा दर्ज गर्न तथा आउँदो केन्द्रीय समिति बैठकमा छलफल गर्न माग गरेका छन् । यही फागुन १५ गते सदनबाट व्याख्यात्मक घोषणा गरी एमसीसी अनुमोदन गर्ने निर्णयमा असहमति रहेको स्पष्ट गर्दछौं । उक्त दिन बिहान अध्यक्षको निवास खुमलटारमा पूर्वस्थायी समितिका सदस्य तथा उपलब्ध प्रदेश इन्चार्जहरूबीच भएको अनौपचारिक छलफलमा अध्यक्ष कमरेडले राख्नुभएको उक्त प्रस्तावमा हामीले असहमति प्रकट गरेका थियौं । उक्त छलफल कुनै निश्चित पार्टी समितिको औपचारिक बैठक नभएकाले निर्णय पुस्तिका पठाउने र नोट अफ डिसेन्ट लेख्ने व्यवस्था भएन, तीन नेताको संयुक्त नोट अफ डिसेन्ट मा भनिएको छ, अतः एमसीसी अनुमोदनसम्बन्धी हाम्रो असहमति लिखित रूपमा पार्टी केन्द्रीय कार्यालयमा दर्ज गरियोस् र आउँदो केन्द्रीय समिति बैठकमा यस विषयमा गम्भीरतापूर्वक समीक्षा गर्न अनुरोध गर्दछौं ।नोट अफ डिसेन्ट मा तीन नेताले १२ बुँदे व्याख्यात्मक घोषणाको वैधतामाथि प्रश्न उठाएका छन् । यस्तो सम्झौताबारे गहन छलफल र राष्ट्रिय सहमतिबिना हतारमा सम्झौताको अंग बन्ने वैधानिक हैसियतको कुनै बाध्यकारी व्यवस्था नरहेको १२ बुँदे व्याख्यात्मक घोषणा गरी नेपालको सार्वभौम अधिकार नै अखण्डित हुने एमसीसी करार सम्झौतालाई सदनबाट वैधानिक मान्यता दिन अनुमोदन गरिनु गम्भीर गल्ती भएको छ, तीन नेताको नोट अफ डिसेन्ट मा छ ।नेताहरूले एमसीसी जस्तो गम्भीर र रणनीतिक विषय नोकरशाही ढंगले अनुमोदन गरिएको भन्दै पार्टी अध्यक्ष पुष्पकमल दाहालको भूमिकामाथि असन्तुष्टि पोखेका छन् । तीन नेताले एमसीसी सामरिक उद्देश्यअनुरूप अन्तरनिहित रहेको पनि दाबी गरेका छन् । यी नेताले फागुन १५ मा दाहाल निवासमा भएको अनौपचारिक छलफलमा समेत एमसीसी अनुमोदन गर्ने निर्णयप्रति असहमति राखेका थिए । फरक मतमाथि चुनावपछि छलफल गर्ने अध्यक्ष दाहालको प्रस्तावलाई बैठकले अनुमोदन गरेको छ ।यसबाहेक एमसीसीमा नेता नारायणकाजी श्रेष्ठले पनि त्यही दिनको बैठकमा असहमति राखेका थिए । श्रेष्ठले शुक्रबार (फागुन २०) को केन्द्रीय समिति बैठकमा सम्बोधन गर्दै आफ्नो असहमति प्रकट गरेका थिए । एमसीसीको बहस चुनावपछि चलाउने निर्णय भएको छ, केन्द्रीय समितिमा अहिले यसलाई थाती राखिएको छ, श्रेष्ठले भने ।"
महिला प्रतिनिधित्व: उच्च पदहरूमा अझै 'टोकनिजम',"महिला अधिकार र प्रतिनिधित्वको सवालमा नेपालले निःसन्देह ठूलो छलाङ मारेको छ । लामो संघर्षको प्रतिफल आज नेपाली राजनीति र समाजका विभिन्न तप्कामा महिलाको सहभागिता बढ्दो छ । खास गरी दोस्रो जनआन्दोलनपश्चात् मुलुक योजनाबद्ध रूपमै समावेशिताको दिशामा अघि बढिरहेको छ । संघ र प्रदेशका संसद्हरूमा ३३ प्रतिशत महिला सहभागिताको संवैधानिक प्रत्याभूति छ । परिणामस्वरूप संसद्मा प्रतिनिधित्वको दृष्टिकोणले नेपाल विश्वमै अग्रपंक्तिमा पर्छ; यो मामिलामा दक्षिण एसियामा मात्र होइन, सम्पूर्ण एसियामै नेपाल उदाहरणीय छ । संविधानले राष्ट्रपतिउपराष्ट्रपतिमध्ये एक जना फरक लिंग वा समुदायको हुनुपर्ने अनि सभामुख र उपसभामुखमा पनि फरक लिंगको रहनुपर्ने प्रावधान राखेर राज्यका मुख्य ठूला पदमा पनि महिलाको उपस्थिति सुनिश्चित गरेको छ । स्थानीय तहमा ४१ प्रतिशत जनप्रतिनिधि महिला छन् । निजामती सेवा ऐनले ४५ प्रतिशत आरक्षित सिटमध्ये ३३ प्रतिशत महिलालाई छुट्याएका कारण प्रशासन संयन्त्रमा पनि महिलाको हिस्सा बढ्दो छ । यी उपलब्धिहरू आफैंमा साना होइनन्, तर पनि अति बाध्यात्मक अवस्थाबाहेक कैयौं महत्त्वपूर्ण सार्वजनिक पदहरूमा महिलाहरू अद्यापि उपेक्षित छन् । समाजमा महिलाको समान र सम्मानित जीवन सुरक्षित गर्ने सवालमा अझै धेरै अघि बढ्नुपर्ने देखिन्छ । संविधानकानुनले अनिवार्य नगरेका पदहरूमा अहिले पनि महिलाहरूको प्रतिनिधित्व टोकनिजम मै सीमित छ । मुलुकको सर्वोच्च कार्यकारिणी अंग संघीय मन्त्रिपरिषद्मै महिला प्रतिनिधित्व न्यून छ । २३ सदस्यीय मन्त्रिपरिषद्मा मुस्किलले एकचौथाइ अर्थात् ६ जना मात्रै महिला छन् । पूर्ववर्ती सरकारका पालामा त यति पनि थिएन । प्रदेशहरूमा त सुदूरपश्चिमबाहेक अन्यत्र यो अवस्था निकै दयनीय छ । प्रदेश १ को १४ सदस्यीय मन्त्रिपरिषद्मा २ जना मात्र महिला छन् । समावेशी राज्यका निम्ति आन्दोलन गरेको मधेश प्रदेशकै पनि यही अवस्था छ, १४ सदस्यीय मन्त्रिपरिषद्मा २ जना मात्र महिला छन्, त्यो पनि राज्यमन्त्री मात्रै । वाग्मती प्रदेशको १८ सदस्यीय मन्त्रिपरिषद्मा ४ जना मात्रै महिला छन् । गण्डकीमा त १२ सदस्यीय मन्त्रिपरिषद्मा महिला संख्या १ मात्रै छ । लुम्बिनीको अवस्था तैबिसेक छ, १७ सदस्यीय मन्त्रिपरिषद्मा ५ महिला छन् । कर्णाली मन्त्रिपरिषद् त महिलाविहीनै छ, प्रदेश सभामा १३ महिला सदस्य हुँदा पनि ८ सदस्यीय मन्त्रिपरिषद्मा १ जना पनि महिला नसमेटिनु आफैंमा उदेकलाग्दो छ । सुदूरपश्चिममा मात्रै महिला प्रतिनिधित्व तुलनात्मक रूपमा शानदार छ, जहाँ ११ सदस्यीय मन्त्रिपरिषद्मा ५ महिला छन् । निजामती कर्मचारीका उपल्ला पदहरूको अवस्था पनि यस्तै छ, कुल ७२ सचिवमध्ये ७ जना मात्रै महिला छन् । तोकिए पनि वा नतोकिए पनि सार्वजनिक निकायहरूमा एकतिहाइ महिला उपस्थिति हुनुपर्ने संविधानको मर्म हो, जसको पालना नहुनुमा मुख्य रूपमा राजनीतिक दलहरू जिम्मेवार छन् । कानुनले बाध्य बनाएको अवस्थामा बाहेक उनीहरू महिलाको सम्मानजनक प्रतिनिधित्वप्रति अझै उदासीन छन् । केही महिनाअघि महाधिवेशन गरेका दलहरूले आफ्ना पदाधिकारीमा कति महिलालाई ल्याए भन्ने सवालले नै यसको पुष्टि गर्छ । संसद्को सबैभन्दा ठूलो दल एमालेको १८ सदस्यीय पदाधिकारीमा केवल २ महिला छन् । दोस्रो ठूलो दल कांग्रेसको १३ सदस्यीय पदाधिकारीमा त झन् १ महिला सहमहामन्त्रीबाहेक सबै पुरुष छन् । माओवादीले पदाधिकारी छान्नै बाँकी छ । निश्चय पनि एमालेकांग्रेसमा चुनावी मैदानमा ओर्लने महिलाको संख्या नै कम थियो, यसो हुनुमा महिलाको आत्मविश्वास आफ्नो ठाउँमा होला, तर पार्टीभित्रको महिलालाई हेर्ने दृष्टिकोण बढी जिम्मेवार छ । महिलाको आत्मविश्वास वृद्धिमा दलीय नेतृत्वको पनि ठूलो भूमिका हुन्छÙ पार्टीभित्रको वातावरण पूर्णतया लैंगिकमैत्री हुने हो भने महिला पदाकांक्षीहरूको संख्या स्वतः बढ्छ । संसदीय निर्वाचनमा प्रत्यक्षतर्फ महिला उम्मेदवार उठ्ने सवालको सर्त पनि यही हो । राज्यको चरित्रमा सकारात्मक हस्तक्षेप खेल्न सक्ने दलहरूका उपल्ला पदमा महिला हुनुनहुनुले सम्बन्धित नीति निर्माण र निर्णय प्रक्रियामा धेरै फरक पार्छ । दलका उपल्ला पदहरूमा महिला निर्णायक हैसियतमा हुन्थे भने, राज्यका उच्च पदहरूमा देखावटीका लागि मात्रै महिलाहरू राख्ने अवस्था विद्यमान रहँदैनथ्यो । महिला नेतृत्वको प्रणालीबद्ध र दिगो विकासका लागि राजनीतिक दलहरूले आफ्ना आन्तरिक संरचना पनि पूर्ण रूपमा समावेशी बनाउनैपर्छ । अनि मात्रै महिलाहरू मन्त्रिपरिषद् लगायतका महत्त्वपूर्ण निकायमा सशक्त रूपमा आफ्नो दाबी प्रस्तुत गर्न सक्नेछन्, र राज्यका विभिन्न निकायमा गराइएको महिला प्रतिनिधित्व अर्थपूर्ण हुनेछ ।महत्त्वपूर्ण सार्वजनिक पदहरूमा महिलाको समुचित प्रतिनिधित्व हुनुको अर्थ सम्बन्धित व्यक्तिहरूलाई भाग पुर्याउनु र उनीहरूको मात्रै क्षमता वृद्धि गर्नु होइन, राज्यको अनुहारमा लैंगिक विविधता झल्किओस्, सार्वजनिक निकायहरूमा आम महिलाको पहुँच विस्तार होस् र उनीहरूले मुलुकप्रति अपनत्व महसुस गर्न सकून् भन्ने पनि हो । यो सबैको अन्तर्य भनेको फेरि पनि आम महिलाले समाजमा सम्मानित र पुरुषसरह समान जीवन जिउन सकून् भन्ने हो । यो दिशामा चाहिँ हामी कति अगाडि बढेका छौं, सहजै भन्न सक्ने अवस्था छैन । आज पनि सन्तानलाई नागरिकता प्रदान गर्ने विषयमै महिलालाई पुरुषजत्तिकै अधिकार दिन सांसदहरू तयार छैनन्, यही विवादका कारण संसद्मा नागरिकता विधेयकलाई अड्काएर राखिएको छ । संविधानप्रदत्त समान वंशीय हक त आम मुद्दासम्म बन्न सकेको छैन । महिलामाथि बलात्कार लगायतका विभिन्न हिंसा उत्तिकै भैरहेका छन् । एक नाबालिग गायिकालाई बलात्कार गरेको आरोप लागेर प्रहरी हिरासतमा पुगेका कलाकार पल शाहको बचाउमा समाजका चर्चित भनिएकै व्यक्ति लगायतले पीडितलाई थप पीडा दिने गरी जेजस्ता अभिव्यक्ति दिए, यसले त हाम्रो समाजमा महिलाद्वेषी मानिसकता अझै डरलाग्दोसित कायमै रहेको देखाउँछ । त्यसैले नेपाली समाजलाई महिलाका लागि सम्पूर्ण कोणबाट सबल, सम्मानित र सुरक्षित बनाउन अझ धेरै गर्नुपर्नेछ । यसका निम्ति मुख्य राजनीतिक नेतृत्वहरूले नै भूमिका खेल्नुपर्छ, उनीहरूले सर्वप्रथम दलका उच्च पदहरूलाई वास्तविक रूपमै समतामूलक समावेशी बनाउनुपर्छ ।"
रूपान्तरण अभियानको बजारीकरण,"अन्तर्राष्ट्रिय श्रमिक महिला दिवस अथवा ८ मार्च कहाँबाट, कसरी, कसले र कुन उद्देश्य लिएर सुरुआत गर्यो भनेर पश्चिमा समाजवादी र पुँजीवादीहरूमाझ जस लिने होड नै चले पनि प्राज्ञिक अध्ययनहरूले पुष्टि गरे अनुसार, उत्तर अमेरिकाका समाजवादीहरूले सन् १९०९ मा राष्ट्रिय महिला दिवस भनेर घोषणा गरे । ऐतिहासिक तथ्य अनुसार यो घोषणा टिरिजा माल्केइल र उनको समूहको सुझावमा गरिएको थियो । टिरिजा आफैं आप्रवासी श्रमिक महिला थिइन् । युक्रेनबाट श्रमिकका रूपमा उत्तर अमेरिका पुगेकी उनको सम्पर्क अमेरिकी समाजवादीहरूसँग भएको थियो, जसले गर्दा उनीसहित अन्य आप्रवासीमाथिका विभेदका सवाल उठाउन सहज भएको थियो । उता गैरसमाजवादी खेमाका अभियानकर्ताहरूको दाबी भने अन्तर्राष्ट्रिय श्रमिक महिला दिवसको सुरुआत न्युयोर्क सहरमा एउटा गार्मेन्ट कारखानाका मजदुरहरूको सन् १८५७ मा भएको प्रदर्शनलाई सम्झने क्रममा गरिएको थियो । तर प्रसिद्ध इतिहासकार र महिलावादी लेखिका टिमा कापलान लगायत धेरै अनुसन्धाता अनुसार न्युयोर्कको मजदुर प्रदर्शनलाई अन्तर्राष्ट्रिय श्रमिक महिला दिवसका सन्दर्भमा जोड्नु एउटा भ्रम मात्र हो र त्यो भ्रम यो दिनलाई उसको आधारभूमि समाजवादी आन्दोलनबाट अलग्याउने चेष्टा मात्र हो । यो तर्कलाई केही वर्षअगाडि एउटा अन्तर्वार्तामा प्राध्यापक क्रिस्टिन घोड्सेले पुष्टि गर्दै थप भनेकी छन् अमेरिकी समाजवादी पार्टीले सन् १९०९ मा सुरुआत गरे पनि वास्तविक रूपमा श्रमिक महिला दिवसकै रूपचाहिँ क्लारा जेट्किन, रोजा लक्जेम्बर्ग र लुइस जेटहरूले १९१० मा डेनमार्कको कोपनहेगनमा आयोजना गरेको दोस्रो अन्तर्राष्ट्रिय समाजवादी महिला सम्मेलनमा लिएको थियो । १७ मुलुकका महिलाहरूले भाग लिएको त्यो सम्मेलनमा अघिल्लो वर्ष १९०९ मा टिरिजा लगायत आप्रवासी श्रमिक महिलाको नेतृत्वमा उचित ज्यालाका लागि भएको प्रदर्शनको सम्झना गरिएको थियो र तत्कालीन अमेरिकी सत्ताधारीहरूलाई श्रमिक महिलाहरूको माग सम्बोधन गर्न दबाबस्वरूप न्युयोर्कका श्रमिक महिला र समाजवादी पार्टीको अभियानमा ऐक्यबद्धता पनि जनाइएको थियो । विश्व महिला आन्दोलनबारे गहन अनुसन्धान गरी लेखिएको क्रिस्टिन घोड्सेको पछिल्लो पुस्तकमा यो भ्रमलाई प्रस्ट पार्ने प्रयास गरिएको छ । उसो त अरू थुप्रै समाजवादी र पुँजीवादी दुवै थरीका अनुसन्धातालेखकहरूबाट पनि भ्रमलाई प्रस्ट पार्ने कोसिस भएको पाइन्छ । सन् १९१० को डेनमार्क सम्मेलनको प्रभाव स्वाभाविकै रूपमा तत्कालीन समाजवादी मुलुकहरूमा सबैभन्दा बढी पर्यो । फलस्वरूप ती मुलुकहरूले अन्तर्राष्ट्रिय श्रमिक महिला दिवसका रूपमा आफ्ना श्रमिक महिला र समग्र मजदुरको मुक्तिका लागि गरिएका महत्त्वपूर्ण आन्दोलनका सन्दर्भलाई रूपान्तरण गरी ८ मार्चलाई जन्म दिए । जर्मनी, अस्ट्रिया र स्विटजरल्यान्ड लगायतमा १९११ देखि अन्तर्राष्ट्रिय श्रमिक महिला दिवसले महत्त्व पाउन थाल्यो र पहिलो विश्वयुद्धविरुद्ध अभियानका रूपमा पनि यो सन्दर्भलाई जोडियो । त्यसै गरी सन् १९१७ मा रुसमा महिला श्रमिकहरूले छेडेको फेब्रुअरी क्रान्ति तत्कालीन बोल्सेभिक नेताहरूलाई दबाब दिन सफल भयो । यस्ता प्रतिनिधिमूलक दबाब र सडक प्रदर्शनहरू तत्कालीन सोभियत संघ हुँदै चीन, क्युबा लगायतमा फैलिए जसले महिला श्रमिक, चाहे घरेलु श्रमिक होऊन् वा आप्रवासी, तिनको अन्तर्राष्ट्रिय अर्थतन्त्रमा र घरपरिवारको अर्थ व्यवस्थापनमा महत्त्वपूर्ण योगदान रहेको तथ्य औपचारिक रूपमा राज्यहरूलाई स्विकार्न बाध्य पारेको पुष्टि इतिहास, समाजशास्त्र र अर्थशास्त्रका अध्येताहरू गर्छन् । यसरी विभिन्न मुलुक हुँदै विस्तार भएको अन्तर्राष्ट्रिय श्रमिक महिला दिवसले श्रमिक महिलाका लैंगिक विभेदलाई मूल रूपमा वर्गीय दृष्टिकोणबाट व्याख्या, विश्लेषण र सम्बोधन गर्दै जाँदा विभेदका संरचना र खाकाहरू पनि फराकिला हुँदै जानु त स्वाभाविकै हो र भयो पनि त्यस्तै । यसरी भूगोलको एउटा निश्चित सहरमा गरिएको विश्व सम्मेलनले यसको खाका तयार पारे पनि त्यो खाकाको जग भनेका विभिन्न मुलुकका घरेलु र आप्रवासी श्रमिक महिला र त्यसमा ऐक्यबद्धता जनाउने महिलावादी अभियानहरू हुन् भन्नेमा अनुसन्धाताहरूमा एकमत पाइन्छ । अझ महत्त्वपूर्ण पक्ष, श्रमिक महिलाका संघर्षहरूमा वैचारिक र रणनीतिक सहयोगचाहिँ समाजवादी धारसँग गाँसिएका वा बाहिरै रहेर सो धारलाई आलोचनात्मक समर्थन गरेका महिलावादीहरूबाट भयो । सम्भवतः वर्गीय विभेदका सवालबाट जन्मेको श्रमिक महिलाहरूको संघर्षको आयाम भएर होला, पुँजीवादी खेमाको संलग्नता धेरै पछि आएर मात्र देखिन्छ । पछि क्रमशः युद्धविरोधी, रंगभेदविरोधी, उपनिवेशविरोधि महिलावादीहरूको हातेमालो हुँदै दोस्रो विश्वयुद्धका बेला यौनदासीका रूपमा सैनिक शिविरहरूमा शोषित महिलाहरूका पक्षमा अभियान चलाउने एसियाली महिलावादीहरूको दरिलो साथले विभिन्न क्षेत्रमा संलग्न घरेलु र आप्रवासी श्रमिक महिलाहरूको अभियानलाई अझ संगठित र समयानुकूल बनाउन सघायो । यसमा मूल रूपमा गाब्रिएला र एसियाली महिला मानव अधिकार परिषद् लगायतका फिलिपिनी महिला संगठनहरू अग्रपंक्तिमा रहेको पाइन्छ । क्रमशः वातावरण संरक्षण र कृषि मजदुर महिलाका सवालमा अनुसन्धान गर्ने महिलावादीहरू पनि जोडिन पुगे । यसरी समाजवादी धारबाट संगठित गरिएको अन्तर्राष्ट्रिय श्रमिक महिला अभियानमा क्रमशः अन्य क्षेत्रका सबै खाले अन्तर्राष्ट्रिय महिलावादी समूहहरूको आकर्षण पनि बढ्दै गयो । यद्यपि अभियानलाई बुझ्ने, आत्मसात् गर्ने र मनाउने तरिका फरकफरक हुन थाले । यो क्रम महिलावादको दोस्रो वेभचरणसँगै झन् बढ्दै गयो । यसै क्रममा संयुक्त राष्ट्रसंघको महिला हेर्ने निकाय पनि जोडिन पुग्यो । सन् १९७५ मा संयुक्त राष्ट्रसंघद्वारा प्रायोजित पहिलो विश्व महिला सम्मेलनले महिलाको समस्या र अधिकारमा केन्द्रित अन्तर्राष्ट्रिय श्रमिक महिला अभियानलाई त्यसबाट निकालेर सामान्य अन्तर्राष्ट्रिय महिला महोत्सवमा परिणत गरिदियो । उसले आफ्नै तरिकाले, आफ्नै एजेन्डा तय गरी आफ्नै ढंगले ८ मार्चलाई सामान्य महिला दिवसका रूपमा मनाउन मात्र थालेन, सदस्यराष्ट्रहरूलाई आह्वान गरी अन्य गैससलाई पनि जोडेर समग्र महिला समानताका मुद्दा तय गरी अगाडि बढ्ने क्रममा एउटा मोटो लैंगिक समानताको खाकामा झार्यो र वर्गीय मुद्दा क्रमशः हराउन थाल्यो, जुन स्वाभाविकै हो किनकि संयुक्त राष्ट्रसंघजस्ता निकायले वर्गीय मुद्दामा रुचि राख्दैनन् । अझ संयुक्त राष्ट्रसंघद्वारै प्रायोजित १९९५ को चौथो विश्व महिला सम्मेलनबेइजिङपछि त ८ मार्चका लागि वार्षिक नाराहरू नै तय हुन थाले । अनि एक्काइसौं शताब्दीको सुरुआतसँगै ८ मार्चका लागि संयुक्त राष्ट्रसंघले तय गरेका वाषर््िाक नाराहरूलाई पुँजीवादी बजारका कतिपय औद्योगिक घरानाहरूले आर्थिक र व्यापारिक प्रायोजन नै गर्न सुरु गरे । कतिपय सरकारले आफ्ना बिदाका वार्षिक पात्रोमा समावेश गरी आरामको दिनमा परिणत गरे । यसरी मुक्ति आन्दोलन र श्रमिकमाथिको लैंगिक र श्रम शोषणविरुद्ध आर्थिकसामाजिक रूपान्तरणको अभियानको हिसाबले सुरु भएको श्रमिक महिला दिवस आज एउटा वर्गका लागि हर्षोल्लाससहितको महोत्सवमा बदलिएको छ भने कतिपय मुलुकमा सरकारी निकायहरूलाई बिदाको दिनमा । सामाजिक, लैंगिक, भौगोलिक, आर्थिक, सांस्कृतिक र राजनीतिक विभेदका गौंडाहरूमा च्यापिएका श्रमिक महिलाका कुरा एवं तिनको संघर्षको चिन्तनमननका पक्षहरू गौण मात्र बनेनन्, इतिहासका ठेलीहरूमा थन्किए । उसो त श्रमिकका नाममा स्थापना भएका मजदुर संगठनहरू नै साहुको भूमिकामा फेरिएको भान हुने आजको तीतो परिवेशमा श्रमिक, त्यसमा पनि महिलाका कुरा सुन्ने जाँगर र समय कसलाई छ ! समय कति बलवान् छ ! नेपालकै उदाहरण लिने हो भने पनि सहाना प्रधान, मोतीदेवी श्रेष्ठ, शान्ता मानवी, सानु मिश्र, गोमा देवकोटा र पछिल्लो समय अष्टलक्ष्मी शाक्यहरूले पञ्चायतविरोधी राजनीतिक परिवर्तनका पक्षमा श्रमिक महिलाहरूका सवाललाई आधार बनाएर महिलाहरूलाई संगठित गर्ने र संघर्षका अध्यायहरू थप्ने काममा नेतृत्व नगरेका भए नेपालको वामपन्थी आन्दोलनले फड्को मार्ने थिएन । अनि अर्को पक्ष के पनि बिर्सन हुन्न भने, पञ्चायतका अन्तिम वर्षहरूमा दरबारिया पृष्ठभूमिबाट आएका महिला संगठनहरूले तत्कालीन रानीहरूको गुणगान गाइरहँदा तीबाहेकका सबै खाले महिलाहरूको संयुक्त आन्दोलनले श्रमिक महिला दिवसमा श्रमिक मात्र होइन, समग्र महिलामाथि भएका सामाजिक, सांस्कृतिक, आर्थिक र कानुनी विभेदका सवाललाई समेट्ने गर्थ्यो । यसमा समाजवादी तथा वामपन्थी महिलाहरूको नेतृत्व सहाना प्रधान, गोमा देवकोटा र शान्ता मानवीहरूले गर्थे भने पुँजीवादी महिलाहरूको नेतृत्व मंगलादेवी सिंहहरूले गर्थे । यो संयुक्त राजनीतिक अभियानलाई साहित्य र संगीतमार्फत पारिजात, कुन्ता शर्मा, जेबी टुहुरे, रामेश, रायन, जीवन शर्मा लगायतका धेरै स्रष्टाको साथ हुन्थ्यो ।उता जनयुद्धताकासम्म पनि अन्तर्राष्ट्रिय श्रमिक महिला दिवसको महत्त्व फरक ढंगबाट व्यवहारमा प्रकट गरिन्थ्यो । तर शान्ति प्रक्रियामा आइसकेपछि ती धारहरूमा पनि क्रमशः खिया लाग्न थाल्यो । संयोग नै हो कि जस्तो लाग्ने हाम्रो घरेलु वातावरण ! शान्ति प्रक्रियाको सुरुआत, गणतान्त्रिक व्यवस्थाको आरम्भको तयारी, संयुक्त राष्ट्रसंघले अन्तर्राष्ट्रिय श्रमिक महिला दिवस ८ मार्चलाई वार्षिक नारा तोक्न सुरु गरेको बेला, विश्वपुँजीवादी बजारले त्यस्ता नाराहरूलाई प्रायोजन गरी नाफाको व्यापार गर्न थालेको समय अनि तीव्र गतिमा आफ्नो सञ्जाल फैलाउन सफल सामाजिक सञ्जाल र उसका प्रविधिहरूले यस्ता अभियानलाई समन्वयमार्फत करिबकरिब नियन्त्रण नै गर्न थालेको सन्दर्भ । कतिपय वेबसाइटले समेत वार्षिक नारालाई प्रायोजन गरी चलाएको पनि करिब दुई दशक हुन लाग्यो ।एउटा मूल्य र सिद्धान्तमा ठडिएको सामाजिक, सांस्कृतिक र वर्गीय रूपान्तरणको अभियानलाई व्यापार गरी कमाउ अभियान बनाउने वेबसाइट, व्यापारिक घराना र केन्द्रद्वारा प्रायोजित कार्यक्रमहरूले दिने सन्देश भनेका महिला दिवसलाई उत्सवका रूपमा मनाऔं, अब संरचनागत लैंगिक विभेद सकियो, महिला पुरुष बराबर भयौं जस्ता भ्रम छर्ने नारा हुने गर्छन्, जसले घरेलु र आप्रवासी श्रमिक महिलाका समस्या र हिजोदेखि उठाइएका संरचनागत सवाललाई समेट्दैनन् । किनकि यस्ता भ्रमपूर्ण नाराहरू व्यापारिक नाफानोक्सानतर्फ लक्षित हुने गर्छन् । अझ हाम्रो समाजमा पछिल्ला वर्षहरूमा त ८ मार्चमा पार्टी प्यालेसमा महिलाहरूका लागि भोजभतेर गर्ने, महँगा उपहार, फूल र शृंगारका सामान दिने चलन पनि सुरु भएको पाइन्छ । यसरी सिँगारिने र सिँगार्ने, क्षणिक मनोरञ्जनका लागि भोजभतेर गर्ने एवं सबै अधिकार प्राप्त भए र ठूलै उपलब्धि हात लाग्यो भनेझैं गरी हुने हर्षोल्लासका सहरिया कार्यक्रमहरूले ती श्रमिक महिलाहरू जसको मुद्दालाई आधार बनाएर ८ मार्चको जग बसालियो को जीवनमा तात्त्विक प्रभाव पार्ने त कुरै भएन, केवल फाइदा हुन्छ त बजार र उसका उत्पादनलाई । अनि रमाइलो होला त सहरिया सुकिलामुकिला वर्गका महिलाहरूलाई मात्र, जसले तिनै घरेलु र आप्रवासी महिलालाई कज्याई श्रम शोषण गरिरहेका हुन्छन् र नाफाको खेती गर्छन् । श्रमिक महिलाको असमान ज्यालाको समस्या ज्युँका त्युँ, कार्यस्थलमा यौन र गैरयौन हिंसा झन् बढ्दो ! अनि सन् १९०९१० मा न्युयोर्कका आप्रवासी महिलाहरूले उठाएको मुद्दा र डेनमार्कमा भएको समाजवादी महिला सम्मेलनले तय गरेको रूपान्तरणको लक्ष्य जहाँको तहीँ मात्र होइन, बढ्दो बजारीकरण र अव्यवस्थित आप्रवासनले महिला श्रमिकको वस्तुकरण र त्यससँग जोडिएका शोषणका प्रकार र स्वरूपहरू झन्झन् फस्टाउँदा छन् । अनौठो संयोग नै मान्नुपर्छ, अन्तर्राष्ट्रिय श्रमिक महिला दिवसको जग जुन भूगोलबाट उठ्यो, त्यतैबाट यो महत्त्वपूर्ण सन्दर्भको व्यापारीकरणको लहर पनि उर्ल्यो । तर हिजो जग बसाउने र आज नाफाको खेती गर्ने वैचारिक धरातलचाहिँ विपरीत ! सायद विश्व मानचित्रमा सीमान्तकृत देखिएको समाजवाद र नवउदारवादको चरणमा रहेको संक्रमणकालीन पुँजीवादबीचको प्रतिस्पर्धा नै होला, ८ मार्चजस्ता वैचारिक महत्त्वका सन्दर्भबाट कस्तो, कसरी, कसले र कति नाफा आर्जन गर्ने र जस लिने भन्नेमा होड बढ्दो देखिन्छ । उसो त यो प्रतिस्पर्धा ८ मार्चका सन्दर्भमा मात्र कहाँ हो र, अन्य मुक्ति आन्दोलनका प्रसंगमा पनि भेटिन्छ ! किनकि विचार र बौद्धिकतालाई वस्तुकरण गरी बजारमा प्रस्तुत गरेर नाफाको रणनीति बनाउन पश्चिमाहरू जति सिपालु छन्, विभिन्न कालखण्ड र सार्वजनिक महत्त्वका सन्दर्भमा सकारात्मक परिणामको जस लिन पनि उत्तिकै माहिर देखिन्छन् । विचार, दर्शन र अभियानलाई आफ्नो आर्थिक नाफा, सामाजिक प्रतिष्ठा र राजनीतिक लाभका लागि प्रयोग गरिएका पछिल्ला उदाहरणहरू थुप्रै छन् । चाहे त्यो रंगभेदी व्यवहारका कारण पीडित बनाई आजीवन सताइएका गान्धी र मण्डेलाहरूका सालिक बनाएर पखाल्न खोजिएको औपनिवेशिक मानसिकता होस् वा एउटा विचारलाई समाप्त पार्नका लागि क्रूर तरिकाले हत्या गरिएका चे ग्वेभाराको तस्बिरअंकित टिसर्ट र चुरोटको एस्ट्रेको व्यापार होस्, अथवा सामाजिक न्याय, लैंगिक र वर्गीय विभेदविरुद्धको ज्वाला निभाउन हत्या गरी नालीमा फालिएकी रोजा लक्जेम्बर्गको योगदानलाई वार्षिक नारामा परिणत गरी मार्च महिनाभरि दाता प्रायोजित भोजभतेर संस्कृति होस्, आखिर आदर्श, मूल्यमान्यता र मार्गदर्शनमा गहिरो बहस गरी एक्काइसौं शताब्दीको नवउदारवादका विकृतिलाई सम्बोधन गरी सामाजिक न्यायसहितको सुशासनका आधारहरू कसरी निर्माण गर्न सकिएला जसले सामाजिक, सांस्कृतिक, वर्गीय, लैंगिक र भौगोलिक पहिचानसहितको अधिकारको प्रत्याभूति गर्न सघाउँछ भन्ने कुरा त धेरै टाढा भयो । तर त्यही विभेदी नवउदारवादको नाफामुखी बजारलाई चाहिँ टिसर्ट, एस्ट्रे, सालिक र महोत्सवका भोजभतेरले नाफा थप्नेमा शंका भएन । अनि हाम्रो वर्तमान घरेलु परिवेशमा ती रूपान्तरणका विचार र बौद्धिकतालाई वस्तुकरण गरी सामाजिकराजनीतिक जस लिने होड बढ्दो छ । यो प्रवृत्ति अझ संस्थागत हुने र पुस्तौंपुस्तालाई भ्रमको खुराक पनि बन्ने सम्भावनालाई नकार्न सकिँदैन किनकि यसलाई वस्तुकरण गर्ने र राजनीतिक जस लिनेमा नवउदारवादी र समाजवादी भनिनेहरूबीच चर्को प्रतिस्पर्धा देखिन्छ ।"
फोहोर व्यवस्थापन सधैंको चुनौती,"काठमाडौं उपत्यकाको फोहोरमैला व्यवस्थापन सधैं चुनौतीपूर्ण बन्दै गइरहेको छ । सरकारले दीर्घकालीन फोहोरमैला व्यवस्थापनका लागि स्पष्ट कार्ययोजना नबनाई कामचलाउ ढंगले अगाडि बढ्न खोज्दा पटकपटक समस्या बल्झिरहेको छ । काठमाडौं महानगरपालिकासहित उपत्यकाका १७ स्थानीय तहको फोहोर नुवाकोटको सिसडोलले झेलेको करिब सत्र वर्ष भयो । दुई वर्षका लागि भनिए पनि सिसडोलमा निकै वर्षदेखि वातावरणलाई नै प्रभावित पार्दै अव्यवस्थित रूपमा फोहोर फाल्दै आइएको छ । वरपरको मानवबस्ती दुर्घन्धित छ, पानीका स्रोतहरू प्रदूषित भएका छन् । फोहोरका कारण स्थानीयको दैनिक जीवन नै कष्टकर भएको छ ।दीर्घकालीन रूपमा फोहोर व्यवस्थापनका लागि भन्दै बन्चरेडाँडामा अर्को ल्यान्डफिल साइट बनाउन थालिए पनि त्यो योजना अझैसम्म पूरा हुन सकेको छैन । विगतका सम्झौताहरूको कार्यान्वयन नभएको भन्दै हाल स्थानीय बासिन्दाले बन्चरेडाँडा ल्यान्डफिल साइट निर्माणमा अवरोध गर्न बाध्य भएका छन् । फोहोर र मान्छेसँगै बस्न नसक्ने भन्दै उचित व्यस्थापन गर्न आवाज उठाइएको छ । स्थानीयले उचित क्षतिपूर्ति दिएर ल्यान्डफिल साइट प्रभावित क्षेत्र स्थानान्तरण गर्नु पर्ने माग जोडदार ढंगले उठाएका छन् । अव्यवस्थित ल्यान्डफिल साइटका कारण त्यहाँका बीसौं हजार जनताको जीवनमाथि खेलबाड भरहेको छ, यो क्रम चलिरहेकै छ । आयोजना प्रभावित क्षेत्रका जनताका लागि स्वास्थ्य, शिक्षा लागायतका पूर्वाधार निर्माण गर्ने भनिए पनि सरकारी उदासीनताका कारण त्यो कुनै पूरा भएको छैन । सरकारको झुटा आश्वासनबाट पटकपटक ठगिएर पीडित भएका सिसडोल र बन्चरेडाँडाका जनताको माग सम्बोधन गरी समस्याको दीर्घकालीन समाधान खोज्न काठमाडौं महानगरपालिका र सहरी विकास मन्त्रालयले तदारुकता देखाउनु नितान्त आवश्यक छ । अन्यथा उपत्यकाको फोहोरमैला व्यवस्थापन अझै जटिल बन्दै जानेछ । दीपक थपलिया, थिानापती, नुवाकोट"
प्रविधिबाट टाढिएको चुनाव,"आसन्न स्थानीय तह निर्वाचनमा भोटिङ मेसिन प्रमाणीकरण गर्ने निकाय नभएकाले यसको प्रयोग गर्न नसकिने निर्वाचन आयोगले जनाएको छ । देशले प्रविधिको क्षेत्रमा आश्चर्यजन प्रगति गरेको छ तैपनि यस्तो भनाइ बाहिरिनु आयोगको अक्षमताको पराकाष्ठा नै हो । आयोगको जिम्मेवारीमा पर्छ सफलतापूर्वक चुनाव सम्पन्न गराउनु । यसका लागि सरकारले आयोगलाई आर्थिक, भौतिक लगायतका सम्पूर्ण साधनस्रोत उपलब्ध गराउँछ । भोटिङ मेसिन प्रयोग वा प्रमाणीकरण गर्न कानुनको अभाव भएको विषय समयमै सम्बन्धित निकायलाई जानकारी गराएको भए वा आयोग स्वयंले कानुन मस्यौदा गरेर सम्बन्धित निकायमा पेस गरेको भए अवश्य पनि सरकारको तर्फबाट यसका लागि पहल हुन्थ्यो होला । आयोगले पूर्वतयारी नगर्ने र निर्वाचन नजिकिएपछि यस्ता कुरा बाहिर ल्याएर आम मतदातालाई प्रविधिबाट टाढा राखेको छ । पुरानै झन्झटिलो प्रक्रियाबाट चुनाव सम्पन्न गर्न खोज्नुले आयोगको नियतमै शंका गर्ने ठाउँ दिएको छ । एक पटकको लगानीमा किनेको भोटिङ मेसिन सबै निर्वाचनमा काम लाग्थ्यो । मतपत्रका लागि कागज, मतपत्र छपाई अनि मतगणनामा लाग्ने जनशक्ति लयागतको खर्च पनि जोगिन्थ्यो । बेलैमा भोटिङ मेसिनको प्रयोगका लागि पहल गरेको भए चुनाव मितव्ययी र निष्पक्ष तरिकाले हुन्थ्यो । निर्वाचनप्रति जनविश्वासमा पनि बढोत्तरी हुन्थ्यो । मतपत्र च्यात्ने धृष्टता पनि कुनै राजनीतिक दल, नेता, उम्मेदवार वा मतगणना प्रतिनिधिले गर्ने थिएनन् । दीपककुमार ज्ञवाली, पाल्पा कुसुमखोला"
बजार अनुगमन जरुरी,"युक्रेनरुसबीच भइरहेको युद्धको फाइदा उठाएर यहाँका केही उद्योगी र व्यापारीहरूले मिलेमतोमा अत्यावश्यक वस्तुको कृत्रिम अभाव सृजना गरी अत्यधिक मूल्यवृद्धि गरिरहेका छन् । ती देशहरूबाट आयात गर्नुपर्ने कच्चा पदार्थ तथा अन्य सामानमा त्यसको असर परी मूल्यवृद्धि हुनु त स्वाभाविकै होला तर ती देशबाट आयात नहुने सामानहरूको पनि मूल्यवृद्धि हुनु सान्दर्भिक देखिँदैन । यो त सरासर ठगी नै हो । अझ त्यसमा पनि पेट्रोलियम पदार्थको मूल्यवृद्धिले गर्दा पनि उपभोग्य वस्तुहरूको माग बढाउन बहाना मिलेको छ । यसरी उद्योगी तथा व्यापारीहरूले क्षणिक लाभका लागि बजारमा अत्यावश्यक सामग्रीहरूको कृत्रिम अभाव सृजना गरेर महँगोमा सामानहरू बिक्री गर्दा त्यसको प्रत्यक्ष असर अत्यावश्यक वस्तुहरूमा परे पनि अप्रत्यक्ष असर भने सबै वस्तुमा पक्कै पर्छ । यसले गर्दा सर्वसाधारणलाई दैनिक जीवनयापन गर्न निकै कठिन हुन्छ । यसर्थ कालाबजारी गर्ने उद्योगी र व्यापारीहरूलाई कडाभन्दा कडा कारबाही गर्नुपर्छ । यसर्थ सरकारले बजारको नियमित एवम सूक्ष्म अनुगमन गर्नु अति जरुरी छ । हुन त, सरकारले समयसमयमा ठाउँठाउँमा बजार अनुगमन गरी कारबाही नगरेको होइन । तर अनुगमन फितलो एवम् पर्याप्त मात्रामा नहुनाले यसमा कमी आउन सकेको छैन । अब सरकारले बढीभन्दा बढी ठाउँमा स्थानीय निकाय तथा सुरक्षा निकायहरूसँग समन्वय गरेर सयुक्त रूपमा बजारको नियमित अनुगमन गर्नु अति जरुरी छ । अच्युतमानसिंह प्रधान, बालुवाटार, काठमाडौं"
के काम गर्नुहुन्छ ?,"शीर्षकको चर्चाबाटै लेखको सुरुआत गरौं । शीर्षक मलाई गरिएको प्रश्न हो, छिमेकी काकाले म नियमित रूपमा साँझको बेला फरकफरक बाइकवालाको पछि बसेर क्याम्पस गएको देखेपछि सोधेको । उनले प्रश्न गरेको दिन म दिक्क हुँदै पठाओ पर्खेर उभिइरहेकी थिएँ । मेरो अनुहारमै देखिने दिक्दारीका बीच उनले मलाई यो प्रश्न गरेका थिए । म कलेज पढाउँछु भनेपछि उनले कहाँ पढाउने ?, बेलुका पनि क्याम्पस खुल्छ र ?, के पढाउने ? जस्ता प्रश्न एकै पटक गरे । म उक्त दिन एमए दोस्रो सेमेस्टरमा मार्क्सवाद पढाउन जाँदै थिएँ । त्यसैले मार्क्सवाद पढाउँछु भन्दै गर्दा पठाओका भाइ आए र म हिँडें । बाटामा मैले सोचिरहें एमएमा समाजशास्त्र पढाउँछु भन्नुपर्नेमा मार्क्सवाद पठाउँछु भनेका कारण ती काका अलमलमा परे होलान् । पछि थाहा भयो मेरो उत्तर सुनेको दिन उनले आफ्नो परिवारमा भनेछन्, खोइ, पढाउन जान्छु भन्छ ! कोको केटाको बाइकमा बसेर जान्छ ! यो थाहा पाएपछि मैले उनलाई काठमाडौंमा पठाओ भन्ने बाइक ट्याक्सी छ नि भन्दै पठाओ कसरी बोलाउने, कसरी पैसा दिने भनेर बुझाउनुपर्यो । हाम्रो समाजमा ती काकाजस्तै कैयौं मानिस छन्, जसले अरूको कामका बारेमा चासो त राख्छन् तर बुझ्दैनन्, जसले मानिसले मरीमरी काम गरेको देखिरहेका हुँदैनन्, तर कोसँग हिँडेको, के खाएको वा लगाएको वा केके किनेको वा कति बेला घर फर्केको वा कहाँ गएको जस्ता कुरालाई लिएर वरिपरिका मानिस (विशेष गरी महिला) माथि प्रश्न उठाइरहेका हुन्छन् । त्यही सन्दर्भमा यहाँ काम, पेसा, श्रम विभाजन र काममा भइरहेको रूपान्तरणबारे चर्चा गर्न खोजिएको छ । कामसामान्य अर्थमा मानिसको शारीरिक वा मानसिक क्रियाकलापलाई काम भन्ने गरिन्छ । हरेक दिन, हरेक समय हरेक मानिसले केही न केही काम गरिरहेको हुन्छ । यसरी गर्ने कामहरू विभिन्न प्रकारका हुन सक्छन् । कुनै कामबाट पारिश्रमिकस्वरूप तलब आउँछ, कुनै कामबाट पारिश्रमिक आउँदैन । कतिपय काम सेवाभावले वा बाध्यतावश वा सामाजिक जिम्मेवारी अनुरूप गरिएका हुन्छन् । घरपरिवार, समाजका लागि सेवाभाव वा जिम्मेवारीबोध वा बाध्यतावश पारिश्रमिक नलिई गरिने कामलाई अनौपचारिक काम भन्न सक्छौं । त्यसै गरी कुनै काम गर्नका लागि आवश्यक योग्यता, क्षमता, नियुक्ति प्रक्रिया, सेवासुविधाजस्ता पक्ष हुन्छन् । त्यस्ता कामलाई हामी औपचारिक वा पेसागत काम भन्ने गर्छौं । औपचारिक र अनौपचारिकमा पनि विभिन्न प्रकारका काम विभिन्न मानिसले गर्ने गरी कार्य विभाजन गरिएको हुन्छ । घरभित्रै पनि कुन काम कसले गर्ने वा कसले नगर्ने भन्ने घोषितअघोषित विभाजन हुन्छ । त्यसै गरी कामको सम्बन्ध उत्पादन, रोजगारी, समाजले मान्दै आएको धर्म, लैंगिकता, संस्कार, देशको कानुन, अन्तर्राष्ट्रिय श्रमबजार र उत्पादन पद्धतिसँग जोडिएको हुन्छ । तीन दशकअगाडि नै मीना आचार्यसहितको विज्ञ टोलीको अध्ययनले महिलाले न्यूनतम साढे दस घण्टा र पुरुषले सात घण्टा मात्रै काम गर्ने गरेको देखाएको थियो । सोही समयमा चाँदनी जोशीले गरेको फरक अध्ययनले पनि पुरुषले भन्दा महिलाले धेरै काम गर्ने गरेको निष्कर्ष निकालेको कुरा सावित्री गौतम, कैलाश राई र प्रत्यूष वन्तले सम्पादन गरेको समानताको रिलेदौड किताबमा रहेको चाँदनी जोशीको अन्तर्वार्तामा उल्लेख छ । तर पुरुषको भन्दा बढी समय काम गरे पनि महिलाले गरेका कामलाई काम मान्न समाजले अस्वीकार गरिरह्यो र आज पनि ८ मार्चलाई महिला श्रमिक दिवस मान्ने कि नारी दिवस भन्नेमै अलमल छ । अहिले पनि श्रीमान्सँग एकसाथ बस्न नसकेर सम्बन्धविच्छेद गर्दै गर्दा, त्योबिनाको त्यसको सम्पत्ति के काम ? भन्दै रित्तो हात कलिला सन्तानसहित निस्कने पढालेखा महिलाहरू हाम्रै वरिपरि छन् । साना छोराछोरीसहितकी महिलालाई बच्चा र बूढाबूढीलाई हेरेर जुनी बिताउने हो भने तैंले पढेको के काम भयो र ? भनी सोध्ने मानिसलाई यो पनि काम हो भनेर जवाफ दिन हामीमध्ये धेरैलाई सकस भइरहेको हुन्छ । पेसाकामलाई क्षेत्रगत आधारमा छुट्याउने प्रक्रियालाई पेसा मान्ने गरिन्छ, जसभित्र अझै धेरै श्रम विभाजन हुन्छ । अर्को शब्दमा, जहाँ विभिन्न प्रकारका श्रम विभाजन हुन्छन्, त्यहाँ पेसाहरूको विकास भएको हुन्छ । व्यक्तिविशेषले आफ्नो कामलाई पेसामा रूपान्तरण गर्न निश्चित शैक्षिक योग्यता (धेरैजसो पेसामा चाहिन्छ), कार्यानुभव, कार्य सम्पादन गर्न सक्ने सीप र क्षमताको विकासका लागि ठूलो लगानी गरेको हुन्छ, जसको सहयोगले उसले कुशलतापूर्वक कार्य सम्पादन गर्छ । पेसामाथि गरेको लगानी र प्रतिबद्धताका आधारमा समाजमा मानिसहरूले नाम, दाम र सम्मान प्राप्त गरेका छन् । पेसागत कामसँग नाम, दाम र सम्मान जोडिँदै गर्दा अनौपचारिक सेवामूलक काम गरिरहेका मानिसमाथि शोषण र अपमान जोडिने गरेको छ । कुन पेसा कसले गर्ने वा नगर्ने भन्ने सवाल समाज, समुदायका मूल्यमान्यता, समय र परिस्थितिमा भर पर्छÙ समय, समाज र त्यसमा आउने परिवर्तनसँगसँगै त्यो बदलिन्छ पनि । उदाहरणका लागि, सार्वजनिक यातायातका चालक, सेनाप्रहरीजस्ता सुरक्षा निकाय, डाक्टरी पेसामा पुरुषहरू बढी आबद्ध छन्Ù विमान परिचारिका, नर्स पेसामा महिलाहरू बढी छन् । नेपाली समाजमा डाक्टर, सरकारी जागिरे, इन्जिनियर, वकिल, पत्रकार, शिक्षकजस्ता केही पेसालाई बढी सम्मान गरिएको पाइन्छ । गृह व्यवस्थापन, बालबालिकाको हेरविचार, कृषि क्षेत्रको काम, सेवामूलक कामहरूप्रति माथि भनिएका पेसालाई जस्तो सम्मान गरिएको पाइँदैन । त्यसै गरी यौन व्यवसाय, छाला वा मासुको काम, सरसफाइसँग जोडिएका कामप्रति हेय दृष्टि राखिन्छ । सामान्यतया पेसासँग काम गरेबापत आउने पारिश्रमिक, पारिश्रमिकका लागि उक्त मानिसले गर्नुपर्ने श्रम, उक्त श्रम गर्नका लागि आवश्यक पर्ने योग्यता, अनुभव, सीप, कला, क्षमता, कार्यघण्टाजस्ता पक्ष जोडिन्छन् । कामको प्रकृति, काममा भएको विविधता, सहकर्मीहरू, कार्यालयको वातावरण, कार्यक्षेत्र (काम गर्ने सिलसिलामा हुने भेटघाट, मित्रता, सहयोग र सहभागिता) का साथसाथै मानिसले गर्ने कामप्रतिको सम्मान, कामको मूल्य र कामले दिएको पहिचान पनि त्यसमा जोडिएका हुन्छन् । समाजशास्त्रभित्र नववेबरवादी वर्ग विश्लेषणमा पेसालाई वर्गीकरणको एउटा आधारका रूपमा लिने गरिन्छ भने, जातको वर्गीकरणको आधार पेसालाई बनाइएको छ । वर्ग वा जात दुवैको आधार पेसालाई लिइएकाले समाजमा मानिसमानिसबीच श्रेणी विभाजन छ । श्रम विभाजनसमाजशास्त्रमा पूर्वऔद्योगिक ग्रामीण समाज र आधुनिक औद्योगिक समाजलाई छुट्याउने एउटा महत्त्वपूर्ण विशेषताका रूपमा श्रम विभाजनलाई लिने गरिन्छ । श्रम विभाजन भन्नाले मानिसले गर्ने पेसालाई विशिष्ट सीप र दक्षताका आधारमा गरिने विभाजन हो । उदाहरणका लागि, परम्परागत समाजमा व्यापारी, सेना वा पुजारीका रूपमा हातका औंलामा गन्न सकिने श्रमहरू थिए भने अहिलेको विश्वमा हजारौं छन् । नेपाल वा दक्षिण एसियाको हिन्दु वर्ण व्यवस्थामा पश्चिमा समाजमा भन्दा उच्च श्रम विभाजन थियो, तर परम्परागत श्रम विभाजनले वर्तमानको जस्तो मसिनो रूप लिन सकेको थिएन । परम्परागत श्रम विभाजन अहिलेको भन्दा नितान्त फरक थियो भन्नका लागि शिक्षालाई एउटा उदाहरणका रूपमा लिन सकिन्छ । परम्परागत समाजमा गुरुले आफ्ना शिष्यहरूलाई सबै विषय पढ्नलेख्न त सिकाउँथे नै, धनुर्विद्या र राजकाजका काम पनि सिकाउँथे । तर अहिलेका शिष्यहरूलाई एक गुरुले मात्रै सिकाएको ज्ञान पर्याप्त पनि हुँदैन । र एक गुरुले सम्पूर्ण ज्ञान प्रदान गर्न पनि सक्दैनन् । सुरुआतका समाजशास्त्रीहरूले श्रम विभाजन र त्यसले मानव समाजमा पार्ने प्रभावमा केन्द्रित भएर लेखेका छन्, जसमध्ये कार्ल मार्क्स र इमाइल दुर्खाइमका नाम हामी महत्त्वका साथ लिने गर्छौं । मार्क्सले आधुनिक औद्योगिक समाजको विकासले मानिसका काम अरुचिकर जिम्मेवारी (टास्क) मा परिवर्तन हुन्छन् भन्ने तर्क अगाडि सारेका छन् । उनले श्रम विभाजनले मानिसलाई कामबाट अलग्याउँदै लैजाने बताएका छन् । परम्परागत समाजमा काम र त्यससँग जोडिएको चक्रमा मानिसको भावना जोडिएको हुन्थ्यो तर औद्योगिक काममा आफ्नो जिम्मेवारीप्रति थोरै मानिसको मात्रै नियन्त्रण हुन्छ । मार्क्सको भन्दा बढी निराशावादी दृष्टिकोण दुर्खाइमको छ । आधुनिक समाजमा मानिस समाजबाट टाढा हुँदै जाने हुँदा परम्परागत समाजमा भन्दा आधुनिक समाजमा बढी मानिसहरूले आत्महत्या गर्ने उनले ले सुसाइड पुस्तकमा उल्लेख गरेका छन् । आज हामीमध्ये धेरैको काम सकिदिन आफ्ना परिवारका सदस्य वा साथीभाइबहिनीले सहयोग गर्न सक्दैनन् । हामीले गर्ने काम हाम्रै मिल्ने साथी वा पार्टनरले सम्म बुझ्दैनन् र हामीले पनि परिवारका सदस्यले गरिरहेका कैयौं काम बुझ्दैनौं ।यसरी आफ्नै साथीसंगाती र परिवारका सदस्यले नबुझ्ने काम गर्न आजको दुनियाँका धेरै मानिस बाध्य छन् । एक समय म कामकै सिलसिलामा यौनकर्मीहरूसँग छलफल गर्दै थिएँ । कुरैकुरामा धेरै मानिसले धेरै तरिकाले उनीहरूले बाध्यतावश काम गरिरहेको भन्ने गरेको सन्दर्भलाई लिएर, एक यौनकर्मीले मलाई सोधिन्, तपाईं अहिले आफूले गरिरहेको काम गर्न बाध्य हुनुहुन्छ कि हुनुहुन्न ? म अलमल परें, काम त मलाई जे भए पनि गर्नैपर्ने थियो, अलिअलि समाजले सोझो आँखाले हेर्ने काम पो गरिरहेकी थिएँ । आम्दानीको हिसाबले मेरोभन्दा कैयौं गुणा बढी कमाउने उनको काममा बरु यो मान्छेसँग वा यत्ति घटेर काम गर्दिनँ भन्ने छनोट थियो, जुन धेरै हदसम्म मैले गरेको काममा थिएन । श्रम र बाध्यताको जन्जिर कति पीडादायी हुँदो रहेछ भन्ने अनुभूति मलाई सत्तरी वर्ष पुग्दा पनि कुनै सार्वजनिक लाभको पद पाइहालिन्छ कि भनेर थरथर काम्दै शक्तिकेन्द्र वा टेलिभिजनका बहस कार्यक्रममा धाइरहने व्यक्तिहरूलाई देखेर हुने गर्छ । कामको रूपान्तरणअहिले मानिसले काम गर्ने स्थान, काम गर्ने स्थानको वातावरण, कामदारको क्षमता, कामका प्रकृति, काममा प्रयोग हुने वा गरिने प्रविधि र त्यस सम्बन्धी योजना, नीति र कानुनहरू एकसाथ जोडिएर आउँछन् । कृषिमा मानिसको घट्दो शारीरिक श्रम वा प्रविधिको प्रयोग, कारखानामा गरिने कामहरूमा हुने श्रम विभाजन, कामभित्र पनि विशिष्टताको खोजी, श्रमिकको अधिकारमा काम गर्ने संघसंस्थाको विकास, श्रम गर्नका लागि मानिसहरूको बसाइँसराइ (एक ठाउँको मानिस काम गर्नकै लागि अर्कै ठाउँमा जाने प्रक्रिया वा चलन), लामो दूरी छोटो समयमा पार गर्न सक्ने यातायातको विकास, ठूलठूला बहुराष्ट्रिय कम्पनीहरूको स्थापना वा प्रविधिमा भएको विकासजस्ता पक्षले काममा रूपान्तरण आएको छ । अर्थशास्त्र र समाजशास्त्रमा श्रम विभाजनको सवाललाई लिएर केही भिन्न धारणा छन् । अर्थशास्त्रमा श्रम विभाजनको कुरा आउँदा आधुनिक अर्थशास्त्रका संस्थापक एडम स्मिथको नाम सबैभन्दा अगाडि आउँछ । उनले सन् १७७६ मा प्रकाशित द वेल्थ अफ नेसन मा उपादकत्व बढाउनका लागि श्रम विभाजन गर्नुपर्ने तर्क अगाडि सारे । उनको त्यो पुस्तक प्रकाशन भएको सय वर्षपछि अमेरिकी व्यवस्थापनविद् फ्रेडरिक विन्स्ल टेलरले वैज्ञानिक व्यवस्थापनको अवधारणामार्फत स्मिथको श्रम विभाजनको अवधारणालाई विस्तृत बनाए । उक्त अवधारणाले उत्पादनमा मात्रै होइन, व्यवस्थापन, प्रविधिको उत्पादन र कार्यक्षेत्रमा हुने राजनीतिका रूपमा विकास भयो । टेलरिजमलाई समय र गतिमा आधारित व्यवस्थापन र उत्पादकत्वको सूत्र मान्ने गरिन्छ । हामी टेलरिजमले उत्पादन प्रक्रियामा स्वतन्त्र मानिसका रूपमा प्रयोग गर्ने ज्ञान र स्वतन्त्रतालाई हटाउँछ अनि व्यवस्थापकको हातमा सुम्पन्छ भन्दै मार्क्स वा दुर्खाइमको सन्दर्भलाई जोड्ने गर्छौं ।आजको समाज अर्थशास्त्रको भाषामा टेलरिजम हुँदै फोर्डिजम र उत्तरफोर्डिजममा पुगेको छ । झन् सन् २०१९ को अन्तिममा आएको कोभिडले केही कामलाई कार्यालयबाट सारेर व्यक्तिका घरकोठा र परिवारमाझ पुर्याइदिएको छ । यस्तो सन्दर्भमा मानिस एउटा कम्प्युटर र फोन सेटको सहायताले आफ्नो पेसागत वा सामान्य काम गर्न सक्ने भएको छ । र, एउटा कोठामा बसेर आधुनिक प्रविधिको सहायताले काम गरिरहेको मानिसको काम त्यसरी नै छेउको मानिसले बुझ्न सक्दैन । त्यसैले आठनौ महिनाको बच्चा बोक्दाबोक्दा गलेको देखेर पनि म एक छिन बोकिदिऊँ ? भन्न नसक्ने मानिसहरू नै के काम गर्छौ ?, किन जागिर खान्नौ ? अनि जागिर खानेलाई घर परिवारको मतलबै छैन भन्दै कुरा काटिरहन वा प्रश्न गरिरहन आवश्यक ठान्छन् ।"
महिला सशक्तीकरणको मौन क्रान्ति,"महिलाको समानुपातिक एवं सार्थक राजनीतिक सहभागिताको उपलब्धि एक दिनमा हुने कुरा होइन । यसका लागि संविधान, नीति, ऐन, नियम र जनचेतना समेतबाट धरातलीय पृष्ठभूमिसहितको आधारशिला तयार गर्नुपर्छ । निर्णायक तहमा महिलाको सार्थक सहभागिता सुनिश्चित गर्ने हो भने सम्बद्ध आरक्षणसँगसँगै आधारभूत तहदेखि नै सबै तहमा महिलाको क्रान्तिक द्रव्यमान हुनु आवश्यक छ, अनि मात्र सर्वोच्च र उच्च पदहरूमा महिलाको उपस्थिति स्वाभाविक हुन्छ, जैविक हुन्छ र दिगो हुन्छ ।आरक्षणबारे तर्कहरू सुनिन्छन् मेरिटोक्रेसीको हत्या भयो, न्यायपूर्ण भएन, असली हकदार होइनन्, त्यही वर्गको तरमारा वर्गले मात्र फाइदा लियो । अर्कातिर आरक्षणको पक्षमा सुनिन्छ महिलालाई एकैचोटि माथिल्लो तहमा किन ल्याइएन ? आजभन्दा बीस वर्षअघि पनि माग सुनिन्थे महिला प्रधान सम्पादक हुनुपर्यो, महिलाको नियुक्ति सबैभन्दा उपल्लो तहमा हुनुपर्यो । अनि सुनिन्थ्यो निर्वाचन व्यवस्थापनमा महिला खोइ ? यी सबै प्रश्नको हल एकै दिनमा वर्षौंअघि सम्भव थिएन । तर त्यति बेलादेखि उठेका प्रश्नहरू अहिलेसम्म जायज छन् । आखिर आधीभन्दा बढी जनसंख्या हुने महिला किन त्यही अनुपातमा मुख्य धारमा देखिँदैनन् ? किन महिलाले गर्ने भनेर केही पेसा छुट्याइएको जस्तो लाग्छÙ जस्तो कि प्राथमिक शिक्षिका, स्वास्थ्य परिचारिका, प्रसूति सम्बन्धी डाक्टर, नौदेखि पाँचसम्मका अन्य परम्परागत जागिर इत्यादि ? चालक, प्लम्बर, बिजुली मिस्त्री, डकर्मी, सिकर्मी, मेकानिक महिला नहुने तर निर्माण कार्यमा ज्यामीचाहिँ महिला हुने ? घरमा सधैं भात पकाउने महिला तर सेफ भने पुरुष, गार्मेन्ट सिलाउने महिला तर कटिङ मास्टर पुरुष । जुनजुन पेसामा बढी इज्जत, प्रतिष्ठा र पैसा छ, ती सबै पुरुषले ओगटेको जस्तो देखिने हाम्रो समाज, जहाँ परिवर्तन त हुँदै छ तर गति ढिलो छ । त्यस्तै मूलधारको कुरा गर्दा राजनीतिमा भोट दिने महिला तर उम्मेदवार हुनेचाहिँ बढी पुरुष किन भनी प्रश्न गर्ने बेला आएको छ । उपल्लो र सबैभन्दा माथिको दर्जामा महिलाको नियुक्तिको पूर्वसर्त हो मूलप्रवाहीकरण । समयबद्ध आरक्षणले परिवर्तनलाई गति त दिन्छ तर परिवर्तनलाई दिगोपन मूलप्रवाहीकरणले मात्र दिन सक्छ । संवैधानिक र कानुनी संरचना पर्याप्त बनिसकेका छन्, अब गुणात्मक परिणामका लागि राम्रो अभ्यासको आवश्यकता छ । नेपालको संविधानले नै राजनीतिक दलहरूका विभिन्न तहका कार्यकारिणी समितिमा नेपालको विविधता प्रतिविम्बित हुने गरी समावेशी प्रतिनिधित्वको व्यवस्था गर्नु एवं निर्वाचन, मनोनयन वा नियुक्ति गर्दा नेपालको सामाजिक विविधता प्रतिविम्बित हुने गरी आफ्ना सदस्यहरूमध्येबाट समानुपातिक समावेशी सिद्धान्तका आधारमा सहभागिता हुने व्यवस्था गर्नु भनेको छ । योसँगसँगै राजनीतिक दल सम्बन्धी ऐनले दलका सबै तहको समितिमा कम्तीमा एकतिहाइ महिला सदस्य हुनुपर्ने एवं निर्वाचन आयोगले यसको अनुगमन गर्न सक्ने भनेको छ । सबै दलको महाधिवेशन सकिएको अवस्थामा अब समितिहरूको विवरण निर्वाचन आयोगलाई बुझाउने क्रममा दलहरू छन् । अबदेखि कम से कम ऐन अनुसार राजनीतिक दलहरूमा सबै तहका समितिमा एकतिहाइ महिला सुनिश्चित हुनेछन् र यो अभ्यास पनि छिटै संस्थागत हुनेछ ।जनप्रतिनिधित्वलाई समानुपातिक एवं समावेशी बनाउने उद्देश्यले २०६४ देखि मिश्रित समानान्तर निर्वाचन प्रणाली अवलम्बन गरिएको थियो । २०७० सालमै निर्वाचन आयोगबाट निर्वाचन व्यवस्थापनमा लैंगिक तथा समावेशी नीति जारी भई कार्यान्वयनमा छ । नेपालको संविधानले वडा तहमा स्थानीय तहको वडा समिति एवं गाउँ कार्यपालिका र नगर कार्यपालिकामा महिला, दलित, अल्पसंख्यक समुदायको प्रतिनिधित्व सुनिश्चित गरेको छ भने स्थानीय निर्वाचन ऐनमा स्थानीय तहको निर्वाचनमा राजनीतिक दलका तर्फबाट उम्मेदवारको मनोनयन पेस गर्दा गाउँपालिका अध्यक्ष र उपाध्यक्ष, नगरपालिका प्रमुख र उपप्रमुख तथा जिल्ला समन्वय समितिका प्रमुख र उपप्रमुख पदमा कम्तीमा ५० प्रतिशत महिला उम्मेदवार रहनुपर्ने व्यवस्था छ । संविधानमा प्रदेशसभा र प्रतिनिधिसभाका लागि समानुपातिक प्रणालीतर्फ महिलाको उम्मेदवारी ५० प्रतिशत एवं प्रदेशसभा र संघीय संसद्मा महिला प्रतिनिधित्व कम्तीमा एकतिहाइ रहनुपर्ने व्यवस्था छ । राष्ट्रिय सभामा कम्तीमा २१ महिला निर्वाचित हुने र राष्ट्रपतिबाट मनोनीत हुने ३ जनामध्ये कम्तीमा १ महिला हुनुपर्ने; राष्ट्रिय सभाका अध्यक्ष र उपाध्यक्ष, प्रतिनिधिसभाका सभामुख र उपसभामुख, प्रदेशसभाका सभामुख र उपसभामुख पदमा एक महिला हुनुपर्ने संवैधानिक प्रावधान छ । संविधानमै राष्ट्रपति र उपराष्ट्रपतिको निर्वाचन फरकफरक लिंग वा समुदायको प्रतिनिधित्व हुने गरी गर्नुपर्ने व्यवस्था छ भने राष्ट्रिय सभा निर्वाचन ऐनले बढी समावेशिता सम्भव हुने एकल संक्रमणीय मत प्रणाली अंगीकार गरेको छ । संविधानको मर्म अनुसार निर्वाचन कानुनमा गरिएको सकारात्मक कानुनी प्रावधानका कारण २०७४ सालको स्थानीय तह निर्वाचनका ७५३ उपमेयरउपप्रमुख पदमध्ये ७०० स्थानमा महिला निर्वाचित भएका थिए । प्रतिशतका हिसाबले यो संख्या कुल निर्वाचित स्थानको ९३ प्रतिशत हो । यसको दुई किसिमले आलोचना भयो । एक थरीले भने यसको केही फाइदा छैन, सबै महिला आखिर कठपुतली न बन्ने हुन्, उनीहरू परिवारका पुरुषबाट सञ्चालित हुन्छन् । अर्का थरीले भने सबै उपाध्यक्ष र उपमेयर पदमा मात्र दलहरूले महिलालाई उम्मेदवार बनाउनेछन् र भयो पनि त्यस्तै । तर सँगसँगै महिला उम्मेदवारहरूप्रति काव्यात्मक न्याय के भयो भने संविधानको आठौं अनुसूचीले स्थानीय सरकारको न्यायिक समिति र आर्थिक समितिको जिम्मेवारी उपमेयरउपप्रमुखलाई दिएको हुनाले ९३ प्रतिशत निर्वाचित महिलाले यो गहन जिम्मेवारी वहन गरे । महिलाले जान्दैनन्, सम्हाल्न सक्दैनन् भनेर आलोचना गर्नेहरूलाई मेरो जवाफ हुन्थ्यो, शताब्दिऔंदेखि मुख्य शासन प्रबन्धनमा स्थान नपाएको वर्गले एकैचोटि कसरी पुरुषले जस्तै नेतृत्व सम्हाल्छ ? एकदुई निर्वाचन कुर्नुस्, अनि हेर्नुहोला । हाम्रो संवैधानिक प्रावधान, सो अनुसारका ऐननियमद्वारा सहजीकरण र कतिपय अवस्थामा स्थानीय तहदेखि नै गरिएको अनिवार्य आरक्षण व्यवस्थाका कारण देश र समाजमा महिलाको राजनीतिक सशक्तीकरणको एउटा यस्तो मौन क्रान्ति भइरहेको छ जसको प्रभावको आकलन हामीले अहिले गर्न सकेका छैनौं ।महिलाको राजनीतिक नेतृत्वलाई दिगो र प्रांगिक बनाउने हो भने सहभागिता बढाउनुको विकल्प छैन । जबसम्म महिला सहभागिताले क्रान्तिक द्रव्यमान प्राप्त गर्दैन, राजनीतिक नेतृत्वको उपलब्धि कहिले कुनै संयोगले होला तर आधिकारिक उत्तराधिकार हुन सक्दैन । पर्याप्त संवैधानिक र कानुनी संरचना बनिसकेको आजको अवस्थामा यदि हामी महिलाको समानुपातिक र समावेशीसँगसँगै सार्थक राजनीतिक प्रतिनिधित्व चाहन्छौं भने अहिलेको परिस्थितिको नारा भोट मात्र दिने होइन, स्थानीय सरकारदेखि सबै तहका सरकारको चुनावमा बढीभन्दा बढी उम्मेदवारी हुनुपर्छ ।"
महिला दिवसको सार्थकता,ओझा राष्ट्रिय समावेशी आयोगकी सदस्य हुन् ।
युक्रेनबाट हिँडेर एक सातामा फ्रान्स,"(पेरिस)रामेछापका विष्णु पाण्डेका गोडाभरि ठेला छन् । अनुहार थकित छ । करिब एक हप्ताको हिँडाइले शरीर लखतरान छ । त्योभन्दा बढी रसिया र युक्रेनबीचको युद्धबाट भाग्दा सुनेका गोलीका आवाज कानमा गुन्जिरहन्छन् । आँखैअगाडि देखेको गोलाबारी र बारुदको धूवाँ सम्झिँदा अहिले पनि छिनछिनमा झस्किन्छन् उनी । रुस र युक्रेनबीच युद्ध सुरु भएपछि राजधानी किभ जोड्ने सबै राजमार्ग बन्द हुँदा विष्णु पाण्डे आफ्ना ११ जना साथीहरूसगै किभमै थुनिए । नजिकै गोली र रकेट पड्किन थालेपछि मान्छेको भागाभाग सुरु भयो । किभबाट मानिसहरू बाहिरिन थाले । झिटिझाम्टा बोकेर सबै बाहिरिन थालेपछि उनीहरू पनि आात्तिए । युद्ध सुरु भएको दुईतीन दिनमै बाहिरिन खोज्दा उनीहरूले बस पाएनन् । सार्वजनिक बस र रेलहरूसमेत बन्द भएपछि जनही एक हजार रिभ्निया (युक्रेनको मुद्रा) तिरेर उनीहरूले एउटा ट्याक्सी लिएका थिए । तर, ट्याक्सीले बीच बाटोमै छाडिदिएपछि करिब एक साता पैदल हिँडेरै युक्रेनसित सीमा जोडिएको मुलुक पोल्यान्ड पुगे ।यता पड्किन्छ, उता आगोको तप्काजस्तो सुइयाँसुइयाँ गर्छ । अब बस्नुहुन्न भन्ने भयो । ट्याक्सीले पैसो असुलेर बीच बाटोमै छाडेर हिँड्यो । रेल र बस नपाएपछि हामी भोकभोकै, एक रात पनि नसुती हिँड्यौं । पोल्यान्डको सीमामा आयौं, विष्णु पाण्डेले सुनाए ।पाण्डे र उनका साथीहरू विद्यार्थी भिसामा युक्रेन पुगेको एक महिना मात्रै भएको थियो । नौलो ठाउँ । नयाँ भाषा । उनीहरू त्यहाँको पद्धति पनि भर्खर बुझ्दै थिए । युद्ध सुरु भएपछि भाषा नजानेकाले पनि उनीहरू केही दिन अलमलमा परे । केही नेपालीहरूलाई इन्टरनेटबाट सम्पर्क गरेर सूचना त लिए तर सीमासम्म आउने कुनै माध्यम फेला परेन । त्यसैले कोठाका सबै सामान मिल्काएर उनीहरू पैदल हिँड्ने निर्णयमा पुगे । तापक्रम शून्यबाट पनि झरेर पाँच डिग्री पुगेको थियो । धेरै दिन हिँड्नुपर्छ भनेर उनीहरूले लुगाफाटो पनि बोकेका थिएनन् । करिब एक साता उनीहरू त्यो ठन्डीमै रातदिन हिँडे । बाटोमा किनेर खाने पसल पनि भेटिएन । जताततै मानिसहरू भागदौड गरेको, टाटेपाटे पोसाकका सैनिकहरू मात्रै देखिन्थे ।पोल्यान्डको सीमा क्षेत्रमा आएपछि पनि सीमा पार गर्न दुई दिन त लाइनमै बस्नुपरेको थियो । दैनिक हजारौं मानिस बाहिरिन लागेकाले सीमामा कडा नियन्त्रण र जाँचबुझ हुन्थ्यो । पासपोर्टमा स्ट्याम्प लगाउन र दर्ता गरेर बाहिर निस्किने ठाउँमा दुईतीन दिन कुर्नुपर्थ्यो । सीमा क्षेत्रमै असुरक्षा थियो । त्यहाँबाट छिटो बाहिर निस्किन आफूभन्दा अगाडिका मान्छेलाई लठ्याउने सुई हानेर ढलाउने र आफू अगाडि बढ्नेसम्मका क्रियाकलाप हुने गरेको अनुभव विष्णुको छ । शून्यबाट पनि तल झरेको कठ्यांग्रिने ठाउँमा विष्णु चप्पलकै भरमा थिए । सीमा क्षेत्रमा केही आप्रवासीले उनको जुत्ता चोरिदिएपछि उनी कसैले दिएको चप्पलकै भरमा हिँडिरहेका थिए । सीमा क्षेत्रमा अत्यधिक भीड भएकाले जुत्ता, चप्पल र झोलासमेत चोरी हुने गरेकाले धेरैको बिजोग भएको उनी आफैंले देखे । मनिसहरूको रुवाबासी उस्तै देखिन्थ्यो । ससाना बालबालिका च्यापेरसमेत मान्छे रोएका, छट्पटाएका र कराएका देख्दा अहिले पनि दिकदार लाग्छ । मान्छेले कति दुःख झेल्नुपर्दो रहेछ भन्ने कुरा थाहा भयो । नसुनेको दुःख र पीडा देखियो, कान्तिपुरसँग उनले भने ।पोल्यान्डको सीमा क्षेत्रमा आएपछि उनीहरूको टोलीलाई पोल्यान्ड सरकारले ४५ दिनको स्ट्याम्प लगाइदिएको छ । पोल्यान्डको सीमा क्षेत्रमा दुई रात उद्धार केन्द्रमा बसेर उनीहरू जर्मनीस्थित नेपाली दूतावासको सम्पर्कमा पुगेका थिए । त्यसपछि नेपालीबाट जानकारी लिएर पेरिस फर्किएका हुन् ।नेपाल फर्किऔं आएको एक महिना मात्रै भएको छ । उता पढ्न आएको लाखौं ऋण बाँकी छ । यता पढाइ नहुने भयो, उता ऋणको भारी छ । नेपाल भर्खरै फर्किएर त्यो ऋण तिर्न सक्ने अवस्था छैन, उनले विद्यार्थीहरूको बाध्यता सुनाए । अब उनीहरूको योजना पोर्चुगल जाने छ । पोर्चुगल गए कृषिको काम पाइन्छ र आवासीय भिसा पनि सजिलो हुन्छ भन्ने जानकारी पाएपछि उनीहरूले पोर्चुगल जाने मनसाय बनाएका हुन् ।नेपाल गएर के गर्ने ? त्यत्रो ऋण कसरी तिर्ने ? बाँचेर आइयो । अब पोर्चुगल गएर सकेको काम गर्ने हो । पढ्न नपाए पनि कागज बनाएर ऋण त तिर्नुपर्यो, पाण्डेले भने । पेरिसमा उनीहरूलाई हेमन्त उपाध्यायले केही दिनका लागि बास र अन्य सहयोगको जोहो गरिदिएका छन् । युक्रेन र पोल्यान्डको सीमाक्षेत्रमा अन्य नेपालीहरू पनि अड्किएको पाण्डेले बताए ।"
'युद्धभूमिबाट फर्किएँ',"(नयाँदिल्ली)रोशन झा (वर्ष २४) लाई युक्रेनबाट बचेर फर्कन्छु भन्ने लागेको थिएन । पछिल्ला दिन सबैभन्दा बढी उनले भगवान् र आमाबुबालाई सम्झेका छन् । दिल्लीस्थित नेपाली दूतावासमा सोमबार भेटिएका उनले भने, आमाबुबाको आशीर्वाद र भगवान्को कृपाले युद्धभूमिबाट सकुशल फर्कन सफल भएको छु । युक्रेनको खर्किभ नेसनल मेडिकल युनिभर्सिटीमा एमबीबीएस तेस्रो वर्षमा पढ्दै गरेका झाले बीचैमा पढाइ छाडेर यसरी फर्किनुपर्ला भन्ने कल्पनासम्म गरेका थिएनन् । युक्रेनमा पछिल्ला दुई साता भोगेको त्रासदी सम्झँदा पनि उनका आँखा रसाउँछन् । महोत्तरीको विजलपुरस्थित घरबाट आउने फोनले उनलाई झन् भावुक बनाइदिन्छ । फेब्रुअरी २४ को बिहान खर्किभस्थित उनी बस्दै आएको भवन भुइँचालो आएजस्तै गरी हल्लियो । ठूलो विस्फोटको आवाजले उनको निद्रा खुल्यो । एमबीबीएस अध्ययनरत अन्य तीन जना भारतीयसँग एउटै फ्ल्याटमा बस्दै आएका उनले भने, एकदम नजिकैबाट मिसाइल उडेको जस्तो लाग्यो, ठूला आवास र घरको थरथराहटले डर लाग्यो । बाँचिँदैन जस्तो लाग्न थाल्यो । नजिकको मेट्रो स्टेसनको बेसमेन्ट सुरक्षित हुन्छ भनेर भागेर सबै त्यता जाँदै थिए, हामी पनि त्यतै पुग्यौं, उनले भने । मार्च १ मा बिहान धेरै फायरिङ हुन थालेपछि भोकप्याससँगै डर थप बढेर गएको उनले बताए । अब खार्किब छोड्नुपर्छ, भारतीय साथीहरूलाई आफ्ना सरकारबाट कुनै न कुनै एडभाइजरी पाइरहेका थिए, उनीहरूसँगै लागेर मेट्रभन्दा ८ किलोमिटरको दूरीमा रहेको रेल्वे स्टेसन पुगेको उनले बताए । ट्रेन चढेर तथा पैदल यात्रा गरेर पोल्यान्ड छिरेपछि बाँचियो भन्ने लाग्यो , उनले भने । भारत सरकारले आफ्ना नागरिकका लागि अधिकतम कोसिसहरू गरेका रहेछन् । त्यसैको बलमा आफूले पनि सहयोग पाएको उनले बताए । पोल्यान्डबाट आइतबार बिहान ८ बजेतिर दिल्ली आइपुगे, उनले भने । सोमबार दिल्लीस्थित नेपाली दूतावास आएका उनलाई दूतावासले घर फर्किन जयनगरसम्मको रेलको टिकट काटिदिने र खाना खर्च दिने बताएको छ । युक्रेनमा सयौं नेपालीहरू रहेको सुने पनि आफूले २५२६ जनाजति एमबीबीएस विद्यार्थी रहेको सूचना पाएको झाले बताए । अन्य नेपाली विद्यार्थीसँग आफ्नो सम्पर्क हुन नसकेको उनको भनाइ छ । त्यत्रो युद्धभूमिबाट जोगिएर आएकोमा उनी खुसी छन् । तर अब पढाइ के हुने हो भनेर चिन्ता थपिएको छ । भारतले युक्रेनबाट बीचमै पढाइ छाड्न बाध्य आफ्ना विद्यार्थीलाई भविष्यको चिन्ता नलिन भनेको सुनेको छु, उनले भने, हाम्रो पढाइ के होला ?"
नयाँ स्टक एक्सचेन्जको निर्णय अध्ययनपछि,"(काठमाडौं) निजी क्षेत्रको लगानीमा स्टक एक्सचेन्ज स्थापना गर्ने सम्बन्धमा थप अध्ययनपछि मात्र निर्णय हुने भएको छ । भारतजस्तो ठूलो मुलुकमा समेत दुईवटा मात्रै स्टक एक्सचेन्ज रहेको उदाहरण दिँदै धितोपत्र बोर्ड (सेबोन) का नवनियुक्त अध्यक्ष रमेशकुमार हमालले नेपालमा नयाँ एक्सचेन्जबारे अहिले केही भन्न नसकिने धारणा राखे । नेपालमा अर्को एक्सचेन्ज आवश्यक पर्ने वा नपर्ने भन्नेबारे थप अध्ययन गरिनेछ, सोमबार काठमाडौंमा आयोजित पत्रकार सम्मेलनमा हमालले भने, अर्को थप्ने वा भएको एक्सचेन्जलाई नै पुनर्संरचना गरेर लैजाने भन्ने सम्बन्धमा थप अध्ययन गरेपछि मात्रै निर्णयमा पुग्छौं । अध्यक्षका लागि प्रतिस्पर्धा गर्दा आफूले प्रस्तुत गरेको कार्ययोजनामा समेत नयाँ स्टक एक्सचेन्ज थप्ने विषयलाई प्राथमिकता नदिएको उनले प्रस्ट्याए । सरकारले बोर्डमा अध्यक्ष नियुक्तिसँगै नयाँ स्टक एक्सचेन्जबारे चर्चा बढिरहेका बेला अध्यक्ष हमालबाट यस्तो भनाइ आएको हो । एक्सचेन्जबारे अध्ययन गरिने बताए पनि त्यसको मिति, विधि र प्रक्रियाबारे उनले केही खुलाएनन् । बोर्डमा हरेक नयाँ अध्यक्षको आगामनसँगै स्टक एक्सचेन्जको विषयले पनि चर्चा पाउन थालेको छ । हरेक अध्यक्षले आफ्नो कार्यकालमा कम्तीमा एक पटक यस विषयमा अध्ययन पनि गरेको देखिन्छ । यो क्रम करिब १२ वर्षअघि नै औपचारिक रूपमा सुरु भएको थियो, जुन अहिलेसम्म पनि जारी छ । पुँजीबजारको नियामक निकाय धितोपत्र बोर्डले बजारको अवस्था के कस्तो छ, अर्को स्टक एक्सचेन्ज आवश्यक होहोइन भन्ने विषयमा तत्काल निर्णय हुन नसक्दा अन्योल बढेको जानकारहरू बताउँछन् । नयाँ एक्सचेन्जका लागि बोर्डले करिब १२ वर्षअघिदेखि नै प्रक्रिया थालेको थियो । २०६६ सालमा शूरवीर पौड्याल बोर्ड अध्यक्ष हुँदा नयाँ एक्सचेन्ज थप्न अनुमतिपत्रका लागि आवेदन आह्वान गरिएको थियो । त्यतिबेला चार कम्पनीको आवेदन परेको थियो । अर्थ मन्त्रालयका तत्कालीन सहसचिव लालमणि जोशीको संयोजकत्वमा एक्सचेन्ज कम्पनी थप्नेबारे अध्ययन गर्न समिति बनाइएको थियो । यही क्रममा टोलीले मेलसियालगायत राष्ट्र भ्रमण पनि गरेको थियो ।त्यतिबेला समितिले पहिलो चरणमा नेपाल स्टक एक्सचेन्जलाई सुधार गर्ने र दोस्रो चरणमा नयाँ कम्पनी भित्र्याउने सुझाव दिएपछि प्रक्रिया रोकिएको थियो । त्यति बेला करिब ४० वटा सूचीकृत कम्पनीको लगानीमा ४ वटा एक्सचेन्ज कम्पनीका लागि आवेदन परेको थियो । बोर्डका पूर्वअध्यक्ष भीष्मराज ढुंगानाले पनि गत वर्ष यसबारे अध्ययन गराएका थिए । धितोपत्रको दोस्रो बजारलाई अझ व्यवस्थित र प्रतिस्पर्धी बनाउन निजी क्षेत्रको लगानीमा नयाँ स्टक एक्सचेन्ज आवश्यक रहेको निष्कर्ष उक्त अध्ययन प्रतिवेदनले देखाएको थियो ।नेप्से परिसूचकसँगै, बजारको आकार, पहुँच र लगानीकर्ताको संख्या बढ्नुका साथै हालको नेपाल स्टक एक्सचेन्जले राम्रो काम गर्न नसकेकाले निजी क्षेत्रको लगानीमा नयाँ एक्सचेन्ज कम्पनी आवश्यक रहेको प्रतिवेदनको निष्कर्ष थियो । यस्तै, पूर्वअध्यक्ष रेवतबहादुर कार्कीको पालामा पनि बोर्डले निजी क्षेत्रको लगानीमा नयाँ एउटा एक्सचेन्जलाई सैद्धान्तिक सहमति दिने निर्णय गरेको थियो । सोही निर्णयका आधारमा बोर्डले अर्थ मन्त्रालयको सहमति पनि मागेको थियो । यसबारे अर्थ मन्त्रालयबाट ग्रिन सिग्नल नपाएपछि बोर्ड पछि हटेको थियो । नेप्से सरकारी स्वामित्व भएकाले आफूले चाहेअनुसार सुधार गर्न नसकेको गुनासो बोर्डले गर्दै आएको छ । यही कारण पटकपटक नयाँ एक्सचेन्ज कम्पनीको चर्चा उठ्ने गरेको जानकारहरू बताउँछन् । धितोपत्र बजार सञ्चालन नियमावली २०६४ अनुसार एक्सचेन्ज कम्पनी स्थापनाका लागि न्यूनतम चुक्ता पुँजी ५० करोड रुपैयाँ हुने र आवश्यकताअनुसार बोर्डले तोक्न सक्ने व्यवस्था छ । यसका आधारमा नयाँ कम्पनीका लागि न्यूनतम १ अर्ब रुपैयाँ चुक्ता पुँजी तोक्ने तयारी बोर्डले गरेको थियो । बैंक, वित्तीय संस्था, धितोपत्र व्यवसायी तथा सूचीकृत संगठित संस्थाले मात्र धितोपत्र बजारको सेयर ग्रहण गर्न सक्नेछ, नियमावलीमा भनिएको छ, कुनै एक कम्पनी वा संगठित संस्थाले धितोपत्र बजारको कुल सेयर पुँजीको १० प्रतिशतभन्दा बढी अंश ग्रहण गर्न पाउने छैन ।२०३३ सालमा सेक्युरिटी खरिदबिक्री केन्द्र स्थापना भएपछि सरकारी ऋणपत्रको दैनिक खरिदबिक्रीको व्यवस्थाबाट धितोपत्र बजारको संस्थागत विकासको सुरुवात भएको हो । उक्त केन्द्रलाई धितोपत्र खरिदबिक्री ऐन, २०४० लाई २०४९ मा संशोधन गरी २०५० सालमा नेपाल स्टक एक्सचेन्ज लि (नेप्से) मा रूपान्तरण गरिएको थियो । हालसम्म पनि यो संस्था सरकारी स्वामित्वका रूपमा सञ्चालित छ । पत्रकार सम्मेलनमा अध्यक्ष हमालले आफ्नो ६ बुँदे कार्ययोजना सार्वजनिक गरेका छन् । आफू जागिर खान मात्रै नभई एउटा लिगेसी कायम राख्ने गरी अघि बढ्ने उनको प्रतिबद्धता छ । मेरो कार्यकाल दुई वर्ष पनि नभएकाले बोर्डको आफ्नै भवन नै नबन्ला । तर त्यसका लागि आवश्यक जग्गा छनोट, डिजाइन तथा नक्साको काम अघि बढ्छ, उनले भने, कम से कम भवनको शिलान्यास हुनेछ ।"
रुसयुक्रेन युद्धको असर,"(काठमाडौं)मुलुकको आर्थिक अवस्था संकटको संघारमा रहेका बेला आन्तरिक बजारमा पनि अमेरिकी डलर, सुन, पेट्रोलियमलगायतको मूल्यले नयाँ उचाइ कायम गरेका छन् । यस्तो अवस्थाले निरन्तरता पाए आउँदा दिनमा मूल्यवृद्धि अझै अकासिनुका साथै अर्थतन्त्र झनै नराम्रो अवस्थामा पुग्ने जानकारहरू बताउँछन् । नेपाल राष्ट्र बैंकले मंगलबारका लागि एक अमेरिकी डलरको विनिमय दर १ सय २३४४ रुपैयाँ (बिक्रीदर) तोकेको छ । यो करिब १ वर्ष यताकै उच्च हो । यसअघि २०७७ वैशाख १० मा डलरको भाउ त्यतिबेलासम्मकै उच्च १२३२४ रुपैयाँसम्म पुगेको थियो । करिब ३ महिना अघिसम्म डलर उकालो लाग्ने दरमा केही कमी आएपछि केही सातायता निरन्तर उकालो लाग्दै आएको छ ।गत असारको तुलनामा पुससम्म अमेरिकी डलरसँग नेपाली रुपैयाँ ०९४ प्रतिशतले अधिमूल्यन भएको राष्ट्र बैंकको प्रतिवेदनमा उल्लेख छ । गत आर्थिक वर्षको सोही अवधिमा नेपाली रुपैयाँ २८७ प्रतिशतले अधिमूल्यन भएको थियो । पछिल्ला ४ वर्षमा अमेरिकी डलर भाउ करिब १९ रुपैयाँ बढेको छ । डिसेम्बर २०१७ मा एक अमेरिकी डलरको भाउ १०२ रुपैयाँ मात्रै थियो । विश्वबजारमा अमेरिकी डलरको माग अकासिएपछि भाउ पनि बढेको हो ।डलरसँगै आन्तरिक बजारमा सुनको मूल्य पनि लगातार उकालो लाग्दै आएको छ । सोही क्रममा सोमबार नेपाली बजारमा सुनको भाउ प्रतितोला १ लाख ३ हजार रुपैयाँ कायम भएको छ । आइतबारको तुलनामा सोमबार तोलामा १ हजार १ सय रुपैयाँ बढेर प्रतितोला १ लाख ३ हजार रुपैयाँ कायम भएको नेपाल सुनचाँदी व्यवसायी महासंघले जनाएको छ । यसअघि आइतबार प्रतितोला १ लाख १ हजार ९ सय रुपैयाँमा सुनको कारोबार भएको थियो । यसअघि २०७७ साउन २३ गते सुनको मूल्य प्रतितोला १ लाख ३ हजार ५ सय रुपैयाँसम्म पुगेको थियो । सोमबार दिउँसोसम्म अन्तर्राष्ट्रिय बजारमा सुनको मूल्य प्रतिऔंस १ हजार ९ सय ८० अमेरिकी डलरभन्दा माथि पुगेको थियो । नेपाली समयअनुसार मध्याह्नपछि सुनको मूल्यको वृद्धिदरमा कमी आए पनि बढ्ने क्रम भने जारी छ । अन्तर्राष्ट्रिय बजारमा सुनको मूल्य कतिले बढ्छ त्यसका आधारमा मंगलबार नेपाली बजारमा सुनको मूल्य कति माथि पुग्छ भन्ने तय हुने जानकारहरू बताउँछन् । अन्तर्राष्ट्रिय बजारमा सुनको भाउ बढेकाले नेपालमा असर परेको महासंघको दाबी छ । महासंघका अनुसार युक्रेनमाथि रुसको आक्रमणलाई लिएर अमेरिका, बेलायतलगायत राष्ट्रसँग रुसको विवाद बढ्दा सुनको माग बढ्न गएको हो । त्यसको असरले केही सातायता नेपाली बजारमा सुनचाँदीको मूल्य अकासिएको महासंघको निष्कर्ष छ । भारतीय मुद्रा कमजोर भएकाले नेपाली मुद्राको भाउ अवमूल्यन भएको हो । नेरु र भारुबीच स्थिर विनिमय दर छ । कुल वैदेशिक व्यापारको ठूलो हिस्सा भारतमा निर्भर रहेकाले भारुको विनिमय दर घटबढ भएपछि नेरु पनि प्रत्यक्ष प्रभावित हुन्छ । सोमबार साँझसम्म भारुसँग एक अमेरिकी डलरको विनिमय दर ७७ रुपैयाँ कायम भएको छ । यो पनि हालसम्मै उच्च हो । त्यसको असरले नेरुको मूल्य पनि अवमूल्यन भएको हो । चालु आर्थिक वर्षको पहिलो ६ महिनाको तथ्यांक हेर्दा नेपालको कुल वैदेशिक व्यापारको करिब ६३ प्रतिशत हिस्सा भारत केन्द्रित छ । विगतका वर्षमा कुल व्यापारमा यस्तो हिस्सा ६५ प्रतिशतसम्म पनि पुगेको थियो । चाँदीको मूल्य पनि सोमबार प्रतितोला १० रुपैयाँ बढेर १ हजार ४ सय २५ रुपैयाँमा कारोबार भएको छ । आइतबार चाँदीको मूल्य प्रतितोला १ हजार ४ सय १५ रुपैयाँ थियो । विश्वबजारमा मूल्य बढेर आएको भन्दै नेपाल आयल निगमले गत साता इन्धन (पेट्रोलियम पदार्थ)को मूल्य बढाएर हालसम्मकै उच्च कायम गरेको छ । यसअनुसार प्रतिलिटर पेट्रोल मूल्य १ सय ५० रुपैयाँ छ । २०७० फागुन ३० मा प्रतिलिटर पेट्रोलको मूल्य १ सय ४० रुपैयाँ थियो । त्यतिबेला अन्तर्राष्ट्रिय बजारमा कच्चातेलको मूल्य प्रतिब्यारेल १ सय ८ अमेरिकी डलर र डलरसँग नेपाली मुद्राको विनिमय दर ९८ रुपैयाँ मात्र थियो । त्यसयता अन्तर्राष्ट्रिय बजारमा तेलको मूल्य र अमेरिकी डलरको विनिमय दर निरन्तर उकालो लागेका छन् । सोही क्रममा सोमबार साँझसम्म अन्तर्राष्ट्रिय बजारमा कच्चा तेलको मूल्य प्रतिब्यारेल १ सय २० अमेरिकी डलर हाराहारीमा छ ।गत माघ ५ मा पेट्रोलको मूल्य प्रतिलिटर १ सय ३९ रुपैयाँ रहेकामा माघ १८ मा १ सय ४२ रुपैयाँ पुगेको थियो । त्यसयता हरेक साता पेट्रोलको मूल्यले लगातार नयाँ कीर्तिमानी कायम गर्दै आएको छ ।"
महँगोमा भारतबाट बिजुली,"रुस र युक्रेनबीच चलिरहेको युद्धको असर नेपालको ऊर्जा क्षेत्रमा पनि देखिएको छ । दुई देशबीचको युद्धका कारण छिमेकी मुलुक भारतमा ऊर्जा महँगिएपछि त्यसको असर नेपालमा समेत देखिएको हो ।अहिले नेपालले भारतबाट ३ सय ७० देखि ४ सय मेगावाटसम्म बिजुली आयात गरिरहेको नेपाल विद्युत् प्राधिकरणले जनाएको छ । भारतमा ऊर्जाको मुख्य स्रोत प्राकृतिक ग्यासबाट चल्ने थर्मल प्लान्ट र कोइला कारखाना हुन् । भारतले यी वस्तुको आयात ठूलो परिमाणमा रुसबाट गर्ने गरेको छ । युद्धका कारण प्राकृतिक ग्यास र थर्मल कोल आयात प्रभावित भएपछि भारतमा बिजुलीको मूल्य बढेको हो । नेपालले पनि अहिले भारतबाट महँगोमा बिजुली किन्नुपरेको नेपाल विद्युत् प्राधिकरणका प्रवक्ता सुरेश भट्टराईले जनाए । यसअघि नेपालले भारतबाट प्रतियुनिट औसत भारु ३ मा बिजुली किनिरहेको थियो । तर अहिले भारु ५६ सम्म पुगेको छ, भट्टराईले भने, भारतमा बिजुली महँगिएपछि त्यसको असर हामीलाई पनि परेको छ । यो अझै बढ्ने देखिएको छ । नेपालले भारतबाट एक्सचेन्ज मार्केटमा बिजुली किन्ने गरेको छ । भारतले बिजुली बेच्दा हरेक १५ मिनेटमा एउटा र एक दिनमा ९६ फरकफरक ब्लकहरूमा मूल्य निर्धारण गर्छ । अहिले नेपालले एउटा ब्लकमा प्रतियुनिट २० भारुसम्ममा बिजुली किनेको उनले बताए । भारतमा करिब ७० प्रतिशत ऊर्जा थर्मल प्लान्ट र कोइलाबाट हुने गरेको छ । भारतले सन् २०२० रुसबाट २५ लाख मेट्रिक टन र सन् २०२१ मा १८ लाख मेट्रिक टन थर्मल कोल आयात गरेको द इकोनमिक टाइम्सले उल्लेख गरेको छ । रुसले विश्वभर निर्यात गर्ने प्राकृतिक ग्यासको ०२ प्रतिशत भारतमा पठाउने गरेको छ । रुसयुक्रेन तनावको असर भारत, इन्डोनेसिया, जापान र युरोपियन मुलुकहरूको ऊर्जा क्षेत्रमा नराम्रोसँग देखिएको पनि इकोनोमिक टाइम्सले उल्लेख गरेको छ । कोइला उत्पादन तथा खपत गर्ने राष्ट्रमा नेपालका छिमेकी मुलुक चीन पहिलो र भारत दोस्रो स्थानमा छन् ।"
अर्थतन्त्रको बिग्रिँदो अवस्थाबारे प्रधानमन्त्रीको चासो,"(काठमाडौं) अर्थतन्त्रको बिग्रिँदो अवस्थाबारे प्रधानमन्त्री शेरबहादुर देउवाले चासो लिएका छन् । सरोकारवाला निकायका नेतृत्वलाई सोमबार बोलाएर अर्थतन्त्रको विद्यमान अवस्था, कारण र समाधानका उपायलगायत विषयमा उनले छलफल गरे । अर्थतन्त्रको समसामयिक विषयमा राष्ट्रिय योजना आयोगका उपाध्यक्ष विश्व पौडेल, अर्थमन्त्री जनार्दन शर्मा, गभर्नर महाप्रसाद अधिकारी, अर्थसचिव मधुकुमार मरासिनी, उद्योग सचिव अर्जुनप्रसाद पोखरेल र वाणिज्य सचिव गणेशप्रसाद पाण्डेलगायतसँग छलफल भएको प्रधानमन्त्रीका प्रेस संयोजक गोविन्द परिवारले जानकारी दिए । विद्यमान समस्या समाधानका लागि केकस्तो नीतिगत व्यवस्था गर्न सकिन्छ भन्ने उद्देश्यले सरोकारवाला निकायसँग प्रधानमन्त्रीले जानकारी लिएको उनले बताए । निरन्तर घटिरहेको विदेशी विनिमय सञ्चिति, बढ्दो शोधनान्तर घाटा, घट्दो रेमिट्यान्स, व्यापार घाटालगायत विषयमा प्रधानमन्त्रीले पछिल्लो जानकारी लिनुभएको हो, परियारले भने, बैंकिङ प्रणालीबाट आउने रेमिट्यान्समा सुधार ल्याउन, विदेशी मुद्रा सञ्चिति बढाउन, शोधनान्तर घाटा कम गर्नेलगायत विषयमा तत्काल काम गर्न प्रधानमन्त्रीले निर्देशन पनि दिनुभएको छ । खासगरी कोभिडका कारण यस वर्ष ठूलो परिमाणमा भ्याक्सिन आयात गर्नुपरेको, रेमिट्यान्स घटिरहेको, अन्तर्राष्ट्रिय बजारमा पेट्रोलियम पदार्थको मूल्य बढेकोलगायत कारण बाह्य क्षेत्र चापमा परेको निष्कर्ष छलफलबाट आएको उनको भनाइ छ । अर्थतन्त्रलाई अहिलेको अवस्थाबाट कसरी पार लगाउन सकिन्छ भन्ने सम्बन्धमा प्रधानमन्त्रीसँग छलफल भएको अर्थसचिव मधुकुमार मरासिनीले स्विकारे । सरोवारवाला निकायका प्रमुख उपस्थित छलफलमा अर्थतन्त्रमा परिरहेको आर्थिक चाप, शोधनान्तर घाटा, तरलता अभावलगायत विषयमा छलफल भएको हो, उनले भने, विद्यमान अवस्था सुधारका लागि राष्ट्र बैंकमार्फत चरणबद्ध रूपमा केही नीतिगत व्यवस्था गरिएको छ । थप केकस्ता नीतिगत व्यवस्था गर्न सकिन्छ भन्नेबारे पनि छलफल केन्द्रित थियो । विश्वव्यापी रूपमा पेट्रोलियम पदार्थको मूल्य बढिरहेकाले त्यसले घरेलु अर्थतन्त्रमा पार्ने असर र नियन्त्रणका उपायबारे पनि छलफल भएको उनले बताए ।छलफलमा अर्थमन्त्री जनार्दन शर्माले विद्यमान अवस्थामा सुधार ल्याउन अर्थतन्त्रको संरचनात्मक सुधार गर्नुपर्ने धारणा राखेका थिए । कार्यक्रममा अर्थ सचिव मरासिनीले समग्र अर्थतन्त्र र गभर्नर महाप्रसाद अधिकारीले मौद्रिक व्यवस्थापनमा गरिएका प्रयास, उद्योग र वाणिज्य सचिवले व्यापार घाटा एवं विदेशी लगानीको अवस्थाबारे प्रधानमन्त्रीलाई ब्रिफिङ गरेका थिए । फराकिलो बन्दै गएको शोधनान्तर घाटा र तीव्र रुपमा घटिरहेको विदेशी मुद्रा सञ्चितिको अवस्थालाई थप बिग्रन नदिन सरकार र राष्ट्र बैंकले एकपछि अर्को नीतिगत कडाइ गरिरहेका छन् । सोही क्रममा गत आइतबार सुन आयातको कोटा (परिमाण) घटाएर दैनिक १० किलो बनाइएको छ । आयातका हिसाबले प्रमुख १० वस्तुभित्रै पर्ने र तुलनात्मक रुपमा अनुत्पादक मानिएकाले हाललाई सुनको आयातमा कडाइ गरिएको राष्ट्र बैंकले जनाएको छ । भन्सार विभागका अनुसार चालु आर्थिक वर्षको ७ महिनामा २७ अर्ब ६२ करोड ८३ लाख रुपैयाँ बराबरको सुन आएको छ । यस अवधिमा ३८ लाख ८३ हजार ७ ग्राम (करिब ३ हजार ८ सय ८३ किलो) सुन आयात भएको छ । बाह्य क्षेत्रमा परेको चाप कम गर्नकै लागि सरकारको सहमतिमा राष्ट्र बैंकले चरणबद्ध रुपमा विभिन्न नीतिगत कडाइ गर्दै आएको छ । यसको सुरुआत गत वर्षदेखि नै भएको हो । यसअनुसार विदेशी विनिमय सटहीको सुविधामा कडाइ, दुई पटक गरेर करिब साढे १२ सय वस्तु आयातका लागि खोलिने प्रतीतपत्रमा ५० देखि १ सय प्रतिशतसम्म नगद मार्जिनको व्यवस्था, भारतबाट क्रेडिट सुविधामा वस्तु आयात गर्दा अनिवार्य रूपमा विदेशी विनिमय नियमित गर्ने फाराम (विविनिफा ४ ग) जारी गर्नुपर्नेलगायत व्यवस्था गरिएको छ । तुलनात्मक रूपमा कम आवश्यक र ठूलो परिमाणमा आयात हुँदै आएका थप वस्तुको आयातमा कडाइ गर्ने विषयमा पनि अर्थ मन्त्रालय र राष्ट्र बैंकबीच छलफल भएको स्रोतले बताएको छ । सरकार र राष्ट्र बैंकबाट सुधारका लागि प्रयास थालिएको भनिए पनि ६ महिनासम्ममा अर्थतन्त्रका महत्त्वपूर्ण परिसूचक झन्झन् खराब बन्दै गएका छन् । गत पुससम्ममा शोधनान्तर स्थिति २ खर्ब ४१ अर्ब रुपैयाँ घाटामा छ । अघिल्लो वर्षको सोही अवधिमा शोधनान्तर स्थिति १ खर्ब २४ अर्ब ९२ करोड बचतमा थियो । गत पुससम्मको शोधनान्तर घाटा हालसम्मकै उच्च हो । गत आर्थिक वर्षको प्रचलित मूल्यको कुल गार्हस्थ्य उत्पादन (जीडीपी) को अनुपातमा यो ५६५ प्रतिशत हो । गत मंसिरमा यस्तो अनुपात ४६ प्रतिशत थियो ।"
डढेलोले रोक्यो उडान,"सोलुखुम्बु (कास) नजिकैको जंगलमा डढेलो लाग्दा लुक्लामा हवाई उडान प्रभावित बनेको छ । खुम्बु पासाङल्हामु२ को नाक्चुङ सामुदायिक वन क्षेत्रमा आइतबार रातिदेखि लागेको डढेलो बढेर धूवाँको मुस्लोले आकाश ढाकेपछि सोमबार दिउँसोको उडान दुई घण्टा बन्द नै भयो । पर्यटकीय सिजन सुरु भएसँगै लुक्लामा हवाई उडानको संख्या बढ्को छ । विमानस्थल बन्द गर्दा निर्धारित उडानको समय प्रभावित भएको छ । धूवाँको मुस्लोले उडान गराउन सकिएन, विमानस्थल नै बन्द गर्नुपर्यो, लुक्ला विमानस्थलका प्रमुख द्वारिका अछामीले भने । विमानस्थलमा धूवाँले ढाकेको थियो । स्थानीयले बिहान जानकारी गराएलगत्तै प्रहरी, सेना र स्थानीयको टोली घटनास्थल पुगे पनि जंगल अनकन्टार भीरमा भएकाले डढेलो नियन्त्रण बाहिर छ । मानवीय प्रयासले नसकेपछि हेलिकोप्टर प्रयोग गरेर डढेलो नियन्त्रणको प्रयास गरिएको छ । अप्ठ्यारो भीरमा आगलागी भएकाले हामीले हेलिकप्टर परिचालन गर्यौं, त्यति गर्दा पनि आगो नियन्त्रणमा आउन सकेन, सोलुखुम्बु प्रहरीका डीएसपी कवित कटवालले भने । डढेलोले १० हेक्टरभन्दा बढी जंगलमा क्षति भएको अनुमान छ । वन क्षेत्र निकै नष्ट भइसक्यो, बस्ती जोगाउन अग्निरेखा कोरेर नियन्त्रणको हरेक उपाय अपनाइरहेका छौं, उनले भने । सोमबार रातिसम्म पनि डढेलो नियन्त्रणमा आएको थिएन ।"
लिमीसँग सम्पर्क विच्छेद,"(हुम्ला)नाम्खा गाउँपालिका६ स्थित लिमी बाक्लो हिमपातका कारण फेरि सम्पर्कविहीन बनेको छ । मंसिर दोस्रो साता पनि हिमपातकै कारण लिमीको अन्य क्षेत्रसँग सम्पर्क टुटेको थियो । अहिले लिमीमा सम्पर्क गर्ने माध्यम नेपाल टेलिकमको भिस्याट फोन र वर्ल्डलिंकको इन्टरनेट सेवा मात्र हुन् । दुवै सेवा अवरुद्ध भएको छ, नाम्खा गाउँपालिकाका अध्यक्ष विष्णु लामाले भने । लिमी जाने झन्डै ५ हजार मिटर उचाइका नारा र न्यालु लेकमा बाक्लो हिउँ जमेका कारण सदरमुकाम सिमकोट र चिनियाँ सीमा नाका हिल्साबाट लिमी जान बन्द छ । ती लेकमा अहिले पनि झन्डै ३ फिट हिउँ जमेको नाम्खा गाउँपालिकाका प्रमुख प्रशासकीय अधिकृत धर्मराज न्यौपानेले बताए । त्यहाँ जान पनि सम्भव छैन, बाटोघाटो पुरिएका कारण स्थानीय बासिन्दा गाउँबाट बाहिर निस्कन पनि सकेका छैनन, उनले भने, भिस्याट बिग्रिएपछि त्यहाँको विषयमा अरु जानकारी पनि हुन सकेको छैन । लिमीका बासिन्दाले हिमपात हुनुअघि आफ्नो गाउँ छाड्थे । तर यो वर्ष गाउँ नछाड्दै कात्तिक पहिलो साता भारी हिमपात हुनाले उनीहरूले गाउँ छाड्न पाएनन् । त्यसयता लिमीमा ७ पल्ट भारी हिमपात भएको छ । स्थानीयले खाद्यान्न र अन्य आवश्यक सामग्री जोहो गरिसकेकाले खासै समस्या भने नभएको प्रमुख प्रशासकीय अधिकृत न्यौपानले बताए । लिमी समुद्र सतहदेखि झन्डै ३ हजार ८ सय मिटरको उचाइमा छ । लिमीस्थित हल्जीमा ८०, जाङमा ३० र तिलमा २५ परिवारको बसोबास छ । अहिले लिमीमा अहिले झन्डै ६ सय जना रहेको अनुमान छ । लिमीबाट गाउँपालिकाको केन्द्र यलबाङ पुग्न दुई दिन र सदरमुकाम सिमकोट पुग्न पाँच दिन हिँड्नुपर्छ ।"
शिक्षामा पालिकाको अधिकार नखोस्न माग,"(काठमाडौं)स्थानीय तहले पाएको माध्यमिक शिक्षासम्मको अधिकार खोस्ने गतिविधि नगर्न विज्ञहरूले शिक्षा मन्त्रालय र नेपाल शिक्षक महासंघलाई आग्रह गरेका छन् । संविधानले नै स्थानीय सरकारलाई दिएको अधिकार कटौती गर्दा संघ र प्रदेशबीच द्वन्द्व बढ्ने तथा त्यसको असर शिक्षा क्षेत्रमा पर्ने उनीहरूले बताएका छन् । शिक्षा मन्त्रालयले फागुन दोस्रो साता शिक्षक महासंघसँग स्थानीय तहको अधिकारको एकल सूचीमा रहेको माध्यमिक शिक्षासम्मको सञ्चालन र व्यवस्थापनको जिम्मा संघ, प्रदेश र स्थानीय तहको साझा अधिकारमा फर्काउने सहमति गरेको थियो । उक्त सहमतिका विषयमा एडुखबरले सोमबार गरेको छलफलमा राष्ट्रिय सभाका पूर्वसांसद एवं वरिष्ठ अधिवक्ता राधेश्याम अधिकारीले संविधानले नै दिएको कुरा शिक्षा मन्त्रालय र शिक्षक महासंघले सहमति गरेर खोस्न नसक्ने प्रस्ट्याए । राजनीतिक र कर्मचारीतन्त्रमा हावी केन्द्रीकृत मानसिकताका कारण स्थानीय तहले पाएको अधिकार पुनः माथि नै फर्काउन खोजिएको छ, उनले भने, शिक्षामन्त्रीले संविधान बाहिर गएर सम्झौता गर्न मिल्दैन । अधिकारीले संविधान प्रतिकूल हुने गरी सहमतिसम्झौता गर्नुको साटो संविधानअनुसार संघीय शिक्षा ऐन जारी गर्न मन्त्रालयलाई आग्रह गरे । शिक्षा मन्त्रालयले संविधान नै बदल्न र बनाउन लागेको हो ? उनले भने, शिक्षा ऐन बनाउनुस्, ऐन बनाउँदा पनि संविधानको अधिकार कटौती गर्न पाइँदैन । शिक्षक महासंघले माध्यमिक शिक्षासम्मको अधिकार संघ, प्रदेश र स्थानीय तहको साझा सूचीमा राख्न माग राख्दै आएका थिए । शिक्षामन्त्री देवेन्द्र पौडेलले उनीहरूको मागअनुसार नै सहमतिमा हस्ताक्षर गरेका हुन् । माग्नेले त माग राख्न सक्छ, जिल्लामा सीडीओ (प्रमुख जिल्ला अधिकारी) लाई अधिकार दिँदा शिक्षालगायत अन्य क्षेत्रमा पनि समस्या भएको छ, वरिष्ठ अधिवक्ता अधिकारीले भने, जिल्ला शिक्षा कार्यालय राख्ने भनेको के शिक्षा क्षेत्रमा पनि नयाँ सीडीओ जन्माउन खोजेको हो ? शिक्षाविद् विद्यानाथ कोइरालाले अधिकार खोस्ने सहमति गरेर शिक्षा मन्त्रालयले अपराध गरेको आरोप लगाए । शिक्षामन्त्री र शिक्षा सचिवलाई यस्तो अधिकार कसले दियो ? उनले भने, स्थानीय तहहरू शिक्षा मन्त्रालयका प्रशासनिक एकाइ होइनन्, शिक्षा मन्त्रालयले निर्देशन र आदेश दिन मिल्दैन । गाउँपालिका महासंघ र नगरपालिका संघले पनि शिक्षा मन्त्रालय र शिक्षा महासंघबीचको सहमतिको विरोध गर्दै आएका छन् । शिक्षामन्त्री पौडेलले भने कानुनभन्दा बाहिर गएर सहमति कार्यान्वयन नहुने भन्दै बचाउ गर्दै आएका छन् । गाउँपालिका महासंघका अध्यक्ष होमनारायण श्रेष्ठले पाएको अधिकार घटाउनेभन्दा बढाउनुपर्ने माग राखे । संविधानविपरीत मन्त्रालयका अधिकारी र महासंघका पदाधिकारीलाई सहमतिमा हस्ताक्षर गर्ने अधिकार छैन, उनले भने, शिक्षामन्त्री र शिक्षक महासंघ मिल्दैमा संविधान परिवर्तन हुन सक्दैन । उनले शिक्षामन्त्री र मन्त्रालयले संवैधानिक दायरा बिर्सेर सहमति गरेको उल्लेख गर्दै कानुनी सल्लाहकार राखेर काम गर्न सल्लाह दिए । संविधान पढेर काम गर्नुस्, पढ्नु हुन्न भने मन्त्रालयमा कानुनी सल्लाहकार राख्नुस्, होइन भने सहमति खारेज गर्न स्थानीय तहलाई आह्वान गर्छौं, उनले भने । महासंघ अध्यक्ष श्रेष्ठले जिल्ला शिक्षा कार्यालय पुनःस्थापना गर्ने, पालिकाले गरेका दरबन्दी मिलान र शिक्षक सरुवा रोक्ने, व्यवस्थापन समिति गठनमा केन्द्रले हस्तक्षेप गर्ने सहमतिको विरोध गरे । माध्यमिक शिक्षासम्मको अधिकार स्थानीय तहले केन्द्रको कृपा दान पाएको होइन, उनले भने, पालिकाले पनि कानुन, विधि र प्रक्रियामा टेकेर काम गर्नुपर्छ, मनोमानी गर्न मिल्दैन । सूर्यविनायक नगरपालिकाकी उपप्रमुख जुना बस्नेतले शैक्षिक सुधारका अभ्यास गरिरहेका स्थानीय तहलाई शिक्षा मन्त्रालय र शिक्षक महासंघले भाँजो हाल्न खोजेको टिप्पणी गरिन् । पालिकाहरूले संविधानले दिएको अधिकारअनुसार ऐननियमावली बनाएर काम गरिरहेको उनले बताइन् । केही पालिकाले कमजोरी गरेका होलान् तर सबैलाई एउटै डालामा राखेर अधिकार नै खोस्नु मिल्दैन, उनले भनिन् । शिक्षाकर्मी टीका भट्टराईले मन्त्रालयले गरेको ५१ बुँदे सहमतिका १८ बुँदाले प्रतिगामी चरित्र बोकेको जनाए । उनले भने, स्थानीय सरकारको विपक्षमा र शिक्षालाई यथास्थितिमा नै राख्न शिक्षा मन्त्रालय र शिक्षक महासंघबीच गठबन्धन बनेको देखिन्छ, उनले भने । विद्यालय व्यवस्थापन समिति महासंघका अध्यक्ष कृष्ण थापाले माध्यमिक शिक्षाको अधिकार पालिकामा हुँदा नै अभिभावकको पहुँच बढ्ने जनाए । स्थानीय तहको अधिकार केन्द्रतिर फर्काउन खोजिएको छ, गुणस्तरीय शिक्षाको कुराचाहिँ खोइ ? उनले प्रश्न गरे । शिक्षा मन्त्रालयका प्रवक्ता दीपक शर्मा, महासंघका अध्यक्ष कमला तुलाधार, महासचिव लक्ष्मीकिशोर सुवेदीलगायतले भने सहमतिको बचाउ गरेका थिए । प्रवक्ता शर्माले शिक्षकको मागका सम्बन्धमा मन्त्रालयले अहिलेको अवस्था विश्लेषण गर्दै समाधानको उपाय मात्र खोजी गरेको जिकिर गरे । संविधानबाहिर जाने भनेका छैनौं, शिक्षामन्त्रीले कानुनसम्मत रूपमा मागहरूलाई प्रक्रियामा लैजाने प्रतिबद्धता गर्नुभएको छ, उनले भने, मन्त्रालय शिक्षा ऐन बनाउन प्रयासरत छ, सबैका सुझाव ग्रहण गर्छौं । महासंघका अध्यक्ष तुलाधारले माध्यमिक शिक्षालाई संघ, प्रदेश र स्थानीय तहको साझा सूचीमा राख्नुपर्ने महासंघको सुझाव रहेको बताइन् । संविधान संशोधन गरेर भए पनि शिक्षालाई साझा सूचीमा राख्नुपर्छ, हाम्रो मागमा कसैले टाउको दुखाइरहनु पर्दैन, उनले थपिन्, साझा सूचीमा राखे पनि शिक्षाको सुधार स्थानीय तहले नै गर्ने हो, शिक्षकलाई पनि आचारसंहिता बनाएर बाँध्ने व्यवस्था गर्दै छौं । महासचिव सुवेदीले अन्तर्राष्ट्रिय अभ्यासअनुसार पनि शिक्षालाई साझा सूचीमा राख्नुपर्ने तर्क गरे । पालिकालाई अधिकार दिँदा शिक्षक सेवा पास गरेका शिक्षकलाई हाजिर नगराउने, पालिका प्रमुखले व्यवस्थापन समिति तोक्ने, वडा अध्यक्ष विद्यालयको पदेन अध्यक्ष बन्ने, शिक्षकको सेवा सुविधा फरकफरक हुने, शिक्षकहरूको अन्यायपूर्ण सरुवा र दरबन्दी मिलाउन गर्ने गरिएको आरोप लगाए ।"
रोगन: रंगहीन जिन्दगीको सफर,"(काठमाडौं)रङ अक्षरसँगै जोडिएर आउँछ रंगीन आकृतिका दृश्यहरू । राता, पहेंला, हरिया, नीला, काला आदि विविध नामहरू रङले पाएका छन् । उनीहरूले रंगिएर, पोतिएर, कतै मेटिएर पनि आफ्नो अर्थ खुलाउन पाएका छन् । रङका अर्थ रंगीन अर्थ खोज्ने समकालीन जिन्दगीहरू भने कसरी रंगहीन छन् भन्ने कथाको कौतुहलतालाई नाटक रोगन ले मेटाउने जमर्को गरेको छ । काठमाडौं थापागाउँस्थित नयाँ मण्डला थिएटरमा शुक्रबारदेखि मञ्चन थालिएको नाटकमा सपना, सफर, समस्या, उल्झनहरूमा रुमलिएका जिन्दगीका कहानी छरपस्ट छन् । प्रकृति, समय, सत्ता र शक्तिको भुमरीमा रंगहीन बनिरहेका मानिसहरूको कथाले मानिस, उसका मजबुरी, समाज र मुलुकमा चलिरहेको नियतिलाई प्रतिनिधित्व गर्न सक्छ । संयोग गुरागाईंको लेखनलाई रंगकर्मी राजन खतिवडाले निर्देशन गरेका छन् । रोगन मा एक हूल रङ लगाइरहेका मानिसहरूको जमात छ । जो भित्ताहरू रंगीन बनाउने जमर्को गरिरहेका छन् । तिनका हातमा रङ, ब्रस छन् र कपडामा रङका छिटाहरू । रङका छिटा र विविधता जस्तै तिनीहरूका आआफ्नै कथा र समस्याका उल्झन छन् । ती उल्झनहरूमा कुनै संगति छैनन् । निर्देशकका अनुसार रङ बोकिरहेका ती रंगहीन जीवनहरूको कथा नै रोगन हो । दृश्यहरूमा देखिएका पात्रहरू एक तमासले खाक्सी र रङ लगाइरहेका छन् । ती रङहरू कसले भनेर, के प्राप्तिका लागि लगाइरहेका छन् भन्ने कुरामा तिनीहरू नै अनभिज्ञ छन् । रङले रंगिएको दुनियाँको जिम्मा लिने ठेकेदारको टुंगो छैन, तिनीहरूले रंगाएबापत पाउने श्रमको मूल्य कसले दिने, त्यसको कुनै पत्तो छैन । कोही ठेकेदारको खोजीमा छन्, कोही आगो, कोही सिक्का, कोही आहार, कोही मंगलसूत्र, कोही खाडीको जहाज पर्खाइमा छन् । यस्तै असंगत र अस्पष्ट रङका सीमा र अर्थहरू खोज्ने जीवनहरू नाटकमा भेट्टाउन सकिन्छ । कतै राजनीति, कतै पुँजीवाद, कतै अनियमितता, कतै आडम्बरी समाज र कतै समयकै खेलले थिचिएका ती पात्रहरू हामी स्वयं नै त होइनौं भन्ने भान दर्शकलाई नाटकका दृश्यहरूले गराउँछ । निकै प्रतीकात्मक रूपमा देखिएका ती पात्रहरू र संवादलाई महसुस गर्दै जाँदा कुनै दृश्यमा कला सिर्जनामा तल्लीन वास्तविक कलाकार जस्तै लाग्छ । कुनै दृश्यहरूमा श्रम गरिरहेका श्रमिक, कुनैमा सपना बोकेर हिँड्ने जमात, कुनैमा पुँजीवाद र राजनीतिक व्यवस्थाले थिचेका मानिस र त्यसबाट मुक्ति खोजिरहेका समूहको उग्र आक्रोश तथा सन्त्रास देखिन्छ । ती पात्रहरूको कथा, व्यथा र सपनाहरूलाई नै समग्रमा नाटकका रूपमा देख्न सकिन्छ । ठेकेदार कहाँ छ भन्ने नाटकमा दोहोरिरहने संवादले रङ लगाइरहेका पात्रहरूले खोजेको र चाहेको कुरा अन्त्यसम्मका पाउलान् कि नपाउलान् भनेर दर्शकलाई उत्सुकता जगाइरहन्छ । आगो, पानी, सिक्का, आहार, काम यिनैको खोजीमा भौंतारिरहेका पात्रहरूको छटपटीले हामीले भोगिरहेको समाजको कथा भन्दै जान्छन् । जन्मिन बाँकी रहेको पात्रले म जन्मिऊँ ? महामारीमा म जन्मन मिल्छ कि मिल्दैन ? भन्ने जस्ता प्रश्नहरूले सिंगो व्यवस्था र परिस्थितिको व्यंग्य गरेको छ । नजन्मिँदै गरिब, गरिब देशका धनी नेता र अस्पतालले पैसा लिन्छ कि ज्यान जस्ता नाटकमा प्रयुक्त संवादहरूद्वारा राजनीतिक र पुँजीवादी व्यवस्थालाई चोटिलो प्रहार गरेको छ । रङ लगाउन आदेश दिने आदेशकर्ता, भित्ता रंगाउने जिम्मा लिने ठेकेदारको आश्वासन, कामदारको अवस्थामार्फत नाटकले मुलुकको समकालीन बेथितिलाई उजागर गरेको छ । सबै शून्य भएपछि मान्छे सकिएर जान्छन् । सिर्जना सकिएला, ज्ञान, सीप सकिएला । यदि मान्छे नै संसारमा भएनन् भने संसारको मालिक हो होला ? गिद्धहरूको कामदार को होला ? नाटकले प्रतीकात्मक रूपमा नै यी गम्भीर प्रश्नहरू उठान गरिरहन्छ । नाटकले प्रस्ट्याउँछ, जहाँ रङ लगाउनेहरू अर्थात् मुलुकलाई रंगीन बनाउनेहरू बेअर्थका बन्नुपर्ने बाध्यताहरू छन् । पात्रहरूले जस्तै उनीहरूले पनि रङ हरायो, ब्रस हरायो भनेर खोज्दै हिँड्नुपर्ने अवस्था छ । रङ हराएकै रंगहीन सुरमा रहेका पात्रहरूले महामारीको समयको झल्को दिन्छ । नाटकको एक पात्रले संवाद बोल्छ भोकले नि कोही रुन्छ ? नाटकले समग्रमा रंगीन दुनियाँमा रहरैरहर, आसैआसमा रुमल्लिएका रंगहीन संसारको कथालाई उठान गर्ने प्रयास गरेको छ । चैत १३ सम्म मञ्चन हुने नाटकमा समीक्षा पौडेल, सनिपहाङ राई, श्याम कार्की, युदिप सिटौला, सुजेन सिलवाल, समिसन जीसी, सागर कार्की, रेनुशा थापा, गीता सोब, सन्तोष गिरीलगायतका मण्डला थिएटर नेपालका आठौं ब्याच एवं अघिल्ला प्रशिक्षार्थीहरूले अभिनय गरेका छन् ।"
सातदोबाटो सेमिफाइनलमा,(बिर्तामोड)लगातार दोस्रो जित निकाल्दै सातदोबाटो युथ क्लब पाँचौं झापा गोल्डकप फुटबल प्रतियोगिताको सेमिफाइनल पुगेको छ । सोमबार विभागीय टोली सशस्त्र प्रहरी बलको एपीएफलाई २१ ले पराजत गर्दै सातदोबाटो अन्तिम चारमा पुगेको हो । डोमालाल राजवंशी रंगशालामा भएको खेलमा तीनवटै गोल दोस्रो हाफको अन्तिम १३ मिनेटभित्र भयो । ८२ औं मिनेटमा सुशील राईले गोल गर्दै सातदोबाटोलाई अग्रता दिलाए । पेनाल्टी बक्सभित्र रहेका सुशिलले दायाँ बार च्याप्दै प्रहार गरेको बल गोलमा परिणत भयो । लगत्तै ८५ औं मिनेटमा निरोज चौधरीले गोल थप्दै सातदोबाटोको अग्रता दोब्बर बनाए । करिब २२ यार्ड टाढाबाट निरोजले गरेको सशक्त प्रहार एपीएफका खेलाडीको ढाडमा ठोक्किँदै पोस्टको दिशा लिन पुग्यो । एपीएफका दिपेश धिमालले खेलको इन्ज्युरी सयममा एक गोल फर्काए पनि त्यो सातदोबाटोलाई रोक्न पर्याप्त भएन । कर्नर बललाई सातदोबाटोका डिफेन्डरले क्लियर गर्न नसक्दा दिपेश गोल फर्काउन सफल भएका हुन् । पहिलो हाफ गोलरहित बराबरीमा सकिएको थियो । दोस्रो हाफमा बल अधिकांश समय एपीएफको नियन्त्रणमा रहे पनि गोल गर्न सकेनन् । सातदोबाटोले खेलको १२ औं मिनेटमा अग्रता लिने अवसर गुमाएको थियो । प्रशान्त अवस्थीको वान टच प्रहार एपीएफका गोलकिपर युया कुरियामाको शरीरमा लागेर फर्किएको थियो । २० औं मिनेटमा एपीएफका दिपेश धिमालको कडा प्रहार सातदोबाटोका गोलकिपर अभिषेक बरालले कठिनसँग बचाए । २७ औं मिनेटमा एपीएफका विदेशी खेलाडी आर्मोन्ड बिएडमले पोस्टतर्फ अघि बढाएको बल सातदोबाटोका पिटर सेगुनले गोल गर्नबाट रोकिदिए । ५८ औं मिनेटमा एपीएफका आवास लामिछानेको कडा प्रहार सातदोबाटोका गोलकिपर अभिषेक रोक्न सफल भए । सातदोबाटोका आशिष राईको प्रहार ७७ औं मिनेटमा एपीएफका गोलकिपर युयाले पञ्च गरेर जोगाए । एपीएफका प्रशिक्षक कुमार थापाले पहिलो हाफमा अवसरमा गोल गर्न नसक्नु नै पराजित हुनुको कारण रहेको बताए । झापाको गर्मीले गर्दा पनि खेलाडीहरूले अपेक्षित खेल पस्किन नसकेको उनको भनाइ थियो । सातदोबाटोका प्रशिक्षक उज्वल मानन्धरले निर्धारित समयमै नतिजा निकाल्ने आफूहरूको रणनीति सफल भएको बताए । टिममा जुनियर खेलाडी भए पनि पाएको मौकामा गोल गर्न सक्नु नै आफूहरूको सफल रणनीति भएको उनको तर्क थियो । सातदोबाटोका गोलकर्ता सुशील राई म्यान अफ द म्याच भए । मंगलबार थ्रीस्टार र संकटा क्लबबीच प्रतिस्पर्धा हुनेछ ।
हिमालयन शेर्पा विजयी,"हिमालयन अब सेमिफाइनलमा मनाङ मर्स्याङ्दी क्लबको सामना गर्ने आयोजक सचिव ओमविक्रम चन्दले जानकारी गराए । म्यान अफ द म्याच हिमालयनका सुरेश कुमाल भए । उनले १० हजार रुपैयाँ प्राप्त गरे ।मंगलबार सहिद स्मारक लिग विजेता मछिन्द्र क्लब र वाग्मती युवा क्लबबीच प्रतिस्पर्धा हुनेछ ।हिमालयन शेर्पाका प्रशिक्षक युगलकिशोर राईले सुदूरपश्चिमले सोचेभन्दा निकै राम्रो प्रदर्शन गरे पनि आफूहरूले उपयुक्त समयमा गोल गरेका कारण खेल जितेको बताए । उनले भने, स्थानीय जुनियर भाइहरूले जुन तरिकाले खेले, त्यो अब्बल प्रदर्शन रह्यो । हामीलाई मास अट्याक गरे, टोटल फुटबल देख्न पाइयो । खेल हामीले जिते पनि यो जित सुदूरपश्चिमलाई समर्पित गर्न चाहन्छु । सुदूरपश्चिम११ का प्रशिक्षक गजेन्द्र शाहीले अधिकांश समय बल आफ्नो कब्जामा रहे पनि स्कोर गर्न नसक्दा खेल गुमाउनुपरेको सुनाए । खेल एकदम कम्पिटिसन भयो । बल पोजिसन धेरै राख्दा राख्दै पनि केही पक्षको कमजोरीले हार्न पुग्यौं । फिनिसिङमा तालमेल मिलेन । घरेलु दर्शकको राम्रो साथ थियो । तर उहाँहरूलाई खुसी बनाउन सकेनौं । आगामी दिनमा घरेलु दर्शकलाई खुशी बनाउन प्रयास गर्नेछौं ।"
नेपालको ठूलो अन्तर जित,"काठमाडौं (कास) ब्याटिङमा असली परीक्षा भए पनि श्रीलंका भ्रमणमा सोमबार नेपाली राष्ट्रिय क्रिकेट टोलीले पहिलो अभ्यास खेलमा जित हात पारेको छ । नेपालले श्रीलंका नेभीलाई १ सय ११ रनले हरायो । मार्च १६ देखि यूएईमा हुने विश्वकप लिग २ को तयारीलाई श्रीलंका पुगेको नेपाल पहिलो अभ्यास खेलमा २ सय १४ रनमा अलआउट भयो । नेभी मैदानमा टस जितेको नेपाली टोली निर्धारित ५० ओभरको खेलमा ३७१ ओभरमात्र टिक्न सक्यो । ओपनर कुशल भुर्तेलले १३ बलमा ३ चौकासहित १६ रन बनाए । उनको स्थान लिन आएका ज्ञानेन्द्र मल्ल ९ बलमा १ रन बनाई आउट भए । आसिफ शेखले ३८ बलमा ५ चौकासहित ३६ रन बनाए । दीपेन्द्रसिंह ऐरीले सर्वाधिक ४३ रन जोडे । उनले ५२ बल खेली ३ चौका र १ छक्का प्रहार गरे । रोहित पौडेल १३, विनोद भण्डारी २२, करण केसी र कमलसिंह ऐरी समान १६, कप्तान सन्दीप लामिछाने ११ र सागर ढकाल १३ रनमा आउट भए । विक्रम सोब ११ रनमा अविजित रहे । श्रीलंका नेभीबाट अरविन्द अकुरुगोडाले ९१ ओभरमा १ मेडन राख्दै ५९ रन खर्चेर ४ र ए अवाटले १० ओभरमा १ मेडन राख्दै ३१ रन खर्चेर ३ विकेट लिए । जवाफमा श्रीलंका नेभी २८५ ओभरमै १ सय ३ रनमा अलआउट भयो । मदुरा मदुशंकाले ६८ बलमा ४ चौका र १ छक्कासहित ३९, श्रीयाम सन्जीवाले १५ र दिनेश मदुसानले १४ रन बनाए । नेपालबाट सन्दीपले ७५ ओभरमा १ मेडन राख्दै १८ रन खर्चेर ३ विकेट लिए । एक ओभरमात्र बलिङ गरेका ज्ञानेन्द्रले ८ रन खर्चेर २ विकेट लिए । विक्रमले पनि ४ ओभरमा १३ रन खर्चेर २ विकेट लिए । करण, कमल र सागरको नाममा ११ विकेट रह्यो ।"
झापा र मोरङ भिड्ने,विराटनगर (कास) प्रथम इक्युवालिटी कप क्रिकेट प्रतियोगिताको उपाधिका लागि झापा र मोरङबीच बुधबार प्रतिस्पर्धा हुनेछ । दुवैले सोमबार अन्तिम लिग म्याचमा विजयी हुँदै उपाधि यात्रा गरे । झापाले मधेश प्रदेशको सप्तरीलाई २ सय ३३ रनले पराजित गर्यो । झापाबाट राष्ट्रिय टिमकी विकेटकिपर काजल श्रेष्ठले अविजित १ सय २ रन जोडिन् । पहिलो शतक बनाउने क्रममा उनले १७ चौका प्रहार गरिन् । उनी प्लेयर अफ द म्याच भइन् । अप्सरी बेगमको अर्धशतक र निमा तामाङको ३६ रनको योगदान गरे । जवाफमा सप्तरीले ४ बलअगाडि आउट हुँदा २७ रनमात्र जोड्न सक्यो । कुनै पनि ब्याटरले दोहोरो अंक छुन सकेनन् । झापाकी एलिशा खडियाले ३ विकेट लिइन् ।मोरङले सुनसरीलाई १ विकेटले हरायो । सुनसरीले २० ओभरमा ५ विकेट गुमाई १ सय २७ रन बनायो । मोरङले १८३ ओभरमा ९ विकेट गुमाई लक्ष्य पार गरेको थियो ।
म्याचप्लेमा १६ खेलाडी,"काठमाडौं (कास) सूर्य नेपाल गल्फ टुर २०२१२२ को चौथो प्रतियोगिता सूर्य नेपाल एनपीजीए म्याच प्ले रोयल नेपाल गल्फ क्लबमा मंगलबार सुरु हुँदै छ । यसमा शीर्ष १६ स्थानका व्यावसायिक गल्फरहरूले प्रतिस्पर्धा गर्दैछन् ।नकआउटका आधारमा हुने म्याचप्लेमा २०१८१९ सिजनका शीर्ष १६ खेलाडीलाई छनोट गरिएको नेपाल प्रोफेसनल गल्फर्स एसोसिएसन (एनपीजीए) ले जनाएको छ । कुल २ लाख रुपैयाँ पुरस्कारको प्रतियोगितामा सेमिफाइनलसम्म १८ होलमा हुनेछ भने फाइनल ३६ होल खेलाइने छ । विजेताले ५० हजार, उपविजेताले ३० हजार, तेस्रो हुनेले २२ हजार तथा चौथोले १८ हजार रुपैयाँ पाउनेछन् । पहिलो चरणमै पराजित हुनेले जनही ५ हजार र क्वाटरफाइनलबाट बाहिरिनेले जनही १० हजार हात पार्नेछन् ।पहिलो चरणमा शीर्ष वरीयताका भुवन नगरकोटीले १६ औं स्थानका सचिन भट्टराईविरुद्ध प्रतिस्पर्धा गर्नेछन् । दिनेश प्रजापतिले सूर्यप्रसाद शर्मा, धनबहादुर थापाले बलभद्र राई, रामे मगरले भुवनकुमार रोका, जयराम श्रेष्ठले कृष्णमान राजबाहक, सञ्जय लामाले रामकृष्ण श्रेष्ठ, रवि खड्काले दीपक मगर र विकास अधिकारीले शिवकुमार माझीसँग खल्नेछन् । पहिलो चरण मंगलबार हुनेछ । क्वाटर र सेमिफाइनल बुधबार हुनेछ भने उपाधि होडको प्रतिस्पर्धा बिहीबार हुनेछ ।"
फेन्सिङमा आर्मी च्याम्पियन,"काठमाडौं (कास) त्रिभुवन आर्मी क्लबले ६ स्वर्ण, २ रजत र ६ कांस्य पदक जित्दै प्रथम वीर गणेशमान सिंह राष्ट्रिय फेन्सिङ प्रतियोगितामा टिम च्याम्पियन ट्रफी जितेको छ । दोस्रो भएको एपीएफले ३ स्वर्ण, ५ रजत र ८ कांस्य जित्यो । वाग्मती प्रदेशले ३ स्वर्ण, ५ रजत र ३ कांस्य जित्दै तेस्रो स्थान हात पार्यो । वीर गणेशमान सिंह स्पोर्ट्स कमिटी र नेपाल फेन्सिङ संघको संयुक्त आयोजनामा भएको प्रतियोगिताको महिला फोइलतर्फ एपीएफकी मन्दिरा थापाले स्वर्ण जितिन् । उनले फाइनलमा चिरप्रतिद्वन्द्वी सेनाकी रमा सिंहलाई १५१२ ले हराइन् । आर्मीकी मनीषा राई र वाग्मतीकी अञ्जु तामाङ तेस्रो भए । पुरुषको टिम फोइलतर्फ आर्मीले स्वर्ण जित्यो । आर्मीले वाग्मतीलाई ४५२९ स्कोरले हरायो । गण्डकी र एपीएफले कांस्य जिते । टिम महिला सावरमा आर्मीले स्वर्ण जित्यो । फाइनलमा आर्मीले एपीएफलाई ४५३६ स्कोरले हराएर स्वर्ण जितेको हो । वाग्मती र गण्डकीले कांस्य जिते ।महिला टिम फोइलतर्फ एपीएफले वाग्मती प्रदेशलाई ४५३६ अंकले हरायो । आर्मी र प्रदेश १ तेस्रो भए ।पुरुष इपी टिमतर्फ आर्मीले एपीएफलाई ४५४० अंकले पराजित गर्दै स्वर्ण हात जित्यो । तेस्रो स्थानमा गण्डकी प्रदेश र प्रदेश १ रहे । पुरुष सावरतर्फ एपीएफले स्वर्ण जित्दा वाग्मतीले रजत पायो । एपीएफले वाग्मतीलाई ४५३६ अंकले हराएर स्वर्ण जितेको हो । आर्मी र प्रदेश १ ले कांस्य प्राप्त गरे । व्यक्तिगत स्पर्धातर्फ दुई स्वर्ण जितेका वाग्मती प्रदेशका खेलाडी ओमकार सिंहलाई नेपाल फेन्सिङ संघका महासचिव सुजनलाल श्रेष्ठले व्यक्तिगत १० हजारसहित सम्मान गरे । एपीएफका शेरसिंह ऐरीलाई भारतबाट आएका निर्णायक सन्तोष पाण्डे र विशाल रावले खेल सामग्री प्रदान गर्दै सम्मान गरे । प्रतियोगितामा गण्डकी प्रदेशबाट सबैभन्दा कम उमेरकी खेलाडी (११ वर्ष) प्रतीक्षा रानाले सहभागिता जनाएकी थिइन् । उनले सिनियर प्रतिस्पर्धामा दुई खेल जितिन् ।"
ब्वाइज एन्ड गर्ल्स बक्सिङ हुने,"काठमाडौं (कास) प्रथम राष्ट्रव्यापी खुला स्कुल ब्वाइज एण्ड गर्ल्स बक्सिङ चैत पहिलो साता हुने भएको छ । नेपाली बक्सिङ इतिहासमा स्कुलका खेलाडीबीच प्रतियोगिता हुन लागेको सम्भवत यो पहिलोपल्ट हो । खेलकुद प्रवर्द्धन संस्था नेपाल (स्पोन) को आयोजनामा हुने प्रतियोगिता चैत ५ देखि ७ सम्म दशरथ रंगशालाको कभर्डहलमा हुनेछ । नेपाल बक्सिङ संघको प्राविधिक सहयोगमा हुने प्रतियोगितामा १२ देखि १४ वर्ष उमेर समूहका खेलाडीले प्रतिस्पर्धा गर्नेछन् । यसमा बढीमा ८० खेलाडीको सहभागिता रहनेछ । ब्वाइजतर्फ १० र गर्ल्सतर्फ ८ तौल समूहमा हुने प्रतियोगितामा १८ स्वर्ण पदकका लागि प्रतिस्पर्धा हुनेछ । सोही अवसरमा १३ औं सागमा बक्सिङका स्वर्णधारी भूपेन्द्र थापामगर, सनिल शाही र मिनु गुरुङलाई जनही १ लाखसहित सम्मान गरिने भएको छ ।"
मेयर कप अन्तरवडा टेबलटेनिस,काठमाडौं (कास) तेस्रो मेयरकप अन्तरवडा टेबलटेनिस प्रतियोगिता मंगलबार सुरु हुँदै छ । ललितपुर जिल्ला टेबलटेनिस संघले पत्रकार सम्मेलन गर्दै प्रतियोगिता शनिबारसम्म चल्ने जानकारी दिएको हो । यसमा ललितपुर महानगरपालिकाका २९ वर्षका ५ सय ५० खेलाडीको सहभागिता रहनेछ । प्रतियोगितामा कुल १२ स्पर्धा समावेश गरिएको छ । त्यसमध्ये ९ स्पर्धामा नगद पुरस्कार राखिएको छ । प्रतियोगिताको कुल बजेट १० लाख रुपैयाँ छ । त्यसमध्ये महानगरअन्तर्गत वडा २० ले ५ लाख रुपैयाँ सहयोग गरेको छ । पूर्णशंकर श्रेष्ठले एक लाख बराबरको रनिङ ट्रफी र पदक प्रायोजन गरेका छन् ।
तेस्रो राष्ट्रिय पुरुष हक्की चैतमा,"विराटनगर (कास) गिरिजाप्रसाद कोइरालाको स्मृतिमा चैत दोस्रो साता विराटनगर तेस्रो राष्ट्रिय पुरुष हक्की प्रतियोगिता हुने भएको छ । नेपाल हक्की संघको आयोजनामा चैत ८ देखि १२ सम्म हुने प्रतियोगितामा एक विभागीयसहित ७ टिमको सहभागिता रहने संयोजक रञ्जन थापाले बताए । आर्मीका साथै प्रदेश १, मधेश प्रदेश, वाग्मती, गण्डकी, लुम्बिनी र सुदूरपश्चिम प्रदेशको सहभागिता रहनेछ । विजेताले ५० हजार, उपविजेताले ३५ हजार र तेस्रोले १५ हजार रुपैयाँ पुरस्कार पाउनेछन् । यसअघि झापाको पहिलो संस्करण गण्डकी र विराटनगरको दोस्रो संस्करण लुम्बिनी प्रदेशले जितेका थिए ।"
केल्मीसँगको सहकार्य निरन्तर,काठमाडौं (कास) नेपाल खेलकुद पत्रकार मञ्चले खेलकुदको प्रतिष्ठित अवार्ड एनएसजेएफपल्सर स्पोर्ट्स अवार्ड २०७७ का लागि अन्तर्राष्ट्रिय स्पोर्ट्स ब्रान्ड केल्मीको नेपालस्थित आधिकारिक बिक्रीवितरक कामारु ट्रेडिङ प्रालिसँग सहप्रायोजन सम्झौता गरेको छ । मञ्चका अध्यक्ष दुर्गानाथ सुवेदी र केल्मी नेपालका निर्देशक प्रदीप न्यौपानेले सोमबार सम्झौतापत्रमा हस्ताक्षर गरेका छन् । सहप्रायोजक बनेवापत केल्मीले अवार्डका विजेता र मनोनीत खेलाडीलाई गिफ्ट ह्याम्पर उपलब्ध गराउने छ । १८ औं संस्करणको पल्सर अवार्ड चैत ८ गते कमलादीस्थित प्रज्ञा प्रतिष्ठानमा हुने मञ्चले जनाएको छ ।
सिरुबारीमा भलिबल सुरु,"स्याङजा (कास) दसौं शिरशुभागम्भीरसिंह गुरुङ स्मृति पुरुष भलिबल प्रतियोगिता सोमबार स्याङजाको सिरुबारीमा सुरु भएको छ । पहिलो दिन दरौंखोला युवा क्लब, आँधीखोला र राङखोलाले विजयी सुरुआत गरे । दरौंखोलाले माझकटेरीलाई २२२५, २५२१, २५१७ ले र आँधीखोलाले दरौं युवा क्लबलाई २५१८, २५१७ को सेटमा हराए । आँधीखोलाका अशोक विक म्यान अफ द म्याच घोषित भए । राङखोलाले सिरुबारीलाई २५२२, २५२२ ले पन्छायो । विजेताका दर्शन गुरुङ म्यान अफ द म्याच चुनिए । स्व शिरशुभा र गम्भीरसिंह गुरुङका छोरा तथा परिवारका सदस्यहरूले आयोजना गरेको प्रतियोगिताको गण्डकी प्रदेशका प्रमुख पृथ्वीमान गुरुङले उद्घाटन गरे । शीर्ष तीन स्थान हात पार्ने टोलीले क्रमशः १ लाख, ५० हजार र २५ हजार पुरस्कार प्राप्त गर्नेछन् । फाइनल फागुन २७ मा हुनेछ ।"
