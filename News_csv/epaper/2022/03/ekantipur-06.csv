शीर्षक,विवरण
पर्यटनमा उत्साह,शनिबार पोखराको फेवातालमा पर्यटकको घुइँचो । कोरोना महामारी कम भएसँगै आन्तरिक पर्यटकको आगमन बढेको छ । लेकसाइडमा विदेशी पर्यटक देखिन थालेका छन् । भारतीय पर्यटकको आगमनमा पनि वृद्धि भएको छ । तस्बिर ः दीपक परियारकान्तिपुर
पूर्वका १२१ सीमा स्तम्भ गायब,"सशस्त्रका अनुसार मेचीनगर नगरपालिका क्षेत्रको करिब ३२५ किलोमिटर खुला सीमा क्षेत्रमा मात्रै साना, मझौला र ठूला गरी १ सय ४८ वटा सीमास्तम्भ छन् । तीमध्ये ५८ वटा गायब छन् । ती स्तम्भ कता हराए भन्ने सम्बद्ध निकायलाई थाहा छैन । मेचीनगर नगरपालिकाले नगरभित्रका सीमा नाकाको हालै अवलोकन गरेको थियो । प्रमुख विमल आचार्य र उपप्रमुख मीना उप्रेतीसहितको टोलीले स्थलगत अनुगमन र सीमास्तम्भहरूको अवस्थाबारे जानकारी लिएका थिए । धेरै पिलरहरू हराएको, केही टुटफुट भई मर्मतको पर्खाइमा रहेको पाइयो, प्रमुख आचार्यले भने, हामीले समयमै ध्यान नपुर्याउँदा यो अवस्था आएको हो । सीमास्तम्भ (पिलर) कतै हराएको त कतै वर्षौंदेखि जीर्ण रहेको पाइएको छ । मर्मतसम्भारमा सरकारले चासो नदिएको आरोप स्थानीयको छ । केही समययता सीमास्तम्भ हराउने र टुटफुट हुने क्रम बढेको छ । कतिपय मेची खोलाको बाढीले बगाएर अलपत्र पारेको पाइएको छ । बाढीले बगाएर ढल्किएको पिलर सोझो पार्ने काम पनि भएको छैन, एक स्थानीयले भने । सशस्त्र प्रहरी बलको बीओपी तिरिङदुधेचौरका अनुसार मेचीनगर१ को झन्डै साढे ६ किलोमिटर क्षेत्रमा ३३ स्तम्भ थिए । यीमध्ये ६ वटा मात्रै छन् । बाँकी स्तम्भबारे हामीलाई थाहा छैन, एक सशस्त्र प्रहरीले भने । यसैगरी बाहुनडाँगीकै प्रसादगौडाबाट माताचोकसम्म ६ किलोमिटर दूरीमा ३४ स्तम्भ भए पनि २० वटा गायब छ । १४ वटा जीर्ण छ । वडा ५ को माताचोकदेखि काली मन्दिरसम्मको डेढ किलोमिटर दूरीमा ११ वटामध्ये ८७७ देखि ८८१ सम्मका ११ स्तम्भमध्ये ५ वटा गायब छ । यसले गर्दा यकिन सिमाना पत्ता नलाग्दा बेलाबेलामा दुई देशबीच समस्या उत्पन्न हुने गर्छ । काली मन्दिरदेखि मेचीपुलसम्म आइपुग्दा ६ वटा स्तम्भ गायब छन् । त्यो क्षेत्रमा १२ सीमास्तम्भ हुनुपर्ने हो । प्रत्येक १२ किलोमिटरमा भारतीय सशस्त्र सीमा बल (एसएसबी) को अस्थायी पोस्ट छ । नेपाली सुरक्षा उपस्थिति भने तुलनात्मक रूपमा कम छ । स्रोत साधन र पर्याप्त जनशक्ति अभावले उपस्थिति बढाउन नसकिएको सुरक्षा स्रोतको दाबी छ । उपप्रमुख मीना उप्रेतीले हराएका सीमास्तम्भहरूको खोजी तथा मर्मतका लागि केन्द्र सरकारलाई सुझाव दिने जनाइन् ।"
नेपाली विद्यार्थी १० दिनदेखि युक्रेनको बंकरमा,युक्रेनबाट एक नेपालीको उद्धारनयाँदिल्ली भारतले आफ्ना नागरिकसँगै एक नेपालीको पनि युक्रेनबाट उद्धार गरेको छ । विदेश मन्त्रालयका प्रवक्ता अरविन्दम बागचीका अनुसार नेपाली नागरिक रोशन झासँगै अर्का एक बंगलादेशी नागरिकलाई पनि भारतले उद्धार गरेको छ । उद्धार गरिएका नेपालीको थप विवरण मन्त्रालयले खुलाएको छैन । दिल्लीस्थित नेपाली दूतावासले केही दिन अगाडि भारतीय विदेश मन्त्रालयलाई नेपाली नागरिकको उद्धारमा सघाउन आग्रह गरेको थियो । दूतावासले युक्रेनबाट बाहिरिएका नेपाली नागरिकलाई भारतीय नागरिक बसोबास गरेकै क्षेत्रमा सँगै रहन सन्देश पठाएको छ । भारतका लागि कार्यवाहक नेपाली राजदूत रामप्रसाद सुवेदीले युक्रेनबाट पोल्यान्ड पुगेका एक नेपाली नागरिक भारतीय टोलीको सम्पर्कमा आएपछि उद्धार भएको बताए । युक्रेन र छिमेकी मुलुकमा नेपाली दूतावास छैन ।
वीरगन्ज महानगर : मेयरका प्रतिबद्धता अधुरै,"(वीरगन्ज)  वीरगन्ज महानगरपालिकाको प्रमुखमा निर्वाचित भएकै दिन मतगणना स्थलमा आयोजित पत्रकार सम्मेलनमा विजयकुमार सरावगीले आफूसँग भगवान् ले दिएको सबैथोक भएकाले केही सेवासुविधा नलिने घोषणा गरेका थिए । व्यापारिक पृष्ठभूमिबाट राजनीतिमा आएका सरावगीले गाडी सुविधा पनि नलिने घोषणा गरेका थिए तर निर्वाचित भएको करिब एक वर्षपछि १ करोड ४५ लाख रुपैयाँको पजेरो खरिद गरे । आजभोलि उनी सुरक्षा निकायको आग्रहमा सेतो नम्बर प्लेटको गाडी चढ्नुपरेको बताउँछन् । निजी प्लेटको गाडी चढ्दा सुरक्षा व्यवस्थापनमा कठिनाइ हुने भयो, उनले भने, सुरक्षा निकायकै आग्रहमा बाध्यताले नयाँ गाडी खरिद गरिएको हो । यो महानगरकै सम्पत्ति हो ।ढल निकास व्यवस्थापनका लागि एसियाली विकास बैंकको सहयोगमा पहिलो चरणमा ३ अर्बको परियोजना सम्पन्न भइसकेको छ तर मुख्य व्यापारिक क्षेत्र आदर्शनगर, श्रीपुर, रानीघाट, छपकैया, जेलरोड, गोश्वारा रोडलगायत क्षेत्र वर्षात्मा डुबानमा पर्ने समस्या ज्युँका त्युँ छन् । वर्षात्को समयमा नगरक्षेत्रमा ३ फिटसम्म पानी जम्ने गरेको छ । डुबानका कारण प्रत्येक वर्ष लाखौँ रुपैयाँको सामान नष्ट हुने गरेको व्यापारीले गुनासो गर्दै आएका छन् । जिल्लाको मुख्य प्रशासनिक क्षेत्र जिल्ला प्रशासन कार्यालय परिसरसमेत बर्सेनि जलमग्न हुने गरेको छ । बजार क्षेत्रको ढल निकासको आउटलेट सिर्सिया नदीमा बनाइएको छ । वर्षात्को समयमा सिर्सिया नदीमा बहाव बढ्दा नगर क्षेत्रमा पानी जम्ने गरेको हो । सिर्सिया नदीमा पानीको सतह घटेपछि मात्र नगर क्षेत्रको डुबान कम हुँदै जान्छ । सिर्सिया नदीका दुवै किनारमा पक्की सडकसहित नाला निर्माण गरेर वीरगन्जबाट निस्केको फोहोरपानीलाई प्रशोधन केन्द्रमा पठाउने योजना थियो । सिर्सिया नदीको अतिक्रमण हटाउन संघीय सरकारलाई गुहारिएको तर संघ (केन्द्र) ले सुनवाइ नगरेको मेयर सरावगीको आरोप छ । सिर्सिया नदीमा भोडाहा खोलाको पानीसमेत मिसिएर वीरगन्ज डुबाउने गरेको छ । भोडाहा खोला तटबन्ध निर्माणका लागि महानगरले गत साता मात्रै ४० करोडको बोलपत्र आह्वान गरेको छ ।औद्योगिक तथा व्यापारिक नगरीमा रोजगार, शिक्षा, स्वास्थ्य, सञ्चार, यातायातलगायत महत्त्वपूर्ण पूर्वाधारका कारण मधेस प्रदेशको एकमात्र महानगरपालिका धेरैको रोजाइ बनेको छ । वीरगन्जमा बर्सेनि १५२० प्रतिशतको हाराहारीमा जनसंख्या बढिरहेको छ । मेयरको प्रतिबद्धतापत्रमा महानगर क्षेत्रभित्र नयाँ स्थानमा सुव्यवस्थित सहरी विकास कार्यक्रम योजना बनाई लागू गर्ने उल्लेख थियो । महानगरका पुरानामात्र होइन, नयाँ बस्तीहरूमा समेत ढलको उचित व्यवस्थापन गरिएको छैन । नयाँ बस्तीको रूपमा विकास भएका क्षेत्र पनि जलमग्न हुने गरेका छन् । बिनायोजना बढ्दो आवास निर्माणले महानगरपालिका लथालिंग भएको स्थानीय बताउँछन् । खेतीयोग्य जमिनमा अनियन्त्रित आवास निर्माण बढ्दो छ । सहरका नयाँ बस्तीमा अव्यवस्थित नालाले ढल निकासमा समस्या आएको उल्लेख गर्दै योजना शाखाका एक कर्मचारीले भने, सस्तो जग्गा जहाँ पायो, त्यहीँ घर बनाउने क्रम बढ्दो छ । सडक, नाला, पानी, बिजुली नपुगेको क्षेत्रमा समेत धमाधम घर बनिरहेका छन् । यसले ढल निकासमा ठूलो समस्या पारेको छ । भिस्वा, राधेमाई र कविशिरोमणि टोलमा खेतीयोग्य जमिनमा तीव्ररुपले घर निर्माण भएका छन् । पहिला खेतीयोग्य जग्गा खाली हुँदा पानीले सजिलै निकास पाउँथ्यो । व्यवस्थित योजना बनाउन नसकिएकाले सहर कुरूप बन्दै गएको छ । सडकको चौडाइ कति हुने, न्यूनतम कति क्षेत्रफलमा आवास निर्माण गर्नेलगायतका योजना महानगरले लागू गरेको छैन । २०७६ सालमै महानगरपालिकाले भवन निर्माण मापदण्ड बनाए पनि कडाइका साथ कार्यान्वयन गरिएको छैन । मापदण्डविपरीत बनेका संरचनालाई हटाउन पुग्दा कुनै न कुनै दलका नेता सिफारिस लिएर आइपुग्छन्, नक्सा फाँटका एक कर्मचारीले भने ।सडकको चौडाइ कति हुने, न्यूनतम कति क्षेत्रफलमा आवास निर्माण गर्नेलगायतका योजना महानगरले लागू गरेको छैन । वीरगन्जले अहिले भोगिरहेका समस्याको मूल कारण अव्यवस्थित सहरीकरण हो, मेयर सरावगीले चुनावका बेला सार्वजनिक गरेको घोषणापत्रमा भनिएको छ, व्यवस्थित सहरीकरणलाई बढाउन महानगर गुरुयोजना निर्माण गरी लागू गरिनेछ । यसअन्तर्गत शिक्षा, स्वास्थ्य, सञ्चार, आवास, प्रशासनिक, औद्योगिक, व्यापारिक, सांस्कृतिक, पर्यटकीय, पार्किङ, ट्रान्सपोर्ट, कबाड आदि क्षेत्र तोकी वर्गीकृत गरिने छ । वीरगन्जका अलगअलग क्षेत्रलाई आफैंमा विकसित र सुविधायुक्त बनाउने किसिमले सेटेलाइट सिटी को अवधारणा कार्यान्वयन गर्नेछौँ ।अवधि समाप्त हुने बेलासम्म महानगरको गुरुयोजना निर्माण गरिएको छैन । मेयर सरावगीले भने, भूमि मापदण्ड लागू गरेका छौँ । कसैले प्लटिङ गर्नु परे, घर बनाउनुपरे महानगरसँग इजाजत नलिई गर्नै सक्दैनन् । जथाभावी घर निर्माण रोक्न प्रयास गर्दैछौँ । अध्यावधिक योजना बनेको छ ।शैक्षिक क्षेत्र सुधारका लागि महानगरले एउटा समिति बनाएको थियो । समितिले १८ वटा माध्यमिक विद्यालयमा आधारित रही प्रतिवेदन बनाएर मेयरलाई पेस गरेको थियो । प्रतिवेदन पेस गरेको दुई वर्ष बितिसक्दा पनि सार्वजनिक भएको छैन । महानगर स्रोतका अनुसार प्रतिवेदनमा शिक्षक र प्रधानाध्यापकको सरुवा र पदस्थापनमा रकम असुल्ने गरिएको, शैक्षिक प्रशासन महाशाखाबाट हुने प्रत्येक काममा संस्थागत भ्रष्टाचार स्थापित रहेको उल्लेख छ । कुन काम, कति दरमा, कसरी र कसले गर्ने भन्ने भ्रष्टाचारको स्पष्ट सञ्जाल छ, जहाँ स्थापित एजेन्टहरू सक्रिय छन्, प्रतिवेदनलाई उद्धृत गर्दै स्रोत भन्छ, सीसीटीभी र भेन्डिङ मेसिनलगायतको आर्थिक अनियमिततामा शैक्षिक प्रशासन प्रमुखकै संलग्नता रहेको प्रतिवेदनमा उल्लेख छ । स्मार्ट क्लास सञ्चालनमा आर्थिक चलखेल छ । खर्च प्रणाली पूर्णतः अपारदर्शी छ । महाशाखाबाट सञ्चालन हुने परीक्षामा चर्को आर्थिक अनियमितता रहेको प्रतिवेदनमा उल्लेख छ । सबै प्रकारका शिक्षक सरुवा (अन्तरविद्यालय, अन्तरपालिका, जिल्लान्तर), नियुक्ति, काज सबै प्रक्रियामा शैक्षिक प्रशासन महाशाखाको आर्थिक चलखेल हुन्छ । यहाँसम्म कि निर्णय भइसकेको पत्र दिनसमेत पैसा लिने गरिन्छ । विद्यालयको भौतिक निर्माण कार्य ठेक्का प्रणालीमा दिनुपर्छ न कि शैक्षिक प्रशासन महाशाखाको सेटिङमा । महाशाखा प्रमुखको मुख्य एजेन्टका रूपमा काम गर्ने व्यक्तिहरू महाशाखाकै कर्मचारी, शिक्षक संघका पदाधिकारी, विद्यालयका प्रधानाध्यापकको नामसमेत उक्त प्रतिवेदनमा उल्लेख गरिएको बताइन्छ । प्रतिवेदनमा संस्थागत विद्यालयमा रहेका समस्याका मूलभूत पक्ष, सामुदायिक विद्यालयमा रहेका साझा समस्या, १८ वटा माध्यमिक विद्यालयको विद्यालयगत रूपले औँल्याएका पक्षबारेसमेत विस्तारमा उल्लेख गरिएको छ । मेयर सरावगीले सुरुदेखि नै जनतासँगको भेटघाटमै रहेको र सार्वजनिक सुनुवाइ, जनता मेयर आमनेसामने, नयाँ पुस्तासँग मेयरलगायत थुप्रै कार्यक्रम गरेको बताएका छन् । यस्ता कार्यक्रमले जनताका गुनासा सिधै मैले लिँदै र सामाधान पनि गर्दै आएँ । उनले भने, पारदर्शिताका लागि हामीले सार्वजनिक सुनुवाइ, मेयर जनता आमनेसामनेलगायतका कार्यक्रम गर्नुको उद्देश्य नै जनताका गुनासा लिनु थियो । अन्य विषयमा गुनासा आए पनि भ्रष्टाचारको विषयमा कहिल्यै आएन ।अव्यवस्थित बजारवीरगन्ज नेपालको प्रमुख प्रवेशबिन्दु र देशकै प्रमुख व्यापारिक नाका भएकाले यातायातका साधन र मालवाहक ठूला सवारीको चाप सघन छ । जामको समस्या बढ्दो छ । सवारीको चपेटामा परेर निर्दोष मानिसको ज्यान सडक दुर्घटनामा जाने घटना धेरै हुने गरेको छ । समस्या बल्झिनुअगाडि नै आवश्यक ठाउँहरूमा ओभरहेड ब्रिज निर्माणको योजना ल्याई स्रोतको जोहो गरिनेछ, मेयरले चुनावका बेला कसम गरेका थिए, बजारक्षेत्रको फुटपाथ व्यवस्थित गर्न त्यस्ता स्थानका पसलहरू उचित ठाउँमा प्रतिस्थापन गरी व्यवस्थित तुल्याइने छ । ओभरहेड ब्रिज निर्माण त भएन नै, बजारक्षेत्रका फुटपाथसमेत व्यवस्थित हुन सकेनन् । घन्टाघरदेखि मीनाबजार हुँदै माईस्थान जाने सडक होस् वा मुर्लीदेखि सम्झना होटलको सडकमै तरकारी तथा माछा पसल सञ्चालन हुँदै आएका छन् । घन्टाघरअगाडिको बीपी उद्यानमा गैरकानुनी तरकारी तथा फलफूल बजारसमेत हटाउन सकेको छैन । नगरपालिकाले पटकपटक डोजर प्रयोग गरे पनि अतिक्रमण हट्न सकेको छैन । स्रोतका अनुसार उक्त तरकारी बजारबाट हप्तैपच्छिे पैसा संकलन हुन्छ । जुन नगर प्रहरी हुँदै कर्मचारीसम्मको भागबन्डामा पर्ने गरेको छ । सडक र बीपी उद्यानमा तरकारी बजार सञ्चालन हुँदा महानगरपालिकाले निर्माण गरेको मीनाबजार कम्प्लेक्सका आधा सटर खाली नै छन् । सटर भाडामा नलाग्दा ठेक्का घाटामा गएको सञ्चालकको गुनासो रहेको छ ।तत्कालीन संघीय समाजवादी फोरम नेपालमा प्रवेश गरी चुनावमा होमिएका सरावगीको नारा थियो, अबकि बार विकास हमनीके सरोकार । उनले ५ ब लाई विशेष जोड दिएका थिए । स्थानीय तहको बेरोजगारी अन्त्य, वित्तीय सबलता, विद्यालय, बिजुली र बाटो निर्माणमा जोड दिने प्रतिबद्धतापत्रमा उल्लेख थियो । ९९ बुँदाको प्रतिबद्धतामा मेयरले बालबालिका तथा शिक्षा विकासका लागि स्लेट टु स्लाइड, बकरी से ब्याचलर तक, बेटी बचाई बेटी पढाइ, महिलाको आयआर्जनका लागि सासूबुहारी सँगसँगै, किसानका लागि हरेक खेत के पानी हरेक हात के काम अभियान सञ्चालन गर्ने आकर्षक नारा अघि सारेका थिए तर अधिकांश नारा र प्रतिबद्धता अधुरै रहेको आरोप लाग्दै आएको छ । वीरगन्जमा चक्रपथ, ओभर हेड ब्रिज, सिर्सिया करिडोर, वीरगन्जमा जोडिन आएका नयाँ क्षेत्रहरूमा सडक बिस्तारलाई विशेष प्याकेज, वीरगन्ज महानगरपालिकाभित्र ५ सय बेड क्षमता भएको होस्टल, लामखुट्टे तथा कीराफट्याङ्ग्रामुक्त सहरजस्ता प्रतिबद्धता अधुरै छन् । मेयर सरावगीले चुनावताका गरिएका प्रतिबद्धतामध्ये ८० प्रतिशत सफल भएको दाबी गरे । उनले भने, तर दुईवटा कुराले गर्दा प्रतिबद्धता पूरा गर्न नसकिएजस्तो देखिँदैछ । पहिलो, मानवीय स्रोत त्यो बेला आउँदा महानगरपालिका लथालिङ्गै थियो । महानगर ३६ करोड घाटामा थियो, आन्तरिक स्रोत १७ करोड रुपैयाँ मात्रै थियो । यी सबै व्यवस्थापन गर्दागर्दै दुःख धेरै पाइयो । केही काम कानुनी कारण र केही काम कोरोना महामारीले गर्दा हुन सकेनन् । गत आर्थिक वर्षमा महानगरले आन्तरिक स्रोतबाट ६७ करोड रुपैयाँ संकलन गरेको थियो । आफ्नो कार्यकलमा ग्राभेल, ढलान र पक्की गरी करिब २ सय किलोमिटर सडक निर्माण गरिएको मेयर सरवागीले उल्लेख गरे । २६ करोड रुपैयाँमा उज्यालो वीरगन्ज अभियान सञ्चालन गरिएको छ । महानगरका ३२ वटै वडाका पोलमा स्मार्ट लाइट जडान भइरहेको मेयरले बताए ।कोरोनाको पहिलो चरणमा कोभिडविरुद्धको अभियानमा महानगरपालिकाले आन्तरिक स्रोतबाट खर्च गर्ने गरी निजी अस्पताललाई कोभिड अस्पतालका रूपमा सञ्चालन गरेको थियो । महानगरले एक घर, एक पीसीआरको अवधारणा ल्याएर केही वडामा परीक्षणसमेत गरेको थियो । २ सय ३० शय्या क्षमता आइसोलेसन सेन्टर र अस्थायी अस्पताल सञ्चालनमा ल्याएको थियो । महानगरले स्थानीय सञ्चारमाध्यमलाई सुविधा दिन ऐन ल्याएको छ । ऐनमार्फत समानुपातिक लोककल्याणी विज्ञापन वितरण थालेको छ । लामो समयदेखि फोहोर व्यवस्थापन वीरगन्जको समस्या बनेको थियो । निजी क्षेत्रसँगको सहकार्यमा ल्यान्ड फिल्ड साइट मा फोहोर व्यवस्थापन भइरहेको छ । अस्पतालजन्य फोहोर व्यवस्थापनका लागि पनि ठेक्का आह्वान भएको छ । मेयरले जनप्रतिनिधिलाई सरकारले दिने तलबभत्ता हालसम्म नलिएको दाबी गरे । मेयर कल्याणकारी कोषमा तलबभत्ता जम्मा हुने गर्छ, उनले भने, त्यसबाट गरिब, जेहन्दार बालबालिकालाई छात्रावृत्ति, उच्च शिक्षा, बाल विधवा व्यवस्थापन, मोतिया बिन्दुको शल्यक्रिया, गरिबका छोरीको विवाहमा सहयोग गर्दै आएको छौँ । मेयरमा पराजित राजेशमान सिंह भने सरावगीका कुरासित सहमत छैनन् । उनका अनुसार वीरगन्ज महानगरपालिकाको मेयरमा सरावगी आएपछि भ्रष्टाचार निकै बढेको छ । राजस्व तिर्न जाँदासमेत कर्मचारीलाई घूस खुवाउनुपर्छ, सिंहले भने, संस्थागत रूपले भ्रष्टाचार मौलाएको छ । शिक्षक दरबन्दी मिलानको नाममा एजेन्ट खटाएर पैसा असुल गरिएको सिंहले खुलाए । घन्टाघर अगाडिको मुख्यसडकको अवस्थाले नै देखाउँछ, मेयरसाब कतिको सफल हुनुभयो भन्ने, वीरगन्जवासीले स्थानीय सरकारको महसुस गरेकै छैनन्, उनले भने, फोहोर व्यवस्थापन, लामखुट्टे नियन्त्रण, ढल निकासको समस्या ज्युँका त्युँ छन् ।"
प्रधानमन्त्रीका प्रमुख चुनौती छिमेक सम्बन्धसुधार र गठबन्धनको निरन्तरता,"(काठमाडौं)  सम्झौताको चार वर्षपछि संसदीय अनुमोदनमार्फत एमसीसी परियोजना कार्यान्वयनको बाटो खोलेर अमेरिकाको विश्वास जित्न सफल भएका प्रधानमन्त्री शेरबहादुर देउवालाई एमसीसीकै कारण थप चिसिएको छिमेकी चीनसँगको सम्बन्ध सुधार गर्ने चुनौती खडा भएको छ । देउवासामु तोकिएकै समयमा स्थानीय तहको निर्वाचन गराउने र तीनै तहको चुनावसम्म सत्ता गठबन्धन जोगाउने चुनौती पनि छन् । सत्तारूढ कांग्रेसकै नेताहरू सन्तुलित परराष्ट्र नीतिका साथ सत्ता सहयात्री दलहरूको राजनीतिक एजेन्डा सम्बोधन गरेर अघि बढ्न भने देउवाका लागि कठिन देखिएको बताउँछन् । चीन र भारतसँग सम्बन्ध बिग्रेकै अवस्थामा गत असार २९ मा देउवा प्रधानमन्त्री बनेका थिए । सत्ताको नेतृत्वमा पुगेपछि देउवाले भारतसँगको सम्बन्ध सुधारमा प्राथमिकता दिँदा चीनप्रति उति चासो राखेनन् । भारतका लागि रिक्त राजदूत पठाउन हतारो गरेका उनले चीनका लागि राजदूत सिफारिस पनि गरेका छैनन् । चीनका लागि राजदूत माओवादी कोटामा राखिएको एक नेताले जानकारी दिए । देउवाले भारतसँग सम्बन्ध बढाउन गत असोजमा दुई देशका सत्तारूढ पार्टीका नेताहरूबीच भ्रमण आदानप्रदान गराएका थिए । भारतीय जनता पार्टीका विदेश विभाग प्रमुख विजयी चौथाइवालेले नेपाल भ्रमण गरेर फर्केलगत्तै देउवाले आफ्ना विश्वासपात्र पूर्वपरराष्ट्रमन्त्री प्रकाशशरण महतको नेतृत्वमा तीन सदस्यीय टोली भारत पठाए । देउवाको भारत भ्रमणको तयारीको सन्देश दिएर पछि पत्नी आरजु राणा आफैं भारत पुगिन् । त्यसयता मुलुकसँगभन्दा व्यक्तिगत तहमा देउवाले भारतसँगको सम्बन्धमा सुधार गर्न सके पनि चीनसँग भने एमसीसी अनुमोदनसम्म आइपुग्दा अविश्वास बढी झ्याँगिएको छ । एमसीसी सम्झौतालाई संसद्बाट अनुमोदन गराउने सवालमा सत्ता गठबन्धन दलभित्रै ध्रुवीकरण देखिएका बेला अमेरिका र चीनले मैदानमै उत्रिएर चासो प्रकट गरेका थिए । कांग्रेस नेताहरूका अनुसार त्यसअघि चीन र नेपालबीचको सीमा विवादले सम्बन्धमा गडबडी आएको बताउँछन् । हुम्लामा चीनले नेपाली भूभाग मिचेको विषय बाहिर आएपछि कांग्रेसले त्यसको छानबिनमा सक्रियता देखाएको थियो । पार्टीका नेता र हाल कर्णाली प्रदेशका मुख्यमन्त्री जीवनबहादुर शाही नेतृत्वमा अध्ययन टोलीले चीनबाट सिमाना मिचिएको ठहरसहितको प्रतिवेदन तयार गरेको थियो । प्रधानमन्त्री देउवाले सरकार तहबाट नै छानबिनको प्रक्रिया अघि बढाएका थिए । यही विषयले कांग्रेस र अहिले सरकारसँगै चीनको सम्बन्ध राम्रो छैन भन्ने बुझ्दाबुझ्दै पनि प्रधानमन्त्रीले सम्बन्ध बढाउन पहलकदमी अझै नलिनु राम्रो होइन, परराष्ट्र मामिलाका जानकारसमेत रहेका कांग्रेसका एक नेताले भने, सरकार कहिले अमेरिका, कहिले चीन त कहिले भारतमैत्री जस्तो देखिनु भएन । पार्टीअनुसार परराष्ट्र नीतिमा आउने बदलावले अन्ततः नेपालकै हित गर्दैन । छिमेकी देश चीन र भारतका साथै अमेरिकासँग सन्तुलित नीति अपनाउन नसक्दा मुलुक भूराजनीतिक द्वन्द्वमा फस्न सक्ने उनले बताए । भारतका लागि पूर्वराजदूतसमेत रहेका कांग्र्रेस नेता दीपकुमार उपाध्यायका अनुसार सन्तुलित परराष्ट्र नीति अपनाउने सामर्थ्य नेपाली नेताले नराख्नाले परिस्थितिअनुसार कहिले कता झुक्ने, कहिले कता झुक्ने अवस्था छ । एमसीसी सम्झौता अनुमोदनपछि अमेरिका र युरोपियन युनियन अग्रभागमा आएको उनको बुझाइ छ । चीन र भारतसँगको सम्बन्धमा भने सुधार आइनसकेको उनले बताए । राष्ट्रिय हित र स्वार्थलाई अलगअलग रूपमा हेरिनु हुन्न । जुनै प्रधानमन्त्री हुँदा पनि सन्तुलित परराष्ट्र नीति अपनाउने सामर्थ्य देखाउन सकेनन्, उपाध्यायले भने, राष्ट्रिय हितको सर्वोच्चता कायम हुने गरी सन्तुलित परराष्ट्र नीतिका लागि अन्तरंग छलफल चलाउन आवश्यक छ । हामी आफैंले धमिलो वातावरण बनाउन थालियो भने सबै आउन खोज्छन् । अलिकति सोच र अनुसन्धान गरेर सिधै हाम्रो साझा परराष्ट्र नीति यो हो भन्न सक्ने सामर्थ्य राख्न सक्नुपर्छ । देउवाका सामु आगामी वैशाख ३० मा स्थानीय र मंसिरमा प्रदेश तथा संघको निर्वाचन गराउने मूल जिम्मेवारी छ । तीनै तहका निर्वाचसम्म गठबन्धनलाई कायम राख्न नसके ०७४ मा जस्तै वामपन्थी दलहरूबीच कार्यगत एकता हुने भय पनि देउवामा छ । यही बीचमा सत्ता सहयात्री दलका नेताहरूले चुनावी तालमेलसहितको गठबन्धन हुनुपर्ने भन्दै देउवालाई दबाबमा राख्ने गरेका छन् । बिहीबार गठबन्धन बैठकमा देउवाले आगामी तीनवटै चुनावमा गठबन्धन कायम राख्नुपर्ने धारणा राखेका थिए । आगामी स्थानीय निर्वाचनमा तालमेल बन्न नसके गठबन्धन भत्कन सक्ने चिन्ता प्रकट गर्दै संघको निर्वाचन गरिहाल्ने बहससमेत सुरु भएको छ । गठबन्धन दलको बिहीबारको बैठकमा यस विषयले प्रवेश पाएदेखि भित्रभित्रै वैशाखको स्थानीय निर्वाचन सारेर पहिले संघको निर्वाचन गर्ने परिस्थितिको खोजीसमेत सत्ता गठबन्धन दलभित्र भइरहेको एक नेताले बताए । त्यस्तो परिस्थिति प्रमुख प्रतिपक्ष एमालेले संसद्लाई काम गर्न नदिएर निर्माण गरेको तर्क गठबन्धनका नेताहरूको छ । कांग्रेस महामन्त्री गगन थापाले प्रतिनिधिसभा विघटन गरेर पहिला संघको निर्वाचन हुन सक्ने संकेत गरिसकेका छन् । प्रमुख प्रतिपक्षले लगातार संसद् अवरोध गरिरहने हो भने संघीय चुनाव अगाडि पनि हुन सक्छ, शनिबार एक सार्वजनिक कार्यक्रममा थापाले भने । निर्वाचन आयोगका पूर्वप्रमुख भोजराज पोखरेल भने कानुनी र संवैधानिक रूपमा स्थानीय तहभन्दा अघि संघको निर्वाचन गराउन कठिनाइ हुने बताउँछन् । संसद् प्रभावकारी बन्न नसकिरहेको अवस्थामा राष्ट्रिय सहमति जुट्यो भने कार्यकाल सकिनुअघि नै निर्वाचन गराउन सकिने तर्क उनको छ । समयमै स्थानीय तहको निर्वाचन हुनुपर्छ । कानुनी प्रश्न उठ्न गरी निर्वाचन सार्ने नियतिमा सरकार जानु हुन्न, उनले भने, प्रतिनिधिसभालाई काम गर्न नदिने हो भने त्यसको निरन्तरताको कुनै अर्थ छैन । अस्वाभाविक मृत्यु विकल्प हुन सक्छ । त्यसका लागि पनि राष्ट्रिय सहमतिबेगरको कानुनी बाटो भने सरकारसँग छैन । ०७४ मा जस्तै वामपन्थी दलहरूबीच तालमेल बन्न नदिन देउवाले तीनै तहका निर्वाचनमा गठबन्धन कायम राख्न चाहेका छन् तर त्यसको पक्षमा सहमति जुटाउन पार्टीभित्रै देउवालाई चुनौती छ । ४० प्रतिशत हैसियतका साथ पार्टीको दोस्रो शक्ति केन्द्रमा रहेका नेता शेखर कोइराला, महामन्त्री गगन थापा, पूर्वमहामन्त्री शशांक कोइरालासहितका नेता सत्ता गठबन्धन र निर्वाचन तालमेल अलगअलग विषय भएको बताउँछन् । उनीहरूको जोड चुनावमा एक्लै प्रतिस्पर्धा गर्नुपर्ने भन्नेमा छ । प्रधानमन्त्री देउवा, नेताहरू रामचन्द्र पौडेल र कृष्णप्रसाद सिटौलाले भने माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपाललाई निराश हुन दिएका छैनन् । कांग्रेससँग तालेमलमा जाँदा २०७४ को स्थानीय निर्वाचनकै नियति दोहोरिने भय पनि देउवा र दाहालमा छ । कांग्रेस र माओवादी गठबन्धनकै सरकार रहेको त्यति बेला दुई दलबीच स्थानीय चुनावमा तालमेलसमेत भएको थियो । तर चितवन महानगरपालिकाबाहेक अन्य ठाउँमा तालमेल सफल नभएपछि प्रदेश र संघको निर्वाचनमा दाहालले एमालेसँग ४० प्रतिशत भाग लिएर तालमेल गरेका थिए । त्यही नियति नहोस् भनेर देउवाले गठबन्धन कायम राख्न संघको निर्वाचन अघि सार्ने विकल्पमा समेत छलफल चलाइरहेका हुन् । पहिले संघ र प्रदेशको निर्वाचन गर्दा तालमेलमा सहजता हुने बुझाइ कांग्रेस, माओवादी र एकीकृत समाजवादीमा छ । प्रधानमन्त्री देउवाले एमाले अध्यक्ष केपी शर्मा ओलीसँग संसद् चल्न दिनुपर्ने कि प्रतिनिधिसभाका निर्वाचन अघि गर्न सहमत हुनुपर्ने विकल्प अघि सारिरहेका छन् । तर एमालेले गठबन्धन जोगाउन सहयोग पुग्ने खालका कुनै पनि प्रस्ताव स्वीकार नगर्ने प्रस्ट संकेत दिँदै आएको कांग्रेस नेताहरू बताउँछन् । राष्ट्रिय राजनीतिमा रहेका मुख्य तीन पार्टीका नेताहरू कांग्रेस सभापतिसमेत रहेका प्रधानमन्त्री देउवा, एमाले अध्यक्ष ओली र माओवादी अध्यक्ष दाहालका लागि राजनीतिक जीवनको सक्रिय समय अब पाँच वर्षभन्दा बढी नहुने बुझाइ त्यसपछिको रोलक्रममा रहेका नेतामा छ । एमालेले पार्टीको विधानमै ७० वर्षको हदम्याद लगाइसकेको छ । यही हदम्यादका कारण ओली फेरि पार्टीको नेतृत्वमा आउन मिल्दैन । कांग्रेसमा पनि दुई पटकभन्दा बढी पार्टी सभापति हुन नपाउने व्यवस्था छ । देउवाको यही कार्यकाल दोस्रो हो । माओवादीमा उमेर र कार्यकालको प्रतिबन्ध नभए पनि नेतृत्वमा जहिल्यै एउटै अनुहार भन्दै दाहालमाथि प्रश्न उठ्न थालिसकेको छ । यी तीनै नेतामा आगामी निर्वाचनपछि प्रधानमन्त्री बन्न भोक छ । त्यसका निम्ति कता गठबन्धन हुन्छ, भन्न सकिँदैन, देउवानिकट स्रोतले भन्यो ।"
कांग्रेसमा श्रेष्ठद्वारा तेस्रो वरीयता दाबी,"(काठमाडौं)  कांग्रेस केन्द्रीय कार्यसम्पादन समितिको माघ २७ मा बसेको पहिलो बैठकमा सभापति शेरबहादुर देउवाको दायाँतर्फ उपसभापति पूर्णबहादुर खड्का र बायाँतर्फ वरिष्ठ नेता रामचन्द्र पौडेलको सिट व्यवस्थापन गरिएको थियो । खड्काको लहरमा महामन्त्री विश्वप्रकाश शर्मा र पौडेलको लहरमा क्रमशः उपसभापति धनराज गुरुङ र महामन्त्री गगन थापाको सिट थियो । तर आफ्नो सिटमा पहिल्यै गोपालमान श्रेष्ठ बसेपछि गुरुङ खड्काको लहरमा बसे । दोस्रो दिनको बैठकमा भने केन्द्रीय कार्यालयले सबै नेताको अगाडि नेमप्लेट राखेको थियो । त्यसपछि श्रेष्ठ सहमहामन्त्रीभन्दा पछाडिको वरीयतामा बसे ।पार्टीको पूर्वउपसभापति रहिसकेका श्रेष्ठ माघ २७ को बैठकमा भूलवश पौडेलपछिको लहरमा बसेका थिएनन् । उनले पार्टीमा तेस्रो वरीयताको दाबी गर्दै कुर्सीमाथि हस्तक्षेप गरेका हुन् । तेस्रो वरीयताको दाबीसहित उपसभापतिको सिटमा बसेपछि महामन्त्री शर्माले श्रेष्ठलाई तत्कालका लागि निर्धारित व्यवस्थाअनुसार सिट ग्रहण गर्न मनाएका थिए । मलाई सभापतिजीले नेताको पदवीसहित तेस्रो वरीयता (पौडेलपछि) दिने बचन दिनुभएको थियो, तर अहिलेसम्म पूरा गर्नुभएको छैन, निकटस्थसँग श्रेष्ठले भन्ने गरेका छन्, रामचन्द्रजीलाई तुरुन्तै आफूपछिको वरीयतामा राखिसक्नुभयो, मेरो माग रामचन्द्रजीपछि हुनुपर्छ भन्नेमात्र हो, त्यही पनि सुनुवाइ भएन । वरीयताकै कारण श्रेष्ठ देउवा र पौडेलबाहेक अन्य पदाधिकारी जाने कार्यक्रममा सहभागी हुँदैनन् । शनिबार कांग्रेसनिकट नेपाल निजामति कर्मचारी युनियन संघको आठौं महाधिवेशनमा निम्तो भए पनि उनी गएनन् । महाधिवेशन उद्घाटन समारोहमा सभापति देउवाका साथै अन्य पदाधिकारी र नेता सहभागी थिए ।नेपाली कांग्रेस (प्रजातान्त्रिक) मा करिब ३ वर्ष कार्यवाहक सभापति र पार्टी एकीकरणपछि उपसभापति भएका ७४ वर्षीय श्रेष्ठ सभापति देउवानिकट हुन् । २०६१ माघ १९ मा सरकारले देउवालाई नजरबन्द र त्यसपछि शाही आयोगले हिरासतमा राखेपछि उनी पार्टीको कार्यवाहक सभापति भएका थिए । तत्कालीन विद्रोही माओवादीसँग शान्तिवार्तादेखि २०६२६३ को आन्दोलनमा पार्टीका तर्फबाट उनैले नेतृत्व गरेका थिए । जेलमुक्त भएपछि पनि देउवाले श्रेष्ठलाई कार्यवाहकको भूमिकामा राखेका थिए । मंसिरमा सम्पन्न पार्टीको १४ औं महाधिवेशनमा सभापतिका दाबेदार रहेका उनले देउवालाई समर्थन गरेका थिए । म तपाईं (देउवा) को सच्चा सहयोगी मात्र होइन, उमेर र योगदानको हिसाबले तपाईंपछिको वरिष्ठ नेता पनि हुँ, उनले सभापति निर्वाचित भएपछि देउवालाई बधाई दिँदै भनेका थिए, पार्टीभित्र मलाई पद होइन, सम्मानजनक मर्यादा दिनुहोला ।महाधिवेशनबाट निर्वाचित केन्द्रीय कार्यसमितिको पुस १० मा बसेको पहिलो बैठकमै श्रेष्ठले दोस्रो वरीयता मागेका थिए, जतिबेला पौडेल केन्द्रीय सदस्य मनोनीत भएका थिएनन् । तर देउवाले उनलाई पदाधिकारीभन्दा पछाडि १४ औं नम्बरमा राखे । उनले असन्तुष्टि जनाउँदै माइन्युटमा सही गरेनन् । पुस १९ मा भएको केन्द्रीय कार्यसमितिको दोस्रो बैठकमा केन्द्रीय सदस्य मनोनीत भइसकेका पौडेललाई दोस्रो वरीयतामा राख्दा श्रेष्ठ एक स्थान तल झरे । उनले बैठकमै देउवासँग असन्तुष्टि पोखे । बैठकको माइन्युटमा सही गरेनन् । नेताको पदवीसहित देउवा र पौडेलपछि तेस्रो वरीयता दिनुपर्ने श्रेष्ठको भनाइ छ । श्रेष्ठले नेताको पदवी मागेर देउवा र पौडेलसँगै आफूलाई उभ्याउन खोजेका हुन् । उनले तेस्रो वरीयता माग्नुमा पौडेलसँगको मनोवैज्ञानिक प्रतिस्पर्धा प्रमुख कारण पनि हो । १४ औं महाधिवेशनअघि संस्थापनविरोधी खेमाको नेतृत्व गरिरहेका पौडेल अहिले देउवाको सहयोगीका रूपमा सक्रिय छन् । महत्त्वपूर्ण राष्ट्रिय मुद्दामा पौडेलले देउवाको बोली बोल्ने गरेका छन् । उनी एक हिसाबले देउवाको राजनीतिक सारथिका रूपमा सक्रिय भइरहेका छन् । पार्टीभित्र समकक्षी भएर पनि प्रतिस्पर्धामा पछाडि पर्नुभएका उहाँ अब देउवासँग सहकार्य गरेर राजनीतिक लाभ लिने रणनीतिमा हुनुहुन्छ, पौडेलनिकट एक नेताले भने, देउवामाथि पनि उहाँ जत्तिको सिनियर नेतालाई व्यवस्थापन गर्ने जिम्मेवारी छ । श्रेष्ठलाई पौडेलको सक्रियता र देउवासँगको बढ्दो निकटता रुचेको छैन । पार्टीका तर्फबाट वरिष्ठ नेताको हैसियतमा आउने अवसर पौडेलले पाउनेमा उनी सचेत देखिन्छन् । श्रेष्ठले देउवाका साथै आफूनिकट अन्य नेतासँग पार्टीले राष्ट्रपति पाउने अवस्था आए आफ्नो दाबी रहने बताउने गरेका छन् । देशले पहिलो राष्ट्रपति मधेसी र दोस्रो राष्ट्रपति महिलालाई पायो, अब जनजातिको छोरो राष्ट्रपति हुनुपर्छ, उनले भन्ने गरेका छन् । पटकपटक मन्त्री, उपप्रधानमन्त्री र पार्टी उपसभापति र कार्यवाहक सभापति भइसकेको आफू स्वाभाविक दाबेदार रहेको उनको भनाइ छ । पौडेल पनि पार्टीभित्र प्रधानमन्त्री र राष्ट्रपतिका आकांक्षी हुन् । उनी पटकपटक मन्त्री, उपप्रधानमन्त्री, सभामुख र पार्टीभित्र उपसभापति र कार्यवाहक सभापति भइसकेका नेता हुन् । उमेरका हिसाबले पौडेल र श्रेष्ठका लागि आगामी करिब ५६ वर्ष सक्रिय राजनीतिक जीवन हुनेछ । देउवाको राजनीतिक जीवनको लामो सहयात्री भए पनि पार्टीभित्र श्रेष्ठको प्रभावशाली हैसियत भने बन्न सकेको छैन । १३ औं महाधिवेशनमा तेस्रो धार निर्माण गरेका कृष्णप्रसाद सिटौलासमेत नेतात्रयका रूपमा स्थापित हुन सकेका छैनन् । उमेरले वरिष्ठ भए पनि पार्टी एकतापछि श्रेष्ठको पदीय हैसियतमा पुगेका अन्य नेता पनि छन् । पार्टी एकतापछि उपसभापति भएका सिंह १२ औं महाधिवेशनमा महामन्त्री निर्वाचित भएका थिए । पार्टी एकतापछि महामन्त्री भएका विमलेन्द्र निधि १३ औं महाधिवेशनपछि उपसभापति भएका हुन् । अर्कातर्फ एकीकृत पार्टीमा सहमहामन्त्री र महामन्त्री हुँदै हाल उपसभापति रहेका खड्काभन्दा माथिल्लो वरीयतामा श्रेष्ठलाई राख्न देउवालाई कठिन छ । श्रेष्ठलाई पहिलो पटक पदाधिकारी भएका उपसभापति गुरुङ, महामन्त्रीद्वय थापा, शर्मा र ८ सहमहामन्त्रीभन्दा माथि राख्न नसकिने होइन, तर उपसभापति खड्काको वरीयता मिच्ने आधार देखिँदैन, सभापति देउवानिकट एक नेताले भने, तर सभापतिले चित्त बुझाउन केही उपाय निकाल्नु होला ।राजनीतिक विश्लेषक आचार्य भने १४ औं महाधिवेशनले सभापति विजेता देउवा र उपविजेता शेखर कोइरालालाई नेता बनाएको बताउँछन् । पार्टीमा कुनै नेतालाई मर्यादा र वरीयता दिने बेग्लै कुरा हो, नेताले त्यो माग्न पनि सक्छन्, उनले भने, तर पार्टीको ४० प्रतिशत विश्वास पाएको व्यक्ति स्वतः नेता हो, अब कांग्रेसलाई नेतात्रय होइन, नेताद्वयको अवधारणामा अघि बढाउनुपर्छ ।"
कोइराला प्रमुख अतिथि,"कांग्रेसमा वरीयता विवाद पेचिलो बन्दै गएका बेला उपसभापति धनराज गुरुङ र महामन्त्री गगन थापा सहभागी कार्यक्रममा शेखर कोइरालालाई प्रमुख अतिथि बनाइएको छ । शनिबार पार्टीको विराटनगर महानगर समितिले आयोजना गरेको वर्तमान परिस्थितिमा नेपाली कांग्रेसको भूमिका विषयक विचार गोष्ठीमा कोइराला प्रमुख अतिथि थिए । कार्यक्रममा उपसभापति गुरुङ, महामन्त्री थापा, नेताहरू मीनेन्द्र रिजाल, गुरुराज घिमिरे, भूपेन्द्रजंग शाहीलगायत थिए । उपसभापति र महामन्त्रीले कोइरालालाई माथिल्लो वरीयतामा सम्मान दिइसकेपछि अब पार्टीमा शेखर कोइरालाको पोजिसन के हो भन्ने स्पष्ट भइसक्यो, युवा नेता शाहीले भने, पार्टीको महाधिवेशनले नै कांग्रेसमा कुन नेताको हैसियत के हो भन्ने स्पष्ट पारिसकेको छ । पार्टीको वरीयतामा कोइराला समूहबाट उपसभापति जितेका गुरुङ र महामन्त्री जितेका थापा कोइरालाभन्दा माथि छन् । पछिल्लो वरीयतामा गुरुङ चौथो, थापा पाँचौं र कोइराला २७ औं स्थानमा छन् । विराटनगरको कार्यक्रममा कोइरालालाई प्रमुख अतिथि बनाइनु अर्थपूर्ण रहेको नेता शाहीले बताए ।"
गुराँस नानी,लालीगुराँस फूल बेच्न मकवानपुरको कुलेखानीमा ग्राहक कुर्दै बालिकाहरू । फूल बेचेर उनीहरूले आफ्नो पढाइ तथा दैनिक खर्च जुटाउँदै आएका छन् ।तस्बिर ः केशव थापाकान्तिपुर
कालिञ्चोकमा केबलकार,"(दोलखा)  एमाले अध्यक्ष तथा पूर्वप्रधानमन्त्री केपी शर्मा ओलीले शुक्रबार दोलखाको कालिञ्चोक पुगेर केबलकारको उद्घाटन गरेका छन् । उनले झन्डै ३ घण्टा कालिञ्चोकमा बिताए । कालिञ्चोक केबलकार कम्पनीले कुरीदेखि मन्दिर क्षेत्रसम्म केबलकार बनाएको छ । ओलीले ३ हजार ८ सय ४२ मिटर उचाइमा रहेको कालिञ्चोक मन्दिरमा पूजा गरेर प्रसादसमेत ग्रहण गरे । आफू प्रधानमन्त्री हुँदा उनले घाम नलाग्ने स्थानमा चलचित्र नगरी भनेर योजना कटौती गरेका थिए । ओलीले कालिञ्चोक पुगेर चलचित्र नगरी ऊ त्यहाँ छ भन्दै देखाउन भ्याए । सत्तामा हुँदा घाम नलाग्ने र सत्ताबाहिर हुँदा चिन्ने भन्दै धेरैले आलोचना पनि गरे । तत्कालीन सञ्चारमन्त्री मोहन बस्नेतले भीमेश्वर नगरपालिका९ मा चलचित्र नगरी (फिल्म सिटी) बनाउन संरचनाको शिलान्यास गरेका थिए । अहिले यहाँ फिल्म सिटीका संरचना निर्माण भइरहेका छन् । ओली आफूलाई फूर्तिलो देखाउन सुरक्षाकर्मीको सहारामा हिउँमा हिँडेर मन्दिर क्षेत्र पुगेका थिए । काठमाडौंबाट हेलिकोप्टरमार्फत पुगेका ओलीलाई आफ्नै दलका नेताकार्यकर्ताले उक्त क्षेत्रको गलत सूचना दिँदा उनी मख्ख परेर सुनिरहेका थिए । उनले पनि कालिञ्चोकबाट चीनको सबैभन्दा उचाइको हिमाल भन्दै सबैलाई देखाइरहेका थिए । जबकि कालिञ्चोक क्षेत्रबाट उक्त हिमाल देखिँदैन । उनलाई पथप्रदर्शकले समेत गलत सूचना दिइरहँदा अधिकांशले पत्याएका थिए ।कालिञ्चोक गाउँपालिका अध्यक्ष विनकुमार थामीले उनलाई लामटाङ हिमशृंखला देखाउँदै आमादब्लम हिमाल भने देखाए । अध्यक्षज्यू ऊ त्यो आमादब्लम हिमाल हो, अध्यक्ष थामीले भने, उक्त हिमालसहित धेरै हिमशृंखला देखिन्छ । जबकि उक्त हिमाल महालङ्गुर हिमशृंखलामा पर्छ । ओलीले कालिञ्चोक पुगेर सञ्चारकर्मीसँग खासै कुराकानी गर्न नचाहे पनि अन्तिममा सत्ता गठबन्धनलाई दैत्यको संज्ञा दिन भने भ्याए । सधैं दैत्य र दानवको पराजय हुन्छ, उनले भने, विजयी सधैं देवीदेवताको हुन्छ । उनले पवित्रस्थलमा अपवित्र गठबन्धनको कुरा नगरौं भन्दै सञ्चारकर्मीको प्रश्न टारिदिए ।"
बढी दुर्घटना हतारले,"चालु आवको ७ महिनाके कारणले कति दुर्घटना ?लापरबाहीअसावधानी ३३५३तीव्र गति २०६३मापसे ३५३ओभरटेक ११४यान्त्रिक गडबडी ९०सडक अवस्था ३४पैदलयात्रुको लापरबाही ५पशुचौपाया ९दुर्घटनामा कुन साधन कति ?मोटरसाइकलस्कुटर ४८०७कार, भ्यान, जिप ३९०८ट्रक, टिपर ९७९बस ९५८माइक्रो ९४ट्याम्पो ९०अन्य ९८मानवीय क्षतिमृत्यु ९०गम्भीर घाइते ५४सामान्य घाइते ४५९५"
'कसले गर्ला सन्तानको हेरचाह ?,"(काठमाडौं)  ललितपुरको लुभु निवासी जयन्ती श्रेष्ठकी छोरी बौद्धिक अपांगता हुन् । उनी राम्ररी खान, बोल्न, हिँड्न र दैनिक क्रियाकलाप गर्न सक्दिनन् । छोरीको देखभाल गर्न सहयोगी राख्न सक्ने अवस्था नभएकै कारण जयन्ती छोरीकै स्याहारमा दिनरात खटिनुपर्छ । तैपनि उनलाई म भइनँ भने छोरीको स्याहार कसले गर्ला भन्ने प्रश्नले झस्काइरहन्छ ।जयन्तीकै जस्तो पीरको भारी छ, उर्मिला केसीको मनमा पनि । बौद्धिक अपांगताका अभिभावकको महासंघकी सचिव उर्मिलाको छोरामा पनि अटिजमको समस्या छ । उनले भनिन्, मेरो सेखपछि कसले हेर्ला भन्ने चिन्ता भैराख्छ । सरकारी तवरमै पुनःस्थापनाका सुविधाहरू हुन्थे भने ढुक्कले मर्न त पाइन्थ्यो । उनीहरू मात्रै होइन, सामाजिक हैसियत भएका अभिभावकलाई समेत बौद्धिक अपांगता भएका छोराछोरीको भविष्यले पिरोलिराख्छ । कान्तिपुर टेलिभिजनमा कार्यक्रम चलाइरहेका पत्रकार सुमन खरेल केही साता अघिमात्र बेलायत हान्निए । बौद्धिक अपांगता भएकी छोरीलाई देशभित्र हेरचाह तथा आधारभूत सेवा सुविधाको न्यूनतम सुविधा नभएकैले बिदेसिनुपरेको उनी बताउँछन् । दुःख लाग्छ आफ्नो देश छोड्दा, छोरीलाई चाहिने विशेष स्कुल, डे सेन्टर छैनन्, मुख्य एउटै समस्या सरकारसँग केयर एन्ड सपोर्ट प्लान छैन, उनले भने, जन्मिएपछि सबैले आफ्नो उमेर लिएर आएको हुन्छ, अभिभावक कति बाँच्छ, त्यसपछि बच्चाको जिम्मा कसले लिन्छ ? उनले अपांगता भएको छोराछोरी हुकाईरहेका हरेक अभिभावकसँग यस्तो डर हुने गरेको बताए ।अपांगता भएका व्यक्तिको अधिकारसम्बन्धी ऐन, २०७४ ले बौद्धिक अपांगतालाई उमेरको वृद्धिसँगै बौद्धिक सचेतनाको विकास हुन नसकी बौद्धिक विकास नभएका कारण उमेर वा वातावरणमा सापेक्ष क्रियाकलाप गर्न समस्या हुने अवस्थाको व्यक्ति (डाउन सिन्ड्रोमसमेत) भनेर परिभाषित गरेको छ । यस्ता व्यक्तिलाई हेरचाह गर्न एक जना सहयोगी अनिवार्य चाहिन्छ । सरकारी भरथेग र बलियो प्रणालीको अभावमा बौद्धिक अपांगता भएका छोराछोरी हुर्काउन कैयौं अभिभावकले आफ्नो करिअरलाई थाती राखेका छन् । एक समय सक्रिय राजनीतिमा रहेकी सरस्वती ज्ञवाली शिक्षण पेसामा थिइन् । उनका श्रीमान् प्रदीप ज्ञवाली नेकपा एमालेको सक्रिय राजनीतिमा छन् । मस्तिष्क पक्षाघात (बौद्धिक अपांगता) भएकी छोरी क्षितिजको स्याहारसुसारकै लागि सरस्वतीले जागिरबाट अवकाश लिइन् । लेखकसमेत रहेकी उनी भन्छिन्, घरमा एउटा बिरामी सधैंभरि हुन्छ भने सबैभन्दा पीडा हुने आमालाई हो, उसको चौबीसै घण्टा केयर गर्नुपर्छ, उनले भनिन्, मैले जागिर छोडेर पनि छोरीलाई समय दिएँ । मेरो ममताले जित्यो, सबैलाई यो हुँदैन । यस्ता अपांगताका लागि राज्यले नै नर्ससहितको सहयोगी उपलब्ध गराए हुने उनी बताउँछिन् । गत साता शंखमूलस्थित निवासमा पुग्दा सिटिङ रुमको सोफामा उनी छोरीलाई अलमल्याउँदै गरेको भेटिइन् । झ्यालबाट छिरेको कलिलो घामको किरण क्षितिजका अनुहारमा ठोक्किएको थियो । सोफामाथि पल्टिएकी छोरीलाई सरस्वतीले टाउकोमा मुसार्दै, जिस्क्याउँदै भुलाउँदै थिइन् । क्षितिज वरपर पल्याकपुलुक्क गर्दै चल्बलाइरहेकी हुन्थिन् । ३४ वर्षअघि प्रदीप र सरस्वतीको जीवनलाई जोड्ने पहिलो सन्तानको रूपमा क्षितिजले जन्म लिएकी थिइन् । पञ्चायतविरोधी आन्दोलन चलिरहेका बेला पतिका पुस्तक, चिठीपत्र, फोटो लुकाएर ओर्लने क्रममा सरस्वती गोठको लिस्नोबाट खसेकी थिइन् । परिणाम, छोरी मस्तिष्क पक्षाघात भएर जन्मिइन् । सासु आमा बितेपछि सरस्वतीले छोरीको हेरचाह गर्नकै लागि २०५३ सालमा जागिर र २०६३ मा राजनीति छोडिन् । उनलाई बेलाबखत छोरीलाई लिएर बाहिर जान मन लाग्छ । तर उनलाई थाहा छ, काठमाडौंका सडक, आकाशेपुल तथा भौतिक संरचना अपांगतामैत्री छैनन् । पति मन्त्री भएका बेला पुल्चोक क्वाटरमा बस्दा क्षितिजको स्याहार गर्न सरकारले एक जना सहयोगी उपलब्ध गराएको थियो । पाँच वर्षका लागि उनै सहयोगीले साथ दिइरहेकी छन् । ६० वर्ष पुग्न लागेकी सरस्वती आफैं ढाडको हड्डी खिइने समस्याले पीडित छिन् । जसलाई घाउ, उसलाई मात्रै दुख्ने भयो, राज्यलाई दुखेन, उनले निराश भावमा भनिन्, यो हाम्रो मात्रै समस्या होइन, हामीले त जसोतसो व्यवस्थापन गरौंला तर गिट्टी कुटेर खाने मान्छेलाई ठूलो समस्या छ । उदयपुरको शिक्षा विकास तथा समन्वय इकाइमा शाखा अधिकृत भवानीप्रसाद कट्टेल अपांगता अधिकार ऐनमा अपांगता भएका व्यक्तिलाई राज्यले पुनःस्थापना गर्ने उल्लेख भए पनि त्यसको कार्यान्वयन नभएको बताउँछन् । उनी अपांगता भएका सन्तान हुर्काउनुको चुनौती हरेक दिन भोगिरहेका छन् । उनका २७ वर्षीय छोरा बौद्धिक अपांगता हुन् । पत्नी सीतादेवी छोराको स्याहारमा आफ्ना सबै रहर र योजना थाती राखेर खटिएको वर्षौं भइसक्यो । राज्यले आधारभूत सुविधा पनि दिन नसक्दा विपन्न परिवारका सदस्य बौद्धिक अपांगता, अटिजम, मनोसामाजिक समस्या भएका छोराछोरीलाई एक्लै छोडेर काममा जान बाध्य छन् । यही मौका छोपेर बौद्धिक अपांगता भएका छोरीहरू परिवार तथा नातेदारबाटै यौनहिंसामा पर्ने गरेको अधिकारकर्मी रीता साह बताउँछिन् । यो आर्थिक सामाजिक हैसियतमा नभएका बौद्धिक अपांगता, अटिजम, मनोसामाजिक समस्या भएका छोरीहरू भएका अभिभावकको साझा समस्या हो, माइल्ड अटिजम भएका छोराकी आमासमेत रहेकी साह भन्छिन्, हाम्रो परिवार, समाजमा यस्तो असुरक्षा छ कि यदि बच्चा छोरी भएको भए एक्लै छोड्न सक्दिन थिएँ । महिला, बालबालिका तथा ज्येष्ठ नागरिक मन्त्रालयका प्रवक्ता उमेश ढुंगाना स्याहार गर्ने परिवारका सदस्य वा संरक्षक नभएका अपांगता भएका व्यक्तिका लागि अपांगता ग्राम निर्माण प्रक्रिया थालेको बताउँछन् । सरकारले हालै अपांगता ग्राम निर्माण तथा सञ्चालन कार्यविधि २०७८ बनाएको छ । यो कार्यान्वयनमा आए अपांगता भएका व्यक्तिले आश्रय र आत्मनिर्भर नहुन्जेलसम्मका लागि आवासीय पुनःस्थापना हुन पाउँछन् । संघ र प्रदेश सरकारको साझेदारीमा बन्ने अपांगता ग्राम खासगरी प्रदेशस्तरीय हुनेछन् । यसमा पुनःस्थापना केन्द्रसँगै शिक्षा, स्वास्थ्य, सूचना तथा सञ्चार, मनोरञ्जन, सीपमूलक तालिम, बिक्री प्रवर्द्धन केन्द्र, दिवा सेवा केन्द्र, पुस्तकालय, सहायक सामग्रीलगायत सेवासुविधा रहन्छन् ।"
६४ वर्षपछि जगदीशपुर ताल पुग्दा,"(कपिलवस्तु)  शिर निहुर्याएर डिलमा ढोगे । माटोको टीका लगाए । उनका आँखा रसाए । सँगै आएका छोराबुहारी बाबालाई के भयो ? भन्दै मुखामुख गर्न थाले । यहाँ आउँदा खुसी र आनन्दले आँसु झरे, जगदीशपुर तालनजिक उभिएका ललितपुर, कुपण्डोलका ८८ वर्षीय योगनारायण शर्माले भने । जगदीशपुर ताल प्राकृतिक होइन । कृत्रिम रूपमा बनाइएको यो ठूलो तालको निर्माण शर्माले सर्वेक्षण गरेर सुरुवात गरेका थिए । दुःखकष्टसाथ आफैंले बनाउन थालेको तालको यो स्वरूप र विकास ६४ वर्षपछि देख्न पाउँदा खुसी लाग्यो, कपडाको पाल टाँगेर ६ महिना बास बसेको ठाउँ देखाउँदै उनले भने, म यहीं रात बिताउँथें । चारैतिर अरू टेन्ट हुन्थे । ती टेन्टमा बसेकाहरूले नै मलाई खाना खुवाउने र सुरक्षा दिने काम गर्थे । उनीहरू यहीं मजदुरी गर्थे । त्यही भएर अहिले आउँदा धेरै खुसी लागेको उनले बताए ।विशाल ताल देख्दा जीवनमा उत्कृष्ट कर्म गरेको अनुभूति भएको उनले सुनाए । तालबाट हुने सिँचाइले लहलहाउँदो बाली लागेर कृषकको जीवनयापनमा सहयोग पुर्याइरहेको देख्दा उनी अझ खुसी भएका छन् । २०१२ सालतिर शर्मा कृषि विकास विभाग खुमलटारमा कृषि इन्जिनियर थिए । २०१४ वैशाखमा उनी जगदीशपुर तालको सर्वेक्षण गर्न आए । उनलाई सहयोग गर्न कृषि प्राविधिकका रूपमा नेपालमा कार्यरत कृषि इन्जिनियर अमेरिकी नागरिक ओटी एलिसन पनि सँगै आएका थिए । नेपालीले मात्रै सक्दैनन् भनेर दरबारले अमेरिकी विज्ञलाई पनि पठाएको उनले बताए । विदेशीसँग काम गर्न लगनशील र मिहिनेती नेपालीलाई पठाउनुपर्छ, त्यसमाथि ज्ञान र सीप भएकालाई पठाउँदा राम्रो हुन्छ भन्ने मान्यता थियो, उनले भने, म पनि भर्खर गुवाहाटी विश्वविद्यालयबाट कृषि इन्जिनियरिङमा स्नातक गरेर आएको थिएँ । आफ्नो अंग्रेजी पनि राम्रो भएकाले सबै कुरा विचार गरेर कृषि विभागमार्फत दरबारले आफूलाई छनोट गरेको हुन सक्ने उनले सुनाए । म पनि भर्खरको युवक थिएँ । जोस जाँगर उम्दा थियो, उनले भने, मलाई विश्वास गरेर दरबारले काम गर्ने अवसर दिएकामा काम देखाउनु थियो । त्यतिबेला सात दिन पैदल हिँड्दै कपिलवस्तु पुगेको उनले सुनाए । त्यहाँ उनीहरूलाई लिन तत्कालीन बडाहाकिम नन्दबहादुर बम पुगेका थिए । पाँच वर्षदेखि थालिएको तयारीले मूर्तरूप लिने भयो भन्दै उनले उनीहरूलाई स्वागत र खातिरदारी गरेका थिए । अब यहाँका खेत बाँझा हुँदैनन् । कृषकका अनुहारमा खुसी देख्न सकिन्छ, बडाहाकिमले त्यतिबेला आफूलाई भनेको कुरा शर्माले अहिले पनि सम्झनामा रहेको बताए । काठमाडौंमा हुर्किएको मान्छे उजाड, जंगल, बाघ भालु लाग्ने ठाउँ देखेर आत्तिएका थिए । लामखुट्टे र औलोको प्रकोप उस्तै थियो । दरबारले विश्वास गरेर पठाएको मान्छे, मै आत्तिएँ भने विदेशी बस्ने कुरै हुँदैन भन्ने सोचेर मन मुटु दह्रो बनाएको शर्माले बताए । ताल उत्खनन गर्ने ठाउँ हेर्दै एलिसन आत्तिए । १०१५ घर भएको सानो बस्ती । चारैतिर घनाजंगल । बीचमा ठूल्ठूला झाडी र रूख थिए । त्यहीं सिमसार र धाप क्षेत्र थियो । सानो कुलोमा पानी जम्मा हुन्थ्यो । त्यहाँ सर्प, बिच्छी, गोहोरो र गोहीलगायत विषालु सरिसृपको खानी थियो । धसिने हिलो उस्तै थियो । कोही गएर धसिएर निस्कनै सक्थेनन् । बडाहाकिमलाई हात्तीको व्यवस्था गर्न भन्यौं, उनले एउटा मलाई र अर्को एलिसनलाई हात्तीको व्यवस्था गरिदिए, शर्माले भने, त्यसपछि दुई साता लगाएर सर्वेक्षण गरेका हौं । त्यतिखेर तराईमा औलाको प्रकोप थियो । एलिसन फर्किए । डरत्रासले उनलाई पनि बस्न मन लागेन । एक्लै काम गर्न सकिन्न कि भन्ने लाग्यो । तर, अठोट गरें, शर्माले भने, एलिसन फर्किएपछि म ६ महिना बसेर ताल खनेर मात्रै फर्किएँ । सुरुमा ३० हेक्टरजति खनेर ताल बनाएको उनले बताए । मैले प्राविधिक काम गर्थें, खनेको मिल्यो कि मिलेन भनेर हेर्थें, उनले भने, खन्ने मजदुर भने बडाहाकिमले उर्दी लगाएर बोलाउँथे । धेरै मजदुर आसपासकै थारू र यादव समुदायका थिए । उनले खन्न सुरु गरेको ताल ०२८ र ०४२ सालमा विस्तार हुँदै अहिले १ सय ५७ हेक्टरमा फैलिएको छ । कृत्रिम रूपमा बनाइएको मुलुककै सबैभन्दा ठूलो ताल यही भएको छ । सिमसार र जैविक विविधताका कारण यो ताल सन् २००३ मा विश्व सिमसार क्षेत्रमा सूचीकृत भएको थियो । ताल निर्माण गरेर फर्केको तीन वर्षपछि उनको विवाह भयो । यसपछि अझ खुसी बने । श्रीमतीलाई पनि आफ्नो मिहिनेत र परिश्रम परेको ताल घुमाउन ल्याएको उनले बताए । ३४ वर्ष काम गरेर उनी खुमलटार कृषि अनुसन्धान केन्द्रबाट सेवानिवृत्त भए । त्यसपछि करिब २० वर्ष छोराहरूसँग सिंगापुर र अमेरिकामा बसे । त्यता बस्न मन नलागेपछि ८ वर्षअघि नेपाल फर्केको उनले सुनाए ।"
लैंगिक विविधताको उपेक्षा,"कतिपय शीर्ष नेताले नै आफ्ना राजनीतिक प्रतिस्पर्धीलाई हियाउने शैलीमा भनिदिन्छन्, न भाले, न पोथी । केहीले त खिसीटिउरीको भावमा विपक्षीलाई उभयलिंगी चरित्रको विशेषण जोड्न पनि पछि पर्दैनन् । यसो भनिरहँदा उनीहरू यो भेउ पाउँदैनन् कि फरक यौनिक पहिचान भएकाहरू पनि समाजमा छन् । नेपाली समाजले यौनिक तथा लैंगिक अल्पसंख्यक समुदायका व्यक्तिहरूको अस्तित्व सहजै स्विकार्दैन भन्ने नेताहरूको यस्तै भाषाले पुष्टि गर्छ । सँगै यसबाट यौनिक तथा लैंगिक पहिचानका आधारमा हुने भेदभाव, घृणा, हेला वा तिरस्कार कति विकराल छ भन्ने पक्ष पनि उजागर भइरहेको छ । सामाजिक व्यवहारका कारण यौनिक तथा लैंगिक अल्पसंख्यक समुदायका व्यक्तिहरू स्वानुभूतिपछि पनि आफ्नो लैंगिक विशेषताबारे परिवारसमाजमा खुल्न सकिरहेका छैनन् । आँटका साथ खुलेकाहरूले पनि सम्मानपूर्वक जीवनयापनका निम्ति पाइलापाइलामा संघर्ष गरिरहेका छन् । यौनिक पहिचानकै आधारमा सार्वजनिक तथा सेवाप्रदायक स्थलमा विभेद, हिंसा र दुर्व्यवहार खेप्नुपर्ने अवस्थालाई बदल्न समाजकानुनले संरक्षकको भूमिका खेल्नुपर्ने हो । तर कमजोर र अस्पष्ट कानुनको पृष्ठभूमिमा यौनिक तथा लैंगिक अल्पसंख्यकहरू हरेक दिनजसो अपमानजनक अनुभूति भोग्न विवश छन् । स्थापित नेताहरूदेखि बौद्धिक भनेर चिनिएकाहरूसम्म भाषिक रूपमा संवेदनशील नभइदिँदा यौनिक तथा लैंगिक अल्पसंख्यकहरूको सामाजिक मानमर्दनले टेको पाइरहेको छ । यौनिक तथा लैंगिक अल्पसंख्यकहरूको सम्मानजनक जीवनयापनका निम्ति गर्नुपर्ने कामहरूको लामो सूची छ । यसको सुरुआती चरण हो कानुनी व्यवस्थाको सुधार । संविधानले वंशीय आधार एवम् लैंगिक पहिचानसहितको नागरिकताको हक सुनिश्चित गरेको छ । तर, यौनिक तथा लैंगिक अल्पसंख्यक समुदायका व्यक्तिहरूले शिशु अवस्थाको कानुनी परिचय नै जीवनभरि बोक्नुपर्ने स्थिति छ । हुर्कने क्रममा स्वानुभूति भई लैंगिकताको पहिचान हुने गर्छ । आफ्नो लैंगिक विशेषता थाहा पाइसकेपछि पनि जन्मदर्ताका आधारमा बनेको नागरिकता उनीहरूले बोक्नुपरिरहेको छ । कानुनी अड्चनका कारण लैंगिक पहिचानका आधारमा नागरिकता लिन वा संशोधन गर्न निकै सकस छ । यौनिक पहिचान थाहा पाइसकेपछि वा समाजमा खुलेर आइसकेपछि पनि कागजी प्रमाणहरूमा नाम तथा लैंगिक विवरण संशोधन गर्न नसक्दा यौनिक तथा लैंगिक अल्पसंख्यक समुदायका व्यक्तिहरूको आत्मसम्मानमा चोट पुगिरहेकै छ । जन्मदर्ता, शैक्षिक प्रमाणपत्रहरू, नागरिकता, राहदानीजस्ता महत्त्वपूर्ण कागजातहरूमा आफ्नो पहिचानभन्दा फरक विवरण राखिँदा त्यसले निम्त्याउने उल्झनहरू बेहिसाब छन् । यस्ता कागजात आफ्नो यौनिक विशेषता अनुसार संशोधन गर्न पाउनु प्रत्येक नागरिकको हक हो । यस्तो हकको प्रयोगमा आइपर्ने बाधाअड्चन फुकाउन सरकार सहयोगी बन्नुपर्छ । व्यक्तिको स्वानुभूति अनुसार लैंगिक पहिचान हुनुपर्छ भन्ने विश्व स्वास्थ्य संगठनले नै स्थापित गरेको मान्यतालाई सर्वोच्च अदालतको डेढ दशकअघिकै फैसलाले आत्मसात् गरेको छ । सोही प्रकृतिका २०७३ र २०७४ सालमा भएका अन्य दुई फैसलामा पनि लैंगिक पहिचानलाई व्यक्तिको आत्मनिर्णयको अधिकार दिनुपर्छ भन्ने नजिर प्रतिपादन गरिएका छन् । यसले पारलैंगिक व्यक्तिहरूको मात्र नभएर अन्तरलिंगी तथा गैरद्वयसांख्यिक लैंगिक पहिचानका व्यक्तिहरूको पहिचान खुल्ने आधार दिएको छ । तर, सरकारी पक्षको अपेक्षाका कारण यस्ता फैसलाको कार्यान्वयन हुन अझै सकिरहेको छैन । गृह मन्त्रालयले नागरिकता वा अन्य दस्तावेज संशोधन गर्नुपरे लिंग पहिचानको कागजात खोज्छ । जबकि लिंग पहिचान गर्ने मेडिकल सुविधा नेपालमा छैन भन्ने उसलाई थाहा नहुने कुरै भएन । व्यक्तिले आफ्नो यौनिक विशेषता पहिचान गरी परिचयपत्र लिन वा संशोधन गर्न माग गरे, यही दाबीलाई आधार मान्ने विश्वव्यापी मान्यता छ । त्यसैले गृह मन्त्रालयले अहिले थापिरहेको अड्को न व्यावहारिक छ न त तर्कसंगत नै । सर्वोच्च अदालतले नजिर स्थापना गरेको यतिका वर्षपछि पनि यौनिक तथा लैंगिक समुदायकेन्द्रित बहस मुख्यतः लैंगिक विवरण, खास गरी लैंगिक विशेषता पहिचान गर्ने र नागरिकता प्रमाणपत्र संशोधन गर्नेमै सीमित हुनु दुःखलाग्दो कुरा हो । विद्यमान अवस्थाले यो समुदायको संरक्षणका लागि आवश्यक अरू विषयलाई ओझेलमा पारिरहेको छ, जसमध्ये एक हो विवाहको सवाल । मुलुकी देवानी संहिताले विवाह भनेको महिला र पुरुषबीचको भनी उल्लेख गरेको छ । वैवाहिक समानताको कानुन नहुँदा लैंगिक समुदाय तथा अल्पसंख्यक समुदायका व्यक्तिहरू लैंगिक विशेषता पहिचानपछि पनि जीवनसाथी छान्ने अधिकारबाट वञ्चित भइरहेका छन् । इच्छाविपरीत विवाह गर्नुपर्दाको मानसिक तनाव भोग्न विवशहरूको कथा एकातिर छ भने महिलाले पाउने आय कर छुटजस्ता व्यवस्थाको फाइदाबाट पनि यो समुदाय वञ्चित छ । राज्यले अन्य सीमान्तकृत अल्पसंख्यकहरूलाई दिने सामाजिक सुरक्षा योजनाको लाभ उनीहरूले पाउन सकिरहेका छैनन् । समाजको अपमानजक व्यवहार र पहिचान अनुसारको कागजात नभएकै कारण अन्य नागरिकता लिएका व्यक्तिहरू रोजगारीका अवसरबाट पनि वञ्चित छन् । रोजगारीको अभावमा यो समुदायका व्यक्तिहरूलाई बाध्यात्मक यौन श्रममा धकेल्ने परिस्थिति समाजले नै निर्माण गरिरहेको छ । यति मात्रै होइन, उनीहरूमाथि हुने यौन हिंसालाई विद्यमान बलात्कारको कानुनले समेत समेट्दैन । यौनिक तथा लैंगिक अल्पसंख्यकका थुप्रै यस्ता मुद्दाहरूमाथि व्यापक छलफल हुनुपर्छ, ताकि आफ्नो क्षमता अनुसार यो समुदायले समाजमा निर्धक्कसँग जीवनयापन गर्न सकोस् ।"
पर्यटनमा लागेको धक्का,"नदी दोहनले र्याफ्टिङ घट्दै खबर पढेपछि नदी दोहनको शृंखला अरू भयावह बनेको महसुस भयो । लामो समयदेखि र्याफ्टिङका लागि देशविदेशमा प्रख्यात हुन पुगेका भोटेकोसी र सुनकोसी नदी क्षेत्रको दुर्दशा शब्दमा वर्णन गर्न सकिँदैन । धेरैले बारम्बार नदी दोहनको आलोचना गर्दै आए पनि स्थानीय सरकारी निकायहरूले कर असुल्नुलाई महान् कार्य सम्झिँदै आएका छन् भने संघीय सरकार पनि कानमा तेल हालेर बसेको देखिन्छ । नदी क्षेत्रको परिदृश्य कुरूप भइरहेको छ । नदी किनारका डरलाग्दा खाडल, बालुवाका थुप्राहरू, पहिलेको सुन्दर र आकर्षक नदी किनारमा एस्काभेटर र टिपर गुड्ने सडक, नदीको बहाव बदलेर प्राकृतिक स्वरूपमा थपेको प्रहार, छेउका रिसोर्ट, एस्काभेटर, टिपरले बढाउने ध्वनि, वायु र जल प्रदूषणका कारण त्यहाँ पुग्ने पर्यटकलाई उकुसमुकुस बनाउने गरेको छ । काठमाडौं लगायत देशविदेशबाट जलयात्राका निम्ति त्यो क्षेत्रमा पुगेपछि नदी र चारैतिरको प्रदूषित वातावरण देख्नेबित्तिकै निराशा बढ्ने, र्याफ्टिङ पूरा नगरी बीचबाटै फर्किनेजस्ता अवाञ्छित शृंखलालाई पर्यटन व्यवसायको निराशाजनक तस्बिर नभनिरहन सकिँदैन । सधैं नदी धमिलो हुन थालेपछि नियमित आउने पर्यटक पनि घट्दै गएका छन् । भूकम्पपछि नदी क्षेत्रमा मात्र योजनाबिनै दुई दर्जनभन्दा बढी होटेल, रिसोर्ट थपिएको, शान्ति खल्बलिएको, प्रदूषित र कोलाहलमय वातावरण व्याप्त हुँदा बगरमा टेन्ट हालेर सुत्न रुचाउने विदेशी पर्यटकको पनि भागाभाग हुन थालेको छ । उता भूकम्पअघिका वर्षमा त्यहाँका रिसोर्टहरूमा झन्डै सात लाख पर्यटक पुग्ने गरेकामा त्यो अंक अहिले ह्वात्तै घटेको छ । स्वयं स्थानीय सरकारका पदाधिकारीले रिसोर्ट सञ्चालकलाई कानुनी दायरामा ल्याउन नसक्दा नदी किनारको क्षेत्र अस्तव्यस्त भएको स्विकारेका छन् भने नेपालकै प्रसिद्धि बढाउँदै आएका नदीनालाको दोहन रोक्न र पर्यटन व्यवसाय प्रवर्द्धन गर्ने काममा जिम्मेवार निकायले खासै चासो दिएका छैनन् । यस्तो सरकारी रवैयाले नदीनाला, प्राकृतिक स्रोतसाधनको दोहन नरोकिने निश्चित छ । भुवनेश्वर शर्मा, चन्द्रागिरि२, काठमाडौं"
स्थानीय सरकार परिचालनको पक्ष,"सोमत घिमिरेको स्थानीय सरकार ः सिक्दासिक्दै पाँच वर्ष लेख सटीक लाग्यो । लेखकले रुकुम पूर्वको पालिकाको कामको अवलोकनका आधारमा भनेका छन् संघीयता सम्बन्धी सैद्धान्तिक बहसको निरूपण नभई संविधान बमोजिम यो अभ्यास सुरु गरियो । यो तर्कसँग म पनि सहमत छु । स्थानीय तहलाई स्थानीय सरकार भन्ने निर्णय गरे पनि नामकरणमा अन्योल थियो । स्थानीय सरकारमा कतै वडासचिवको अनुपस्थिति भएकाले खरिदारस्तरका कर्मचारीलाई खटाइएको, एउटै सचिवलाई दुईतीनवटा कार्यपालिकाको जिम्मेवारी दिइएको, गाविसलाई वडा बनाइएकाले स्थानीय निकायको भौतिक संरचना पनि कमजोर रहेको, वडाले नै गाविसस्तरको सेवा दिनुपर्ने संविधानको मर्मलाई गलत प्रयोग गरिएको र यो अभ्यास गाउँगाउँमा सिंहदरबार भन्ने नारामा मात्र सीमित रहेकाले अपेक्षित काम गर्न सकेनन् । स्थानीय सरकारको अधिकार क्षेत्र फराकिलो भए पनि ऐन, नियम, मानवीय स्रोत, आर्थिक स्रोतलाई शृंखलामा हेरिएन, संविधानको सुरुआती अभ्यास भएकाले संघ र प्रदेशले जिम्मेवारी वहन नै गरेनन् । अझ त्यसमा पनि केपी शर्मा ओली सरकारले त स्थानीय सरकारलाई प्रशासनिक निकाय भन्दै स्थानीय सरकारको मानमर्दन गरेको थियो, समन्वय र सहयोग गर्नै नचाहेको वास्तविकता पनि एकातिर थियो । यस्ता क्रियाकलापले स्थानीय सरकार थिलथिला भए । स्थानीय सरकारलाई शासकीय सुधारको आधार मानिनुपर्नेमा केवल विकास बाँड्ने काममा मात्र लगाइयो । अर्थात् विद्यालयको शिक्षाको स्तर, स्वास्थ्य सेवाको स्तर, कृषि सेवाको स्तर, स्थानीय सरकारको पुनःसंरचनाको आवश्यकता, विकासका लागि अनुसन्धान, योजना निर्माण र स्थानीय समुदाय परिचालनजस्ता मूल हाँगाका लागि दक्ष जनशक्तिको व्यवस्था संघ, प्रदेश र स्थानीय सरकारले बुझ्न र आत्मसात् गर्न सकेनन् । स्थानीय सरकारसँग समन्वय नभएकाले प्रदेशका कृषि कार्यक्रम पूर्णतया असफल भएका छन् । त्यसैले संघीयताको मर्म र भावना अनुरूप स्थानीय सरकारलाई प्रशासनिक एकाइ भनी नजरअन्दाज नगरेर ठूला भौतिक संरचनाको काम संघ तथा प्रदेशले नै गर्ने भनी स्थानीय सरकारलाई आश्वस्त पार्नुपर्छ । पालिकाहरूलाई स्थानीय विकास, अर्थतन्त्र र शिक्षा, स्वास्थ्य, रोजगारीको सुधारमा होम्नुपर्छ । ठूला पूर्वाधार निर्माणमा स्थानीय सरकारको स्वार्थ नमिसाउनमा संघ र प्रदेशको महत्त्वपूर्ण भूमिका हुनुपर्छ । सत्ताधारी राजनीतिक दलहरूबीच हिजोका दिनमा देखिएको बेथिति, स्वेच्छाचारी, किचलो, झगडासँगै स्थानीय सरकारले विकास र वातावरणलाई बुझ्न नसक्नाले स्थिति बिग्रेको हो । त्यसैले आइन्दा स्थानीय सरकारमै प्राकृतिक स्रोतको संरक्षण, व्यवस्थापन र उपयोगको अधिकार बढाउनु र सहजीकरण गर्नु अति आवश्यक हुन्छ । औद्योगिकीकरण र रोजगारीलाई प्राथमिकतामा राखेर स्थानीय सरकारको परिचालन गर्न सके मात्र संघीयताको भावना र सपना साकार हुन्छ । गंगाराज अर्याल, पाणिनि८, अर्घाखाँची"
समाजवादी संस्कृति निर्माणको यात्रा,"समाजवादी संस्कृतिका ध्येय र आधारहरूहरेक नयाँ र प्रगतिशील वस्तु वा चेतना पुरानोको गर्भबाट जन्मिन्छ । इतिहासलाई व्याख्या गर्ने भौतिकवादी यस महत्त्वपूर्ण सिद्धान्तबाट हेर्दा समाजवादी संस्कृति परम्परागत मानव र प्रकृतिप्रेमी संस्कृति र प्रगतिशील पुँजीवादी संस्कृतिको गर्भबाटै जन्मिनु अनिवार्य हुन्छ । यसरी पुरानोबाट जन्मिएको संस्कृतिलाई व्यवस्थित र पूर्ण रूप दिनचाहिँ पुरानो व्यवस्थाको विचारधाराले सक्दैन । त्यसैले नयाँ वैज्ञानिक विचारधारा जरुरी हुन पुग्छ । यसर्थ, समाजवादी संस्कृतिका आधारहरू तीनवटा हुन्छन् । एक, परम्परागत मानव र प्रकृतिप्रेमी संस्कृति । दुई, पुँजीवादी प्रगतिशील संस्कृति । र तीन, मार्क्सवादी विचारधारा । यी तीन आधारमा उभिएर नै समाजवादी संस्कृति निर्माण हुने हो । समाजवादी संस्कृतिका मुख्य ध्येयहरू हुन्(क) सामाजिक समता र आर्थिक समानता ः समाजमा रहेको जात, जातीय, लैंगिक, क्षेत्रीय, रंगभेदी, अपांगताविरोधी लगायतका सम्पूर्ण सामाजिक विभेदहरूलाई अन्त्य गर्नु र आर्थिक क्षेत्रमा रहेका सबै प्रकारका असमानतालाई अन्त्य गर्नु समाजवादी संस्कृतिको एउटा मुख्य ध्येय हो ।(ख) पर्यावरणको रक्षा ः मानव जाति, जीवहरू र वनस्पतिको निरन्तर सकुशल अस्तित्वका निम्ति पर्यावरणको रक्षा आजको एउटा मुख्य मुद्दा हो । आज सामाजिक क्रान्तिको एउटा मूल सवालका रूपमा यो विषय उपस्थित भैसकेको छ । स्वाभाविक रूपमा वर्गसंघर्ष र क्रान्तिका अनिवार्य प्रक्रियामा गर्नुपर्ने क्रियाकलाप गर्दा पर्यावरणमा हुन सक्ने क्षतिलाई बेहोर्नुको विकल्प श्रमिक वर्गसँग छैन । यसबाहेक भौतिक समृद्धिको यात्रामा भने पर्यावरणको रक्षा अनिवार्य रूपमा एउटा मुख्य विषय बन्नैपर्छ । त्यसैले वैज्ञानिक समाजवादी संस्कृतिको अर्को मुख्य ध्येय पर्यावरणको रक्षा हो ।(ग) मानवीय स्वतन्त्रताको अधिकतम भोग र उपयोग ः आजसम्मका सबै सामाजिक व्यवस्थाले मानिसको स्वतन्त्रता एक वा अर्को रूपमा कुण्ठित पार्दै आए । धर्म, राज्य, वर्गीय समाज आदिका कारण मानिसले व्यक्तिगत रूपमा अधिकतम स्वतन्त्रताको अनुभूति गर्न पनि सकेन, यस स्थितिका कारण मानिसको चेतनाको अधिकतम उपयोग पनि हुन सकेन । त्यसैले सबै सामाजिक बन्धनबाट मुक्त मानवीय स्वतन्त्रताको उपभोग र उपयोग समाजवादी संस्कृतिको एउटा मुख्य ध्येय हो ।(घ) सम्पदाहरूको रक्षा ः मानव समाजले हजारौं वर्षमा निर्माण गरेका भौतिक तथा सांस्कृतिक सम्पदाहरूको रक्षा समाजवादी संस्कृतिको अर्को मुख्य ध्येय हुनुपर्छ ।(ङ) चेतनाको अधिकतम वैज्ञानिकीकरण ः चेतनाको वैज्ञानिकीकरण तीव्र नबनाई न सारा अवैज्ञानिक पर्यावरणबाट मानिसलाई मुक्त गर्न सम्भव छ, न त मानव समाज र पर्यावरणकै प्रगति एवं रक्षा सम्भव छ । त्यसैले चेतनाको अधिकतम वैज्ञानिकीकरण समाजवादी संस्कृतिको एउटा मुख्य अनिवार्य ध्येय हो ।श्रमिक वर्ग एवं उत्पीडित समुदाय र शोषक वर्ग एवं उत्पीडक समुदायबीचको टकरावबाट समाजवादी संस्कृतिको भ्रूण त जन्मिएको छ तर त्यो सम्पूर्ण रूपमा विकसित हुन विद्यमान राजनीति व्यवस्थाले रोकिराखेको छ । त्यसैले विद्यमान दलाल पुँजीवादी व्यवस्थाको विकल्पमा समाजवादी व्यवस्था निर्माण गर्ने राजनीतिक आन्दोलनले नै समाजवादी संस्कृति निर्माणको कार्यभारलाई पनि अघि बढाउनुपर्ने हुन्छ । एक, विद्यमान दलाल पुँजीवादले शासन गरिरहेको व्यवस्थाको विकृत पुँजीवादी र सामन्तवादी संस्कृतिको भण्डाफोर गर्नु, आम मानिसलाई त्यसको मानव र प्रकृतिविरोधी प्रपञ्चबाट बाहिर निकाल्न अभिप्रेरित गर्नु । दुई, आजैदेखि क्रमशः निर्माण गर्दै जाने वैज्ञानिक समाजवादी व्यवस्थाभित्र समाजवादी संस्कृतिको व्यवहारमै अभ्यास सुरु गर्नु । यी दुवै कार्यभार सँगसँगै अगाडि बढाउनुपर्ने हुन्छ । यो काम श्रमिक वर्गसहित सबै उत्पीडित वर्ग र समुदायले स्वस्फूर्त होइन, सचेत रूपमा अगाडि बढाउनुपर्ने कुरा हो । समाजवादी संस्कृतिको अभ्यास सबैभन्दा पहिले राजनीतिक पार्टी, संगठनहरू र त्यसको पक्षधर नवीन चेतनायुक्त नागरिक जमातले सुरु गर्नुपर्ने हुन्छ । त्यसपछि आम श्रमिक वर्ग र उत्पीडित समुदायमा अभ्यासमा लानुपर्ने हुन्छ । तसर्थ, पार्टी समाजवादी व्यवस्था र संस्कृति निर्माणतिर अघि बढ्न चाहने पार्टी, संगठनहरू र नागरिक जमातले आफूभित्र र समाजमा समाजवादी संस्कृति के अनि कसरी लागू गर्दै जाने भन्ने विषयमा समग्र सांस्कृतिक कार्यक्रम नै बनाएर अघि बढ्नु आवश्यक छ । त्यस प्रकारको समग्र सांस्कृतिक कार्यक्रम बनाउँदा (क) संघर्ष गर्नुपर्ने अर्थात् त्याग्नुपर्ने संस्कृति, (ख) सहवरण गर्न सकिने संस्कृति, र (ग) नयाँ सृजना गर्नुपर्ने संस्कृतिको सूची नै तयार पार्नु आवश्यक छ, अमूर्त कुराबाट काम चल्नेवाला छैन । समाजवादीहरूले आजैदेखि लागू गर्दै जाने सांस्कृतिक पक्षहरू तय गर्दा ती दीर्घकालीन र तत्कालीन दुई खण्डमा उपस्थित हुन्छन् । वैज्ञानिक विचारहरूद्वारा सिंगै समाजलाई क्रमशः कसरी प्रशिक्षित गर्दै जाने, शिक्षा कस्तो अन्तर्वस्तुमा आधारित तयार पार्ने, कलासाहित्य कस्तो हुनेजस्ता विषयहरू दीर्घकालीन रूपमा बहस छलफलसहित नीति र सामग्री तयार पार्दै अभ्यास गर्नुपर्ने हुन्छ । त्यसैले तिनलाई दीर्घकालीन खण्डमा राखेर योजना बनाउनु आवश्यक छ । तत्कालीन खण्डका रूपमा भने जन्मदेखि मृत्युसम्मका संस्कारहरूलाई कस्तो बनाउने, मानिसहरूबीचको स्थानमान (हाइरार्की) मा आधारित सम्बन्धलाई समानतामा आधारित बनाउन केके कुरा थालनी गर्ने, आर्थिक अनुशासन पारदर्शिताका निम्ति न्यूनतम मापदण्ड के लागू गर्ने, यौन जीवनलाई अनुशासित र युगसापेक्ष बनाउन के गर्ने, उपभोक्तावादको चरम मारबाट किफायती आचरणतिर जान आजैदेखि केके गर्ने, पर्यावरणको रक्षासँग समाजलाई जोड्न अहिलेदेखि केके गर्ने र विभाजित हुँदै गएको समाजलाई सामाजिकीकरणका निम्ति व्यावहारिक आयामहरू केके हुनेजस्ता विषयहरू समावेश गर्नु आवश्यक छ । विगतमा जस्तो केवल नयाँ संस्कृति निर्माणको सांस्कृतिक नीति बनाउने अनि अभ्यासचाहिँ पुरानै संस्कृति गर्दै जाने दोगला चरित्रमा फस्नु ऐतिहासिक गल्ती हुनेछ बरु नीतिलाई आजैदेखि के गर्दै जाने भन्ने विधि र अनुष्ठानमै ढालेर आवधिक योजनासहित अभ्यास सुरु गर्नुपर्छ । आजको पुँजीवादी तथा सामन्ती संस्कृतिको विकल्पमा समाजवादी संस्कृति अभ्यास गर्न थाल्नु भनेको नयाँ सांस्कृतिक सम्प्रदाय अर्थात् भौतिकवादी सांस्कृतिक सम्प्रदाय निर्माण गर्न थाल्नु हो भन्ने विषयलाई आत्मसात् गर्नैपर्छ । जसरी समाजवादी राजनीतिक व्यवस्था र अर्थतन्त्रबिना समाजवादी संस्कृतिले पूर्ण आकार पाउन सक्दैन, त्यसै गरी समाजवादी संस्कृतिलाई व्यवहारमै अभ्यासको थालनीबिना पनि समाजवादी राजनीति अगाडि बढ्न सक्नेछैन ।"
भिजिट भिसामा नीतिनिर्माणको भ्वाङ,"जस्तो कार्यदल, उस्तै सिफारिसयसअघि पनि मानव बेचबिखन रोक्न भन्दै अध्यागमन विभागले ४० वर्षमुनिका महिलाहरू एक्लै विदेश जान परिवारको सहमति र वडाको सिफारिस आवश्यक पर्ने गरी कार्यविधि संशोधन प्रस्ताव गरेको थियो । महिलाद्वेषी भन्दै उक्त प्रावधानको आलोचना भएपछि विभागले आफ्नो प्रस्ताव फिर्ता लियो । तैपनि किन यस्तै खाले उडन्ते र बेतालका नियम पटकपटक बन्ने गर्छन् त ? यसका दुइटा महत्त्वपूर्ण अन्तरसम्बन्धित कारण देखिन्छन् । पहिलो, नीतिनिर्माण गर्ने प्रक्रिया गुणस्तरीय छैन । केही समस्या पत्रिकामा आउनेबित्तिकै हतारमा कार्यदल बन्छ, जसको गहन अध्ययन र विश्लेषण गर्न न सामर्थ्य हुन्छ न पर्याप्त समय नै । हतपतको काम लतपत हुने नै भयो । अनि समस्या सुल्झाउन बनाइएको कार्यदल समस्या झन् बल्झाउने सुझाव दिन पुग्छ । दोस्रो, भाषणप्रतिवेदनमा सहभागितामूलक नीतिनिर्माणको जति नै रटान लगाइए पनि नेपालमा नीतिनिर्माण प्रक्रिया कर्मचारीतन्त्रको साँघुरो घेराभन्दा खासै बाहिर निस्किन सकेको छैन । भिजिट भिसा कार्यदलमा पनि सम्बन्धित मन्त्रालय, विभाग र सुरक्षा निकायका अधिकारी मात्रै सम्मिलित थिए । यस्तो नीति बनाउँदा सरोकारवाला संस्था र विज्ञहरूलाई समेट्ने अनि बृहत् छलफलपरामर्श गर्ने कार्य हतपत हुँदैन । अधिकांशतः प्रतिवेदन बाहिरै ल्याइँदैन, सरकारी कार्यालयको वेबसाइटमा समेत राखिँदैन, न त सुझाव नै संकलन गरिन्छ । प्रतिवेदनसमेत बेलाबेला लुकाइन्छ, जुन नेपाली कर्मचारीतन्त्रको दीर्घरोग हो । सामान्यतया कर्मचारी मात्रै सम्मिलित यस्तो कार्यदलले कठिन, जकडिएको समस्याको गहन अध्ययन र उपयुक्त नीतिगत सुझाव दिने सामर्थ्य नै राख्दैन । विज्ञता अभावले यस्तो कार्यदलले कठिन समस्याको वास्तविक जरा कारण खोतल्न नसक्ने मात्र होइन, अपवादबाहेक यो सकेसम्म कर्मचारीतन्त्रका कमजोरी, बदमासी लुकाउन, छिपाउन उद्यत रहन्छ । उदाहरणका लागि, विमानस्थलमा रहेको अध्यागमनका कर्मचारी, सुरक्षा निकाय, म्यानपावर आदिको मिलेमतोबिना यति ठूलो संख्यामा मानिसहरू भिजिट भिसामा जानै सक्दैनन् । तर सरकारी कार्यदलले यस्तो मिलेमतो देख्दैन, कर्मचारीलाई दोषी पाउँदैन, बेलाबेला म्यानपावरलाई भने दोषी देख्छ । यदाकदा बाहिरी विज्ञ राख्दा पनि कार्यदलमा सेवानिवृत्त सरकारी कर्मचारी नै छान्ने चलन छ, जसले कर्मचारीतन्त्रलाई पानीमाथिको ओभानो बनाइदिन सघाउँछ । कर्मचारीले भरिएको कार्यदल वा छानबिन समितिले वास्तवमा तथ्य खोतल्न, दरिलो विश्लेषण र सोहीअनुरूप सुझाव दिन न सामार्थ्य राख्छ, न चाहना नै । यदि विज्ञता हुन्थ्यो भने भिजिट भिसा कार्यदल लुखुरलुखुर विदेश जान कस्ता व्यक्ति योग्य हुन्छन् भन्दै आम्दानी र बैंक ब्यालेन्समा घोत्लेर बस्दैनथ्यो । बरु मानवतस्करी बेचबिखनका जरा कारण र सेटिङ कसरी भत्काउने भन्ने विषयमा केन्द्रित हुन्थ्यो । त्यसैले समावेशी र बृहत् कार्यदल, व्यापक नीतिगत छलफलबहस, र सहभागितामूलक नीतिनिर्माण प्रक्रियालाई कार्यान्वयन गर्नैपर्छ । सधैं यस्तै खाले नीतिनिर्माणको पुरातन विधिमै अल्झिइराख्ने तथा कर्मचारी मात्रै रहेका कार्यदलको भरमा नीति निर्माण र संशोधन गरिराख्ने हो भने, आउँदा दिनमा सरकारी जागिरे र सहरबजारमा घर भएका धनाढ्य लगायतलाई मात्रै विदेश भ्रमणका लागि योग्य करार गरिनेछ । अझ महिलाका हकमा भ्रमण अवधिमा श्रीमान् वा घरका अन्य पुरुष सदस्यसँग प्रत्येक रात भिडियो कल गर्न मन्जुर हुनुपर्ने प्रावधानसम्म राखियो भने पनि अचम्म नमाने हुन्छ । सुनाम जापानको टोकियोस्थित वासेदा विश्वविद्यालयका सहायक प्राध्याफक हुन् ।"
चुनावमा चाहियो राइट टु रिजेक्ट,"स्था नीय तहको चुनाव वैशाख ३० मा गर्ने निश्चित भएयता चुनावी सरगर्मी बढेको छ । नेपालको संविधान२०७२ ले तीन तहका सरकारको परिकल्पना गरेको छ । केन्द्रमा संघीय सरकार, सात प्रदेशमा प्रदेश सरकार, ७५३ स्थानीय तहमा स्थानीय सरकारको संवैधानिक व्यवस्था छ । यसै अनुरूप २०७४ सालमा तीनै तहमा चुनाव भई ती सरकारहरूको पाँचवर्षे कार्यकाल पनि समाप्तिको नजिक पुग्दै छ । ७५३ स्थानीय तहका जनप्रतिनिधिहरूको पदावधि २०७९ जेठ ५ गते समाप्त हुँदै छ । स्थानीय तह निर्वाचन ऐन२०७३ को दफा ३ अनुसार, स्थानीय तहका जनप्रतिनिधिहरूको पदावधि समाप्त हुनुभन्दा दुई महिनापहिले निर्वाचन कार्यक्रम तथा निर्वाचन प्रणाली सुरु गरिसक्नुपर्छ । चुनाव गराउने जिम्मेवारी संविधानले निर्वाचन आयोगलाई तोकेको छ । तर निर्वाचन आयोगको चुनावी तयारीमा भने सर्वोच्च अदालतको फैसलाको अवमूल्यन भएको छ ।सर्वोच्च अदालतले २०७० पुस २१ मा विकास लकाई खड्कासमेत विरुद्ध प्रधानमन्त्री तथा मन्त्रिपरिषद्को कार्यालयको मुद्दामा अनिवार्य रूपमा निर्वाचन सम्बन्धी कानुनमा राइट टु रिजेक्ट को व्यवस्था गर्न सरकारलाई आदेश दिएको थियो (नेकाप, २०७०, अंक १०, निनं ९०६९)। तर सो आदेश बमोजिम हालसम्म निर्वाचन सम्बन्धी ऐननियममा आवश्यक संशोधन र कार्यविधि नबन्नु र निर्वाचन आयोगले त्यस्तो अग्रसरता नदेखाउनु दुःखद छ । संविधानको धारा १२८(४) बमोजिम सर्वोच्च अदालतले गरेको संविधान र कानुनको व्याख्या वा प्रतिपादन गरेको कानुनी सिद्धान्त सबैले पालन गर्नुपर्छ । सर्वोच्च अदालतले आफ्नो वा मातहतको अदालतको न्यायसम्पादनमा कसैले अवरोध गरेमा वा आदेश वा फैसलाको अवज्ञा गरेमा कानुन बमोजिम अवहेलनामा कारबाही चलाई सजाय गर्न सक्छ ।अदालती आदेश अनुसार सरकारले निर्वाचन सम्बन्धी कानुनमा यो व्यवस्था राखेको भए मतदाताले कसैलार्ई पनि मत नदिई सबैलार्ई बहिष्कार गर्न पाउने नेपाल विश्वको पन्ध्रौं मुलुक बन्ने थियो । तर सर्वोच्च अदालतको फैसलाको अवज्ञा हुने गरी नेपालमा मतदाताले उम्मेदवारलार्ई मत दिनैपर्ने बाध्यात्मक अवस्था छ । प्रचलित निर्वाचन आयोग ऐन२०७३ ले राइट टु रिजेक्ट को अधिकार राखेको छैन । प्रजातन्त्रको आवरणमा सबै कमसलमध्ये कम कमसल रोज्ने प्रणालीलाई चिरकालसम्म पछ्याइरहनु आवश्यक छैन । जबसम्म नागरिकले मतमार्फत आफ्नो इच्छा व्यक्त गर्न पाउने अवस्था बन्दैन तबसम्म मतदान गर्ने अधिकार नागरिकमा निहित हुनु वा नहुनुले तात्त्विक अर्थ राख्दैन र चुनाव परिणाममा नागरिकको इच्छा पूर्ण रूपले प्रतिविम्बित पनि हुँदैन ।राजनीतिक दलले उठाएका उम्मेदवारलाई छनोट गर्न पाउने अधिकार नागरिकमा हुन्छ भने अस्वीकार गर्न पाउने हक पनि हुनुपर्छ । मतदान गर्न नगएको विषयका सम्बन्धमा नागरिकको गोपनीयताको अधिकारको रक्षार्थ उम्मेदवारलाई मन नपराएको कारण मतदान गर्न नजाने अवस्था आउन नदिन पनि मतपत्रमा माथिका कुनै पनि उम्मेदवारलाई मत दिन्नँ भन्ने व्यवस्था गर्नु आवश्यक हुन्छ ।नेपालको संविधानको प्रस्तावना, नागरिक अधिकार ऐन२०१२ को दफा ३, मानव अधिकारको विश्वव्यापी घोषणापत्रका धारा १९ र २१(३) एवं नागरिक तथा राजनीतिक अधिकार सम्बन्धी अन्तर्राष्ट्रिय प्रतिज्ञापत्र१९६६ को धारा १ ले अभिमतको अधिकारलाई सुनिश्चित गरेका छन् । बेलायती दार्शनिक जोन स्टुवार्ट मिलले भनेका छन्, समाजमा बहुमतको मात्र नभएर अल्पमतमा भएका व्यक्तिहरूको विचारलाई पनि त्यत्तिकै महत्त्वका साथ लिनुपर्छ ।मानव अधिकारको विश्वव्यापी घोषणापत्र१९४८ को धारा १९ ले हरेक व्यक्तिलाई विचार र अभिव्यक्तिको स्वतन्त्रता दिएको छ । धारा २१(३) मा निर्वाचनमार्फत व्यक्त हुने नागरिकको इच्छा नै सरकारको आधिकारिकताको आधार हुने उल्लेख छ । यसबाहेक नागरिक तथा राजनीतिक अधिकार सम्बन्धी अन्तर्राष्ट्रिय प्रतिज्ञापत्र१९६६ को धारा १९(२) मा हरेक व्यक्तिलाई अभिव्यक्तिको स्वतन्त्रता हुनेछ जस अन्तर्गत सबै किसिमका जानकारी वा विचारलाई खोज्न, प्राप्त गर्न वा अभिव्यक्त गर्ने अधिकार हुन्छ भनिएको छ । धारा २५ मा हरेक नागरिकलाई सार्वजनिक चासोबारे आफैं वा स्वतन्त्र रूपले छनोट गरिएका आफ्ना प्रतिनिधिमार्फत भाग लिन एवं बालिग मताधिकारको प्रयोग गरी आफ्नो इच्छा अभिव्यक्तिको प्रत्याभूति गर्ने स्वच्छ आवधिक निर्वाचनहरूमा मतदान गर्नबाट वञ्चित नगरिने उल्लेख छ ।भारतको सर्वोच्च अदालतले लिली थोमसविरुद्ध लोकसभा (सन् १९९३, ४, एससीसी २३४) को मुद्दामा नागरिकको इच्छा उजागर गर्ने माध्यम उनीहरूको मत नै हुने भनेको छ । स्वाभाविकै रूपमा राजनीतिक वा अन्य प्रयोजनका लागि कुनै विषय वा व्यक्तिको छनोट गर्नुपर्दा विकल्पहरूबीच प्राथमिकता तोक्ने काम हुने गर्छ । कुनै एउटा मात्रै दल वा एउटा मात्र उम्मेदवार भएको वा रहेको चुनावमा मतदान गर्नुको खासै अर्थ रहँदैन । उपयुक्त उम्मेदवार दिने दायित्व राजनीतिक दलहरूको पनि हो । उम्मेदवार थोपर्ने प्रवृत्तिलाई निरुत्साहित गर्नुपर्छ । भारतको सर्वोच्च अदालतले इन्दिरा गान्धीविरुद्ध राज नारायण (सन् १९७५, एससीसी १९८) को मुद्दामा नागरिकलाई उनीहरूले छनोट गरेको उम्मेदवारलाई मत दिन स्वतन्त्र भएमा मात्र त्यस्तो निर्वाचनबाट प्रजातन्त्रले राम्ररी काम गर्न सक्छ भनेको छ । सुरुमै उल्लेख गरिएको विकास लकाई खड्का सम्बन्धी आठ वर्षअघिको उक्त मुद्दामा सर्वोच्च अदालतले अब हुने संसदीय वा स्थानीय स्वायत्त शासन ऐन अन्तर्गतका निकायहरू सम्बन्धी निर्वाचनहरूमा कायम भएका उम्मेदवारहरूमध्ये कसैप्रति पनि समर्थन छैन भनी मत जाहेर गर्ने कुरालाई पनि स्थान दिई  सो अनुरूप मतपत्र ढाँचामा समेत समावेश गरी निर्वाचन सञ्चालन गर्ने प्रयोजनका लागि कानुनी एवं उपयुक्त कुराको व्यवस्था गर्न नेपाल सरकार प्रधानमन्त्री तथा मन्त्रिपरिषद्को कार्यालय, कानुन न्याय संविधानसभा तथा संसदीय मामिला मन्त्रालय, निर्वाचन आयोग लगायत विपक्षीहरूका नाममा निर्देशनात्मक आदेश दिएको थियो । तर पनि आउँदो स्थानीय तहको चुनावमा राइट टु रिजेक्ट को व्यवस्था गर्न कुनै प्रबन्ध नगर्नु कानुनी राज्यको उपहास हो । सर्वोच्च अदालतको फैसलालाई अवमूल्यन गरेर विधिको शासन, कानुनी राज्य, सुशासन कायम गर्न सकिँदैन । राजनीतिक दलहरू जिम्मेवार र गम्भीर बन्नुपर्छ । झा अधिवक्ता हुन् ।"
सार्वजनिक स्वास्थ्यमा सुधारका उपाय,"३ रोगको रोकथाम भनाइ नै छ, रोगको निवारण गर्नुभन्दा पहिल्यै रोकथाम गर्नु ठीक । रोकथाम हुन सक्ने रोगकै कारण संसारमा वर्षमा ६ करोड मानिसको ज्यान जाने गर्छ । रोकथाम हुने रोग लाग्नुका खास कारण हुन् धूमपान, मद्यपान, मोटोपन । संक्रामक रोगलाई पनि रोकथाम गर्न सकिन्छ । त्यसैले सरकारले सुर्तीचुरोट र रक्सीमा व्यापक कर लगाउनुपर्छ, जंकप्रशोधित खाद्य पदार्थको बिक्रीमा नियमन गर्नुपर्छ । रोग लाग्नै नदिने उपाय अवलम्बन गर्न सके नेपालमै वार्षिक मृत्युको संख्या हजारौंमा घट्छ, सरकार र नागरिकको अर्बौं रुपैयाँ पनि बचत हुन्छ । सरकार र सरोकारवालाहरू यो कुराबाट अनभिज्ञ पक्कै छैनन्, नेताहरूको अदूरदर्शिता र कर्मचारीहरूको यथास्थितिवादी चिन्तनले गर्दा काम हुन नसकेको हो । उत्तरी युरोप, जापान, सिंगापुर र दिल्ली राज्यमा यस्ता धेरै उत्कृष्ट अभ्यास छन् जुन हामीले नेपालको परिप्रेक्ष्यमा ढालेर सिक्न र कार्यान्वयन गर्न सक्छौं । अन्त्यमा, राजनीतिक इच्छाशक्ति हुने हो भने नेपालको सार्वजनिक स्वास्थ्यमा व्यापक सुधार केही वर्षमै सम्भव छ । आम आदमी पार्टीले दिल्लीको स्वास्थ्य क्षेत्रमा सात वर्षमा व्यापक सुधार ल्याउन सक्छ भने हाम्रा लागि पनि असम्भव पक्कै छैन । तर नेताहरू सुध्रिनुपर्यो । आधारभूत स्वास्थ्यको जिम्मा स्थानीय सरकारको हो । तर यी पाँच वर्षमा स्थानीय सरकारहरूले के गरे ? अब केही महिनामै स्थानीय तहको चुनाव छ, जसमा हामीले विवेक प्रयोग गरेर यस्तो उम्मेदवारहरूलाई जिताउनुपर्छ जसले निःशुल्क र गुणस्तरीय सार्वजनिक स्वास्थ्यलाई गुणस्तरीय बनाउने विस्तृत कार्ययोजना नागरिकसामु राख्न सकोस् । नेताहरूले दलाल पुँजीपतिहरूसँग उठबस नगरी सम्बन्धित क्षेत्रका विज्ञहरूसँग संगत नबढाएसम्म धरातलीय यथार्थमा कुनै भिन्नता आऊनेछैन ।"
विदेशी उद्यमीका लागि खुल्दै चिनियाँ बजार,"बेइजिङ (कास) चीनले विदेशी मुलुकका उद्यमीहरूका लागि बजार खुला गर्ने प्रतिबद्धता जनाएको छ । बेइजिङमा शनिबार सुरु तेह्रौं राष्ट्रिय जनकंग्रेसको पाँचौं सम्मेलनमा सरकारी कार्यप्रतिवेदन प्रस्तुत गर्दै प्रधानमन्त्री ली खछ्याङले कोभिड१९ को महामारी सुरु भएयता बन्द बजार बाह्य मुलुकका उद्यमीहरूका खुला गर्ने जनाएका हुन् । लीको भनाइसँगै अब चीनले बजार कसरी खुला गर्छ भन्ने गर्ने विषयमा धेरैको चासो देखिएको छ । चीनको यो प्रतिबद्धताले महामारीप्रति कठोर रबैया कायम राख्दै अन्तर्राष्ट्रिय व्यापारको ढोका खोल्न सक्ने अर्थशास्त्रीहरूले अपेक्षा गरेका छन् । सन् २०२२ को वैदेशिक कूटनीतिमा चीनले बेल्ट एन्ड रोड इनिसिएटिभ (बीआरआई) को उच्च गुणस्तरीय सहकार्य बढाउँदै ग्लोबल डेभलपमेन्ट इनिसिएटिभलाई पछ्याउने जनाएको छ । प्रधानमन्त्री लीले विदेशी लगानीलाई प्रोत्साहन गर्दै मझौला र उच्चस्तरीय उत्पादन, अनुसन्धान, विकास तथा विदेशी लगानी थप्न समर्थन गरिने बताए । स्वतन्त्र व्यापार परीक्षात्मक क्षेत्र, हाइनान स्वतन्त्र व्यापार बन्दरगाह निर्माण तथा विकास क्षेत्रको सुधार गरिने लीको भनाइ छ । चीनले सन् २०२२ मा कुल गार्हस्थ्य उत्पादन ५५ प्रतिशतको हाराहारीमा रहने प्रक्षेपण गरेको छ भने १ करोड १० लाखभन्दा बढी नयाँ सहरी रोजगारी थपेर सहरी बेरोजगारी दर घटाउने र उपभोग्य मूल्य लगभग ३ प्रतिशत वृद्धि हुने पनि प्रक्षेपण गरेको छ । आयातनिर्यातमा स्थिरता र गुणस्तर सुधारमा ध्यान दिने बताउँदै खाद्यान्न उत्पादन मात्रा ६ खर्ब ५० अर्ब केजीभन्दा बढी कायम राख्ने पनि प्रधानमन्त्री लीले बताए ।चीन सरकारको कार्यप्रतिवेदनमा ताइवान स्वतन्त्रताको कडाइका साथ विरोध गर्दै बाह्य शक्तिको हस्तक्षेपको प्रतिवाद गरिने अडान प्रकट गरिएको छ । ताइवानसम्बन्धी नीतिको पालना गर्दै नयाँ युगमा ताइवान मामिला समाधानका लागि एक चीनको नीतिको पालना गरिने पनि चीनले जनाएको छ । त्यस्तै, जन्मदर निराशाजनक रहेको भन्दै चीनले तीन सन्तान नीतिलाई अझै सुधार गर्ने अठोट व्यक्त गरेको छ ।"
युक्रेनमा पालना भएन युद्धविराम,"एजेन्सीहरू (किभमस्को)  सैन्य आक्रमण सुरु गरेको दसौं दिनमा युक्रेनका दुई सहरमा अस्थायी युद्धविराम घोषणा गरेको रुसले त्यसको पालना नगरेपछि सर्वसाधारणको उद्धारमा कठिनाइ भएको छ । रुस तथा युक्रेनका अधिकारीले मरिउपोल र भोल्नोभाख सहरमा अस्थायी युद्धविराम गर्ने सहमति भएको घोषणा गरेका थिए । रुसी समाचार संस्था तासले युद्धविराम सहमतिसँगै ती सहरका स्थानीयलाई बाहिर निस्कन मानवीय निकाश मार्ग खुला गरिने जनाएको थियो । दुवै देशका अधिकारीबीच भएको दोस्रो चरणको वार्तामा मानवीय सहायतका लागि मार्ग खुला गर्ने सहमति भएको थियो ।तर रुसी पक्षले युद्धविरामको पालना नगरेपछि सर्वसाधारणलाई मरिउपोलबाट बाहिर लैजाने काम स्थगित गर्नुपरेको युक्रेनी अधिकारीले जनाएका छन् । सर्वसाधारणहरू फरकफरक स्थानमा गएर आश्रय लिनुपर्ने भन्दै छिट्टै थप जानकारी दिइनेसमेत जनाएका छन् ।मरिउपोलका उपप्रमुखले सहरमा अझै बमबारी भइरहेको र निकास मार्ग सकिने स्थानमा दुई देशका सेनाबीच भिडन्त जारी रहेको बताएका छन् । स्थानीयले सहरमा हरेक पाँच मिनेटको समयमा एउटा बम पड्किएको आवाज सुनिने गरेको बताएका छन् । तर रुसी रक्षा मन्त्रालयले भने युक्रेनको दाबी गलत भएको र आफूहरूले सर्वसाधारणलाई सहरबाट बाहिरिन नरोकेको जनाएको छ । युक्रेनी राष्ट्रवादीहरूले नागरिकलाई सहरहरू छाड्नबाट रोकेका छन्, रुसी रक्षा मन्त्रालयलाई उद्धृत गर्दै अन्तर्राष्ट्रिय सञ्चारमाध्यमहरूले जनाएका छन् । रुसले युक्रेनी फौजलाई राष्ट्रवादीहरू भन्ने गर्छ ।सर्वसाधारणका लागि मानवीय सहयोगद्वारा बनाएपछि युक्रेनी फौजले उल्टै रुसी सेनामाथि आक्रमण गरेको दाबी गरेको छ । युक्रेनका दुई सहर मरिउपोल र भोल्नोभाखमा केही दिनदेखि दुवै पक्षबीच भीषण संघर्ष जारी छ । रुसी रक्षा मन्त्रालयले आफ्नो सेनाले युक्रेनी सहरहरूलाई निसानामा नराखेको पनि दाबी गरेको छ । साथै उसले सर्वसाधारणलाई कुनै पनि खतरा नभएको दाबी गर्दै केवल सैन्य संरचनामा मात्रै आक्रमण केन्द्रित गरिएको जनाएको छ । आक्रमणपछि रुसी सेनासँग लड्न ६६ हजार २ सय २४ जना युक्रेनी स्वदेश फर्केका युक्रेनका रक्षामन्त्रीले दाबी गरेका छन् ।राष्ट्र संघीय सुरक्षा परिषद्को आपत्कालीन बैठकमा अमेरिकाले युरोपको सबैभन्दा ठूलो परमाणु ऊर्जा केन्द्रमा भएको रुसी आक्रमणलाई लापरबाहीपूर्ण कदमको संज्ञा दिएको छ । भगवानको कृपाले संसार सम्भावित एक परमाणु प्रकोपबाट बच्यो, राष्ट्रसंघका लागि अमेरिकी राजदूत लिन्डा थोमसग्रिनफिल्डले भनेकी छन् । युक्रेनको दक्षिणपूर्वी क्षेत्र जापोरिज्यास्थित परमाणु ऊर्जा केन्द्रका केही भवनहरू आगो लागेपछि रुसी सेनाले केन्द्रलाई कब्जामा लिएको थियो । जसका कारण केहीको मृत्यु र केही घाइते भएको युक्रेनको दाबी छ । तर रुसले केन्द्रमा आक्रमण नगरेको बताउँदै आएको छ । केन्द्रमा कुनै रेडियोधर्मी पदार्थ नरहेको अन्तर्राष्ट्रिय अनुगमनकर्ताहरूको भनाइ छ । रुसले हालसम्म युक्रेनको खर्किभ सहरलाई पूर्णरूपमा नियन्त्रणमा लिइसकेको छ । त्यस्तै राजधानी किभलगायतका सहरहरूमा भने आक्रमण जारी राखेको छ । रुसी सेनाको आक्रमणका कारण शनिबार साँझसम्ममा करिब १२ लाख सर्वसाधारणले युक्रेन छाडेका शरणार्थीसम्बन्धी संयुक्त राष्ट्रसंघीय उच्च निकाय यूनएचसीआरले जनाएको छ । युक्रेन छाड्नेमध्ये आधाभन्दा बढी पोल्यान्ड पुगेका जनाइएको छ । पोल्यान्ड पुग्ने युक्रेनीको संख्या करिब ७ लाख पुगेको जनाइएको छ । त्यस्तै १ लाख ५० हजार हंगेरी र बाँकी मोल्दोभा, स्लोभाकिया र रोमानिया पुगेका जनाइएको छ । यूएनएचसीआरका अनुसार देशभित्रै विस्थापित हुनेको संख्या पनि निकै ठूलो छ । उनीहरूलाई सुरक्षा र सहयोगको खाँचो छ । अनुमानित ४० लाख मानिसले युक्रेन छोड्न सक्छन्, उसले भनेको छ । यसैबीच, रुसी राष्ट्रिय विमान सेवा एरोफ्लटले अधिकांश अन्तर्राष्ट्रिय उडानहरू रद्द गरेको छ । उसले विभिन्न परिस्थिति का कारण सेवा अवरुद्ध गर्नुपरेको जनाएको छ । आन्तरिक तथा छिमेकी देश बेलारुससँगका उडानमा भने कुनै असर नपर्ने विमान सेवाले जनाएको छ । युरोपेली संघ, बेलायत, अमेरिका र क्यानडाले आफ्ना आकाशमा रुसी विमानहरू उड्न प्रतिबन्ध लगाए पनि अन्य गन्तव्य र हवाई मार्गमा असर देखा परेको छ । रुसले समेत उड्डयन क्षेत्रमा त्यस्तो जवाफी प्रतिबन्ध लगाएको छ । रुसले सामाजिक सञ्जाल फेसबुकमाथि पनि प्रतिबन्ध लगाएको छ । त्यसका साथै, ट्वीटर तथा युट्युबको पहुँचमा पनि रोक लगाइएको जनाइएको छ ।"
फागुनमै चैतेधान,"(चितवन)  चैतयता धान रोप्ने चलन खासै थिएन । तर पूर्वी चितवनमा यस वर्ष फागुन सकिन १० दिन बाँकी रहँदै चैते धान रोपाइँ सुरु भएको छ । कृषि वैज्ञानिकको सल्लाह, प्राविधिकको हेरचाह र धान रोप्न मेसिन भएका कारण किसानले अगावै खेत रोपेका हुन् । धान चाँडै रोप्दा धेरै फल्ने र राम्रो मूल्य आउने र मनसुन सुरु हुनुभन्दा अगावै काटेर स्याहार्न पाउने किसानको आशा छ ।रत्ननगर नगरपालिका६ बछौलीका सत्यनारायण चौधरीको खेतमा शुक्रबार मध्याह्न बेग्लै चहलपहल थियो । घामको ताम हल्का बढेको थियो । १० कट्ठाको एउटै गरो हिलाएर ट्र्याक्टर खेतबाट निस्केपछि एउटा चारपाङ्ग्रे मेसिन हिलो खेतमा गयो । सत्यनारायणले त्यो मेसिनको पछिल्लो भागमा धानको बीउ (बिरुवा) राख्न थाले । त्यो बीउ विशेष तरिकाले ट्रे मा उमारेर, हुर्काएर रोप्न तयार गरिएको थियो ।धान रोप्न मेसिन प्रयोग गर्ने निधो गरेपछि बीउ पनि फरक तरिकाले नै राख्नुपर्छ । यस वर्ष त अझ चाँडै रोप्ने भएपछि विशेष रेखदेख र स्याहर गरेर बीउ तयार गरियो, मेसिनले हिलोमा धान रोप्न सुरु गरेपछि फुर्सदिलो भएको सत्यनारायणले सुनाए । गाउँमा गत वर्ष धान रोप्ने चारपाङ्ग्रे मेसिन भित्रिएको हो । अघिल्लो वर्ष बर्खेधान उनले यसैगरी मेसिनले रोपेका थिए । बछौलीका रैथाने बासिन्दा सत्यनारायणका बाबुबाजेले नै चैते धान रोप्दै आएका थिए । तर उनले मेसिनले चैते धान रोपेको यो पहिलो पटक हो । त्यसमाथि फागुनमै रोपिएको छ चैते धान । उनले रोपेको चैते धानको नाम हो चैते५ । प्राविधिक भन्छन्, यो धान राम्रो फल्छ, बिक्री पनि राम्रो छ, मूल्य पनि छ । तर पाक्न दुईचार दिन बढी समय लाग्छ । चैते५ को धान मात्र होइन, परालसमेत राम्रो छ । तर अलि ढिलो पाक्दा धान पराल दुवै भिजेर हामीलाई मर्का पर्छ, खैरहनी नगरपालिका१३ कुमरोजका किसान सूर्यबहादुर बोगटीले भने । गत वर्ष नै उनले चैते धान एक बिघा र बर्खे धान पनि एक बिघा नै मेसिनले रोपेका थिए । चैते५ को धानपराल दुवै सुरक्षित रुपमा स्याहार्न बोगटीले यस पटक फाुगन २५ मै धान रोप्ने तयारी गरिरहेका छन् । जेठ अन्तिममै स्याहार्नका लागि चाँडै धान रोप्न लागिएको उनले बताए । मेसिनले धान रोप्दा किसानलाई खर्च पनि लगभग आधा जोगिने उनको भनाइ छ । धानबाली विज्ञ कृषि वैज्ञानिक रामवरण यादवले चैते धानको बीउ माघ १५ पछि राख्दा पनि उब्जनी लिन सकिने अनुसन्धानले पुष्टि गरेको किसानलाई जानकारी गराएका थिए । जसका कारण चितवनका केही किसान फागुनको साटो माघमै बीउ राख्न तयार भएका हुन् । उनीहरूले तापको मात्रा मिलाउन टनेल बनाएर बीउ राखेका थिए । सोचे जस्तो राम्ररी नहुर्के पनि रोपाइँ गर्ने अवस्थामा पुगेको किसान बोगटीले बताए ।"
युक्रेनरुस युद्धले बजारमा कृत्रिम प्रभाव,"(विराटनगर)  रुसले युक्रेनमा आक्रमण सुरु गरेपछि सीमावर्ती विराटनगर र आसपासमा उपभोग्य वस्तुको कृत्रिम अभाव सुरु भएको छ । केही व्यवसायीले सामान लुकाउन थालेका छन् भने सुनसरीमोरङ औद्योगिक क्षेत्रका तोरी तेल उद्योगले मूल्य बढाएका छन् । सामग्री नपाइएला वा महँगिएला भनेर उपभोक्ताले पनि अतिरिक्त भण्डारण गर्न थालेका छन् । युद्धले तोरी अभाव भएको भन्दै यहाँका उद्योगले खाने तेलमा प्रतिलिटर ४० रुपैयाँसम्म मूल्यवृद्धि गरेका छन् । ग्यास र अन्य उपभोग्य वस्तुको कृत्रिम अभाव सुरु गरेका छन् । डिपोवाला र पसलेले ग्यास लुकाउन थालेका छन्, भौंतारिएपछि बल्ल एउटा ग्यास पाएँ, विराटनगर तीनपैनी चोककी पसले ४२ वर्षीया कमला पुरीले भनिन् । युद्धका बाछिटाले उपभोग्य सामग्रीबाहेक कोइलालगायत वस्तुमा समेत प्रभाव पारेको छ । कोइला अभावले सिमेन्ट उद्योग र इँटाभट्टा प्रभावित भएर उत्पादन लागत बढेको छ । उपभोक्ता मारमा पर्दै छन् । एक साताअघिसम्म १० लिटरको तोरी तेलको कार्टुनलाई मिलमा २ हजार ८ सय रुपैयाँ पर्थ्यो । अहिले कार्टुनकै ३ हजार १ सय रुपैयाँ पुगेको छ । एक साताअगाडि १० लिटर सूर्यमुखी तेलको कार्टुनलाई २ हजार ३ सय रुपैयाँ पर्ने गरेकामा अहिले बढेर २ हजार ७ सय पुगेको पीपलचोकस्थित अविनाश ट्रेडर्सका सञ्चालक राम सुवेदीले जनाए । २ हजार ३ सयमा किन्न पाइने पाम आयलको कार्टुनलाई पनि अहिले २ हजार ५ सय रुपैयाँ पर्न थालेको उनी बताउँछन् । यहाँका उद्योगलाई आवश्यक तोरी युक्रेनबाट आयात हुन्थ्यो । रुसले युक्रेनलाई आक्रमण गर्ने हल्ला सुरु भएदेखि नै तोरी आयात बन्द भएको छ । यही अवस्था कायम रहे तोरी तेलको मूल्य अस्वाभाविक वृद्धि हुने स्थिति रहेको घरेलु तेल उद्योगका सञ्चालक श्रवणकुमार अग्रवालको भनाइ छ । चालु आर्थिक वर्षको सात महिनामा युक्रेनबाट यस क्षेत्रका विभिन्न ६ तोरी तेल उद्योगका लागि ९४ करोड १६ लाख ४४ हजार रुपैयाँ मूल्य बराबरको १ लाख १ हजार क्विन्टल तोरी आयात भएको विराटनगर भन्सारको तथ्यांक छ । तीन सातायता भने युक्रेनबाट तोरी आयात नभएको भन्सार प्रवक्ता रामचन्द्र ढुंगानाले जानकारी दिए । युक्रेनबाट नेपालमा तोरीका दाना, सूर्यमुखी र भटमासको क्रुड आयल र गहुँ आयात हुने गरेको छ । पछिल्लो समय तोरीका दानाको मूल्य पनि प्रतिटन ३० देखि ६० डलर बढेकाले पनि तेलको मूल्यवृद्धि भएको सम्बद्ध उद्योगीको भनाइ छ । युक्रेनबाट मगाएको तोरी नै पछिल्लो समय टनमा ३० डलर बढेर आएको उद्योगी अग्रवालले बताए । युक्रेनबाट मगाउन नसकिएपछि अस्ट्रेलियाबाट आइरहेको उनको भनाइ छ । अस्ट्रेलियाको तोरी पनि प्रतिटन ६० डलर महँगो पर्छ । अहिले तोरीको तेलको खुद्रा मूल्य प्रतिलिटर ३ सय रुपैयाँ छ । यही अवस्था रहे एक महिनापछि नै यसको मूल्य चार सय रुपैयाँ हाराहारीमा पुग्ने अग्रवालले बताए । सूर्यमुखी तेलको खुद्रा मूल्य अहिले प्रतिलिटर २ सय ६० रुपैयाँ छ । यही स्थिति रहे यसको मूल्य प्रतिलिटर ३ सय ६० पुग्ने उनको भनाइ छ । अवस्था नसुध्रिए २ सय ५० रुपैयाँमा उपलब्ध भटमास तेलको मूल्य ३ सय ५० रुपैयाँ पुग्न सक्ने उनको बुझाइ छ ।नेपाल आउने सूर्यमुखी तेलको क्रुड सबैभन्दा बढी युक्रेनबाट नै आउँछ । केही प्रतिशत मात्र रसिया र अस्ट्रेलियाबाट आउँछ । युक्रेनमा अन्य मुलुकभन्दा तोरी, भटमास र सूर्यमुखीको मूल्य सस्तो छ । प्रतिटन १ हजार ५ सय डलर परिरहेको तेलको कच्चा पदार्थ अहिले ३० देखि ३ सय डलरसम्म बढेको उद्योग संगठन मोरङका उपाध्यक्ष नन्दकिशोर राठीले जानकारी दिए । सात महिनामा युक्रेनबाट ३ अर्ब ९५ करोड ३७ लाख रुपैयाँको ४ करोड ४५ हजार किलो तोरी तेलको कच्चा पदार्थ आएको छ । ९ अर्ब ५१ करोड ६३ लाख रुपैयाँको ५ करोड ७३ लाख ६४ हजार किलो सूर्यमुखी तेलको क्रुड आयल आयात भएको छ । ७९ करोड ४७ लाख रुपैयाँको ४८ लाख ४३ हजार किलो भटमास तेलको कच्चा पदार्थ र ३ करोड ७५ लाख रुपैयाँको १ लाख ८९ हजार किलो सनफ्लावरको दाना आयात भएको भन्सार विभागको तथ्यांक छ । कोइलाको मूल्यवृद्धिले इँटा र सिमेन्ट उद्योगको उत्पादन लागत बढ्ने नेपाल उद्योग परिसंघ प्रदेश १ का अध्यक्ष भीम घिमिरेले बताए । नेपालमा कोइला पठाउँदै आएका कोलकाता बन्दरगाहका व्यवसायीले अहिले कोइलामा ३० डलर मूल्यवृद्धि गरिसकेको उनको भनाइ छ । दुर्ई साताअघिसम्म प्रतिटन दुई सय डलरमा पाइने कोइलाको मूल्य रुसयुक्रेनबीचको युद्धले २ सय ३० डलर पुगेको छ । रुसयुक्रेन युद्धले हरेक वस्तुमा प्रभाव परेको र त्यसमा पनि भन्सारका उपभोग्य वस्तु बढी प्रभावित भएको मोरङ व्यापार संघका अध्यक्ष नवीन रिजालले जानकारी दिए ।"
पोखराजनकपुर उडान सुरु,"(धनुषा)  गण्डकी प्रदेशका मुख्यमन्त्री कृष्णचन्द्र नेपालीले मधेस प्रदेशलाई गण्डकी प्रदेशको पर्यटकीय करिडोरले जोड्न पहल सुरु भएको बताएका छन् । दुबै प्रदेशलाई समृद्ध बनाउने मुख्य अधार पर्यटन रहेको उनको भनाइ छ । प्रदेशको समृद्धिको मुख्य अधार पर्यटनलाई प्रवर्द्धन गर्ने पहल सुरु भएको छ । मधेस प्रदेशको भ्रमणका क्रममा पर्यटकीय करिडोर बनाउने अधार र सम्भावनाको अध्ययन गर्नेछु, उनले भने, सम्भावना देखिएका योजनामा मधेससँग सहकार्य गर्नेछौं । बुद्ध एयरले गरेको पोखराजनकपुरको पहिलो उडानमा शनिबार जनकपुर आएका मुख्यमन्त्री नेपालीले मधेस प्रदेशको वीरगन्जसँगको आर्थिक सम्बन्ध रहेको बताए । जनकपुरसँग पर्यटकीय करिडोर बनाउनेतर्फ आफूहरू लागिपर्ने पनि उनको भनाइ छ । सिमराबाट पोखराका लागि यसअघि नै उडान सुरु भएको र जनकपुरसमेत हवाई सेवाबाट पोखरासँग जोडिएपछि दुवै सहरको पर्यटन फस्टाउने उनको विश्वास छ । पोखरा प्राकृतिक सम्पदाले भरिपूर्ण नगर रहेको र जनकपुर धार्मिक तथा सांस्कृतिक पर्यटनको गन्तव्य रहेकाले सीधा उडान हुँदा यी दुवै सहरमा पर्यटकको ओइरो लाग्ने उनले बताए । जनकपुर आएका मुख्यमन्त्री नेपाली शनिबार नेपालको रेलमा यात्रासमेत गरेका छन् । ड्राई रन गरिरहेको रेलमा जनकपुरबाट कुर्था र कुर्थाबाट जनकपुरसम्म उनले यात्रा गरेका छन् । मधेसका मुख्यमन्त्री लालबाबु राउतको निमन्त्रणमा जनकपुर आएका गण्डकीका मुख्यमन्त्री नेपालीले दुई प्रदेशबीच आन्तरिक पर्यटन प्रवर्द्धन, अन्तरप्रदेशीय समन्वय तथा सहकार्यका लागि भ्रमण फलदायी हुने प्रतिक्रिया दिए । मुख्यमन्त्रीसँगै गण्डकी प्रदेशका अर्थमन्त्री रामजी बराल, पर्यटन उद्योग वाणिज्य तथा आपूर्तिमन्त्री मणिभद्र शर्मा, मुख्य सचिवसहित उद्योग वाणिज्य संघका प्रतिनिधि तीनदिने मधेस भ्रमणका लागि शनिबार जनकपुर आएका हुन् । गण्डकीका मुख्यमन्त्रीसहितको टोलीलाई जनकपुरमा प्रदेश २ का उद्योग पर्यटन तथा वनमन्त्री शत्रुधन महतो, भौतिक पूर्वाधार विकासमन्त्री रामसरोज यादव, जनकपुरधाम उपमहानगरपालिकाका प्रमुख लालकिशोर साहसहितले स्वागत गरेका थिए । गण्डकीका मुख्यमन्त्री नेतृत्वको टोलीलाई जनकपुरका विभिन्न धार्मिक स्थलसँगै धनुषाधामको समेत स्थलगत भ्रमण गराइने मधेस प्रदेशका उद्योग, पर्यटन तथा वनमन्त्री महतोले जानकारी दिए । यसअघि मधेसका मुख्यमन्त्री राउत गत असोज ६ मा पोखरा भ्रमणमा गएका थिए । पहिलो दिन १८ सिटको विमान जनकपुर गए पनि यात्रुको चाप अनुसार बुद्ध एयरले ४२ र ७२ सिटको विमानबाट पनि उडान गर्ने बुद्ध एयर जनकपुरका प्रमुख विजय सिंहले बताए । जनकपुरपोखराको भाडा ९ हजार १ सय तोकिए पनि न्यूनतम भाडा ४ हजार १ सयमा जनकपुरबाट पहिलो दिन १६ जना यात्रु पठाएका छौं, प्रमुख सिंहले भने, यात्रुबाट राम्रो प्रतिक्रिया आएको छ । पहिलो दिनकै उडान प्याक भयो । यात्रुको चाप बढे प्रतिदिन उडान गर्नेछौं । जनकपुरबाट भारत उत्तर प्रदेशको अयोध्या उडानका लागि बुद्ध एयरले तयारी गरिरहेको छ ।"
लय समात्दै अपार्टमेन्ट व्यवसाय,"(काठमाडौं)  भूकम्पले खस्किएको अपार्टमेन्ट कारोबारले गति लिन थालेको वर्ष दिन पुग्दा नपुग्दै कोरोना महामारीले देश नै आक्रान्त बन्यो । भूकम्पको तुलनामा थोरै भए पनि कोरोना महामारीमा अपार्टमेन्टको कारोबार खस्कियो । पछिल्लो समय भने अपार्टमेन्ट बिक्री उकासिन थालेको भूमि व्यवस्थापन तथा अभिलेख विभागको तथ्यांकले देखाएको छ । भूकम्पपछि घटेको अपार्टमेन्टको कारोबार आर्थिक वर्ष २०७४७५ मा तुलनात्मक रूपमा बढेको विभागको तथ्यांक छ । आर्थिक वर्ष २०७३७४ मा १ सय ५४ वटा अपार्टमेन्टको कारोबार हुँदा २०७४७५ मा खरिदबिक्री बढेर ७ सय ६२ पुग्यो । त्यसपछि भने अपार्टमेन्ट कारोबारलाई पनि कोरोना महामारीको असर पर्यो । फलस्वरूप आर्थिक वर्ष २०७५७६ र २०७६७७ मा ५५ सय हाराहारीमा मात्र अपार्टमेन्टको कारोबार भएको विभागको तथ्यांक छ । गत आर्थिक वर्ष २०७७७८ मा भने त्यसमा पनि घटेर ४ सय हाराहारीमा कारोबार भएको विभागले जनाएको छ । आर्थिक वर्ष २०७३७४ मा १ अर्ब ४४ करोड ५० लाख ४२ हजार रुपैयाँ बराबरको १ सय ५४ वटा अपार्टमेन्टको कारोबार हुँदा विभागले ५ करोड २ लाख रुपैयाँ राजस्व संकलन गरेको थियो । आर्थिक वर्ष २०७४७५ मा ५ अर्ब ९८ करोड ५१ लाख रुपैयाँ बराबरको ७ सय ६२ वटा अपार्टमेन्ट बिक्रीवितरण भएको थियो । विभागका अनुसार २०७५७६ मा ३ अर्ब ९९ करोड ५१ लाख २३ हजार रुपैयाँ बराबरको ५ सय ३९ वटा अपार्टमेन्ट खरिदबिक्री भएको थियो । आर्थिक वर्ष २०७६७७ मा ४ अर्ब ६० लाख रुपैयाँ बराबरको ५ सय ३३ वटा अपार्टमेन्ट बिक्री हुँदा १३ करोड ३७ लाख रुपैयाँ राजस्व उठेको थियो । गत आर्थिक वर्षमा ४ अर्ब ५६ करोड ३७ लाख २६ हजार रुपैयाँ बराबरको ४ सय ५७ वटा अपार्टमेन्ट खरिदबिक्री भएको विभागको तथ्यांक छ । भूकम्पपछि नयाँ परियोजना निर्माण हुन नसक्दा अहिले उपत्यकामा अपार्टमेन्ट स्टक सकिने चरणमा छन् । उपत्यकामा अहिले एक सय जति अपार्टमेन्ट स्टकमा रहे पनि हालै बेच्न भने राखिएको छैन । १ सय जति अपार्टमेन्ट धनी आफैंले राखेका छन्, नेपाल जग्गा तथा आवास विकास संघका अध्यक्ष इच्छाबहादुर वाग्लेले भने, मूल्यवृद्धि भएपछि बेच्छन् होला । अहिले उपत्यकामा रहेका अपार्टमेन्ट २०७२ को भूकम्पअगाडिकै हुन् । भूकम्पपछि नयाँ अपार्टमेन्ट पनि बनेका छैनन् ।उपत्यकाभित्र तीन वटा कम्पनीले अपार्टमेन्ट निर्माण गर्न स्वीकृति लिए पनि काम सुरु नभएको उनले बताए । अपार्टमेन्टको माग धेरै छ, आपूर्ति भने कम छ, भएको बिक्री भइसक्यो, उनले भने । झन्डै दुई दशकदेखि उपत्यकामा मात्र सीमित भएको अपार्टमेन्टको संस्कृति उपत्यकाबाहिर विराटनगर, वीरगन्ज, भैरहवा र पोखरामा पनि सुरु भएको उनी बताउँछन् ।"
डरैडरमा दशगजाको घरबास,"कञ्चनपुर (कास) पाँच वर्षअघि आँगनमा डालेघाँसको बोट रोप्दा भारतीय सशस्त्र सीमा बल (एसएसबी) ले धम्क्याएको कुतियाकवरका पुरन सुनारले अझै बिर्सेका छैनन् । यसपटक फेरि आँगनमै रहेको करेसाबारीमा तारबार लगाउन खोज्दा पनि एसएसबीको टोली आयो । तारबार किन हालेको भन्दै सोधपुछ गरेर फर्कियो तर यसपटक बोट रोप्दाजस्तो विवाद भएन । सानोतिनो विवाद त उनलाई अब सामान्यजस्तै लाग्न थालेको छ ।दोधारा चाँदनी नगरपालिका१० कुतियाकवरका सुनारको घरआँगन दशगजासंँगै जोडिएको छ । त्यही भएर उनले आँगनको सरसफाइ गर्दा होस् वा करेसाबारी बनाउँदा एसएसबीले सोधपुछ गरिहाल्छ । हाम्रो त घरआँगन दशगजासंँगै जोडिएको छ, सानो विवाद हुँदा पनि डर लाग्छ, उनले भने, एसएसबीको मात्रै होइन, नजिकैको भारतीय बस्तीका बासिन्दाले समेत दुःख दिने गरेका छन् ।भारतको गुजरातमा लामो समय होटलमा काम गरेर फर्केका उनी अहिले गाउँमै तरकारी खेती गरिरहेका छन् । उनले उत्पादन गरेको तरकारी बिक्री हुने बजार पनि भारत नै हो । नेपालतर्फको बजार टाढा भएका कारण उत्पादित वस्तु पुर्याउन नसकिने र सहजै बिक्री गर्न नसकिने भएकाले उनी भारततर्फ बिक्री गर्छन् । तीनतिर महाकाली र जोगबुडा नदी, एकातिर भारत । बीचमा पर्छ कुतियाकवरको बस्ती । भारतसंँगै जोडिएका कारण यहाँका स्थानीय सामान्य किनमेलदेखि औषधोपचार आदिका लागि पारिकै बजारमा धाउँछन् । नुन, तेलदेखि चिनी, चियापत्ती, मरमसला सबै भारतबाटै ल्याउनुपर्छ ।सीमामा सामान्य विवाद हुँदा स्थानीयलाई किनमेलका लागि भारततर्फ जान समस्या हुन्छ । जसका कारण रातबिरात कोही बिरामी भए उपचारका लागि समस्या हुने गरेको स्थानीय बताउँछन् । वर्षेनी बाढी पस्ने उक्त ठाउँमा डुबानका बेला आश्रय लिनसमेत भारततर्फ जानुपर्छ । कुतियाकवरमा बसोबास गर्ने अधिकांशको घरआँगन दशगजासंँगै जोडिएको छ । भारतीय क्षेत्रमा एसएसबीले नियमित गस्ती गर्छ । सामान्य तलमाथि हुँदा समेत डराउने धम्क्याउने गरेको स्थानीय बताउँछन् । दशगजा क्षेत्रमै रहेको बाटो समेत स्थानीयले प्रयोग गर्न पाउँदैनन् । धान, गहुँलगायत खाद्यान्न ढुवानीका लागि समेत एसएसबीको अनुमति आवश्यक पर्छ । अहिले हामीले आफ्नै खेतमा बाटो बनायौं, कुतियाकवरकी स्थानीय वसन्ती सुनारले भनिन्, बाटो बनाउनु अघिसम्म हिँडडुल गर्नै समस्या थियो, खेतबाट धान, गहुँ घरसम्म ल्याउनसमेत निकै गाह्रो हुन्थ्यो ।"
'संघीयतालाई अनुकूल नीति खोइ ?,"(धनुषा)  सरकार गठनदेखि नै संघको कार्यशैलीमाथि प्रश्न उठाउँदै आएका मधेस प्रदेशका मुख्यमन्त्री लालबाबु राउतले साहित्य महोत्सवको मञ्चबाट पनि आलोचना गर्न छाडेनन् । जनकपुर साहित्य महोत्सवको तेस्रो दिन शनिबार मधेसको अर्थतन्त्र विषयको बहसमा उनले संघीय संरचनामा प्रदेश सरकारले अपेक्षाकृत रूपमा काम गर्न नसक्नुको दोष संघीय सरकारको नीतिमाथि थोपरे । खराब मानसिकताले बनाइएका नीतिका कारण प्रदेश सरकार सञ्चालन गर्न समस्या भएको छ, उनले भने, गलत नियतकै कारण गरिब झन् गरिब भएका छन् । समयअनुकूल नीति र बजेटमा सुधार भए मात्रै संघीयता कार्यान्वयनमा सफलता प्राप्त हुने उनले बताए । बजेट बाँडफाँट र कर्मचारी सरुवा गर्ने संघको शैली बेठिक हुँदा प्रदेश सरकारलाई गाह्रो परेको जिकिर उनले गरे । नीतिनियम कार्यान्वयन गर्ने निकायकै टुंगो हुँदैन, उनले भने, प्रदेश सरकार सञ्चालन भएको ४ वर्षमा एउटा मन्त्रालयको ७८ जना सचिव फेरिएका छन् । सचिव आउँदा २३ महिना त बुझ्न नै समय लाग्छ । मन्त्रालय र प्रदेशको अवस्था बुझेर काम सुरु गरेको केही दिनमै उनको सरुवा हुँदा नीतिनियम कार्यान्वयन कसरी हुन्छ ? संघीय सरकारले कर्मचारी समायोजनमा भेदभाव गर्दै काम गर्न नसक्ने कर्मचारी प्रदेशलाई छुट्याएको आरोप पनि उनले लगाए । जनप्रतिनिधिले बनाएको नीति कार्यान्वयन गर्ने कर्मचारी हुन्, उनले भने, मुलुकमा विभिन्न आन्दोलनले परिवर्तन भयो तर कर्मचारीतन्त्रमा परिवर्तन भएन । परिवर्तनको अनुभूति गर्ने नीति बने पनि कार्यान्वयन गर्ने कर्मचारीको मनस्थिति परिवर्तन भएको छैन । काम गर्ने शैली फेरिएन । कर्मचारीको असहयोगकै कारणले पनि प्रदेशको गतिविधि अगाडि बढ्न नसकेको भन्दै उनले रोष प्रकट गरे । सीमित स्रोत साधनका कारण सरकारले किसान र कृषि क्षेत्रलाई रोजगारीसँग जोडन नसकेको जिकिर उनले गरे । किसानले सहज रूपमा मल, बीउ र सिँचाइ नपाउँदा मधेसबाट वैदेशिक रोजगारमा जान बाध्य भएको उनको भनाइ थियो । पत्रकार उमेश चौहानले सञ्चालन गरेको मधेसको अर्थतन्त्र विषयको बहसमा सहभागी योजना आयोगका उपाध्यक्ष विश्व पौडेलले बनेका योजना कार्यान्वयन नहुँदा मधेसको अर्थतन्त्र धराशायी भएको बताए । मधेसको गरिबी रेमिट्यान्सले घटाएको छ, उनले भने, मधेसमा दिगो रोजगारीको अवसर लामो समयसम्म आउन सकेको छैन । उद्योगहरू स्थापना नहुँदा रोजगारी अभावमा यहाँबाट वैदेशिक रोजगारीमा जानेको संख्या उच्च छ । वैदेशिक रोजगारीका कारण कृषिमा जनशक्ति घट्दाको असर उत्पादनमा परेको उनको भनाइ थियो । पत्रकार अजित तिवारीले सञ्चालन गरेको राजनीतिक संस्कार विषयको बहसमा सहभागीहरूले वर्तमान राजनीति इमानदार नभएको स्वीकार गरेका छन् । जसपाका प्रदेश सांसद मनीष सुमनले कुनै बेला इन्धनको मूल्य ५० पैसा बढ्दा पनि विद्यार्थी आन्दोलन चर्किने र आन्दोलनकारीको ज्यानै गएका घटना स्मरण गराउँदै अहिले आन्दोलन नै नहुने र भए पनि दुई दिनमै शान्त हुने कारण सबैलाई थाहा भएको बताए । विद्यार्थी, सञ्चारकर्मीदेखि देशका विभिन्न अंग नै बेइमान भएकाले पनि नेताले फाइदा उठाउँदै गएको उनले दाबी गरे । जसपाका प्रदेश सांसद रामआशिष यादवले मतदाताको चेतनाको स्तर उकास्ने वर्गहरू नै गलत बाटो हिँड्न थालेकाले राजनीति दूषित हुँदै गएको बताए । एमाले प्रदेश सांसद शारदादेवी थापाले नेताकार्यकर्ताले जनप्रतिनिधिसँग खाना नास्ता, गाडीदेखि रिचार्ज कार्डसम्मको माग र सुविधा चाहेकाले भ्रष्ट बनाउने प्रवृत्ति हावी भएको बताइन् । बहसमा सहभागी पत्रकार राजेन्द्र बानियाँले राजनीति धनीका लागि मात्र सम्भव भएसम्म अवस्था परिवर्तन भए पनि कुनै फाइदा नहुने बताए । पत्रकार रूपेश श्रेष्ठले सञ्चालन गरेको कसको लोकतन्त्र, कस्तो लोकतन्त्र बहसमा सीके लाल, सरिता गिरी र हरि शर्माले बहस गरेका थिए । विश्लेषक लालले लोकतन्त्रका लागि क्रान्ति गर्नेहरूले अधिकार पाउन नसकेको बताए । लोकतन्त्रमा सबैलाई खुसी पार्नु भन्ने व्याख्या छ, लालले भने, न्याय र स्वतन्त्रता सुनिश्चितता हुनुपर्ने हो । लोकतन्त्रको मेसिन सामान्य जनता हो । हरेक पुस्ताले लोकतन्त्रका लागि संघर्ष गर्नुपर्ने अवस्था रहेको उनले बताए । विश्लेषक हरि शर्माले लोकतन्त्रलाई डोर्याउने शासक अहंकारी भएको बताए । अहिलेको लोकतन्त्र राजनीतिक शक्तिको हातमा छ, उनले भने, कुण्ठाबाट नेपाली समाज मुक्त हुनुपर्छ । सबैको समाज, वर्ग फरकफरक छ, सबैलाई एकअर्काले विभेद गरेका छन् । नेतृ सरिता गिरीले नेपालको लोकतन्त्र कोमामा गएको टिप्पणी गरिन् । पत्रकार बिनु सुवेदीले सञ्चालन गरेको नयाँ राजनीति, नयाँ संस्कार विषयको बहसमा जनमत पार्टीका विनय पञ्जियार, कांग्रेसका कञ्चन झा, विवेकशील पार्टीका कर्मा तामाङ, माओवादी केन्द्रकी पञ्चा सिंह र नेकपा एकीकृत समाजवादीकी आरती लामा सहभागी थिए । महिला राजनीति ः कति सहज कति सकस ? विषयको बहसमा चमेलीदेवी दास, मञ्जु यादव, सलमा खातुन, रीता साह र एलिजा ढकाल सहभागी थिए । मधेसमा साहित्य लेखन विषयको बहसमा रोशन जनकपुरी, चन्द्रकिशोर, रेणु गुप्ता, गोपाल अस्क र अशोक दत्त सहभागी थिए । परिवर्तनको राजनीति विषयमा कांग्रेस महामन्त्री गगन थापासँग पत्रकार अमित ढकालले बहस गरेका थिए ।"
'देश बनाउने बहस सुरु भएकै छैन,"(धनगढी)  तलदेखि माथिसम्म, जहाँतहीँ व्यक्तिगत स्वार्थ मात्रकै लफडा र किचलो छ, एमालेका स्थायी कमिटी सदस्य कर्ण थापाले नेतृत्वमा डोरिएको राजनीति विषयक अन्तरसंवादका क्रममा भने सुदूरपश्चिम मात्र हैन, देश बनाउने बारेमा त राजनीतिक बहस आरम्भ नै भएको छैन । देश बन्नका लागि यथार्थको जगमा उभिनुपर्ने हुन्छ । धनगढीमा भएको नेपाली साहित्य महोत्सवको तेस्रो तथा अन्तिम दिनका अधिकांश सत्रहरूमा पनि अघिल्ला दिनझैं समाजमा विभिन्न विधाका अगुवाहरूबीच राजनीति र साहित्यिक परिवेशकै अन्तरसंवादहरू चले । अधिकांशले दर्शक एवं श्रोताहरूलाई उत्साहित बनायो । पत्रकार चित्रांग थापाले तेर्स्याएका अनेक प्रश्नको जवाफका क्रममा नेता थापाले जनताको अज्ञानतालाई राजनीतिज्ञले शक्ति आर्जन गर्ने माध्यम बनाउने प्रवृत्तिको अन्त्य हुनुपर्नेमा जोड दिए । राजनीतिक संघर्षमै देश रुमल्लिरहनुमा नेतृत्वकै दोष होइन त भन्ने प्रश्नको उत्तरमा भने उनले घुमाउरो ढंगले आलटाल गरे । विधिको शासनको खुबै चर्चा गर्ने तर आफूले पालन नगर्ने हरेकको कार्यशैलीले समस्या निम्त्याइरहेको हुन्छ, थापाले भने, अहिले नेपालमा समस्या खडा गर्ने तर समाधानमा भने पन्छिने प्रवृत्ति छ । नेतृत्व मात्रै होइन हरेकले हरेक परिस्थितिमा जवाफदेहिता बहन गर्नुपर्नेमा उनको जोड थियो । कांग्रेस केन्द्रीय सदस्य नैनसिंह महरसँग डा पुष्कर भट्टले राजनीतिमा साहित्य र बौद्धिकताको प्रश्न विषयक बहस गरे । नेपाली राजनीतिमा बौद्धिकताको खडेरी रहेको महरको स्वीकारोक्ति थियो । राजनीति र साहित्य दुवैले कल्पना गर्छ, महरले भने, हाम्रो देशमा नेताले सबै विषय जानेकै हुने जस्तो धारणा छ । नेता बौद्धिक नभएसम्म समाज अस्तव्यस्त भइरहने जोखिम छ । नेता महरले मतदाताहरूको खराब प्रवृत्तिमाथि पनि प्रहार गरे । समाजमा सादगी व्यक्तिलाई त कसैले गन्दै नगन्ने प्रवृत्ति हाबी भएको उनको भनाइ थियो । चप्पल लगाएर पैदल हिँड्ने, सोझा र इमानदारलाई त मतदाताहरू स्वयंले हेला पो गर्ने प्रवृत्ति छ, उनले भने, उम्मेदवारलाई करोडौं खर्च गर्न बाध्य गराउने हामी मतदाता नै होइनौं र ? खर्च बेस्सरी गराउने, अनि पदमा पुगिसकेपछि तडकभडक गर्ने आर्थिक स्रोतबारे पनि प्रश्न नगर्ने आम परिपाटीले समाजलाई विकृत बनाइरहेको छ ।धनगढी उपमहानगर प्रमुख नृपबहादुर वड र डडेलधुराको परशुराम नगरप्रमुख भीमबहादुर साउदले आफ्नो कार्यकालमा भए गरेका विकास निर्माणका सन्दर्भमा अनेक दाबीहरू प्रस्तुत गरे । सुदूरपश्चिमको राजधानीसमेत रहेको धनगढीलाई स्थानीय तह निर्वाचनताका स्मार्ट सिटी बनाउने प्रतिबद्धता र वर्तमान अवस्थालाई धेरै सहभागीले जोडतोडले उठाए । नगरप्रमुख वडले भने स्मार्ट सिटी भनेकै के हो भनेर स्पष्ट बुझाइ नरहेको जिकिर गरे । स्मार्ट सिटीको आधार खडा भएको छ, वडले भने, आईटीमा व्यापक विकास भएको धनगढी देशकै तेस्रो नगर हो । अहिले नगरभित्रका हरेक घरको डिजिटल नम्बरिङ गरिएको छ । नक्सालाई डिजिटलाइज गरिएको छ । पूर्वाधार विकासमा पनि धनगढीले फड्को मारेको दाबी उनले गरे । परशुराम नगरप्रमुख साउदको पनि वडभन्दा फरक जिकिर थिएन । राजनीतिमा आरक्षण ः अभिशाप कि अवसर विषयक संवादका क्रममा निर्मला खडायतका तिखा प्रश्नको सामना धनगढी उपमहानगर उपप्रमुख सुशीला मिश्र भट्टले गरिन् । आरक्षणकै कारण क्षमतावान्हरू पन्छिनुपर्ने अवस्था आएकोमा उनको सहमति थियो । उनले भनिन्, आरक्षणका नाममा अनेक विकृतिहरू देखापरेका छन् । निश्चित समयावधिका लागि मात्रै आरक्षणको व्यवस्था कायम हुनुपर्दछ । महोत्सवमा शनिबार जनताका नजरमा प्रदेशसभाका चार वर्ष विषयमा प्रदेश सांसद डा रणबहादुर रावल, झपट बोहरा र महेशदत्त जोशीले बहस गरे । यस्तै आफ्नै कथा आफ्नै गीत विषयक छलफलमा डिक्रादेवी बादी सहभागी भएकी थिइन् । भाषा, साहित्य, कला र संस्कृतिको प्रर्वद्धन गर्ने उद्देश्यले आयोजित महोत्सवको समापनअघि सुदूरपश्चिमका मौलिक सांस्कृतिक प्रस्तुतिहरू गौरा, देउडा, ठाडीभाकालगायत सांगीतिक कार्यक्रमहरू सञ्चालन गरिएका थिए ।"
नेपालभाषाका स्रष्टा सम्मानित,"काठमाडौं (कास) नेपालभाषाका तीन स्रष्टालाई मातृभाषा सम्मान प्रदान गरिएको छ । सम्मानित हुनेमा कवि नारायणदेवी श्रेष्ठ, कथाकार प्रकाशकुमारी प्रधानाङ्ग र संस्कृतिविद् काशीनाथ तमोट छन् । अन्तर्राष्ट्रिय मातृभाषा दिवस२०२२ को सन्दर्भमा मातृभाषा साहित्य प्रतिष्ठानले शनिबार आयोजना गरेको कार्यक्रममा कवि दुर्गालाल श्रेष्ठ, प्रतिष्ठान अध्यक्ष सुलोचना मानन्धर धिताल र नारी स्रष्टाहरूको संस्था गुञ्जनकी अध्यक्ष जलेश्वरी श्रेष्ठले स्रष्टाहरूलाई सम्मान गरे । सम्मानको राशि जनही २५ हजार रुपैयाँ छ । ८७ वर्षीया नारायणदेवीको २०१४ सालमा प्रकाशित मुखूस्वां (कोपिला) कविता संग्रह नेपालभाषाको आधुनिक कविता कृतिका रूपमा मानिन्छ । ८४ वर्षीया प्रधानाङ्ग नारीवादको आवाज उठाउने पहिलो कथाकार तथा नाटककार हुन् । उनका मस्याङ्पा, लुफिं, प्रतिज्ञा र अपवाद कथासंग्रह र कलाकार नाटक संग्रह प्रकाशित छन् । ७७ वर्षीय तमोटका नेपालभाषा, नेपाली र अंग्रेजीका दर्जनौं कृति प्रकाशित छन् । कवि दुर्गालाल श्रेष्ठले मातृभाषाबारे बुझाउनु भनेको आफ्नो जातीय पहिचानको परिचय गराउनु रहेको बताए । जातीय पहिचान तब हुन्छ, जब राष्ट्रिय स्वाभिमान बच्छ, उनले भने, त्यसैले राष्ट्रिय स्वाभिमान बचाउन सक्नु नै नेपालको ठूलो राजनीति हो । समारोहमा प्रतिष्ठानका सचिव प्राज्ञ अमर तुम्याहाङ, कोषाध्यक्ष सन्चु ब्लोनलगायतले बोलेका थिए ।"
पाख्रिबासमा गजल,धनकुटा (कास) पाख्रिबासमा आयोजित गजल साँझलाई सर्जकहरूको वाचनले तताएको छ । पाख्रिबास नगर प्रमुख बिर्खबहादुर राईले शेर वाचनबाट सुरु गरेको साँझमा कैलालीकी सुमन स्मारिकाका गजलले धेरै तारिफ पाए । नगरपालिकाको सहयोगमा रूपान्तरणका लागि हाम्रो अभियान पाख्रिबासले पूर्वपश्चिमसम्मका सर्जकलाई एकै मञ्चमा जमघट गराएको हो । हलमा खचाखच दर्शकलाई गजल र गीतले अबेरसम्म पनि तताइरह्यो । अनन्त अनुरागका गजलका शेरहरूले आकर्षित गराए । अर्का सहभागी ईश्वर दाहालले अझ माहोल तताए ।
सातदोबाटोको सुरुआती जित,"(बिर्तामोड)  पेनाल्टी शुटआउटमा जित निकाल्दै सातदोबाटो युथ क्लब झापा गोल्डकप फुटबल प्रतियोगिताको क्वाटरफाइनल पुगेको छ । शनिबार उद्घाटन खेलमा सातदोबाटोले जावलाखेल युथ क्लबलाई टाइब्रेकरमा ४२ ले पराजित गरेको थियो । बिर्तामोड नगरपालिका३ बिर्ताबजारस्थित डोमालाल राजवंशी रंगशालामा भएको खेलमा निर्धारित समय २२ को बराबरी भएपछि खेलको निर्णय टाइब्रेकरबाट लिइएको हो । जावलाखेलका राजेन्द्र रावलको पेनाल्टी प्रहार सातदोबाटोका गोलकिपर अभिषेक बरालले रोकेका थिए । त्यसपछि जावलाखेलका गौरव श्रेष्ठको पेनाल्टी प्रहार पोस्टको दायाँ साइडबाट बाहिरियो । टाइब्रेकरमा सातदोबाटोका आकाश बुढामगर, प्रशान्त अवस्थी, मानबहादुर तामाङ र विदेशी खेलाडी अजयी मार्टिनले गोल गरेका थिए । जावलाखेलका विदेशी खेलाडी जुनियर र सुरजज्यू ठकुरीको प्रहारमात्र गोलमा परिणत भयो । खेलमा अग्रता पनि सातदोबाटोले नै लिएको थियो । मार्टिनले खेलको तेस्रो मिनेटमै गोल गरेका थिए । लामो पास पाएर अघि बढाएको बललाई जावलाखेलका डिफेन्डरले क्लियर गर्न नसक्दा मार्टिनले सहजै पोस्टको दिशा दिएका थिए । १२ औं मिनेटमा जावलाखेलका जुनियरले गोल गर्दै खेल बराबरीमा ल्याए । सुनील खड्काको पासमा जुनियरले सातदोबाटोका डिफेन्डर र गोलकिपरको जिल्याउँदै बललाई जालीको सम्पर्कमा पुर्याएका थिए । जुनियरले ३४ औं मिनेटमा दोस्रो गोल थप्दै पहिलो हाफमै टिमलाई अग्रता दिलाए । सुरजज्यूको पासमा उनले पोस्टको दायाँ साइडमा वान टचमै गोल गरे । ४८ औं मिनेटमा आशिष राईले गोल गर्दै सातदोबाटोलाई खेलमा फर्काएका थिए । सातदोबाटोले आक्रामक खेल खेल्न चाहे पनि जावलाखेलले सुरुदेखि नै संयमित खेल पस्किएको थियो । छोटो पासमा बल खेलाएको जावलाखेलविरुद्ध सुरु र अन्तिममा सातदोबाटोका खेलाडीले लगातार आक्रमण बुनेका थिए । खेलको २३ औं मिनेटमा जावलाखेलका निकोलास फर्नान्डेजको कडा फ्रिकिक प्रहार पोस्टको बारमा लागेर बाहिरिएको थियो । २९ औं मिनेटमा जावलाखेलका फ्लोरेन्ट कोराको पासमा सुनील खड्काले टच गर्न नभ्याउँदा बलले पोस्टको दिशा पाएन । खेलको ५४ औं मिनेटमा सातदोबाटोका मार्टिनले पेनाल्टी बक्सबाट गरेको कडा प्रहार पोस्टमाथिबाट बाहिरियो । ६९ औं मिनेटमा सातदोबाटोका मानबहादुर तामाङको लामो पासमा बक्सभित्र मार्टिनले नियन्त्रणमा लिएको बललाई जावलाखेलका डिफेन्डरले असफल पारिदिए । विनोद केसीको पासलाई विपिन कँडेलले पोस्टको दिशा दिन नसक्दा जावलाखेलले ८१ औं मिनेटमा अग्रता लिने अवसर गुमाएको थियो । सातदोबाटाका गोलकिपर अभिषेक बराल म्यान अफ द म्याच भए । उनले १० हजार रुपैयाँ प्राप्त गरे । आइतबार पुलिस र संकटाबीच खेल हुनेछ । फागुन ३० सम्म चल्ने गोल्डकप विजेताले १२ लाख ५५ हजार र उपविजेताले ६ लाख ५ हजार रुपैयाँ जित्नेछन् । पाँचौं झापा गोल्डकपको उद्घाटन पूर्वप्रधानमन्त्री केपी शर्मा ओलीले गरेका थिए ।"
बैजनाथपुरमा महिला क्रिकेट सुरु,"(विराटनगर)  महिला क्रिकेट विकास गर्न अन्तर्राष्ट्रिय महिला दिवसको अवसरमा प्रथम इक्युवालिटी कप महिला क्रिकेट प्रतियोगिता शनिबार सुरु भएको छ । नेपाल क्रिकेट फाउन्डेसनले मोरङ क्रिकेट संघको प्राविधिक सहयोगमा बैजनाथपुर क्रिकेट मैदानमा आयोजना गरेको प्रतियोगिताको पहिलो दिन मोरङ र झापा विजयी भए । मोरङले मधेश प्रदेशको सप्तरीलाई १ सय ५१ रनले हरायो । टस जितेको मोरङले २० ओभरमा १ विकेट गुमाई १ सय ९४ रन बनायो । प्लेयर अफ द म्याच सिर्जना राजवंशीले अविजित ६२ रन बनाउँदा सानु राजवंशीले ४५ र टीका साहले अविजित ४३ रनको योगदान दिए । सप्तरीकी सिर्जना चौधरीले १ विकेट लिइन् । १ सय ९५ रनको लक्ष्य पछ्याएको सप्तरीले १४१ ओभरमै ४३ रनमा अलआउट भयो । सप्तरीका कुनै ब्याटरले दोहोरो स्कोरमा रन बनाउन सकेनन् । मोरङकी कप्तान अंशु जैसवालले एक्लैले ५ विकेट लिइन् । उनले ३ ओभरमा १ मेडन राख्दै ३ रनमात्र दिइन् । दोस्रो खेलमा राष्ट्रिय खेलाडीले भरिएको झापाले सुनसरीलाई ९१ रनले पराजित गर्यो । टस जितेको झापाले २० ओभरमा ३ विकेट गुमाई १ सय ४० रन बनायो । काजोल श्रेष्ठले ३५ रन बनाइन् भने ललिता राजवंशी ११ रनमा अविजित रहिन् । सुनसरीकी नुमा लिम्बुले २ विकेट लिइन् । १ सय ४१ रनको लक्ष्य पाएको सुनसरीले १८२ ओभरमा अलआउट हुँदा ४९ रनमात्र जोड्न सक्यो । सुनसरीबाट एन्जल दोर्जेले र सपना साहले समान ११ रन बनाए । एन्जल अविजित रहिन् । प्लेयर अफ द म्याच झापाकी अप्सरी बेगमले ३ विकेट लिइन् । आइतबार सप्तरी र सुनसरी तथा झापा र मोरङबीच खेल हुनेछ । फागुन २४ सम्म हुने चल्ने प्रतियोगितामा प्रदेश १ का झापा, मोरङ, सुनसरी र मधेश प्रदेशबाट सप्तरीसहित ४ जिल्ला सहभागी रहेको फाउन्डेसनलका कार्यकारी निर्देशक अभिषेक श्रेष्ठले बताए । लिगका शीर्ष दुई टिम फाइनलमा पुग्नेछन् ।"
हिमालयन शेर्पा क्वाटरफाइनलमा,"(धनगढी)  हिमालयन शेर्पा क्लबले पाँचौं मुख्यमन्त्री सुदूरपश्चिम खप्तड गोल्डकप फुटबल प्रतियोगितामा शनिबार सिमराको नव जनजागृति युवा क्लबलाई ४० ले पराजित गरेको छ ।धनगढी रंगशालामा जितसँगै हिमालयन शेर्पा क्वाटरफाइनल पुगेको छ । सेमिफाइनल पुग्नका लागि टोलीले सोमबार आयोजक सुदूरपश्चिम एघार स्पोर्ट्स क्लबसँग प्रतिस्पर्धा गर्नेछ ।शनिबार एकतर्फी खेलमा ३१ औं मिनेटमा विकास मेराग्लियाको गोलबाट हिमालयनले अग्रता लिएको थियो । उनले डेब्यु खेलमै हिमालयनबाट गोल गरेका हुन् । इटालीमा व्यावसायिक फुटबल खेल्दै आएका नेपाली मूलका विकासले च्यासल युथ क्लबबाट ए डिभिजन लिग खेलेका थिए । मोफसलका लागि उनी हिमालयनमा आबद्ध भएका हुन् । उनले लिगमा गोल गर्न सकेनन् । खेलको ४३ औं मिनेटमा उलरिच सिवेले गोल गर्दै हिमालयनलाई २० को अग्रता दिलाए । उनैले ५५ औं मिनेटमा व्यक्तिगत दोस्रो गोल गरेपछि हिमालयन ३० ले अघि बढ्यो । त्यसपछि ८१ औं मिनेटमा पूर्णबहादुर गुरुङले गरेको गोलसँगै हिमालयन शेर्पाले ४० को नतिजा निकाल्यो । म्यान अफ द म्याच उलरिच सिवे भए । उनले १० हजार रुपैयाँ पाए । हिमालयन शेर्पाका प्रशिक्षक युगलकिशोर राईले राम्रो खेल प्रदर्शन गरेका कारण सानदार जित निस्केको बताए । विकासले नेपालमा पहिलो गोल गरेका छन् । ऊ अब्बल खेलाडी हो । आफ्नो क्षमता देखाएका छन्, प्रशिक्षक राईले भने, सबैले राम्रो खेले । अबका खेल पनि राम्रो नै खेल्छौं । विपक्षीले पनि टेक्निकल्ली खेल राम्रो खेल्यो ।नव जनजागृति युवा क्लबका प्रशिक्षक सोनु क्षेत्रीले आफ्ना सबै खेलाडी आउन नसकेका कारण कमजोर प्रदर्शन भएको बताए । हामी विपक्षीसामु कमजोर देखियौं । हाम्रा दुई खेलाडी घाइते छन्, दुई विदेशी खेलाडी आउन सकेनन् । त्यसले हामीलाई समस्या पार्यो, प्रशिक्षक क्षेत्रीले भने, टिममा जुनियर खेलाडी ल्याएका थियौं । उनीहरूले सक्दो खेल्न सकेनन् । धेरै समय हामीले डिफेन्समै बितायौं । त्यसले गोल खान पुग्यौं ।"
शिक्षा र सीतालाई स्वर्ण,काठमाडौं (कास) वाग्मती प्रदेशकी शिक्षा नापितले प्रथम वीर गणेशमान सिंह राष्ट्रिय फेन्सिङ प्रतियोगितामा महिला व्यक्तिगत सावरतर्फ स्वर्ण जितेकी छन् । राखेप कभर्डहलमा शनिबार नापितले फाइनलमा एपीएफकी उर्मिला लामालाई १५९ अंकले पराजित गरिन् । एपीएफकी शुक घिसिङ र आर्मीकी मनीषा श्रेष्ठ कांस्य जित्न सफल भए । महिला इपीतर्फ आर्मीकी सीता पाठकले एपीएफकी जानुका स्याङ्तानलाई १५१२ अंकले हराएर स्वर्ण जितिन् । एपीएफकी अनिता कार्की र आर्मीकी इन्दिरा पौडेल तेस्रो भए । प्रतियोगितामा १ सय १४ खेलाडीले १२ स्वर्णका लागि प्रतिस्पर्धा गर्नेछन् ।
धरानमा दुर्गा र पुष्पा विजयी,"सुनसरी (कास) धरानमा शनिबार भएको १०औं धरान रन नेवाः च्यारिटी १० किमिको खुला पुरुषमा जुम्लाका दुर्गाबहादुर बुढा र महिलामा एपीएफकी धाविका पुष्पा भण्डारी विजयी भएका छन् । दुर्गाले ३१ मिनेट ३ सेकेन्डमा दौड पूरा गरे । जुम्लाकै अनिश थापा एक सेकेण्डको अन्तरमा दोस्रो भए । काठमाडौंका मुकेश पाल ३१ मिनेट २० सेकेन्डबाट तेस्रो भए । उनले ३० हजार पाए । एपीएफकी धाविका पुष्पाले ३५ मिनेट २६ सेकेन्ड दूरी पार गरिन् । एपीएफकै फूलमति रानाले ३८ मिनेट ४० सेकेन्डबाट दोस्रो र काठमाडौंकी हान्ह कारलले ४१ मिनेट १४ सेकन्डबाट तेस्रो भए । दुवैतर्फका विजेताले ६० हजार, दोस्रोले ५० हजार र तेस्रोले ३० हजार पुरस्कार पाए । १६ वर्ष उमेर समूहमा प्रशान्त तामाङ र पेमा तामाङ विजयी भए । १२ वर्षमुनि सविन चेम्जोङ र इसिका थापा मगर विजयी भए । भेट्रानमा काठमाडौंका धर्म महर्जन र कालिम्पोङकी सरस्वती राई विजयी भए । सुपर भेट्रानतर्फ इन्द्रहादुर लिम्बु विजयी भए ।"
अनन्त आईएसएल खेल्ने पहिलो,काठमाडौं (कास) राष्ट्रिय टिमका डिफेन्डर अनन्त तामाङ इन्डियन सुपर लिग (आईएसएल) खेल्ने पहिलो नेपाली फुटबलर भएका छन् । उनी इस्ट बंगालको पहिलो रोजाइमा रहेर बेङ्लुरु एफसीविरुद्ध शनिबार खेलेका थिए । २४ वर्षीय अनन्तले तिलक मैदान गोवामा पूरा समय खेल्ने अवसर पाए । उनकै गल्तीमा २४ औं मिनेटमा कप्तान सुनील क्षेत्रीले गोल गरेपछि खेल बेङलुरुले १० ले जित्यो । दुवै क्लबका लागि आईएसएल २०२१२२ सिजनको अन्तिम खेल पनि हो यो । यस नतिजासँगै बेङलुरु २९ अंकसहित छैटौं भयो भने इस्ट बंगाल (११ अंक) अन्तिममा (११ औं) रह्यो । एक खेल कम खेलेका जम्सेदपुर (४० अंक) र एटीके मोहन बगान (३७) शीर्ष दुईमा छन् । सहिद स्मारक ए डिभिजन लिग २०७८ का चार खेल बाँकी छँदा थ्रीस्टारबाट रिलिज लिँदै कोलकाताका महारथी इस्ट बंगालमा आईएसएलको माघ २८ मा आबद्ध भएका थिए ।
