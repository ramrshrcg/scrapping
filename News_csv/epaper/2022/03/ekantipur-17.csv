शीर्षक,विवरण
"उपभोक्ता चर्को मारमा, निगम बढ्दो घाटामा","मूल्यवृद्धि कहिलेसम्म ? अन्तर्राष्ट्रिय बजारमा कच्चा तेलको मूल्य र अमेरिकी डलरको विनियम दरका आधारमा इन्धनको मूल्य निर्धारण हुने गर्छ । निगमले आईओसीलाई डलरमा भुक्तानी गर्दै आएको छ । अमेरिकी डलरको तुलनामा नेपाली मुद्रा लगातार कमजोर हुँदा विनियम दर १ सय २३ रुपैयाँसम्म पुगेको छ । पछिल्लो समय रुसयुक्रेन द्वन्द्वका कारण पनि मूल्यमा अप्रत्याशित वृद्धि भएको हो । रुसले युक्रेनमा आक्रमण थालेपछि प्रतिक्रिया स्वरूप अमेरिका, क्यानडालगायत मुलुकले रुसी तेलमाथि प्रतिबन्ध लगाएपछि बजार मूल्य बढेको हो ।अमेरिका र साउदी अरबपछि रुस तेल निर्यात गर्ने विश्वकै तेस्रो मुलुक हो । अन्तर्राष्ट्रिय सञ्चारमाध्यमका अनुसार रुसले हरेक दिन १ करोड ५ लाख ब्यारेल तेल उत्पादन गर्छ । जुन विश्व बजारको ११ प्रतिशत हो । बीबीसीका अनुसार रुसले विश्व बजारमा कच्चा तेलको मूल्य प्रतिब्यारेल ३ सय डलरसम्म पुग्ने चेतावनी दिएको छ । उता, रुसी तेलमाथि प्रतिबन्ध लागेपछि अन्य देशमाथि थप उत्पादनका लागि दबाब बढेको छ ।पहिलो स्थानमा रहेको अमेरिकाले प्रतिदिन २० प्रतिशत अर्थात् १ करोड १३ लाख ब्यारेल तेल उत्पादन गर्छ । दोस्रो स्थानमा रहेको साउदी अरबले विश्व बजारको करिब १५ प्रतिशत अर्थात् १ करोड ८ लाख ब्यारेल तेल उत्पादन गर्दै आएको छ । चौथो स्थानको क्यानडाले दैनिक ५३ लाख र पाँचौं स्थानको चीनले ४९ लाख ब्यारेल तेल उत्पादन गर्छन् । कच्चा तेलको ठूलो निर्यातकर्ता चीनमा कोभिड१९ को संक्रमण बढेर लकडाउन घोषणा र इरानसँग परमाणु सम्झौता हुने संकेतका कारण पनि कच्चा तेलको मूल्य केही नियन्त्रणमा छ । अमेरिकालगायत देशले लगाएको प्रतिबन्ध हटाइए इरानले हरेक दिन कम्तीमा १५ लाख ब्यारेल तेल उत्पादन बढाउन सक्ने विज्ञहरूको भनाइ छ । यसैबीच बेलायती प्रधानमन्त्री बोरिस जोन्सनले पनि खाडी मुलुकलाई पेट्रोलियम पदार्थको उत्पादन बढाउन आग्रह गरेका छन् । अन्तर्राष्ट्रिय बजारमा बुधबार कच्चा तेलको मूल्य प्रतिब्यारेल १ सय २ डलर भए पनि मंगलबार एक सय अमेरिकी डलर हाराहारी थियो ।"
"डलर सञ्चिति घट्छ, महँगी अझै बढ्छ","यसकारण अवस्था निकै चुनौतीपूर्ण बन्दै गएको छ । अन्तर्राष्ट्रिय बजारमा मूल्य बढेकाले विगतमा ल्याउने जति परिमाणमै पेट्रोलियम पदार्थ ल्याउँदा पनि हाल पहिलेभन्दा निक्कै धेरै बढी मूल्य तिर्नुपरेको छ । जसबाट धेरै विदेशी मुद्रा बाहिरिएको छ । यहीकारण केही महिनायता शोधनान्तर घाटा निरन्तर फराकिलो बन्दै गएको छ भने विदेशी मुद्राको सञ्चिति तीव्र गतिले घटिरहेको छ । नेपालको मूल्यवृद्धि पनि आयातित छ । पेट्रोलियम मूल्य बढ्दा अन्तर्राष्ट्रिय उत्पादनको लागत र मूल्य पनि स्वतः बढ्नेछ । आयातमुखी अर्थतन्त्र भएको हाम्रो मुलुकमा अन्तर्राष्ट्रिय तयारी वस्तुमा आउँदा दिनमा मूल्यवृद्धि पनि अकासिने देखिन्छ । त्यस्तै स्वदेशमा पनि उत्पादन तथा ढुवानी खर्च स्वतः बढ्छ । त्यसले अर्थतन्त्रको सबै क्षेत्रमा नकारात्मक असर पार्ने छ । रुस र युक्रेनको युद्धले पेट्रोलियम पदार्थको मूल्य प्रतिब्यारेल ३ सय अमेरिकी डलरसम्म पुग्ने अनुमान पनि भएका छन्, त्यो भनेको अहिलेको मूल्यको पनि तेब्बर हो । अनुमान गरिएअनुसार नै अन्तर्राष्ट्रिय बजारमा मूल्यवृद्धि भएमा विश्वभर र नेपालमा पनि भयावह अवस्था आउन सक्छ । त्यसकै लागि अहिले इन्धन खपत कम गर्न सवारीसाधनमा जोरबिजोर प्रणालीलगायत विभिन्न उपायबारे पनि छलफल भएको सुन्नमा आएको छ । यस्तै अन्य उपाय पनि अपनाउनुपर्छ ।"
किताबबाट वञ्चित भए दृष्टिविहीन विद्यार्थी,"जबकि केन्द्रले हरेक वर्ष सरदर ९ सय ३७ सेट पाठ्यपुस्तक मात्रै छाप्दै आएको छ । विद्यार्थी संख्याको अनुपातमा पुस्तक नछापिँदा कैयौं विद्यार्थी पुरानै पुस्तक पढ्न बाध्य छन् । निर्देशक दवाडी भने ब्रेल पुस्तक धेरै भारी हुनाले कम छापिने गरेको र पुरानै पुस्तक पनि काम लाग्ने भएको बताउँछिन् । हलुका र पातलो कागजमा समेत ब्रेल लिपि छपाउने व्यवस्था गरिन लागेको बताउँदै उनले भनिन्, अब सुधारिएको ब्रेल कार्यक्रम अघि बढाउने योजना बनेको छ । ब्रेल पाठ्यपुस्तक उत्पादनका निम्ति वार्षिक १ करोड ३७ लाख रुपैयाँभन्दा बढी खर्च हुन्छ । त्यसमध्ये करिब ४१ प्रतिशत लागत नेत्रहीन संघले बेहोर्दै आएको संघका कार्यकारी निर्देशक नरबहादुर लिम्बूले जनाए । कक्षा १० का एक विद्यार्थीका निम्ति आवश्यक एक सेट पुस्तकको मूल्य करिब २२ हजार रुपैयाँ पर्छ । विशेष प्रकारको छपाइ मेसिन हुने भएकाले सामान्य प्रेस तथा छापाखानाले ब्रेल पुस्तक छपाउन सक्दैनन् । संघका अनुसार नेपालमा ब्रेल पुस्तक छपाइ गर्ने दुईवटा प्रेस छन् । काठमाडौंको नेपाल दृष्टिविहीन कल्याण संघ र नेत्रहीन संघले ब्रेल पुस्तक छपाउँदै आएका छन् । दुवै संस्थाले दातृ निकायबाट अनुदानमा छपाइ मेसिन प्राप्त गरेका छन् । कीर्तिपुरस्थित लेबोरेटरी माविका प्रिन्सिपल लाक्पा शेर्पा दृष्टिविहीन विद्यार्थीको ज्ञानमा सीमितता हुनुका पछाडि ब्रेल पुस्तकको अभाव मुख्य कारण ठान्छन् । उनले भने, दृष्टिहीन विद्यार्थीले मुस्किलले ब्रेल पाठ्यपुस्तक पाउँछन् । त्यही पनि गह्रौं हुनाले बोकेर हिँड्नै मुस्किल छ । प्रिन्सिपल शेर्पाले विद्यार्थीलाई रेडियो, युट्युबमा श्रव्य सामग्री सुन्ने र स्टाइलस पेन (टाइप गरेको कुरा आवाज दिने) कम्प्युटर चलाउन दिने गरिएको सुनाए । तर यो सुविधा सबै विद्यालयमा छैन, उनले भने, विद्यार्थीको सबैभन्दा ठूला मर्का भनेको जाँचमा लेखक राख्नुपर्ने हुन्छ । यदि स्टाइलस पेनयुक्त कम्प्युटर चलाएर परीक्षा दिन लगाए राइटरको व्यवस्था गर्नु पर्दैन । आफ्नो शैक्षिक भविष्य आफैंले निर्धारण गर्न सक्छन् । परीक्षामा दृष्टिविहीन विद्यार्थीले थप एक घण्टा समय पाए पनि सहयोगी राखेर परीक्षा दिनुपर्ने बाध्यताले विद्यार्थी आफूले सोचेअनुसार लेख्न सक्दैनन् । दृष्टिविहीन कल्याण संघका महासचिव घिमिरेका अनुसार अहिले ब्रेलमा पारंगत दृष्टिविहीन शिक्षक चार सय हाराहारीमा छन् ।"
हिमाली क्षेत्रमा साइकल सरर,"अहिलेसम्म हाई रुटमा सम्भवतः साइकल लिएर कोही गएको छैन, उनले भने, मैले त बाटो देखाउने कोसिस मात्र गरेको हुँ । यसलाई सरकार र पर्यटन क्षेत्रसँग सम्बन्धितहरूले कसरी लिनुहुन्छ, केही सोचेको छैन । लामा आफैं पनि माउन्टेन बाइक रेसर हुन् । माउन्टेन बाइकिङ टुर कम्पनी मा साइकल, मर्मतसम्भारदेखि सहायक तथा मुख्य गाइडका रूपमा उनले झन्डै दुई दशकदेखि धेरै ठाउँको यात्रा गरिसकेका छन् । उनका अनुसार राष्ट्रिय र अन्तर्राष्ट्रिय माउन्टेन बाइक रेसहरूमा प्रतिस्पर्धीका रूपमा उनले दर्जन हारहारीमा सफलता हासिल गरिसकेका छन् । उनको यही अनुभवका आधारमा एक स्वतन्त्र माउन्टेन साइकल तथा बाइकिङ गाइडका रूपमा नेपालभर र विदेशका मुख्य गन्तव्यहरूमा देशको प्रतिनिधित्व गर्दै अगाडि बढ्ने उनको लक्ष्य छ । यात्राकै क्रममा उनले एक दशकअघि नै ग्रेट हिमालय ट्रेल को योजना बुनेको सुनाए । यस क्रममा उनले लामो समयसम्म यस यात्राबारे खोज, अध्ययन, अनुसन्धान र यात्रा पूरा गरेरै छोड्ने अठोट लिए । यात्रा गर्दा हिमालय जनजीवन, त्यहाँको परिस्थिति, त्यस क्षेत्रमा बसोबास गर्ने विभिन्न आदिवासी समुदायले बाँच्नकै लागि गरेको संघर्षबारे लामा जानकार छन् । जलवायु परिवर्तनको खतरा, भूकम्प, मौसमी बाढी र पहिरो र जारी महामारीको चपेटाले कठिन बनेको उनीहरूको संघर्षलाई उनी मलमपट्टी गर्न चाहन्छन् । त्यहाँको विशेष प्राकृतिक सुन्दरता र अनुपम भूशृंखलाका तस्बिर र एउटा डकुमेन्ट्री फिल्म नै बनाएर दुनियाँलाई देखाउने उनको योजना छ । त्यसबाट आन्तरिक तथा बाह्य पर्यटनको बाटो खुलाई हिमाली जीवनस्तर माथि उकास्ने उनले ठूलो सपना देखेका छन् । ७० दिनसम्मको एक्लो यात्रा पूरा गरेरै छाड्छु भन्ने त उनले आँट लिए । उनले तयार गरेको नक्साअनुसार कुनै स्थानमा उनले चारपाँच दिन नै मानवबस्ती नभएको भूगोलमा यात्रा गर्नॅपर्नेछ । जति यात्राको दिन नजिकिँदै छ, उनको मनमा उत्साह र छटपट्टी उस्तै वेगले बढिरहेको छ । घरि उनी घर परिवार सम्झन्छन् त, घरी आफ्नो सपना । उनले भने, जाने दिन नजिक आउँदै छ । अलिकति डर र धेरै उत्साह मनमा आइरहेको छ । यो मेरो ड्रिम प्रोजेक्ट हो । एक्लै जसरी पनि पूरा गरेरै छोड्छु । साथीभाइ र नजिकका आफन्तले कोही साथमा लिएर यात्रा गर भन्ने सुझाव उनलाई नदिएका होइनन् । एकातिर उनलाई यात्राका लागि आर्थिक जोहो गर्न कठिन छ भने अर्कोतिर उनी फरक खालको सुरुवात गर्न चाहन्छन् । यदि यो उनको प्रोजेक्ट पूरा भएमा आफू पथप्रदर्शककै रूपमा स्वदेशी तथा विदेशी पर्यटकलाई साथै लैजाने योजना बुनेका छन् । नेपाल मात्र नभएर भुटान, भारत, तिब्बत, पाकिस्तानका हिमालय मार्गको यात्रामा ग्रेट हिमालय ट्रेल छाम्ने उनको अर्को सपना छ । मेरो यो प्रोजेक्ट एउटा सुरुवाती हुनेछ । मेरो तर्फबाट म मैले सकेजति चिनाउँछु र देखाउँछु भन्ने कुरा हो, उनले भने । उनका अनुसार प्रोजेक्ट घोषणा भएको चार महिनाको दौरानमा सबैबाट राम्रो प्रतिक्रिया आइरहेको छ । पर्यटन विकाससँग सम्बन्धित निजी तथा सरकारी क्षेत्रबाट यस प्रकारका योजनामा सहकार्य र समर्थन हुने हो भने नेपालको पर्यटन क्षेत्रको विकास गर्न सकिने लामाको बुझाइ छ ।"
वामपन्थी ध्रुवीकरण कति सम्भव ?,"(काठमाडौं)  कांग्रेस सभापति एवं प्रधानमन्त्री शेरबहादुर देउवा आगामी मंसिरमा हुने संसदीय निर्वाचनपछि अर्को कार्यकालका लागि प्रधानमन्त्री बन्ने रोडम्याप लिएर अघि बढेका छन् । मिश्रित निर्वाचन प्रणालीका कारण कुनै पनि पार्टीले एक्लै बहुमत ल्याउने सम्भावना कम भएकाले सत्ता गठबन्धनमा रहेका दलसँग तालमेल गरेर अघि बढ्ने उनको मनसाय देखिएको छ । तालमेलको पक्षमा नभएका नेता शेखर कोइरालाको समूहलाई उनले २०७४ सालको जस्तै वामपन्थी ध्रुवीकरण हुन सक्छ भन्दै आफ्नो पक्षमा ल्याउने रणनीति लिएका छन् । कांग्रेसका एक पदाधिकारीका अनुसार देउवाले आफू निकट नेताहरूसँग अनौपचारिक संवादमा एमसीसी सम्झौता अनुमोदनमा साथ दिएका गठबन्धनका दलहरूलाई एक्लै छाडेर अघि बढ्न नहुने बताएका थिए । स्थानीय तहदेखि नै सत्ता गठबन्धन दललाई विश्वासमा लिन सकिएन भने २०७४ कै घटना दोहोरिन्छ भन्नेमा प्रधानमन्त्री चिन्तित देखिनुहुन्छ, ती पदाधिकारीले भने । देउवाले मंगलबार सार्वजनिक अभिव्यक्तिमार्फत पनि त्यस्तो राजनीतिक दृश्य आफूले देखिरहेको सन्देश दिएका थिए । एमालेले अहिलेसम्म एक्लै चुनाव लड्ने बताउँदै आएको छ । बुधबार बसेको संसदीय दलको बैठकमा एमाले अध्यक्ष ओलीले निर्वाचनमा एकल रूपमा लाग्न निर्देशन दिएका छन् । एकीकृत समाजवादीका नेता जीवनराम श्रेष्ठ भने राजनीतिमा हरेक सम्भावनालाई नकार्न नसकिने बताउँछन् । वामपन्थीले भोट दिँदैनन् भन्ने निष्कर्ष निकालेर कांग्रेस तालमेलबाट भाग्यो भने वाम ध्रुवीकरण स्वतः हुन्छ, उनले भने । सत्ता गठबन्धनमा रहेको माओवादी केन्द्र र प्रमुख प्रतिपक्ष एमालेका दोस्रो तहका केही नेता वाम तालमेलको प्रयासमा रहेको चर्चा छ । तर माओवादी नेता हरिबोल गजुरेल एमालेसँग तत्काल सहकार्य सम्भव नहुने बताउँछन् । कांग्रेससँग तालमेल नहुँदा पनि केपी ओलीले नेतृत्व गरेको एमाले बाहेकका वामपन्थी दलसँग मात्रै ध्रुवीकरण हुन सक्छ, उनले भने ।राजनीतिशास्त्रका प्राध्यापक कृष्ण पोखरेल एकातिर एमालेसँग गहिरो अविश्वास, अर्कातर्फ प्रधानमन्त्री देउवा आफैं विगतका घटनाबाट सचेत भएकाले वामपन्थी ध्रुवीकरण भइहाल्ने आधार कम भएको बताउँछन् । राजनीतिलाई सम्भावनाकै खेल मान्ने हो भने कहिलेकाहीं नचिताएको कुरा सम्भव हुन्छ, चिताएको कुरा पुग्दैन, २०७४ सालमा कांग्रेससँग सत्ता समीकरणमा रहेरै माओवादीले एमालेसँग गठबन्धन गर्नु सामान्य घटना थिएन, उनले भने, त्यही तीतो अनुभवका कारण प्रधानमन्त्री देउवा यसपटक वामपन्थी ध्रुवीकरण हुन नदिन सचेत हुनुहुन्छ । अर्कातर्फ वामपन्थी दलहरूबीच जुन तहको तिक्तता छ, त्यसको सफाइ अहिल्यै भएर मिल्ने आधार देखिँदैन । २०७४ मा स्थानीय तह निर्वाचन हुँदा कांग्रेस र माओवादी सरकारमा सँगै थिए भने एमाले सत्ताबाहिर थियो । स्थानीय तहको निर्वाचन परिणामपछि माओवादी अध्यक्ष पुष्कमल दाहालले कांग्रेससँग तालमेल फलदायी नहुने निष्कर्ष निकाल्दै प्रदेश र संघको निर्वाचनमा एमालेसँग तालमेल गरेका थिए । विगतमै जस्तै उत्तरी छिमिकीले वामपन्थी दललाई एक ठाउँमा ल्याउन पहल गर्न सक्ने बुझाइ प्रधानमन्त्री देउवा र उनीनिकट नेताहरूमा छ । नेपालको राजनीतिमा बाह्य खेलाडीको भूमिका छँदै छैन भन्नु आदर्श मात्रै हो, त्यसलाई नजरअन्दाज गर्न सकिन्न, पोखरेलले भने, तर अहिल्यै मुखर रूपमा आइसकेको छैन । देउवाको कोसिस गठबन्धनमा कुनै किसिमको अवरोध नआओस् भन्नेमा हुन्छ ।छैटौं पटक प्रधानमन्त्री बनेर कीर्तिमान राख्न देउवाले गठबन्धन दलसँगको चुनावी तालमेललाई बाध्यता ठानेका छन् तर पार्टीभित्रका आफ्नै प्रतिस्पर्धी शेखर कोइरालाको समूह व्यक्तिगत लाभका लागि कांग्रेसले सिद्धान्तसँग सम्झौता गर्न नहुने पक्षमा छ । पार्टीले पूर्ण आकार ग्रहण नगर्दै निर्वाचनमा होमिनुपर्ने बाध्यतामा रहेको एकीकृत समाजवादीका लागि चुनावी तालमेल जीवनमरणको सवाल छ भने माओवादी केन्द्रका लागि पार्टी शक्ति कायम राख्ने बाध्यता छ । हामीले गम्भीर र जिम्मेवार भएर निर्णय लिन सकेनौं भने २०७४ कै नियतिमा पुगिन्छ, त्यसैले प्रधानमन्त्रीले गठबन्धनका दललाई साथ छाडेर एक्लै अघि बढ्नु हुन्न भन्दै आउनुभएको हो, कांग्रेसका एक मन्त्रीले भने, सकभर तीनै तहको चुनावी तालमेल एकैपटक गरौं भन्ने छ । गठबन्धन दलबीच तीन तहको निर्वाचनमा तालमेल गर्न लिखित समझदारी गर्ने कुरा पनि उठेको छ । एक नेताका अनुसार स्थानीय निर्वाचनको परिणामपछि पनि नबिच्किउन् भनेर देउवाले माओवादी अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालसँग एकैचोटि तीनै तहका निर्वाचनका लागि तालमेल गर्न विभिन्न विकल्पमा छलफल चलाइरहेका छन् । स्थानीय तहको हकमा ६ महानगर र ११ उपमहानगरपालिकामा केन्द्रबाट तालमेलको निर्णय लिने र अन्य पालिकामा स्थानीय आवश्यकता र औचित्यलाई आधार मानेर तालमेल गर्ने जिम्मा स्थानीय तह स्तरलाई दिने गरी नेताहरूबीच छलफल भइरहेको छ । हालै सम्पन्न राष्ट्रिय सभा निर्वाचनमा अपनाइएको मोडल प्रदेश र संघको निर्वाचनमा लागू गर्न सकिने प्रस्ताव माओवादी अध्यक्ष दाहालले अघि सारेका छन् । राष्ट्रिय सभाका १९ सदस्यका लागि भएको निर्वाचनमा आआफ्ना पार्टीको कोटा कायमै राखेर एमालेको भागका ८ सदस्यमा भागबन्डा गरिएको थियो । जसपाको भागमा परेको एक सदस्यबाहेक सबैमा गठबन्धन दलका उम्मेदवारले जितेका थिए । तर, संघ र प्रदेशमा त्यस्तै मोडल अपनाउन कांग्रेस इच्छुक छैन । २०७४ को प्रतिनिधिसभामा प्रत्यक्षतर्फ कांग्रेसभन्दा धेरै सिट माओवादीले जितेको छ । प्रत्यक्षतर्फका १ सय ६५ सिटमा कांग्रेसले कम्तीमा सय सिट आफ्नो लागि सुरक्षित बनाउन खोजेको छ । सत्ता गठबन्धन दलका नेताहरू भने चुनावी अभियानमा जुिटसकेका छन् । यसले स्थानीय तहमा प्रतिस्पर्धा गर्न तम्तयार भएका नेताकार्यकर्तालाई अन्योल बनाएको छ । गठबन्धन दलले तालमेलबारे निर्णय नगर्दा स्थानीय समितिहरूले उम्मेदवार चयन प्रक्रिया अघि बढाउन सकेका छैनन् । कांग्रेस महामन्त्री विश्वप्रकाश शर्माले चुनावी अभियानका क्रममा गठबन्धन दलसँग कहाँ कसरी तालमेल गरेर जान सकिन्छ भन्नेबारेमा रायसुझाव पनि लिइरहेको बताए । गाउँमा खटिनुभएका केन्द्रीय प्रतिनिधिहरू सम्भवतः चैत तेस्रो सातासम्ममा राजधानीमा फर्किसक्नुहुनेछ, त्यसपछि केन्द्रीय कार्यसमितिको बैठक बसेर निर्णय लिइन्छ, उनले भने । कांग्रेस नेता चन्द्र भण्डारी तालमेल गर्नेनगर्ने र कसलाई उम्मेदवार बनाउने भन्ने निर्णय गर्ने जिम्मा स्थानीय तहलाई दिनुपर्नेमा जोड दिन्छन् । केन्द्रले सबैमा हस्तक्षेप गर्ने हो भने पद र पैसाको बार्गेनिङ सुरु हुन थाल्छ, उनले भने, पद र पैसाको बार्गेनिङ गर्न नदिन पनि तलका निकायलाई निर्णय गर्ने अवसर दिनुपर्छ । कांग्रेस विधानले महानगर र उपमहानगरपालिकामा प्रमुख र उपप्रमुखबाहेक अरू सबै तहका पदका लागि उम्मेदवार चयन गर्ने अधिकार तल्ला तहलाई दिएको छ ।"
गठबन्धनमा खटपट !,"(काठमाडौं)  सत्ता गठबन्धनबीच स्थानीय तहका साथै प्रदेश र संघको चुनावमा पनि तालमेल गर्ने कसरत भइरहेका बेला कांग्रेस र माओवादी केन्द्रका नेताहरूले आपसमा टीकाटिप्पणी गर्ने क्रम बढेको छ । कांग्रेसमा खास गरी शेखर कोइराला समूहका नेताहरूले एक्लै चुनावमा जानुपर्ने सार्वजनिक अभिव्यक्ति दिइरहेका छन् भने माओवादी नेताहरूले पनि कांग्रेसमा अहंकार बढेको प्रतिक्रिया दिन थालेका छन् । माओवादी अध्यक्ष पुष्पकमल दाहालका पछिल्ला अभिव्यक्तिमा स्थानीय चुनावमा तालमेल गर्ने कुरा उति प्राथमिकतामा परेको देखिँदैन । उनले बुधबार माओवादीको उपत्यका, सम्पर्क समन्वय विशेष प्रदेश तथा प्रवास समन्वय समितिको संयुक्त वैचारिक राजनीतिक प्रशिक्षणमा कार्यकर्तालाई एक्लै चुनाव लड्नका लागि तयार रहन निर्देशन दिए । गठबन्धन कायमै रहन सक्छ तर हामी आफ्नो खुट्टामा उभिनुपर्यो । हामी २०६४ को जस्तो माहोलमा फर्किनुपर्यो, दाहालको भनाइ उद्धृत गर्दै एक नेताले भने, गठबन्धन गरेर जितिहालिन्छ भन्ने भरमा नपरौं । माओवादी नेता वर्षमान पुनले कांग्रेसका केही नेतामा गठबन्धन भएका पार्टीका नेताहरूलाई हेप्ने प्रवृत्ति देखिएको टिप्पणी गरेका छन् । हामीले सडकको कांग्रेसलाई सत्तामा पुर्याएका छौं । सत्तामा पुगेको कांग्रेसका केही नेताले अहंकार देखाइरहेका छन् । उनीहरूमा सत्ताको उन्माद देखिन्छ, उनले भने, स्थानीय निर्वाचनमा उनीहरू नराम्ररी पछारिनेवाला छन् । नेता पुनले स्थानीय निर्वाचनमा एमालेसँग तालमेलको ढोका बन्द भइनसकेको उल्लेख गरे । हामी घुँडा टेकेर तालमेल गर्नुपर्यो भन्न कसैलाई जाँदैनौं । हाम्रो आफ्नै शक्ति छ, उनले भने, दुवैतिर (गठबन्धन र एमाले) सँग तालमेल हुने ठाउँमा हामी खुला नै छौं । केही समयअघि अध्यक्ष दाहालले पनि एमाले अध्यक्ष केपी शर्मा ओलीसँग संवादको ढोका बन्द नगरेको बताएका थिए । एमाले उपमहासचिव प्रदीप ज्ञवालीले भने राष्ट्रिय स्तरमा माओवादी केन्द्रसँग तालमेल हुने सम्भावना नरहेको बताए । माओवादीमा स्थानीय चुनावलाई लिएर मनोवैज्ञानिक डर छ । त्यसैले माओवादी नेताहरूले एमालेसँग तालमेलको कुरा गरिरहेका हुन सक्छन्, उनले भने, राष्ट्रिय स्तरमा चुनावी तालमेल नभए पनि स्थानीय तहमा कहींकतै विशिष्ट स्थिति हेरी समीकरण बन्न सक्छ । ओलीका अभिव्यक्तिले पनि माओवादीसँग तालमेल भइहाल्ने संकेत गर्दैन । एमाले नेता घनश्याम भुसालले कान्तिपुरमा लेखेको कम्युनिस्ट पार्टीको भविष्य ः एकता वा सत्यानाश लेखप्रति ओलीले मंगलबार व्यंग्य गर्दै आफ्नो नेतृत्वको सरकार ढालेका पार्टीसँग एकताको कुरा गरेर जिस्केको टिप्पणी गरेका थिए । कतिपय राजनीतिक विश्लेषक भने एमाले अध्यक्ष केपी शर्मा ओली र माओवादी अध्यक्ष दाहाल राजनीतिक स्वार्थ का लागि कुनै पनि बेला मिलनको हात बढाउने नेता भएकाले सत्ता गठबन्धनबीच अनुकूल चुनावी तालमेल नसके माओवादीले एमालेसँग सम्झौता गर्न सक्ने बताउँछन् ।"
निर्वाचन ताकेर जथाभावी सरुवा,"(काठमाडौं)  स्थानीय तह निर्वाचन नजिक आइरहेका बेला सरकारले आफूअनुकूल कर्मचारीलाई मापदण्ड मिचेर सरुवा गर्ने क्रम बढाएको छ । निजामती ऐन उल्लंघन भए कारबाही गर्नुपर्ने संघीय मामिला तथा सामान्य प्रशासन मन्त्रालयले नै सरुवालाई प्रश्रय दिएका कारण प्रशासनिक संयन्त्रमा बेथितिको चाङ लागेको छ ।राजनीतिक पहुँच र शक्तिकै आधारमा दरबन्दी नभएको स्थानमा पनि निमित्तबाट कार्यालय सञ्चालन गर्ने, सरुवा गरेको स्थानमा नजाने, गएकाहरू पनि हाजिर गरेको भोलिपल्टदेखि पुनः सरुवाकै चक्करमा काठमाडौं धाउने क्रम जारी छ । एउटा समूहको दरबन्दीमा अर्को समूहका कर्मचारी पठाउने, स्थानीय तहमा जान नचाहने, जस्तोसुकै गल्ती गरे पनि कर्मचारीमाथि कारबाही नहुनेजस्ता विकृति फस्टाउँदै गएको मन्त्रालयका अधिकारीहरूले नै स्विकार्न थालेका छन् । राजनीतिक दबाबका कारण सरुवा गर्न बाध्य हुन्छौं, मन्त्रालयका एक अधिकारीले भने, कर्मचारीमा राजनीतीकरण उस्तै छ । आफू कतिबेला सरुवा हुनुपर्छ ? सरुवा के कारणले भएको हो ? जस्ता विषय पनि कर्मचारीलाई जानकारी हुँदैन । अधिकारीहरूका अनुसार अघिल्लो सरकारले जसरी प्रशासन संयन्त्रमाथि हस्तक्षेप गरेको थियो, हाल त्यसैले निरन्तरता पाएको छ । सबैभन्दा धेरै स्थानीय तहको सरुवामा बेथिति देखिएको छ भने मन्त्रालयले संघ र प्रदेशमा गर्ने सरुवामा कुनै मापदण्ड ख्याल गरेको छैन । स्थानीय तहमा आफ्नो मान्छेलाई निमित्त दिनकै लागि मन्त्रालयले पठाएको प्रशासकीय अधिकृतलाई हाजिर नगराउने वा कामकाज गर्न नसक्ने परिस्थिति बनाउने गरिएको सरुवा भएका कर्मचारी बताउँछन् । सचिव अधिकारीले समस्या एकतर्फी नभई फरकफरक प्रकृतिका भएको उनले बताए । निजामती सेवा ऐन २०४९ को दफा १८ को उपदफा (३) मा विशेषज्ञताको सेवा लिनुपर्ने पदमा रहेको र स्थानीयस्तरमा अन्यत्र कतै पनि निजको सेवा, समूह, उपसमूहसम्बन्धी पद तथा कार्यालय नभएको निजामती कर्मचारी र विशिष्ट श्रेणी तथा राजपत्रांकित प्रथम श्रेणीको कर्मचारीबाहेक अन्य निजामती सेवाको कर्मचारी सरुवा गर्दा सम्बन्धित अख्तियारवालाले सामान्यतया वर्षमा एकपटक तोकिएबमोजिमको समय तालिकाअनुसार सरुवापत्रमा अवधि तोकेर सरुवा गर्नुपर्ने उल्लेख छ ।नियमावलीमा कुनै पनि निजामती कर्मचारीलाई सरुवा भएको कार्यालयमा हाजिर नभई अरू पद वा कार्यालय सरुवा गर्न नपाइने उल्लेख छ तर एउटा कार्यालयमा हाजिर नै नभई अन्यत्र सरुवा भएका उदाहरण धेरै छन् । संघीय मामिला मन्त्रालयका सचिव सुरेश अधिकारी सरुवामा समस्या रहेको स्विकार्छन् । केही व्यावहारिक अप्ठ्यारा रहेको उनले बताए । उनले स्थानीय तहमा रिक्त स्थान, हुलाक, प्रदेश, गृहलगायतका स्थानमा अधिकृतहरूको माग धेरै भएका र उपसचिवहरू नयाँ आएकाले सरुवा मिलाउने काम भइरहेको उनले बताए । संघीय मामिला तथा सामान्य प्रशासन मन्त्रालयले इटहरी उपमहानगरपालिकाको प्रमुख प्रशासकीय अधिकृतमा प्रशासन समूहका सहसचिव पठाउने तयारी गर्दागर्दै शिक्षा समूहकै पठाउनुपर्ने दबाब आयो । राजनीतिक दबाब थेग्न नसकेपछि मन्त्रालयले शिक्षा समूहका सहसचिव रामचरित्र मेहतालाई सरुवा गर्यो । दरबन्दी एउटा समूहको भए पनि मन्त्रालयले अर्कै समूहको कर्मचारी पठाएको छ । अहिले संघीय मन्त्रालयमा १८ जना सहसचिव अतिरिक्त समूहमा हाजिर गरेर बसेका छन् । यही साता ९ जना सहसचिव थपिँदै छन् । गृह मन्त्रालयमा १४ जना सहसचिवको दरबन्दी रिक्त छ तर संघीय मन्त्रालयले त्यहाँ सरुवा गर्न सक्दैन । ७ वटा उपमहानगरपालिकामा प्रमुख कार्यकारी अधिकृत रिक्त छ । न मन्त्रालय त्यहाँ सहसचिव पठाउन सक्छ न उनीहरू जान चाहन्छन् । रौतहटको ईशनाथ नगरपालिकाका शिक्षा संयोजक (नायब सुब्बा) नन्दकिशोर गुप्ता अहिले निमित्त प्रमुख प्रशासकीय अधिकृत छन् । नगरपालिकाकी उपप्रमुख हुसेन आराको अध्यक्षतामा गत माघ २४ मा बैठक बसेको किर्ते माइन्युट तयार गरेर संघीय मन्त्रालय पठाएको पत्रका आधारमा उनले अहिले निमित्तको काम गरिरहेका छन् । एकातिर संघीय मन्त्रालयले सातापिच्छे कर्मचारी सरुवाको सूची सार्वजनिक गरिरहेको छ । अर्कोतर्फ आवश्यक स्थानमा कर्मचारी अभाव जस्ताको तस्तै छ । गत भदौदेखि १० पटकभन्दा बढी सहसचिवको सरुवा भइसकेको छ । यस अवधिमा २ सय ५० जनाभन्दा बढी सहसचिवको पटकपटक सरुवा भएको छ । गत २७ गते ३० जना उपसचिवको सरुवा गरेको मन्त्रालयले केही दिनमा फेरि सरुवाको तयारी गरेको छ ।नगरपालिका र गाउँपालिकामा उपसचिवको दरबन्दी रिक्त छ । दुई सयभन्दा बढी स्थानीय तह पाँच वर्षसम्म निमित्तको भरमा सञ्चालन भएका छन् । कतिपय स्थानीय तहमा कर्मचारी अभावका कारण विकास बजेट खर्च गर्न नसकेको जनप्रतिनिधिले गुनासो गर्दै आएका छन् । तर जागिर खाएदेखि सिंहदरबार नछाडेका कर्मचारी (उपसचिवहरू) उपत्यकाबाहिर जान मान्दैनन् । मन्त्रालयका एक अधिकारीले छिटोभन्दा छिटो निर्वाचन आचारसंहिता लागू भएमा आफूहरूलाई सरुवाको झन्झट नहुने बताए । निर्वाचनमा कर्मचारीको व्यवस्थापन गर्नुपर्ने भए पनि सातापिच्छे हुने सरुवाका कारण अप्ठेरो भएको ती अधिकारीले बताए । खासगरी स्थानीय तहका कर्मचारीको सरुवा नरोकिएसम्म व्यवस्थापन गर्न कठिन हुने तर्क उनीहरूको छ । निर्वाचन आयोगले आगामी चैत १५ सम्म कर्मचारी सरुवा टुंग्याउन भनेको छ । संघीय मन्त्रालयका प्रवक्ता तथा सहसचिव वसन्त अधिकारीले स्थानीय निर्वाचन नजिकिएकाले अब कर्मचारीले स्थानीय तहको कार्यालयको व्यवस्थापन मिलाउने समय आएको बताए । दुई महिनामा निर्वाचन हुने भएकाले समस्या परेको स्थानबाहेक सरुवाको विषयले प्राथमिकता नपाउने उनको दाबी छ ।"
प्रतिवेदन कार्यान्वयन ढिलाइप्रति मन्त्रीको आपत्ति,"काठमाडौं (कास) वनमन्त्री रामसहायप्रसाद यादवले गैंडा मरेको घटनाको छानबिन प्रतिवेदन कार्यान्वयनमा भएको ढिलाइ र आलटालप्रति असन्तुष्टि जनाएका छन् । मन्त्रालयले चितवन निकुञ्जका कर्मचारीलाई विभागीय कारबाही गर्न निर्देशन दिएको १ महिना भइसक्दा पनि कारबाही प्रक्रिया अघि नबढाएकामा मन्त्रीले असन्तुष्टि जनाएका हुन् । मैले प्रतिवेदनमा दोषी ठहर्याइएका सबै निकाय र कर्मचारीलाई कारबाही गर्न पहिल्यै निर्देशन दिएको हो, यादवले बुधबार कान्तिपुरसँग भने, अहिलेसम्म कार्यान्वयन भएको रहेनछ, किन ढिलाइ भएको हो, मैले बुझ्न सकिनँ । स्रोतका अनुसार यादव र मन्त्रालयको ताकेतापछि राष्ट्रिय निकुञ्ज तथा वन्यजन्तु संरक्षण विभागले कारबाहीका लागि चितवन निकुञ्जलाई मंगलबार मात्र पत्राचार गरेको छ । भरतपुरमा सडक विस्तार क्रममा खनिएको खाल्डोमा परी गैंडा मरेको घटनामा निकुञ्जका कर्मचारीसमेत दोषी देखिएकाले उनीहरूलाई समेत विभागीय कारबाही गर्नुपर्ने प्रतिवेदनमा उल्लेख छ । निकुञ्ज कर्मचारीसमेत दोषी देखिएको र विभागीय कारबाही गर्न समितिले सिफारिस गरेपछि मन्त्रालयले फागुन पहिलो साता विभागलाई कारबाहीका लागि पत्राचार गरेको थियो । विभागले ढिलो गरी निकुञ्जलाई प्रतिवेदनमा औंल्याएअनुसार कर्मचारीलाई कारबाही गर्न लेखिपठाएको छ, मन्त्रालय स्रोतले भन्यो, त्यसको बोधार्थ हामीलाई पनि प्राप्त भएको छ । निकुञ्ज प्रमुख हरिभद्र आचार्यका हकमा भने विभागले नै अलग्गै कारबाही गर्नेसमेत स्रोतले बतायो । गैंडाको मृत्युसम्बन्धी छानबिन समितिमा निकुञ्ज प्रमुख आचार्य स्वयं पनि सदस्य छन् । आचार्यले भने घटना भएका बखत आफूले सहायक संरक्षण अधिकृत राजु घिमिरेलाई निमित्त प्रमुखको जिम्मेवारी दिएर बिदामा बसेको जिकिर गर्दै आएका छन् । निकुञ्जको रेञ्ज पोस्ट, नेपाली सेनाको सुरक्षा पोस्ट, डिभिजन वन कार्यालय, चितवनका सबडिभिजन वन कार्यालयहरूको नियमित गस्ती र पेट्रोलिङ गरी फिल्डस्तरमा सञ्चालित आयोजनाका बारेमा निगरानी बढाउनुपर्नेमा त्यसो नभएको छानबिन समितिले ठहर गरेको छ । घटनालगत्तै छानबिन गर्न मन्त्री यादवले वन तथा भूसंरक्षण विभागका उपमहानिर्देशक डा राजेन्द्र केसीको संयोजकत्वमा समिति बनाएका थिए । समितिले सम्बन्धित निकुञ्ज कार्यालयका कर्मचारीहरूलाई प्रचलित निजामती सेवा ऐन, २०४९ तथा अन्य प्रचलित कानुनले तोकेको पदीय दायित्व जिम्मेवारी पूरा नगरेकाले विभागीय कारबाही गर्न सिफारिस गरेको छ । मन्त्रालयले प्रतिवेदनमा दोषी ठहर्याइएका र निर्देशन दिन सिफारिस गरिएका भौतिक पूर्वाधार तथा यातायात मन्त्रालयलगायतका निकाय र कर्मचारीलाई पनि कारबाही गर्न त्यतिबेलै पत्राचार गरेको थियो । प्रतिवेदनमा सडक डिभिजन भरतपुरका पदाधिकारीलाई समेत निजामती ऐनअनुसार कारबाही गर्नुपर्ने उल्लेख छ । विभागीय कारबाहीभित्र स्पष्टीकरण लिने र त्यसमा चित्त नबुझे ग्रेड कट्टा र बढुवा रोक्कासम्म हुने व्यवस्था छ । पूर्वपश्चिम राजमार्गको पुल्चोकगोन्द्राङ खण्डलाई ६ लेन बनाउन खनिएको खाल्डो नपुर्दा त्यसमा परेर गत माघ ९ मा वयस्क भाले गैंडा मरेको थियो । घटनास्थल वन्यजन्तुको जैविक मार्गमा भएको र त्यस क्षेत्रमा लामो समयदेखि सडक विस्तार गर्ने काम भइरहे पनि निकुञ्ज कार्यालय र सुरक्षार्थ तैनाथ सेनाले अनुगमन नगरेको समितिको ठहर छ ।"
अनियन्त्रित प्लटिङलाई मौन स्वीकृति,"ढिस्को, खोला र इनारको ख्यालै नगरी जग्गा कारोबारीले आफूखुसी रूपमा डोजर चलाएको दृश्यका साक्षी स्थानीयहरू छन् । प्लटिङ जोडिने गरी सडक ट्र्याक खोल्ने र घडेरी सम्याउने नाममा बिनास्वीकृति प्लटिङ भइरहेको उनीहरूको भनाइ छ । डोजर चलाउन स्वीकृति दिने अनुमति वडा कार्यालयलाई छैन, सूर्यविनायक९ का वडाध्यक्ष एवं नगरपालिकाका प्रवक्ता उपेन्द्रराज केसीले भने, घडेरी सम्याउने भन्दै सिफारिसस्वीकृति लिन आउनेलाई नगरपालिका पठाउने गरेको छ । उपत्यकामा प्लटिङका नाममा भइरहेको जथाभावी जमिनको खण्डीकरण र सार्वजनिक जमिनको दोहन कसरी चलिरहेको छ, त्यसलाई नियमन गर्ने सरकारी नियकाले कस्तो भूमिका खेलिरहेका छन् भन्ने बुझाउन माथिका तीन दृश्य काफी छन् । यस्तो दृश्य उपत्यकाका दर्जनौं स्थानमा देखिन्छ । ललितपुरको गोदावरी नगरपालिकाको गोदामचौर, चापागाउँ, ठेचो र विशंखुनारायण क्षेत्रमा सार्वजनिक बाटो, वन, राजकुलो मिचेर जग्गा व्यवसायीले जथाभावी डोजर चलाइरहेको देख्न सकिन्छ । स्थानीय तहको मौन स्वीकृतिमा जग्गा कारोबारीले अनियन्त्रित रूपमा अवैधानिक भूमि दोहन गरिरहेको स्थानीय प्रसंग राजथलाले बताए । स्थानीय तहले जग्गा कारोबारीलाई जग्गा सम्याउने नाममा प्लटिङको बाटो खोलिदिएको छ, उनले भने, सार्वजनिकपर्ती जग्गामा डोजर आतंक फैलाउँदा न अनुगमन न त कारबाही नै गरेको पाइन्छ । यस्तै दृश्य काठमाडौंको बूढानीलकण्ठ, टोखा, नागार्जुन, तारकेश्वर, चन्द्रागिरि, गोकर्णेश्वर, शंखरापुरलगायत क्षेत्रमा पनि देख्न पाइन्छ । धेरैजसो ठाउँमा स्थानीय तहकै प्रतिनिधिको मिलेमतोमा भइरहेको जथाभावी प्लटिङका विषयमा प्रतिनिधिहरू भने मुख खोल्न चाहँदैनन् । जसका कारण मापदण्डबाहिर रहेर प्लटिङको कारोबार मात्रै भइरहेको छैन, खोला, राजकुलो र सार्वजनिक जमिन मिच्ने कामलाई पनि प्रोत्साहन मिलिरहेको छ । उपत्यकाका चारैतिर यस्ता अव्यस्थित र जथाभावी प्लटिङ भइरहे पनि सम्बन्धित सरकारी निकाय मूकदर्शक देखिन्छन् । काठमाडौं उपत्यका विकास प्राधिकरण भक्तपुर, काठमाडौं र ललितपुर आयुक्तको कार्यालय भने जिल्लाभित्र सञ्चालित अधिकांश प्लानिङ अवैधानिक भन्दै कारबाही गर्नुको सट्टा सर्वसाधारणलाई जग्गा खरिदबिक्री नगर्न अनुरोधको सूचना जारी गर्दै जिम्मेवारीबाट पन्छिने गरेका छन् । अव्यवस्थित र अवैधानिक रूपमा जग्गा खण्डीकरण भइरहेको सूचना प्राप्त भयो, सोही आधारमा अनुगमन गर्यौं । योजना स्वीकृति नलिई जग्गा प्लानिङ गरेको पाइएकाले सूचना सार्वजनिक गर्यौं, प्राधिकरण भक्तपुरका जिल्ला आयुक्त कृष्ण महर्जनले भने, स्वीकृति नलिई प्लटिङ गरिएका जग्गा रोक्का गर्न कित्ता नम्बरसहितको विवरण तयार गर्दै छौं, सम्बन्धित डेभलपर्सको नाम, योजनाको कुल क्षेत्रफल र कित्ता नम्बरसहितको विवरणको प्रतिवेदनका लागि तीन जनाको समिति गठन गरेर प्रक्रिया थालेका छौं । काठमाडौं उपत्यका विकास प्राधिकरण जिल्ला आयुक्तको कार्यालय भक्तपुरले सूर्यविनायक, मध्यपुर थिमि र चाँगुनारायण नगर क्षेत्रभित्र सञ्चालित ९२ वटा जग्गा प्लानिङ अवैधानिक भएको भन्दै खरिदकर्तालाई जग्गा खरिद नगर्न दुई महिनाअघि नै सूचना जारी गरेको थियो । तर सरकारी सूचनाको बेवास्ता गर्दै ती स्थानमा डोजर चल्न छोडेका छैनन् । प्राधिकरण ललितपुरले पनि गोदावरी, महालक्ष्मी नगरपालिका र ललितपुर महानगरपालिका क्षेत्रभित्र सञ्चालित ७३ वटा जग्गा प्लानिङ मापदण्डविपरीत पाइएकाले खरिदकर्तालाई सचेत गराउन सूचना सार्वजनिक गरेको जनाएको छ । हालसम्म १०४ वटा योजनाले जग्गा प्लटिङको स्वीकृति लिइएको छ, बाँकी मापदण्डविपरीतका छन्, जिल्ला आयुक्त जगदीशकृष्ण लामिछानेले भने, योजना स्वीकृतिमा नआए जग्गा रोक्का र जरिवाना गर्न सक्ने व्यवस्था छ । विकास प्राधिकरणले कारबाही गरेको रेकर्ड भने कार्यालयसँग छैन ।भक्तपुर र ललितपुरको देखासिकी गरेझैं विकास प्राधिकरण काठमाडौंले पनि सूचना सार्वजनिक गरेर झारा टार्ने काम गरेको छ । काठमाडौं आयुक्त कार्यालयले क्षेत्राधिकारभित्र पर्ने स्थानहरूमा जग्गा विकास (संयुक्त आवास, सामूहिक आवास र घडेरी विकास) गर्ने डेभलपर्सहरूले निर्माणसम्बन्धी मापदण्ड २०६४ अनुरूप अनिवार्य योजना स्वीकृति लिनुपर्ने प्रावधान रहेको र स्वीकृति नलिई प्लानिङ गरिरहेको पाइएकाले ध्यानाकर्षण भएको भन्दै सूचना सार्वजनिक गरेको छ । सम्बन्धित स्थानीय तहहरूले प्लानिङ क्षेत्रको घर, बाटो सिफारिस दिँदासमेत प्राधिकरणको स्वीकृति लिएको भए मात्र दिन अनुरोध गरेको छ । मालपोत तथा नापी कार्यालयले समेत किनबेच र कित्ताकाट गर्दा स्वीकृति भएकालाई मात्र कित्ताकाट गरिदिन सुझाव दिएको छ । कति प्लानिङ अवैधानिक छ भन्ने तथ्यांक कार्यालयसँग छैन तर अधिकांश नयाँ जग्गा खण्डीकरण अव्यवस्थित र अवैधानिक छ, प्राधिकरणका आयुक्त दिनेशकृष्ण पोतेले भने, काठमाडौंमा २०६३ यता २ सय २९ वटा प्लानिङले स्वीकृति लिएको छ । सीमित स्रोतसाधनका कारण कार्यालयले प्रभावकारी रूपमा अनुगमन गर्न नसकेको उनले बताए । मालपोत र नापी कार्यालयले प्लानिङ परमिट लिएकाहरूलाई मात्रै कित्ताकाट गरिदिनुपर्ने उनी बताउँछन् । खेतीयोग्य जमिन प्लटिङ गरेर जथाभावी घडेरी बनाउन थालेपछि सरकारले त्यसलाई नियन्त्रण गर्न २०७४ साउन २६ मा कृषियोग्य जग्गा कित्ताकाट गरी घडेरीका रूपमा बिक्रीवितरण गर्नगराउन नपाउने निर्णय गर्यो । त्यसपछि मन्त्रालयको उक्त निर्देशनलाई पुनरावलोकन गरी जग्गा खण्डीकरण रोक्दा सर्वसाधारणलाई समस्या भएको र भूमाफियासमेत मौलाएको भन्दै मन्त्रालयले २०७५ पुस २७ मा भूमिको वर्गीकरण र उपयोगसम्बन्धी कानुन तर्जुमा नहुन्जेल फर्म, संस्था वा कम्पनीले स्थानीय तहको स्वीकृति लिएर कित्ताकाट गर्न पाउने व्यवस्था गर्यो । भूमि व्यवस्था, सहकारी तथा गरिबी निवारण मन्त्रालयको नयाँ निर्देशनमा फिल्डबुकमा जग्गाको किसिम जुनसुकै लेखिए पनि स्थानीय तहबाट खेतीयोग्य जग्गा होइन भन्ने व्यहोरा लेखी आएका जग्गा खण्डीकरण वा कित्ताकाट गर्न सकिने व्यवस्था गरिएको छ । गत वर्ष भदौमा सरकारले कित्ताकाट खुलाए पनि मंसिरमा सर्वोच्च अदालतका तत्कालीन प्रधानन्यायाधीश चोलेन्द्रशमशेर जबरा र न्यायाधीश मनोजकुमार शर्माको संयुक्त इजलासले जग्गा कित्ताकाट फुकुवा गर्ने सरकारको निर्णय बदर गरेको थियो । तर, सर्वोच्चको आदेशपछि पनि जथाभावी प्लटिङ रोकिएको छैन । विकास प्राधिकरण सूचना मात्रै निकाल्ने र स्थानीय तह आँखा चिम्लने प्रवृत्तिले नियमविपरीत प्लटिङ गर्नेहरूको मनोबल बढाइरहेको चाँगुनारायण सुडालकी लक्ष्मी खत्रीले बताइन् ।"
खानेपानी नहुँदा कक्षा अनियमित,"(काभ्रे)  गाउँमा खानेपानी समस्याका कारण भुम्लु६ कोलातीभुम्लुस्थित जनता माध्यमिक विद्यालयमा विद्यार्थीहरू नियमित आउँदैनन् । बिहान २३ पटक पानी बोकेर मात्रै विद्यालय जानुपर्ने हुँदा उनीहरूको कक्षा छुट्ने गरेको हो । पानी लिन जान १ घण्टा लाग्छ, कक्षा १० मा अध्ययनरत माख्लाटोलका विमल नेपालीले भने, पानी घरमा नल्याई स्कुल जान पाइँदैन, यसैकारण कक्षामा पुग्न ढिला हुने गरेको छ ।कक्षा १० मै पढ्ने माझीटोलका सरोज नेपालीले पनि उही समस्या सुनाए । घर नजिकैको धारोमा ३ दिनमा एक पटक पालो आउँछ, त्यो पनि पुग्ने गरी आउँदैन, उनले भने, २३ खेप बोकेर मात्रै विद्यालय आउने गरेका छौं । शिक्षक रोशन थपौलियाका अनुसार विद्यालयनजिकैका डडुवार, खाडी टोल, बराल टोल, तल्लो माझी टोल, थपलिया र उप्रेती टोलमा पनि खानेपानीको समस्या छ । सोही कारण स्थानीयहरू १ घण्टा लगाएर सीता धाराबाट पानी बोक्न बाध्य छन् ।प्रधानाध्यापक मोहनप्रसाद गुरागाईंले पानी बोकेर मात्रै विद्यालय आउनुपर्ने समस्याका कारण कक्षा प्रभावित हुने गरेको बताए । पानी बोकेर मात्रै विद्यालय आउनु यहाँका विद्यार्थीको बाध्यता हो, उनले भने, पानी नहुँदा घरमा खानासमेत नपाक्ने हुनाले कतिपय भोकै पनि आउँछन् ।दलित, सीमान्तकृत माझी, पहरी समुदायका निम्न आय भएका परिवारका करिब ३ सय विद्यार्थी यहाँ पढ्छन् । तर, भोकै कक्षामा आउने विद्यार्थीलाई सरकारको दिवा खाजा कार्यक्रममा समेट्न नसकिएको बताउँछन् विद्यालय व्यवस्थापन समितिका अध्यक्ष चन्द्रकुमार लामा । कक्षा ५ सम्मका विद्यार्थीका लागि दिवा खाजा कार्यक्रम लागू भए पनि त्यो पर्याप्त छैन, उनले भने, सरकारले उपलब्ध गराउने प्रतिविद्यार्थी १५ रुपैयाँले कक्षा ५ सम्मका बालबालिकालाई पनि खुवाउन समस्या छ, दाताको खोजीमा छौं ।विद्यालय पुगेका गाउँपालिका अध्यक्ष गुमानध्वज कुँवर र वडाध्यक्ष भरतबहादुर शिवभक्तिलाई विमलले खानेपानीको समस्या समाधान गरिदिन अनुरोध गरे । कुँवरले लिफ्टिङ आयोजनामार्फत यहाँको खानेपानी समस्या समाधान गर्न लागेको बताए । वडाध्यक्ष शिवभक्तिका अनुसार भुम्लुखेतखहरेखोलाकोलाँती लिफ्टिङ आयोजनामार्फत ४ सय घरधुरीका लागि खानेपानी खुवाउन पाइप विस्तार र २ वटा खानेपानी ट्यांकी निर्माण गरिएको छ । आगामी वर्षसम्म घरघरमा धारा जडान गर्ने उनले दाबी गरे ।"
खाँडादेवी केबलकार योजना अलपत्र,"रामेछाप (कास) वाग्मती प्रदेश सरकारले बीपी राजमार्गको रातामाटादेखि रामेछापको प्रसिद्ध शक्तिपीठ खाँडादेवी मन्दिरसम्म केबलकार निर्माण गर्ने योजना अलपत्र परेको छ । रातामाटादेखि खाँडादेवी मन्दिरसम्म पुग्ने केबलकारका लागि प्रारम्भिक प्राविधिक प्रतिवेदनसमेत तयार छ । प्रतिवेदनले उक्त कार्यका लागि करिब साढे २ अर्ब लगानी लाग्ने अनुमान गरेको छ । झन्डै ९ किलोमिटर लामो केबलकार बनाउन प्रदेश सरकारले लगातार २ वर्ष बजेट विनियोजनसमेत गरेको थियो ।खाँडादेवी गाउँपालिकाका अध्यक्ष प्रेमबहादुर तामाङले सरकारी लगानीमा केबलकार निर्माण गर्न नमिल्ने भएकाले अन्योल रहेको बताए । सरकारी लगानी नहुने भएकाले हामी निजी क्षेत्रको लगानी खोजिरहेका छौं, तामाङले भने, यस विषयमा निजी क्षेत्रसँग दुईतीन पटक कुरा भइसकेको छ । तामाङका अनुसार मनकामना र चन्द्रागिरिमा केबलकार सञ्चालन गर्ने कम्पनीहरुसँग खाँडादेवीमा केबलकार निर्माणका लागि कुराकानी भएको तर उनीहरुले यहाँ सडक सुविधा भएकाले लगानी नउठ्ने हो कि भन्ने मनसाय व्यक्त गरेको छ । तपाईंहरूले मन्दिरनजिकै कालोपत्र सडक लैजानुभएकाले केबलकारको लगानी उठाउन गाह्रो होला कि भन्नुभएको छ, तामाङले भने, त्यसैले निजी क्षेत्रको लगानीको बारेमा पनि टुंगोमा पुग्न सकिएको छैन । बीपी राजमार्गको रातामाटादेखि खाँडादेवी गाउँपालिकातर्फको सडक कालोपत्र भइसकेको छ । कालोपत्र सडकबाट मन्दिर केही मिनेटमै पुग्न सकिने भएकाले दर्शनार्थीलाई मन्दिर दर्शन सहज बनेको छ ।"
सुपारी आयातमा सरकारको बदनियत,"विदेशी मुद्रा सञ्चितिमा परेको दबाब थेग्न भन्दै विदेश भ्रमण गर्नेलाई अमेरिकी डलर सटहीमा सीमा तोकको सरकारले सुपारी, केराउ र मरीच आयात भने खुलाएर विरोधाभासपूर्ण बाटो लिएको छ । अर्थतन्त्रका महत्त्वपूर्ण सूचकांकहरू चिन्ताजनक रहेको यो बेला सरकारले अत्यावश्यक सामग्रीबाहेकको आयातलाई अझ कडाइ पो गर्नुपर्ने हो । सुपारी, केराउ र मरीच न आधारभूत आवश्यकताका वस्तु हुन्, न नेपाली उद्योगका लागि कच्चा पदार्थ नै । र, यी वस्तुहरू देशभित्र जति खपत हुन्छन्, त्यति नै जसो यहीँ उत्पादन पनि हुन्छन् । अझ नेपाली किसानको उत्पादनले उचित भाउ नपाइरहेको अवस्था छ । त्यसैले बुझ्न मुस्किल छैन भारत निकासी गर्नकै निम्ति यी वस्तु नेपाल ल्याउने अनुमति दिइएको हो । आँकडाले पनि त्यस्तै भन्छ, ४ वर्षअघि ५० हजार टन सुपारी तेस्रो मुलुकबाट आयात भएको थियो, जबकि नेपाली बजारमा माग भने त्यसको एकचौथाइ पनि छैन । अनि यति धेरै सुपारी कहाँ जान्छ, सहजै अनुमान गर्न सकिन्छ । यसरी विदेशी मुद्रा सञ्चितिमा थप दबाब पर्ने गरी मन्त्रिपरिषद्ले उल्लिखित वस्तुहरूको आयात खुलाएको हो । तस्करी प्रयोजनार्थ तथा सिर्फ सीमित व्यापारीलाई पोस्नका निम्ति गरिएको यो निर्णय सर्वथा आपत्तिजक छ ।नेपालमा उत्पादित कृषि वस्तु शून्य भन्सारदरमा भारत निर्यात हुने भएकाले केही व्यापारीले इन्डोनेसिया र थाइल्यान्डबाट सुपारी, क्यानडा, रुस र अमेरिकाबाट केराउ एवं भियतनामबाट मरीच ल्याई नेपाली उत्पादन भन्दै भारत निर्यात गरिरहेको विषय खुलारहस्यजस्तै छ । अझ डरलाग्दो त, वैधानिक निर्यातभन्दा बाहिर गएरै सीमानाकाबाट तस्करी मौलाइरहेको छ । कुनै व्यापारीले लुकीछिपी गरेमा त नियन्त्रणमा लिनुपर्ने यस्तो कार्यलाई सरकार स्वयम्ले नै नीतिगत निर्णयमार्फत प्रश्रय दिनुलाई जायज मान्न सकिन्न । यो सरकारबाट भएको नीतिगत विचलनको चरम नमुना हो । सरकार आफैंलाई पनि थाहा छ यो कार्यको औचित्य पुष्टि गर्न सकिँदैन । त्यही भएरै मन्त्रिपरिषद्बाट निर्णय गरिसकेपछि पनि लामो समयसम्म यसलाई सार्वजनिक गरिएन । र, पछि राजपत्रमार्फत सूचना सार्वजनिक गर्दा पनि निर्णय मिति खुलाइएको छैन । जबकि अरू यस्तै सूचनाहरूमा निर्णय मिति खुलाइन्छ । सार्वजनिक आलोचनाको प्रतिरक्षामा उचित तर्क नभएकैले सरकारले जवाफदेह बन्नबाट भाग्ने बाटो रोजेको हो । यसैगरी, राजपत्रमा अर्को झूट पनि बोलिएको छ औद्योगिक प्रयोजनका लागि आयात खुलाइएको भनेर । सत्यचाहिँ नेपाली उद्योगहरूमा यी वस्तुहरू ठूलो मात्रामा कच्चा पदार्थका रूपमा प्रयोग भएकै पाइँदैन । फेरि, औद्योगिक प्रयोजनकै लागि हुन्थ्यो भने त आयातलाई यसरी पटके बनाइरहनै पर्दैनथ्यो । खासमा यस्ता वस्तु आयात खुलाउँदा पनि, बन्द गर्दा पनि निहित स्वार्थ देखिन्छ । केही निश्चित व्यापारीले आफूले टन्न आयात गरेपछि सरकारलाई प्रभावित तुल्याएर बन्द गराउँछन्, र आफूसँग सामान सकिएपछि खुलाउँछन् । यसरी यो राजनीतिज्ञव्यापारी स्वार्थ सम्बन्धको एउटा कुरूप दृष्टान्त हो । र हो आर्थिक अनियमिततासम्बन्धी अनुसन्धेय विषय पनि । त्यसैले यसबारे अख्तियार दुरुपयोग अनुसन्धान आयोगलगायतका सम्बन्धित निकायहरूले समुचित ध्यान पुर्याउनुपर्छ । आफूहरूले पटकपटक आयात खुला नगर्न निर्देशन दिँदा पनि सरकारले किन टेरिरहेको छैन भन्नेमा अख्तियार र संसद्को दिगो विकास तथा सुशासन समिति चनाखो बन्नुपर्छ ।अहिले केही नबोले पनि भारतले ऐनमौकामा यो विषय उठाउन सक्छ ! हिजो नेपालले लिम्पियाधुरासम्म समेटिएको नक्सा जारी गर्दा भारतले पाम आयलमा प्रश्न गरेको स्मरणीय छ । तसर्थ, सरकारले यसको दुष्परिणाम ख्याल गर्नुपर्छ, सीमित व्यापारीको स्वार्थ प्रवर्द्धन गरेर देशकै छविमा प्रश्न उठ्न दिनु हुँदैन । कृृषिवस्तुमा शून्य भन्सार लगाउने गरी भारतले दिएको सहुलियतको दुरुपयोग हुन नदिने दायित्व नेपाल सरकारले अनिवार्य रूपमा निर्वाह गर्नुपर्छ । व्यापारीहरूले पनि सरकारलाई यस्तो अनुचित दबाब दिनु हुँदैन । तेस्रो मुलुकबाट वस्तु आयात गरेर र त्यसलाई नेपाली बनाएर छिमेकी मुलुक निर्यात गर्ने कार्यलाई कुनै पनि कोणबाट नैतिक मान्न सकिँदैन । अतः यस्तो अनैतिक कार्य रोक्न र व्यावसायिक आचारको प्रवर्द्धन गर्न व्यापारिक संघसंस्थाहरूले पनि भूमिका खेल्नुपर्छ । समग्रमा यो सवाल वैदेशिक मुद्रा सञ्चितिमा दबाब, आर्थिक अपचलन र नीतिगत विचलनको मात्र होइन, नेपाली व्यापारीहरूको पेसागत इमानमाथिको प्रश्न पनि हो । र, त्योभन्दा बढी हो सिंगै देश नेपालको कूटनीतिक निष्ठा र अन्तर्राष्ट्रिय व्यापार अनुशासनको मामिला ।नेपाल अरू कैयौं सवालमा भारतबाट अवश्य प्रताडित छ, त्यो बेग्लै विषय हो । तर, उसको करआम्दानी नै प्रभावित हुने गरी नेपाल सरकारकै तहबाट व्यापारीलाई यस्तो अनुचित छुट दिइनु हुन्न । कुनै पनि मित्र मुलुकलाई थोरै पनि असर पुग्ने गरी नेपालले यस्तो कच्चा व्यवहार गर्न सुहाउँदैन । राष्ट्रिय स्वार्थको सर्तमा हुन्थ्यो भने अरू मुलुकको त्यस्तो चिन्ता नगर्दा पनि हुन्थ्यो । तर यो त राष्ट्रको नभएर केवल राजनीतिकर्मी र व्यापारीहरूको स्वार्थको मामिला हो, र सरकार यसमा प्रयोग भएको मात्र हो । जिम्मेवार राजनीतिक नेतृत्वले यहाँ बुझ्नुपर्छ यस्तो गलत कार्य निरन्तर रहेमा द्विदेशीय व्यापार सम्बन्ध विकृत बन्ने मात्र होइन, नेपाली पक्षको विश्वसनीयतामै ह्रास आउँछ । सुपारी, मरीचको आयात नभएर नागरिकलाई केही मार पर्दैन, उल्टो देशको विदेशी मुद्रा जोगिन्छ, र राष्ट्रसामु अन्तर्राष्ट्रिय व्यापार अनुशासनको प्रश्न उठ्दैन । त्यसकारण, सरकारले यो निर्णय फिर्ता लिनुपर्छ । यसका निम्ति उद्योग वाणिज्य तथा आपूर्ति मन्त्रालयसमेतको निर्णय गरिरहेका प्रधानमन्त्री शेरबहादुर देउवाले नै सुझबुझ देखाउनुपर्छ ।"
सरकारको कमजोर पहल,"सरकार नागरिकप्रतिको दायित्वबाट पुनः एक पटक चुकेको छ । त्यसो त, सरकारको यो रवैया पुरानै हो । तैपनि सरकारकै भर पर्नुबाहेक विकल्प छैन आमनागरिकसँग । लगभग २० दिनअगाडि सुरु भएको युक्रेनरुस युद्धले युक्रेनको जनजीवन अस्तव्यस्त बनेको छ । १४ लाखभन्दा बढी युक्रेनी नागरिक छिमेकी मुलुकमा शरणार्थी जीवन बिताउन बाध्य भएका छन् । युद्धको यस्तो अप्ठ्यारो परिवेशमा त्यहाँका नेपालीको अवस्था कस्तो होला ? चौतर्फी रूपमा यसबारे आमनागरिकले चासो व्यक्त गरेपछि सरकारले एउटा उर्दी जारी गर्यो जहाँ हुनुहुन्छ त्यही बस्नुस्, आफ्नो सुरक्षा आफैं गर्नुस् यो उर्दीपछि कस्तो अवस्था रह्यो होला, त्यहाँ रहेका ६०० नेपालीको । तिनले पठाएको रेमिट्यान्सबाट चलेको हाम्रो सिंहदरबारले उनीहरूको कठिनाइ बुझ्न सकेन । यस बखत कति नेपाली युक्रेनका बंकरमा बाँच्ने आशामा छन् थाहा छैन । कैयौं आफ्ना सामर्थ्यमा अन्यत्र गइसकेको अप्रमाणित समाचार आइरहेको छ । भारतले आफ्ना नागरिक युक्रेनबाट ल्याउन अप्रेसन गंगा चलाइरहँदा, हाम्रो सरकारले त्यहाँका नेपालीको वास्तविक तथ्यांकसमेत ल्याउन सकेको छैन । उल्टै अप्रेसन गंगामा अल्झिएर आइपुगेका ६ नेपालीको उद्धारलाई लिएर पटकपटक भारत सरकारको गुणगानमै समय खर्चिएको समाचार आइरहेको छ । सरकार अभिभावक हो भने आमनागरिक उसका सन्तान, तर मेरो सरकार आफ्ना सन्तानप्रति कहिलेबाट जिम्मेवार बन्ला ? रामकृष्ण बराल, जोरपाटी५, काठमाडौं"
मर्मस्पर्शी 'पिर,"अहिले प्रकाश सपूतको पिर ले निकै चर्चा पाइरहेको छ । र, यो गीत चर्चा गर्नलायक पनि छ । सपूतले उक्त गीतमा माओवादी द्वन्द्वमा पार्टीलाई सहयोग गरेका कार्यकर्ताहरूले अहिले भोगिरहेको तिरस्कारलाई गीतको विषय बनाएका छन् । यो गीत सुन्दा जोकोहीको मन रुन्छ । साँच्चिकै माओवादी नेता पुष्पकमल दाहाल र बाबुराम भट्टराईले जनतालाई ठूलै धोका दिए । राज्य सत्ता परिवर्तन गर्छु भनेर सीधासाधा जनताका छोराछोरीलाई भड्काएर, फकाएर र तर्साएर जनयुद्धमा होमे, कति मरे, कति घाइते भए । घाइते भएकाहरूले अझै उपचार पाउन सकेका छैनन् । माओवादीका अध्यक्ष लगायत नेताहरू आलिसान महलमा, सुरक्षा घेराभित्र सुरक्षित छन् । जनयुद्धमा होमिएर पनि अहिले जीवन बाँच्न कठिन भइरहेकाहरूको आवाज उनीहरूको कानसम्म पुग्न सकेको छैन । हिजो हातमा हात, काँधमा काँध मिलाएका सहयोद्धाहरूलाई शीर्ष नेताहरूले भुले । जनयुद्ध लडेकाहरू कति विदेश पलायन भएका छन्, कति मजदुरी गरेर जीवन चलाइरहेका छन् । उनीहरूले गरेको योगदान नेताहरूलाई महलमा पुर्याउनका लागि पो रहेछ ! के पाए तिनले ? माओवादी शान्तिप्रक्रियामा आइसकेपछि जनयुद्धमा बेपत्ता परिएकाहरूको खोजबिनका लागि सत्य निरुपण तथा मेलमिलाप आयोग पनि गठन भएको थियो । त्यसले के काम गर्यो, खोइ ? सरकार पक्षबाट होस् या विद्रोहीबाट बेपत्ता परिएकाहरूको खोजबिन अहिलेसम्म किन भएन ? माओवादी शान्ति प्रक्रियामा आएको तीन महिनामा सबै घटना छानबिन गरेर टुंगाउने भने पनि अहिले १६ वर्ष नाघिसक्दा पनि टुंगिन सकेको छैन । दाहाल र भट्टराई प्रधानमन्त्री हुँदासमेत शान्ति प्रक्रियाका काम अघि बढेनन् । आफू सत्तामा रमाउने अनि आफूसँगै युद्धमा होमिएकाहरूको अवस्था के छ, भन्ने वास्तै नगर्ने ? कहाँ पुगे सहयोद्धा भनेर खोज्दै नखोज्ने ? माओवादी नेताहरू प्रधानमन्त्री, मन्त्री तथा सभामुख भइसके, तैपनि आफ्नो कर्तव्य के हो बुझ्न सकेनन् । उल्टो सपूतको गीतको विरोध गरिरहेका छन् । मिल्ने भए, सक्ने भए त्यो गीतलाई प्रतिबन्धै लगाउने थिए । नेताको विरोधमा बोल्यो भने त राष्ट्रघाती भइन्छ यहाँ । नेतामा इमानदारी, नैतिकता नभएपछि जे गर्दा पनि भइहाल्यो । माओवादी शीर्ष नेताहरूले जनयुद्धका सहयात्रीहरूलाई सहयोग गर्न प्रशस्त समय पाएका थिए, निर्णायक तहमा पनि थिए । तैपनि उनीहरूका लागि काम नगर्ने उल्टो तिनको कुरा गीतमार्फत आउँदा विरोध गर्ने ? खोइ उनीहरूलाई न्याय ? सत्तामा पुगेर भत्ता खानकै लागि जनताका छोराछोरीको बिल्लीबाँठ गराएको हो ? पुरुषोत्तम घिमिरे, जोरपाटी, काठमाडौं"
नेताकार्यकर्तामय देश,"दिल्लीको जनसंख्या झन्डै नेपालकै जति नै रहेछ तीन करोड । त्यहाँ १० वर्षअगाडि स्थापित आम आदमी पार्टी (आप) ले विधान सभाका झन्डै सबैजसो सिट दुईदुई पटक जितेर सरकार बनाउने अवसर पायो । अहिले, भारतको अर्को राज्य पन्जाबमा पनि आपले कब्जा जमाएको छ । यसरी आपले उत्तरोत्तर प्रगति र सफलता पाउनुको कारण रहेछ, उक्त पार्टीका नेता तथा हाल दिल्लीका मुख्यमन्त्री अरविन्द केजरीवालको परमार्थी विचार, त्यस अनुसारको जनमुखी योजना र सादगीपन । नेपालमा जसरी, कसरी जनताबाट कर उठाएर आफूले मोजमज्जा गर्न सकिन्छ भन्ने नेता भावना का सट्टा, कसरी जनतालाई सुविधा दिन सकिन्छ भन्ने केजरीवाल भावना नभएको भए, दिल्लीका जनताले २०० युनिटसम्म बिजुली र मासिक २० हजार लिटर पानी निःशुल्क लगायतका परोपकारी सुविधा पाउने थिएनन् ।यता हाम्रो देशको अवस्था सम्झ्यो भने वैराग लागेर आउँछ । यहाँ त क्रान्ति, विकास र लोकतन्त्रका गफ दिने सबै सत्ताधारी दलजति आफ्नै दुनो सोझ्याउन लागेका छन् । शीर्षस्थ नेताहरू स्वार्थ नमिल्दा दोषादोषमा रमाउँछन् । स्वार्थ मिल्नासाथ खोसाखोस गरेर खान्छन् । भनिन्छ, एउटा साधारण मस्तिष्कले एक दिनमा ५० हजार विचार उत्पन्न गर्न सक्छ । त्यसमा ७० प्रतिशत विचार नकारात्मक हुन्छन् । हाम्रा सत्ताधारी दलका नेताका मनमा त सयका सय नै नकारात्मक विचार उत्पन्न हुँदो रहेछ ! त्यसो नभएको भए, माथिदेखि तलसम्मका यतिका नेतामध्ये कसै न कसैमा जनताको सुविधाका लागि राजनीति गर्नुपर्छ भन्ने भाव किन आउँदैन ? मैले सरकारबाट लिएको यत्तिका सुविधा आवश्यक छ र ?, सरकारी सुविधा लिएबापत मैले जनताका लागि उपयोगी हुने त्यस्तो कुन काम गरेको छु ? चुनाव जितेपछि म किन मोटाउँदै आएँ ? पहिला मजासँग लेकबेंसी गर्न सक्ने, जति पनि हिँड्न सक्ने र मिहिनेत गर्न सक्ने मान्छे आजकल किन दुईचार पाइला हिँड्दैमा स्वाँस्वाँ गर्न थालेको छु ?,किन मलाई आजकल काम गर्न भनेपछि अल्छी र गफ गर्न भनेपछि जाँगर लाग्छ ? जस्ता प्रश्न नेताहरूले आफैंलाई गर्नु आवश्यक छ । वज्रपाणि श्रेष्ठ, सिद्धिचरण मार्ग, ओखलढुंगा"
सौहार्दतापूर्वक मनाऔं होली,"होली सद्भाव र रङको पर्व हो । असत्यमाथि सत्यको विजयको खुसियालीमा हामी होली मनाउँछौं । एकआपसमा रमाइलो गरेर, मिलेर हामी होली खेल्नुपर्छ । इच्छाविपरीत कसैलाई पनि पानी छ्याप्ने, लोलाले हान्ने, रङअबिर लगाउने गर्नु हुँदैन । तर अहिले होलीमा पनि विकृति फैलिएको छ । केही युवा जमातहरू मदिरासेवन गरेर उच्छृंखल भई इच्छाविपरीत फोहोर पानी छ्याप्ने, स्वास्थ्यका लागि हानिकारक हुने रङहरूको प्रयोग गरेर होली खेल्ने गरेको पाइन्छ, जसले गर्दा आपसमा झैझगडा हुने गर्छ । विगतमा पनि होलीका कारण झगडा भई मृत्युसमेत भएका घटनाहरू सार्वजनिक भएका थिए । त्यस्तै होलीका बेला मदिरासेवन गरेर सवारीसाधन नचलाऔं । होलीको बहानामा पिउँदा सडक दुर्घटनामा परी अकालमा मृत्यु हुन सक्छ । एक छिनको रमाइलोले गर्दा पछि कसैले पनि पछुताउनु नपरोस् । हामी कसैले पनि समाजमा विकृत्ति नफैलाऔं । सौहार्दतापूर्वक होली खेली आफ्नो संस्कृति र परम्परालाई जगेर्ना गरौं । अच्युतमानसिंह प्रधान, बालुवाटार, काठमाडौं"
कम्युनिस्ट नेताहरूको साँढे युद्ध,"घनश्याम भुसालको कम्युनिस्ट पार्टीको भविष्य ः एकता वा सत्यानाश पढियो । लेख रोचक छ । भुसालले वर्णन गरेको घटनाक्रम पछिल्लो समय सबैले देखेकै हुन् । शीर्ष कम्युनिस्ट नेताहरूको साँढे युद्ध पनि इतिहासमा रोचक घटनाक्रमका रूपमा दर्ज होला नै । मार्क्सवादी विचार केही हदसम्म संसारले अँगालेको विचार हो । भन्नका लागि पुँजीवादी देशले मार्क्सवाद घृणाको विचार भनी अपहेलना गरे पनि कहीँ न कहीँ व्यवहारमा सबैले यो सिद्धान्तको आर्थिक पाटोलाई घुसाएकै छन् । तर जे भए पनि मार्क्सवाद पूर्ण होइन, एउटा सानो औजार न हो । योबाहेक पनि सम्मुन्नत समाजका लागि अरू धेरै औजार आवश्यक पर्छ ।नेपालका सहित धेरै देशका कम्युनिस्ट दलहरूले मार्क्सवादका केही असल पक्षको नामोनिसाना मेटाइदिए भने यसको अँध्यारो पक्षको विकास तीव्र पारे । तानाशाही प्रवृत्तिबाट यति गाँजिए कि आफ्नै कार्यकर्ताहरूबाट बच्न उनीहरूलाई पुँजीवादीको लौरो चाहियो । अझ नेपालमा त पुँजीवादीहरू जो आफूलाई प्रजातान्त्रिक भन्न रुचाउँछन् उनीहरू पनि कम्युनिस्टको कुहिएको पाल्की चढेर सिंहदरबारको सयर गर्न सफल छन् । केही झुन्ड तयार पार्न सफल हुनेबित्तिकै कम्युनिस्ट नेता, नेतृत्वका लागि तम्सिहाल्छ । उसलाई तानाशाह बन्न मन लागिहाल्छ । कम्युनिस्टहरू दिगो विचार सम्हाल्न मनै गर्दैनन् । तत्काल पद हासिल गरी जीवनभरि एकछत्र राज गर्न उद्यत हुन्छन् । एकता गर्नु, केही समय राज गर्नु र भएभरको देशको सम्पत्तिलाई नियन्त्रण गर्नु नै उनीहरूको एक मात्र ध्येय रहन्छ । सत्ता हासिल गरेपछि राष्ट्रिय अर्थतन्त्रलाई दिगो बनाउन र भावी नेतृत्व पारदर्शी तरिकाले हुर्काउन छाडेर नमरुन्जेल सत्ता दोहन गर्ने सिद्धान्त विकास गरेर कसरी कम्युनिस्टको भविष्यको आस गरेका हुन् आदरणीय भुसालले ? केदारनाथ त्रिपाठी, बूढानीलकण्ठ"
महिला सहभागितामा गुणात्मकताको मुद्दा,"महिला दिवसको ११२ औं संस्करण यस पटक दिगो भविष्यका लागि आज लैंगिक समानता नारा ह्यास ट्याग गरेर लैंगिक पूर्वाग्रह तत्काल रोक भन्ने आह्वानसहित सम्पन्न भयो । पछिल्ला महिला दिवसहरूमा भएका कार्यक्रम, छलफल र बहसमा पुरुषको सहभागिता देखिन छाडेको छ । तीज पर्वझैं रीत निर्वाह गर्ने हिसाबले आयोजना गरिएको र यसलाई महिलाको मात्र उत्सव भनेर समाजले लिन थालेको जस्तो देखिन्छ । अधिकांश कार्यक्रम सहर, खास गरी काठमाडौंकेन्द्रित हुन्छन्, जहाँ सार्वजनिक जीवनमा रहेका केही थान महिलाले एकै दिन विभिन्न कार्यक्रममा भाषण दिने र उही तहका केही महिला छलफलमा सहभागी हुने गर्छन् । अधिकांश वक्ताका कुराकानी सुन्दा लाग्छ महिला अधिकारका क्षेत्रमा थप उपलब्धिका लागि ठाउँ छैन, महिलामा चेतना जगाउन वा महिलालाई जागरुक बनाउन पुगिसक्यो, अबको आवश्यकता भनेको केवल कार्यान्वयनमा तदारुकता देखाउनु हो । यस्ता धेरैजसो कार्यक्रम ठूला होटल र हलहरूमा हुने अनि खानपानमा गएर टुंगिने गरेका छन् । विचार र निर्णय निर्माणमा सहभागी हुँदै आएका महिलाहरूको जमघट भएकाले केही मिडियाले यस अवसरलाई स्थान दिएका भए पनि सर्वसाधारण जसका लागि साँचो अर्थमा यो दिवसले माने राख्छ भनिएको छ लाई यो दिनको सार्वजनिक बिदा अन्य दिनको भन्दा खासै फरक भान हुन सकेको छैन । त्यसैले होला, महिलावादी विश्लेषक मीना पौडेल महिला दिवस मनाउने यो कर्मकाण्डी चरित्रलाई शाही महिलावाद भन्न बाध्य भइन् । राजनीतिक दलहरूका होऊन् वा अन्य संस्थाका, अधिकांश कार्यक्रममा वक्ता वा अतिथि राजनीतिकर्मी नै भएकाले पनि हुन सक्छ, यो दिन राजनीतिमा महिला सहभागिताका विषय नै बहसको केन्द्रमा हुने गर्छन् । यसको अर्को कारण हुन सक्छ निकट भविष्यमा हुन लागेको स्थानीय तहको निर्वाचन, त्यसपछि संघीय संसद् र प्रदेश सभाको चुनाव । महिला अधिकारप्राप्तिको विषयलाई लिएर १९३ देशमा गरिएको एउटा अध्ययनले नेपाललाई ३७ औं स्थानमा राखेको र दोस्रो जनआन्दोलनपछि महिला अधिकारका विषयमा गरिएका प्रावधानहरूलाई हेर्दा फराकिलो फड्को मारेको भन्न सक्ने अवस्था भए पनि विधानतः पुरुषका तुलनाले महिलाको राजनीतिक, सामाजिक, आर्थिक र अन्य हैसियतमा समानता पाइसकेका छैनन् । त्यस्ता अधिकांश अधिकार पनि कागजमै सीमित छन्, कार्यान्वयनमा विभिन्न बहानामा आनाकानी गर्ने गरिएकै छ । नेपालको संविधानको प्रस्तावनाले वर्गीय, जातीय, क्षेत्रीय, भाषिक, धार्मिक, लैंगिक विभेदÙ सबै प्रकारका जातीय छुवाछुतको अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने संकल्प गरेको छ । त्यस्तै, मौलिक हक अन्तर्गत धारा ३८(४) मा राज्यका सबै निकायमा महिलालाई समानुपातिक समावेशी सिद्धान्तको आधारमा सहभागी हुने हक हुने व्यवस्था छ । अझ एक कदम अगाडि गएर सोही धाराको उपधारा (५) मा लेखिएको छ, महिलालाई शिक्षा, स्वास्थ्य, रोजगारी र सामाजिक सुरक्षामा सकारात्मक विभेदका आधारमा विशेष अवसर प्राप्त गर्ने हक हुनेछ । विकास र बहसका लागि राजनीतिमा महिला तथा अन्य सीमान्तीकृतको सहभागितालाई मुख्य मुद्दा बनाउनुका पछाडि पहिलो कारण त राजनीति नै राष्ट्रनिर्माणको मियो अनि शक्तिसंरचनामा को कहाँ कसरी कुन हैसियत र अवस्थामा रहनेजस्ता कुरा निर्धारण, निर्माण र नियमन गर्ने मुख्य विषय हुनु नै हो । समाज रूपान्तरणको पहिलो कदम ती संरचनालाई ती समुदायमैत्री बनाउनु र लागू गर्नु भएकाले पनि यति बेला बहस राजनीतिकेन्द्रित भएको ठान्नुपर्छ, जसले सीमान्तीकृत हैसियतका महिलालाई सहभागिताको ठूलो अवसर दिन सक्छ । अवसरबिना अनुभव र अनुभवबिना व्यावहारिक ज्ञान असम्भव छ । त्यसैले यो अवसर तिनका लागि तालिम र सशक्तीकरणको माध्यम पनि हो । लोकतान्त्रिक कालमा सहभागिताका हिसाबले राजनीतिक पदमा निर्वाचित महिलाहरूमध्ये ३३५ प्रतिशत संघीय संसद्मा, ३४५ प्रतिशत प्रदेश संसद्मा, ४१ प्रतिशत स्थानीय तहमा गरी करिब १४,६०० जना छन् । सबैभन्दा राम्रो भनिएको अहिलेको २५ जनाको मन्त्रिपरिषद् संरचनामा ६ जना (२४ प्रतिशत) महिला छन् । यसरी हेर्दा राज्यको राजनीतिक संरचनामा महिला सहभागिता विगतको भन्दा राम्रो अवश्य छ तर संवैधानिक प्रावधान कार्यान्वयनको कसीमा व्यवस्थापिकाका तहमा न्यूनतम कोटा पूरा गरे पनि मौलिक हकमै व्यवस्था गरिएको समानुपातिक समावेशिताका आधारमा महिलाको सहभागिता बढाउने विषय प्रतिबद्धतामा मात्र सीमित छ । एकातिर संघीय र प्रदेश कार्यपालिका (मन्त्रिपरिषद्) मा न्यूनतम (३३ प्रतिशत) प्रतिबद्धता पनि पूरा भएको छैन, अर्कातिर प्रतिनिधिसभाका सभामुख र उपसभामुखमध्ये एक जना अनिवार्य महिला हुनुपर्ने प्रावधान भए पनि कृष्णबहादुर महरा सभामुखबाट अपदस्थ भएपछि सभामुखमा बढोत्तरीको अपेक्षामा तत्कालीन उपसभामुख डा शिवमाया तुम्बाहाम्फेले दिएको राजीनामापश्चात् आजसम्म उपसभामुख पद खाली राखिएको छ । राष्ट्रिय सभाका अध्यक्ष र उपाध्यक्षमध्ये एकमा महिलाले पाउने अवसर पनि शशिकला दाहालको संसद्मा पहिलो दुईवर्षे कार्यावधि समाप्त भएपछि त्यत्तिकै छ ।राजनीति लगायत सबै क्षेत्रमा महिलाको संख्यात्मक सहभागिता बढ्दै गर्दा गुणात्मकता कसरी सुनिश्चित गर्ने भन्ने चुनौती पनि देखिएको छ । उत्साही वा सक्रिय सहभागिता र रीत वा संख्या पुर्याउने खालको उपस्थिति भन्ने बहसको विषय नै हुनु हुँदैन, सहभागीहरूको गुणात्मकता परिमाण र परिणाम सुनिश्चितताका लागि अपेक्षित हुन्छ । प्रशस्त महिला उपस्थितिका बावजुद महिलालाई दीर्घकालीन रूपमै अहित हुने निर्णयमा महिला सहभागी भएका भन्दा पनि साक्षी बसेका उदाहरण प्रशस्त छन् । संसद्का थुप्रै समितिमा अध्यक्षता महिलाले गर्दै आएको र कम्तीमा क्रिटिकल महिला मास भएको यो समय नेपालले सीमान्तीकृतका जीवनमा सकारात्मक प्रभाव पार्ने प्रशस्त निर्णय गर्न सक्नुपर्ने हो । तर वैचारिक सुस्पष्टतामा कमीका कारण महिला तथा सीमान्तीकृतमैत्री नीति बनाउने विषयले अपेक्षित महत्त्व पाउन सकेको छैन । नागरिकताका सवालमा महिलापुरुष विभेद, आमाका नाममा नागरिकता, रोजगारीका सिलसिलामा महिलाको विदेशयात्राजस्ता अति महत्त्वपूर्ण र संवेदनशील मुद्दामा संसद्मा भएको बहस, यस्ता विषयमा पुरुष नेताहरूसँग महिला नेत्रीहरूको समेत मतैक्य र प्राप्त निर्णयले पनि यसलाई पुष्टि गर्छन् । राष्ट्रियतामा खतरा देख्ने हीन मनोविज्ञानवाला नेतृत्वकै चिन्तन अनुरूप पार्टीको मुद्दा र अडान बन्ने, कतिपय महिला नबुझेर र कतिपय राजनीतिक अवसरका लागि बुझ पचाएर महिला हितविरुद्धका एजेन्डाका पक्षमा वकालत, पैरवी र प्रचारमा मतियार बन्ने गरेको देखिन्छ । महिला मुद्दामा जबरजस्त पैरवी गर्ने र नेतृत्वलाई प्रतिबद्धता र परिणामप्रति जिम्मेवार, जवाफदेह र पारदर्शी रहन घचघच्याउनेहरूलाई ट्याउँट्याउँ गरेको भनेर होच्याउने मात्र होइन, सार्वजनिक रूपमै रोष र जलन वाक्ने बादाइजस्ता पुरुषप्रधान प्रवृत्ति र विम्बलार्ई नै अर्का थरीले आई लभ यु भन्दै समर्थनमा नारा लगाउनेजस्ता विरोधाभास र असामञ्जस्य एउटै दलभित्र रहेका महिला राजनीतिकर्मीहरूमा पाइन्छ । यसका कारण महिलाहरू नै विभाजितजस्तो देखिने र महिलाहितका मुद्दा कमजोर पर्ने भइरहेको छ । प्रथम संविधानसभामा अन्तरपार्टी सञ्जाल ककसमार्फत महिलाहरूका पक्षमा संविधानमा प्रशस्त विषय घुसाउन सफल भएका महिलाहरूले त्यसलाई निरन्तरता दिन नसक्नु र दलहरूकै दबाबमा दोस्रो संविधानसभामा उक्त सञ्जाल हटाएपछि सांसदहरूले महिला मुद्दामा मन्थन गर्ने अर्को पहल नगर्नुले पछिल्ला दिनमा महिलाहरू उल्लेखनीय सहभागिताका बावजुद संसद्मै पनि कमजोर हुँदै गएका छन् । महिला सहभागितामा गुणात्मकता विकास गर्न र दिगो बनाइराख्न महिलालाई राजनीतिमा भर्ती गर्ने प्रक्रियामा तीव्रता ल्याउनु अनि उनीहरूलाई दलदेखि नै जिम्मेवारी वितरण गरेर प्रक्रियामा सहभागी बनाउँदै र संरचनामा सामाजिकीकरण गर्दै लैजानुको विकल्प छैन । राजनीतिक परिवर्तनका लागि झन्डै समान भूमिका भए पनि राजनीतिक संगठनभित्र महिलाको सहभागिता, भूमिका र स्थान तुलनात्मक रूपमा अति कमजोर देखिन्छ । इमानदार, लगनशील र क्षमतावान् भएका आधारमा मात्र राजनीतिमा लाग्ने महिलाहरूको भविष्य खासै सुरक्षित देखिँदैन । राजनीतिमा स्थापित महिलाहरूलाई समेत टिक्न कठिन बनाएको अनि सधैं प्रताडित गर्ने आजका दलहरूभित्र पुरुषसत्ता र रवैयाको छापले नयाँ पुस्तालाई आकर्षण नगरेको मात्र होइन, विकर्षण पैदा गरेको छ भन्ने वास्तविकता राजनीतिशास्त्रको प्राध्यापकसँग जेहनदार विद्यार्थीहरूले नै बहस गर्दा म राजनीतिलाई घृणा गर्छु भन्नुबाट प्रस्ट हुन्छ । यो अवस्थालाई महिला नेत्रीको अभियानले कसरी चिर्ला ? राजनीतिमा सहभागी हुँदै आएका अधिकांश महिला अधिकारको कुरा त गर्छन् तर दलको काममा समान ढंगले खटिन सक्दैनन् भन्ने भाष्य स्थापित भएको छ, जसलाई महिलाहरूले कसरी गलत साबित गर्ने पहल गर्छन् ? त्यस्तै, महिलाहरूको माग प्रतिशतमा केन्द्रित हुँदै गर्दा महिला उम्मेदवारलाई पार्टी हार्ने क्षेत्रमा टिकट दिने, पार्टीका तर्फबाट आर्थिक सहयोग कम दिने, पार्टी नेताको सहयोग र सहभागिता चुनावी क्षेत्रमा नहुने वा कम हुने र कार्यकर्ता पनि महिलालाई नेता मानेर हृदयदेखि परिचालित हुन हिचकिचाउने दुःखद यथार्थबारे अधिकांश महिला राजनीतिकर्मीबाटै सुन्न पाइन्छ । यावत् परिस्थिति अन्त्य नगरीकन महिलाहरूको विजय अनिश्चित हुन्छ, पार्टीको टिकट वितरण संरचनामा पहुँच नभएका महिलाले त्यसलाई कसरी रणनीति बनाएर जाने ? साथै एकाध महिला दल र राष्ट्रको उच्च नेतृत्वमा पुग्दैमा साधारण महिलाको जीवनमा तात्त्विक फरक आउँदैन भन्ने दक्षिण एसियाली राजनीतिले जबरजस्त स्थापति गरेको भाष्यलाई पनि नेपाली महिलाले सम्बोधन गर्नु अबको चुनौती हो ।यावत् प्रश्नका बीच यस पटक महिला दिवसमा सबैजसो राजनीतिक दलका महिला नेत्रीहरूले स्थानीय निकायको निर्वाचनमा सबै दलले आआफ्ना पार्टीबाट उपाध्यक्षमा मात्र होइन, वडाअध्यक्ष र पालिका प्रमुख पदमा समेत कम्तीमा ५० प्रतिशत महिला उम्मेदवार सुनिश्चित गर्नु अनिवार्य रहेकामा जोड दिएका छन् । यो अवधारणा राज्यले गरेको समानता र समानुपातिक सहभागिताको प्रतिबद्धता कार्यान्वयनमा सहयोग गर्ने गरी आएको छ । संयुक्त राष्ट्रसंघको समान र दिगो भविष्यका लागि आह्वान गर्दै सबै क्षेत्र र तहमा महिलाको सहभागिता सुनिश्चित गर्ने यस वर्षको महिला दिवसको नाराले पनि यही सार, मर्म र सन्देश प्रवाह गर्छ । देशको आधाभन्दा बढी जनसंख्या सीमान्तीकृत र उपेक्षित रहने दीर्घकालीन बाटो बनाएर राज्यले कुनै पनि विकासको लक्ष्य प्राप्त गर्न सक्दैन भन्ने कुरा जति छिटो मनन गर्न सकियो, त्यति छिटो समाज विकासको गतिले तीव्रता पाउन सक्छ । नेपाली राजनीतिकर्मीहरूले यो सत्य बुझ्न र त्यसका लागि समाजको एकीकृत पहल हुन जरुरी छ ।"
पितृसत्ताको अग्निमा स्त्रीदहन,"पितृसत्ताको अग्निमा बलि चढाइएकी होलिकाआज पनि हाम्रो समाज पितृसत्तात्मक छ । मनुले भनेजस्तै, बाल्यकालमा छोरीहरू पिता र दाजुहरूको नियन्त्रणमा हुनुपर्छ, बिहेपछि पति अनि वृद्धावस्थामा छोराहरूको संरक्षकत्व र नियन्त्रणमा बस्नुपर्छ । यो मान्यतालाई शिरोधार्य गर्ने समाजमा युगौंसम्म महिलाहरूलाई शिक्षाबाट वञ्चित राखेर घरभित्रै थुन्ने सामाजिक कानुन बनाइयो । आज त महिलाहरू स्वतन्त्रतातर्फ बल्ल बामे सर्दै छन् भने प्राचीन समयका महिलाहरूको अवस्था कस्तो थियो होला ? त्रेता युगका महिला कस्ता थिए होलान् ? उनीहरूको निजत्व र स्वतन्त्रता केकति परिबन्धित थियो ? त्यही परिस्थितिमा चेपिएकी होलिकाको अवस्थिति कस्तो रह्यो होला ? को थिइन् होलिका, आज्ञाकारी बहिनी या एक असुर जातकी स्त्री ? के चुकाउनुपर्यो उनलाई प्राण त्यागेर, आज्ञाकारी बहिनी हुनुको मूल्य या असुर कुलमा जन्म लिनुको पीडा ? एउटै अग्निमा बसेको छोरा प्रह्लादचाहिँ जीवितै छ (देवभक्त भएकै कारण) । किन चढाइयो इतिहासको आगोमा एउटी बहिनीको बलि ? प्रत्येक वर्षको होलीमा तिनै एउटी असुरकी बहिनी, सदियौंअघि धर्मको अग्निमा बलि चढाइएकी होलिकालाई निर्ममतापूर्वक दहन गरेर खुब उत्साहित हुँदै भनिन्छ विजयोत्सव ।होलीलाई सांस्कृतिक पर्वका रूपमा मनाउनु एउटा पाटो होला तर हाम्रा परम्परागत पर्वहरूले सांस्कृतिक हिंसा र विभेदलाई प्रश्रय दिइरहेका छन् भने तिनको शल्यक्रिया र पुनर्व्याख्या अनिवार्य हुनुपर्छ । संस्कृति समयसँगै परिमार्जन र रूपान्तरण हुने विषय हो । धर्म, संस्कृति र परम्पराका यस्ता अध्यायहरूबाट कहिले फाल्ने सांस्कृतिक हिंसा र विभेदका पाटाहरूलाई ? तीज, स्वस्थानी, ऋषि पञ्चमी आदिजस्ता महिलामाथि सांस्कृतिक हिंसा गर्ने पर्वहरूलाई कहिलेसम्म संरक्षण गरिरहने ?इतिहासको एउटा बर्बर संस्कृति सतीप्रथा, जसले सदियौंसम्म स्त्रीलाई जिउँदै आगोमा पोलिरह्यो । अर्को मिथक होलिकादहन, जसले प्रत्येक वर्ष विजयोत्सवको झुटो बहानामा एउटी स्त्रीको पुत्ला जलाउँछ । जिउँदै स्त्री जलाउने सतीप्रथा होस् या निर्जीव पुत्ला जलाउने होलिकादहन, यो स्पष्ट छ, दुवै स्त्रीविरोधी प्रथा हुन् । कतै देवी बनाएर त कतै दानव बनाएर, कतै महान् त कतै नीच बनाएर ।सदियौंदेखि स्त्रीलाई जिउँदै पोल्ने प्रथाको सांकेतिक निरन्तरता हो, होलिकादहन । कहिलेसम्म यस्ता स्त्री पोल्ने प्रथाहरूले सांस्कृतिक निरन्तरता पाइरहने ? कहिलेसम्म स्त्रीहरूको देवत्वकरण र दानवीकरण गरिरहने ? कहिलेसम्म आस्थाका नाममा होलिकादहन गरी स्त्री पोल्ने प्रथालाई निरन्तरता दिइरहने ?"
पार्टीप्रवेशको राजनीति,"यति बेला चुनावी माहोल बन्दै छ । सबै कुरा अनुकूल रहे स्थानीय तहको निर्वाचन निर्धारित समयमै हुन्छ । निर्वाचन जुनसुकै तहको किन नहोस्, त्यसमा दलविशेषले प्राप्त गर्ने सफलताले सम्बद्ध कार्यकर्ताहरूको मनोबल बढाउँछ नै । दलहरूको पहिचान गाँसिएर हुने निर्वाचनमा माथिल्लो तहका नेताहरूको प्रत्यक्ष सहभागिता भएपछि तृणतहका नेताहरूले बल पाउँछन् । अब त मुलुकको कुनै पनि क्षेत्रमा हुने निर्वाचन दलगत राजनीतिभन्दा पृथक् छैन । कुनै न कुनै रूपमा दलीय प्रतिस्पर्धाको छाया त्यसमा परेकै हुन्छ । अब प्रतिनिधिसभा र प्रदेशसभाको निर्वाचन परिणामबाट मात्र होइन, सामाजिक क्षेत्रका अन्य संस्थामा समेत पहुँच र प्रभावका आधारमा दलहरूको जनाधार मापन गरिन्छ । परिणाम, चारैतिर चरम दलीयकरण हुँदै आएको छ ।बहुदलीय लोकतन्त्रमा एकभन्दा बढी दल हुनु र तिनीहरूमाझ स्वस्थ प्रतिस्पर्धा हुनु स्वाभाविक नै मानिन्छ । दल एकभन्दा बढी भए भने जनतालाई छनोट गर्न सहज हुन्छ । एकभन्दा बढी दल लोकप्रिय, सबल र संरक्षकका रूपमा रहे तीमध्ये आफ्ना लागि तुलनात्मक रूपमा हितकारी दलको छनोट गर्न मतदातालाई सहज हुन्छ । चुनाव निकटताको पदचापसँगै दलहरू शक्ति सञ्चय र शक्ति प्रदर्शनमा केन्द्रित हुँदै छन् । केन्द्रीकृत राज्य संरचना विघटन गर्दै संघीय संरचनामा मुलुक गइसकेकाले दलहरूले पनि आन्तरिक संरचनालाई त्यही बमोजिम ढालिसकेका छन् । संघीय राज्यसंरचना मूलतः नीति निर्माण तहमा आजसम्म पछाडि परेका उत्पीडित जाति, क्षेत्र, लिंग र समुदायका व्यक्तिको पहुँच पुर्याउन, समावेशी राज्य निर्माण गर्न, राज्यमा आफ्नो पहिचान प्रदर्शन गर्न, सन्तुलित विकास गर्न र सामाजिक न्याय र समानताका लागि आवश्यक थियो । स्थानीय तहको कार्यकाल पूरा हुँदै छ । यस पृष्ठभूमिमा स्थानीय सरकारहरूले विकासनिर्माणको नीति कसरी तयार गरे, विकासका लागि स्रोत परिचालनसंकलन, प्रभावकारी सेवा प्रवाह, दिगो विकास, सुशासन, समानता, समन्याय, सामाजिक न्याय र सामाजिक समावेशीकरणको कस्तो नमुना प्रस्तुत गरे भनेर दलहरूले आआफ्ना उपलब्धि प्रस्तुत गर्नुपर्थ्यो । दलहरूले आफूले नेतृत्व गरेका पालिकाहरूमा केकस्ता उत्तम अभ्यास गरे, स्थानीय दिगो विकासलक्षित के कस्ता प्रयत्न गरे, रैथाने ज्ञानलाई कसरी कार्यान्वयनमा ल्याएर स्थानीय परिवेश सुहाउँदो विकास गरे भन्नेतर्फ पनि छलफल चलाउनुपर्ने थियो तर त्यो देखिएको छैन । स्थानीय तह निर्वाचनको वातावरण बनाउन संघीय नेतृत्वहरू सक्रिय छन् किनभने टिकट पनि त्यहीँबाट बाँडिने, चुनावी रणनीति पनि त्यहीँबाट तय हुने र चुनावी माहोल पनि त्यहीँबाट परिचालन हुने अवस्था छ । यसैले भुइँतहको निर्वाचनका लागि समेत यतिखेर फुनगी (माथि) ले बढी लेखाजोखा गर्दै छ । दलसत्ताको मूलभूत चरित्र बदलिएन । प्रायः दलहरू संघीयताको मुखुण्डोमा छोपिएर पञ्चायतकालकै जस्तो माथि को दर्शन पछ्याइरहेका छन् । त्यसैले टिकटार्थीहरू पनि माथिलाई रिझाउन अनेक कौतुक गरिरहेका छन् ।मधेश प्रदेशले चुनावी, राजनीतिक र रणनीतिक रूपमा आफ्नो स्थान बनाएको छ । इतिहासमा यस क्षेत्रको सीमान्त आवाज दबिएको थियो तर पछिल्लो निर्वाचनमा यहाँबाट परिवर्तनकारी हस्तक्षेप भयो । मुख्य पालिकाहरूमा मधेश आन्दोलनको रापताप देखियो । तर इतिहासको गर्भबाट पैदा भएको त्यो ऊर्जा यतिखेर चेप्टिँदैचेप्टिँदै गएको छ । मधेश प्रदेशका स्थानीय तहमा बलियो पकड बनाउन मुख्य दलहरू आन्तरिक प्रतिस्पर्धामा छन् । मधेश आन्दोलनसँग साइनो राखेका दलहरूबाट निर्वाचित पदाधिकारीहरू एकै पटक एकभन्दा बढी दलसँग सम्पर्कमा छन्, कहाँ कसको कुन दलसँग टुंगो लाग्छ, त्यो तिनैलाई थाहा छैन । एक पटक कुनै दलसँग कुरो मिलिसकेको बताइए पनि त्यो व्यक्ति निर्वाचनमा उम्मेदवारी दिँदासम्म त्यहीँ टाँसिरहला भनी ठोकुवा गर्ने अवस्था पनि छैन । यो दल बदल्ने मौसम हो । दलहरूको चुनावी अभियानको एउटा प्राथमिक कार्य हो दल प्रवेश गराउनु । उसो त यस्तो दल बदल्ने प्रवृत्ति पहिले पनि नदेखिएका होइन तर मधेश प्रदेशमा हुने यस्ता गतिविधिले तलदेखि माथिसम्मको राजनीतिलाई स्पन्दित गर्ने गरेका छन् । मधेश प्रदेशमा मुख्य दलहरूको यस्तो घिडघिडो छ, तिनीहरू यस क्षेत्रको अविकास, गरिबी, असमानता, विभेदबारे चर्चा गर्नुभन्दा महत्त्वाकांक्षी नेतालाई जसोतसो रिझाएर आफ्नो हात बलियो पार्न चाहन्छन् । मधेश आन्दोलनसँग जोडिएका नेताहरू एकएक गरी अर्को दलमा कार्यकर्ता बन्न तँछाडमछाड गर्दै छन् । यसरी दल बदल्नेहरूको ताँती सानो छैन । मधेश प्रदेशका जिल्लाहरूमा नेपाली कांग्रेसको जिल्ला कार्यसमितिको निर्वाचन यसै साता सकिएको छ । दलको आन्तरिक निर्वाचनले गुटगत ध्रुवीकरण बढाएको छ । यस्तो मनमुटावलाई साम्य पार्न केन्द्रबाट प्रतिनिधिहरू खटिएका छन् । कांग्रेसभित्र आफैं टिकटार्थीहरूको लाम छ र अर्को दलबाट नयाँ प्रत्याशी ल्याउने सोच देखिँदैन । यसमा एमाले र माओवादी केन्द्रले नै अग्र क्रियाशीलता देखाएका छन् ।बहालवाला मेयरउपमेयर, वडाअध्यक्ष, मधेश आन्दोलनका क्रममा सक्रिय नेता, जातीय संगठनसँग आबद्ध, सामाजिकआर्थिक हैसियत धारण गरेकाहरू नै मुख्य टार्गेटमा छन् । स्थानीय सत्ता र त्यसपछिका अन्य चुनावमा पकड मजबुत बनाउन यसरी अन्य दलका कार्यकर्ता भित्र्याउने उपक्रमले विस्तार पाएको छ । यसमा विचारधारा र नैतिक मूल्यका लागि स्थान छैन । यसले खडा गर्ने कृत्रिम समीकरणले साध्यले साधनलाई उचित ठहर्याउँछ भन्ने देखाएको छ । यसले गर्दा दलबदल राजनीतिक नैतिकताको नयाँ नियम बन्दै छ । खास गरी जनता समाजवादी पार्टी र लोकतान्त्रिक समाजवादी पार्टीभित्र उथलपुथल मच्चिएको छ ।कुनै पनि निर्वाचनको चुरो पात्र भनेका उम्मेदवारहरू नै हुन् । स्थानीय तहका उम्मेदवारको छनोट दलको कुन तहले गर्ने ? प्रदेश वा पालिका समितिले, तलबाट नाम सिफारिस हुने र केन्द्रले त्यसलाई अनुमोदन गर्ने, कि माथिबाटै निर्णय थोपर्ने ? विगतको कार्यशैली फेरि दोहोरिँदै छ । स्थानीय एकाइहरूलाई निर्णय प्रक्रियामा कसरी सहभागी गराउने वा प्रत्याशी छनोटका लागि विकेन्द्रित एवं जनमुखी तरिका के हुने भन्नेबारे दलहरूमा विमर्श सुनिँदैन । यसले गर्दा हजारौं आकांक्षी काठमाडौंको प्रदक्षिणामा निस्केका छन् । टिकट दिलाइदिने बिचौलियागिरी राजनीतिक व्यवस्थापनमा नयाँ उद्यम भएको छ । स्थानीय सत्तासँग स्रोतको सम्भावना, अधिकार र प्रभाव विस्तारको सोपान हुन सक्ने जुन आधार छ त्यसले बहालवालालाई आफूले कसरी निरन्तरता पाउने होला भनी सोचमग्न बनाएको छ भने स्थानीय अर्थराजनीतिले नवमहत्त्वाकांक्षीहरूसमेत जन्माएको छ ।काठमाडौंबाट प्रश्न सोधिन्छ मधेशी दलहरूबाट कोही किन एमाले जाँदै छ ? पहिलो त, कोही पनि कुनै दलमा जान स्वतन्त्र छ, त्यसै गरी कुनै दललाई पनि कसैलाई भित्र्याउने छुट छ । मधेश आन्दोलनले एउटा समुदायमा हामी को हौं र कहाँका बासिन्दा हौं भन्ने प्रश्न उठाइदियो । राज्यको व्यवहारले अनागरिक र दोस्रो दर्जाको नागरिक बनाएको अनुभूति उनीहरूलाई हुन पुग्यो । मधेशीहरूले राजनीतिक र सांस्कृतिक वर्चस्वको दावा गरे, राष्ट्रिय राजनीतिमा अधिकार र अवसरको प्रत्याभूति खोजे । आलंकारिक पद र कृपामा बाँच्न दाजुहरू को प्रदक्षिणा गर्नुभन्दा आफ्नो राजनीति आफैंले खोलेको दलबाट गर्ने सोच बनाए । मधेशकेन्द्रित दलहरू खुले, मतादेशले समेत त्यसलाई अनुमोदन गर्यो । मधेशी दलहरू भनेर चिनिएका दलहरूले बहुतहमा प्रतिनिधित्व गर्न पुगे । सत्ता गठबन्धनका साझेदार बने । आन्दोलनको राजनीति भावनासँग जोडिएको थियो । त्यतिखेर अन्य दल छाडेर नयाँ सम्भावनाको खोजी गर्नेहरूको ताँती लाग्यो ।पहिलो मधेश आन्दोलन तत्कालीन माओवादीसँग घम्साघम्सीमा बित्यो, तेस्रोसम्म आइपुग्दा त्यसले आफूलाई एमालेविरूद्ध उभ्यायो । मधेशलाई लाग्थ्यो उसको पहिचान, अधिकार र अवसरको मागलाई एमालेले सहज रूपमा लिएको छैन । एमालेले गण्डक प्रदेशको सभ्यता र संस्कृति नै नेपालको मुख्य संस्कृति हो भन्ने मान्यता राख्छ भन्ने बुझाइ बन्यो । स्रोतमा सम्पन्न र राजनीतिक रूपले प्रभावी भएर पनि तराईमधेश आर्थिक उन्नतितर्फ बढ्न सकेन । तसर्थ डाडुपन्यु आफ्नै हातमा लिनुपर्छ भन्ने मानसको सामाजिकीकरण भयो । मधेशी दलको उदयले एमालेमाओवादीसँग घम्साघम्सी गरे पनि मताधारचाहिँ कांग्रेसको साँघुरो बनायो । सत्ता राजनीतिको मोहपाश र शक्तिविन्यासको बाह्रखरी सिक्दै जाँदा मधेशी दलहरूका लागि कुनै दल अपवित्र रहेन । आन्दोलनको एक प्रकारको व्याकरण हुन्छ, सत्ता राजनीतिको बेग्लै । मधेशी दलहरूले जबसम्म आफूमा आन्दोलनको जुझारुपन राखिराखे, निर्वाचनलाई समेत आन्दोलनको विस्तारित रूप मान्दै आए, मधेशी जनको समर्थन पाए । तर सत्ता राजनीतिमा शक्ति कहाँ, को र कसरी प्रक्षेपित भइराखेको छ भन्नेले अर्थ राख्छ । कार्यकर्ताले आफूलाई आन्दोलनको राजनीतिमा समर्पित गर्न चाहन्छ, सत्ताको राजनीतिमा संरक्षित हुन खोज्छ । यतिखेर गाउँमा पुग्ने एक प्रहरी इन्स्पेक्टर पनि कुन दलसँग जोडिएको छ भनेर चिनिन्छ । प्रशासन, प्रहरी, अदालत, अख्तियार सबैतिर भागबन्डाको बाछिटा छ । को कसका मान्छे हुन् भनेर चिनिएका छन् । सत्ता राजनीतिमा कुनै पनि मेयरउपमेयर, प्रतिनिधिसभा सदस्य वा नेता आफ्नो लाभग्राही वृत्तको संरक्षण गर्न राज्यमा वर्चस्व जमाएका दलहरूको ओत लाग्न खोज्छन् । अहिलेको पार्टीप्रवेशको राजनीतिलाई यसै कोणबाट हेरिनुपर्दछ । संरक्षण, अवसरवाद र सत्तामा हिस्सेदारी यस्तो चुम्बक हो जसले दल बदल्नेहरूलाई नयाँ गोरेटो देखाउँछ । आन्दोलनकारी शक्ति जब स्वयं सत्ता राजनीतिमा लडीबुडी गर्न तम्सिन्छ, त्यतिखेर को वर्जित र को स्वीकार्य भन्ने छुट्टिँदैन अनि गद्दी र गद्दारी, आयारामगयाराम जस्ता भाष्यहरू भुइँयथार्थ हुन पुग्छन् ।कसलाई किन भित्र्याउने ? कुनै मापदण्ड छैन । मधेश प्रदेशमा विजय ध्वजारोहण गर्ने अर्जुनदृष्टिमा पापपुण्यको भेद रहेन । मधेश प्रदेशमा नेपालका सबै राजनीतिक शक्तिले अभ्यास गर्न पाउँछन् । मधेशीको सवाल नेपालको राजनीतिक सवाल हो । क्षेत्रीय दलहरू जब प्रभाव विस्तार गर्छन् तब ठूला दलहरूले रिक्तता बेहोर्छन् । जब क्षेत्रीय दलहरू आफ्नै कारणले रिक्तता निम्त्याउँछन्, त्यो ठाउँ ओगट्न ठूला दलहरू आइपुग्छन् । तर मूल सवाल हो मधेशमा उकुसमुकुस साम्य भएकै हो ? दलप्रवेशले केकस्तो मूल्य स्थापित गर्दै छ ? दल प्रवेश गर्नेहरूको ताँतीमा उही बासी अनुहार र रुग्ण मानस छ कि ?"
आयोग पदाधिकारीलाई शतप्रतिशत भत्ता,"काठमाडौं (कास) स्थानीय तह निर्वाचनमा निर्वाचन आयोगका पदाधिकारी र कर्मचारीले तलबको शतप्रतिशत भत्ता पाउने भएका छन् । कार्यालय सहयोगीले दिनको १ हजार रुपैयाँ पाउनेछन् । प्रमुख आयुक्त, आयुक्तहरूले सुरु तलब स्केलको शतप्रतिशत भत्ता, खाना, खाजा खर्च र सञ्चार सुविधा पाउने गरी निर्वाचन सञ्चालन आर्थिक व्यवस्थापन कार्यविधि स्वीकृत भएको छ । सञ्चार सुविधा पदाधिकारीले २ हजार ५ सय, सचिवले २ हजार, सहसचिवले १ हजार ५ सय र उपसचिवले एक हजार पाउनेछन् । काजमा खटिने कर्मचारी, आयुक्तको सुविधामा कार्यरत कर्मचारी र आयुक्तको निवासमा सुरक्षाका लागि खटिएका सुरक्षाकर्मीले पनि शतप्रतिशत भत्ता पाउनेछन् । पदाधिकारी र सचिवका निजी सुरक्षा अधिकारी तथा आयोगको मूलगेटमा खटिने १० प्रहरीले निर्वाचन घोषणा भएको दिनदेखि अन्तिम परिणाम प्रकाशनसम्म सुविधा, खाजा र खाना खर्च पाउने व्यवस्था कार्यविधिमा छ । मतदान अधिकृतले दैनिक २ हजार ५ सय, सहायक मतदान अधिकृतले २ हजार, सहायक कर्मचारीले १ हजार ६ सय, सहयोगी कर्मचारीलाई १ हजार २ सय र स्वंसेवकले १ हजार २ सय पाउनेछन् । निर्वाचन सञ्चालन गर्न आवश्यक सामग्री उत्पादन, खरिद, मतदाता शिक्षा सामग्री तयार गर्न, मतपत्र डिजाइन, छपाइ, प्याकिङ, ढुवानी र आयोगका कर्मचारीलाई शतप्रतिशत भत्ताका लागि सरकारले ८ अर्ब ११ करोड बजेट सुनिश्चित गरेको छ ।"
एकीकृत सुरक्षा योजनामा ढिलाइ,"(काठमाडौं)  निर्वाचन आयोगले स्थानीय तह निर्वाचनका लागि मतदान स्थल र मतदान केन्द्रको टुंगो नलगाउँदा एकीकृत सुरक्षा कार्ययोजना निर्माणमा अलमल देखिएको छ । चारवटै सुरक्षा निकायले आआफ्नातर्फबाट निर्वाचन सुरक्षा कार्ययोजना गृह मन्त्रालयमा पेस गरिसकेका छन् । तर, वैशाख ३० का लागि तोकिएको निर्वाचनमा मतदान स्थल र केन्द्र कति रहने भन्ने टुंगो नलाग्दा गृह मन्त्रालयले सुरक्षा कार्ययोजना खाकालाई पूर्णता दिन सकेको छैन । आयोगले कर्मचारी सरुवाबढुवा तथा नियुक्तिका काम चैत १५ भित्र गरिसक्न सरकारलाई निर्देशन दिइसकेको छ । गृह मन्त्रालयका प्रवक्ता फणीन्द्रमणि पोखरेलले एकीकृत सुरक्षा कार्ययोजनालाई अन्तिम रूप दिन बाँकी रहेको बताए । आयोगबाट मतदान स्थल र केन्द्रको टुंगो लागेपछि सोहीअनुसार निर्वाचन सुरक्षा खाकाको टुंगो लगाउने उनको भनाइ छ । प्रहरी प्रधान कार्यालयले निर्वाचन सुरक्षाका लागि चैत ६ गतेबाट आवेदन लिने गरी १ लाख म्यादी प्रहरी भर्ना खुलाइसकेको छ । नेपाली सेना, नेपाल प्रहरी, सशस्त्र प्रहरी बल (एपीएफ) र राष्ट्रिय अनुसन्धान विभागले पनि विगतको अभ्यासलाई आधार बनाएर निर्वाचन सुरक्षा मस्यौदा गृहमा बुझाएका छन् । सेनाको दरबन्दी करिब १ लाख, प्रहरीको करिब ८० हजार, सशस्त्रको करिब ३८ हजार छ । यी सबै गरेर ८० देखि ९० प्रतिशत जनशक्तिलाई निर्वाचन सुरक्षाका लागि केन्द्रित गरिने योजना गृहको छ । निर्वाचन सुरक्षा कार्ययोजना निर्माणमा जुटेका एक उच्च सुरक्षा अधिकारीका अनुसार सेना र सशस्त्र प्रहरीको तैनाथी एकै स्थानमा नदोहोरिने गरी जिम्मेवारीमा सन्तुलन मिलाएर परिचालन गर्नेबारे आन्तरिक छलफल भइरहेको छ । म्यादीको संख्या पनि मागेभन्दा कम भयो, कार्यालय, नियमित प्रशासनिक, महत्त्वपूर्ण प्रतिष्ठानभवन, विशिष्ट व्यक्ति, निर्वाचन अधिकृत, निर्वाचन कार्यालय र उम्मेदवारको सुरक्षा संवेदनशीलता पनि त्यत्तिकै छ, ती सुरक्षा अधिकारीले भने, यी सबै विषय सम्बोधन गर्न सेना खटिएको ठाउँमा सशस्त्र परिचालन नगर्ने र सशस्त्र खटिएको ठाउँमा सेनालाई नपठाउनेबारे छलफल भइरहेको छ । कारागार र विमानस्थल सुरक्षामा खटिएका प्रहरीलाई निर्वाचन सुरक्षामा खटाएर त्यहाँ निर्वाचन अवधिभर सेनालाई पठाउन प्रहरीले प्रस्ताव गरेको छ । हवाई गस्ती र हवाई ढुवानीमा पनि सेना खटिनेछ । यस्तै, जिल्ला निर्वाचन कार्यालय, प्रमुख निर्वाचन र निर्वाचन अधिकृत र उम्मेदवार सुरक्षालगायतमा सशस्त्रलाई खटाउने प्रस्ताव छ । कारागार र विमानस्थललगायत महत्त्वपूर्ण संरचनामा सेनाको सुरक्षा दिएर त्यहाँबाट सशस्त्र र प्रहरीलाई निर्वाचनमा पठाउने योजना हो तर आयोगबाट मतदान केन्द्र र मतदान स्थलको टुंगो लागेर आएपछि मात्रै एकीकृत सुरक्षा योजना बनेर स्वीकृतिका लागि पठाइने छ, उनले भने । नेपाली सेनाका प्रवक्ता नारायणप्रसाद सिलवालले निर्वाचनमा सेनाका जनशक्ति पनि खटिने भएकाले त्यसका लागि आवश्यक कार्ययोजना बन्ने क्रममा रहेको बताए । निर्वाचनमा अप्रिय घटना हुन नदिन र कुनै घटना भइहाले ३० मिनेटभित्र रियाक्सन गर्न सक्ने गरी सेनालाई देशभर तैनाथ गर्ने कार्ययोजना बन्दै छ । यसकै लागि जंगीअड्डामा इलेक्सन सेल गठन भइसकेको छ, प्रवक्ता सिलवालले भने, चारवटै कमान्ड हेडक्वार्टरसहित बाहिनी, गणगुल्मलगायतमा पनि सेल गठन गरेर काम गरिरहेका छौं, निर्वाचन सुरक्षासम्बन्धी सहजीकरण र समन्वय गर्न गृह मन्त्रालयमा महासेनानीलाई नै प्रतिनिधिका रूपमा खटाइएको छ । सशस्त्र प्रहरीले जिल्ला तहसम्म निर्वाचन सेल गठन गरेर जनशक्तिलाई अनुशिक्षण तालिम दिन थालिएको जनाएको छ । सशस्त्र प्रहरी प्रवक्ता एसएसपी कमलप्रसाद तिउसिनाले एकीकृत सुरक्षाको टुंगो नलागेकै कारण कुन ठाउँमा कति सशस्त्र खटिने भन्ने यकिन हुन बाँकी रहेको बताए । निर्वाचन केन्द्रित लामो दूरीको गस्तीमा पनि सशस्त्रलाई तैनाथ गराउन थालिएको उनको भनाइ छ । प्रहरी प्रवक्ता एसएसपी विष्णु केसीका अनुसार निर्वाचन सुरक्षाका लागि देशभरका जनशक्तिलाई तयारी अवस्थामा राखेर आवश्यक योजना बनाइएको छ । सरकारले म्यादी प्रहरीका लागि बेतको लौरोको बजेट नै कटौती गरेको छ । स्थानीय तह निर्वाचनका लागि म्यादी प्रहरी भर्ना, छनोट, नियुक्ति तथा परिचालनसम्बन्धी मापदण्ड२०७८ मा प्रत्येक म्यादी प्रहरीलाई एउटा बेतको लौरो उपलब्ध गराइने उल्लेख छ । म्यादी प्रहरीले नेपाल प्रहरीले प्रयोग गर्ने बेतको लाठी पोसाकको अंगका रूपमा प्रयोग गर्ने छन् भनिएको छ । तर, बेतको लाठीका लागि भने छुट्टै बजेटको व्यवस्था गरिएको छैन । प्रहरी प्रधान कार्यालयले १ लाख म्यादीका लागि ४० दिन कार्यावधि तोकेर मासिक आधारभूत तलब २२ हजार ६ सय ६० गरी एकमुष्ट ३० हजार २ सय ४०, पोसाक भत्ताबापत् एकमुष्ट ६ हजार, रासन भत्ताबापत् एकमुष्ट ७ हजार २ सय र यातायात भाडा एक पटकका लागि एक हजार उपलब्ध गराइने गरी आवेदन खुलाएको छ । तर, कार्यविधिमा उल्लेख गरिएको एक लाख बेतका लौरोलाई भने पोसाकको अंगमा गाभेर खर्च कटौती गरिएको छ । प्रहरीका लागि १ हजार बेतको लौरो खरिद गर्न २० लाख रुपैयाँ बजेट आएको र म्यादीका लागि चाहिने लौरोबारे कुनै सम्बोधन नभएको प्रहरी प्रवक्ता एसएसपी विष्णु केसीले बताए । कार्यविधिमा हरेक म्यादीका लागि एकएक बेतको लौरो उपलब्ध गराउनुपर्ने भन्ने छ तर लौरोका लागि बजेट आएन, उनले भने, अब विकल्पका रूपमा अरू नै लौरोबाट काम चलाउनुपर्ने स्थिति आयो ।"
साना दललाई पनि पार्टीकै चिह्न,"काठमाडौं (कास) साना दल सक्रिय रहेको जिल्लामा मात्रै उनीहरूलाई दलको निर्वाचन चिह्न दिइने भएको छ । स्थानीय तह निर्वाचन ऐनमा राष्ट्रिय मान्यता प्राप्त दललाई मात्रै निर्वाचन चिह्न दिने व्यवस्था छ । व्यवस्था कार्यान्वयन गर्दा ६ दलले मात्रै दलको चिह्न पाउनेछन् । ठूला दलले मात्रै चिह्न पाउने भएपछि ७३ वटा दलले विरोध जनाउँदै आएको थिए । आयोगको बुधबारको बैठकले दलको सक्रियताका आधारमा निर्वाचन चिह्न दिन तीन दिनभित्र विवरण माग्ने निर्णय गरेको हो । निर्वाचन प्रयोजनका लागि दर्ता भएका दलको उम्मेदवारलाई सोही दलको निर्वाचन चिह्न दिने सम्बन्धमा निर्णय गर्नुपर्ने भएकाले आयोगबाट राष्ट्रिय दलको मान्यता प्राप्त नगरेका तर स्थानीय तह निर्वाचन भाग लिन दर्ता भएका ७३ दललाई राजनीतिक दलसम्बन्धी ऐन, २०७३ को दफा ५७ बमोजिम देहायको पत्राचार गर्ने निर्णय गरेको छ, आयोगले जारी गरेको विज्ञप्तिमा उल्लेख छ । जिल्लास्तरको संगठनात्मक संरचनाको विवरण आयोगको जिल्ला समितिको पदाधिकारीले प्रमाणित गरेर पनि बुझाउनुपर्ने हुन्छ । ऐनअनुसार साना दलले स्वतन्त्र उम्मेदवारको हैसियतमा मात्रै निर्वाचनमा सहभागी हुनुपर्ने हुन्छ । आयोगले तोकिएको समयभित्र पेस नगर्ने राजनीतिक दलको उम्मेदवारलाई स्वतन्त्र उम्मेदवारलाई प्रदान गरिने चिह्न नै प्रदान गरिनेछ, आयोगको विज्ञप्तिमा भनिएको छ, आयोगमा दलको जिल्ला समितिको विवरण भिडेका आधारमा निर्णय गरी मतपत्रमा सो दलको निर्वाचन चिह्न उल्लेख हुनेछ । अन्य जिल्लाका मतपत्रमा उक्त दलको निर्वाचन चिह्न नभएमा स्वतन्त्र समूहका निम्ति छुट्याइएको निर्वाचन चिह्न लिई निर्वाचनमा भाग लिन दलले प्रतिबद्धता जनाउनुपर्ने हुन्छ ।"
सवारी कर अब सातै प्रदेशमा एकनास गरिने,"(कास्की)  अब सवारीसाधनमा लाग्ने कर, दस्तुर र जरिवाना शुल्क सबै प्रदेशमा एकनास हुने भएको छ । हाल कायम प्रदेशअनुसारको फरकफरक दस्तुरलाई समान बनाउने निर्णय पोखरामा बसेको सातै प्रदेशका भौतिक पूर्वाधार तथा यातायातमन्त्रीहरूको बैठकले गरेको हो । बैठकमा संघीय भौतिक पूर्वाधार तथा यातायातमन्त्री रेणुकुमारी यादवको पनि सहभागिता थियो । मंगलबारदेखि सुरु बैठक २२ बुँदे निर्णय गर्दै बुधबार सम्पन्न भएको छ ।सबै प्रदेशमा एकै प्रकारको कर, दस्तुर र जरिवाना शुल्क हुने गरी संघीय ऐनको व्यवस्था गर्न बैठकले माग गरेको छ । त्यस्तो ऐनमा समानखालको सवारी कर, दस्तुर र जरिवाना शुल्कको व्यवस्था गर्ने निर्णय भएको गण्डकी प्रदेशका भौतिक पूर्वाधार, सहरी विकास तथा यातायात व्यवस्थामन्त्री कुमार खड्काले जानकारी दिए । उनका अनुसार सातै प्रदेशमा समान खालको नीति तय गर्ने र संघीय मन्त्रालय तथा विभागले सहजीकरण गरी यातायात क्षेत्रको समस्या समाधान गर्ने निर्णय पनि गरिएको छ । यातायात क्षेत्रबाट बिचौलियाको अन्त्य गराउनेबारे पनि सबै प्रदेश एकमत बनेका छन् । यसका लागि संघीय मन्त्रालय र यातायात विभागले ऐन, कानुन बनाएर प्रदेशको एकल अधिकारलाई हस्तान्तरण गर्नुपर्नेमा मन्त्रीहरूले जोड दिएका छन् । मन्त्री खड्काले बैठकले गरेका निर्णयहरू सवै प्रदेशमा एकैपटक कार्यान्वयनमा लगिने बताए ।बैठकमा सबै प्रदेशका सचिवले पूर्वाधार तथा यातायात क्षेत्रमा विद्यमान समस्याका बारेमा प्रतिवेदन प्रस्तुत गरेका थिए । त्यसमा छलफल गरेपछि बैठकले एकै प्रकारको एकीकृत भीआरएस प्रणाली लागू गर्न यातायात व्यवस्था विभागले पहल गर्नुपर्ने, ब्लुबुक नवीकरण गर्ने र कर तिर्ने कार्य एकै मितिमा हुने गरी व्यवस्था गर्न आआफ्नो प्रदेशको प्रदेश सवारी तथा यातायात व्यवस्था ऐनमा संशोधन गर्ने, सवारीसाधनसम्बन्धी करजरिवानाहरू प्रदेशको एकल अधिकार क्षेत्रभित्र पर्ने भएकोले ट्राफिक प्रहरीले उठाउने र सबै प्रदेशका सवारीसाधनमा इम्बोस्ड नम्बर प्लेट जडान कार्य अनिवार्य रूपमा लागू गर्ने निर्णय गरेको छ । अब यातायातको क्षेत्रमा उठ्ने राजस्व प्रदेश राजस्व खातामा जम्मा हुने भएको छ । अहिलेसम्म यस्तो राजस्व र ट्राफिक प्रहरीले उठाउँदै आएको करजरिवाना संघीय सरकारकै खातामा जाने गरेको छ । बैठकले नागरिकलाई सहज हुने गरी जुनसुकै प्रदेशबाट पनि कर तिर्न सकिने व्यवस्था मिलाउने निर्णय पनि गरेको मन्त्री खड्काले जानकारी दिए ।यातायात व्यवस्था विभागका महानिर्देशक नमराज घिमिरेको संयोजकत्वमा गठित समितिले यातायात तथा पूर्वाधार क्षेत्रका समस्या समाधान गर्न सुझावसहितको प्रस्ताव तयार गरेको थियो । उक्त प्रस्तावमा संघीयमन्त्री र विभागसमेतको छलफलपछि भएका निर्णयहरू गण्डकीका यातायातमन्त्री खड्काले पढेर सुनाएका थिए । जसमाखड्कासहित संघीय यातायातमन्त्री यादव, प्रदेश १ का यातायातमन्त्री उपेन्द्रप्रसाद घिमिरे, बाग्मतीका श्रम, रोजगार तथा यातायातमन्त्री घनश्याम दाहाल, लुम्बिनी प्रदेशकी श्रम, रोजगार तथा यातायात व्यवस्थामन्त्री पुर्मती ढेंगा, कर्णाली प्रदेशका भौतिक पूर्वाधार तथा सहरी विकासमन्त्री पदमबहादुर रोकाया, सुदूरपश्चिमका भौतिक पूर्वाधार तथा सहरी विकासमन्त्री दीर्घबहादुर सोडारीले हस्ताक्षर गरेका छन् ।बैठकले विद्युतीय सवारीसाधन सञ्चालनलाई प्राथमिकता दिने निर्णय गरेको छ । यस्तै, अभिलेखको डिजिटाइजेसन, डिजिटल परीक्षणस्थल सञ्चालन, सवारीमा विद्युतीय भुक्तानी प्रणालीसम्बन्धमा प्रदेशले लिने अग्रसरतालाई एकरूपता कायम गर्ने गरी संघीय स्तरबाट समेत सहजीकरण गर्ने भएको छ । सडकको क्षेत्राधिकार कायम गर्न सबै प्रदेशको तर्फबाट राजनीतिक प्रतिबद्धता जाहेर गरिएको छ । सवारी चालक अनुमतिपत्र परीक्षा सञ्चालन कार्यविधि निर्देशिका, २०७७ सबै प्रदेशमा लागू हुने भएको छ । अन्तरप्रदेश सवारी रुट अनुमति, जाँचपास आदि संघीय सरकारका सवारी परीक्षण कार्यालय भएका स्थानमा तिनै कार्यालयहरूबाट गराउने, नभएका स्थानमा यथाशीघ्र स्थापना गर्ने, सहर सौन्दर्यीकरण, दुर्घटना न्यूनीकरण कार्यक्रमअन्तर्गत स्थानीय सहरहरूमा पालिकामार्फत अनिवार्य पार्किङको व्यवस्था मिलाउने निर्णय पनि भएको छ । सार्वजनिक सडक ऐन, २०३१ (संशोधन २०७५) मा प्रादेशिक सडकको वर्गीकरण गर्न पहल गरी प्रादेशिक सडकमा पहुँचका आधारमा बजेट विनियोजन गर्ने परिपाटी अन्त्य नगर्न सडक विभागले कदम चाल्नेमा एकमत बनेको छ ।संघीय कार्यक्रममा जस्तै प्रदेशका ससर्त योजनामा स्रोत सुनिश्चित गर्न स्थानीय पूर्वाधार विभागसडक विभागले अर्थ मन्त्रालयमा पहल गर्नुपर्ने निर्णय गरिएको छ । स्थानीय पूर्वाधार विभागलाई लठ्ठा अभावका कारण अलपत्र परेका झोलुङ्गे पुलमा लठ्ठा खरिद र वितरण प्रणाली चुस्त बनाउन भनिएको छ । प्रदेशभित्रका योजनाको रकमान्तर गर्ने अधिकार प्रदेशलाई नै दिने, साझा सरोकारका विषयमा संघीय र प्रदेश सरकार तथा अन्तरप्रदेश सरकारकाबीच संवाद, सहकार्य, सिकाइ आदानप्रदान गर्ने कार्यलाई प्रगाढ बनाउने पनि निर्णय गरिएको छ ।यातायात व्यवस्था विभागको नियन्त्रणमा रहेको सफ्टवेयर क्रमिक रूपमा प्रदेशलाई हस्तान्तरण गर्दै जानुपर्नेमा प्रदेशमन्त्रीहरूले जोड दिएका थिए । संघीयमन्त्री यादवले बैठकले जनताका समस्यालाई पहिचान गरेको बताउँदै यसमा आफूहरू पनि सकारात्मक रहेको धारणा राखेकी थिइन् ।"
भिजिट भिसाका श्रमिक नलिन यूएई सहमत,"(काठमाडौं)  संयुक्त अरब इमिरेट्स (यूएई) ले नेपालसँगको श्रम समझदारीविपरीत श्रमिक भर्ना नगर्ने प्रतिबद्धता जनाएको छ । आबुधाबीमा मंगलबार सम्पन्न नेपाल र यूएईका उच्च अधिकारीबीचको बैठकमा यूएईले त्यस्तो प्रतिबद्धता जनाएको हो । दुई देशबीच स्थापित संयन्त्रभित्रबाटै नेपालीलाई अवसर दिने नीति कडाइका साथ कार्यान्वयन गर्न यूएई सहमत भएको छ ।आबुधाबीमा सम्पन्न उच्चस्तरीय संयुक्त समितिको बैठकमा भिजिट भिसामार्फत श्रमिकको तस्करी गर्नेलाई कारबाही गर्नसमेत यूएई तयार देखिएको छ । बैठकअघि श्रम, रोजगार तथा सामाजिक सुरक्षामन्त्री कृष्णकुमार श्रेष्ठ र यूएईका मानव संशाधनमन्त्री अब्दुल रहमान अब्दुल मानन अल अवारबीचको बैठकले श्रम समझदारीलाई प्रभावकारी कार्यान्वयन गर्ने सहमति गरेको थियो ।कोभिडपछि यूएईका रोजगारदाताले श्रम समझदारीलाई बाइपास गर्दै श्रमिक भर्ना गर्ने प्रवृत्ति बढेको भन्दै सरोकार पक्षहरूले औपचारिक संयन्त्रमार्फत यूएई सरकारको ध्यानाकर्षण गर्न श्रम, रोजगार तथा सामाजिक सुरक्षा मन्त्रालयलाई दबाब दिँदै आएका थिए । सरकारी तथ्यांकअनुसार गएको एक वर्षमा करिब ८० हजार नेपाली कामको खोजीमा भिजिट भिसामार्फत यूएई पुगेका थिए । संयुक्त समितिको बैठक श्रम समझदारीको कार्यान्वयनमा देखिएको जटिलताको सम्बन्धमा छलफल गर्ने औपचारिक थलो हो । बैठकमा श्रम मन्त्रालयले यूएईका समकक्षीसमक्ष रोजगारदाता कम्पनीले श्रम समझदारीको मर्म र भावनाविपरीत कामदार भर्ना भइरहेको प्रति ध्यानाकर्षण जनाएको थियो । भिजिट भिसामा आउँदा के अप्ठ्यारो छ ? मानव तस्करीको पञ्जामा कसरी पर्छन् ? भन्ने विषयमा दुई देशका श्रममन्त्रीबीच लामो छलफल भयो, छलफलमा यूएईको मानव संशाधनमन्त्रीले नेपाल सरकारको ऐनकानुनबारे यति धेरै जानकारी थिएन, तपाईंहरूले थाहा दिनुभयो भन्दै खुसी व्यक्त गर्नुभयो, संयुक्त समिति बैठकका सदस्यसचिवसमेत रहेका श्रम मन्त्रालयका सहायक प्रवक्ता थानेश्वर भुसालले कान्तिपुरलाई भने, यूएईका मन्त्रीले हामी निरुत्साहित गर्छौं भनेर प्रतिबद्धता जनाउनुभयो । लगत्तै उहाँले यूएईका श्रम सचिवलगायतको उच्चस्तरीय टोलीलाई संयुक्त बैठकमा सँगसँगै बसेर समाधान निकाल्नु भनेर तत्कालै निर्देशन दिनुभयो ।त्यसलगत्तै भएको बैठकको एउटा प्रमुख एजेन्डा भिजिट भिसामार्फत भइरहेको कामदारको तस्करी नियन्त्रणमाथि औपचारिक छलफल भएको थियो । बैठकमा भिजिट भिसालाई दुरुत्साहन गर्न धेरै विकल्पमाथि छलफल गर्यौं, औपचारिक माध्यमबाट आएकालाई यूएईमा रोजगारी दिने र कोहीकसैले गैरकानुनी प्रक्रियाबाट श्रमिक ल्याए तत्काल कारबाही गर्ने सहमति भयो, भुसालले भने । नेपाल र यूएईको श्रम समझदारीको धारा २ को उपधारा २ मा श्रमिक भर्ती, रोजगारी र स्वदेश फिर्ता गर्ने कार्यलाई नियमन गर्ने, पारदर्शी बनाउने, स्वच्छ भर्ना, निष्पक्षता र पारस्परिक लाभका निमित्त सहकार्य गर्ने उल्लेख छ । त्यसैको उपधारा ५ मा श्रमिकहरूको अवैध भर्तीका मुद्दाहरूलाई सम्बोधन गर्न समन्वय गर्ने लेखिएको छ । श्रम सम्झौतामाथि अनुसन्धानरत अधिवक्ता अनुराग देवकोटाका अनुसार यूएई सरकारले भिजिट भिसाबाट कामको भिसामा परिवर्तन गर्न अनुमति दिनु दुई राज्यबीचको सहकार्यको क्षेत्रबाट साझेदार गरिएको पारदर्शी र स्वच्छ भर्नाको सिद्धान्तविपरीत हो । नेपाल र यूएईको रोजगारी क्षेत्रमा पछिल्लो समय भिजिट भिसामार्फत कामदारको भर्ना प्रक्रिया गर्ने विधिले निकै जटिलता देखिँदै आएको थियो, यसले श्रम समझदारी नै फेल हुन्छ कि भन्ने डर थियो, यो औपचारिक बैठकमार्फत समस्याको हल खोज्ने प्रयास हाम्रो लागि उपलब्धिमूलक हो, देवकोटाले कान्तिपुरसँग भने, अब दुवै देशले यसलाई प्रभावकारी कार्यान्वयन गर्न जरुरी देखिन्छ । समझदारीले परिकल्पना गरेको अनियमितता वा गैरकानुनी श्रमिक भर्तीका मुद्दाहरूलाई सम्बोधन गर्न सकेमा दुवै पक्षले पारस्पारिक लाभ हासिल गर्न सकिन्छ ।तीन वर्षअघि नेपाल र यूएईबीच शून्य लागतमा नेपाली श्रमिक भर्ना गर्ने समझदारी भएको थियो । यो बैठकले नेपाली बढी काम गर्ने क्षेत्रमा पाइलट प्रोजेक्टको रूपमा शून्य लागतको नीतिलाई कार्यान्वयन गरेर अगाडि बढ्ने सहमति जनाएको छ । कोही पनि श्रमिकले सकेसम्म पैसा तिर्न नपरोस् भनेर कार्यान्वयन गर्न केकस्तो रणनीति बनाउने भनेर छलफल भयो । अहिलेलाई सबै क्षेत्रमा सतप्रतिशत लागू गर्न कठिन छ । त्यसकारण यसलाई केही क्षेत्रमा पाइलट प्रोजेक्टको रूपमा रोजगारदाता पेमोडल लागू गर्ने सहमति गर्यौं, उनले भने, यसलाई हामी एक वर्षभित्रसम्म हेर्नेछौं । त्यसपछि क्रमशः अन्य क्षेत्र बढाउँदै जानेछौं । पहिलो चरणमा ३ देखि ५ वटा क्षेत्रलाई तोक्ने तयारी छ । क्षेत्र तोक्नुअघि हामी यूएईमा कुन क्षेत्रमा नेपाली जाने गरेका छन् भनेर तथ्यांक हेर्छौं, उनले भने, यो एउटा महत्त्वपूर्ण कदम हो ।बैठकमा घरेलु कामदारका विषयमा पनि छलफल भएको थियो । नेपालले घरेलु कामदारका लागि छुट्टै श्रम सम्झौता हुनुपर्ने अडान राख्दै आएको छ । यूएई पक्षले नेपालीलाई थुप्रै क्षेत्रमा अवसर दिएको भन्दै घरेलु क्षेत्रमा कामदार पठाउन आग्रह गरेको थियो । गत फागुन ११ मा श्रम मन्त्रालयले २०७२ चैत २० अघि श्रम स्वीकृति लिएका र गत पुस मसान्तसम्म जुनसुकै भिसामा गई घरेलु श्रमिकको काम गरेकालाई पुनः श्रमस्वीकृति दिने निर्णय गरेको थियो । यसबारे पनि बैठकमा जानकारी गराइएको थियो । बैठकमा घरेलु श्रमिक पठाउनेसम्बन्धी प्रोटोकलमाथि पनि छलफल भएको प्रवक्ता भुसालले जानकारी दिए । त्यस्तै घरेलु श्रमिकसहित अन्य क्षेत्रमा जाने श्रमिकलाई सीप विकासमा सहयोग गर्न पनि यूएई सहमत भएको छ । यूएईलाई जस्तो सीप आवश्यक पर्छ, त्यसका लागि भइरहेको तालिम केन्द्र वा नयाँ तालिम केन्द्र खोलेर यूएईलाई आवश्यक पर्ने जनशक्ति उत्पादनका लागि लगानी गर्न अनुरोध गरेको छ । यसलाई यूएईले स्वीकार गरेको छ, उनले भने, हामी छिट्टै बृहत् कार्ययोजना बनाउनेछौं । यूएईले श्रमिक अस्पताल बनाउन पनि तयार भएको छ ।"
आईएमएफका आवासीय प्रतिनिधि अब नेपालमै,"(काठमाडौं)  अन्तर्राष्ट्रिय मुद्रा कोष (आईएमएफ) का आवासीय प्रतिनिधि अब नेपालमै रहने भएका छन् । नेपालको आग्रहमा करिब ४० करोड अमेरिकी डलर (करिब ४८ अर्ब रुपैयाँ) एक्स्टेन्डेड क्रेडिट फेसिलिटी (ईसीएफ) स्वीकृति गरेसँगै कोषको कार्यकारी समितिले नेपालमा आफ्नो आवासीय प्रतिनिधि राख्ने निर्णय गरेको हो । उक्त निर्णयका आधारमा यही चैत १७ (३१ मार्च २०२२) भित्र आवासीय प्रतिनिधि नेपाल आइसक्ने व्यहोराको पत्र कोषले राष्ट्र बैंकलाई पठाएको छ ।कोषले झन्डै १२ वर्षपछि नेपालमा पुनः आवासीय प्रतिनिधि राख्ने निर्णय गरेको हो । सन् २०१० सम्म कोषका आवासीय प्रतिनिधि नेपालमै रहन्थे । लागत कम गर्ने रणनीति भन्दै कोषले त्यसबेला नेपालस्थित आफ्नो आवासीय प्रतिनिधि फिर्ता बोलाएको थियो । त्यसयता कोषका भारतस्थित आवासीय प्रतिनिधिले नेपाल र भुटान पनि हेर्दै आएका थिए ।नियमित रूपमा आवासीय प्रतिनिधि नै रहने भएपछि आउँदा दिनमा कोषसँगको सहकार्य अझ मजबुत हुने राष्ट्र बैंकका सहप्रवक्ता नारायणप्रसाद पोखरेलको दाबी छ । कोषसँगको सहकार्य अहिले पनि नराम्रो छैन, उनले भने, तर स्थायी रूपमै आवासीय प्रतिनिधि यहीं रहने भएपछि हरेक कुरामा सुझाव, सल्लाह पाइनेछ, यसबाट कोषसँगको सहकार्य अझै प्रभावकारी हुनेछ । आवासीय प्रतिनिधिले नियमित रूपमा राष्ट्र बैंक, अर्थ मन्त्रालयलगायत निकायसँग छलफल र परामर्श गर्ने भएकाले कोषबाट उपलब्ध सुविधा तथा स्रोत उपयोग प्रभावकारी र छिटोछरितो हुने उनको भनाइ छ ।कोषले गत जनवरीमै नेपाल पठाउने आवासीय प्रतिनिधि चयन गरिसकेको छ । आगामी २ वर्षका लागि आवासीय प्रतिनिधिका रूपमा तेरेसा दाबन सान्चेज नेपाल आउने छिन् । आवश्यकताका आधारमा १ वर्ष कार्यकाल थप्न सकिने कोषले जनाएको छ । सान्चेज कोषकी वरिष्ठ अर्थशास्त्री हुन् । लेटिन अमेरिका, पाकिस्तान, स्पेनलगायत रणनीतिक क्षेत्र र मुलुकमा कोषको प्रतिनिधिका रूपमा उनले काम गरिसकेकी छन् ।नेपाल सरकारले अर्थ मन्त्रालयमार्फत गत मंसिरमा कोषसँग ४८ अर्ब रुपैयाँ ऋण माग्ने प्रस्ताव पठाएको थियो । ईसीएफका लागि पठाइएको उक्त प्रस्ताव १४ जनवरी २०२२ मा कोषको कार्यकारी समितिले स्वीकृत गरेको हो । यो निर्णयसँगै नेपालले उल्लिखित रकम शून्य ब्याजदरमा पाउनेछ । जसअनुसार पहिलो किस्तामा करिब १३ अर्ब रुपैयाँ (११०४२ मिलियन अमेरिकी डलर) आइसकेको छ । बाँकी रकम ६ चरणमा नेपालले पाउनेछ । जसअनुसार सातौं (अन्तिम) किस्ता सन् २०२४ डिसेम्बर २२ मा आउने कोषको तालिका छ ।"
दुल्लीकुनालालीबगर ट्र्याक खोल्दै सेना,"(सुर्खेतहुम्ला)  हुम्ला सदरमुकाम सिमकोटलाई राष्ट्रिय सडक सञ्जालमा जोड्न दुल्लीकुनालालीबगर खण्डको ट्र्याक खोल्ने काम सुरु भएको छ । नेपाली सेनाको सडक निर्माण कार्यदलले बुधबारदेखि काम थालेको हो । सरकारले गत असोजमा सडकको ट्र्याक खोल्ने जिम्मा सेनालाई दिने निर्णय गरेको थियो । सेनाले दुल्लीकुनादेखि लालीबगरसम्मको ७ किलोमिटर चट्टाने भीरमा ट्र्याक खोल्ने जिम्मा पाएको छ । भीर छिचोलिएसँगै सिमकोट सडक सञ्जालमा जोडिनेछ । करिडोरअन्तर्गतको सर्केगार्ड गाउँपालिकास्थित दुल्लीकुनादेखि खार्पुनाथको लालीबगरसम्म चट्टान फोड्न विस्फोट गराउन थालिएको सडक निर्माण कार्यदल प्रमुख अनुप पोखरेलले बताए । त्यसका लागि खार्पुनाथको सुनाखाडामा सेनाको क्याम्प स्थापना गरिएको छ । सिमकोट जोड्न झन्डै १ हजार मिटरको छारेभीर, ३ सय ५० मिटरको सुनाखाडा भीर, ५ सय मिटरको लालीबगडा भीर चुनौती रहेको कार्यदल प्रमुख पोखरेलले बताए । उनका अनुसार ट्र्याक खोल्न बाँकी रहेको ७ किमिमध्ये झन्डै २ हजार ३ सय मिटरमा कडा चट्टान छ । ती भीरमा विस्फोटक पदार्थ प्रयोग गरेरमात्रै ट्र्याक खोल्न सम्भव छ । छारे र लालीबगरको चट्टानी भागमा स्थानीय कामदारको समूहले प्वाल खोप्ने काम सुरु गरिसकेका छन् ।ठेकेदारलाई विस्फोटक पदार्थ ल्याउन समस्या हुने भएपछि संघीय सरकारले नेपाली सेनालाई जिम्मा दिएको थियो । लालीबगरसम्म विस्फोटक पदार्थमार्फत चट्टान फोडिने र अन्य ठाउँमा एक्स्काभेटरबाट सडक खन्ने काम एकैसाथ गरिने आयोजना योजना प्रमुख वीरेन्द्रकुमार यादवले बताए । ७ किमिबाहेकको खण्डमा पनि स्थानीय कामदारले पर्खाल लगाउने, ग्याबिन भर्ने र अन्य संरचनाको काम गरिरहेका छन् । सरकारले यो वर्ष सेनालाई १५ करोड रुपैयाँ विनियोजन गरेको छ । थप बजेटको व्यवस्था भए यही वर्ष ३ किलोमिटरसम्म ट्र्याक खोल्न सकिने सेनानी पोखरेलले बताए । बजेट भए अर्को वर्षसम्म हुम्लामा सडकको पुरै ट्र्याक खुल्छ, उनले भने, तर यो वर्ष नै बजेट अपर्याप्त भयो । अहिले सुनाखाडामा नेपाली सेनाको ३५ सदस्यीय टोली खटिएको छ । कार्यदलले हेलिकोप्टरबाट आवश्यक सामग्री र विस्फोटक पदार्थ ढुवानी गरेको थियो । ६ दिनको अवधिमा १ सय ६० राउन्ड विस्फोट गराएर ८० मिटर चट्टान फुटाइसकिएको उनको भनाइ छ । हुम्लामा भोकमरी भएपछि तत्कालीन जिल्ला विकास समितिले २०५७ सालदेखि सिमकोटहिल्सा सडकको निर्माण थालेको थियो । जिविसले काम थालेको सडकमा १२ वर्षपछि सरकारले २०६९ चैतमा हिल्सासिमकोट सडक आयोजना कार्यालय स्थापना गरी यो सडकलाई कर्णाली करिडोरको एक हिस्सा बनायो । अहिले सो सडक खण्डको ९५ किलोमिटरमध्ये चीनको सीमा नाम्खा गाउँपालिकाको हिल्साबाट च्याछहरासम्म साढे ७५ किलोमिटर र सिमकोटदेखि च्याछहरासम्म १९ किलोमिटर गरी ९४ किलोमिटर सडकमा पुरै ट्र्याक खोलिएको छ । च्याछहरा भीरको ३ सय मिटर सडकमा ग्रेडिङ मिलाउनेबित्तिकै गाडी सिमकोटदेखि हिल्सासम्म गुड्ने आयोजना प्रमुख यादवले बताए ।कर्णाली करिडोरअन्तर्गत खुलालुलैफु सल्लीसल्लासम्मको १ सय २३ किलोमिटर सडकको ट्र्याक खुलेपछि गत असार ३१ मा सेनाले सडक आयोजनालाई हस्तान्तरण गरेको थियो । दुलीकुनाबाट रिपखोलासम्मको ५ किलोमिटर सडकमा भने सडक विभागले ठेकेदारमार्फत काम गरिरहेको छ ।अहिले खुलालुभन्दा तलको सडक कर्णाली राजमार्गअन्तर्गतको सुर्खेतजुम्ला सडकसँग जोडिएको छ । सल्लीसल्लाभन्दा माथि १३ किमि दुलीकुनासम्म सडक विभागले निर्माण सकेर यातायात सञ्चालनमा ल्याएको थियो । खुलालुहिल्सा कुल २ सय ५८ किमि लम्बाइ छ । त्यसमध्ये खुलालुसिमकोट खण्डको कालीकोटमा ४०, बाजुरामा ४४ र हुम्लाको कुवाडी खोलाखेखि सल्लीसल्लासम्म ३९ किलोमिटर सडक निर्माण भएको छ । अहिले हुम्लाका ताजाकोट, अदानचुली, चंखेली र सर्केगाड गाउँपालिका राष्ट्रिय सडक सञ्जालसँग जोडिएका छन् । कर्णाली करिडोर जोड्ने खुलालु पुल १२ वर्षपछि सञ्चालनमा आएको छ । तत्कालीन उपप्रधानमन्त्री रामचन्द्र पौडेलले २०६६ मा र भौतिक पूर्वाधारमन्त्री विमलेन्द्र निधिले ०६९ मा पुलको शिलान्यास गरेका थिए । अलपत्र पर्दै आएको पुल कात्तिक अन्तिम सातादेखि सञ्चालनमा आएको हो । पुल सञ्चालनमा आएपछि सुर्खेतबाट कालीकोटको पश्चिम उत्तरी भेगसहित बाजुरा, मुगु र हुम्लाको सिमानासम्म एउटै गाडीबाट आउन सकिने सेनानी पोखरेलले बताए । उनका अनुसार खुलालुबाट सल्लीसल्लासम्म नेपाली सेनाले ६ वटा बेलिब्रिज निर्माण गरेको छ । खुलालु, शान्तिघाट, फुगाड, जुर्तिगाड, कुवाडी र गल्फागाडमा बेलिब्रिज निर्माण गरी सडक आयोजनालाई जिम्मा दिइएको उनले जानकारी दिए । यो खण्डमा भुक्काखोला, कुण्डाखोला र पैमाखोलामा पुल बनाउन आवश्यक छ । अहिले सल्लीसल्लासम्म सजिलै ठूला गाडी पनि गइरहेका छन्, उनले भने, वर्षामा भने ३ वटा खोलामा यातायातका साधन सञ्चालन हुन समस्या पर्ने देखियो ।सिमकोटहिल्सा खण्डमा पनि खुलालु, कवाडी र गल्फागाड खण्डमा पनि पुल बनिसकेका छन् । सल्लीखोला, याङ्गारखोला, ताग्रुखोलाका पुलहरू निर्माणाधीन छन् भने खार्पुस्थित कर्णाली नदीमा भर्खरै टेन्डर भएको छ ।"
सडकले जोडियो चुमनुव्री,"गोरखा (कास) तिब्बत सीमा जोड्ने लार्के सडक निर्माणको जिम्मा पाएको नेपाली सेनाले ३१ किलोमिटर ट्र्याक खोलेको छ । ट्र्याक खुलेसँगै दुर्गमको चुमनुव्री गाउँपालिका सडक सञ्जालमा जोडिएको छ । बेनिघाटलार्के सडक खण्डअन्तर्गत हावाडाँडाबाट काम थालेको सेनाले चुमनुव्रीको पाङसिङसम्म ट्र्याक खोल्न खण्ड छुट्टयाएर काम गरिरहेको छ ।बेनिघाटआरुघाटलार्के १ सय ८६ मध्ये ६२ किलोमिटरको काम सडक विभागले र हावाडाँडादेखि लार्केसम्म ९२ किलोमिटर ट्र्याक खोल्ने जिम्मा नेपाली सेनाले पाएको हो ।हाल चुमनुव्रीको केन्द्र फिलिमपारि पाङसिङ खण्डमा काम भइरहेको सेनाको सडक निर्माण कार्यदलका प्राविधिक सेनानी (मेजर) विनोद भट्टले बताए । राष्ट्रिय गौरवको प्राथमिकतामा परेको सडकको धेरैजसो भागमा कडा चट्टान रहेकाले सेनाले विस्फोटक पदार्थको सहायता लिएको छ । कालो भीर, स्याउली भीर, यारु भीरमा ट्र्याक खोलेर सडक चौडा गर्ने काम भइरहेको उनले बताए । यारुमा झन्डै डेढ किलोमिटर कडा चट्टान भएको भीर छ, उनले भने, ट्र्याक खुलेको भीरमा चौडा बनाउने काम पनि गरिरहेका छौँ । चालु आर्थिक वर्ष बेनिघाटआरुघाटलार्के भञ्ज्याङ सडकका लागि १५ करोड विनियोजन भएको छ । ट्र्याक खोल्दा तीन मिटर, पाँच मिटर रहेको सडकलाई स्तरोन्नति गरेर आठ मिटर चौडा बनाएका छौं, उनले भने, झन्डै १८ किलोमिटरमा अहिले कटिङ सकेर चौडा बनाउने काम भइरहेको छ । सडक स्तरोन्नति भएसँगै दोभानसम्म मालबाहक सवारी गुड्न थालेका छन् । जसका कारण उत्तरी क्षेत्रमा दैनिक उपभोग्य सामग्रीको ढुवानी मूल्य घटेको छ । यो वर्ष चुमनुव्रीको सिर्दिवाससम्म गाडी गुडाउने लक्ष्यसाथ काम अघि बढेको उनले बताए । यसअघि धार्चे गाउँपालिकाको केन्द्र माछाखोलासम्म मात्र ट्रक, जिप सञ्चालन हुँदै आएका थिए । फागुन अन्तिम साता धार्चेको केन्द्र नजिकैको माछाखोलामा बेलिब्रिज राख्ने तयारी छ । माछाखोलामा ३६ मिटर लम्बाइको बेलिब्रिज राख्न ३ करोड लाग्ने अनुमान गरिएको छ । माछाखोलामा पुल नहुँदा खोला तरेर सवारी गुडाउनुपर्ने बाध्यता छ । लार्केभञ्ज्याङसम्मको उक्त सडकको ट्र्याक खोलिएसँगै गुम्दा लापु, उहिया, काशीगाउँ, केरौँजा, सिर्दिवास, बिही, प्रोक र सामागाउँका स्थानीय प्रत्यक्ष लाभान्वित हुनेछन् । यो सडकखण्डमा २०७४ वैशाख ११ देखि काम सुरु भएको थियो । यही आर्थिक वर्षमा ट्र्याक खोलिसक्ने लक्ष्य राखिएको आयोजनाले जनाएको छ ।"
बल्ल राजदूत शर्माको एग्रिमो,"काठमाडौं (कास) भारतका लागि राजदूतमा सिफारिस शंकर शर्माको एग्रिमो (सहमति) पत्र नेपाल आइपुगेको छ । परराष्ट्र स्रोतका अनुसार भारतले मंगलबार एग्रिमो पठाएको हो । नेपाल सरकारले राजदूतमा सिफारिस गरेको तीन महिनापछि शर्माको एग्रिमो आइपुगेको हो । सरकारले कात्तिक ११ मा शर्मासहित अमेरिकाका लागि श्रीधर खत्री र बेलायतका लागि ज्ञानचन्द्र आचार्यलाई सिफारिस गरेको थियो । खत्री र शर्मा दुवै आआफ्नो जिम्मेवारी सम्हाल्न सम्बन्धित मुलुकमा गइसकेका छन् । शर्माको केही ढिलो गरी एग्रिमो आएको हो । कोभिड संक्रमण र विभिन्न एजेन्सीबाट एग्रिमो स्वीकृत गराउनुपर्ने भएकाले केही समय ढिलो भएको भारतीय पक्षले जानकारी दिएको परराष्ट्र स्रोतले बतायो । राजदूतमा सिफारिस भएलगत्तै संसदीय सुनुवाइ समितिले मंसिर २२ मा नाम अनुमोदन गरेको थियो । मंसिर २४ (डिसेम्बर १०) मा परराष्ट्र मन्त्रालयले भारतलाई एग्रिमोका लागि पत्राचार गरेको थियो । सरकारले सिफारिस गरेको व्यक्तिलाई संसदीय अनुमोदन र सम्बन्धित देशको कूटनीतिक सहमति एग्रिमोपछि राष्ट्रपतिले नियुक्त गर्ने कानुनी व्यवस्था छ । अब राष्ट्रपति भण्डारीले शर्मालाई नियुक्त गर्ने छिन् । भारतका लागि सिफारिस गरिएका शर्मा राष्ट्रिय योजना आयोगका पूर्वउपाध्यक्ष र अमेरिकाका लागि पूर्वराजदूत हुन् । उनी अर्थशास्त्रीका रूपमा चिनिन्छन् । अघिल्ला राजदूत नीलाम्बर आचार्यको नाम संसदीय समितिले २०७५ मंसिर २३ मा अनुमोदन गरेको थियो । त्यसको दुई महिनाभित्रै माघ २० मा उनले राष्ट्रपतिबाट पद तथा गोपनीयताको शपथ लिएका थिए । त्यसअघि दीपकुमार उपाध्यायको एग्रिमो एक महिनाभित्रै आएको थियो । तर शर्माको एग्रिमो केही ढिलो आइपुगेको हो । शेरबहादुर देउवा प्रधानमन्त्री बनेपछि सरकारले राजनीतिक रूपमा नियुक्त गरेका सबै देशका राजदूतलाई फिर्ता बोलाउने निर्णय गरेको थियो । देउवा मन्त्रिपरिषद्ले भारत, अमेरिका र बेलायतमा राजदूत नियुक्त गरेको थियो । सरकारले चीनसहित २० मुलुकमा अझै राजदूत नियुक्त गर्न बाँकी छ । केही दिनभित्रै बाँकी रहेका मुलुकमा राजदूत नियुक्त हुने तयारी सरकारले गरेको बालुवाटार स्रोतले बतायो ।"
युट्युबरसहित ११ लाई अभद्र व्यवहार मुद्दा,मोरङ (कास) बलात्कार घटनाको विरोधमा प्रदर्शनमा उत्रेकालाई प्रहरीले पक्राउ गरी मुद्दा चलाउने तयारी गरेको छ । सुन्दरहरैंचा३ गणेशपुरकी १८ महिने बालिकालाई बलात्कार गरी हत्या गरिएको घटनाको विरोधमा भएको प्रदर्शनमा उत्रेका ११ जनालाई मंगलबार साँझ प्रहरीले पक्राउ गरेको थियो । उनीहरूविरुद्ध अभद्र व्यवहार मुद्दा चलाउनले भएको छ । पक्राउ पर्नेमा एक पत्रकार र दुई जना युट्युबर छन् । मोरङ प्रहरीका डीएसपी मञ्जिल मुकारुङले पक्राउ परेकाविरुद्ध अभद्र व्यवहार मुद्दामा ७ दिनको म्याद थप गरिएको बताए । उर्लाबारीबाट सञ्चालित पूर्वी कमान्ड डटकमका अध्यक्ष सरोज बस्नेतले मुद्दा चलाउनले तयारी गरिएकामध्ये सम्झना राई आफ्नो अनलाइनको पत्रकार भएको बताएका छन् । तर उक्त अनलाइनमा प्रकाशित टिमको नामावलीका राईको नाम उल्लेख छैन । राईले हन्ड्रेड प्लस न्युज युट्युब सञ्चालन गर्दै आएकी छन् । युट्युबरद्वय बिक लिम्बू र रविन कार्की पनि छन् ।
करणको साहसिक इनिङ्स,"(काठमाडौं)  करण केसीलाई गत महिना चोट कारण ट्वान्टी२० विश्वकप छनोट गुमाउनुपरेको छट्पटी थियो । करणले खेल्न नपाउनुको असर नेपाललाई पनि पर्यो, जसका कारण नेपाल ट्वान्टी२० विश्वकपमा छनोट हुन सकेन । नेपालसँग खेल्नुअघि पपुवा न्युगिनी (पीएनजी) विश्वकप लिग २ का लगातार १३ खेलमा पराजित रहेको थियो । तर, कमजोर मानिएको पीएनजीको चुनौती पन्छाउन बुधबार नेपालले उनै करणको साहसिक इनिङ्सको साथ लिनुपर्यो । करणको अविजित २९ रनमा नेपालले अन्तिम ओभरमा पीएनजीलाई २ विकेटले पराजित सफल भयो । अन्तिम समयतिर करणले सोमपाल कामीसँग मिलेर नेपाललाई २ सय ५ रनको लक्ष्य नजिक पुर्याए । सोमपाल ७ बलमा ८ रन बनाउन सके । सोमपाल ४९ औं ओभरको चौथो बलमा आउट भए । त्यसको अर्को बलमा करणले चौका प्रहार गरे भने छैटौं बलमा लेगबाईमा एक रन जोड्दै स्ट्राइक राखे । अन्तिम ओभरमा नेपाललाई विजयनिम्ति ७ रन चाहिन्थ्यो । पहिलो बल लेग बाईमा चौका भएपछि करणले अर्को बलमा स्ट्रेट छक्का प्रहार गर्दै नेपाललाई जित दिलाए । करणले २५ बल खेल्दा १ चौका र २ छक्का प्रहार गरे । यसअघि रोहित पौडेल र आरिफ शेखले शतकीय साझेदारी गरी विजय आधार खडा गरेका थिए । नेपाल १५ ओभरमै ४२४ को स्थितिमा पुगेको समयमा रोहित र आरिफले पाँचौं विकेटमा १ सय रनको साझेदारी गरे । १७ औं एकदिवसीय अन्तर्राष्ट्रिय खेल्दै गरेको नेपालबाट पहिलो पटक शतकीय साझेदारी सम्भव भएको हो । एकदिवसीय अन्तर्राष्ट्रियमा रोहितको चौथो अर्धशतक हो । रोहितले ५८ र आरिफले ४९ रन बनाए । रोहितले ८२ बल खेल्दा ४ र आरिफले ८६ बल खेल्दै एकदिवसीयमा आफ्नो उच्च स्कोर बनाउनेक्रममा २ चौका प्रहार गरेका थिए । कुशल भुर्तेल १, ज्ञानेन्द्र मल्ल ४, दीपेन्द्रसिंह ऐरी ८ र आसिफ शेख १६ रनमा आउट भएपछि संकटमा परेको अवस्थामा रोहित र आरिफले बलियो साझेदारी गरेका थिए । यसअघि पीएनजीले बुधबार शारजहाँ क्रिकेट मैदानमा टस जितेर ब्याटिङ गर्दै २०४८ को स्कोर बनाएको थियो । चार्ल्स अमिनीले अर्धशतक बनाउँदै पीएनजीलाई योग्य स्कोरमा पुर्याए । ५९ रन बनाएका अमिनी ४५ औं ओभरमा आउट भए । उनले ८२ बल खेल्दा ७ चौका प्रहार गरे ।अमिनीले चाड सुपरसँग पाँचौं विकेटमा ७४ रनको साझदोरी गरे । सुपरले ७४ बलमा २ चौकासहित ३५ रन बनाए । नोर्मन भानुआले १२ बलमा २२ रन बनाएपछि पपुवा न्युगिनीको स्कोर २ सय रनमाथि पुग्न सकेको थियो । टोनी उरा र लेगा सिएकाले ५१ रन जोड्दै पपुवा न्युगिनीलाई राम्रो सुरुआत दिलाएका थिए । १० औं ओभरमा आरिफ शेखले उरालाई २७ रनमा हुँदा विकेटकिपर विनोद भण्डारीबाट क्याच गराई साझेदारी तोडेका थिए । सिएकालाई १३ औं ओभरमा कप्तान सन्दीप लामिछानेले बोल्ड गरे । सन्दीपसँगै ज्ञानेन्द्र मल्लले नेपालले खेलेका सबै १७ एकदिवसीय अन्तर्राष्ट्रिय म्याच खेल्दै आएका छन् । तर, पूर्वकप्तान ज्ञानेन्द्रले एकदिवसीय अन्तर्राष्ट्रियमा यसअघि कहिल्यै बलिङ गरेका थिएनन् । अप्रत्याशित रूपमा बलिङमा ल्याइएका ज्ञानेन्द्रले आफ्नो अफ स्पिन बलिङबाट नेपाललाई महत्त्वपूर्ण सफलता दिलाए । उनले पपुवा न्युगिनीका प्रमुख ब्याटर असाद भालालाई १९ रनमा कुशल भुर्तेलबाट क्याच गराए । ज्ञानेन्द्रले नै हिरी हिरीलाई शून्यमा रनआउट गर्न प्रमुख भूमिका खेले । सन्दीपको कप्तानीमा नेपालले एकदिवसीय अन्तर्राष्ट्रियमा पहिलो पटक खेलेको हो । सन्दीपको कप्तानीमा नेपालले पहिलोपल्ट गत महिना ओमानमा ट्वान्टी२० विश्वकप छनोटमा खेलेको थियो । यूएई भ्रमणबाट त्यसले एकदिवसीय अन्तर्राष्ट्रियमा पनि निरन्तरता पाइरहेको हो । नेपालबाट सागर ढकालले एकदिवसीय अन्तर्राष्ट्रियमा डेब्यु गरे । उनले ४ ओभरमा २१ रन खर्चेर कुनै विकेट लिन सकेनन् । गत महिना उनले ओमान भ्रमणबाट ट्वान्टी२० अन्तर्राष्ट्रिय यात्रा सुरु गरेका थिए । सोमपालले १० ओभरमा ४८ रन खर्चेर ३ विकेट लिए । सन्दीपले १ विकेट लिनेक्रममा १० ओभरमा ३० रन खर्चे । करण केसीले ८ ओभरमा ५६ रन खर्चेर कुनै विकेट लिन सकेनन् । कोभिड१९ महामारीका कारण प्रभावित बनेको लिग २ को तालिकामा नेपालले २०२० को फेब्रुअरीपछि २०२१ को सेप्टेम्बरमा अर्को शृंखला खेलेको थियो । २०२० मा काठमाडौंमा अमेरिका र ओमानलाई नेपालले निम्त्याएको थियो । कीर्तिपुरमा नेपालले अमेरिकासँगको दुवै खेल जितेको थियो भने ओमानसँगको दुवै खेल हारेको थियो । सन् २०२१ मा ओमान भ्रमणमा नेपालले ओमान र अमेरिकासँगको ११ खेलमा विजय हात पारेको थियो भने अर्को ११ खेलमा हार बेहोरेको थियो । पपूवा न्युगिनी लिग २ को पुछारको टोली हो । टोलीले खेलेका सबै १४ खेलमा हार भोगेको छ । नेपालले ९ मध्ये ५ खेलमा जित र ४ खेलमा हार बेहोर्दै ७ राष्ट्रसम्मिलित लिग २ को अंकतालिकामा पीएनजीभन्दा माथि छ । पपुवा न्युगिनी अघिल्लो दिन यसै शृंखलामा घरेलु टोली यूएईसँग ७ विकेटले पराजित भएको थियो । नेपालले शुक्रबार र सोमबार यूएईसँग दुई खेल खेल्नेछ ।"
प्रतिभा युवा बर्दिवास गोल्डकप विजेता,"(महोत्तरी)  प्रतिभा युवा क्लब गोलबजारले प्रथम बर्दिवास मेयर गोल्डकप फुटबल प्रतियोगिताको उपाधि जितेको छ । बुधबार बर्दिवास रंगशालामा प्रतिभाले सहलेश सिराहालाई पेनाल्टी शुटआउटमा ५४ ले हराएको हो ।निर्धारित समयभित्र दुवैले ११ को बराबरी खेलेपछि खेलको निर्णय पेनाल्टी शुटआउटमा भएको थियो । खेलको १८ औं मिनेटमा सहलेशका रूपक लामाले गोल गर्दै दिलाएको अग्रतालाई दोस्रो हाफको अन्तिम समयमा प्रतिभाका विशाल बस्नेतले गोल फर्काएर निर्धारित समयको खेल बराबरीमा टुंग्याएका थिए । पेनाल्टी शुटआउटमा प्रतिभाका अमर श्रेष्ठ, निश्चल लामा, आविष्कार खड्का, शिशिर लेखी र म्याक्सवेलले गोल गरे । सहलेशबाट रितिक खड्का, गौरव श्रेष्ठ, अली ओलास र जनक कार्कीले गोल गरे । आर्मनले प्रहार विफल भयो । विजेता प्रतिभाले २ लाख र उपविजेता सहलेशले १ लाख रुपैयाँ पुरस्कार पाए । प्रतिभाका विशाल बस्नेत म्यान अफ द म्याच भए । उत्कृष्ट गोलरक्षक प्रतिभाकै मनोज प्रधान घोषित भए । उत्कृष्ट डिफेन्डर सहलेशका जनक कार्की, सर्वाधिक गोलकर्ता सहलेशका आर्मन, उत्कृष्ट मिडफिल्डर शिशिर लेखी, उदीयमान खेलाडी बर्दिवास ११ का अंकित मगर भए । सर्वोत्कृष्ट खेलाडी सहलेशका रूपक लामा भए । बर्दिवास नगरपालिकाका मेयर विदुर कार्कीले बर्दिवास गोल्डकपमा सफल आयोजना भएको जनाउँदै नगरपालिकाले थप खेलकुदका गतिविधि गरिराख्ने बताए ।बर्दिवास नगरपालिकाको २० लाख ३७ हजार ५ सय ५० बजेटबाट प्रतियोगिता सम्पन्न भएको नगर खेलकुद विकास समितिले जनाएको छ ।"
विदेश यात्रामा तेक्वान्दो र कबड्डी टिम,"कबड्डी टोली बंगलादेशतिरबंगबन्धु कप अन्तर्राष्ट्रिय कबड्डी प्रतियोगितामा भाग लिन १० खेलाडीसहित १५ सदस्यीय नेपाली टोली बिहीबार बंगलादेशको ढाका जाने भएको छ । मार्च १६ देखि २५ सम्म प्रतियोगितामा खेलाडी कल्याण भुजेल, प्रवीण खड्का, नागेश्वर थारु, रन्जित गजमेर, रामु टमाटा, अजय मानन्धर, प्रदीप मिजार, कुमार लामा, बन्धु राणा र लालमोहन यादवले प्रतिस्पर्धा गर्नेछन् । प्रशिक्षकमा पार्वती राई, अफिसियलमा प्रकाशप्रसाद शाह र अरविन्दकुमार झा, व्यवस्थापक रामकेवल मुखिया र जज विनोद प्रजापति छन् । टोलीलाई राष्ट्रिय खेलकुद परिषद्का उपाध्यक्ष शिव कोइराला र अखिल नेपाल कबड्डी संघकी अध्यक्ष तुलसी थापाले बिदाइ गरे ।"
मकवानपुर र धादिङ सेमिफाइनलमा,"मकवानपुर (कास) हेटौंडामा जारी प्रथम वाग्मती प्रदेश खेलकुदमा फुटबलतर्फ मकवानपुर र धादिङ सेमिफाइनल पुगेका छन् । हेटौंडा५ स्थित पिप्ले क्याम्पा रंगशालामा जारी प्रतियोगितामा धादिङले काभ्रेलाई १० र मकवानपुरले सिन्धुलीलाई ३० गोलले पराजित गरे । धादिङको जितमा एकमात्रगोल विपिन कँडेलले गरे । उनले खेलको ४० औं मिनेटमा गोल गरेका थिए । उनी नै म्यान अफ द म्याच भए । मकवानपुरको जितमा ललित चौलागाईंले १८ औं, सुनील घलानले ४५ औं र समीरराज थोकरले ७४ औं मिनेटमा गोल गरेका थिए । म्यान अफ द म्याच मकवानपुरका सुनील घलान घोषित भए ।महिला भलिबलमा रामेछाप र चितवन फाइनल पुगेका छन् । रामेछापले सिन्धुलीलाई २५१०, १५२५, २५१४, २५२० र चितवनले दोलखालाई २५१२, २५९, २५८ को सेटमा हराए । पुरुषमा चितवन र सिन्धुली उपाधिलाई भिड्ने छन् । पुरुष टी२० क्रिकेटमा नुवाकोट र धादिङ विजयी भएका छन् । १२ टिम सहभागी क्रिकेट नकआउट आधारमा भइरहेको छ ।"
हिमालयन शेर्पा विजयी,(सर्लाही)  वाग्मतीमा बुधबार सुरु छैटौं राजर्षि जनक कप फुटबल प्रतियोगिताको उद्घाटन खेलमा हिमालयन शेर्पा क्लब विजयी भएको छ । शेर्पाले झापाको ध्रुवतारा फुटबल क्लबलाई १० ले हराएर क्वाटरफाइनल सुरक्षित गरेको हो ।पहिलो हाफको खेल गोलरहित भयो । खेलको सुरुदेखि नै बलमाथि पकड जमाएको ध्रुवताराले १४ औं मिनेटमा कप्तान गिल्सन लिम्बुले गोलकिपरसँग वान टु वानको मौका गुमाएको थियो । ध्रुवताराले झन्डै आधा दर्जन गोलको मौका गुमाएको हो । दोस्रो हाफको अधिकांश समय बल ध्रुवताराको पकडमा रहे पनि हिमालयनका लागि खेलको ५७ औं मिनेटमा फ्रिकिकको अवसर पायो । तर खेलाडीको तालमेल नमिलेपछि त्यो उपयोग हुन सकेन । खेलको ६७ औं मिनेटमा हिमालयनले अवसर गुमायो । हिमालयनक पिस्टुने मुम्बाको प्रहार गोलकिपरको हातबाट फर्केको थियो । लगत्तै हिमालयनका सुरेश कुमालले गोल गरेका थिए । त्यही गोल नै खेलको निर्णायक बन्यो । दर्शकको मन जिते पनि ध्रुवताराले खेल जित्न सकेन । हिमालयनका सुरेश कुमाल म्यान अफ द म्याच भए । उनले १० हजार रुपैयाँ हात पारे । बिहीबार नेपाल पुलिस क्लब र जनजागृति युवा क्लवबीच प्रतिस्पर्धा हुनेछ ।
पदकधारी सिर्जनालाई स्वागत,काठमाडौं (कास) डब्लुटी प्रेसिडेन्ट कप एसिया रिजन तेक्वान्दोमा पदक जितेकी सिजना घिसिङ बुधबार स्वदेश फर्किएकी छन् । इरानको तेहरानमा फागुन ३० मा भएको प्रतियोगिताको के४४ क्याटगोरी महिला ५२ केजीमुनि सिर्जनाले रजत जितेकी थिइन् । सिर्जनाको यो दोस्रो अन्तर्राष्ट्रिय सहभागिता हो । आफ्नो डेब्यु स्पर्धा चौथो युथ एसियाली पारा गेम्समा पनि उनले रजत जितेकी छन् । प्रशिक्षकमा कविराज नेगी लामा छन् । स्वदेश फर्किएका उनीहरूलाई त्रिभुवन विमानस्थलमा स्वागत गरिएको थियो ।
बक्सिङ छनोट आजदेखि,"काठमाडौं (कास) थाइल्यान्डको फुकेटमा हुने थाइल्यान्ड ओपन अन्तर्राष्ट्रिय बक्सिङ प्रतियोगिताका लागि खेलाडी छनोट प्रतियोगिता शनिबार सुरु हुनेछ । नेपाल बक्सिङ संघको आयोजना हुने प्रतियोगितामा पुरुषतर्फ ३ र महिलामा ४ स्पर्धामा प्रतिस्पर्धा हुने छ । पुरुष ४८ केजी, ५४ केजी र ६३ केजी तथा महिलामा ४८ केजी, ५४ केजी, ५७ केजी र ६० केजी तौलसमूहमा भिडन्त हुने बक्सिङका प्रवक्ता श्यामकाजी अवालेले जनाए । तीनदिने प्रतियोगिताका खेल सातदोबाटोस्थित अन्तर्राष्ट्रिय खेलकुद परिसरमा हुनेछ । थाइल्यान्ड ओपन अप्रिल १ देखि १० सम्म हुनेछ ।"
बुटवल११ विजयी,"लुम्बिनी (कास) टेलिकम रूपन्देही सुपर लिगअन्तर्गत डिभिजन ए को खेलमा बुधबार बुटवल११ क्रिकेट क्लबले तिलोत्तमा क्रिकेट क्लबलाई ५६ रनले हराएको हो । बुटवल११ ले निर्धारित ५० ओभरमध्ये ३९२ ओभरमा सबै विकेट गुमाई १ सय ५६ रन बनायो । विवश खातीले ४३, विवेक शर्माले २७ तथा इशान पाण्डे र अभिषेक ठाकुरले २६२६ रनको योगदान दिए । तिलोत्तमाका अमरसिंह राउटेला र कृष्ण पराजुलीले ३३ तथा कृष्ण कार्कीले २ विकेट लिए । जवाफमा तिलोत्तमा ३७ ओभरमा १ सय रनमै समेटियो । कृष्ण भुसालले २३, भुवन गैरेले २० र अमरसिंह राउटेलाले १४ रन बनाए । बुटवल११ का शुभम घमालले ४, सोनु तामाङले ३ र इशान पाण्डेले २ विकेट लिए ।"
एनएसजेएफनबिल इन्भेस्ट सहकार्य,काठमाडौं (कास) नेपाल खेलकुद पत्रकार मञ्च (एनएसजेएफ) ले नेपाली खेलकुदको प्रतिष्ठित एनएसजेएफपल्सर स्पोर्ट्स अवार्ड (दशक अवार्ड) का लागि नबिल इन्भेस्टमेन्ट बैंकिङ लिमिटेडसँग सहप्रायोजन सम्झौता गरेको छ । १८ औं संस्करणको पल्सर स्पोर्टस अवार्ड चैत ८ गते कमलादीस्थित प्रज्ञा प्रतिष्ठानमा आयोजना हुनेछ । सहप्रायोजक बनेवापत नबिल इन्भेस्टमेन्टले अवार्डका लागि लगानी व्यवस्थापक पार्टनरको रूपमा सहयोग गर्नेछ । मञ्चका अध्यक्ष दुर्गानाथ सुवेदी र नबिल इन्भेस्टमेन्ट बैंकिङका प्रमुख मनोहर कँडेलले सम्झौतामा हस्ताक्षर गरे ।
