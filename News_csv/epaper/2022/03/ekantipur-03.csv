शीर्षक,विवरण
६ महिनादेखि संसद् : कामबिना दाम,"साउनदेखि फागुनसम्म खर्च ३४ करोडसांसद तथा पदाधिकारीको तलब ः १५ करोड १० लाख स्वकीयको तलब ः १० करोड २८ लाख बैठक तथा यातायात भत्ता ः २ करोड ४० लाख घरभाडालगायत सुविधा ः ४ करोड ३८ लाख संसदीय समितिको कार्यक्रम र भ्रमण ः ७५ लाख सदन आह्वान र अन्त्य गर्दा (घर आउजाउ) ः ८६ लाख ५० हजार सभामुख, राष्ट्रिय सभा अध्यक्ष, उपाध्यक्षको तलब ः १४ लाख सभामुख, राष्ट्रिय सभा अध्यक्ष, उपाध्यक्षको स्वकीय सचिवालयका कर्मचारीको तलब ः४० लाख पदाधिकारीको भ्रमण ः ८ लाख"
संवैधानिक इजलास शुक्रबारदेखि,"काठमाडौं (कास) पाँच महिनादेखि गठन हुन नसकेको संवैधानिक इजलास आगामी शुक्रबारदेखि बस्ने भएको छ । सर्वोच्च अदालतका प्रवक्ता बिमल पौडेलले अब संवैधानिक इजलास नियमित बस्ने बताए । संवैधानिक इजलास पछिल्लो पटक असोज १३ मा गठन भएको थियो । संविधानले संघीय इकाईहरूबीचको विवाद, प्रदेशसभा र संघीय संसद्का सांसदको अयोग्यता र निर्वाचनसम्बन्धी विवाद तथा तीनै तहका व्यवस्थापिकाले बनाएका कानुन संविधानसँग बाझिएका विवाद हेर्ने अधिकार यो इजलासलाई छ । साथै गम्भीर संवैधानिक व्याख्याको प्रश्न समावेश भएका अन्य निवेदन पनि प्रधानन्यायाधीशले संवैधानिक इजलासमा पठाउन सक्छन् । संविधानको विकासका लागि यस्तो महत्त्वपूर्ण जिम्मेवारी रहेको यो इजलास गठन नहुँदा थुप्रै मुद्दा सुनुवाइ हुन सकेका थिएनन् । हाल सर्वोच्च अदालतको संवैधानिक इजलासमा केपी शर्मा ओली प्रधानमन्त्री हुँदा अध्यादेशमार्फत संवैधानिक निकायमा गरिएको नियुक्ति बदर गर्न माग गरिएका मुद्दा, मधेस प्रदेशले संघीय सरकारविरुद्ध दायर गरेका प्रादेशिक अधिकारसम्बन्धी मुद्दा, वामदेव गौतमको राष्ट्रिय सभामा गरिएको मनोनयनविरुद्धको मुद्दा, प्रतिनिधिसभा निर्वाचनसम्बन्धी विवादलगायत छन् ।संवैधानिक इजलासमा प्रधानन्यायाधीश र न्याय परिषद्को सिफारिसमा प्रधानन्यायाधीशले तोकेका अन्य चार जना न्यायाधीश रहने व्यवस्था संविधानमा छ । हाल सर्वोच्च अदालतका न्यायाधीशहरू मीरा खड्का, हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, आनन्दमोहन भट्टराई, अनिलकुमार सिन्हा, प्रकाशमान सिंह राउत, सपना प्रधान मल्ल, तेजबहादुर केसी, बमकुमार श्रेष्ठ र टंकबहादुर मोक्तानको नाम न्याय परिषद्ले संवैधानिक इजलासका लागि सिफारिस गरेको छ । प्रधानन्यायाधीश चोलेन्द्रशमशेर जबरामाथि संसद्मा महाभियोग प्रस्ताव दर्ता भएपछि कायममुकायम प्रधानन्यायाधीश दीपककुमार कार्कीको नेतृत्वमा संवैधानिक इजलास गठन हुनेछ ।"
गोर्खा सैनिकबारे बेलायतसँग वार्ता गर्न टोली,"परराष्ट्रमन्त्री नारायण खड्काले मन्त्रालयमै बोलाएर परराष्ट्र सचिव भरतराज पौड्याल, युरोप अमेरिका महाशाखा प्रमुख तथा सहसचिव निर्मलराज काफ्ले र गोर्खा सत्याग्रह संयुक्त संघर्ष समिति बेलायतनेपालका प्रतिनिधिलाई नयाँ राजदूत नियुक्त भएलगत्तै वार्ताका लागि पहल गर्ने बताएका थिए ।गोर्खा सत्याग्रह संयुक्त संघर्ष समिति नेपालका तर्फका महासचिव एसबी घिसिङले अब बेलायतसँग वार्ताको गृहकार्य अघि बढ्ने बताए । उनले तमाम समस्यालाई समाधान गर्ने बाटो खुलेकामा भूपू गोर्खा समुदायले सकारात्मक रूपमा हेरेको प्रस्ट पारे । बेलायतस्थित नेपाली दूतावासकी उपसचिव रोशन खनालले माघ १० मा लन्डनस्थित दूतावासमा गोर्खा सत्याग्रह संयुक्त संघर्ष समिति बेलायतनेपाल, भूपू गोर्खा सेना सेवक संस्था (गेसो), ब्रिटिस गोर्खा बेलफेयर सोसाइटी (बीजीडब्लूएस), नेपाल भूपू सेवक एसोसिएसन (नेसा) यूके शाखा र गोर्खा पेन्सन इनजस्टिस ग्रुप (जीपीआईजी) सँग वार्ताको तयारीका लागि छलफल गरेकी थिइन् । उक्त छलफलपछि भूपू गोर्खाका पाँचवटै संस्थाबाट वार्ताका लागि मेजर जुद्धबहादुर गुरुङको नाम सिफारिस गरिएको छ । महासचिव घिसिङका अनुसार बेलायतसँग वार्तामा नेपाल तथा बेलायत सरकार र भूपू गोर्खाको तर्फबाट ३३ जनाको टोली राख्ने प्रारम्भिक सहमति छ । अन्य नाममा एकमत नभएपछि भूपू गोर्खाले तत्काललाई गुरुङको मात्र नाम सिफारिस गरेको हो । बेलायत, नेपाल र भूपू ब्रिटिस गोर्खाबीच त्रिपक्षीय वार्तामा सहमति भएपछि गोर्खा भर्तीलाई लिएर दुई मुलुकबीचमा सन्धि हुने गरी गृहकार्य भएको छ । सन्धि भए सन् १९४७ मा भएको त्रिपक्षीय सन्धि खारेज हुनेछ । दोस्रो विश्वयुद्ध सकिएको दुई वर्षपछि सन् १९४७ मा बेलायतले भारतलाई आफ्नो उपनिवेशबाट मुक्त गरेपछि गोर्खा ब्रिगेडका सम्बन्धमा नेपाल, भारत र बेलायत सरकारबीच सन् १९४७ नोभेम्बरमा त्रिपक्षीय सन्धि भएको थियो । सन्धिमा गोर्खा ब्रिगेडका ६ बटालियन भारत र ४ बटालियन बेलायती सेनाअन्तर्गत रहने उल्लेख छ । संसद्को अन्तर्राष्ट्रिय सम्बन्ध समितिले २०७६ साउन २५ मा भूतपूर्व ब्रिटिस गोर्खा सैनिकका मागबारे बेलायत सरकारसँग वार्ताका लागि परराष्ट्रमन्त्रीको नेतृत्वमा उच्चस्तरीय समिति गठन गर्न सरकारलाई निर्देशन दिएको थियो । समितिमा प्रतिनिधिसभा, अन्तर्राष्ट्रिय सम्बन्ध समितिका सदस्य, भूतपूर्व गोर्खाका प्रतिनिधि एवं सम्बन्धित विषयका विज्ञसमेत समेट्न भनिएको थियो । तर सरकारले उच्चस्तरीय समिति गठन नगरी राजदूतकै नेतृत्वमा समिति बनाएको हो ।"
बलात्कार अनुसन्धानलाई तमासा बनाउँदै आरोपितका समर्थक,"पलको बचाउमा केही चलचित्रकर्मी र सोसल मिडियामा हरेक विषयमा विज्ञता प्रकट गर्नेहरू लागिरहेका छन् । युट्युबका धेरै सामग्रीमा पीडितको नाम, फोटो र भिडियो प्रयोग गरिएको छ । प्रहरी कार्यालयअगाडि नै भीड जम्मा गर्ने, युट्युबमा अन्तर्वार्ता दिने, बालिकाको चरित्र हत्या गर्ने प्रवृत्ति हाबी भएको छ, यसरी पीडितको नाम लिएर चरित्रहत्या गर्ने प्रयास गर्नेलाई एक वर्ष कैद, ५० हजारसम्म जरिवाना वा दुवै सजाय हुने स्पष्ट कानुनी व्यवस्था छ । बालबालिकासम्बन्धी ऐन, २०७५ मा बालबालिका भन्नाले १८ वर्ष उमेर पूरा नगरेको व्यक्ति सम्झनुपर्छ भनिएको छ । ऐनको दफा ७८ को (२) मा कसैले पनि बालबालिकाविरुद्धको कसुरबाट पीडित बालबालिकाको पहिचान खुल्ने गरी कुनै पनि सञ्चारमाध्यममा सूचना वा समाचार सम्प्रेषण गर्नु हुँदैन भनिएको छ ।आरोपितको पक्षमा माहोल बनाउन प्रयासरत केही कलाकारको प्रतिनिधित्व गर्दै अभिनेत्री पूजा शर्मा बुधबार दमौली पुगेकी छन् । पलविरुद्ध किटानी जाहेरी परेदेखि नै सफाइ दिन उनी सक्रिय छिन् । बालिकाको लुगा नच्यातिएकाले बलात्कार भन्न नमिल्ने उनको सार्वजनिक दाबी छ । खोइ, ती बालिकाको लुगा च्यातिएको त देखिएन, पलको स्वभाव पनि त्यस्तो होइन । त्यसलाई कसरी जबर्जस्ती भन्ने ? युट्युबमा भाइरल एउटा भिडियोमा शर्माले भनेकी छन् । उनले आफूले लामो समयदेखि सहकार्य गरेकाले पलले त्यस्तो अपराध गर्नै नसक्ने दाबी पनि गर्दै आएकी छन् । उनै शर्मा बुधबार दिउँसो तनहुँ प्रहरी कार्यालय पुगेपछि युट्युबर र टिकटकरको भीड थप बढेको छ । यस्ता भिडियोले पीडित बालिकालाई मात्र होइन, सभ्य समाज र कानुनी राज्यलाई पनि चुनौती प्रस्तुत गरिरहेका छन् । पूजाजस्तै कलाकारका अन्तर्वार्ता लिएर तथा पीडित बालिकाका व्यक्तिगत विषयमा अतिरञ्जित कथाले युट्युब भरिएको छ । बुधबार बेलुकासम्म पल पक्राउ प्रकरणसँग जोडिएको भिडियो युट्युबको ट्रेन्डिङ नम्बर १ मा छ । दुर्गेशसँग मिलेर पललाई मार्ने मास्टर प्लान ः फरार पलका म्यानेजर आत्तिँदै मिडियामा थम्बनेल भएको उक्त भिडियोमा पलका एक समयका म्यानेजर भनिएका कृष्ण जोशीले पीडितमाथि लाञ्छना लगाएका छन् । गत शुक्रबार पोस्ट गरिएको यो भिडियो ६ दिनमै झन्डै १३ लाखपटक हेरिएको छ । त्यस्तै ९ हजार १ सय ५३ कमेन्ट पोस्ट भएका छन् । युट्युबको दसौं नम्बरको ट्रेन्डिङमा रहेको भिडियोमा पनि पल प्रकरणमा समाजलाई दिग्भ्रमित गर्न खोजिएको छ । गुड टीभी च्यानलमा सोमबार पोस्ट गरिएको भिडियोमा पीडितले नै पुरुषलाई बलात्कार गरेको आरोप लगाइएको छ । यो भिडियो बुधबार साँझसम्म तीन लाखभन्दा धेरैपटक हेरिएको छ, १४ सयभन्दा धेरै त प्रतिक्रिया नै छन् । आफूलाई कुस्तीबाज बताउने मुना श्रेष्ठले युट्युबरसँगको अन्तर्वार्तामा पीडितलाई लाञ्छना मात्रै लगाएकी छैनन्, बलात्कृत हुनु महिलाहरूकै कमजोरी भएको टिप्पणी पनि गरेकी छन् । बुधबार साँझ युट्युबको १२ नम्बरसम्मको ट्रेन्डिङमा चार भिडियो पल प्रकरणसँग सम्बन्धित छन् । अनौठो त चारै वटा भिडियोमा पीडकमाथि सहानुभूति दर्शाउँदै पीडितमाथि लाञ्छना लगाउने प्रयास गरिएको छ । सञ्चार कानुनविज्ञ काशीराज दाहाल सुसूचित हुन पाउने नागरिकको अधिकार भए पनि दिग्भ्रमित पार्ने, चरित्र हत्या गर्ने विषय दण्डनीय हुने बताउँछन् । विचार अभिव्यक्तिको स्वतन्त्रता निरपेक्ष नहुने भन्दै उनले मानवअधिकारसम्बन्धी विश्वव्यापी घोषणापत्रले पनि सूचनाको हकका सीमितता औंल्याएको बताए । बलात्कार जस्तो जघन्य अपराधका पीडितको संरक्षण गर्नु राज्यको दायित्व हो, उनले भने, त्यही भएर पीडितको हकसम्बन्धी विधिशास्त्रको विकास भएको हो । पीडितको जीवनमा लामो समयसम्म घटनाले प्रभाव पार्ने हुनाले बलात्कारजस्ता अपराधमा राज्यले पनि पीडितको नाम उल्लेख नगरी छद्म परिचय राख्ने गरेको उनको भनाइ छ । प्रहरी प्रधान कार्यालयमा हुने नियमित बैठकमा बुधबार प्रहरी महानिरीक्षक शैलेश थापा क्षत्रीले नै उच्च पदस्थ प्रहरी अधिकारीलाई पल पक्राउपछि सामाजिक सञ्जाल र युट्युबमा आइरहेका सामग्रीबारे चासो राखेका थिए । स्रोतका अनुसार बैठकमा उच्च प्रहरी अधिकारीले भने त्यस्ता सामग्रीबारे आफूहरूले अध्ययन गरिरहेको बताएका थिए । प्रहरी प्रवक्ता एसएसपी विष्णुकुमार केसीले पल पक्राउपछि सामाजिक सञ्जाल र युट्युबमा देखापरेका सामग्रीमाथि निगरानी राखेको बताए । केही भिडियोले पीडितको गोपनीयताको हक उल्लंघन गरेको र केहीले समाजमा अफवाह र भ्रम फैलाइरहेको देखिएपछि अनुसन्धान गर्न हामीले साइबर ब्युरोलाई सूचना पठाएका छौं, उनले भने, केही युट्युबर भ्रमपूर्ण सूचना फैलाउन सक्रिय देखिन्छन् । यस्तो गतिविधिले आम मानिसमा गलत सूचना फैलाउँछ ।मिथ्या सूचनाबारे अनुसन्धान गर्दै आएका नेपाल फ्याक्ट चेकका सम्पादक उमेश श्रेष्ठ युट्युबमा आएका अफवाह र सनसनी सूचनाले आम जनमतलाई पूरै प्रभावित पार्ने बताउँछन् । उनले पश्चिम रुकुममा भएको नवराज विकसहितको हत्याकाण्डबारे पनि युट्युबरहरूले भ्रम फैलाएको सम्झिए । नवराजकी प्रेमिका गर्भवती रहेको भन्दै फैलाइएको अफवाह कतिपय मानिसले पत्याएको र यसमा युट्युबर जिम्मेवार रहेको उनको भनाइ छ । युट्युबरहरूले दुवै पक्षका कुरा बाहिर ल्याउनेभन्दा पनि एउटाको पक्ष दिएर अर्काको चरित्र हत्या गर्ने प्रवृत्तिलाई बढावा दिइरहेको उनले बताए । अहिले पल शाह पक्राउ प्रकरणमा एकपक्षीय कुरा मात्रै युट्युबमा यसरी आए कि पीडितले ठूलै षड्यन्त्र गरेको भन्ने भाष्य स्थापित गर्ने प्रयास भइरहेको छ, उनले भने ।"
प्रविधिले फड्को मारेपछि,"म सानो छँदा हरेक साँझ घरमा ठूलाबडाहरू घेरा हालेर शान्त भएर सुन्ने गर्नुहुन्थ्यो रेडियो । नबुझे पनि उहाँहरूसँगै म पनि सुन्न बस्थें । ती क्षण मस्तिष्कमा ताजै छन् । अनि त्यो रेडियो पनि । मोटा र ठूला एभरेडी ब्याट्री लाग्ने, लामो एरियल, माथि तानेर बजाउनुपर्ने । ती रेडियो आजभोलि सायदै प्रयोगमा होलान् । जीवनको कुनै क्षणमा हाम्रो पुस्तासम्मले त्यो देख्न र प्रयोग गर्न पाए पनि अबको पुस्तामा त्यसको महत्त्व छैन । प्रविधिको क्रमिक विकाससँगै ती रेडियो मात्रै होइन, करिब एक दशकअघिका धेरै वस्तु इतिहासको गर्भमा सीमित हुने अवस्थामा पुगेका छन् । त्यस्ता चीज, जुन केही वर्ष अघिसम्म दैनिक जीवनका पर्याय थिए, ती अब देख्नै पनि मुस्किल छ । तिनलाई विकसित प्रविधिले विस्थापित गरिसके ।अहिलेको पुस्तालाई रेडियोदेखि फिल्म लाग्ने क्यामरा, पुराना टेलिभिजनफोन सेट, डेस्कटप कम्प्युटरका सीआरटी मोनिटर र फ्लपी डिस्कसम्म नौलो लाग्न सक्छन् । स्मार्टफोन र ट्याब्लेटका टचस्क्रिनमा औंला चलाउनेहरूलाई प्रविधि रूपान्तरणका चरण सुन्दा पनि रमाइलो कथाजस्तो लाग्न सक्छ । अहिले इमेल पठाउनपाउन डेस्कटप वा ल्यापटप र फोटो खिच्न क्यामरा छुट्टै खोजिरहनु पर्दैन । गीत सुन्न वाक्मेन वा आइपोड चाहिँदैन । टेलिभिजन वा इन्टरनेटका साइटमा कुनै श्रव्यदृश्यको प्रत्यक्ष प्रसारणलाई भारी भरकम डिभाइस नचाहिने भएको छ । एउटा मोबाइल फोन सेट अथाह सुविधा छन् । अडियोभिडियो संवाद गर्न, फोटोभिडियो खिच्न, सम्पादन गर्न, क्यालकुलेटर, रेडियो, टर्चलाइट, कम्प्युटर, पेन ड्राइभ, हार्डडिस्क, जीपीएस आदि थुप्रै सुविधा मोबाइल फोनमै छ । हरेक कामका लागि जब छुट्टाछुट्टै डिभाइस चाहिने जमाना थियो, महँगो त थियो नै, सुलभ पनि थिएन । सबैको डिभाइसमा पहुँच सम्भ्रान्त वर्गलाई मात्र सहज थियो । एक दशकमै पनि प्रविधि विकासले धेरै ठूलो फड्को मारिसकेको छ । इतिहासको गर्भमा पुगिसकेका ती वस्तु अहिले संकलकहरूका लागि एन्टिक पिस भएका छन् । अहिले पनि केही सौखिनहरू आउटडेटेट डिभाइस प्रयोग गरिहेका छन् । तर त्यस्ता वस्तुहरू प्रयोग गर्न अहिले सहज छैन । भीसीआर भए पनि अहिले त्यसमा लाग्ने क्यासेट कहाँ पाउने ? टेपरेकर्डर त होला तर त्यसमा बजाउन नयाँ क्यासेट चक्का भेटिँदैन । केही एन्टिक पिस अझै कतै कतै सौखका रूपमा राखेको देखिन्छ । तर प्रयोग हुन छाडेको छ । चाडपर्व, विवाह आदि विशेष उपलक्ष्यमा फोटो खिचाउन पाइन्थ्यो । त्यो पनि ठूलाका हातमा क्यामरा हुन्थ्यो र बडो जतनसाथ क्लिक गरिन्थ्यो । हरेक क्लिकको अर्थ हुन्थ्यो । सामान्यतया एउटा रिलबाट ३६ वटासम्म मात्रै फोटो खिच्न मिल्थ्यो । त्यो फोटो हेर्नका लागि रिल धुलाउन पठाउनुपर्थ्यो । अहिले मोबाइल हात हातमा छन्, फोटो जति खिचे पनि रिल सकिने चिन्ता लिनु पर्दैन । व्यावसायिक फोटोग्राफरका लागि क्यामरामा प्रविधिले ठूलो फड्को मार्दा अब मिररलेस आइसकेको छ, जो पुरानो क्यामराका तुलनामा हलुका त छँदै छ, फोटोभिडियोको गुणस्तर पनि अब्बल छ । घरका कुनै कुनामा थन्किएका ती एन्टिक पिस हेर्नुस्, तपाईंलाई नोस्टाल्जिक बनाउनेछ ।"
बदलिँदो हिमालका साक्षी,"(काठमाडौं)  इटाली र नेपाल सरकारको संयुक्त प्रयासमा खुम्बु उपत्यकाको लोबुचेमा सन् १९९० मा स्थापना भएको द पिरामिड इन्टरनेसनल ल्याब्रोटरी (द पिरामिड) सन् २०१५ देखि बन्द छ । संसारकै उच्च भूभागको यो प्रयोगशाला पुनः चल्ने मिति टुंगो छैन । यसलाई ५२ वर्षीय काजी विष्टले कुर्दै आएका छन् । प्रयोगशाला मातहतका केही मौसम मापन केन्द्रका तथ्यांक उनी संकलनसँगै खुम्बु आउने अनुसन्धानकर्तालाई तथ्यांक र नमुना जुटाउन मद्दत गर्छन् । प्रयोगशालाका उनी प्राविधिक एवं म्यानेजर हुन् । ५ हजार ५० मिटर उचाइमा रहेको उक्त प्रयोगशालामा २००७ मा जोडिनुअघि विष्ट मकालुवरुण क्षेत्रमा कार्यरत थिए । उनले खुम्बु क्षेत्रमा १९९० देखि नै अनुसन्धान सहयोगीको काम गर्दै आएका छन् ।द पिरामिड बन्दले अनुसन्धानका काम रोकिएका छन् । भूगर्भ र सेस्मिक अनुसन्धान हुन सकेका छैनन् । मौसम पूर्वानुमान गर्ने उपकरणहरूबाट प्राप्त तथ्यांकहरू विश्लेषण भएका छैनन् । अनुसन्धानका काम रोकिँदा निराश विष्ट पछिल्लो समय इटालीको सीएनआर र नास्टबीच प्रयोगशाला सञ्चालनका लागि संवाद अगाडि बढेपछि भने केही आशावादी देखिन्छन् ।हिमाली क्षेत्रमा प्रदूषणको मात्रा अध्ययन या ओजन, मर्करी, कार्बनडाइअक्साइडदेखि पीएम १ वा २५ पार्टिकल्सको अवस्थाको अध्ययन नै किन नहोस्, उनले धेरैजना वैज्ञानिकलाई सहयोग गरेका छन् । अनुसन्धानकर्ताहरूका लागि हिमाली क्षेत्रमा उपकरण राख्नु र तथ्यांक संकलन गर्नु सजिलो काम होइन । त्यस्तो अवस्थामा उनी उपकरण जडान, तथ्यांक संकलन र निगरानीमा खटिने गरेका छन् । हिउँ, नदी, वर्षाको पानीका नमुनासँगै मापदण्डअनुसारको नमुना संकलन गर्न सघाउँछन् । जलवायु परिवर्तनका विभिन्न पाटोको अध्ययन हिमाली क्षेत्रमै हुन्छ, काम गर्न सजिलो छैन, उनी भन्छन्, अत्यधिक चिसो क्षेत्रमा अनुसन्धान गर्नका लागि ज्ञानले मात्रै हैन, स्वास्थ्यले पनि साथ दिनुपर्छ ।वायुमण्डलमा धूवाँ, धूलोसँगै प्रदूषण बढ्दा हिमाली क्षेत्रमा असर देखिने अनुसन्धानहरूले देखाएका छन् । ब्ल्याक कार्बन, पीएम पार्टिकल्स उच्च हिमाली क्षेत्रमा पुगेको विष्ट बताउँछन् ।जलवायु अध्येताहरूका अनुसार पूर्ण रूपमा नबलेका कार्बन (ब्ल्याक कार्बन), प्रदूषण गराउने ससाना कण (पीएम पार्टिकल्स) हरू हावासँगै हिमालमा पुग्छन् । हिउँमा टासिँदा ताप सोसेर पग्लने दर बढाइदिन्छन् । अत्यधिक मात्रामा हरितगृह ग्यास उत्सर्जन हुँदा ससाना कणहरू हिमाली क्षेत्रमा पनि देखिन थालेको विष्टले बताए । ब्ल्याक कार्बन मात्रै नभएर मरुभूमिबाट आएका धूलोका कणहरू पनि खुम्बु क्षेत्रमा भेटिएको उनले दाबी गरे ।हामीले मरुभूमिबाट आएको डस्ट पार्टिकल्स पनि भेटेका छौं । हिउँमा बस्दा त्यो कालो देखिन्छ । तात्तिँदै गएपछि पग्लन्छन् । वर्षामा त्यो झन् पग्लन्छन् । यसले झन् धेरै मात्रामा असर गरेको छ, उनले भने । कोभिडको महामारीका कारण भएको लकडाउनपछि भने त्यस्ता धूलाका कणहरू नभेटिएको उनले सुनाए । हिमाली क्षेत्रमा पर्ने जलवायु परिवर्तनका असर तल्लो तटीय क्षेत्रमा पनि देखिन्छन् । हिउँ पर्ने दर घट्दै गएको विष्टले प्रत्यक्ष अनुभव गरेका छन् । सन् १९९२ तिर खुम्बु क्षेत्रमा १ मिटर ७ सेमि हिउँ परेको तथ्यांक उनले निकालेका थिए । अहिले त्यो मात्रा घटेको छ । हिउँभन्दा बढी पानी पर्न थालेको उनी बताउँछन् । कोरोनाविरुद्धको लकडाउनको अवधि द पिरामिडमा बिताएका विष्टले साढे तीन महिनासम्म पानी परेको बताए । हिउँ कम र पानी धेरै पर्दा त्यसले बरफ पग्लने दर बढाइदिन्छ । बरफ पग्लँदा हिमाल कालो पहाडमा परिणत हुन्छन्, उनले भने, २० वर्षअघि खुम्बु क्षेत्रमा गएको जो कसैले अहिले नांगा पहाड देख्छ ।खुम्बु क्षेत्रको पोकल्देन नजिकैको एउटा चुचुरामा हिउँको अध्ययनका लागि उपकरण राखिएको छ । १० वर्षअघि विष्टलाई त्यहाँ जानका लागि डोरी र क्र्याम्पन्स (हिउँमा हिँड्दा लगाइने जुत्ता) आवश्यक थिएन, अहिले नभई हुँदैन । पहिला हिउँ पर्थ्यो, पोक्देनको हिमाल चढ्न क्र्याम्पन्स चाहिँदैनथ्यो । अहिले आइस देखिन थालेको छ, हिँड्दा चिप्लिन्छ, त्यही भएर क्र्याम्पन्स चाहियो । डोरी पनि आवश्यक भयो, उनले भने, खुम्बूको भूदृश्यमा धेरै नै परिवर्तन आएका छन् । चुचुरोहरू नांगा भएका छन्, हिउँ पर्ने दर घट्दो छ । वर्षा अस्वाभाविक हुने गरेको छ ।गत महिना क्लाइमेट एन्ड एट्मोस्फिएरिक साइन्स जर्नलमा प्रकाशित एक अनुसन्धानले सगरमाथा क्षेत्रमा करिब २ हजार वर्षमा बनेको हिउँ ३० वर्षमै पग्लिएको दाबी गरेको थियो ।हिमाली क्षेत्रमा काम गर्नुपर्दा धेरै सावधानी अपनाउनुपर्ने विष्टको सुझाव छ । उपकरणहरूको संरक्षण नै मुख्य चुनौती हो । खस्योबिग्रियो भने बनाउने ठाउँ हुँदैन । सानो नट खस्यो भने भेटिँदैन, उनले भने, धेरै चिसोमा उपकरणहरू नचल्न पनि सक्छन् । मुख्य कुरा स्वास्थ्यले साथ पनि दिनुपर्छ ।विष्टका अनुसार त्यहाँ अनुसन्धानमा पुग्ने धेरैलाई लेक लाग्ने समस्या देखिन्छ, जसले गर्दा बाहिरको नमुना संकलन गर्ने जिम्मा उनले नै लिन्छन् । उनका अनुसार उच्च हिमाली क्षेत्रमा ७ महिना काम र अन्य महिना आराम हो । तर उनी आफू भने १० महिना ५ हजार ५० मिटरकै उचाइमा खटिन्छन् ।"
युक्रेनरुस मामिलामा नेपाल नीति मोडिएकै हो ?,"(काठमाडौं)  संघीय संसद्बाट एमसीसी सम्झौता अनुमोदन भएको दुई दिनपछि टेलिफोन संवाद गरेका प्रधानमन्त्री शेरबहादुर देउवा र अमेरिकी विदेशमन्त्री एन्टोनी ब्लिन्केनले युक्रेनरुस मामिलामा समान धारणा सार्वजनिक गरेका छन् । मंगलबार रातिको द्विपक्षीय टेलिफोन संवादपछि ट्वीट गर्दै विदेशमन्त्री ब्लिन्केनले युक्रेनमाथि रुसको आक्रमण तथा युक्रेनको सार्वभौमसत्ता र क्षेत्रीय अखण्डताप्रति अमेरिकाको समर्थनबारे देउवासँग कुराकानी गरेको उल्लेख गरेका छन् । त्यसपछि ट्वीट गरेका प्रधानमन्त्री देउवाले पनि रुसले युक्रेनमाथि गरेको आक्रमणका विषयमा छलफल भएको र आफूहरू (नेपाल र अमेरिका) को युक्रेनको सार्वभौमसत्तामा समर्थन रहेको जनाएका छन् ।रुसले युक्रेनमाथि गरेको हमलालाई लिएर नेपालले फागुन १२ देखि नै प्रतिक्रिया जनाउँदै आएको छ । अहिले अमेरिकासँग लय मिलाउँदै बोल्न थालेपछि नेपालको परराष्ट्र मामिला पश्चिमतिर ढल्किन लागेको त होइन भन्ने प्रश्न पनि उठेको छ । प्रधानमन्त्री देउवाले अमेरिकी विदेशमन्त्री ब्लिन्केनसँग टेलिफोन संवाद गर्नुअघि परराष्ट्र मन्त्रालयले विज्ञप्ति जारी गर्दै युक्रेनमाथि रुसले गरेको सैन्य कारबाहीको विरोध गरेको थियो । एउटा सार्वभौम राष्ट्रविरुद्ध गरिने शक्ति प्रयोगको विपक्षमा नेपाल रहने मन्त्रालयको भनाइ थियो । नेपाल सार्वभौम देशविरुद्ध कुनै पनि परिस्थितिमा गरिने शक्ति प्रयोगको विरुद्धमा छ र कूटनीति र संवादका माध्यमबाट विवादको शान्तिपूर्ण समाधानमा विश्वास गर्छ, परराष्ट्रको विज्ञप्तिमा भनिएको थियो । विज्ञप्तिमा संयुक्त राष्ट्रसंघको महासन्धिविपरीत युक्रेनका दोनेत्स्क र लुहान्स्क क्षेत्रलाई रुसले स्वतन्त्र राज्यको मान्यता दिएकोमा विरोध थियो ।युक्रेनरुस मामिलामा दक्षिणी छिमेक भारतले स्पष्ट रूपमा समर्थन र विरोध केही गरेको छैन । उत्तरी छिमेक चीनले भने रुसलाई साथ दिएको छ । नेपालले भने दुवै ठूला छिमेकी विपरीत रुसको क्रियाकलापलाई लिएर आपत्ति जनाउँदै आएको छ । नेपालले सोमबार संयुक्त राष्ट्रसंघको मानवअधिकार परिषद्मा युक्रेनका पक्षमा भोटसमेत हालेको थियो ।संविधानको धारा ५१ मा राज्यका नीतिहरूअन्तर्गत अन्तर्राष्ट्रिय सम्बन्धबारे उल्लेख छ । जसमा भनिएको छ, नेपालको सार्वभौमसत्ता, भौगोलिक अखण्डता, स्वाधीनता र राष्ट्रिय हितको रक्षा गर्न क्रियाशील रहँदै संयुक्त राष्ट्रसंघको बडापत्र, असंलग्नता, पञ्चशीलको सिद्धान्त, अन्तर्राष्ट्रिय कानुन र विश्व शान्तिको मान्यताका आधारमा राष्ट्रको सर्वोपरि हितलाई ध्यानमा राखी स्वतन्त्र परराष्ट्र नीति सञ्चालन गर्ने । उक्त मान्यताविपरीत युक्रेनरुस मामिलामा नेपाल अमेरिकाको साथ लागे जस्तो देखिएको छ ।पूर्वपरराष्ट्रमन्त्री तथा भूराजनीतिक विज्ञ भेखबहादुर थापा भने यसलाई फराकिलो ढंगले हेर्नुपर्ने बताउँछन् । उनले प्रधानमन्त्री देउवा र अमेरिकी विदेशमन्त्री ब्लिन्केनबीचको संवादमा युक्रेनरुस मामिलामा छलफल भए पनि त्यसले निचोड ननिकालेको बताए । संवादमा कतापट्टि ढल्कने भन्ने कुरा आएको छैन । छलफल मात्र भएको देखिन्छ । हामी असंलग्न नीतिबाट मोडिएको जस्तो देखिँदैन, उनले भने, हामी कतैबाट पनि निर्देशित छैनौं । भारत र अमेरिकाका लागि पूर्वराजदूतसमेत रहिसकेका थापाले नेपालले संयुक्त राष्ट्रसंघमा सधैं द्वन्द्व अन्त्य हुनुपर्ने अडान राख्दै शान्ति बहालीको पहल गरेको बताए । नेपालले द्वन्द्व अन्त्य हुनुपर्छ भन्ने अडान राख्ने गरेको छ । यसबाट कुनै पनि मुलुकको पक्ष लिएको देखिँदैन । हामीले समस्याको विवेचना गरेर हेर्नुपर्छ, उनले भने ।पूर्वपरराष्ट्र सचिव दुर्गाप्रसाद भट्टराई यो मामिलामा अन्य मुलुकको भन्दा नेपालको पोजिसन फरक हुनु स्वाभाविक रहेको बताए । छिमेकीसँगको सम्बन्धमा हेर्दा तुलनात्मक रूपमा सानो मुलुक र ठूला मुलुकको संवेदनशीलता फरक हुन्छ, उनले भने, अहिले युक्रेनको स्थानमा हामी (नेपाल) ले आफूलाई राखेर हेर्यौं भने एउटा दृश्य देखिन्छ । त्यसैले ठ्याक्कै छिमेकीसँग मिल्ने खालको हुन्छ भन्ने हुँदैन । युक्रेनमा सार्वभौम सत्ता र मानवीय संकटको कुरा छ । उनको बुझाइमा युक्रेनका जनताले दुःख पाउनु भएन, कूटनीतिलाई जीवन्त बनाएर शान्तिपूर्ण वार्तामार्फत समस्या समाधान गर्नुपर्छ र उनीहरू (युक्रेनी) को सार्वभौमिकतामाथि दक्खल हुनु हुँदैन भन्नेमा नेपालको चासो रहेको हो । रुसले यसअघि क्रिमिया लिँदा पनि नेपालले आफ्नो नीति प्रस्ट पारेको भट्टराईले बताए ।प्रधानमन्त्री देउवाको अघिल्लो कार्यकालमा परराष्ट्र मामिला सल्लाहकार रहेका कूटनीतिज्ञ दिनेश भट्टराई युक्रेनरुस मामिलामा अमेरिकासँग आफ्नो दृष्टिकोण मिल्दैमा नेपालको कूटनीति मोडियो भन्न नमिल्ने बताउँछन् । हाम्रो नीति पञ्चशील र असंलग्नता हो । हामीले विदेशमा साम्राज्यवाद, उपनिवेशवाद र रंगभेदको विरोधमा आवाज उठाउँदै आएका छौं, उनले भने, हामीले प्रत्येक विषयलाई गुण र दोषका आधारमा केलाउँछौं, मूल्यांकन गर्छौं र स्वतन्त्र निर्णय लिन्छौं ।जेनेभास्थित संयुक्त राष्ट्रसंघका लागि नेपालको स्थायी नियोगमा उपप्रमुखको जिम्मेवारी निर्वाह गरिसकेका कूटनीतिज्ञ भट्टराई नेपालले अहिले अमेरिकासँग धारणा मिल्नुलाई अन्य तरिकाबाट हेर्न नहुने बताउँछन् । हामीले अमेरिकाविरुद्ध पनि राष्ट्रसंघमा भोट हालेका छौं । त्यसको मतलब हामी अमेरिकाविरोधी होइनौं । अहिले नेपालको धारणा अमेरिकासँग मात्र होइन, अन्य मुलुकसँग पनि मिल्न गएको देखिन्छ । धारणा मिल्यो भन्दैमा हाम्रो असंलग्न नीति मोडियो भन्न मिल्दैन, उनले भने, १९ औं शताब्दीको जस्तो जसको शक्ति उसको भक्ति भन्न मिल्दैन । साना मुलुकहरूको संवेदनशीलतामाथि नेपालले बोल्नुपर्थ्यो र बोल्यो पनि ।कूटनीतिज्ञ भट्टराईले अफगानिस्तानमा नेपालको धारणा भारतसँग नमिलेको तर्क गरे । छिमेकी र अन्य मुलुकले इजरायलसँग कूटनीतिक सम्बन्ध स्थापना नगर्दा पनि नेपाल अघि सरेको उल्लेख गर्दै उनले अन्तर्राष्ट्रिय कानुन, राष्ट्रसंघको बडापत्रको उल्लंघन, हस्तक्षेप र बलको प्रयोगका कारण नेपालले रुसविरुद्ध धारणा राखेको बताए । नेपालले अफगानिस्तानमा सोभियत युनियनको सेना वा अमेरिकी सेना जाँदा तथा श्रीलंकामा भारतीय सेना पुग्दा, इरानमा सन् १९८० को दशकमा आक्रमण हुँदा समेत नेपालले आफ्नो धारणा स्पष्ट रूपमा राखेको उनले जनाए । सबै मुलुकको समान सार्वभौमिकता महत्त्वपूर्ण हो । हाम्रो अडान नेपाल जस्ता मुलुकहरूको हितका लागि छ, भट्टराईले भने ।नेपालले रुस र युक्रेनलाई वार्तामार्फत शान्ति स्थापना गर्न आग्रह पनि गरेको छ । संयुक्त राष्ट्रसंघको महासभाको आपत्कालीन सत्रलाई मंगलबार राति सम्बोधन गर्दै राष्ट्रसंघका लागि नेपालका राजदूत अमृत राईले कुनै पनि सार्वभौम मुलुकको क्षेत्रीय अखण्डता र राजनीतिक स्वतन्त्रताविरुद्ध बल प्रयोगको विरोध गर्नेमा अडिग रहेको जनाएका छन् । शान्तिको बाटामा फर्किने कुरामा कहिल्यै ढिला हुनु हुँदैन । हामी रुस र युक्रेनलाई वार्तामार्फत नै शान्ति स्थापनाका लागि आग्रह गर्छौं, राजदूत राईले भने । उनले अन्तर्राष्ट्रिय मानवअधिकार कानुनको मातहतमा रहेर सबै नागरिक र उनीहरूको सम्पत्तिको रक्षा हुनुपर्नेमा पनि जोड दिएका थिए ।परराष्ट्र मन्त्रालयकी प्रवक्ता तथा सहसचिव सेवा लम्सालले युक्रेनरुस मामिलामा व्यक्त धारणालाई लिएर नेपाल कतै ढल्किएको भन्न नमिल्ने बताइन् । मान्छेले अनेक किसिमका व्याख्या गर्छन् । तर त्यस्तो केही पनि होइन । हाम्रो परराष्ट्र नीतिको फ्रेमवर्कभित्रै रहेर निर्णय गरेका हौं, उनले भनिन्, हाम्रो धेरै मुलुकसँग पोजिसन मिल्दैन । दाँजेर पनि हेर्नु हुँदैन ।"
नर्स खटिएपछि फेरिए विद्यालय,"(हेटौंडा)  नर्सको व्यवस्था भएपछि स्कुलको वातावरणमा नै परिवर्तन आएको छ, रसुवाको नौकुण्ड४ निर्कभूमि श्रमथली माध्यमिक विद्यालयका प्रधानाध्यापक दिलबहादुर धितालले भने । विद्यालयमा अहिले जंकफुड बन्द भएको छ भने सामान्य स्वास्थ्य समस्या देखिए पनि विद्यार्थी गयल हुँदैनन् । खाजाका लागि विद्यार्थीले अहिले घरबाटै चना, चिउरा, रोटीलगायत खानेकुरा घरबाटै ल्याउने गरेका छन् । विद्यालयमा एक वर्षअघि आएकी नर्स प्रमिला आचार्यले विद्यार्थीलाई जंकफुड खान रोक लगाएकी छन् । सरसफाइबारेमा शिक्षक र विद्यार्थी सबैलाई परामर्श पनि दिन्छिन् । सामान्य बिरामी परे पनि विद्यार्थी स्कुल आउँदैनथे । अहिले स्कुलमा नै उपचार हुने भएपछि विद्यार्थी गयल हुँदैनन् । स्कुलमा नै उपचार हुन्छ भनेपछि अभिभावकले पनि पठाउने र विद्यार्थी पनि आउँछन्, प्रअ धितालले भने । विद्यालयका साढे ५ सय विद्यार्थीमध्ये अधिकांश तामाङ समुदायका छन् । स्कुललाई आवश्यक औषधि पालिकाले व्यवस्था गरिदिएको छ । नर्सले समुदायमा पनि स्वास्थ्यसम्बन्धी जनचेतना जगाउने गरेकी छन् । मकवानपुरको अत्यन्त विकट राक्सिराङ९ कालिका मावि अठारे खैराङस्थित विद्यालयमा पनि नर्स नियुक्त भएपछि स्कुलभित्र र बाहिर सरसफाइ, स्वास्थ्य, खानपान र छात्रछात्राको उपस्थितिमा सुधार आएको छ । स्कुलमा अहिले जंकफुड बन्द गरिएको छ । महिनावारी भएका छात्रालाई सेनेटरी प्याड दिने गरिएको छ ।विद्यालयमा नर्सको व्यवस्था भएपछि खानपान, सरसफाइ र स्वास्थ्य क्षेत्रमा धेरै परिवर्तन आएको छ, प्रअ धीरेन्द्र झाले भने, स्कुलमा औषधि पाइन्छ भनेपछि बिरामी विद्यार्थी पढ्न आउने गरेका छन् । ९० प्रतिशत चेपाङ समुदायका बालबालिका अध्ययन गर्ने विद्यालयमा ३ सय ७५ विद्यार्थी छन् । नर्स ममता सापकोटा विद्यालयमा मात्र सीमित छैनन्, गाउँलेलाई पनि स्वास्थ्यसम्बन्धी चेतनामूलक जानकारी गराउँछिन् । मकवानपुरको कैलाश३ कालिका माविकी नर्स विन्दा तामाङले विद्यार्थीसहित समुदायलाई पनि स्वास्थ्य सेवा उपलब्ध गराउँछिन् । विद्यालयमा नर्सको व्यवस्था भएकाले विद्यार्थी, शिक्षक र समुदाय लाभान्वित भएको प्रधानाध्यापक राजाराम पराजुलीले बताए । रसुवा र मकवानपुरका मात्र होइन चितवनको दुर्गम र सीमान्तकृत समुदायका बालबालिका अध्ययन गर्ने विद्यालयमा पनि नर्सको व्यवस्था भएपछि बहुआयामिक प्रभाव परेको छ । चितवनको कालिका नगरपालिका शक्तिखोरस्थित चतुर्मुखी माध्यमिक विद्यालयमा नर्सको व्यवस्था छ । विद्यालयमा स्थानीय धनमाया चेपाङ नर्स छिन् । उनी नर्स भएको देख्दा स्थानीय चेपाङ समुदायका अभिभावक र विद्यार्थीहरू खुसी हुनुका साथै उनीहरूलाई पढ्न प्रेरणा पनि मिलेको चतुर्मुखी माविका प्रअ चन्द्र गुरुङले बताए । स्कुलमा नर्सको व्यवस्था गरिएको छ । त्यसमा पनि स्थानीय चेपाङ समुदायीकी चेलीहुँदा विद्यार्थी प्रेरित भएका छन्, उनले भने । उनी हुँदा विद्यार्थी र शिक्षकको खानपानमा सुधार भएको छ । किशोरावस्थाका विद्यार्थीलाई महिनावारी र यौन प्रजनन स्वास्थ्यबारे नियमित परामर्श दिन्छिन् धनमाया । धनमाया उक्त विद्यालयकी मात्र होइन, गाउँकै नर्स भएकी छन् । गाउँमा बिरामी भए भने उनलाई नै सोध्न र बिरामी देखाउन ल्याउने गर्छन् । विद्यालयलाई आवश्यक पर्ने औषधि नगरपालिकाले व्यवस्था गरिदिएको छ । विद्यालयमा ७ सय ५० छात्रछात्रा छन् । धनमायाले चेपाङ भाषा पनि बोल्ने भएकाले चेपाङ समुदायका विद्यार्थीलाई अझ सहज भएको छ । विद्यालयमा ४५ प्रतिशतभन्दा बढी चेपाङ समुदायका विद्यार्थी छन् । सुरुसुरुमा स्कुलमा शिक्षक पो चाहिन्छ किन नर्स पठाएको होला जस्तो लागेको थियो । बल्ल थाहा भयो, प्रअ गुरुङले भने । विद्यालयका नर्सले कोरोनाको समयमा स्थानीयलाई स्वास्थ्य सेवा पनि पुर्याउने काम गरे । कोरोनाका बेला विद्यालय बन्द थिए । उनीहरूले संक्रमितलाई सेवा दिए, राक्सीराङ गाउँपालिकाका अध्यक्ष राजकुमार मल्लले भने । वाग्मती प्रदेश सरकारको सामाजिक विकास मन्त्रालयले सामुदायिक विद्यालयका विद्यार्थी र शिक्षकलाई स्वास्थ्य सेवा पुर्याउने उद्देश्यले २०७४७५ मा नमुनाका रूपमा १३ जिल्लाका २० सामुदायिक विद्यालयमा एक विद्यालय एक नर्स कार्यक्रम सुरु गरेको थियो । कार्यक्रम अत्यन्त प्रभावकारी भएको ठहर गर्दै प्रदेश सरकारले आव २०७५७६ मा १३ जिल्लाका ११९ स्थानीय तहका १२१ विद्यालयमा नर्सर् खटाएको हो । समुदाय र विद्यालयमा यसको प्रभावकारिता बहुआयामिक ढंगले परेको ठहर गर्दै २३८ जना नर्सको व्यवस्था गरेको स्वास्थ्य मन्त्रालयकी विद्यालय नर्स कोर्डिनेटर बिनु कक्षपतिले बताइन् । चालु आवमा थप ९९ माविका निम्ति ९९ जना नर्स नियुक्त गरेर पठाएका छौं, उनले भनिन् । प्रदेश सरकारले १३ जिल्लाका ११९ पालिकाका ४५८ वटा माविमा विद्यालय नर्सको व्यवस्था गरिसकेको छ । एक विद्यालय एक नर्स कार्यक्रम अत्यन्त प्रभावकारी देखिएकाले सबै माविमा विस्तार गर्ने योजना रहेको स्वास्थ्यमन्त्री निमा लामाले बताए ।"
खर्च बढाउन २३ सय टुक्रे योजना,"(मकवानपुर)  वाग्मती प्रदेश सरकारले आफ्नो खर्च बढाउन धमाधम टुक्रे योजना वितरण गरेको छ । स्थानीय तहको निर्वाचन नजिकिएसँगै गठबन्धन सरकारले ५ लाख दरका दुई हजारभन्दा बढी टुक्रे योजना वितरण गरेको हो । आर्थिक मामिला तथा योजना मन्त्रालयका अनुसार मन्त्रिपरिषद्को सिफारिसमा चालु आर्थिक वर्ष २०७८७९ मा सम्पन्न गर्ने गरी २ हजार ३ सय वटा टुक्रे योजनालाई बजेट बाँडफाँट गरिएको छ । अर्थ तथा विविध शीर्षकबाट करिब १ अर्ब ५ करोड रुपैयाँ बराबरको योजना जिल्लागत रूपमा वितरण गरिएको मन्त्रालयले जनाएको हो । उपभोक्ता समितिमार्फत खर्च गर्ने गरी योजना वितरण भएको छ । सबै योजना ५ लाख रुपैयाँसम्मका छन् । मन्त्रिपरिषद्को सिफारिसबाट प्राप्त भएको योजनालाई बजेट बाँडफाँट गरिसकेका छौं, मन्त्रालयका एक कर्मचारीले भने । उनका अनुसार यी योजना चालु आवको बजेट तथा नीति तथा योजनामा परेका थिएनन् ।मुख्यमन्त्री राजेन्द्रप्रसाद पाण्डेको अध्यक्षतामा गठित प्रदेश पूर्वाधार विशेष कार्यक्रम कार्यान्वयन कार्यविधि समितिले योजना छनोट गरेको एक मन्त्रीले बताए । समितिमा कांग्रेस संसदीय दलका उपनेता तथा भौतिक पूर्वाधार विकासमन्त्री कृष्णलाल भडेल र माओवादी संसदीय दल नेता, आर्थिक मामिला तथा योजनामन्त्री शालिकराम जम्मकट्टेल छन् । धेरै बजेटहरू रकमान्तर भइरहेका छन् । अर्थ तथा विविध शीर्षकमा ५ अर्ब रुपैयाँभन्दा बढी बजेट छ । उक्त बजेट कार्यान्वयन गर्न समितिले योजनाहरू छनोट गरेको हो, ती मन्त्रीले भने । उनका अनुसार फागुन ५ मा बसेको मन्त्रिपरिषद् बैठकले यी योजना पारित गरेको हो ।मुख्यमन्त्री तथा मन्त्रिपरिषद्को कार्यालयले योजना कार्यान्वयनका लागि आवश्यक बजेटको व्यवस्था गर्न अर्थ मन्त्रालयसँग माग गरेको थियो । आर्थिक वर्षको बीचमा सोझै नयाँ योजना ल्याउन नमिल्ने भएपछि यसरी योजना ल्याइएको हो । प्रदेश सरकारले १० लाख रुपैयाँभन्दा कम बजेटको योजना कार्यान्वयन नगर्ने नीति अवलम्बन गरे पनि त्यसलाई पूर्ण रूपमा बेवास्ता गरिरहेको छ । मन्त्रिपरिषद्ले पास गरेको योजनामा सडक सञ्जाल निर्माण, स्वास्थ्य चौकी भवन निर्माण, विद्यालयको कम्पाउन्ड निर्माण, सामुदायिक वन भवन निर्माण, दुग्ध संकलन केन्द्र स्थापना, बाख्रापालनलगायत योजनाहरू समावेश गरिएको छ । झट्ट हेर्दा यति नै बजेट बर्सेनि विनियोजन गर्दा पनि सम्पन्न नहुने योजना पनि समावेश गरिएको छ, अर्थ मन्त्रालय स्रोतले भन्यो । अर्थ स्रोतका अनुसार प्रदेश सरकारमातहत रहेका १४ वटै मन्त्रालयबाट सिफारिस भएका योजनाहरू हुन् । योजना कार्यान्वयन गर्न मन्त्रालयहरूबाट सम्बन्धित मातहत कार्यालयलाई अख्तियारी जानेछ । संसद्बाट बहुमतले पारित गरेको योजना कार्यान्वयन गर्न नसकेको प्रदेश सरकारले एकैपटक ठूलो संख्यामा साना योजना बनाउनुले सरकारले कार्यकर्ता पोस्ने दाउ गरेको देखिन्छ ।पूर्वमुख्यमन्त्री डोरमणि पौडेल नेतृत्वको सरकारले ल्याएको नीति तथा कार्यक्रम र बजेट कार्यान्वयन गर्दा पाण्डे नेतृत्वको सरकारलाई अप्ठेरोमा पर्ने भएपछि वैकल्पिक मार्गबाट बजेट स्थानान्तरण गरी नयाँ योजनाहरू सञ्चालनमा ल्याइएको हो । सरकारले पूरक बजेट ल्याएर बजेटको हेरफेर गर्ने तयारी गरे पनि प्रमुख प्रतिपक्षी दल नेकपा एमालेको विरोधपश्चात् रोकिएको थियो । वर्तमान सरकार गठन भएसँगै कार्यान्वयन गर्न नसकिने योजनाको सूची तयार गरेर बजेट फिर्ता गर्न मुख्यमन्त्री पाण्डेले मन्त्रालयका सचिवहरूलाई निर्देशन दिएका थिए । उनको निर्देशनसँगै जिल्लास्थित कार्यालय र मन्त्रालयहरूले धमाधम बजेट फिर्ता गरिरहेका छन् । चालु आर्थिक वर्षको आठ महिना बितिसक्दा सरकारको खर्च १७ प्रतिशत मात्र भएको छ । स्वास्थ्य मन्त्रालयले कोरोनाविरुद्धको खोप खरिदका लागि विनियोजन गरेको १ अर्ब रुपैयाँ फिर्ता गरिसकेको छ । उक्त शीर्षकमा कुल २ अर्ब रुपैयाँ बजेट रहेकामा १ अर्बको स्वास्थ्य उपकरण खरिद गर्न रकमान्तर गरिएको हो । जिल्ला अस्पतालबाट भएको मागअनुसार स्वास्थ्य सामग्री खरिद गरेर वितरण गर्नेछौं, स्वास्थ्यमन्त्री निमा लामाले भने ।"
सांसद बजेट खर्च गर्न स्वीकृति,"मकवानपुर (कास) वाग्मती प्रदेश सरकारले सांसद विकास कोष कार्यान्वयनसम्बन्धी निर्देशिका स्वीकृत गरेको छ । बुधबार बसेको प्रदेश मन्त्रिपरिषद्को बैठकले यस वर्ष प्रदेश पूर्वाधार साझेदारी कार्यक्रमको नाममा सांसदको तजबिजमा खर्च गर्ने बजेट कार्यान्वयन गर्न अनुमति दिएको हो । प्रदेश सरकारले प्रत्यक्ष निर्वाचितलाई ३ करोड र समानुपातिकलाई १ करोड गरी कुल २ अर्ब ४२ करोड रुपैयाँ विनियोजन गरेको थियो । प्रदेश सरकारले प्रदेश पूर्वाधार साझेदारको बजेट ५० प्रतिशत भौतिक पूर्वाधार, ३० प्रतिशत शिक्षा र २० प्रतिशत स्वास्थ्य क्षेत्रमा खर्च गर्नुपर्ने बाध्यकारी नियम बनाएको छ ।प्रदेश सरकारका प्रवक्ता एवम् आन्तरिक मामिला तथा कानुनमन्त्री कृष्णप्रसाद शर्मा खनालका अनुसार स्थानीय तहबाट कार्यान्वयन भइरहेका समपूरक योजनालाई पूर्णता दिन १२ करोड ४८ लाख ३७ हजार रुपैयाँ रकम भुक्तानी दिने निर्णय बैठकले गरेको छ । प्रदेश सरकारको बजेटबाट २५ वटा स्थानीयतहमा समपूरक योजना लागू भइरहेको छ । बैठकले प्रदेशभर सञ्चालनमा रहेको सामुदायिक अस्पताललाई अनुदान दिने निर्णयसमेत गरेको छ ।गैरनाफामूलक सामुदायिक अस्पताललाई हामी अनुदान वितरण गर्छौं । त्यसका लागि आवश्यक तथ्यांक संकलन गरी अनुदानका लागि निवेदन माग गर्नेछौं, खनालले भने । उनले प्रदेशका मन्त्रालयहरूमा हुने सार्वजनिक खर्चमा एकरूपता ल्याउन मापदण्डसमेत पारित भएको बताए । अब मन्त्रालयको खर्चमा एकरूपता आउनेछ, उनले भने । प्रदेश सरकारले बाटो विस्तार गर्दा हुने अवरोध हटाउन क्षतिपूर्तिको मापदण्डसमेत बनाउने भएको छ । यसैबीच, सचिवालयले फागुन २९ मा दिउँसो १ बजेका लागि प्रदेशसभा बैठक आह्वान गरेको छ ।"
पहिरोको जोखिमले बस्ती सार्ने तयारी,"(रामेछाप)  वर्षौं अघिदेखि बग्न थालेको खिम्तीको बिर्ता पहिरो नियन्त्रण गर्न नसकिने भएपछि उक्त क्षेत्रमा बसोबास गर्नेलाई अन्यत्र सार्ने योजना अघि सारिएको छ । प्रमुख जिल्ला अधिकारी दीपककुमार पहाडीको अध्यक्षतामा बुधबार बसेको जिल्ला विपद व्यवस्थापन समितिको बैठकले बिर्ताका ३९ परिवारलाई अन्यत्र स्थानान्तरण गर्ने निर्णय गरेको हो । यसका लागि सहरी विकास तथा भवन निर्माण विभागलाई अनुरोध गर्ने निर्णय बैठकले गरेको छ । सघन सहरी तथा भवन निर्माण आयोजना रामेछापका आयोजना प्रमुख सुरेशकुमार वाग्लेले बस्ती स्थानान्तरणका लागि आगामी आर्थिक वर्षमा कार्यक्रम माग गर्ने बताए । लिखु तामाकोसी गाउँपालिका६ बिर्तामा २०५१ सालदेखि पहिरोले गाउँनै घेरेको हो । हरेक वर्ष जमिन धाजा पर्ने र विस्तारै तलतिर झर्ने क्रम रोकिएको छैन । गाउँको तल्लो भागमा पहिरो छ । उक्त पहिरोले माथि डाँडासम्मको भागलाई तानिरहेको छ । तिल्पुङ खोलाको किनारमा नियन्त्रणको काम गरेर मात्र पहिरो रोक्न नसकिने निष्कर्ष समितिको छ । स्थानीय दुर्गाबहादुर श्रेष्ठका अनुसार झन्डै ५० परिवारको बसोबास रहेको बिर्तामा पहिरोले बस्ती विस्तारै तलतिर तान्न थालेपछि केही परिवार सुरक्षित स्थान खोजेर सरेका छन् । अन्यत्र जमिन नभएका र आर्थिक अवस्था कमजोर भएका परिवारले जोखिममै घर बनाएर बसेका छन् । गाउँ बग्न थालेपछि यो वर्ष जोतखन गरेको जमिन अर्को वर्ष २ वटा जस्तो गरी तल र माथि हुन्छ, श्रेष्ठले भने, पानीका पाइपहरू जमिन तानिँदा चुडिएका छन्, घरमा धाजा थपिएका छन्, जमिनमा धाजा परेका छन् । बिर्तानजिकैको सुरक्षित मानिएको जग्गामा बसोबास गर्न सकेमा ज्यान जोगिन सक्ने स्थानीयको भनाइ छ । त्यसका लागि गाउँका सबैले जोखिमयुक्त थलो छोडेर सुरक्षित स्थानमा जान मञ्जुरी दिएका छन् । सुरक्षित मानिएको क्षेत्रको जग्गा दिने प्रतिबद्धतासमेत छ, गाउँपालिकाका अध्यक्ष गोविन्दबहादुर खड्काले भने, जतिसक्दो चाँडो बिर्ताका बासिन्दालाई सुरक्षित स्थानमा बसोबास गराउनुपर्छ । नजिकै जग्गा दिने प्रतिबद्धता आएकाले र आफ्नो जग्गामा खेती किसानी गर्न पनि सकिने भएकाले सबैलाई असुरक्षित स्थानबाट सार्न सहज हुने प्रमुख जिल्ला अधिकारी पहाडीले बताए । उनले जग्गा र आवास निर्माण गरेपछि कुनै पनि परिवारलाई जोखिम क्षेत्रमा बसोबास गर्न नदिने गरी व्यवस्थापन गर्ने जनाए । धेरै स्थानमा सरकारले घर बनाए पनि लक्षित नागरिक अन्य व्यावहारिक कारण देखाएर बस्न नगएको पाइन्छ, खिम्तीमा त्यस्तो हुँदैन, पहाडीले भने ।"
कार्यवाहकका भरमा कूटनीतिक नियोग,"(काठमाडौं)  नेपालको परराष्ट्र सम्बन्ध बलियो नभइरहेका बेला विदेशस्थित धेरै कूटनीतिक नियोग कार्यवाहक राजदूतका भरमा चलिरहेका छन् । विदेशस्थित नेपाली नियोगहरूमा लामो समयदेखि उपसचिव र शाखा अधिकृतले कार्यवाहक राजदूतको जिम्मेवारी सम्हालिरहेका छन् । परराष्ट्र मन्त्रालयका कूटनीतिक अधिकारीहरूले सम्हाल्ने जिम्मेवारी तेस्रो श्रेणी (शाखा अधिकृत) र दोस्रो श्रेणी (उपसचिव) का कर्मचारीले धानिरहेका छन् ।राजदूत नियुक्तिसम्बन्धी निर्देशिका २०७५ अनुसार करिअर सेवाबाट राजदूत बन्न कम्तीमा पहिलो श्रेणी (सहसचिव) हुन आवश्यक छ तर अहिले नेपालका विदेशस्थित १० नियोगमा शाखा अधिकृत, ८ वटामा उपसचिव र २ वटामा सहसचिवले कार्यवाहक राजदूतको जिम्मेवारी सम्हालिरहेका छन् । नेपालको ३० मुलुकमा दूतावास र तीन संयुक्त राष्ट्रसंघीय स्थायी नियोग (न्युयोर्क, जेनेभा र भियना) मा नियोग प्रमुख (राजदूत) रहन्छन् । तीमध्ये अहिले ११ मुलुक र दुई स्थायी नियोग (न्युयोर्क र जेनेभा) मा मात्र राजदूत छन् । नेपालको उत्तरी छिमेकी चीनसहित २० मुलुकमा अझै राजदूत पद खाली छ । देउवा सरकारले भारत, अमेरिका र बेलायतका लागि राजदूत नियुक्त गरेकामा दुई मुलुकमा राजदूत नियुक्त भइसकेका छन् । बेलायतका लागि राजदूत ज्ञानचन्द्र आचार्य जिम्मेवारी सम्हाल्न लन्डन गइसकेका छन् । अमेरिकाका लागि राजदूत श्रीधर खत्री पनि आइतबारै नियुक्त भइसकेका छन् । भारतका लागि राजदूत शंकर शर्माको भने अझै एग्रिमो (सहमति) आउन बाँकी छ । रुस, श्रीलंका, इजरायल, ओमान, बहराइन, ब्राजिल, इजिप्ट, म्यान्मार, स्पेन र बंगलादेशमा शाखा अधिकृतले कार्यवाहकको जिम्मेवारी सम्हाल्दै आएका छन् । यस्तै, दक्षिण अफ्रिका, दक्षिण कोरिया, डेनमार्क, जापान, अस्ट्रेलिया, संयुक्त राष्ट्रसंघीय नियोग भियना, मलेसिया र साउदी अरबमा उपसचिवले कार्यवाहकको जिम्मेवारी सम्हालिरहेका छन् । भारत र चीनमा भने सहसचिवहरू (पहिलो श्रेणी) ले कार्यवाहकको भूमिका निर्वाह गरिरहेका छन् । सबैभन्दा लामो समय दक्षिण कोरियामा सन् २०१९ को जनवरीदेखि रामसिंह थापाले कार्यवाहक सम्हालिरहेका छन् ।संयुक्त राष्ट्रसंघीय कार्यालय जेनेभामा नेपालको नियोग प्रमुखका रूपमा काम गरिसकेका कूटनीतिज्ञ शम्भुराम सिम्खडा कार्यवाहक राजदूतको भरमा दूतावास चलाउन नहुने बताउँछन् । कार्यवाहक राजदूतको भूमिका राजदूत नभएका बेलाका लागि मात्र हो, खरदार, अधिकृत वा अन्य कूटनीतिज्ञमध्ये कार्यालयमा भएको सिनियर कर्मचारी कार्यवाहक राजदूत बन्न सक्छ, उनले भने, तर कार्यवाहकले दूतावास चलाउने होइन । कूटनीतिमा हामीले बारम्बार भनेको कमजोरी त्यही हो । कार्यवाहकले नै नियोग चलाउने हो भने राजदूत किन चाहियो ?सिम्खडाले कार्यवाहकलाई राजदूतको जस्तै सम्बन्धित मुलुकमा सबै स्थानमा पहुँच नहुने बताए । राजदूतमा सर्वाधिकारसम्पन्न अधिकार हुन्छ । महामहिम सर्वाधिकारसम्पन्न भनेको चाहिँ राज्यले जति पनि गर्ने कुरा हुन्, ती सबैको जिम्मेवारी राजदूतलाई दिइन्छ, क्रेडेन्सियल लेटर भन्ने हुन्छ, त्यसको आधारमा राजदूत भनेको देशको राष्ट्राध्यक्ष र कार्यकारी दुवैको प्रतिनिधित्व गर्ने मान्छे हो, उनले भने । उनले नेपालले अहिले आफ्ना नियोगहरू कार्यवाहककै भरमा चलाउनुको कारण रहेको प्रस्ट पारे । राजदूत पदलाई हामीले अवमूल्यन गरेका छौं, यसका दुई कारण छन् एउटा, सही व्यक्ति छानेर पठाउन नसक्ने, राजदूत बनिसकेपछि पदको महत्त्व नबुझ्ने र पदअनुसार आचरण थाहा नहुनेलाई पठाइन्छ, उनले भने, अर्कोचाहिँ हामीले राजनीतीकरण गरेका छौं । नेपालमा सरकार फेरिएपिच्छे राजदूत फिर्ता बोलाउने र आफ्नो मान्छेलाई पठाउने गृहकार्य लामो समयदेखि चलिरहेको छ । २०६२६३ अघिसम्म समान्यतया नेपालका राजदूतले नियमित ४ वर्षे कार्यकाल पूरा गरेर फर्कन्थें । पछिल्लो समय सरकारले मेरिटभन्दा पनि आफूनिकटलाई राजदूत नियुक्त गर्न थालेको छ । यसले नेपालको कूटनीतिक क्षेत्रमा राजनीतीकरण हावी भएको छ । कूटनीतिज्ञ सिम्खडा छिटोछिटो राजदूत परिवर्तन गर्नु भनेको आफैंले संसारलाई हाम्रोमा राजनीतिक अस्थिरता छ भन्ने सन्देश दिनु रहेको मान्छन् । अरू कुरामा राजनीति गरे पनि विदेश नीतिमा एकमत हुनुपर्छ, न्यूनतम कुरामा सहमति हुनुपर्छ, उनले भने । उनका अनुसार नेपालका राजनीतिक दलहरू बीचमा राष्ट्रिय हित र स्वार्थका मुद्दामा, विदेश नीति, परराष्ट्र नीति र सुरक्षा नीति सम्बन्धित संस्थाहरूलाई अवमूल्यन नगर्न तथा सुरक्षा निकाय र अन्य राष्ट्रिय हितसँग सम्बन्धित संस्थाका सम्बन्धमा सहमति हुनुपर्छ । त्यसले गर्दा मुलुकको छवि अन्तर्राष्ट्रिय रूपमा बिग्रनबाट जोगिने उनले बताए । उनले राजदूत नियुक्ति महत्त्वपूर्ण पक्ष रहेको प्रस्ट पारे । उही संस्थामा सही मान्छे नियुक्त गरे राम्रो हुन्छ, गलत मान्छे नियुक्त गर्दा संस्था बिग्रन्छ, त्यसमा पनि कूटनीतिक क्षेत्रमा धेरै ध्यान दिएर मात्र राजदूत नियुक्त गर्नुपर्ने हुन्छ, उनले भने । विदेशमा नेपाली नियोगमा कार्यवाहक राजदूतले लामो समयदेखि नेतृत्व गर्ने जिम्मेवारी पाइरहँदा नेपालस्थित विदेशी मुलुकले भने आफ्ना दूतावासमा प्रमुखहरू विरलै खाली राख्दै आएका छन् । विदेशीहरू नेपालमा एउटा राजदूतको कार्यकाल सकेलगत्तै अर्को राजदूतलाई केही दिनभित्रमा जिम्मेवारी सम्हाल्न पढाइहाल्छन् । जसले गर्दा कूटनीतिक सम्बन्धमा ग्याप रहन्न तर नेपालमा लामो समयदेखि राजदूत खाली रहँदै आएको छ । राजदूत नियुक्तिसम्बन्धी निर्देशिका२०७५ मा कुनै पनि मुलुकमा राजदूत खाली हुनु ३ महिनापहिले नै राजदूत नियुक्तिको तयारी गर्ने भनिएको छ । निर्देशिका ल्याएको परराष्ट्र मन्त्रालयले नै त्यसको कार्यान्वयन गर्न सकेको छैन । निर्देशिकालाई कार्यान्वयन गर्ने सम्बन्धमा सम्बन्धित मन्त्रालयको नेतृत्व गर्दा सक्रिय हुनुपर्ने हो तर परराष्ट्रमन्त्रीहरू आफ्नो जिम्मेवारी निर्वाह गर्नुभन्दा पनि बालुवाटारको मुख तोकेर बसिरहेका हुन्छन् । जर्मनीका लागि पूर्वराजदूत रमेश खनाल कार्यवाहक राजदूतले नेपालको कूटनीतिक नियोग चलाउन नहुने मान्छन् । उनले कार्यवाहक राजदूत भनेको छोटो समयका लागि मात्र रहन सक्ने बताए । कार्यवाहक त केही समयका लागि मात्र हो । वर्षौं र महिनौंसम्म पनि आफ्नो नियोगहरूमा नेपालले यसरी कार्यवाहक राजदूत राखे सम्बन्धित मुलुकहरूसँगको सम्बन्धमा चिसोपना आउँछ, उनले भने, सम्बन्धित मुलुकले हाम्रो कूटनीतिक स्तर घटाउनै खोजेको हो कि भन्ने सोच्छन् । जसले गर्दा सम्बन्धमा सुधार हुन सक्दैन । उनले अरू मुलुकले नेपालमा पूर्ण रूपले राजदूत पठाउने तर नेपालले कार्यवाहक राजदूत मात्र राख्दा दुई मुलुकबीचको उच्चस्तरीय सम्बन्धमा असर पर्न सक्ने बताए । सम्बन्धित मुलुकमा कुन स्तरमा राजदूत छ भन्ने कुराले नेपालले कस्तो सम्बन्धलाई अघि बढाउन खोजेको हो भन्ने अर्थ राख्छ । त्यसैले हामीलाई राजदूत नियुक्तिमा ध्यान दिनुपर्छ । केही समयका लागि राखिने कार्यवाहक राजदूतलाई लामो समयसम्म टिकाइराख्नुहुन्न, कूटनीतिज्ञ खनालले भने ।"
शर्माको एग्रिमो कहिले ?,"(नयाँदिल्ली)  नेपालले सिफारिस गरेका राजदूत शंकर शर्माका नाममा सहमति (एग्रिमो) का लागि पत्राचार गरेको साढे दुई महिना बितिसक्दा पनि भारतले जवाफ दिएको छैन । सँगै सिफारिस भएका ज्ञानचन्द्र आचार्य बेलायतका लागि र श्रीधर खत्री अमेरिकाका लागि राजदूतमा नियुक्त भइसक्दा भारतबाट भने एग्रिमो नआएको हो । एग्रिमो नआउँदा शर्माको नियुक्ति हुन सकेको छैन । एग्रिमो आएर बेलायतका लागि राजदूत आचार्यको नियुक्ति गत माघ १४ मै भएको थियो । खत्री भने अमेरिकाका लागि राजदूतमा आइतबार मात्र नियुक्त भएका हुन् । सरकारले सिफारिस गरेको व्यक्तिलाई संसदीय अनुमोदन र सम्बन्धित देशको कूटनीतिक सहमति एग्रिमो पछि राष्ट्रपतिले राजदूत नियुक्त गर्ने कानुनी व्यवस्था छ । सरकारले कात्तिक ११ मा सिफारिस गरेका आचार्य, खत्री र शर्माको संसदीय सुनुवाइ मंसिर २२ मा गरिएको थियो । संसदीय सुनुवाइ समितिले नाम अनुमोदन गरेपछि मंसिर २४ (डिसेम्बर १०) मा परराष्ट्र मन्त्रालयले सम्बन्धित देशहरूलाई एग्रिमो का लागि पत्राचार गरेको थियो । शेरबहादुर देउवा प्रधानमन्त्री बनेपछि सरकारले राजनीतिक रूपमा नियुक्त गरेका सबै देशका राजदूतलाई फिर्ता बोलाउने निर्णय गरेको थियो । देउवा मन्त्रिपरिषदले भारत, अमेरिका र बेलायतलाई उच्च प्राथमिकतामा राख्दै राजदूत सिफारिस गरेको थियो । रिक्त अन्य मुलुकमा भने अहिलेसम्म पदपूर्ति प्रक्रिया अघि बढाइएको छैन । भारतका लागि सिफारिस गरिएका शर्मा राष्ट्रिय योजना आयोगका पूर्वउपाध्यक्ष र अमेरिकाका लागि पूर्वराजदूत हुन् । उनी अर्थशास्त्रीका रूपमा चिनिन्छन् । दिल्लीस्थित नेपाली दूतावासका अधिकारीहरू शर्माको एग्रिमो आउन ढिलाइ हुनुको कारणबारे अनभिज्ञता प्रकट गर्छन् । यो ताकेता गर्ने विषय पनि होइन, एक अधिकारीले भने, अनौपचारिक कुराकानीमा २४ दिन भनेको पनि धेरै समय भइसकेको छ । छिट्टै एग्रिमो आउने आशा गरेका छौं । राजदूतमा सिफारिस गरिएका व्यक्तिबारे भारतले विभिन्न च्यानलबाट बुझ्ने चलन छ । भारतीय विदेश मन्त्रालयनिकट स्रोतले भन्यो, सुरुमा कोभिडका कारण सूचना संकलनमै ढिलाइ भयो । त्यसपछिका केही घटनाक्रमले एग्रिमो पठाउन ढिलाइ भएको बुझेको छु । उनका अनुसार डिसेम्बर र जनवरीमा विदेश मन्त्रालयका धेरैजसो कर्मचारी कोभिड संक्रमणको चपेटामा परेका थिए । ती अधिकारीले व्यक्तिका बारेमा कुनै पनि समस्या नरहेको बताए । विदेश मन्त्रालयले प्रधानमन्त्रीलाई ब्रिफिङ गर्न नभ्याएको हुन सक्छ, उनले थपे । अघिल्ला राजदूत नीलाम्बर आचार्यको नाम संसदीय समितिले २०७५ मंसिर २३ मा अनुमोदन गरेको थियो । त्यसको दुई महिनाभित्रै माघ २० मा उनले राष्ट्रपतिबाट पद तथा गोपनीयताको शपथ लिएका थिए । त्यसअघि दीपकुमार उपाध्यायको एग्रिमो एक महिनाभित्रै आएको थियो ।"
फेरिँदै बाघका आनीबानी,"(नेपालगन्ज)  एक्कासि घाँटीमै झम्ट्यो । भुइँमा पछार्यो, म घोप्टो परें । गर्दनमा मुख गाड्यो । रगत चुस्दै थियो, राप्तीसोनारी गाउँपालिका७ स्थित झगडिया गाउँका वकिल गद्दीले अस्पतालको शय्याबाट बिस्तारै उठ्दै भने, म मरेजस्तो गरें । बाघले रगत चुस्न छाड्यो । टाढाबाट देख्नेले होहल्ला गरे । बाघ जंगलतिर गयो । त्यही मौकामा भागेँ । बाघले दाह्रा र नंग्रा गाड्दा उनको घाँटीमा भएको गहिरो घाउ अझै निको भइसकेको छैन । भेरी अस्पतालमा उपचारार्थ भर्ना गरिएका उनी आफैं उठ्न सक्ने स्थितिमा छैनन् । आमाले अँगालो हालेर टाउको उठाइदिएपछि उनले भने, त्यति बेला बाँचिन्छ जस्तो लागेको थिएन । अब त आशा जाग्यो । बाघको मुखबाट फुत्केका उनी हल्का मुस्कुराए । बाघको आक्रमणबाट बच्नेहरूमध्ये उनी एक हुन् । फागुन ८ गते वकिल बाबियो काट्न जंगल पस्दै थिए, त्यही दिन बाघको आक्रमणमा परे । त्यसको अघिल्लो दिन बाँकेको फत्तेपुर गाउँका ६० वर्षीय धनबहादुर चलाउनेलाई बाघले झम्टेर मारेको थियो । राष्ट्रिय निकुञ्जको जंगलबाट विचरण गर्दै बस्तीतर्फको सामुदायिक वनमा पुगेको बाघले २३ जनाको समूहमा दाउरा काट्न गएकामध्ये वृद्ध धनबहादुरलाई मारेको हो । निकुञ्जका बाघ बस्ती नजिकका सामुदायिक वनमा आहारा खोज्न आउने क्रम बढ्दो छ । गएको भदौ २७ मा बाँकेको गाभरगाउँ नजिकै महेन्द्र राजमार्गमा हिँड्दै गरेका एक भारतीय कामदारलाई बाघले झम्टेर मारेको थियो । त्यसपछि भदौयता फागुनको दोस्रो सातासम्म बाघको आक्रमणबाट बाँकेमा पाँच जनाको मृत्यु भइसकेको छ । आक्रमणको क्रम बर्दियामा पनि रोकिएको छैन । गत मंगलबार ठाकुरबाबा४ सैनवारकी नीलु चौधरीलाई झम्टियो । निकुञ्जको जंगल नजिक घरछेउमै नीलुलाई आक्रमण गरेको थाहा पाएर छिमेकीले होहल्ला गरेपछि बाघ जंगलतर्फ भाग्यो । घाइते महिलाको उपचारकै क्रममा मृत्यु भएको थियो । बर्दिया निकुञ्ज र अन्य सरकारी वन क्षेत्रमा एक वर्षयता बाघको आक्रमणबाट पाँच जना मारिएका छन् । अघिल्लो वर्ष १२ जनाको बाघको आक्रमण परी मृत्यु भएको थियो । तीमध्ये खाता जैविक मार्गमा मात्र सात जनालाई मारेको हो । धेरैजसो घटना दिउँसो भएका छन् । मानिस निहुरिएका बेला बाघले झम्टिने गरेको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए । बस्ती नजिकको वनमा देखिन थालेका बाघको आक्रमणबाट ज्यान जोगाउनेहरूको संख्या पनि धेरै छ । धेरैजसो घटना व्यस्त राजमार्ग र गाउँबस्ती नजिकको वन जंगलमा भएका छन् । जंगलमा शान्त स्थलमा बस्न रुचाउने बाघहरू व्यस्त राजमार्ग र कोलाहलयुक्त बस्ती नजिक आउन थालेकाले निकुञ्जका अधिकारी तथा विज्ञहरूले यसका कारणहरू खोज्न थालेका छन् । सजिलै गर्न सकिने सिकारको खोजीमा मानव बस्तीतिर बढ्दै जानुले बाघको वंशाणुगत स्वभावमा परिवर्तन आएको त होइन भनेर धेरैलाई सोच्न बाध्य तुल्याएको छ ।बाघलाई वन्यजन्तुको सिकार गर्न कडा परिश्रम गर्नुपर्छ । घरपालुवा जनावर र मानिसको सिकार गर्न निकै सहज छ । जसका कारण सहज आहाराको खोजीमा मानव बस्तीतर्फ बाघ आकर्षित हुँदै गएको विज्ञहरूको तर्क छ । मानिसमाथि भइरहेका र दोहोरिँदै आएको आक्रमणले बाघ विलासी र अल्छी हुँदै गएको तर्फ पनि संकेत गर्छ । जंगल नजिक चराउन ल्याएका घरपालुवा जनावर र घाँसदाउरा खोज्न आएका मानिसलाई खान बाघलाई अतिरिक्त परिश्रम गर्नु पर्दैन, बाँके राष्ट्रिय निकुञ्जका प्रमुख संरक्षण अधिकृत श्यामकुमार शाहले भने, त्यसैले पनि सजिलो आहाराको खोजीमा बाघ बस्तीतर्फ आउन थालेका हुन सक्छन् । बाँके र बर्दिया निकुञ्जसँग जोडिएको मध्यवर्ती क्षेत्रमा परम्परागत प्रणाली छ । त्यसैअन्तर्गत घरपालुवा जनावर चराउन वनमा लैजाँदा आक्रमण गर्ने मौका पाउँछ । मानिसको चहलपहल हुने क्षेत्रतर्फ बाघ विचरण गर्दै आउनुको कारण पनि सहज आहाराको खोजी नै हो । यसले बाघको आनीबानीमा परिवर्तनसमेत देखाएको छ । जबकि, बाघ शान्त स्थल रुचाउने र जंगलभित्रकै वन्यजन्तुलाई लखेट्दै थकाएर झम्टेर खाने जंगलको राजा मानिन्छ । सहजै आहारा मिल्ने भएपछि बस्तीतर्फ नै आउन खोज्छ, बाघको व्यवहारलाई नजिकबाट नियाल्दै आएका संरक्षण अधिकृत शाहले भने, एकपटक घरपालुवा जनावर सजिलै पायो भने त्यसरी नै खाने बानी पर्नुका साथै गाउँ पस्न खोज्छ ।बाघले मानिसलाई आक्रमण गर्नुका धेरै कारण छन् । जंगलमा आआफ्नो अधिकार क्षेत्रका लागि भालेहरूबीच चर्को लडाइँ पर्छ । पराजित बाघ नयाँ बासस्थानको खोजीमा हिँड्छ । बाँके र बर्दियाका दुई राष्ट्रिय निकुञ्जमा बाघको संख्यामा वृद्धि भएर अहिले १ सय ८ भन्दा बढी पुगेको अनुमान छ । संख्या वृद्धिले बासस्थान साँघुरिन पुगेको छ । त्यसैले जंगलमा आफ्नो क्षेत्र नियन्त्रणमा राख्न हुने लडाइँमा पराजित हुने बाघ नयाँ क्षेत्र खोज्दै बस्तीतर्फ आएको हुन सक्ने अनुमान निकुञ्जका अधिकारीको छ । धेरै बाघ भएकाले जंगलले वहन गर्न सक्ने वा नसक्ने अवस्थाको अध्ययन गर्दै छौं, बर्दिया निकुञ्जका प्रमुख संरक्षण अधिकृत श्रेष्ठले भने, धेरै भाले बाघहरू एकै ठाउँमा बस्दैनन् । आफ्नो इलाका बनाउनका लागि लडाइँ गर्दा आक्रोशित भएर पनि मानिसको सिकार गर्छन् । नयाँ ठाउँमा बस्न जाँदा वा आफ्नो सिमाना बनाउने क्रममा गाउँबस्तीतिर पस्दा पनि बाघले मानिसमाथि आक्रमण गर्छ । निकुञ्जका अनुसार बाघले राज गर्ने क्षेत्र निर्धारण आफैं गर्छ । एक सय वर्गकिलोमिटरमा पाँचवटा बाघ बस्न सक्छन् । यहाँसम्म कि आफू बस्ने क्षेत्रफल नै कायम गरेको हुन्छ । क्षेत्र कायम गर्न कम्तीमा एक साता लगाउँछ । बस्ने क्षेत्रको निर्धारण गर्दा विभिन्न संकेतमध्ये दिसा र पिसाब गरेर छाड्ने विज्ञहरू बताउँछन् । यस्तो संकेत अर्को बाघले सजिलै थाहा पाउँछ । किनभने, बाघमा सुँघ्ने क्षमता धेरै हुन्छ । त्यति मात्रै होइन, बाघले जंगलका रूखका बोक्रामा कोतरेर पनि आफ्नो क्षेत्र निर्धारण गर्ने गरेको विज्ञहरू बताउँछन् । रूखको जति माथिसम्मका बोक्रा कोतर्न सक्यो, त्यति नै बाघ शक्तिशाली भन्ने बुझेर लडाइँ गर्ने वा नगर्ने भन्ने टुंगोमा पुग्छन् । बाघ र बघिनी दुवैले सिकार अलगअलग रूपमा गर्छन् । बाघभन्दा पनि बढी सिकार बघिनीले गर्छे । किनभने भालेबाट जोगाएर डमरु पाल्नुपर्ने जिम्मेवारी हुन्छ । सिकार गर्न जाँदा बघिनीले डमरु एउटै ठाउँमा छोडेकी हुन्छे । फर्किंदा डमरुका लागि सिकार लिएर आउँछे । यस्तो बेलामा पनि मानिस आक्रमणमा पर्न सक्छन् । यौन सम्पर्क र प्रेमालापका बेला वातावरण बिथोल्नेमाथि पनि बाघले आक्रमण गर्ने विज्ञहरू बताउँछन् । यस्तो बेला भाले बाघले आफ्नै डमरुलाई समेत मार्ने गर्छ । त्यसैले बघिनी डमरु जोगाउन बासस्थान सारिरहन्छे । बाघ त मान्छेसँग डराउने दुर्लभ वन्यजन्तु हो । तर एकापसमा लडेर घाइते अवस्थामा रहेको बाघले पनि मानिसमाथि आक्रमण गर्छ, बर्दिया राष्ट्रिय निकुञ्जका प्रमुख संरक्षण अधिकृत श्रेष्ठले भने ।निकुञ्ज क्षेत्रमा दुई वर्षयता बाघको आक्रमण निकै बढेको छ । यसले बाघको बासस्थान साघुँरिँदै गएको संकेत गर्छ । निकुञ्जको जंगलभित्र ठूला राजमार्गसँगै अन्य साना सडक छन् । सवारी चाप पनि बढ्दै गएको छ । घाँसदाउरा गर्न मानिस जंगल पस्ने क्रम रोकिएको छैन । जंगल कोलाहलयुक्त हुँदा बाघको शान्त बासस्थान खलबलिन पुगेको छ । यो पनि बाघ मानिसप्रति आक्रामक हुनुको थप कारण भएको जानकारहरू बताउँछन् । प्राथमिक कुरा भनेको वन बाघको प्रमुख बासस्थान हो, बाँके राष्ट्रिय निकुञ्जका प्रमुख संरक्षण अधिकृत शाहले भने, निकुञ्जभित्रका राजमार्गको विकल्प खोजिएन भने बाघ आक्रमणको खतरा टर्दैन ।बाघलाई मन पर्ने वन्यजन्तु मृग हो । मृग प्रजातिका रतुवा, बँदेल, चित्तल, जरायोको सिकार गर्न बाघलाई सहज हुन्छ । यी जनावर सजिलै भेटिएनन् भने घरपालुवा जनावरलाई आक्रमण गर्छ । बूढो बाघले घरपालुवा जनावरको सिकार गर्न रुचाउने विज्ञहरू बताउँछन् । किनभने, घरपालुवा जनावरले प्रतिकार गर्न सक्दैनन् । अर्कातिर बाघ बूढो, रोगी र घाइते अवस्थाको छ भने पनि वन्यजन्तुको सिकार गर्न नसक्दा मानिसको सिकार गर्छ । कुनै पनि कारणले घाइते भई मानिस खान पल्केका बाघ पुनः मान्छेकै खोजीमा हिँड्ने गरेको अध्ययनले देखाएको छ । किनभने, मान्छे मार्न सजिलो हुन्छ । यसबाट पनि निकुञ्जका घाइते र बूढा बाघ बस्तीतर्फ आउने क्रम बढेको हुन सक्ने सरोकारवालाहरू बताउँछन् । प्रशस्त आहारा भएको जंगलमा बाघ एक वर्षमा ४० देखि ५० वर्ग किलोमिटर क्षेत्रमा विचरण गर्छ । तर, आहारामा कमी हुँदै गयो भने वर्षमा १ सय वर्ग किलोमिटरभन्दा धेरै क्षेत्रमा घुम्न सक्छ । यसलाई पनि बाघ बस्तीतर्फ जानुको थप कारण मानिएको छ । अर्कातिर निकुञ्जका बाघको स्वास्थ्य अवस्था जाँच गर्नुपर्ने देखिएको छ । किनभने, रोगी बाघले पनि मानिसमाथि आक्रमण गर्न थाल्छन् । कति बाघ बिरामी छन् ? त्यसको यकिन गर्न सकिएको छैन, संरक्षण अधिकृत श्रेष्ठले भने, नियन्त्रणमा लिएका बाहेक अरूको स्वास्थ्य परीक्षण भएकै छैन । राष्ट्रिय प्रकृति संरक्षण कोष मातहतको जैविक विविधता संरक्षण केन्द्र सौराहाका डाअमिर सडौला र वन्यजन्तु प्राविधिक तीर्थ लामाले मानिस खाइसकेका बाघलाई समस्याग्रस्त को सूचीमा राख्नुपर्ने बताए ।"
सम्झौता कार्यान्वयनको दिशातिर : एमसीसी,"काठमाडौं (कास) अमेरिकी सहयोग निकाय मिलेनियम च्यालेन्ज कर्पोरेसन (एमसीसी) ले ५० करोड अमेरिकी डलर बराबरको अनुदानसम्बन्धी सम्झौता नेपालको संघीय संसद्बाट अनुमोदन गरिएकामा स्वागत गरेको छ । एमसीसी मुख्यालयले अनुमोदनले सम्झौता कार्यान्वयनको बाटो खुला गरेको पनि जनाएको छ । सम्झौतालाई लिएर नेपालमा विवाद भएपछि सत्ता गठबन्धनले १२ बुँदे व्याख्यात्मक घोषणासहित आइतबार अनुमोदन गरेको थियो । एमसीसी मुख्यालयले मंगलबार राति विज्ञप्ति जारी गर्दै सम्झौता अनुमोदन गर्ने निर्णयले नेपाल सरकारलाई सार्वभौमसत्ता सम्पन्न लोकतान्त्रिक राज्यका रूपमा कायम राखेको उल्लेख गरेको छ । अमेरिका र एमसीसी मुख्यालयले यसअघि पटकपटक सम्झौता अनुमोदन गर्नेनगर्ने निर्णय लिने अधिकार नेपाल सरकार र सार्वभौम संसद्को रहेको उल्लेख गर्दै आएको थियो । अनुदानसम्बन्धी सम्झौताले बिजुलीको थप भरपर्दो आपूर्ति, यातायातमा कम लागत र नेपाली जनताका लागि थप रोजगारी सिर्जनामा मद्दत गर्नेछ, विज्ञप्तिमा भनिएको छ । विज्ञप्तिमा नेपालको कुल जनसंख्याको झन्डै ८० प्रतिशत नेपालीलाई सहयोग गर्ने अपेक्षाका साथ ऊर्जा र यातायात क्षेत्रलाई आधुनिकीकरण गर्न सन् २०१७ मा अनुदानसम्बन्धी सम्झौतामा हस्ताक्षर गरिएको उल्लेख छ ।"
वीरगन्जबाट हराएकी किशोरीको भारतमा उद्धार,"नयाँदिल्ली (कास) दुई महिनाभन्दा बढी समयदेखि हराएकी वीरगन्जकी १७ वर्षीया किशोरीलाई भारतको मैसुर क्षेत्रबाट उद्धार गरिएको छ । गत पुस ५ देखि घरपरिवारको सम्पर्कबाहिर रहेकी सुनिता (नाम परिवर्तन) लाई किन इन्डिया संस्थाले उद्धार गरेर दिल्ली ल्याएको छ । किशोरीको परिवारलाई अज्ञात व्यक्तिले भारतीय नम्बरको मोबाइलबाट फोन तथा म्यासेज गरेर ४० लाख फिरौती माग गरेका थिए । पछि १० लाखसम्म पठाए किशोरीलाई छाड्ने जानकारी दिएका थिए । ती व्यक्तिले त्यसका लागि भारतीय बैंकको खाता नम्बरसहितको विवरण पीडितका परिवारलाई पठाएका थिए । किशोरीका परिवारजनले पर्सा प्रहरीमा उजुरी गरेपछि खोजबिन थालिएको हो । दिल्लीमा नेपाली बालबालिका र महिलाको संरक्षण तथा उद्धार कार्यमा सक्रिय आफन्त नेपालको भागिनी संस्था किन इन्डियाले दिल्ली महिला आयोग र दिल्ली प्रहरीको मद्दत लिएर किशोरीको खोजतलास गरेको थियो । सुरुमा दिल्लीकै नोयडामा लोकेसन ट्र्याक भएको, त्यहीँबाट खोजी गर्दै जाँदा अपराधीको लोकेसन चेन्ज हुँदै गएको र मंगलबार मैसुर क्षेत्रबाट किशोरीको उद्धार गरिएको किन इन्डियाका प्रमुख नवीन जोशीले बताए । १५ दिनदेखि यो केसमा भिडिरहेको थिएँ, दिल्लीदेखि बैंग्लोरसम्मका प्रहरीको सहयोगमा सफलता हात लाग्यो, उनले भने, पीडित किशोरी अहिले केही बताउन सक्ने अवस्थामा छैनन् । प्रहरीले एक जना अभियुक्तलाई पक्राउ गरेको छ । दिल्ली प्रशासनको रेखदेखमा किशोरीलाई एउटा आश्रय स्थलमा राखिएको छ ।"
विद्यालय शिक्षामा प्रतिगमन नहोस्,"संविधानले समग्र शिक्षालाई संघ, प्रदेश र स्थानीय तहका साझा अधिकारको सूचीमा राखे पनि आधारभूत तथा माध्यमिक शिक्षालाई प्रस्ट रूपमै स्थानीय तहको एकल अधिकारमा समेटेको छ । नवस्थापित संघीयतामा स्थानीय तहलाई बलियो बनाउने मात्र होइन, सार्वजनिक विद्यालय शिक्षामा गुणात्मक सुधार गर्ने असल मनसायले देशको मूल कानुनले यस्तो व्यवस्था गरेको हो । यसरी आफ्नो गाउँठाउँका बालबालिकाको भविष्यप्रति स्थानीय तहलाई नै जवाफदेह बनाउनु सार्वजनिक शिक्षा सुधारको क्षेत्रमा एउटा पाइला थियो । तर, यस क्षेत्रको एउटा प्रमुख सरोकारवाला शिक्षकहरूलाई सुरुदेखि नै यो कुरा चित्त बुझेको थिएन, उनीहरू शिक्षक महासंघमार्फत संगठित रूपमै यो व्यवस्थाको विरोधमा थिए । गत साता त शिक्षामन्त्री देवेन्द्र पौडेलले नै विद्यालयमा पालिकाको अधिकार खोस्ने गरी शिक्षक महासंघसँग सहमति गरेका छन्, जुन आपत्तिजनक छ । विद्यालय शिक्षामा प्रतिगमन निम्त्याउने यो असंवैधानिक कदमलाई शिक्षामन्त्री र मन्त्रालयले सच्याउनुपर्छ । शिक्षक महासंघसँग शिक्षा मन्त्रालयले माध्यमिक शिक्षाको अधिकार संघीय सरकारमै फिर्ता हुने गरी सहमति गरेको हो । मन्त्रालय र महासंघबीच भएको ५१ बुँदे सहमतिमा विद्यालय शिक्षालाई संघ, प्रदेश र स्थानीय तहको साझा सूचीमा राख्नुपर्ने उल्लेख छ । त्यसका लागि सरकारलाई सुझाव पेस गर्न शिक्षामन्त्री पौडेलका अतिरिक्त शिक्षासचिव यादवप्रसाद कोइरालासहित मन्त्रालयको विद्यालय शिक्षा महाशाखा प्रमुख दीपक शर्मा र शिक्षा तथा मानव स्रोत विकास केन्द्रका महानिर्देशक चूडामणि पौडेलले प्रतिबद्धता जनाएका छन् । यसरी प्रतिबद्धता जनाउनु आफैंमा संघीयताको खिलाफमा छ । संघीयता भनेको विभिन्न तहहरूको सिर्फ थपना मात्र होइन, तिनका बीच अधिकारहरूको उचित बाँडफाँट पनि हो । र, विद्यालय शिक्षा सञ्चालन स्थानीय तह एक्लैले गर्न नसक्ने पनि होइन । अहिलेसम्म कुनै पनि पालिकाले यो विषय आफ्नो क्षमताबाहिरको भएको भनेका छैनन्, बरु उल्टै उनीहरूले आफ्नो अधिकारक्षेत्रमा विभिन्न बहानामा संघले हस्तक्षेप गरिरहेको गुनासो गरेका छन् । यस्तो परिप्रेक्ष्यबीच शिक्षा मन्त्रालय नै पालिकाको अधिकार संकुचित गराउने दिशामा अघि बढ्नु चिन्ताको विषय हो । महासंघले अघि सारेका ३१ बुँदे मागका सम्बन्धमा गर्नुपर्ने काम र जिम्मेवार निकाय भनेर कार्यविभाजनसहित ५१ बुँदे सहमति गरिएको हो । मागबारे महानिर्देशक पौडेलले मन्त्रालयमा प्रतिवेदन पेस गरेका थिए, र त्यसकै आधारमा यो सहमति गरिएको हो । बुझ्न गाह्रो छैन, शिक्षक महासंघ मात्र होइन, आफूले खाईखेली गरेको अधिकार पालिकाहरूमा पुग्दा शिक्षा मन्त्रालय र यस अन्तर्गतका विभिन्न निकायका अधिकारीप्रशासकहरू पनि खुसी छैनन् । यसलाई उनीहरूले विद्यालय शिक्षा सुधारको दृष्टिकोणले भन्दा पनि आफ्नो अधिकार कटौती भएको हिसाबले बुझिरहेका छन् । त्यही भएरै, महासंघलाई संविधानको अन्तर्वस्तु र मर्म बुझाउन छाडेर, र उनीहरूको जायज माग सुनुवाइको वैकल्पिक बाटो नखोजेर मन्त्रालयका अधिकारीहरूले प्रतिगमनतर्फकै यात्रा थाल्न मन्जुरी जनाएका हुन् । आश्चर्यलाग्दो त, हिजो राज्य पुनःसंरचनाका निम्ति लडेका मन्त्री पौडेलले नै मन्त्रालयका तर्फबाट यस कार्यको अगुवाइ गरेका छन् । आन्दोलित महासंघलाई त्यसै थुमथुम्याउन मात्र यस्तो कच्चा सहमति गरेको भए बेग्लै कुरा, नत्र यो कार्यले संघीयताको साख नै गिराउने तथ्य उनले स्मरण गर्नुपर्छ । महासंघसितको यो सहमति कार्यान्वयनमा गएन भने पनि यसले पालिकाहरूलाई मनोवैज्ञानिक रूपमै कमजोर बनाउँछ । यसले विद्यालय शिक्षा सुधारमा स्थानीय सरकारहरूको जाँगर मार्छ । तसर्थ, महासंघसित सहमति भएका संविधानप्रतिकूल बुँदालाई अविलम्ब सच्याउनुपर्छ । पालिकाहरूले पूर्वाग्रही ढंगले शिक्षकहरूको सरुवा गरेको दाबी गर्दै त्यसलाई रोक्नुपर्ने, शिक्षक दरबन्दी मिलान स्थगन गर्नुपर्नेजस्ता महासंघका मागमा मन्त्रालय सहमत भएको छ । विद्यालयहरूमा कहीँ शिक्षक नपुग्ने कहीँ बढी हुने समस्या भएकाले दरबन्दी मिलान अनिवार्य छ, तर यस क्रममा पालिकाहरूले पूर्वाग्रही भएर सरुवा गर्न भने अवश्य मिल्दैन, यसका लागि निश्चित मापदण्ड तय गर्न महासंघले पालिकाहरूलाई नै दबाब दिन सक्छ । तर, स्थानीय तहको अधिकार नै खोस्न लगाउन मिल्दैन । यस्तै, जिल्लास्थित शिक्षा विकास तथा समन्वय एकाइको नाम फेरेर जिल्ला शिक्षा कार्यालय बनाउन र कार्यालयको भूमिका बढाउन सहमति हुनु पनि संघीयताको हितमा छैन । संविधानले प्रदेशहरू निर्माणका क्रममा बाहेक जिल्लालाई चिनेकै छैन, यस्तो अवस्थामा जिल्ला शिक्षा कार्यालयलाई ब्युँताउनु भनेको पुनः केन्द्रीयता लाद्नु मात्रै हो । शिक्षकहरूका केही माग जायज पनि छन् । निजामतीसरह सेवासुविधा पाउनुपर्ने, स्वास्थ्य, दुर्घटना बिमा र १० दिन पर्यटन काज बिदा उपलब्ध गराउनुपर्नेजस्ता मागहरूमा भएका सहमति कार्यान्वयनयोग्य छन् । सेवासुविधाकै हकमा त राज्यको क्षमताले धान्छ वा पालिकाले स्रोत जुटाउन सक्छ भने कार्यसम्पादनका आधारमा निजामतीको भन्दा बढी दिनु पनि अन्यथा हुँदैन, जसबाट प्रतिभावान् व्यक्तिहरू शिक्षण पेसामा आकर्षित भई शिक्षा सुधारमा सघाउ पुग्न सक्छ, कार्यरत शिक्षकलाई पनि उत्प्रेरणा मिल्न सक्छ । तर, पालिकाहरूलाई संविधानले दिएको अधिकार छिनेर अघि बढ्ने उल्टो बाटो भने कदापि हिँड्नु हुँदैन, कथं यसो गरिएमा न शिक्षाको भलो हुन्छ न संघीयताको ।"
श्रेष्ठदाहालबीच चर्काचर्की,"गत सोमबार माओवादी केन्द्रका अध्यक्ष पुष्पकमल दाहालले संसद्बाट एमसीसी अनुमोदनपछि दलको धारणा राख्ने क्रममा नाराणकाजी श्रेष्ठलाई राष्ट्रवादी बन्ने अभिव्यक्ति दिँदैमा आफ्नो पक्षमा जनलहर नआउने भनेका थिए । दाहालले महाकाली सन्धिको विरोधमा वामदेव गौतमले एमाले छाडेर माले गठन गर्दाको अवस्थासँग तुलना गदै श्रेष्ठलाई यस्तो भनेका थिए । पहिलेदेखि नै दाहालसँग चिढिएका श्रेष्ठलाई यस अभिव्यक्तिले आगोमा घिउ थप्ने काम गर्यो । अहिले एमसीसीको विरोध गरिरहेका नारायणकाजी श्रेष्ठ, झलनाथ खनाल, कृष्णबहादुर महरा, राम कार्की, भीम रावल, गिरिराजमणि पोखरेललगायतका नेताहरू सम्मेलित सरकारले एमसीसीको कुनै न कुनै प्रक्रिया अघि बढाएकै थियो । यसर्थ उनीहरूले अहिले एमसीसीविरुद्धमा बाल्नु भनेको खोक्रो राष्ट्रवादभन्दा अरू केही ठहरिँदैन । भित्रभित्र एमसीसी जिन्दावाद भन्ने र बाहिरचाहिँ मुर्दावाद भन्नुले उनीहरू राष्ट्रवादी हुँदैनन् । श्रेष्ठदाहाल जनयुद्धका सहयात्री पनि होइनन् । श्रेष्ठले माओवादीले भूमिगत आन्दोलन थालेपछि कुना पसेर शान्ति प्रक्रियामा आई पछि दलमा प्रवेश गरेर नाम कमाएका मात्रै हुन् । न त जनयुद्धसँग उनको साइनो छ न त गणतन्त्र ल्याउनुमै उनको नाम जोडिन्छ । श्रेष्ठ अहिले जुन राजनीतिक उचाइमा छन्, त्यो माओवादीकै देन हो । त्यसैले दाहालमाथि घुर्की लगाउनु आफ्नै खुट्टामा बन्चरो हान्नु हो भन्ने उनले बुझ्नुपर्छ । २०६२०६३ को आन्दोलनपछि श्रेष्ठले आफ्नो दल नेकपा एकता केन्द्रलाई तत्कालीन नेकपा माओवादीमा विलय गराएपछि सशस्त्र युद्ध लडेर आएका कतिपय नेतालाई छेक्दै दाहालले श्रेष्ठलाई स्थान दिएका थिए । मोहन वैद्य र बाबुराम भट्टराई दलबाट अलग भएपछि श्रेष्ठले झनै उचाइ पाए । यस्तो विगतमाझ विदेशी राष्ट्रको अनुदानका कारण अहिले दल नै फुटाउनेसम्मको कुरा गर्नुले श्रेष्ठलाई फाइदा पुग्दैन, उनले यसबारे पनि सोच्नुपर्छ । माओवादी दलकै राजनीतिक भविष्य अन्योलमा परेका बेला श्रेष्ठले नयाँ दल खोलेर शून्यबाट राजनीति सुरु गर्दा कता पुगिएला भन्ने विचार गर्नु पनि आवश्यक छ । सुजन देवकोटा, पालुङ्टार४, गोरखा"
एयरपोर्ट सञ्चालनमा ढिला नहोस्,"गौतमबुद्ध अन्तर्राष्ट्रिय विमानस्थलको परीक्षण उडान सफलतापूर्वक सम्पन्न भएको समाचार सुन्न पाउँदा खुसी भएको छु । परीक्षण उडान सम्पन्न भएको ४२ देखि ५८ दिनभित्र व्यावसायिक उडान गर्न मिल्ने कुरा प्राविधिकहरूले बताउँदै आएका छन् । केही दिनअघि पर्यटनमन्त्री प्रेम आलेले पनि आउने बुद्ध जयन्तीका दिनदेखि विमानस्थल सञ्चालन गर्ने बताएका थिए, जसले सर्वसाधारण निकै खुसी भएका थिए । तर हालै बुद्ध जयन्तीभन्दा केही पर अर्थात् जेठमा मात्र सञ्चालनमा आउन सक्ने कुरा आउँदा पुनः शंकाउपशंका उठेको छ । किन यस्तो ढिलाइ भयो भन्ने विषयमा संस्कृति, पर्यटन तथा नागरिक उड्डयन मन्त्रालयले अविलम्ब स्पष्ट पार्नुपर्छ । जेठपछि असारसाउन त पुग्दैन ? नेपालको गेम चेन्जर मानिएको यो विमानस्थललाई निर्धारित समयमै सञ्चालन गर्ने वातावरण बनाइनुपर्छ । यो विमानस्थल सञ्चालनमा आए लुम्बिनी क्षेत्रको विकास तीव्र गतिमा हुनेछ नै, साथै काठमाडौंकै ट्राफिक जामका कारण आकाशमै घण्टौं होल्ड गर्नुपरेका अन्तर्राष्ट्रिय विमानहरूलाई पनि निकै राहत हुन्छ । कहिलेकाहीँ त्रिभुवन विमानस्थलमा अवतरण गर्न नसक्दा ठूला विमानहरू भारतको दिल्ली, कोलकाता वा लखनउसम्म पुग्नुपर्ने अवस्था थियो, जसलाई यस विमानस्थलले समाधान दिन सक्छ । आशा गरौं, यो विमानस्थित समयमै सञ्चालनमा आओस् । गोपाल देवकोटा, जोरपाटी काठमाडौं"
पुटिन युद्ध को प्रतिकार,"युक्रेनमाथिको आक्रमण, बम र बारुदले बच्चादेखि वृद्धसम्मको क्षतविक्षत शरीर, ध्वस्त भएका सहर र बस्ती अनि राष्ट्रियदेखि सोसल मिडियासम्म युक्रेनीहरूको करुण पुकारले विश्वका धेरै देशलाई हल्लाइदिएको छ । दैलोमा शरण लिन आएका लाखौं शरणार्थीको भोक र आँसुले केही गर्न हरेक देशलाई दबाब बढिरहेको छ । रुसयुक्रेन युद्धका कारण नाटो र युरोपियन युनियनभित्र यसअघि नदेखिएको एकता देखिएको छ । जबकि यसलाई कमजोर बनाउनु रुसका राष्ट्रपति भ्लादिमिर पुटिनको उद्देश्य थियो । अमेरिका र युरोपबीच सम्बन्ध सुध्रिएको छ । अमेरिका नहुने हो भने आणविक रसियाले बिस्तारै सबैलाई निल्छ भन्ने अनुभूति भएको छ । रसियन ग्यासमा निर्भर युरोपले महँगो भए पनि अन्य विकल्पतिर नजर लगाउने अवस्था आएको छ । यसले रसियन अर्थतन्त्र र निर्यातलाई लामो समय प्रभावित पार्न सक्छ । घटनाक्रमहरू हेर्दा पुटिनले जुन उद्देश्य राखेर आक्रमण गरेका थिए, परिणाम उल्टो आउनेजस्तो देखिन्छ । कमजोर बनाउन चाहेको ईयू र नाटो मजबुत भएको छ । रसियाको व्यापार सम्बन्ध ध्वस्त भएको छ, जसको फाइदा चीन र अमेरिकाले उठाउन सक्छन् । आजभोलि नै युक्रेनको राजधानी किभ कब्जा गरेर एउटा कसैलाई राष्ट्रपति घोषणा गर्नुपर्ने हतारमा देखिन्छ रसिया ! सहर, सभ्यता र बस्ती त ध्वस्त भएका छन् नै कलिला बालबालिकादेखि निर्दोष नागरिकहरूको शरीर बमले उछिट्टिएका दृश्य हेरिरहेका रसियन नागरिकहरूमै युद्धप्रति रोष बढ्दो छ । हजारौं मान्छे पुटिन युद्ध भन्दै त्यसविरुद्ध सडकमा आएका छन् । प्रतिकारस्वरूप पश्चिमी देशहरूले लगाएको आर्थिक नाकाबन्दीले जनजीवन अस्तव्यस्त बनेको छ । विश्व बजारबाट रसिया एक्लिँदै गएको देखिन्छ । मुद्राको विनिमय दर आधा घटेको छ । क्राइमिया कब्जा गर्दाभन्दा अहिलेको नाकाबन्दी निकै घातक भएकाले जति दिन यो लम्बिन्छ, उति ठूलो क्षति बेहोर्नुपर्ने पुटिनलाई थाहा नहुने कुरो भएन । त्यसैले जतिसुकै रगत बगाएर भए पनि किभ कब्जा गर्ने, युक्रेन टुक्य्राउने, एउटा पपेट सरकार किभमा निर्माण गर्ने र त्यसैलाई सफलता भनेर अर्थ्याउँदै बाहिरिने बाटामा पुटिन रहेको अनुमान गर्न गाह्रो छैन । तर, यत्रो रक्तपात र विध्वंसपछि सरकारमा त रसियन समर्थक कोही आउला, आम युक्रेनी नागरिकमा भने रसियाविरोधी भावना झन् उग्र भएर जानेछ । लाखौंले घरबार गुमाएका छन् । सयौंले बिनाकारण बालबच्चा र अभिभावक गुमाएका छन् । कसैले पनि आफ्नो देशलाई शक्ति र बारुदले ध्वस्त बनाउने देशलाई मित्र मान्छ र ? यो युद्धबाट देशभित्रै विद्रोहको स्वर बढेको मात्रै होइन, दस वर्षमा पनि पूर्ति नहुने आर्थिक क्षति रुसले बेहोरेको छ । युरोपका बजारमा हिजोसम्म बेस्ट सेलर रसियन उत्पादन व्यापक जनविरोधपछि आज हटाइएका छन् । युरोपकै दोस्रो ठूलो देशका नागरिकलाई तीव्र रसियाविरोधी बनाएको छ । आफ्नै सयौं सैनिकले पनि ज्यान गुमाएका छन् । उसकै लाखौं नागरिकले देशविदेशमा दुःख पाएका छन् । उडान बन्द छ । आई एम सरी युक्रेन भन्दै तिनले जापानदेखि जर्मनीसम्म गरेको प्रदर्शन मायालाग्दो छ । यति सबैपछि हासिल हुने कुन उद्देश्यले कसरी रसियालाई फाइदा गर्ला ? के कुनै देशले छिमेकी देशको सभ्यता, सहर, पूर्वाधार र मान्छे मारेर आफ्नो सहयोगी बनाउन सक्ला ? के यसले दीर्घकालीन निकास देला ? यो प्रश्न रसियालाई मात्रै होइन, हरेक शक्ति राष्ट्रलाई हो जसले हतियारको बलमा सबै कब्जा गर्न सकिन्छ भन्ने सोच्छ । नारायण गाउँले, बेलायत"
संकटमा एमाले,"एमसीसीमा गुमाएको अवसर एमाले संसदीय अभ्यासमा मात्र होइन, एमसीसी अनुमोदनका सन्दर्भमा पनि नराम्ररी चिप्लिएको छ । सभामुख या अन्य कारण देखाउँदै पन्छिँदै आएको एमाले नेतृत्वको पछिल्लो अडान गठबन्धनको निर्णयको पर्खाइ भन्ने थियो । तर अन्ततः एमालेले त्यसमा पनि अडिन र समयमै एमसीसीबारे आफ्नो अडान प्रस्ट्याउन सकेन । एकातिर लामो समयदेखि विरोध गरिरहेका माधव नेपाल र पुष्पकमल दाहालले विपक्षमा बानेश्वरमा जम्मा भएको भीडलाई चिरेर एमसीसीलाई संसद्बाट अनुमोदन गराउनेतर्फ कदम चाल्दै नेतृत्व भनेको पपुलिज्ममा मात्र रमाउँदैन, एजेन्डा सेट गरेर परिवर्तनको आभास दिने हैसियतसमेत राख्छ भन्ने सन्देश दिए । अर्कातिर, लामो समय एमसीसी ल्याउने लगायतका काम गरेका अनि विगतमा यसको पक्षमा लेखेरबोलेर माहोल बनाउन लागिपरेका एमालेजन पनि नेतृत्वका कारण अनिर्णयको बन्दी बन्न पुगे । विष्णु पौडेल, युवराज खतिवडा, सुरेन्द्र पाण्डे, अर्जुन कार्की लगायतले नबोलिदिँदा संसदीय अनुमोदनको सर्त थपेर किन यो विषयलाई थप जटिल बनाएको त भन्ने प्रश्नको उत्तर यसबारे संसद् र सडकमा घनीभूत छलफल भइरहँदा पनि कसैबाट आएन । सम्झौता संसद्बाट पास हुने अघिल्लो दिन गठबन्धनमा सहमतिको माहोल बनेपछि ओलीले यसबारे मुख खोल्दै सुटुक्क पास गर्नुभन्दा एमसीसीबारे जनतालाई सुसूचित गर्न, जनतामा बहस गराउन संसदीय अनुमोदनको सर्त थपेको मात्र बताएनन्, खुसुक्क मन्त्रिपरिषद्बाट पास गरेर एमसीसी सञ्चालनमा लाने अरूको जस्तो एमालेको चाहना नभएको पनि उद्घोष गरे । तर कुरो यति सरल हो र ? के मन्त्रिपरिषद्मार्फत भएका निर्णयहरूलाई यति कमजोर रूपमा प्रस्तुत गर्न र प्रश्न गर्न सकिने हो ? त्यसो हो भने, विगतमा त्यस्तै र त्योभन्दा पनि जटिल र सामरिक महत्त्वका भनेर चर्चामा आएका बीआरआई लगायतका परियोजनालाई कसरी मन्त्रिपरिषद्ले स्वीकार गर्यो त ? जनताका प्रतिनिधि सार्वभौम सांसदहरूको बहुमतले चुनेको सरकार प्रमुखले नेतृत्व गरेको र देशले गर्ने नियमित कार्यका सन्दर्भमा यथोचित निर्णय लिने संस्था मन्त्रिपरिषद्लाई दुईदुई पटक प्रधानमन्त्री भएका नेताले यति हल्का रूपमा लिन, उडाउन मिल्छ ? अन्तिमसम्म कार्ड नखोल्दा एमाले अध्यक्ष ओलीले राष्ट्रिय तथा अन्तर्राष्ट्रिय रूपमा केही जितेनन्, बरु आफूले बारम्बार कारबाही गरेका भीम रावलमार्फत एमालेले संसद्मा नाटक मञ्चन गर्न खोजेको आरोप कमाए । प्रस्तावलाई संसद्मा टेबल गरेको दिन बोलेको र बोल्न दिएको भनेर रावल र सभामुखको आलोचनामा उत्रेका एमाले सचेतकले त्यो प्रस्ताव पारित भएपश्चात् संसद्भवनबाट बाहिरिँदै गर्दा रावलको भनाइलाई सकारात्मक भनेको पाइयो । रावलले राम्रो बोलेको र त्यो एमसीसीबारे एमालेको आधिकारिक धारणानजिक भएको भान दिने खालको सचेतकको तत्कालको प्रतिक्रिया पनि एमाले नेतृत्वको किंकर्तव्यविमूढताबीच आएको भनाइ हो भन्ने कुरा अर्को दिन पत्रकार सम्मेलनमा अध्यक्षले रावललाई पार्टीको धारणाविपरीत जथाभावी बोलेर हिरो हुन खोज्ने, अनुशासनहीन भन्नुले प्रस्ट हुन्छ । आफू सरकारमा छँदा एमसीसीलाई थप पेचिलो बनाई दोबाटामा छाडिदिएको र त्यसमा अमेरिका र चीन दुवैका अगाडि साँचिलो बन्ने नेकपा नेतृत्वको चाहनाले काम गरेको भन्नेहरूलाई बल मिल्ने बुझाइ बढ्दै जाँदा ढिलो गरेर शिवरात्रिका दिन एमालेले गरेको पत्रकार सम्मेलनमा जारी प्रेस नोट र तत्पश्चात्को ओलीको लामो जवाफी वक्तव्य त आयो, तर त्यो पनि फेरि द्विअर्थी बुँदाहरूको पुलिन्दा देखियो । एकातिर एमसीसीलाई संसद्ले अनुमोदन गर्नुलाई स्विकारेजस्तो, अर्कातिर यो असंसदीय क्रियाकलापबाट पारित भयो भन्दै विरोध गरे जस्तो ! ओलीले निर्णयार्थ आएको प्रस्ताव प्रस्तावका रूपमा नै आएन, तीन वर्षअगाडिको अधिवेशनमा आएको भनिएको प्रस्ताव ल्याइयो, अस्तित्वमा नै नभएको प्रस्ताव अस्तित्वमा छ भनेर प्रस्ताव आयो, यो गैरकानुनी र गैरसंवैधानिक प्रक्रिया भयो, अब लागू हुनुपर्छ समेत भन्न भ्याए । जतिखेर एमसीसीलाई संसद्मा लैजाने गृहकार्य भएको थियो, त्यति बेलाका सभामुख कृष्णबहादुर महराको हैसियत, त्यस बेलाका पुष्पकमल दाहाल र केपी ओली अर्थात् कोपाइलट बीचको सौहार्दपूर्ण सम्बन्ध आदिलाई सम्झँदा नेकपा सरकारको पहिलो दुई वर्ष त ओलीले चाहँदा कुनै पनि प्रस्तावले समस्या झेल्ने अवस्था थिएनÙ सजिलै दर्ता हुने र छलफलमा जाने, ओलीसँग भएको मतले नै सहजै पारित हुन सक्ने देखिन्थ्यो । तर आफूमाथिको चिनियाँ भरोसालाई कायम राख्ने र अमेरिकालाई पनि रिझाउने ओलीको चाहना बमोजिम सभामुखलाई एउटा पात्रका रूपमा चित्रित गरिएको, अरूलाई देखाई एमसीसी पारित गर्नबाट उम्किएको र यो परियोजनालाई अरू जटिल बनाइदिन खोजेको लगायतका तर्क धेरैले त्यति बेलै गरेका थिए । पछिल्लो पत्रकार सम्मेलनमा व्यक्त द्विअर्थी धारणाले एमसीसी प्रकरणमा एमाले अध्यक्ष अरू पात्रलाई देखाएर पानीमाथिको ओभानो बन्न खोजेको भन्ने माथिको आशंकालाई थप बल दिएको छ ।सारमा, आफूलाई प्रायः स्मार्ट देखाउन खोज्ने र त्यसै अनुरूप प्रस्तुति दिन खोज्ने केपी ओलीलाई एमसीसीका नाममा विभाजित देशलाई नेतृत्व दिएर अहिलेको गठबन्धनमा अरू खेल्ने र आफूलाई निर्णायक बनाउने अवसर थियो । तर आफ्नै दम्भ, आक्रोश र स्वेच्छाचारी व्यवहारका कारण सत्ताबाट बाहिरिन बाध्य उनले सात महिनापछि पुनः आएको त्यो मौका मात्र गुमाएका छैनन्, कुनै बेला एमालेलार्ई लाग्ने दोग्ला पात्र को छविलाई पनि जबर्जस्त रूपमा पुनःस्थापित गरिदिएका छन् । देशभित्र र बाहिर एकाएक बिग्रेको यो छवि एमालेका लागि ठूलो र नयाँ संकट हो ।"
'सखी हे किसानक दुखक नहीँ ओर !,"मधेशको देहाततिर एउटा लघुकथा प्रचलित छ । कतै सामूहिक भोज हुँदै थियो । खानेहरूको पंक्तिमा सुरदास पनि बसेको थियो । भात पस्किइएपछि उसले खानका लागि वितरित पात (थाली) मा छाम्यो, केही भेट्टायो र त्यसलाई सुमसुम्यायो । यसै गरी दाल, तरकारी, अचार उसको पातमा पनि हालियो । ऊ सन्तुष्ट थियो, मेरो भागमा अरूकामा झैं भोज्य पदार्थ पस्किइएको छ भनेर । अन्तमा परम्परा अनुसार भागभागमा घ्यू हालियो, यसको चाहिँ उसले भेउ नै पाएन । घ्यू एक त तरल, त्यसमाथि मात्रा पनि अल्प, कसरी थाहा पाउनु ? उसले भनेछ, गडगडा के देब तब न बुझेम् । आशय थियो तातो घ्यू झ्वाइँय्य पारेर दिए पो थाहा पाउनु ! यस्तै, हाम्रा साना किसानहरूले कम दुःखले धानेका छैनन् खेतीकिसानी । सरकारका तर्फबाट खेती किसानीलाई सघाउ पुर्याउन केही प्रयत्न त भएका छन्, तर माथिबाट लोटा खन्याउँदा तल एक थोपा मात्र आइपुग्ने गरेको छ । अनि पो किसानहरू मैथिलीका जनप्रिय कवि विद्यापतिका पंक्तिका माध्यमले आफ्नो गुनासो सुनाउँछन्, सखी हे हमर दुखक नहीं ओर !आफूले चुनेका सरकारहरूले वास्ता नगरेपछि खेतीकिसानी भगवान् भरोसे हुँदै गएको छ । यो पुस्तौंदेखिको कथाव्यथा हो । श्रम र लागतका बावजुद कम उब्जनी भयो भने पनि भगवान्को इच्छा, राम्रो भयो भने पनि भगवान्को कृपा ! तराई मधेशको खेती प्रणाली, कृषिको अर्थराजनीतिजस्ता विषयमा कुरा गर्दा एकमुस्ट दृष्टिकोण राख्नुभन्दा यस क्षेत्रका मुख्य नदीहरूका बीचको अवस्थालाई नियाल्नुपर्छ । राजनीतिक रूपमा मधेशको भूभाग कैयौं प्रदेशमा बाँडिएको भए पनि खेतीमा गुणात्मक सुधारका निम्ति नदी क्षेत्रका आधारमा काम गर्नुपर्ने हुन्छ । यहाँको माटोमा सभुर (धैर्य) छ । नदीहरूले पुस्तौंदेखि परीक्षा लिँदै आएका छन् । कटान, डुबान, जल जमाव, उठीबाससँगै हुर्किएको समाजमा सभुर त माटोपानीमै मिलेको छ । खेतीसँग जोडिएको जुनसुकै उद्यम नगरी सुख छैन । किसान त आशामै बाँचेका छन् ।महान् अफ्रिकी लेखक चिनुआ अचेबेले भनेका छन्, जबसम्म हरिणले आफ्नो इतिहास आफैं लेख्दैन, तबसम्म हरिणहरूको इतिहासमा सिकारीहरूको शौर्य गाथाको बखान भइरहन्छ । मधेशको कोणबाट इतिहास लेखनको काम भएकै छैन भन्दा पनि हुन्छ । जे लेखिएका छन्, तिनमा पनि किसानहरूको रगतपसिनाको मूल्यको वर्णन छैन । सात सालको क्रान्तिलाई आधार मान्ने हो भने पनि त्यसपछिको प्रत्येक मोडमा किसानमजदुरहरू प्रत्यक्षअप्रत्यक्ष जोडिएकै छन् । किसान आन्दोलनका कथाहरू आजसम्म लोकमानसमा मौजुद छन् तर पाठ्यक्रमहरूमा तिनले अपेक्षित ठाउँ पाएको देखिँदैन । साना किसान, कृषि मजदुर, खेतीको सामर्थ्य वा आन्तरिक शोषणजस्ता सवालहरूलाई फराकिलो ढंगले हेर्ने सोचको अभाव छ । यसको असर यस क्षेत्रमा बेलाबखत हुने किसान आन्दोलनहरूमा देखिन्छ ।कतै भारतीय किसान आन्दोलनको देखासिकी रातारात नवशक्ति बन्ने भोक छ, कतै थारूमधेशीको संस्थापन शक्तिविरुद्धको ऐक्यबद्ध मुखरतालाई विखण्डित पार्न टुक्रे कोणबाट खेतीकिसानीको सवाललाई उठाउने कोसिस गरिन्छ, कोही आफ्नो खुम्चिएको जनाधार तन्काउन किसानको जयघोष गर्छन् । कार्यकालको अन्तिम चरणमा रहेको मधेश प्रदेश सरकारले समेत ऐतिहासिक त्रुटिहरूलाई सच्याउने जमर्को गरेन । किसानहरूको सवाल र सरोकारलाई दलीय चस्माले हेर्ने विगतको खेलले देखाएको तथ्य हो उनीहरू किसानका मुद्दालाई हल गर्नुभन्दा जोगाएर बेलाबखत आफ्नो हितअनुकूल बोल्न मौका पर्खिबसेका हुन्छन् । कतिपय किसान आन्दोलन अचानक प्रकट हुन्छन्, खेती व्यवस्थाको एउटा सीमित पक्षलाई लक्षित गर्छन् र बिनाउपलब्धि बिसाइन्छन् । कसैका लागि किसानको मसिहा को गम्छा भिर्नु एउटा राजनीतिक तुरूप हुन सक्छ । यस्तै कारण पनि तराई मधेशमा अग्लो र स्थायी भावको किसान आन्दोलन हतपती देखा पर्दैन । कतै गम्भीर सवाल लिएर किसान आन्दोलन उठे पनि त्यसप्रति ऐक्यबद्धता जनाउने जमर्को अर्को भूगोलमा विरलै हुन्छ । यस परिप्रेक्ष्यमा किसान आन्दोलनको चाल, चरित्र र चेहराबारे गहिरो समीक्षाको खाँचो छ ।सहरको चियाचौतारीका त कुरै छाडौं, गाउँदेहाततिर पनि बैठकीमा खेतीकिसानीको कुरा हुँदैन । बरु यसको ठाउँमा ठेक्कापट्टा, जग्गा कारोबार, उपभोक्ता समितिमार्फत हुने कमाइ, छोटो बाटोबाट आय आर्जनका सम्भावित क्षेत्रहरू, दलविशेषमा आबद्ध हुँदा पाइने शक्ति, फेरिँदै गरेको ग्रामीण शक्ति संरचनामा आफ्नो लाभको संरक्षणजस्ता विषयहरूले प्राथमिकता पाउने गरेका छन् । आफन्तहरू आउँदा उब्जनी कस्तो भयो ? भनी खेतीकिसानीको खोजिनिती गर्ने चलन हरायो । यस्तो किन भयो त ? किनकि जीविकाको स्रोत खेती रहेन । आफूले उब्जाउनेभन्दा किनेर खाने परिपाटी बढ्यो । जो किसान छन्, तिनीहरू पनि आफूलाई अन्नदाताका रूपमा चिनाउन चाहँदैनन् । किनकि बिचरा कहलिने डर हुन्छ । जो किनेर खान्छन्, तिनले आफूलाई अब्बल ठान्छन् । यसले गर्दा बहुसंख्यक मानिस उत्पादकभन्दा क्रेतामा रूपान्तरित भए । अन्नबाट विनिमयको चलनमा विराम लाग्यो, नगदीमा दिनचर्या चल्यो । र त्यो नगद खेतीबाट आर्जन हुँदैन भन्ने आम बुझाइ बन्दै गयो । जब कुनै चीजको सान्दर्भिकता कम हुँदै जान्छ तब त्यो दैनिक विमर्शबाट ओझेल पर्दै जान्छ । राजनीतिले पनि त्यो विषयलाई प्राथमिकतामा राख्ने कुरै भएन जुन लोकविमर्शमा सघन छैन ।किसानको सार्वजनिक परिचय गरिमायुक्त मान्नेहरू पातलिँदै गए । किसान वा गाउँको बासिन्दा भनेको अवसरबाट वञ्चित तप्का भन्ने सस्तो बुझाइ फैलियो । जो हिजो किसान थिए, तिनीहरू अर्को पेसा अपनाउने ध्याउन्नमा छन् । गाउँबाट सहर छिर्न तँछाडमछाड भैरहेको छ । अझ, गाउँमै सहर छिर्न थालेको छ । किसान परिवारका जुनजुन सदस्य बाहिर कमाउन गए, आर्थिक भार थेग्ने दायित्व उनीहरूमाथि नै रह्यो । यसले गर्दा घरपरिवारमा विप्रेषण आर्जन गर्नेहरूको भूमिका बढ्यो । खेती कसरी सपार्नेभन्दा बाहिर गई कसरी कमाउने भन्नेचाहिँ पारिवारिक मन्थनको विषय भयो । खेतीको सवाल केन्द्रबाट किनारामा आयो । थेगोका रूपमा देशलाई कृषिप्रधान भनिए पनि कृषि जीविकाको मुख्य आधार रहेन ।बहुसंख्यक भूस्वामीले खेती गर्न छाडे । जीविकाका अन्य आधार खोज्न दौडधुप बढेपछि खेती गर्न छाड्नेहरू बढे । जो खेती गरिरहेका छन्, तिनीहरू पनि हुकुरहुकुर बाँचिरहेका छन् । खेती लाभदायक त रहेन नै, त्यसका लागि मजदुर जुटाउनसमेत गाह्रो भयो । खेतीमा अहिलेसम्म तिनै आबद्ध छन् जसको घरका सदस्यहरूले खेती गरिरहेका छन् । विपरीत परिस्थितिमाझ खेतीलाई तिनैले सघाइरहेका छन् जोसँग खेतीको आफ्नै भूखण्ड छ वा जसले अलिखितलिखित सहमतिबाट खेती गर्न कसैको भूखण्ड लिएका छन् । वास्तवमा यिनै वर्गले खेतलाई बाँझो हुनबाट जोगाएका छन् । कृषि मजदुरहरूको पलायनका कारण खेती गर्न गाह्रो भयो भन्ने भाष्य आफैंमा त्रुटिपूर्ण छ । एउटा तथ्य के हो भने, पलायन भएका तिनै मजदुरहरूको ठूलो हिस्साले खेती कर्म जोगाएको छ । खेतीको आवधिक चक्रबीच एउटा बाली लगाएर त्यो वर्ग बाहिरिन्छ रोजगारीका लागि अनि काट्ने बेलामा फेरि फर्किन्छ । त्यसैले तिनीहरूलाई पलायन भए भन्नुभन्दा अंशकालिक अनुपस्थित मजदुर भन्नु अधिक उपयुक्त हुन्छ । तिनैका घरपरिवारले गाईबस्तु पालेका छन् । तिनैका प्रयत्नहरूले घरपरिवारलाई भोकमरीबाट जोगाएका छन्, तिनको जीवनस्तरले थोरै भए पनि फड्को मार्न सकेको छ । तिनैले सार्वजनिक विद्यालयहरूमा विद्यार्थी आपूर्ति गरेका छन् नत्र भने यी स्कुलहरूमा ताल्चा झुन्डिसकेका हुन्थे । हिजोसम्म मजदुरीका लागि गुहार्नेहरू आज भूस्वामीसँग मोलमोलाइ गर्न थालेका छन् । आवधिक रूपमा रोजगारीका लागि बाहिरिँदा तिनीहरूमा सामाजिकराजनीतिक चेतना बढ्यो । आफ्नो हित केमा हुन्छ भनी जान्नेबुझ्ने भएका छन् तिनीहरू । तिनीहरूसँग गाँसिएको अर्को पक्ष के हो भने, बटैया, अधिया, हुन्डा लिएर खेती गर्नेहरूले अधिक उपार्जनका लागि अधिक विषादी, कृत्रिम रसायन प्रयोग गरिरहेका छन्, एक किसिमको होडबाजी नै चलेको छ । यसले गर्दा माटोको मौलिक गुण मासियो । भूस्वामीहरूले खेत बाँझो राख्नुभन्दा अरूलाई गर्न त दिएका छन्, तर योसँगै कालान्तरमा माटो गुमाउँदै छन् । अब विचार गरौं, माटोको मौलिकताबिना कस्तो खेत हुन्छ ? यसको प्रत्यक्ष असर तराईको आली र थालीमा पर्दै आएको छ ।अहिले खेती जेजसरी हुँदै आएको छ, त्यसले कम्तीमा देहाती अर्थतन्त्रलाई कोल्याप्स हुनचाहिँ दिएको छैन । सबैले किनेर मात्र खाने स्थिति आयो भने हाम्रो सामाजिक संरचना टिक्न सक्दैन । त्यो अवस्था आउँदा मधेश मधेश रहँदैन, यो नेपाल देश त्यो नेपाल रहँदैन । हजारौं वर्षदेखिको कृषि परम्पराले एउटा संस्कृतिलाई निरन्तरता दियो । कृषि र संस्कृति अभिन्न थिए । खेतीकिसानीमा जो जे पक्ष जे जुन भूमिकामा भए पनि एकअर्कामा निर्भरता थियो, त्यसभित्र मानवीय सुवास व्याप्त थियो ।भूस्वामीहरूको ठूलो हिस्सा किसानसँगै मजदुर पनि छ । तिनीहरूसँग खेतीका ससाना टुक्रा छन् । भूमि ठूलो भए पनि जोत टुक्राटुक्रामा छ । जो आलीमा बसेर खेती गराउँछन् वा टाढैबाट खेती गराइरहेका छन्, तिनीहरूका लागि खेती निर्वहनभन्दा बाँझो हुनबाट जोगाउने, पारम्परिक शक्ति संरचनामा आफ्नो उपस्थिति कायम राख्ने बहाना बनेको छ । तर त्यस्ता भूस्वामी जो खेती आफैं गर्छन् तर त्यसका लागि मजदुर लगाउँछन् वा सम्पूर्ण रूपमै खेती कसैलाई गर्न दिएका छन्, तिनको समस्या संगठित रूपमा आउन सकेको छैन । एकल रूपमा केवल कृषि मजदुरको सवाल उठाउँदा वा भूस्वामी किसानको समस्या एकोहोरो रूपमा राखिरहँदा पनि मधेशमैत्री खेती तन्त्रको निर्माण हुन सक्दैन ।"
कान उपचारमा राज्यको बेवास्ता,"१९महिनाको उमेरमै देख्ने र सुन्ने क्षमता गुमाएर पनि उच्च शिक्षा हासिल गर्दै विश्वव्यापी ख्याति कमाएकी अमेरिकी लेखक तथा समाजसेवी हेलेन केलर (सन् १८८०१९६८) को एउटा भनाइ सार्वकालिक छ देख्ने क्षमता गुमाउँदा वस्तुसँग अनि सुन्ने गुमाउँदा मानिससँग नै सम्बन्ध टुट्दो रहेछ । यसले पनि श्रवण क्षमताको महत्त्व बताउँछ । हरेक मार्च ३ लाई श्रवण दिवसका रूपमा मनाउँदै आएको विश्व स्वास्थ्य संगठनले यो वर्षको नारा जीवनभरि नै श्रवण क्षमता बचाउन, होसियार भै सुनौं भन्ने तय गरेको छ । सुनाइमा होसियारी भनेको ठूलो आवाजबाट बच्नु, लामो समयसम्म नसुन्नु, आवाजले सुन्ने शक्तिमा ह्रास ल्याउन सक्नेतर्फ सचेत हुनु हो ।हावाको माध्यमबाट बाह्य कानले तरंगका रूपमा ग्रहण गरेको ध्वनि, कानको भित्री भागमा पुगी विद्युतीय तरंगमा रूपान्तरित हुने गर्छ । भित्री सुनाइको अंग (कक्लिया) को कोषिकाबाट निःसृत यही तरंगलाई स्नायुनसाहरूले मस्तिष्क या केन्द्रीय स्नायु प्रणालीसम्म प्रवाहित गर्छन् । त्यसपछि व्यक्तिले आवाज सुन्छ । बोली पनि सुनाइसँगै विकसित हुन्छ । जन्मजात बहिरोपन भएका बच्चाहरू बोल्न सक्दैनन् । आनुवंशिक तथा आयोडिन, भिटामिन आदिको कमीका कारण पनि गर्भस्थ शिशुको श्रवणशक्ति विकास अवरुद्ध हुन सक्छ । त्यसैले गर्भवती आमा होसियार हुनुपर्छ । आवाजमा दुइटा अवयव हुन्छन् डेसिबलमा मापन गरिने तरंगको तीव्रता (चर्कोपन) र हर्जमा मापन गरिने आवृत्ति (फ्रिक्वेन्सी) । आवाज सासबाट मात्र निकालिएको (१०१५ डेसिबल) देखि कानको जाली तथा हड्डी फुट्नेदेखि स्नायुसम्बन्धी कोषिकासम्मै क्षति पुग्नेसम्मको चर्को (१५० डेसिबल) हुने गर्छ । कानले २० देखि २०,००० हर्ज गतिसम्मको आवाज सुन्न सके पनि २,०००३,००० हर्ज गतिभित्रको आवाजलाई सहजै ग्रहण गर्न सक्छ । स्वस्थ श्रवण क्षमता हुनु भनेको २० डेसिबलसम्मको आवाजलाई सुन्न सक्नु हो । तर, व्यावहारिक रूपमा सुन्ने क्षमतामा ह्रास आउनुलाई मूलतः दुई भागमा विभाजित गर्न सकिन्छ सुस्त श्रवण (३५ डेसिबलभन्दा चर्को मात्रै सुन्नु) र बहिरोपन (कत्ति पनि नसुन्नु) । नेपालका अपांगता या सुस्तश्रवणसम्बन्धी नीतिनिर्माताहरूले सम्बन्धित विज्ञहरूसँग सल्लाहै नगरी सुन्ने क्षमता ६५ डेसिबल वा सोभन्दा माथि भएकाहरूलाई मात्रै अपांगको सुविधा पाउने श्रेणीमा राखेका छन् । हामीले दैनिक बोलचालमा प्रयोग गर्ने आवाजको मापन सालाखाला ४० डेसिबलसम्मको हुन्छ । बोलचालमा नसुन्नेहरूलाई उपचार एवम् बाह्य सहायता जरुरत पर्छ । नेपालमा सुस्तश्रवण अपांगतामा पर्छ । कानको सामान्य हेरचाह, समयमै उपचार, सावधानी र रोकथामका उपायबाट त्यसका आधा कारण निवारण गर्न सकिन्छ ।कान सफा नगर्ने, कोट्याइरहने, तेल आदि तरल पदार्थहरू राख्ने, रुघाखोकी, संक्रमण तथा भौगोलिक एवम् वातावरणीय कारणले हुने नाकघाँटीसम्बन्धी शारीरिक अस्वस्थता आदिले गर्दा कानको जाली फुटेका र मस्तिष्कमा समेत असर पर्ने खालका दीर्घकालीन कान पाक्ने बिरामीहरूको संख्या नेपालमा निकै छ । अनुमान गरिए अनुसार कुल जनसंख्याको १० प्रतिशतजति त शल्यक्रियासहितको उपचार आवश्यक पर्ने दीर्घकालीन कान पाक्ने बिरामीहरू नै छन् । पंक्तिकार कार्यरत कोहलपुरस्थित मेडिकल कलेजमा पछिल्ला दुई वर्षमा कान पाकेर मस्तिष्कमा समेत पीप जमेका आधा दर्जन बिरामीको जटिल शल्यक्रिया गर्नुपरेको थियो । त्यसबाहेक नाककानघाँटी सम्बन्धी कुल शल्यक्रियामध्ये करिब ४० प्रतिशत त कान पाक्ने रोग हुन्छन् । मोफसलका सरकारी अस्पतालहरूमा शल्यक्रिया सम्बन्धी व्यवस्था हुन सकेको छैन । दीर्घकालीन कान पाकेका जटिल बिरामीहरूमध्ये बहुसंख्यकको आर्थिक अवस्था कमजोर हुने गरेको छ । ३,५०० रुपैयाँको वार्षिक प्रिमियम तिरेर पाउने १ लाख रुपैयाँको बिमाको आधा रकममै बिमा सेवा उपलब्ध मेडिकल कलेज एवम् अस्पतालहरूमा कानको जटिल शल्यक्रिया सम्पन्न हुन सक्छ । बिमा नभएका निजी अस्पतालमा बिरामीले नै लाख रुपैयाँभन्दा बढी खर्च गर्नुपर्ने हुन्छ । दुर्भाग्य, स्वास्थ्य मन्त्रालयको बिमामार्फत उपलब्ध हुने सेवामा कान सम्बन्धी शल्यक्रिया नै उल्लेख छैन । अन्य शीर्षकमा राखी शल्यक्रिया गर्दा रकमको प्रतिपूर्ति जटिल बन्न पुग्छ ।सरकारी या सार्वजनिक अस्पतालहरूमा विशेषज्ञ चिकित्सक, माइक्रोस्कोप, ड्रिल मेसिनसहितका उपकरण र तालिमको व्यवस्था गरिनुपर्छ । सरकारी अस्पतालहरूमा अहिले रहेका न्यून विशेषज्ञ चिकित्सकहरूमध्ये बहुसंख्यक काठमाडौं वीर अस्पताल एवम् अन्य केन्द्रीय अस्पतालहरूमा वर्षौंदेखि कार्यरत छन् । तिनलाई उचित तालिम, उपकरण र सुविधा दिई शल्यक्रिया गर्न सक्षम बनाएर मोफसलमा नपठाउँदासम्म सेवाको विस्तार गर्न सकिन्न । केन्द्रमा हाल शिक्षण अस्पतालमा काठमाडौं महानगर र इम्प्याक्ट नेपालको सहयोगमा गणेशमान सिंहको स्मृतिमा छुट्टै ईएनटी ब्लक भए पनि त्यो पर्याप्त छैन । स्वास्थ्य मन्त्रालय अन्तर्गतको छुट्टै केन्द्रीय ईएनटी अस्पतालको स्थापना गरी शिक्षण अस्पतालमा मात्रै सीमित क्लियर इम्प्लान्ट लगायतका आधुनिक सेवाको विस्तार गर्न अति आवश्यक छ ।नाककानघाँटी सम्बन्धी विशेषज्ञहरूसहित अडियोलोजिस्ट एवम् अन्य सहयोगीलाई आवश्यकता अनुसार केही महिनाको तालिम दिई क्लियर इम्प्लान्ट सम्बन्धी शल्यक्रिया सेवा विस्तार गर्न आवश्यक छ । यसका लागि माइक्रोस्कोपसहितका उपकरणहरूको जरुरत पर्छ । त्यस्तै कानको भित्री अंगमार्फत सीधै विद्युतीय तरंगका रूपमा आवाज पठाउन आवश्यक पर्ने यन्त्र (इम्प्लान्ट) अत्यन्तै महँगो छ । तत्कालीन स्वास्थ्यमन्त्री गगन थापाको पहलमा सरकारले ५ लाखसम्म सहायता दिने नीति लिए पनि बहुसंख्यक शिशुका अभिभावक बाँकी १० लाख रुपैयाँभन्दा बढी रकम तिर्न अक्षम नै छन् । सो यन्त्रलाई कसरी सस्तो बनाउन सकिन्छ भन्नेमा निर्माता कम्पनीसँग छलफलको पहल राज्यले गर्नु आवश्यक छ । कानका बिरामीको उपचार फगत विशेषज्ञ चिकित्सकहरूको उपलब्धतामा सम्भव हुँदैन । यसका लागि श्रवणशक्तिको परीक्षण, श्रवणयन्त्रको व्यवस्थापन, बोली सम्बन्धी उपचार एवम् अडियोलोजिस्ट सम्बन्धी विषयमा तालिमप्राप्त प्राविधिकहरूको आवश्यकता पर्छ । दुर्भाग्य मान्नुपर्छ, स्वास्थ्य मन्त्रालय अन्तर्गत यस्ता प्राविधिकको दरबन्दी राख्न दिइएको सुझावको बेवास्ता गरिँदै आइएको छ ।विश्वका धेरै देशमा नवजात शिशुहरूको श्रवण सम्बन्धी प्रारम्भिक परीक्षण गरी पहिचान गर्ने कार्यक्रम कार्यान्वयनमा छ । यो प्रयोजनका निम्ति कार्यरत स्वास्थ्यकर्मीहरूलाई विशेष तालिम दिएर सामान्य उपकरण (ओएई) द्वारा प्रारम्भिक परीक्षण गरी आवश्यक पर्नेहरूलाई मात्रै थप परीक्षण गराउन सकिन्छ । यस्तो कार्यक्रम हाम्रोमा पनि ल्याउनुपर्छ । राष्ट्रिय बहिरोपन नियन्त्रण कार्यक्रमका पूर्वसंयोजक पौडेल नाककानघाँटी विषयका प्राध्यापक हुन् ।"
एमसीसी प्रकरण र नेपाललाई पाठ,"विभिन्न आरोहअवरोह, राजनीतिक अवरोध एवं मतभिन्नताका बावजुद एमसीसी सम्झौता प्रतिनिधिसभाबाट व्याख्यात्मक घोषणासहित बहुमतले अनुमोदन गरिएको छ । यो कदम एमसीसीका सम्बन्धमा सृजित अविश्वास र भ्रम चिर्न सफल भएको छ । एमसीसी सम्झौताको अनुमोदनबाट नेपालले अमेरिकाबाट केवल ५० करोड अमेरिकी डलर अनुदान पाउने मात्र भएको छैन कि, गठबन्धन सरकार फुट्नबाट समेत जोगिएको छ । अर्कातर्फ, योसँगै लामो समयदेखि नेपालले अपनाउँदै आएको असंलग्न विदेशनीतिले पनि निरन्तरता पाएको छ । संसद्मा एमसीसी सम्झौताको पक्षविपक्षमा छलफल भइरहँदा यान्त्रिक रूपमा एमालेले विरोध गरे पनि त्यसलाई व्यावहारिक र घुमाउरो पाराको सहमति नै मान्नुपर्छ । हिजोसम्म एमसीसी सम्झौता देशको राष्ट्रियता र स्वाभिमानविपरीत छ, नेपाल हिन्दप्रशान्त सैन्य गठबन्धनको कित्तामा उभिन पुग्छ, नेपालको कानुनभन्दा अमेरिकी कानुन माथि हुन्छ भनी विरोध र संघर्ष गर्ने गठबन्धनका केही नेता र कार्यकर्ताहरू अब एमसीसी अनुदान केवल एउटा आर्थिक प्याकेज हो, नेपालको आर्थिक र संरचनात्मक विकासनिर्माणमा मद्दत गर्ने महत्त्वपूर्ण बहुपक्षीय र बहुआयामिक विकास परियोजना भएकाले व्याख्यात्मक घोषणासहित पारित गरेर लिन तयार भएका हुन् । यसलाई आफैंमा महत्त्वपूर्ण राजनीतिक उपलब्धि मान्नुपर्छ । किनकि नेपालले आउँदा दिनमा कस्ता ऋणअनुदान लिनु उचित हुन्छ र कस्ताचाहिँ हुँदैन, ऋणअनुदान लिँदा सरकारी निकाय कति चनाखो हुनुपर्छ, सम्झौताका कस्ता दफा र सर्तहरूमा ध्यान दिनुपर्छ भनी बुझ्न यसबाट मद्दत पुग्छ । अनावश्यक राजनीतिक विवाद र अस्थिरताको भुमरीबाट बाहिर आई एमसीसीलाई संसद्ले अनुमोदन गरिनाले राष्ट्रिय महत्त्वका केही गम्भीर सवाल र चासोलाई सम्बोधन गर्न सफलता मिलेको छ । पहिलो, एमसीसी सम्झौताविरुद्ध केही वर्षदेखि केही राजनीतिक दल, समूह र विज्ञहरूले जानेर वा नजानेर एकोहोरो रूपमा जनमानसमा भ्रम फैलाइरहेका थिए । तर केही महिनाअघिदेखि केही बुद्धिजीवी, जानकार व्यक्ति एवं विद्वान्हरू लगातार रेडियो, टीभी एवं सामाजिक सञ्जालमा बोलेर, लेखेर र विश्लेषण गरेर यस्ता भ्रम चिर्न सफल भए । यसबाट कुनै पनि सम्झौता वा सर्तहरूको मिहिन अध्ययन र विश्लेषण गरेर मात्र ती राष्ट्रघाती हुन् वा होइनन् भनी निष्कर्षमा पुग्नुपर्ने शिक्षा मिलेको छ । मनगढन्ते धारणा, अफवाह र भ्रमपूर्ण अभिव्यक्तिमा विश्वास गर्दा एमसीसीजस्तो नेपाल र नेपालीको हितका लागि लिन खोजिएको अनुदान पनि विवादित हुन पुग्ने रहेछ भन्ने तथ्य पनि स्थापित हुन पुगेको छ । अबका दिनमा नेपाली जनमानस यस्ता गलत प्रवृत्तिबाट उन्मुक्त हुन सक्नुपर्ने वास्तविकता सबैजसोले महसुस गर्न थालेका छन् ।दोस्रो, एकअर्कालाई राष्ट्रघाती र राष्ट्रवादी को आरोप लगाउँदै विभिन्न कित्तामा उभिन पुगेका प्रायः राजनीतिक दलहरूले अन्ततः राष्ट्रिय हित र स्वार्थको सुरक्षार्थ एकैस्वरमा एमसीसी पारित गर्नु आफैंमा सुखद अनुभूति हो । विगतमा राष्ट्रिय हितभन्दा पनि दलगत र राजनीतिक स्वार्थबाट प्रेरित भएर विकास परियोजनाको विरोध गर्ने प्रवृत्ति थियो । त्यही कारण हामीले अरुण तेस्रो, पञ्चेश्वर, काठमाडौंहेटौंडा द्रुतमार्ग, बुढीगण्डकीजस्ता ठूलठूला आयोजना बनाउन सकेनौं । तर अहिले विगतका गल्तीकमजोरीबाट पाठ सिकेर विभिन्न अन्तरविरोधका बावजुद सबैजसो दल एमसीसी सम्झौताको संसदीय अनुमोदनमा एक ठाउँ उभिएको घटना भविष्यमा लिइने ऋणअनुदानका लागि मार्गदर्शक बन्न पुगेको छ । तेस्रो, विदेशी ऋणअनुदानका सम्बन्धमा राजनीतिक दलहरू र तिनका नेताले सतही र गलत ढंगबाट विश्लेषण र टीकाटिप्पणी गर्दा नेपालको राजनीतिक र आर्थिक कूटनीतिमा नराम्रो प्रभाव पर्ने रहेछ भन्ने वास्तविकता एमसीसीलाई लिएर अमेरिका र चीनले व्यक्त गरेका चासोबाट स्पष्ट हुन्छ । विदेशी कूटनीतिक र आर्थिक सम्बन्ध कति संवेदनशील हुँदो रहेछ र यसलाई सही ढंगबाट सञ्चालन गर्न नसक्दा नेपाललाई कस्तो दूरगामी र दीर्घकालिक असर र प्रभाव पर्न सक्छ भन्ने बोध सबै राजनीतिक दलहरूका नेता, बुद्धिजीवी र सर्वसाधारणलाई भएको छ । यस अर्थमा एमसीसी अनुदानको विवाद र मुद्दा नेपालले पाठ सिक्न पाउने सुनौलो अवसर हो । चौथो, एमसीसी सम्झौता संसद्बाट अनुमोदन नभएको भए यसले एकातर्फ अन्तर्राष्ट्रिय स्तरमा मुलुकको विश्वसनीयतामा प्रतिकूल प्रभाव पार्थ्यो भने, अर्कातर्फ अमेरिकासहित पश्चिमा मुलुकहरूबाट नेपालमा आउने सहायतामा असर पर्ने सम्भावना थियो । तर एमसीसी सम्झौतालाई पछिल्लो समय अमेरिकाले तोकेको समयसीमाभित्रै अनुमोदन गरेर नेपाल ढिलै भए पनि आफ्नो साख जोगाउन सफल भएको छ । यसलाई सुखद अनुभूतिका रूपमा लिई भविष्यमा कुनै कमीकमजोरी हुन नदिन चनाखो हुनुपर्छ । पाँचौं, एमसीसी सम्झौतामा उठेका विभिन्न आशंका, व्यक्त धारणा र सडकसदनमा गरिएका विरोधलाई सरकार र कर्मचारीतन्त्रले ह्विसलब्लोअर का रूपमा लिन जरुरी छ । हिजोसम्म सरकार र कर्मचारीतन्त्रले सहज र सतही रूपमा बुझेका आधारमै सन्धिसम्झौता गरी अनुदान एवं ऋण लिँदै आउने गरेका आएका थिए । अबका दिनमा ऋणअनुदान लिँदा बढी संवेदनशील र जिम्मेवार रूपमा प्रस्तुत भई सम्झौताका सर्तहरू नेपालको प्रचलित कानुन, देशको स्वतन्त्रता र सार्वभौमिकताको प्रतिकूल भएनभएको, देशको हैसियतलाई अवमूल्यन गरेनगरेको एवं विदेशी हस्तक्षेप निम्त्याउने खालको भएनभएको भनी बेलैमा विश्लेषण गर्नु जरुरी छ । यो प्रकरणमा सुरुदेखि उठाइएका प्रश्नहरू आगामी दिनका लागि पनि सकारात्मक पाठ बन्न पुगेका छन् । विकास परियोजनाका लागि विदेशी ऋणअनुदान लिँदा गरिने सम्झौताका सर्तहरूको राम्रो अध्ययन गर्नुपर्ने शिक्षा राज्यसत्ता चलाउनेहरूले पाएका छन् । यस प्रकरणले जुनसुकै ऋणअनुदान कुन देशले दिएको भन्दा पनि त्यसबाट नेपालको हित हुन्छ कि हुन्न भन्ने पक्षबाट हेरेर मात्र लिनेनलिने निर्णय गर्नुपर्ने अर्को शिक्षा दिएको छ । छैटौं, एमसीसी सम्बन्धी विवादले नेपालका मुख्य राजनीतिक दलहरू र तिनका नेताहरूको विश्वसनीयता, सादृश्य र कार्यशैली कति हचुवाको हुँदो रहेछ भन्ने उजागर भयो । नेताहरूले एउटै विषयलाई कुनै समय ठीक र कुनै समय बेठीक भनी दोहोरो चरित्र प्रदर्शन गर्नाले जनताको विश्वास डगमगायो । एमसीसीका पक्षमा नेपाली कांग्रेस मात्र यस्तो दल रह्यो जो प्रतिपक्ष वा सरकार जता रहे पनि आफ्नो अडानमा डगमगाएन । एमसीसी सम्झौता पारित गर्नलाई लिएको अडानका कारण नेपाली कांग्रेसप्रति जनविश्वास अझ बलियो हुन पुगेको छ । यस प्रकरणबाट राजनीतिक दलका नेताहरूले दोहोरो चरित्र देखाउन नहुने रहेछ भन्ने पाठ सिक्नुपर्छ ।अन्त्यमा, संसद्बाट पारित व्याख्यात्मक घोषणामा उल्लिखित बुँदाहरू सम्झौताका दफा र एमसीसीले गत सेप्टेम्बरमा पठाएको पत्रका सर्तहरूसँग हुबहु मिल्छन् । त्यसैले यस्तो व्याख्यात्मक घोषणा केही समयदेखि दल र नेताहरूले नै छरिरहेको भ्रमलाई शान्त पारी एमसीसी सम्झौतालाई पारित गर्नका लागि मुख छेक्ने माध्यम मात्रै बनेको प्रस्ट छ । नेपालको विचलित र अस्थिर राजनीतिक परिवेशमा गठबन्धन सरकारले संसद्मा विश्लेषणात्मक टिप्पणीलाई पारित गरी एमसीसी सम्झौतालाई अनुमोदन गरेर राजनीतिक सुझबुझको परिचय दिएको छ । यही कारण सडकबाट यस सम्झौताविरुद्ध जुन किसिमको विरोधअवरोध हुने अपेक्षा थियो, त्यस्तो हुन पाएन । नाजुक परिस्थितिमा पनि एमसीसी विवादलाई तार्किक एवं सार्थक निष्कर्षमा पुर्याउन सहयोग पुर्याउने राजनीतिक दल र तिनका नेताहरू धन्यवादका पात्र बन्न पुगेका छन् । आउँदा दिनहरूमा एमसीसी परियोजनालाई तोकेको समयभित्र सम्पन्न गराएर एउटा नमुना प्रस्तुत गर्ने अवसर नेपाललाई मिलेको छ । यो मौका नगुमाऔं । पण्डित वरिष्ठ अधिवक्ता हुन् ।"
युक्रेनका प्रमुख सहरमा बढ्यो रुसी आक्रमण,"एजेन्सीहरू (किभ)  युक्रेनमा आक्रमण थालेको सातौं दिन रुसले राजधानी किभ तथा प्रमुख सहरहरूमा आक्रमण तीव्र पारेको छ । त्यस्तै, बन्दरगाह सहरहरू खेर्सन र मरिउपोल तथा उत्तरपूर्वी सहर खर्किभ नियन्त्रणमा लिन रुसी सेनाले आक्रमण सघन पारेको बीबीसीले जनाएको छ । रुसी रक्षा मन्त्रालयले भने खेर्सनमाथि नियन्त्रण कायम गरेको दाबी गरेको छ । तर युक्रेनी अधिकारीले भने उक्त सहर आफ्नो नियन्त्रणमा रहेको दाबी गरेका बीबीसीले जनाएको छ । उक्त बन्दरगाह सहर सामरिक रूपमा निकै महत्त्वपूर्ण मानिन्छ । मरिउपोलका स्थानीय अधिकारीले रुसी आक्रमणका कारण ठूलो संख्यामा हताहती भएको जनाएका छन् । यद्यपि, यसबारे विस्तृत विवरण नआइसकेको अन्तर्राष्ट्रिय सञ्चारमाध्यमले जनाएका छन् । उपमेयर सर्गिई ओर्लाभले १ लाख ३० हजारको जनसंख्या रहेको रिभरसाइड जिल्ला लगभग पूर्ण रूपमा ध्वस्त भएको जनाएका छन् । हामीले पीडितहरूको तथ्यांक संकलन गर्न सकेका छैनौं । तर कम्तीमा एक सय जनाको मृत्यु भएको निश्चित छ, उनले भने । ओर्लाभका अनुसार सहरबाट केही किलोमिटरको दूरीमा रहेका रुसी सेनाले घण्टौंसम्म बम तथा क्षेप्यास्त्र प्रहार गरेका हुन् । रुसले युक्रेनको दोस्रो ठूलो सहर खर्किभमा रकेट आक्रमणलाई निरन्तरता दिँदै प्याराट्रुपर ओरालेको छ । आक्रमणको गति हेर्दा रुसले खर्किभमाथि तत्काल नियन्त्रण कायम गर्न लागेको देखिएको अन्तर्राष्ट्रिय सञ्चारमाध्यमले जनाएका छन् । बुधबारको आक्रमणमा कम्तीमा २१ जना सर्वसाधारण मारिएका सहरका मेयरले जनाएका छन् । रुसले क्षेत्रीय प्रहरी कार्यालय र विश्वविद्यालयमा समेत रकेट प्रहार गरेको बताइएको छ । युक्रेनी अधिकारीले ६ दिन लामो आक्रमणका कारण २ हजारभन्दा बढी गैरसैनिकको मृत्यु भएको जनाएका छन् । मृत्यु हुनेमा १० जना उद्धारकर्ताहरू रहेका आपत्कालीन सेवासम्बन्धी नियकाले जनाएको छ । एक साता लामो युद्धमा रुसले सयौं यातायात केन्द्र, आवासीय भवन, अस्पताल र बालबालिका केन्द्रहरू ध्वस्त भएका छन्, निकायले उल्लेख गरेको छ । रुसी आक्रमणका कारण भएका ४ सय आगजनीका घटना नियन्त्रण गरिएको र ४१६ वटा बम निष्क्रिय पारिएको निकायको दाबी छ । युद्धका क्रममा हालसम्म ५ हजार ८ सय ४० रुसी सैनिकको ज्यान गएको युक्रेनी सेनाले दाबी गरेको छ । त्यस्तै, ३० वटा विमान, ३१ हेलिकप्टर, २११ सैनिक ट्यांक, ८६२ सशस्त्र गस्ती गाडी, ६० इन्धन ट्यांक र ३५५ वटा गाडी ध्वस्त पारेको युक्रेनको दाबी छ । तर युक्रेनको दाबीको स्वतन्त्र रूपमा पुष्टि भएको छैन । बेलायतको रक्षा मन्त्रालयले पनि युक्रेन अतिक्रमणका क्रममा रुसी सेनाले ठूलो क्षति बेहोरेका अनुमान गरेको छ । रुसी फौजको आक्रमण युक्रेनमा विस्तार भइरहँदा करिब ९ लाख मानिसले युक्रेन छाडेका संयुक्त राष्ट्रसंघले जनाएको छ । तीमध्ये ४ लाख ५० हजार युक्रेनी आफ्नो देश प्रवेश गरेका पोल्यान्डले जनाएको छ । त्यस्तै, एक लाखभन्दा बढी युक्रेनी हंगेरी पुगेका छन् । युक्रेनको राजधानी किभमा पनि रुसी सेना पुनः आक्रमण बढाएको छ । रुसी बख्तरबन्द गाडीहरूको विशाल लस्कर युक्रेनी राजधानी किभतर्फ बढिरहेको छ । ६५ किलोमिटर लामो लस्कर किभबाट २४ किलोमिटर नजिक पुगेको बीबीसीले जनाएको छ । रुसी सेनाले किभस्थित एक टेलिभिजन टावरमा मंगलबार गरेको हवाई आक्रमणमा ५ जनाको मृत्यु भएको अधिकारीहरूले जनाएका छन् । किभका मेयरले प्रतिरोधको तयारी गर्ने बेला आएको बताएका छन् । रुसी फौज नजिकै आइरहेको भन्दै मेयर भिताली क्लित्स्कोले मानिसहरूलाई घरभित्रै रहन र सहरको रक्षाका निम्ति तयारी गर्न आह्वान गरेका हुन् । दुश्मनले आफ्ना फौजलाई झन्झन् नजिक भेला गराइरहेको छ, उनले भने, सहरको बाहिरी क्षेत्रमा संघर्ष सुरु भइसकेको छ । हामीले तयारी गरिरहेका छौं र राजधानीको रक्षा गर्न म किभका बासिन्दालाई आग्रह गर्छु ।युक्रेनका राष्ट्रपति भ्लोदिमिर जेलेन्स्कीले भने युक्रेनी जनताले रुसी आक्रमणको कडा रूपमा प्रतिरोध गरेको भन्दै प्रशंसा गरेका छन् । यद्यपि, उनले रुसविरुद्ध जारी लडाइँ आफ्नो देश एक्लैले जित्न नसक्ने स्वीकार गरेका छन् । बम र हवाई आक्रमणबाट युक्रेनमाथि कसैले पनि नियन्त्रण कायम गर्न नसक्ने उनको दाबी छ । रुससँग थप वार्ताको सम्भावनाबारे चर्चा गर्दै राष्ट्रपति जेलेन्स्कीले त्यसका लागि पहिला युक्रेनमाथि हमला रोकिनुपर्ने स्पष्ट पारेका छन् ।"
पुटिनले पश्चिमालाई कमजोर ठाने,"वासिङ्टन (एजेन्सी) अमेरिकी राष्ट्रपति जो बाइडेनले रुसी राष्ट्रपति भ्लादिमिर पुटिनले पश्चिमा देशहरूलाई कमजोर ठानेको बताएका छन् ।युक्रेनमा रुसी सेनाको आक्रमणपछिको अवस्थाका विषयमा अमेरिकी कंग्रेसलाई सम्बोधन गर्दै बाइडेनले तानाशाहीविरुद्ध स्वतन्त्रताको जित हुने बताएका छन् । पश्चिमा देश र उत्तर एट्लान्टिक सन्धि संगठन (नाटो) ले कुनै जवाफ दिँदैनन् र हामी विभाजित हुन्छौं भन्ने पुटिनले ठाने, बाइडेनले भने । सम्बोधनका क्रममा उनले अमेरिकी हवाई क्षेत्रमा रुसी विमानलाई प्रतिबन्ध लगाइएको पनि घोषणा गरेका छन् । करिब एक घण्टा लामो सम्बोधनका क्रममा बाइडेनले राष्ट्रपति पुटिनलाई रुसी तानाशाह को सज्ञा दिँदै युक्रेनी सेनालाई अमेरिकी सहयोग जारी रहने बताए । यद्यपि, तत्काल अमेरिकी सेनालाई युक्रेन नपठाइने उनको भनाइ छ । कंग्रेसलाई सम्बोधन गर्नुअघि बाइडेनले युक्रेनका राष्ट्रपति भ्लोदोमिर जेलेन्स्कीसँग टेलिफोनमा कुराकानी गर्दै अमेरिकाले गर्न सक्ने सहयोगबारे सोधेका थिए । बाइडेनले युक्रेनका लागि सहयोग आवश्यक रहेको बताउँदै सबै विधायकलाई एकताका साथ अघि बढ्न आग्रह गरेका छन् । कोभिड१९ को महामारीका कारण मारमा परेको अर्थतन्त्रलाई व्यवस्थापन गर्दैगर्दा रुसले युक्रेनमा गरेको आक्रमणले पुनः विश्वमा तनाव बढेको बाइडेनले बताए । पुटिनले दुष्ट नजर लगाउँदै अघि बढाएको रुसी सम्भ्रान्तको कुटिल डुंगा ध्वस्त पार्ने प्रतिज्ञा गरेका छन् । रुसविरुद्ध अभूतपूर्व आर्थिक प्रतिबन्ध तथा युक्रेनमा सैन्य सहायताका लागि क्रियाशील बाइडेनले अमेरिकी नेतृत्व विश्वव्यापी रूपमा पुनर्जीवित भएको दाबी गरे । लोकतन्त्र र निरंकुशताबीचको लडाइँमा लोकतन्त्र जागिरहेको कुरा सत्य हो, उनले भने । चार दशकमा उच्चतम मुद्रास्फीतिका कारण राष्ट्रपति पदको एक वर्षमै डेमोक्रेट्सले निराश र जनस्तरबाट विरोधको सामना गर्नु परिरहेको छ । रियल क्लियर पोलिटिक्सले गरेको सर्वेक्षणका अनुसार ४०६ प्रतिशत अमेरिकी मात्र बाइडेनको कार्यशैलीप्रति सन्तुष्ट देखिन्छन् । सर्वेक्षणअनुसार कोभिड१९ सम्बन्धी बाइडेनको नीतिप्रति अधिकांश अमेरिकी बेखुसी छन् । हाल सरदर दैनिक २ हजार अमेरिकीले कोभिड१९ को संक्रमणका कारण ज्यान गुमाइरहेका छन् । जसका कारण नोभेम्बरमा हुने संसदीय चुनावमा डेमोक्र्याटिकलाई विपक्षी दल रिपब्लिकनले कडा टक्कर दिने विश्लेषकहरूको आकलनसँगै बाइडेन प्रशासनका लागि परिस्थिति अझ कठिन हुने देखिन्छ ।यसैबीच, बेलायती प्रधानमन्त्री बोरिस जोन्सनले युक्रेनमाथि रुसी कदम युद्ध अपराध भएको बताएका छन् । निर्दोष गैरसैनिकमाथि भ्लादिमिर पुटिनको शासनले प्रहार गरेका अस्त्रहरू हामीले देखिसक्यौं । मलाई लाग्छ यो युद्धअपराधका लागि पूर्ण रुपमा योग्य देखिन्छ, जोन्सनले भने । बुधबार बेलायती संसदमा बोल्दै उनले रुसमाथि आर्थिक प्रतिबन्धहरू कडा पार्दे लगिने जनाउ । युक्रेनको रक्षाका लागि पश्चिमा देशहरू सफल हुने जोन्सनले विश्वास व्यक्त गरे ।"
अस्ट्रेलियामा बाढीले ११ को मृत्यु,"ब्रिसबेन (एजेन्सी) अस्ट्रेलियाका पूर्वी राज्यहरूमा बाढीपहिरोबाट मृत्यु हुनेको संख्या ११ पुगेको छ । न्यु साउथ वेल्स प्रहरीले बुधबार उक्त राज्यमा बाढीका कारण तेस्रो व्यक्तिको मृत्यु भएको पुष्टि गरेको छ । बाढीका कारण राज्यकै सबैभन्दा बढी प्रभावित क्षेत्रमध्ये एक दक्षिण लिसमोरमा एक महिलाको शव भेटिएसँगै ज्यान गुमाउनेको संख्या ११ पुगेको हो । बाढीका कारण मृत्यु हुनेमध्ये ८ जना क्विन्सल्यान्ड राज्यका रहेका प्रहरीले पुष्टि गरेको छ । यसबीच सहरको मुख्य पानीको स्रोत, दक्षिणपश्चिम सिड्नीको वारागाम्बा बाँधलाई बाढीले बगाइदिएको छ ।गत सातादेखि क्विन्सल्यान्ड र उत्तरी न्यु साउथ वेल्सको जनजीवन अत्यधिक वर्षापछिको बाढीका कारण निकै प्रभावित भएको छ । उक्त क्रम यो साता पनि जारी रहने मौसम पूर्वानुमान कार्यालयहरूले जनाएका छन् । हन्टर र मेट्रोपोलिटन, इलवार्रा, दक्षिण तट र मध्य तथा दक्षिणी टेबलल्यान्ड्स जिल्लाका केही भागमा भारी वर्षाद्वारा आउन सक्ने विपत्तिको पूर्वानुमान गरिएको छ । यी क्षेत्रहरूमा आगामी ६ घण्टासम्ममा ८० देखि १२० मिलिमिटरसम्म वर्षा हुने सम्भावना रहेको बताइएको छ ।"
माथिल्लो कर्णालीको पीडीए खारेज कि डेढ वर्ष समय थप ?,२०६५ नेपाल सरकार र जीएमआरबीच एमओयू२०७१ पीडीए सम्झौता २०७३ वित्तीय व्यवस्थापन गर्न पहिलो पटक म्याद थप २०७४ वित्तीय व्यवस्थापन गर्न दोस्रो पटक म्याद थप २०७५ असोजयता वित्तीय व्यवस्थापन गर्न म्याद थप भएन२०७७ पुसमा जीएमआरद्वारा १८ महिना समय माग्दै व्यावसायिक योजनासहित लगानी बोर्डमा निवेदन२०७८ असोजमा सरकारद्वारा सुझाव कार्यदल गठन२०७८ फागुनमा पीडीए खारेज र वित्तीय व्यवस्थापन गर्न १८ महिना समय थप्न कार्यदलको सुझाव
आर्थिक वृद्धिमा कर्जा विस्तारको योगदान न्यून,"खुला बजारको नाममा अर्थतन्त्रमा संकट आउन दिनु पनि त भएन, जुन संकेत देखिइसकेको छ, उनले भने, आर्थिक विकासको चरणमा जापान, चीन, कोरियालगायत राष्ट्रले निर्देशित कर्जा प्रवाह गरेकै कारण ती राष्ट्रमा उच्च वृद्धि भएको थियो । त्यसबाट पनि पाठ सिक्न सकिन्छ । गत पुससम्म वित्तीय प्रणालीमा रहेको कुल निक्षेप अर्थतन्त्रको आकार कुल गार्हस्थ्य उत्पादन (जीडीपी) भन्दा करिब १५ प्रतिशत नाघेको छ । यसलाई विज्ञहरूले मुलुकको आर्थिक गतिविधिभन्दा वित्तीय क्षेत्रको वृद्धिदर उच्च भएको रूपमा विश्लेषण गरेका छन् । वित्तीय क्षेत्रको वृद्धि राम्रो भए पनि अर्थतन्त्रको वृद्धिदरभन्दा उच्च रहेकाले जोखिमको सम्भावना उत्तिकै रहेको उनीहरूले औंल्याएका छन् । यस्तो अवस्थामा नीति निर्माताले संयमित रूपमा नीति निर्माण गर्नुपर्ने विज्ञहरूको सुझाव छ ।जीडीपीको अनुपातमा निक्षेप सय प्रतिशत नाघ्नुले समग्र अर्थतन्त्रको वृद्धिभन्दा वित्तीय क्षेत्रको वृद्धिदर धेरै भएको पुष्टि हुने राष्ट्र बैंकका एक पूर्वकार्यकारी निर्देशकले बताए । यस्तो अवस्थामा वित्तीय क्षेत्रमा कुनै जोखिम आए त्यसको ठूलो असर अर्थतन्त्रमा पर्ने उनको विश्लेषण छ । वित्तीय क्षेत्रको वृद्धिदर उच्च हुनु राम्रो हो, उनले भने, सोहीअनुसार अर्थतन्त्रको वृद्धि हुन सकेन । यसकारण जोखिमको सम्भावना पनि त्यत्तिकै छ । यस्तो अवस्थामा वित्तीय प्रणालीमा रहेको रकमबाट पुँजी निर्माण हुन सक्दैन । यसकारण नीति निर्माताले नीति बनाउँदा यी कुरामा हेक्का राख्नुपर्ने राष्ट्र बैंकका उनको सुझाव छ ।कर्जा विस्तारले आर्थिक वृद्धिमा अपेक्षाअनुसार योगदान नपुग्नु सत्य भएको राष्ट्र बैंकका एक उच्च अधिकारीको भनाइ छ । कर्जाको ठूलो योगदान आयात वृद्धि, घरजग्गालगायत स्थिर सम्पत्तिको मूल्यवृद्धिमा पुगेको छ, ती अधिकारीले भने, यहीकारण पछिल्ला वर्षहरूमा राष्ट्र बैंकले निर्देशित कर्जाको हिस्सा बढाएर बैंक तथा वित्तीय संस्थाको कुल कर्जाको करिब ४५ प्रतिशत पुर्याएको हो । अहिले बाह्य क्षेत्र झन् कमजोर भएकाले समस्या समाधानका लागि राष्ट्र बैंकले निश्चित वस्तुमा नगद मार्जिनलगायत विविध नीतिगत व्यवस्था गरेको उनले जानकारी दिए । तथ्यांकअनुसार २०७६ असारमै वित्तीय प्रणालीमा रहेको निक्षेप सोही अवधिको जीडीपीको अनुपातमा शतप्रतिशतभन्दा केही धेरै थियो । गत असारमा आइपुग्दा यस्तो अनुपात बढेर जीडीपीको १ सय ११ प्रतिशत कायम थियो । यही क्रममा गत असोजसम्म जीडीपीको निक्षेप अनुपात १ सय १३३१ प्रतिशत पुगेको थियो । गत माघसम्म आइपुग्दा यस्तो अनुपात १ सय १४९६ प्रतिशत पुगेको छ । गत माघसम्म बैंक तथा वित्तीय संस्थाको कुल कर्जा प्रवाह जीडीपीसँगको अनुपातमा १ सय ९७१ प्रतिशत छ । २०७७ माघसम्म यस्तो अनुपात ९७२७ प्रतिशत थियो । गत असारसम्म मुलुकको जीडीपी ४२ खर्ब ६७ अर्ब ३२ करोड रुपैयाँ रहेको केन्द्रीय तथ्यांक विभागले जनाएको छ । जीडीपीको आकारभन्दा वित्तीय क्षेत्र (निक्षेप तथा कर्जा) आकार ठूलो हुनुले अर्थतन्त्रमा वित्तीय क्षेत्रको प्रभुत्व धेरै रहेको देखाउने विज्ञहरू बताउँछन् । यसले नागरिकको आयआर्जन हुने आर्थिक गतिविधि, रोजगारी सिर्जना, उत्पादनलगायत वास्तविक क्षेत्र छायामा पर्छन् । वित्तीय क्षेत्रमा रहेको पुँजी उत्पादनमूलक क्षेत्रमा उपयोग हुन नसक्दा यस्तो अवस्था आउने उनीहरूको विश्लेषण छ । विकास निर्माणमा रकम उपयोग हुन सकेन, विकास निर्माण पछि पर्यो भनेर यसलाई बुझ्न सकिन्छ, एक विज्ञले भने, यस्तो अवस्थामा सेयर बजार घरजग्गालगायत क्षेत्रमा पुँजी प्रवाह धेरै हुन्छ ।कर्जा वृद्धिले उत्पादन वृद्धि, औद्योगिकीकरण र रोजगारी सृजनामा योगदान नगरेको बैंकिङ क्षेत्रका विज्ञ अनलराज भट्टराईले स्विकारे । अपेक्षाभन्दा धेरै आयात र सम्पत्तिको मूल्य बढायो, उनले भने, तर मूल्य बढेअनुसार त्यो सम्पत्तिले प्रतिफल दिन सकेन । यस अवधिमा धेरै कर्जा उपभोगमा गएको र त्यसले आर्थिक वृद्धिमा प्रत्यक्ष योगदान नपुग्ने उनको भनाइ छ । कर्जाको गुणस्तरमा आफूहरूले विशेष चासो दिएको राष्ट्र बैंकका प्रवक्ता गुणाकर भट्टले बताए । कोभिड संक्रमणपछि कर्जा विस्तार उच्च भएको छ, कतै गुणस्तर खस्किएको त छैन भन्नेबारे हेरिरहेका छौं, उनले भने । कोभिडको जोखिमबाट बच्न गरिएको पहिलो र दोस्रो चरणको निषेधाज्ञाका कारण करिब चारपाँच महिना बैंकहरूको अत्यावश्यकबाहेक काम भएन । त्यसपछि खुलेको अवधिमा पनि बैंकिङ क्षेत्रको कर्जा उल्लेख्य बढ्यो । गत आर्थिक वर्षमा मात्र बैंक तथा वित्तीय संस्थाले करिब ८ खर्ब रुपैयाँ (२७ प्रतिशतले) कर्जा विस्तार गरेका थिए । यो राष्ट्र बैंकले तय गरेको कर्जा विस्तारको वार्षिक लक्ष्यभन्दा करिब ८ प्रतिशत बढी थियो । चालु आर्थिक वर्षको पहिलो ६ महिनामा बैंक तथा वित्तीय संस्थाले ४ खर्ब २२ अर्ब रुपैयाँ थप कर्जा विस्तार गरेका छन् । यो राष्ट्र बैंकले चालु आर्थिक वर्षका लागि तय गरेको वार्षिक लक्ष्यको करिब ६० प्रतिशत हो । गत आर्थिक वर्षको ६ महिनासम्ममा वाणिज्य बैंकहरूले ३ खर्ब ६६ अर्ब रुपैयाँ कर्जा विस्तार गरेका थिए । राष्ट्र बैंकले चालु आर्थिक वर्षमा १९ प्रतिशतका दरले निजी क्षेत्रतर्फ कर्जा विस्तार गर्ने लक्ष्य राखेको छ । तर गत आर्थिक वर्षको पुससम्मको तुलनामा चालु आर्थिक वर्षको सोही अवधिमा बैंक तथा वित्तीय संस्थाबाट प्रवाहित कर्जा २८ प्रतिशत बढेको राष्ट्र बैंकले जनाएको छ । तरलता अभाव बढेपछि पछिल्ला तीन महिना यता बैंक तथा वित्तीय संस्थाले कर्जा प्रवाह ठप्पजस्तै पारेका छन् । चालु आर्थिक वर्षको कर्जा विस्तार वृद्धिदर पछिल्लो पाँच वर्षयताकै सबैभन्दा धेरै भएको तथ्यांकहरूले देखाएका छन् । पछिल्ला पाँच वर्षमा बैंकहरूको कर्जा विस्तारदर औसत २२ प्रतिशत छ । उक्त अवधिमा न्यूनतम १६ देखि अधिकतम २८ प्रतिशतसम्म वार्षिक कर्जा विस्तार भएको देखिन्छ ।"
पोखराधनगढी सीधा उडान सुरु,"(पोखरा)  गण्डकी प्रदेशको पोखरा र सुदूरपश्चिमको धनगढी सीधा हवाई उडानबाट जोडिएका छन् । बुद्ध एयरले बुधबारदेखि पोखराधनगढी सीधा उडान सुरु गरेको हो । अन्तरप्रदेश पर्यटन प्रवर्द्धनको उद्देश्यसहित नेपाल टुर एन्ड ट्राभल एजेन्ट्स (नाट्टा) गण्डकी प्रदेशको पहलमा सातामा ३ दिन उडान हुने भएको छ । आइतबार, बुधबार र शुक्रबार उडान हुने बुद्ध एयरका पोखरास्थित स्टेसन म्यानेजर गौतम बरालले बताए । पोखराबाट बिहान ११ः४० मा १९ यात्रु बोकेर धनगढी जाने विचक्राफ्ट विमान धनगढीबाट दिउँसो १२ः५० मा फर्कने छ, बरालले भने ।पोखराबाट सडक यातायात हुँदै धनगढी पुग्न झन्डै २४ घण्टा लाग्छ । जहाजमा यो दूरी ५५ मिनेटमै पूरा गर्न सकिने भएको हो । भाडादर ६ हजार ९ सयदेखि १२ हजार २ सय ४० रुपैयाँसम्म तोकिएको छ । यात्रुको चाप र मागअनुसार दैनिक उडान भर्ने योजना रहेको बरालले बताए । बुधबार पहिलो उडानबाट नाट्टाको टोली धनगढी पुगेको छ । पहिलो उडानमा सवार १८ यात्रुलाई गण्डकी प्रदेशका पर्यटन, उद्योग, वाणिज्य तथा आपूर्तिमन्त्री मणिभद्र शर्मा कँडेलले बिदाइ गरे । नाट्टाको टोलीले २ दिनसम्म धनगढी र वरपरका पर्यटकीय गन्तव्यको भ्रमण गर्नेछ । नाट्टा सुदूरपश्चिम समिति र त्यहाँका व्यवसायीसँग अन्तरक्रिया पनि गर्नेछ । शुक्रबार सुदूरपश्चिमका ३ जना मन्त्री र व्यवसायीसहितको टोली पोखरा भ्रमणमा आउने कार्यतालिका छ ।दुई प्रदेशको राजधानीबीच सीधा हवाई उडान सञ्चालन हुँदा आन्तरिक पर्यटन प्रवर्द्धनमा सहयोग पुग्ने नाट्टा गण्डकीका अध्यक्ष सञ्जयकान्त सिग्देलले बताए । सीमा नजिक रहेकाले भारतीय पर्यटक आकर्षित गर्न सकिने सम्भावना उत्तिकै छ, उनले भने, पोखराका लागि धनगढी सम्भावित बजार हो । भारतको राजधानी दिल्लीलगायत ठूला सहर धनगढी नजिक रहेको, ठूला कलकारखाना खुल्ने क्रम बढेकाले पनि पोखराबाट उडान सुरु हुनु सुखद रहेको उनले बताए । नाट्टा गण्डकीका प्रथम उपाध्यक्ष हरिराम अधिकारीका अनुसार धनगढीको भ्रमणपछि सुदूरपश्चिमका पर्यटकीय गन्तव्यको खोजी हुनेछ । सुदूरपश्चिममा खप्तड, रामारोशन, बडिमालिकाजस्ता प्राकृतिक र धार्मिक महत्त्वका थुप्रै स्थान छन्, उनले भने, भीडभाडभन्दा शान्त ठाउँ रुचाउनका लागि यी नयाँ गन्तव्य हुन् । बसमा यात्रा गर्दा लामो समय लाग्ने भएकाले खर्चालु पर्यटक आकर्षित गर्न सीधा उडानले सहज हुने उनी बताउँछन् । पछिल्लो समय पोखरालाई महत्त्व दिएर उडान भरिरहेको बुद्ध एयरले आगामी शनिबारदेखि जनकपुरधाममा समेत सीधा उडान सेवा सुरु गर्दै छ । मधेस प्रदेशको निमन्त्रणामा पोखराबाट गण्डकी प्रदेशका मुख्यमन्त्रीसहितको टोली पहिलो उडानबाट जनकपुरधाम जानेछ । यसअघि मधेश प्रदेशका मुख्यमन्त्रीसहितको टोली गण्डकीको निमन्त्रणामा सिमराबाट उडान भरेर पोखरा भ्रमणमा आएको थियो । बुद्ध एयरले बिहीबार, शनिबार र सोमबार जनकपुरधामसम्मको उडान गर्ने जनाएको छ । भाडादर ४ हजार १ सयदेखि ९ हजार ३ सय ६० रुपैयाँ छ । निकट भविष्यमै प्रदेश १ को भद्रपुर र विराटनगरमा पोखराबाट उडान सेवा थाल्ने योजना बुद्ध एयरको छ । स्टेसन म्यानेजर गौतमका अनुसार सबै प्रदेशका मुख्य सहरसँग पोखरालाई जोड्ने योजनाअनुरूप यी सहरमा सीधा उडान भर्न लागिएको हो । यसअघि, काठमाडौंबाहेक भरतपुर, भैरहवा, नेपालगञ्ज र सिमरामा पोखराबाट सीधा उडान सुरु भइसकेको छ ।"
आन्तरिक रेमिट्यान्सको सीमा घटाइयो,"(काठमाडौं)  मुलुकको एक स्थानबाट अर्को स्थानमा रेमिट्यान्स कम्पनी तथा उसका सबएजेन्टमार्फत गरिने आन्तरिक रेमिट्यान्स स्थानान्तरणको सीमा घटाइएको छ । अब प्रत्येक व्यक्तिले प्रतिदिन बढीमा २५ हजार रुपैयाँ मात्र स्थानान्तरण गर्न पाउने भएका छन् । यो व्यवस्था बैंकिङ प्रणालीमार्फत हुने रकम स्थानान्तरणका लागि भने होइन । यसअघि यस्तो सीमा प्रतिव्यक्ति प्रतिदिन एक लाख रुपैयाँ थियो । तर, विदेशबाट नेपालस्थित सम्बन्धित व्यक्ति वा आफन्त (बेनीफिसियरी) लाई पठाएको रेमिट्यान्स रकम नगदमै भुक्तानी गर्न सकिने सीमा भने यथावत् राखिएको छ । राष्ट्र बैंकले मौद्रिक नीतिको अर्धवार्षिक समीक्षामार्फत आन्तरिक रेमिट्यान्सको विद्यनमान व्यवस्था पुनरवलोकन गर्ने घोषणा गरेको थियो । अहिले उक्त व्यवस्था कार्यान्वयनमा ल्याएको हो ।विदेशबाट हुन्डीमार्फत रेमिट्यान्स भित्रिँदा विदेशी मुद्रा नेपाल आउँदैन, विदेशमै रहन्छ । तर, नेपालमा रहेका हुन्डीका एजेन्टले सम्बन्धित व्यक्ति (पैसा प्राप्त गर्ने परिवार) सम्म वित्तीय प्रणालीमार्फत पैसा पुर्याउँछन् । यस प्रक्रियामा हुन्डी कारोबार सञ्चालक र रेमिट्यान्स कम्पनीहरूको मिलेमतो रहेको राष्ट्र बैंक स्रोतको दाबी छ । यो प्रक्रियाका लागि हुन्डी कारोबारीहरूले पिन कोडसहित नै सम्बद्ध घरपरिवारलाई पैसा पठाइरहेका हुन्छन् ।विदेशबाट हुन्डीमार्फत आएको कालो धन नेपालमा आन्तरिक रेमिट्यान्सका रूपमा सेतो बनाउने क्रम बढेको पनि राष्ट्र बैंक स्रोतको दाबी छ । उसका अनुसार विदेशमा हुन्डी एजेन्टलाई विदेशी मुद्रा दिएपछि त्यस दिनको विनिमय दरअनुसार नेपालमा रहेका एजेन्टले रेमिट्यान्स कम्पनीको आउटलेटमा नगद जम्मा गरिदिन्छन् । त्यो पैसा सम्बद्ध व्यक्तिकै बैंक खातामा जम्मा हुन्छ । विदेशबाट पैसा पठाएको बनाउन रेमिट्यान्स कम्पनीहरूले एउटा पिन कोड उपलब्ध गराउँछन् । हुन्डी कारोबारीले त्यो पिन कोड विदेशमा रहेको पैसा पठाउने व्यक्तिलाई पठाउँछ । विदेशमा रहेका व्यक्तिले पिन कोड आफ्नो परिवारका सदस्यलाई दिन्छन् । त्यही कोडमार्फत परिवारका सदस्यले बैंकमा गएर पैसा बुझ्छन् । उनीहरूले बैंकमार्फत विदेशबाट पैसा आएको रिसिप्ट नै पाउँछन् । यसरी हुन्डीलगायत अनौपचारिक रूपमा आएको कालो धन नेपालमा आएर बैंकिङ प्रणालीमार्फत सेतो भइरहेको राष्ट्र बैंकको आशंका छ । यो क्रमलाई कसरी नियन्त्रण गर्ने भन्ने सम्बन्धमा राष्ट्र बैंक, प्रहरीलगायत सरोकारवालाहरूबीच पटकपटक छलफल भइसकेको छ । जसबाट प्राप्त सुझावका आधारमा हाल आन्तरिक रेमिट्यान्सका लागि राष्ट्र बैंकले तोकिदिएको दैनिक १ लाख रुपैयाँसम्मको कारोबार सीमा घटाएर २५ हजार रुपैयाँमा झारिएको हो ।यस्तै, राष्ट्र बैंकले भारतबाट क्रेडिटमा हुने आयातसम्बन्धी व्यवस्थामा पनि कडाइ गरेको छ । मौद्रिक नीतिको अर्धवार्षिक समिक्षामार्फत ल्याइएको उक्त व्यवस्था एकीकृत निर्देशन संशोधनमार्फत कार्यान्वयनमा ल्याइएको हो । अब भारतबाट क्रेडिटमा आयात हुने मालसामानको हकमा समेत विदेशी विनिमय नियमित गर्ने फाराम (विविनिफा ४ ग) जारी गर्नुपर्नेछ । यसअघि यस्तो व्यवस्था थिएन । सामान आइसकेपछि भुक्तानीको समयमा मात्र बैंकमा गए हुन्थ्यो । नयाँ व्यवस्थाअनुसार अब भारतबाट क्रेडिटमा सामान आयात गरी भुक्तानी गर्दा बैंकमा र सामान छुटाउँदा भन्सारमा पनि विविनिफा जारी गर्नुपर्नेछ । यो फाराममा सामान, आयात रकमलगायत सबै विवरण उल्लेख गर्नुपर्छ । अधिकतम ३ हजार अमेरिकी डलरसम्मको सामान आयातको लागि नगद विदेशी मुद्रा उपलब्ध गराउन सकिने हालको व्यवस्था भने राष्ट्र बैंकले खारेज गरेको छ ।"
दुर्गमका विद्यार्थीलाई निःशुल्क इन्डक्सन चुलो,"काठमाडौं (कास) दुर्गम स्थानबाट आएर काठमाडौं उपत्यकामा अध्ययनरत विद्यार्थीहरूका लागि सरकारले निःशुल्क इन्डक्सन चुलो (विद्युतीय) उपलब्ध गराउने भएको छ । सरकारी र सामुदायिक शिक्षण संस्थाहरूमा अध्ययनरत विश्वविद्यालय तहका विद्यार्थीलाई इन्डक्सन चुलो अनुदान दिन लागिएको हो । अनुदान लिन विद्यार्थीहरूले आफ्नो नागरिकता, विद्यार्थी परिचयपत्र र सम्बन्धित शिक्षण संस्थाबाट सिफारिस लिएर फागुन २५ सम्म वैकल्पिक ऊर्जा प्रवर्द्धन केन्द्रमा आवेदन दिन सक्नेछन् । सरकारी र सामुदायिक संस्थाहरूमा स्नातक र स्नातकोत्तर तहमा अध्ययनरत दुर्गमका विद्यार्थीले निःशुल्क इन्डक्सन चुलो लिन आवेदन दिन पाउने वैकल्पिक ऊर्जा प्रवर्द्धन केन्द्रका वरिष्ठ अधिकृत कुन्दन पोखरेलले बताए । माध्यमिक तह (१२ कक्षासम्म) मा अध्ययनरत विद्यार्थीले भने यस्तो सुविधा पाउने छैनन् ।बिजुलीको आन्तरिक खपत बढाउन र खाना पकाउने ग्यासलाई विद्युतीय चुलोले प्रतिस्थापन गर्ने सरकारको उद्देश्यलाई सहयोग पुग्ने गरी केन्द्रले यस्तो कार्यक्रम ल्याएको हो, पोखरेलले भने, पहिलो चरणमा माग विश्लेषण गर्ने प्रयोजनका लागि पनि निवेदन माग गरिएकाले कति संख्यामा इन्डक्सन चुलो बाडिँदै छ भन्ने स्पष्ट छैन ।केन्द्रले निःशुल्क इन्डक्सन चुलो वितरणलाई पाइलट प्रोजेक्ट का रूपमा अघि बढाएकाले यसको बजेट र कति विद्यार्थीलाई बाँड्न लागिएको हो, स्पष्ट छैन । विद्युतीय चुलो प्रयोग बढाउन केन्द्रमार्फत यस्तो कार्यक्रम ल्याइए पनि यसको छनोट प्रक्रिया र अनुदान वितरणसम्बन्धी प्रावधान भने बन्न बाँकी रहेको जनाइएको छ ।"
एमसीसी कार्यान्वयनमा हातेमालो गरौं : चेम्बर,"काठमाडौं (कास) नेपाल चेम्बर अफ कमर्सले मिलेनियम च्यालेन्ज कर्पोरेसन (एमसीसी) सँगको परियोजना सम्झौता कार्यान्वयनमा सरकार र सरोकारवाला पक्षले हातेमालो गरेर अघि बढ्नुपर्ने बताएको छ । एमसीसी कार्यान्वयनको पाटो चुस्त बनाउन चेम्बरले आग्रहसमेत गरेको छ । विद्युत् प्रसारण लाइन निर्माणले मुलुकको विद्युत् व्यापारलाई टेवा प्रदान गर्ने हुँदा ऊर्जा क्षेत्रमा लगानी बढ्ने र सडक पूर्वाधारको स्तरोन्नतिले व्यापारमा सहजीकरण ल्याउने चेम्बरको भनाइ छ । ५० करोड अमेरिकी डलर र नेपाल सरकारले १३ करोड डलर लगानी गर्ने परियोजनाको सफल कार्यान्वयनले ५ वर्षमा नमुना विकासको आधार प्रस्तुत हुने चेम्बरको दाबी छ । एमसीसी परियोजनाअन्तर्गत निर्माण हुने ४ सय केभी क्षमताको शंखरापुरलप्सेफेदी, लप्सेफेदीरातामाटे, रातामाटेहेटौंडा, दमौलीबुटवल प्रसारण लाइन र सबस्टेसन मुलुकको आन्तरिक विद्युत् प्रणाली र अन्तरदेशीय विद्युत् व्यापारका लागि कोसेढुंगा सावित हुने चेम्बर अध्यक्ष राजेन्द्र मल्लले बताए । एमसीसी परियोजना बन्ने आधार खडा भएको छ । यसले निजी क्षेत्रमा पनि उत्साह जगाएको छ, उनले भने, यसलाई विशुद्ध आर्थिक परियोजनाका रूपमा ५ वर्षभित्रमा सफल कार्यान्वयन गरी आर्थिक समृद्धि तथा नमुना योजनाका रूपमा विकास गरिनुपर्छ ।राष्ट्रिय प्राथमिकता प्राप्त आयोजनालाई समेत समयमै सम्पन्न गर्ने वातावरण बनाउन चेम्बरले आग्रह गरेको छ । सम्झौता अनुमोदनले नेपालको विकासप्रतिको प्रतिबद्धताको सन्देश सम्प्रेषण हुने तथा लगानीको वातावरण बनाउन सहयोग पुग्ने उसको भनाइ छ । मुलुकको समग्र ऊर्जा क्षेत्रको विकास र विस्तारमा मूल समस्याका रूपमा रहेको प्रसारण लाइनको अभाव एमसीसी परियोजना कार्यान्वयन भएसँगै न्यूनीकरण हुनेछ, आर्थिक विकास, रोजगारी सिर्जना र नागरिकको जीवनस्तर सुधार गर्नेतर्फ एमसीसी परियोजना महत्त्वपूर्ण आधार हुने चेम्बरको दाबी छ ।"
'स्प्राइट को अफर : हरेक घण्टा स्मार्ट फोन जित्ने मौका,"काठमाडौं (कास) लेमनलाइम पेय पदार्थ स्प्राइट ले गर्मीयामलाई लक्षित गर्दै स्प्राइटसँग जित्ने मौका अभियान थालेको छ । जसअन्तर्गत ९ जना उपभोक्ताले फागुन ८ देखि चैत १६ सम्म हरेक दिन बिहान १० बजेदेखि बेलुका ७ बजेसम्म हरेक घण्टा एक थान सामसङ ग्यालेक्सी स्मार्टफोन जित्नेछन् । हरेक हप्ता एकएक थान स्मार्ट वाच र सामसङ स्मार्टफोन जित्ने मौका पनि पाउने कम्पनीले जनाएको छ । यसमा सहभागी हुन उपभोक्ताले लेबलमा रहेको क्यूआर कोड स्क्यान गर्नुपर्नेछ वा सिधै स्प्राइटको वेबसाइटमा लगइन गरी आफ्नो मोबाइल नम्बर र लेबल पछाडि रहेको सिरियल नम्बर प्रविष्ट गर्नुपर्नेछ । सहभागीले आफ्नो पूरा नामसहित ३४९४९ नम्बरमा लेबलको पछाडि रहेको सिरियल नम्बर पनि एसएमएस गर्न सक्नेछन् । यो अफर स्प्राइट र फ्यान्टाको २५० मिलिलिटरको पीईटी प्याक, ५०० मिलिलिटर, १५ लिटर र २२५ लिटरको बोतलमा पनि लागू हुनेछ ।"
दराजले घोेेषणा गर्यो ॅआईएमई पे डे,"काठमाडौं (कास) अनलाइन बजार दराज ले आईएमई पे सँग साझेदारी गर्दै आईएमई पे डे का रूपमा हरेक आइतबार आफ्ना उपभोक्तालाई छुटको घोषणा गरेको छ । दुवै पक्षबीच भएको सम्झौताअनुसार आईएमई पे वालेटमार्फत दराजमा भुक्तानी गर्दा हरेक आइतबार ग्राहकले १० प्रतिशत वा अधिकतम ३५० रुपैयाँसम्मको अतिरिक्त छुट पाउनेछन् । साथै, आईएमई पे भिसा कार्डमार्फत दराजमा भुक्तानी गर्दा १० प्रतिशत वा अधिकतम ५ सय रुपैयाँसम्मको अतिरिक्त छुट पाउनेछन् । सम्झौतामा दराज नेपालका डिजिटल पेमेन्ट एन्ड पार्टनरसिप प्रमुख अरुण फुयाँल र आईएमई पेका सहायक महाप्रबन्धक प्रमोदमान सिंह बस्न्यातले हस्ताक्षर गरे ।"
"हाइफ्युचरका फ्युचरफिट इभो, पल्स र कलरबड बजारमा","काठमाडौं (कास) हाइफ्युचरका उत्पादन फ्युचरफिट इभो स्मार्टवाच, पल्स स्मार्टवाच र कलरबड स्मार्ट वेयरेबल तथा अडियो डिभाइस नेपाली बजारमा भित्रिएका छन् । कम्पनीका अनुसार इभो बेजलफ्री डिस्प्लेमा उपलब्ध छ । यसमा बिल्टइन हार्ट रेट मनिटर तथा ब्लड अक्सिजन लेभल ट्र्याकर छ । १५७ इञ्च एचडी डिस्प्ले रहेको इभोका वाटरप्रुफ, ब्लुटुथ भर्सन, हेल्थ म्यानेजमेन्टलगायत विशेषता छन् । यसको मूल्य ५ हजार ९ सय ९९ रुपैयाँ तोकिएको छ । त्यस्तै, पल्स स्मार्टवाचमा १६९ इन्चको एचडी डिस्प्ले छ । यसको सुरुवाती मूल्य ४ हजार ९ सय ९९ रुपैयाँ तोकिएको कम्पनीले जनाएको छ । यसको बडी अल्ट्रा थिन अर्थात् ९७ एमएमको ज्यादै पातलो छ । कलरबड्समा १५ घण्टाको लामो ब्याट्री ब्याकअप, गुणस्तरीय कनेक्टिभिटी, पर्फेक्ट फिटइन इयर तथा आईपीएक्स५ वाटर रेजिस्टेन्स प्रविधि उपलब्ध छ । लिपोलिमर ब्याट्री रहेको यसको सुरुवाती मूल्य २ हजार ४ सय ९९ रुपैयाँ तोकिएको छ ।"
कांग्रेसका भ्रातृ संस्थाका तदर्थ समिति बनाउन गृहकार्य,"(काठमाडौं)  नेपाली कांग्रेसले विघटित भ्रातृ संस्थामा तदर्थ समिति (नयाँ नेतृत्व) निर्माणको गृहकार्य थालेको छ । यसका लागि केन्द्रीय कार्यसम्पादन समितिबाट स्वीकृत भ्रातृ संस्थाका विधानलाई सुझाव समेटेर अन्तिम रूप दिने काम भइरहेको छ ।फागुन ३ मा बसेको केन्द्रीय कार्यसम्पादन समितिको बैठकले नेपाल विद्यार्थी संघ, नेपाल तरुण दल, नेपाल महिला संघ, नेपाल प्रजातन्त्र सेनानी संघ, नेपाल किसान संघ, नेपाल आदिवासी जनजाति संघ, नेपाल लोकतान्त्रिक अपांग संघ, नेपाल तामाङ संघ, नेपाल ठाकुर समाज र नेपाल भूतपूर्व सैनिक संघका केन्द्रीय समिति भंग गरेको थियो । बैठकले सभापति शेरबहादुर देउवालाई पार्टीभित्र सबै पक्षसँग परामर्श गरेर फागुन मसान्तभित्र तदर्थ समिति निर्माण गर्ने जिम्मा दिएको छ । सभापति देउवाले कार्यसम्पादन समितिको म्यान्डेटअनुसार सबै भ्रातृ संस्थामा पदाधिकारीसहित पूर्ण कार्यसमिति घोषणा गर्ने तयारी गरेका छन् । ती समितिलाई तीनै तह (स्थानीय, प्रदेश र संघ) को निर्वाचन सम्पन्न भएको तीन महिनाभित्र अधिवेशन गर्ने जिम्मेवारी दिइनेछ । त्यसैले अब बन्ने तदर्थ समितिले करिब आधा कार्यकाल (डेढ वर्ष) बिताउने छन् । संशोधित विधानमा सबै भ्रातृ संस्थाको कार्यकाल ३ वर्ष तोकिएको छ । स्थानीय तह निर्वाचनमा सबै भ्रातृ संस्थाका नेताहरू खट्दा प्रभावकारी हुने भएकाले त्यसअगावै तदर्थ समिति निर्माणको तयारी भएको हो । सभापतिले पार्टी पदाधिकारीका साथै सम्बन्धित भ्रातृ संस्थाका पूर्वअध्यक्षसँग परामर्श गरेर तदर्थ समिति गठनको तयारी गर्नुभएको छ, देउवानिकट एक केन्द्रीय सदस्यले भने ।भ्रातृ संस्थाको नेतृत्व हत्याउन आकांक्षीहरूले दौडधुप पनि सुरु गरेका छन् । नेविसंघको नेतृत्वमा पुग्नका लागि प्रेमबहादुर शाही, मनीषजंग थापा, हिमान्त भण्डारी, गीता गुरुङ, मेघा शाहीलगायत दौडमा छन् तर तदर्थ समिति गठनमै ३२ वर्षे उमेर हद लागू भएमा नयाँ विद्यार्थी नेताले नेतृत्वको अवसर पाउने सम्भावना छ । नेपाल तरुण दलमा नेविसंघको जिम्मेवारीबाट रिटायर्ड भएका युवालाई समेट्ने प्रयास भइरहेको देउवानिकट एक केन्द्रीय सदस्यले बताए । तरुण दलका निवर्तमान कोषाध्यक्ष विद्वान गुरुङका साथै नेविसंघका पूर्वपदाधिकारीहरू सरोज थापा, पुष्पकुमार शाही नेतृत्वका बलियो प्रतिस्पर्धी हुन् । महिला संघमा निवर्तमान महासचिव धना खतिवडाका साथै प्रसिस महरा, विजया केसी, विनिता अधिकारी र उषा रावत मिश्र आकांक्षी छन् ।यी नेतृहरू पार्टीको केन्द्रीय सदस्यमा मनोनीत हुन पनि उत्तिकै प्रयासरत छन् । देउवाले तदर्थ समिति गठन गर्दा पार्टीभित्रको शक्ति सन्तुलनलाई पनि ख्याल गर्ने उनीइतर पक्षको अपेक्षा छ । सभापतिले स्थानीय तह निर्वाचनको मुखमा भ्रातृ संस्थामा सबै समूहको न्यायिक प्रतिनिधित्व गरेर पार्टी एकतालाई थप सुदृढ गर्नुहुनेछ, एक पदाधिकारीले भने, त्यही विश्वासका साथ कार्यसम्पादन समितिले उहाँलाई तदर्थ समिति गठनको जिम्मा दिएको हो ।महामन्त्री विश्वप्रकाश शर्माले तदर्थ समिति गठन गर्नका लागि भ्रातृ संस्थाका विधानलाई अन्तिम रूप दिने काम भइरहेको बताए । एकदुई दिनमा विधानको टुंगो लागेपछि तदर्थ समिति निर्माणको बाटो खुल्ने उनको भनाइ छ । विधानलाई अन्तिम रूप दिनका लागि उपसभापति पूर्णबहादुर खड्काको संयोजकत्वमा बुधबार र फागुन ९ मा पदाधिकारीबीच छलफल भएको थियो । पार्टीले २०७६ भदौमा केन्द्रीय सदस्य एनपी साउदको संयोजकत्वमा भ्रातृ संस्थाहरूको विधान संशोधन गर्नका लागि ७ सदस्यीय मस्यौदा समिति गठन गरेको थियो । समितिले नेपाल तरुण दल र आदिवासी जनजाति संघबाहेक ११ भ्रातृ संस्थाको विधानको मस्यौदा पार्टीलाई बुझाएको छ । मस्यौदा समितिले बुझाएको विधानमा एकरूपता कायम गरिएको छ । समितिका सदस्य रहेका गुरुराज घिमिरेका अनुसार भ्रातृ संस्थाहरूको पुरानो विधानमा प्रस्तावनामै एकरूपता थिएन । कतिपय संस्थाको त स्थापनाको उद्देश्य, संस्थाहरूको मूलभूत सिद्धान्त, आदर्श र प्रतिबद्धतासमेत थिएन । भ्रातृ संस्थाको प्रकृतिअनुसार मूलभूत उद्देश्य फरक भए पनि विधानमा पार्टीको विचार प्रतिविम्बित हुनुपर्छ, त्यसमै गन्जागोल अवस्था छ, घिमिरेले भने, हामीले त्यसलाई व्यवस्थित बनाउने काम गरेका छौं । समितिको संख्या र संरचना भने फरकफरक छन् ।"
जनकपुर साहित्य महोत्सव आजदेखि,"गोपनीयता खुलाउनेलाई जरिवाना र कैद िॅअपराधपीडित संरक्षण ऐन, २०७५ को दफा ६ मा जबर्जस्ती करणी, हाडनाता करणी, मानव बेचबिखन, यौन दुर्व्यवहारलगायतको कसुरमा कसैले पनि पीडितको पहिचान कुनै रुपबाट प्रकट गर्न नहुने उल्लेख छ । िअनुसन्धान वा अदालती कारबाहीका सिलसिलामा पीडितसँग कुनै कागज गराउनु, बयान लिनु वा बकपत्र गराउनुपरेमा पीडितलाई निजको पहिचान नखुल्ने गरी प्रस्तुत गर्नुपर्ने सोही ऐनमा उल्लेख छ । िॅबालबालिकासम्बन्धी ऐन, २०७५ मा बालबालिका भन्नाले अठार वर्ष उमेर पूरा नगरेको व्यक्ति सम्झनुपर्छ भनिएको छ । सोही ऐनको दफा ७८ को (२) मा कसैले पनि बालबालिकाविरूद्धको कसुरबाट पीडित बालबालिकाको पहिचान खुल्ने गरी कुनै पनि सञ्चारमाध्यममा सूचना वा समाचार सम्प्रेषण गर्नु हुँदैन भनिएको छ । ियही ऐनमा लेखिएको छ यो ऐन वा ऐनअन्तर्गत बनेको नियमविपरीत अन्य कुनै काम गरेमा त्यस्तो व्यक्तिलाई कसुरको मात्राअनुसार ५० हजार रुपैयाँसम्म जरिवाना वा १ वर्षसम्म कैद वा दुवै सजाय हुनेछ ।"
"लगानी, उपाधि र मछिन्द्र","०७० सालको पाठखेलाडीहरू जुन समयमा लिनुपर्ने, त्यही समयमा लियौं, मौकामा हीरा फोर्ने भन्छ नि हामीले त्यही गर्यौं, क्लबका उपाध्यक्षसमेत रहेका श्रेष्ठले भने, लिग हुनेनहुने टुंगो नहुँदै ३३ महिनाको तलब दिएर खेलाडी अनुबन्ध गरेका थियौं । हामीलाई आफ्नो खेलाडीमा भरोसा छ । उनीहरू अर्को सिजन पनि अरू क्लबमा जाँदैनन् । स्टार भए पनि उनीहरूलाई सम्हाल्न गाह्रो छैन, भएन । खासमा उनी स्विडिस प्रशिक्षक योहान कालिनले सम्हालेको मछिन्द्र लिगमा उपविजेता (२०७०) भएपछि राम्रो टिम बनाउन हौसिएका हुन् । त्यसबेला मछिन्द्रअन्तर्गत मछिन्द्र फुटबल क्लब को नेतृत्व उनले गरेका थिए । त्यो टिममा विप्लव गौतमको पनि भूमिका थियो ।श्रेष्ठले भने, ०७० सालको रिजल्ट देखाएर क्लब (बोर्ड) मा बुझाएँ । रेलिगेसनमै ८०९० लाख खर्च हुन्छ, अलि बढी खर्च गर्यो भने उत्कृष्ट टिम नै बन्छ भनेर राम्रो टिम बनाएको हो । रिजल्ट राम्रो आयो भने प्रायोजक पनि त्यैअनुसार आउने रहेछ । अघिल्ला सिजन चार वटा प्रायोजक पाएका उनले यसपालि त्यो संख्या १२ पुर्याए । विजेताको ७५ लाख त कब्जा नै भयो ।२०३२ सालमा स्थापित मछिन्द्रले २०६२ देखि ए डिभिजन लिग खेल्न थालेको हो । धेरैपल्ट रेलिगसन टार्नै मिहिनेत गरेको मछिन्द्र ०७० मा उपविजेता भयो । रेलिगेसनबिनाको ०७५ को लिगमा ७० लाख बजेटको टिम पुछारबाट दोस्रोमा रह्यो । त्यसबेला ४० लाख घाटा बेहोरेको उसलाई प्रायोजकले पनि पत्याएन । अर्को संस्करणमा १ करोड ३५ लाखको टिमले त मछिन्द्रलाई ऐतिहासिक उपाधि दिलायो । ११ लाख घाटा खेपेको सिजन खेलाडीलाई मासिक ४० हजारदेखि १ लाख १० हजारसम्म तलब दिएको थियो ।मछिन्द्रले २ करोड २० लाख बजेटमा उपाधि रक्षा गरेको हो । यसका लागि टोलीले खेलाडीलाई मासिक ३० हजारदेखि १ लाख २० हजारसम्म दिइरहेको छ । करिब १ करोड त खेलाडीकै तलबमा जान्छ, व्यवस्थापक श्रेष्ठले भने, यो सिजन नाफामा जान सक्छौं कि भन्ने छ । च्याम्पियन हुँदा लगानी उठाउन गाह्रो छैन । मछिन्द्रले पहिलोपल्ट एएफसी कप २०२२ छनोट खेल्दै छ । नकआउट प्रतियोगिता खेल्न मोफसलतिर पनि जाँदै छ । यसबाट कमाएर अर्को सिजन ठूलै लगानी गर्ने योजना छ । क्लबका अध्यक्ष सुनील कपालीले भने, दुईपल्ट च्याम्पियन भएका छौं । अब ह्याट्रिक गर्ने कोसिस गर्नेछौं ।"
झापा गोल्डकप तयारी पूरा,"(बिर्तामोड)  झापा गोल्डकप फुटबलको तयारी पूरा भएको छ । शनिबार सुरु हुने गोल्डकपका लागि टिम व्यवस्थापन, मैदान, प्यारापिट निर्माणलगायतका काम सम्पन्न भएको आयोजक झापा गोल्डकप समितिले जनाएको छ । पाँचौं संस्करणको गोल्डकप फागुन ३० सम्म चल्नेछ । गोल्डकपका लागि करिब दुई महिना लगाएर मैदान बनाइएको छ । मैदानमा खेलाडीलाई सहयोग पुग्नेगरी घाँस उमारिएको छ । करिब १० हजार दर्शक बस्न मिल्नेगरी बाँसको प्यारापिट निर्माण गरिएको छ । बजार सरसफाइ तथा स्वागत द्वारले बिर्तामोडलाई सिँगारिएको छ । गोल्डकपमा यस वर्ष घरेलु टोली झापा११ सहित ए डिभिजन क्लब नेपाल पुलिस, त्रिभुवन आर्मी, सशस्त्र प्रहरीको एपीएफ, थ्रीस्टार, संकटा, सातदोबाटो र जावलाखेल युथ क्लब सहभागी हुनेछन् । गोल्डकपमा दुई विदेश टिम एम एफसी दार्जिलिङ र आरपी एफसी सिक्किमसहित १० टिम सहभागी हुने गोल्डकपका संरक्षक जलकुमार गुरुङले बताए । शनिबार उद्घाटन खेल सातदोबाटो र जावलाखेल युथबीच हुनेछ । प्रतियोगिताका सबै खेल बिर्तामोड नगरपालिका३ बिर्ताबजारस्थित डोमालाल राजवंशी रंगशालामा हुनेछ । गोल्डकपमा पुरस्कार अघिल्लो वर्षकै कायम गरिएको छ । यसपालि पनि गोल्डकप विजेताले १२ लाख ५५ हजार र उपविजेताले ६ लाख ५ हजार रुपैयाँसहित ट्रफी प्राप्त गर्नेछन् । गोल्डकपका सर्वोत्कृष्ट खेलाडीलाई एक थान मोटरसाइकल प्रदान गरिने महासचिव गजेन्द्रबहादुर पौडेलले बताए । उत्कृष्ट गोलकिपर, डिफेन्डर, मिडफिल्डर र प्रशिक्षकलाई जनही २१ हजार तथा सर्वाधिक गोलकर्तालाई २५ हजार रुपैयाँ प्रदान गरिनेछ । प्रत्येक खेलका म्यान अफ द म्याचले ९ हजार ९ सय ९९ रुपैयाँ प्राप्त गर्नेछन् । आयोजक समितिले पहिलो पटक प्रतियोगिताको मस्कट, गीत र नारा सार्वजनिक गरेको छ । गोल्डकपको औपचारिक मस्कटमा हात्तीको छावा प्रतिनिधित्व गराइएको छ । हात्तीको छावाले फुटबल प्रहार गर्दै गरेको प्रतीकलाई गोल्डकपको मस्कटका रूपमा तयार गरिएको हो । झापा हात्ती प्रभावित जिल्ला हो । हात्तीबाट जिल्लावासीलाई पीडामात्र नभई पहिचान खोज्नुपर्ने भन्दै छावालाई मस्कटमा प्रयोग गरेको गोल्डकपका अध्यक्ष विनोद बस्नेतले जानकारी दिए । मस्कट प्राज्ञ पवन राजवंशीले तयार गरेका हुन् । जिल्लाको भूगोल र झापामा फुटबलप्रतिको लगाव समेट्दै गोल्डकपको छुट्टै गीत समेत तयार गरिएको छ । झापालाई फुटबलको हब का रूपमा विकास गर्नेगरी सबै पक्ष समेटेर गीत तयार गरेको बस्नेतले बताए । गोल्डकपको गीत वसन्त थाम्सुहाङले रचना गरेका हुन् । गायक डम्बर नेपाली, भिषण मुकारुङ, सुनीता थेगिम र दीपा लामाले स्वर दिएको गीतमा पारस मुकारुङले संगीत भरेका छन् । गोल्डकपको यस वर्षको नारा हाम्रो गौरव हाम्रो मान, झापा गोल्डकप हाम्रो शान तय गरिएको छ । कोभिड१९ का कारण दुई वर्षदेखि झापा गोल्डकप हुन सकेको थिएन । मोफसलकै लोकप्रिय मानिएको झापा गोल्डकपको पाँचौं संस्करण सम्पन्न गर्न करिब एक करोड ४० लाख रुपैयाँ खर्च लाग्ने बस्नेतले बताए । काठमाडौंबाहिर सबैभन्दा बढी फुटबल गतिविधि झापामा हुने गरेको आयोजक समितिको दाबी छ । जिल्लालाई फुटबल हब मा विकास गराउन तथा देश विदेशमा चर्चा कमाएको झापा११ फुटबल क्लबको विकास र प्रवर्द्धनका लागि २०७२ देखि झापा गोल्डकप सुरु गरेको गोल्डकपका परिकल्पनाकार तथा निवर्तमान अध्यक्ष महेन्द्रकुमार गिरीले बताए ।"
बुढासुव्बा गोल्डकप चैतमा,"सुनसरी (कास) अन्तर्राष्ट्रिय आमन्त्रण बुढासुब्बा टुबोर्ग गोल्डकप प्रतियोगिताको २३ औं संस्करण चैत अन्तिम साता हुने भएको छ । आयोजक धरान फुटबल क्लबले बुधबार पत्रकार सम्मेलन गर्दै चैत २६ देखि वैशाख ३ सम्म प्रतियोगिता गर्ने जानकारी दिएको हो । ०५५ सालदेखि नियमित हुँदै आए पनि कोरोना महामारीका कारण ०७७ सालको प्रतियोगिता भने रोकिएको थियो । यसपालि भने कोरोना महामारी क्रमशः शिथिल हुँदै गएकाले प्रतियोगिताको तयारी सुरु गरेको आयोजक क्लबका अध्यक्ष किशोर राईले बताए । अध्यक्ष राईका अनुसार धरान१६ स्थित रंगशालामा हुने प्रतियोगितामा आयोजकसहित ८ टिम सहभागी हुनेछन् । सहिद स्मारक लिगका उत्कृष्ट तीन टिम, भारतका दुई क्लब र मोफसलका दुई क्लबलाई प्रतियोगितामा सहभागी गराउने तयारी भइरहको उनले बताए । गोर्खा ब्रुअरीको टुबोर्ग मुख्य प्रायोजक, धरान उपमहानगरपालिका संयोजक, क्वालिटी नुडल्स इण्डस्ट्रिज, सुनसरी टेक्निकल कलेज र आईएमई सहप्रायोजक रहेको प्रतियोगिताको कुल पुरस्कार राशि १८ लाख १५ हजार रुपैयाँ छ । आयोजक क्लबका महासचिव प्रताप तामाङका अनुसार विजेताले ट्रफीसँगै १० लाख र उपविजेताले ५ लाख रुपैयाँ पुरस्कार पाउनेछन् । उत्कृष्ट खेलाडीले १ लाख ५० हजार पाउनेछन् । म्यान अफ द म्याचले १० हजार, सर्वाधिक गोलकर्ताले २० हजार, विधागत उत्कृष्टमा डिफेन्डर, गोलकिपर, मिडफिल्डर, स्ट्राइकरसहित प्रशिक्षकले जनही १५ हजार पाउनेछन् ।"
आरसीटीका पाँच प्रायोजक,"काठमाडौं (कास) रानीपोखरी कर्नर टिम (आरसीटी) लाई सहिद स्मारक लिग बी डिभिजन ०७८ को यात्रामा चार प्रायोजकले साथ दिने भएका छन् । आरसीटीलाई यसपल्ट प्रायोजन गर्नेमा फिडम एक्सपर्ट, रेन्जर होलसेलर, मिस्टर म्याकड्वेल, गुडफिल फिनान्स र नेपाल ऊल हाउस रहेका छन् । आरसीटीले बिहीबार आफ्नो पहिलो खेल खेल्दै छ । छपल्टको ए डिभिजन च्याम्पियन आरसीटीले फेरि माथिल्लो डिभिजन उक्लने लक्ष्यसहित प्रशिक्षक हरिओम श्रेष्ठको नेतृत्वमा टिम बनाएको छ । प्रशिक्षक श्रेष्ठले टिम ए डिभिजनमा उक्लन सक्षम रहेको दाबी गरेका छन् । टिम प्रमुखमा चंगेज श्रेष्ठ छन् । क्लबका अध्यक्ष सुरेशकाजी शाक्यले टिमको सफलताका लागि शुभकामना व्यक्त गरे ।"
सेमिफाइनल समीकरण,"नेपालगन्ज (कास) नेपालगन्जमा भइरहेको कमाण्ड सेनापति ट्रफी फुटबल प्रतियोगिताको सेमिफाइनलमा भैरवप्रसादले रुद्रध्वज र रणबमले चन्दनाथ गणविरुद्ध प्रतिस्पर्धा गर्नेछन् । बुधबार चन्दननाथले नन्दबक्सलाई ५० ले पराजित गर्दा चिरञ्जीवी सुनुवार, ईश्वर चौधरी, जितबहादुर मिजार र दीपेन्द्र राजवंशीले गोल गरे । रणबमले रुद्रध्वज गणलाई २१ ले हरायो । चित्रबहादुर खड्काले रुद्रध्वजलाई दिलाएको अग्रताविरुद्ध रणबमका अरुण खवास र रविन सदाले गोल गर्दै टोलीलाई जित दिलाए ।"
फ्रेन्डसिप क्रिकेट सुरु,काठमाडौं (कास) पाकिस्तानी राजदूतावासको आयोजनामा बुधबार सातौं नेपालपाकिस्तान फ्रेन्डसिप टी२० क्रिकेट प्रतियोगिता सुरु भएको छ । ९ दिने प्रतियोगितामा १२ टिमको सहभागिता रहेको छ । प्रतियोगिताका काठमाडौं महानगरका मेयर विद्यासुन्दर शाक्य र पाकिस्तानी राजदूत सैयद हैदर शाहले उद्घाटन गरेका थिए ।
केभीएसलाई सफलता,काठमाडौं (कास) केभीएस बुधबार छैटौं अर्किड कप अन्तरविद्यालय नकआउट छात्र फुटबल प्रतियोगिताको सेमिफाइनलमा पुगेको छ । केभीएसले कौस्तुभ एकेडेमीलाई २० गोलले हरायो । नेक्ससले श्रमशीललाई ४० र मनकामनाले कौटिल्यलाई टाइब्रेकरमा ५४ ले हराएका छन् ।
