शीर्षक,विवरण
जहाँ हरेक आमाले गुमाएका छन् सन्तान,"नेताको भोट बैंक ०५८ वैशाखअघि यो गाउँको नाम डुमकोट थियो । सुदूरपश्चिममा डुम शब्द दलितहरूलाई होच्याउनका लागि प्रयोग हुन्छ । सरकारी अभिलेखहरूमा यो गाउँको नाम अहिले पनि डुमकोट नै छ । ०५८ वैशाखपछि परिवर्तित नाम मुक्तिकोट नै अहिले बढी प्रचलनमा छ । यसको श्रेय तत्कालीन द्वन्द्वरत माओवादीलाई जान्छ । दलित मुक्ति मोर्चाका कार्यकर्ता आएर अब तपाईंहरूको मुक्तिका दिन नजिक आइसके । देशमा गणतन्त्र आउँछ । हामीजस्ता गरिब र दलितको सबैभन्दा पहिला मुक्ति हुन्छ । आजबाट यो गाउँको नाम मुक्तिकोट भयो भनेर उनीहरूले नै यो नाम राखेका हुन्, स्थानीय बाजे विकले भने । माओवादीले नाम फेरेसँगै गाउँको अवस्था पनि फेर्ने सपना देखाए । मुक्तिको सपनाले सदियौंदेखि गरिबीको दुश्चक्रमा परेका यहाँका युवालाई लोभ्यायो । डुमकोट मुक्तिकोट मात्रै नभएर माओवादीको आधार इलाकामा बदलियो । कालापहाडको मजदुरी गर्ने, मालिकको हलो जोत्नेदेखि ऋण काढेर गुजारा गर्नेहरूले पनि माओवादीलाई साथ दिए । केही युवा मुक्तिको सपना पूरा गर्नका लागि युद्धमा समेत होमिए । यसैक्रममा कालीकोटको थिर्पुमा तत्कालीन शाही सेनाको गोली लागेर २० वर्षीय ओब्ज विक मारिए । युद्धमै हिँडेका २५ वर्षीय हरि विक बेपत्ताको सूचीमा छन् । उनकै साथ लागेर हिँडेका १७ वर्षीय पान्जन विकको अत्तोपत्तो छैन । उनी अहिलेसम्म पनि बेपत्ताको सूचीमा परेका छैनन् न त आश्रित परिवारले नै केही राहत पाएको छ । दैनिकजसो गाउँमा आएर मुक्तिका कुरा गर्ने माओवादी नेताहरूको आगमन २०६४ को संविधानसभा निर्वाचनपछि यो गाउँमा पातलिन थाल्यो । माओवादी सरकारमा गएपछि नमस्कार गर्दै खाना खान आउने नेताहरू नमस्कार गर्दा पनि नफर्काउने अवस्थामा पुगे । तम्रै मुक्तिका लागि लडेका हौं । हाम्रो सरकार आए छि तम्रा दुःखका दिन जान्छन् भनेर खुब भाषण गर्थे, स्थानीय देवराज विकले भने, तिनै नेताहरू अहिले गाडी मोटरसाइकल हुइक्याउँदै हिँड्छन् । हामीले बिहानबेलुका अघाउन्जी भात खान पाएका छैनौं ।अरू पार्टीका नेताहरू चुनावका बेलाबाहेक आउँदैनथे । खानेपानी दिने, रोजगारी दिएर आफ्नै खुट्टामा उभ्याउने सपना देखाउँथे । उपचार नपाएर कसैले मर्न नपर्ने व्यवस्था गछौं भन्थे । केही पढेलेखेकालाई जागिरको प्रलोभन दिन्थे । बदलामा मुक्तिकोटवासीहरू नगदमै भोट दिन्थे । यो क्रम अझै पनि चलिरहेको छ ।मुक्तिकोटवासीको मत पाएर एमाले नेता हिक्मतबहादुर शाही, कर्णबहादुर थापा, लालबहादुर थापा संघीय संसद्मा पुगे । कर्ण थापा मन्त्री पनि भए । यस्तै प्रकाश शाह र बलदेव रेग्मी प्रदेशसभा सदस्य निर्वाचित भए । शाह करिब चार वर्ष सुदूरपश्चिम प्रदेशको आन्तरिक मामिला र आर्थिक मामिलामन्त्री समेत भए । कांग्रेसबाट दुई पटक प्रतिनिधिसभामा पुगेका देवराज जोशी अहिले सुदूरपश्चिम प्रदेश प्रमुख छन् । कांग्रेसबाटै प्रतिनिधिसभामा पुगेका जनकराज गिरी भूमिसुधार राज्यमन्त्री पनि भए । माओवादीका कर्णबहादुर विक र डबल शाह संविधानसभा सदस्य भए । विक उद्योग, वाणिज्य तथा आपूर्ति राज्यमन्त्री पनि भए । आफूले मत दिएका नेता पदमा पुगे, आफ्ना समस्या समाधान होलान् भन्ने सोचेका मुक्तिकोटका बासिन्दाले नेताहरूको अनुहार पनि देख्न पाएका छैनन् । अहिले पनि चुनावका बेला भोट माग्न त सबै आउँछन् । चुनाव सकिएपछि कसैले मुख देखाउँदैन्, स्थानीय सुनपुरी विकले भनिन् । स्थानीय सरकार आएपछि समस्या समाधान होला भन्ने आशा गरेका उनीहरूको दैनिकीमा अहिले पनि कुनै परिर्वतन आएको छैन । अब त सिंहदरबार गाउँमै आयो । प्रधानमन्त्री रोजगार कार्यक्रम आयो कोही बेरोजगार हुँदैन भनेर रेडियोले भनेको सुन्छौं, स्थानीय गोर्खे कामीले भने, हाम्रो लागि सरकार नै छैन कि क्या हो ? यहाँ केही पनि आएन । स्वामिकार्तिक खापर गाउँपालिकाका अध्यक्ष चिरञ्जीवी शाहीले भने स्थानीय सरकार आइसकेपछि यहाँ थुप्रै परिर्वतन भएको बताए । सुक्खा ठाउँ, पहिरोको जोखिम, छरिएर रहेको बस्ती भएका कारण भनेजस्तो काम गर्न नसकिएको र मुक्तिकोट गाउँ गरिबीमा रहेको जनाउँदै उनले यहाँको बस्ती स्थानान्तरण गरेपछि मात्रै उनीहरूले मुक्ति पाउने बताए । केही नभएको भन्ने होइन । सडक, खानेपानी, स्वास्थ्य चौकी हामी आए पछि बनाएका हौं । आवश्यक पर्दा अन्य सबै खालका सहयोग गरेका छौं, उनले भने, त्यो गाउ नै खडेरीको चपेटामा छ । पहिरो छ । उब्जाउ जमिन छैन । जनसंख्या बढ्दै गएकोले अब घर बनाउन पनि ठाउँ नपुग्ने अवस्था छ । मैले त बस्ती स्थानान्तरणको विकल्प देखेको छैन ।"
चिनियांँ परराष्ट्रमन्त्री वाङ शुक्रबार आउँदै,"नेपालमा अमेरिकी सहयोगमाथि चर्चा भइरहँदा बेइजिङले पटकपटक टिप्पणी गरे पनि नेपालले त्यसलाई अघि बढाएपछिको समयमा हुन लागेको यो भ्रमणलाई अर्थपूर्ण रूपमा हेरिएको छ । परराष्ट्र मन्त्रालय स्रोतका अनुसार भ्रमणका एजेन्डा भने अझै तय भइसकेका छैनन् । परराष्ट्र मन्त्रालयले अन्य मन्त्रालयसँग मिलेर एजेन्डाबारे गृहकार्य गरिरहेको छ । साथै, नेपालस्थित चिनियाँ दूतावाससँग समेत समन्वय गरेर द्विपक्षीय वार्ताको तयारी भइरहेको छ । परराष्ट्रमन्त्री वाङको नेपाल भ्रमणको पूर्वतयारीलाई मध्यनजर गरेर चिनियाँ राजदूत होउ यान्छीले परराष्ट्रमन्त्री खड्का, सभामुख अग्नि सापकोटा, माओवादी केन्द्रका अध्यक्ष पुष्पकमल दाहाल, गृहमन्त्री बालकृण खाँणलगायतसँग भेटवार्ता गरिसकेकी छन् । नेपाललाई लामो समयदेखि नजिकबाट चिनेका परराष्ट्रमन्त्री वाङ चिनियाँ राष्ट्रपति सी चिनपिङका प्रिय पात्र मानिन्छन् । वाङले अहिलेको भूराजनीति चलायमान भइरहेको अवस्थामा बेइजिङबाट कुनै न कुनै सन्देश लिएर आउने एक सरकारी अधिकारीले बताए । २०७६ असोज २५ र २६ मा २३ वर्षपछि चीनका राष्ट्रपतिका रूपमा सीले नेपालको दुईदिने राजकीय भ्रमण गरेका थिए । त्यस बेला परराष्ट्रमन्त्री वाङ भ्रमण दलका मुख्य सदस्य थिए । परराष्ट्रमन्त्री वाङले सन् २०१५ जुनमा पनि नेपाल भ्रमण गरेका थिए । यसअघि चीनबाट २०७७ मंसिर १४ मा चिनियाँ रक्षामन्त्री वेई फङ्गेले पनि नेपालको भ्रमण गरेका थिए ।"
'शिक्षा सबलीकरणमा कानुनी सुधार अपरिहार्य,लेखन प्रतियोगितामा सापकोटा उत्कृष्टसमिटका अवसरमा आयोजित नेपालको शैक्षिक नीति ः सुधारको चुनौती विषयक लेखन प्रतियोगितामा भक्तपुरको वीरेन्द्र सैनिक महाविद्यालयको ११ कक्षाकी छात्रा स्तुति सापकोटा सर्वोत्कृष्ट भएकी छन् । उनलाई शिक्षामन्त्री देवेन्द्र पौडेल र कान्तिपुर दैनिकका प्रधान सम्पादक सुधीर शर्माले प्रमाणपत्र र २१ हजार रुपैयाँ प्रदान गरे ।
म्यादीमा विद्यार्थीदेखि गृहिणीसम्म,"जागिर छैन, भाषा कक्षा पनि त्यति राम्रो भएको छैन, अस्थायी रूपमै भए पनि सरकारी जागिरे बन्नुपर्यो भन्ने सोच आयो, उनले भने, म्यादीको अनुभवले विदेशमा सेक्युरिटीमा जान पाइन्छ भन्ने पनि सुनेको छु । उपत्यकाका तीन जिल्लाका प्रहरी कार्यालयमा ५ हजार जनाभन्दा बढीले म्यादी प्रहरीका लागि आवेदन दिएका छन् । लाममा कतिपय महिला बच्चा च्यापेरै उभिएका थिए । महानगरीय प्रहरी कार्यालय रानीपोखरीका प्रवक्ता एसपी सन्तोषसिंह राठौरका अनुसार आगामी वैशाख ३० मा हुने स्थानीय तह निर्वाचनका लागि काठमाडौं उपत्यकामा ४ हजार ७ सय ३५ जना म्यादी प्रहरी भर्ना लिइँदै छ । महानगरीय प्रहरी परिसर भक्तपुर र ललितपुरमा पनि म्यादी बन्न चाहने युवाको भीड छ । पहिलो संविधानसभा र पछिल्लो २०७४ को निर्वाचनमा म्यादी प्रहरी भइसकेका जितेन्द्रसिंह धामी यसपालि पनि म्यादीको लाइनमा उभिएका थिए । कञ्चनपुरको वेदकोट६ सिसैयाका उनी तेस्रोपटक म्यादी प्रहरी हुन आवेदन दिन लागेका हुन् । निजी विद्यालयमा बसचालक उनलाई ४० दिन भए पनि घर खर्च चलाउन आम्दानी हुने आस छ । म्यादी हुँदा थोरै भए पनि सरकारी सेवाको अनुभवसँगै अलिअलि खर्च पनि आउँछ, सोमबार जिल्ला प्रहरी कार्यालय कञ्चनपुरमा लाम लागेका धामीले भने, सुरुमा जागिर खान सजिलो हुन्छ भन्ने थियो, अब त्यो उत्साह छैन, घर खर्च जुटाउने चिन्ता छ । वेदकोटका २० वर्षीय नरेश धामीको भने म्यादी हुन आउनुसँग भविष्य पनि जोडिएको छ । सेना वा प्रहरीमा जागिर खाने उनको धोको छ । त्यही पूरा गर्ने चरणका रूपमा यो भर्नालाई लिएका छन् । बुबाआमाले खेतीपाती गरेर उनलाई १२ कक्षासम्म पढाएका हुन् । अब अगाडि पढ्न सकिने अवस्था छैन, उनले भने, अरू जागिर खान पनि सकिँदैन, आर्मी वा प्रहरीमै भर्ती हुने इच्छा छ । घरमै बसेका उनलाई छोटो अवधि भए पनि रोजगारी पाइने भएकाले यसतर्फ रुचि भएको हो ।बिहानै आएको अहिलेसम्म लाइनमै छु, साँझसम्म पालो आउँछ, आउँदैन, शुक्लाफाँटा११ कलुवापुरकी सुनिता रानाले भनिन्, म्यादीमा भर्ना हुने रहर छ । उनी पहिलो पटक भर्ना हुन आएकी हुन् । १२ कक्षा सकेर घरायसी काममै व्यस्त उनी म्यादी भर्ना खुलेको थाहा पाएपछि साथीहरूसँगै जिल्ला प्रहरी पुगेकी हुन् । सुरक्षाकर्मीको शारीरिक अभ्यास निकै मन पर्छ, शुक्लाफाँटा११ कलुवापुरकी २७ वर्षीया सरिता रानाले भनिन्, पढेलेखेर पनि काम पाउन गाह्रो छ, घरमै खेतीपातीको काम गरिरहेका हामीहरूलाई यो अनुभव पनि ठूलो हुन्छ । कञ्चनपुरमा १ हजार ४ सय ६९ म्यादीको कोटा आएको छ ।उता मधेसका जिल्लाहरू धनुषा र सप्तरीमा पनि म्यादी प्रहरीमा आवेदन दिने युवायुवतीको भीड लागेको छ । धनुषा प्रहरीका डीएसपी जितेन्द्र बस्नेतका अनुसार ३ हजार ४ सय ८६ जना म्यादीका लागि आइतबार मात्रै एक हजार जनाले फाराम लिइसकेका थिए । सप्तरी प्रहरीका डीएसपी माधवप्रसाद काफ्लेका अनुसार राजविराजस्थित राज रंगशालामा म्यादी प्रहरी भर्नाका लागि आवेदन लिने काम भइरहेको छ । ३ हजार १ सय ३९ जना म्यादीका लागि आइतबारै २५ सय जनाले फाराम लिएका थिए ।कक्षा १२ पास गरेका पश्चिम नवलपरासीको सुनवल१३ का २३ वर्षीय राजीव मगर विदेश जाने तयारीमा छन् । सेक्युरिटी गार्डमा विदेश जान खोजेकाले उनलाई अनुभवको खाँचो छ । म्यादी प्रहरीमा भर्ना भएमा राम्रो कम्पनीमा सेक्युरिटी गार्डमा काम पाइने आशाले जिल्ला प्रहरी कार्यालय पश्चिम नवलपरासीको गेटअगाडि फाराम भर्न लाइनमा भेटिएका उनले सुनाए । अध्ययनअनुसार काम पाइएन, विदेश जाने तयारीमा छु, उनले भने, म्यादी प्रहरीको तालिमको सर्टिफिकेट पाइयो भने विदेशमा राम्रो कम्पनीमा सेक्युरिटीको जागिर पाइन्छ रे । बर्दघाट७ की शान्ति चौधरी यसअघिको स्थानीय चुनावमा पनि म्यादी प्रहरीमा भर्ना भएकी थिइन् । स्नातकसम्म अध्ययन गरेकी उनले यसबीचमा कुनै रोजगारी पाइनन् । श्रीमान्को कमाइको भरमा बस्नुपर्ने भएपछि अहिले पनि भर्ना हुन आएको उनले बताइन् । अरू अवसर पाउन सकिएन, यसअघि पनि भर्ना भएकाले अहिले अनुभवका आधारमा छनोट हुन्छु भन्ने लागेको छ, उनले भनिन् । जिल्लामा ७ स्थानीय तह छन् । १ हजार २९ जना म्यादी प्रहरी भर्ना गर्न लागिएको प्रहरी उपरीक्षक मनोजकुमार यादवले बताए । स्नातक तह पढिरहेकी दोलखा तामाकोसी२ झुलेकी २० वर्षीया संगीता योञ्जन र उनकी बहिनीले जिल्ला प्रहरीमा म्यादीका लागि आवेदन दिए । केही दिनका लागि भए पनि रोजगारी पाइने भएकाले आवेदन दिएका हुन् । दोलखामा ७ सय ९५ जना म्यादी माग गरिएको छ ।अघिल्ला दुई चुनावमा म्यादी प्रहरी भइसकेका सिन्धुलीको तीनपाटन१ छरछरेका ५३ वर्षीय धनबहादुर मोक्तानले म्यादीको जागिरले घरखर्चमा मद्दत पुग्ने बताए । सिन्धुलीमा १ हजार १ सय ६८ म्यादी भर्ना लिइँदै छ । पाल्पाको पूर्वखोलाका २६ वर्षीय कृष्ण पाण्डे जिल्ला प्रहरी कार्यालय रूपन्देहीमा थिए । लामो लाममा पालो कति बेला आउँछ भन्दै गर्मीमा पर्खिरहेका उनले जहाँबाट पनि म्यादीमा आवेदन दिन पाइने भएपछि भैरहवा आएको बताए । बुटवलमा बसेर लुम्बिनी वाणिज्य क्याम्पसमा स्नातक तह पहिलो वर्षको जाँच दिएँ, उनले भने, अर्को वर्षको कक्षा नचलुन्जेल जागिर गरम् भनेर आएको हुँ । शुद्धोधन८ का अमृत खड्का पालो कुरिरहेका थिए । उनले बीएड अध्ययन गरेको बताए । यसपछि अन्य जागिर खोज्ने बाटो खुला होला, उनले भने । पहिले एक ठाउँमा काम गरेको अनुभव बटुलिसकेका उनले प्रहरीमा भर्ती हुने रहरले पनि म्यादी हुन आएको बताए । मायादेवी८ की अनिता विकले पैसा कमाउन भर्ती हुन आएको बताइन् । उनले भनिन् जागिर खाने मन छ । रूपन्देहीका लागि २ हजार ३ सय ६० जनाको माग छ ।पाल्पामा आवेदन दिनेको भीड छ । स्थानीय तह निर्वाचनका लागि म्यादी प्रहरीको भर्ना खुलेसँगै फाराम भर्नेको भीड लागेको प्रहरीका सूचना अधिकारी लक्ष्मण पचभैयाले बताए । म्यादीमा भर्ना हुन आउनेमा पाल्पामा महिलाको संख्या भने कम छ । पाल्पामा १ हजार २१ जना म्यादी प्रहरीको माग छ । पाँचथरमा जिल्ला प्रहरी कार्यालय पुगेका युवायुवतीले घण्टौं लाममा उभिएर म्यादी प्रहरीका लागि आवेदन भरेका छन् । यसरी लाम लाग्नेमा स्नातकोत्तर गरिसकेकासँगै यसअघिका निर्वाचनमा म्यादीको अनुभव लिइसकेकासम्म छन् । भर्ना हुन आउनेमा आमाहरूको संख्या पनि उत्तिकै छ । केही महिला छोराछोरी बोकेरै दरखास्त बुझाउने लाइनमा बसेका देखिए । जिल्लामा ९ सय १६ जना म्यादी भर्ना लिइँदै छ । एकै दिन ३ सय जनाले दरखास्त दिएको जिल्ला प्रहरीका सूचना अधिकारी डम्बर विश्वकर्माले बताए ।स्थानीय तहको निर्वाचनमा नेपाल प्रहरीको सहयोगीका रूपमा जवानसरह सुविधासहित ४० दिन कार्यावधि तोकेर प्रहरी प्रधान कार्यालयले आइतबारबाट देशभर एकसाथ म्यादी प्रहरीको भर्नाका लागि आवेदन खुलाएको हो । फाराम भर्ने म्याद चैत ११ सम्म छ ।"
'अबको प्राथमिकता प्राविधिक शिक्षा,"काठमाडौं (कास) विद्यार्थी केन्द्रित सिकाइ प्रणाली नबनेसम्म शिक्षामा गुणात्मक सुधार सम्भव नरहेको सरोकारवालाले दाबी गरेका छन् । पर्याप्त नीतिगत व्यवस्था र पूर्वाधार तयार पारेर मात्रै गुणस्तरीय शिक्षा दिन नसकिने भएकाले सीपमूलक र व्यावहारिक सिकाइमा पहल गरिनुपर्ने धारणा सोमबार आयोजित कान्तिपुर एजुकेसन समिट२०२२ को अन्तिम सत्र पुरानो प्रणाली, नयाँ शिक्षा मा बोल्ने वक्ताहरूबाट आएको हो ।राष्ट्रिय योजना आयोगका पूर्वसदस्य उषा झाले विद्यालय भवनहरू थपेर मात्रै गुणात्मक शिक्षा हासिल गर्न नसकिने बताइन् । अहिले भएकै शैक्षिक संस्था पर्याप्त रहे पनि गुणस्तरीय शिक्षाको प्रत्याभूति हुन नसकेको उनको भनाइ छ । अहिले भएका विद्यालयको अवस्था कस्तो छ ? देशले शिक्षा क्षेत्रमा खोजेको के हो ? आजको आवश्यकता के हो भनेर जानुपर्थ्यो, उनले भनिन्, प्राविधिक शिक्षाको पहुँच बढाउने हो भने हामीले व्यक्तिलाई लक्षित गरेर कार्यक्रम बनाउनुपर्छ न कि कुनै भवन वा पूर्वाधार । शैक्षिक संस्थामा अब गुणात्मक नतिजा खोजिनुपर्छ ।सरकारले कसका लागि कस्तो खालको शिक्षा दिने भनेर प्राथमिकता निर्धारण गर्नुपर्नेमा शिक्षक मासिकका सम्पादक राजेन्द्र दाहालको जोड थियो । शिक्षामा सिकाइभन्दा शासनप्रशासन ज्यादा भएको छ, उनले भने, पाठ्यक्रम सुधार गरेर प्राविधिक र सीप विकासका गतिविधि बढाइनुपर्छ । अहिले शिक्षक बन्न चाहनेहरू घट्दै गएकाले अभिप्रेरित गर्न तलब वृद्धि अपरिहार्य रहेको उनले सुझाए ।निजी क्षेत्रलाई गाली गरेर मात्र शिक्षा क्षेत्रमा देखिएको सार्वजनिक र संस्थागतबीचको खाडल अन्त्य नहुने दाबी माई सेकेन्ड टिचरका सहसंस्थापक सुलभ बुढाथोकीले गरे । निजी क्षेत्रमा राम्रो र नराम्रो गर्ने दुवै छन्, त्यसैले निजी क्षेत्रलाई एउटै टोकरीमा राखेर दाँज्नु हुँदैन, उनले भने, राम्रो गर्ने निजी क्षेत्रलाई थपथपाउनु पनि पर्छ । निजी क्षेत्रलाई लुट्न आएको नजरले मात्रै हेरिने गरेको भन्दै उनले यस्तो भाष्य परिवर्तन गर्नुपर्ने बताए ।शिक्षा, विज्ञान तथा प्रविधिमन्त्री देवेन्द्र पौडेलले नयाँ शिक्षा ऐन जारी गर्न नसक्नु सरकारको गम्भीर त्रुटि भएको स्विकारे । शिक्षा ऐन २०२८ सालमा बनेको हो । नयाँ ऐन ल्याउन धेरै प्रयत्न भएको मैले मन्त्रालयको जिम्मेवारी लिएपछि थाहा पाएँ, उनले भने, ऐन ल्याउन धेरै पटक प्रयास भएको छ । हामीले संघीय र प्रादेशिक शिक्षा ऐनका लागि पछिल्लो ३ महिनामा मात्रै पनि धेरै काम गरेका छौं । नयाँ शिक्षा ऐन अतिआवश्यक रहे पनि केही व्यवस्थाहरू ऐन संशोधन गरेर समेत सरकारले कार्यान्वयन गरेको उनले जनाए । सबै प्रदेशमा ७ मेडिकल कलेज र प्रतिष्ठान खोल्नका लागि प्रक्रिया अघि बढाएका छौं, उनले भने ।आगामी वर्षदेखि एसईई पनि प्रदेशबाटै सञ्चालन गर्ने गरी तयारी भइरहेको उनले जानकारी दिए । १२ कक्षासम्मको पढाइ निःशुल्क गर्ने प्रक्रिया क्रमशः कार्यान्वयन हुँदै गएको छ । अहिले कुन विद्यालयको भौतिक अवस्था कस्तो छ भनेर नक्सांकनको काम गरिरहेका छौं, उनले भने, शिक्षक अभाव हुन नदिन छिट्टै गणित, अंग्रेजी र विज्ञान विषयमा अस्थायी रूपमै भए पनि दरबन्दी थप्छौं । शिक्षाक ८० प्रतिशतभन्दा बढी अधिकार स्थानीय तहमा रहेको र बाँकी पनि क्रमशः हस्तान्तरण गर्दै जाने नीति सरकारले लिएको उनले बताए । एकेडेमिक, क्रियात्मक, व्यावहारिक र उपदेशात्मक सुझाव नै भए पनि दिनुहोला, उनले थपे, तर पछिल्लो समय तल्लो तहका अधिकार कटौती गर्न थालियो भन्ने खालका कुरा आएका छन्, त्यो कदापि होइन, सरकार संघीयताको मर्मअनुसार काम गर्न प्रतिबद्ध छ । बहसको सहजीकरण कान्तिपुरका सम्पादक उमेश चौहानले गरेका थिए ।"
प्रतिस्पर्धामै बाँच्ने र फस्टाउन सक्ने शिक्षा चाहिएको छ,"अहिले हामी कुन युगमा छौं भनेर सोध्दा यसको उत्तर आउँछ अहिले विज्ञान र प्रविधिले अत्यन्तै उन्नति गरेको युगमा आइपुगेका छौं । अहिले विज्ञानले चमत्कार गरिदिएको छ । चिकित्सा, इन्जिनियरिङ, प्रविधि र कृषि शिक्षा निकै अगाडि बढेको छ । दोस्रो कुरा, अहिलको शिक्षा प्रतिस्पर्धात्मक छ । हामीलाई प्रतिस्पर्धामै बाँच्ने र फस्टाउन सक्ने शिक्षा चाहिएको छ । हाम्रा कमीकमजोरी थुप्रै छन् । तर, सच्याउँदै गयौं भने हामी सबल बन्दै जान्छौं । हामी धेरै दृष्टिकोणले पछाडि छौं । विज्ञान र प्रविधिको युगमा हामी यही क्षेत्रमै पछाडि छौं तर हामी पछाडि बस्न चाहँदैनौं, चाँडै अगाडि आउन चाहन्छौं ।अहिलेको शिक्षाको कुरा गर्दा, प्रमुख शिक्षाका दुई धार हुँदा रहेछन् । ती हुन् ज्ञानमुखी र सीपमुखी शिक्षा । हामीले ज्ञानमुखी शिक्षालाई बढावा दिँदै आएका छौं र यो नै महत्त्वपूर्ण हो भन्ने ठानेका छौं । सीपमुखी धारको शिक्षालाई हामीले जुन स्तरमा, जति महत्त्व दिनुपर्ने हो, त्यति दिन सकेका छैनौं । आज हामी कुराकानी गर्ने बेला सामुदायिक शिक्षाको प्रशस्तै कुरा गर्छौं । यसमा कुरा गर्नुपर्ने चिज पनि थुप्रै छन् । उच्च शिक्षाको कुरा त्यति नै धेरै गर्नुपर्नेछ, यसभित्र अनुसन्धान समेटिएको छ, नयाँ विधा पनि पहिल्याउनुपरेको छ, यो उत्तिकै महत्त्वपूर्ण छ ।सीपमूलक शिक्षाको धार अझै बढी महत्त्वपूर्ण छ । यो धार जति बलियो भयो, कमजोर वर्ग उत्तिकै सुध्रिन सक्छ । यो तीनवटै धार महत्त्वपूर्ण छन् । हामीले के बुझ्नुपर्छ भने औपचारिक शिक्षाको धार चाहिँ निकै लामो छ । यति लामो रहेछ कि पहिलो सिँढी पार गर्न, विद्यालय तहमा आधारभूत शिक्षा पूरा गर्न ८९ वर्ष लाग्दो रहेछ । त्यसपछि माध्यमिक शिक्षा पूरा गर्न अर्को चार वर्ष लाग्दो रहेछ, १३१४ वर्षभित्र १८१९ वर्षको उमेरमा विद्यार्थी पुगिसक्दा रहेछन् । त्यो पुग्नेमा एकथरीले कमाउनुपर्ने, कमाइ खानुपर्ने कुरा सिकिसकेको हुनुपर्ने रहेछ । धेरै परिवार, झन्डैझन्डै एकतिहाइ परिवार त्यो अवस्थामा रहेछन् । तर कमाइ खानुपर्ने शिक्षा तिमीले कति सिकेका छौ त भन्दा त्यतिखेरसम्म सिकेकै हुँदैन रहेछ । त्यो सिकाउने धार हामीले ८९ कक्षादेखि सुरु गर्ने भनेको छौं । तर यो धारमा हामी प्रबल हुन सकेका छैनौं ।अर्को के छ भने, सीप सिक्ने धारको चरित्र पूरै फरक छ । त्यो किन फरक भयो, त्यसबारे म आफ्ना धारणा राख्छु, यो धारमा मैले काम पनि गरेको थिएँ । सीप सिक्ने धारमा पाठ्यक्रम र पाठ्यपुस्तक बनाउने, पाठ्यविधि अपनाउने, त्यसको मूल्यांकन गर्ने, मूल्यांकनपछि उपाधि प्राप्त गर्ने यो सामुदायिक शिक्षाको धार हो । यो धारका लागि गुरु हुनुपर्छ, कक्षाकोठा हुनुपर्छ, स्पेस हुनुपर्छ, गृहकार्य गर्नुपर्छ । र, यो हामीले अपनाइरहेको विधि हो । यो विधिले हाम्रो आवश्यकतालाई कति पूर्ति गर्यो, यो हामीलाई थाहा छैन, यसको समीक्षा भएको छैन । अब हाम्रो अवस्था के भएको छ भने सीपमुखी धारलाई, सीप सिक्ने धारलाई श्रमिक कानुनले पनि १४ वर्षभन्दा मुनिकालाई तिमीले श्रमिकमा लगाउन पाउँदैनौ भन्छ । म्यानुअल लेबर प्रयोग गरेर काम सिक्न पनि पाउँदैनौ भनेको छ । भनेपछि १४ वर्षपछि मात्र काम लाग्ने भयो । १४१९ वर्षसम्म पुग्दा त उनीहरूले कमाइ खान सक्ने, आफूले गरेर खान सक्ने, परिवार पालेर खान सक्ने त्यति सीप पनि आर्जन गरिसक्नुपर्ने रहेछ । त्यो सीप आर्जन गर्न त्यहाँको मूल्यांकन कसले गर्छ ? कुन विधिले गर्छ ? अहिलेसम्म हामीले गरेको के हो भने प्रश्नपत्र पठाइदिने, परीक्षा दिलाउने, कापी जाँच्ने र नतिजा निकालिदिने । अब पनि यही विधि प्रयोग गर्ने हो कि परीक्षा नै अर्को विधिमा गर्ने हो ? शिक्षामा सबैभन्दा महत्त्वपूर्ण त शिक्षक हुन् । शिक्षकको क्षमता अभिवृद्धि गर्नु पनि उत्तिकै आवश्यक छ । उनीहरूलाई अपडेट गराइरहनुपर्छ । तर हामीकहाँ यस्तो पद्धति विकास गरिएको छैन । त्यसलाई हामीले सुधार गरिहाल्नुपर्छ । किनभने हामी प्रतिस्पर्धी बन्नु छ । हामी कुनै टेक्नोलोजीमा छौं भने ५ वर्षपछि त्यो आउटडेटेड भइसक्छ । त्यसलाई आउटडेटेड हुन नदिन र अपडेट गरिराख्ने मेकानिजम पनि राम्रो बनाउनुपर्छ । पहिलो सामुदायिक शिक्षामा नै सुधार गर्नुपर्छ । सार्वजनिक विद्यालयले राम्रो शिक्षा दिन सकेका छैनन् । विद्यालय स्तरमा शिक्षकको दरबन्दी छ । सरकारले तलब पनि दिएको छ । उनीहरूको प्रमोसन पनि भइरहेको छ । सबै कुरा सरकारले बेहोरिरहे पनि भनेको ठाउँमा काम लगाउन सकेको छैन । सीपमुखी शिक्षालाई १४ वर्षभन्दा तल सिकाउन पाइन्न भन्नेबित्तिकै त्यसभन्दा पछि सिकाउन नमुना शिक्षा बनाउन सक्नुपर्छ तर यस्तो भएको छ त ? केन्द्रको कुनै कुरा गाउँसम्म पुग्न निकै समस्या हुन्छ । यस्तो अवस्थालाई हामीले सच्याउनैपर्छ । निजी क्षेत्रसँग साझेदारी गर्ने कुरा पनि उठिरहेको छ । नीति निर्माण गर्नेहरूमा कति अनुभव छ भनेर हामीले हेर्नुपर्छ । शिक्षामा निजी क्षेत्रलाई जिम्मा दिँदै गर्दा त्यो परिवेश सहज थिएन । निजी क्षेत्रले सफल रूपमा काम गर्न सक्यो भने सरकारले पनि त्यो मोडलमा जान सक्छ भन्ने हाम्रो बुझाइ थियो । निजी क्षेत्रले रामो शिक्षा दियो पनि । महँगो भएपछि सबैको पहुँच पुगेन । निजी क्षेत्रलाई सीपमूलक शिक्षामा जान सरकारी क्षेत्रले पनि सघाउने भन्न सक्नुपर्छ । आधा व्ययभार सरकारले व्यहोर्ने र आधा निजी क्षेत्रले व्यहोर्न सक्थ्यो । तर यसो हुन सकेको छैन । त्यसकारण हामी सीपमूलक शिक्षामा पछि छौं । सीपमूलक शिक्षाका लागि लाइसेन्स लिनुपर्छ । आफ्नै स्रोतसाधनले सीप सिक्न सक्छौं । अरूबाट पनि सिक्न जान्नुपर्छ । भारतकै कुरा गर्दा केरलाका भोकेसनल जनशक्ति विदेशमा गएका छन् । कोरिया, इजरायलजस्ता मुलुक पोख्त नै भइसके । हामीले उनीहरूसँग सिक्न सक्छौं तर सिक्ने कसरी हो भन्ने जान्नुपर्छ । पहिला लगानी गरेर मात्रै सिकिँदैन । त्यसका लागि व्यवस्थित संरचना चाहिन्छन् । नेपालमा सीपमूलक शिक्षा आवश्यक छ भनेर बहस हुन थालेको निकै अघिदेखि हो । निजी क्षेत्रबाट गरेको लगानी सफल भयो भने मात्र समग्र शिक्षा क्षेत्र सफल भएको भन्न मिल्दैन । सरकारी शिक्षण संस्थाले गुणस्तरीय शिक्षा दिन्छन् भनेर पत्याउनै, मनाउनै गाह्रो छ । यी दुवै विषयलाई हामीले गहन रूपबाट हेर्नुपर्छ । अहिले हामीले सोच्नुपर्ने अर्को महत्त्वपूर्ण कुरा के भने यहाँको मान्छेले रामो कुरा सिक्नका लागि बाहिर नै जानुपर्ने हो त ? केही पहिले विदेशमा पढ्न जाने विद्यार्थीलाई नो अब्जेसन लेटर दिँदा नेपालमा त्यस्तो शिक्षा छ कि छैन भनेर हेर्ने भनिएको थियो । यदि नेपालभित्रै कुनै शिक्षा पाइरहेको छ भने त्यस्तो शिक्षा लिनका लागि बाहिर जानै पर्दैनथ्यो । जान दिन हुँदैनथ्यो । नेपालभित्र कुनै विषयको पढाइ नहुँदा मात्रै विदेशको विकल्प खोज्ने हो ।सरकारले अवलम्बन गर्नुपर्ने अर्को धारमा रूपमा नीति बनाउँदा विज्ञहरूसमेत राखेर बनाइनुपर्छ । सरकार आफूले एक्लै मात्रै बनाउने होइन । हामीले हालसम्म गरेको नीतिगत उपलब्धि राम्रो छ । भएका व्यवस्था राम्रा छन् । तर कार्यान्वयनमा कठिनाइ हो । शिक्षा, स्वास्थ्यजस्ता क्षेत्रमा राष्ट्रिय नीति आवश्यक पर्छ । राष्ट्रिय नीति भनेको सबै राजनीतिक दलले समान धारणा र योजनासहितको नीति बनाउनुपर्छ । न कि, फरकफरक नीति बनाउने । हामीले सबै मिलेर नै राष्ट्रिय नीति बनाउने हो । बनाउँदै, भत्काउँदै फेरि बनाउँदै गर्दै जाने होइन । अब हामीले क्षेत्रगत रूपमा सीप सिकाइमा लाग्नुपर्छ । जस्तो कि अब सूचना प्रविधि र सञ्चारका क्षेत्रमा हामीले शिक्षा दिन सक्नुपर्छ । किनकि यो अबको विश्वव्यापी आवश्यकता हो । त्यस्तै, हाम्रोमा कृषि क्षेत्र अझै विकसित भइसकेको छैन । यो क्षेत्रमा पछि परिसकेका छौं । सरकारसँग आस नगरीकन पनि भएको छैन । तर उपलब्धि पनि सोचेअनुरूप छैन । त्यसकारण सरकारी र निजी दुवै क्षेत्रको सहकार्य र समन्वय आवश्यक छ ।विश्वविद्यालय मुनाफामुखी हुने होइन । त्यसो हुन सकेमात्र राम्रो र गुणस्तरीय शिक्षा सम्भव छ । यो मेरो अनुभवका आधारमा भनेको हुँ । हामीले गर्न सक्छौं । यो हुन्छ भन्ने चाहना हुनुपर्छ । सरकारले विश्वविद्यालय चलाउने होइन । त्यसलाई स्वायत्त बनाउनुपर्छ । सरकारले सुझाव दिन सक्छ । सिकाइको वातावरण बनाइदिने हो । तर हस्तक्षेप गर्ने होइन । (सोमबार राजधानीमा भएको कान्तिपुर एजुकेसन समिटमा प्राडा शर्माको मन्तव्य)"
जनप्रतिनिधिले राजीनामा दिनुपर्ने प्रावधानमा विवाद,"(काठमाडौं)  निर्वाचन आयोगले आचारसंहितामा राखेको स्थानीय तहका पदाधिकारीले आउँदो निर्वाचनमा उम्मेदवारी दिन चाहेमा राजीनामा गर्नुपर्ने प्रावधानको विरोध हुन थालेको छ । एमाले अध्यक्ष केपी शर्मा ओलीले सोमबार पार्टीको पोलिटब्युरो बैठकमा आयोगले गरेको निर्णय एमालेविरुद्ध भएको भन्दै आक्रोश पोखे । आयोगले महत्त्वपूर्ण निर्णय गर्दा दलहरूसँग छलफल र परामर्श नगरेकामा उनले आपत्ति जनाए । निर्वाचन आयोग एमालेविरुद्ध नलागोस्, उनले भने ।आयोगले आचारसंहितामा उम्मेदवार बन्न स्थानीय तहमा पारिश्रमिक र सुविधा लिने व्यक्तिले राजीनामा दिनुपर्ने प्रावधान राखेको छ । यो व्यवस्था संविधानविपरीत भएको भन्दै सिन्धुपाल्चोकको हेलम्बु गाउँपालिका अध्यक्ष निमा ग्याल्जेन शेर्पा र इन्द्रावती गाउँपालिकाका भवनाथ आचार्यले सर्वोच्च अदालतमा रिट दर्ता गरेका छन् । रिटमा भनिएको छ, कानुनले पारिश्रमिक पाउनेलाई उम्मेदवार बन्न अयोग्य भनेकामा आचारसंहिताले सुविधा पाउनेलाई पनि अयोग्य बनाउनुमा सरकारबाट पेन्सन खानेलाई पनि अयोग्य बनाउने नियत देखिन्छ । पेन्सन पनि सुविधा हो । ५ वर्षका लागि जनताले निर्वाचित गरेको व्यक्तिलाई निर्वाचन आयोगले राजीनामा गर भन्न मिल्दैन ।स्थानीय तह निर्वाचन ऐनको दफा १३ को घ मा स्थानीय तह र सरकारबाट अनुदानप्राप्त संस्थामा पारिश्रमिक पाउने गरी बहाल रहेको व्यक्ति उम्मेदवार बन्न अयोग्य हुने व्यवस्था छ । ऐनमा पारिश्रमिक भने पनि आयोगले सुविधा लिनेलाई अयोग्य भनेको रिट निवेदकको दाबी छ । संविधानको धारा ३०६ को खण्ड (छ) मा तलब, भत्ता र अन्य कुनै किसिमको पारिश्रमिक तथा सुविधासमेतलाई पारिश्रमिकको परिभाषामा समेटिएकाले राजीनामा दिनुपर्ने प्रावधानलाई आचारसंहितामा राखिएको आयोगका प्रवक्ता शालिग्राम पौडेलले बताए । स्थानीय तहका पदाधिकारीले ०७६ कात्तिकअघिसम्म पारिश्रमिक लिने गरे पनि सर्वोच्च अदालतले स्थानीय तहका जनप्रतिनिधिले मासिक पारिश्रमिक लिनु असंवैधानिक ठहर गरेर रोक्न आदेश दिएको थियो । प्रधानन्यायाधीश चोलेन्द्रशमशेर राणा, दीपककुमार कार्की, केदारप्रसाद चालिसे, मीरा खड्का र हरिकृष्ण कार्कीको संवैधानिक इजलासले पारिश्रमिक लिन नहुने आदेश दिएको थियो । त्यसपछि स्थानीय तहका पदाधिकारीले बैठक भत्ता, गाडी, औषधि उपचारलगायतको सुविधा लिँदै आएका छन् ।निर्वाचनमा सहभागी सबै उम्मेदवारलाई समान मैदान उपलब्ध गराउनु आयोगको जिम्मेवारी भएको उनले बताए । स्थानीय तहमा बहाल रहेको पदाधिकारी सो पदमा बहाल रहेरै उम्मेदवार हुँदा स्थानीय तहको साधन, स्रोत र पहुँचको उपयोग गर्न सक्ने र अन्य प्रतिस्पर्धीले सो सुविधा नपाउँदा निर्वाचनमा सबै उम्मेदवारलाई समान अवसर हुन्छ भन्ने सिद्धान्तविपरीत हुन्छ, यस्तो अवस्थामा स्वच्छ प्रतिस्पर्धा हुँदैन, शर्माले भने । स्थानीय कार्यपालिकाका पदाधिकारी पदमै रहेर निर्वाचनमा सहभागी हुँदा अधिकार दुरुपयोग गरेर निर्वाचनको स्वच्छतामा असर पर्न सक्ने देखिएको आयोगको ठहर छ । स्थानीय तहको विकास निर्माण, सेवा प्रवाह, स्थानीय जनताको व्यक्तिगत समस्या र सिफारिसलगायतका दैनिक जीवनसँग सम्बन्धित क्रियाकलापमा प्रत्यक्ष सहभागी हुने भएकाले अधिकार दुरुपयोग गरेर निर्वाचनको स्वच्छतामा असर पर्न सक्ने देखिन्छ, शर्माले भने ।स्थानीय तह निर्वाचन नियमावलीको अनुसूची १ मा उम्मेदवारले मनोनयन फाराममा सरकारी कोषबाट पारिश्रमिक वा आर्थिक सुविधा पाउने कुनै पनि लाभको पद धारण नगरेको स्वघोषणा गर्नुपर्ने प्रावधान छ । स्थानीय तहको कुनै पदमा निर्वाचित वा मनोनीत कुनै पदाधिकारीलाई पदमा बहाल रहँदासम्म लाभको पद धारण गरेको व्यक्ति होइन भनी मनोनयनपत्र स्वीकृत गर्न सक्ने कानुनी आधार नै छैन, शर्माले सोमबार पत्रकार सम्मेलनमा भने, ०७४ सालमा पदाधिकारी थिएनन्, त्यसैले लागू भएन । अहिले पदाधिकारी भएकाले यो लागू भएको हो । कानुनी व्यवस्थालाई मध्यनजर गरेरै यो व्यवस्था लागू गर्ने निर्णय गरिएको हो । संघीय संसद् तथा प्रदेशसभा सदस्यका लागि निर्वाचित वा मनोनीत हुने राजनीतिक पदमा बहाल रहेको व्यक्तिलाई उम्मेदवार हुन संविधानले बन्देज नगरेको भए पनि स्थानीय तहको निर्वाचनमा उम्मेदवार हुने व्यक्तिलाई त्यस्तो छुटको व्यवस्था नभएको आयोगको दाबी छ । अधिवक्ता टीकाराम भट्टराईले स्थानीय तहका पदाधिकारी कार्यकारी पद भएकाले राजीनामा दिनुपर्ने प्रावधान संविधान र कानुनले परिकल्पनासमेत नगरेको बताए । कार्यपालिकामा रहनेले राजीनामा दिनुपर्ने व्यवस्था कतै पनि छैन, स्थानीय तहमा पद रिक्तताको परिकल्पना नै गरिएको छैन, उनले भने, आयोगले आचारसंहितामा राखेको प्रावधान संविधान र कानुनविपरीत छ । पदाधिकारीले उम्मेदवारी दिएपछि पालिकाबाट प्राप्त स्रोतसाधन प्रयोग गर्न नसक्ने र भत्ता लिन नमिल्नेजस्ता प्रावधानबाहेक अरू व्यवस्था आचारसंहितामा राख्न नमिल्ने उनले बताए ।सर्वोच्चमा परेको रिटमा स्थानीय तह भनिए पनि छुट्टै सरकार भएकाले खाली गर्न नहुने उल्लेख छ । गाउँमा गएको सिंहदरबारलाई निर्वाचन आयोगको कारणले एक महिना खाली गर्न मिल्दैन, आयोगलाई आचारसंहिता बनाउने अधिकार छ तर राजीनामा गर भनी बाध्य गर्न मिल्दैन, रिट निवेदनमा उल्लेख छ, राजीनामा बाध्यकारी नभई स्वैच्छिक हुन्छ । स्थानीय तहका पदाधिकारीले राजीनामा दिएपछि उक्त पद करिब २० दिन रिक्त हुँदा स्थानीय तह नै ठप्प हुने तर्क गर्नु युक्तिसंगत नभएको प्रवक्ता शर्माले बताए । राजीनामा दिएपछि पनि कार्यसम्पादन रोकिने अवस्था छैन, कार्यवाहक भई कार्य गर्न सक्ने व्यवस्थाअनुसार स्थानीय तहको निर्वाचनमा कुनै बहालवाला पदाधिकारीले राजीनामा दिई उम्मेदवारी दर्ता गराएमा स्थानीय तहको कार्य सञ्चालनमा कुनै समस्या सिर्जना नहुने देखिन्छ, शर्माले भने ।"
चुनावी तालमेलको विकल्पमा एमाले खुला,"(काठमाडौं)  पाँचदलीय गठबन्धनविरुद्ध तीनै तहको निर्वाचनमा एक्लै भिडेर बहुमत हासिल गर्ने बताउँदै आएको एमालेले चुनावी तालमेलको विकल्प खुला राख्ने भएको छ । सोमबार बसेको पोलिटब्युरो बैठकमा एमाले अध्यक्ष केपी शर्मा ओलीले वाम गठबन्धन सम्भव नभए पनि आवश्यकताका आधारमा अन्य शक्तिसँग तालमेल हुन सक्ने बताएका छन् । बैठकमा पोलिटब्युरो सदस्यहरूले वाम गठबन्धन र चुनावी तालमेलबारे पार्टीको नीतिबारे धारणा माग गरेपछि अध्यक्ष ओलीले वाम गठबन्धन हुन नसक्ने तर आवश्यकताका आधारमा तालमेल हुन सक्ने बताएका हुन् । स्थानीय निर्वाचनमा आवश्यकताअनुसार जुनसुकै दलसँग पनि तालमेल हुन सक्छ तर वाम गठबन्धन हुँदैन, ओलीको भनाइ उद्धृत गर्दै पोलिटब्युरो सदस्य महेश बस्नेतले भने । पछिल्लो समय एमालेको माओवादी केन्द्र र एकीकृत समाजवादीसँग तिक्ततापूर्ण सम्बन्ध छ । मोहनविक्रम सिंह नेतृत्वको नेकपा मसालले भने एमालेसँग चुनावी तालमेल गर्ने निर्णय यसअघि नै गरिसकेको छ ।बैठकमा स्थायी कमिटी सदस्य घनश्याम भुसाल र रघु पन्तले कम्युनिस्ट पार्टीहरूबीच गठबन्धन र एकता हुनुपर्ने प्रस्ताव गरेपछि ओलीले त्यसको जवाफ दिएका थिए । भुसालले भने आसन्न निर्वाचनमा वामपन्थीको जित सुनिश्चित गर्न पनि एकता आवश्यक भएको बताएका थिए । वाम गठबन्धनको नाममा प्रचण्ड र माधव नेपाललाई साथ र हात दिएर हिँड्न सकिन्न, अध्यक्ष ओलीको भनाइ उद्धृत गर्दै बस्नेतले भने, पार्टी फुटाउने, १९ बुँदे आरोप लगाउने, अध्यक्षलाई कारबाही गर्ने, कम्युनिस्ट पार्टीको सरकार ढाल्नेहरू नाम वामपन्थी, काम कांग्रेसपन्थीहरूसँग एकता सम्भव छैन । बरु कार्यकर्तालाई पार्टीमा प्रवेश गराउने र उचित भूमिका, जिम्मेवारी दिएर जान सकिन्छ । भुसाल र पन्तको प्रस्तावको विपक्षमा बोलेका बस्नेतसहित कर्ण थापा, हिक्मत कार्कीलगायत नेताहरूले गत निर्वाचनमा गरिएको वाम गठबन्धन प्रत्युपादक भएको र अहिले पार्टी बलियो अवस्थामा रहेकाले यसबारे सोच्नु नपर्ने बताएका थिए । त्यसबाहेक अन्य केही नेताले स्थानीय तहमा आवश्यकताका आधारमा तालमेलको ढोका भने खुला राख्न सुझाव दिएका थिए । स्थानीय आवश्यकताका आधारमा चुनावी तालमेल हुन सक्छ तर त्यसबारे पनि केन्द्रीय कमिटी बैठकमा छलफल गर्ने निर्णय भएको छ, बस्नेतले भने ।उपमहासचिव पृथ्वीसुब्बा गुरुङले पनि आवश्यकताका आधारमा अन्य दलसँग चुनावी तालमेल हुने बताए । अहिले नै हामीले निर्णय गरिसकेका छैनौं तर स्थानीय तहका उम्मेदवारको जित्ने सम्भावना, अन्य पार्टीका उम्मेदवारको अवस्थालगायत विषय हेरेर सहकार्य वा तालमेल हुन सक्छ, उनले भने, तर वाम एकता गर्ने निर्णय गरेर चुनावी तालमेल गरौं भनेर जाँदैनौं । गुरुङले एमाले एकल शक्तिसाथ चुनावमा जाने बताए । हामी आफ्नो शक्तिमा विश्वास गर्छौं, सबै स्थानीय तहमा एकल बहुमतका साथ सरकार निर्माण गर्ने कुरामा लाग्छौं, उनले भने ।बैठकमा ओलीले कलात्मक ढंगले निर्वाचन सार्ने प्रयास भइरहेको बताएका थिए । निर्वाचन आयोगका गतिविधि र त्यसमा सत्तारूढ गठबन्धनको संलग्नतालाई ध्यानपूर्वक नियाल्नुपर्ने ओलीको भनाइ छ । अझै पनि निर्वाचन सार्ने, नगराउने, पर धकेल्ने तयारी भइरहेको छ, त्यो पनि कलात्मक ढंगले भइरहेको छ, अरू आयुक्तहरूको नियुक्ति बदर गराउने हो भने दुई जनाले मात्रै गर्न सकिन्छ कि सकिँदैन भन्ने छलफल भइरहेको छ, ओलीको दाबी थियो ।ओलीले निर्वाचन आयोगले मतपत्रको रङ हरियो राखेकामा पनि आपत्ति जनाएका छन् । उनले सत्तारूढ गठबन्धनसँग परामर्श गरेर आयोगले रूख को जस्तै मतपत्रको रङ राख्न खोजेको बताए । सत्ता गठबन्धनसँग परामर्श गरेर हरियो, नीलो राख्नुपर्ने ? अहिलेसम्म रङको कारणले चुनाव चिह्न चिनिएन भन्ने कुनै मतदाताबाट प्रश्न आयो ? रङ बदलेर हरियो किन राख्नुपर्यो ? सकेदेखि अरू पनि हरियो बनाउँछन् होला । सूर्य कसरी हरियो हुन्छ ? उनले भने । यतिबेला निर्वाचन आयोग स्पष्ट रूपमा एमालेविरोधी बनेको आरोप ओलीको थियो । यस पटक हामी मतपेटिका आँखाबाट ओझेल हुन दिन्नौं, हाम्रो आँखाअगाडि मत हालिनुपर्छ । हाम्रो आँखाअगाडि मतपेटिकाको सुरक्षा गर्नुपर्छ र हाम्रो आँखाअगाडि मतगणना हुनुपर्छ, उनले भने ।स्थानीय तह निर्वाचनका लागि उम्मेदवार चयनको विधिमा एमालेले छलफल थालेको छ । यसअघि चैत १ मा बसेको एमालेको सचिवालय बैठकले स्थानीय चुनावका लागि प्रारम्भिक योजना र रणनीति तय गरेको थियो । त्यसलाई सोमबारको पोलिटब्युरो बैठकले केही परिमार्जन गरेको उपमहासचिव गुरुङले बताए । उनका अनुसार वडाध्यक्ष र सदस्यहरूको उम्मेदवारको सिफारिस वडा कमिटीले गर्ने र त्यसको निर्णय पालिका कमिटीले गर्नेछ । उनका अनुसार गाउँपालिकाको अध्यक्ष र उपाध्यक्षको उम्मेदवारको सिफारिस जिल्ला कमिटीले गर्ने र निर्णय प्रदेश कमिटीले गर्ने भएको छ । नगरपालिकाका मेयरउपमेयरका उम्मेदवारको निर्णय पनि प्रदेश कमिटीले गर्नेछ । महानगरउपमहानगरपालिका मेयर र उपमेयरका उम्मेदवारको सिफारिस प्रदेश कमिटीले गर्ने र निर्णय केन्द्रीय कमिटीले गर्ने भएको छ । गुरुङका अनुसार एमालेले उम्मेदवार चयनका लागि ६ वटा मापदण्ड तय गरेको छ । जसअनुसार हालका जनप्रतिनिधिको कामको मूल्यांकन, कार्यक्षमता, विकास र सुशासनप्रतिको दृष्टिकोण, उसको लोकप्रियता र चुनावमा विजयको सुनिश्चिततालाई मापदण्ड बनाएको छ । यसबाहेक पार्टीद्वारा सञ्चालित आन्दोलनमा उसले पुर्याएको योगदान र पार्टीप्रतिको निष्ठाका साथै संवैधानिक व्यवस्थाअनुसार समावेशी र सन्तुलनलाई पनि ध्यान दिएर उम्मेदवार चयन गर्ने उपमहासचिव गुरुङले बताए । उनका अनुसार एमालेले केन्द्रीय कमिटीका तर्फबाट पार्टी स्थापना दिवसका दिन (९ वैशाख) स्थानीय तहको निर्वाचनलाई घोषणापत्र जारी गर्ने भएको छ । सोही दिन ७ सय ५३ पालिकाहरूमा चुनावी प्रतिबद्धतापत्र पनि जारी गर्ने गुरुङले बताए ।"
जग्गा वितरणको विरोधमा आन्दोलन,"भक्तपुर (कास) भक्तपुर नगरपालिकाले संचालन गरेको देका मिबा इतापाके जग्गा एकीकरण आयोजनाले जग्गा वितरणमा विभेद गरेको भन्दै जग्गाधनीले एक वर्षदेखि आन्दोलन गर्दै आएका छन् । भक्तपुर नगरपालिकाको साविक वडा नम्बर ५, १० र १५ तथा हालको २ र ६ स्थित देकोचा, कासन, ब्यासी, मिबाछें, इतापाके क्षेत्रको १ हजार ६ सय ५४ दशमलव ६ रोपनी जग्गामा देको मिबा इतापाके जग्गा एकीकरण आयोजना सञ्चालन गरिरहेको छ ।जग्गाधनीले देको मिबा इतापाके जग्गा एकीकरण आयोजना पीडित संघर्ष समिति२०७७ गठन गरेर १६ बुँदे माग राख्दै आन्दोलन गर्दै आएका छन् । पीडित उपभोक्ताले सल्लाघारी नगरकोट सडक खण्डमा आयोजना सुरु हुनुअगावै डिभिजन सडक कार्यालय भक्तपुरबाट सडक मापदण्डअनुसार फराकिलो भएकाले सोहीबमोजिम कायम गर्नुपर्ने, हाल कायम भएको मापदण्डलाई लागू गरिनु पर्ने, जग्गा वितरणमा आयोजनाले वैज्ञानिक एंव आधुनिक बनाउनुपर्ने, साविकको कायमी बाटो यथास्थितिमै कायम गर्नुपर्ने, जग्गाधनीको योगदान कट्टी प्रतिशत समानुपातिक रूपमा कायम हुनुपर्नेलगायत १६ बुँदेमा माग राखेका छन् । उनीहरूले जिल्ला प्रशासन, नगरपालिका र सहरी विकास मन्त्री रामकुमारी झाँक्रीलाई समेत ज्ञापनपत्र बुझाएका छन् । ज्ञापनपत्र बुझेपछि सहरी विकासमन्त्री झाँक्रीले तीन सदस्यीय छानबिन समिति गठन गरी प्रतिवेदन तयार गर्न निर्देशन दिएकी छन् ।"
ऐनविपरीत विश्वरूपाको ठेक्का तयारी,"(काठमाडौं)  पशुपतिको मृगस्थलीस्थित विश्वरूपा मन्दिर पुनर्निर्माणका लागि ऐनविपरीत ठेक्का दिने तयारी गरिएको छ । पशुपति क्षेत्र विकास कोषले एउटा कम्पनीलाई सजिलो हुने सर्त राखेर पुनर्निर्माणको ठेक्का दिने तयारी गरेको हो । एउटा कम्पनीलाई सजिलो हुने गरी सर्त राखिएको भन्दै सच्याएर सबैलाई प्रतिस्पर्धाको बाटो खोल्न माग गरेका छन् । स्रोतका अनुसार कोषले धर्म एस निर्माण सेवा प्रालिलाई विश्वरूपा मन्दिर निर्माणको ठेक्का दिने तयारी गरिरहेको छ । सार्वजनिक खरिद ऐन २०६३ तथा सार्वजनिक खरिद नियमावली २०६४ अनुसार सार्वजनिक खरिद अनुगमन कार्यालयले जारी गरेको स्टान्डर्ड बिडिङ, डकुमेन्टको गाइड लाइन विपरीत बोलपत्र जारी गरिएको भन्दै व्यवसायीले आपत्ति जनाएका छन् ।विश्वरूपा मन्दिर २०७२ सालको भुइँचालोले भत्किएको थियो । भत्किएको भग्नावेशषबीचमै विश्वरूपाको विराट् मूर्ति टुटफुटको अवस्थामा छ । पुनर्निर्माणमा ढिलाइ भएपछि मन्दिरको छानो खसेर गर्भगृहमा राखिएको १२ फिट अग्लो विश्वरूपाको धातुको मूर्ति टुक्राटुक्रा भएको छ । धातुको भएर पनि के गर्नु ? विश्वरूपाका पुजारी उद्धव उपाध्याय भन्छन्, मन्दिरको छानो मात्रै खसेको थियो । त्यही बेला ध्यान दिएको मूर्ति जोगाउन सकिन्थ्यो । तर ध्यान दिइएन । मन्दिर नै थिचिएपछि टुक्राटुक्रा भयो । मन्दिरमा अन्य आकर्षक मूर्तिहरू थिए । तीमध्ये अधिकांश पुरिएका छन् । मन्दिरको चारैतिर तीन तहको पेटी थियो । पेटीमाथिको डबलीमा मन्दिर निर्माण भएको थियो । भुइँतला मात्रै १६ फिटको थियो । त्यसको बीचमा गुम्बज शैलीको बार्दली थियो । बार्दलीबाट चारैतिर घुम्न मिल्थ्यो, उपाध्याय भन्छन्, तर माथिल्लो तलामा जान भित्री भर्याङ भने थिएन । बाहिर भर्याङ राखेर माथि जानुपर्थ्यो । कोषले विश्वरूपा मन्दिरको पुनर्निर्माणका लागि २०७७ माघमा अनलाइनमार्फत बोलपत्र आह्वान गरेको थियो । तीनवटा मुख्य सर्त र थप १२ वटा सहायक सर्त राखेर बोलपत्र आह्वान गरिएको थियो । विश्वरूपाको लागत ५५ करोड रुपैयाँ अनुमान गरिएको छ । कोषले बोलपत्र आह्वान गर्दा तोकेको ६४ करोड रुपैयाँको वार्षिक कारोबार गरेको हुनुपर्ने सर्त सार्वजनिक खरिद ऐनमा भएको व्यवस्था प्रतिकूल देखिन्छ । टेन्डर हाल्न योग्य हुन कुल परियोजना लागतको ८० प्रतिशत काम गरेको भए योग्य हुने व्यवस्था सार्वजनिक खरिद ऐनमा छ । सार्वजनिक खरिद ऐनअनुसार विश्वरूपा बनाउन चाहने कम्पनीले ५५ करोड रुपैयाँ लागतको ८० प्रतिशत अर्थात् ४१ करोड रुपैयाँको कारोबार गरेको अनुभव भए योग्य ठहरिन्छन् । कारोबारको यो सर्तलाई लिएर व्यवसायीहरूले चर्को विरोध गरेपछि त्यसलाई ५४ करोड रुपैयाँमा झारिएको थियो । तर, घटाएको रकमप्रति पनि व्यवसायीहरूले विरोध जारी राखेका छन् । अन्त ४१ करोडको काम गरेको कम्पनीले ५५ करोडको काम गर्न पाउँछ, एक व्यवसायीले भने ।"
यौन दुर्व्यवहार आरोपमा शिक्षक पक्राउ,"चितवन (कास) यौन दुर्व्यवहारको आरोपमा चितवन प्रहरीले माडी नगरपालिका१ को सोमेश्वर माविका शिक्षक सुरज लामिछानेलाई पक्राउ गरी अनुसन्धान अगाडि बढाएको छ । जिल्ला प्रहरी प्रवक्ता डीएसपी नरहरि अधिकारीले शिक्षक लामिछानेलाई बाल यौन दुर्व्यवहार गरेको आरोपमा आइतबार नियन्त्रणमा लिएको पुष्टि गरे ।शिक्षक पक्राउको नेपाल शिक्षक संघले भने विरोध गरेको छ । संघको माडी इकाइ समितिले आइतबार नै विज्ञप्ति निकालेर शिक्षक पक्राउ गर्दा पेसागत सुरक्षा र व्यक्तिको शान्तिपूर्वक बाँच्न पाउने अधिकार हनन भएको महसुस गरेको जनाएको छ । लामिछानेले पढाउने विद्यालयले उनलाई पठनपाठनमा सरिक गराउन नसकिने जानकारी माडी नगरपालिकाको शिक्षा समितिलाई गराइसकेको छ । लेखा विषय पढाउने ३७ वर्षीय शिक्षक लामिछानेले कक्षा ९ मा पढ्ने एक छात्रालाई गृहकार्यको विषयमा बुझ्दा अपाच्य शब्द बोलेको भन्दै प्रहरीमा उजुरी परेको थियो । कक्षाकोठामा छात्रालाई दोहोरो अर्थ लाग्ने, आपत्तिजनक र नकारात्मक शब्दले गाली गरेको भन्ने कुरा विद्यालय प्रशासनमा आयो । यो फागुन २९ गतेको घटना हो, विद्यालयका निमित्त प्रधानाध्यापक प्रेमलाल विश्वकर्माले भने । शुक्रबार इलाका प्रहरी कार्यालय माडीमा उजुरी परेपछि आइतबार शिक्षक र उनका परिवार तथा आफन्त, विद्यार्थी र उनका अभिभावक, केही राजनीतिक नेताकार्यकर्ता र जनप्रतिनिधि भेला भएका थिए । भेलामा शिक्षक लामिछानेले आफ्नो चरित्र हत्या हुने गरेर गलत हल्ला चलाएको बताए । मैले जुन कक्षामा पढाइ रहेको थिएँ, त्यो साह्रै नै कमजोर कक्षा हो । त्यसलाई माथि ल्याउन मिहिनेत गरेको थिएँ । विद्यार्थीकै हितका लागि मैले मनमा बिझ्ने केही वाक्य बोलेको हुँला तर अरू अर्थ लाग्ने केही भनेकै छैन, केही गरेकै छैन, शिक्षक लामिछानेको दाबी छ ।"
२६९ को स्वास्थ्य परीक्षण,"काठमाडौं (कास) नार्गाजुन नगरपालिकाको रानीवनमा भएको स्वास्थ्य शिविरमा २ सय ६९ जनाको स्वास्थ्य परीक्षण गरिएको छ । मञ्जुश्री टोल सुधार समिति, मञ्जुश्री महिला समाज र पिपल्स डेन्टल कलेज एन्ड हस्पिटलले गरेको शिविरमा दन्त रोग, जनरल मेडिसिन, नाक, कान, घाँटी, हाडजोर्नी, महिला तथा स्त्री रोग र आँखा रोगसम्बन्धी विशेषज्ञ चिकित्सकले स्थानीयलाई सेवा दिएका थिए । स्वास्थ्य परीक्षणमा अस्पतालका ८ जना चिकित्सक खटिएका टोल सुधार समितिका सचिव बद्रीप्रसाद दाहालले बताए ।"
वडाध्यक्षको निधन,सिन्धुली (कास) सिन्धुलीको मरिण गाउँपालिका६ का वडाध्यक्ष कुर्साङ लामाको हृदयाघातका कारण सोमबार मृत्यु भएको छ । वडा कार्यालयमा कार्यसम्पादनकै क्रममा ४३ वर्षीय लामालाई हृदयाघात भएको थियो । गाउँपालिका अध्यक्ष पानीराज बम्जनका अनुसार कार्यकक्षमा बसिरहेका बेला बेहोस भएर कुर्सर्बीाट लडेका लामालाई कपिलाकोट स्वास्थ्य चौकीमा पुर्याउँदा मृत घोषणा गरिएको थियो । वडाध्यक्ष लामा दिउँसो बेहोस भएर ढलेपछि तत्काल कपिलाकोट स्वास्थ्यचौकीमा पुर्याइएको भए पनि डाक्टरले मृत घोषणा गरेको अध्यक्ष बम्जनले बताए ।
कर्फ्युले लेटाङ सुनसान,"(लेटाङ, मोरङ)  उत्तरी मोरङको लेटाङ५ खेरुवास्थित विद्यालय क्षेत्र सोमबार दिनभर सुनसान थियो । स्थानीय बासिन्दा घरबाट बाहिर निस्केका थिएनन् । केही घरका बरन्डामा बसेकाहरू धन्न बाँचियो भन्दै थिए । आक्रोशित भीडले एकातिरबाट ढुंगा र बोतलको झटारो हान्यो । अर्कातिरबाट प्रहरीले अश्रुग्यास प्रहार गर्दै हवाई फायर गरे, स्थानीय रीता ओझाले आफ्नो घरमा झरेका अश्रुग्यासका सेल र सिसाका टुक्रा देखाउँदै आइतबारको घटना सुनाउँदै भनिन्, बाँचिन्छ भन्ने लागेको थिएन ।स्थानीय वीरबहादुर तामाङ अश्रुग्यासले बेहोस नै भए । घरमै झरेको अश्रुग्यासले बेहोस भएछु, उनले भने, पछि थाहा पाउँदा स्कुलको कम्पाउन्डभित्रको भीडले बाहिर ढुंगा हान्ने र प्रहरीले अश्रुग्यास छाड्ने भइरहेको रहेछ, घर छाडेर आफन्तको आँगनमा पुगेर बाँचियो ।विद्यालय क्षेत्र आइतबार बिहान १० बजेदेखि राति ११ बजेसम्म रणमैदान जस्तै बनाउनमा स्थानीय जनप्रतिनिधि, विद्यालय प्रशासन र विद्यालय व्यवस्थापन समितिको गैरजिम्मेवारी कारक रहेको स्थानीयको गुनासो छ । उनीहरूले यसअघि विद्यालयकै छात्रालाई दुई पटक यौन दुर्व्यवहार गरेर मौखिक र लिखित माफी पाइसकेका शिक्षकलाई पुनः त्यस्तै घटनामा कानुनी कारबाही नगरी गुपचुप राखेर मिलाउन खोज्दा आइतबारको घटना भएको पुष्टि भएको छ । उक्त घटनामा महिला प्रहरी जवान उर्मिला श्रेष्ठको मृत्यु नै भयो । लेटाङमा मोरङ प्रशासनले अर्को आदेश नभएसम्मलाई सोमबार कर्फ्यु लगाएको छ । १२ वर्षीया एक बालिकाले आइतबार १० बजे सामाजिक विषयका शिक्षक ५६ वर्षीय मनोज पौडेलले आफूलाई गत शुक्रबार घरमै आएर यौन दुर्व्यवहार गरेको विद्यालय प्रशासनलाई जानकारी गराएकी थिइन् । पौडेल घरमै आएर एक गिलास पानी मागेका थिए । मैले पानी दिँदा उसले मेरो हात समातेर जीउ मुसारेको र आफूमाथि यस्तो काम यस अगाडि पनि पटकपटक गरेको जानकारी अर्का शिक्षक झुमप्रसाद अधिकारीमार्फत उनले प्राचार्यलाई गराएकी थिइन् । पौडेल र बालिकाको घर नजिकै छ ।त्यसपछि प्राचार्य लक्ष्मीप्रसाद मिश्रले सबै शिक्षक र कर्मचारीलाई स्टाफ कोठामा बोलाए । विद्यालय व्यवस्थापन समितिका कार्यवाहक अध्यक्ष एवं वडा ५ का अध्यक्ष भूमसूर्य मगर र नगर उपप्रमुख कृष्णकुमारी निरौला पोखरेललाई पनि बोलाइयो । सबै भेला भएपछि पौडेललाई तपाईंको यस्तो क्रियाकलाप धेरै पटक भइसक्यो भन्दै यस पटक राजीनामा मागे । उनी राजीनामा दिएर भाग्न तयार भए । उनलाई भगाउन सजिलोका लागि विद्यालयमा एम्बुलेन्स पनि मगाइएको थियो । त्यसैबेला विद्यालयमा आमा समूह र अभिभावकको भीड लागिसकेको थियो । यसअघि २०७२ सालमा पनि पौडेलले विद्यालयकै छात्रालाई यौन दुर्व्यवहार गर्दा विद्यालय व्यवस्थापन समितिले आइन्दा यस्तो नगर्ने उल्लेख गरेको कागज गराएर जोगाएको तत्कालीन प्राचार्य डिल्ली ओझाले बताए । उनका अनुसार त्यसअघि पनि पौडेलले यस्तै गतिविधि गरेका थिए र त्यसबेला समितिले मौखिक चेतावनी दिएर जोगाएको थियो । जब नयाँ घटना पनि बाहिर आयो, तब तनाव सुरु भएको विद्यालयका अर्का कर्मचारीले बताए । आमा समूह र अभिभावकले पौडेललाई कालोमोसो दलेर जुत्ताको माला लगाई नगर परिक्रमा गरेर प्रहरीलाई बुझाउन आग्रह गरे । पौडेललाई सकुशल भगाउन नसक्ने स्थिति भएपछि मात्र विद्यालय प्रशासनले प्रहरीलाई जानकारी गराएको ती कर्मचारीले बताए । आफूहरूले पौडेललाई जोगाउन नखोजेको र कानुनी कारबाहीका लागि प्रहरी बोलाएर बुझाउन प्रयास गरेको वडाध्यक्ष एवं विद्यालय व्यवस्थापन समितिका कावा अध्यक्ष मगरले दाबी गरे । शिक्षक पौडेल एमालेनिकट हुन् । नगर उपप्रमुख र वडाध्यक्ष पनि एमालेबाट विजयी जनप्रतिनिधि हुन् । डेढ बजेतिर एक प्रहरी मोटरसाइकलमा पौडेललाई लिन विद्यालय पुगे । त्यहाँको वातावरण देखेर उनी रित्तै फर्किए । विद्यालयका सहायक कर्मचारी सनबहादुर आङदम्बेले भने, उनी फर्किएपछि थप प्रहरी टोली आइपुग्यो, प्रहरीले पौडेललाई लैजाने प्रयास गरेपछि दोहोरो झडप सुरु भयो ।झडप साँझ ८ बजेसम्मै भयो । शिक्षक, कर्मचारी र जनप्रतिनिधि सबैलाई कोठामा थुनेर आक्रोशित भीडले ढुंगामुढा गर्यो । प्रहरीले दर्जनौं सेल अश्रुग्यास प्रहार गर्दा पनि भीड तितरवितर नभएको स्थानीय रीता ओझाले बताइन् । नगरपालिका उपप्रमुख कृष्णकुमारी निरौला पोखरेल र आफू ५ घण्टासम्म शौचालयमा बसेर बाँचेको सशस्त्र प्रहरीका एक जवानले बताए । उनका अनुसार प्राचार्यको कार्यकक्ष र स्टाफ कोठामा बसेका अरूलाई भीडले घेरा हालेर कोठाभित्रै कुटपिट गरेको थियो । त्यसक्रममा प्राचार्य मिश्र घाइते भएका छन् । आरोपित शिक्षक पौडेललाई राति ९ बजेतिर प्रहरीले गाडीमा हालेर भीडलाई अश्रुग्यासले पन्छाउँदै नजिकैको इलाका प्रहरी कार्यालयतर्फ लग्यो । त्यसबेला केही प्रहरी पैदल हिँड्दै भीडलाई छेक्दै अगाडि बढ्दै थिए । विद्यालयको गेटमै घर भएका पूर्वप्राचार्य डिल्ली ओझाका अनुसार करिब एक किलोमिटर दक्षिण वडा कार्यालय नजिकको धराने चोकको चौरस्तामा भेला भएकाको भीडले पैदल हिँड्दै गरेकी जवान उर्मिला श्रेष्ठलाई प्रहरी समूहबाट थुतेर घाँटीमा चाक्कु प्रहार गरेको थियो । यस क्षेत्रमा बालिकालाई बलात्कार गरेर हत्या गर्ने घटना बढेकाले पनि आक्रोशित स्थानीयले आइतबार यहाँ यस्तो उद्दण्ड गरेको हुन सक्ने ओझाको बुझाइ छ । गत महिना लेटाङ८ जाँतेमा एक बालिकाको बलात्कारपछि हत्या भएको थियो । विराटनगरस्थित प्रहरी गणबाट जवान श्रेष्ठ आइतबारमात्रै लेटाङ पुगेकी थिइन् । हामी सबै भीड छेक्दै अगाडि बढ्दै थियौं, इप्रका लेटाङका प्रहरी निरीक्षक रोमनराज अर्यालले भने, भीडले उर्मिलालाई धराने चोकमा आक्रमण गर्दा मृत्यु भएको हो । खोटाङ माइती भएकी श्रेष्ठको घर उदयपुरको त्रियुगा हो । २०७६ साउनमा प्रहरीमा भर्ना भएकी उनको गत वैशाखमा प्रहरी जवान नवीन श्रेष्ठसँग विवाह भएको थियो । उनका दाजु भुवन र भाउजू मीना पनि प्रहरी सेवामै छन् । उर्मिलाको शव अन्त्येष्टिका लागि आफन्तलाई बुझाइएको प्रदेश प्रहरी प्रमुख डीआईजी अरुणकुमार बीसीले बताए । घटनामा संलग्नताको आशंकामा सोमबार ९ जनालाई नियन्त्रणमा लिएर अनुसन्धान सुरु गरिएको छ ।यसैबीच गृहमन्त्री बालकृष्ण खाँणले सोमबार उर्मिलाका श्रीमान् नवीनलाई फोन गरी घटनाप्रति दुःख व्यक्त गर्दै सरकारले राहत दिने बताएका छन् ।"
जग्गा बेच्न आमाको हत्या,"पोखरा (कास) होलीको भोलिपल्ट पोखरा१२ शीतलादेवीको सुकुम्बासी बस्तीमा ६७ वर्षीया नौमाया नेपाली आफ्नै घरमा मृत भेटिइन् । जेठो छोरा ओमबहादुरले छरछिमेक बोलाएर आमाको निधन भएको जानकारी गराउँदै सद्गतको तयारी गरे । नौमायाको घाँटीमा नीलडाम देखेपछि भने टोलवासीलाई शंका लाग्यो । प्रहरीलाई खबर गरे । नौमायाको घाँटीमा डाम र अनुहारमा घाउ थियो । हत्या हुन सक्ने प्रहरीले लख काट्यो । ओमबहादुरले छिटो पोस्टमार्टम गरेर उम्काइदिन प्रहरीलाई भने । शंका अझ उनीतिरै सोझियो । अनुसन्धानमा ओमबहादुरले नै अर्को व्यक्तिलाई आमाको हत्या गर्न लगाएको खुल्यो । कास्की प्रहरी प्रवक्ता डीएसपी सुन्दर तिवारीका अनुसार नौमायाको नाममा रहेको सुकुम्बासीको घरजग्गा बेच्न प्रयास गरिरहेका थिए । उनका साथी माटेपानीका कुमार गुरुङले १५१६ लाख रुपैयाँमा जग्गा बेच्न ग्राहक खोजिदिएका थिए । नौमायाले मानेकी थिइनन् । गत बिहीबार होलीको दिन ओमबहादुर र कुमारले सँगै बसेर मादक पदार्थ सेवन गरे । नौमायाको हत्याको योजना बनाए । हत्या गरेबापत कुमारलाई १ लाख रुपैयाँ दिने ओमबहादुरले बचन दिए । नौमाया पक्षाघातकी बिरामी थिइन् । पिसाब नरोकिने रोग थियो । श्रीमान्को निधन भइसकेको र कान्छो छोरा टेकबहादुर काठमाडौंमा भएकाले त्यस रात उनी घरमा एक्लै थिइन् । राति साढे १० बजे ओमबहादुर र कुमार घरमा आए । ओमबहादुरले नै ढोका खोलेर कुमारलाई भित्र पठाए । आफू घरअघिको चौतारोमा बसे । नौमाया निदाइरहेको बेला कुमारले उनको घाँटी थिचे । त्यस रात दुवै जना कुमारकै कोठामा गएर सुते । बिरामी आमाको उपचार गर्नुपर्नेमा बरु हत्या गरिदिए हाइसन्चो हुने र जग्गा पनि बेच्न पाइने निहुँमा हत्या गरेको देखिन्छ, प्रवक्ता तिवारीले भने, कुमारले पनि जग्गा बेचेर आउने कमिसनको लोभमा परेको देखिन्छ । प्रहरीले दुवैलाई सोमबार सार्वजनिक गर्दै प्रारम्भिक अनुसन्धानका क्रममा हत्या स्वीकार गरेको जनाएको छ ।"
शाहमाथि अब मुद्दा प्रक्रिया,तनहुँ (कास) नाबालिगलाई जबर्जस्ती करणी गरेको अभियोगमा कलाकार पल भनिने पूर्णविक्रम शाहविरुद्ध अनुसन्धान गरेर मुद्दाको कारबाही मिसिल प्रहरीले सरकारी वकिलको कार्यालयमा सोमबार बुझाएको छ । जिल्ला प्रहरी कार्यालय तनहुँले जिल्ला अदालतबाट शाहविरुद्ध तेस्रो पटक चैत ४ मा ५ दिनको म्याद थप गरी अनुसन्धान पूरा गरेको हो । यसअघि प्रहरीले अदालतबाट फागुन १५ मा ७ र फागुन २२ मा १२ दिनको म्याद थप गरी शाहलाई हिरासतमा राखेर अनुसन्धान गरेको हो । अब सरकारी वकिलको कार्यालयले अभियोगपत्र तयार गरेर जिल्ला अदालतमा मुद्दा दर्ता गर्नेछ । उनीविरुद्ध गत बिहीबार जिल्ला अदालत नवलपरासीमा मुद्दा दर्ता भइसकेको छ । नवलपरासीमा मुलुकी अपराध संहिता २०७४ को दफा २१९ को १ र २ अनुसारको कसुर गरेको दाबी गर्दै मुद्दा दायर भएको थियो । कानुनको उक्त दफामा महिलाको मञ्जुरी नलिई करणी गरेमा बलात्कार हुने र १८ वर्षभन्दा कम उमेरकीसँग मञ्जुरीमै करणी गरे पनि बलात्कार हुने उल्लेख छ ।तनहुँ प्रहरीमा १७ वर्षीया किशोरीका बुबाले म्युजिक भिडियो छायांकनका क्रममा कलाकार शाहले बारम्बार जबर्जस्ती करणी र यौन दुर्व्यवहार गरेको आरोप लगाउँदै फागुन ११ मा जाहेरी दर्ता गराएका थिए । तनहुँमा जाहेरी दर्ता भएको ५ दिनपछि शाह प्रहरीको सम्पर्कमा आएका थिए । त्यसपछि नाबालिगका तर्फबाट गत फागुन १५ मा शाहविरुद्ध पूर्वी नवलपरासीको इलाका प्रहरी कार्यालय गैंडाकोटमा पनि सोही प्रकृतिको जाहेरी दर्ता भएको थियो । तनहुँ प्रहरी हिरासतमा रहेका शाहलाई गत फागुन २४ मा पूर्वी नवलपरासी लगिएको थियो । मुलुकी अपराध संहिता २०७४ को दफा १९ को ३ (ग) बमोजिम १४ देखि १६ वर्षसम्मका नाबालिकालाई करणी गरेको अवस्थामा १२ देखि १४ वर्षसम्मको कैद सजाय हुन्छ ।
दृष्टिविहीन विद्यार्थीलाई पुस्तकबाट वञ्चित नगर,"नेपालमा दृष्टिविहीन बालबालिकाका लागि एकीकृत विद्यालय २०२१ सालमै खुलेको थियो । त्यसको पाँच वर्षपछि दृष्टिविहीन तथा शारीरिक अपांगता भएका बालबालिकाका लागि विशेष विद्यालय सञ्चालन गरिएको थियो । यसरी दृष्टिविहीनहरूका निम्ति विद्यालय सञ्चालन गर्न थालेको आधा शताब्दी भैसक्दा पनि यस्ता सबै बालबालिकालाई गुणस्तरीय शिक्षाको पहुँच सुनिश्चित गर्ने प्रयास भने अझै अपुरो छ । यस्ता विद्यार्थीका निम्ति पाठ्यपुस्तकलगायतका शिक्षण सामग्रीको पर्याप्त जोहो गर्नसम्म सरकार अक्षम देखिन्छ । कक्षा १० मा १ हजार ५ सय ५२ जना यस्ता विद्यार्थी भएकामा स्पर्श गरेर पढ्न सकिने ब्रेललिपिका पुस्तक ९ सय ३७ सेट मात्रै छापिनु यसकै एउटा उदाहरण हो । अरू कक्षाका विद्यार्थीहरूका निम्ति पनि ब्रेल पाठ्यपुस्तकको अभाव छ । शिक्षा मन्त्रालयले कक्षा १ देखि १० सम्मका दृष्टिविहीन विद्यार्थीका निम्ति मात्र ब्रेल पुस्तकका लागि बजेट व्यवस्था गर्दै आएको छ । देशभर कक्षा ११ र १२ पढ्दै गरेका २ सयभन्दा बढी दृष्टिविहीन विद्यार्थी पुस्तकअभावमा सुनेर अध्ययन गर्न विवश छन् । सुन्नु पनि सिकाइको एउटा विधि त अवश्य हो, तर यसले पढेर बुझ्ने विधिलाई सम्पूर्ण रूपमा प्रतिस्थापन गर्न सक्दैन । सुनेर बुझ्नु र पढेर बुझ्नु सिकाइका परिपूरक भने हुन सक्छन् । सुनेर पढ्न पनि यस्ता विद्यार्थीलाई अरूको सहयोग आवश्यक पर्न सक्छ । यसरी सरकारी असंवेदनशीलताका कारण दृष्टिविहीन विद्यार्थीको सिकाइ जटिल बनेको छ । दृष्टिविहीनलगायतका अपांगता भएका सबै उमेर समूहका नागरिकका लागि सरकारको विशेष दृष्टि चाहिन्छ । जुनसुकै तह अध्ययन गर्ने यस्ता विद्यार्थीका शैक्षिकलगायतका आवश्यकता पूर्ति गर्न सरकारले सहयोग गर्नुपर्छ । कक्षा १२ सम्म आवश्यक पाठ्यपुस्तकलगायतको प्रबन्ध मिलाउनु त सरकारको अनिवार्य दायित्व नै हो । संविधानको धारा ३१(४) ले दृष्टिविहीन नागरिकलाई ब्रेल लिपिका माध्यमबाट कानुनबमोजिम निःशुल्क शिक्षा पाउने हक सुनिश्चित गरेको र शिक्षा ऐन अनुसार कक्षा १२ सम्म विद्यालय तह नै भएको तथ्यलाई सरकारी अधिकारीहरूले ख्याल गर्नुपर्छ । र, आवश्यकता अनुरूप पाठ्यपुस्तक प्रकाशित गर्नेलगायतका यथोचित व्यवस्था मिलाउनुपर्छ । कक्षा १० सम्मकै लागि पनि सरकारले पुग्दो पुस्तक नछाप्दा कि विद्यार्थी पुरानै पुस्तक पढ्न बाध्य छन् कि सुनेर सिक्न । ब्रेल पुस्तक धेरै भारी हुनाले कम छापिएको दाबी गर्ने सरकारले सुधारिएको ब्रेल कार्यक्रम अघि बढाउन यथोचित अग्रसरता देखाउनुपर्छ । ब्रेल पाठ्यपुस्तक गह्रौं हुनाले बालबालिकालाई बोकेर हिँड्न मुस्किल पर्छ, त्यसैले उचित गुणस्तरका साथ हलुका पुस्तक तयार पार्न जरुरी पनि भैसकेको छ । ब्रेल पाठ्यपुस्तक उत्पादनका निम्ति अहिले वार्षिक डेढ करोड रुपैयाँ पनि खर्च हुन्न, जसको ४१ प्रतिशत त नेत्रहीन संघले बेहोर्छ । तसर्थ, विशेष आवश्यकताका विद्यार्थीप्रति संवेदनशील बनेर सरकारले सबै विद्यार्थीका लागि पुग्दो पुस्तक तयार पार्नुपर्छ । कुनै वर्ष पनि ब्रेल पुस्तक अभावकै कारण दृष्टिविहीन बालबालिकाको पठनपाठन प्रभावित हुनु हुँदैन । यस्तै, दृष्टिविहीन विद्यार्थीका लागि एउटा ठूलो समस्या परीक्षामा सहयोगी लेखक राख्नु हो । उनीहरूका निम्ति सरकारले स्टाइलस पेनयुक्त कम्प्युटर (टाइप गरेको कुरा भनिदिने) चलाएर परीक्षा दिने व्यवस्था मिलाउने हो भने सहयोगी लेखक राखिरहनु पर्दैन । विद्यार्थीहरू यसमा पारंगत हुन पठनपाठनका क्रममा पनि सम्बन्धित विद्यालयमा यस्तो व्यवस्था हुनु आवश्यक छ । निश्चय पनि यस्तो प्रबन्ध मिलाउन अलि धेरै खर्च लाग्छ, तर दृष्टिविहीन विद्यार्थीलाई स्वावलम्बी बनाउन यसले जुन रूपमा सघाउँछ, त्यसका अगाडि खर्च ठूलो कुरा होइन । फेरि यसका निम्ति सरकारले दातृ राष्ट्रहरूसित गम्भीरतापूर्वक सहयोग माग्न पनि सक्छ । तत्काल नभए पनि ढिलोचाँडो सरकारले यस्तो व्यवस्था मिलाउनैपर्छ । त्यसका निम्ति दीर्घकालीन सोच भने आजै राख्नुपर्छ । विभिन्न किसिमका अपांगता भएका बालबालिकाको शिक्षामा पहुँच सुनिश्चित गर्न पछिल्लो समय विश्वभर नै विशेष शिक्षामा जोड दिन थालिएको छ । नेपालमा पनि यससम्बन्धी नियमकानुन तथा नीतिहरू बनेका छन् । संविधानले नै अपांगता भएका नागरिकका निम्ति कानुन बमोजिम निःशुल्क शिक्षा पाउने हक सुनिश्चित गरेपछि सरकारले सरकारले अपांगता भएका व्यक्तिका लागि समावेशी शिक्षा नीति, २०७३ जारी गरेको छ । अपांगता भएका बालबालिकाको पहिचान गरी तिनको सामाजिक, सांस्कृतिक र शैक्षिक आवश्यकता पूरा गर्न यो नीति ल्याइएको हो । यसअघि २०५३ मै जारी विशेष शिक्षा नीतिले दृष्टिविहीनलगायत शारीरिक अपांगता र बौद्धिक अपांगता भएका बालबालिकाका लागि आवास सुविधालगायत शिक्षाको अवसर दिने उल्लेख गरेको थियो । यसै गरी, शिक्षा ऐन र नियमावलीमा पनि विशेष शिक्षासम्बन्धी व्यवस्था छ । तर, नीतिगत र कानुनी व्यवस्था बमोजिमका प्रबन्धहरू उचित रूपमा मिलाइएका छैनन्, ब्रेल पाठ्यपुस्तकको अभाव नै यसको एउटा दृष्टान्त हो । नीतिबमोजिमको न्यूनतम व्यवस्थासम्म नहुनु सम्बन्धित विद्यार्थीमाथिको अन्याय त हुँदै हो, सरकारी संवेदनहीनताको द्योतक पनि हो । यो दुरवस्था यसरी लम्बिइरहनु हुन्न ।"
प्रिन्टिङ प्रेसको उपयोग,"जब नियत नै लुट्नु हो भने करोडौं खर्च गरेर कुनै सामान खरिद गर्नुको के अर्थ ? निर्वाचन आयोगले मतपत्रसमेत छाप्न किनिएको अत्याधुनिक छपाइ मेसिन (सेक्युरिटी प्रिन्टिङ प्रेस) थन्क्याएर टेन्डर आह्वान गरेको समाचार पढ्नुपर्दा बेस्कन रिस उठेको छ । ओम्नी समूहसँग २०७४ मा बिनाप्रतिस्पर्धा खरिद गरिएका दुइटा मेसिन छाप्रामा थन्क्याएर कमिसनकै चक्करमा बाहिर टेन्डर हाल्नु लुटको चरम नमुना हो । तत्कालीन सञ्चारमन्त्री गोकुल बास्कोटाको रु ७० करोड कमिसनको अडियो टेप सार्वजनिक हुँदासमेत कारबाही नहुनु केपी शर्मा ओलीको भ्रष्टाचार काण्डको एउटा उदाहरण हो । नेताहरूले देशको सम्पत्ति अन्धाधुन्ध खर्चेर लुटपाट मच्चाएका छन् । अर्थतन्त्र धराशायी बनाउने यस्तो हर्कतका मतियारहरूबाट बिगो भराई कारबाही गर्नुपर्छ । निर्वाचन आयोगले कमिसनको चक्करमा महँगो मेसिन थन्क्याएर निजीलाई मतपत्र छाप्न दिनुले आयोगको लुटको उद्देश्य प्रस्ट हुन्छ । कुसुम न्यौपाने, मध्यविन्दु११, नवलपरासी (पूर्व)"
उत्सुकता माथिको उत्सुकता,ती सब हेरिरहेको लाचार साक्षी मैले पनि सानी साथीकी आमासँग सोध्न नसकेको सोच्दासोच्दै रिँगटा लाग्ने प्रश्नउत्सुकता र उनकी साथीलाई छुट्ट्याउने छेकबारफगत काठको दैलो थियो कि मनुष्यको दिल ? एकल सिलवाल
दलित आन्दोलनको गाँठो,"दलित संगठन र नेतृत्वको सीमाप्रतिरोध आन्दोलनको सफलता वा असफलतामा संगठन र नेतृत्व निर्माणको पक्ष पनि महत्त्वपूर्ण हुन्छ । संगठन र त्यसको नेतृत्व कसरी बनेको छ भन्ने कुराले प्रतिरोध आन्दोलन कसरी अगाडि बढ्छ, कत्तिको परिणाममुखी हुन्छ भन्ने संकेत गर्छ । धेरैजसो दलित संगठन राजनीतिक दलहरूका भ्रातृ संगठन हुन् । पार्टीको वैचारिकराजनीतिक नीति र दलका नेताहरूको निर्देशनमा बनेका संगठनहरूको विस्तार टप टु डाउन (माथिबाट तल निर्माण हुने पद्धति) अनुसार भएको छ । जनजीवनसँग जोडिएका ज्वलन्त मुद्दामा आधारित संघर्ष, संघर्षका लागि संगठनको निर्माण, संघर्षकै बलमा नेतृत्वको स्थापना खासमा डाउन टु टप (तलबाट माथिको संगठन बन्ने) का विधिप्रक्रिया हुन् । यस्तो विधिप्रक्रियाबाट संगठन र नेतृत्व निर्माण नभएको अवस्थामा भ्रातृ संगठन बनाउने पार्टीकै नियन्त्रण र पार्टी नेतृत्वको अंकुश दलित संगठनमाथि पनि हुनु अनौठो होइन । माथिबाट तल संगठन तथा नेतृत्व निर्माणको नीति र विधिबाट बनेका संगठनले तलबाट माथिको प्रक्रियाबाट बन्ने संगठन र नेतृत्वले जस्तो सशक्त प्रतिरोध गर्न नसक्नु स्वाभाविकै हो । यही सीमाबीच पनि परम्परागत संगठन र नेतृत्वले सकेसम्म आफैंलाई पनि लोकतान्त्रिक र जनमुखी बनाउने, ज्वलन्त मुद्दामा आधारित संघर्ष गर्ने, माउ पार्टीसँग स्वायत्त र द्वन्द्वात्मक सम्बन्ध कायम गर्ने दिशातिर अभिमुख गर्नु जरुरी छ । भुइँतहका प्रतिरोध आन्दोलनहरूको अगुवाइ नगरेको नेतृत्व सबल हुँदैन । व्यापक जनाधार र जनाधारमाथि उभिएको संगठन पनि नभएको कमजोर नेतृत्वले स्वायत्तता र स्वाधीनताको अभ्यास गर्न सक्दैन । एकाध दलित नेतृत्वमा मुद्दाप्रति हार्दिक प्रतिबद्धता भए, बलियो इच्छाशक्ति भए, भुइँतहको आन्दोलन र संगठनको बल भए आफ्नै ढंगले संगठन चलाउने र प्रतिरोध कर्म गर्न सक्ने सम्भावना नै नभएको होइन । अपवादका रूपमा दलित नेतृत्व बलियो भए आफ्नै सुरमा अगुवाइ गर्ने र माथिको आदेश खोजिरहने लेठो नगर्ने सम्भावना पनि हुन सक्छ । तर, यहाँ दलित संगठनमा मात्रै होइन, कुनै पनि भ्रातृ संगठनमा नेतृत्व बलियो बन्ने संरचनागत प्रक्रिया र विधिसंस्कृति छैन, बरु पार्टी र पार्टी नेतृत्वको अनुचर बनाउने संरचना र संस्कार नै बलवान् र सक्रिय छ । यसबारे नयाँ शिराबाट अध्ययन, चिन्तन र आचरणतिर ध्यान केन्द्रित गर्दा दलित प्रतिरोध मजबुत हुन सक्छ ।कमजोर नेतृत्वका कारण पनि दलित आन्दोलन बलवान्, जुझारु र फलदायी हुन नसकेको अवस्थामा आत्मगत समस्या खोतल्नु, समस्या समाधानका लागि आलोचनात्मक चिन्तन गर्नु भनेको आत्मभर्त्सना गर्नु कदापि होइन । मुद्दामा आधारित आन्दोलन र त्यसको अगुवाइ गर्ने बलियो संगठनको आडभरोसाबिना नेतृत्व सांगठनिक रूपमा कमजोर हुनु, वैचारिकराजनीतिक स्तरमा पनि निम्छरो हुनु, सशक्त रूपमा जात व्यवस्थाका मुद्दा उठाउनमा उनीहरूमा हीनताबोध हुनु, ती उठाउँदा खालि दलितका मुद्दा मात्रै उठाएको आरोप खेप्न बाध्य हुनु, जात र लिंगको व्यवस्था पनि वर्गसँग अभिन्न रूपमा जोडिएका मुद्दा भएको कुरा उठाउन नसक्नु र अन्ततः मुद्दा नै छाड्न विवश हुनुका विशिष्ट कारण खोतल्नु जरुरी छ । त्यस्तै, पार्टी र राज्यमा समावेशितालाई विधान र संविधानले नै अनिवार्य गर्ने वैधानिक तरिकासँगै पार्टीमा वर्ग र जन संगठनबाट निर्वाचित व्यक्ति पार्टीमा पदेन हुने व्यवस्था पनि जरुरी देखिएको छ । यसले पदका लागि राजनीतिक नेतृत्वको आसे हुन नपर्ने, वर्गजातलिंगका मुद्दाका लागि लडभिड गर्न तयार हुने र ऐतिहासिक जुझारु भूमिका खेलेका महिलाहरूको पनि नेतृत्व स्थापित हुने अवस्था आउन सक्छ । राजनीतिक दल सधैं उत्पीडितका मुद्दामा प्रतिबद्ध हुने कि नहुने अनि दलितसँगै सबै जन र वर्गका संगठनसँगै तिनको नेतृत्व एक्लै, दुक्लै वा संयुक्त रूपमा उत्पीडनविरुद्ध जुझारु संघर्ष गर्न हरदम तम्तयार रहने कि नरहने भन्ने सवाल नै प्रमुख हो । यो सवाललाई चिन्तन र आचरणबाट जवाफ दिन सकियो भने पाइलापाइलामा जारी दलन, उत्पीडन र हिंसाका मुद्दामा आधारित एकल संघर्ष असम्भव हुँदैन, न त वर्गजातलिंगको व्यवस्थाको उन्मूलनका लागि संयुक्त प्रतिरोध नै आकाशको फल हुन सक्छ ।"
नेपालचीन सम्बन्धका आयाम,"हिमालय पर्वत शृंखलाले जोडिएका नेपाल र चीन संसारकै दुई प्राचीनतम सभ्यताका उद्गमस्थल हुन् । पौराणिक अभिलेखलाई आधार मान्दा, हिमालको दक्षिणतर्फ कैलाश पर्वतदेखि मिथिला क्षेत्रसम्म ४५ हजार वर्षपहिले नै र करिब सोही समयमा हिमालको उत्तरतर्फ ह्वाङ हो र याङ्चे नदी किनाराहरूमा मानव सभ्यताको विकास भएको थियो । करिब २६ सय वर्षपहिले चीनमा जन्मेका लाओत्से तथा कन्फ्युसियसले चिनियाँ समाजमा तथा झन्डै त्यही कालखण्डमा नेपालको लुम्बिनीमा जन्मेका गौतम बुद्धले नेपाली समाजमा छोडेका जीवनदर्शन र सामाजिक मूल्यमान्यताको गहिरो छाप अद्यापि तत्तत् समाजमा छ । तर, अभिलिखित इतिहास भने सन् ४०५ मा चिनियाँ विद्वान् बौद्ध भिक्षु फा यान (फा सियान) को नेपाल भ्रमण र उनैको निमन्त्रणामा लुम्बिनीबाट नेपाली विद्वान् बौद्ध भिक्षु बुद्धभद्रको चीनयात्रा तथा उनले जीवनपर्यन्त चीनमा गरेको बौद्ध धर्मको प्रचारदेखि सुरु हुन्छ । इसाको पाँचौं, छैटौं, सातौं हुँदै तेह्रौं शताब्दीसम्म आइपुग्दा हिमालवरिपरिको सम्बन्ध सांस्कृतिक, वैवाहिक (पारिवारिक), सामाजिक, आर्थिक र राजनीतिक तहमा विस्तार भएको थियो । वल्लो सान्सी प्रान्तको उथाइसानमा र बेइजिङको मध्यभागमा नेपाली कलाकार अरनिको (अनिग) को नेतृत्वको टोलीले १३ औं शताब्दीमा ठड्याएका त्यस बखतका विशाल बौद्ध चैत्यहरू दुई मुलुकबीचको जनस्तरको प्राचीनतम सम्बन्धका प्रतीकका रूपमा अद्यापि छन् । सियानदेखि दक्षिण एसियासम्म जोड्ने प्राचीन दक्षिणी रेसम मार्ग तथा युनान, सछ्वान र तिब्बत हुँदै एवं दक्षिण एसिया पार गरेर अरबसम्म पुग्ने चिया घोडेटो (टी हर्स ट्रेल) को महत्त्वपूर्ण कडी पनि नेपाल हो । पुरानो सम्बन्धलाई औपचारिक रूप दिँदै नेपाल र चीनबीच १ अगस्ट १९५५ मा दौत्य सम्बन्ध स्थापना भयो । अर्को वर्ष अक्टोबरमा प्रधानमन्त्री टंकप्रसाद आचार्य, सन् १९५९ मा प्रथम जननिर्वाचित प्रधानमन्त्री बीपी कोइराला र १९६१ मा राजा महेन्द्रबाट भएका चीन भ्रमणहरू तथा १९५७ र १९६० मा चीनका प्रधानमन्त्री चाउ एनलाईका नेपाल भ्रमणहरू ऐतिहासिक महत्त्वका घटना हुन् । यही अवधिमा दुई देशबीच शान्ति तथा मैत्री सन्धि (सन् १९६०), सीमा सम्झौतासन्धि (सन् १९६०६१) तथा नेपालमा कोदारी राजमार्ग निर्माणका लागि सम्झौताहरू भए ।नेपालका राष्ट्रप्रमुख र सरकारप्रमुखका तहबाट, राजा महेन्द्रदेखि राष्ट्रपति विद्यादेवी भण्डारीसम्मको गरी चीन भ्रमण २४ पटक भइसकेको छ । चीनका तर्फबाट प्रधानमन्त्री चाउ एनलाईदेखि वर्तमान राष्ट्रपति सी चिनफिङसम्म गरी आठ पटक नेपाल भ्रमण भएको छ । यस अवधिमा नेपालमा पाँच पटक भएका व्यवस्था (सत्ता) र दर्जनौं पटक भइरहने सरकार परिवर्तनमा समेत प्रत्यक्षअप्रत्यक्ष विदेशीको हात भएका घटनाहरू सार्वजनिक भैरहँदा चीनले भने हरेक बहालवाला सरकारसँग मैत्रीपूर्ण सम्बन्ध राख्दै आन्तरिक मामिलामा अहस्तक्षेपको नीति अनुरूप नेपाली जनताको आर्थिकसामाजिक उन्नतिमा निरन्तर सहायता दिँदै आएको छ, जुन चीनसँगको सम्बन्धको खास विशेषता हो । व्यवस्था तथा सरकार जतिसुकै परिवर्तन भए पनि नेपाली भूमि चीनविरोधी गतिविधिमा प्रयोग हुन नदिने प्रत्याभूति नेपालले दिँदै आएको छ । भूकम्प, नाकाबन्दी र कोभिड महामारीजस्ता विपत्तिमा चीन सरकार र चिनियाँ जनताको उदार सहयोग नेपालीका लागि असल छिमेकी र सुखदुःखको साथीका अमूल्य उपहार थिए । कोभिड महामारीमा विश्वभरि खोप हाहाकार हुँदा सबैभन्दा धेरै खोप र जीवनदायी सहायता सामग्री दिने मुलुक चीन नै थियो । नेपाल र चीनको सम्बन्ध एकअर्काका आन्तरिक मामिलामा अहस्तक्षेपजस्ता पञ्चशीलका सिद्धान्तमा र सयुक्त राष्ट्रसंघको बडापत्रमा आधारित छ ।२०७६ कात्तिकमा नेपाल भ्रमणका क्रममा चिनियाँ राष्ट्रपति सी चिनफिङबाट तीन वर्षका लागि ३ अर्ब ५० करोड युवान (हालको सटही दरमा ६७ अर्ब रुपैयाँभन्दा बढी) अनुदान दिने घोषणा भएको थियो । वार्षिक २२ अर्बभन्दा बढी अनुदान सरकारी संयन्त्रबाट खर्च गर्ने गरी पूर्वसर्त नराखी नेपाललाई उपलब्ध गराउने घोषणा भए पनि उपयुक्त परियोजना पेस नगरेका कारण नेपालले लाभ लिन सकेन । नेपाली मिडिया र विकासका बहसहरूमा यस विषयले प्राथमिकता पनि पाएन । विश्वव्यापी सम्पर्कसञ्जाल (कनेक्टिभिटी) मार्फत साझा समृद्धिको अवधारणामा चीनले अगाडि सारेको बीआरआईबाट लाभ लिने उद्देश्यले नेपाल र चीनले सन् २०१७ मा एउटा समझदारीपत्रमा हस्ताक्षर गरे र यसैको सहउत्पादन एसियन इन्फ्रास्ट्रक्चर इन्भेस्टमेन्ट बैंक (एआईआईबी) मा नेपाल संस्थापक सदस्य बन्यो । नेपालबाट राष्ट्रपति विद्यादेवी भण्डारीको सहभागिता रहेको, अप्रिल २०१९ मा बेइजिङमा आयोजित अन्तर्राष्ट्रिय सहयोग सम्बन्धी दोस्रो सम्मेलनमा ३८ राष्ट्रसरकार प्रमुखहरूबाट साझा उज्ज्वल भविष्य निर्माण गर्ने संयुक्त घोषणापत्र जारी भयो । अक्टोबर २०१९ मा चीनका राष्ट्रपति सी चिनफिङको ऐतिहासिक नेपाल भ्रमणका क्रममा २० वटा विभिन्न सम्झौतामा हस्ताक्षर भयो । तर, मे २०१७ मा बीआरआई सम्बन्धी समझदारीपत्रमा हस्ताक्षर भएपश्चात्का करिब पाँच वर्षमा न नेपालले कुनै रूपान्तरणकारी आयोजना बनाउन नै सक्यो, न त एआईआईबीको संस्थापक भएर लाभ लिन सक्यो । बरु बीआरआईमा सहभागी नभएको भारतले एआईआईबीबाट प्रवाह भएको कुल ऋणको झन्डै २५ प्रतिशत रकम लगेर फटाफट दर्जनौं परियोजना निर्माण गर्यो । कतिपयले चीनको ऋणको पासोको कुरा पनि गर्छन् । कुनै ऋण लिएर अनुत्पादक क्षेत्रमा खर्च गरियो भने त्यो ऋण पासो बन्छ नै, चाहे जहाँसुकैबाट लिइएको होस् । अहिले नेपालको कुल ऋणमा चीनको हिस्सा ३ प्रतिशत मात्र छ । यो ऋणको पासो चीनलाई पश्चिमी आँखाले हेर्ने दृष्टिकोणमा आधारित छ । हाम्रा विकासका पूर्वाधारहरूको निर्माण गर्न आन्तरिक स्रोत पर्याप्त छैन । कतिपय अनुदान हाम्रा लागि दीर्घकालीन दायित्व र विकासकै बाधक भएका दर्जनौं उदाहरण छन् । सन् २०१९ को अन्त्यतिर सुरु भएको कोभिड महामारीले विश्वलाई नै हल्लाइदियो । नेपालजस्ता विकासोन्मुख मुलुक मात्र होइन, युरोप र अमेरिकादेखि अफ्रिकासम्म पहिलो र दोस्रो लहरसम्म पनि कोभिडविरुद्ध लड्ने स्वास्थ्य उपकरण र सामग्रीको मुख्य स्रोत नै चीन रह्यो । नेपाललाई सबैभन्दा धेरै भ्याक्सिन अनुदान दिने र विश्वभरि अभाव भएको समयमा खरिदका लागि ठूलो परिमाणमा खोपमा पहुँच दिने पनि चीन सरकार नै हो । चिनियाँ जनताले जनस्तरमा चन्दा उठाएर दर्जनौं कन्टेनर स्वास्थ्य सामग्रीहरू सबै प्रदेशमा पुर्याए । कोभिड महामारीको समयमा मानवीय सहयोग कार्यमा चीनले विश्वव्यापी रूपमा खेलेको भूमिका प्रशंसनीय छ । आगामी दिनमा मान्छेले भोग्ने साझा चुनौतीको सामना गर्न एक असल छिमेकीका रूपमा चीनसँग निरन्तर सहकार्य गर्नु हाम्रो हितमा छ ।गत वर्ष नेकपा विभाजनको संघारमा आएको चिनियाँ प्रतिनिधिमण्डललाई लिएर चीनले नेपालको आन्तरिक मामिलामा हस्तक्षेप गर्यो भन्ने आवाज उठ्यो । नेकपाको फुटबाट नेपालमा शान्ति र स्थायित्व खलबलिने हो कि भन्ने चीनको चासो र शंका हो भने त्यो जायज हो तर त्यो कूटनीतिक मान्यताभित्र बसेर अभ्यास गरिनुपर्छ । कसैको पनि संलग्नता उपदेश दिने वा दबाब दिने तहमा हो भने त्यो अस्वीकार्य हुन्छ । तीतो सत्य के हो भने, नेपालमा हरेक व्यवस्था परिवर्तनमा प्रत्यक्षअप्रत्यक्ष हस्तक्षेप गरिरहने र सरकारविरोधी आन्दोलनलाई उक्साउने, चप्पल लगाएर राजदूत प्रधानमन्त्रीको निवासमा बेला न कुबेला पुग्ने, सरकार परिवर्तन र पार्टी विभाजनमा दूतावास संलग्न हुने, कर्मचारीको सरुवाबढुवामा हात हाल्ने र विदेशी गुप्तचरले नेपाली पदाधिकारीलाई आफूअनुकूल काम गर्न धम्क्याउनेजस्ता अनगिन्ती हस्तक्षेपमा अभ्यस्त हामी हाम्रो आन्तरिक मामिलामा पहिले हस्तक्षेप नगरेको मुलुक चीनबाट भएका त्यस्त घटनाबाट बढी नै तरंगित भएका हुन पनि सक्छौं । कतिपयले चीनको अहस्तक्षेपको नीति परिवर्तन भएको हो भनी प्रश्न पनि गर्ने गरेका छन् । पछिल्लो समय एमसीसीका विषयमा चीनको प्रतिक्रियालाई लिएर पनि कतिपयले आलोचना गरेका छन् । एमसीसीबारे नेपालमा बहस भैरहँदा त्यसले चीनका सञ्चारमाध्यम, दक्षिण एसियाविद्हरू र सामाजिक सञ्जालमा पनि धेरथोर स्थान पाइरह्यो । तर, चीन सरकार केही बोलेको थिएन । त्यही विवादकै बीचमा अमेरिकी सहायक विदेशमन्त्रीले नेपालका उच्च नेताहरूसँग गरेको संवादमा चीनलाई तानेपछि चीन सरकारी तवरमै प्रतिक्रियात्मक भयो । यसले नेपालमा ठूला र प्रतिद्वन्द्वी शक्तिहरूको स्वार्थको टकराव हुने त होइन भन्ने चिन्ता बढाएको छ । एमसीसी पारित गरेको भोलिपल्ट बसेको मन्त्रिपरिषद्को बैठकले नेपालमा चीनविरोधी गतिविधि हुन नदिने प्रतिबद्धता दोहोर्याएको छ । तर, नेपालले तेस्रो मुलुकसँग गरेको सम्झौताप्रति सीमा जोडिएका दुईमध्ये कुनै एक वा दुवै देशलाई आशंका छ भन्ने संकेत पाउनासाथ आम मान्छेमा पुग्नुपहिले नै कूटनीतिक माध्यमबाट उनीहरूको सुरक्षाचासोको सम्बोधन हुन्छ भनेर बेलैमा आश्वस्त तुल्याउन सरकारले पहल नगर्दाको परिणाम यो हो । बौद्धिक समुदायले पनि एउटा मुलुकको तल्लो ओहोदाको कूटनीतिज्ञ महिनैपिच्छे नेपाल आएर घरघर गई नेता भेट्दा नबोल्ने र अर्कोले त्यही गर्दा विरोध गर्ने गरेमा हाम्रो आवाज र नैतिक बल कमजोर हुन्छ । चीनको नेपालसँग एउटै तर अत्यन्त संवेदनशील चासो छ र त्यो हो नेपाली भूमि चीनविरोधी गतिविधिको केन्द्र नबनोस् । कतिपयले यो नेपालमार्फत दक्षिण एसिया पस्ने चाहना पनि हो भन्छन् । अहिले नै भारतसँग १०० अर्ब डलरको व्यापार गर्ने चीनले नेपालमार्फत कारोबार गर्न मुखरित हुने गरी चासो राखेको पाइँदैन । बरु भारतले सन् २००५ मा हामीलाई पारवहन सुविधा दिँदा सट्टामा नेपाल भएर तिब्बत जाने पारवहन मार्ग माग गरेको माइन्युट वाणिज्य मन्त्रालयमा सुरक्षित हुनुपर्छ । सन् २०१८ मा सीमोदी वुहान शिखर वार्तामा चीनभारतएक शिखर वार्ताको प्रस्ताव गरिएको थियो । त्यो एक तत्कालका लागि नेपाल हो भन्ने अनुमान छ । चीनबारे धारणा पश्चिमी मुलुकको भाष्यबाट बनायौं भने हामी दुर्घटनामा पर्छौं । किनकि चीन उनीहरूको रणनीतिक प्रतिद्वन्द्वी हो, विरोधी मुलुक हो एवं उनीहरू चीनको विकास र शासन प्रणाली उल्टाउन चाहन्छन् । तर चीन हाम्रो एक असल छिमेकी, सुखदुःखको साथी र विकास साझेदार हो । पश्चिमी मुलुकहरूको भाष्यबाट चीनसम्बन्धी धारणा बनाउँदा उत्तरी छिमेकीलाई प्रतिद्वन्द्वी बनाउन पुगिन्छ । अब हामीले चीनसँग अक्टोबर २०१९ पछि मत्थर भएको उच्चस्तरीय संवादलाई तीव्रता दिन तुरुन्तै पहल गर्नुपर्छ । चिनियाँ अधिकारीहरूमा हालैका घटनालाई लिएर कुनै आशंका भए खुलस्त वार्ताबाट सम्बोधन गरिनुपर्छ । साथै देहायका परियोजना अगाडि बढाउनुपर्छ (क) बीआरआईको फ्रेमवर्कमा रूपान्तरणकारी परियोजना (नेपालसम्म रेलवे विस्तार सबैभन्दा महत्त्वपूर्ण हो) छनोट गरेर उच्चस्तरीय संयन्त्र बनाई त्यसमार्फत कार्यान्वयन गर्ने । कम्बोडियासँगको रेल निर्माणको मोडालिटी एउटा गतिलो सन्दर्भसामग्री हुन सक्छ । (ख) तातोपानी र रसुवागढी नाकालाई पूर्ण क्षमतामा सञ्चालन गर्ने एवं सम्झौता भइसकेका ती दुवै नाकाबाट काठमाडौं जोड्ने सडक विस्तार गर्ने कामलाई तीव्रता दिने ।(ग) नाकाबन्दीका बेला सम्झौता भएर बिर्सिइएको पेट्रोलियम खरिद तथा ढुवानी परियोजना अगाडि बढाउने ।(घ) पारवहन सम्झौता लगायत २०१५ देखि अक्टोबर २०१९ सम्म भएका सम्झौता, समझदारी र निर्णयहरू कार्यान्वयन गर्ने ।(ङ) द्विपक्षीय हवाई सेवा शीघ्र खुला गरी नेपालका वायुसेवालाई चीनका ठूला सहरमा विस्तार गर्ने । यसले मुर्झाएको पर्यटनलाई प्राण दिनेछ ।(च) नेपालका उद्योगलाई चीनका सम्भाव्य उद्योगसँग मूल्य शृंखलामा जोडेर व्यापार घाटा पूर्ति गर्ने र लगानी प्रोत्साहन गरी रोजगारीका अवसरहरू बढाउने ।(छ) परराष्ट्र सचिव र राजदूत रहेको समन्वय समितिलाई सक्रिय बनाउने ।(ज) कोभिडका कारण प्रभावित नेपाली विद्यार्थीको चीनमा हुने पढाइ सम्बन्धी समस्यालाई प्राथमिकतासाथ सम्बोधन गर्ने ।(झ) साझा हितको रक्षा, क्षेत्रीय समस्याहरूमा सहकार्य तथा क्षेत्रीय शान्ति र स्थायित्व कायम गर्न संयुक्त राष्ट्रसंघ लगायतका अन्तर्राष्ट्रिय मञ्चमा सहकार्यलाई सुदृढ बनाउने ।चीनसँगको नेपालको सौहार्दपूर्ण सम्बन्ध नेपालको अपरिहार्य आवश्यकता हो । दुवै मुलुकको स्थायित्व र समृद्धिका लागि हजारौं वर्षदेखिको सम्बन्धलाई जनताको जीवनस्तर माथि उठाउने एउटा साधनका रूपमा थप सुदृढ बनाउनु नेपाल र चीनकै हितमा छ ।"
जलस्रोतको बहुआयामिक प्रयोग,"जलीय जीव उत्पादनको सम्भावनानेपालमा २००३ सालमा कृषि परिषद् अन्तर्गत मत्स्य एकाइको स्थापना गरी सरकारीस्तरबाटै मत्स्यपालनको संस्थागत सुरुआत भयो । तत्पश्चात् क्रमिक रूपमा मत्स्यपालनको विकास हुँदै आए पनि यहाँको सम्भावना बमोजिम यो क्षेत्रको विकास भने हुन सकेन । जनसंख्या वृद्धिसँगै खाद्य वस्तुको माग बढ्नु स्वाभाविकै हो तर खेतीयोग्य जमिनको खण्डीकरण, घडेरीकरण र उत्पादनशील जनशक्ति पलायनले गर्दा खाद्यान्नका लागि समेत परनिर्भरता बढ्दै गैरहेको कटु यथार्थ छ । यसै सन्दर्भमा, हाम्रोसामु देशमा उपलब्ध जलस्रोतको उपयोग गर्दै प्रोटिनयुक्त गुणस्तरीय जलीय खाद्य वस्तुको उत्पादन गर्ने विकल्प भने नभएको होइन । केन्द्रीय मत्स्य प्रवर्द्धन तथा संरक्षण केन्द्र, बालाजुको पुस्तिका२०७८ अनुसार नेपालमा उपलब्ध कुल जलाशयको २ प्रतिशतभन्दा कम भाग मत्स्य उत्पादनमा प्रयोग हुँदै आएकोबाट पनि यो क्षेत्रको विस्तारको सम्भावना उजागर हुन्छ । नेपालमा उपलब्ध जलीय जीव तथा जलस्रोतको विविधता, अनुकूल जलवायु, नवीनतम प्रविधिहरूको विकास र बढ्दो बजार मागजस्ता सकारात्मक पक्ष यो क्षेत्रको सम्भावनालाई थप उजागर गर्न पर्याप्त छन् । तर, यसका लागि उपयुक्त संगठन संरचना, जनशक्तिको विकास, अनुसन्धान र नीति तथा कार्यक्रमको आवश्यकता पर्छ ।नेपालमा मत्स्यक्षेत्र माछा उत्पादनमा मात्र संकुचित भइरहेको छ । संयुक्त राष्ट्रसंघको खाद्य र कृषि संगठनले मत्स्यपालन क्षेत्रलाई माछापालनमा मात्र सीमित नराखी खाद्य वस्तुका रूपमा उपभोग गर्न सकिने अन्य जलीय जीवहरूको उत्पादन गर्नेतर्फ ध्यान दिनुपर्छ भनेको छ । यहाँ उत्पादनयोग्य जलीय जीवमा झिंगेमाछा र घोंघी एवं खाद्य वस्तुमा सिंगडा र मखना आदि हुन सक्छन् । जलस्रोतको संरक्षण तथा संवर्द्धन गर्दै यसको बहुआयामिक र दिगो उपयोगका लागि हामी सबैमा सचेतनाको खाँचो छ ।कुँवर नेपाल मत्स्य समाजका महासचिव हुन् ।"
कसले ठुट्यायो हामीलाई प्राणवायु दिने शमी र पीपल ?,"करिब एघार महिनाअघि २०७८ वैशाख २२ गते, कोभिड१९ को दोस्रो लहरको महामारीको उत्कर्षकै बीच हामी दम्पती एकै पटक कोरोना संक्रमित भएको एक हप्ता भएको थियो । भाइरसले हाम्रो शरीरलाई बिस्तारै गलाउँदै लगेको थियो । घरबाट टाढा रहेका छोराछोरीको जिद्दीका कारण छातीको एक्सरे गराउनैपर्ने भयो । तर जाने कहाँ ? संक्रमित भनेपछि छिमेक, टोल, समाज मात्र होइन, अस्पतालले पनि अछुतको व्यवहार गरिरहेको त्यो समयमा बल्लतल्ल पहुँचवालालाई भनसुन गरेर नयाँ बानेश्वरमा रहेको एभरेस्ट हस्पिटलमा समय लिन सकियो । जम्माजम्मी पन्ध्र मिनेटको बाटो । संक्रमितले ट्याक्सी चढेर जानुभन्दा बिस्तारै हिँडेरै जानु उचित लाग्यो । सडकछेउमा हुर्कंदै गरेका शमी र पीपलको छहारी लाग्दै र तिनले छोडेको शीतल हावाबाट अक्सिजन लिँदै सुस्तसुस्त हामी बूढाबूढी बबरमहलबाट अस्पताल पुग्यौं र त्यहाँको कोभिड इमर्जेन्सीमा गएर दुवैले छातीको एक्सरे गरायौं । मेरो सामान्य रहे पनि बूढाको छातीमा इन्फेक्सन देखिएको भन्दै डाक्टरले जतिसक्दो छिटो जहाँको अस्पतालमा भए पनि भर्ना हुन भने । अघि भर्खरसम्म सामान्य रहेका हामी यो सुन्नासाथ लल्याकलुलुक भयौं । एकै छिनमा हामीलाई सास फेर्न पनि सकस हुन थाल्यो । घर त आउनु नै थियो । सुस्तसुस्त पाइला चाल्यौं । दुईचार पाइला हिँडेपछि तिनै शमी र पीपलका रूखमुनि सुस्ताउँदै केही बेर लामोलामो सास तान्थ्यौं र फेरि पाइला बढाउँथ्यौं । जहाँजहाँ पीपलको रूख भेट्थ्यौं त्यहाँ फेरि त्यसरी नै उभिएर लामो सास तान्थ्यौं । यसो गर्दा हामीलाई सास फेर्न सहज पनि भएको थियो । त्यति बेला महसुस भयो, हाम्रा पुर्खाले किन स्वर्ग जानु छ भने बाटाका छेउछाउमा सहस्र पीपल र वरका रूख रोप्नू भनेका रहेछन् । हाम्रा पुर्खाले स्वर्गको आशा देखाएरै भए पनि मानिसलाई यस्ता प्राणवायु दिने रूख रोप्न प्रेरित गरे । अर्कातिर, बटुवाहरूलाई थकान मेट्न शीतल छहारी उपलब्ध गराए । तर, पछिल्लो पुस्ता यसरी रूख रोप्नभन्दा पुर्खाले रोपेका तिनै रूख काटेरमासेर विकासका नाममा विनाश निम्त्याउन लागिपरेको छ । सडक विस्तारका नाममा आज सहरका मात्र होइन, गाउँगाउँका गोरेटामा रहेका वर, पीपल र शमीका रूख काटिँदै छन् । वर्षौं लागेर हुर्किएका यस्ता रूख मासिएपछि फेरि ती सडकका छेउमा नयाँ रूख कहिले र कसले रोप्ने हो, थाहा छैन । रोपिए भने पनि ती रूखलाई संरक्षण गरेर हुर्कन कति वर्ष लाग्ने हो, त्यो पनि थाहा छैन । तर योचाहिँ पक्का छ, विकासका नाममा दिनहुँ रूख र हरियाली मासिँदै जाँदा वातावरण र जलवायुजन्य समस्या विकराल रूपमा निम्तिनेछ जसको असर देखिने क्रम सुरु भइसकेको छ । मानिस बाँच्नका लागि अक्सिजनको महत्त्व कति हुँदो रहेछ भन्ने त कोभिड महामारीमा अक्सिजन अभावले तड्पिँदै र छटपटिँदै प्राण त्याग्न विवशका परिवार र बल्लतल्ल प्राण बचाएर अस्पतालबाट घर फर्केकालाई सोधे थाहा हुन्छ । सडक विस्तारका क्रममा वर्षौंअघि उजाडिएका काठमाडौंका सडकपेटीहरूमा भर्खरभर्खर नयाँ रूखबिरुवाले जरा टेक्दै छन् । ढिलै सही, सडकका दायाँबायाँ रोपिएका वर, पीपल र शमीका बिरुवाले पालुवा छोडेर हरियाली र शीतलता दिने विश्वासमा खुसी हुँदै प्रायः माइतीघर, बबरमहल, बानेश्वर र तीनकुने डुलिरहने म जब केही दिनअघि सडकमा निस्कें, हुर्किंदै र मस्किँदै गरेका ती वर, पीपल र शमी लगायतका रूखका हाँगा काटिएर ठुट्टै पारिएको देखेर मेरो मनमा पलाउँदै गरेको खुसी एकाएक हरायो । कोरोनाले थकित र गलित भएर हिँड्दै गर्दा त्यही बाटामा सुस्ताउँदै प्राणवायु लिएका पीपलका सबै बोट ठुट्याइएका थिए । कस्तो दिमागले, कुन उद्देश्यले ठुट्याउन लगायो होला यी हुर्कंदै गरेका रूख ? सडकबीच हुर्किएका रूखहरूको फेदमा उम्रिएका झाङझाडी सफा गराउनु र सवारीसाधनलाई बाधा पुर्याउने हाँगा काट्नु त उचितै हो तर सडकपेटीमा वर्षौं लगाएर बल्लतल्ल हुर्केका रूखहरूले के पिरेका थिए र त्यसरी खुइल्याइएका होलान् ? आखिर ती रूखले हुर्केर आकाशतिरै ताक्ने हुन्, सडकमा तेर्सिने त होइनन् ! २०७७ को साउनमा भारतको एउटा अत्यन्त सुन्दर र हरियालीपूर्ण सहर चण्डिगढ घुम्ने अवसर मिलेको थियो । विभिन्न सेक्टरमा विभाजन गरेर विकास गरिएको त्यो सहरको प्रत्येक सडक रूखैरूखले ढाकिएको थियो । सडकका दुवैतिर झपक्क परेका विभिन्न किसिमका रूखहरूले सडकलाई शीतल बनाइरहेका थिए । साउनको त्यो गर्मीमा सडकमा निस्केर दिनभर पैदल हिँड्दा पनि अनुहारमा घाम नपर्ने त्यो हरित सौन्दर्यप्रति मोहित भइरहँदा आफ्नो देशका बन्दै गरेका र विस्तारित हुँदै गरेका सडक सम्झेर भविष्यमा यस्तै हरियालीको कल्पना गरें । काठमाडौंका सडकमा हुर्कंदै गरेका रूखहरूलाई सम्झें । सडकका दायाँबायाँ पुर्खाले हुर्काएका आँप, पीपल र वरका सयौं रूख मासेर भर्खरै बनाइसकिएको बुटवलसुनौली सडक अनि विस्तारित हुने क्रममा रहेको भैरहवालुम्बिनी सडकलाई सम्झें र अनेक बोटबिरुवा रोपेर चण्डिगढजस्तै हरियालीले भरिपूर्ण बनाएको देख्ने कल्पना गरें । चण्डिगढ सहरका सडकलाई ढाकिरहेका रूखहरूले न कुनै सवारीसाधनलाई बाधा पुर्याइरहेका थिए न त पैदलयात्रुलाई नै । सडकहरू यति सफा कि रूखैरूखले ढाकिए पनि भुइँमा कुनै पात कुहिएर खात नलागेको ! रातभर झरेका पात बिहान उज्यालो नहुँदै सफा गरिसकिने रहेछ । सडकमा हिँड्दा यस्तो लाग्थ्यो कुनै निकुञ्जभित्र हिँडिरहेछौं । तर पनि सडक बिलकुल सफा ! न कतै कागजको टुक्रा भेटिने, न प्लास्टिकका झोला न चाउचाउ, सुर्ती र चक्लेटका खोल नै । न कसैले सडकमा खकारेर प्याच्च थुकेको देखियो न कतै प्रयोग गरेर फालेको मास्क नै । कुनै पनि समाज सफा र समृद्ध हुन त्यो समाजको कानुन, नीतिनियम र त्यसको संरक्षक मात्र होइन, त्यहाँका नागरिक पनि सभ्य र विवेकशील हुनुपर्ने रहेछ । नेपालको राजधानीका मानिस सभ्य बन्न सक्लान्नसक्लान्Ù तिनले सडक र गल्लीमा पाल्तु कुकुरलाई डोर्याएर आची गराउँदै हिँड्न छोड्लान्नछोड्लान्Ù फुटपाथमा हिँड्नेले खकारेर थुक्न छोड्लान्नछोड्लान्Ù गाडीका झ्यालबाट सडकमा चाउचाउ, बिस्कुट र सुर्तीका खोल फाल्न र पिच्च थुक्न छाोड्लान्नछोड्लान् तर काठमाडौंका मुख्य सडकपेटीमा हुर्कंदै गरेका वर, पीपल र शमीका रूखहरूले कुनै दिन चण्डिगढ सहरको झल्को त देलान् नि भनेर कल्पिने मेरो मन यति बेला असाध्यै निराश भएको छ । चण्डिगढ मात्र होइन, विश्वमा यस्ता कैयौं सहर छन् जसले रूखको महत्त्व बुझेका छन्, हरियालीको महत्त्व बुझेका छन् र आफ्ना सडकलाई हरियालीपूर्ण बनाएका छन् । धेरै टाढा नगएर चीनकै कुरा गरौं । चीनले हङकङको विकल्पका रूपमा सन् १९८० देखि स्थापित गरेको सेन्जेन सहरमा विकास गरेको हरियालीबारे नेपालका वातावरणविद् कत्तिको जानकार होलान् ? कसले देला ती रूख ठुट्याउन आदेश दिनेलाई सद्बुद्धि ?"
ब्रोकरले कारोबार प्रणाली आफैं बनाउनुपर्ने व्यवस्था हुँदै,"(काठमाडौं)  अनलाइन सेयर कारोबारमा लगानीकर्ताको खरिदबिक्री आदेश नेपाल स्टक एक्सचेन्ज (नेप्से) को मुख्य कारोबार प्रणालीमा जोड्ने ट्रेड म्यानेजमेन्ट सिस्टम (टीएमएस) ब्रोकरले आफैं बनाउनुपर्ने व्यवस्था हुन लागेको छ । दोस्रो बजारमा सेयर किनबेच गर्ने कारोबार प्रणालीमा पटकपटक समस्या आउन थालेपछि नियन्त्रणका लागि उक्त व्यवस्था गर्न लागिएको हो ।कारोबार प्रणालीमा देखिँदै आएको समस्या सम्बन्धमा अध्ययन गरी समाधानका लागि सुझाव दिन गठित कार्यदलले आइतबार उक्त विषयमा छलफल गरेको छ । छलफलमा नेप्सेले तयार पारेको टीएमएससम्बन्धी नीतिगत व्यवस्था यथाशीघ्र कार्यान्वयनमा ल्याउने सहमति भएको बताइएको छ । नेप्सेले दुई वर्षअघि नै टीएमएससम्बन्धी कार्यविधि तयार पारेको थियो । धितोपत्र बोर्डबाट कार्यविधि स्वीकृत भएको छैन । बोर्डको निर्देशनअनुसार अहिले नेप्सेले धितोपत्र कारोबार सञ्चालन विनियमावली २०७५ संशोधन गरी टीएमएससम्बन्धी नीतिगत व्यवस्था पनि समावेश गरेको छ ।धितोपत्र बोर्डबाट संशोधित विनियमावली जस्ताको तस्तै स्वीकृत भए ब्रोकरले आफैं आफ्नो कारोबार प्रणाली निर्माण तथा व्यवस्थापन गर्नुपर्नेछ । उनीहरूले आफैं निर्माण नगरेर आउटसोर्सिङ पनि गर्न सक्छन् । तर त्यसो गर्दा पनि अहिलेको जस्तो सामूहिक रूपमा व्यवस्थापन गर्न पाउने छैनन् । आउटसोर्सिङ गर्दा पनि कारोबार प्रणाली सञ्चालन तथा व्यवस्थापन गर्ने निकाय फरकफरक हुनुपर्नेछ । एउटै सेवा प्रदायक (भेन्डर) मार्फत आउटसोर्सिङ गर्दा पनि हरेक ब्रोकरका लागि फरकफरक कर्मचारीले कारोबार प्रणाली व्यवस्थापन गर्नुपर्नेछ । हाल ब्रोकरहरूले वाइको प्रालिमार्फत टीएमएस सिस्टम सामूहिक रूपमा व्यवस्थापन गर्दै आएका छन् । त्यो व्यवस्थापनका लागि वाइकोले निश्चित कर्मचारी छुट्याइदिएको छ । ती कर्मचारीमार्फत ५० वटै ब्रोकरको कारोबार प्रणाली व्यवस्थापन हुँदै आएको छ । टीएमएससम्बन्धी नीतिगत व्यवस्था लागू भएपछि एउटा व्यक्ति (कर्मचारी) ले एकभन्दा बढी ब्रोकरको कारोबार प्रणालीमा हेर्न नपाउने स्रोतले बताएको छ । हाल ब्रोकरहरूलाई नेप्सेले निःशुल्क रूपमा कारोबार प्रणाली (सफ्टवेयर) प्रदान गरिरहेको छ । त्यो सञ्चालनका लागि ब्रोकरहरूले हार्डवेयर जडान गरेर कारोबार प्रणाली निर्माण गरेका छन् । टीएमएससम्बन्धी नीतिगत व्यवस्था लागू भएपछि हाल नेप्सेबाट निःशुल्क रूपमा पाइरहेको सफ्टवेयरको पनि ब्रोकरले शुल्क तिर्नुपर्नेछ । ब्रोकरहरूले आफैं सिस्टम निर्माण गर्ने वा शुल्क तिरेर नेप्सेको सफ्टवेयर प्रयोग गर्ने वा अर्को भेन्डरमार्फत व्यवस्थापन गर्ने तीनवटै विकल्प उपलब्ध हुने बताइएको छ । नेपालका ब्रोकरहरूले सेयर कारोबारका लागि नेप्सेबाट र राफसाफका लागि सीडीएसबाट लाइसेन्स पाएका छन् । यसकारण अहिले उनीहरूले दोहोरो भूमिका निर्वाह गरिरहेका छन् । अब उनीहरूले निर्माण गर्ने कारोबार प्रणालीमा ट्रेडिङ, क्लियरिङ र जोखिम व्यवस्थापन गरी तीन प्रकारका विशेषता हुनुपर्नेछ । यो कारोबार प्रणाली निर्माणका लागि हरेक ब्रोकरले सफ्टवेयर तथा हार्डवेयर निर्माणका लागि कम्तीमा एकदेखि सवा एक करोड रुपैयाँ आवश्यक पर्ने जानकारहरू बताउँछन् । अहिले पनि ब्रोकरले आफैं टीएमएस व्यवस्थापन गर्न सक्छन् । तर, अनिवार्य व्यवस्था छैन । यसकारण धेरै ब्रोकरले छुट्टाछुट्टै नराखेर सामूहिक रूपमा व्यवस्थापन गर्दै आएका छन् । छुट्टै सेवा प्रदायक (भेन्डर) मार्फत प्रणाली व्यवस्थापन गर्दा बेलाबेलामा समस्या आउने गरेको कार्यदलको निष्कर्ष छ । नेप्सेले तयार पारेको टीएमएससम्बन्धी नीतिगत व्यवस्थामा थप छलफल गरेर एकदुई दिनमा टुंग्याउने निर्णय भएको कार्यदलका संयोजक एवं धितोपत्र बोर्डका प्रवक्ता नीरज गिरीले बताए । अहिले ब्रोकरहरूले नेप्सेको टीएमएस सिस्टम प्रयोग गरिरहेका छन्, उनले भने, टीएमएससम्बन्धी नयाँ व्यवस्था आएपछि ब्रोकर आफैंले पनि व्यवस्थापन गर्न सक्छन् । विस्तारै ब्रोकरहरूको क्षमता बढाउने योजनाअनुरूप यस्तो व्यवस्था हुन लागेको उनले जानकारी दिए । यी विषय छलफलकै क्रममा छन्, उनले भने, धितोपत्र बोर्डले स्वीकृत दिएपछि मात्र अन्तिम निर्णय हुनेछ । ब्रोकरको डाटा सेन्टरमा समस्या आएपछि गत मंगलबार निर्धारित समयमा लगानीकर्ताले सेयर किनबेच गर्न पाएनन् । उक्त घटनापछि कारोबार प्रणालीमा आइरहने यस्ता समस्या दीर्घकालीन रूपमा समाधानका लागि भन्दै धितोपत्र बोर्डका कार्यकारी निर्देशक गिरीको संयोजकत्वमा एक कार्यदल गठन भएको थियो । नेप्से र सीडीएस एन्ड क्लियरिङका प्रतिनिधि समावेश उक्त कार्यदलको पहिलो बैठक आइतबार बसेको हो । बैठकमा आमन्त्रित सदस्यका रूपमा स्टक ब्रोकर्स एसोसिएसनलाई पनि बोलाइएको थियो । टीएमएससम्बन्धी नीतिलाई अन्तिम रूप दिई यथाशीघ्र लागू गर्ने विषयमा बैठकमा छलफल भएको स्रोतले बताएको छ । धितोपत्र ब्रोकरहरू प्रविधिमा लगानी गर्न अनिच्छुक रहेकाले उनीहरूले आउटसोर्सिङमार्फत संयुक्त रूपमा डाटा सेन्टर राख्दै आएका छन् । यही कारण कारोबार प्रणालीमा पटकपटक समस्या आउने गरेको छ ।टीएमएस र त्यससँगै एप्लिकेसन प्रोग्रामिङ इन्टरफेस (एपीआई) नीति जारी भएपछि हरेक ब्रोकरले छुट्टाछुट्टै डाटा सेन्टर राख्नुपर्ने व्यवस्था लागू हुने स्रोतले बताएको छ । सम्भवतः मंगलबार कार्यलदको अर्को बैठक बस्दै छ । सोही बैठकबाट पारित हुने गरी उक्त व्यवस्था हुनेछ, स्रोतले भन्यो, ब्रोकरले छुट्टाछुट्टै डाटा सेन्टर राख्दा यसअघि जस्ता समस्या आउँदैनन् । आइहाले पनि एउटा ब्रोकरमा मात्र समस्या हुन्छ । सबैको एकै पटक हुँदैन ।हाल ब्रोकरहरूले वाइको प्रालिमार्फत डाटा सेन्टर व्यवस्थापन गरिरहेका छन् । वाइकोले ५० वटा ब्रोकरलाई दुई समूहमा विभाजन गरेर सामूहिक रूपमा डाटा सेन्टर व्यवस्थापन गर्दै आएको छ । गत साता ती दुईमध्ये एउटा डाटा सेन्टरमा समस्या आएपछि मंगलबार लगानीकर्ताले निर्धारित समयमा सेयर किनबेच गर्न पाएका थिएनन् । त्यति बेला समस्या आएको डाटा सेन्टरलाई अर्कोमा स्थानान्तरण गरेपछि बुधबारदेखि कारोबार पुनः सुरु भएको थियो । दोस्रो बजारको कारोबार पूर्ण रूपमा अनलाइन भएको करिब तीन वर्ष भए पनि टीएमएससम्बन्धी नीतिगत व्यवस्था लागू भएको छैन । एकै पटक धेरै लगानी गर्नुपर्ने भएपछि ब्रोकरहरू पन्छिन खोजेको आरोप लाग्ने गरेको छ । यता स्टक ब्रोकर्स एसोसिएसनका अध्यक्ष सन्तोष मैनाली भने आवश्यकताअनुसार प्रविधिमा लगानी गर्न आफूहरू तयार रहेको बताउँछन् । अन्ततः ब्रोकरहरूले आफ्नो कारोबार प्रणाली आफैंले निर्माण तथा सञ्चालन गर्नुपर्ने भए पनि टीएमएस र एपीआईसम्बन्धी नीतिगत व्यवस्था कार्यान्वयनमा आउनुपर्ने उनको भनाइ छ । कारोबारको आकार बढेअनुसार ब्रोकरहरूले कारोबार प्रणालीको क्षमता पनि बढाएका छन् । दैनिक कारोबार प्रणालीमा समस्या नआउनुले त्यो पुष्टि हुन्छ, उनले भने, यद्यपि कारोबार प्रणालीको क्षमता बढाउन ब्रोकर तयार छन् । तर एकै पटक आवश्यकताभन्दा बढी (भएभरका सिस्टम) ल्याऊ भन्न भएन ।"
सरकारी जलविद्युत् आयोजनामा संयुक्त विदेशी लगानी खोजिँदै,"(काठमाडौं)  सरकारी स्वामित्वका जलविद्युत् आयोजनामा विदेशी सरकारी र निजी कम्पनीहरूको संयुक्त उपक्रम (जोइन्ट भेन्चर) मा कसरी लगानी जुटाउन सकिन्छ भन्नेबारे अध्ययन गरेर सुझाव पेस गर्न कार्यदल गठन भएको छ । ऊर्जा, जलस्रोत तथा सिँचाइ मन्त्रालयले राष्ट्रिय योजना आयोगका पूर्वउपाध्यक्ष मीनबहादुर श्रेष्ठको संयोजकत्वमा कार्यदल गठन गरेको हो । कार्यदलमा नेपाल सरकारका पूर्वसचिवहरू शिशिरकुमार ढुंगाना र अनुपकुमार उपाध्याय, ऊर्जा मन्त्रालयका सहसचिवहरू चिरञ्जीवी चटौत, कानुन महाशाखाका सहसचिव पुष्प सापकोटा र सिनियर डिभिजनल इन्जिनियर बाबुराज अधिकारी सदस्य छन् । कार्यदललाई विदेशी कम्पनीहरूमार्फत नेपालका सरकारी आयोजनाहरूमा कस्तो मोडालिटीमा लगानी ल्याउन सकिन्छ भनेर अध्ययन गरेर सुझाव पेस गर्न कार्यादेश दिइएको मन्त्रालयले जनाएको छ । सरकारी स्वामित्वमा रहेका ठूला जलविद्युत् आयोजनाका संयुक्त उपक्रममा विदेशी लगानी कसरी ल्याउन सकिन्छ भनेर यो कार्यदल गठन गरिएको हो । सरकारले केही महत्त्वपूर्ण आयोजनामा जोइन्ट भेन्चरमा विदेशी लगानी ल्याउन सकिने बताउँदै आएको छ । फुकोट कर्णाली, किमाथांका अरुण, अरुण४, माथिल्लो अरुण, जगदुल्ला, मुगु कर्णाली स्टोरेज, दूधकोसी, सुनकोसी२, सुनकोसी३ लगायत आयोजनामा संयुक्त लगानी खोज्न सकिने ऊर्जा मन्त्रालयको भनाइ छ । जनताको जलविद्युत् कार्यक्रममा राखिएका विद्युत् आयोजनामा पनि जोइन्ट भेन्चरमा विदेशी लगानी ल्याउने विकल्पबारे कार्यदलमार्फत सुझाव मागिएको छ ।केही विदेशी कम्पनीले सरकारको स्वामित्वमा रहेका जलविद्युत् आयोजनामा लगानीका लागि चासो देखाउँदै आएका छन् । अहिले फुकोट कर्णालीमा भारतीय कम्पनी एनएचपीसी लिमिटेडले चासो देखाइरहेको छ । नेपाल विद्युत् प्राधिकरणले लाइसेन्स पाएको अरुण४ र माथिल्लो अरुण निर्माणका लागि अर्को भारतीय कम्पनी सतलज जलविद्युत् निगमले चासो राख्दै आएको छ । अरुण३ र तल्लो अरुण बनाइरहेको सतलजले यी आयोजनामा पनि लगानी गर्ने बताउँदै आएको छ । गत फागुन अन्तिम साता काठमाडौंमा सम्पन्न नेपालभारत ऊर्जा सचिवस्तरीय संयुक्त संयन्त्र जोइन्ट स्टेयरिङ कमिटी (जेएससी) बैठकका क्रममा नेपाल र भारतबीच संयुक्त लगानीमा जलविद्युत् आयोजना निर्माण संयन्त्र बनाउन संयुक्त कार्यदल गठन गर्ने निर्णय भएको थियो । दुवै देशका अधिकारीहरू रहने गरी गठित कार्यदलले अहिले काम गरिरहेको छ । भारतीय सरकारी कम्पनीले नेपालका जलविद्युत् आयोजनामा लगानी गर्न चाहेको विषय जेएससीमा उठेपछि नेपालले मुगु कर्णाली र फुकोट कर्णालीमा विदेशी लगानी ल्याउन सकिने भनेर भारतसमक्ष प्रस्ताव राखेको थियो । तर भारतले भने गर्वातवाघाट आयोजना संयुक्त रूपमा बनाउन सकिने भनेर जेएससीको एजेन्डाका रूपमा राखेको थियो ।"
सिजन सुरु नहुँदै बजारमा आँप,"(काठमाडौं)  बेमौसमी आँप बजारमा किनबेच हुन थालेको दुई महिना नाघिसकेको छ । मौसमी आँप जेठ अन्त्यदेखि बजारमा आउन थाल्छ । बेमौसमी आयातित आँप भने माघदेखि नै नेपाली बजारमा आउन थालिसकेका छन् । अहिले भारतबाट आउने आँप प्रतिकिलो ४ सय ५० रुपैयाँमा बिक्रीवितरण भइरहेको कालीमाटीका फलफूल व्यवसायी बताउँछन् । गर्मी बढेसँगै आँपको माग पनि बढ्छ, कालीमाटीमा फलफूल व्यवसाय गरिरहेकी कविता शाहले भनिन् । सिजन सुरु नभएसम्म मूल्य यस्तै हो । माग बढ्यो भने मूल्य झन् बढ्न सक्छ, उनले भनिन् । आँपको मौसममा भने प्रतिकिलो १ सय रुपैयाँदेखि १५० रुपैयाँसम्म कारोबार हुन्छ ।चालु आर्थिक वर्षको सात महिनामा ४५ करोड ९२ लाख ६० हजार रुपैयाँ बराबरको फ्रेस र सुकेको आँप र अम्बा आयात गरिएको भन्सार विभागको तथ्यांक छ । ९५ लाख ७४ हजार ५ सय ३४ किलो आँप र अम्बा भारत, थाइल्यान्ड र युगान्डाबाट आयात भएको विभागले बताएको छ । नेपालको तराईदेखि मध्य पहाडको बेंसीसम्म आँपखेती हुन्छ । झापा, मोरङ, सुनसरी, उदयपुर, सिरहा, सप्तरी, महोत्तरी, सर्लाही, धनुषा, बारा, पर्सा, रौतहट, नवलपरासी पश्चिम, कपिलवस्तु, रूपन्देही, दाङ, बाँके, बर्दिया, सुर्खेत, दैलेख, कैलाली, कञ्चनपुरलगायत २४ जिल्लामा व्यावसायिक आँप खेती हुने गरेको केन्द्रले जनाएको छ । विशेषगरी आँप वर्ष बिराएर फल्ने भएकाले ३४ वर्षमा एक वर्ष मात्र राम्रो बाली पाउन सकिने राष्ट्रिय फलफूल विकास केन्द्र प्रमुख राजेन्द्र कोइरालाले बताए । आर्थिक वर्ष २०७६७७ मा ५१ हजार १ सय ६३ हेक्टर क्षेत्रफलमा आँप खेती भइरहेको छ । कुल क्षेत्रफलको ४२ हजार १ सय ९६ हेक्टर उत्पादनशील क्षेत्रबाट ४ लाख ५३ हजार ४ सय १६ टन आँप उत्पादन भएको कृषि तथा पशुपन्छी विकास मन्त्रालयको तथ्यांक छ । नेपालमा आँपको उत्पादकत्व प्रतिहेक्टर १०७५ प्रतिशत छ ।बेमौसमी आँप विभिन्न विषादीको प्रयोगबाट पकाइने भएकाले खाने बेलामा सावधानी अपाउनुपर्ने कोइरालाको सुझाव छ । सामान्यतया आँप जेठ अन्तिमपछि बजारमा आउँछन्, उनले भने, खानलाई तयार नभएको आँप नै पकाएर बजारमा ल्याइने हो । त्यसैले यो सेवन गर्नुअघि सावधानी अपनाउनुपर्छ । खानकै लागि आँप ल्याइएको भए पनि बेमौसमी आँप नखानु नै उचित हुने उनले सुनाए ।कालीमाटीको खुद्रा बजारमा आँप बेच्न सुरु भए पनि होलसेल बजारमा आएका छैनन् । आँपको मौसम सुरु भएपछि मात्र होलसेल बजारमा आँप पाइने कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठले बताए । खुद्रामा पसलमा बाहिरबाट ल्याएर अलिअलि आँप बिक्री गरिएको होला तर सिजन नै सुरु भइसकेको छैन, उनले भने ।"
१३२ जना सवार चिनियाँ जहाज दुर्घटना,कुनमिङ (एजेन्सी) चीनमा १३२ जना सवार यात्रुवाहक विमान सोमबार दिउँसो दुर्घटनाग्रस्त भएको छ । चाइना इस्टर्न एयरलाइन्सको ७३७८०० विमान दक्षिणी प्रान्त ग्वाङ्सीको पहाडमा दुर्घटनामा परेको चिनियाँ सञ्चारमाध्यमले जनाएका छन् । विमानमा १२३ जना यात्रु र चालकदलका ९ सदस्य रहेका चीनको नागरिक उड्डयन प्रशासनले जनाएको छ । चीनको दक्षिण पश्चिम प्रान्त युनानको राजधानी कुनमिङस्थित चाङसुई विमानस्थलबाट दिउँसो १ बजे ग्वाङझाओका लागि उडेको विमान दुर्घटनामा परेलगत्तै आगलागी भएको ग्लोबल टाइम्सले जनाएको छ । दुर्घटनाग्रस्त विमानबाट मानिसहरूको जीवितै उद्धार हुने सम्भावना कम रहेको ठानिएको छ । उक्त जहाज अपराह्न ३ बजे ग्वाङझाओमा अवतरण गर्ने जनाइएको थियो । स्थानीयले सामाजिक सञ्जालमा राखेका भिडियोमा विमानका भग्नावशेषहरू पहाडमा यत्रतत्र छरिएका अवस्थामा देखिएका छन् । दुर्घटनाका कारणबारे यकिन भइसकेको छैन । चिनियाँ राष्ट्रपति सी चिनफिङले दुर्घटनाका कारण पत्ता लगाउन तत्काल अनुसन्धान गर्न आदेश दिएका छन् । दुर्घटनापछि चाइना इस्टर्न एयरलाइन्सले बोइङ७३७८०० विमानमार्फत दिँदै आएको सेवा स्थगित गरिएको जनाएको छ । दुर्घटना भएको स्थानमा आगोको ज्वाला र धूवाँको मुस्लो देखिएको छ । सीसीटीभीका अनुसार घटनास्थलमा परिचालित उद्धारकर्ताहरूले दुर्घटनापछि जंगलमा लागेको आगो निभाएका छन् । दुर्घटनापछि घटनास्थलमा ६ सयको संख्यामा उद्धार टोली खटाइएको छ । विमान कम्पनीले भने दुर्घटनाबारे कुनै प्रतिक्रिया जनाइसकेको छैन । दुर्घटनामा परेको जहाज सन् २०१५ को जुनदेखि मात्रै सञ्चालनमा आएको थियो । १६२ सिट क्षमताको जहाजमा बिजनेस क्लासका १२ सिट थिए । चाइना इस्टर्न चीनको तीनवटा ठूलामध्येको विमान सेवा कम्पनी हो । राम्रो सुरक्षा प्रत्याभूतिसहित सेवा सञ्चालन गर्ने चिनियाँ विमान निकै कम दुर्घटनामा पर्ने गरेका छन् । यसअघि चीनमा १२ वर्षअघि ठूलो हवाई दुर्घटना भएको थियो । २०१० को अगस्टमा भएको दुर्घटनामा ४२ जनाको मृत्यु भएको थियो ।
युक्रेनद्वारा मरिउपोलमा आत्मसमर्पण गर्न अस्वीकार,किभ (एजेन्सी) रुसको चेतावनीबीच युक्रेनले मरिउपोल सहरमा आत्मसमर्पण नगर्ने जवाफ दिएको छ । यसअघि रुसले मरिउपोलमा आत्मसमर्पण गरी हतियार त्यागेको खण्डमा सेना र सर्वसाधारणलाई सुरक्षित रूपमा अन्य स्थानमा जान दिन अल्टिमेटम दिएको थियो । तर युक्रेनी उपप्रधानमन्त्री इरिना भेरेस्चुकले आफ्नो देशका सेनाले हतियार कुनै पनि हालतमा नत्याग्ने बताएकी छन् । रुसले आत्मसमर्पण गर्न दिएको समय सकिनुभन्दा अगावै उनको प्रतिक्रिया सार्वजनिक भएको हो । रुसले मरिउपोलबाट बाहिरिन चाहनेहरूका लागि सुरक्षित मार्ग खोलिदिने बताएको छ । तर मरिउपोलका एक अधिकारीले रुसको प्रस्ताव विश्वास गर्न नसकिने बताएका बीबीसीले उल्लेख गरेको छ । उनले युक्रेनी फौज अन्तिमसम्म लडिरहने बताए । पछिल्ला दिनहरूमा रुसी सेना युक्रेनको महत्त्वपूर्ण सहर मरिउपोलमाथि नियन्त्रण कायम गर्न संघर्षरत छ । मरिउपोलका नगर प्रमुखले भाडिम बोइचेन्कोले सहरका अधिकांश संरचना ध्वस्त भएका जनाएका छन् ।
गैरजिम्मेवार ब्याटिङ,"(काठमाडौं)  नेपाली ब्याटरको गैरजिम्मेवार प्रदर्शन यूएईविरुद्धको लगातार दोस्रो खेलमा पनि जारी रह्यो । एकदिवसीय अन्तर्राष्ट्रियमा आफ्नो सबैभन्दा कम स्कोर समेटिएपछि नेपालले विश्वकप लिग २ क्रिकेटमा सोमबार ९९ रनले यूएईलाई नतिजा सुम्पिएको छ ।बलरहरूले पुनः आफ्नो जिम्मेवारी निभाएपछि नेपालले टस हारेर ब्याटिङमा आएको यूएईलाई २०२८ को स्कोरमा रोकेको थियो । दुबई अन्तर्राष्ट्रिय क्रिकेट मैदानमा जवाफमा आएको नेपाल ३५१ ओभरमा केवल १ सय ३ रनमै अलआउट भयो । लज्जास्पद हारसँगै एकदिवसीय अन्तर्राष्ट्रियमा नेपालले कम स्कोरको नकारात्मक कीर्तिमान बनायो । यसअघि सन् २०१९ को जनवरीमा यूएईसँगै १ सय १३ मा अलआउट हुनु एकदिवसीय अन्तर्राष्ट्रियमा नेपालको न्युन स्कोर थियो । सोमबार नेपाली ब्याटर त्योभन्दा एक कदम अगाडि रहे । यूएईसँग शुक्रबारको खेलमा नेपालले १ सय ६९ रनको लक्ष्यमा पनि पुग्न सकेको थिएन । नेपाल १ सय २० रनमै खुम्चिएको थियो । योक्रम यूएईसँगको दोस्रो खेलमा पनि जारी रह्यो । कुशल भुर्तेल दोस्रो ओभरमा ५, तेस्रो ओभरमा ओपनिङ ब्याटिङमा ल्याइएका पवन सर्राफ २ र दीपेन्द्रसिंह ऐरी शून्यमा आउट भए । कुशलले पहिलो स्लिपमा क्याच दिएका थिए भने पवन र दीपेन्द्र लगातार बलमा विकेटकिपरबाट क्याच भए । रोहित पौडेल ९ तथा सोमपाल कामी र आरिफ शेख समान १५ रनमा आउट भए । ज्ञानेन्द्र मल्लले सर्वाधिक ३० रन बनाए । पुनः एकपटक एलबीडब्लु आउट भएका ज्ञानेन्द्रले ६५ बल खेल्दा दुई चौका प्रहार गरे । विनोद भण्डारी १२ रनमा रनआउट भए । करण केसी ४ र विक्रम सोबले १ रनमात्र बनाउन सके । यसअघि मोहम्मद वसिम र चिराग सुरीले पहिलो विकेटमा १६ ओभरमा ५७ रन जोडेर यूएईलाई मध्यम सुरुआत दिलाएका थिए । सन्दीपले वसिमलाई एलबीडब्लु आउट गरी यो साझेदारी तोडे । वसिमले ५१ बल खेल्दै २ चौका र १ छक्का प्रहार गरी ३३ रन बनाए ।सुरी २६ रन बनाई करण केसीको बलमा आउट भए । उनले ५४ बल खेल्दा ३ चौका प्रहार गरे । सी रिजवानलाई दीपेन्द्रले ४ रनमा आउट गरे । वृत्य अरविन्दले २४ रन बनाए । यूएईका प्रमुख यी ब्याटरले ४५ बल खेली १ चौका प्रहार गरे । उनलाई आरिफ शेखले बोल्ड गरे । नेपालसँगको पहिलो खेलमा विजय दिलाउँदाका नायक रोहन मुस्ताफाले बसिल हमिदसँग पाँचौं विकेटमा ४७ रन जोडे । १७ रन बनाएका हमिदलाई सन्दीपले आफ्नै बलिङमा क्याच लिए । मुस्ताफाले यूएईबाट सर्वाधिक ६० रन बनाए । ७३ बल खेलेर २ चौका र १ छक्का प्रहार गरेका उनलाई सोमपाल कामीले बोल्ड गरे ।सन्दीपले १० ओभरमा १ मेडन राख्दै ३२ रन खर्चेर ३ विकेट लिए । सोमपाल र करणले २२ विकेट लिए । सोमपालले १० ओभरमा ४४ र करणले ९ ओभरमा ३६ रन खर्चे ।नेपालले यूएईसँग पछिल्लो खेलबाट तीन खेलाडी परिवर्तन गरेको थियो । आसिफ शेख, कमलसिंह ऐरी र सागर ढकालको स्थानमा विनोद, पवन र विक्रमलाई खेलाएको थियो ।यूएईले पहिलो दुई खेलमा नेपाल र पपुवा न्युगिनीलाई पराजित गरेको थियो । तर तेस्रो खेलमा यूएईलाई पपुवा न्युगिनीले ६ विकेटले स्तब्ध पारेको थियो । नेपालले पहिलो खेलमा पपुवा न्युगिनीलाई २ विकेटले पराजित गरे पनि अर्को खेलमा यूएईसँग ४० रनले पराजत भएको थियो ।नेपालले मंगलबार पपुवा न्युगिनीसँग अन्तिम खेल खेल्दै छ । यूएई १७ खेलमा २० अंकसहित दोस्रो र नेपाल ११ खेलमा १० अंक जोडेर छैटौं स्थानमा छ । सन् २०२३ को एकदिवसीय विश्वकप छनोटको आधार रहेको लिग २ मा सात टोलीले ३ वर्ष खेल्नेछन् ।"
सुदूरपश्चिम र कर्णाली विजयी,"धनगढी (कास) धनगढीको फाप्ला क्रिकेट मैदानमा भइरहेको यू१९ महिला राष्ट्रिय क्रिकेटअन्तर्गत सोमबार सुदूरपश्चिम र कर्णाली प्रदेश विजयी भएका छन् । सोमबार सुदूरपश्चिमले लुम्बिनी प्रदेशलाई ६ विकेटले हरायो । टस जितेको लुम्बिनीले २० ओभरमा ५ विकेट गुमाएर १ सय ७ रन बनायो । जवाफमा सुदूरले १७४ ओभरमा ४ विकेट गुमाएर आवश्यक विजय लक्ष्य भेट्टायो । सुदूरबाट मनीषा चौधरी र यशोदा विष्टले ६३ रनको अविजित साझेदारी गरे । मनीषाले ३०, अनु कठायतले २७ र यशोदाले ११ रन बनाए । लुम्बिनीकी सुस्मिता भुसालले १ विकट लिइन् । त्यसअघि लुम्बिनीकी जिज्ञासा थापाले ३२, रन्जु श्रेष्ठले २५, आश्मा पुलामी मगरले १६ र यमुना थारुले अविजित १५ रन बनाए । सुदूरपश्चिमकी मनीषा चौधरी, जानकी थापा र स्नेहा महराले ११ विकेट लिए । दोस्रो खेलमा कर्णालीले वाग्मती प्रदेशलाई ९ विकेटले हरायो । टस जितेको वाग्मतीले २० ओभरमा ७ विकेट गुमाई ६७ रन बनाउन सक्यो । ६८ रनको लक्ष्य कर्णालीले १२२ ओभरमै १ विकेट गुमाई पूरा गरेको थियो । तिर्सना विश्वकर्माले अविजित २२ र किरणकुमारी कुँवरले १७ रन बनाए ।वाग्मतीका हेलिसा गुरुङले अविजित ३४ रन बनाउनुबाहेक अन्य ब्याटिङको उल्लेख्य प्रदर्शन गर्न सकेनन् । कर्णालीकी एन्जिला थापा र बिना थापाले २२ तथा श्रीमासिंह थारु र तिर्सना विश्वकर्माले ११ विकेट लिए ।"
भारतसँग फेरि पराजित,काठमाडौं (कास) नेपाल साफ महिला यू१८ च्याम्पियनसिपमा लगातार तेस्रो खेलमा पराजित भएको छ । नेपाल सोमबार आयोजक भारतसँग ५१ ले हारेको हो । भारतसँग नेपालको यो प्रतियोगितामा दोस्रो हार हो । भारतका लागि एस लिन्डा कोमले ह्याट्रिक गरिन् भने हेमाम सिल्की देवी र अनिता कुमारले एकएक गोल थपेका थिए ।नेपालकी सन्दीपा भोलानले एक गोल फर्काइन् । राउन्ड रोबिनको आधारमा भइरहेको प्रतियोगितामा नेपाल भारतविरुद्धको आफ्नो पहिलो खेलमा ७० ले पराजित रह्यो । नेपालले अब अन्तिम तथा चौथो खेल मार्च २३ मा बंगलादेशविरुद्ध खेल्नेछ । भारत ३ खेलबाट ९ अंकसहित शीर्षस्थानमा छ भने बंगलादेश ३ अंक जोडेर दोस्रोमा छ । नेपाल अंकविहीन छ ।
दिप्सा र सोनम उत्कृष्ट जुनियर बक्सर,"काठमाडौं (कास) थाइल्यान्ड ओपन इन्टरनेसनल बक्सिङ छनोटमा सोमबार आर्मीका मीनु गुरुङ र भूपेन्द्र थापा छनोट भएका छन् । मीनुले एपीएफकी सञ्जुमाया थिङ र भूपेन्द्रले जेनेक्सका मौसम रानामगरलाई हराएर चरण पार गरेका हुन् । महिलातर्फ वेन्टमवेट ५४ केजी तौलमा मीनुले बाँकेकी माया क्षेत्रीलाई हराएर एपीएफकी सन्जुमायाविरुद्धको फाइनल पक्का गरेकी हुन् । सञ्जुले थानकोटका सुशीला भोलानलाई अंकका आधारमा हराएकी थिइन् । महिला फेदरवेट ५७ केजीमा बक्समाण्डुका हेमा राईले झापाका सुस्मिता राईलाई पराजित गर्दै फाइनल यात्रा तय गरिन् । पहिलो राष्ट्रव्यापी स्कुल ब्वाइज तथा गर्ल्स बक्सिङ प्रतियोगितामा अल्फा बक्सिङ दाङका सोनम पुन मगर र दमककी दिप्सा काङवाङ उत्कृष्ट बक्सर भए । दुवैलाई बक्समाण्डुका सन्दीप श्रेष्ठको तर्फबाट जनही १५ हजार प्रदान गरे । समापन कार्यक्रममा प्रमुख प्रशिक्षक प्रकाश थापामगरले १३ औं सागमा स्वर्ण जितेका खेलाडी मीनु गुरुङ र भूपेन्द्र्र थापामगरलाई जनही एक लाख हस्तान्तरण गरे । बक्सिङ संघका पूर्वअध्यक्ष उमेश मास्केलाई विशेष सम्मान गरियो । पुरुषतर्फ ३५ केजी मकवानपुरका अरुण सापकोटा, ३७ केजीमा अछामका रोहित जनाल, ४० केजीमा थानकोटका प्रकाश महर्जन, ४३ केजीमा अल्फाका सोनम पुनमगर र ४६ केजीमा कास्कीका निशान गुरुङले स्वर्ण जिते । गर्ल्सतर्फ दिप्साले ४० केजीमा स्वर्ण जितिन् । द एक्सेलसियरकी प्रकृति थापा, आर्यन फिटनेसकी अस्मिता केसी र सिद्धार्थ वनस्थलीकी प्रेक्षा लामाले स्वर्ण जितेका छन् ।"
एआईपीएसको क्यालेन्डरमा स्पोर्ट्स अवार्ड,"काठमाडौं (कास) इन्टरनेसनल स्पोर्ट्स प्रेस एसोसिएसन (एसिया) का महासचिव अमजद अजिज मलिकले एनएसजेएफ पल्सर स्पोर्टस अवार्ड एसियाकै उत्कृष्ट स्पोर्ट्स अवार्ड कार्यक्रम बनिरहेको बताएका छन् ।उनले यस अवार्डलाई एआईपीएस एसियाको वार्षिक क्यालेन्डरमा समावेश गरिसकिएको बताए । नेपाल खेलकुद पत्रकार मञ्च (एनएसजेएफ) एआईपीएसको सदस्य संस्था हो । १८ औं एनएसजेएफ पल्सर स्पोर्ट्स अवार्डर्२०७७ का लागि उनी नेपाल आएका हुन् । स्पोर्ट्स अवार्ड मंगलबार कमलादीस्थित प्रज्ञा भवनको हलमा हुँदै छ ।आयोजक एनएसजेएफले अवार्डको तयारी पूरा भएको जानकारी गराउन आयोजित पत्रकार सम्मेलनमा महासचिव मलिकले एसियाली खेल पत्रकारको संगठनमा नेपालको मञ्च सक्रिय एवं उदाहरणीय रहेको बताए । उनले यसअघि आयोजित अवार्ड कार्यक्रमहरू अवलोकन गरेका थिए ।मञ्चका अध्यक्ष एवं अवार्ड आयोजक समितिका संयोजक दुर्गानाथ सुवेदीले अवार्ड कार्यक्रमको तयारी सकिएको बताउँदै प्रविधिको उच्च प्रयोग गर्दै चर्चित कलाकारको प्रस्तुतिसँगै खेलाडी र खेलकर्मीलाई सम्मान गरिने जानकारी बताए ।२०५२ साल भदौ २५ गते स्थापना भएको एनएसजेएफले २०५३ देखि अवार्ड कार्यक्रम सुरु गर्दै आएको हो । कोरोना भाइरस (कोभिड१९) को महामारीका कारण निर्धारित समयभन्दा केही ढिला हुन लागेको अवार्डलाई मञ्चले यसपटक दशक अवार्ड को रूपमा आयोजना गर्न लागेको छ । अवार्ड कार्यक्रम नेपालका प्रमुख टेलिभिजन च्यानल एनटीभी प्लस एचडी, एनटीभी न्युज एचडी, एक्सन स्पोर्टस एचडी, इमेज च्यानल एचडीबाट प्रत्यक्ष प्रसारण हुनेछ । साथै एनएसजेएफको युट्युब च्यानल, फेसबुक पेज र खेलकुदका अनलाइन च्यानलबाट पनि प्रत्यक्ष प्रसारण गरिनेछ । पल्सर स्पोर्ट्स अवार्डको यस संस्करणमा विभिन्न नौ विधामा प्रदान गरिनेछ । अवार्डका लागि पिपल्स च्वाइस विधाका लागि फुटबलकी एन्जिला तुम्बापो सुब्बा, टेबलटेनिसकी एलिना महर्जन, एथलेटिक्सकी सन्तोषी श्रेष्ठ, ब्याडमिन्टनका प्रिन्स दाहाल र क्रिकेटका कुशल भुर्तेल प्रतिस्पर्धामा छन् । पल्सर स्पोर्ट्स अवार्डको मुख्य प्रायोजक हंशराज हुलासचन्द एण्ड कम्पनी रहेको छ । अवार्डलाई सूर्य नेपाल, ईसेवा, डिस मिडिया नेटवर्क, केल्मी नेपाल, प्लाजा होटल ग्रुप, रोयल सिंगी, एसिक्स सुज, होटल, इमेजिङ, नबिल इन्भेस्टमेन्ट बैंकिङ, रुस्लानको सहप्रायोजन रहेका छन् ।"
वाग्मतीमा सन्तोषीलाई स्वर्ण,काठमाडौं (कास) धादिङकी सन्तोषी श्रेष्ठले प्रथम वाग्मती प्रदेश खेलकुदअन्तर्गत एथलेटिक्सको महिला ५ हजार मिटर दौडमा स्वर्ण जितेकी छन् । १३ औं सागकी स्वर्णधारी सन्तोषीले दशरथ रंगशालामा सोमबार निर्धारित दूरी १९ मिनेट ४०९ सेकेन्डमा पूरा गरिन् । उक्त स्पर्धाको पुरुषमा सिन्धुपाल्चोकका विश्वराम कुँवर पहिलो भए । उनले १७ मिनेट १९१ सेकेन्ड लगाए ।८ सय मिटर दौडमा पुरुषतर्फ चितवनका अमृत बोटे र महिलामा दोलखाकी अञ्जु खड्का पहिलो भए । ४ गुणा १ सय मिटर रिलेको पुरुषमा चितवन र महिलामा भक्तपुरले स्वर्ण जिते । लङजम्पको पुरुषमा चितवनका सुजितकुमार महतो र महिलामा ललितपुरकी लुजला अमात्य विजयी भए । ज्याभलिन थ्रोको पुरुषमा सिन्धुपाल्चोकका मिङ्मार शेर्पा र महिलामा रामेछापकी कृतना खड्का विजेता भए ।तेक्वान्दोमा पुरुष ८० केजीमुनि भक्तपुरका किरण सितिकु तथा महिला ५७ केजीमुनि सिन्धुपाल्चोककी सुस्मिता मोक्तान र ६२ केजीमुनि काठमाडौंकी मनीषा तामाङले स्वर्ण जिते ।
कातामा सुमिता र रिहानलाई स्वर्ण,"नुवाकोटकी सुमिता तामाङ र काठमाडौंका रिहान जावेदले करातेको एकल कातामा स्वर्ण जितेका छन् । सुमिताले चितवानकी परजिस्मा श्रेष्ठलाई हराइन् । काठमाडौंकी सन्जु देसार र काभ्रेकी मिना बोलन तेस्रो भए । पुरुषमा रिहानले सिन्धुपाल्चोकका राजकुमार श्रेष्ठलाई हराए । भक्तपुरका शिरीष श्रेष्ठ र रामेछापका शरण सुनुवार तेस्रो भए । चौताराको आहाल डाँडाछापस्थित सेमि कभर्डहलमा भएको महिला तथा पुरुषतर्फको टिम कातामा काठमाण्डौ जिल्लाले बाजि मार्यो । महिलातर्फ नीता आचार्य, सञ्जु देशार र मुना शाक्यको कातामा उपाधि जिते । पुरुषतर्फ मनिष कार्की, राजकुमार कार्की र अमृत थोकरको टिमले स्वर्ण जिते । दुवैमा रामेछाप रजत जित्न सफल भयो । महिला टिम कातामा भक्तपुर र सिन्धुली तथा पुरुष टिम कातामा सिन्धुली र चितवन तेस्रो भए ।"
