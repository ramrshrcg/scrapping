शीर्षक,विवरण
चुनावी वर्ष : बजेटको वर्षा,"सामाजिक सुरक्षा कार्यक्रमअन्तर्गत हाल ७० वर्षमाथिको उमेर समूहका ज्येष्ठ नागरिकलाई भत्ता प्रदान गरिएकामा आगामी आर्थिक वर्षदेखि यसको दायरा बढाई ६८ वर्षमाथिका ज्येष्ठ नागरिकलाई समेत भत्ता प्रदान गर्ने व्यवस्था मिलाएको छु, बजेट वक्तव्यका क्रममा अर्थमन्त्री शर्माले भने । सामाजिक सुरक्षा भत्ता नलिन स्वघोषणा गर्ने लाभग्राहीलाई सरकारद्वारा सम्मान गर्ने सकारात्मक व्यवस्था पनि गरिएको छ ।सरकारले निजामती, सेना, प्रहरी, शिक्षकलगायत सबै राष्ट्रसेवकलाई उत्प्रेरित गरी सेवाभाव उच्च बनाउन तलबमानमा १५ प्रतिशत वृद्धि गरेको छ । हाल खाइपाई आएको महँगी भत्तालाई समेत निरन्तरता दिइएको छ । अर्थमन्त्री शर्माले श्रमजीवीहरू प्रत्यक्ष प्रभावित हुने आयकरको सीमासमेत हेरफेर गरेका छन् । आयकर छुटको सीमालाई वृद्धि गरी प्राकृतिक व्यक्तिका हकमा ५ लाख र दम्पतीका हकमा ६ लाख पुर्याएको छु, बजेट वक्तव्यमा भनिएको छ । यसअघि वार्षिक आम्दानी क्रमशः ४ लाख र साढे ४ लाख रुपैयाँसम्म हुनेले १ प्रतिशत आयकर तिर्नुपर्ने व्यवस्था थियो । आयकर प्रयोजनका लागि बिमा प्रिमियमबापत घटाउन पाउने सीमालाई ४० हजार पुर्याइएको छु । यसअघि यस्तो सीमा २५ हजार रुपैयाँ मात्रै थियो ।कोभिड१९ महामारीबाट प्रभावित साना व्यवसायीलाई राहत प्रदान गर्न आयमा वार्षिक ३० लाख रुपैयाँसम्मको कारोबार भएका करदातालाई ७५ प्रतिशत र वार्षिक ३० लाखदेखि १ करोड रुपैयाँसम्मको कारोबार भएका करदातालाई ५० प्रतिशत आयकर छुटको व्यवस्था बजेटमार्फत गरिएको छ । कोभिड१९ को महामारीबाट बढी प्रभावित भएका होटल, ट्राभल, ट्रेकिङ, चलचित्र व्यवसाय जस्ता पर्यटन क्षेत्रका उद्योगको व्यावसायिक करयोग्य आयमा ५० प्रतिशत कर छुट दिने व्यवस्था मिलाएको छु, बजेट वक्तव्यमा भनिएको छ । त्यस्तै साहित्यिक लेख वा रचनाको रोयल्टीस्वरूप प्राप्त हुने लेखकस्वमा १ दशमलव ५ प्रतिशत मात्र अग्रिम कर कट्टी हुने व्यवस्था बजेटमार्फत गरिएको छ । स्थानीय तहमार्फत एक परिवारलाई एक विद्युतीय चुलो अनुदानमा वितरण गर्ने व्यवस्था पनि बजेटले अघि सारेको छ । विद्युत्को पहुँच बाहिर रहेका घरपरिवारका लागि धूवाँमुक्त भान्सा अभियानअन्तर्गत सुधारिएको चुलो वितरण गरिनेछ, वक्तव्यमा भनिएको छ । काठमाडौं उपत्यकामा प्रारम्भ भएको स्मार्ट मिटर जडान कार्यलाई थप विस्तार गर्ने घोषणा छ । विपन्न वर्गलाई निःशुल्क विद्युतीय मिटर जडान गर्ने र २० युनिटसम्म खपत गर्ने आधारभूत वर्गका ग्राहकलाई निःशुल्क विद्युत् उपलब्ध गराउने कार्यलाई निरन्तरता दिएको छु, अर्थमन्त्री शर्माले भनेका छन् । श्रमजीवी पत्रकारलाई प्रदान गरिँदै आएको दुर्घटना बिमा कार्यक्रम र लोककल्याणकारी विज्ञापन कार्यक्रमलाई निरन्तरता दिइएको छ । आयात प्रतिस्थापनको प्रयासआगामी वर्षको समग्र बजेटलाई स्थिरता, उत्पादनशीलता र रोजगारी वृद्धि ः समावेशी विकास, आत्मनिर्भरता र आर्थिक समृद्धि नारा दिइएको छ । यी क्षेत्रमध्ये धेरैजसोमा पुरानैको निरन्तरता भए पनि स्वदेशी उत्पादन र आयात प्रतिस्थापनका लागि केही नयाँ कार्यक्रम अघि सारिएको छ । त्यसका लागि कृषिमा प्राथमिकता, सहुलियतपूर्ण कर्जाको सुनिश्चितता, विलासी सामग्री आयातमा कडाइ, निर्यातमा अनुदानलगायत कार्यक्रम छन् । सरकारले उत्पादनमा वृद्धि ः मुलुकको विकास र समृद्धि विशेष अभियान दशक (२०७९०८९) सञ्चालन गर्ने भएको छ । नेपाली उत्पादनको वृद्धि, रोजगारी सिर्जना र निर्यात लक्षित व्यापार अभिवृद्धिका लागि प्रधानमन्त्री नेपाली उत्पादन एवं उपभोग अभिवृद्धि कार्यक्रम सुरु गरिने भएको छ । यो कार्यक्रमका लागि ३ अर्ब ४५ करोड रुपैयाँ छुट्याइएको छ । स्वदेशी वस्तुको उत्पादन र प्रयोग बढाउन आफ्नै उत्पादन आफ्नै उपभोग अभियान सञ्चालनको घोषणा गरिएको छ । निजी क्षेत्रले सञ्चालन गरेका मेक इन नेपाल तथा मेड इन नेपाल जस्ता अभियानलाई नेपाल सरकारबाट समेत आवश्यक सहयोग उपलब्ध गराइनेछ, बजेट वक्तव्यमा भनिएको छ । कुल गार्हस्थ्य उत्पादन (जीडीपी) मा उद्योग क्षेत्रको योगदान बढाउन उत्पादनमूलक उद्योगहरूका लागि पूर्वाधार निर्माण गर्नुका साथै मेसिनरी तथा औद्योगिक कच्चा पदार्थको आयातमा सहुलियत दिने घोषणा गरिएको छ । नगदे बाली खेती गर्न किसानलाई उत्प्रेरित गरिनेछ । उखु किसानलाई उखु क्रसिङ भएकै वर्ष अनुदान उपलब्ध गराइनेछ, बजेट वक्तव्यमा भनिएको छ, चिनी उत्पादनमा मुलुकलाई आत्मनिर्भर बनाउन उखुबालीका अतिरिक्त सुगर बिट्स समेतको उत्पादन गर्न कार्यक्रम सञ्चालन गरिनेछ । भारतले चिनी निर्यातमा रोक लगाइसकेकाले अब यहींको उत्पादन बढाउन जरुरी भएको छ । बजेटले उखु किसानलाई अनुदान उपलब्ध गराउन ८१ करोड विनियोजन गरेको छ ।सरकारले स्थानीय तथा प्रदेश सरकारसँगको सहकार्यमा निजी क्षेत्रलाई गुराँस, उखु, आँप, लिची, किबी, बेल, जुनार, अंगुर, स्याउलगायत फलफूल खेती गर्न र उद्योग खोल्न प्रोत्साहन गर्ने नीति अघि सारेको छ । अल्लो, सुपारीको पात तथा केरा लगायत वनस्पतिजन्य स्वदेशी कच्चा पदार्थमा आधारित धागो, कपडा उद्योग खोल्न निजी क्षेत्रका उद्यमीलाई सहुलियत प्रदान गरिनेछ, बजेट वक्तव्यमा भनिएको छ, अलैंची, बेसार, अदुवा, लसुन, टिम्मुर, दालचिनी, धनियाँ, जिरा, खुर्सानी जस्ता मसलाजन्य वस्तुको उत्पादन वृद्धि गरी आन्तरिक माग पूर्ति गर्नुका साथै निर्यात गरिनेछ । उद्योग स्थापनाका लागि आवश्यक पर्ने जग्गाको हदबन्दीसम्बन्धी व्यवस्था पुनरावलोकन गरिने भएको छ । उद्योग सञ्चालनका लागि ५० वर्षसम्म जग्गा लिजमा दिन सकिने व्यवस्था मिलाइनेछ, वक्तव्यमा भनिएको छ, स्वदेशमा उत्पादन, उपभोग र निर्यातसमेतको प्रचुर सम्भावना भएका कृषि, उद्योग र जलविद्युत् तथा सेवा क्षेत्रको प्रवर्द्धन गरी आयात प्रतिस्थापन र निर्यात वृद्धि गरिनेछ । सरकारले उच्च निर्यात सम्भावना भएका क्लिंकर, सिमेन्ट, स्टिल, फुटवेयर, प्रशोधित पानीलगायत वस्तुको निर्यातमा ८ प्रतिशतसम्म नगद अनुदान दिने घोषणा गरेको छ । यसले गोल्डस्टार तथा अन्य केही स्वदेशी ब्रान्ड (जसले निर्यात गरिरहेका छन्) ले तत्कालै लाभ पाउने भएका छन् । आयात प्रतिस्थापन गर्न योगदान पुग्ने गरी मासिक १० करोडभन्दा बढीको विद्युत् खपत गर्ने उद्योगलाई विद्युत् महसुलमा २ देखि १५ प्रतिशतसम्म छुट दिने व्यवस्था मिलाएको छु, अर्थमन्त्री शर्माले बजेट वक्तव्यमा भनेका छन्, नेपाली निर्माण व्यवसायीहरूलाई विदेशमा निर्माण व्यवसाय गर्न अनुमति प्रदान गर्ने कानुनी प्रबन्ध मिलाइनेछ ।निजी क्षेत्रलाई १ सयभन्दा बढी युनिट रहने अपार्टमेन्टको बढीमा २० प्रतिशत युनिट विदेशी नागरिकलाई विदेशी मुद्रामा बिक्री गर्न अनुमति दिने घोषणा पनि गरिएको छ । सहकारीको कुल लगानीको कम्तीमा ५० प्रतिशत रकम उत्पादनमूलक क्षेत्रमा परिचालन गर्नुपर्ने व्यवस्था मिलाइनेछ, वक्तव्यमा भनिएको छ, वाणिज्य बैंकको प्रत्येक शाखाले कम्तीमा ५ वटा कृषि उत्पादन र प्रशोधन उद्योगलाई कर्जा प्रवाह प्रदान गर्नुपर्ने व्यवस्था मिलाइनेछ । चारपांग्रे विद्युतीय सवारी साधन उत्पादन वा एसेम्बल गर्ने नयाँ उद्योग स्थापना गरे कारोबार सुरु गरेको मितिले ५ वर्षसम्म ४० प्रतिशत आयकर छुट दिने घोषणा पनि छ । यी सबैजसो कार्यक्रमलाई निजी क्षेत्रले स्वागत गरेको छ । बजेटमा उत्पादन बढाउने, कृषि क्षेत्रलाई बढावा दिने, निर्यातमा सहुलियतजस्ता विषय समेटिएका छन् । निजी क्षेत्रले बजेटका लागि दिएका धेरैजसो सुझाव समेटिएका छन्, नेपाल उद्योग वाणिज्य महासंघका अध्यक्ष शेखर गोल्छाले भने, अहिले सरसर्ती हेर्दा ठूला उद्योगका लागि जग्गा हदबन्दीको विषय सम्बोधन भएको छ । साना र मझौला उद्योगलाई बिनाधितो कर्जा दिने विषय पनि आएको छ । स्टिल, सिमेन्ट र जुत्ताचप्पलको निर्यातमा सहुलियत दिने विषय पनि सकारात्मक छ ।बजेटमा उल्लिखित सुविधा, छुट तथा प्रोत्साहनका कार्यक्रम कार्यान्वयन हुनैपर्ने नेपाल उद्योग परिसंघ (सीएनआई) का अध्यक्ष विष्णु अग्रवाल बताउँछन् । यो बजेट उद्योगमैत्री र औद्योगिकीकरणमा केन्द्रित भएर आएको छ । सीएनआईले सुरु गरेको महत्त्वाकांक्षी अभियान मेक इन नेपालअन्तर्गतका सुझाव बजेटमा समावेश भएका छन्, उनले भने, बजेट भाषणमा भनिएका कुरामा जतिसक्दो चाँडो कार्यविधि बनाएर साउन १ बाट नै कार्यान्वयनमा ल्याउनुपर्छ ।मूल्यवृद्धिमा असरवृद्धभत्ता पाउने उमेर कम, कर्मचारीको तलब वृद्धि, आयातित सामग्रीमा भन्सार दर बढाउनेलगायत कार्यक्रमको असर मूल्यवृद्धिमा पर्ने निश्चितजस्तै भएको छ । खासगरी नेपाली बजारमा वृद्धभत्ता तथा कर्मचारीको तलब घटबढलाई हेरेर बजारमा विभिन्न सामग्रीको भाउ बढाउने चलन छ । इन्धन तथा ग्याससम्बन्धी सरकारी नीतिले समेत चौतर्फी मूल्य वृद्धि गराउनेछ ।अर्थमन्त्री शर्माले पेस गरेको बजेटमा ग्यासमा अनुदान हटाउने उल्लेख छ । एलपी ग्यासमा प्रदान हुँदै आएको अनुदान क्रमशः कटौती गरी विद्युतीय उपयोगमा अनुदान प्रदान गर्ने नीति लिएको छु, बजेट वत्तव्यमा भनिएको छ । हाल प्रतिसिलिन्डर १८ सय रुपैयाँ रहेको ग्यास अनुदान हटाए करिब २७ सय रुपैयाँसम्म पर्नेछ । इन्धनमा प्रतिलिटर १० रुपैयाँका दरले लगाइएको पूर्वाधार करसमेत बजेटले हटाएन । करसहित पेट्रोलको मूल्य प्रतिलिटर १८० रुपैयाँ पुगेको छ । अन्तर्राष्ट्रिय बजारमा भइरहेको इन्धनको मूल्य वृद्धिले यो दर अझै बढ्ने अनुमान छ । बजेटमा विलासिताका सामानको आयातलाई निरुत्साहित गर्न भन्सार महसुल, अन्तःशुल्कलगायतका पैठारीमा लाग्ने करको दरमा बढोत्तरी गरेको जनाइएको छ । जसको सिधा असर मूल्य वृद्धिमा पर्ने अधिकारीहरूको दाबी छ । असन्तुलित नीतिहरूको असरले मूल्य वृद्धि अकासिनेछ, पूर्वअर्थमन्त्री सुरेन्द्र पाण्डेले भने ।विदेशी लगानीको अवरोधका रूपमा देखा परेको लगानी सीमा पनि पुनरावलोकन गरिएको छ । विदेशी लगानीको न्यूनतम सीमा पुनरावलोकन गरी २ करोड कायम गरिनेछ, वक्तव्यमा भनिएको छ । यसअघि यस्तो सीमा ५ करोड रुपैयाँ थियो । वैदेशिक लगानी आकर्षित गर्न १० करोडसम्मको वैदेशिक लगानीको स्वीकृति स्वचालित प्रणालीबाट हुने व्यवस्था मिलाइनेछ, वक्तव्यमा भनिएको छ, ठूला लगानीकर्ताले विद्युतीय माध्यमबाट प्रत्यक्ष वैदेशिक लगानी स्वीकृतिको माग गरे पूर्वतयारीका कार्य गर्न सक्ने गरी सात दिनभित्र प्रारम्भिक स्वीकृति प्रदान गर्ने व्यवस्था मिलाइनेछ । लगानी स्वीकृति र उद्योग सञ्चालनसम्बन्धी बाँकी प्रक्रिया ६ महिनाभित्र पूरा गरिसक्नुपर्ने व्यवस्था मिलाइनेछ ।पूर्वाधारमा क्षेत्रमा पुरानै विस्तारकेही महत्त्वाकांक्षी कार्यक्रमका साथ पूर्वाधार क्षेत्रमा प्रायः पुरानै कार्यक्रमलाई बजेटले निरन्तरता दिएको छ । काठमाडौंदेखि चितवनको यात्रा एक घण्टामा सम्भव बनाउन चन्द्रागिरिचित्लाङपालुङचितवन द्रुत मार्ग पहिलो चरणमा निर्माण गर्ने नयाँ कार्यक्रम अघि सारिएको छ । चितवनरामपुरबुटवल, चितवनरामपुरपोखरा द्रुतमार्ग निजी क्षेत्रको लगानीमा निर्माण गर्न लगानी बोर्ड नेपालमार्फत प्रक्रिया अघि बढाइनेछ, वक्तव्यमा भनिएको छ, यसबाट काठमाडौंदेखि बुटवल र काठमाडौंदेखि पोखरासम्मको यात्रा अवधि उल्लेख्य मात्रामा छोट्टिनेछ । मिर्चैयालुक्लासगरमाथा द्रुत मार्गसमेत निजी क्षेत्रको लगानीमा निर्माण गर्ने घोषणा छ । मध्यपहाडी राजमार्गबाट जुम्लाराराछायाँनाथलिमीसम्म नयाँ प्रविधिमा आधारित पर्यटकीय मार्ग निर्माणका लागि निजी क्षेत्रलाई आह्वान गरिने छ, बजेटमा भनिएको छ ।आगामी आर्थिक वर्षभित्र थप ८०० किलोमिटर सडक सञ्जाल विस्तार र २५७ किलोमिटर सडक स्तरोन्नति गर्ने लक्ष्य राखिएको छ । पूर्वपश्चिम राजमार्गलाई चार लेनमा विस्तार गर्ने कार्यलाई तीव्रता दिइनेछ । आगामी वर्ष नारायणघाटबुटवल खण्ड विस्तार कार्य सम्पन्न गरिनेछ, अर्थमन्त्री शर्माले भनेका छन्, पूर्वपश्चिम राजमार्ग विस्तारका लागि ३० अर्ब ५० करोड विनियोजन गरेको छु । काठमाडौंतराई मधेस द्रुतमार्ग निर्माण कार्य ३ वर्षभित्र सम्पन्न गर्ने गरी आगामी वर्षलाई ३० अर्ब ७ करोड रुपैयाँ बजेट विनियोजन गरिएको छ । नागढुंगानौबिसेमुग्लिन र मुग्लिनपोखरा सडकको स्तरोन्नति र विस्तारका लागि १० अर्ब ७४ करोड बजेट राखिएको छ ।समग्र पूर्वाधार क्षेत्रका लागि भौतिक पूर्वाधार तथा यातायात मन्त्रालयलाई १ खर्ब ६१ अर्ब ५६ करोड रुपैयाँ छुट्याइएको छ । भूकम्पपछिको बाँकी पुनर्निर्माणका लागि ९ अर्ब ४४ करोड विनियोजन गरिएको छ । निजगढमा अन्तर्राष्ट्रिय विमानस्थल निर्माण गर्ने निर्णय सर्वोच्च अदालतले बदर गरे पनि बजेटमा भने यसले प्राथमिकता पाएको छ । बजेट वक्तव्यमा भनिएको छ, लगानी ढाँचा निर्धारण गरी लगानी बोर्ड नेपालमार्फत आयोजना विकास कार्य अगाडि बढाइनेछ ।सर्वसाधारणलाई छुट र सहुलियतबजेटले आम सर्वसाधारणलाई सहयोग, छुट र सुविधाका कार्यक्रमसमेत अघि सारेको छ । त्यसको एउटा उदाहरण हो किसानको घरदैलोमा सरल र सहज रूपमा उपलब्ध गराउन ५ खर्ब बराबरको कृषि कर्जा कार्यक्रम । उक्त बजेटबाट एक लघु वित्त कोष स्थापना गरिने जनाइएको छ । कोषमा बैंक तथा वित्तीय संस्थाले अनिवार्य रूपमा विपन्न क्षेत्र तथा कृषि उत्पादन क्षेत्रमा प्रवाह गर्नुपर्ने कर्जातर्फको रकम लगानी गर्नुपर्ने व्यवस्था मिलाएको छु, बजेट वक्तव्यमा भनिएको छ, उक्त कोषमा नागरिक लगानी कोष, कर्मचारी सञ्चय कोष र सामाजिक सुरक्षा कोषबाट समेत निश्चित रकम लगानी गर्ने व्यवस्था मिलाइनेछ ।किसान हुनुमा आत्मसम्मान र गौरव वृद्धि गर्न किसानसँग सरकार भन्दै योगदानमा आधारित किसान पेन्सन योजना सुरु गर्ने घोषणा गरिएको छ । त्यसका लागि किसान हित कोष स्थापना गरिने भएको छ । उक्त कोषमा हरेक महिना किसानले जम्मा गर्ने रकमको १० प्रतिशत रकम नेपाल सरकारले जम्मा गरिदिने व्यवस्था मिलाइनेछ, अर्थमन्त्री शर्माले बजेट वक्तव्यमा भनेका छन्, कोष स्थापना गर्न प्रारम्भमा बीउ पुँजीबापत १ अर्ब छुट्याएको छु ।कोभिड१९ महामारीबाट प्रभावित होटललगायत पर्यटन क्षेत्रसम्बद्ध व्यवसायको आर्थिक वर्ष २०७९८० को वार्षिक इजाजत र नवीकरण दस्तुर छुट दिने घोषणा गरिएको छ । विद्यार्थीलाई दिवा खाजा कार्यक्रमको दायरा बढाइएको छ । दिवा खाजा कार्यक्रम क्रमशः कक्षा ८ सम्म विस्तार गर्ने लक्ष्यका साथ आगामी आर्थिक वर्ष कक्षा ६ सम्म विस्तार गरेको छु, वक्तव्यमा भनिएको छ ।द्वन्द्वकालका समयका यौन हिंसामा परेका पीडितलाई मनोसामाजिक परामर्श प्रदान गर्ने घोषणा पनि बजेट वक्तव्यमा छ । उनीहरूलाई आत्मनिर्भर बनाउन रोजगारीका कार्यक्रम सञ्चालन गरिने जनाइएको छ । द्वन्द्वको समयका यौन हिंसापीडितहरूलाई आर्थिक सहायता उपलब्ध गराउन आवश्यक बजेट विनियोजन गरेको छु, शर्माले वक्तव्यमा भनेका छन् । बैंकहरूले संस्थागत सामाजिक उत्तरदायित्व कार्यक्रमका लागि छुट्याएको रकमको न्यूनतम ५० प्रतिशत सो कोषमा जम्मा गर्नुपर्ने व्यवस्था बजेटले गरेको छ । स्यानिटरी प्याडको आयातमा लाग्दै आएको भन्सारमा ९० प्रतिशत छुट दिइने भएको छ । नेपालमा नै स्यानेटरी प्याड उत्पादन गर्ने उद्योगका लागि आवश्यक पर्ने कच्चा पदार्थको आयातमा १ प्रतिशत मात्र भन्सार महसुल लाग्ने गरी भन्सार दरमा उल्लेख्य छुट प्रदान गर्ने व्यवस्था मिलाएको छु, अर्थमन्त्री शर्माले भनेका छन्, सरकारी वा सार्वजनिक निकायले स्वीकृत कार्यक्रमबमोजिम वितरण गर्ने स्यानिटरी प्याड स्वदेशी उत्पादन खरिद गर्नुपर्ने व्यवस्था गरिनेछ ।सरकारी खर्च कटौती तथा दरबन्दी कटान गरी मितव्ययिताको प्रयास पनि गरिएको छ । सरकारी निकायहरूबाट सम्पादन हुने कार्यहरूमा रहेको दोहोरोपना हटाउन र क्षेत्राधिकारको अन्योल अन्त्य गर्न विकास समिति ऐन, २०१३ अन्तर्गत गठित समिति र प्रतिष्ठान खारेज गरिनेछ, वक्तव्यमा छ ।प्रदेश तथा स्थानीय तहमा संघीय संरचनाको समानान्तर प्रकृतिका समिति, बोर्ड, प्रतिष्ठान र आयोगजस्ता निकाय गठन गर्न निरुत्साहित गरिने घोषणा छ । वित्तीय हस्तान्तरण र राजस्व बाँडफाँटको रकमबाट खर्च हुने गरी प्रदेश तथा स्थानीय तहले कुनै पनि किसिमका समिति, प्रतिष्ठान र बोर्डहरू स्थापना गर्न पाइने छैन, वक्तव्यमा भनिएको छ, संघीय निजामती सेवा तथा अन्य सरकारी सेवाका कम्तीमा १० प्रतिशत दरबन्दी कटौती गरिनेछ ।सरकारी निकायको चालु प्रकृतिका प्रशासनिक खर्च न्यूनतम १५ प्रतिशतले घटाउने घोषणा बजेटले गरेको छ । औपचारिक माध्यमबाट विप्रेषण पठाउने वैदेशिक रोजगारीमा रहेका नेपाली नागरिकलाई राहदानी नवीकरण, कन्सुलर सेवा तथा श्रम स्वीकृति नवीकरणबापत लाग्ने शुल्क वा दस्तुरमा ५० प्रतिशत छुट दिने व्यवस्था गरिनेछ, वक्तव्यमा भनिएको छ । एउटै व्यक्तिले एकभन्दा बढी घर वा अपार्टमेन्ट खरिद गरेमा प्रत्येक थप घरको रजिस्ट्रेसन पास गर्दा शतप्रतिशत थप रजिस्ट्रेसन दस्तुर लाग्ने गरी कडाइ गरिएको छ ।बजेटमा उल्लेख गरिएका कार्यक्रमहरूबाट आगामी आर्थिक वर्ष ८ प्रतिशतले आर्थिक वृद्धि हुने दाबी गरिएको छ । मूल्य वृद्धि भने ७ प्रतिशतमा सीमित राख्ने दाबी गरिएको छ ।"
जहाजको खोजी जारी,"नागरिक उड्डयन कार्यालय पोखराका प्रमुख विक्रमराज गौतमले जहाज कता छ भन्ने कुराको कुनै सूचना र लोकेसन पनि आउन नसकेको बताए । सबै डाटा र सूचना विश्लेषण गर्दा र सम्पर्कसमेत गरेको हिसाबले जोमसोमनजिकैको क्षेत्रमा जहाज हुनुपर्छ भन्ने हो, उनले भने, तर यकिन भएन ।जोमसोममै रहेको फिस्टेल एयरको हेलिकोप्टर टुकुचे र धौलागिरि हिमशृंखला क्षेत्रमा खोज्न पठाइए पनि मौसम प्रतिकूलताका कारण खोजीमा अप्ठेरो परेको मुस्ताङका प्रमुख जिल्ला अधिकारी नेत्रप्रसाद शर्माले बताए । खोजीका लागि पछि सेनाको एमआई १७ हेलिकोप्टर पनि काठमाडौंबाट पठाइएको थियो तर मौसमकै कारण मुस्ताङको कोवाङमा अवतरण गर्न बाध्य भयो । विशेषगरी थासाङ गाउँपालिकाको तल्लो क्षेत्रमा व्यापक खोजी गरिए पनि कुनै पत्तो नलागेको प्रजिअ शर्माले बताए । हवाई र स्थलमार्गबाट खोजी जारी छ, खराब मौसमका कारण हवाईमार्गबाट आइतबार सम्भव भएन, यकिन र आधिकारिक सूचना पनि छैन, उनले भने, सेना, सशस्त्र, प्रहरी र स्थानीयको समन्वयमा खोजी तीव्र पारेका छौं । सोमबार बिहानैदेखि मौसमको अवस्थाअनुसार खोज्ने काम हुने उनले बताए । अब धौलागिरि हिमशृंखलाको माथिल्लो क्षेत्रमा खोजी गरिने उनको भनाइ छ । ताराको उक्त जहाजले आइतबार जोमसोमका लागि पहिलो उडान भरेको थियो । जहाजमा भारत घर भई नेपाल भ्रमणमा आएका भैवभी बन्देकर, अशोककुमार त्रिपाठी, धनुष त्रिपाठी र रीतिका त्रिपाठी छन् । यस्तै जर्मनीका माइक ग्रिट ग्राफ र युमी उइनर पनि छन् । बाँकी १६ जना नेपाली रहेको पोखरा विमानस्थलका सूचना अधिकारी देवराज सुवेदीले बताए । धनुषाका इन्द्रबहादुर गोले, पुरुषोत्तम गोले, राजनकुमार गोले, गोरखाका एकै परिवारका गणेशनारायण श्रेष्ठ, रविना श्रेष्ठ, रश्मि श्रेष्ठ र रोजिना श्रेष्ठ, ओखलढुंगाका प्रकाश सुनुवार, धनुषाका मकरबहादुर तामाङ, सुकुमाया तामाङ, तुलसादेवी तामाङ र काठमाडौंका राममाया तामाङ पनि जहाजमा छन् । तारा एयरकै सिनियर पाइलट वसन्त लामा पनि सोही विमानमा छन् । विमानस्थल स्रोतका अनुसार आइतबार बिदा लिएका पाइलट लामा घुम्नका लागि साथीसँग मुस्ताङ हिँडेका हुन् । जहाज क्याप्टेन घिमिरे र कोपाइलट उत्सव पोखरेलले उडाएका थिए । त्यसमा एयर होस्टेज किस्मी थापासहित १६ नेपाली र ६ विदेशी थिए । सबै जहाज हराउँछन् ५ मिनेट जोमसोम जाने जहाज म्याग्दीमुस्ताङ सीमावर्ती घाँसा क्षेत्रको २ हजार ८ सय मिटर अग्लो स्थानमा कालीगण्डकी नदीलाई देब्रे पारेर उडान भर्छन् । मुस्ताङको घाँसा पार गरेपछि तिनले जोमसोम टावरसँग सम्पर्क गर्छन् । त्यसयता म्याग्दी, घोडेपानीको आकाशसम्म पुग्दा पोखरा विमानस्थलको टावरसँग सम्पर्क हुन्छ तर घोडेपानी र घाँसा लेतेसम्मको खण्डमा कुनै पनि फ्रिक्वेन्सी नटिप्दा सबै जहाज ५ मिनेट हाराहारी टावरसँगको सम्पर्कबाट हराउने गरेको जोमसोम विमानस्थल प्रमुख शर्माले बताए । जहाज म्याग्दीको अन्नपूर्ण गाउँपालिका६ घोडेपानीबाट अगाडि पुगेपछि कालीगण्डकी नदीलाई देब्रे पारेर बफर जोन मानिएको शिख, पाउद्वार, नारच्याङ बस्तीमाथिबाट नीलगिरि हिमालछेउको अन्धगल्छी छिचोल्छन् र लेते पुगेपछि दाहिने मोडिएर जोमसोम पुग्छन् । धौलागिरि र अन्नपूर्ण हिमशृंखलाबीचको यो साँघुरो घाँटीमा विमान दायाँबायाँ गर्न खोज्दा दुर्घटनामा पर्ने गरेका छन् । जहाज मुस्ताङको थासाङ गाउँपालिका२ मा पर्ने मानापाथी (टुक्चे पिक) हिमाल फेदीको सरेको भीरमा खसेको हुन सक्ने आशंका स्थानीयले गरेका छन् । स्थानीयले आवाज सुनेको आधारमा विमान नाउरीकोटको माथि सरेभीरमा खसेको अनुमान गरी भेडाचौंरी गोठाला र तलबाट पनि स्थानीयलाई शंकास्पद स्थानतर्फ परिचालन गरिएको वडाध्यक्ष गौतम शेरचनले बताए । शंकास्पद ठानिएको स्थलमा केही महिनाअघि हिमपहिरो खसेको थियो । शेरचनका अनुसार जहाज लेतेको पारि टिटी ताल र नीलगिरि हिमालमुनिबाट देब्रे मोडिएर धौलागिरिटुक्चे पिकपट्टि पुगेको अनुमान गरिएको हो ।यसैबीच त्रिभुवन अन्तर्राष्ट्रिय विमानस्थलमा रहेको खोज तथा उद्धार समन्वय केन्द्रले बेलुकीपख स्याटलाइटबाट प्राप्त इमेजअनुसार जहाज जोमसोम विमानस्थलबाट ६ किलोमिटर वर दुर्घटनामा परेको जानकारी प्राप्त भएको जनाएको छ । एक उच्च अधिकारीका अनुसार विदेशी स्याटलाइटबाट प्राप्त उक्त इमेजका आधारमा सोमबार मुस्ताङबाट दुइटा र पोखराबाट तीनवटा हेलिकोप्टर खोजीका लागि परिचालन गरिनेछन् । जहाज सम्पर्कविहीन भएको सूचना फैलिएपछि यात्रुका आफन्त दिउँसो पोखरा विमानस्थल पुगेका थिए । त्यहाँ आफन्तजनको रुवाबासी चल्यो । विमानकी एयर होस्टेज स्याङ्जाकी किस्मी थापाकी बहिनी (मामाको छोरी) शर्मिला रनपाल पोखरा विमानस्थलमा आइन् । दिनभरि हराएको विमान भेटिने र दिदीसँग भेट्ने प्रतीक्षामा थिइन् उनी । दिदी सबैकी प्यारी हुनुहुन्छ, रुँदै उनी भन्थिन्, मेरो परिवारको सहारा पनि हो । थापाको मामाघर स्याङ्जाको चापाकोट नगरपालिका४ मल्याङकोट हो । उनी मामाघरमै बसेर पढेकी थिइन् । मामाका छोराछोरीलाई समेत थापाले आफ्नै खर्चमा पढाउँदै आएकी थिइन् । थापाकी साथी एयर होस्टेज उषा सिंह पनि दिनभरि विमानस्थलमै बसिरहिन् । ऊ मेरो मिल्ने साथी हो, उषाले भनिन्, मान्छे रमाइली छ । घुम्न भनेपछि हिँडिहाल्ने । आफूले सानैबाट संघर्ष गरेर पढेकी घरपरिवारको हेरचाह गर्न पाउँदा आफैंमा खुसी हुन्थी ।"
"कर : के घट्यो, के बढ्यो ?","(काठमाडौं)  सरकारले आयकर छुटको सीमा बढाएको छ । आर्थिक वर्ष २०७९८० को बजेट वक्तव्यमार्फत सरकारले प्रत्यक्ष आयकरको सीमा बढाएको हो । जसअनुसार अब प्राकृतिक व्यक्तिको हकमा वार्षिक ५ लाख रुपैयाँ र दम्पतीको हकमा वार्षिक ६ लाख रुपैयाँसम्मको आयकर छुट गरिएको अर्थमन्त्री जनार्दन शर्माले बताए । व्यक्ति वा परिवारको आधारभूत जीवन निर्वाह लागतलाई दृष्टिगत गर्दै आयकरको सीमा बढाएको सरकारले प्रस्ट्याएको छ । उल्लिखित सीमासम्म आय रहने नागरिकले आयकर तिर्नु नपरे पनि एक प्रतिशत सामाजिक सुरक्षाबापत योगदान भने तिर्नुपर्नेछ । २०७६ सालअघि सरकारले आयकरको सीमा परिवर्तन गरेको थिएन । जसअनुसार चालु आर्थिक वर्षसम्ममा प्राकृतिक व्यक्तिको हकमा वार्षिक ४ लाख रुपैयाँ र दम्पतीको हकमा वार्षिक साढे ४ लाख रुपैयाँसम्मको आयकर छुटको सीमा कायम गरिएको थियो । यस्तै, आयकर प्रयोजनका लागि बिमा प्रिमियमबापत घटाउन पाउने सीमालाई पनि बढाएर ४० हजार बनाइएको छ । यसअघि यस्तो सीमा वार्षिक २५ हजार रुपैयाँ थियो । संघ, प्रदेश र स्थानीय तहका सबै सरकारी निकायले स्थायी लेखा नम्बर लिई विद्युतीय माध्यमबाट अग्रिम कर कट्टीको विवरण दिनुपर्ने व्यवस्थालाई अनिवार्य गरिने र नागरिकता तथा राष्ट्रिय परिचयपत्र प्रदान गर्दाकै बखत व्यक्तिगत स्थायी लेखा नम्बर प्रदान गर्ने व्यवस्था कार्यान्वयनमा ल्याउने नीति सरकारको छ । नाबालिग नागरिकसमेत लगानी वा व्यवसायमा संलग्न भएमा उनीहरूलाई जन्मदर्ता वा नाबालिग परिचयपत्र र अभिभावकको परिचयपत्रका आधारमा स्थायी लेखा नम्बर प्रदान गर्ने व्यवस्था मिलाएको छु, अर्थमन्त्री शर्माले भनेका छन्, पेसा व्यवसायमा संलग्न व्यक्तिको पेसागत प्रमाणपत्र नवीकरण गर्दा स्थायी लेखा नम्बर, कर चुक्ता प्रमाणपत्र अनिवार्य रूपमा पेस गर्नुपर्ने र चार पाङ्ग्रे सवारी साधन खरिद गर्दा अनिवार्य रूपमा स्थायी लेखा नम्बर पेस गर्नुपर्ने व्यवस्था गरिनेछ ।शर्माले भनेका छन्, चार पाङ्ग्रे विद्युतीय सवारी साधन उत्पादन वा एसेम्बल गर्ने नयाँ उद्योग स्थापना गरेमा सो उद्योगले कारोबार सुरु गरेको मितिले ५ वर्षसम्म ४० प्रतिशत आयकर छुट दिने व्यवस्था गरेको छु । यस्तै, नेपाल बाहिर सफ्टवेयर, विद्युतीय सेवा, बिजनेस प्रोसेस आउट सोर्सिङ वा सूचना प्रविधिमा आधारित सेवा प्रदान गरी विदेशी मुद्रा आर्जन गर्ने व्यक्तिलाई सो बमोजिमको आयमा १ प्रतिशतमात्र कर लाग्ने भएको छ । कोभिड १९ को महामारीबाट प्रभावित साना व्यवसायीलाई राहत प्रदान गर्न आर्थिक वर्ष २०७८७९ को आयमा वार्षिक ३० लाख रुपैयाँसम्मको कारोबार भएका करदातालाई ७५ प्रतिशत र वार्षिक ३० लाखदेखि १ करोड रुपैयाँसम्मको कारोबार भएका करदातालाई ५० प्रतिशत आयकर छुट प्रदान गर्ने व्यवस्था सरकारले गरेको छ ।कोभिड१९ को महामारीबाट बढी प्रभावित भएका होटल, ट्राभल, ट्रेकिङ, चलचित्र व्यवसाय जस्ता पर्यटन क्षेत्रका उद्योगको आर्थिक वर्ष २०७८७९ को उद्देश्यबमोजिमको व्यावसायिक करयोग्य आयमा ५० प्रतिशत कर छुट दिने व्यवस्था छ, बजेटमा वक्तव्यमा उल्लेख छ, कृषि कार्यका लागि आवश्यक पर्ने यन्त्र, उपकरण वा पार्टपुर्जा उत्पादन गर्ने कृषि औजार कारखाना नेपालमा नै स्थापना गरेमा कारोबार सञ्चालन भएको मितिले ५ वर्षसम्म आयकर पूर्ण छुट दिइनेछ ।यस्तै, कर्णाली प्रदेश र सुदूरपश्चिम प्रदेशका पहाडी जिल्लाहरूमा १ सय जनाभन्दा बढी नागरिकलाई प्रत्यक्ष रोजगारी प्रदान गर्ने गरी विशेष उद्योग स्थापना गरेमा उद्योगले कारोबार सुरु गरेको मितिले १५ वर्षसम्म आयकर पूर्ण रूपमा छुट दिने घोषणा सरकारले गरेको छ । साहित्यिक लेख वा रचनाको रोयल्टीस्वरूप प्राप्त हुने लेखकस्वमा १५ प्रतिशत अग्रिम कर लाग्दै आएकोमा त्यसलाई घटाएर १५ प्रतिशत मात्र कायम गरिएको छ ।सरकारले उत्पादनमूलक उद्योगहरूले आयात गर्ने कच्चा पदार्थको भन्सार दर तयारी मालवस्तुको भन्सार दरभन्दा कम्तीमा एक तह कम गरेको र विलासिताका सामानको आयातमा भन्सार महसुल, अन्तःशुल्कलगायतका पैठारीमा लाग्ने करका दरमा बढोत्तरी गरिएको छ । नेपालमा चार पाङ्ग्रे सवारी साधन उत्पादन वा एसेम्बल गर्ने उद्योग स्थापना गरेमा सवारी साधन उत्पादनका लागि चाहिने पार्टपुर्जा वा कच्चा पदार्थको आयातमा उद्योग विभागको सिफारिसमा ५० प्रतिशत अन्तःशुल्क छुट दिनुका साथै भन्सार महसुलमा समेत २५ प्रतिशत छुट दिने व्यवस्था मिलाएको छु, बजेट वक्तव्यमा भनिएको छ, विद्युतीय रिक्सा र विद्युतीय मोटरसाइकल वा स्कुटर उत्पादन गर्ने उद्योगले प्रयोग गर्ने कच्चा पदार्थ वा पार्टपुर्जामा १ प्रतिशतमात्र भन्सार महसुल लाग्ने व्यवस्था मिलाएको छु ।स्यानेटरी प्याडको आयातमा लाग्दै आएको भन्सार महसुलमा ९० प्रतिशत छुट प्रदान गर्ने व्यवस्था सरकारले गरेको छ । नेपालमा नै स्यानेटरीप्याड उत्पादन गर्ने उद्योगका लागि आवश्यक पर्ने कच्चा पदार्थको आयातमा १ प्रतिशतमात्र भन्सार महसुल लाग्ने गरी भन्सार दरमा उल्लेख्य छुट प्रदान गर्ने व्यवस्था बजेट वक्तव्यमा छ । सरकारी वा सार्वजनिक निकायले स्वीकृत कार्यक्रमबमोजिम वितरण गर्ने स्यानेटरी प्याड अनिवार्य रूपमा स्वदेशी उत्पादन खरिद गर्नुपर्ने व्यवस्था गरिनेछ, बजेटमा भनिएको छ, कृषि उत्पादनको ढुवानी तथा बजारीकरणमा सहयोग पुर्याउन स्थानीय तहले एक वटा कृषि एम्बुलेन्स वा ढुवानी साधन खरिद गरेमा उक्त साधनको पैठारीमा लाग्ने भन्सार महसुल पूर्ण रूपमा छुट दिने व्यवस्था गरिएको छ । यस्तै, औपचारिक माध्यमबाट रेमिट्यान्स पठाउने वैदेशिक रोजगारीमा रहेका नेपाली नागरिकले राहदानी नवीकरण, कन्सुलर सेवा तथा श्रम स्वीकृति नवीकरणबापत लाग्ने शुल्क वा दस्तुरमा ५० प्रतिशत छुट पाउने भएका छन् ।"
घरजग्गा कारोबारमा कडाइ,"(काठमाडौं)  सरकारले निजी क्षेत्रले बनाएका अपार्टमेन्टमा २० प्रतिशत युनिट अपार्टमेन्ट विदेशी नागरिकलाई विदेशी मुद्रामा बिक्री गर्न अनुमति दिने भएको छ । घट्दो विदेशी मुद्रा सञ्चितिको समस्या कम गर्न सरकारले विदेशी मुद्राबाट नै अपार्टमेन्ट बिक्री गर्न सकिने कानुनी व्यवस्था गर्न लागेको हो । निजी क्षेत्रलाई एक सयभन्दा बढी युनिट रहने अपार्टमेन्टको बढीमा २० प्रतिशत विदेशी नागरिकलाई विदेशी मुद्रामा बिक्री गर्न अनुमति दिने गरी कानुनी व्यवस्था गरिनेछ, आर्थिक वर्ष ०७९८० को बजेट वक्तव्यमा भनिएको छ । उद्योग व्यवसाय वा प्रतिष्ठानका नाममा रहेको हदबन्दीभन्दा बढी जग्गा धितो राखी कर्जा लिन र व्यवसाय टाट उल्टिए बिक्री गरी सरकारी राजस्व तिर्न र बैंक तथा वित्तीय संस्थाको कर्जा भुक्तानी गर्न पाउने व्यवस्था गरिने सरकारले जनाएको छ । हाल उद्योग व्यवसाय वा प्रतिष्ठानका नाममा रहेको जग्गा खरिदबिक्री गर्न पाइँदैन । सरकारले घरजग्गा कारोबारमा भइरहेको अचाक्ली मूल्यवृद्धि रोक्न पनि विभिन्न नीति अपनाएको छ । देशभर अधिकतम घरजग्गा कारोबार दलालमार्फत मात्र भइरहँदा सरकारले अब विशिष्टीकृत संस्था (कम्पनी) बाट मात्रै कारोबार गर्न पाउने व्यवस्था गर्ने जनाएको छ । पछिल्लो समय अस्वाभाविक रूपमा डाँडापाखा सम्याउने र खेतीयोग्य जमिनमा प्लटिङ गरेर जग्गा बिक्री गरी मूल्य बढाइने गरेको छ । शिक्षक, कर्मचारीलगायत सबैले पार्ट टाइम जागिरका रूपमा घरजग्गा कारोबार गरिरहेको आरोप लाग्ने गरेको छ । कम समयमा धेरै नाफा कमाउने उद्देश्यले जोकोही पनि घरजग्गा कारोबारमा संलग्न हुने गरेका छन् । सरकारले देशभरको जग्गाको न्यूनतम मूल्यांकन तोकिदिने तर क्रेताबिक्रेताले भने त्यसभन्दा बढी मूल्यमा जग्गाको कारोबार गर्ने गरिरहेका छन् । यसले एकातिर राजस्व चुहावट हुने र वास्तविक कारोबारसमेत थाहा नपाइने अवस्था छ । यिनै समस्या सम्बोधन गर्न सरकारले नीति तथा कार्यक्रमसँगै बजेटमा पनि घरजग्गा कारोबारलाई व्यवस्थित र पारदर्शी बनाउन आधिकारिक निकायबाट अनुमति प्राप्त व्यक्ति र कम्पनीले मात्र घरजग्गा कारोबार गर्न पाउने आवश्यक प्रबन्ध गरिने उल्लेख गरेको छ । आगामी आर्थिक वर्षदेखि महानगर र उपमहानगरभित्रका घरजग्गा व्यक्तिले खरिदबिक्री गर्न नपाउने भएका छन् । आगामी आर्थिक वर्षदेखि नै यो नीति कार्यान्वयन गर्ने भएको हुँदा महानगर र उपमहानगरभित्रका घरजग्गा अब कम्पनीमार्फत मात्र खरिदबिक्री हुने बजेट वक्तव्यमा उल्लेख छ । त्यसपछि बिस्तारै सबै पालिकामा कार्यान्वयन गरिने बताइएको छ । अर्थमन्त्री जनार्दन शर्माले भौगोलिक सूचना प्रणालीका आधारमा एकीकृत घरजग्गा मूल्यांकन प्रणालीको विकास गर्ने बताए । बजेटमा भनिएको छ, घरजग्गाको मूल्यांकन प्रणालीलाई व्यावहारिक बनाई एकरूपता प्रदान गर्न भौगोलिक सूचना प्रणालीमा आधारित एकीकृत घरजग्गा मूल्यांकन प्रणाली विकास गरी सबै सरोकारवालाले सोही मूल्यांकन प्रणाली अनिवार्य रूपमा प्रचलनमा ल्याउन व्यवस्था मिलाइनेछ । सरकारले एउटै मूल्य ल्याएर कार्यान्वयन गर्न सकेको खण्डमा राजस्व चुहावटमा कमी आउने छ । सरकारले आगामी वर्षदेखि सहकारीले पनि कुल लगानीको ५० प्रतिशत रकम उत्पादनमूलक क्षेत्रमा परिचालन गर्नुपर्ने व्यवस्था गरेको छ । सहकारीको मन्त्र ः आत्मनिर्भर अर्थतन्त्र भन्ने नारालाई सार्थक बनाई सहकारी क्षेत्रलाई मुलुकको आर्थिक विकासको महत्त्वपूर्ण क्षेत्रका रूपमा परिचालन गरिनेछ । सहकारी क्षेत्रको बचतलाई उद्यम विकास, उत्पादनमूलक क्षेत्र तथा रोजगारी सिर्जनामा परिचालित गरिनेछ । कम्तीमा २० करोड चुक्ता पुँजी रहने गरी कृषिजन्य उत्पादनमूलक उद्योग स्थापना गर्ने सहकारीलाई सरकारले चुक्ता पुँजीको ५ प्रतिशत रकम पुँजीगत अुनदान प्रदान गर्ने व्यवस्था मिलाएको छु, अर्थमन्त्री शर्माले भने, स्थानीय तहले सो पुँजी लगानी गरी कम्तीमा ३ सय स्थानीय किसानको सहभागितामा कृषिजन्य उत्पादनमूलक उद्योग स्थापना गरेमा त्यस्ता उद्योगमा आवश्यक मेसिनरी औजार खरिदमा २० प्रतिशत अनुदान दिने व्यवस्था मिलाएको छु । चालु आर्थिक वर्षको तुलनामा सरकारले भूमि व्यवस्था, सहकारी तथा गरिबी निवारण मन्त्रालयको बजेट घटाएको छ । ०७९८० मा मन्त्रालयका लागि सरकारले ७ अर्ब ४ करोड बजेट विनियोजन गरेको छ । चालु आर्थिक वर्षको तुलनामा यो १ अर्ब १७ करोड कम हो ।"
प्राथमिकतामा परेन शिक्षा,"(काठमाडौं)  सार्वजनिक शिक्षामा लगानी बढाउँदै सुदृढीकरण गर्ने राजनीतिक दलको प्रतिबद्धता र आफ्नै पूर्वघोषणाअनुसार बजेट विनियोजन गर्न यसपालि पनि सरकार चुकेको छ । बजेट विनियोजन हेर्दा शिक्षा क्षेत्रलाई सरकारले प्राथमिकतामा नराखेको प्रस्ट हुन्छ । अर्थमन्त्री जनार्दन शर्माले आइतबार संसद्मा बजेट वक्तव्य प्रस्तुत गर्दै शिक्षा, विज्ञान तथा प्रविधि क्षेत्रमा आगामी आर्थिक वर्षका लागि १ खर्ब ९६ अर्ब ३८ करोड बजेट छुट्याएका छन् । देशको कुल बजेट वृद्धि हुँदा शिक्षा क्षेत्रमा पनि गत वर्षको तुलनामा यो वर्ष १२ अर्ब १८ करोड बजेट वृद्धि भएको देखिन्छ तर गत वर्षको तुलनामा शिक्षा क्षेत्रको बजेट खासै घटबड भएको छैन । गत वर्ष कुल बजेटको १०९२ प्रतिशत विनियोजन गरिएकामा यसपालि १०९५ प्रतिशत छुट्याइएको हो । शून्य दशमलव ३ प्रतिशत बजेट बढेको देखिए पनि शिक्षक, कर्मचारी, प्राध्यापकको तलब १५ प्रतिशत बढेकाले १२ अर्बमध्ये अधिकांश रकम उनीहरूकै तलब सुविधामा खर्च हुनेछ । गत वर्ष यो क्षेत्रमा १ खर्ब ७८ अर्ब २० करोड बजेट विनियोजन गरिएको थियो । अघिल्ला वर्षको तुलनामा शिक्षा क्षेत्रको बजेट खासै वृद्धि हुन नसकेको मन्त्रालयका अधिकारीहरूले गुनासो गरेका छन् । बजेट शिक्षा जगत्का लागि निराशाजनक रहेको शिक्षाविद् मनप्रसाद वाग्लेले बताए । सरकारको प्राथमिकतामा सार्वजनिक शिक्षा कहिल्यै पर्न सकेन, शिक्षाको गुणस्तर अझै घट्ने भयो, उनले भने, सार्वजनिक विद्यालय कहिल्यै माथि नउठ्ने भए । नयाँ कार्यक्रम पनि केही नआएको उनले औंल्याए । सामुदायिक विद्यालयको पूर्वाधार र प्रविधि निर्माणसँग जोडिएको राष्ट्रपति शैक्षिक सुधार कार्यक्रमको बजेटसमेत कटौती गरिएको छ । यद्यपि उक्त कार्यक्रम आलोचित पनि छ । राष्ट्रपति शैक्षिक सुधार कार्यक्रमलाई विद्यालय पूर्वाधार निर्माणमा केन्द्रित गर्न ८ अर्ब ८८ करोड विनियोजन गरिएको छ । एक हजार दुई सय विद्यालयको पूर्वाधार निर्माण र प्रविधि विकासका लागि उक्त रकम खर्च गर्ने योजना अघि सारिएको हो । गत वर्ष उक्त कार्यक्रमका लागि ९ अर्ब छुट्याइएको थियो । यही कार्यक्रमअन्तर्गत देशभरका विद्यालयको पूर्वाधार निर्माण गर्ने लक्ष्य राखिएको छ । मन्त्रालयले विद्यालयमा पूर्वाधार सम्पन्न गर्न ३ खर्ब बजेट आवश्यक पर्ने अनुमान गरेको छ ।केही दिनअघि सार्वजनिक नीति तथा कार्यक्रमको घोषणाका प्रतिबद्धता पनि बजेटमा समावेश छैन । राष्ट्रपति विद्यादेवी भण्डारीले आगामी आर्थिक वर्षको नीति तथा कार्यक्रम प्रस्तुत गर्दै विद्यालय दिवा खाजा कार्यक्रमलाई कक्षा ८ सम्म विस्तार गरिने घोषणा गरेकी थिइन् तर अर्थमन्त्री शर्माले आइतबार संसद्मा बजेट वक्तव्यमा दिवा खाजा ६ कक्षासम्मका विद्यार्थीलाई मात्रै उपलब्ध गराउने बताए । उनले भने, दिवा खाजा कार्यक्रमलाई क्रमशः कक्षा ८ सम्म विस्तार गर्ने लक्ष्यका साथ आगामी आर्थिक वर्ष कक्षा ६ सम्म विस्तार गरेको छु । यसअघि ५ कक्षासम्मका विद्यार्थीलाई सरकारले दिवा खाजा उपलब्ध गराउँदै आएको थियो ।नीति तथा कार्यक्रममा राष्ट्रपति भण्डारीले सामुदायिक विद्यालयमा विज्ञान, गणित, अंग्रेजी विषयका शिक्षक अभाव नहुने गरी शिक्षक विद्यार्थीको अनुपातका आधारमा शिक्षक दरबन्दी पुनरावलोकन गरिने प्रतिबद्धता जनाएकी थिइन् । उनको घोषणाले दुई दशकदेखि थप हुन नसकेको शिक्षक दरबन्दी थप हुने अपेक्षा शिक्षा क्षेत्रमा गरिएको थियो तर अर्थमन्त्री शर्माले दरबन्दी पुनरावलोकन गरिने दोहोर्याउँदै विषय विज्ञ शिक्षकहरूबाट भर्चुअल माध्यमबाट शिक्षणको व्यवस्था गरिने बताए । प्रत्येक प्रदेशका २० वटा विद्यालयमा इन्टरनेट, डिजिटल बोर्ड र अन्य सामग्री खरिदका लागि १० करोड विनियोजन गरिएको छ । सामुदायिक विद्यालयमा ५३ हजार शिक्षक दरबन्दी अभाव रहेको शिक्षा, तथा मानव स्रोत विकास केन्द्रको प्रतिवेदन छ । स्थानीय तह निर्वाचनमा दलहरूले घोषणापत्र जारी गर्दै विद्यालयमा अंग्रेजी, गणित र विज्ञान विषयको शिक्षक अभाव हुन नदिने प्रतिबद्धता जनाएका थिए । शिक्षक व्यवस्थाको विषयमा बजेट मौन छ । शिक्षा मन्त्रालयले ३ हजार शिक्षक दरबन्दी थप गर्न मन्त्रिपरिषद्मा गरेको प्रस्ताव पनि महिनौंदेखि विचाराधीन छ ।अर्थमन्त्री शर्माले बजेट भाषणका क्रममा शिक्षक अस्पताल निर्माण अघि बढाइने बताए । शिक्षक अस्पताल निर्माणका लागि चितवनमा जग्गा छनोट र सिफारिस भइसकेको छ । चालु आर्थिक वर्षदेखि १ सय ४० सामुदायिक विद्यालयमा सञ्चालित सिक्दै कमाउँदै कार्यक्रमलाई थप एक सय विद्यालयमा विस्तार गरिने उनले जनाए । शैक्षिक सत्र सुरु हुनुअघि विद्यार्थीको निःशुल्क स्वास्थ्य परीक्षण गर्ने व्यवस्था मिलाउने बजेटमा उल्लेख छ । युवा साक्षरता शतप्रतिशत पुर्याउन र कुल भर्नादर वृद्धि गर्न अभियान सञ्चालन गर्ने भनिएको छ । प्राविधिक विषयमा स्नातक तह र अन्य विषयमा स्नातकोत्तर तहमा अध्ययनरत विद्यार्थीलाई स्थानीय तहको योजना निर्माण र ग्रामीण विकासमा योगदान गर्ने गरी न्यूनतम ९० दिन स्वयंसेवामा लगाउने व्यवस्था विश्वविद्यालयले मिलाउनेछन्, अर्थमन्त्री शर्माले भने ।५ लाखसम्म विद्यालय व्यवस्थापन समितिको स्वीकृतिमा प्रधानाध्यापकले खर्च गर्न पाउने व्यवस्था गरिने उनले बताए । विद्यार्थीको शैक्षिक नतिजाका आधारमा प्रअलाई खर्च गर्ने अधिकार दिइने भनिएको छ । विद्यालय र क्याम्पसका शिक्षक दरबन्दी पुनरावलोकन गर्ने, सामुदायिक विद्यालय नक्सांकन समायोजन कार्यक्रमलाई निरन्तरता दिने, सहिद स्मृति विद्यालयहरूलाई क्रमशः सार्वजनिक प्राविधिक विद्यालय बनाउने, प्राविधिक शिक्षालाई प्रदेशमा हस्तान्तरण गर्दै जाने बजेट कार्यक्रममा उल्लेख छ । प्राविधिक तथा व्यावसायिक शिक्षा तालिमतर्फ ८ अर्ब ३० करोड बजेट विनियोजन गरिएको छ ।सरकारले स्वदेशमै उच्च शिक्षा प्रदान गर्ने वातारण मिलाउने अर्थमन्त्रीले बताए । त्यसका लागि सार्वजनिक निजी साझेदारी अवधारणामा अन्तर्राष्ट्रियस्तरको सूचना प्रविधि अध्ययन प्रतिष्ठान स्थापना गर्न सहजीकरण गरिने बजेट वक्तव्यमा समावेश छ । विश्वविद्यालयहरूमा विदेशी विद्यार्थीलाई भर्नामा आरक्षण दिने, भिसा र आवास व्यवस्था गरिने घोषणा गरिएको छ । मेडिकल कलेजहरूमा वर्षको दुईपटक विद्यार्थी भर्ना गराउने व्यवस्था मिलाइने उनले जनाए । काठमाडौं उपत्यकाबाहिर मेडिकल कलेज स्थापना गर्न सहजीकरण गर्ने बजेट कार्यक्रममा उल्लेख छ । उनले भने, विश्वविद्यालयसँगको सहकार्यमा प्रदेश सरकारअन्तर्गतका अस्पतालहरूमा मेडिकल कलेज स्थापना गर्ने नीतिअनुसार बुटवल मेडिकल कलेज र लुम्बिनी प्रादेशिक अस्पताल, सुर्खेत मेडिकल कलेज र कर्णाली प्रादेशिक अस्पताल, कर्णाली स्वास्थ्य विज्ञान प्रतिष्ठान र चौरजहारी सामुदायिक अस्पताल तथा गेटा मेडिकल कलेज र सेती तथा महाकाली अस्पतालबीचको सहकार्यमा मेडिकल कलेज सञ्चालन गर्ने व्यवस्था मिलाइनेछ । डडेलधुरामा मेडिकल कलेज स्थापना प्रक्रिया अघि बढाउनेसमेत बजेटमा समावेश छ । शिक्षा विज्ञान तथा प्रविधि मन्त्रालयका लागि ७० अर्ब ५ करोड, शिक्षातर्फर् प्रदेशमा ५ अर्ब ३२ करोड र स्थानीय तहमा १ खर्ब २१ अर्ब १ करोड हस्तान्तरण गरिएको अर्थमन्त्री शर्माले जनाए ।"
कर्मचारीको तलब १५ वृद्धि,"(काठमाडौं)  सरकारले आगामी साउनदेखि लागू हुने गरी निजामती कर्मचारीको तलबमानमा १५ प्रतिशत वृद्धि गरेको छ । खाइपाई आएको महँगी भत्ता यथावत् राखेर सुरु स्केलका आधारमा तलब वृद्धिको घोषणा गरिएको हो । अघिल्लो वर्ष सरकारले २ हजार रुपैयाँ महँगी भत्ता बढाएको थियो । बजेट वक्तव्यअनुसार निजामती, सेना, प्रहरी, शिक्षकलगायतका कर्मचारीको तलब वृद्धि भएको हो । कर्मचारीको न्यूनतम तलब सुविधा पुनरावलोकन एवं श्रमिकको तलब सुविधा अध्ययन गर्न सरकारले उच्चस्तरीय तलब सुविधा आयोग गठन गर्ने भएको छ । बजेटमा कर्मचारीको तलबका आधारमा आयकर तिर्नुपर्ने रकम पनि घटाइएको छ । सरकारका मुख्यसचिवको तलब साउनदेखि १० हजार ७१ रुपैयाँ बढेर ग्रेडदरबाहेक ७७ हजार २ सय ११ रुपैयाँ पुगेको छ । मुख्यसचिवले अहिले ६७ हजार १ सय ४० रुपैयाँ पाउने गरेका छन् । मासिक ६२ हजार ६ सय ८० रुपैयाँ पाउँदै आएका सरकारका सचिवहरूको तलबमा ९ हजार ४ सय ९० रुपैयाँ वृद्धि भएर ग्रेडदरबाहेक ७१ हजार ९ सय ९० रुपैयाँ पुगेको छ । सहसचिवको तलबमा ७ हजार ४ सय ७ रुपैयाँ वृद्धि भएको छ । अब ग्रेडदरबाहेक सहसचिवले ५६ हजार ७ सय ८७ रुपैयाँ पाउनेछन् । उपसचिवको ६ हजार ३ सय ५७ र शाखा अधिकृतको ५ हजार ६ सय ९८ रुपैयाँ तलब वृद्धि भएको छ । अब उपसचिवले ४८ हजार ७ सय ३७ र शाखा अधिकृतले ४३ हजार ६ सय ८९ रुपैयाँ पाउनेछन् । त्यस्तै, राजपत्र अनंकित प्रथम श्रेणीका कर्मचारीको तलबमा ४ हजार ५ सय ३० रुपैयाँ, द्वितीय श्रेणीको ४ हजार २ सय ९१, तृतीय श्रेणीको ३ हजार ६ सय १ र चतुर्थ श्रेणीको ३ हजार ४ सय २ रुपैयाँ वृद्धि भएको छ । अब ग्रेडदरबाहेक राजपत्र अनंकित प्रथम श्रेणीका कर्मचारीले ३४ हजार ७ सय ३०, द्वितीय श्रेणीकाले ३२ हजार ९ सय २, तृतीय श्रेणीकाले २७ हजार ६ सय ११ र चतुर्थ श्रेणीकाले २६ हजार ८२ रुपैयाँ तलब पाउनेछन् । प्रशासनिक खर्च कटौती गर्न आगामी आर्थिक वर्षमा सरकारी कर्मचारीको विद्यमान दरबन्दीमा १० प्रतिशत कटौती गरिने भएको छ । सरकारी निकायको संगठन संरचना र दरबन्दीको पुनरावलोकन गरेर निजामती र सेनामा प्राविधिकबाहेकका कर्मचारीको नयाँ भर्ना नगरिने घोषणा बजेट वक्तव्यमार्फत गरिएको छ । प्रशासनिक खर्च कम्तीमा १५ प्रतिशत कटौती गर्ने प्रस्ताव छ । खर्च घटाउने योजनाअनुरूप आगामी वर्षमा सरकारी गाडी खरिद नगरिने भएको छ । सञ्चालन नभएका सरकारी गाडी लिलाम गरिने पनि अर्थमन्त्री शर्माले बताए । सार्वजनिक खर्च पुनरावलोकन आयोग २०७५ ले गरेको सिफारिसलाई कार्यान्वयन गर्दै जाने उनको भनाइ छ । अर्थमन्त्री शर्माले सार्वजनिक सेवालाई कागजरहित बनाउने उद्घोष गरेका छन् । आयोजना प्रमुख र विभागीय प्रमुखको पदमा कम्तीमा दुई वर्षका लागि प्रतिस्पर्धाबाट छनोट गरिनेछ । छनोट भएको प्रमुखलाई कार्यसम्पादन सम्झौता गरेर काममा खटाइनेछ । यसरी खटिने विभागीय वा आयोजना प्रमुखलाई जनशक्ति व्यवस्थापन र खरिद प्रक्रियाको पूर्ण अधिकार दिइने बजेट वक्तव्यमा उल्लेख छ । सञ्चालित आयोजनाहरू तोकिएको समयमा पूरा नहुने र छोटो समयमै आयोजना प्रमुख सरुवा हुने प्रवृत्ति नियन्त्रण गर्न यस्तो व्यवस्था गरिएको अर्थमन्त्री शर्माको भनाइ छ । बजेट वक्तव्यमा उल्लेख भएअनुसार संघ, प्रदेश र स्थानीय तहको प्रशासनिक पुनः संरचना गर्न उच्चस्तरीय आयोग गठन गरिनेछ । सरकारले कर्मचारी समायोजन ऐन २०७५ कार्यान्वयन गर्न नसकेको अवस्थामा पुनः अर्को आयोग गठन गर्न लागेको हो ।"
गृह र रक्षामा साढे २ खर्ब,"(काठमाडौं)  सरकारले आगामी आर्थिक वर्षका लागि गृह र रक्षा प्रशासनको बजेट वृद्धि गरेको छ । गृह र रक्षा मन्त्रालय, सेना, प्रहरी, सशस्त्र प्रहरी, अध्यागमन तथा सीमा प्रशासन, कारागार व्यवस्थापनलगायतमा केही पुराना कार्यक्रमलाई निरन्तरता र कतिपय नयाँ योजना घोषणासहित बजेट वृद्धि गरिएको हो ।सुरक्षातर्फ २ खर्ब ४० अर्ब रुपैयाँभन्दा बढी रकम विनियोजन गरिएको छ । यो कुल बजेटको १३३८ प्रतिशत हो । गत वर्ष रक्षा र गृह प्रशासनलाई १३२२ प्रतिशत बजेट छुट्याइएको थियो । गृह मन्त्रालय र त्यसमातहतका विभागकार्यालय तथा सुरक्षा निकायका लागि १ खर्ब ८५ अर्ब ३ करोड ४५ लाख रुपैयाँ छुट्याइएको छ । यो चालु आवको भन्दा करिब १७ अर्ब रुपैयाँले बढी हो । रक्षा तथा सेनाका लागि ५५ अर्ब ३ करोड ९५ लाख बजेट विनियोजन गरिएको छ । यो चालु आवको भन्दा करिब साढे १९ अर्बले बढी हो । अर्थमन्त्री जनार्दन शर्माले शान्ति सुरक्षा र कानुनी शासन प्रत्याभूति गरी मानवअधिकारको संरक्षण गरिने उल्लेख गरेका छन् । त्यसका लागि आवश्यक स्रोतसाधन उपलब्ध गराई सुरक्षा निकायको संस्थागत क्षमता विकास, अन्तर्राष्ट्रिय सीमा सुरक्षालाई प्रभावकारी बनाउने, आधुनिक प्रविधिको प्रयोग गरी सीमा क्षेत्रमा हुने अपराध र अवैध कारोबार नियन्त्रण गरिने उल्लेख छ । राष्ट्रिय अनुसन्धान विभागका पूर्वप्रमुख देवीराम शर्माले आन्तरिक सुरक्षा र प्रतिरक्षा मामिलामा चुनौतीको सामना गर्न सक्ने गरी संयन्त्र र संरचना बलियो बनाउन आवश्यक भएको बताए । अति संवेदनशील भूगोलमा रहेको नेपालका लागि सन्तुलित विदेश नीति र त्यसका लागि हामीले लिने निर्णय महत्त्वपूर्ण र संवेदनशील हुन आवश्यक छ, उनले भने, एकातिर चीन र अर्कोतिर भारत मात्र नभएर अमेरिका पनि प्रत्यक्ष सरोकारका रूपमा आएको देखिन्छ । यी पक्षलाई सन्तुलित रूपमा राख्ने गरी त्यहीअनुसार विदेश नीति अपनाउनुपर्ने हुन्छ तर त्यसो हुन सकेको छैन । यसले हाम्रो प्रतिरक्षा र आन्तरिक सुरक्षालाई समेत असर पुग्ने देखिन्छ । आगामी आवमा सीमा ऐन ल्याउने तथा समग्र सीमा सुरक्षा र व्यवस्थापन यही ऐनमार्फत गर्ने गरी तयारी अघि बढेको गृह मन्त्रालयका एक अधिकारीले जानकारी दिए । त्यस्तै साइबर अपराध नियन्त्रण गर्न कानुनी व्यवस्थामा संस्थागत सुधार, अध्यागमन सेवालाई अत्याधुनिक र प्रविधिमा आधारित बनाई अन्तर्राष्ट्रियस्तरको बनाउने भनिएको छ । बजेटमा २ वर्षभित्र सबै नेपालीलाई राष्ट्रिय परिचयपत्र उपलब्ध गराइने उल्लेख छ । आगामी आवभित्र ३० लाख नेपालीलाई राष्ट्रिय परिचयपत्र वितरण गर्ने भनिएको छ । निर्माणाधीन केन्द्रीय कारागार नुवाकोट, क्षेत्रीय कारागार बाँकेसहित १० वटा कारागार भवनको निर्माण र पुराना कारागार भवनको मर्मतसुधार गर्न पनि बजेट विनियोजन गरिएको छ । विपत् जोखिम न्यूनीकरण व्यवस्थापनका लागि गृह मन्त्रालयअन्तर्गतको प्राधिकरणलाई १ अर्ब ६१ करोड रुपैयाँ विनियोजन गरिएको छ । भारत र चीनतर्फ सशस्त्र प्रहरीको बोर्डर आउट पोस्ट (बीओपी) का थप युनिट स्थापना र स्थायी संरचना निर्माण गर्ने घोषणा गरिएको छ ।राष्ट्रिय सुरक्षा र अखण्डताका लागि सुरक्षा निकायलाई साधनस्रोत व्यवस्थापन गर्न पनि बजेट विनियोजन गरिएको छ । सेनाको क्षमता विकास, पूर्वाधार निर्माण र बन्दोबस्तीका लागि आवश्यक रकम विनियोजन गरिएको अर्थमन्त्री शर्माले बताए । सेनाका ब्यारेक तथा कार्यालयलाई व्यवस्थित बनाउन २०६६ बाट सुरु गरिएको बंकरदेखि ब्यारेक सम्म कार्यक्रमलाई निरन्तरता दिइएको छ । सीमा क्षेत्रमा भारतीय पक्षबाट निर्माण गरिएका अनधिकृत भौतिक संरचनाका कारण निम्तिने डुबान र कटान समस्या समाधान गर्न द्विपक्षीय संयन्त्रलाई प्रभावकारी बनाउने घोषणा गरिएको छ । सीमामा डुबान र कटान हुन नदिन तटबन्ध निर्माणका लागि पनि बजेट छुट्याइएको छ । प्रतिरक्षालाई थप मजबुद बनाउँदै लैजाने पूर्वघोषित नीतिअनुसार सरकारले साइबर सुरक्षा केन्द्र स्थापना गर्ने घोषणा गरेको छ ।"
स्वास्थ्य सेवा प्रवाह र पूर्वाधारमा जोड,"(काठमाडौं)  पूर्वाधारमा प्राथमिकता दिँदै स्वास्थ्य क्षेत्रका लागि सरकारले १ खर्ब ३ अर्ब १८ करोड बजेट छुट्याएको छ । अर्थमन्त्री जनार्दन शर्माले बजेट प्रस्तुत गर्दै स्वास्थ्य तथा जनसंख्या मन्त्रालयका लागि ६९ अर्ब ३८ करोड, प्रदेशमा ६ अर्ब ३६ करोड र स्थानीय तहमा २७ अर्ब ४४ करोड रुपैयाँ विनियोजन गरेको बताए । जुन गत वर्षभन्दा कम हो । कोरोना महामारीका कारण गत वर्षको बजेट कोरोनाकेन्द्रित थियो । सरकारले कोरोना रोकथामलगायत स्वास्थ्य पूर्वाधारलाई महत्त्व दिँदै कुल बजेटको ७४५ प्रतिशत छुट्याएको थियो । मन्त्री शर्माले कोभिड महामारीबाट सिकेको अनुभवका आधारमा भावी दिनमा यस्ता महामारीको सहज व्यवस्थापनका लागि सक्षम र प्रभावकारी स्वास्थ्य प्रणालीको विकास गरिने बताएका छन् । यस्तै, सरकारले आगामी वर्षदेखि मानव विकास सूचकांकमा पछि परेका २५ जिल्लाका सुत्केरीलाई एकमुष्ट पाँच हजार रुपैयाँ सुत्केरी भत्ता दिने घोषणा गरेको छ । पाँच वर्षमुनिका बालबालिकाको मृत्युदर घटाउन सुरक्षित मातृत्व, शिशु स्याहार, पोषण कार्यक्रम र खोप कार्यक्रमलाई थप प्रभावकारी बनाइने बजेटमा उल्लेख छ । मन्त्रालयका अनुसार देशभर करिब ३५ हजार मिर्गौला बिरामी छन्, जसमा ७३ वटा डायलसिस केन्द्र छन् जुन बढाउनुपर्ने देखिन्छ । डायलसिस मेसिन खरिद गर्न २० करोड रुपैयाँ विनियोजन गरिएको छ । त्यसैगरी मिर्गौला प्रत्यारोपण गरेका तथा डायलसिस गरिरहेका साथै सबै प्रकारका क्यान्सर र मेरुदण्ड पक्षाघात भएका बिरामीलाई मासिक ५ हजार औषधोपचार भत्ता उपलब्ध गराइने भएको छ । त्यसका लागि १ अर्ब ५० करोड रुपैयाँ छुट्याइएको छ । क्यान्सर रोग निदानका लागि अत्यावश्यक पेट स्क्यान मेसिन तथा साइक्लोटोन उत्पादन गर्ने मेसिन खरिद गर्न ५० करोड बजेट छुट्याइएको छ । पाठेघरको मुखको क्यान्सरविरुद्ध खोप कार्यक्रम सुरुवात गरिने बजेटमा उल्लेख छ तर यो कार्यक्रम पटकपटक घोषणा भए पनि कार्यान्वयनमा आएको छैन । सहिद धर्मभक्त राष्ट्रिय प्रत्यारोपण केन्द्रलाई अंग प्रत्यारोपणसम्बन्धी विशेषज्ञ उत्पादन गर्न सक्षम प्रतिष्ठानका रूपमा विकास गरिने बजेटमा उल्लेख छ । विपन्न मिर्गौला रोगीहरूको निःशुल्क मिर्गौला प्रत्यारोपणका लागि १० करोड विनियोजन गरिएको छ । सरकारी अस्पतालबाट ७१ प्रकारका औषधि उपलब्ध गराउँदै आएको सरकारले आगामी आर्थिक वर्षदेखि ९८ प्रकारका औषधि निःशुल्क वितरण गर्ने भएको छ । तर अझै पनि दुर्गम क्षेत्रमा समयमा औषधि पुगेका छैनन् । हाल देशभर ४९ वटा स्वास्थ्य संस्थामा ज्येष्ठ नागरिक वार्ड रहेका छन् । यो वर्षको बजेटमा थप २० वटा प्रादेशिक र केन्द्रीय अस्पतालमा ज्येष्ठ नागरिक वार्ड स्थापना गरिने घोषणा गरिएको छ । योसँगै देशभर ज्येष्ठ नागरिक वार्ड ६९ वटा रहेका छन् । अघिल्ला वर्षहरूमा जस्तै यसपटक पनि ट्रमा सेन्टर स्थापना गर्ने योजना दोहोर्याइएको छ । रूपन्देहीको सैनामैना, नवलपरासी पूर्वको देवचुली, कैलालीको लम्की, कर्णाली करिडरको राकम र धादिङको बेल्खुमा ट्रमा सेन्टर स्थापना गरिने भएको छ । सबै प्रदेशमा सरकारी स्वामित्वको ब्लड बैंक स्थापना गरिने, संघीय अस्पतालमा क्याथल्याबसहितको आकस्मिक मुटु रोग सेवा सञ्चालन गरिने र एम्बुलेन्स सेवालाई एकीकृत प्रणालीमार्फत सञ्चालन गर्ने व्यवस्था मिलाइने बजेटमा भनिएको छ । दुई वर्षअघि नै घोषणा गरिएको रोगको रोकथाम तथा नियन्त्रणका लागि नेसनल सेन्टर फर डिजिज कन्ट्रोल स्थापना कार्य अगाडि बढाइने बजेटमा उल्लेख छ । प्रत्येक वर्ष कतिपय कार्यक्रम घोषणामै सीमित हुने गरेका छन् । त्यस्तै कार्यान्वयन नहुने कार्यक्रममध्येमा पर्छ, स्क्रिनिङ कार्यक्रम । यसपालिको बजेटमा पनि ४० वर्षमाथिका नागरिकका लागि स्थानीय तहका स्वास्थ्य संस्थामा वर्षमा एकपटक नसर्ने रोगको निःशुल्क स्क्रिनिङ सेवा सञ्चालन गरिने र शैक्षिक सत्र सुरु हुनुअघि सार्वजनिक विद्यालयका सबै विद्यार्थीको निःशुल्क स्वास्थ्य जाँच गर्ने प्रबन्ध गरिने बताइएको छ । मन्त्री शर्माले आगामी वर्ष ६५५ स्थानीय तहमा निर्माणाधीन आधारभूत अस्पतालको निर्माण सम्पन्न गरिने जनाएका छन् । २०७७ मा एकैपटक ३०० भन्दा बढी स्थानीय तहमा ५१० र १५ शय्याका अस्पताल शिलान्यास भएका थिए । दुई वर्षभित्र निर्माण कार्य सक्ने सरकारले लक्ष्य लिए पनि पूरा भएको छैन । सिकलसेल एनिमिया अनुसन्धान तथा उपचार केन्द्र स्थापना गरिने घोषणा पनि गरिएको छ । गुणस्तरीय स्वास्थ्य सेवा उपलब्ध गराउन र स्वास्थ्य पर्यटन प्रवर्द्धन गर्न लुम्बिनी प्रदेशको राजापुरमा पाटन स्वास्थ्य विज्ञान प्रतिष्ठानमार्फत र मधेस प्रदेशको सप्तरीमा चिकित्सा विज्ञान राष्ट्रिय प्रतिष्ठानमार्फत सुपर स्पेसिलिटी सेवासहितको स्वास्थ्य सेवा प्रदान गर्न अस्पताल स्थापना गर्ने कार्य अघि बढाइने बताइएको छ । शिक्षक अस्पताल निर्माण कार्य पनि अघि बढाइने भएको छ । दुई वर्षअघि घोषणा भएको सरुवा रोग अस्पतालको योजनाका बारेमा पनि बजेटमा उल्लेख भएको छैन । मनमोहन कार्डियोथोरासिक भास्कुलर तथा ट्रान्सप्लान्ट केन्द्र, सुरेश वाग्ले मेमोरियल क्यान्सर केन्द्र, त्रिभुवन विश्वविद्यालय शिक्षण अस्पताल, सहिद गंगालाल राष्ट्रिय हृदय रोग केन्द्र, परोपकार प्रसूति तथा स्त्री रोग अस्पताल, जीपी कोइराला राष्ट्रिय श्वासप्रश्वास उपचार केन्द्र, सुशील कोइराला प्रखर क्यान्सर अस्पताल, राप्ती स्वास्थ्य विज्ञान प्रतिष्ठान र रामराजाप्रसाद सिंह स्वास्थ्य विज्ञान प्रतिष्ठानको सञ्चालन तथा पूर्वाधार विकासका लागि बजेट विनियोजन गरिएको छ । स्वास्थ्य क्षेत्रका जानकारहरू भने बजेट वितरणमुखी भएको धारणा राख्छन् । बजेट छुट्याउनु राम्रो हो तर त्यो लक्षित वर्गसम्म पुग्दैन । सरकारले कुन रोगका बिरामी कति छन् भनेर स्पष्ट तथ्यांक राखेको छैन, जनस्वास्थ्यविद् डा विन्ज्वला श्रेष्ठले भनिन्, कुनै योजनाको राम्रो प्रक्षेपण भए पनि वितरण प्रणाली राम्रो हुनुपर्ने र बजेट कार्यान्वयनमा पनि अनुगमन गर्नुपर्ने देखिन्छ । इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीले सरकारले मेडिकल कलेज खोल्न ध्यान दिने तर चिकित्सकको दरबन्दी बढाउनमा भने चासो नदिएको बताए । गाउँमा सामान्य स्वास्थ्य सेवा पनि पुगेको छैन । हेल्थपोस्टसम्म पुग्न २३ दिन लाग्छ, उनले भने, बालबालिका, महिला, ज्येष्ठ नागरिकले स्वास्थ्य सेवा लिन सकेका छैनन् । स्वास्थ्य सेवामा पहुँच कसरी गराउने भनेर ध्यान दिइएको छैन । त्यस्तो खालको कार्यक्रमको देखिँदैन ।अर्थमन्त्री शर्माले स्वास्थ्य बिमा कार्यक्रम थप व्यवस्थित र प्रभावकारी बनाउन लाभग्राहीलाई सामुदायिक तथा सरकारी अस्पतालबाट मात्र उक्त सेवा प्रदान गर्ने व्यवस्था मिलाइने घोषणा गरेका छन् । स्वास्थ्य बिमाका लागि ७ अर्ब ५० करोड रुपैयाँ विनियोजन गरिएको छ । स्वास्थ्य बिमाका लागि सरकारले तीन वर्षअघि पनि यति नै रकम विनियोजन गरेको थियो । जबकि गएको तीन वर्षमा स्वास्थ्य बिमा ७७ जिल्लामै विस्तार भइसकेको छ । पूर्वस्वास्थ्य सचिव डा सेनेन्द्रराज उप्रेतीले स्वास्थ्य बजेटमा पर्याप्त गृहकार्य नगरिएको बताए । स्वास्थ्य बिमा बोर्डका अध्यक्षसमेत रहेका उप्रेतीको भनाइमा बिमितको संख्यामा वृद्धि भए पनि बिमाको अनुदान नबढ्नुले पूरै स्वास्थ्य बिमा कार्यक्रमको भावनामै असर पर्नेछ । स्वास्थ्य बिमा सन्दर्भमा बजेटमा गरिएको व्यवस्थाले दिगो विकासको लक्ष्यमा असर पर्छ । बिमित बढिरहँदा बिमाको अनुदान पनि बढ्नुपर्ने हो, उनले भने । डा मरासिनीले पनि स्वास्थ्य बिमामा बजेट नबढाएर सरकारले ग्रामीण स्वास्थ्य सेवालाई ध्यानमा नराखेको प्रतिक्रिया दिए । स्वास्थ्य बिमालाई थप प्रभावकारी बनाउन बजेट बढाउनुपर्थ्यो । बिमा कम्पनीबाट सञ्चालन गर्ने निर्णयले झन् गन्जागोल हुन सक्छ, उनले भने ।"
'हामी कुरा गर्दै उडिरहेका थियौं,"तारा एयर र हाम्रो (समिट एयर) को जहाज पोखराबाट आज बिहान सँगसँगै जस्तो उडेका थियौं । म समिट एयरको लेट विमान उडाउँदै अघिअघि थिएँ । प्रभाकर सर (तारा एयरका क्याप्टेन) मेरो पछिपछि आइरहनुभएको थियो । बिहान ९ बजेर ५२ मिनेटमा मेरो जहाज उड्यो । उहाँको ९ः५५ जस्तोमा मेरो पछि उड्यो । हामी एकाध मिनेटको अन्तरमा पोखरा विमानस्थलबाट जोमसोमका लागि यात्रु बोकेर उडेका थियौं । पोखराबाट जोमसोम लेट विमानका लागि १५ मिनेट र ट्वीनअटरका लागि १७ मिनेट हाराहारीको दूरीमा पर्छ । उहाँले उडाइरहेको क्यानेडियन जहाज ट्वीनअटर, अनि मैले उडाइरहेको जहाज चेक रिपब्लिकन लेट टर्बो । उहाँको जहाजको दाँजोमा मेरो जहाजको गति अलि बढी हुन्छ । तैपनि बाटोमा हाम्रो कुराकानी भइरहेको थियो । हामी टावरकै फ्रिक्वेन्सीमा कुराकानी गर्दै उडिरहेका थियौं । म अघिअघि रुटबारे भन्दै गइरहेको थिएँ । खासगरी हामी जोमसोम जाँदा १० हजार ५ सय फिट उचाइमा उड्छौं । तर आज तल फेदीमा बादल देखिएकाले हाम्रो जहाजलाई १२ हजार ५ सय फिट उचाइमा उडाइरहेका थियौं । हामीभन्दा अघि जोमसोम पुगेर फर्केको मेरै कम्पनीको जहाजका क्याप्टेनले हामीलाई नियमित रुटमा बादल भएकाले १२ हजार ५ सय फिटबाट उडाउन सल्लाह दिनुभएको थियो । प्रभाकर सर पनि सायद १२ हजार ५ सय फिट हाराहारी उचाइमै मेरो पछिपछि उडिरहनुभएको थियो । इनरुट (जहाज उड्ने बाटो) को मौसम सफा भएकाले हाम्रा दुवै जहाज भीएफआर (भिजुअल फ्लाइट रुल्स) हेरेर नियमअनुसारै उडिरहेका थियौं । जोमसोमका लागि उडेपछि जहाज म्याग्दीको घोडेपानीसम्म पोखरा टावरको सम्पर्कमा हुन्छन् । त्यसपछि हामी पोखरा टावरको सम्पर्कबाट अलग्गिन्छौं । घोडेपानीदेखि मुस्ताङको लेतेसम्मको आकाशमा उड्दा जहाजहरू न पोखरा न त जोमसोमको टावरको सम्पर्कमा हुन्छन् । अग्लाअग्ला पहाडका कारण हाम्रो जहाजमा हुने भीएचएफले दुवै विमानस्थलका टावरसँग सम्पर्क गर्न सक्दैनन् । लेते नाघिसकेपछि मुस्ताङको टुकुचेपछि हामी जोमसोम टावरको सम्पर्कमा जोडिन्छौं । किनकि टुकेचेबाट जोमसोममा बीचमा कुनै भूबनोटले सञ्चार अवरोध गर्दैनन् । आइतबार बिहान म जोमसोम विमानस्थल नजिकै पुग्दा प्रभाकर सरको जोमसोम टावरसँग कुरा भएको थियो । उहाँले आफ्नो जहाजको पोजिसन बताउने र जोमसोमको मौसमबारे जानकारी लिनुभएको थियो । टावरलाई हामीले उडाइरहेको जहाजको उचाइ, अवस्थाबारे बताउने र विमानस्थलको मौसम, हावाको गतिबारे जानकारी माग्ने अनिवार्य नियमै हो । विमानस्थल नजिकै पुगेपछि म अवतरणका लागि तयार भएँ । उड्डयनको भाषामा यसलाई फाइनल पोजिसन भनिन्छ । मेरो जहाज अवतरण भयो । केही मिनेटमै मेरो पछिपछि आइरहेको ताराको जहाज जोमसोम विमानस्थलमा अवतरण हुनुपर्ने तर भएन । मैले कुरें । उहाँ आउनुभएन । त्यसपछि मैले जहाजको इन्जिन बन्द गरे । पोखरा ल्याउँदै गरेका यात्रु फर्काएँ । यदि मौसम राम्रो नभइदिएको भए वा मैले अघिअघि नदेखेको भए सायद म पनि बीच बाटोबाटै फर्किन्थे हुँला । तर, मौसम ठिकै थियो । प्रभाकर सरलाई मैले सर म ट्र्याक मेन्टन गरेर, अल्टिच्युट मेन्टन गरेर अगाडि बढिरहेको छु । देखी पनि रहेको छु, भनेको थिएँ । मेरो अनुभवले उहाँलाई पनि सजिलो हुने भएकाले बताउँदै गइरहेको थिएँ । आइतबार जोमसोम विमानस्थलका लागि म दोस्रो र उहाँ तेस्रो उडानमा हुनुहुन्थ्यो । हामी दुई आउनुअघि मेरै कम्पनीको अर्को जहाज (अल्फा किलो जुलु) का क्याप्टेनले जोमसोम पुर्याएर पोखरा फर्किसक्नुभएको थियो । शनिबार पनि हामी सँगसँगै थियो । उहाँले जोमसोमका लागि चारवटा उडान गर्नुभएको थियो । मैले पनि चारवटै उडान गरेर १२ बजेपछि क्रुक्याम्प फर्केको थिएँ । ताराको जहाज हराएपछि यता जोमसोमको माहोल बिग्रियो । हामी पोखरा फर्किन सकेनौं । कम्पनीले पनि काठमाडौंबाट हामीलाई जोमसोममै आराम गर्न भन्यो । दुर्गम भेगमा सँगसँगै जहाज उडाउने सिनियर क्याप्टेन प्रभाकर सरको जहाज हराएको विश्वास नै लागिरहेको छैन । (पाइलट खड्कासँग सुरज कुँवरले गरेको कुराकानी)"
दलित किशोरको मृत्युमा न्यायिक समिति बनाऊ,"राज्यसंयन्त्रहरूकै परिपञ्चमा एक किशोरको ज्यान जाने अवस्था आउनु राज्यअपराधीकरणको दुःखद दृष्टान्त हो । रोल्पा कारागारमा अपराधीको सट्टा जेलमा राखिएका दलित किशोर झुन्डिएको अवस्थामा मृत भेटिएको घटनाले नागरिकको जीउज्यानको सुरक्षा गर्ने मूलभूत दायित्व बोकेको आधुनिक राज्यको अवधारणाकै हुर्मत लिएको छ । कुनै काल्पनिक सिनेमाको दृश्यजस्तो लाग्ने यो प्रकरणले पूरै जंगली राजको झल्को दिएको छ । सुन्दर हरिजनको मृत्युको कारण जेसुकै होस्, उनले आत्महत्या नै गरेका होऊन् या नहोऊन्, यसमा सरासर राज्य संस्थाहरू जिम्मेवार छन् । जेजस्तो घटनाक्रमका कारण उनी कारागार पुगे र यो हविगत भयो, यसमा सम्पूर्ण रूपमा राज्यका जिम्मेवार संस्था र सम्बन्धित कर्मचारीअधिकारीहरू दोषी छन् । यो कुनै साधारण लापरबाही वा हेलचेक्य्राइँको विषय होइन, विधिको शासनलाई कब्जामा लिएर निमुखा नागरिकमाथि राज्याधिकारीहरूले गरेको भयानक छलकपट र खेलबाड हो । त्यही खेलबाडको उत्कर्षस्वरूप सुन्दरको ज्यान जाने अवस्था आएको हो । अपराध साटफेर गरी काराबास अवधि लम्ब्याइनु, प्रताडित व्यक्ति नाबालिग मात्र नभएर सामाजिक संरचनाको सबैभन्दा पीँधमा रहेको दलित हुनु, र कारागारमै छँदा उनी मृत भेटिनु हाम्रो न्यायिक प्रणालीको साधारण अपवाद मात्र हुँदै होइन प्रहरीले गलत व्यक्तिलाई समातेर अनुसन्धान थालेजस्तो वा अपराध सजाय भोगिरहेको व्यक्तिको कारागारमा निधन भएजस्तो दोहोरिरहने दुःखान्त मात्रै पनि होइन यो । प्रहरी प्रशासन, सरकारी वकिल, न्यायालय प्रशासन र कारागार प्रशासन लगायत सम्पूर्ण न्यायप्रणालीको निधारमै कलंकको टीका लगाइदिएको यो घटना यस कालखण्डकै एउटा दर्दनाक त्रासदी हो । यसबाट सम्बन्धित परिवारले त अपूरणीय क्षति बेहोर्नुपरेको छ नै, जिम्मेवार अधिकारीहरूको अपराधका कारण मुलुकै लज्जित हुनुपरेको छ । यो घटनाका सबै दोषीहरूमाथि कारबाही नभएसम्म यति बेला लाजले झुकेको शिर ठाडो हुन मुस्किल छ । मोबाइल चोरी कसुरमा थुनामा परेका सुन्दर एक वर्षको जेल बसाइपछि छुट्नुपर्थ्यो । तर षड्यन्त्र कसरी अघि बढ्छ भने, हातहतियार र फिरौतीको आरोपमा तीनपटक जेल परिसकेका विजयविक्रम शाहलाई उनका नाममा बाहिर निकालिन्छ, र उनलाई भने उक्त गम्भीर अपराधको सजायका लागि जेलमै राखिन्छ । र, अन्ततः उनी झुन्डिएको अवस्थामा मृत भेटिन्छन् । यसरी, पटकपटक जेल परेका खतरनाक अभियुक्तलाई बाहिर निकाल्ने उपक्रमको षड्यन्त्रपूर्ण योजनामा परी एक दलित किशोरको जीवनै समाप्त हुन्छ । सुन्दर भदौ २०७६ मा बाँके कारागार पुग्दा त्यसको दुई वर्षअघि नै जेल परेका विजयविक्रम त्यहीँ थिए । पक्राउ पर्दा सुन्दरको उमेर १७ वर्ष ३ महिना मात्र थियो, र बालबालिकासम्बन्धी ऐनअनुसार १८ वर्ष नपुगेकाले कसुर गरेको ठहर भए कारागार होइन, बालसुधार गृहमा पठाउनुपर्थ्यो । तर उनीमाथि एक वर्ष कैद र १० हजार रुपैयाँ जरिवानाको फैसला हुन्छ । यसरी एकातिर, नाबालिगलाई कारागार पठाउनु नै पनि प्रचलित कानुनविपरीत देखिन्छ भने अर्कातिर नाबालिगका लागि वयस्कका तुलनामा दुईतिहाइ मात्र सजाय हुने व्यवस्थाको पनि उल्लंघन गरिएको छ । यसअतिरिक्त, सुन्दरलाई त्यसअघि पनि प्रहरीसित वादविवाद भएपछि इबी साधेर २२ दिन थुनामा राखेर मुद्दा नै चलाएकोसमेतका घटनाक्रम हेर्दा प्रहरीकै नियतमा पनि प्रश्न उठ्छ । न्यायाधीशले नाबालिगलाई जेल पठाउनु जति आश्चर्यजक छ, त्योभन्दा बढी षड्यन्त्रमूलक देखिन्छ ८ मंसिर २०७७ मा विजय र सुन्दर दुवै जनालाई नाटकीय रूपमा सँगै रोल्पा कारागार सरुवा गरिनु । जबकि अदालतको फैसलाबमोजिम सुन्दरको कैद भुक्तान असोज २२, २०७७ मै भैसक्नुपर्थ्यो, जरिवानाबापतको जेल बस्दा पनि । र षड्यन्त्रको उत्कर्ष तब प्रकट हुन्छ, जब दुवै जनालाई रोल्पा कारागार पुर्याउँदा सनाखत गर्ने बेलामा परिचय बदलिइन्छ सुन्दरलाई विजयविक्रमका रूपमा र विजयलाई सुन्दरका रूपमा अभियोग साटासाट गरेर कारागारले बुझ्छ । सोही प्रपञ्चअनुसार पुस २८ मा सुन्दरका नामबाट विजयविक्रम छुट्छन् । फागुन २०७९ सम्म जेलमा बस्नुपर्ने उनको अपराधको भागीदार बनाइएका सुन्दर जेलमै रहन्छन्, जहाँ गत जेठ ४ गते साँझ उनी शौचालयमा झुन्डिएको अवस्थामा भेटिन्छन् । आफ्नो निरक्षर सन्तानलाई अर्कैको सजाय भुक्तान गर्न लगाइएको र त्यसको रहस्य खुल्न थालेपछि हत्या गरिएको दाबी परिवारको छ, यसबारे सरकारले सत्यतथ्य पत्ता लगाउनैपर्छ । गृह मन्त्रालयले घटनाबारे अनुसन्धान गर्न समिति बनाएको भनेर शनिबार विज्ञप्ति जारी गरेको छ । जबकि, कारागारमा कुनै मृत्युको घटना भएपछि गठन हुने उक्त समिति गत ६ गते नै बनाइएको थियो, र त्यसको दसदिने अवधि पनि सोमबार समाप्त हुँदै छ । कारागार विभागका निर्देशकको संयोजकत्वको पाँचसदस्यीय उक्त समितिले पक्कै आफ्नो हिसाबले अनुसन्धान गरेको होला, गर्ला पनि, तर विभागीय रूपमा गठन गरिएको समितिको अध्ययनका भरमा मात्रै सुन्दर मृत्युको घटनालाई न्यायिक पथमा डोर्याउन सम्भव छैन । किनभने, विजयविक्रमको मात्रै योजनाले यति ठूलो प्रकरण सम्भव हुनै सक्दैन, यो सम्पूर्ण घटनाक्रममा प्रहरी, कारागार प्रशासन, सरकारी वकिल कार्यालय, र न्यायालय प्रशासन स्वयंको पनि संलग्नता वा कमजोरी भएकाले विषयवस्तुको गाम्भीर्यअनुसार न्यायिक आयोगै गठन गरिनुपर्छ । र, नाबालिगलाई जेल पठाउने न्यायाधीश स्वयंको कार्यदक्षतासमेत प्रश्नको घेरामा परेकाले प्रधानन्यायाधीश र न्यायपरिषद्ले पनि गम्भीर चासो राखेर आफ्ना तर्फबाट अनुसन्धान गर्नुपर्छ । हुन त, ज्यानको परिपूरण केहीले पनि हुँदैन, यद्यपि घटनाका योजनाकारहरूलाई दण्डित गरेर र पीडित परिवारको दुःखमा सहयोग दिलाएर प्रचलित न्याय स्थापित गर्न सकिन्छ, जुन अनिवार्य रूपमा गर्नुपर्छ । कथं यो घटनालाई त्यसै सामसुम पारियो भने यसलाई राज्यले सामान्य रूपमा लिएको अर्थ लाग्छ, जुन कानुनी शासनको खिलाफमा हुनेछ, र त्यसबाट सरकारी निकायका केही अधिकारीकर्मचारी मात्र खलपात्र नभएर सम्पूर्ण राज्यचरित्र नै त्यस्तो छ भन्ने प्रमाणित हुनेछ । आशा गरौं, सम्बन्धित सरकारी निकायहरूले यो विषयलाई गम्भीरतापूर्वक लिनेछन्, र पीडित परिवारलगायत सबैलाई मुलुकमा विधिको शासन भएको आभास दिलाउनेछन् ।"
बालेन विम्ब !,"स्थानीय तहको निर्वाचन मुलुकभरि भए पनि काठमाडौं, धरान, वीरगन्ज, चितवन, पोखरा तथा धनगढीको बढी चर्चा भयो । मत परिणाम आउँदै गर्दा काठमाडौं, धरान र धनगढीले स्वतन्त्र व्यक्तिलाई जिताएर नयाँ सन्देश दिए । बालेन (वालेन्द्र साह) काठमाडौंका मेयर भएका छन् । सुनीता डंगोलले पनि उपमेयरमा जितिन् । बालेन आउनेबित्तिकै सहरको मुहार रातारात फेरिने होइन । यहाँका २४ वटा प्रमुख समस्या मात्र समाधान भए देशभरिका लागि उदाहरण हुने थियो । फोहोरको दीर्घकालीन समाधानमा बालेनको सफलताअसफलता मापन हुनेछ । त्यसपछि मात्र ट्राफिक, फुटपाथ वा तारपोल तथा ढल व्यवस्थापनका पालो आउला । जसरी हर्क साम्पाङ धराने जनतालाई कोसीको पानी ल्याएर भने पनि पिलाउँछु भनेर विजयी भए, सोहीअनुरूप काम नगरी खादा, माला लगाउँदिनँ भनेर अठोट गरे । अब व्यवहारमा पनि देख्न पाइयोस् । धनगढीका जनताले पनि पुरातनभन्दा स्वतन्त्र गोपाल हमालबाट आस गरेका छन् । धनगढी विमानस्थललाई क्षेत्रीय विमानस्थलको स्तरोन्नति र सुदूरपश्चिमको सुन्दर सहर बनाउने उनको अविभारा हो । यीबाहेक मुलुकभरका पुराना उम्मेदवार वा पुराना दलकै नयाँ उम्मेदवारबाट जनताले धेरै आस गरेका छैनन् । जुनसुकै दलका उम्मेदवार विजयी भए पनि, तिनका काममा खबरदारी गर्नु जरुरी छ । पारदर्शी हिसाब माग्ने अधिकार सबैको हुन्छ । दलहरूले आम मतदाताका भावनाको कदर गरी समुचित विकास गर्छन् कि गर्दैनन् भन्ने कुराले आगामी संघप्रदेश चुनावमा नयाँ बालेनहरू आउनेनआउने तय गर्छ । श्रीकृष्ण राजवंशी, सुनकोसी गाउँपालिका३, सिन्धुली"
"'बढ्दो औसत आयु, घट्दो भत्ता पाउने उमेर सम्पादकीयमा  बाट लिइएको टिप्पणी","नेपालीको औसत आयु बढ्दै गएको अवस्थामा राज्यकोषमा दीर्घकालीन रूपमा अर्बौं व्ययभार पर्ने गरी वृद्धभत्ताको उमेर घटाउनु ठीक होइन । नगद बाँड्नुको सट्टा वृद्धवृद्धाको जीवनयापन सहज हुने खालको विशेष सुविधासहितको सामाजिक सुरक्षाको कार्यक्रम ल्याउँदा राम्रो । कमानसिंह तामाङवृद्ध भत्ता, बेरोजगार भत्ता, गरिबी तथा अपांग अशक्त भत्ता, पिछडिएको वर्गलाई समेत हुने गरी पेन्सनजस्तै व्यवस्थित तरिकाले लागू हुनुपर्छ । जुन कामले जनमानसमा सबै राजनीतिक दलहरूको हैसियत बराबरजस्तो रहोस्, राष्ट्रिय सेवा भावलाई मतपत्रको अदृश्य व्यापारजस्तो बनाउनु हुँदैन । रञ्जन पौड्यालअवैज्ञानिक । अव्यावहारिक । भोट बटुल्ने उपाय मात्र हो । मीना कार्की थापाकरदातामाथि गरिएको अन्याय हो । बाबु मनोजसन्तानलाई कर थोपरेर वृद्ध भत्ताको ललिपप, भत्ता रोकेर उत्पादनमा खर्च गरेको भए नागरिकले भत्ताको अपेक्षा नै गर्ने थिएनन् । मित्रबन्धु ढकालपूर्ण सहमत । दीर्घकालीन रूपमा वृद्ध भत्ता पाउने उमेर घटाउँदा राष्ट्रलाई ठूलो आर्थिक बोझ । राधिका तुम्बाहाङ्फे"
'डिपार्चर लिन चुकेको बजेट,"पाँचदलीय गठबन्धन सरकारले आगामी साउनदेखि सुरु हुने अर्को आर्थिक वर्ष २०७९८० का लागि १७ खर्ब ९३ अर्ब ८३ करोड रुपैयाँको बजेट संघीय संसद्मा प्रस्तुत गरेको छ । अघिल्लो वर्ष नेकपा एमालेको सरकारले प्रस्तुत गरेको बजेटभन्दा करिब १ खर्ब ४७ अर्ब रुपैयाँको बढोत्तरी आकारका दृष्टिमा अस्वाभाविक छैन । तर, अर्थतन्त्रले धान्नै नसक्ने गरी भयावह भैसकेका आर्थिक सूचक, जटिलता र जोखिमहरूलाई भने पूर्णतः अनदेखा गरेर, फेरि अर्को एउटा उस्तै बजेट ल्याउने वार्षिक कर्मकाण्ड सरकारले पूरा गरेको छ । यो बजेट नेपालको अर्थतन्त्रमा गहिरिँदै गएका नयाँपुराना समस्याहरूलाई गिजोलेर, टालटुल वा ढाकछोप मात्र गरेर यसरी ल्याइनु किमार्थ हुँदैनथ्यो । नेपालको समग्र आर्थिक भविष्यलाई नै अन्योल र अनिश्चयतर्फ लैजाने प्रस्ट संकेत देखिइसकेका कम्तीमा एक दर्जन क्षेत्रमा हिम्मतिला, राजनीतिक स्वामित्वसहितका नीतिगत डिपार्चर वा नयाँ प्रस्थानविन्दु पहिल्याउनु अपरिहार्य थियो । तीमध्ये कतिपय क्षेत्रमा उत्तिकै प्रभावकारी संरचनागत पुनःसंरचना र सुधार गर्न ढिला भइसकेको छ । यी दुवै आयाममा बजेट नराम्ररी चुकेको छ । वास्तवमा, संकटका बेलामै यस्ता डिपार्चर लिइने हो । यस अर्थमा, यो बजेट मुलुकका लागि अहम् घडीमा गुमाएको अवसर बन्ने देखियो । १ नयाँ आर्थिक वर्षको बजेटले ३ खर्ब ८० अर्ब ३८ करोड रुपैयाँको पुँजीगत खर्च प्रस्ताव गरेको छ । तर, चालु आर्थिक वर्षका लागि विनियोजित ३ खर्ब ७८ अर्ब रुपैयाँमध्ये साढे १० महिनाको अवधि (जेठ १५ सम्म) मा जम्माजम्मी ३३ प्रतिशत मात्र खर्च भएको छ । नयाँ बजेट प्रस्तुत भएपछिका सनातन समीक्षाहरू फेरि स्रोत उपलब्धतातिर नै एकोहोरिएका छन् । उपलब्ध आर्थिक स्रोतसम्म परिचालन हुन नसक्नुका नीतिगत, संरचनागत र सञ्चालनगत पक्षहरू ओझेलमै छन् । नयाँ बजेट स्रोत प्रशोचन हुन नसक्नुका कारणहरूको निर्मम सिंहावलोकन गर्ने र यी तीनै पक्षमा आवश्यक सुधारहरू प्रस्तुत गर्ने जिम्मेवारीबाट असाध्यै नराम्ररी चुकेको छ ।२ चालु आर्थिक वर्षका १० महिना अर्थात् वैशाख मसान्तसम्म नेपालको बस्तु आयात १६ खर्ब ५ अर्ब रुपैयाँ पुगेको छ । यो रकम नेपालको एक वर्षको बजेट बराबर हो । अर्थतन्त्रले लामो समय धान्नै नसक्ने अवस्था हो यो । सरकारले प्रकाशित गरको आर्थिक सर्वेक्षणले नै स्विकारेको छ बढ्दो व्यापार घाटा, खुद सेवा आय र खुद ट्रान्सफरमा आएको कमी, वैदेशिक ऋण तथा अनुदान आप्रवाहमा आएको कमीका कारण चालु आर्थिक वर्ष २०७८७९ को फागुनसम्म शोधनान्तर घाटा २ खर्ब ५८ अर्ब ६४ करोड पुगेको छ भने यस अवधिमा चालु खाता ४ खर्ब ६२ अर्ब ९३ करोडले घाटामा गएको छ । बढ्दो वैदेशिक व्यापार घाटाकै कारण विदेशी मुद्रा सञ्चितिमा चरम दबाब परिरहेको छ । यस्तो प्रतिकूल परिस्थितिमा आएको बजेटले व्यापार कम गर्न आवश्यक, मूलभूत रूपले आयात प्रतिस्थापन र सकेसम्म निर्यात प्रवर्द्धन गर्ने एउटै पनि यथार्थपरक नीति वा कार्यक्रम प्रस्तुत गर्न सकेन । निर्यात प्रोत्साहनका लागि केही सहयोगका प्रस्ताव छन् । यी सुविधा लिन पनि पहिले त उत्पादन नै गर्न सक्नुपर्यो । र, नेपालको विशुद्ध आफ्नै निर्यातयोग्य उत्पादन के छ वा हुन सक्छ, त्यसको कुन बजारमा कति माग छ, त्यो बजारसम्म उत्पादित वस्तु कसरी पुग्छ आदि आधारभूत पक्षहरूलाई नकेलाईकनै घोषणा गरिएका सतही कार्यक्रमहरूको उद्देश्य उपलब्धिभन्दा बढी लोकप्रियताउन्मुख देखिन्छ । अहिले नेपालको प्राथमिकता निर्यातभन्दा पनि कम्तीमा दैनिक उपभोग्य वस्तुको आयात प्रतिस्थापन हुनुपर्छ । तर, आयात प्रतिस्थापन प्रोत्साहनका लागि एउटै पनि प्रस्ट कार्यक्रम बजेटमा छैन । ३ राष्ट्र बैंकको तथ्यांक अनुसार चालु आर्थिक वर्षका ९ महिनामा विदेशमा अध्ययन गर्न जाने विद्यार्थीहरूमार्फत मात्रै ४४ अर्ब रुपैयाँ बराबरको विदेशी मुद्रा मुलुकबाट बाहिरियो । यो औपचारिक च्यानल बाट बाहिरिएको रकमको मात्रै तथ्यांक हो । आफूखुसी भारतमा अध्ययनमा जाने र अनौपचारिक रूपमा छोराछोरी पढ्न गएका देशमा अभिभावकहरूले गराउने पुँजी पलायनलाई समेत गणना गर्ने हो भने वार्षिक कम्तीमा २ खर्ब रुपैयाँ शिक्षाकै लागि मुलुकबाहिर गइरहेको छ । यो रकमका साथ अब्बल क्षमता भएका करिब १ लाख युवाले हरेक वर्ष नेपाल नफर्कने गरी मुलुक छोडिरहेका छन् । थप, वार्षिक करिब १ खर्ब रुपैयाँ बराबरको विदेशी मुद्रा नेपालीहरूले विदेशयात्रामा खर्च गर्छन् । विगतदेखि वर्तमानसम्मका सरकारहरूले नेपालको उच्च शिक्षाको गुणस्तर अभिवृद्धिका लागि देशभित्रै विश्वविद्यालयहरूको क्षमता विकास र त्यसबाट उत्पादन हुने जनशक्तिका लागि रोजगारीका अवसर सृजना गर्ने सोच नै विकास गर्न सकेनन् । यसरी खर्च हुने रकमको दाँजोमा निकै कम खर्च गरेर राम्रो उपलब्धि हासिल गर्न सकिने सम्भावना यो बजेटले समेट्न सकेन । विद्यालय शिक्षाकै तथ्यांकहरू पनि निराशाजनक छन् । १० कक्षासम्मको विद्यार्थी टिकाउ दर भर्नाको ६६ प्रतिशतबाट १२ कक्षा पुग्दा त्यसको ठ्याक्कै आधा ३३ प्रतिशतमा झर्ने गरेको दाबी सरकारकै छ । यसले एकातर्फ विश्वविद्यालय शिक्षाको बजार असाध्यै सानो बनाएको छ भने, अर्कातर्फ मुलुकलाई नै शिक्षित राष्ट्र बनाउने लक्ष्य एक्काइसौं शताब्दीमा पनि क्रमशः तुहिँदै गएको देखिन्छ । यति टड्कारो समस्यालाई आर्थिक नीतिनिर्माताहरूले महसुस गरेको प्रत्याभूति यो बजेटमा पनि देखिँदैन ।४ स्वदेशी उत्पादनको अभिवृद्धि र आत्मनिर्भर अर्थतन्त्रका कथा कल्पनाशून्य र पट्यारलाग्दा सुनिन थालेको धेरै वर्ष भइसक्यो । ती यस पटक पनि दोहोरिएका छन् । नेपालका हकमा उत्पादनका दृष्टिमा तुलनात्मक लाभका र बजारका दृष्टिमा प्रतिस्पर्धी लाभका उल्लेख्य (आर्थिक) परिमाणमा उत्पादन हुन सक्ने वस्तुहरू केके हुन् वा हुन सक्छन् ? त्यो पहिचान गर्ने अनुसन्धान र विश्लेषण नै कहिल्यै गरिएको छैन । मुस्किलले २० प्रतिशत मूल्य अभिवृद्धि हुने वस्तुलाई स्वदेशी उत्पादन भन्ने नियतिबाट मुक्त हुने मानसिकता सरकारी र निजी क्षेत्र दुवैतिर देखिएको छैन । अहिलेसम्म बनाइएका वाणिज्य र औद्योगिक नीति र व्यापार एकीकरण रणनीतिहरू खोज, अनुसन्धान र समस्या समाधान गर्ने उद्देश्यमा आधारित छैनन् । औसत योग्यताका कर्मचारीले कोठामा बसेर कागजहरूमा लगाइएका शब्दका चाङलाई नीति भन्ने गरिएको छ । राजनीतिक नेतृत्व त्यसप्रति सधैं चेतशून्य वा निःस्पृह छ । परिणामतः, उत्पादनमा पर्याप्त पृष्ठ सम्बन्ध (ब्याकवार्ड लिङ्केज) स्थापना गर्ने कतै प्रयासै नगरी भनिएका यी कथाहरू कर्णप्रिय त सुनिए होलान्, तर परिणामदेय भएका छैनन् । यहाँनिर खोजिएको डिपार्चर लामो समयदेखि मृगमरीचिका रहिआएको छ । यो बजेटले स्वदेशी उत्पादन प्रवर्द्धनका लागि प्रधानमन्त्रीकै नेतृत्वमा थप संयन्त्रको प्रस्ताव गरेको छ । तर यस्ता कैयौं संयन्त्र परिणाममुखी नभएको अनुभव नेपालको छ । ५ अत्यन्त न्यून रोजगारी सृजना अर्थतन्त्रको अर्को चिन्ताजनक दीर्घरोग भएको छ । औद्योगिक विकास र उत्पादकत्व वृद्धि हुन नसकेका कारण बेरोजगारी र छद्म बेरोजगारी व्यापक छ । कुल गार्हस्थ्य उत्पादनमा करिब एकचौथाइ योगदान रहेको कृषि क्षेत्रमा ६५ प्रतिशत सक्रिय श्रमउमेरको जनशक्ति अलमलिएर बस्नुपरेको छ । वार्षिक ६ लाख जना श्रम बजारमा आउँछन् भन्ने अनुमान गर्दा त्यसको करिब १० प्रतिशतले मात्र लाभदेय रोजगारी (गेनफुल इम्प्लोइमेन्ट) पाउने गरेका छन् । शिक्षालाई सीपसँग, सीपलाई रोजगारीसँग र रोजगारीलाई वृत्तिविकाससँग जोड्ने इकोसिस्टम बारे नेपालको आर्थिक र विकास प्रशासनको सायद प्रारम्भिक अभिमुखीकरण नै हुन सकेको छैन । यही कारण, प्रधानमन्त्री रोजगार कार्यक्रमजस्ता तदर्थ, उपलब्धिशून्य र प्रचारमुखी कार्यक्रमहरूले नै यस पटक पनि निरन्तरता पाएका छन् । नेपालले राष्ट्रिय रोजगारी नीति तर्जुमा गर्न धेरै ढिला भइसकेको छ ।६ यो बजेटले पनि विगतका दर्जनौं बजेटले झैं कृषि क्षेत्रलाई प्राथमिकतामा राखेको दाबी गरेको छ । ताजा आर्थिक सर्वेक्षणले अर्थतन्त्रमा कृषि क्षेत्रको मूल्य अभिवृद्धि २३ दशमलव ९ प्रतिशत छ भनेको छ । माथि नै भनियो, यो रोजगारीको सबभन्दा ठूलो आधार रहेको छ । यसले प्राथमिकता पाउनैपर्छ । यो क्षेत्रको मात्रै उचित विकासले करिब एकतिहाइ आयात प्रतिस्थापन हुन सक्छ । नेपालको यथार्थ हो, हाम्रो ब्याकवार्ड लिङ्केज सहितको औद्योगिक उत्पादन पनि कृषिमै आधारित हुनुका विकल्पहरू सीमित छन् । यसमा नेपालको नीतिगत प्राथमिकता सधैं सतही र हचुवा रहेको छ । बीउ र मलको अभावसम्म हटाउने दिगो पद्धति बस्न सकेको छैन । घोषणा गरिने अनेकौं सुविधा र प्रोत्साहन कृषकसम्म पुग्दैनन् । यस बजेटले पनि कृषकलाई ऋण दिनका लागि छुट्टै कोष स्थापना र कृषक पेन्सनको प्रस्ताव गरेको छ । समस्याचाहिँ के भने, व्यावसायिक परिमाणको खेती गर्ने किसान र ठूलो आकारको खेतीयोग्य समर्पित जमिन नै उपलब्ध छैन । त्यसबारे सोच र योजना छैन । मुलुक संघीयतामा गएपछि खास गरी स्थानीय सरकारहरूको सहभागिता र सहकार्यमा कृषि योजना निर्माण गर्ने अभ्यास नगरिँदासम्म बजेट वा मौद्रिक नीतिमार्फत हुने घोषणाहरूले परिणाम दिँदैनन् । ७ निश्चय नै, सम्भावनाको अर्को क्षेत्र जलविद्युत् ऊर्जाको विकास हो । यसको निर्यात सम्भाव्यताबारे समेत ठूलो चर्चा हुने गरेको छ । तर ऊर्जा अर्थतन्त्र को अवधारणा विकास गर्ने राष्ट्रिय चिन्तन निर्माण भएको छैन । निर्यात गर्ने मूल्यमा नेपालकै उत्पादनशील क्षेत्रलाई विद्युत् आपूर्ति गर्दा प्राप्त हुने आर्थिक लाभको सापेक्षता मूल्यांकन हुन बाँकी छ । देशमै ठूला सिमेन्ट, स्टिल र रासायनिक मल कारखाना स्थापित हुन सके तिनलाई आवश्यक पर्ने ऊर्जा, भरपर्दो अविच्छिन्न आपूर्ति र मूल्य सहजतालाई आर्थिक नीतिनिर्माणमा समेट्न सकिएको छैन । प्रतिव्यक्ति ऊर्जा उपभोगलाई औसत विकसित मुलुकको हाराहारी पुर्याउन पनि नेपाललाई ३२ हजार मेगावाट बिजुली आवश्यक पर्छ । प्रस्तुत बजेट ऊर्जा निर्यातप्रति बढी नै आशावादी देखिन्छ । यो नराम्रो त होइन तर प्राथमिकताहरूको नीतिगत प्रस्टता भने अनिवार्य छ । ८ वैदेशिक लगानी प्रवर्द्धनबारे नेपाल अलि अव्यावहारिक मात्रामै आशावादी रहने गरेको छ । तर, नेपालको इतिहासमै वैदेशिक लगानी कुल गार्हस्थ्य उत्पादनको २ दशमलव ५ प्रतिशत विरलै नाघेको छ । विगत आधा दशकमा यो दर १ प्रतिशतभन्दा कम छ । यस्तै, वैदेशिक सहायता परिचालन पनि प्रभावकारी भएको छैन । यसको मूल कारण कमजोर आर्थिक कूटनीति रहेको छ । नेपालको परराष्ट्र मामिला सञ्चालनमा वार्षिक ८ अर्ब रुपैयाँ खर्च हुन्छ । त्यसको लाभ मुलुकले असाध्यै नगण्य मात्र पाएको छ । राजदूत नियुक्तिमा हावी भएको नातावादकृपावादले गर्दा आर्थिक कूटनीतिमा सम्भावित क्षमताका मानिसहरूले जिम्मेवारी पाउन छाडेका छन् । गैरआवासीय नेपालीहरूको सञ्जाललाई देशको हितमा प्रयोग गर्नुको सट्टा त्यसको दलीयकरण गरेर मुट्ठीभर प्रमुख दलका मुख्य नेताहरूले व्यक्तिगत लाभ लिइरहेका छन् । मुलुकको सोभरिन रेटिङ वैदेशिक लगानीका लागि अब पूर्वसर्त भइसकेको छ ।९ मुलुकको राष्ट्रिय ऋण १८ खर्ब ४५ अर्ब अर्थात् नयाँ आकलन गरिएको अर्थतन्त्रको आकार (४८ खर्ब ५२ अर्ब) को ३८ प्रतिशत पुगेको छ । विगत पाँच वर्षयता मात्रै दोब्बर भएको यो ऋण अहिले नै जोखिमपूर्ण सीमामा नपुगेको भए पनि यसको वृद्धिदर र परिचालन चिन्ताजनक छ । सरकारले उठाएको ऋण यस आर्थिक वर्षमै २ खर्ब ३० अर्ब रुपैयाँ थपिँदै छ । उत्पादकत्व र रोजगारी वृद्धिजस्ता आर्थिक प्रतिलब्धि नहुने वितरणप्रधान क्षेत्रमा यसरी लिएको ऋण परिचालित हुँदा अर्थतन्त्रभित्र मूल्यस्फीति लगायतका समस्या बल्झिन्छन् । यी दुवै पक्षमा बजेटले पर्याप्त ध्यान दिन सकेको छैन । १० यो बजेटले लिएको अर्थतन्त्रको दार्शनिक रुझान नै द्विविधाग्रस्त छ । यसले निजी क्षेत्रको आर्थिक भूमिकालाई स्वीकार त गरेको छ, तर निजी क्षेत्रमैत्री, खुला बजारउन्मुख र उदार अर्थतन्त्र अवलम्बन गर्ने दिशामा प्रस्ट दिशा लिन अस्वाभाविक हिचकिचाहट देखिन्छ । उदाहरणका लागि, सातवटा सार्वजनिक संस्थानलाई निजीकरणमा लैजाने निर्णय उदारवादीजस्तो देखिन्छ । तर, ती व्यवसायहरू कुनै मूल्य नआउने अवस्थासम्म चरम रुग्ण होउन्जेल कुरेर बस्नुको औचित्य कसै गरीे पुष्टि हुँदैन । केही अर्धरुग्ण सरकारी स्वामित्वका उद्योगहरूलाई फेरि सरकारले नै चलाउने कसरत गर्नु नीतिगत ढुलमुलेपनको नमुना हो । ११ यो बजेटले नेपालको ज्ञान अर्थतन्त्र (नलेज इकोनोमी) निर्माणको सम्भावनालाई समेट्न सकेको छैन । सफ्टवेयर डेभलपर्स आदिका लागि केही सहुलियत घोषणा भए पनि वर्तमान सूचना प्रविधि, आर्टिफिसियल इन्टेलिजेन्स आदिबाट सृजित अवसरहरूको युगसुहाउँदा कार्यक्रम घोषणा र त्यस अनुरूपको रकम विनियोजन हुन सकेन । अर्थतन्त्रका अन्य दर्जनौं क्षेत्रलाई समेटेर प्रविधिप्रयुक्त (टेक्नोलोजी एनेबल्ड) अर्थतन्त्र निर्माणबारे राष्ट्रिय सोच निर्माणको जुन आवश्यकता हो, त्यसलाई पनि यो बजेटले आकार दिन सकेन ।१२ अन्त्यमा, यो बजेटको नैतिक धरातल र राजनीतिक स्वामित्व अत्यन्तै फितलो छ । अर्थमन्त्री जनार्दन शर्माले आफूसँगको विमतिपछि बरखास्त गर्ने नियतले निलम्बन गरेका गभर्नर महाप्रसाद अधिकारीलाई सर्वोच्च अदालतले पुनःस्थापना गरिदियो । आफ्नो सो कदमको शर्माले नैतिक जिम्मेवारी लिएका छैनन् । गठबन्धन सरकारले उनैलाई बजेट ल्याउने सुविधा दियो । मौद्रिक नीति ल्याउने झन्डै समानान्तर जिम्मेवारी बोकेको मुख्य मौद्रिक अधिकारीसँगको यति गम्भीर असमझदारीबीच ल्याइएको यो बजेटको कार्यान्वयन, यसर्थ, सुरुदेखि नै चुनौतीपूर्ण देखिन्छ । यसमा प्रधानमन्त्रीले हस्तक्षेप गर्न आवश्यक नठान्नु आफैंमा अनौठो छ । मन्त्रिपरिषद्का एक महत्त्वपूर्ण सदस्य, कृषिमन्त्री अस्वाभाविक घोषणा गर्दै छन् मुलुक एक वर्षभित्रै कृषिउपजमा आत्मनिर्भर हुन्छ ! बजेटमा भने यस्तो महत्त्वाकांक्षालाई सम्बोधन गर्ने कुनै चमत्कारी कार्यक्रम समाविष्ट छैन । सार्वजनिक खरिद प्रक्रियाका अन्योल, बैंकिङ प्रणालीमा लम्बिएको लगानीयोग्य तरलता अभाव, पुँजी पलायन, र डिजिटल एवम् ग्रिन अर्थतन्त्र निर्माणका चुनौतीतर्फ पनि बजेटको यथेष्ट ध्यान पुगेको छैन । पुनर्वितरण न्यायको विस्तार गर्ने र अवैध अर्थतन्त्रको फैलावटलाई रोक्ने अहम् मुद्दाहरूबारे बजेटले उल्लेख नै गरेको छैन । यिनै तमाम कारणले बजेटप्रति सरकारकै राजनीतिक स्वामित्वमाथि प्रश्न उब्जिएको हो । यो प्रश्नको घना छाया बजेट कार्यान्वयनमा नराम्ररी पर्ने अनुमान सहजै लगाउन सकिन्छ ।"
बलात्कार र इज्जतले पुरिएको हाम्रो पहिचान,"महिलाहरूलाई उनीहरूको शरीरमाथि अधिकार दिनु भनेको पुरुषको अधिकारमाथि धावा बोल्नु हो, जोखिम मोल्नु हो, पुरुषको यौनिकतालाई कमजोर ठान्नु हो । बलात्कार सम्बन्धी यो तर्क हो म्याथ्यु हेलेको, जो १७ औं शताब्दीका बेलायती न्यायाधीश थिए । उनी अगाडि थप्छन्, बलात्कार एउटा यस्तो आरोप हो जुन सजिलै लगाउन सकिन्छ तर पुष्टि गर्न कठिन हुन्छ । अनि भन्छन्, वैवाहिक जीवनभित्र हुने बलात्कार अपराध होइन बरु यौनकर्म हो । किनकि विवाह आफैंमा पुरुषले चाहेका बेला चाहेजसरी श्रीमतीसँग शारीरिक सम्बन्ध राख्ने अकाट्य स्वीकृति हो र त्यो स्वीकृतिमार्फत महिलाले आफ्नो श्रीमान्लाई आफ्नो सम्पूर्ण कुरा बिनासर्त सुम्पेकी हुन्छ । हेले बेलायतमा न्यायाधीश मात्र थिएनन्, उनी तत्कालीन शासकहरूमाझ निकै प्रभावशाली पात्रका रूपमा धेरै समयसम्म स्थापित थिए । र उनको यो सामन्ती विचार नै त्यति बेला बेलायती कानुनी खाकाको आधार बन्यो । त्यो खाका पछि बिस्तारै अमेरिका र बेलायतका अन्य औपनिवेशिक मुलुकहरूमा पनि विस्तार भयो, जसमा भारतसमेत पर्छ । प्रजातन्त्रको मसिहा भनिएको भारतका बलात्कार, विवाह र यौनिकता सम्बन्धी कानुनी खाकाहरू लैंगिक र समाजशास्त्रीय दृष्टिकोणबाट मसिनो गरी विश्लेषण गर्ने हो भने प्रस्ट हुन्छ, यौनिकताका सवालमा ती आज पनि कति विषालु छन् भनेर । उसो त पुँजीवादी र समाजवादी महिलावादीहरूले पनि निरन्तर रूपमा यी साँघुरा खाकाहरूको आलोचनात्मक टिप्पणी गरिरहेका छन् । सारमा भारतसहित कतिपय मुलुकका बलात्कार सम्बन्धी खाकाहरू हेलेकै वैचारिक धरातलमा तय गरिएका थिए । हुन त पश्चिमा मुलुकमा केही सुधार भएको पाइन्छ तर छिमेकी भारतमा ती अझै पनि जटिल छन् । अब लागौं आफ्नै घरेलु माहोलतर्फ, जहाँ प्रत्येक दिन बलात्कारका घटनाहरू बढ्दा छन् । त्यो बढ्दो प्रवृत्ति संख्यात्मक मात्र नभएर उमेर र क्षेत्रगत रूपमा पनि विस्तारित भएर नेपाली समाजमा बलात्कार संस्कृतिकै रूपमा संस्थागत हुन खोज्दै छ । बलात्कृत महिलाको उमेर ४ वर्षदेखि ९० वर्षसम्म तन्किँदो छ भने सबैभन्दा बढी नाबालिग किशोरीहरू बलात्कारीको तारो हुने क्रम बढ्दो छ । उता क्षेत्रगत रूपमा हेर्दा, पछिल्लो समय मनोरञ्जन क्षेत्र सबैभन्दा बढी आक्रान्त पाइएको छ । शिक्षा, स्वास्थ्य लगायत सार्वजनिक सेवामा पनि युवतीहरू सुरक्षित छैनन् । त्यसो त समाजको कुनै क्षेत्र महिलाहरूका लागि सुरक्षित कहाँ र कहिले पो थियो र ? चाहे ती डान्सबार होऊन् अथवा दोहोरी कार्यक्रम अथवा रेस्टुरेन्ट, होटल, स्पाजस्ता अनौपचारिक क्षेत्रहरूमा काम गर्ने युवतीहरूका सवाल होऊन् । त्यस्ता क्षेत्रमा अधिकांश श्रमिक आन्तरिक आप्रवासी र दैनिक ज्यालादारीमा जीवन धान्ने वर्ग हुन्छन् । यी अनुसन्धानले पुष्टि गरेका तथ्य हुन् । पछिल्ला घटनाहरू त बलात्कार संस्कृतिको निरन्तरता मात्र हुन् । र ती क्रमशः सतहमा आउन थाले, पीडितहरूको चेतनाका कारण । उसो त हाम्रा कानुनी खाकाहरू प्रत्यक्ष रूपमा औपनिवेशिक आयात हैनन्, तैपनि अप्रत्यक्ष रूपमा विगतका नेपाली शासकहरूले औपनिवेशिक शासकको नक्कल गर्ने र केही दशकयता पश्चिमा दातृ राष्ट्रहरूका अनुदान परियोजनामार्फत प्रभावित नभएका कहाँ हुन् र ? एकातिर आफ्नै घरेलु सामन्ती उर्वर समाज, त्यसमा हुर्काइएका नेपाली हेलेहरू र अर्कातिर उदारवादको रातो कार्पेट हुँदै भित्रिएको उत्तरऔपनिवेशिक पुँजीवादी विकासे परियोजनाको मलजल, यही होइन र हाम्रा संरचनागत खाकाहरू उभिएको सामाजिक धरातल, जहाँ प्रत्येक क्षण किशोरी र महिलाहरू बलात्कृत हुन्छन्, मारिन्छन्, फालिन्छन् र बहिष्कृत हुन्छन् ? अर्कातिर हामी चर्को स्वरमा गर्वसाथ भन्छौं हाम्रा अधिकारका खाकाहरू अति नै प्रगतिशील छन्, दक्षिण एसियाकै उत्कृष्ट छन् । यस्तो विरोधाभासमा च्यापिएको हाम्रो परिवेश छ, तर पनि हामी एउटा भ्रमबाट मुक्त हुन सकिरहेका छैनौं । त्यो भ्रम के हो भने, हाम्रा कानुनी खाकाहरू समाजको जेलिएको जालोलाई सम्बोधन गर्ने र त्यसभित्रका विभेदी छिद्रहरूलाई पुर्ने गरी गरिएका अनुसन्धानमा आधारित छैनन् । हाम्रा खाकाहरू राजनीतिक लहडका भरमा हचुवा र सतही निर्णयद्वारा तय गरिएका प्राविधिक दफाहरू हुन् जुन समयक्रममा बाहिरी प्रभावबाट थप गिजोलिएका छन् । अनि हेलेजस्ता हाम्रा सामन्ती न्यायालयका मुखियाहरूद्वारा व्याख्याविश्लेषण गरिन्छन् । र तिनै मुखियाहरूलाई भर्ती गर्ने राजनीतिक शक्तिकेन्द्रका पूर्वाग्रहले लागू गरिन्छन्, जसले समाजका छिद्रहरूमा च्यापिएकाहरूको आवाज सुन्दैनन्, बलात्कारबाट प्रभावितहरूको जीवनलाई बुझ्दैनन् । फेरि प्राविधिक कानुनका दफाले छोएर मात्र पनि समस्या समाधान कहाँ हुन्छ र ? समस्याको जरो त समाजको चरित्रसँग जेलिएको छ जसले कानुनी उपचारभन्दा बलात्कृत महिलालाई यौनिकताका आधारमा सामाजिकसांस्कृतिक रूपमा बहिष्कार गर्छ । यो प्रवृत्ति घटनाविशेषलाई लिएर नभई हाम्रो संस्कृतिका रूपमा धेरै अगाडिदेखि विकास भइरहेको हो र क्रमशः फस्टाउँदै छ । यस्तो संस्कृतिले मूलतः कानुनी रूपमा पराधीन र आर्थिक रूपमा परनिर्भर नेपाली महिलाहरूको यौनिकताप्रतिको सामन्ती दृष्टिकोण, अधिकार, न्याय र सामाजिकसांस्कृतिक मापदण्ड तय गर्न उचित वातावरण बनाउँछ । किनकि हाम्रो परिवार, बजार, समुदाय र राज्य संरचनालाई महिलाको पहिचानलाई इज्जतको पाताले कस्नु छ र नैतिकताको रापले सेक्नु छ । त्यसैले त बलात्कार र यौनजन्य हिंसाहरू समाजमा वर्षौंसम्म पुरिन्छन् । अपराधीहरू निर्धक्कसँग समाजमा घुमिरहन्छन्, राज्यद्वारा सम्मानितसमेत हुन्छन् कतिपय सन्दर्भमा । तर प्रभावित सामाजिक रूपमा लुकेर, मानसिक रूपमा डामिएर, छटपटाएर, चुपचाप बस्न बाध्य पारिन्छन् । यही हो अहिलेको हाम्रो समाजको धरातल, अनि यही हो हाम्रो धरातल जसले हेलेकालीन मापदण्डलाई मापक ठान्छ र एउटा निश्चित व्यवसायभित्र जीवन खोज्ने किशोरी कलाकार र ज्ञान खोज्ने छात्राहरूको यौनिकतालाई नैतिकताको सामन्ती मापदण्डले डाम्छ । र भन्छ अपराध सतहमा ल्याए बदनाम गरिदिन्छु । अनि बदनाम शब्दका पछाडि रहेको सामाजिक अर्थ यस्तो अचूक अस्त्र हो जसले इज्जतलाई ध्वस्त पारेको ठानिन्छ । यस अर्थमा बलात्कार र बलात्कारका वरिपरि बुनिने अपराधको जालो घटनाविशेष नभएर महिलाको पहिचानमाथि धावा बोल्ने हाम्रो संस्कृति बनेको छ । त्यस्तो संस्कृति जुन पुरातन रूढि र धर्मका आडमा रचिएका कुसंस्कारको गर्भबाट जन्माइन्छ, हेलेलाई माथ गर्ने सामन्ती चिन्तनबीच हुर्काइन्छ र विकृत राजनीतिक ओतले संरक्षण गरिन्छ । त्यसैले त गोठ गएका कोपिलाहरू, किताब बोकेका निर्मला र भागरथीहरू, दलित भएकै कारण सम्झनाहरू, मेलापात गएका पूर्वी र मध्यतराईका महिलादेखि सिंहदरबारको बलेसीमै हुर्किरहेका स्कुले छात्राहरू र रंगकर्मी किशोरीहरू महिनौंसम्म आफ्नै गुरुहरू र सहकर्मीबाट बलात्कृत हुन्छन् । बलात्कृत मात्र हुँदैनन्, धम्क्याइन्छन् अपराध लुकाउनू र सहनू भनेर अनि इज्जतको भारीले पुरिएर महिनौं होइन, वर्षौं बस्न बाध्य पारिन्छन् । चेतनाले खारिइनसकेका ती किशोरीहरू चुपचाप बस्छन्, लुकेर रुन्छन् र दबिएर बाँच्छन् किनकि बलात्कारको संस्कृतिले डामेको तिनको यौनिकता र पहिचानले तिनका परिवारको इज्जतमा नमेटिने दाग लाग्छ रे ! अहिले सतहमा जबरजस्ती आएका घटनाहरू त दबाउन र लुकाउन प्रयास गर्दागर्दै पनि छचल्किएका केही प्रतिनिधि घटना मात्र हुन् । यो इज्जत र धम्कीको कोलाहलमा कति वैवाहिक र अवैवाहिक बलात्कारका घटनाहरू हाम्रा घरपरिवार, छरछिमेकमा र कार्यस्थलमा प्रत्येक क्षण भइरहेका होलान्, यी फाटफुट बाहिरिएका प्रतिनिधि घटनाका आधारमा हामी अनुमान मात्र गर्न सक्छौं । आखिर कस्तो हिंस्रक र आपराधिक संस्कृतिको विकास गर्दै छौं हामी ? उता विभिन्न अध्ययनले पुष्टि गरे अनुसार वैदेशिक रोजगारीमा रहेका युवाका श्रीमतीहरू परिवारकै आफन्तबाट बलात्कृत भएका घटनाहरू पनि छन् तर ती अन्य घटनाजस्तो सार्वजनिक हुँदैनन् किनकि उनीहरूका लागि इज्जतको पाता झन् कसिलो छ । अब आउँछ राजनीतिक ओतको प्रश्न । स्वाभाविकै रूपमा उदारवादी बजारमुखी प्रणालीमा राजनीतिक पार्टीहरूको सञ्चालन, व्यवस्थापन र पार्टी जीवनको स्रोत मानिएका आदर्श, सिद्धान्त र जनउत्तरदायित्व भन्ने पक्षहरू त इतिहासका पानाहरूमा सीमित हुने नै भए । यी पक्षहरूलाई त नाफानोक्सानका आधारमा गरिने राजनीतिक लिलाम बढाबढले प्रतिस्थापन गरिसक्यो । बजारिया दलाल पुँजीपति र पार्टी नेतृत्वमा संस्थागत भएको सामन्ती संरचनाले गिजोलिएको हाम्रो राजनीतिक फाँटलाई चाहिने भनेको थिचिएका, डामिएका र बहिष्कृत भएका बलात्कार लगायतका हिंसा प्रभावित र तिनका वर्गमा पर्ने समुदाय होइनन् । यस्तो परिवेशमा ती प्रभावित, उस्तै वर्गका र हिंसाको जोखिममा बाँचिरहेका समुदायका पक्षमा राज्य र उसका सञ्चालकहरू लाग्नुको सामाजिक र आर्थिक नाफा दुवै हुँदैन । राजनीतिक दल र तिनका सदस्यहरूका लागि बजारिया दलाल पुँजीपति र परम्परागत सामन्तको बढी आवश्यकता पर्छ किनकि तिनले सत्ता र शक्ति कब्जा गर्न अनि त्यहाँ टिकिरहन भरथेग गर्छन् । अनि आवश्यकता पर्छ पश्चिमा दाता र साहूहरूको, जसको अनुदान र ऋणमा टेकी विकास र समृद्धिका सपना बेचेर सत्ता र शक्तिमा नस्लीय निरन्तरता कायम गर्न । सर्वसाधारण चाहिने त पाँच वर्षमा एक दिनका लागि हुन् । अनि नीतिनियम, कानुनी खाका र अधिकार संरक्षणका प्रावधानहरू किन जनपक्षीय र बलात्कार लगायत हिंसा प्रभावितलाई संरक्षण गर्ने खालका बनून् ! लहड र नक्कल गरी तय गरिएका खाका र प्रावधान कति निकम्मा हुन्छन् भन्ने त बलात्कारको सम्बोधन गर्न अहिले चलिरहेको हदम्याद सम्बन्धी चर्चाबाटै थाहा हुन्छ ।के नेपाली समाजको चरित्र र बलात्कारका घटनामा हुने लैंगिक जोखिमलाई ख्याल राखी हदम्यादको हेक्का कानुनका पक्षविपक्षमा व्यापक छलफल गरी कानुन निर्माण गर्दा नै सोच्न सकिन्थेन ? जनताको मत लिएर उनै जनताको करमा पालिएका विधायक भनिएकाहरूको काम समाजलाई अध्ययन गर्ने, समस्याको जरामा पुग्ने एवं सामाजिक न्यायलाई स्थापित र संस्थागत गर्ने होइन र ? यो एउटा उदाहरण मात्र हो । यस्ता कानुनी छिद्रहरू थुप्रै छन्, जुन समाज र सवालको चरित्र केलाएर भन्दा पनि हल्का रूपमा तय गरिएका हुन्छन् । यिनले जोखिममा रहेका समुदाय, वर्ग र समाजको समस्या सम्बोधन गर्न सहयोग गर्दैनन् । त्यसैले बलात्कार लगायत महिलाको यौनिकता र इज्जतसँग जोडिएका लैंगिक अपराधहरू समयमै सतहमा आउँदैनन्, आए पनि समयमा उचित तरिकाले सम्बोधन हुँदैनन् र महिलाको पहिचानलाई चुनौती दिने बलात्कार र यौनजन्य अपराध संस्कृतिका रूपमा समाजमा मौलाउन थाल्छ । अहिले सतहमा आएका प्रतिनिधिमूलक घटनाहरूले यही संकेत गर्छन् ।"
हटाउनैपर्ने हदम्याद,"सामान्यतया प्राकृतिक रूपमा व्यक्तिहरूबीच शारीरिक सम्पर्क हुन सक्ने भए पनि, जबर्जस्ती शारीरिक सम्पर्क राख्नु कानुनविपरीतको कार्य हो । यस्तो कार्यलाई गम्भीर अपराध मानिनुको पछाडिको मुख्य कारण यो मानव शरीरविरुद्ध अपराध हुनु हो, फौजदारी अपराधशास्त्रमा यसलाई जघन्य अपराधका रूपमा लिइन्छ । यस्तो अपराध सभ्य समाजका लागि कलंक हो । बलात्कार वा यौनजन्य कसुरका धेरै घटना सम्बन्धित निकायमा पुग्ने गरेका छैनन्, तथापि नेपाल प्रहरीमा आर्थिक वर्ष २०७७०७८ मा ३ हजार ५ सय ८४ यौनजन्य हिंसाका मुद्दा दर्ता भएका छन्, जसमा ४ घटनामा बलत्कारपछि हत्या गरिएको थियो । बलात्कार भएकामा १ हजार ४ सय २८ जना ११ देखि १६ वर्ष उमेरका बालिका छन् भने १० वर्षमुनिका र ६० वर्षमाथिका समेत ठूलो संख्या देखिन्छ । ८२९८ प्रतिशत चिनजानका व्यक्तिबाट, १७११ प्रतिशत अपरिचित व्यक्तिबाट बलात्कृत भएको देखिन्छ । तीमध्ये ३० घटनामा त शिक्षकले छात्रालाई बलात्कार गरेको उल्लेख छ । सबैभन्दा धेरै, बालिका बलात्कृत भएको उक्त प्रतिवेदनले देखाउँछ । बालकहरू पनि बलात्कार पीडित भएको देखिन्छ । प्रहरीमा रेकर्ड भएको घटनाका आधारमा आर्थिक वर्ष २०७५७६ मा दैनिक सरदर ६४६ प्रतिशत रहेकामा आर्थिक २०७७०७८ मा दैनिक ९८१ प्रतिशत यौनजन्य अपराधका घटना भएको देखिन्छ । यस्तो तथ्यांकले नेपालमा बलात्कारका घटना बढ्दै गइरहेको देखाउँछ । पछिल्लो समय बलात्कार सम्बन्धी घटना सार्वजनिक हुने क्रम पनि बढेको छ । मुलुकी अपराध संहितामा जबर्जस्ती करणी बलात्कार गर्न नहुने भनिएको छ । कसैले कसैलाई निजको मञ्जुरी नलिई करणी गरेमा वा मञ्जुरी लिएर भए पनि १८ वर्षभन्दा कम उमेरको कुनै बालिकालाई करणी गरेमा निजले त्यस्तो महिला वा बालिकालाई जबर्जस्ती करणी गरेको मानिनेछ भन्ने पनि व्यवस्था छ । करकाप, अनुचित प्रभाव, डर, त्रासमा पारी वा अपहरण गरी वा शरीर बन्धक पारी साथै होस ठेगानमा नरहेको अवस्थामा लिएको मञ्जुरीलाई मञ्जुरी मानिने छैन भनेर उल्लेख गरेको छ । हदम्याद घटना भएको वा थाहा पाएको मितिले कति अवधिभित्र उजुरी गर्नुपर्छ भन्ने विषयमा कानुनले तोकेको समय हो । जुनसुकै अवस्थामा मानिसलाई जहिलेसुकै सजायको त्रासमा राखिनु विधिशास्त्रीय मान्यताविपरीत हुन्छ, त्यसैले समयसीमा तोकिएको हुन्छ तर कतिपय मुद्दामा हदम्यादकै आधारमा पीडितलाई अदालतको ढोका बन्द गरिनु न्यायोचित पनि हुँदैन । यौनजन्य कसुरका मुद्दाहरूमा नाबालक भएको वा मञ्जुरी लिएको नमानिने अवस्थामा हदम्याद सामान्यतया नाबलक भए साबालक भएको मितिले म्याद सुरु हुने र मञ्जुरी लिएको नमानिने अवस्थाको मुद्दामा सो अवस्थाबाट मुक्त भएपछि दायर हुन आएको मुद्दालाई हदम्यादभित्रै मानी व्याख्या हुनु आवश्यक छ । नेपालको प्रचलित कानुनमा अहिले पनि केही भिन्न अभ्यास छन्, जस्तो नाबालक भए साबालक भएको मितिले म्याद सुरु हुने, होस ठेगानमा नरहेको व्यक्तिको होस ठेगानमा आएपछि मुद्दा राख्न सकिन्छ, अपहरणमा परेको व्यक्तिले अपहरणबाट मुक्त भएपछि, मानव बेचबिखन, ओसारपसार वा विदेशमा रहेको अवस्थामा घटना भएमा स्वदेश आएपछि तोकिएको अवधिमा मुद्दा राख्न पाइन्छ । व्यक्तिहत्या गरेको मुद्दामा पनि हदम्याद हुँदैन । बलात्कार घटनामा भारतमा हदम्याद राखिएको छैन तर समयमै उजुरी गर्न किन नसकेको भन्ने उपयुक्त आधार भने पुष्टि हुनुपर्छ । नेपालको प्रचलित कानुनमा पनि हाडनाता वा सात पुस्तासम्मको नाता पर्नेमा करणी भएकामा जहिलेसुकै हदम्याद ग्रहण गर्न सक्ने व्यवस्था छ । यौनजन्य अपराधहरू बढिरहेको वर्तमान अवस्थामा कानुनमा संशोधन गरी पीडितको वास्तविक उमेर, स्वास्थ्यस्थिति, शारीरिक, मानसिक, सामाजिक अवस्था र उपयुक्तताको आधारमा केही प्रकृतिका बलात्कार सम्बन्धी मुद्दामा हदम्याद नलाग्ने गरी व्यवस्था गर्नु उपयुक्त हुन्छ । यसका साथै मनोरञ्जन, सञ्चारमाध्यम लगायत क्षेत्रमा काम गर्ने व्यक्ति तथा रोजगारदाताका लागि सरोकारवालासँग छलफल गरी यौनजन्य घटना नियन्त्रणका लागि आचार संहितासहित उचित कानुनी व्यवस्था गर्नु आवश्यक छ ।बानिया श्रम अदालतकी सदस्य हुन् ।"
चुनावी संकेत र सन्देशहरू,"स्वतन्त्र उम्मेदवारहरूले दिएका सन्देश स्वतन्त्र उम्मेदवारहरूको विजयका कारक पक्ष देशभरमा फरकफरक छन् । तर समग्रमा उनीहरूले सबै पार्टीको टाउकामै घन ठोके । यसको असर र प्रभाव सन्निकट संघीय र प्रादेशिक चुनावमा पर्नेछ । पार्टीहरू स्वयं स्खलित भएपछि यो अवस्था आउनै थियो । नेतृत्वको सामाजिकीकरणले उम्मेदवारीको हैसियत खुट्ट्याउन नसक्नु र हुकुम मतदाताले स्विकार्छन् भन्ने भ्रम रहनु हारको प्रमुख कारण रह्यो । राजनीति व्यवसायमा फेरिएपछि महत्त्वाकांक्षाको व्यवस्थापन हुन नसक्नु स्वाभाविकै हुन्थ्यो । चञ्चल र निराश मतदाता भएको काठमाडौंको कुरा गरौं । केशव स्थापित अहंकारले छानिएका, टेस्टेड, अभिजात वर्गका अराजनीतिक प्रतिनिधि थिए भने सिर्जना श्रेष्ठ उत्तराधिकारी भएकाले कांग्रेसमा थोपरिएको बोझ बनिन् । तर बालेन शाहको उदय राजनीतिक दलहरूप्रतिको निराशा र प्रतिक्रियाको आवेगी उपज हो । मधेशप्रतिको राजनीतिमा राजधानीको भावनात्मक स्वीकारले सकारात्मक राष्ट्रिय एकताको सन्देश दियो । यो सत्ता फेरिए पनि राजनीतिक संस्कृति फेर्न नसक्नेलाई कडा सन्देश बन्यो । सामरिक रूपले संवेदनशील देशहरूमा भ्रष्ट शासकहरू सत्तामा पुग्छन् र टिकिरहन अनेकौं हतकण्डा प्रयोग गर्छन् । त्यसविरुद्धको निराशाको प्रतिक्रिया युक्रेनी राष्ट्रपति भोलोदिमिर जेलेन्स्कीका रूपमा देखिन्छ । जेलेन्स्कीहरूलाई अन्य शक्तिकेन्द्रले उपयोग गर्न सक्ने प्रशस्त सम्भावना रहन्छ । संकेत नै सन्देश हुन्छ । सिलाबरे भाँडो कतिखेर तात्छ र कतिखेर सेलाउँछ, थाहा हुन्नÙ अस्थिर चरित्रको हुन्छ । यही सहर हो जसले पञ्चायतप्रति उग्र विरोध नानीमैया दाहालका रूपमा गर्यो भने जनपक्षीय पद्मरत्न तुलाधर बनेर पनि । तर पश्चिमको धनगढी र पूर्वको पेकिङ भनिने धरानको अवस्था भने फरक छ । त्यहाँ राजनीतिक दलहरूविरुद्ध जनप्रतिनिधिको खोजी थियो । मतदाताको सुझबुझले गर्दा दलहरू दण्डित भए । अझ धरान पानीका लागि संघर्ष गर्ने एसियाली विकास बैंकले उत्पादन गरेका भ्रष्ट धराने राजनीतिकर्मीहरूविरुद्ध केन्द्रित थियो । बोलिभियाको तेस्रो ठूलो सहरको कोचबाम्बामा भएको पानी संघर्षजस्तै धरानको जनचासोलाई नेतृत्व गरेका लौरोधारी एक्ला योद्धा हर्कराज साम्पाङ आशा बने । नैतिक पुँजी र दृढ अठोट भएदेखि मान्छेसँग रहेको अदम्य क्षमता प्रयोग गर्न सकिन्छ भन्ने प्रमाणित गरे धनगढीका गोपाल हमालले, जो जनआन्दोलनमार्फत स्थापित भएका थिए । स्वतन्त्र उम्मेदवारी र विजययात्रा मूलधारका पार्टीलाई प्रस्ट जवाफ, चेतावनी र प्रतिक्रिया हो । लोकप्रियतावादमा फस्न पुगे भने साम्पाङले पाएको समर्थन जोगाइराख्न कठिन पर्नेछ । अन्तमा, पार्टीलाई बिर्ता, कार्यकर्तालाई कमारा, मतदातालाई रैती र आफूलाई जिम्वाल सोच्ने नेतृत्वहरूका टाउकैमा परिस्थितिले चुनावमार्फत मुंग्रो बजारिदिएको छ । भक्त बनेका कार्यकर्ताहरूले दिमाग खोपडीबाट खोपीमा थन्काउँदै दिनभरि नेताको भजन गाएर फर्केपछि साँझ मात्र फेरि घुसार्थे । अब भने ज्ञान र बुद्धि कसैलाई नसुम्पी, सधैं आफूसँगै राख्नुपर्ने आत्मज्ञान पाए होलान् । शक्तिले मातिएका, पात्तिएका र आत्तिएका नेतृत्व तहहरू बगलीमा ऐना राख्दैनन् । तर यौवन, सत्ता र सम्पत्ति अत्यन्तै चञ्चल हुन्छ, कसैको नियन्त्रणमा रहँदैन । जेलमा रहेका रेशम चौधरीको जोडदार चुनावी हस्तक्षेपले शासकवर्गलाई टीकापुर घटनाबारे नयाँ तरिकाले सोच्न बाध्य गरायो । जित्न नसके पनि हराउन सक्ने हैसियत विभाजनसँगै हुँदो रहेछ भन्ने कुरा नेकपा एमालेलाई नेकपा (एकीकृत समाजवादी) ले दियो । विभाजनको पुर्ताल बादलको नेतृत्वमा आएको पूर्वमाओवादी शक्तिले गर्ला भन्ने एमाले अंकगणितको क्यालकुलेटरले चितवनमा काम गरेन, बरु उनीहरूलाई भविष्यका लागि औचित्यहीन बनाइदियो । मार्क्सवादीलाई पचाइदिएजस्तै उनीहरू भविष्यमा भूमिकारहित समावेशिताका आसेमा धकेलिए । गुट नियन्त्रण गर्न फुटेका पार्टीहरू पनि गुटको व्यवस्थापन र भिडन्तबाट जोगिन सकेनन् । केपी ओली सरकारले चुनावी पथमा ल्याएका सीके राउत र विप्लवले आफूप्रतिको जनमत साबित गर्न उपयुक्त मार्केटिङ गर्न सकेनन् । राउतको उल्लेख्य उपस्थिति र विप्लव दृश्यबाट ओझेल पर्नुले ठूलै सन्देश दियो ।चेतना र इच्छाबाट लक्ष्यको किटान हुन्छ । सुरक्षा खोज्न मानिसले अदृश्य शक्तिको पूजा गर्न थाल्छ । बलि दिएर शक्ति रिझाउनु र सुरक्षित हुनु वैदिक परम्परा हो । चुनावी भ्रष्ट कारखानामा अदृश्य स्रोतबाट आएको धन अदृश्य नै तरिकाले खर्च भयो । फेरि पनि भक्तपुरमा रोहितले भने गरे हुन्छ भन्ने पुनर्पुष्टि गरे । चुनावी टिकट खरिदबिक्री र गुट लबिइङ अत्यन्तै बढेको थियो, भविष्यमा यस्तो किनबेच विद्रोही र दल अदलबदलका कारण केही हदसम्म रोकिनेछ । दुवै खाले गठबन्धनले जनयुद्धका राम्रा विषयको स्वामित्व लिन्छन् भने कमीकमजोरीमा पनि जिम्मेवार हुनुपर्नेछ । माओवादीले पनि इतिहासमा अन्य शक्तिले गरेका कमजोरीको अंशियार हुनैपर्छ । १० वर्षे द्वन्द्व र १४ वर्षे शान्तिकाल हुँदै स्थानीय तहको चुनावसम्म आइपुग्दा द्वन्द्व उद्यमीका प्रयास विफल पार्दै उसले केही हदसम्म खाटा बसेका घाउमा मल्हमपट्टी लगाउन सक्यो ।चुनाव असाध्यै महँगो भयो, भ्रष्टता सबै पार्टीको समान चरित्र बन्यो । स्वत्वको टकरावबाट उत्पन्न समस्या जब पार्टीको आम कार्यदिशा बन्छ, देश भुक्तभोगी बन्नुपर्दो रहेछ । श्रेष्ठताको भूत सल्केपछि घृणाका राँको चौतर्फी फैलिन्छ । सबै पार्टीका मूल नेतृत्वहरूको वडामै पराजयले केन्द्रीय नेतृत्वको औकात सतहमै देखियो । गलत तरिकाले अभ्यास भएका कामको परिणाम राम्रो निस्कन्न । सामाजिकीकरण गरेको नेतृत्व फरक हुँदो रहेछ । जननेता आन्दोलनबाट जन्मिँदा रहेछन् । नैतिक पुँजीसहितको स्वतन्त्र उम्मेदवारीका कारण सिद्धान्तहीन, आफ्नै गढ बचाउन नसकेका आचरणहीन नेतृत्वलाई सन्निकट चुनावमा सहज हुनेछैन । सुविधा अनुसारका गठबन्धनहरूले मात्रै जोगाउन सक्नेछैनन् । आउँदो चुनावमा यस्ता चित्र र चरित्र धेरै देखिनेछन् । मूलधारका नेतृत्वहरूले बेवास्ता गर्दा त्यसको धेरै ठूलो मूल्य चुकाउनुपर्नेछ । राजनीतिभित्रको पोलिटिक्स सतहमा देखेजस्तो हुँदो रहेनछ ।"
मिस नेपालका २४ प्रतिस्पर्धी छानिए,"काठमाडौं (कास) मिस नेपाल२०२२ का शीर्ष २४ प्रतिस्पर्धी घोषित भएका छन् । आयोजक द हिडन ट्रेजर ले आइतबार राजधानीमा आयोजित एक कार्यक्रममा प्रतिस्पर्धीलाई स्यास वितरण गरेको छ । प्रतिस्पर्धीले कन्टेस्टेन्ट नम्बर पनि रोजेका छन् । एक साताको ग्रुमिङका आधारमा आकृति शाह, आश्रुति सुवेदी, आयुषनोभा ढुंगाना, ऐश्वर्य शाही ठकुरी, अनुष्का पौडेल, अनुसूर्या डाँगी, अस्मिता ढुंगाना, आश्रा श्रेष्ठ, दिलाशा डोटेल, गंगा गुरुङ, ऋतुल पौडेल, ममता ढकाल, मानषी चन्द, मेरिका बाँस्कोटा, न्यान्सी खड्का, प्रियंकारानी जोशी, रोज कँडेल, सरिशा श्रेष्ठ, स्मारिका शर्मा, सोफिया श्रेष्ठ, श्रीया गजुरेल, श्रीयांशु पिया, सुस्मिता बोगटी, यशस्वी श्रेष्ठले अन्तिम २४ को यात्रा तय गर्न सफल भएका हुन् ।आइतबार आयोजित कार्यक्रममा मिस नेपाल नम्रता श्रेष्ठ, मिस अर्थ सुप्रिया श्रेष्ठ, मिस नेपाल सुप्रा नेसनल सिमल कनौजिया, मिस नेपाल इन्टरनेसनल सन्ध्या शर्माले प्रतिस्पर्धीहरूलाई स्यास वितरण गरेका हुन् । मिस नेपालको अन्तिम प्रतिस्पर्धा असार ४ गते हुँदै छ ।"
स्वदेशी उद्योगलाई छुटैछुट,"(काठमाडौं)  स्वदेशमा औद्योगिक वातावरण बनाई रोजगारी सिर्जना गर्न सरकारले विदेशी लगानीको सीमा घटाउनेदेखि उद्योगलाई छुटसम्म दिने घोषणा गरेको छ । ०७९८० को बजेट प्रस्तुत गर्दै अर्थमन्त्री जनार्दन शर्माले न्यूनतम सीमा पुनरावलोकन गरेर विदेशी लगानी भित्र्याउने सीमा घटाइने बताए । ठूला लगानीकर्ताले विद्युतीय माध्यमबाट प्रत्यक्ष वैदेशिक लगानी स्वीकृतिको माग गरे पूर्वतयारीका काम गर्न सक्ने गरी ७ दिनभित्र प्रारम्भिक स्वीकृति प्रदान गरिने उनको भनाइ छ । विदेशी लगानीको न्यूनतम सीमा पुनरावलोकन गरी २ करोड कायम गरिने र वैदेशिक लगानी आकर्षित गर्न १० करोडसम्मको वैदेशिक लगानीको स्वीकृति स्वचालित प्रणालीबाट हुने व्यवस्था मिलाइनेछ, शर्माले भने, उद्योगमा वैदेशिक लगानी आकर्षण गर्न एवं गैरआवासीय नेपालीको लगानी भित्र्याउन वैदेशिक लगानीसम्बन्धी कानुन तथा प्रक्रियामा सुधार गरिनेछ । उद्योग स्थापनाका लागि आवश्यक जग्गाको हदबन्दीसम्बन्धी व्यवस्था पुनरावलोकन गरिनेछ । उद्योग सञ्चालनका लागि ५० वर्षसम्म जग्गा लिजमा दिन सकिने व्यवस्था गरिनेछ । उद्योगलाई विद्युत् महसुलमा २ देखि १५ प्रतिशतसम्म छुट दिने व्यवस्था मिलाइएको छ । वैदेशिक लगानी आकर्षित गर्न द्विपक्षीय समझदारी एवं दोहोरो करमुक्ति सम्झौता गरिने बजेटमा उल्लेख छ । संयुक्त उपक्रम वा अन्य उपयुक्त माध्यमबाट वैदेशिक लगानी भित्र्याउने व्यक्ति वा उद्यमीलाई राज्यका तर्फबाट विशेष सम्मान एवं सुविधा प्रदान गराउने प्रबन्ध मिलाएको छु, अर्थमन्त्री शर्माले भने । औद्योगिक विकासका लागि वैदेशिक लगानी प्रवर्द्धन कार्यक्रम छ । निजी क्षेत्रका रुग्ण उद्योगलाई सञ्चालनमा ल्याउन उत्प्रेरित गरिने पनि बजेटमा उल्लेख छ । स्वदेशी वस्तुको उत्पादन र प्रयोग बढाउन आफ्नै उत्पादन आफ्नै उपभोग अभियान सञ्चालन गरिने जनाएको छ । निजी क्षेत्रले सञ्चालन गरेका मेक इन नेपाल तथा मेड इन नेपाल अभियानलाई सरकारबाट सहयोग उपलब्ध गराइने बजेटमा उल्लेख छ । त्यस्तै, कुल गार्हस्थ्य उत्पादनमा उद्योग क्षेत्रको योगदान बढाउने गरी उत्पादनमूलक उद्योग स्थापना गर्न पूर्वाधार निर्माण गर्नुका साथै मेसिनरी तथा औद्योगिक कच्चा पदार्थको आयातमा सहुलियत प्रदान गरिने उल्लेख छ । स्वदेशी कच्चा पदार्थमा आधारित र उच्च मूल्य अभिवृद्धि हुने वस्तु तथा सूचना प्रविधिसम्बन्धी सेवा निर्यात गर्ने उद्यमीलाई थप प्रोत्साहन दिने जनाइएको छ ।जडीबुटीको विशेषता र उपलब्धताका आधारमा प्रदेशस्तरमा जडीबुटी प्रशोधन उद्योग स्थापना गरिने गरिने उल्लेख छ । सरकारको स्वीकृतिमा औषधिजन्य जडीबुटीहरूको खेती गरी प्रशोधन एवं निर्यात गर्न आवश्यक व्यवस्था मिलाइने जनाएको छ । स्थानीय तथा प्रदेश सरकारसँगको सहकार्यमा निजी क्षेत्रलाई गुराँस, उखु, आँप, लिची, किबी, बेल, जुनार, अंगुर, स्याउलगायत फलफूल खेती गर्न र यस्ता फलफूलको जुस तथा वाइन उद्योग खोल्न प्रोत्साहन गरिनेछ । अल्लो, सुपारीको पात तथा केरालगायत वनस्पतिजन्य स्वदेशी कच्चा पदार्थमा आधारित धागो, कपडा उद्योग खोल्न निजी क्षेत्रका उद्यमीलाई सहुलियत प्रदान गरिने जनाइएको छ । कर्णालीको कागुनो, चिनो, सिमी, फापर, उवा, मार्सी जस्ता उत्पादनको प्रशोधन र प्याकेजिङ गरी बजारीकरण र कर्णाली र गण्डकी प्रदेशका हिमाली जिल्लालाई स्याउ उत्पादन र प्रशोधनको केन्द्र बनाउन कार्यक्रम सञ्चालन गरिनेछ, बजेटमा भनिएको छ । चितवनको शक्तिखोरलगायत सम्भावित क्षेत्रमा सार्वजनिक निजी साझेदारीमा औद्योगिक क्षेत्र निर्माण, सरकारबाट घोषित १०५ वटा औद्योगिक ग्रामको पूर्वाधार निर्माण कार्य तीनै तहका सरकारको लागत साझेदारीमा सम्पन्न गरिनेछ । उद्योग वाणिज्य तथा आपूर्ति मन्त्रालयतर्फ १० अर्ब ४८ करोड रुपैयाँ विनियोजन गरिएको छ । ०७८७९ मा उद्योग वाणिज्य तथा आपूर्तितर्फ १३ अर्ब ५८ करोड रुपैयाँ छुट्याइएको थियो ।"
उद्योग र व्यापारमा फरक दर,"(काठमाडौं)  आगामी वर्षका लागि सरकारले उद्योग (उत्पादनशील क्षेत्र) र व्यापार (अनुत्पादनशील क्षेत्र) मा फरकफरक ब्याजदरको नीति अंगीकार गरेको छ । सस्तो ब्याजदर भएकै कारण अनुत्पादक क्षेत्रमा धेरै कर्जा प्रवाह भएको अनुमानका आधारमा सरकारले यस्तो नीति अवलम्बन गरेको छ । वित्तीय क्षेत्रमा उपलब्ध स्रोत साधनलाई उत्पादनशील एवं राष्ट्रिय प्राथमिकताका क्षेत्रमा परिचालन गर्ने व्यवस्था गरिनेछ, अर्थमन्त्री जनार्दन शर्माले भने, उत्पादनशील र व्यापारिक क्षेत्रमा प्रवाह हुने कर्जाको ब्याजदरमा अन्तर कायम गर्ने नीति लिइनेछ । विगतका वर्षमा दिइँदै आएको ब्याज अनुदानको सहुलियत कर्जालाई निरन्तरताका साथै थप एक प्रतिशत बिन्दुले ब्याज छुट दिने व्यवस्था गरिएको छ । विपन्न व्यक्ति, दलित तथा पिछडिएको क्षेत्रका स्थायी बासिन्दाले पिछडिएको क्षेत्रमा सञ्चालन गर्ने व्यवसायमा प्रदान गरिने सहुलियतपूर्ण कर्जाको ब्याजदरमा थप एक प्रतिशत बिन्दुले छुट दिइनेछ, बजेट वक्तव्यमा भनिएको छ, सहुलियतपूर्ण कर्जामा ब्याज अनुदान प्रदान गर्न १३ अर्ब ५९ करोड छुट्याएको छु ।लघुवित्त र बचत तथा ऋण सहकारी संस्थाको नियमन, निरीक्षण तथा सुपरिवेक्षण व्यवस्था प्रभावकारी बनाउने योजना सरकारले अघि सारेको छ । सीमान्तकृत तथा दलित समुदायको वित्तीय पहुँच अभिवृद्धि गर्न सीमान्तकृत तथा दलित उत्थान कोष स्थापना गरिनेछ, अर्थमन्त्री शर्माले भने, बैंकहरूले संस्थागत सामाजिक उत्तरदायित्व कार्यक्रमका लागि छुट्याएको रकमको न्यूनतम ५० प्रतिशत उक्त कोषमा जम्मा गर्नुपर्ने व्यवस्था गरिनेछ । यस्तो कोषबाट परिचालन गरिने रकम उत्पादनशील क्षेत्रमा मात्र लगानी गर्ने व्यवस्था गरिने पनि बजेटमा उल्लेख छ । नेपाल राष्ट्र बैंकको सुपरिवेक्षकीय दायरा बाहिर रहेका वित्तीय कारोबार गर्ने बचत तथा ऋण सहकारी र गैरसरकारी संस्थाहरूको प्रभावकारी नियमन, निरीक्षण तथा सुपरिवेक्षण गर्न दोस्रो तहको नियामक निकाय स्थापना गरिनेछ । विद्यालय तहदेखि नै बैंकिङ तथा वित्तीय क्षेत्रका विषयमा विद्यार्थीलाई साक्षर बनाई बैंकिङ सेवाको पहुँच विस्तार गरिने सरकारको योजना छ । दुर्गम क्षेत्रमा बैंक तथा वित्तीय संस्थाको शाखा सञ्चालनका लागि आवश्यक बिजुली, सञ्चार, इन्टरनेटलगायत पूर्वाधार सेवा उपलब्ध गराइनेछ, बजेटमा भनिएको छ, लघुवित्त वित्तीय संस्थालाई सामाजिक बैंकिङ अवधारणाअन्तर्गत दुर्गम तथा पिछडिएको क्षेत्रमा वित्तीय सेवा प्रवाह गर्न प्रोत्साहित गरिनेछ ।वाणिज्य बैंकहरूका प्रत्येक शाखाले कम्तीमा ५ वटा कृषि उत्पादन र प्रशोधन उद्योगलाई कर्जा प्रवाह प्रदान गर्नुपर्ने व्यवस्था पनि बजेटमा छ । उद्यमीहरूलाई परियोजनाका आधारमा उत्पादन कर्जा सहज रूपमा उपलब्ध गराउन लघु वित्त वित्तीय संस्थामार्फत ऋण उपलब्ध गराइनेछ, बजेट वक्तव्यमा भनिएको छ, दोस्रो वित्तीय क्षेत्र विकास रणनीति कार्यान्वयनमा ल्याइनेछ । आगामी वर्ष वित्तीय प्रणालीमा स्थिरता कायम गरी आन्तरिक लगानी प्रवर्द्धन गर्न र तरलता व्यवस्थापनलाई थप प्रभावकारी बनाउन खुला बजार कारोबार स्थिरीकरण कोषको व्यवस्था गर्ने नीति सरकारको छ । नागरिकमा बिमा पहुँच बढाउन सरकारले एक परिवार एक बिमा नीति अघि सारेको छ । यसका लागि राष्ट्रिय बिमा नीति र विपद् जोखिम बिमा रणनीति तर्जुमा गरी कार्यान्वयन गरिने सरकारको योजना छ । बिमा महाविपत्ति बण्ड जारी गर्ने सम्बन्धमा आवश्यक अध्ययन गरिनेछ, बजेटमा भनिएको छ, गरिब, विपन्न तथा कृषि क्षेत्रलाई समेट्ने गरी लघुबिमा कम्पनी स्थापना गरिनेछ । बिमा सूचना केन्द्र र बिमा कलेज स्थापना गर्न प्रोत्साहन गर्ने सरकारको नीति छ । बिमा कम्पनीले आफ्नो लगानीको निश्चित प्रतिशत पूर्वाधार विकास आयोजनामा लगानी गर्नुपर्ने व्यवस्था मिलाइनेछ, बजेटमा भनिएको छ, कर्मचारी सञ्चय कोष, नागरिक लगानी कोष तथा सामाजिक सुरक्षा कोषको बचत कृषिलगायत उत्पादनमूलक क्षेत्रमा लगानी गर्ने व्यवस्था गरिनेछ ।"
दूरसञ्चार सेवा शुल्क घट्यो,"(काठमाडौं)  इन्टरनेट सेवालाई सर्वसुलभ रूपमा उपलब्ध गराउन सरकारले इन्टरनेट सेवा शुल्क घटाउने घोषणा गरेको छ । आइतबार अर्थमन्त्री जनार्दन शर्माले आगामी आर्थिक वर्ष ०७९८० को बजेट भाषणमा इन्टरनेट सेवा शुल्क घटाउने बताए । यद्यपि, प्रयोगकर्ताले तिर्नुपर्ने इन्टरनेट महसुल सस्तिनेमा अझै आशंका छ । सरकारले ल्याएको नेपाल सरकारको अर्थसम्बन्धी प्रस्तावलाई कार्यान्वयन गर्न बनेको विधेयक मा सरकारले दूरसञ्चार सेवा दस्तुर (टीएससी) ३ प्रतिशतले घटाएको उल्लेख छ । साउन १ देखि लागू हुने गरी दूरसञ्चार सेवा दस्तुर कम गरिएको हो । यसलाई लिएर आफूहरू खुसी र सकारात्मक भए पनि पूर्ण सन्तुष्ट नरहेको इन्टरनेट सेवा प्रदायकहरू बताउँछन् । टेलिफोन, मोबाइल, इन्टरनेटजस्ता दूरसञ्चार सेवा उपलब्ध गराउने निकायले ग्राहकबाट लिने महसुलको १० प्रतिशत रकम दूरसञ्चार सेवा दस्तुरबापत असुल गर्नुपर्नेछ, विधेयकमा भनिएको छ । युवराज खतिवडा अर्थमन्त्री छँदा उनले यसमा १३ प्रतिशत दस्तुर लगाएका थिए । त्यसअघि इन्टरनेट सेवा प्रदायकले टीएससी तिर्ने व्यवस्था थियो । हामी अहिले पनि इन्टरनेटमा दूरसञ्चार सेवा शुल्क १ प्रतिशत वा शून्यमा झार्नुपर्छ भन्ने माग गरिरहेका छौं, इन्टरनेट सेवा प्रदायक संघ नेपाल (आइस्पान) का प्रमुख कार्यकारी अधिकृत सुवास खड्काले भने, इन्टरनेसनल टेलिकम्युनिकेसन युनियनको लक्ष्यमा जीडीपीको २ प्रतिशतमा इन्टरनेटको कर आउनुपर्छ भनिएको छ । त्यसलाई हेर्दा र हाम्रो करको भार हेर्दा खिन्न भइन्छ । सेवाग्राहीले तिर्नुपर्ने दस्तुरमा हेरफेर हुनेनहुने विषयमा सेवा प्रदायकहरूबीच छलफल बाँकी नै छ । दूरसञ्चार सेवा उपलब्ध गराउने निकायले एकले अर्काको नेटवर्क प्रयोग गरेबापत तिर्नुपर्ने शुल्क (इन्टर कनेक्सन चार्ज) र फिक्स्ड ब्रोडब्यान्ड सेवा शुल्कको ५० प्रतिशतसम्मको मर्मतसम्भार शुल्कमा दस्तुर नलाग्ने जारी विधेयकमा उल्लेख छ । सेवा प्रदायकहरूले मर्मतसम्भार शुल्क पनि नलिइनुपर्ने धारणा राख्दै आएका छन् ।आइस्पानहरूले अन्तर्राष्ट्रिय ब्यान्डविथ भुक्तानीबापत १०, आयकर ३०, रोयल्टी ४ र ग्रामीण दूरसञ्चार विकास कोषमा २ प्रतिशत गरी अनेक शीर्षकमा कर तिर्दै आएका छन् । उनीहरूले सेवा शुल्क र मर्मतसम्भारअन्तर्गत विभिन्न शीर्षकमा कर तिर्नुपर्छ । मर्मतसम्भारका विषयमा सेवा प्रदायक र सरकारबीच असमझदारी हुँदै आएको छ ।सरकारले डिजिटल प्रणालीलाई प्राथमिकतामा राखेको छ । नेपाल डिजिटल फ्रेमवर्क २०७६ कार्यान्वयन गरी पहिलो चरणमा संघीय मन्त्रालयलाई डिजिटल कार्यालयहरूमा रूपान्तरण गर्ने जनाएको छ । सामुदायिक र गुठी जग्गाको संरक्षण र व्यवस्थापनका लागि नक्सासहितको विस्तृत डिजिटल अभिलेख तयार गरी सम्बन्धित स्थानीय तहलाई हस्तान्तरण गरिने भनिएको छ । वैदेशिक रोजगारीमा जाने श्रमिकको गन्तव्य, कामको किसिम, पारिश्रमिक तथा सामाजिक सुरक्षासम्बन्धी विषयमा डिजिटल माध्यमबाट अग्रिम जानकारी दिने व्यवस्था मिलाइने बजेट वक्तव्यमा उल्लेख छ । विद्यार्थीहरूलाई डिजिटल सिकाइ सामग्री उपलब्ध गराई उनीहरूको सिक्ने क्षमता अभिवृद्धि गरिने भनिएको छ । पूर्ण डिजिटल बैंकको स्थापना गर्नेदेखि राष्ट्रिय तथ्यांक प्रणालीको विकास गरी सबै प्रकारका तथ्यांकलाई डिजिटल माध्यममा अद्यावधिक गर्ने सरकारको योजना छ ।"
बजेटबारे थरीथरी प्रतिक्रिया,"सरकारको नीतिले धेरैपछि लघुवित्तसम्बन्धी कुरा गरेको छ । धेरै ठाउँमा लघुवित्तको कुरा गर्दै त्यसप्रति विश्वास गरेको छ । लघुवित्तकर्मीहरूले उठाउँदै आएका दुई विषयलाई नीतिले स्पष्ट रूपमा सम्बोधन पनि गरेको छ । कार्यान्वयन पक्ष हेर्न बाँकी छ । पहिलो, लघुवित्त कोष, त्यसको स्रोत, दोस्रो, सहुलियत र कृषि कर्जा लघुवित्तमार्फत दिनुपर्ने समेटिएको छ । समग्रमा हामीले उठाएका विषय सम्बोधन भएका छन् । लघुवित्तमार्फत विपन्न वर्गलाई परिचयपत्रका आधारमा सहुलियत कर्जा प्रदान गर्ने भनेको छ । यस्तो भयो भने लक्षित वर्ग स्पष्ट हुन्छ र हामीले काम गर्न सक्छौं ।"
"पूर्वाधारमा पुरानै, नयाँ पनि महत्त्वाकांक्षी","(काठमाडौं)  सरकारले आगामी आर्थिक वर्ष ०७९८० को बजेटमार्फत भौतिक पूर्वाधारतर्फ अधिकांश पुराना योजनालाई निरन्तरता दिएको छ । थपिएका केही नयाँ योजना पनि महत्त्वाकांक्षी देखिएको छ । अर्थमन्त्री जनार्दन शर्माले आइतबार संघीय संसद्मा बजेट प्रस्तुत गर्दै काठमाडौंदेखि चितवन एक घण्टामा पुग्न सकिने गरी द्रुतमार्ग निर्माण गर्ने महत्त्वाकांक्षी योजना अघि सारेका हुन् । द्रुतमार्गले चन्द्रागिरि, चित्लाङ, पालुङ हुँदै चितवनलाई जोड्नेछ । त्यसबाहेक चितवनरामपुरबुटवल, चितवनरामपुरपोखरा र मिर्चैयालुक्लासगरमाथा गरी थप ३ द्रुतमार्ग निजी क्षेत्रको लगानीमा निर्माण गर्ने सरकारको योजना छ । जसका लागि लगानी बोर्डमार्फत निर्माण प्रक्रिया अघि बढाइने अर्थमन्त्री शर्माले बताए । मध्यपहाडी राजमार्गबाट जुम्लाराराछायानाथलिमीसम्म नयाँ प्रविधिमा आधारित पर्यटकीय मार्ग निर्माण गर्न पनि निजी क्षेत्रलाई आह्वान गरिने उनको भनाइ छ । उक्त आयोजनाको सम्भाव्यताको विश्लेषण गरी आवश्यक भएमा पूर्वाधार निर्माण गर्न सरकारले सम्भाव्यता न्यून परिपूर्ति (भीजीएफ) रकमसमेत उपलब्ध गराउने घोषणा गरिएको छ । सरकारले निर्माण गर्ने ठूला र रूपान्तरणकारी पूर्वाधार आयोजनामा लगानी गर्ने गरी हरित ऋणपत्र निष्कासन गरी पूर्वाधार विकासका लागि आवश्यक वित्तीय स्रोत जुटाइने बजेटमा उल्लेख छ । सडक पूर्वाधारको नक्सांकन गरी उपयोगिता, भौगोलिक विकटता, प्रादेशिक सन्तुलनसमेतका आधारमा संघ, प्रदेश र स्थानीय तहको सडक निर्माणको कार्यक्षेत्र स्पष्ट गरिने भएको छ । आगामी आवभित्र थप ८ सय किलोमिटर सडक सञ्जाल विस्तार गर्नुका साथै २ सय ५७ किलोमिटर सडक स्तरोन्नति गर्ने सरकारको लक्ष्य छ । पूर्वपश्चिम राजमार्गलाई ४ लेनमा विस्तार गर्ने कार्यलाई तीव्रता दिन ३० अर्ब ५० करोड रुपैयाँ छुट्याइएको छ । नारायणगढबुटवल सडक खण्ड विस्तार सकिने दाबी छ । काठमाडौंतराईमधेस द्रुतमार्ग (फास्ट ट्र्याक) निर्माण आगामी ३ वर्षभित्र सम्पन्न गर्ने भन्दै ३० अर्ब ७ करोड रुपैयाँ विनियोजन गरिएको छ । आगामी आवमा मध्यपहाडी (पुष्पलाल) लोकमार्गमा २३५ किमि सडक कालोपत्र र १६ पुल निर्माण गर्न ९ अर्ब ३३ करोड रुपैयाँ छुट्याइएको छ । निर्माणाधीन हुलाकी राजमार्गलाई ६ अर्ब ७ करोड, मदन भण्डारी लोकमार्गलाई २ अर्ब ९१ करोड रुपैयाँ विनियोजन गरिएको छ । रणनीतिक सडकका रूपमा रहेका नागढुंगानौबिसेमुग्लिन खण्ड र मुग्लिनपोखरा सडकको स्तरोन्नति र विस्तार गर्न १० अर्ब ७४ करोड रुपैयाँ छुट्याइएको अर्थमन्त्री शर्माले बताए । उनका अनुसार उत्तरदक्षिण राजमार्गअन्तर्गत निर्माणाधीन कालीगण्डकी करिडोर, कर्णाली करिडोर र कोसी करिडोरलाई कुल ४ अर्ब ६९ करोड रुपैयाँ विनियोजन गरिएको छ । हुम्ला सदरमुकामलाई राष्ट्रिय सडक सञ्जालमा जोड्न पनि बजेट परेको छ ।निर्माणाधीन नागढुंगासिस्ने खोला सुरुङमार्ग आगामी वर्षभित्र बनाइसक्ने सरकारको लक्ष्य छ । जसका लागि ५ अर्ब २० करोड रुपैयाँ बजेट विनियोजन गरिएको छ । आउँदो वर्षदेखि नै सिद्धबाबा सुरुङमार्ग निर्माण थाल्नुका साथै दुम्कीबासबर्दघाट, कुलेखानीभीमफेदी, खुर्कोटचियाबारी, मझिमटारशक्तिखोर, ब्याउलीढुंगाइमिल्चा खोला, सुर्खेतरानीघाटभुरीगाउँ सुरुङमार्गको अध्ययन सम्पन्न गर्ने सरकारले जनाएको छ । चार भन्ज्याङ चार सुरुङमार्ग को अवधारणाअनुसार काठमाडौं उपत्यकाका बाँकी भन्ज्याङ टोखाछहरे, गोदावरीपनौती र साँगाबनेपा खण्डमा सुरुङमार्ग बनाउन पनि सम्भाव्यता अध्ययन गरिने भएको छ ।"
सर्वोच्चले रोकेको निजगढ विमानस्थल सरकारले बनाउने,"काठमाडौं (कास) सर्वोच्च अदालतले रोकेको निजगढमा सरकारले अन्तर्राष्ट्रिय विमानस्थल बनाउने भएको छ । सर्वोच्चको पूर्ण फैसला नआउँदै सरकारले बजेटमार्फत निजगढलाई अघि बढाउने योजना सार्वजनिक गरेको छ । निजगढमा अन्तर्राष्ट्रिय विमानस्थल निर्माणको लगानी ढाँचा निर्धारण गरी लगानी बोर्डमार्फत आयोजना विकास अघि बढाइनेछ, अर्थमन्त्री जनार्दन शर्माले भने । यात्रुको चाप कम गर्न त्रिभुवन अन्तर्राष्ट्रिय विमानस्थल र गौतम बुद्ध अन्तर्राष्ट्रिय विमानस्थलमा नयाँ टर्मिनल भवन निर्माण गर्न बजेट विनियोजन गरिएको छ । सरकारले नागरिक उड्डयन प्राधिकरणलाई पुनःसंरचना गरी सेवा प्रदायक र नियामकका रूपमा छुट्टाछुटै निकाय स्थापना गर्ने भएको छ ।"
खेलकुदमा ०१४ प्रतिशतमात्रै,"(काठमाडौं)  अन्तर्राष्ट्रिय प्रतियोगितामा नेपाली खेलाडीले प्रतिस्पर्धा गर्दा सधैं देशको प्रतिष्ठासँग जोड्ने गरिन्छ । खेलाडीलाई देशको गहना भनिन्छ, खेलकुदलाई गर्व गर्न मिल्ने क्षेत्र मानिन्छ । तर, सरकारको बजेटमा भने खेलकुद सधैं उपेक्षित हुँदै आएको छ । त्यसक्रमले नयाँ आर्थिक वर्षमा पनि निरन्तरता पायो । अघिल्लो वर्ष ०१७ प्रतिशत बजेट पाएको युवा तथा खेलकुद मन्त्रालयका लागि यसपालि (२०७९८०) ०१४ प्रतिशत विनियोजन गरिएको छ ।अर्थमन्त्री जनार्दन शर्माद्वारा संघीय संसदमा आइतबार प्रस्तुत गरिएको बजेटमा आव २०७९८० का लागि युवा तथा खेलकुद मन्त्रालयलाई २ अर्ब ४६ करोड विनियोजन गरिएको छ । अघिल्लो वर्षको तुलनामा २८ करोड घटेको हो । राष्ट्रिय खेलकुद परिषद् (राखेप) का लागि २ अर्ब ९ करोड विनियोजन गरेको छु, मन्त्री शर्माले भने, एक स्थानीय तह ः एक खेलग्राम कार्यक्रमलाई निरन्तरता दिएको छु । बाँकेको कोहलपुरमा महिला क्रिकेट एकेडेमी तथा रंगशाला निर्माणका लागि आवश्यक बजेट विनियोजन गरेको छु । धनगढीको फाप्लामा अन्तर्राष्ट्रिय मापदण्डअनुसार क्रिकेट रंगशाला तथा खेलग्राम निर्माण गरिनेछ । खेल पूर्वाधारतर्फ ८७ करोड विनियोजन गरेको छु ।युवा तथा खेलकुद मन्त्रालयका लागि विनियोजित बजेटमा चालुतर्फ १ अर्ब ५६ करोड २२ लाख छ भने पुँजीगततर्फ ८९ करोड २८ लाख छ । अघिल्लो आव २०७८७९ मा युवा तथा खेलकुद मन्त्रालयले २ अर्ब ७४ करोड पाएको थियो । त्यो बजेट २०७७७८ को तुलनामा ३८ करोड बढी थियो ।बजेटमा खेलकुद विकासका लागि २० वर्षे गुरुयोजना तयार गरी कार्यान्वयन गर्ने, निजी क्षेत्रलाई खेल विश्वविद्यालय खोल्न प्रोत्साहन गर्ने र विदेशी क्लबहरूलाई नेपालमा फ्रेन्चाइज लिग आयोजना गर्न अनुकूल वातावरण निर्माण गर्ने उल्लेख गरिएको छ । खेलकुद संघहरूको संस्थागत क्षमता अभिवृद्धि गर्दै संघको भूमिका प्रभावकारी बनाउने, खेलाडी र प्रशिक्षकका क्षमता विकासका कार्यक्रम सन्चालन गर्ने, खेलाडीलाई प्रोत्साहन गर्ने, राष्ट्रिय तथा अन्तर्राष्ट्रिय प्रतियोगितामा सहभागी हुने खेलाडी र प्रशिक्षकको बीमा गर्ने, खेल संघलाई दिइरहेको अनुदान वृद्धि गर्ने पनि जनाइएको छ ।गण्डी प्रदेशमा असोजमा गर्ने निर्णय गरिएको नवौं राष्ट्रिय खेलकुदबारे मन्त्री शर्माले भने, नवौं राष्ट्रिय खेलकुद आयोजनाका लागि आवश्यक रकम विनियोजन गरिएको छ । दसौं राष्ट्रिय खेलकुद (कर्णालीमा हुने) को लागि आवश्यक पूर्वाधार तयार गरिनेछ ।केही नयाँ योजनाएक दशकयता धनगढीमा अभियानको रूपमा रहेको फाप्ला अन्तर्राष्ट्रिय क्रिकेट रंगशाला र खेलग्राम निर्माण गर्नेसहितका केही नयाँ योजना ल्याइएको छ । धुर्मुससुन्तली फाउन्डेसनले निर्माण पूरा गर्न नसकेको चितवनको गौतम बुद्ध क्रिकेट रंगशालाको निर्माण कार्य प्रदेश र स्थानीय तहसँग सहकार्य गर्दै पूरा गर्ने जनाइएको छ ।अर्थमन्त्री शर्माले महोत्तरीको मटिहानी, चितवनको कठार र पूर्वी नवलपरासीको मध्यविन्दुमा स्थानीय तह र निजी क्षेत्रको सहकार्यमा अत्याधुनिक रिक्रिएसन सेन्टर स्थापना गर्ने नयाँ योजना ल्याएका छन् । त्यस्तै, कीर्तिपुर अन्तर्राष्ट्रिय क्रिकेट रंगशाला (त्रिवि मैदान) लाई रात्रिकालीन खेल खेल्न सकिने गरी स्तरोन्नति गर्न आवश्यक रकम विनियोजन गरिएको छ । एसियाली र ओलम्पिक खेलकुदमा पदक प्राप्त गर्ने खेलाडीलाई आजीवन मासिक जीवन वृत्तिको व्यवस्था गर्ने भएको छ । खेलकुद पर्यटन प्रवर्द्धनका लागि सार्वजनिक निजी साझेदारीमा साहसिक तथा पर्वतीय खेलकुदका पूर्वाधार निर्माण तथा सञ्चालन गर्न प्रोत्साहन गर्ने योजना अघि सार्दै मन्त्री शर्माले जुम्लाको टोप्ला पाटनलगायतमा हाइअल्टिच्युड स्पोर्ट्स एन्ड ट्रेनिङ सेन्टर स्थापना गर्न आवश्यक रकम विनियोजन गरेर उक्त कार्यक्रमलाई निरन्तरता दिएका छन् । काठमाडौंको मूलपानीमा निर्माणाधीन अन्तर्राष्ट्रिय क्रिकेट रंगशाला आउने वर्ष पूरा गर्ने पनि जनाएइको छ ।ॅथप ध्यानाकर्षण आवश्यकखेलकुदप्रति सरकारले प्राथमिकताको तह बढेको छ । यो सकारात्मक पक्ष हो । समग्र खेलकुदकर्मीको तर्फबाट सरकारलाई धन्यवाद दिन चाहन्छु, नयाँ बजेटबारे राखेपका सदस्यसचिव टंकलाल घिसिङले भने, देशको प्रतिष्ठासँग जोडिएको खेलकुद आर्थिक गतिविधिको केन्द्र पनि हो । त्यस हिसाबले खेलकुदलाई जति स्थान (प्राथमिकता) दिनुपर्ने हो त्यसतर्फ खेलकुद क्षेत्रले सरकारको थप ध्यानकर्षण गराउन आवश्यक छ । खेलकुदलाई अझै प्राथमिकतामा राख्न आवश्यक छ । खेलाडीलाई सेवासुविधा वृद्धि गर्न आवश्यक छ, त्यसको व्यवस्थापन सरकारले गर्नुपर्छ ।नेपाल ओलम्पिक कमिटीका महासचिव नीलेन्द्रराज श्रेष्ठले भने, पूर्वाधारमा धेरै कम भयो । उल्लेखयोग्य योजना केही नभएजस्तो देखियो । प्रस्ताव गर्दा धेरै कुरामा गरिएको थियो तर बजेट परम्परागत रूपमै आयो । परिवर्तन केही देखिएन । खेलकुद विश्वविद्यालय पहिला पनि बजेटमा थियो र यसको कुरा भएकै धेरै भइसक्यो । यसको योजना मात्रै भयो, बजेट छुट्याएको देखिएन । उनले थपे, खेलाडीलाई साथ दिने पनि ओलम्पिकसँग जोडियो । हाम्रा लागि अेओलम्पिक पदक धेरै टाढाको कुरा हो, सपनाको कुरा हो । सबै खेलाडीलाई संरक्षण गर्न सकिँदैन तर एउटा स्तरमा पुगेकालाई संरक्षण गर्नुपर्छ त्यो देखिएन ।"
तीर्थले जिते एभरेस्ट म्याराथन,"(स्याङबोचे, सोलुखुम्बु)  संसारकै सबैभन्दा उच्च स्थानमा दौडँदै त्रिभुवन आर्मी क्लबका धावक तीर्थबहादुर तामाङले १७ औं तेन्जिङहिलारी एभरेस्ट म्याराथनको उपाधि जितेका छन् । उनले आइतबार सगरमाथा आधारशिविरदेखि नाम्चेसम्मको ४२ दशमलब १९ किमिको दूरी ३ घण्टा ५१ मिनेट ०९ सेकेन्डमा पूरा गरे । राजकुमार राजभण्डारीे ३ घण्टा ५१ मिनेट ५९ सेकेन्डबाट दोस्रा भए । स्थानीय धावक सुमन कुलुङ ३ घण्टा ५३ मिनेट १० सेकेन्डबाट तेस्रो भए । उनीहरू खुला म्याराथनतर्फ विजेता भएका हुन् । महिलातर्फ म्याराथनको उपाधि पूर्णिमाया राईले जितिन् । उनले ५ घण्टा १९ मिनेट १५ सेकेन्डमा दौड पूरा गरिन् । दोस्रो र तेस्रो क्रमशः अमलधानी राई र सेविका राई विजयी भए । उनीहरूले क्रमशः १ लाख, ७५ हजार र ५० हजार पुरस्कार प्राप्त गरे । म्याराथनका लागि लुम्बिनीस्थित विश्व शान्तिद्वीपको ज्योति लुम्बिनी टर्च (बुद्ध फ्लेम) सगरमाथा बेसक्याम्प पुर्याइएको थियो । लुम्बिनी टर्चलाई बेसक्याम्प परिक्रमा गराई आइतबार बिहान ७ बजे म्याराथन सुरु गरिएको थियो । ७३ वर्षीय ब्राजिलियन धावक विल्सन कार्लोस ब्रोन्ज कोत्रिमले टर्च उचालेर दौड सुरु गरे । सगरमाथामा पहिलो पटक एडमन्ड हिलारी र तेन्जिङ नोर्गे शेर्पाले ६९ वर्षअघि सन् १९५३ मे २९ मा पाइला राखेको दिनको सम्झनामा म्याराथन हुँदै आएको छ । कोभिड१९ का कारण दुई वर्ष रोकिएको म्याराथनको यो १७ औं संस्करण हो । लुम्बिनीदेखि बुद्ध फ्लेम ओलम्पियन वैकुण्ठ मानन्धरले नाम्चेसम्म ल्याएका थिए । विश्वकै अग्लो स्थानमा दर्गुन पाउनु सबैका लागि गर्वको अनुभूति हुन्छ, म्याराथनका परिकल्पनाकार विक्रम पाँडेले भने, साहसिक रोमाञ्चक अनुभव उस्तै पाउँछन् । म्याराथन बेसक्याम्पको सिरानस्थित खुम्बु आइसफल छेउबाट सुरु भएको हो । करिब ३ किमि हिउ छिचोल्दै खेलाडी अघि बढेका थिए । लालीगुराँसको मनमोहक रसस्वादन लिँदै ट्रेल रनिङको आनन्द लिँदै दौड्नुमा आनन्दको सीमा नभएको धावक सुमन कुलुङले बताए । ३५ वर्षे तीर्थले एक लाख रुपैयाँ पुरस्कार जिते । राजकुमार र सुमनले क्रमशः ७५ हजार र ५० हजार जिते । संसारकै अग्लो ठाउँमा दौडेर पुरस्कार जित्दा निकै खुसी छु, विजेता तीर्थले भने, दौड्न पूरा गर्न निकै कठिन र जोखिम भए पनि दगुर्दा सबै दुःखकष्ट भुलें । प्रतियोगितामा २५ मुलुकका ६७ पुरुष र २९ महिला तथा नेपाली ४८ पुरुष र ११ महिला सहभागी थिए । विदेशीतर्फ म्याराथनमा स्विस धावक बेनहर्ड विजेता हुँदा रोमानियाका ड्रागोस र बेलायतका बेन्जामिन क्रमशः दोस्रा र तेस्रा भए । २१ किमि खुला हाफ म्याराथनको उपाधि सबै विदेशीले जिते । जर्मनीकी भेरेना स्केलिमियारले जितिन् । उनले ३ घण्टा ६ मिनेट ३४ सेकेन्डमा पुरा गरेर उपाधि जितिन् । रोमानियाकी एलेना फुर्तुेले ३ घण्टा २८ मिनेट १७ सेकेन्डबाट दोस्रो भइन् । जर्मन नागरिक डाइटमर स्टुप्ट ३ घण्टा ३० मिनेट १९ सेकेन्डबाट तेस्रो भए । प्रथम, द्वितीय र तृतीय हुनेलाई क्रमशः ५० हजार, ३५ हजार र २५ हजार पाऐ । ६० किमि खुला अल्ट्रा म्याराथन अर्जुन राई कुलुङले जिते । दोस्रो र तेस्रो क्रमशः गोपाल तामाङ र दुर्गाराज बुढा भए । उनीहरूले क्रमशः १ लाख, ७५ हजार र ५० हजार पुरस्कार प्राप्त गरे । विश्वकै कठिन र हाइअल्टिच्युड लाग्ने ठाउँमा दौड पूरा गर्न सबै लालयित हुन्छन्, इभेन्ट म्यानेजर शिखर पाण्डेले भने ।"
रियलको राज,"पेरिस (एएफपी) भिनिसियस जुनियरले खेलको एकमात्र गोल गरेपछि रियल म्याड्रिडले लिभरपुललाई १० ले पन्छाउँदै शनिबार पेरिसमा युरोपेली च्याम्पियन्स लिगको फाइनल जितेको छ । यससँगै रियलले युरोपकै सर्वाधिक सफल क्लबको उपाधि कीर्तिमान संख्या १४ पुर्यायो ।रंगशालाबाहिर समस्या भएपछि आधा घन्टा ढिला सुरु भएको फाइनलमा ब्राजिलियन विंगर भिनिसियसले फेड भाल्भेर्डेको क्रसमा ५९ औं मिनेटमा गोल गर्दै स्टाड डे फ्रान्समा रियललाई अग्रता दिलाएका थिए । त्यसपछि लिभरपुल बराबरीका लागि गोल गर्न असफल रह्यो । योर्गन क्लोपको टिम स्पेनी महारथीविरुद्ध च्याम्पियन्स लिगको फाइनलमा पाँच वर्षयता दोस्रोपल्ट पराजित भएको हो ।लिभरपुलले राम्रो गर्न सक्थ्यो । तर, रियलका गोलकिपर थिबाउट कोर्टियसले उत्कृष्ट प्रदर्शन गर्दै साडियो मानेको प्रहार पहिलो हाफमा रोकिदिए । इंग्ल्यान्डको एफए कप र लिग कप जितेको लिभरपुल प्रिमियर लिगको उपाधि होडमा म्यानचेस्टर सिटीसँग एक अंकले मात्रै चुकेको थियो । सातौंपल्ट च्याम्पियन हुँदै एसी मिलानको स्तरमा पुग्ने लिभरपुलको प्रयास पेरिसमा पनि सफल भएन ।यी खेलाडीहरूले सिजनमा उत्कृष्ट प्रदर्शन गरे । दुई प्रतियोगिता जित्न सकेनौं । निकै सानो सम्भावनाको अन्तरमा जित्न सकेनौं, क्लोपले भने । रियलले ९ सिजनयता पाँचौंपल्ट च्याम्पियन्स लिग जितेको हो । कार्लो एन्सेलोट्टीले टिमले स्पेनी उपाधि पनि जितेको थियो र उनी युरोपेली क्लब फुटबलको सबैभन्दा ठूलो उपाधि चारपल्ट जित्ने पहिलो प्रशिक्षक भए । उनले यसअघि रियल (सन् २०१४), एसी मिलान (२००३ र २००७) मा जितेका थिए ।आफैंलाई कीर्तिमानी मान्छे बताउने एन्सेलोट्टीले भने, हामीले खेललाई धेरै राम्रोसँग व्यवस्थापन गर्यौं । यहाँ (रियल) गत वर्ष आउनु भाग्य थियो र सिजन उत्कृष्ट रह्यो । उत्कृष्ट क्लब, निकै राम्रो स्तर र मानसिक चरित्र भएको वास्तवमै राम्रो टिम हो । सन् २०१८ मा किभमा भएको फाइनलमा हारेको लिभरपुलले खेल नियन्त्रण गर्दै रियलविरुद्ध बदला लिनसक्ने देखिएको थियो । तर, मोहम्मद सलाहको प्रहारमा पनि कोर्टियस बाधक भइदिए । करिम बेन्जेमाले पहिलो हाफको अन्त्यतिर गोल गरे पनि भार चेकिङमा उनी अफसाइड देखिए ।"
