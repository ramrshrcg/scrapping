शीर्षक,विवरण
अपराधीको सट्टा जेलमा राखिएका दलित किशोरको ज्यान गयो,"(नेपालगन्ज)जेलभित्रको भीडमा दुई जना पात्र । एउटामाथि मोबाइल चोरीको र अर्कामाथि हातहतियार र फिरौतीसहित गम्भीर अपराधको अभियोग । चोरी कसुरमा एक वर्षको जेल बसाइपछि छुट्नुपर्ने व्यक्तिको नाममा हातहतियार मुद्दाका अभियुक्त बाहिर निस्कन्छन्, चोरीका अभियुक्त भने जेलमै रहन्छन् । चलचित्रमा भए यो कथा रोमाञ्चक हुन सक्थ्यो, तर वास्तविक जीवनमा दर्दनाक छ किनभने जेलमै रहेका ती व्यक्ति नाबालक थिए र उनी रोल्पा जिल्ला कारागारमा मृत भेटिएका छन् । पटकपटक जेल परेका खतरनाक अभियुक्तलाई बाहिर निकाल्न नाबालक दलित युवाको जीवन बर्बाद बनाउने योजनाकारहरूलाई दण्डित गर्न पीडित परिवारले सरकारसँग माग गरिरहेको छ । समाचारका एक प्रमुख पात्र हुन् सुर्खेतको बराहताल१ घोडाआँखेका विजयविक्रम शाह । पेस्तोल, पाँच मोबाइल र १५ सिमकार्डसहित २३ फागुन ०७४ मा उनी नेपालगन्जबाट पक्राउ परेका थिए । विभिन्न नम्बरबाट फोन गरी धम्की दिने र लाखौं फिरौती माग्ने धन्दामा सक्रिय उनीविरुद्ध नेपालगन्जका केशरबहादुर आलेलगायत पाँच जनाले प्रहरीमा उजुरी गरेका थिए । फिरौती नदिए ज्यान मार्ने धम्कीसहित फोन र म्यासेजबाट आतंकित बनाएको आरोपमा अनुसन्धान गर्दा प्रहरीले उनलाई एक होटलमा छापा मारी साथीहरूसहित पक्राउ गरेको थियो । अनुसन्धानपछि सरकारी वकिल कार्यालय बाँकेले संगठित अपराध निवारण ऐनअनुसार आपराधिक लाभ (फिरौती) मा जिल्ला अदालत बाँकेमा मुद्दा दर्ता गरायो । ३० असार ०७६ मा न्यायाधीश रामप्रसाद बस्यालको इजलासले शाहलाई असुली धन्दाको मुख्य योजनाकार ठहर गर्दै पाँच वर्ष कैदको फैसला गर्यो । उनका अन्य सहयोगीहरूमध्ये केहीलाई साढे दुई वर्ष र केहीलाई तीन वर्ष कैद भयो । तर शाहका लागि मुद्दा र सजाय भने नौलो थिएन । हातहतियार खरखजाना मुद्दामा उनी यसअघि नै दुई वर्ष कैद बसेका थिए । अझ कारागारबाट कैदी भागेभगाएकोमा एक वर्ष दुई महिना २३ दिन थप कैद पनि भएको थियो । त्यस्तै नागरिकता कीर्ते गरेको मुद्दामा पनि तीन वर्ष कैद भएको थियो । गम्भीर अपराधको पृष्ठभूमि भएका शाहले फेरि पनि अपराध गरेको विषय जिल्ला अदालतको फैसलामा पनि उल्लेख छ । उता तीन वर्षअघि नेपालगन्जमा सुन्दर हरिजन पक्राउ परे, १६ भदौ ०७६ मा दुईतले घरभित्र छिरेर मोबाइल चोरी गरेको आरोप उनीमाथि थियो । जिल्ला अदालतले पुर्पक्षका लागि उनलाई जेल पठाउने आदेश दियो । तर सुन्दरलाई कसरी जेल पठाइयो भन्ने प्रश्न गम्भीर छ । किनकि पक्राउ पर्दा उनको उमेर १७ वर्ष ३ महिना मात्र थियो । नेपालगन्ज उपमहानगरपालिकाबाट कान्तिपुरले निकालेको जन्मदर्ताको प्रतिलिपिअनुसार उनी नेपालगन्ज२ घरबारीटोलमा २ जेठ ०५९ मा जन्मिएका हुन् । बालबालिकासम्बन्धी ऐनले १८ वर्ष नपुगेकालाई नाबालिग मान्छ । नाबालिगले कसुर गरेको ठहर भए कारागार होइन, बालसुधार गृहमा पठाउनुपर्ने स्पष्ट व्यवस्था छ । तर बाँके जिल्ला अदालतले उनलाई पुर्पक्षका लागि कारागार चलान गर्यो । नाबालकलाई कारागार पठाउने जिल्ला अदालतको निर्णयले सुन्दरमाथि मात्र होइन, देशकै प्रचलित कानुनमाथि नै ज्यादती गरेको बाँकेकै कानुन व्यवसायीहरूको भनाइ छ । ६ महिना मुद्दा चलेपछि त्यसै वर्षको ९ चैतमा जिल्ला न्यायाधीश दिलीपराज पन्तले सुन्दरलाई एक वर्ष कैद र १० हजार रुपैयाँ जरिवाना हुने फैसला गरे । कानुन व्यवसायीहरूका अनुसार सुन्दरमाथि बाँके अदालतको यो दोस्रो ज्यादती हो । बालबालिकासम्बन्धी ऐनको दफा ३६ (४) भन्छ, १६ वर्ष नाघेका तर १८ वर्ष नपुगेका बालबालिकाको दोष प्रमाणित भए वयस्कलाई हुने सजायको दुई तिहाइ मात्र सजाय हुन्छ । उक्त कानुनअनुसार एक तिहाइ सजाय घटाइदिनुपर्नेमा त्यसो नगरी जिल्ला न्यायाधीश पन्तले फैसलामा लेखेका छन् प्रतिवादी सुन्दर हरिजनलाई एक वर्ष कैद हुने फैसला भएकाले पक्राउ परेको मिति ०७६ भदौ १९ देखि गणना हुने गरी ०७७ भदौ १८ सम्म थुनामा राख्नू । १० हजार रुपैयाँ जरिवाना नतिरेमा ३०० रुपैयाँ बराबर एक दिन हुने गरी थप अवधि थुनामा राख्न पनि अदालतले आदेश दियो । अन्तिम फैसला भएपछि पनि उनलाई सुधारगृह पठाउनुपर्ने थियो, तर कारागार चलान गरियो । सुन्दरमाथि प्रहरीले त्यसअघि नै ज्यादती सुरु गरेको थियो । मोबाइल चोरीको घटना दर्ता हुनु दुई महिनाअघि २९ असार ०७६ मा पनि प्रहरीले उनलाई बाटोमा रोकेको थियो । सुन्दर र उनका एक साथीले हामीलाई किन रोकेको भनेर सोधेपछि प्रहरीसँग वादविवाद भयो । तर त्यही विषयलाई बढाएर प्रहरीले पक्राउ मात्र गरेन, राष्ट्रसेवकको कर्तव्य पालनामा अवरोध गरेको आरोपमा अदालतमा मुद्दा पनि चलायो । कुनै राष्ट्रसेवकले आफ्नो कर्तव्य पालना गर्ने सिलसिलामा गैरकानुनी भेला वा हुलदंगा रोक्ने कुनै काम गर्दा कसैले बाधा विरोध पुर्याउन हुँदैन भन्ने कानुनी व्यवस्थाअनुसार उनीहरूलाई पक्राउ गरिएको हो, प्रहरी हवल्दार दीपेन्द्रबहादुर शाहीले अदालतमा बुझाएको लिखतमा भनेका छन् । यसरी प्रहरी आफैंले प्रतिवेदन उठाएर सुन्दर र उनका साथीलाई २२ दिनसम्म हिरासतमा राखेको थियो । त्यस्तै एक वर्ष कैद र १० हजार रुपैयाँसम्म जरिवाना माग गर्दै अदालतमा मुद्दा पनि चलायो । पहिलो मुद्दामा जिल्ला न्यायाधीश खडानन्द तिवारीले साउन २० मा सुन्दर नाबालिग भएको भन्दै पुर्पक्षका लागि थुनामा पठाउन नमिल्ने भएकाले परिवारको जिम्मामा छाड्न आदेश दिएका थिए । त्यसको एक महिनाभित्रै उनलाई मोबाइल चोरीको आरोपमा पक्राउ गरियो, मुद्दा चलाइयो र जेलसमेत पठाइयो । एउटा दलित बालकमाथि पूरै संरचना मिलेर ज्यादती किन गरिएको थियो, परिवारले यही प्रश्न सोधेको छ । राष्ट्रसेवकलाई कर्तव्य पालनामा अवरोध गरेको मुद्दामा अन्तिम फैसला एक वर्षपछि ३१ असार २०७७ मा मात्र आयो । न्यायाधीश तिवारीले सुन्दरको दोष ठहर गर्दै तीन हजार रूपैयाँ जरिवाना हुने फैसला गरे, सुन्दर त्यसअघि नै २२ दिन थुनामा बसिसकेको भन्दै उनको जरिवाना असूल उपर भइसकेको फैसला भयो । तर त्यतिन्जेल मोबाइल चोरीको अर्को अभियोगमा उनी रोल्पा कारागार चलान भइसकेका थिए । बाँके जिल्ला अदालतकै न्यायाधीश तिवारीले ०७६ साउनमा नाबालिग भएको भन्दै कारागार नपठाएर परिवारको जिम्मा लगाएकामा त्यसको तीन महिनापछि (असोज २ मा) चोरी मुद्दाको पुर्पक्षसम्बन्धी सुनुवाइ हुँदा सोही अदालतका अर्का न्यायाधीश पन्तले उनलाई बालिगसरह कारागार पठाइदिए । त्यसै वर्षको चैतमा अन्तिम फैसला गर्दा पनि उनै न्यायाधीशले न बालसुधार गृहमा पठाउन भने, न नाबालिगलाई हुने छुट दिए । ती नाबालकलाई जसरी पनि समात्ने मनसायमा प्रहरी किन लागेको देखियो, अनि एउटै अदालतका एक न्यायाधीशले नाबालक मानेका व्यक्तिलाई लगत्तै अर्का न्यायाधीशले कसरी बालिग माने ? यो सबको उद्देश्य उनलाई जसरी पनि जेल पठाउने योजना थियो भन्ने बुझिन्छ, बाँकेका एक कानुन व्यवसायीको भनाइ छ । सुन्दर भदौ ०७६ मा बाँके कारागार पुग्दा त्यसको दुई वर्षअघि नै जेल परेका विजयविक्रम शाह पनि त्यहीं थिए । २८ मंसिर ०७७ मा दुवै जनालाई नाटकीय रुपमा सँगै रोल्पा कारागार सरुवा गरियो । एक वर्षको सजाय तोक्दा अदालतले स्पष्ट आदेश दिएको थियो, भदौ १८, ०७७ सम्म थुनामा राख्नू । त्यस्तै १० हजार जरिवाना तिर्न नसकेमा दिनको तीन सयका दरले हिसाब गरी थप एक महिना उनी जेल बस्नुपर्ने थियो । तर त्यसको पनि दुई महिनापछि २८ मंसिरसम्म उनलाई जेलमा किन राखियो ? अझ त्यसपछि रोल्पा कारागार किन पठाइयो भन्ने प्रश्न गम्भीर छ । कानुन व्यवसायी भन्छन्, अन्य मुद्दा लगाइएको पनि हुन सक्छ, तर सबै योजनाको एउटा मात्र उद्देश्य उनलाई जसरी पनि जेल पठाउने भन्ने देखिन्छ । जब दुवै जनालाई रोल्पा कारागार पुर्याइयो, सनाखत गर्ने बेलामा परिचय बदलिएको थियो । सुन्दर हरिजनलाई हातहतियार र फिरौतीको संगठित अपराध गर्ने विजयक्रिम शाहका रूपमा कारागारले बुझ्यो, त्यस्तै सुन्दर हरिजनका रूपमा विजयविक्रमलाई बुझबुझारथ गरियो । त्यो बेला सुन्दर १८ वर्ष पुगेका थिए, विजय २७ वर्षका । उनीहरूका फोटोलगायतका परिचय हुनुपर्ने हो, तर कारागारले साटफेर गरिएको परिचयमा दुई जनालाई जेलमा राख्यो । उनीहरू ८ मंसिर ०७७ मा रोल्पा कारागार पुगेका थिए । एक महिना २० दिनपछि पुस २८ मा सुन्दर हरिजनको नामबाट विजयविक्रम शाह जेलबाट बिदा भए । खासमा उनी फागुन २०७९ सम्म जेलमै बस्नुपर्ने थियो तर दुई वर्षअघि २८ पुस ०७७ मै छुटे । किनकि उनी सुन्दर हरिजन बनाइएका थिए । नेपालगन्जका सुन्दरलाई भने विजयविक्रम शाह बनाएर थप दुई वर्ष जेल बस्न लगाइयो । षड्यन्त्रपूर्ण योजनाबिना यत्रो ज्यादती कसरी हुन्छ ? रोल्पा कारागारका जेलर विशाल खनाल भन्छन्, यो अढाई वर्ष पुरानो विषय रहेछ, म डेढ महिनाअघि मात्रै रोल्पा आइपुगेको हुँ । कागजात हेर्दा शाह र हरिजनलाई प्रहरीको एउटै गाडीमा रोल्पा ल्याइएको देखिन्छ ।विजयविक्रम बाहिर निस्किएको अढाई वर्षपछि पनि उनको नाममा सुन्दर जेलमै थिए । तर, १० दिनअघि जेठ ४ को साँझ कैदी गणना गर्दा एक जना कम पाइयो । खोजी गर्दा सुन्दर शौचालयमा झुन्डिएको अवस्थामा भेटिए । उनी मृत भइसकेको पुष्टि भएपछि प्रहरीले नेपालगन्जस्थित हरिजन परिवारलाई होइन, सुर्खेतस्थित शाहको घरमा सम्पर्क गरेर खबर दियो, जेलमा रहेका तपाईंका छोरा विजयविक्रम शाहले आत्महत्या गरेका छन् । तर आमाले सिधै अस्वीकार गर्दै भनिन्, मेरो छोरो कारागारमै छैन । ऊ त ६ महिनापहिले नै भारत गइसकेको छ ।मृतक की आमाले नै मेरो छोरा त भारततिर छ भनेपछि चकित भएको रोल्पा प्रहरी प्रमुख (डीएसपी) विनोद घिमिरे बताउँछन् । तर कारागारमा दाखिल गरिएका सबै कागजातले मृतक विजयविक्रम शाह नै भएको खुलाउँथ्यो । प्रहरीले मृतकले त्यसअघि जेलबाट परिवारलाई सम्पर्क गर्ने फोन पत्ता लगाएर मोबाइल नम्बरमा सम्पर्क गर्यो । नेपालगन्ज घरबारीटोलस्थित राजकुमार हरिजनले फोन उठाए । उनले जवाफ फर्काए को विजयविक्रम ? म चिन्दिनँ । रोल्पा जेलमा त मेरो भाइ सुन्दर हरिजन छ । बेलाबेलामा फोन गर्छ । केही समयपछि नेपालगन्जका एक प्रहरी आएर राजकुमारलाई मोटरसाइकलमा राखेर रोल्पा पुर्याए । भाइको शव देखेर मलाई चक्कर आइहाल्यो । जेलर र प्रहरीले छिटो लास बुझ्न दबाब दिए । म भाउन्न भएको थिएँ, केही गर्न, केही भन्न सकिनँ । उनीहरू आफैंले मेरो औंला उठाएर कागजमा ल्याप्चे लगाइदिए, उनले कान्तिपुरसँग भने ।राजकुमारले शव आफ्नो भाइ सुन्दरको भएको बताएपछि नयाँ कागज बनाई अस्पताल पुर्याएर पोस्टमार्टम गरियो, शव राजकुमारको जिम्मा लगाइयो । भाइले आत्महत्या गर्यो भनिएको छ, तर एकदुई दिनअघि मात्रै उसले आफ्नो छुट्ने बेला भइसक्यो भनेर ६ हजार रुपैयाँ मागेको थियो । मैले नेपालगन्ज गएर आईएमई गरिदिएपछि बहुत खुसी हुँदै फोन गरेको थियो । दुई दिनपछि उसले किन आत्महत्या गर्थ्यो ? उनी विश्वास गर्न तयार छैनन् । कारागारको शौचालयमा कालो गलबन्दीमा झुन्डिएको अवस्थामा भेटिएका सुन्दरले आत्महत्या गरेको जेल प्रशासन र प्रहरीको दावी छ । नेपालगन्जमा रहेको हरिजन परिवारले भने आफ्नो निरक्षर सन्तानलाई अर्कैको सजाय भुक्तान गर्न लगाइएको र त्यसको रहस्य खुल्न थालेपछि हत्या गरिएको दाबी गरेको छ ।हरिजन परिवारका तीन भाइमध्ये जेठा राजकुमार अहिले २४ वर्षमात्रै भएका छन् । उनी भन्छन्, मेरो भाइ भर्खर २० पुग्दै थियो, विजयविक्रम २९ वर्षको । विजयविक्रम सुर्खेतको शाह हो, हामी नेपालगन्जका हरिजन । जेलका हाकिमले कसरी थाहा पाउँदैनन् ? राजकुमारको यो प्रश्नको जवाफ जेल प्रशासन र प्रहरीसँग छैन । हिरासतमा भएको मृत्युबारे छानबिन गर्न कारागार व्यवस्थापन विभागले निर्देशक झरेन्द्र चापागाईंको नेतृत्वमा समिति बनाएको छ । निर्देशक चापागाईं भन्छन्, विजयविक्रम शाहलाई भएको सजाय सुन्दर हरिजनले भुक्तान गर्दै गरेको पाइयो, शाह भने डेढ वर्षअघि नै जेलबाट भागिसकेको भन्ने पुष्टि भएको र हरिजनको मृत्युको कारण आत्महत्या नै भएको पुष्टि भएको छ । तर एक जना व्यक्तिको नाममा अर्को व्यक्ति कसरी छुट्यो भन्ने प्रश्नमा उनी भन्छन्, त्यो त विजयविक्रम शाहलाई पक्राउ नगरेसम्म भन्न सकिने अवस्था रहेन । जब कि यति ठूलो षड्यन्त्र एक्ला विजयविक्रमले पूरा गर्न सक्दैनन् । यसमा प्रहरी, सरकारी वकिल, अदालत प्रशासन र कारागारका कोको संलग्न छन्, सबैमाथि छानबिन गरी हदैसम्मको सजाय दिनुपर्ने कानुन व्यवसायीहरूको भनाइ छ । बालकलाई बलपूर्वक नाम फेर्न लगाइएको हुन सक्छ, प्रलोभनमा फसाइएको हुन सक्छ, जसरी पनि उसको जीवन वर्वाद पारिएको छ । एउटा नाबालकलाई जेल पठाउने योजनामा सहयोग गरेका न्यायाधीशलाई पनि जवाफदेह बनाउनुपर्छ, नेपालगन्जका एक कानुन व्यवसायी भन्छन् ।मृतकको परिवार पनि निरक्षर सुन्दरको सोझोपनको फाइदा उठाएर शाह र जेल प्रशासनको मिलोमतोमा फसाइएको दाबी गर्छ । रोल्पाबाट शव बुझेर ल्याए पनि हरिजन परिवारले अझै सुन्दरको अन्तिम संस्कार गरेको छैन । छानबिन भएर सत्यतथ्य सार्वजनिक नभएसम्म अन्तिम संस्कार गर्न सक्दैनौं, हाम्रो छोरालाई कसले मार्यो, किन मार्यो ? थाहा नपाई कसरी संस्कार गर्ने ? आमा राधादेवी प्रतिप्रश्न गर्छिन् । ६० वर्षीय बुबा बाबुलाल प्यारेलाइसिसबाट ग्रस्त छन् ।सुन्दरको शव नेपालगन्जस्थित नर्सिङ होममा छ, घरबारीटोलस्थित दुई कोठे घरमा परिवारले आजसम्म कहिल्यै जोड्न नपाएका महँगा लत्ताकपडा र विद्युतीय सामग्री आइपुगेका छन् । सुन्दर कारागारमा रहँदा उनैले भोगचलन गर्दै आएका सामानलाई जेल प्रशासनले शवसँगै पठाइदिएको हो । यी अर्काका सामान छोराको लाससँगै आइपुगेका छन्, हामीलाई के काम ? एक सातादेखि आँगनमै रहेका सामान देखाउँदै सुन्दरकी आमा राधादेवीले भनिन् । विपन्न परिवारका सदस्य सुन्दरलाई यति धेरै महँगा सामान किन र कसले दिएको थियो भन्ने प्रश्न पनि उनीहरूको छ । यता भारत गएको भनिएका सुर्खेतका विजयविक्रम शाहविरुद्ध बाँके जिल्ला अदालतमा हातहतियार तथा खरखजनासम्बन्धी अर्को मुद्दा दर्ता भएको थियो । १० असोज ०७६ मा परेको मुद्दाको फैसला पनि दुई महिनाअघि आएको छ । जिल्ला न्यायाधीश दिलप्रसाद सापकोटाले शाहसहितलाई जेल सजाय सुनाएका छन् । अब यो सजाय कसले भोग्ने भन्ने प्रश्न अनुत्तरित छ । किनकि शाह सम्पर्कमा छैनन्, उनको सट्टा जेल बसिदिने सुन्दर हरिजन यो धर्तीमै छैनन् ।"
वृद्धभत्ता ६८ वर्षमै !,"कहिले कति बढाइयो ?नेपालको पहिलो कम्युनिष्ट प्रधानमन्त्रीका रूपमा मनमोहन अधिकारीले इतिहास बनाउँदा उनका सहोदर भाइ भरतमोहन अधिकारी अर्थमन्त्री भएका थिए । ९ महिने उक्त सरकारले आर्थिक वर्ष २०५२५३ को बजेटमार्फत ज्येष्ठ नागरिकलाई वृद्धभत्ता कार्यक्रम लागू गर्यो । त्यसबेला ज्येष्ठ नागरिकलाई प्रतिमहिना १ सय रुपैयाँ भत्ता उपलब्ध गराउने घोषणा सरकारले गरेको थियो । ज्येष्ठ नागरिकको सम्मान गर्नु तथा जीवनयापनमा टेवा पुर्याउनु राज्यको कर्तव्य भएकाले आगामी आर्थिक वर्षदेखि देशका ७५ वटै जिल्लामा ७५ वर्ष उमेर पुगेका सम्पूर्ण ज्येष्ठ नागरिकलाई प्रतिमहिना सय रुपैयाँका दरले ज्येष्ठ नागरिक भत्ता दिने व्यवस्था मिलाइएको छ, अधिकारीले ल्याएको बजेटको बुँदा नम्बर ३३ मा उल्लेख छ । कांग्रेस नेतृत्वमा बहुमतको सरकार हुँदा आर्थिक वर्ष २०५६५७ को बजेटमार्फत महेश आचार्यले वृद्धभत्ताको रकम १ सय ५० रुपैयाँ पुर्याए तर त्यो बेला वृद्धभत्ता कार्यक्रमको प्रभावकारिता र पारदर्शितामाथि प्रश्न उठिरहेको थियो । जसकारण आचार्यले बजेटमै वृद्धभत्ता रकमको सदुपयोग पारदर्शी ढंगले गराउन सहयता प्राप्त गर्ने व्यक्तिको नाम नामेसी र यो रकमको खर्चको प्रयोग सार्वजनिक गरिनुपर्ने विषय उल्लेख गरे । भरतमोहन अधिकारी दोस्रो पटक अर्थमन्त्री हुँदा आर्थिक वर्ष २०६१६२ को बजेटमार्फत वृद्धभत्ता रकम प्रतिमहिना १६५ रुपैयाँ पुर्याए । त्यस्तै, आर्थिक वर्ष २०६५६६ को बजेटमार्फत बाबुराम भट्टराईले ५ सय रुपैयाँ र आर्थिक वर्ष २०७२७३ को बजेटमार्फत रामशरण महतले १ हजार रुपैयाँ पुर्याए । आर्थिक वर्ष २०७३७४ मा विष्णु पौडेलले यसलाई २ हजार रुपैयाँ बनाए भने २०७६७७ को बजेटमार्फत युवराज खतिवडाले ३ हजार रुपैयाँ पुर्याए । चालु आर्थिक वर्ष २०७८७९ का लागि अध्यादेशमार्फत ल्याइएको विनियोजन विधेयकले थप १ हजार बढाएर वृद्धभत्ता ४ हजार रुपैयाँ पुर्याएको थियो ।२०७४ को निर्वाचनअघि तत्कालीन वामगठबन्धनले जारी गरेको संयुक्त घोषणापत्रले वृद्धभत्ता ५ हजार पुर्याउने घोषणा गरेको थियो । आगामी आर्थिक वर्ष २०७९८० का लागि सरकारले जारी गरेको नीति तथा कार्यक्रममा ज्येष्ठ नागरिक लक्षित स्पष्ट कार्यक्रमहरू भने देखिदैनन् । ज्येष्ठ नागरिकका लागि विशिष्टीकृत स्वास्थ्य सेवा सुनिश्चित गरिनेछ, आगामी आर्थिक वर्षको नीति तथा कार्यक्रममा भनिएको छ, सबै स्थानीय तहका स्वास्थ्य संस्थामा चालिस वर्षमाथिका नागरिकको वर्षको एकपटक आधारभूत प्रयोगशाला परीक्षण गरिनेछ ।२०७४ सालमा प्रधानमन्त्री हुँदा देउवाले भत्ता वृद्धिभन्दा पनि उमेर घटाउने उपाय अघि सारेका थिए । त्यतिबेलाको सरकारको अन्तिम मन्त्रिपरिषद्बाट देउवाले ६५ वर्षमै वृद्धभत्ता पाउने निर्णय गरेका थिए तर लगत्तै वामगठबन्धनका साथ प्रधानमन्त्री भएका एमाले अध्यक्ष केपी शर्मा ओलीले देउवा मन्त्रिपरिषद्को निर्णय कार्यान्वयन गरिदिएनन् । बरु ओलीले आफ्नो कार्यकालको फरकफरक दुई बजेटमार्फत २ हजार रुपैयाँ मासिक भत्ता वृद्धि गरी ४ हजार रुपैयाँ पुर्याइदिए । २०७४ सालमा भएको निर्णय यस पटक आफू प्रधानमन्त्री भएका बेला कार्यान्वयनमा ल्याउने देउवाको दाउ देखिन्छ, एक मन्त्री भन्छन्, तर नेपालीको औसत आयु बढिरहेका बेला यो निर्णय मुलुककै लागि प्रत्युत्पादक हुने देखिन्छ । हाल नेपालीको औसत आयु ७१ वर्ष हो । औसत आयु बढेका बेला भत्ता पाउने उमेर ७० वर्षबाट झन् तल झार्नु गैरजिम्मेवार काम हो । यसबारे योजना आयोग, अर्थ मन्त्रालय, पूर्वअर्थमन्त्रीहरू, योजनाविदहरूले सुझाव दिइरहेका छन्, ती मन्त्रीले भने, गठबन्धनका अन्य नेताले समेत यो कुरा उठाएपछि देउवाको मौन समर्थन छ तर भत्ता पाउने उमेर केही न केही त घट्छ नै ।"
कबड्डीको कीर्तिमान,"(काठमाडौं)दक्षिण भारतीय फिल्म केजीएफ च्याप्टर २ ले नेपाली हलमा रातभर हंगामा मच्चाएको धेरै भएको छैन । आरआरआर ले पनि नेपाली बक्स अफिसमा राम्रो कमाइ गर्यो । विदेशी मात्रै होइन, नेपाली फिल्मले पनि हाउसफुल दर्शक पाउँछन् भन्ने पछिल्लो उदाहरण बनेको छ, कबड्डी ४ । फिल्मका निर्देशक रामबाबु गुरुङ र वितरक गोविन्द शाहीको दाबी मान्ने हो भने फिल्मले पहिलो दिन सबैभन्दा ठूलो व्यापार गर्ने रेकर्ड बनाएको छ । नेपाली फिल्ममा यस्तो ओपनिङ मैले देखेकै थिएन, हिन्दी फिल्मका वितरक मनोज राठी भन्छन्, एड्भान्स बुकिङमा जुन हिसाबको भीड थियो, म त अचम्म परें । मल्टिप्लेक्समा जति शो छ, त्यसमा शतप्रतिशत अकुपेन्सी छ । यसलाई घरेलु फिल्मको शक्ति ठान्छन् उनी । विदेशी फिल्मले नेपाली चल्न दिएन भनेर रोइकराइ गर्छन् । हिन्दी डब ल्याउनु भएन भन्छन्, राठीले भने, यस्तो फिल्मले विदेशी फिल्मलाई पाखा लगाइदिँदो रहेछ । राम्रो फिल्म बनायो भने हिन्दी फिल्म नै आउँदै नि । कोभिडपछि प्रदर्शनमा आएका पुष्पा, केजीएफ र आरआरआरले कबड्डी जतिको व्यापार नगरेको उनले बताए ।राठीले उपत्यकाबाहिरको वितरण हेरेका छन् । फिल्मले मोफसलबाट पहिलो दिन डेढ करोडको व्यापार गरेको उनको अनुमान छ । कबड्डी ४ का अर्का वितरक गोविन्द शाहीका अनुसार फिल्मले सबैभन्दा धेरै मल्टिप्लेक्स च्यानल रहेको क्यूएफएक्समा शुक्रबार १ सय ७ शो प्राप्त गर्यो । यसअघि १ सय ५ शो दिएकामा पछि बढाएर १ सय ७ पुर्याइएको हो । यो संख्या आइतबारसम्म बढ्ने देखिन्छ । फिल्मले पहिलो दिन नेपालभरबाट साढे तीन करोडको व्यापार गरेको आकलन गरिएको शाही बताउँछन् । उनका अनुसार आइतबारसम्म लगभग सबै टिकट सोल्डआउट भइसकेका छन् । नेपालको फिल्म इतिहासमा यस्तो व्यापार यसअघि कुनै फिल्मले गरेकै थिएन । पहिलो दिन न हलिउडले गरेको छ न बलिउडले । कबड्डीले त यसपालि इतिहास रच्यो, शाहीले भने । फिल्मलाई बिग मुभिजले १७ र एफक्युबले पनि १७ शो दिएका छन् । कीर्तिपुर हलमा ६ वटा शो सबै हाउसफुल छन् । क्यूएफएक्सका कार्यकारी अधिकृत रोशन अडिगा विदेशी फिल्म एकसाथ प्रदर्शनमा नआउँदा कबड्डीले सर्वाधिक शो पाएको बताउँछन् । अहिले त क्यूएफएक्सका हल पनि बढिरहेका छन्, त्यस अर्थमा शो बढ्ने नै भयो । केजीएफले ८० शो पाएकामा कबड्डीले ९० भन्दा बढी पाएको छ, उनले भने, हुन त फिल्मको गुणस्तरअनुसार नै शो दिने हो । यो फिल्मचाहिँ अहिलेसम्मकै धेरै शो पाउने फिल्म बन्यो । फिल्मको गुणस्तर र प्रचारप्रसारमा ध्यान दिए नेपाली फिल्म पनि चल्छ भन्ने सन्देश कबड्डीले दिएको वितरक शाही बताउँछन् । राम्रो प्रचारप्रसार गर्यो भने नेपाली फिल्मले विदेशीलाई विस्थापित गर्छ भन्ने यो फिल्मले देखाइदिएको छ, उनले भने । कोभिडपछि फिल्म बजार डिजिटल प्लेटफर्ममा मौलाउन थालेको छ । यद्यपि नेपालमा यो प्लेटफर्म फिल्म प्रदर्शनको खासै विकल्प बन्न सकेन । हलमा बसेर फिल्म हेर्नुको स्वाद दर्शकले नबिर्सिदिएकै कारण यो सफलता हासिल गरेको बताउँछन्, फिल्मका निर्देशक रामबाबु गुरुङ । रेकर्ड तोडेको कुरा त्यति महत्त्वपूर्ण होइन । रेकर्ड त बन्दै जाने हो, तोडिँदै जाने हो, उनले भने, खुसीको कुरा, दर्शकमा हलसम्म आएर फिल्म हेर्ने रहर मरेको छैन रहेछ । फिल्ममा तीन करोडको लगानी गरिएको भनिएको छ । निर्देशक गुरुङका अनुसार रिलिजअगाडि नै फिल्मले डिजिटल राइट्स र ओभरसिज राइट्स (विदेश व्यापार) बाट लगानी उठाइसकेको छ । पहिलो सिरिज विदेशमा अत्यधिक प्रदर्शन भएकैले चौथो सिरिजले डायस्पोरामा राम्रो शो पाएको छ । युरोपभित्रका २० देशमा फिल्म पुगिसक्यो भने माल्टा, साइप्रस, इटाली, नर्वे, जर्मन, पोल्यान्ड, हल्यान्ड, स्विट्जरल्यान्डमा प्रदर्शनको घोषणा भइसकेको छ । न्युजिल्यान्ड, अस्ट्रेलियासँगै अमेरिकाका ६४ राज्यमा प्रदर्शन घोषणा भएको छ । यो संख्या पहिलाको तुलनामा अत्यधिक रूपमा बढेको गुरुङ बताउँछन् । भारतको सुष्मा प्रोडक्सनसँग पनि सम्झौता भइसकेको छ । कोभिडले नेपाली फिल्म क्षेत्र धराशायी बनेको चिन्ताका बीच कबड्डीले माहोल बनाइदिएको निर्देशक दीपेन्द्र के खनाल बताउँछन् । यसरी दर्शकको भीड देख्दा फिल्मकर्मीको हिसाबले खुसी छु, उनले भने, म त कोभिडबीच पनि आत्तिएको थिइनँ । अर्कै पेसा रोज्न थाल्नुपर्ने पो हो कि भन्ने समयमा म फिल्म बनाउनतिर लागें ।अक्षय कुमारको सूर्यवंशी ले नेपालका हलमा दर्शक फर्काइदिएसँगै कोभिडपछि थुप्रै फिल्मले प्रदर्शनको जोखिम मोले । कतिले पोस्टर टाँसेको खर्चसमेत उठाएन । हरर जनरामा बनेको कठपुतली ले भने लगानी उठाएर लगभग २ करोड कमाएको दाबी गर्छिन्, फिल्मकी पटकथाकार सम्पदा मल्ल । चर्चामा नरहेको कठपुतलीजस्तो फिल्मलाई दर्शकबीच पुर्याउन अलि गाह्रो पर्दो रहेछ । नेपाली फिल्मले व्यापार गर्दैन भन्ने सुनिन्छ, तर त्यस्तो होइन, उनले भनिन्, हामीले जोखिम मोलेर कोभिडपछि प्रदर्शन गर्यौं । फिल्म राम्रो बन्यो भने शो पाइने रहेछ भन्ने अनुभव गरें ।केही समयअघि मात्रै प्रदर्शनमा आएको म यस्तो गीत गाउँछु ले साढे ५ करोड ग्रस कलेक्सन गरेको वितरक करण श्रेष्ठले बताए । ए मेरो हजुर ४ को निर्माण टिमलाई पत्याउने हो भने फिल्मले राम्रै व्यापार गरेको थियो । प्रदीप खड्का अभिनीत प्रकाश, दीपेन्द्र के खनालको चिसो मान्छे, अनुप बरालको दोख, ऋचा शर्मा अभिनीत कौशिद, सुरेन्द्र पौडेलको बाबरी, प्रेमगीत३ जस्ता फिल्म व्यावसायिक हिसाबले आस गरिएका फिल्म हुन् ।"
महिला आयोग प्रमुखबाटै सरकारी कोष 'दुरुपयोग',"(काठमाडौं)जोरपाटी चोकको सहिद पार्कदेखि साँखुतिर साढे ८ किमि लागेपछि संकल्प ज्येष्ठ नागरिक ग्राम निर्माणस्थल पुगिन्छ । शंखरापुर नगरपालिकामा रहेको ग्रामका तीनवटा भवन भग्नावशेष जस्ता देखिन्छन् । एउटा भासिएर भत्केको छ, अरू दुईमध्ये एकको छत प्वाल परेको छ भने अर्कोको पिलर चर्किएको छ । झाडीले चारैतिरबाट ढाकेको भवनको भुइँतला भलपानी छिरेर अस्तव्यस्त देखिन्छ । झन्डै दशकअघि निर्माण थालिएको ग्रामका लागि महिला, बालबालिका तथा समाज कल्याण मन्त्रालयले संकल्प नेपाल लाई बजेट उपलब्ध गराएको थियो । स्थानीय अपूर्व थापाका अनुसार बलौटे थुम्को भत्काएर भवन बनाउँदा र कमसल निर्माण सामग्री प्रयोग हुँदा भवन भासिएको हो । २०७२ सालको भूकम्पमा पनि भवन चर्किएको थियो । हामीले हेर्दै पनि निकै जोखिमपूर्ण छ, उनले भने, भूकम्पले चर्काएपछि अलपत्र छोडियो, पहिरो पसेर भासियो । बर्खामा भवन बनाइएको थुम्कोबाट बग्ने भेलबाढीले सेतीदेवी प्राथमिक विद्यालय जोखिममा परेपछि विद्यालय अन्यत्रै सारिएको छ । महिला, बालबालिका तथा ज्येष्ठ नागरिक मन्त्रालयको आर्थिक प्रशासन शाखाका अनुसार ग्राम बनाउन संकल्प नेपाल संस्थालाई दुई आर्थिक बर्षमा ६ करोड १ लाख रुपैयाँ बजेट विनियोजन गरिएको थियो । आव ०७००७१ मा चार किस्तामा ११ करोड गरी ४ करोड र ०७१०७२ मा दुईपटक गरेर थप २ करोड १ लाख रुपैयाँ निकासा गरिएको थियो । उक्त बजेट भवन निर्माणमा खर्च भएको संकल्प नेपालकी तत्कालीन अध्यक्ष कमला पराजुलीले ०७२ माघ १७ मा महिला मन्त्रालयलाई पेस गरेको पत्रमा उल्लेख छ । पराजुली हाल राष्ट्रिय महिला आयोगकी अध्यक्ष छिन् । ग्राम बनाउन ६ करोड १ लाख रुपैयाँ खर्च भएको भनिए पनि आव ०७२०७३ मा थप बजेट विनियोजन गरेको पाइएको छ । मन्त्रालयको आव ०७२०७३ को वार्षिक प्रतिवेदनअनुसार सोही वर्ष इन्द्रायणी गाविस काठमाडौं ज्येष्ठ नागरिक गृह निर्माणका लागि पुँजीगत अनुदान, संकल्प नेपाललाई शीर्षकमा थप २ करोड एक लाख रुपैयाँ विनियोजन गरेको देखिन्छ । तर, मन्त्रालयका कर्मचारी भने ६ करोड १ लाखमात्रै निकासा भएको दाबी गर्दै आएका छन् । अनियमितताको शंका र निरन्तरको दबाबपछि महिला मन्त्रालयले छानबिन समिति गठन गरेर अध्ययनसमेत गरिसकेको छ । मन्त्रालयले ०७८ फागुन २७ गते समाज कल्याण तथा संघसंस्था समन्वय महाशाखाकी उपसचिव सम्झना देवकोटाको संयोजकत्वमा तीन सदस्यीय छानबिन समिति गठन गरेको थियो । समितिमा महिला मन्त्रीको निजी सचिव गोमा वाग्ले र आर्थिक प्रशासन शाखाका लेखा अधिकृत रणबहादुर पौडेल सदस्य छन् । जिम्मेवारी पाएको एक महिनाभित्रै स्थलगत अध्ययन गरेर समितिले प्रशासन शाखामा प्रतिवेदन बुझाइसकेको छ । पत्रपत्रिकामा प्रकाशन भएर, स्थानीयबाट दबाब आएपछि मन्त्रीले तुरुन्तै छानबिन गर्नु भन्नुभो, त्यसमा प्राविधिक पाटोलगायत गहिरिएर हेर्ने टीओआर थिएन, एकदमै हल्का रूपमा छानबिन समिति गठन भयो, छानबिन समितिका एक सदस्य भन्छन्, गएर हेर्दा बिजोगै छ ।महिला मन्त्री उमा रेग्मीले छानबिन प्रतिवेदन आइसकेको तर स्वास्थ्य समस्या र स्थानीय चुनावले गर्दा अध्ययन गर्न नभ्याइएको बताइन् । छानबिन समितिले केही न केही गडबडी भएकै छ भनेका छन्, मन्त्रालयको क्षेत्राधिकारभित्र पर्ने भएकाले गम्भीरतापूर्वक लिएको छु, उनले भनिन् । भवन निर्माणमा अनियमितता भएको तथा कमला पराजुलीको सम्पत्ति शुद्धीकरणको माग राख्दै गतवर्ष अख्तियार दुरुपयोग अनुसन्धान आयोगमा उजुरी परेको छ । अख्तियारका प्रवक्ता श्यामप्रसाद भण्डारीले उजुरीबारे जानकारी नभएको बताए । उजुरी परेकै हो भने पनि अनुसन्धान प्रक्रिया कुन चरणमा छ थाहा हुँदैन, मुद्दा टुंगिएपछि मात्रै प्रवक्तालाई जानकारी हुने हो, उनले भने । स्थानीयका अनुसार भवन निर्मास्थल सरकारी पर्ती जग्गा हो । ग्राम बनाउने भनिएको ५१ रोपनी जग्गा पहिले बलौटे थुम्को रहेको चरिचरनको क्षेत्र थियो । आर्थिक वर्ष ०६९०७० मा संकल्प नेपालकी तत्कालीन अध्यक्ष पराजुलीले उक्त जग्गामा ज्येष्ठ नागरिकका लागि सुरक्षित र व्यवस्थित नमुना ज्येष्ठ नागरिक ग्राम निर्माण गर्ने योजना अगाडि बढाइन् । थुम्कोमध्ये २० रोपनीमा उद्धार केन्द्र, सशुल्क वैकल्पिक आवास, पाहुना घर, चमेना गृह, सानो अपार्टमेन्ट, हल, पुस्तकालय, प्रशासन, डोर्मिटरीलगायतका संरचना बनाइने लागत तयार पारिएको थियो । बलौटे थुम्कोलाई डोजर लगाएर भत्काउन थालेपछि माथिपट्टिको बस्तीमा पहिरोको जोखिम हुने भन्दै स्थानीयले विरोध गरेका थिए । पराजुलीले आर्थिक, सामाजिक र शारीरिक रूपमा असहाय, हेरचाहको खाँचो रहेका नागरिकलाई ग्राममा सेवा दिने प्रतिबद्धता जनाएपछि स्थानीय पछि हटेका थिए । भवन बन्ने बेलामा बोलाएर बुढाखाडालाई बस्न दिने, रोगीको उपचार गर्ने, योग्यताअनुसार रोजगारी दिने भनेका थिए । जहाँजहाँ ल्याप्चे हान्न लाए आँखा चिम्लेर हान्यौं, अहिले भवन पूरा नगरी बिजोग बनाएर छाडेका छन्, स्थानीय ८४ वर्षीय रामचन्द्र थापाले भने, हामीलाई प्रलोभनमा पार्ने मान्छे महिला आयोगको अध्यक्ष भएका छन् रे । स्थानीयको खेती पुरिने गरी र बस्ती नै उठीबास लगाएर निर्माण थालिएको संरचना संरक्षण गरिनुपर्ने उनको भनाइ छ । निर्माणस्थल तथा वरिपरिका बस्तीमा पहिरोको जोखिम बढेको भन्दै ०७८ भदौ १५ गते शंखरापुर नगरप्रमुखलाई तत्काल पहिरो रोकथाम गरी भवन संरक्षण गरिदिन भन्दै स्थानीयले पत्रसमेत लेखेका थिए । संरचना अलपत्र छोडिएको विषयमा आयोगकी अध्यक्ष पराजुलीले अनियमितता नगरेको दाबी गरिन् । ग्रामको अधुरो संरचना र जग्गा शंखरापुर नगरपालिकालाई हस्तान्तरण गरिसकेको उनको भनाइ छ । नगरपालिकाका तत्कालीन प्रमुख सुवर्ण श्रेष्ठले संकल्प नेपालले थप गर्न नसक्ने भनेपछि क्याम्पस सञ्चालनका लागि भवन लिने प्रक्रिया अघि बढाएको बताए । त्यसका लागि सरकारबाट अनुमति भने पाइनसकेको उनको भनाइ छ । संरचना बेवारिस छोड्नुभन्दा नगरपालिकाले क्याम्पस चलाउन खोजेको हो, लिजमा देऊ भनेर सरकारसँग माग गरेको करिब तीन महिना भयो, उनले भने, संकल्प नेपालले हामीले काम गर्न सकेनौं भनेपछि संरचना त्यही अवस्थामा रहने गरी लिएका हौं । सरकारले सहमति दिइनसकेकाले अहिले नै शंखरापुरले लिएको हो भन्न नमिल्ने उनले बताए । भवन निर्माणमा भएको आर्थिक कारोबारका सम्बन्धमा नगरपालिका जिम्मेवार नहुने श्रेष्ठको भनाइ छ । अख्तियारले छानबिन गरिरहेको हो भने र अनियमितता फेला परे त्यसको जिम्मा संकल्प नेपालले लिनैपर्छ, उनले भने । महिला मन्त्री उमा रेग्मी भने अलपत्र संरचना नगरपालिकाले हस्तान्तरण लिनु उचित नहुने बताउँछिन् । मन्त्रालयबाट बजेट लिएको संकल्प नेपालबाटै जवाफदेहिता खोजिनुपर्छ, उनले भनिन्, बजेट मन्त्रालयले दिएको हो, मन्त्रालयबाट गएको पैसा दुरुपयोग हुनुहुँदैन । आर्थिक विवादमा मुछिएको व्यक्ति संवैधानिक आयोगको पदाधिकारी हुनु दुर्भाग्यपूर्ण रहेको महिला आयोगकी पूर्वसदस्य मोहना अन्सारीले बताइन् । महिला आयोगको पदाधिकारीले नियुक्ति पाउने योग्यतामा उच्च नैतिक चरित्र भएको हुनुपर्ने संविधानको धारा २५२ मा भनिएको छ । तर ज्येष्ठ नागरिक ग्राम निर्माणमा अनियमितता आरोप लागेकी पराजुलीलाई आयोगको अध्यक्ष जस्तो जिम्मेवार पदमा नियुक्त गरिएपछि छानबिन गर्न सरकारलाई दबाब परेको छ । संवैधानिक परिषद्को सिफारिसमा राष्ट्रपतिबाट २०७७ माघ २१ गते महिला आयोगमा अध्यक्षमा पराजुलीले नियुक्ति पाइन् । महिला आयोग संवैधानिक आयोग हो, आयोग पदाधिकारीले देशभित्र समाजको र विदेशमा देशको प्रतिनिधित्व गर्छ, अन्सारीले भनिन्, संवैधानिक आयोगमा बस्नेहरूमा गरिमा र निष्ठा हुनुपर्छ, बोल्दा बोलीको मूल्य होस् । विवादित व्यक्तिले संवैधानिक आयोगको पदाधिकारी भएर काम गर्न नमिल्ने पूर्वसदस्य धनकुमारी सुनारको भनाइ छ । पहिले विवादित हो भने आयोगमा पठाउनै हुँदैनथ्यो, उनले भनिन्, कतै विवाद देखिएको भए त्यसको टुंगो नलागेसम्म संवैधानिक निकायको पदाधिकारी भएर काम गर्ने हैसियत पनि रहँदैन ।"
काठमाडौं महानगरको नतिजाले प्रकाशमानलाई धक्का,"(काठमाडौं)कांग्रेसको काठमाडौं महानगर समितिले वैशाख ७ मा नगर प्रमुखका लागि पाँच जनाको नाम सिफारिस गर्दा पहिलो नम्बरमा नीलकाजी शाक्य र पाँचौं नम्बरमा प्रगतिमान रन्जित थिए । पार्टीको गत असोजमा सम्पन्न नगर अधिवेशनमा सिंह समूहमा रहेका शाक्य अर्को समूहका रन्जितलाई पराजित गरेर महानगर सभापति बनेका थिए । महानगर प्रमुखको टिकट भने दोस्रो नम्बरमा रहेकी सिर्जना श्रेष्ठले पाइन् । उनको आफ्नै राजनीतिक धरातल रहे पनि पार्टीका पूर्वउपसभापति प्रकाशमान सिंहकी श्रीमती हुनुले उनलाई टिकट पाउन सहज भयो । त्यसैले काठमाडौं महानगरमा कांग्रेस पराजयको सबैभन्दा बढी प्रभाव सिंहको राजनीतिक जीवनमा पर्ने भएको छ ।काठमाडौंको राजनीतिमा सिंहको बलियो पकड छ । करिब दुई दशकयता पार्टीका आन्तरिक निर्वाचन होस् वा आमनिर्वाचन, सिंहको रुचिभन्दा बाहिर गएको छैन । त्यसैले यस पटक स्थानीय तह निर्वाचनमा सिंहपत्नी सिर्जनाले टिकट पाउँदा विरोधको स्वर बाहिर कतै सुनिएन तर नेताकार्यकर्ताको मनभित्र गुम्सिएको असन्तुष्टिले चुनाव हराउन भने भूमिका खेल्यो । उहाँ (सिंह) माथि आफ्नो वरिपरिका कार्यकर्तालाई अवसर दिन कन्जुस्याइँ गर्ने गरेको आरोप लाग्दै आएको थियो, यस पटक श्रीमतीलाई मेयरको टिकट दिलाएर थप असन्तुष्ट बनाउने काम गर्नुभयो, काठमाडौं कांग्रेसका नेता हरिहर अधिकारी भन्छन्, सायद यही कारण महानगरमा कांग्रेसको अवस्था मजबुत हुँदा र गठबन्धन दलको समर्थन पाउँदा पनि चुनावको नतिजा गलत आयो । पार्टीको गत महाधिवेशनमा जिल्ला र स्थानीय तहमा भएको अस्वस्थ प्रतिस्पर्धाले पनि असर पारेको उनले बताए ।अधिकारीका अनुसार स्वतन्त्र उम्मेदवार वालेन्द्र (बालेन) साहप्रतिको माहोल हारको प्रमुख कारण होइन । बरु उम्मेदवारी तय गर्दा जनता र कार्यकर्ताको रुचि ख्याल गर्न नसक्नु हारको आधारविन्दु हो । कांग्रेसका नगर प्रमुख र वडाध्यक्षहरूले पाएको मतको विश्लेषण गर्दासमेत अधिकांश कांग्रेसी मतदाताले प्रमुखमा आफ्नै दललाई मत नदिएको देखिन्छ । ३२ वडा रहेको महानगरमा कांग्रेसले १९ वडाध्यक्ष जितेको छ । सबै वडाका वडाध्यक्ष (वडा नं ३२ मा वडाध्यक्ष नहुँदा खुला सदस्य) उम्मेदवारले ६७ हजार ९ सय ९१ मत पाएका छन् । नगर प्रमुखमा भने श्रेष्ठले ३८ हजार ३ सय ४१ मत मात्रै पाएकी छन् । यति ठूलो मतान्तर हुनुले कांग्रेसको मेयर उम्मेदवार र उम्मेदवार तय गर्ने नेतृत्वप्रति थुप्रै प्रश्न उठेका छन्, अधिकारी भन्छन्, यसले स्वाभाविक रुपमा सबैभन्दा बढी काठमाडौंको राजनीतिमा प्रभाव राख्ने सिंहलाई धक्का लागेको छ ।श्रेष्ठलाई सबैभन्दा पहिले नेपाल महिला संघ काठमाडौं कार्यसमितिले नगर प्रमुखको उम्मेदवार बनाउने औपचारिक निर्णय गरेको थियो । त्यसपछि काठमाडौंका अन्य भ्रातृ संस्थाले सोही निर्णयलाई बल पुग्ने गरी श्रेष्ठको पक्षमा पार्टीभित्र जनमत निर्माणको काम गरेका थिए । यी काम नेता सिंहको इसारा र रुचिमा भए पनि उनी बेखबरझैं देखिन्थे । अहिलेको अवस्थामा काठमाडौं कांग्रेसभित्र सिंहको रुचिविरुद्ध जाने अवस्था छैन । पार्टी सभापति शेरबहादुर देउवासमेत सिंहकै रुचिअनुसार श्रेष्ठलाई टिकट दिन सकारात्मक भएका थिए । देउवा श्रेष्ठप्रति सकारात्मक हुनुका प्रमुख दुई कारण थिए । पहिलो काठमाडौंमा नेता सिंहको इच्छाविपरीत अर्को व्यक्तिलाई उम्मेदवार बनाउँदा हार्ने जोखिम हुनु, दोस्रो श्रेष्ठलाई टिकट दिँदा नेता सिंह आफूप्रति थप निकट हुने अवस्था बन्नु । त्यसैले सिर्जना (श्रेष्ठ) जीको नाम चर्चामा आउनेबित्तिकै सभापतिले अन्य आकांक्षीलाई निराश बनाइसक्नुभएको थियो, देउवानिकट एक केन्द्रीय सदस्यले भने, आखिर टिकट पनि निर्विवादजस्तै पाउनुभयो तर परिणाम उल्टो भइदियो ।पत्नी सिर्जनालाई जिताएर सिंह काठमाडौंको राजनीतिमा थप बलियो हुन चाहन्थे । यसबाट उनले आफ्नो राष्ट्रिय राजनीति पनि सुदृढ हुने अपेक्षा गरेका थिए । सिर्जनाले जितेकी भए देउवासिंह सम्बन्ध पनि थप गाढा हुने निश्चित थियो । पराजयले सिंहलाई काठमाडौंको आमराजनीतिमा धक्का लाग्नुका साथै पार्टीभित्र पनि प्रश्न उठेका छन् । २०७४ को निर्वाचनमा कांग्रेसबाट काठमाडौं महानगर प्रमुखमा उम्मेदवार रहेका सिंहनिकट नेता राजुराज जोशी विरोधीका लागि यो निर्वाचन आलोचनाको अस्त्र बनेको बताउँछन् । सिर्जनाजी मेयरको उम्मेदवार हुनका लागि योग्य व्यक्ति हुनुहुन्थ्यो, अर्को व्यक्ति उम्मेदवार भइदिएको भए पनि बालेनको बहाबलाई रोक्न गाह्रो थियो, उनी भन्छन्, तर उहाँ (सिंह) का विरोधीहरूले श्रीमतीलाई उम्मेदवार बनाएका कारण पार्टी पराजित भयो भन्न पाउने भए ।नेता अधिकारी यही कारण आगामी संसदीय निर्वाचनमा समेत सिंहलाई असजिलो हुने बताउँछन् । सिंह काठमाडौंको निर्वाचन क्षेत्र १ बाट चुनाव लड्दै आएका छन् । उक्त क्षेत्रमा महानगरका वडा नं १०, ११, २९ र ३१ पर्दछन् । यी वडाको मत परिणामले सिंहलाई पनि झस्काएको छ । चारवटै वडामा कांग्रेसका वडाध्यक्षका उम्मेदवारले ८ हजार १ सय ६६ मत ल्याउँदा नगर प्रमुखमा कांग्रेसकी श्रेष्ठले ६ हजार ८ सय १६ मत ल्याएकी छन् । चारवटै वडामा कांग्रेसका वडाध्यक्ष विजयी भएका छन् । बानेश्वर क्षेत्र (वडा नं १०) मा त कांग्रेसका वडाध्यक्ष उम्मेदवार रामकुमार केसीभन्दा श्रेष्ठको मत झण्डै आधा कम छ । यसरी उहाँ (सिंह) कै क्षेत्रमा कांग्रेसका मतदाताले अन्यत्र मतदान गर्ने अवस्था आउने हो भने भोलिको चुनाव थप जोखिमपूर्ण हुने देखिन्छ, अधिकारीले भने, त्यसैले यसपटकको चुनावले काठमाडौंमा कांग्रेसलाई भन्दा बढी धक्का उहाँलाई पारेको छ ।पार्टीको १४ औं महाधिवेशनमा सभापतिमा उम्मेदवारी दिएका सिंहले तेस्रो नम्बरमा परेपछि दोस्रो चरणमा देउवालाई समर्थन गरेका थिए । त्यसयता देउवासिंह सम्बन्ध न्यानो बन्दै आएको छ । यही सम्बन्धको कारण काठमाडौंमा श्रेष्ठलाई टिकट पाउन सहज भएको थियो । तर वर्षौंदेखि निरन्तर राजनीतिमा सक्रिय नेतालाई टिकट दिनुको साटो श्रीमतीलाई टिकट दिँदाको परिणामले सिंह नैतिकताको प्रश्नले घेरिएका छन् । भविष्यमा यही प्रश्नले उहाँलाई कमजोर बनाउँदै लग्नेछ, कांग्रेस नेता अधिकारी भन्छन्, हिजो प्रधानमन्त्री पद त्याग गर्ने नेता (गणेशमान सिंह) को परिवारकै सदस्यहरू पदलोलुप भएको आरोपले पनि असर पार्नेछ ।"
रञ्जन पक्राउ,"काठमाडौं (कास) सर्वोच्च अदालतले यसअघिको फैसला बदर गरेसँगै सशस्त्र प्रहरीका पूर्वनायब महानिरीक्षक (डीआईजी) रञ्जन कोइराला शुक्रबार पुनः पक्राउ परेका छन् । व्यक्ति हत्या अभियोगमा जन्मकैदको सजाय पाएर पनि सर्वोच्चले दुई वर्षअघि कैदमा भारी छुट दिएपछि कोइराला छुटेका थिए ।जन्मकैदको सजाय घटाएर साढे ८ वर्ष कायम गर्ने सर्वोच्चको यसअघिको फैसला बिहीबार कामु प्रधानन्यायाधीश दीपककुमार कार्की तथा न्यायाधीशद्वय टंक मोक्तान र कुमार चुडालको पूर्ण इजलासले उल्ट्याएपछि कोइराला सम्पर्कविहीन भएका थिए । अदालतको फैसलालगत्तै फरार भएका उनलाई शुक्रबार काठमाडौं उपत्यका अपराध अनुसन्धान कार्यालयको टोलीले नयाँ बानेश्वरबाट पक्राउ गरेको हो । २०६८ पुसमा पत्नी गीता ढकालको हत्या अभियोगमा जिल्ला अदालत काठमाडौं र तत्कालीन पुनरावेदन अदालत पाटनबाट दोषी ठहर भएपछि कोइराला डिल्लीबजार कारागारमा थिए । पत्नी गीताको हत्या गरी कोइरालाले मकवानपुरको टिस्टुङमा लगेर शव जलाएको अनुसन्धानबाट खुलेको थियो । तर, कसुर अस्वीकार गर्दै कोइरालाका तर्फबाट सर्वोच्चमा परेको रिटमाथि फैसला गर्दै २०७७ असार १५ मा प्रधानन्यायाधीश चोलेन्द्रशमशेर जबरा र न्यायाधीश तेजबहादुर केसीको इजलासले जन्मकैदको सजाय घटाएर साढे ८ वर्ष कायम गरेपछि उनी साउन ८ मा कारागारमुक्त भएका थिए । त्यसयताको दुई वर्ष कारागारबाहिर रहेका कोइराला सर्वोच्चको बिहीबारको फैसलाले पुनः कारागार चलान हुने भएका हुन् । काठमाडौं उपत्यका अपराध अनुसन्धान कार्यालयका प्रमुख प्रहरी वरिष्ठ उपरीक्षक (एसएसपी) वसन्त कुँवरले कोइरालालाई सोमबार सर्वोच्चमा उपस्थित गराएर कारागारको जिम्मा लगाइने बताए । शनिबार र आइतबार बिदा परेका कारण अदालत बन्द हुने भएपछि सोमबार मात्रै कोइरालालाई सर्वोच्चमा उपस्थित गराइने उनले जानकारी दिए । सर्वोच्चको बिहीबारको फैसलासँगै कोइरालाले साढे ११ वर्ष कारागार बस्नुपर्नेछ । जिल्ला अदालत काठमाडौं र उच्च अदालत पाटनले उनलाई जन्मकैदको फैसला सुनाए पनि दुई वर्षअघि प्रधानन्यायाधीश जबरा र न्यायाधीश केसीको इजलासले २० वर्ष कैद गर्दा चर्को पर्न जाने चित्तमा लागेको भन्दै सजाय घटाउने फैसला गरेको थियो । त्यतिन्जेल आठ वर्ष ६ महिना थुनामा बसेका कोइरालालाई त्यति नै जेल बस्दा पनि सजायको मकसद पूरा हुन्छ भन्ने ठहर सर्वोच्चले गरेको थियो । तर, फैसला गैरकानुनी भन्दै महान्यायाधिवक्ता कार्यालयले पुनरावलोकनका लागि सर्वोच्चमा निवेदन दिएको थियो । निवेदनपछि २०७७ साउन ११ मा सर्वोच्चले आफ्नै पहिलेको फैसला पुनरावलोकन गर्ने आदेश दिएको थियो । बिहीबार गोला प्रक्रियाअनुसार तोकिएको तीन सदस्यीय पूर्ण इजलासले हाल निलम्बनमा रहेका जबरासहितको इजलासले गरेको फैसला उल्ट्याइदिएपछि कोइरालाको जन्मकैद पहिलेकै कायम भएको हो । काठमाडौं जिल्ला अदालतले २०७१ वैशाख ७ मा उनलाई पत्नी हत्याको अभियोगमा दोषी ठहर गर्दै सर्वस्वसहित जन्मकैदको फैसला सुनाएको थियो । काठमाडौंका न्यायाधीश महम्मद जुनैद आजादको इजलासले गरेको फैसलालाई पुनरावेदन अदालत पाटनले २०७२ मंसिर २३ मा सदर गरेको थियो । त्यसविरुद्ध कोइराला सर्वोच्च अदालत गएका थिए । कोइराला एकवर्षे नेसनल डिफेन्स कोर्सका लागि २०६८ भदौमा चीन गएका थिए । चार महिनापछि २०६८ पुस २१ मा बिदामा नेपाल आएका उनले पुस २७ मा गीताको घर पुगी कान्छो छोरा लिएर निस्किएका थिए । त्यसको केही दिनमै गीता सम्पर्कविहीन भइन् । माइती पक्षले उनको खोजबिन गर्न प्रहरीमा निवेदन दिएपछि अघि बढेको अनुसन्धानका क्रममा कोइरालाले गीताको हत्या गरी टिस्टुङमा लगेर शव जलाएको खुलेको थियो ।"
"कुटाइबाट घाइते अस्पतालमा, श्रीमान् हिरासतमा","(चितवन)श्रीमतीलाई मरणासन्न हुने गरी कुटपिट गरेको आरोपमा चितवन प्रहरीले खैरहनी नगरपालिका१० कठारका एक व्यक्तिलाई पक्राउ गरेको छ । प्रहरीले ४० वर्षीय ती पुरुषलाई जबर्जस्ती करणी र ज्यान मार्ने उद्योगमा मुद्दा चलाउने तयारी गरेको छ । उपचारमा संलग्न चिकित्सक र उद्धार गरेका आफन्तका अनुसार श्रीमान्को कुटाइबाट ती महिलाको कम्मरको तल्लो भागमा नराम्ररी चोट लागेको छ भने यौनांग क्षतविक्षत छ । चितवन जिल्ला प्रहरी कार्यालयका प्रवक्ता डीएसपी नरहरि अधिकारीले कुटपिट भएको सूचनाका आधारमा प्रहरी घटनास्थलमा पुगेको बताए । बिहीबार साँझ ७ बजेतिर झगडा गर्दै ती व्यक्तिले श्रीमतीलाई कुटेका थिए । घटनापछि उनलाई तत्कालै खैरहनी प्रहरीले समाएको र घाइतेलाई उपचारका लागि भरतपुरको सरकारी अस्पताल ल्याएको घटनास्थल पुगेकी खैरहनी१० की वडा सदस्य जेयान्तीकुमारी पासवानले बताइन् । गुप्तांगमा गम्भीर चोट पुर्याएको देखिन्छ, ढाडमा बेस्सरी कुटपिट गरेझैं छ, कम्मर आडको हड्डीमा पनि चोट छ, हामी शल्यक्रियाको तयारीमा छौं, भरतपुर अस्पतालका सूचना अधिकारी गोपाल पौडेलले भने ।घाउचोट हेरेका शल्यचिकित्सक डा दीपेन्द्र न्यौपानेले पनि अवस्था गम्भीर रहेको बताए । चोटहरू निकै गम्भीर छन्, चोटको अवस्था हेरेर आजभोलिमै शल्यक्रिया गर्ने योजनामा छौं, चोट त निको होला तर दिसा रोक्न गाह्रो हुने जस्ता समस्या रहिरहने देखिन्छ, डा न्यौपानेले भने । भरतपुर अस्पतालका मेडिकल सुपरिन्टेन्डेन्ट डा कृष्ण पौडेलले घाइते महिलाको सबै उपचार निःशुल्क हुने बताए । अस्पतालमा रहेका आफन्तका अनुसार श्रीमान्श्रीमतीबीच सधैं झगडा हुन्थ्यो तर यस पटक अति नै भएको उनीहरूले बताए । रक्सी खान्छन् र झगडा सुरु गर्छन्, हिजो साँझ पनि त्यही भयो तर यसरी मर्ने गरेर कुटपिट त भएको थिएन, महिलाकी कान्छी देउरानीले भनिन् । उनका माइला देवरले कमाइका विषयमा दाजुभाउजूबीच भनाभन हुने गरेको बताए । दाइ केही काम गर्दैनन्, हल्लिएर हिँड्छन्, रक्सी खान्छन्, माछा मार्ने, निमेक र ज्याला मजदुरी गरेर घर चलाउने काम भाउजूले गर्दै आउनुभएको छ, देवरले भने । वडा सदस्य पासवानले श्रीमान्ले कुटेर ती महिलाको मुहार सधैं सुन्निएजस्तो देखिने गरेको तर बिहीबार साँझ कल्पना नै गर्न नसकिने घटना भएको सुनाइन् । कुटपिट गर्ने श्रीमान्लाई गाउँलेहरूले समाएर प्रहरीको जिम्मा लगाएका थिए । श्रीमान्श्रीमतीको उमेर ४० वर्षको हाराहारीमा छ । उनीहरूका तीन छोरीहरू छन् ।"
अझै ब्याजदर वृद्धिको संकेत,"(काठमाडौं)चालु आर्थिक वर्षका बाँकी महिनाका लागि नीतिगत व्यवस्थामा परिवर्तन नगरे पनि आगामी आर्थिक वर्षको मौद्रिक नीति कसिलो र ब्याजदर वृद्धिका लागि प्रोत्साहन हुने खालको हुने राष्ट्र बैंकले संकेत गरेको छ । राष्ट्र बैंकले शुक्रबार सार्वजनिक गरेको मौद्रिक नीतिको तेस्रो त्रैमासिक समीक्षामार्फत यस्तो संकेत गरेको हो । घट्दो विदेशी विनिमय सञ्चितिमा सुधार र बढ्दो मूल्यवृद्धि नियन्त्रणका लागि आगामी मौद्रिक नीति कसिलो बनाउनुका साथै समष्टिगत आर्थिक स्थायित्व कायम गर्न ब्याजदर वृद्धि हुन सक्ने राष्ट्र बैंकको संकेत छ । मुद्रास्फीति तथा विदेशी विनिमय सञ्चितिको आयात धान्ने क्षमतामा दबाब पर्दै गए मौद्रिक नीतिको कार्यदिशालाई थप कसिलो बनाउँदै लगिनेछ, समीक्षामा भनिएको छ, आन्तरिक तथा बाह्य क्षेत्रमा विद्यमान दबाब कम गरी समष्टिगत आर्थिक स्थायित्व कायम गर्न ब्याजदरका साथै अन्य छनोटपूर्ण उपकरण प्रयोग गरिनेछ । मूल्य र बाह्य क्षेत्र स्थायित्वमा देखापरेको दबाब यथावत् रहेकाले तीन महिनाअघि (मौद्रिक नीतिको अर्धवार्षिक समीक्षामा) लिइएको कार्यदिशालाई निरन्तरता दिइने पनि राष्ट्र बैंकले जनाएको छ ।मौद्रिक नीतिको दोस्रो समीक्षामार्फत तय गरिएका विद्यमान अनिवार्य नगद अनुपात, वैधानिक तरलता अनुपात, बैंक दर र पुनर्कर्जा दरहरूलाई यथावत् राखिएको छ, राष्ट्र बैंकले भनेको छ । पछिल्लो समयमा विश्वव्यापी रूपमै देखिएको मूल्य तथा बाह्य क्षेत्र स्थायित्वलाई दृष्टिगत गरी उत्पादनशील क्षेत्र, लघु, साना तथा मझौला व्यवसाय, आन्तरिक उत्पादन अभिवृद्धि तथा निर्यात प्रवर्द्धनलगायत क्षेत्रमा वित्तीय साधनको प्रवाह बढाउन जोड दिइने पनि राष्ट्र बैंकले जनाएको छ । करिब १ वर्षदेखि बैंक तथा वित्तीय संस्थाले चरम तरलता अभावको समस्या भोगिरहेका छन् । यो समस्याले आगामी आर्थिक वर्षमा पनि निरन्तरता पाउने प्रक्षेपण गरिएका छन् । यही अवस्थालाई हेरेर राष्ट्र बैंकले उत्पादनशील क्षेत्र, लघु, साना तथा मझौला व्यवसाय, आन्तरिक उत्पादन अभिवृद्धि तथा निर्यात प्रवर्द्धनलगायत क्षेत्रमा कर्जा प्रोत्साहन गर्ने र कम उत्पादनशील मानिएका क्षेत्रमा प्रवाह हुने कर्जामा केही कडाइ गर्ने नीति ल्याइएको स्रोतले बताएको छ । मौद्रिक नीतिको दोस्रो त्रैमासिक समीक्षामार्फत नीतिगत ब्याजदर (बैंक तथा वित्तीय संस्थाले राष्ट्र बैंकबाट ऋण लिँदा तिर्नुपर्ने ब्याजदर) २ प्रतिशत बिन्दुले बढाएको राष्ट्र बैंकले पुनः ब्याजदर वृद्धिको संकेत गरेको हो । यसपटक भने नीतिगत दरहरूमा परिवर्तन गरिएको छैन । तर समष्टिगत आर्थिक स्थायित्व कायम गर्न भन्दै ब्याजदर र अन्य छनोटपूर्ण उपकरण प्रयोगमा ल्याइने राष्ट्र बैंकले प्रस्ट्याएको छ । यसले थोक रूपमै सबै क्षेत्रको ब्याजदर वृद्धि नगरेर क्षेत्रगत आधारमा (अनुत्पादक र कम उत्पादनशील) क्षेत्रमा ब्याजदर वृद्धि गर्ने संकेत गरेको जानकारहरू बताउँछन् । कोभिड संक्रमणका कारण प्रभावित उद्योग व्यवसायको पुनरुत्थानका लागि यस बैंकले प्रदान गर्दै आएको पुनर्कर्जा सुविधालाई पुनरुत्थान हुन बाँकी रहेका अति प्रभावित क्षेत्रमा सीमित गर्दै लैजाने विद्यमान नीतिलाई निरन्तरता दिने पनि राष्ट्र बैंकले जनाएको छ । केही महिनायता बाह्य क्षेत्रमा परेको दबाब कम गर्न अवलम्बन गरिएका नीतिगत व्यवस्थाले विदेशी विनिमय सञ्चितिको घट्ने दर केही कम भएको राष्ट्र बैंकले बताएको छ । तथापि आन्तरिक माग र अन्तर्राष्ट्रिय बजारमा वस्तु तथा सेवामा भइरहेको मूल्यवृद्धिले नेपालको बाह्य स्थायित्व अझै जोखिममा रहेको राष्ट्र बैंकले स्विकारेको छ । आन्तरिक माग तथा आपूर्तिको अवस्था, रेमिट्यान्स आप्रवाहको वर्तमान प्रवृत्ति र अन्तर्राष्ट्रिय बजारमा वस्तु तथा सेवा र पेट्रोलियम पदार्थको मूल्यमा भइरहेको वृद्धिका कारण आयात मूल्यमा भएको वृद्धिलाई समेत दृष्टिगत गर्दा बाह्य क्षेत्र स्थायित्वमा विद्यमान जोखिम केही समय कायमै रहने देखिन्छ, मौद्रिक नीतिमा भनिएको छ । नेपालमा पनि केही महिनायता निरन्तर रूपमा मूल्यवृद्धि उकालो लागिरहेको छ । यो प्रवृत्तिले आगामी महिना पनि निरन्तरता पाउने राष्ट्र बैंकको प्रक्षेपण छ । विश्व आर्थिक गतिविधिमा भइरहेको विस्तार र रुसले युक्रेनमाथि गरेको आक्रमणलगायतका कारण अन्तर्राष्ट्रिय बजारमा पेट्रोलियम पदार्थ र वस्तु तथा सेवाको मूल्यमा वृद्धि भइरहेको छ । यसर्थ आन्तरिक मूल्यमा विद्यमान चापको स्थिति केही समयसम्म कायमै रहने देखिन्छ, राष्ट्र बैंकले भनेको छ ।आर्थिक पुनरुत्थानले गति लिएसँगै आन्तरिक मागमा आएको विस्तारका कारण वित्तीय स्रोत अन्तर बढ्न गएको राष्ट्र बैंकले बताएको छ । बढ्दो स्रोत अन्तर र विदेशी विनिमय सञ्चितिमा आएको संकुचनका कारण बैंकिङ प्रणालीबाट तरलता बाहिरिएकाले ब्याजदरमा दबाब परेको राष्ट्र बैंकले जनाएको छ । कोभिडको जोखिम कम भएसँगै आर्थिक गतिविधि बढेकाले वस्तु तथा सेवाको माग बढेको छ । यस अनुपातमा उत्पादन भने बढ्न सकेको छैन । यही कारण आन्तरिक उत्पादन र मागबीच बढ्दै गएको अन्तरको प्रभाव व्यापार घाटा, चालु खाता तथा शोधनान्तर घाटा र विदेशी विनिमय सञ्चिति जस्ता बाह्य क्षेत्रका परिसूचक दबाबमा रहेको राष्ट्र बैंकले प्रस्ट्याएको छ ।राष्ट्र बैंकका अनुसार २०७८ चैतसम्म वाणिज्य बैंकहरूको औसत आधार दर ९१७ प्रतिशत, निक्षेपको भारित औसत ब्याजदर ७११ प्रतिशत र कर्जाको भारित औसत ब्याजदर १०७८ प्रतिशत छ । तरलता दबाबका कारण गत आर्थिक वर्षको सोही अवधिको तुलनामा चालु आवमा अल्पकालीन र दीर्घकालीन ब्याजदर बढेको राष्ट्र बैंकले बताएको छ ।"
प्राथमिकता तोकेर नयाँ सहरमा बजेट,"यसमा हामी किन सफल भएनौं भने लगानी पुगेन, लगानी नै नपुगेपछि काम हुन सकेन, मन्त्री झाँक्रीले भनिन्, अवधारणा राम्रो हो, निर्माणको काम पूरा गरेर देखाउन पाए हुन्थ्यो । बर्सेनि सहरको संख्या बढ्दै गए पनि लगानी कम भएका कारण प्रतिफल आउन सकेन । अब १० सहरमा लगानी बढाऔं र देखिने गरी काम गरौं भन्ने सोचमा अघि बढेका छौं, उनले भनिन् । सुन्दर र बस्न लायक सहर बनाउन धेरै विषयको आवश्यकता पर्ने मन्त्रालयका सचिव रमेशप्रसाद सिंहले बताए । सुरुका १० सहर लामो अध्ययनपछि छानिए पनि पछि राजनीतिक दबाबमा संख्या थपिएकाले काम हुन नसकेको आयोजना कार्यालय स्रोतको भनाइ छ । कार्यालयका अनुसार स्मार्ट सिटीसहित सहरको संख्या ५४ पुर्याइएको छ । मध्यपहाडी लोकमार्गमा १२, हिमाली नयाँ सहर १०, हुलाकी राजमार्ग र तराई मधेसका नयाँ सहर १५ र विभिन्न चरणमा थपिएका स्मार्ट सहर १७ छन् । केही नयाँ सहर र स्मार्ट सिटी भने दोहोरिएका छन् ।०६७६८ बाट कार्यक्रम सुरु भए पनि त्यो बेला घोषणा मात्र गरियो । ०७०७१ बाट मात्र बजेट विनियोजन हुन थालेको आयोजना प्रमुख श्रेष्ठले बताए । त्यसअघि पूर्वतयारीको काम मात्र भयो । अहिलेसम्म नयाँ सहरमा १३ अर्ब रुपैयाँभन्दा बढी खर्च भएको छ ।"
उपयोगविहीन बन्यो विद्यार्थीलाई निःशुल्क सिमकार्ड,"(काठमाडौं)चालु आर्थिक वर्ष ०७८७९ को बजेट वक्तव्यमा १६ वर्षभन्दा माथि उमेरका विद्यार्थीलाई एक थान सिमकार्ड निःशुल्क उपलब्ध गराउने भनिएको थियो । त्यसअन्तर्गत नेपाल टेलिकमबाट विभिन्न अफर प्रदान गरिएको सञ्चार तथा सूचना प्रविधि मन्त्रालयले जनाएको छ । तर यो कार्यक्रम त्यति प्रभावकारी नदेखिएको सरोकारवाला बताउँछन् । त्यो योजना कार्यान्वयन भएको छ, सञ्चार सचिव वैकुण्ठ अर्यालले भने, कति (संख्यामा सिम बाँडियो) भनेर ठ्याक्कै नम्बर मसँग छैन, टेलिकमसँग सोध्नुपर्छ । स्टुडेन्ट सिमकार्ड अफर भनेर दिइएको छ । एसईई दिएका विद्यार्थीलाई कार्ड दिइएको छ । नेपाल टेलिकमको तथ्यांकअनुसार हालसम्म ५ लाख ५ हजार विद्यार्थीलाई निःशुल्क सिमकार्ड उपलब्ध गराइएको छ ।यसमा हामीले १६ वर्षभन्दा माथि भनेर उमेर छुट्याएका छैनौं, नेपाल टेलिकमका प्रवक्ता शोभन अधिकारीले भने, तर, एसईई दिएका विद्यार्थीलाई प्रदान गरिएको हो । टेलिकमले २०७६ देखि नै स्टुडेन्ट अफर प्याकेज प्रदान गर्दै आएको जनाएको छ । यस्ता सिमकार्डमा ६ महिनासम्म प्रत्येक रिचार्जमा डाटा तथा भ्वाइसमा अफरसमेत दिइने गरेको अधिकारीले बताए । चालु आवको बजेटमा १६ वर्षभन्दा माथिका विद्यार्थीलाई सिमकार्ड दिने व्यवस्था समेटिएपछि यस पटक सर्वाधिक सिमकार्ड वितरण भएको उनले जानकारी दिए । तीन वर्षमा वितरण गरिएका साढे ५ लाख सिमकार्डमध्ये ९० प्रतिशत आव ०७८७९ मा बाँडिएका हुन्, उनले भने ।टेलिकमले विद्यालय जाने बालबालिकालाई लक्ष्य गरेर पाठशाला सीयूजीसिम अफर पनि ल्याएको थियो । कोरोना महामारी उत्कर्षमा रहेका बेला विद्यार्थी र शिक्षकलाई जोड्न यस्ता सिमकार्ड निःशुल्क बाँडिएको टेलिकमले जनाएको छ । यससँगै ईशिक्षा अफरअन्तर्गत पनि निःशुल्क सिमकार्ड बाँडिएको अधिकारीले बताए । अनलाइन शिक्षालाई सहज बनाउन र विद्यार्थीलाई सञ्चार सुविधा उपलब्ध गराउन सिमकार्ड वितरण गरिएको मन्त्रालयले जनाएको छ । तर शिक्षाविद् भने सिम बाँडेर मात्र कुनै समस्या समाधान नहुने दाबी गर्छन् । बरु त्यसको साटो विद्यार्थीहरूमा इन्टरनेटको पहुँच पुर्याउन सरकारले कार्यक्रम ल्याइदिएको भए बढी फलदायी हुने उनीहरूको सुझाव छ । मोबाइल हुने विद्यार्थीले सिम कार्ड किनिहाल्छ, त्रिभुवन विश्वविद्यालयका प्राध्यापक एवं शिक्षाविद् विनय कुसियात भन्छन्, सिम बाँड्नुभन्दा विद्यार्थीलाई सहुलियत ऋणमा मोबाइल लिने सुविधा दिँदा अलि फाइदा होला । कति विद्यार्थीसँग मोबाइल सेट, ल्यापटप वा कम्प्युटरको पहुँच छ भनेर सर्भे गरी त्यहीअनुसार डिभाइस खरिदमा सहुलियत ऋण प्रदान गर्ने र इन्टरनेटको सुविधा पुर्याउन कार्यक्रम ल्याउनुपर्ने कुसियातको भनाइ छ ।चालु आवको बजेटमा सार्वजनिक विद्यालय तथा क्याम्पसका उच्च माध्यमिक वा सोभन्दा माथिल्लो तहमा अध्ययनरत विद्यार्थीलाई एक थान ल्यापटप खरिद गर्न ८० हजार रुपैयाँसम्म दुई वर्ष अवधिको एक प्रतिशत ब्याजदरमा कर्जा उपलब्ध गराउने घोषणा गरिएको थियो । तर सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि संशोधन नभएकाले उक्त योजना कार्यान्वयनमा आउन सकेको छैन ।"
कीर्तिमान कि बदला ?,"अझ पछिल्ला चार फाइनलमध्ये तीनमा उनको टिम नै विजयी छ । यसमध्ये पनि पहिलो सफलता सन् २००३ मा मिलेको थियो । दुई दशकजति अगाडि एसी मिलानका लागि । तर, उनी जत्तिका प्रशिक्षक भने च्याम्पियन्स लिगको फाइनल भनेपछि आत्तिने रहेछन् । उनले ठट्यौलो पारामा भनेका छन्, खेल अगाडिको ३४ घण्टा वास्तवमै निकै तनावपूर्ण हुन्छ । शारीरिक रूपमा पनि यो समय गाह्रो हुन्छ । यसपल्ट मैले अलि बढी नै तनाव बेहोरेको छु ।खचाखच भरिएको मिडिया कन्फ्रेन्समा उनले थपे, म त खेलको तनावले पसिनापसिना हुने गर्छु । मनको ढुकढुकी बढ्ने गर्छ र मनमा अनेक खराब विचार आउने गर्छन् । फुटबलमा यस्तो स्थिति हुँदा त्यसबाट बच्नका लागि अहिलेसम्म कुनै पनि औषधि बनेको छैन । हाम्रो काम भनेको त्यसलाई सामना गर्ने नै हो । उनले यस्तोभन्दा पत्रकारमाझ हाँसो फुटेको थियो । यसै क्रममा उनले थपे, फाइनलमा खेल हेर्ने र त्यसको मज्जा लिने त हो ।अझ उनी भन्छन्, हामी शान्त र चुपचाप छौं । लिभरपुल पनि शान्त र चुपचाप छ । सबै खुसी छन् । निश्चित छ फाइनलका बेला रमाइलो वातावरण रहनेछ । खेल जतिजति नजिक आउने गर्छ, सबैको तनाव बढ्ने गर्छ । खासमा यो स्वाभाविक छ, सामान्य छ । अहिले तत्काल हामीले सोच्ने भनेको एक अर्को फाइनल खेल्न लागेका छौं भनेर मात्र हो । तर यत्तिभन्दा पनि उनी आफ्ना खेलाडीलाई राम्रो खेल्न प्रेरित गर्न माहिर छन् । रियलले यसपल्ट स्पेनी ला लिगा चार चरणको खेल बाँकी छँदै जितेको थियो । लिग टुंगिँदा रियललाई दोस्रो स्थानमा रहेको बार्सिलोनामाथि १३ अंकको अग्रता प्राप्त थियो । केही महिनाअगाडि मात्र रियलमा रक्षापंक्तिको समस्या थियो, सर्जियो रामोस र राफेल भाराने गएपछि । त्यसलाई पनि एन्सेलोट्टीले ठीक पारिसकेका छन् । अहिलेको टिममा उनले एक नयाँ स्टार पनि खोजेका छन् । उनी हुन् भिनिसियस जुनियर । उनी भर्खर २१ वर्षमात्र पुगेका ब्राजिली खेलाडी । यी खेलाडीलाई लिएर एन्सेलोट्टी भन्छन्, भिनिसियस जुनियरको खुट्टामै मोटरबाइक छ जस्तो लाग्छ । त्यसमाथि रियलसँग करिम बेन्जेमा जस्ता खेलाडी पनि छन् । एन्सेलोट्टी भन्छन्, क्लोप र थोमस टचेल त्यस्ता जर्मन रणनीतिकार हुन्, जसले आआफ्नो टिममा गहनता ल्याएका छन् । मलाई के लाग्छ भने म आफैं पनि पुरानो पुस्ताका प्रशिक्षकमा पर्दिनँ । मैले फुटबलमा आएको परिवर्तन आफ्नै आँखाले देखेको छु । फुटबल मैदानमा मात्र होइन, दिमागमा पनि खेलिन्छ ।"
कान्तिपुर हाफ म्याराथन अर्को साता,"(काठमाडौं)कान्तिपुर हाफ म्याराथनको दसौं संस्करण जलवायु परिवर्तन नाराका साथ जेठ २१ गते शनिबार हुने भएको छ । कान्तिपुर मिडिया ग्रुपले आयोजना गर्ने हाफ म्याराथन कोभिड१९ महामारीयता पहिलोपल्ट हुन लागेको हो ।कोभिड१९ ले दुई वर्ष प्रभावित गरेपछि अहिले फेरि हाफ म्याराथन आयोजना गर्न पाउँदा एकदमै खुसी छौं, कान्तिपुर मिडिया ग्रुपका सहायक महाप्रबन्धक महेश स्वाँरले भने, यसपालिको हाफ म्याराथनमा ४ हजार बढी सहभागी हुने अपेक्षा गरेका छौं । यसलाई अर्को स्तरमा आयोजना गर्नका लागि संघ (नेपाल एथलेटिक्स संघ) सँग छलफल गरिहेका छौं । सिटी म्याराथन को अवधारणाका रूपमा अगाडि बढाइएको कान्तिपुर हाफ म्याराथनको अघिल्लो संस्करण २०७६ सालमा हुँदा ३ हजार ५ सय सहभागी भएका थिए ।एनआईसी एसिया बैंक मुख्य प्रायोजक रहेको कान्तिपुर हाफ म्याराथनले एथलेटिक्स संघको पनि मान्यता पाएको छ । संघका सचिव आरके विष्टले भने, अन्तर्राष्ट्रिय हाफ म्याराथनमा नेपालको सहभािगताका लागि निमन्त्रणा आयो भने त्यसका लागि खेलाडी छनोटको आधार कान्तिपुर हाफ म्याराथन हुनेछ । एथलेटिक्स संघका अध्यक्ष राजीवविक्रम शाहले भने, कान्तिपुर हाफ म्याराथनलाई अन्तर्राष्ट्रिय स्तरमा पुर्याउन सहयोग गर्नेछौं । अहिलेको अवस्थामा प्रायोजक जुटाउन गाह्रो छ । संघबाट पुरस्कारका लागि १ लाख रुपैयाँ सहयोग गर्नेछौं ।प्रतियोगिताका टेक्निकल डाइरेक्टर चन्द्र गुरुङले हाफ म्याराथन रुटबारे जानकारी गराएका थिए । हाफ म्याराथन दौड थापाथलीस्थित सेन्ट्रल बिजनेस पार्कबाट सुरु भएर थापाथली, माइतीघर मण्डला, बानेश्वर, तीनकुने, कोटेश्वर, जडिबुटी, लोकन्थली, थिमि, सल्लाघारी चोकबाट फन्को लगाएर पुनः सोही रुटमा फर्केर थापाथली आएर टुंगिनेछ । २११ किमिको हाफ म्याराथन, कर्पोरेट (५ किमि), ह्विलचेयर रेस गरी तीन विधामा प्रतिस्पर्धा हुनेछ । पुरुष र महिला दुवैतर्फ हाफ म्याराथनमा पहिलो, दोस्रो, तेस्रो, चौथो र पाँचौं हुने खेलाडीले क्रमशः १ लाख, ५० हजार, ३० हजार, २० हजार, र १० हजार रुपैयाँ पुरस्कार पाउनेछन् । पुरुष र महिलाका लागि समान पुरस्कार दिइएका अघिल्ला संस्करणमा विजेताहरूले स्कुटर र मोटरसाइकल पनि पाएका थिए । आउँदा संस्करणमा पनि बाइकर र स्कुटरलाई निरन्तरता दिने प्रयास भइरहेको सहायक महाप्रबन्धक स्वाँरले बताए । ह्विलचेयर रेसका विजेता, दोस्रो र तेस्रो हुनेले ३० हजार, २० हजार र १० हजार प्राप्त गर्नेछन् । कर्पोरेटका विजेताले पोखरामा दुई रात र तीन दिनेको घुम्ने प्याकेज पाउनेछन् । दोस्रोले नगरकोटमा एक रातको प्याकेज र तेस्रोले माउन्टेन फ्लाइटको टिकट प्राप्त गर्नेछन् । पछिल्लो संस्करण अनिश थापामगर (पुरुष) र विश्वरुपा बुढा (महिला) ले जितेका थिए । धाविका कान्छीमाया कोजुले सर्वाधिक पाँचपल्ट उपाधि जितेकी छन् । पुरुषतर्फ हरिकुमार रिमालले चारपल्ट उपाधि जितेका छन् ।"
१०१ वर्षअघिको त्यो आरोहण,"सन १९२२ मा जनरल चार्ल्स जी ब्रुसको नेतृत्वमा १९२२ ब्रिटिस माउन्ट एभरेस्ट एक्सिपिडिसन आरम्भ हुन्छ । अघिल्लो सिजनमा मेलोरीले पत्ता लगाएको मार्ग भएरै टोली अघि बढ्छ । मे २२ मा मेलोरी उत्तरी किनारको २६,८०० फिटसम्म पुग्छन् । यतिको उचाइमा पहिलो पटक मानव पुगेको अर्को नयाँ कीर्तिमान थियो त्यो । यसैक्रममा नर्थकोलभन्दा केही माथि हिमपहिरोमा परेर ७ जना भरियाको मृत्यु भएपछि अन्तिम बेलामा आरोहण स्थगित हुन्छ । (मेलोरी र उनका साथी सन् १९२१ मा पहिलो पटक उत्तरी मोहडाबाट आरोहणमा जाँदा सगरमाथाको करिब सात हजार बीस मिटरको उचाइमा रहेको त्यो साँघुरो अनि ठाडो उकालो, जहाँबाट शिखरको वास्तविक आरोहण सुरु हुन्छ, विशेषगरी उत्तरी मोहडाबाट आरोहण गर्दा । सगरमाथाको हिउँको तल्लो विन्दु पनि मानिन्छ नर्थकोल ।) ७ मानवीय क्षति र आर्थिक अभावका कारण सन १९२३ मा आरोहण स्थगित हुन्छ । अघिल्लो २ वर्ष महिनौं हिमालयमा बिताएका मेलोरी अवसरको सदुपयोग गर्दै न्युयोर्क पुग्छन् । १८ मार्च १९२३ को न्युयोर्क टाइम्स मा क्लाइम्बिङ माउन्ट एभरेस्ट इज वर्क फर सुपरमेन शीर्षकमा उनको अन्तर्वार्ता प्रकाशित भयो । किनकि त्यतिबेलासम्म पृथ्वीको त्यो उच्चतम विन्दुसम्म उनी नै पुगेका थिए । मेलोरीलाई सोधिएको थियो, तपाईं किन माउन्ट एभरेस्ट चढ्न चाहनुहुन्छ ? बिकज इट्स देअर, मेलोरीले उत्तर दिएका थिए । उनको यो उत्तरमा एभरेस्ट बेलायतको खोज भएकाले बेलायतीले नै पहिला चढ्नुपर्छ भन्ने मान्यता, पर्वतारोहणमा विश्वका लागि बेलायतले नै उदाहरण स्थापित गर्नुपर्छ भन्ने चाहना र अघिल्ला २ आरोहणका अनुभव सँगालिसकेकाले आफू शिखरमा पुगेरै छाड्ने उच्च आत्मविश्वासको वर्णन थियो । सन १९२४, ब्रिटिस माउन्ट एभरेस्ट एक्सिपिडिसन फेरि सुरु हुन्छ । सन् १९२१ देखि २४ सम्मका ३ वटै आरोहणमा निरन्तरता पाउने एक मात्र आरोही मेलोरी थिए र यो उनको अन्तिम पटक थियो । यस पटक आरोहण टोलीमा उनीसँगै थिए अक्सिजनविज्ञ एन्ड्रयु इरवाइन । इन्जिनियरिङका विद्यार्थी एन्ड्रयु कोमिन इरवाइन २२ वर्षका थिए । यो उनको पहिलो आरोहण थियो र मेलोरीले विगतमा हासिल गरेको अनुभवमा उनी पूर्णतः विश्वस्त थिए । यसैबीच नर्थकोलको २३ हजार फिटमा क्याम्प खडा गर्ने प्रयासमा खराब मौसमका कारण एक भरिया र एक सहायक आरोहीको मृत्यु हुन्छ । त्यस्तै टोली नेता कर्नेल नोर्टनले चस्मा फुकाल्दा स्नो ब्लाइन्डनेस भएर तथा सँगै गएका होवर्ड सोमरवेल अक्सिजनको कमीले झन्डै मर्ने अवस्थामा पुगेकाले उनीहरूको प्रयास पनि असफल हुन्छ । शृंखलाबद्ध असफलता बेहोर्दाबेहोर्दै पनि मेलोरी अक्सिजनसहित आरोहण जारी राख्ने निर्णयमा पुग्छन् । अघिल्ला दुई प्रयास अक्सिजन नभएकै कारण सफल नभएको उनको ठहर थियो । त्यसैले उनले अक्सिजनविद् एन्ड्रयु इरवाइनलाई साथ लिएका थिए । मेलोरी यस पटक जसरी पनि शिखरमा पुग्न चाहन्थे । तर, किन ? कल्पना गर्न सकिन्छ, संसारमा पहिलो पटक एभरेस्ट को शिखरमा पाईला टेक्ने आरोहीमध्यको एक बन्ने अवसर कस्तो हुने होला भनेर । उचाइको त्यो हद, जसबारे आजसम्म कसैलाई थाहा छैन, त्यस्तोमा माथि उक्लिँदै गरेका प्रत्येक अज्ञात पाइलाको रोमाञ्च कस्तो हुन्छ, मेलोरीले बुझेका थिए । अघिल्ला २ आरोहणमा उनले स्थापित गरेका कीर्तिमान र तीनैवटा आरोहणमा सहभागी एक मात्रै मेलोरी त्यो अवसरबाट वञ्चित हुन चाहन्नथे । उनी विश्व कीर्तिमान रच्न चाहन्थे । अर्को पनि एउटा कारण थियो तेस्रो पटकको आरोहणमा आउँदा मेलोरीले आफ्नी श्रीमती रुथ टर्नरलाई वचन दिएका थिए उनको तस्बिर चुचुरोमा छोडेर आउने । यी सबै कारणले मेलोरीको मन व्यवहारमा देखिएको असहज परिस्थिति स्विकार्न तयार थिएन, उनको चाहना सबैतिर हावी बन्दै गइरहेको थियो । जुन ६, १९२४, बिहान मेलोरी र इरवाइन नर्थकोलस्थित क्याम्प४ बाट माथि उक्लिनुअघि अर्का आरोही नोल ओडेल उनीहरूलाई बिदा गर्छन् । ओडेलले उनीहरूको तस्बिर खिच्छन् । सम्भवतः अन्तिम तस्बिर । जुन ७, १९२४, भरियामार्फत ओडेल मेलोरीले पठाएको सन्देश पाउँछन् मेलोरी र इरवाइन शिखरभन्दा २ हजार फिट तलसम्म पुगिसकेका हुन्छन् । जुन ८, १९२४, बिहान ओडेल पनि माथि उक्लिन्छन् । केही घण्टापछि बादल आउनेजाने हुँदै गर्दाको अवस्थामा एक माइलभन्दा पनि कम दूरीमा ओडेलले मेलोरी र इरवाइनलाई देख्छन् । उनीहरू अन्तिम चुचुरोको आधारविन्दुतर्फ एकपछि अर्को गर्दै उक्लिँदै गरेका हुन्छन् । तर, अचानक बादलको ठूलो टुक्रा ओडेल र उनीहरूको बीच आउँछ, केही बेरपछि बादल हराउँछ । साथै चुचुरोतिर लम्किँदै गरेका मेलोरी र इरवाइन पनि हराउँछन् । हिउँ पर्दै, हावा चल्दै गर्दा पनि मेलोरी र इरवाइनलाई खोज्दै ओडेल माथितिर चढ्छन्, तर व्यर्थ ! २३ हजार फिटको उचाइमा बसेर ओडेलले आफ्ना साथीहरूलाई कुर्छन्, तर कुनै संकेत नआएपछि उनीहरू हराएको निष्कर्षमा पुग्छन् र तल झर्छन् । जर्ज मेलोरी र एन्ड्रयु इरवाइनको निधन भएको निष्कर्षमा टोली पुग्छ । मेलोरी र इरवाइनलाई गुमाउँदासम्म ३ पटकको आरोहण अभियानमा मर्नेहरूको संख्या १३ पुगिसकेको थियो । मेलोरी र इरवाइनको मृत्युको खबरले सारा बेलायत स्तब्ध हुन्छ । बेलायतले सार्वजनिक रूपमै शोक मनाउँछ, स्वयं बेलायती राजाले आरोहीहरूका परिवारलाई समवेदना सन्देश पठाउँछन् । पृथ्वीको उच्चतम विन्दुमा पुग्ने मेलोरी र इरवाइनको संघर्षले उनीहरू विश्वमै नायक भइसकेका हुन्छन् । र, प्रथम विश्वयुद्ध समाप्तिपछिको त्यो संसारको सोच युद्धबाट मोडिएर मेलोरी र इरवाइनमा केन्द्रित हुन्छ । तर, प्रश्न फेरि पनि त्यही के उनीहरू चुचुरोमा पुगे ? मेलोरीको दृढनिश्चय र शक्तिलाई आधार मान्ने हो भने उनी शिखरमा पुग्न सफल भएको तर्क गर्ने गरिन्छ । विशेषगरी मेलोरीलाई नजिकबाट बुझेका उनका साथीहरूका लागि कुनै शंकै रहेन, उनी शिखरमा पुगेनन् भन्नेमा । त्यसपछि एभरेस्ट अभियान ९ वर्षसम्म रोकिएर सन् १९३३ देखि पुनः सुरु हुन्छ । बेलायतीहरूले नै आरम्भ गरेको उक्त आरोहण अभियानमा इरवाइनको भएको विश्वास गरिएको एउटा आइसएक्स फेला परेपछि मेलोरी र इरवाइनको फेरि चर्चा हुन्छ । शिखरमा पुगेको हुन सक्ने तर्क: मेलोरीको पकेटमा सनग्लास भेटिनुले उनी शिखरमा पुगेर फर्केको भन्ने तथ्यलाई बल मिलेको देखिन्छ किनकि त्यही आरोहणमा अर्का आरोही एडवर्ड नोर्टनले घाम लागेका बेला चस्मा नलगाउँदा स्नो ब्लाइन्डनेस भएको थियो । मेलोरी यसबारे जानकार थिए, त्यसैले यदि उनी घाम लागेका बेला उक्लिँदै गरेका हुन्थे भने सनग्लास नलगाउने भन्ने हुन्नथ्यो । उनीहरू शिखरमा पुगेको र अँध्यारो भएपछि ओर्लेको हुन सक्ने अनुमान तर्कसंगत छ किनकि मेलोरीले ढुक्कैसँग भित्री पकेटमा सनग्लास राखेका थिए । मेलोरीको शवमा भेटिएको एउटा खामबाहिर केही अंक लेखिएका थिए । ती अंक उनीहरूले सँगै लगेका अक्सिजनको दबाबको मात्रा भएको विज्ञहरूले बताएका छन् । त्यसअघि लामो समयसम्म अक्सिजन नपुगेर उनीहरूको मृत्यु भएको अनुमान गरिँदै आइएको थियो, तर ती अंकले दुई आरोहीसँग ६ वटासम्म अक्सिजन सिलिन्डर रहेको देखाएको छ, जुन शिखरसम्म पुग्न र फर्किन पर्याप्त मानिन्छ । त्यतिबेलाका प्रारम्भिक अवस्थाका अक्सिजन उपकरणमा व्यापक संशोधन गरेर इरवाइनले त्यसलाई भरपर्दो बनाएका थिए । त्यस्तै यदि मेलोरी शिखरमा नपुगेका हुन्थे भने उनकी श्रीमती रुथ टर्नरको तस्बिर उनीसँगै भेटिनुपर्थ्यो, जुन मेलोरीले सधैं आफूसँगै राख्ने गरेको र शिखरमा पुगेपछि त्यहीँ छोडेर फर्कने वाचा रुथलाई गरेको सबैलाई थाहा थियो । उनको वालेट र अन्य कागजात, कहीँ कतै पनि रुथको तस्बिर फेला परेन । शिखरमै छोडेर आएकाले त्यो फेला नपरेको अनुमान गरियो । दिनको १२ः५० मा सकेन्डस्टेप पुगिसकेको अवस्थाका आधारमा कुरा गर्दा तिनीहरू चुचुरोमा पुगेको सम्भावना धेरै रहेको विज्ञ आरोहीहरू बताउँछन् । आरोही एवं लेखक क्रिस बोनिङ्टनका अनुसार, उनीहरू सेकेन्डस्टेपभन्दा पनि माथि पुगेको तथ्य स्विकार्ने हो भने त्यतिबेला शिखरमा पुग्ने चिन्ता मात्रै हुन्छ, तल फर्किने लगायतका अन्य तमाम सवालको सम्झना हुन्न । यी सब परिस्थितिका आधारमा भन्ने हो भने मौसम खराब भए पनि बादलहरू आउँदैजाँदै गरेको भए पनि वा हिउँ परिरहेको भए पनि उनीहरू माथि पुगेकै हुन् । सन् १९२२ को आरोहणमा मेलोरीसँगै रहेका अन्वेषक टम लंगस्टफले आफ्ना एक साथीलाई पठाएको पत्रमा लेखेका छन्, कुनै पनि आरोही माथि पुग्न सम्भव छ । त्यो जोडीले त्यतिकै फिर्ता आउने निर्णय गर्यो होला भन्ने मलाई लाग्दैन किनकि मेलोरी कस्ता मान्छे थिए मलाई थाहा छ । मेलोरीले बनाएको उत्तरी मोहडाको बाटो भएर पछिल्ला वर्षहरूमा थुप्रै समूहले सगरमाथा चढ्ने प्रयास गरे, जसमध्ये काटालान माउन्टेनियर्स नामक समूह अगस्ट १९८५ मा शिखरमा पुग्यो । त्यतिबेला सेकेन्डस्टेप हिँउको थुप्रोले भरिएकाले आरोहण टोलीलाई कुनै समस्या परेन । आफूहरूलाई समस्या नपरेकाले आफूहरूभन्दा बढी पोख्त मेलोरीलाई पनि समस्या नपर्नुपर्ने उनीहरूको तर्क छ । मेलोरी र इरवाइन हराएको २९ वर्षपछि तेन्जिङ र एडमन्ड शिखरमा पुग्दा यो अनुत्तरित एवं महत्त्वपूर्ण प्रश्न पनि उनीहरूसँगै माथि उक्लेको थियो । हिलारीले भनेका छन्, जब म शिखरमा पुगेर वरपर हेरेँ, विशेषगरी मैले नर्थकोलबाट तलतिर हेर्दा मेरो स्मृतिमा मेलोरी र यो प्रश्न नै थियो । तर, उनी शिखरसम्म पुगेर फर्केको कुनै संकेत थिएन । मैले केही फेला परिहाल्छ कि भनेर शिखरदेखि नर्थकोलसम्मको निकै भिरालोमा माथितल दुवैतर्फ हेरेँ, तर उनीहरू शिखरमा पुगेको कुनै संकेत फेला पार्न सकिनँ ।आरोहणबाट फर्केपछि उनले भनेका थिए, मेलोरी र इरवाइनले शिखरमा पाइला टेकेको प्रमाणित हुने हो भने त्यो उनीहरूको निरन्तरको प्रयासबापतको पुरस्कार हुनेथियो । एभरेस्ट मा उनीहरूले मानवीय क्रियाकलाप सुरु गरेको परिणामस्वरूप नै आफूहरू शिखरमा पुग्न सफल भएको धारणा हिलारीको थियो । सन् १९९९ मा सगरमाथामा मेलोरीको शव फेला पर्छ । सन् १९२४ मा मेलोरी र इरवाइनको मृत्युको खबर बेलायत पुग्न झन्डै २ साता लागेको थियो । ७५ वर्षपछि जर्ज मेलोरी फेरि पनि बेलायत लगायत संसारभरै प्रमुख समाचार बने, तर केही घण्टाकै अन्तरालमा । संसार फेरि एक पटक आश्चर्यचकित बन्यो । टोलीले सगरमाथामै हराएको तथा मेलोरीको साथमा रहेको पकेट क्यामरा पनि पाउने आशा गरेको थियो । पुरानो भए पनि त्यसको फिल्म डिभेलप गर्न सकिने कोडाकका विज्ञहरूले बताएका थिए, जसबाट उनीहरू शिखरमा पुगेनपुगेको पत्ता लाग्ने अपेक्षा गरिएको थियो, तर फेला परेन । फेला परेका समानहरूमा मेलोरीको घाँटीसँगै रहेको सानो पोकोमा ब्रान्ड एन्ड कम्पनी साभोरी मिट लोन्जेज लेखिएको सुक्खा खानेकुराको टिनको बट्टा, सिसा फुटेको पित्तलको अल्टिमिटर, पकेट चक्कु, छाप भएको रुमाल तथा भित्री पकेटमा एक जोडी नबिग्रिएको सनग्लास थियो । त्यसबाहेक फेला परेको थियो मोजा, चस्मा, जिंकअक्साइड, केही चिठी, स्वानभिस्टा नामक सलाईको बट्टा, स्कार्फमा छोपेर राखिएको रुथबाहेकका केही फोटोग्राफ, एडब्ल्यू गामाका लेखेको बिल, जहाँबाट उनले फिर्ता गर्ने सर्तमा ५ जोडी ग्लब्स लिएका थिए । मेलोरीइरवाइन आरोहणको कथा अझै वर्षौंसम्मका लागि सगरमाथाले आफूसँग रहस्यकै रूपमा साँचेकी छन् । तर, थाहा भएको तथ्य फेला परेका जर्ज मेलोरी र फेला नपरेका एन्ड्रयु इरवाइन अझै पनि त्यो अनकण्टार हिँउको थुप्रोमा चिरनिद्रामा छन् । के थाहा, कुनै दिन मेलोरीको हराएको क्यामरासहित इरवाइन हिउँको कुनै कुनामा फेला पो परिहाल्छन् कि ? समाजले प्रयासभन्दा सफलताको चर्चा बढी गर्छ । अझ विश्वमै पहिलो पटक प्राप्त सफलताको विशेष महत्त्व रहने नै भयो । मे २९, १९५३ मा त्यसभन्दा ३२ वर्ष अघिदेखि आरम्भ भएको एउटा अभियान सम्पन्न भएको थियो । रहस्य बन्दै आएको एभरेस्ट शिखरबारे तेन्जिङ र एडमन्डको अनुभव र वर्णनबाट संसारले थाहा पाइसकेको थियो । वास्तवमा एभरेस्ट मा तेन्जिङ र एडमन्डको उक्त आरोहण सिद्धान्तले प्रमाणित गरेको एउटा खोजको व्यावहारिक पुष्टि थियो, जुन मेलोरी र उनका साथीहरूले १९२१, २२ वा २४ मै गर्न चाहन्थे । तेन्जिङ र हिलारीपछिका आरोहणहरू अपवादबाहेक कीर्तिमानका लागि गरिने एउटा निरन्तरता रहँदै आयो, जुन यो धरतीमा सगरमाथा र मानवजातिको अस्तित्व रहुन्जेल चलिरहनेछ । यहाँ सम्झिनुपर्ने कुरा के छ भने सन् १९२१ मा पहिलो अनुसन्धान आरोहण आरम्भ नहुँदासम्म कुनै पनि पश्चिमा अनुसन्धान आरोही हिमालयको ४० माइलको घेराभन्दा बाहिर मात्रै थिए । सन १९२१ देखि २४ सम्मका तीनवटै आरोहण अभियानमा निरन्तरता पाउने मेलोरी एक मात्रै आरोही थिए । एभरेस्ट मा आरोहणको रुट बनाउँदै क्रमशः ७,०१९ र ८,१६८ मिटरमा पहिलो पटक मानव पुगेको कीर्तिमान मेलोरी र उनको टोलीले नै कायम गरेको थियो । आफ्नो तीन पटकको आरोहणमा एभरेस्टको विभिन्न उचाइमा शिखरसम्मको दूरीको तुलनामा दोब्बरभन्दा पनि बढी पटक हिँडिसकेका मेलोरीलाई सफलता हात नलाग्दा कति छटपटी भयो होला, बुझ्न सकिन्छ । एउटा अनिश्चित सफलताका लागि सुखसयलको जीवन छोडेर परिवारबाट हजारौं माइल टाढा हरेक वर्ष महिनौं हिउँमा बिताउन आउँदा एभरेस्ट प्रति विशेष लगाव विकसित हुनु स्वाभाविकै थियो । शिखरभन्दा करिब ६ सय मिटर तल मेलोरी चिरनिद्रामा रहेको ९८ वर्ष भइसक्यो । त्यहाँ उनी सजिलै भेटिन्छन्, तर उनका साथी एन्ड्रयु इरवाइन फेला परेका छैनन्, सायद हिउँको कुनै गहिराइमा उनी लुकेका छन् । उनीहरू शिखरमा पुगेनपुगेको रहस्य सुल्झाउन सक्ने विश्वास गरिएको सर्वाधिक खोजी भएको मेलोरीको पकेट क्यामरा पनि इरवाइनसँग छ भन्ने अनुमान अद्यापि जीवितै छ । हिउँको निकै गहिराइसम्म मानव शरीर र धातु पत्ता लगाउन सक्ने यन्त्रमार्फत इरवाइन र उक्त क्यामराको खोज गर्नेतर्फ भविष्यमा अवश्य पनि कुनै आरोहण टोलीको ध्यान जानेछ । आशा गरौं प्रविधिले विकास गर्नेछ, कुनै दिन त्यस्तो यन्त्र बन्नेछ र सगरमाथा आरोहणको नयाँ इतिहास लेखिनेछ ।"
चिनियाँ नाकाको सकस,(लेखक मानवशास्त्री हुन्)
'थुप्रै छन् बेनामे हिमाल',"तपाईंलाई कस्ता किताब मन पर्छ ? मन पर्ने किताब धेरै छन् । तिनका शृंखला लामो हुन्छ । मेरै किताब लेख्न बस्दा दुइटा किताब मन परे । एउटा अमर न्यौपानेको सेतो धरती, हिमालमाथि लेखिएको सरुभक्तको लघु उपन्यास चुली ।तपाईं किताबलाई माया गर्नुहुन्छ ? माया त गर्छु । तर, मैले पढ्ने किताब चाँडै फाट्छन् । किताबमा गाता हाल्ने बानी स्कुल पढ्दा पनि थिएन ।पढिसकेपछि किताबलाई के गर्नुहुन्छ ? पढेको पुस्तक बिक्री कहिल्यै गरिनँ । कसैले किताब मागे दिइहाल्छु, तर ऊसँग कहिल्यै फिर्ता माग्दिनँ । नेपालमा अनुसन्धानमूलक किताब लेखिएका छन् ? राजनीतिक विषयका पुस्तकमा मेरो ज्ञान भएन । तर, भूगोल, नापनक्सामाथि लेखिएका किताबमा अनुसन्धान भएका छन् । त्यस काममा म सधैं हर्क गुरुङ सम्झन्छु । हर्क गुरुङपछि लामो समय अनुसन्धान गरेर लेखिएका किताबमा रिक्तता देखियो । कुन विधाका किताब बढी पढ्नुहुन्छ ? इतिहास, भूगोल, विज्ञान र अनुसन्धानका किताब बढी पढ्छु । तपाईंले किन्नुभएको सबैभन्दा महँगो किताब कुन हो ? त्यो किताब हो एड डगल्सको द हिमालय: ह्युमन हिस्ट्री । त्यसलाई ३८ सय रुपैयाँमा किनेको थिएँ । अहिले त १२ सयमै पाइने रहेछ । किताब पढिरहँदा केरमेट गर्ने बानी कत्ति छ ? एकताका निकै केरमेट गर्थें किताबमा । तर, पछि बोध भयोत्यस्तो बानीले किताब बिग्रिँदोरहेछ । पछिपछि नोटबुकमा टिपोट गर्ने बानी पर्यो । पत्रपत्रिकामा छापिएका किताब समीक्षा कत्तिको पढ्नुहुन्छ ? पढ्छु नि । कुनै समीक्षामा एउटै दृष्टिकोण लिएर व्याख्या गरिएको हुन्छ । कुनैमा चाहिँ किताबको बहुआयामिक विषयलाई केलाइएको हुन्छ । पुस्तकालय कत्तिको जानुहुन्छ ? उबेला क्याम्पस पढ्दा निकै गइयो पुस्तकालय । आजकल उति जान्नँ । जीवनमा कुन समय धेरै किताब पढ्नुभयो ? पन्ध्रौं चुली लेख्दा लकडाउन थियो देशमा । त्यसबेला अनलाइनमार्फत खुब पढेँ । ६ महिनाजति हिमाल र भूगोलमाथि लेखिएका करिब ६४६५ वटा किताब डिजिटलमा पढेँ । तपाइंले धेरैपल्ट पढेको किताब कुन हो ? खलिल जिब्रानको द प्रोफेट । त्यो कम्तीमा ११ १२ पटक पढेँ कि !हिमाल आरोहणका बेला तपाईंको झोलामा कुन किताब थियो ? गोजीपात्रो । तपाईंले 'पन्ध्रौं चुली' कसरी लेख्नुभयो ? ०६८ को मेरो पहिलो सगरमाथा आरोहणमा पन्ध्रौं चुली गर्भमा बस्यो, ०७६ को आरोहणपछि जन्म भयो । ७ महिनामा मूल पाण्डुलिपि तयार पारेँ । र, पाण्डुलिपि दसौंपटक पढेँ, त्रुटि फेला पर्छन् कि भनेर । नेपालमा हिमाल आरोहणमाथि पर्याप्त किताब लेखिएका छन् ? दुःखी भएर भन्नुपर्छ उति छैनन् । केही छन् नियात्रा, संस्मरण । तर, ती सिलसिलेवार छैनन् । हिमालमाथि लेखिएका राम्रा किताब केके हुन् ? एडमन्ड हिलारीको भ्यु फर्म द समिट, जोन क्राकउकरको इन्टु थिन एयर पढें । निर्मल पुर्जाको बिओन्ड पोसिवल ः नथिङ इज इम्पोसिवल बारे सुनें । तर, पढ्न पाएको छैन । नेपालको पर्वतारोहणमाथि कस्ता किताब लेखिनुपर्छ होला ? खासमा हाम्रा हिमालमाथि अध्ययन भएका छैनन् । नेपालमै छन् ६ हजार मिटरभन्दा अग्ला २ हजार बढी चुली ! ती चुलीबारे गहिरा किताब लेखिएका छैनन् । र, भन्नुपर्छ हाम्रा थुप्रै हिमाल बेनामे छन् ।"
'अब हिमाललाई आराम दिऊँ',"नाम्चेको निर्भना होम मा छन् कान्छा शेर्पा (९०) । सगरमाथामा पहिलो पटक आरोहण गर्ने दलका एक मात्र जीवित साक्षी उनी माला जप्दै र विश्वशान्तिको कामना गर्दै दिन बताउँछन् । पुराना दिनतिर फर्किहेर्छन्, आफैं अचम्भित हुन्छन् त्यो समय सगरमाथा आरोहण कसरी सम्भव भयो ! वैशाख दोस्रो साता नाम्चे पुग्दा उनले भने, त्यो बेला कसरी बाटो बनाइयो, कसरी गइयो, चुचुरो जाने बाटो कसरी थाहा भयो, सम्झेरै रमाइलो लाग्छ । तेन्जिङ नोर्गे शेर्पा, एडमन्ड हिलारी सगरमाथाको चुचुरोमा पहिलो पटक पुगेका थिए२९ मे, १९५३ मा । हिलारीतेन्जिङको त्यो यात्रामा कान्छासहित अन्य दुई जना शेर्पाले बेस क्याम्पदेखि क्याम्प४ सम्म निर्माण गरिदिएका थिए । २७ हजार फिटसम्म उनीहरू सँगै थिए । त्योभन्दा माथिचाहिँ तेन्जिङ र हिलारी सँगै गएको सम्झन्छन् कान्छा । ऊबेला अहिलेजस्तो थिएन नाम्चे बजार । कान्छाका हजुरबुवा आङ फुरी थामेबाट सरेर नाम्चे बसेका थिए । थामेबाट बसाइ सरी आएका अन्यसहित आधा दर्जन शेर्पाका घर थिए नाम्चेमा । कान्छाका बुवा आङ बाबु सोलुदेखि तिब्बतसम्म भारी बोक्थे । नाम्चेको जीवन कष्टकर थियो । तेन्जिङ नर्गेकहाँ गए काम पाइन्छ भन्ने थाहा पाएपछि सन् १९५२ को हिउँदमा कान्छा र उनका अन्य दुई साथी गाउँबाट भागेर दार्जिलिङ पुगे । तेन्जिङसँगको त्यो भेट कान्छाको जीवनको नयाँ मोड बन्यो । कान्छाका बुवा तेन्जिङका साथी थिए । दार्जिलिङ पसेका कान्छा र कान्छाका साथीहरूलाई तेन्जिङले आफ्नो घरमा राखे । जीवनमा २० वर्ष पुगेपछि पहिलो पटक तेन्जिङको घरमा चामलको भात खाएको दिनको सम्झना उनको मस्तिष्कमा ओहोरदोहोर गरिरहन्छन् । केही महिनापछि तेन्जिङले कान्छालाई भने जाउँ चोमोलोङ्मा चढ्न । काम पाइने भो भनेर कान्छा उत्साहित थिए । सम्झन्छन्, दार्जिलिङबाट सिलगुढीसम्म रेल र त्यसपछि हिँडेरै हामी काठमाडौं पुगेका थियौं । काठमाडौं पुगेको भोलिपल्ट उनीहरूले हिलारीको टोलीलाई भेटे भक्तपुरमा । हिलारीको टोली भक्तपुर बसेको थियो । भक्तपुर अहिलेजस्तो थिएन, खाली चौर, चरिचरन क्षेत्र प्रशस्तै थिए । भक्तपुरमा उनीहरूले एक साता बिताए । हिलारीको टोलीले आरोहणका लागि चाहिने सबै किसिमका बन्दोबस्तीका सामान ल्याएको थियो । कान्छाका अनुसार, ती सामान बोक्न करिब ४ सय कुल्ली खटाइएको थियो । भक्तपुरबाट हिँडेरै पाँचखाल, दोलालघाट हुँदै १६ दिनमा टोली नाम्चे पुग्यो । ४ सय जना कुल्लीले ल्याएको सामान थामेबाट मगाइएका ६० वटा याकलाई बोकाएर बेस क्याम्प पुर्याइयो । लेक लाग्ने भएकाले कुल्लीहरूलाई नाम्चेबाटै फर्काइयो । नाम्चेबाट बाटो पहिल्याउँदै आरोही टोली बेस क्याम्प पुगेको थियो । धेरै हिउँ पर्ने र खस्ने जोखिम थियो । नयाँ ठाउँ, त्यसमा पनि बाटो बनाउँदै माथिमाथि जानुपर्ने, जोखिम स्वाभाविक थियो । बेस क्याम्प पुगेपछि माथि जाने तयारी हुँदै थियो । दुईवटा ठूला आइसबीच खरपास आएपछि टोली अघि बढ्न सकेन । अहिलेजस्तो सिँढी थिएन । फाल हालेर खरपार नाघ्न खोजे, तर सफल भएनन् । नाम्चेबाट रूख काटेर ल्याउने अनि पुल थाप्ने योजना बन्यो । कान्छा फर्किए । १० वटा रूख काटेर १० जना कुल्लीलाई बोकाएर उनी पुनः बेस क्याम्प फर्किए । पुल थापेपछि क्याम्प१ बनाइयो, कान्छाले भन्छन्, रूख काट्ने बुद्धि मेरै थियो । फलाम, लेदर केही थिएन । बाटो खोलिएपछि क्याम्प१ बनियो । त्यो पुल नबनाइएको भए एभरेस्ट जान सम्भव थिएन । त्यसपछि क्याम्प २, ३ बनाइयो । कान्छाका अनुसार, फिक्सड रोप लगाएर साउथ कोल पनि उनीहरूले नै पहिलो पटक बनाए । क्याम्प३ देखि माथि जान असहज थियो । त्यो क्षेत्रमा धेरै नै आइस झर्ने भएकाले ज्यानको जोखिम पनि धेरै हुन्छ, कान्छा सम्झन्छन् । कान्छासहित अन्य तीन जना शेर्पाले साउथ कोलमा अक्जिन र बन्दोबस्तीका सामान पुर्याएका थिए । तीव्र हावा चल्ने त्यस क्षेत्रमा निकै कष्टपूर्वक शेर्पा टोलीले पाल टाँग्यो । त्यहाँ सिल्पिङ ब्याग, म्याट्रेस, अक्सिजन, खानेकुरा लगायत बन्दोबस्तीको सामान राखिदिएर उनीहरू फर्किए । २७ हजार फिट उचाइसम्म पुगेर तेन्जिङ र हिलारीका लागि टेन्ट अनि बन्दोबस्तीको सामान राखेर कान्छाको टोली तल्लो क्याम्प फर्किएको थियो । टोलीले साउथ समिट बनाएपछि हिलारी र तेन्जिङ माथि लागे । माथिल्लो क्याम्पमा उनीहरूले रात बिताए । त्यसको भोलिपल्ट दिउँसो १ बजे समिट गरेका थिए । कान्छा अझै याद गर्छन्, हामीलाई ओकेटोकेमा खबर आयो सक्सेस भयौं, क्याम्प २ मा आउनु । हिलारी र तेन्जिङ समिटबाट १ घण्टामा तल आइपुगे । त्यहाँ आएपछि सबैसँग किस गरेको, अँगालो हालेर खुसियाली मनाइएको थियो । अहिलेजस्तो ड्रिङ्स थिएन । हामीलाई आउँदै गर्नू भनेर उनीहरू तल बेस क्याम्प गए । सगरमाथा चढेपछि तेन्जिङ र हिलारी काठमाडौं फर्किए । खुसीको त्यो क्षणमा क्याम्प२ मा धेरै समान त्यत्तिकै छाडिएको थियो । अक्सिजन, पाल, खाद्यान्न, कपडा, टेन्ट, मट्टीतेल क्याम्पमै छाडेर उनीहरू फर्किएको कान्छा बताउँछन् । बितेको ५ दशकमा खुम्बु क्षेत्रमा कान्छाले धेरै परिवर्तन देखे । कुनै बेला चामल नहुने नाम्चेमा अहिले संसारका एक से एक परिकार पाइन्छन् । १५ वर्षसम्म स्याङ्सिल (घुँडासम्म लगाउने जुत्ता) नलगाएका कान्छाको नाम्चेमा अहिले विश्वका नाम चलेका ब्रान्डका शोरुम खुले । नाम्चेबाहिर संसार नदेखेका कान्छाले बेलायती महारनीबाट पदक पाए, शेर्पालाई विश्वले चिने । स्कुल नगएका कान्छा अहिले फाउन्डेसनमार्फत दूरदराजका गाउँका बालबालिकाहरूलाई निःशुल्क शिक्षा दिइरहेका छन् । उनको आत्मकथाको पुस्तक टफ एन्ड चियरफुल मा यो विषय समावेश छ ।नेपाली शेर्पाको जीवनस्तर र भाग्य नै तेन्जिङ र हिलारीले बदलिदिएको कान्छाको बुझाइ छ । भन्छन्, एउटा गरिब मान्छे नाम्लो बोकेर लुक्ला एयरपोर्टमा गयो भने दिनको ४५ हजार कमाउँछ । त्यो कसले गर्दा हो भन्दा सगरमाथाले गर्दा । सरकारले आम्दानी गर्यो, यो ठाउँको मान्छेले पनि पैसा कमायो । शेर्पाले धेरै कमायो ।कान्छाको समयमा हिमाललाई धार्मिक आस्था र भगवान्को रूपमा पूजा गरिन्थ्यो । अहिले पनि गरिन्छ नै, तर केही फरक भएको छ । हिमालमा व्यापक आरोहण हुन थालेको छ । पहिला हिमाल सफा थिए । अहिले उनमा चिन्ता थपिएको छ, मान्छे नाना किसिमको लुगा लगाउँछ, चुरोट खान्छ, त्यहीँ फ्याँक्छ । हिमाललाई फोहोर बनाउँछ । भन्छन्, हिमालमा हिउँ छैन भने पानी छैन भने हामी के खाने ? पानी त अब बिस्तारै सुक्छ । विदेशको मान्छे यसरी आएन भने के खाने ? के गर्ने ? हिमाललाई संरक्षण नगर्ने हो भने सन् १९५३ अघिको अवस्था आउन सक्ने बताउँछन् उनी । त्यस समयमा शेर्पाहरूलाई बिहानबेलुका खान, खुट्टामा जुत्ता लगाउन समस्या मात्रै होइन, पूरै जीवन निकै कष्टकर थियो । कान्छाका अनुसार, पहिलो सगरमाथा आरोहणमा जाँदा बेस क्याम्पमा घाँस पलाउँथ्यो । चौरीहरू घाँस खान त्यहाँसम्म पुग्थे । अहिले यो कुरा कसैले नपत्याउने उनी बताउँछन् । ग्लेसियर, हिमालको हिउँ पग्लँदै गएको प्रति उनी चिन्तित छन् । हिउँ बिलायो, घाँस हरायो भन्दै उनी हरेक बिहान खुम्बु आइसफल जाँदा मानिसको अकाल मृत्यु नहोस् भन्दै ठेङँ (माला) जप्छन् र शान्तिको कामना गर्छन् । उनको समयमा नाम्चेमा जेठअसारसम्मै हिउँ रहन्थ्यो । अहिले त्यो छैन । उनी सगरमाथा प्रदूषित भएकोप्रति पनि चिन्तित छन् । सरसफाइ आवश्यक छ भन्छन् । नेपालका हिमाललाई अब केही समय आराम चाहिने बताउँछन् । सगरमाथा आरोहण एउटा सिजनमा मात्रै गर्न दिने र अर्को सिजन बन्द गर्दा राम्रो हुने उनको सुझाव छ ।आरोहणको एक मात्रै जीवित साक्षी कान्छाले सगरमाथा आरोहण भने गर्न पाएनन् । उनी २७ हजार फिटको उचाइमा त पुगे, तर त्योभन्दा दुई हजार फिटमाथिको सगरमाथा चुचुरो भने टेक्न पाएनन् । ७ पटकसम्म आवेदन दिए, तर पाएनन् । भन्छन्, चढ्न नपाएकामा अहिले दुःख लाग्छ, सरकारको नियम मान्नुपर्छ नि । भगवान्ले पनि मलाई नचढ भनेको हुनुपर्छ त्यही भएर पाइनँ । कान्छाको आत्मकथा टफ एन्ड चियरफुल सन् २०२२ जनवरीमा सावर्जनिक भयो । निर्भाना हाउसमा उनलाई खोज्दै कोही पुगे उनी सगरमाथा आरोहणका ती दिन र जीवनअनुभव सुनाउँछन् । स्कुल नगए पनि कान्छाले आफ्नो नाम लेख्न सिके, तेन्जिङकी छोरीमार्फत । आफ्नैकिताबमा नाम लेख्दै भने, यसरी आफ्नै पुस्तकमा नाम लेख्ने दिन पनि आउँछ भनेर मैले कल्पना नि गरेको थिइनँ । तेन्जिङकी छोरीले यो नाम पनि मलाई लेख्न नसिकाएको भए के हुन्थ्यो होला ? तेन्जिङ महान् थिए ।"
गणतन्त्र: 'नेपाली राजनीतिक चेतनाको प्रतिविम्बन',"नेपाली राजनीतिका पछिल्ला दुई दशक बडो विस्मयकारी रहे । मुलुकको शक्ति संरचना र राज्य संरचना दुवैमा व्यापक उलटपुलट भयो । सुरुमा दरबार हत्याकाण्डपछि गद्दीनसीन हुन पुगेका राजा ज्ञानेन्द्रले सत्र साल ब्युँताए । अनि, उक्त शाही कदममार्फत भित्तामा पुर्याइएका संसद्वादी राजनीतिक दल र द्वन्द्वरत माओवादी १२ बुँदे सम्झौता गर्न पुगे, जसको प्रकाशमा देशभर दसौं लाख मानिस सडकमा ओर्लिएर मुलुकको राजनीतिक पथमा दोस्रो जनआन्दोलन नामक विशाल कोसेढुंगा गाडे । सोही जनउभारको बलमा शाही सरकार मात्र ढलेन, अढाई सय वर्ष पुरानो राजसंस्था पनि इतिहासका पानामा कैद बन्न पुग्यो । त्यसबीचमा माओवादी शान्ति प्रक्रियामार्फत मूलधारको राजनीतिमा आयो देशमा संविधानसभाका दुइटा चुनाव भएÙ आफ्नो संविधान आफैं लेख्ने नेपाली जनताको सात दशकदेखिको सपना पूरा भयो । र, आज गणतान्त्रिक नेपालको संविधान पौने सात वर्षको भइसकेको छ । कैयौं विशिष्ट परिवर्तनलाई संस्थागत गरेको यसै संविधानबारे प्राध्यापक कृष्ण खनालले लेखेको पुस्तक गणतान्त्रिक नेपालको संविधान ः निर्माण प्रक्रिया, पात्र र अन्तर्वस्तु हालै बजारमा आएको छ, जसले संविधानलाई मियोमा राखेर यस कालखण्डको रोचक कथा भन्छ । भनिरहनु परोइन, नेपालको गणतान्त्रिक यात्रासित प्राध्यापक खनालको साइनो एक नागरिक र एक प्राज्ञिक व्यक्तित्वका रूपमा मात्र छैन । मुलुकमा गणतन्त्र ल्याउन तथा संविधानसभामार्फत संविधान लेख्न भावभूमि तयार पारेको दोस्रो जनआन्दोलन तथा नागरिक आन्दोलनका एक सक्रिय अगुवा पनि हुन् उनी । प्राज्ञिक अवलोकन मात्रै नभएर उनको त्यही अनुभवको आलोकमा पनि यो पुस्तक गहकिलो बनेको छ । संविधान आफैंमा बोझिलो विषय भए पनि निकट विगतको गणतान्त्रिक यात्राक्रम समेटिएकाले यो कृति आफैंमा चाखलाग्दो छ । संविधान निर्माणको अथइति मिहिन ढंगले केलाइएको यस पुस्तकमा ११ अध्याय छन्, जसमा नयाँ संविधान निर्माणको पृष्ठभूमिदेखि संविधानको आधा दशकसम्मका उल्लेखनीय विषयवस्तु लगभग छुटाइएका छैनन् । किताब पढ्दै जाँदा उक्त समय गुजारेका जोकोहीको मस्तिष्कमा त्यति बेलाका घटनाक्रम तथा संविधानका अन्तर्वस्तुसम्बन्धी दलीय विवादका मोडहरू सिनेमाको रिलझैं पुनः एकफेर घुम्छन् । नवपुस्ताका लागि भने उक्त समय सँगालेको एउटा उपहारबाकसजस्तै बनेको छ यो पुस्तक । संविधानको आधा दशक उधिन्ने क्रममा लेखकले के हो नयाँ नेपाल, कसरी गयो राजतन्त्र भन्नेबारे सरसर्ती चर्चा गरेका छन् । गणतान्त्रिक चेतना र यसको अभ्यासबारे विमर्श गर्दै उनले गणतन्त्र किन संस्थागत भइरहेको छैन भन्ने पाटो केलाएका छन् । गणतन्त्र दिवसको पूर्वसन्ध्यामा यो विषय पक्कै चिन्तनीय छ । २०६५ जेठ १५ गते संविधानसभाले राजतन्त्र खारेजी र गणतन्त्र कार्यान्वयनको प्रस्ताव पारित गरेसँगै गणतन्त्र नेपालको उदय भएको हो । प्राध्यापक खनालले राजतन्त्र जानु र गणतन्त्र आउनुमा तत्कालीन कारण दोस्रो जनआन्दोलनको व्यापकतालाई मानेका छन् । पृष्ठभूमिमा माओवादी विद्रोह भए पनि उनीहरूको बलमा मात्रै राजतन्त्र नगएको उनको धारणा छ । राजतन्त्र पतनको मुख्य जिम्मेवार भने उनले दरबार हत्याकाण्डपछि राजा भएका ज्ञानेन्द्रले अवलम्बन गरेको राजनीतिक बाटोलाई ठहर्याएका छन् । त्यसो त, नेपालमा राजतन्त्र जानुमा भारतको हात देख्नेको संख्या ठूलो छ । तर, यो मतलाई लेखकले दह्रो चुनौती दिएका छन्, राजतन्त्र ढालेर भारत नेपालको राजनीतिमा ढलीमली गर्न चाहन्थ्यो भनेर दरबारिया राष्ट्रवादको अतिशयोक्ति गाउनु जरुरी छैन । चाहेको भए भारतले २००७ सालमै नेपालबाट राजतन्त्रलाई बिदा गर्न सहजै सक्थ्यो । त्यतिखेर त्यो अन्तर्राष्ट्रिय चासोको ठूलो विषय बन्ने सम्भावना पनि थिएन । खनालको स्पष्ट मत छ, गणतन्त्र नेपाली जनताले रोजेका हुन् । नेताहरूले आँट गरेका भए सडकबाटै राजतन्त्र फलिने अवस्था थियो । तसर्थ विदेशी षड्यन्त्रको हौवा पिटेर, राष्ट्रपतिको पदमा पुग्ने व्यक्तिका गलत व्यवहारलाई औंल्याएर वा लोकतान्त्रिक गणतन्त्रको व्यवस्थापन गर्न चुकेका नेता र सरकारको कमजोरी देखाएर गणतन्त्रको औचित्य गलत साबित हुन सक्दैन । यो नेपाली राजनीतिक चेतनाको प्रतिविम्बन हो ।गणतन्त्रप्रति दृढ विश्वास व्यक्त गर्दै गर्दा प्राध्यापक खनाल कतिपय गणतन्त्रवादीजस्तो राजतन्त्रका राम्रा कुराको अवमूल्यन भने गर्दैनन् । उनको दृष्टिक्षितिज वास्तवमै फराकिलो छ । आफ्नो विश्वासबाहेकको सत्य स्विकार्न उनले हिचकिचाएका छैनन् । गणतन्त्र नेपाल इतिहासप्रति कृतघ्न हुन सक्तैन, हुनु पनि हुँदैन । पृथ्वीनारायण शाहले वर्तमान नेपाल राज्यको निर्माण गरेका हुन्, उनलाई यसको जस दिन र सराहना गर्न कुनै कन्जुस्याइँ गर्नु पर्दैन, उनको कथन छ, लोकतन्त्रको सवालमा बाहेक यो मुलुकको स्वतन्त्र व्यक्तित्व बढाउन राजा महेन्द्रको भूमिका पनि उल्लेख्य थियो । त्यसको उचित मूल्यांकन गर्न मन सानो बनाउनुपर्दैन । तर, बितेका राजाका केही गुणका बखान गरेर राजतन्त्रको औचित्य स्थापित गर्न खोज्नेहरूप्रति उनको दह्रो झापड छ, राजा वा शासकको जयजयकार नै राष्ट्रभक्ति, देशभक्ति होइन । राजा नहुँदैमा नेपालको राष्ट्रियता कमजोर भयो भनेर अलाप्नु पर्दैन ।अहिले गणतन्त्र जसरी हुर्किरहेको छ, त्यसप्रति प्राध्यापक खनाल चिन्तित देखिन्छन् । उनको प्रश्न छ, नयाँ नेपालको सूत्रधार भनिएको माओवादीसहित आजको नेपाल कहाँ पुगेको छ ? शासनको रूप परिवर्तन भए पनि सत्ताधारीको चरित्रमा खासै परिवर्तन आउन नसकेको निष्कर्ष निकालेका खनाल लेख्छन्, राजनीतिक परिवर्तनले पीँधका मानिसको केकति उन्नति गर्यो, त्यो झन् गम्भीर विषय भएको छ । अग्रपंक्तिमा देखिएका माओवादी नेताकार्यकर्ता सबै अहिले चिल्ला र चिटिक्क भएका छन् । उनीहरूको जीवनशैली अनुमानै गर्न नसक्ने गरी फेरिएको छ । उद्यमशीलतासित कुनै साइनो नभएको अर्को एउटा नवधनाढ्य अभिजात वर्गको उदय भएको छ । यो आक्षेप उनले माओवादीलाई मात्रै लगाएका छैनन्, २०४६ सालपछि नै राज्यको सुविधामा पुग्नेहरूको वर्ग यसरी नै परिवर्तन भएको उनको अवलोकन छ, जुन सबै नेपालीले आँखाले देखेको सत्य हो । आन्दोलन र क्रान्तिले शासक र जनताबीच विद्यमान असमानता भत्काउनुपर्नेमा जो सत्तामा पुगे पनि त्यस्तो सोच नराख्नु नै नेपालको क्रान्ति, आन्दोलन र राजनीतिको दर्दनाक दुःखान्त भएको उनको सार छ । लेखक भन्छन् नेपालमा गणतन्त्रबारे यथोचित विचारविमर्श हुनै सकेन गणतन्त्रमा खालि राजाको स्थानमा राष्ट्रपति वा राष्ट्रप्रमुख मात्र भेटिनु, तर बाँकी प्रयोजन र व्यवहारमा तात्त्विक अन्तर नदेखिनुले नै मानिसमा गणतन्त्र आएको बोध हुन नसकेको हो । पक्कै पनि लेखकले भनेझैं गणतन्त्रको नाममा राष्ट्रपति कस्तो हुने, कार्यकारी कि संसदीय प्रणालीअनुरूप सीमित अर्थात् सेरिमोनियल भन्नेबाहेक यसको मूल्य पद्धति चरित्र र संस्कारगत कुनै चिन्तनबहस हुन पाएको भए आज गणतन्त्रबारे यति विघ्न संशय कायम रहँदैनथ्यो होला । उसो त, नवगणतन्त्रबारे नकारात्मक टीकाटिप्पणी हुनुमा राष्ट्रपतिको भूमिका पनि उत्तिकै जिम्मेवार छ । यस सन्दर्भमा लेखक भन्छन्, मुख्य समस्या गणतन्त्रको होइन, यसको वारेसका रूपमा काम गर्ने पदाधिकारीको हो, पार्टीको खल्तीबाट राष्ट्रपति बनाउने प्रथाको हो । वर्तमान राष्ट्रपति जो धेरै विवादित भइन् को पदावधि आखिरी वर्षमा छ । त्यसैले राष्ट्रपतिकै कारण गणतन्त्रलाई विवादित नबनाउन प्राध्यापक खनालको सुझाव मननयोग्य छ, दलबाहिर पनि समाजमा योग्य व्यक्ति छन् भनेर सोच्न सक्ने हो भने यसको तुलनात्मक रूपमा उत्तम विकल्प पाउन सकिन्छ । अन्यथा व्यक्तिको कमीकमजोरी नै संस्था वा प्रणालीको दोष हो भन्ने धारणा बस्छ । अलि लामै समयदेखि पार्टीमा असंलग्न रहँदै आएका र राष्ट्रिय जीवनमा विशिष्टता हासिल गरेका नागरिकमध्येबाट राष्ट्रपति र उपराष्ट्रपतिका लागि उम्मेदवार बनाउन सकिने उनको धारणा मननीय छ । हाम्रै छिमेकी भारतले पनि सुविख्यात वैज्ञानिक एपीजे अब्दुल कलामलाई सन् २००२ मा राष्ट्रपति बनाएको यथार्थ यहाँ प्रासंगिक हुन्छ । नेपालमा गणतन्त्र, संघीयता र धर्मनिरपेक्षता तिम्ल्याहासरह हुन्, यी तीनैवटालाई नयाँ संविधानले संस्थागत गरेको हो । लेखकले संघीयताको सकस र धर्मनिरपेक्षतासम्बन्धी विवादबारे पनि चर्चा गरेका छन् । संघीयताप्रति राष्ट्रिय अपनत्व निर्माण गर्ने प्रयत्न असाध्यै कमजोर रहेको उनको विचार छ । संघीयताका देन प्रदेश सरकारहरू प्रभावकारी नभएको उनको गुनासो छ । विविध चुनौतीका बावजुद स्थानीय सरकारले तुलनात्मक रूपमा आफूलाई व्यवस्थित गरेको भए पनि प्रदेशले भने अझै आम जनतामा आफ्नो अस्तित्वको अनुभूति दिन बाँकी उनको बुझाइ गलत छैन । संविधान निर्माण प्रक्रिया पात्र र अन्तर्वस्तु अध्यायमा लेखकले संविधानसभा २०६५७२ को सविस्तार चर्चा गरेका छन् । संविधानसभाको पृष्ठभूमिदेखि संविधान पारित हुँदासम्मको नालीबेली यसमा समेटिइएका छन् । संविधान निर्माण शान्ति प्रक्रियाको गतिसँग निर्भर हुनु, संविधानका विषय नयाँ र निकै जटिल हुनु, संविधानसभामा कुनै एक दलको बहुमत नहुनु र भारतले संविधान निर्माण र शक्ति समीकरणलाई आफूअनुकूल हेर्न चाहनु आदिलाई उनले पहिलो संविधानसभाको असफलताका कारक मानेका छन् । यस क्रममा उनले गिरिजाप्रसाद कोइराला र पुष्पकमल दाहालको व्यक्तित्व र भूमिकाको पनि चर्चा गरेका छन् । जनआन्दोलनपछिको राजनीतिक संक्रमणलाई सफल नेतृत्व गरेका कोइराला पहिलो संविधानसभाको चुनावपछिको सत्ता समीकरणका कारण निधनअघि नै झन्डै असान्दर्भिक बनेको र त्यस समय दाहालले अपेक्षित भूमिका निर्वाह गर्न नसकेको उनको अवलोकन छ । मुद्दाको प्रचारात्मक पक्ष र सारतत्त्वमा दाहाल अलमलिएको उनको विश्लेषण छ । यद्यपि, दोस्रो संविधानसभाका क्रममा गोरखा भूकम्पपछि भएको १६ बुँदे समझदारीमा चार दललाई पुर्याउन र त्यसपछि पनि संविधान लेखनमा उत्पन्न अनगिन्ती मतभेदमा सहमति जुटाउन भने दाहालको भूमिका सर्वाधिक रहेको उल्लेख गर्दै खनाल लेख्छन्, उनले त्यो भूमिका नखेलेका भए संविधान आउन कठिन थियो । दोस्रो संविधानसभा एक प्रकारले पहिचान कि राजनीतिक विचारधारा अर्थात् आइडेन्टिटी र आइडोलोजी बीच कुन निर्णायक हुने भन्ने कुराको परीक्षा अर्थात् जनमत संग्रहजस्तो भएको र मतदाताको प्राथमिकतामा जातीय मुद्दा नपरेको लेखकको मत छ । बदलिएको शक्ति समीकरणका कारण केही समय गतिरोध भए पनि पछि संविधान निर्माण पुनः चालु भयो । यस क्रममा गोरखा भूकम्पपछि २०७२ जेठ २५ गते कांग्रेस, एमाले, माओवादी र मधेसी जनाधिकार फोरम लोकतान्त्रिकबीच १६ बुँदे सहमति भयो, जुन नेपाली राजनीतिका पछिल्ला कालखण्डमा १२ बुँदे सम्झौतापछिको अर्को चर्चित सहमति हो । यी दुवै सम्झौताका पक्षविपक्षमा अद्यापि तर्कवितर्क भइरहेका छन् । लेखक खनालका अनुसार, विवाद र चुनौतीबीच १६ बुँदेपछि संविधान निर्माण प्रक्रियाले गति लिएको थियो, जसमा त्यति बेलै भएको सत्ता समझदारीको अलिखित सम्झौताको पनि भूमिका थियो । संविधान निर्माणको अन्तिमतिर प्रदेश सीमांकनको विषयलाई लिएर देशका विभिन्न स्थानमा भएका विरोध प्रदर्शन र विकसित घटनाक्रमलाई पनि लेखकले सरसर्ती नियालेका छन् । संविधान पारित गर्दा देशका सबै शक्ति नसमेटिइएकामा लेखक असन्तुष्ट देखिन्छन्, भन्छन्, संविधान विधेयकमाथि मतदान प्रक्रियामा मधेसी मोर्चा र फोरम लोकतान्त्रिकका बाहेक सबै सभासद्को उपस्थिति थियो । यसैका आधारमा सभामा ९० प्रतिशत सहभागिताको दाबी गर्न सकिन्थ्यो । प्रक्रिया त नियम पूरा गर्ने एउटा औपचारिकता थियो । मुख्य कुरा मधेसी र थारूको एउटा महत्त्वपूर्ण पक्ष त्यहाँ थिएन । उक्त घटनाप्रति चित्त नबुझाएर संविधान पारित भएको भोलिपल्टै भारतीय प्रधानमन्त्रीका विशेष दूतका रूपमा आएका विदेशसचिव एस जयशंकरले संविधानलाई जारी गर्नबाट रोक्न नेपाली नेताहरूलाई दबाब दिएका थिए । तर, उक्त चरणमा पुगिसकेपछि भने भारतकै दबाबका कारण, जारी गर्न सम्पूर्ण प्रक्रिया पूरा भइसकेको संविधानलाई रोक्न सम्भव र उचित नहुने उनले लेखेका छन् । लेखकले नेपाली संविधानको प्रक्रिया र विषयवस्तुबारे टिप्पणी मात्र गरेका छैनन्, यिनको सैद्धान्तिक मान्यताबारे पनि प्रकाश पारेका छन् । र, आवश्यकताअनुसार विश्व उदाहरण पनि प्रस्तुत गरेका छन् । यसबाट पाठकले लेखकको धारणा मात्रै बुझ्दैनन्, खासमा हुनुपर्ने कस्तो हो र यहाँ के भयो भन्ने स्वतः थाहा पाउँछन् । नेपालमा राजनीतिक घटनाक्रम सम्बन्धी टिप्पणीहरू अक्सर आग्रहपूर्वाग्रह र आत्मकेन्द्रित बुझाइद्वारा ग्रसित हुन्छन्, प्राध्यापक खनालको यो पुस्तक भने त्यस्तो दोषबाट बिलकुल मुक्त छ । उनले आफ्नो प्राज्ञिक धर्म र लेखकीय इमानदारी पूरापूर निर्वाह गरेका छन् । उदाहरणका लागि, कतिपय कोणबाट अहिले पनि फास्ट ट्र्याक मा संविधान बनाइएको भनेर आलोचना हुने गरेको छ । यस पुस्तकले उक्त विभ्रम चिर्न खोजेको छ । प्रक्रिया खासै छोट्याइएको होइन, बरु कामलाई तीव्रता दिइएको थियो । २०७२ जेठ २६ देखि असोज ३ गतेसम्म सभा र यसका समितिले १०१ दिन निरन्तर काम गरे । फास्ट ट्र्याक भने पनि एक पटक सात दिनअघि सभासद्लाई मस्यौदा दिनुपर्नेबाहेक नियम निलम्बन गरेर प्रक्रिया छोट्याइएको थिएन । मस्यौदा लेखन कार्यदल, विभिन्न उपसमिति र समितिहरू सँगसँगै कांग्रेस, एमाले, एमाओवादी र फोरम लोकतान्त्रिकका प्रमुख नेताहरू निरन्तर खटिरहेका थिए । यति लेख्दालेख्दै पनि उनी सब ठीकठाक थियो भन्नेचाहिँ मान्दैनन्, र लेख्न छुटाउँदैनन्, मूल कुरा मधेसी मोर्चा र अन्तिम चरणमा फोरम लोकतान्त्रिक यो प्रक्रियामा समावेश हुन नसक्नु हो । गम्भीर असहमतिका बावजुद जसरी राप्रपा नेपाल, राष्ट्रिय जनमोर्चालगायतका अरू केही साना दल प्रक्रियामा सहभागी हुन सके, त्यो अवस्था मधेसी मोर्चा र फोरम लोकतान्त्रिकका लागि हुन नसक्नुलाई लेखक यो संविधान निमार्णको सबैभन्दा कमजोर दुःखदायी पक्ष मान्छन् । लेखकले आफ्ना प्रकाशित र अप्रकाशित विचार लेखहरू समेटेर यो पुस्तक तयार पारेको आफ्नो प्राक्कथनमा प्रस्ट त पारेका छन्, तर कुनकुन आलेख कहिले लेखिएको थियो भन्ने उल्लेख नगर्दा पछिल्ला अध्यायहरूमा पाठकहरू अतिरिक्त मस्तिष्क खियाउन विवश हुन्छन् । पहिल्यै लेखिएका अध्यायको पादटिप्पणीमा लेखनकाल उल्लेख गरिएको भए पाठकलाई अलि राहत हुन्थ्यो । यसबाहेक पनि पुस्तकमा केही सामान्य त्रुटि अवश्य छन्, तर ती यसको प्राप्तांक नै घटाउने खालका छैनन् । सन्दर्भअनुसार केही प्रसंग छोइनु सामान्य भए पनि कहीँकहीँ उही कुरा दोहोरिएका छन् । उदाहरणका लागि, पहिलो संविधानसभा विघटन भएपछि नेपाल आएका चिनियाँ कम्युनिस्ट पार्टीका अन्तर्राष्ट्रिय विभागका उपमन्त्री आई पिङको संघीयताभन्दा विकेन्द्रीकरण उपयुक्त छ भन्ने भनाइ पृष्ठ ७२ र ११२ मा दोहोरिएको छ । फरक, अघिल्लो पृष्ठमा राजधानी दैनिकलाई मात्र स्रोत मानिएको छ भने पछिल्लोमा राजधानी र अन्नपूर्ण पोस्ट दुवैलाई । किताबका सन्दर्भमा खासै महत्त्वको नभए पनि एउटा गल्ती भूकम्पको तथ्यांकमा पनि छ । गोरखा भूकम्पपछि सिन्धुपाल्चोकमा धेरै क्षति पुर्याउने गरी गएको परकम्प जेठ ११ गते ७ रेक्टर (पृष्ठ ८३) को नभएर वैशाख २९ गते ७३ रेक्टरको हो । उपशीर्षकका फन्टको आकारमा पनि एकरूपता छैन, एकाध वाक्यमा शब्द छुटेका छन्, हिज्जे बिग्रिएका छन्, जुन उल्लेखनीय त्रुटि भने होइनन् । पुस्तकको मूल मुद्दा संविधान, यसले संस्थागत गरेको प्रणाली र तिनको विकास हो । करिब सात दशकमा सातैवटा संविधान बनाएको नेपालमा यो मूल कानुनको भविष्यमाथि अहिले पनि चिन्ता गर्नेहरू त्यत्तिकै छन् । त्यसैले, प्राध्यापक खनालले ठीकै भनेका छन्, संविधान बनाएर मात्र पुग्दैन, यसले अपेक्षा गरेको राजनीतिक व्यवहार, अर्थात् संस्कृति निर्माण गर्न हामी कति सफल भैरहेका छौं, त्यतातिर हाम्रो यात्रा कस्तो छ भन्ने महत्त्वपूर्ण हुन्छ । संविधानको अनुशीलन गर्ने दायित्व बोकेकाहरू यसतर्फ गम्भीर हुने कि !"
काठमाडौंको 'कोर' कथा,"यो स्थानीय निर्वाचनमा काठमाडौं महानगरपालिकामा निकै बोलिएकोसुनिएको शब्द हो कोरसिटी । मतगणनाको सुरुवात जुन लयमा अघि बढिरहेको थियो, कोर सिटी मा पुगेपछि त्यो खलबलिनेछ भन्ने थुप्रैको अनुमानपश्चात् सोधखोज हुन थालेको थियो आखिर यो कोर सिटी के हो ?सम्बोधनबाटै बुझिन्छ, यो काठमाडौंको सबैभन्दा भित्री क्षेत्र हो । क्षेत्रफल नाप्ने हो भने यो अत्यन्तै सानो एक टुक्रा भूमि मात्रै हो । काठमाडौं महानगरपालिकामा हाल भित्री क्षेत्रमा पर्ने ११ वटा वडालाई कोर सिटी भनेर बुझ्ने गरिन्छ (वडा नं १२, १७, १८, १९, २०, २१, २२, २३, २४, २५ र २७) । आकारमा यी वडा यति साना छन् कि यी सबै जोड्दा पनि कुल क्षेत्रफल २५२ वर्ग किलोमिटर मात्रै हुन आउँछ (स्थानीय जनप्रतिनिधि २०७४, मदरल्यान्ड पब्लिकेसन प्रालि) । यो कुल क्षेत्रफलै पनि अत्यन्त सानो हो, कति सानोभन्दा काठमाडौंको यही महानगरपालिकाभित्र ११ वडाको कुल क्षेत्रफलभन्दा ठूलो आकारका अर्को ६ वटा सिङ्गो वडा छन् ।तर, आकारमा सानो भए पनि काठमाडौंको यही कोर सिट ले सम्पूर्ण नेपालकै पहिचान र गरिमालाई शिरमा बोकेको छ । काठमाडौंभित्र जो यथार्थमा काठमाडौं हो, त्यो मूलतः यही कोर सिटी हो । पृथ्वीनारायण शाहले आक्रमण गर्नुपहिले काठमाडौंलाई नै नेपाल भन्ने गरिन्थ्यो । वास्तवमा त्यतिबेला नेपाल नामले जति भूभागलाई सम्बोधन गरिन्थ्यो, त्यो भनेको यही कोर सिटी मात्रै हो । यो भूभागभित्र छिरेपछि मात्रै नेपाल गएको मानिन्थ्यो । त्यसताकाको परिभाषाअनुसार, सहरको एक प्रमुख अंग मण्डप पनि हुन्थ्यो । मण्डप सभा भवनको विशिष्ट रूपमा पनि हुन सक्छ अथवा डबलीका रूपमा साधारण पनि । यहाँ जो मण्डप थियो, त्यसको नाउँ काष्ठमण्डप थियो, यही मण्डपको नाउँले सहर नै काष्ठमण्डप कहलिन पुग्यो (धनवज्र वज्राचार्य, गोपालराजवंशावलीको ऐतिहासिक विवेचना ।) जुन काष्ठमण्डपले काठमाडौं भन्ने नामको जन्म गरायो, त्यो यही कोर सिटीभित्रै विद्यमान छ । अतः काष्ठमण्डपलाई कोर सिटीको पनि सबैभन्दा कोर स्मारक भन्न सकिन्छ । किराँतकालीन नेपालको राजधानी कहाँ थियो, त्यो पत्ता लागेको छैन । लिच्छविकालीन नेपालको राजधानीचाहिँ काठमाडौं नै थियो । हालको हाँडीगाउँमा तत्कालीन दरवार थियो । इतिहासकार देवीचन्द्र श्रेष्ठका अनुसार, लिच्छविहरूको शासन विशालनगर भेगतिर थियो । तर, राजा जयदेव (द्वितीय) पछि एक्कासि यो शासन केन्द्र हराउँछ र हाम्रो इतिहासको मल्लकाल पुग्दा भक्तपुर मा पो नेपालको राजधानी हामी भेट्टाउँछौं । (देवीचन्द्र श्रेष्ठ, रत्न मल्ल र उनको समकालिक नेपाल मण्डल ।)तर, सुरुको मल्लकालमा राजधानी भक्तपुर भए पनि कान्तिपुरको शक्ति भने मजबुत थियो । यहाँको व्यापार व्यवसाय सञ्चालन गर्न स्थानीय व्यापारीलाई महापात्रको रूपमा नियुक्त गरिएको हुन्थ्यो । तर, व्यापार बढ्दै गर्दा ती महापात्रहरूले आफ्नो सुरक्षाका लागि सुरक्षाकर्मी पनि नियुक्त गर्न थाले । पछि राजनीतिमा पनि कब्जा जमाउन थाले । यसरी काठमाडौंले राजधानी भक्तपुरको त्रिपुर दरबारलाई समेत चुनौती दिन थाल्यो । उनीहरूलाई निगरानी गर्न तत्कालीन राजा यक्ष मल्लले आफ्ना छोरा राय मल्ललाई काठमाडौं खटाएका थिए । (देवीचन्द्र श्रेष्ठ, रत्न मल्ल र उनको समकालिक नेपाल मण्डल ।)यक्ष मल्लको मृत्युपछि उनका अर्का छोरा रत्न मल्लले नेसं ६०४ (विसं १५४१) मा काठमाडौं कब्जा गरी यहीँ शासन चलाउन थाले । शासन चलाएको मात्र होइन, तत्कालीन नेपालमण्डलको राजधानी पनि कान्तिपुरलाई नै बनाउने प्रयत्न गरे (देवीचन्द्र श्रेष्ठ, रत्न मल्ल र उनको समकालिक नेपाल मण्डल) । रत्न मल्लको शासन सुरु भएपछि काठमाडौं पुनः आफ्नो पुरानै शौर्यमा फर्कन थाल्यो । त्यसपछि भने यो नगरले आजसम्म पछाडि फर्केर हेर्नुपरेको छैन । बरु अघि बढिरहेको छ निरन्तर । त्यसताका नेपाल राज्य मुख्य रूपमा दुई भागमा विभक्त थियो केन्द्रबाट सोझै शासन गरिने प्रदेश र सामन्तद्वारा शासन गरिने प्रदेश (धनवज्र वज्राचार्य, गोपालराजवंशावलीको ऐतिहासिक विवेचना) । काठमाडौं आकारले हालको कोर सिटी मात्रै भए पनि यसको प्रशासनिक फैलावट भने हाँडीगाउँ, देवपत्तन र एक पटक त बनेपासम्म पनि फैलिएको थियो । त्यतिबेलाको काठमाडौंको आकारबारे चर्चा गर्दै विसं १८५० मा नेपाल आएका कर्णेल कर्कप्याट्रिकले आफ्नो भ्रमण वृत्तान्त एन अकाउन्ट अफ द किंगडम अफ नेपाल मा लेखेका छन्, काठमाडौं सहरको लम्बाइ एक माइल र चौडाइ कतै आधा माइल छ त कतै चौथाइ माइल जति मात्रै छ । पृथ्वीनारायण शाहले काठमाडौं आक्रमण गर्दासम्म यो ठाउँमा करिब पाँच हजार घर र ५० हजारभन्दा कम जनसंख्या भएको अनुमान गरिएको छ (डा साफल्य अमात्य, काठमाडौं नगरायण) ।भाषा वंशावलीमा भने कान्तिपुर नगरको स्थापना सन् ९८३ ताका लिच्छवि राजा गुणकामदेवले गरेको र त्यतिबेला यहाँ दैनिक १ लाखको व्यापार हुने एवं १८ हजार घर भएको उल्लेख छ । राजा गुणकामदेवले उतिबेला खड्ग आकारमा आठ कुनामा आठै मातृका स्थापना गरी यो नगर निर्माण गरेको भनिए पनि इतिहासकारहरू भने गुणकामदेवले पहिल्यै स्थापना भइसकेको नगरलाई व्यवस्थित शहरीकरण मात्रै गरेको हो भन्छन् ।सानो आकार भए पनि यो कोर सिटी लाई भौगोलिक, सांस्कृतिक दृष्टिकोणले विभक्त गरी व्यवस्थापन गरिएको थियो । भौगोलिक हिसाबले यसलाई यम्बु (माथिल्लो भेग), यंग्ल (तल्लो भेग) र स्वकम्बु (बीचको भेग) गरी तीन खण्डमा विभाजित गरिएको थियो । संस्कृतमा माथिल्लो भेगलाई कोलिग्राम र तल्लो भेगलाई दक्षिण कोलिग्राम नाम दिइएको थियो । यो दुई क्षेत्र सांस्कृतिक रूपले फेरि चार खण्डमा विभाजित छ । स्थानीय बौद्ध धर्मावलम्बीहरूले यसलाई थथुपुइँ (माथि ठहिटीदेखि असनचोकसम्म), दथुपुइँ (असनदेखि मखन टोलसम्म), लाय्कुपुइँ (मखनदेखि काष्ठमण्डप भएको क्षेत्रसम्म) र क्वपुपुइँ (काष्ठमण्डपबाट तल यंगाललगन टोलसम्म) नामले क्षेत्र विभाजन गरेको थियो (डा साफल्य अमात्य, काठमाडौं नगरायण) । व्यवस्थित सहर निर्माण गर्न यसलाई विभिन्न भेगमा विभाजन गर्नुपर्ने हुन्छ । राजा महेन्द्र मल्ल (सन् १५६०१५७४) ले यो क्षेत्रलाई २४ वटा इलाकामा बाँडेका थिए । पछि यही २४ इलाका पनि विभक्त भएर ३२ वटा बन्यो । यो ३२ इलाका पछि ३२ वटा टोलमा रूपान्तरण भयो । भनिन्छ, यो ३२ वटै टोलमा प्रवेश गर्ने छुट्टाछुट्टै द्वारहरू पनि बनाइएका थिए । टोल मात्र होइन, त्यतिबेला काठमाडौंको यो नगर प्रवेश गर्न पनि सिमानाहरूमा विभिन्न द्वार बनाइएका थिए । यस्ता द्वारहरू भोटाहिटी, सुन्धारा, भीमसेनस्थान, ताम्सीपाखा, मरु टोल आदि स्थानमा थिए । यी द्वारहरू खासगरी काठमाडौं नगरको सुरक्षा गर्न बनाइएको थियो । केही इतिहासकारले काठमाडौंलाई घेर्ने गरी अग्ला पर्खाल पनि बनाइएको उल्लेख गरेका छन् । तर, पुरातात्त्विक अन्वेषणहरूले त्यस्तो पर्खालको कुनै अवशेष भने भेट्टाएको छैन । तथापि नगर प्रवेश गर्ने ठूला द्वारको अवशेष कतै भने भेटिएका छन् । द्वारकै कारण काठमाडौंका कतिपय टोलको नामकरणसमेत भएको छ, जस्तो ध्वाखाबहाः, मरुढोका, हनुमानढोका आदि । पृथ्वीनारायण शाहले काठमाडौं आक्रमण गर्दा यहीँभित्रकै कुनै मानिसले त्यो द्वार खोलिदिएको र त्यहीँबाट गोर्खाली सेना नगर प्रवेश गरेको बताइन्छ । यस्ता द्वारभित्रको क्षेत्रलाई देशभित्र र द्वारबाहिरको क्षेत्रलाई देशबाहिर भन्ने चलन राणाकालसम्म पनि चलेको थियो । त्यतिबेला देशबाहिर पनि पातलो वस्ती त थियो, तर तिनीहरू देशभित्र अछुत मानिन्थे । हरेक वर्ष इन्द्रजात्राको पहिलो दिन काठमाडौंवासीहरू आफ्ना दिवंगत आफन्तका नाममा नगर परिक्रमा गर्छन् । यो परम्परालाई उपाकू वनेगु भनिन्छ । नगर परिक्रमा गर्दा काठमाडौंको यही पुरानो सिमानालाई नै प्रदक्षिणा गरिने विश्वास गरिन्छ, जसलाई फटाफट पार गर्ने हो भने दुई घण्टा पनि लाग्दैन ।अहिले नेपालको संस्कृति भनी प्रचार गरिएका सबैजसो काठमाडौंलीसंस्कृति आयोजना गरिने मूल थलो पनि यही कोर सिटी नै हो । इन्द्रजात्रा, पाहाँचःर्हे, सेतो मछिन्द्रनाथको जात्रा, गाईजात्रा, सम्यक, पञ्चदान आदि पर्व यही क्षेत्रमा आयोजना गरिन्छ । राजनीतिक रूपले पनि यो क्षेत्र सुरुदेखि नै सचेत छ । २००७ सालको क्रान्ति हुँदा आयोजना गरिने सबैजसो सभा सम्मेलनहरू यही क्षेत्रका इटुम्बहाल, यट्खा बहाल, असन चोक, इन्द्रचोक आदि ठाउँमा सम्पन्न हुन्थे । १९९७ सालमा फाँसी दिइएका चार सहिदमध्ये तीन जना यही क्षेत्रका वासिन्दा थिए । अहिले काठमाडौं विस्तार भइसकेको छ । हालको काठमाडौं महानगरपालिका नै पनि यो कोर सिटी को सम्पूर्ण क्षेत्रभन्दा करिब ५० गुणा ठूलो छ । तर, काठमाडौंको कुनै पनि सामाजिक, सांस्कृतिक अवधारणा भने यही क्षेत्रको मनोविज्ञानले निर्माण गर्छ । तीन वर्षअघि उर्लिएको गुठी विधेयकविरुद्धको आन्दोलनमा सम्पूर्ण उपत्यकावासी सहभागी भएको भए पनि त्यो आन्दोलनको पृष्ठभूमि यही कोर सिटी को मनोविज्ञानले तयार पारेको थियो । कोर सिटीभित्रका स्थानीयवासी अहिले विभिन्न कारणले पुरानो ठाउँ छोड्दै अन्यत्र बसोबास गरिरहेका छन् । तर, भौतिक बसाइँसराइ अन्यत्र गरिहाले पनि उनीहरूले मनोवैज्ञानिक आवास भने कोर सिटीभन्दा बाहिर लैजान सकेका छैनन् । त्यसैले त गुठी आन्दोलन हुँदा सबै जना पुनः कोर सिटी के गुरुत्वाकर्षणले तानिए । कोर सिटी मूलतः सांस्कृतिक नेपालको केन्द्र नै हो । यसलाई स्थानीय बनाउने पहिलो कार्य भने विसं १९७६ को पौष २ गते तत्कालीन प्रधानमन्त्री श्री ३ चन्द्रशमशेरले गरेका थिए । सो दिन यहाँको फोहोर सफाइ गर्न उनले एउटा सफाइ अड्डा स्थापनाको घोषणा गरेका थिए । त्यो अड्डा हालको धर्मपथमा राखिएको थियो । २००३ फागुन २ गते श्री ३ पद्मशमशेरले त्यसलाई म्युनिसपालिटी बनाए । विभिन्न २१ इलाकाबाट २१ जना प्रतिनिधि निर्वाचित पनि भए । तर, त्यसले कुनै काम गर्न सकेको थिएन । २०१० मा अर्को चुनाव भयो । त्यतिबेला २१ इलाकालाई घटाएर १८ वटा वडा बनाइयो । साथै म्युनिसपालिटी भन्ने नाम हटाएर काठमाडौं नगरपालिका राखियो । त्यही काठमाडौं नगरपालिका विसं २०५२ मंसिर २९ गते काठमाडौं महानगरपालिका घोषित भयो (भुवनलाल प्रधान, काठमाडौं उपत्यकाका सांस्कृतिक छिर्कामिर्का) । अहिले कोर सिटी मा मात्र काठमाडौं छैन । तर, कोर सिटीबिनाको काठमाडौं भने काठमाडौं हुने छैन । कोर सिटी आकारले सानो भए पनि यसको सांस्कृतिक गुरुत्व अति सघन छ । यदि यो सानो भूमिको टुक्रोलाई काठमाडौंबाट झिक्ने हो भने त्यहाँ काठमाडौं रहने छैन । यो साढे दुई वर्गकिलोमिटर क्षेत्रफल भएको भूमिको टुक्रो नै एउटा यस्तो भूमि हो, जहाँ गएको ४ हजार वर्षअघि नै सहर बसिसकेको थियो । नयाँ बनेका सहरहरूले आकारमा, भव्यतामा, भौतिक सुविधामा जित्न सक्लान्, तर इतिहासमा जित्न सक्दैनन् । काठमाडौंको कोर सिटी इतिहासको त्यही जित्न नसकिने भूमिको एक टुक्रो हो ।"
सञ्जालको द्रव्यदुनियाँ,"भर्खरैको स्थानीय तह निर्वाचनमा राजनीतिक दल र उम्मेदवारहरूले विभिन्न सामाजिक सञ्जालबाट प्रशस्त मात्रामा प्रचार गरे । यसपालि पर्चा, पम्लेट, पोस्टर र ब्यानरहरू घरका भित्ता होइन सामाजिक सञ्जालका भित्तामा छाए । धेरैले आफ्ना भिडियो सन्देशलाई पनि सामाजिक सञ्जालमार्फत मतदाता तथा शुभेच्छुककहाँ पुर्याए ।तपाईंहाम्रा फेसबुक, इन्स्टाग्राम, टिकटक वा ट्वीटरका भित्ताहरूमा चुनावी अभियानका स्पन्सर्ड कन्टेन्ट (विज्ञापन) आइरहँदा बागबजारतिरका झन्डा पसलहरूमा भने मन्दी छाएको समाचारहरू छापिए । र्याली, सभाको साटो सामाजिक सञ्जालबाट धेरै प्रचार गरिएकाले झन्डाको माग घटेको बागबजारका एक व्यापारी रत्न खड्गीले बताएका थिए । पहिलेपहिलेका चुनावमा झन्डा बेचेर १० देखि २० लाख रुपैयाँ कमाइन्थ्यो, यसपालि २ लाख कमाउन पनि मुस्किल होलाजस्तो छ, चुनावअघि उनले आफ्नो पीडा सुनाएका थिए, फेसबुकबाट धेरै मार्केटिङ भएकाले झन्डाको व्यापार घट्यो । निर्वाचन प्रचार शैली डिजिटाइज हुँदै गएको यो पनि एउटा सानो उदाहरण हो । निर्वाचन आयोग स्वयंले सामाजिक सञ्जाल प्रयोगकर्ताहरूका लागि निर्वाचनसम्बन्धी सन्देश प्रचार गर्न नगद पुरस्कारसहितको प्रतियोगिता आह्वान गरेको थियो । सूचना प्रवाहमा सामाजिक सञ्जालको शक्ति बुझेको आयोगले वैशाख ३० मा भएको निर्वाचनका लागि डिजिटल स्पेसबाट गरिने प्रचारप्रसारको खर्चबारे भने कुनै संहिता बनाएन । प्रचारप्रसारका परम्परागत शैलीमा आयोगले उम्मेदवारलाई अधिकतम खर्च गर्न पाउने सीमा तोकिदिएको थियो । महानगरपालिकाका प्रमुख र उपप्रमुखदेखि नगर र गाउँ कार्यपालिकाका सदस्यले साढे सात लाख रुपैयाँदेखि २५ हजार रुपैयाँसम्म खर्च गर्न पाउने व्यवस्था थियो । यो रकम धेरै वा थोरै भएको विषयमा पनि छुट्टै बहस भयो । सामाजिक सञ्जालबाट गरिने विज्ञापनका विषयमा प्रमुख निर्वाचन आयुक्त दिनेश थपलियाले बीबीसी नेपाली सेवा को वैशाख २८ को साँझपख कार्यक्रममा भनेका थिए, उम्मेदवारको खर्चको सीमा तोक्दा सामाजिक सञ्जालबाट पनि ठूलो खर्च हुन्छ र विज्ञापन हुन्छ भन्ने कुरालाई हामीले राम्ररी आकलन गर्न सकेनौं । आउँदो चुनावलाई यो पाठ भयो ।सोसल मिडिया एड्भर्टाइजिङमा लामो अनुभव भएका र यससम्बन्धी अध्ययनअनुसन्धान गर्ने एक जानकारका अनुसार, यसपालिको चुनावमा देशभरि प्रतिवडा औसतमा १७ हजार रुपैयाँ सामाजिक सञ्जालको विज्ञापनमा खर्च गरियो । यसरी हेर्दा ७ हजार वडाका विभिन्न पदका उम्मेदवारले एकडेढ महिनाको अन्तरालमा झन्डै १२ करोड रुपैयाँको विज्ञापन गरेको देखिन आउँछ । वैदेशिक मुद्रा सञ्चिति घटिरहेका बेला यत्रो ठूलो राशि बिदेसिनु सुखद खबर होइन । (यो यकिन तथ्यांक नभए पनि यही आसपासमा खर्च भएको अनुमान गरिएको छ ।)महानगरपालिकाका मेयर आकांक्षीहरूले पनि (अनुमानित) औसतमा १५ लाख रुपैयाँ र उपमेयरले औसतमा १ लाख रुपैयाँ सामाजिक सञ्जालको विज्ञापनमा खर्च गरेको ती अनुभवीले जानकारी दिए । यसको हिसाब निकाल्दा ६ वटा महानगरका मेयर तथा उपमेयरका प्रमुख तीन आकांक्षीले कुल २४ लाख रुपैयाँ डिजिटल एड्भर्टाइजिङमा खर्च गरेको बुझिन्छ ।यो रफ फिगर हो, केही तलमाथि हुनसक्छ, उनले भने, सामाजिक सञ्जालमा विज्ञापन गर्दा दुइटा स्रोतबाट रकम भुक्तानी हुन्छ । एक, डलर कार्डबाट र अर्को, विदेशबाटै पैसा तिरेर । डलर कार्डबाट हुने भुक्तानीको विवरण राष्ट्र बैंकले केही दिनमा निकाल्ला । तर, विदेशबाटै तिरिनेको तथ्यांक आउन समय लाग्छ । यसबारे डिजिटल मिडिया एड्भर्टाइजिङ एजेन्सीहरूले बिस्तारै अध्ययन गर्ने उनले बताए । यस पटकको चुनावमा फेसबुक, टिकटक र ट्वीटरजस्ता कम्पनीले नेपालबाट राम्रो आम्दानी गरेको उनको भनाइ छ । प्रमुख राजनीतिक दलहरूलाई डिजिटल एडभर्टाइजिङमा सघाउने एक एजेन्सीका प्रतिनिधिको भनाइअनुसार, स्थानीय चुनावमा अन्य ठाउँको तुलनामा काठमाडौं उपत्यकाभित्रका उम्मेदवारले सोसल मिडिया एडमा प्रशस्तै रकम खर्च गरेका थिए । उनका अनुसार, चुनावमा मात्रै होइन अरू समय पनि हामीकहाँ सोसल मिडियाबाट मार्केटिङ गर्ने क्रम बढिरहेको छ । राजनीतिक दल वा नेताहरूले तेस्रो पक्ष (डिजिटल मिडिया मार्केटिङ एजेन्सी) मार्फत सोसल मिडिया एड बनाउने गरेका छन् ।सूचना प्रविधिका जानकार प्रकाश झालाई उद्धृत गर्दै हिमाल खबरपत्रिकाले २०७९ को वैशाख अंकमा लेखेको छ, अहिलेसम्म विवेकशील साझाले जति राजनीतिक उचाइ हासिल गरेको छ, त्यसमा सामाजिक सञ्जालको प्रभावकारी प्रयोगको उल्लेखनीय देन छ । तत्कालिन विवेकशील पार्टी सामाजिक सञ्जाल प्रयोगमा तगडा मानिन्थ्यो । कतिले विवेकशीलसाझालाई सामाजिक सञ्जालमुखी भनेर आलोचनासमेत गर्ने गरेका छन् । विवेकशीलसाझाका प्रवक्ता शरदराज पाठक पार्टीका विचारधारणा र सन्देशहरू लक्षित समुदायसम्म पुर्याउन सामाजिक सञ्जाल वास्तवमै प्रभावकारी भइरहेको बताउँछन् । हामी पेडक्याम्पेन (पैसा तिरेर गरिने विज्ञापन) चाहिँ गर्दैनौं, त्यति धेरै बजेट पनि हुँदैन हामीसँग, उनले भने, पार्टीका एकदुई जना साथीहरूले आफ्ना पोस्टहरू व्यक्तिगत रूपमा बुस्ट वा स्पन्सर गर्नुहुन्छ । तर, पार्टी आफैंले भने गरेको छैन । आउने दिनहरूमा पार्टीलाई त्यसको पनि आवश्यकता पर्न सक्छ ।पाठकका अनुसार, सामाजिक सञ्जालमा राजनीतिक दल, नेता वा राजनीतिक गतिविधिबारे झुठा र भ्रामक सूचना फैलिँदा त्यसले अप्ठ्यारो पार्ने गरेको छ । अर्को पार्टीको आलोचना गरेको वा दल तथा नेताबारे मिथ्या सूचना राखेर त्यसलाई अचाक्ली बुस्ट गर्ने गरिएको पनि उनले भेटेका छन् । यही चुनावमा विवेकशीलसाझालाई राजतन्त्र पक्षधर भनी सञ्जालबाट प्रचार गरिएको उनले बताए । सञ्जालका विज्ञापनबारे सर्तक एवं ससंकित रहन र नझुक्किन उनले प्रयोगकर्ताहरूलाई अनुरोध गरेका छन् । सोसल मिडिया मार्केटिङ सामाजिक सञ्जालबाट विज्ञापन गर्नेमा राजनीतिक पार्टी वा नेताहरू मात्रै छैनन् । उनीहरूले त बरु महाधिवेशन, चुनावजस्ता विशेष राजनीतिक परिस्थितिमा सामाजिक सञ्जालको विज्ञापनमा बढी चासो दिई खर्च गर्ने गरेका छन् । अरुबेला आमप्रयोगकर्ताले समेत आफ्ना व्यापार, व्यवसाय, गतिविधि, उत्पादन, सेवा र सीपको प्रचार गर्न फेसबुक र टिकटकहरूमा कन्टेन्ट बुस्ट (विज्ञापन) गर्ने गरेका छन् । मेरो एक साथीले फेसबुक र इन्स्टाग्रामबाट आफ्नो डेन्टल क्लिनिकको मनग्गे प्रचारप्रसार गर्ने गरेकी छन् । काठमाडौंको क्षेत्रपाटीमा रहेको उनको क्लिनिकमा आउनेमध्ये ९० प्रतिशत दन्तबिरामी फेसबुकइन्स्टाग्रामको विज्ञापन देखेरै आउने गरेको उनी बताउँछिन् । सुरुसुरुमा टोलतिरका मान्छेहरू मात्रै आउनुहुन्थ्यो, उनले भनिन्, अहिले थानकोट, लेले, धादिङ, बनेपाबाट समेत आउनुहुन्छ । क्लिनिकबारे कसरी थाहा भयो भनेर सोध्दा फेसुबकमा एड देखेको भन्नुहुन्छ ।उनले पछिल्लो एक वर्षयता पोस्टहरूलाई बुस्ट गर्न थालेकी हुन् । महिनामा प्रतिपोस्ट ४ देखि १५ अमेरिकी डलर खर्च गरेर दुइटा पोस्ट बुस्ट गर्ने गरेको बताइन् । अहिलेसम्म त अमेरिका बस्ने दिदीभिनाजुले उतैबाट फेसबुकलाई पैसा तिरिदिने गर्नुभएको छ, उनले भनिन्, अब म आफैंले डलर कार्ड लिने सोचिरहेकी छु । २०७७ चैतमा राष्ट्र बैंकले नेपालबाटै विदेशी मुद्रामा भुक्तानी गर्न पाउने नीतिगत व्यवस्था गरेको थियो, जसअनुसार बैंकहरूले विदेशी मुद्राको भुक्तानी गर्न वार्षिक अधिकतम अमेरिकी डलर ५ सयको प्रिपेड कार्ड जारी गर्न सक्छन् । सर्वसाधारणले बैंकबाट कार्ड लिएर विदेशबाट सामान खरिद गर्नुका साथै सामाजिक सञ्जालमा विज्ञापन गरेबापत कार्डबाटै पैसा तिर्न सक्छन् । यसबाट एकै पटक वा पटकपटक गरी एक वर्षमा अधिकतम ५ सय अमेरिकी डलर बराबरको भुक्तानी गर्न सकिन्छ । राष्ट्र बैंकका अनुसार, पछिल्लो एक वर्षमा डलर कार्डबाट करिब २३ लाख अमेरिकी डलर (हालको विनिमय दरअनुसार साढे २८ करोड रुपैयाँ) बाहिरिएको छ । गत माघसम्म कुल २१ हजारवटा डलर कार्ड जारी भएको राष्ट्र बैंकले जनाएको छ । ती कार्डमा करिब ४६ लाख १२ हजार अमेरिकी डलर लोड भएको (भरिएको) छ । लोड भएकोमध्ये करिब २३ लाख अमेरिकी डलर भुक्तानी भइसकेको छ । मासिक औसत २ लाख ८ हजार डलर खर्च हुने गरेको छ ।विदेशबाट पुस्तक किन्न, पत्रपत्रिका सब्स्क्राइब गर्न, खेलौना किन्न वा सूचना प्रविधिसम्बन्धीका सेवा लिन डलर कार्डको प्रयोग हुने गरेको छ । छ्याप्छ्याप्ती एड एजेन्सीकाठमाडौं उपत्यका र अन्य सहरहरूमा डिजिटलसोसल मिडिया मार्केटिङ एजेन्सीहरू धेरै खुलेका छन् । नेपाल विज्ञापन संघ (आन) मा ७ सय २३ वटा डिजिटल मार्केटिङ एजेन्सी आबद्ध रहेको संघका अध्यक्ष सोमप्रसाद धितालले जानकारी दिए । उनका अनुसार, अझै २३ सय एजेन्सी बजारमा छन्, जो आनमा जोडिएका छैनन् ।डिजिटल मिडिया मार्केटिङ एजेन्सीहरूले विभिन्न संघसंस्था, व्यक्ति, व्यवसाय, कार्यक्रमहरूको प्रवर्द्धनका लागि इन्टरनेटमार्फत हुने प्रचारप्रसारमा सरसल्लाह दिनेदेखि भुक्तानीसम्ममा सहजीकरण गर्छन् । कसलाई कुन सोसल मिडिया च्यानलमा विज्ञापन गर्न उपयुक्त हुन्छ, विज्ञापनमा केके कन्टेन्ट समेट्ने, कुन समूहमा विज्ञापन पुर्याउने, कस्तो डिजाइन बनाउनेलगायत सबै कुराको सल्लाह दिन सकिन्छ, विबज्र स्टुडियो एजेन्सिजकी डिजिटल मार्केटिङ कन्सल्टान्ट अस्मिता प्रधान भन्छिन्, यस्ता विज्ञापनमा मासिक २३ हजार डलर खर्च गर्ने ठूला संस्थादेखि सयपचास डलर खर्च गरेर भिजिबिलिटी बढाउनेहरू पनि छन् ।यस्तो सेवा दिएबापत एड एजेन्सीहरूले ५ देखि १५ प्रतिशत शुल्क लिने गरेका छन् । तर, बुस्ट भएको दिनको डलर रेटको आधारमा राष्ट्र बैंकलाई अतिरिक्त सेवा शुल्कअन्तर्गत २८ प्रतिशत कर तिर्नुपर्ने र यो अलि महँगो भएको एड एजेन्सीहरूको गुनासो छ । चुनावका बेला उम्मेदवारहरूको प्रतिबद्धतासम्बन्धी एउटा भिडियो पोस्टलाई २० डलर तिरेर फेसबुकमा बुस्ट गर्दा २८ प्रतिशत अतिरिक्त सेवा शुल्क तिनुपर्यो, एक एड एजेन्सीका कर्मचारीले भने, यत्रो शुल्क तिर्नुभन्दा विदेशबाट एड गर्नु सस्तो पर्छ । त्यसकारण धेरैले विदेशबाटै पैसा तिर्नेगरी विज्ञापन गर्छन् । तसर्थ, यसबारे राष्ट्र बैंकले पुनः विचार गर्नुपर्छ ।सोसल मिडिया मार्केटिङमा नेपालमा वार्षिक २ अर्ब रुपैयाँ खर्च हुने गरेको आन अध्यक्ष धिताल बताउँछन् । यो वैध तरिकाले हुने खर्च हो, उनले भने, अर्को करिब ५ अर्ब रुपैयाँ पनि सोसल मिडिया मार्केटिङमा खर्च भइरहेको हाम्रो अनुमान छ । यसमा केही तलमाथि होला । तर, त्यो लिगल सिस्टमबाट गइरहेको छैन, त्यसबाट राज्यले कर पाएको छैन । तेस्रो पक्षमार्फत नेताहरूले गर्ने विज्ञापनसमेत करको दायरामा छैनन् । सामाजिक सञ्जालमार्फत बहुराष्ट्रिय कम्पनी, ठूला बैंक तथा व्यापारिक संस्थान, मदिराका ब्रान्डदेखि साना किराना पसल, फर्निचर स्टोर, रेस्टुरेन्ट, ब्युटिपार्लर सञ्चालक जोकसैले आफ्नो वस्तु तथा सेवाको विज्ञापन गर्न सक्छन् । गीतसंगीत, पेन्टिङ, कविता, भिडियो, भाषण सबैथोकको प्रचार सहजै हुन्छ । सामाजिक सञ्जालमार्फत टार्गेटेड एड्भर्टाइजिङ अर्थात् लक्षित समूहमा पुग्ने गरी विज्ञापन गर्न सकिन्छ । निश्चित उमेर समूह, क्षेत्र, लिंगमा आफ्ना कन्टेन्ट (विज्ञापन) पुर्याउन सकिन्छ । सोसल मिडियाबाट विज्ञापन गर्दा कस्ट इफेक्टिभ (सुपथ) हुन्छ, गेमिङसम्बन्धी भिडियो बनाउने लमजुङकी निर्जला थापा भन्छिन्, म मेरो भिडियो ट्युटोरियलहरू युट्युब, फेसबुक, टिकटक र इन्स्टाग्राममा राख्छु । बुस्ट गर्दा धेरैमाझ पुग्छ । टीभीमा यस्तो विज्ञापन दिने कुरा भएन । सोसल मिडिया नै एक मात्र उपयुक्त माध्यम हो । एनआईसी एसिया बैंकका कर्पोरेट रिलेसन म्यानेजर चिरञ्जीवी आचार्यले द काठमान्डु पोस्ट को डिजिटल मार्केटिङसम्बन्धीको एक समाचारमा भनेका छन्, डिजिटल माध्यमबाट प्रवर्द्धन गर्दा धेरै दर्शकसम्म प्रभावकारी तरिकाले विज्ञापन पुग्छ । डिजिटल मार्केटिङमा खर्च गर्ने कम्पनीले लक्षित वर्गसम्म विज्ञापन पुगेनपुगेको र त्यसको प्रभावकारितासम्बन्धी सबै विवरण (इन्साइट्स) थाहा पाउन सक्छन् ।सामाजिक सञ्जालको विज्ञापन बजार बढेसँगै परम्परागत एड एजेन्सीहरूले पनि डिजिटल मार्केटिङको सेवा दिन थालेका छन् । डलर कार्डको सीमाभन्दा धेरै खर्च गर्नुपरे तिनले विदेशमा खोलिएका एजेन्सीमार्फत रकम भुक्तानी गर्छन् । डिजिटल एड पेमेन्टको सेवा दिने छुट्टै कम्पनीहरू सञ्चालनमा छन् । ती संयुक्त राज्य अमेरिका, बेलायतलगायत विदेशमा स्थापना भएका छन् । वर्षको ५ सय डलरले त व्यक्तिगत प्रयोजन वा सानातिना अभियानका लागि मात्रै विज्ञापन गर्न पुग्छ, एक एड एजेन्सीका कर्मचारीले भने, महिनाको २३ हजार डलर खर्च गर्ने ठूला कम्पनीले भुक्तानी सेवा दिन विदेशमा खोलिएका एजेन्सीमार्फत पैसा तिर्ने गरेका छन् ।ठगी उत्तिकैझापा, बिर्तामोडकी एक किशोरीले फेसबुकमा आएको विज्ञापनमा विश्वास गर्दा आफू ठगीमा परेको भन्दै इलाका प्रहरी कार्यालय, अनारमनीमा उजुरी दिएकी छन् । बीबीएस दोस्रो वर्षमा अध्ययनरत उनले फेसबुक स्क्रोल गरिरहँदा मोबाइल सेल नामक पेजमा आईफोन ८ प्लसको विज्ञापन देखेको बताइन् । कमेन्ट बक्समा मूल्य सोध्दा ह्वाट्सएपमा विवरण पठाउने भन्दै उताबाट उनको नम्बर मागिएको थियो । मैले त अरू अनलाइन सपिङ साइटजस्तै ठानेर नम्बर दिएँ, उनले भनिन्, ह्वाट्सएपमा कुराकानी गर्दा फोनको मूल्य ३८ हजार रुपैयाँ पर्ने र तीन दिनभित्र डेलिभरी गर्ने भनेका थिए ।उनलाई १० हजार रुपैयाँ अग्रिम भुक्तानी गर्न भनियो । उनले ईसेवामार्फत पैसा पठाइन् । त्यसपछि सामान बाटोमा आइपुगेको छ, अझै अलिकति पैसा पठाउनू भनेर म्यासेज गरे, उनले भनिन्, एडभान्स दिइसकेको हुनाले थप पैसा दिए सामान आइपुगिहाल्छ भन्ने लाग्यो । त्यसपछि सामान भन्सारमा अड्कियो, त्यहाँबाट निकाल्न पैसा पठाऊ भने, मैले पठाएँ । पटकपटक गरी ३८ हजार रुपैयाँ बुझाइसक्दा पनि सामान आएन । त्यसपछि म पुलिसकामा गएँ ।ईसेवामार्फत पैसा पठाइएको हुनाले प्रहरीले ईसेवालाई सहजीकरणका लागि निवेदन पठाएको उनको भनाइ छ । मेरो पैसा फिर्ता होलानहोला तर, कसैले पनि फेसबुकका विज्ञापनमा भर परेर मैलेजस्तो गल्ती नगरून्, उनी भन्छिन्, आधिकारिक पेज वा ईकमर्स साइटबाट सामान खरिद गर्नुपर्ने रहेछ । त्यसमा पनि सचेत भएर मात्रै खरिद गर्नुपर्छ । मूल्य सस्तो देखेर नलोभिन र नझुक्किन उनको सुझाव छ । नेपाल प्रहरीका प्रवक्ता विष्णुकुमार केसीका अनुसार, सामाजिक सञ्जालबाट ठगीमा परेका यस्ता दाबीहरू प्रहरीकहाँ टन्नै आउँछन् । कतिले चिट्ठा परेको छ भनेर प्रयोगकर्ताको बैंक खाता नम्बर, फोन नम्बर, ओटीपी नम्बर मागेर खातामा भएको सबै पैसा लगिदिन्छन् । कतिले खाली बट्टा डेलिभरी गरेर पैसा लिएर भाग्छन् । कतिपय केसमा चाहिँ सामान डेलिभरी गरिदिएपछि पैसा नतिर्नेहरू पनि हुने गरेको प्रहरीको विवरणमा छ । महानगरीय अपराध महाशाखा, काठमाडौंको तथ्यांकअनुसार, मासिक ८ देखि १० वटा यस्ता केस आउने गरेका छन् । धेरैजसो ठगी फेसबुकका विज्ञापनमार्फत हुने गरेका छन् । ठूला ईकमर्स प्लाटफर्मबाट पनि मानिसहरू ठगीमा पर्ने गरेका छन् । यस्ता ठगी गर्दा ईसेवा र खल्ती एपको प्रयोग धेरै हुने गरेको प्रहरीको भनाइ छ । फिसिङ अपराधअन्तर्गत मुद्दा चलाई ठग्नेलाई कारबाही गर्ने गरेको प्रवक्ता केसीले बताए । ईसेवाका प्रमुख कार्यकारी अधिकृति सुवास सापकोटाले भने यस्ता घटनामा प्रहरीसँगको सहकार्यमा कम्पनीले आवश्यक जाँचबुझ गरी रकम फिर्ताका लागि सहजीकरण गर्ने गरेको बताए । ईसेवा प्रयोग गरेर ठग्ने वा ठगिने गतिविधि कम होस् वा नहोस् भनेर हामीले ग्राहकको सुरक्षाका लागि हालै सेक्योर्ड ट्रान्सफर सुविधा ल्याएका छौं, सापकोटाले भने, ईसेवा वालेटमा यो अप्सन इनेबल गर्दा सामान डेलिभरी नभइन्जेल पैसा ट्रान्सफर हुँदैन । सामान डेलिभरी भइसकेपछि पनि पैसा ट्रान्सफर गरिएन भने हामी आवश्यक जाँचबुझ गरी पैसा ट्रान्सफर गरिदिन्छौं ।सञ्जालको अर्थजालमार्क जुकरबर्गले सन् २००४ मा हाभर्ड विश्वविद्यालयका आफ्ना साथीहरूसँग जोडिन फेसबुक निर्माण गरेका थिए । सन् २००६ मा ज्याक डोर्सीले ओडियो नामक उनको पडकास्टिङ कम्पनीका सहकर्मीले एकअर्कालाई छोटा सन्देशहरू पठाउन सकून् भनेर ट्वीटर बनाएका थिए । सूचना साझा गर्न र सम्बन्धहरू जोड्न सामाजिक सञ्जालको सुरुवात भएको थियो । तर, अहिले यी प्लाटफर्महरू व्यापार र प्रवर्द्धनका लागि बढी प्रयोग हुन्छन् । सञ्जालहरूमा धेरैजसो विज्ञापन (एड्भर्टाइजिङ), दान (डोनेसन्स) र बिक्री (सेल्स) मार्फत पैसाको कारोबार हुन्छ । विज्ञापनको पाटोमा सामाजिक सञ्जालका प्लाटफर्म, एड एजेन्सी, पेमेन्ट सलुसन प्रोभाइडर वा सोसल मिडिया इन्फ्लुएन्सरहरूले स्पन्सर्ड पोस्टिङ वा विज्ञापन गरिदिएबापत विज्ञापनदाताबाट शुल्क लिन्छन् । सन् २०२१ मा मेटा (फेसबुक) ले मूलतः डिजिटल एड्भर्टाइजिङबाट १ सय १७ अर्ब डलर आम्दानी गरेको स्ट्याटिस्टाले जनाएको छ । यसै वर्ष टिकटकको आम्दानी झन्डै ५ अर्ब डलर छ । हामी आम प्रयोगकर्ताका डेटा (नाम, जन्म मिति, तस्बिर, लिंग, फोन नम्बर, इमेल, ठेगाना, रुचि, गतिविधि आदि) यी सञ्जालहरूले संकलन गरी एड एजेन्सीलाई बिक्री गर्छन् । एजेन्सीले आफ्ना आवश्यकताअनुसारका उमेर, लिंग, क्षेत्र वा रुचि भएका व्यक्तिलाई तोकेर विज्ञापन पोस्ट गर्छन् । हामीले फेसबुक, ट्वीटर, युट्युब, टिकटकहरूमा एकाउन्ट खोल्न वा यी सञ्जाल चलाउन पैसा तिर्नुपर्दैन । हामीलाई लाग्छ, यी सित्तैंमा उपलब्ध छन् । तर, यिनले हामी र हाम्रा विवरणलाई नै वस्तु बनाएर बिक्री गरिरहेका छन् भन्ने तथ्य बुझ्नु जरुरी छ । सामाजिक सञ्जालबाट पैसा कमाउनेहरूको अर्को दुनियाँ छ । यसमा कन्टेन्ट क्रिएटरहरूलाई सञ्जालले तिनको रचनाका लागि भ्युज, लाइक्स आदिका आधारमा पैसा दिन्छन् । कन्टेन्ट क्रिएटर वा इन्फ्लुएन्सरहरूका लागि फेसबुक, टिकटक, इन्स्टाग्राम, युट्युब, स्न्यापच्याटजस्ता सञ्जालले क्रिएटर्स फन्ड स्थापना गरेका छन् । चर्चित र उत्कृष्ट कन्टेन्ट बनाउन तिनले यही कोषबाट इनाम (पैसा) दिन्छन् । सन् २०२१ मा टिकटकले बेलायत, जर्मनी, इटली, फ्रान्स र स्पेनका क्रिएटरहरूका लागि मात्रै ७ करोड अमेरिकी डलर छुट्याएको थियो । सन् २०२२२३ मा यसले विश्वभरका टिकटक प्रयोगकर्ताका लागि ३० करोड अमेरिकी डलरको कोष खडा गरी इनाम बाँड्ने लक्ष्य राखेको द इकोनमिक टाइम्स ले उल्लेख गरेको छ । फेसबुकले भिडियो कन्टेन्ट क्रिएटरलाई बोनस दिन १ खर्ब डलर छुट्याएको छ । २०२१ मा युट्युबले सर्टस् फन्ड स्थापना गरी क्रिएटरहरूका लागि त्यसमा १० करोड डलर दाखिल गरेको द भर्ज मिडिया ले लेखेको छ ।गुगलले सन् २००३ मा सुरु गरेको एडसेन्स फिचरबाट पनि ब्लगर, युट्युबर र इन्फ्लुएन्सरहरूले राम्रो आम्दानी गर्छन् । एडसेन्सले कस्ट पर क्लिक (सीपीसी) र कस्ट पर थाउजन्ड इम्प्रेसन (सीपीएम) का आधारमा क्रिएटरलाई पैसा दिने गरेको छ । गुगलले युट्युब किनेपछि एडसेन्स कार्यक्रम असाध्यै लोकप्रिय बन्यो । हाम्रा युट्युबरहरूले मूलतः एडसेन्सबाटै पैसा कमाउने हुन् । तसर्थ, ती भ्युज र लाइक्सको पछाडि दौडिने गर्छन् । एडसेन्स एकाउन्टमा १ सय डलर पुगेपछि युट्युबले पैसा दिन थाल्छ । यसरी गरेको आम्दानी पनि करको दायरामा अटेको छैन । म्युजिक नेपाल, टुबिगेमर, द काटुन्ज क्रु, इन्द्रेणी, तात्तातो खबरजस्ता युट्युब च्यानलले युट्युब प्लाटफर्मबाट मनग्गे आम्दानी गर्ने गरेका छन् । युट्युबले मान्यता दिएको सोसलब्लेड डटकमका अनुसार, म्युजिक नेपालले युट्युबबाट मासिक ९ हजार ५ सय डलरदेखि १ लाख ५१ हजार ३ सय अमेरिकी डलर आर्जन गर्ने गरेको छ । त्यस्तै सोसल मिडिया इन्फ्लुएन्सरहरूले ब्रान्ड स्पन्सरसिपबाट पनि राम्रो आम्दानी गर्छन् । हाम्रा कलाकार, खेलाडी वा सार्वजनिक व्यक्तित्वहरूले प्रशस्त फलोअर भएका आफ्ना सोसल मिडिया पेजबाट सेवा तथा उत्पादनको विज्ञापन गरिदिएबापत शुल्क लिन्छन् । यसमा पनि करको कुरा जोडिने भएकाले धेरैले यसबारे मुख खोल्दैनन् । तर, २०७५ मा मैले एक अभिनेत्रीसँग कुरा गर्दा उनले सोसल मिडियामा प्रतिपोस्ट ६० हजार रुपैयाँसम्म पारिश्रमिक लिने गरेको बताएकी थिइन् । इन्फ्लुएन्सर मार्केटिङको प्रभाव बढेसँगै हामीकहाँ इन्फ्लुएन्सर मार्केटिङ कम्पनीहरू पनि सञ्चालनमा आएका छन् । तिनले कुन ब्रान्ड वा सेवालार्ई को इन्फ्लुएन्सर ठीक हुन्छ भनेर सुझाव दिई त्यहीअनुरूप कन्टेन्ट (विज्ञापन) बनाइदिन्छन् । प्रियंका कार्की, स्वस्तिमा खड्का, दयाहाङ राई, दीपकराज गिरीलगायत कलाकारहरू बलिया इन्फ्लुएन्सर मानिन्छन् । टिकटकबाट उदाएकाहरूले पनि आआफ्ना सञ्जालबाट ब्रान्डिङ र प्रमोसनको काम गर्दै त्यसबाट आम्दानी गर्ने गरेका छन् । नियमनमा उल्झनसामाजिक सञ्जाललाई करको दायरामा ल्याउने विषय समयसमयमा आइरहन्छ । सरकारले गएको मंगलबार सार्वजनिक गरेको नीति तथा कार्यक्रममा पनि यो समेटिएको थियो । सामाजिक सञ्जालमा गरिने विज्ञापनका लागि नेपालबाट ठूलो मात्रामा डलर बाहिरिन थालेपछि सरकारले त्यसलाई नियमन गर्न खोजेको छ । तर, यो विषय अहिलेसम्म कार्यान्वयनमा आउन सकेको छैन । त्यस्तै, डिजिटल एडभर्टाइजिङसम्बन्धी छुट्टै कानुन नभएकाले सामाजिक सञ्जालमार्फत हुने विज्ञापनका भाषा, शैली, डिजाइनदेखि ठगीका कुरामा कुनै छेकबार नरहेको जानकारहरू बताउँछन् । विज्ञापनलाई लिएर फेसबुक, ट्वीटर, टिकटकहरूका आफ्नै आन्तरिक नीति छन्, डिजिटल एड्भर्टाइजिङबारे जानकारी राख्ने अस्मिता प्रधान भन्छिन्, तर, हाम्रो देशको आफ्नो नीति छैन । समग्र विज्ञापनसम्बन्धी नीति छ तर डिजिटल वा सोसल मिडिया एड्भर्टाजिङसम्बन्धी नीति छैन ।विदेशमा कन्टेन्ट क्रिएटर, इन्फ्लुएन्सर, ब्रान्ड सबैका लागि बेग्लाबेग्लै नीतिनियम हुने गरेका छन् । भारतमा एएससीआई (विज्ञापन मानक परिषद्) ले एएससीआई सोसल स्थापना गरी इन्फ्लुएन्सर मार्केटिङलाई व्यवस्थित बनाउने प्रयास थालेको छ । यसले इन्फ्लुएन्सरहरूका लागि निर्देशिका पनि बनाएको छ । हामीकहाँ पनि अब डिजिटल एड्भर्टाइजिङका लागि छुट्टै कानुन चाहिने बेला भइसक्यो, आनका अध्यक्ष्य धितालले भने, यसबारे विज्ञापन बोर्ड, प्रहरी प्रशासन, गृह प्रशासन, सूचनाप्रविधि मन्त्रालय, राष्ट्र बैंक सबै गम्भीर हुनुपर्छ ।आम प्रयोगकर्ताले सञ्जालका जञ्जालहरू बुझ्नुपर्ने बेला आएको छ । हामीले सञ्जाल प्रयोग गरेका हौं कि सञ्जालले हामीलाई प्रयोग गरिरहेको छ ? यस विषयमा चनाखो हुनु आवश्यक छ ।"
