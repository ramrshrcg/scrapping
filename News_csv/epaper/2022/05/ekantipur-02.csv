शीर्षक,विवरण
झापामा बहुरंगी गठबन्धन,"२०७४ को संघीय निर्वाचनमा सिटौलासँग प्रतिस्पर्धा गरेका लिङ्देनले एमालेसँग गठबन्धन गरेका थिए । जिल्लामै एमाले र कांग्रेसपछि तेस्रो शक्ति रहेको राप्रपाको सहयोगले ओलीलाई पनि चुनाव जित्न सहज भएको थियो । एमालेले लिङ्देनलाई सहयोग गर्दा अन्य सबै संघीय क्षेत्रमा एमालेलाई राप्रपाले सहयोग गर्ने सम्झौता भएको थियो ।२०४६ सालपछि भएका तीनवटा स्थानीय तह निर्वाचनमा एमालेले जितेको दमकमा यस पटक कांग्रेस र माओवादीले प्रमुख र उपप्रमुखसहित वडास्तरसम्मै तालमेल गरेका छन् । प्रमुखमा राप्रपाबाट राम थापा र उपप्रमुखमा कांग्रेसबाट रेगिना भट्टराई प्रसाइँ उठेका छन् ।माओवादीले चारवटा वडाको अध्यक्ष लिएको छ, राप्रपाले यसअघि जितेका दुई र कांग्रेसले उपप्रमुखसहित चार वडाध्यक्ष लिएको छ । सत्ता सहयात्री पाँचमध्ये अन्य दलको उपस्थिति नगण्य भएकाले जिल्लामै उनीहरू गठबन्धनबाहिर परेका छन् । एमालेले यसअघि उपप्रमुख रहेकी गीता पौडेल अधिकारीलाई प्रमुखमा अघि बढाएको छ । २०७४ को चुनावमा राप्रपा दोस्रो स्थानमा थियो र हालका उम्मेदवार थापा नै प्रतिस्पर्धामा थिए । एमालेका रोमनाथ ओलीले १०,८०६ मत ल्याउँदा राप्रपाका थापाले ७,६५५ मत पाएका थिए । त्यतिबेला कांग्रेसको उपप्रमुखले पाएको मत ८,९१२ थियो । माओवादी चौथो शक्ति थियो । सुरुका दिनमा कांग्रेस नेता सिटौला राप्रपालाई दिनुभन्दा माओवादीलाई प्रमुख दिएर गठबन्धन गर्नुपर्ने पक्षमा थिए । सिटौलालिङ्देनबीच चर्को संघर्ष छ । राजसंस्था स्थापना गर्ने मुद्दा बोकेर अघि बढेका लिङ्देनप्रति उनी पहिल्यैदेखि अनुदार छन् । गत २०७४ को निर्वाचनमा पार्टी सभापति शेरबहादुर देउवाले राप्रपासँग गठबन्धन गराएर सिटौलाको क्षेत्रमा लिङ्देनलाई सहयोग गर्ने निर्णय गरेका थिए । समानुपातिकतर्फ एक नम्बरमा नाम राखे पनि सिटौलाले आफ्नो क्षेत्रमा लिङ्देनलाई सहयोग गर्ने निर्णय मानेनन्, आफैं प्रतिस्पर्धामा होमिए । लिङ्देनले कांग्रेस छाडेर एमालेसँग गठबन्धन गरे । सिटौला हारे, लिङ्देनले जिते ।दमकमा राप्रपासँग कांग्रेसले गठबन्धन गर्दा संघीय निर्वाचनमा एमाले र राप्रपा मिल्ने सम्भावना कम हुने राजनीतिक हिसाबबाटै सिटौला राप्रपासँगको गठबन्धनमा कन्भिन्स भएको कांग्रेसका एक नेता बताउँछन् । प्रमुखका उम्मेदवारसमेत रहेका राप्रपाका प्रदेश अध्यक्ष थापाले दमकमा बनेको गठबन्धनलाई आगामी संघीय निर्वाचनसम्मै लैजाने लिखित सम्झौता भएको बताए । दमकमा यो गठबन्धनले सफलता पायो भने यसको निरन्तरता आगामी संघको निर्वाचनसम्मै हुनेछ, लिखित सम्झौता नै हामीसँग छ, सफल भएन भने त तत्कालीन परिस्थितिले के हुन्छ भन्न सकिन्न, थापाले कान्तिपुरसँग भने, निर्वाचनमा जुन शक्तिशाली हुन्छ, त्यसलाई परास्त गर्न यस्ता गठबन्धन बन्छन् । उनको यो भनाइ ओलीका लागि आफैंमा चुनौती हो ।सिटौलाले दमकको हकमा चुनावी प्रचार र सभामा भने तटस्थ बस्ने रणनीति बनाएका छन् । संघको निर्वाचनमा एमालेको मतलाई प्रभाव पार्न पनि उहाँले यस्तो रणनीति बनाएको हुन सक्छ, सिटौलानिकट एक केन्द्रीय सदस्यले भने, अन्तिम पटक चुनाव लड्छु भन्नुभएको छ । कांग्रेस, माओवादी र राप्रपा अलगअलग चुनावी प्रतिस्पर्धामा जाने वातावरण निर्माण गर्न सके आफू सुरक्षित हुन सकिने विश्लेषण सिटौलाको छ । सिटौलाकै क्षेत्रमा एमाले अध्यक्ष ओलीले व्यवसायी दुर्गा प्रसाईंलाई उठ्ने तयारी गर्न भनिसकेका छन् । केही दिनअघि प्रसाईंले सिटौलालाई भेटेरै मामा, मलाई हजुरबा (ओली) ले तपाईंकै क्षेत्रमा तयारी गर्न भन्नुभएको छ भनेर सिटौलालाई जानकारी गराएका थिए । मेरो क्षेत्रमा लिङ्देनलाई जिताउन राजा ज्ञानेन्द्र र पूर्वयुवराज्ञी हिमानी दमकको हिमालय महालक्ष्मी ट्री गार्डेनमा आउजाउ गर्न थालिसकेका छन्, सिटौलाको भनाइ उद्धृत गर्दै ती नेताले भने, अर्कातिर ओलीजीले दुर्गा प्रसाईंलाई पठाइसकेका छन् । पैसाकै हिसाबले त मैले वाकओभर दिए हुन्छ तर राजनीतिक लडाइँ लड्छु । कोही कतै मिलेन भने जित्न पनि सहज हुन्छ भन्ने उहाँको बुझाइ छ । दमकको ट्री गार्डेनलाई पूर्वराजा ज्ञानेन्द्रको दोस्रो दरबारकै रूपमा लिने गरिन्छ ।एमाले अध्यक्ष ओलीलाई भावी प्रधानमन्त्रीकै रूपमा हेरिएको छ । उनले पनि अबको प्रतिस्पर्धा अन्तिम हुन सक्ने सन्देश कार्यकर्तालाई दिइसकेका छन् । आफ्नो संसदीय निर्वाचन क्षेत्र सुरक्षाका लागि पनि उनले दमक नगरपालिकाको प्रतिस्पर्धालाई प्रतिष्ठा बनाएका छन् । सत्ता गठबन्धनसँग जोडिनुअघि नै ओलीले दमकमा राप्रपासँग तालमेल गर्न चाहेका थिए । राप्रपाका प्रदेश अध्यक्ष थापाका अनुसार सूर्य चिह्नबाट चुनाव लडेमा एमालेले आफूलाई सहयोग गर्ने प्रस्ताव ल्याएको थियो । त्यस्तो प्रस्ताव ओलीमार्फत नै आएको उनी बताउँछन् । जिल्लाका स्थानीय कार्यकर्ता राप्रपा अध्यक्ष लिङ्देनको व्यवहारबाट रुष्ट भएकाले त्यसविपरीत राप्रपासँग गठबन्धन गर्न ओलीलाई कठिनाइ थियो । त्यसैले सूर्य चिह्नबाट चुनाव लड्न तयार भए राप्रपालाई प्रमुख छाड्न सकिने सन्देश ओलीले पठाए पनि थापाले नमानेपछि कांग्रेस, माओवादी र राप्रपाबीचको गठबन्धन बन्न पुगेको थियो । एमालेले एकातिर कमल थापासँग गठबन्धन गरेको र अर्कोतर्फ सूर्य चिह्नमा लड्ने प्रस्ताव आएकाले मैले मानिनँ । आफ्नै चुनाव चिह्नबाट लड्ने हो भने उपमेयरमा बसिदिनुहोस् भन्ने थियो, मेयरका प्रत्याशी थापाले भने । दमक र कचनकवलको प्रतिस्पर्धाले एमाले र राप्रपाबीच दूरी बढ्ने विश्वास सिटौलालाई छ भने एमाले अध्यक्ष ओलीलाई आफ्नो शक्तिको वास्तविक परीक्षण भएपछि २०७४ मा जस्तै गठबन्धन गर्न लिङ्देन आफूसँग आउन सक्ने आस छ, एमालेका स्थानीय एक नेता भन्छन्, स्थानीय तहलाई जोगाउन सक्दा मात्रै आफूहरू सुरक्षित हुन सकिन्छ भन्ने मनोविज्ञानबाट सबै नेता लागिरहेका छन् ।कचनकवल क्षेत्रको हिसाबले ठूलो पालिकामा पर्छ । यो कांग्रेसको पुरानो प्रभाव क्षेत्रका रूपमा चिनिन्छ । कांग्रेस नेताहरू सिटौलालाई हराउने र जिताउने निर्णायक भूमिका कचनकवलले खेल्ने गरेको स्थानीय बताउँछन् । २०७४ को निर्वाचनमा यस पालिकाबाट राप्रपाले अध्यक्ष, उपाध्यक्षसहित बहुमत वडा जितेको थियो भने कांग्रेसएमालेले दुईदुई वडा मात्रै जितेका थिए । कचनकवलमा कांग्रेसबाट कलेन्द्रप्रसाद राजवंशीलाई अध्यक्षमा अघि सारिएको छ भने एमालेका उपाध्यक्ष उम्मेदवार नवराज भट्टराईलाई अघि सारिएको छ । भट्टराई एमालेका गाउँ कमिटी अध्यक्ष हुन् ।"
पालिका प्रमुखमा ५६७ प्रतिशत महिला उम्मेदवार,"बबिता शर्मा र विद्या राई (काठमाडौं), रमेशकुमार पौडेल (चितवन), दीपक परियार (पोखरा), वसन्तप्रताप सिंह (बझाङ) र कुम्भराज राई (ओखलढुंगा)"
द्वन्द्वपीडित २३३ शिक्षकलाई पुनर्बहाली गरिँदै,"(काठमाडौं)  शिक्षा मन्त्रालयले द्वन्द्वपीडित २ सय ३३ शिक्षकलाई पुनर्बहालीको तयारी गरेको छ । यसैगरी १८ जनालाई काम गर्न, ४१ जनालाई निवृत्तिभरण र २ सय ८४ अस्थायीलाई एकमुष्ट आर्थिक सहायता दिने भएको छ । मन्त्रालयले मन्त्रिपरिषद्बाट गत चैत १६ मा भएको राजनैतिक पूर्वाग्रह, द्वन्द्व तथा आन्दोलनका कारण हटाइएका शिक्षक तथा कर्मचारीको व्यवस्थापन निर्णयअनुसार कार्यान्वयन प्रक्रिया अघि बढाएको हो । त्यसनिम्ति शिक्षा तथा मानव स्रोत विकास केन्द्रले नामावली सार्वजनिक गर्दै पुनर्बहाली, हाजिरी, निवृत्तिभरण तथा उपदान र एकमुष्ट आर्थिक सुविधा प्राप्तिका निम्ति ३५ दिनभित्र आवेदन दिन भनेको छ । पुनरावेदन अदालतका तत्कालीन मुख्य न्यायाधीश गोविन्द पराजुलीको अध्यक्षतामा गठन भएको समितिले दिएको प्रतिवेदनका आधारमा कदम अघि बढेको जनाइएको छ । उक्त प्रतिवेदनअनुसार २ सय ३३ जना शिक्षक पुनर्बहाली हुनेछ । त्यसैगरी स्थायी नियुक्तिपत्र लिएका तर हाजिर भई काम गर्न नपाएका १८ जना, निवृत्तिभरण र अन्य सुविधा वञ्चित ४१ जना छन् । यस्तै, सेवाबाट हटाइएका २ सय ८४ अस्थायी शिक्षकलाई सञ्चित बिरामी बिदाका अतिरिक्त एकमुष्ट आर्थिक सहायता दिइनेछ ।केन्द्रका उपसचिव वसन्तप्रसाद कोइराला मन्त्रालयको निर्देशनानुसार द्वन्द्वपीडित शिक्षक तथा कर्मचारीको नामावली प्रकाशन गरी नामनामेसीको माग गरिएको जनाए । द्वन्द्वपीडितमा परेका जम्मा ५ सय ७६ जना छन्, कोइरालाले भने, त्यसमध्ये केही कर्मचारीसमेत छन् । आवेदनका आधारमा के कस्तो सेवा र सुविधा हुन्छ, दिइनेछ । पुनर्बहाली गर्न भनिएका कतिपय शिक्षक स्थानीय तहका जनप्रतिनिधि, प्रदेश सांसद, राजनीतिक नियुक्तिसमेत पाएका छन् । कतिपय अन्य पेसामा छन् भने कतिको निधन भइसकेको जनाइएको छ । द्वन्द्वपीडित नामावलीमा रहेका शिक्षक तथा कर्मचारी र तिनका परिवारले प्रमाण खुल्ने कागजातसहित केन्द्रमा आवेदन दिनुपर्नेछ । लाभको पद धारण गरेकाले प्राप्त गरेको तहसमेत खुलाएर सेवा सुविधाको विवरण दिन भनिएको छ । द्वन्द्वपीडित शिक्षक तथा प्रदेश१ ओखलढुंगाका सांसद मोहनकुमार खड्का बौद्धिक तप्काले न्याय र प्रोत्साहन मिलेको बताए । राजनीतिक प्रतिशोधका आधारमा हामीले पीडा भोग्यौं, पेसा छोड्नुपर्यो र घरबार छोड्नुपर्यो, उनले कान्तिपुरसित भने, सर्वोच्च अदालतले राम्रो फैसला र सरकारको यो निर्णयले राजनीतिक पीडित बनेर पेसामा रहनेका निम्ति उद्धार हुन्छ । यसअघि कतिपयले व्यक्तिगत खुसामतका आधारमा जागिर थमौती गराएर पुनर्नियुक्ति लिएको उनले उल्लेख गरे । तर, यो संस्थागत निर्णयले द्वन्द्वपीडितहरूलाई राहत र भोलि राज्यको कुनै पनि गलत टेन्डेन्सीले अगाडि बढेको सरकारविरुद्ध लाग्नका निमित्त यो बौद्धिक तप्कालाई यसले प्रोत्साहन गर्छ, उनले भने ।मुलुकमा सशस्त्र द्वन्द्व चर्किएपछि विद्यालयका शिक्षक तथा कर्मचारी राजनीतिक आस्थाका आधारमा निष्कासनमा परेका थिए । देशभरिमा प्राथमिक, निम्न माध्यमिक र माध्यमिक गरी तीन तहमा १ लाख ७ हजार शिक्षक दरबन्दी छ । २०५६ मा शिक्षक सेवा आयोग स्थापना भएको थियो । आयोगले २०७५ सालमा कार्यरत अस्थायी शिक्षकलाई आन्तरिक प्रतिस्पर्धाबाट स्थायी पदपूर्ति प्रक्रिया थालेको थियो । तर, द्वन्द्वपीडितले न्याय पाउन सकेका थिएनन् ।"
अध्यक्षकै जिल्लामा उम्मेदवारविहीन राप्रपा नेपाल,"(हेटौंडा)  राप्रपा होस् वा राप्रपा नेपाल, विगतका निर्वाचनमा मकवानपुर जिल्लामै कमल थापा रहेको पार्टीको प्रभावशाली उपस्थिति रहन्थ्यो । २०५६ को निर्वाचनमा मकवानपुर१ बाट निर्वाचित भएका थापा ४ पटक निकटम प्रतिद्वन्द्वी बने । पछिल्लो समय राप्रपा छोडेर राप्रपा नेपालको अध्यक्ष बनेका उनै थापा यस पटकको निर्वाचनमा गृहनगरमै निरीह देखिन्छन् । राजेन्द्र लिङ्देन नेतृत्वको राप्रपाले हेटौंडामा प्रमुखउपप्रमुखसहित सबै वडामा उम्मेदवारी दिँदा थापाको पार्टीले एक जना पनि उम्मेदवार उठाउन सकेन ।थापाकै प्रभावबाट हेटौंडा उपमहानगरका साथै मकवानपुर जिल्लाभर राप्रपाको जनमत निर्माण भएको मानिन्छ । २०६३ मा थापाले राप्रपा नेपाल गठन गर्दा उक्त जनमत उनकै पछि लागेको थियो । २०७६ मा राप्रपासँग एकीकरण भएपछि मकवानपुरमा थापाको प्रभाव थप बलियो बन्यो । तर अहिले उहाँले धैर्य गर्न सक्नुभएन, पार्टी छाडेर जानुभयो, राप्रपाका जिल्ला अध्यक्ष शिवराम थापा भन्छन्, तैपनि हामीले उहाँको विरासत बचाइदिएका छौं । शिवरामले भनेझैं थापाले आर्जन गरेको राजनीतिक विरासत अहिले राप्रपामै देखिन्छ । गत निर्वाचनमा मेयरमा प्रतिस्पर्धा गरेका मधुकरप्रसाद अधिकारी र उपप्रमुखकी उम्मेदवार इन्दिरा न्यौपाने राप्रपामै छन् । यस पटक राप्रपाले उपमहानगरमा प्रमुख र उपप्रमुखसहित २९ वटै वडामा उम्मेदवार उठाएको छ । राप्रपा नेपालले भने एमालेलाई समर्थन गरेको छ । उक्त पार्टीका अध्यक्ष गुरु सापकोटाका अनुसार हेटौंडा उपमहानगरका साथै अन्य पालिकामा एमालेसँग चुनावी गठबन्धन गर्ने प्रयास भएको थियो । एमालेले मागेजति भाग नदिएपछि उम्मेदवारीमा तालमेल हुन सकेन । तैपनि हामीले केन्द्रको निर्देशनअनुसार निःसर्त रूपमा एमालेलाई सहयोग गर्ने निर्णय गरेका छौं, सापकोटाले भने ।हेटौंडामा कांग्रेस, माओवादी केन्द्र र एकीकृत समाजवादीबीच चुनावी गठबन्धन बनेको छ । प्रमुखमा एकीकृत समाजवादीकी मीनाकुमारी लामा र उपप्रमुखमा कांग्रेसका राजेश बानियाँ उम्मेदवार छन् । एमालेका तर्फबाट प्रमुखमा पूर्वसांसद अनन्त पौडेल र उपप्रमुखमा सुमित्रा काफ्ले उम्मेदवार छन् । एक्लै चुनावी मैदानमा उत्रेको राप्रपाले प्रमुखमा दीपकबहादुर सिंह र उपप्रमुखमा इन्दिरा न्यौपानेलाई उठाएको छ । राप्रपाका पुराना नेता सिंह २०५४ को स्थानीय निकाय निर्वाचनमा तत्कालीन हेटौंडा नगरपालिका प्रमुख र २०७० मा मकवानपुर२ बाट संविधानसभा सदस्यमा लडेका थिए । दुइटै निर्वाचनमा उनले दोस्रो मत ल्याएका थिए । गत स्थानीय तह निर्वाचनमा उपप्रमुखमा प्रतिस्पर्धा गरेकी न्यौपाने ७ हजार ७ सय २ मत ल्याएर तेस्रो भएकी थिइन् । उतिबेला कांग्रेस र माओवादीका साझा उम्मेदवार बलराम बलले १७ हजार ११ मत ल्याएर दोस्रो भएका थिए । एमाले (हाल एकीकृत समाजवादी) की मीनाकुमारी लामा २३ हजार ४ सय ३७ मत ल्याएर उपप्रमुखमा विजयी भएकी थिइन् । पञ्चायतको नर्सरीबाट हुर्केका ६७ वर्षीय थापा जहिल्यै शक्ति अभ्यास गर्ने राजनीतिक खेलाडीका रूपमा परिचित छन् । गत मंसिरमा सम्पन्न पार्टीको निर्वाचनमा लिङ्देनसँग पराजित भएपछि राप्रपा नेपाल पुनर्गठन गरेका उनले स्थानीय तह निर्वाचनमा भने आफ्नै गृह जिल्लामा साथ नपाएका हुन् । विगतमा उनीसँग रहेका मकवानपुरका कार्यकर्ता थापा आफ्नै कारणले एक्लिएको बताउँछन् । जिल्लाका नेतालाई कहिल्यै माथि जान दिनुभएन, अवसर जति कि आफूले लिनुभयो कि त आफ्नो परिवारका सदस्यलाई दिनुभयो, राप्रपाका एक कार्यकर्ताले भने, त्यसमाथि लोकतान्त्रिक प्रक्रियाबाट भएको पार्टीको चुनावमा पनि हार सहन नसकेर पार्टी छाड्नुभयो ।ती कार्यकर्ताका अनुसार थापासँग रुष्ट नेताकार्यकर्ताको ठूलो समूहले पहिल्यैदेखि उनको साथ छाड्न खोजिरहेको थियो । उनीहरूका लागि पार्टी विभाजन र थापाको बहिर्गमन उपयुक्त अवसर बन्यो । प्रजातन्त्र पुनःस्थापनापछि ६ वटा आमनिर्वाचन भएकामा थापा मकवानपुरबाट पाँच पटक चुनाव लडे । २०७० को संविधानसभा निर्वाचनमा मात्र आफू समानुपातिकमा गएर आफ्नो क्षेत्रबाट श्रीमती प्रमिला थापालाई लडाए । सोही निर्वाचनमा भाइ गणेश थापा समानुपातिक उम्मेदवारमा समेटिएका थिए । राप्रपा नेपालका अध्यक्ष सापकोटा भने राप्रपामा रहेका नेताकार्यकर्ता पनि थापाको विरोधमा जान नसक्ने बताउँछन् । एमालेसँग कुरा मिलेर संयुक्त उम्मेदवारी हाल्न सक्ने वातावरण नबनेपछि अधिकांशले राप्रपाबाटै उम्मेदवारी दर्ता गरेको उनको भनाइ छ । अन्यत्र जे भए पनि मकवानपुरमा राप्रपा र राप्रपा नेपालका कार्यकर्ताले भोलि उहाँ (थापा) कै नेतृत्वलाई स्वीकार्ने सम्भावना छ, उनले भने, त्यसैले हामीले राप्रपामै रहेर उम्मेदवार बन्न चाहने साथीहरूलाई रोक्न सकेनौं । एमालेले अन्तिम समयमा धोका दिँदा पार्टीका तर्फबाट उम्मेदवारी हाल्ने अवस्था नबनेको उनले बताए । यसका साथै पार्टी पुनर्गठन भएको छोटो समयमा स्थानीय तहको निर्वाचन घोषणा हुँदा नेताकार्यकर्तालाई संगठित गर्न नसकिएको उनको भनाइ छ ।राप्रपा नेपालका एक नेताका अनुसार सकेसम्म एमालेसँग तालमेल गर्ने, त्यो सम्भव नभए सूर्य चिह्न लिएरै राप्रपाबाट उम्मेदवार उठाउने पार्टीको तयारी थियो । एमालेले भने आफ्नो चुनाव चिह्न दिएर पनि राप्रपाका मान्छेलाई उम्मेदवार बनाउन मानेन । यति हुँदा पनि निःसर्त एमालेलाई सहयोग गर्नुको पछाडि थापाको स्वार्थ आगामी संसदीय निर्वाचन रहेको उनीनिकट एक नेताले बताए । २०७४ को निर्वाचनमा कांग्रेससँग गठबन्धन गरेर मकवानपुर१ बाट निर्वाचन लडेका उनी आगामी निर्वाचनमा एमालेको सहयोग लिने योजनामा छन् । यसका लागि उहाँले स्थानीय तह निर्वाचनमा एमालेलाई निःसर्त गुन लगाउने रणनीति बनाउनुभएको हो, ती नेताले भने, यसका लागि स्थानीय तहमा नील भए पनि उहाँ स्वीकार्न तयार हुनुभएको हो ।गृह जिल्लामै आफ्नो पार्टीलाई स्थानीय तह निर्वाचनको प्रतिस्पर्धाबाट बाहिर राखेका राप्रपा नेपालका अध्यक्ष थापा भने यस अवस्थाबारे बोल्न चाहँदैनन् । उनले काठमाडौंमै एमालेलाई समर्थन गर्ने निर्णय गरेर जिल्लामा निर्देशन पठाएका हुन् । साथीहरू लागिरहनुभएको छ, मैले यसबारे अहिले प्रतिक्रिया दिन उचित हुँदैन, उनले कान्तिपुरसँग भने ।थापाले एमालेलाई समर्थन गरे पनि राप्रपाको उम्मेदवारीले हेटौंडा उपमहानगरपालिकाको चुनावी नतिजालाई प्रभावित पार्ने अवस्था छ । हेटौंडामा प्रमुख प्रतिस्पर्धा पाँचदलीय सत्ता गठबन्धन र एमालेबीच रहे पनि राप्रपाको उम्मेदवारीले नतिजा प्रभावित गर्ने देखिएको छ । राप्रपा नेपालले एमाले उम्मेदवारलाई समर्थन गर्ने निर्णय गरे पनि स्थानीय जनमत राप्रपातिर आकर्षित भएको देखिन्छ । दुई दलबीच केन्द्रमा तिक्तता भए पनि स्थानीय मतदाता एउटै पार्टी को मनोविज्ञानमा देखिन्छन् । प्रमुखमा कांग्रेसको उम्मेदवार नरहेकाले उक्त पार्टीका सहरी क्षेत्रका मतदाता राप्रपातर्फ आकर्षित हुन सक्ने राजनीतिक विश्लेषक अधिवक्ता केशव काफ्ले बताउँछन् । कमल थापाको पार्टीले एमालेलाई समर्थन गरे पनि राप्रपाको परम्परागत जनमत आफ्नै पार्टीमा रहन सक्छ, उनले भने, यसको असर गठबन्धन र एमाले दुइटालाई कति मात्रामा पर्छ भन्न सकिने अवस्था छैन ।हेटौंडाको राजनीतिमा पुरानो अनुहार भए पनि प्रमुखका उम्मेदवार सिंह काठमाडौंमै बस्छन् । व्यापारव्यवसायमा संलग्न उनले राप्रपाका भोट जोगाउँदै राप्रपा नेपाल र कांग्रेसका भोट तान्ने रणनीति बनाएका छन् । गत स्थानीय चुनावमा राप्रपाका उम्मेदवारले करिब ७ हजार मत ल्याएका थिए । पछिल्लो समय आन्तरिक झगडाका कारण मकवानपुर कांग्रेसमा एकता छैन । यसको फाइदा पनि लिने प्रयास सिंहले गरिरहेका छन् ।"
स्थानीयको विरोधले उठेन राजधानीको फोहोर,"(काठमाडौं)  काठमाडौं उपत्यकाका सडक गल्लीमा केही दिनयता फेरि फोहोर थुप्रिन थालेको छ । नुवाकोटस्थित सिसडोल ल्यान्डफिल साइट जोड्ने पासाङ ल्हामु राजमार्ग सडक खण्डका स्थानीयले विरोध गरेपछि वैशाख ११ देखि पुनः फोहोर विसर्जनमा समस्या आएको हो । काठमाडौं महानगरपालिकाले वैशाख १५ र १६ मा वैकल्पिक बाटोको प्रयोग गरी १७० टन फोहोर विसर्जन गरे पनि सडकमा फोहोरको थुप्रो घटेको छैन । पुरानो फोहोर संकलन गरेर विसर्जन गरी नसक्दै स्थानीयको विरोधले सडकमै रोकिएको महानगरको वातावरण विभागकी सरिता राईले बताइन् । पहिलाको फोहोर सकाउनै अझै एक दिन समय लाग्थ्यो तर पुरानो नसकिँदै विरोधले रोकियो, उनले भने, स्थानीयले पटकपटक सडकको माग गर्दै बन्द गर्दै आएका छन् । हामीले सडक विभागसँग छलफल गरिरहेको छौं । काठमाडौं उपत्यकाबाट दैनिक १२ सय टन फोहोर निस्कने गरेको विभागले जनाएको छ । तर फोहोरको जिम्मेवारी भने काठमाडौं महानगरको काँधमा मात्रै छ । संघीय सरकार र अन्य स्थानीय निकाय दुवै फोहोर जस्तो संवेदनशील क्षेत्रमा उदासीन रहेको महानगरपालिकाको दाबी छ । फोहोर रोकियो कि काठमाडौंलाई मात्र प्रश्न आउँछ, अन्य नगरपालिकामा कम फोहोर उत्पादन भएर पनि होला, तर ललितपुरमा पनि यसको प्रभाव नभएको देखिन्छ, उनले भनिन् । फागुनदेखि पटकपटकको विरोधका कारण उपत्यकाका घर, सडक, ट्रान्सफर स्टेसनमा झन्डै १४ हजार ४ सय टनभन्दा धेरै फोहोर थुप्रिएको उनले सुनाइन् । अन्य स्थानीय तहको निजीले फोहोर उठाउने र काठमाडौं आफैंले ४० प्रतिशत उठाउने भएकाले पनि महानगरपालिकालाई मात्र जिम्मेवार बनाइएको हुन सक्ने उनले बताइन् । फोहोर विसर्जन अवरुद्ध हुनुको मुख्य कारण बालाजुत्रिशूलीछहरेविदुर सडक विस्तार हो । सात वर्षअघि काम सुरु गरिए पनि निर्माण अलपत्र छ । बर्खामा हिलो र हिउँदमा उड्ने धूलोका कारण आजित पासाङ ल्हामु राजमार्गका स्थानीयले फागुनदेखि पटकपटक विरोध गर्दै आएका छन् । सडक कालोपत्र बनाउन माग गर्दै स्थानीयले फोहोर विसर्जनमा अवरोध गर्दै आएका हुन् । उक्त सडक खण्ड निर्माण भारतको आरामाली इन्फ्रा पावर लिमिटेड (एआईपीएल) र शारदा अधिकारीको शैलुङ कन्स्ट्रक्सनले संयुक्त रूपमा २०७३ असार ३ मा सक्ने गरी २०७१ जेठ २२ मा ठेक्का लिएका थिए । ३१ करोड ४ लाख ६४ हजार रुपैयाँमा ठेक्का सम्झौता भएकामा फागुनसम्म निर्माण कम्पनीलाई १९ करोड २२ लाख रुपैयाँ भुक्तानी गरिसकिएको छ । उक्त सडक खण्ड निर्माण गर्न फागुनसम्म ७ पटक म्याद थपिइसकेको सडक विस्तार आयोजनाका प्रमुख गौतम श्रेष्ठले बताए ।"
छुस्याबहालको सम्पदा पेरिसमा,काठमाडौं (कास) पर्यटकीय केन्द्र ठमेलभित्रको ज्याठा गल्लीमा रहेको छुस्या बहालको छानामा रहेको पुरातात्त्विक काष्ठकला फ्रान्सको पेरिसस्थित एक निजी संग्रहालयमा फेला परेको छ । पेरिसमा रहेको कोर्नेटे डेसेन्ट संग्रहालयले यी ४ काष्ठकलाका कृतिलाई लिलामीमा राखेपछि सन् ८० को दशकमा चोरिएका यी सम्पदाका बारेमा जानकारी बाहिर आएको हो । यी सम्पदाको लिलामी मूल्य ४ सय युरोदेखि सुरु हुने र बढीमा ८ सय युरो रहने संग्रहालयको वेबसाइटमा उल्लेख छ । छुस्या बहाल मन्दिरलाई सत्रौं शताब्दीको निर्माण मानिँदै आएको छ । चोरिएका वा हराएका कलासम्पदाको खोजीनिती तथा प्रामाणिक पहिचानमा लागिपरेको लस्ट आर्टस् अफ नेपाल अभियानले छुस्या बहालको सम्पदाबारे शनिबार जानकारी गराएको हो । यसअघि पनि फ्रान्सको पेरिसमा रहेको सरकारी संग्रहालय गिमे म्युजियममा पाटनको च्यासलहिटीबाट हराएको विष्णुलक्ष्मी र भक्तपुर नासमना टोलको उमामहेश्वर फेला परेको ५ वर्ष बितिसक्दा पनि यी सम्पदा घर फर्कन सकेका छैनन् । यी दुवै सम्पदा सन् ७० कै दशकमा नेपालबाट चोरिएकोबारे पनि लस्ट आर्टस् अफ नेपालले धेरैअघि जानकारी बाहिर ल्याइसकेको छ ।
भुइँ नटेकेका चुनावी घोषणा,"नेपालमा आम मतदाताले घोषणापत्रकै आधारमा आफूले भोट हाल्ने दल तथा उम्मेदवार सायदै चयन गर्छन् । यसो हुनुमा मतदाता शिक्षाको अभाव मात्रै कारण पक्कै होइनÙ घोषणापत्रहरू विश्वसनीय र कार्यान्वयनयोग्य नबनाइनाले पनि त्यसप्रति जनविश्वास नदेखिएको हो । विगतका चुनावमा दलहरूले बनाएका घोषणापत्र र तिनको कार्यान्वयनस्तर हेर्दा लाग्छ दलहरूले आफ्ना कार्यसूची र मार्गचित्र प्रस्तुत गर्न चुनावी दस्तावेज लेखेकै होइनन्, उनीहरू त खालि निबन्धलेखन प्रतियोगितामा उत्कृष्ट हुन खोजेका हुन् । र, जसरीतसरी आफूले जानेसम्मको आकर्षक आलेख लेखेका हुन् । त्यही भएर यस्ता घोषणापत्रहरू यथार्थमा आधारित नभएर अति महत्त्वाकांक्षी र कार्यान्वयन गर्न नभएर देखावटी प्रयोजनमा सीमित भएका हुन् । खुसीको कुरा, पछिल्लो समय घोषणापत्रमाथि सार्वजनिक परीक्षण हुन थालेको छÙ दलहरूका हावादारी योजनाकार्यक्रमपत्रमाथि टीकाटिप्पणीहरू बढ्न थालेका छन् । यही कारण हुनुपर्छ कोरा सपना बेच्ने सवालमा यसपालिको स्थानीय तहका चुनावी घोषणापत्रमा दलहरूले आफूलाई बीसको उन्नाइस मा झारेका छन् । परन्तु भुइँ नटेकेका महत्त्वाकांक्षी सपनाहरू यसपालि पनि बग्रेल्ती बिछ्याइएका छन् । अघिल्ला पटकमा बेचिएका कति आकर्षक र ठूला नाराहरू लागू गर्नेतर्फ सिन्कोसम्म भाँच्न नसकिएको यथार्थ उनीहरूले बिर्सिएका छन् । र, न्यूनांशसम्म लागू गर्न नसकिने कार्यक्रमहरू फेरि अघि सारेका छन् । नागरिकहरूले दैनन्दिन सामना गर्नुपरेका समस्यासित जुध्नेभन्दा पनि सुन्दा लोकप्रिय लाग्न सक्ने खालका कार्यक्रमहरू दलहरूका प्राथमिकतामा देखिन्छन् । स्रोत जुटाउने आधारसमेत प्रस्तुत नगरी दलहरूले विद्यालयदेखि अस्पतालसम्म, सडकदेखि रेलवेसम्म अर्बौंका परियोजना घोषणा गरेका छन्, जसको सम्भाव्यता कति छ भन्ने हेक्का उनीहरूले राखेकै छैनन् । सरकारले ३ हजार शिक्षक दरबन्दी थप्न पनि आनाकानी गरिरहेका बेला दलहरूले अर्बौं बजेट आवश्यक पर्ने १२ कक्षासम्म निःशुल्क शिक्षा लगायतका घोषणा गरेका छन् । स्वास्थ्य, कृषि उद्योग, ऊर्जा, पूर्वाधार, पर्यटन, रोजगारी सृजना सबै विषयमा दलहरूका कतिपय योजना अहिलेकै स्रोतसाधनबाट पूरा हुनै नसक्ने किसिमका छन् । उनीहरूले कति कार्यक्रम पुरानै दोहोर्याएका छन्, २०७४ सालको स्थानीय तह निर्वाचनमा घोषणापत्रमा गरिएका प्रतिबद्धता पूरा नगर्दै फेरि तिनै महत्त्वाकांक्षी योजना अघि सारेका छन्, तापनि तिनलाई पूरा गर्ने आधार उल्लेख गरेका छैनन् । दलहरूको भनाइ र गराइबीच भेद छ भन्ने त अहिले उम्मेदवार तोक्दै देखिइसकेको छ । एमाले र कांग्रेस दुवैले घोषणापत्रमा महिलाको अर्थपूर्ण सहभागिता हुने जनाएका छन्, तर पालिकाका कार्यकारी पदहरूमा बढीभन्दा बढी महिलालाई उठाउनु त कता हो कता, गठबन्धनका नाममा कानुनी छिद्रको दुरुपयोग गर्दै पालिकाका प्रमुखउपप्रमुख वा अध्यक्षउपाध्यक्षमध्ये कुनै एक पदमा अनिवार्य महिला उठाउनुपर्ने प्रावधानको पनि अवज्ञा गरेका छन् । त्यसैको दुष्परिणामस्वरूप यसपालि अघिल्लो चुनावमा निर्वाचित महिला जनप्रतिनिधिभन्दा पनि कम उम्मेदवारी परेको छ । यस्तै, घोषणापत्र लेख्दा दलहरूले देशको यथार्थ चित्र अगाडि राखेका पनि रहेनछन् । उनीहरूले देशका सबै वडा कार्यालयमा इन्टरनेटको सुविधा विस्तार गर्ने घोषणा गरेका छन् । जबकि, इन्टरनेट विस्तार आजको मुद्दा नै होइन, नेपाल दूरसञ्चार प्राधिकरणले यसै साता सार्वजनिक गरेको तथ्यांक अनुसार देशका ३४ वटा वडा कार्यालयबाहेक बाँकी सबैमा ब्रोडब्यान्ड इन्टनेट सुविधा पुगिसकेको छ, खालि यसको गुणस्तरमा समस्या छ । दलहरूले चुनावी दस्तावेजको अवधारणा र अन्तर्यबारे अलमलिएर यसलाई झुटको पुलिन्दाजस्तो बनाएका होइनन्, उनीहरूले जानीजानी मतदाता झुक्याउन खोजेका हुन् । दलहरूको यस्तै मनोवृत्तिका कारण मुलुकमा चुनावी पद्धति बस्न सकेको छैन, घोषणापत्र हेरेर मतदाताले दल तथा उम्मेदवार रोज्ने परिपाटी स्थापित हुन सकेको छैन । यसको दुष्परिणाम, चुनावी जितहारमा फरक पार्ने तत्त्व अर्थोकै बन्न पुगेको छ, जुन लोकतन्त्रका निम्ति राम्रो होइन । त्यसैले दलहरूले साँच्चिकै घोषणापत्र बनाउने अभ्यास थाल्नु अनिवार्य छ, जसमा उनीहरूले इच्छासूची राखेर वा सोच झल्काएर मात्रै पुग्दैन, आफ्नो उम्मेदवार निर्वाचित भएमा उक्त कार्यकालभित्र केके काम कसरी गरिनेछन् भनेर मसिनो गरी उल्लेख पनि गर्नुपर्छ । यो चुनावी वर्ष हो, केही महिनामै देश फेरि संघीय संसद् र प्रदेश सभाको चुनावमा होमिनेछ, दलहरूले यसै गरी घोषणापत्र जारी गर्नेछन् । त्यति बेला भने उनीहरूले यसरी चुनावी घोषणापत्रको अवधारणाकै हुर्मत नलिऊन् । घोषणापत्रलाई यति सस्तो नबनाऊन्, यो पालना गर्न बनाइएकै होइन भन्ने कसैलाई नपारून् र व्यावहारिक रूपमा कार्यान्वयनयोग्य घोषणा गरेर तिनलाई लागू गर्न तत्पर रहून् । घोषणापत्रको अवधारणालाई साँच्चिकै अर्थपूर्ण बनाऊन् ।"
भरतपुरले दिएको शिक्षा,"भरतपुर महानगरपालिकामा कांग्रेसबाट स्वतन्त्र उम्मेदवार रहेका जगन्नाथ पौडेलले उम्मेदवारी फिर्ता नलिएर प्रशंसनीय काम गरेका छन् । संघीय गणतन्त्रात्मक व्यवस्था भएको मुलुकमा स्थानीय सरकारको चुनावमा पनि संघकै हालीमुहाली हुने भएपछि समग्र राजनीतिक व्यवस्था नै कुरूप बन्नेमा राजनीतिक दलहरूले कति पनि चासो राखेको देखिएन । यस्तोमा संविधानप्रदत्त हकअधिकार संरक्षणका लागि पौडेलको अडान दलहरूको हुकुमी शैलीका लागि चुनौती बन्न पुगेको छ । भरतपुर महानगरवासीले पौडेललाई विजयी बनाए, जनप्रतिनिधि बन्ने र बनाउने अधिकार केवल स्थानीय मतदाताकै हो भन्ने कुराको अनुपम उदाहरण बन्न जानेछ । महेशप्रसाद ढुंगाना, नयाँबानेश्वर, काठमाडौं"
दुई दिने बिदा र पठनपाठन,"अर्थतन्त्र बचाउन भन्दै पाँचदलीय गठबन्धनबाट बनेको कांग्रेस नेतृत्वको सरकारले जेठ १ देखि लागू हुने गरी विद्यालयसहित सरकारी एवम् सार्वजनिक कार्यलयहरू शनिबार र आइतबार बिदा दिने निर्णय गरेको छ । कतिपयले यो निर्णयको स्वागत गरेका छन् भने कतिपयले विरोध । आयातीत सरसामानमा ठूलै धनराशि बाहिरिरहेको भन्दै कतिपय विलसिताको वस्तु बन्देज लगाइएको छ । यसरी बन्देज लगाउँदा र दुई दिन बिदा दिँदा उपभोक्ता र विद्यालयमा पढ्ने विद्यार्थीहरूलाई केकति असर पर्छ भनेर सरकारले बिचारै पुर्याएको छैन । देशभरि ३५ हजारभन्दा वढी विद्यालयमध्ये २७ हजार सार्वजनिक विद्यालय छन्, र ती प्रायः ग्रामीण भेगमा छन् । त्यहाँका विद्यालयहरूको गाडी छैन । सहरका विद्यालयका सवारीसाधन त छन् तर दैनिक थोरै किलोमिटर मात्र गुड्छन् । विद्यालयको गाडीमा खर्च हुने इन्धन प्रतिमहिनामा करिब २ करोड हो । विद्यालय बिदा गर्दा थोरै मात्र विदेशी मुद्रा सञ्चिती हुने हो, जुन अन्य वस्तु आयातको तुलनामा नगन्य नै हो । त्यस्तै सरकारले मरीच र सुपारीको आयात भने खुला गरेको छ । तेस्रो मुलुकबाट आयात गरिएको सुपारी र मरीच बिचौलियामार्फत भारत निकासी हुन्छ । कार्यविधि नै संशोधन गरेर सुपारी र मरीच आयात खुला गरेर सरकारले व्यापारी र तस्करहरूलाई सजिलो बनाइदिएको छ । आर्थिक वर्ष २०७५७६ मा मात्रै सुपारी र मरीच आयात गरेबापत १५ अर्ब ५६ करोड बराबरको विदेशी मुद्रा बाहिरिएको छ । सुपारी र मरीच नभइनहुने वस्तु हो त ? योचाहिँ आयात गर्न दिने तर लाखौं विद्यार्थीको भविष्यसँग जोडिएको विद्यालयलाई दुई दिन बिदा दिने सरकारको निर्णय उदेकलाग्दो छ । तिलप्रसाद न्यौपाने, माछापोखरीचोक, काठमाडौं"
दलहरूका अर्घेल्याइँ,"जनताले अहिले क्रियाशील सबैजसो दल र नेताहरूलाई विगतका चुनावहरूमा मत दिँदै आएका हुन् । तर, तिनको प्रस्तुतिले यस्तो प्रतीत हुन्छ कि मानैं पहिलो पटक चुनावी प्रतिस्पर्धामा उत्रिएका छन् । यी पार्टी विगतमा आफूबाट भएका कमजोरी एवम् अनियमिताप्रति किञ्चित जिम्मेवार देखिन्नन् । आत्मसमीक्षा र आत्मालोचना गर्न चाहन्नन् ।नागरिकका जन्मदेखि मृत्युपर्यन्तका घटनाको पञ्जीकरणदेखि कर, मुद्दा मामिला, घर, जमिन, शिक्षा, स्वास्थ्य आदि सवाल निरूपण गर्नुपर्ने पालिकाका पदाधिकारीहरूको उम्मेदवारीको छनोट क्षमता, चरित्र, बौद्धिकता, नबाझिएको स्वार्थ र अनुभवलाई समेत ख्याल राखेर हुनुपर्ने हो । तर पार्टी नेताले यस्तो जिम्मेवारी वहन गर्नुपर्ने पदमा उम्मेदवारहरूको चयन गर्दा पार्टीगत संलग्नता, व्यक्तिगत एवम् पारिवारिक सम्बन्ध, मोलाहिजा, लेनदेन, गुटउपगुट एवम दबाब हाबी भएको प्रतीत हुन्छ । चारित्रक आरोप प्रमाणित नहुँदासम्म जोकोहीलाई पनि दोषी भन्न मिल्दैन । तैपनि सार्वजनिक पदमा उम्मेदवारी दिनुअघि नै लागेको आरोपप्रति सम्बन्धित पक्ष गम्भीर र जिम्मेवार हुनुपर्ने हुन्छ । जसरी पनि पार्टीले जित्नैपर्ने मानसिकता लोकतान्त्रिक पद्धतिमा ग्राह्य हुन्न । पालिकाहरूले निर्वाह गर्नुपर्ने दायित्व र प्रवाह गर्नुपर्ने सेवाका सवालहरूमा तार्किक र सैद्धान्तिक बहस चल्नुपर्नेमा व्यक्तिगत आरोपमा बढी केन्द्रित हुनु अनि आफ्ना कार्यक्रमको उजागर गर्नभन्दा विपक्षीहरूको आलोचनामा बढी समय खर्च गर्नु दुर्भाग्यपूर्ण छ । आलोचनाको शैली पनि लोकतान्त्रिक पद्धतिका निम्ति सुहाउँदो छैन । नेताहरू विपक्षको कटु आलोचना गरी आफ्ना कट्टर समर्थकहरूको ताली बटुल्नमै आफ्नो सफलता ठान्छन् । आफ्नो दलले प्रस्तुत गर्ने लिखित घोषणापत्रमा केके छ, सायद नेताहरूलाई नै हेक्का हुँदैन । चुनावपछि त त्यो लिखित घोषणापत्र रद्दीको टोकरीमा मिल्किन्छ भने प्रतिबद्धताहरू निजहरूको स्मृतिपटलबाट हराउने गर्छन् । दुर्भाग्य विजयपश्चात् प्रतिबद्धताहरू पूरा गर्नेभन्दा चुनावमा सहयोग गर्नेहरूबाट घेरिन्छन् । तिनका जायजनाजायज माग र दबाबहरू पूरा गर्न स्रोतसाधनको दुरुपयोग गर्छन् ।पालिकाहरूलाई माध्यमिक स्तरसम्मको शिक्षा र १५ शय्यासम्मको अस्पताल सञ्चालन गर्ने अधिकार दिइएको छ । चिकित्सा सेवामा पालिकाले महत्त्वपूर्ण भूमिका खेल्नुपर्ने हुन्छ । विशेष गरी स्थानीय रूपमा उपचार हुन नसक्ने आर्थिक रूपमा विपन्न बिरामीको प्रेषणको व्यवस्थापनको जिम्मेवारी पनि पालिकाहरूमा निहित हुन्छ । आफूहरू पनि आफ्नो पालामा विसंगतिमा लिप्त हुने गरेकाले होला विपक्षमा रहेकाहरू पनि आलोचना र विरोधमा उत्रने हैसियत राख्दैनन् । उनीहरूको अपेक्षा हुन्छ, विकृतिहरू झनै घनीभूत होऊन्, जनतामा विरोधी भावना जागृत होस्, जसले गर्दा अर्को पटक चुनाव जित्न सकियोस् । त्यसैले राजनीतिक दलहरू जिम्मेवार हुनुको विकल्प छैन । ढुण्डीराज पौडेल, कोहलपुर, नेपालगन्जसंसारभरि सरकार सञ्चालनमा विभिन्न तरिका अपनाइएका छन् । चीन, उत्तर कोरिया लगायत मुलुकमा एकदलीय व्यवस्था छ । युरोप र एसियाका कतिपय मुलुकमा बहुदलीय व्यवस्था छ । तर, नीतिनियम अनुसार नचल्ने हो भने बहुदलीय प्रजातन्त्र भएका मुलुकमा पनि दलहरूले गलत कदम चाल्दा रहेछन्, संविधान मिच्दा रहेछन् । अनि एकदलीय व्यवस्था भएको कतिपय देशमा नीतिनियम कडाइका साथ पालना गरेका उदाहरण पनि छन् । बहुदलीय लोकतान्त्रिक व्यवस्थामा निर्वाचन प्रणाली अति खर्चिलो बनाउनमा दलहरू जिम्मेवार छन् । निर्वाचन आयोग बलियो नबनाए, दलहरू कानुनबाहिर गई पैसा बाँडेर चुनाव जित्न कोसिस गर्नेछन्, जसले लोकतन्त्रलाई नै खतरामा पार्छ । निर्वाचन प्रणाली गतिलो नहुँदा नै हाम्रोजस्तो गरिब मुलुकले बहुदलीय प्रणालीको फल खान पाएको छैन । जुनै किसिमको गठबन्धन, जसलाई पनि उम्मेदवारी र असाध्यै अस्वस्थ प्रतिस्पर्धा चलिरहेको छ अहिले । यसले लोकतन्त्र नै धरापमा परेको छ । राज्यले संविधान बनाउँदा नै प्रशस्त छिद्र राखेकाले हरेक संवैधानिक निकायले चलखेल गर्ने मौका पाए । जनताले यस्तो शासन व्यवस्था ल्याउनका लागि आन्दोलन गरेका थिए ? यो पटक निर्वाचन आयोगले चुनाव जित्न जे पनि गर्ने दललाई कडाभन्दा कडा कारबाही गर्नुपर्छ । केदारनाथ त्रिपाठी, बूढानीलकण्ठ, काठमाडौं"
जग्गाको सट्टेबाजी खेलका आर्थिक जोखिम,"अर्थतन्त्रमा प्रभावनेपालमा घरजग्गाको सट्टेबाजी अस्वाभाविक रूपले चरममा पुगेको सहजै देख्न सकिन्छ । मुलुकमा औद्योगिकीकरणका लागि जग्गाको माग बढेको छैन । ठूला पूर्वाधार आयोजनाहरू बन्न सकेका छैनन् । उपभोगजन्य आर्थिक गतिविधिबाहेक व्यावसायिक विस्तार भएको छैन । बहुराष्ट्रिय कम्पनीहरू वैदेशिक लगानी गर्न आएका छैनन् । तर, घरजग्गाको मूल्य निरन्तर अनियन्त्रित तवरले आकासिएको छ, जसको औचित्य आर्थिक तार्किकताले स्थापित गर्न, कम्तीमा नेपालका समग्र आर्थिक परिसूचकहरूको प्रकाशमा, असम्भव भएको छ । देशैभरि फैलिएको, नियमन र नियन्त्रणरहित घरजग्गाको यो सट्टेबाजीले मुलुकको अर्थतन्त्रमा तत्कालीन र दीर्घकालीन कस्तो प्रभाव पारिरहेको छ ? यो अहिलेको मूल प्रश्न हो । यसमाथि प्राज्ञिक, प्रशासनिक र विधि निर्माणको कुनै पनि तहबाट खास चासो दिइएको र अध्ययन भएको पटक्कै देखिँदैन । तर, विश्वभर यस्ता हजारौं अध्ययन भएका छन्, निरन्तर भइरहेका छन् । झन्डै आधा शताब्दीअघि अर्थशास्त्री जोन लोवेले गरेको अध्ययनमा जमिनमा हुने स्पेकुलेसन लाई विकासविद्हरूले निजी क्षेत्रको बचत खेर गएको अर्थमा बुझ्ने गरेको उल्लेख छ । त्यतिखेर इरानको तेहरान सहरमा भएको तीव्र सट्टेबाजीको परिणामस्वरूप प्रतिवर्ग फुट जमिनको सत्तरी डलर पुगेको र यो मूल्य लन्डन सहरको मूल्यवान् जमिनको भन्दा बढी रहेको तर्क गरिएको छ (हेर्नुस्, ल्यान्ड स्पेकुलेसन ः डज इट ह्याभ इकोनोमिक कन्सेक्वेन्सेस, १९७५) । केन्सियन अर्थशास्त्रीहरूले त यसलाई पैसा खाल्डो खनेर पुर्ने उपमा दिएका छन् । अमेरिकी र चिनियाँ अर्थशास्त्रीहरूले गरेको हालैको अध्ययनले यस्तो स्पेकुलेसन ले आर्थिक आधारबिनै घरघडेरीको माग बढाउँछ र आफू नबस्ने घरमा गरिने लगानी डुब्दा आर्थिक सङ्कट गहिरिन्छ भन्ने तर्क गरेका छन् । यस्तै, घरजग्गाको मूल्य बढ्दा व्यवसायीहरूले नाफाको लोभमा आफ्नो मूल व्यवसायबाट लगानी यसतर्फ फर्काउने र रोजगारी सृजनामा पनि विकृति देखिने गरेको छ । क्षणिक रूपमा उपलब्ध हुने रोजगारीले न्यून दक्ष, पढ्ने उमेरका श्रमिकहरूको शैक्षिक उपलब्धि पनि बिग्रिने देखाएको छ (हेर्नुस्, इकोनोमिक कन्सेक्वेन्सेस अफ हाउजिङ स्पेकुलेसन, झेन्यु गाहो, माइकेल सोकिन आदि, द रिभ्यु अफ फाइनान्सियल स्टडिज, अंक ३३ (११), २०२०) । यस्ता सयौं अध्ययन छन् ।भनिरहनु परोइन, नेपालमा यसरी अस्वाभाविक रूपले बढेको घरजग्गाको सट्टेबाजीबाट अर्थतन्त्रमा परेको नकारात्मक (अथवा, सकारात्मक पनि) प्रभाव र त्यसका आयामबारे कुनै व्यवस्थित अध्ययन भएको छैन । तथापि, यकिन तथ्याङ्क दिन नसकिए पनि प्रमुख प्रवृत्तिहरूलाई हेरेर के निष्कर्ष निकाल्न सकिन्छ भने, आम मानिस र व्यवसायी दुवैका लागि जग्गामा लगानी प्राथमिक आकर्षण बन्दै गएको छ । यसले, व्यक्तिगत निजी लगानी र बैंकिङ प्रणालीको ठूलो रकमलाई सम्भावित उत्पादनशील क्षेत्रबाट डाइभर्ट गरेको छ । रेमिट्यान्सबाट आउने रकम पनि यसमै प्रशोचित भएको छ । सम्भावित रोजगारी सृजना, उत्पादकत्व र सरकारी राजस्व तीनवटै पक्षमा गम्भीर प्रतिकूल असर परेको छ । सहरी क्षेत्रको जीवनयापनलाई अत्यधिक महँगो बनाएको छ । साधारण आय भएका मानिसको आफ्नै घरमा बस्ने सपना साकार हुने सम्भावना कम हुँदै छ ।घरजग्गाको सट्टेबाजी मुलुकलाई निल्नै लागेको अवैध एवम् छाया अर्थतन्त्रको मुख्य खम्बा बनेको छ । यो सबभन्दा ठूलो चिन्ताको विषय हो । अवैध कालो धन लगानी गर्ने र कालान्तरमा त्यसलाई सेतो बनाउने उपकरण घरजग्गा कारोबार बन्दै गएको छ । यसले सार्वजनिक क्षेत्रमा भ्रष्टाचार र राजनीतिको अपराधीकरणलाई पनि उत्तिकै सघाएको छ । सर्वत्र कुरूप सहरहरू उम्रिएका छन् । वातावरण र दिगो विकासका अवधारणाहरू खण्डित भएका छन् । यो आर्थिक र सामाजिक रूपले जोखिमउन्मुख परिवेशलाई सुधार्न राज्यले मुख्य गरी तीनवटा जिम्मेवारी तत्काल लिनु आवश्यक छ । पहिलो, आम नागरिकको बासको व्यवस्थालाई आफ्नो प्रमुख जिम्मेवारी सम्झेर भूउपयोग, आवास र सहरीकरणका नीति र मापदण्ड बनाउने । दोस्रो, घरजग्गा कारोबारलाई नियमन र राजस्वको दायरामा ल्याउन द्विविधारहित कानुन बनाएर कार्यान्वयन गर्ने । र तेस्रो, मुलुकमा प्रतिफलदायी र रोजगारी सृजना हुने उत्पादनमूलक क्षेत्रमा लगानीको वातावरण बनाई अवसरहरू उत्पन्न गर्ने । यी कार्यका लागि स्थानीय तहका सरकारहरूको जिम्मेवारी र भूमिकालाई थप चोटिलो बनाउनु उत्तिकै आवश्यक छ । अन्यथा, यो सट्टेबाजीले मुलुकको अर्थतन्त्रलाई सधैं ज्वालामुखीको आसनमा बसाइराख्नेछ ।"
स्थानीय सरकारका पाँच वर्ष,"अबका केही दिनमा स्थानीय तहको निर्वाचन सम्पन्न भएर नयाँ नेतृत्वहरू आउनेछन् । यस पटक संघीय प्रणाली अनुरूप अधिकारसम्पन्न स्थानीय सरकारका लागि दोस्रो पटक निर्वाचन हुँदै छ । पञ्चायतकालपछि स्थानीय निकायका रूपमा भएका दुईवटा निर्वाचनले नेपालको लोकतन्त्रलाई जरासम्म पुर्याउन महत्त्वपूर्ण औजारको काम गरेका थिए । पछिल्लो पटक नयाँ संविधान अनुरूप व्यवस्था गरिएको स्थानीय सरकारका लागि २०७४ मा निर्वाचन भएको थियो । अब हुन लागेको निर्वाचनले नेपालमा संघीयताले परिकल्पना गरेको स्रोत र अधिकारसहितका स्थानीय सरकारको अभ्यासलाई थप मजबुत बनाउनेछ । यस सन्दर्भमा बितेका पाँच वर्षका स्थानीय सरकारका अनुभवहरूको लेखाजोखा गर्नु सान्दर्भिक हुनेछ । यहाँ कास्की र स्याङ्जाका केही स्थानीय तहको अध्ययनपछि देखिएको पाँचवर्षे अभ्यासलाई आधार मानेर छलफलको प्रयास गरिनेछ । केही महिनापहिले चिया कुराकानीका बीच मित्र तुलानारायण साहले स्थानीय तहमा पछिल्ला पाँच वर्षमा देखिएका प्रवृत्तिको अध्ययनका केही पक्ष सुनाएका थिए । उनको अनुभव केही सीधै फिल्डमा देखिएका कुरा र केही स्थानीय तहमा काम गर्ने अधिकृत तहका कर्मचारीहरूका सूचनामा आधारित थिए । सुदूरपश्चिमका उच्च पहाडमा र मधेश प्रदेशमा कसरी स्थानीय तहमा गएको स्रोतको दुरुपयोग गरिएको छ भन्ने पनि उनको विश्लेषणको पाटो थियो । सुदूरपश्चिमका पहाडमा सबै राजनीतिक दलका नेताहरू मिलेर स्रोत दुरुपयोग गर्दा रहेछन् र मधेशमा जो अध्यक्ष या जनप्रतिनिधि छ उसले हैसियत अनुसार दुरुपयोग गर्दो रहेछ भन्ने उनको अनुभव थियो । तर मेरो अनुभव भिन्न थियो । कास्कीका पालिकाहरूमा त्यस प्रकारको स्रोत दुरुपयोग हैन बरु अधिकतम परिचालन गर्ने, पालिकामा आएको मात्र हैन संघ र प्रदेश सरकारबाट थप बजेट मागेर भए पनि आफ्नो पालिकामा धेरै काम गर्न प्रतिस्पर्धा गरिरहेको देखेको थिएँ । यसै क्रममा गएको असोजदेखि मैले मादी गाउँपालिका, पोखरा महानगरपालिका, रूपा गाउँपालिकाका कामहरूको सामान्य सूचना लिएको थिएँ । पछि मादी गाउँपालिका र पोखरा महानगरको पाँचवर्षे कार्यकालका मुख्य कामहरूको अभिलेख तयार पार्ने काममा सहयोग पनि गर्न पाएँ । त्यस क्रममा महानगरका कम से कम २३ वडाका अध्यक्षहरू, प्रमुख र उपप्रमुख, मुख्य प्रशासकीय अधिकृतसहित केही शाखामहाशाखाका प्रमुखहरू, केही महिला र दलित महिला प्रतिनिधिहरूसँग संवाद गरें । केही वडा घुमें । मादीका सबै वडा घुमें र वडा अध्यक्षहरू, सदस्यहरू र पालिकाका अध्यक्षउपाध्यक्षसहित प्रशासकीय अधिकृतसँग संवाद गरें । उनीहरूका काम हेरिरहेका विभिन्न पंक्तिका व्यक्तित्वहरूसँग छलफल गरें । यसै गरी एउटा संयोगले रूपा गाउँपालिकाका अध्यक्षसँग गत मंसिरमा उनको पालिकाका केही वडा घुम्ने अवसर पाएको थिएँ । दुई साताअघि स्याङ्जाको आँधीखोला गाउँपालिकाका अध्यक्ष सुधीर पौडेलसँग एक दिन उनकै पालिकामा बिताउने अवसर मिल्यो । फर्कने क्रममा फेदीखोलाका अध्यक्ष घनश्याम सुवेदीसँग पनि मेरो केही बेर कुराकानी भयो । संयोगले यी सबै पालिकाका प्रमुख र उपप्रमुख एमालेका हुन् भने केही वडाध्यक्ष नेपाली कांग्रेस र माओवादीका । यी कुराकानीका आधारमा मैले स्थानीय सरकारका पाँच वर्षका केही अनुभवका सार खिच्ने प्रयास यहाँ गरेको हुँ ।स्थानीय तहको सरकार नेपालका लागि पहिलो अभ्यास हो । देश संघीयतामा गएसँगै राजनीतिक नेतृत्वले उच्च माविसम्मको शिक्षा, प्राथमिक स्वास्थ्य, सरसफाइ, स्थानीय पूर्वाधारजस्ता क्षेत्रमा पालिकालाई तोकेरै अधिकार दिने गरी संविधान बनायो । यसका अन्य ऐतिहासिक र अर्थराजनीतिक कारण पनि छन् जसको यहाँ चर्चा गरिरहनुपरेन । स्थानीय तह बनेपछि पाँच वर्षका बीचमा केही समस्याले घेरेको पाइयो । पहिलो, स्थानीय सरकार सञ्चालनका लागि आवश्यक पर्ने ऐनकानुनहरूको तर्जुमा हुन समय लाग्यो । दोस्रो, पालिका र वडास्तरबाट प्रवाहित हुने सेवालाई प्रभावकारी बनाउन आवश्यक पर्ने कर्मचारीको व्यवस्थापन चार वर्षसम्म पनि सहज भएन । तेस्रो, वडा र पालिकाहरूसमेत पुनःसंरचनाका क्रममा विस्तार भएकाले आवश्यक कार्यालय भवन र अन्य भौतिक संरचनाहरू, लजिस्टिक्सको राम्रो व्यवस्था गर्न समय लाग्यो । चौथो, शिक्षा, वन, कृषि र मालपोत लगायतका संरचनाहरूलाई कतै न कतै जिल्लामा राख्ने र स्थानीय तहसम्म संस्थागत विस्तार गर्न रोकावट गर्ने प्रयास राजनीतिक र प्रशासनिक नेतृत्वले गरिरह्यो । र, पछिल्ला दुई वर्ष कोरोना महामारीका कारण पूर्वाधार विकास र बजेटको पूर्ण प्रयोग गर्ने काममा बाधा पुग्यो । यसका बावजुद यी पालिकाहरूमा भएका कामहरू उत्साहजनक छन् । पालिकाहरूले गरेको मुख्य काम आफ्नो क्षेत्रभित्रका प्रत्येक बस्तीमा सम्पर्क सडकहरूको विस्तार हो । यसका लागि प्रदेश र संघीय सरकारको सहयोग अवश्य छ तर पालिकाले योजनाबद्ध रूपमा काम गरेकैले यस्ता सम्पर्क सडकहरूको सञ्जाल बन्न सकेको हो । दोस्रो काम विद्यालयमा भौतिक सुविधाको विस्तारमा देखियो । सबैजसो विद्यालयमा भवनहरू नयाँ बनाइएका छन् । पुस्तकालय, आईसीटी ल्याब र शौचालय पुगेका छन् । म सिक्लेसको अन्नपूर्ण मावि पुग्दा प्रधानाध्यापकको अफिसबाट तल झर्ने समयमा छात्राहरूका लागि स्यानिटरी प्याडसहितको एउटा बक्स झुन्ड्याइएको देखें । पूरै त होइन तर धेरैजसो विद्यालयमा शैक्षिक गुणस्तर बढेको छ । धेरैजसो विद्यालयमा विद्यार्थी संख्या बढेको छ । प्राविधिक शिक्षा विस्तार भएको छ र विद्यार्थीहरूले घरमै बसेर सस्तोमा प्राविधिक शिक्षा हासिल गर्ने अवसर पाएका छन् ।अर्को काम खानेपानीको क्षेत्रमा भएको छ । एक घर एक धारा को कार्यक्रम लागू गर्न सबै जनप्रतिनिधि खटेर लागेका पाइए । स्रोतको निकै अभाव भएका कास्कीकोट, सराङकोट, काहुँ र बेगनासमा लिफ्टिङ प्रविधिको प्रयोग गरेर भए पनि घरघरमा धारा पुर्याइएका छन् । एक घर एक धारा सबै पालिकाको प्राथमिकतामा रहेको पाइयो । कृषि तथा पशुपालनका क्षेत्रमा किसानहरूसम्म पहिलेभन्दा बढी सरकारको अनुदान पुगेको छ । यस मामिलामा आँधीखोला गाउँपालिका र फेदीखोला गाउँपालिकाका अनुभव अब्बल देखिए । आँधीखोलाको पञ्चमूलमा मकै बीउ उत्पादन पकेट क्षेत्र बनाएर कृषकहरूलाई आयस्ता बढाउन गरिएको सहयोग र सिरुबारीमा पहिले बाँझो रहेको खेतबारीमा किसान समूहहरूलाई अनुदान दिएर गर्न लगाइएको आलु खेती प्रभावकारी देखियो । उत्पादित आलु किसानले चाहेमा पालिकाले नै खरिद गरिदिने व्यवस्था छ, चिस्यान केन्द्र पनि सञ्चालनको तरखरमा छ । फेदीखोलाले किसानहरूलाई उनीहरूको उपजमा न्यूनतम समर्थन मूल्य तोकेको र बजारमा त्यति मूल्य नपाइए पालिकाले थपिदिने व्यवस्था गरेको पाइयो । उत्पादनमा आधारित यो योजनाबाट अरूले पनि सिक्न सक्छन् । यसै गरी, कृषिउपज किसानकै घरदैलो या बारीबाट उठाएर संकलन केन्द्रमा ल्याउने काम पनि गाउँपालिकाले दिएको सवारी साधनबाट किसान समूहकै व्यवस्थापनमा हुने गरेको छ । फेदीखोलाले युवालक्षित उद्यमशीलता अनुदान कार्यक्रम सञ्चालन गरेर स्वरोजगारी सृजना गर्ने प्रयास गरेको छ । घरघरमा पुगी ज्येष्ठ नागरिकको स्वास्थ्य परीक्षणको व्यवस्था गरेर जनताको घरदैलोमा सरकार पुगेको अनुभूति दिएको छ । पालिकाले ज्यालादारी मजदुर भलाइ कोषको स्थापना गरेर ज्यालाको निश्चित रकम बैंकमा जम्मा गर्ने र त्यति नै कोषबाट उसको खातामा थपिदिने व्यवस्था गरेको छ । यो स्थानीय सरकारले श्रमिकका पक्षमा गरेको पहिलो र नयाँ प्रयोग हो । स्थानीय सरकारका तर्फबाट कोरोनाका समयमा भएका कामहरूले पनि सरकार जनताको पीरमर्कामा साथ दिन तयार छ भन्ने सन्देश प्रवाहित गरेका छन् ।स्थानीय सरकारको अर्को महत्त्वपूर्ण काम महिला, बालबालिका, ज्येष्ठ नागरिक, दलितजस्ता लक्षित वर्गसम्म पुग्न गरेका प्रयास पनि हुन् । यसले समावेशी विकासको अवधारणा स्थानीय तहसम्म विस्तार गरेको छनक दिन्छ । सबै पालिका अर्कोलाई उछिनेर दौडन प्रयास गरिरहेका देखिए । पोखरा महानगरको सहरी क्षेत्रभित्र भएका परिवर्तनलाई मानिसहरूले छिटो अनुभूति गर्दैनन् । पोखराबाट थोरै बाहिर जानेबित्तिकै महानगरले गरेका पूर्वाधारको विकास आशालाग्दो देखिन्छ । त्यसकै प्रतिफलस्वरूप अहिले पोखराको पर्यटन व्यवसाय वरपरका डाँडापाखातिर विस्तार भएको छ । यो पनि समावेशी विकासका लागि महत्त्वपूर्ण पक्ष हो । मादी गाउँपालिकाले पर्यटन क्षेत्रमा गरेको विकासले फड्को मारेको छ । स्थानीय सरकार बनेपछि सिक्लेस र ताङतिङको अनुहार नै बदलिएको छ ।स्वास्थ्य चौकीहरूको फैलावट, सडक सञ्जालको विस्तार, विद्यालयमा आएको सुधार, कृषिमा आउँदै गरेको व्यवसायीकरण, पर्यटनको विस्तारसमेतले बसाइँसराइको दर पनि घटिरहेको या रोकिएको छ । सिक्लेस र ताङतिङमा कतिपयले गाउँ फर्केर व्यवसायमा लगानी गरिरहेका छन् । गाउँमा आएको अर्को परिवर्तन सेवा प्रवाहमा आएको चुस्तता पनि हो । ठेक्कापट्टामा हुने चुहावट धेरै हदसम्म रोकिएको छ । विद्युतीय शासनको अभ्यास बढ्दै गएको छ । सेवाग्राहीलाई नअल्झाईकनै काम गर्ने प्रवृत्ति पनि बढेको देखियो । यी कामका माध्यमले स्थानीय तहले आर्जन गरेको विश्वासका कारण हुनुपर्छ, दलहरूभित्र उम्मेदवारीका लागि हानथाप बढेको देखिन्छ । मैले अध्ययन गरेका सबै पालिकाका प्रमुखहरू आआफ्ना ठाउँमा लोकप्रिय पनि देखिए । दुई जना प्रमुखहरू दोहोरिएर उम्मेदवार बनेका छन् । आँधीखोलाका सुधीर पौडेल र मादीका वेदबहादुर गुरुङले स्वेच्छाले उम्मेदवारी दिएनन् भने पोखरा महानगरका मेयर मानबहादुर जीसी स्वास्थ्यका कारण असमर्थ भए । पहिलो स्थानीय सरकारको पाँच वर्षमा स्थानीय तहलाई जनतासँग जोड्ने प्रयास भएको छ । संघीय या प्रदेश सरकारसँग हैन, सीधा स्थानीय तहसँगै जनताका आवश्यकता र समस्याहरूको समाधान खोज्ने पद्धति बसेको छ । आरम्भमा पालिकाको नेतृत्व स्वीकार गर्न नसकेका निजामती कर्मचारी र शिक्षकहरू अब स्थानीय पालिकाप्रति उत्तरदायी हुने अभ्यास आरम्भ भएको छ । खट्केको कुरा भने विकास सम्बन्धी परम्परागत बुझाइको प्राधान्य देखिनु हो । राजनीतिक परिचालनको अभाव हो । उही स्रोत र साधनको उच्चतम प्रयोग गर्न र स्थानीय सरकारको काम, योजना, कार्यक्रममा जनताको सहभागिता राजनीतिक परिचालनसँग सम्बन्धित हुन्छ । यदि प्रभावकारी राजनीतिक परिचालन गर्न सकेको भए अहिलेकै स्रोतबाट थप काम गर्न सम्भव थियो । स्रोतको परिचालन र आर्थिक विकास तथा गरिबीलक्षित कार्यक्रमका बारेमा सम्बद्ध राजनीतिक दलले जनप्रतिनिधिलाई अभिमुखीकरण कहिल्यै गरेको देखिएन । जसले जे जान्यो त्यही गरेकाले एकरूपता पनि देखिँदैन । अर्को कुरा, स्थानीय तहलाई दिइएको अधिकार र जिम्मेवारीअनुकूलको जनशक्ति अझै व्यवस्था भएको छैन । आवश्यक दक्षता र योग्यतासहितको जनशक्ति र पालिकाका कामको बोझका बीच निकै ठूलो खाडल छ ।समग्रमा, पाँच वर्षको स्थानीय सरकारको अभ्यास उत्साहजनक छ । यसले लोकतन्त्र र संघीयता दुवैलाई संस्थागत गर्न र सामाजिकीकरण गर्न उल्लेख्य सफलता हासिल गरेको छ । संविधानको भावना अनुरूप जति बढी बलियो र प्रभावशाली बनायो, स्थानीय तहले त्यति बढी समावेशी विकासको चरित्र लिन सक्छ । अहिले स्थानीय राजनीतिमा केन्द्रको हस्तक्षेपको अवस्था हेर्दा वर्तमान राजनीतिक नेतृत्व स्थानीय तहतिर शक्ति हस्तान्तरण गर्न अटेर गरिरहेको देखिन्छ । योचाहिँ संघीयताको मर्म र लोकतन्त्रको विकासमा जनताको प्रत्यक्ष सहभागिताका दृष्टिले उज्यालो संकेत होइन ।"
"भाषण होइन, काम","स्थानीय तहको चुनाव आउन धेरै दिन बाँकी छैन । कतिपय व्यक्ति चुनावकै लागि गाउँघर फर्किन थालेका छन् । उम्मेदवारहरू पनि प्रचारप्रसारमा जुटिरहेका छन् । तर, चुनावमा महिला उम्मेदवार भने निकै कम छन् । पुरुषभन्दा महिला बढी भएको देशको महिला उम्मेदवार नै कम हुनु चिन्ताजनक छ । स्थानीय तहको मुख्य पदमा पुरुषहरू नै बढी छन् । यसपालि चुनावमा पनि प्रमुख पदहरूमा उनीहरूकै हालीमुहाली हुनेमा शंकै छैन । अपवादबाहेक अहिलेसम्म महिलालाई उपप्रमुखउपाध्यक्ष र वडा सदस्यमै सीमित गरिएको छ । महिला राजनीतिमा अगाडि बढ्न सके महिला समुदायका पीडाहरू यसै हटेर जानेछन् ।सुदूरपश्चिमका केही जिल्लामा अघिल्लो चुनावमा छाउगोठ र छाउ प्रथा हटाउँछु भन्दै भोट माग्नेहरू अचेल यो विषयमा चुइँक्कै बोलेको सुनिँदैन । केही समयअघि प्रहरीकै सक्रियता बलजफ्ती सयौं छाउगोठ भत्काइए । महिनावारी भएको बेला घरमा सुत्न नपाउने महिलाहरूलाई के अब ओडारबाट मूलघरमा ल्याउन सकिन्छ ? छाउगोठ भत्किएपछि, सुत्केरी नाबालकसहित ओडारमा सुत्न बाध्न हुनुपरेको छ । स्थानीय तहले यस्तो बेला के गर्ला ? पोषिलो खानाबाट वञ्चित महिलाहरूले नै खेतमा गएर डल्ला फुटाउनु, गाईभैंसीको गह्रुंगो मल पीठमा बोकेर खेतसम्म पुर्याउनुजस्ता काम गर्नुपरिरहेको छ, के उनीहरूको पीडा स्थानीय जनप्रतिनिधिले बुझ्न सक्लान् ? महिनावारी भएको बेला गह्रुंगो भारी बोकेर पाठेघर खसेका महिलाको दुःख महसुस गर्न सक्लान् ? महिनावारी हुँदा कम्तीमा चार दिन छात्राहरू विद्यालय जान वञ्चित छन्, तिनको पढाइ नियमित गर्न सक्लान् ? महिनावारी भएको बेला मठमन्दिर, बिहे, व्रतबन्ध, चाडबाडमा रमाउन बन्देज लगाइन्छÙ त्यसकै कारण कुनामा बसेर आँसुका धारा बगाउन महिलाहरू बाध्य छन्Ù के तिनको आँसु पुछ्न सक्लान् ? अन्धविश्वासबाट बाहिर निकालेर उनीहरूलाई खुसीमा सामेल गराउन सक्लान् ?समयमै काम पूरा नगर्दा गाउँ पुग्ने कच्ची, साँघुरा सडकहरूमा दुर्घटनामा परेर मृत्यु भएकाहरूका परिवारको आँसु रोक्न सक्लान् ? सुत्केरी व्यथा लागेपछि अस्पताल नपुग्दै बाटामै ज्यान गुमाउन बाध्य छन् महिलाहरू, के तिनका अप्ठेराहरू कम होलान् ? सामान्य औषधिउपचार नपाएर घण्टौंसम्म दुखाइ सहँदै बस्नुपर्ने बाध्यताको अन्त्य होला ? यातायातएम्बुलेन्सको अभावमा ज्यान गुमाउनेहरूको पीडा कम होला ? घरनजिकै सुविधासम्पन्न अस्पताल, सुरक्षित सडक पुर्याउन सक्लान् ? अहिले पनि देशका दूरदराजमा टुकीको सहायतामा पढिन्छ । रक्सीको लतमा लागेका श्रीमान्ले दिएको यातना सहन नसकी दैलेखकी सुकी बडुवालले चार छोराछोरीसहित नदीमा हाम फालेको दुई वर्ष भयो । यीजस्तै नदीमा हाम फाल्न बाध्य अरू महिलाको बाँच्न पाउने अधिकार सुनिश्चित गर्न सक्लान्, स्थानीय जनप्रतिनिधिहरूले ? बाँच्नका लागि चाहिने गाँस, बास र कपासको मात्रै पनि व्यवस्था गर्न सक्लान् ? सरकारले २० वर्षमुनिको विवाहलाई गैरकानुनी भनेको छ । तैपनि अघिल्लो वर्ष सुदूरपश्चिमका स्वास्थ्य संस्थामा जाँच गराउने महिलाहरूमध्ये ११ प्रतिशत २० वर्ष नपुग्दै गर्भवती भएको पाइएको थियो । खेल्ने वा लेख्नेपढ्ने उमेरमा गर्भवती भई बालबच्चाको हेरचाहमै जीवन व्यतीत गर्न बाध्य महिलाहरूका पीडा जनप्रतिनिधिले सम्बोधन गर्न सक्लान् ? कतिपय पालिकामा चुनावअघि साडी र अन्य सामग्री बाँड्दै गरेको समाचार आयो । के उम्मेदवारहरूले चुनावपछि दुर्गमका कतिपय महिला तथा छोराछोरीले कैयौं दिनसम्म एकसरो लुगामा जीवन धानेको वास्तविकता मनन गर्न सक्लान् ? गाउँदेखि सहरसम्मै अन्धविश्वासले जरा गाड्दा, बेलाबेलामा बोक्सी आरोपमा कुटिइने महिला, एसिड आक्रमणमा पर्ने किशोरीहरू, विद्यालयकलेज तथा खेतमा बलात्कृत हुनेहरू के समाजमा निडरताका साथ हिँड्न सक्ने वातावरण बनाउन सक्लान् ? वृद्धबिरामी आमाबुबा, कलिला छोराछोरी, श्रीमती छाडेर बिदेसिने युवाहरूलाई स्थानीय स्तरमै रोजगारीको व्यवस्था गर्न सक्लान् ? घण्टौं लगाएर एक गाग्री पानी ल्याउने महिलाको सास्ती बुझ्लान् ? राम्रो विद्यालयमा पढाउन छोराछोरी बोकेर सहर पस्नेहरूले के अब गाउँघरमै गुणस्तरीय शिक्षा पाउलान् ? अहिले पनि दुर्गमका गाउँघरमा पितृसत्तात्मक सोचले जरा गाडेको छ । चुलोचौकाको काम महिलाको मात्रै हो, पुरुषहरूले बाहिरको काम मात्रै गर्नुपर्छ, घरायसी काममा श्रीमतीलाई मद्दत गर्दा पाप लाग्छ भन्नेजस्ता मान्यता हटाउन जनप्रतिनिधिहरूले निकै मिहिनेत गर्नुपर्ने देखिन्छ । भाषण मात्र होइन, काम पनि गरेर देखाउनुपर्छ । परिवर्तनको सुरुआत आफैंबाट गर्नुपर्छ । महिलाले पनि खेत जोत्न, पढाउन, जागिर खान थालिसकेको अवस्थामा पुरुषले पनि भान्छामा गएर जुठा भाँडा माझ्न अप्ठेरो मान्नु हुँदैन । घरमा एक्लै बालबच्चा, वृद्धवृद्धाको हेरविचारसँगै खेतमा फल उब्जाउन संघर्ष गरिरहेका महिलाका पीडा बुझ्दै युवाहरूलाई गाउँघरमै रोजगारीका अवसर सृजना गर्न सक्नुपर्छ । यस्ता कामका लागि अहिलेका उम्मेदवारहरूसँग योजना हुनु आवश्यक छ ।"
"क्रिप्टोकरेन्सी : नदेखिने, नभेटिने मुद्रा","क्रिप्टोकरेन्सी कतै देखिँदैन, कतै भेटिँदैन तर पाउनका लागि मानिसहरू मरिमेट्छन् । क्रिप्टोकरेन्सीले कसैलाई छिनभरमा करोडपति बनाइदिन्छ तर त्यो को हो भनेर चिनाउँदैन । यसले करोडपति छु भनेर आभास गराउँछ तर यसको मूल्य (प्रोमिस भ्यालु वा फेस भ्यालु) फुट्टी कौडी बराबर हुँदैन । किनभने करोडौंको क्रिप्टोकरेन्सी भएर पनि त्यसबाट एक प्लेट मम किन्न सकिन्न । नाममा करेन्सी जोडिए पनि यो मुद्रा होइन । मुद्रा सामान्यतः सार्वभौम राष्ट्रिय सीमाभित्र सीमित हुन्छ तर यो विश्वव्यापी छ । क्रिप्टोकरेन्सी भर्चुअल मुद्रा हो । यसको अस्तित्व अनलाइनमा सीमित हुन्छ । भौतिक रूपमा देख्न वा छुन नसके पनि यसको मूल्य बजारद्वारा तोकिएको हुन्छ । यो मुद्राको कुनै केन्द्रीय बैंक हुँदैन, यसलाई नियमन गर्ने कुनै केन्द्रीय निकाय छैन । संसारभरिका कम्प्युटरहरूमा राखिएको डिजिटल रेकर्डका आधारमा यो सञ्चालन हुन्छ । संसारभरिका मानिसहरू योसँग जोडिन सक्छन् र यसको कारोबार ब्लकचेन प्रविधिद्वारा प्रमाणीकरण गरिन्छ । यो कथंकदाचित् हराएमा फिर्ता पाउन सम्भव छैन । क्रिप्टोकरेन्सीको कारोबार र अभिलेख क्रिप्टोग्राफीको प्रयोग गरी विकेन्द्रित प्रणालीद्वारा गरिन्छ । निजी सम्पत्तिको यो एउटा ठेट दृष्टान्त हो । किनभने यो अनतिक्रम्य हुन्छ र प्रतिबन्ध वा जफतभन्दा माथि छ । यही चरित्रका कारण, सन् २००८ को आर्थिक संकटबीच क्रिप्टोकरेन्सी बिटक्वाइनको प्रादुर्भाव भएपछि यसले स्वतन्त्र इच्छाका हिमायती (लिबेरेटरिएन) र अराजकतावादीको ध्यान आकर्षित गर्यो । भनिन्छ, विकेन्द्रित र अनियमित (अनरेगुलेटेड) रूप भएको ब्लकचेन प्रविधिले यसलाई पुष्टि गरिरहेको हुनाले उनीहरूले यसमा नयाँ र इमानदार मौद्रिक प्रणालीको आधारशिला देखे । यसरी क्रिप्टो इन्टरनेटको केवल अर्को अजिब परिघटना मात्र नभएर एउटा संगठित प्राविधिक आन्दोलन भएको देखिन्छ । यो शक्तिशाली उपकरणहरू र तनमनले लागिपरेका धनीहरूद्वारा सुसज्जित छ र यसको ध्येय राजनीतिकआर्थिक क्रान्ति गर्नु हो भन्ने दाबी गरिएको छ । क्रिप्टोकरेन्सी लिगल टेन्डर स्टाटस प्राप्त नगरेको र राज्यको जमानी नभएको स्पेकुलेटिभ एसेट भएकाले यसलाई पिरामिड स्किम वा पोन्जी स्किम सँग पनि तुलना गरिन्छ । पिरामिड स्किममा उत्पादन वा सेवा बिक्रीबापत नभएर नयाँ सदस्यता शुल्कबाट आय आर्जन गरिन्छ । जति धेरै सदस्यता भयो, उति नै आम्दानी हुन्छ भने पोन्जीमा पहिले सस्तोमा क्रिप्टो किन्नेहरू पछिल्लालाई महँगोमा बिक्री गरेर धनी हुन्छन् । अर्थात्, क्रिप्टो परियोजनाले सोचविचार नगरी सुरक्षित प्रतिफलको आशाले लगानी गर्नेलाई लोभ्याउँछ । जब एक दिन नयाँ लगानी हुन रोकिन्छ, सम्पूर्ण परियोजना भताभुंग हुन्छ भन्नेहरू पनि छन् । रियलवर्ल्ड भ्यालु नभएकाले क्रिप्टोकरेन्सीलाई शोषणको स्किम भनेर आलोचना गर्नेहरू पनि छन् । यो बजारको माग र आपूर्तिमा निर्भर छ । माग धेरै भयो भने मूल्य बढेर जाने र प्रतिकूल समाचार वा अन्य असरले यसको माग घट्दा मूल्य पनि स्वतः घटेर जान्छ । त्यसैले यसमा गरिएको लगानी जोखिमपूर्ण छ । उदाहरणका लागि, नोभेम्बर २०२१ देखि जनवरी २०२२ सम्मको अवधिमा बिटक्वाइनको मूल्यमा ४० प्रतिशतले गिरावट आएको थियो । चीनले आफ्नो भूमिमा क्रिप्टो माइनिङ निषेध गर्नु, भारतले यसबारे अध्ययन गरेर कानुन बनाइने कुरा वार्षिक बजेटमा पार्नु, एल साल्भाडोरले यसलाई लिगल टेन्डर को मान्यता दिनु, पहिले क्रिप्टो प्रवर्द्धनमा लागेका अर्बपति उद्यमी एलन मस्कले क्रिप्टो माइनिङले वातावरणमा पार्ने प्रतिकूल असरलाई आधार बनाएर आफ्नो विद्युतीय कारको बिक्रीमा क्रिप्टो भुक्तानी स्वीकार नगरिने घोषणा गर्नु क्रिप्टोयात्राका हालैका उतारचढावका केही दृष्टान्त हुन् । क्रिप्टोकरेन्सीलाई सेयरसँग तुलना गरेर पनि बुझ्न सकिन्छ । स्टक मार्केटको लगानीजस्तै क्रिप्टोकरेन्सी जोखिमपूर्ण एसेट हो । जस्तो, एप्पल कम्पनीको आधारभूत व्यापार स्वस्थ छ भन्ने आम बुझाइमा त्यसको सेयरमा मानिसहरू लगानी गर्छन् । एप्पलको ट्र्याक रेकर्डले कम्पनीले बजारमा ल्याउने आगामी आइफोन लोकप्रिय हुन्छ भन्ने सर्वसाधारणको विश्वास रहिआएको छ । त्यसै गरी क्रिप्टोकरेन्सी खरिद गर्नु पनि एउटा विचारको सफलतामा बाजी लगाउनुजस्तै हो । बिटक्वाइनमा धेरै मानिसको विश्वास भयो भने यसको मूल्य ह्वात्तै बढ्छ र विश्वास रहेन भने आफूसँग भएको बिटक्वाइन बिक्री गर्न थाल्छन् । मूल्य पनि ओरालो लाग्छ । सेयर कारोबारमा हुन सक्ने छलकपट, जालसाजी र ठगीको निगरानी गर्न नियामक निकाय हुन्छ तर यसमा छैन । यो जनविश्वास मा मात्र टिकेको हुन्छ । खनिजजन्य कार्यद्वारा सुन, चाँदी वा हीरा आदिको उत्खनन गरेजस्तै क्रिप्टो माइनर्सले सर्कुलेसनमा क्रिप्टोकरेन्सीको नयाँ सिक्का निष्कासन गर्नुलाई माइनिङ भनिन्छ । यसका लागि गणितका कठिन समीकरणहरू हल गर्न सक्ने बढी उन्नत प्रविधियुक्त कम्प्युटरहरू काममा लगाइन्छन् । समीकरणलाई छिटो प्रोसेस गर्न शक्तिशाली कम्प्युटरहरूबीच प्रतिस्पर्धा हुन्छ, जसमा कुइन्टिलियन (१ पछि १८ शून्य) अंकको अनुमान एक सेकेन्डमा गरेर हल गर्नुपर्ने गणितका कठिनतम समस्याहरू पर्छन् । प्रमाणीकरणको यो सेवा गरेबापत माइनर्सले पारितोषिकका रूपमा एउटा सिक्का पाउँछन् जुन उक्त कम्प्युटर चालु राख्न आवश्यक आर्थिक प्रोत्साहन हो भन्ने ठानिएको छ । समीकरणहरूको कठिनता क्रिप्टोको माइनिङसँगै बढ्दै गइरहेको छ । बिटक्वाइन माइनिङ गर्दाका प्रारम्भिक दिनहरूमा यसलाई होम कम्प्युटरको एउटा साधारण सीपीयू चिपबाट माइन गर्न सकिन्थ्यो । तर अब यस्तो भइरहेन । लोकप्रियतासँगै आज यसका लागि विशिष्टीकृत सफ्टवेयरको जरुरी हुन्छ । यसमा चौबीसै घण्टा भरोसायुक्त इन्टरनेट कनेक्सन हुनुपर्छ । बिटक्वाइन माइनिङमा कम्प्युटरको धेरै प्रशोधन शक्ति र ऊर्जा आवश्यक पर्छ । न्युयोर्क टाइम्स अनुसार, एउटा बिटक्वाइन माइनिङको कारोबारमा २,००० किलोवाटघण्टा विद्युत् चाहिन्छ । यति परिमाणको विद्युत्ले एउटा अमेरिकी गृहस्थलाई ७३ दिनसम्म धान्छ । बिटक्वाइन नेटवर्क व्यवस्थापन गर्ने मानिसहरूको ऊर्जाको स्रोतबारे अध्ययन गर्दा दुईतिहाइको स्रोत खनिज इन्धन रहेको पाइएको छ । एक वर्षमा ६५ मेगा टन कार्बन डाइअक्साइडका लागि संसारभरि गरिने बिटक्वाइन माइनिङ जिम्मेवार छ जुन ग्रीसले वर्षभरि गर्ने उत्सर्जन बराबर हो । क्रिप्टोकरेन्सीबारे बुझ्न ब्लकचेन के हो भनी थाहा पाउन जरुरी छ । ब्लकचेन एउटा डेटाबेस हो । यसको राखनधरन सामुदायिक रूपमा गरिन्छ । डिजिटल सूचनाहरू भरपर्दो रूपमा यसमा भण्डारण हुन्छन् । मूल ब्लकचेन बिटक्वाइनको कारोबारको भण्डारण गर्ने डेटाबेस हुने गर्थ्यो । सन् २००९ देखि चर्चामा आएको बिटक्वाइन पहिलो क्रिप्टोकरेन्सी हो । अहिले त एथेरियम, डोजक्वाइन, ठेदरसहित हजारौं क्रिप्टोकरेन्सी अस्तित्वमा आइसकेका छन् । बिटक्वाइनको संस्थापनको श्रेय सातोशी नाकामोतोलाई दिइएको छ । रोचक के छ भने, सातोशी नाकामोतो को हुन् भनेर आजसम्म कसैलाई थाहा छैन । क्रिप्टोकरेन्सीको लोकप्रियताले परम्परागत वित्तलाई अस्थिर पार्न सक्ने सम्भावना छ । डिजिटल एसेट मा भइरहेको विस्फोटक वृद्धिलाई ठूला अर्थतन्त्रले महसुस गर्न थालिसकेका छन् । सन् २०१८ मा भारतको केन्द्रीय बैंकले क्रिप्टोकरेन्सीको लेनदेनलाई समर्थन नगर्न बैंक र वित्तीय संस्थाहरूलाई परिपत्र गरेको विरुद्धमा परेको मुद्दामा सर्वोच्च अदालतले कानुन बनाएर मात्र यस्तो गर्न सकिने भनी परिपत्रलाई बदर गरिदियो । अहिले भारतमा क्रिप्टो रोक नलगाएको र नियमन नगरिएको डिरेगुलेटेड अवस्थामा छ । नेपालमा क्रिप्टोकरेन्सीलाई विदेशी विनिमय (नियमित गर्ने) ऐन२०१९ ले मुद्रा वा विदेशी मुद्रा वा विदेशी विनिमयको मान्यता नदिएकाले यसलाई भुक्तानी गर्न, सटही गर्न वा मौद्रिक उपकरणका रूपमा प्रयोग गर्न बन्देज लगाइएको छ । राजस्व अनुसन्धान विभागले यसै ऐनलाई पक्रेर क्रिप्टोकरेन्सी कारोबार गरेको आरोपमा विभिन्न व्यक्तिविरुद्ध अदालतमा अभियोगहरू दायर गरिसकेको छ । क्रिप्टो प्रवर्द्धनको विज्ञापन गरेको भनिएका आधारमा एक अभिनेत्रीमाथि पनि अनुसन्धान थालिएको थियो । इतिहासदेखि नै, कुनै नयाँ कामकुरा गरेमा हाम्रो प्रणालीले भर दिनेभन्दा पनि डर देखाउने गरिआएको सर्वविदित तथ्य हो । उपभोक्ताको संरक्षण, राष्ट्रिय सुरक्षा र अनुचित वित्त (इलिसिट फाइनान्स) का क्षेत्रमा क्रिप्टो डिजिटल एसेट ले ल्याएका जोखिम र अवसरहरूलाई बुझेर मात्र कसुरजन्य कार्यको कोटिमा राख्नेनराख्ने निधो गर्नु न्यायोचित हुन्छ । क्रिप्टोको कार्यसूची यति विशाल र बहुमुखी छ, यसमा अर्थशास्त्र, इन्जिनियरिङ, दर्शन, कानुन, कला, ऊर्जा नीतिजस्ता विषयका तत्त्वहरू मिसिएका छन् । इन्टरनेटमा पाइने धेरै कुरा निगरानी राख्ने निकायहरूको नियन्त्रणबाहिर हुन्छन् । नियमन हुन नसक्दा यस्ता प्रकृतिका कारोबारमा छलकपट र काण्डहरूको सम्भावना रहिरहन्छ । क्रिप्टोकरेन्सी ब्लकचेन प्रविधिको सम्पत्ति भएकाले यसको निगरानी राख्नु र नियन्त्रण गर्नु तेस्रो पक्ष (सरकार) का लागि दुष्कर कार्यमध्ये पर्छ । क्रिप्टोकरेन्सीका सबै कारोबार छद्म नाममा गरिन्छन् । ब्लकचेनमा राखिएको कारोबारको विवरणमा अन्यको पहुँच असम्भवप्रायः हुन्छ भनिन्छ । सफ्टवेयर डेभलपर्सको यसमा नियन्त्रण हुँदैन । यो प्रविधिमा राखिएको डेटा ह्याक गर्न पनि सकिन्न । अतः अनुसन्धानद्वारा वस्तुगत प्रमाण संकलन नगरी र नराखी भनेको र सुनेको आधारप्रमाणले मुद्दा दायर गर्दा कानुनको मकसद पूरा हुन सक्ला, तर न्याय पर्दैन । अधिकारी चितवन जिल्लाका न्यायाधीश हुन् ।"
मरिउपोलबाट ४६ जनाको उद्धार,"किभमस्को (एजेन्सीहरू) युक्रेनको मरिउपोलमा रहेको स्टिल उद्योगमा थुनिएका झन्डै ५० जनालाई बाहिर निकालिएको राष्ट्रसंघले जनाएको छ ।रुसी रक्षा मन्त्रालयले पनि दुई पटक गरी ४६ जनालाई मरिउपोलस्थित एजोभस्टल स्टिल कारखाना परिसरबाट उद्धार गरिएको जनाएको छ । अन्तर्राष्ट्रिय समुदायको आग्रह तथा मानवीयतालाई ध्यान दिएर हामीले उनीहरूलाई भवनबाट सकुशल बाहिर निकालेका छौं, मन्त्रालयले जनाएको छ । मन्त्रालयका अनुसार उद्धार गरिएकामध्ये २५ जनाले दिउँसो र २१ जनाले साँझपख कारखाना परिसर छाडेका हुन् । त्यहाँबाट बाहिर निकालिएकामध्ये २० जना महिला तथा बालबालिका छन् । उद्धार गरिएकाहरूलाई रुसी सीमा क्षेत्रमा पर्ने बेजिमेन्नी लगिएको जनाइएको छ । रुसी राष्ट्रपति भ्लादिमिर पुटिनले गतसाता उक्त कारखानालाई घेराबन्दी गर्न आदेश दिएपछि सर्वसाधारण थुनिएका थिए । युक्रेनी अधिकारीले कारखाना परिसरमा कम्तीमा एक हजार सर्वसाधारण अझै फसिरहेका जनाएका छन् । उनीहरूलाई बाहिर निस्कन दिने विषयमा वार्ता भइरहेको बीबीसीले जनाएको छ । त्यस्तै, कारखाना परिसरमा कम्तीमा ५ सय घाइते युक्रेनी सेना रहेका जनाइएको छ । युक्रेनको एजोभ बटालियनका प्रमुखले आफूले थप मानिसहरू उद्धार गर्न सकिने अपेक्षा व्यक्त गरेको एएफपीले जनाएको छ । पछिल्ला साताहरूमा रुसी सेनाले युक्रेनको पूर्वी क्षेत्रमा सैनिक कारबाही तीव्र पार्दै लगेको छ । रुसी राष्ट्रपति पुटिनले एक साताअघि मरिउपोल कब्जा भएको बताउँदै त्यहाँबाट कसैलाई पनि बाहिर निस्कन नदिन आफ्नो फौजलाई निर्देशन दिएका थिए । मरिउपोलमा अझै कम्तीमा एक लाख सर्वसाधारण पिउने पानी, इन्धन, विद्युत् तथा सञ्चार सम्पर्कको अभावमा बाँचिरहेका बीबीसीले उल्लेख गरेको छ । मरिउपोलका मेयर भदिम बोइचेन्कोले रुसी आक्रमणमा परी कम्तीमा २० हजार गैरसैनिकको मृत्यु भएको जनाएका छन् । मारिनेहरूको संख्या अझै बढी हुन सक्ने उनको दाबी छ । नर्क छ र त्यो मरिउपोल हो, मरिउपोल छाड्ने सर्वसाधारणलाई उद्धृत गर्दै बोइचेन्कोले भनेका छन्, मानिसहरू उद्धारको पर्खाइमा छन् । उनीहरूको जीवनरक्षाका लागि हामीसँग कति समय छ भन्न गाह्रो छ । रुसी फौजले शनिबार र आइतबार दक्षिण पश्चिमी बन्दरगाह सहर ओडेसामा आक्रमण तीव्र पारेको छ । आक्रमणमा ओडेसास्थित विमानस्थलको धावनमार्ग पूर्णरूपमा क्षतिग्रस्त भएको बीबीसीले उल्लेख गरेको छ । यसैबीच, युक्रेनी राष्ट्रपति भ्लोदिमिर जेलेन्स्कीले युक्रेनमा जारी पछिल्लो अवस्थाबारे बेलायती प्रधानमन्त्री बोरिस जोन्सनसँग टेलिफोनमा कुराकानी गरेका छन् । दुई नेताबीच युक्रेनका लागि आवश्यक सहयोग र समन्वयका विषयमा कुराकानी भएको राष्ट्रपति जेलेन्स्कीले ट्वीटमार्फत जानकारी दिएका छन् । यसअघि उनले फ्रान्सेली राष्ट्रपति इमानुयन म्याक्रोंसँगको कुराकानीमा मानवीय लगायतका सहयोगको लागि आग्रह गरेका थिए । युक्रेनले उत्तर एट्लान्टिक सन्धि संगठन (नाटो) को सदस्यता लिने तयारी गरेपछि रुसले फेब्रुअरी २४ मा आक्रमण सुरु गरेको हो । त्यसयता रुसले युक्रेनी नागरिकलाई इच्छाविपरीत आफ्नो देशमा लगिरहेको युक्रेनको आरोप छ । यसअघि रुसले युक्रेनबाट कम्तीमा दस लाख सर्वसाधारणको उद्धार गरेको दाबी गरेको थियो । उद्धार गरिएकामध्ये १ लाख २० हजार विदेशी नागरिक भएको रुसको भनाइ छ ।"
भारतमा एकै दिन ३३ सय संक्रमित,"नयाँदिल्ली (एजेन्सी) भारत पछिल्ला दिनहरूमा कोरोना भाइरसको संक्रमण तीव्र रूपमा बढ्न थालेको छ । पछिल्लो २४ घण्टामा भारतभर ३ हजार ३ सयभन्दा बढी संक्रमित थपिएका छन् । ४० जनाको ज्यान गएको छ । स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा ३ हजार हजार ३ सय २४ जनामा संक्रमण पुष्टि भएको हो । योसँगै कुल संक्रमितको संख्या ४ करोड ३० लाख ७९ हजार १ सय ८८ पुगेको मन्त्रालयले जनाएको छ । संक्रमितको संख्या ३ हजार नाघेको यो लगातार चौथो दिन हो । २४ घण्टाको अवधिमा थपिएका संक्रमितमध्ये १ हजार ५ सय २० जना दिल्लीका छन् । दिल्लीमा हाल ५ हजार ७ सय १६ सक्रिय संक्रमित छन् । त्यस्तै, हरियाणामा ४ सय ९०, केरलमा ३ सय ३७, उत्तर प्रदेशमा २ सय ७५, महाराष्ट्रमा १ सय ५५, कर्नाटकमा १ सय २६ संक्रमित थपिएका छन् भने एकको मृत्य भएको जनाइएको छ । मन्त्रालयका अनुसार भारतभर १९ हजार ९२ जना सक्रिय संक्रमित छन् । भाइरसका कारण मृत्यु हुनेको संख्या ५ लाख २३ हजार ८ सय ४३ पुगेको छ । केही महिनायताबाट सक्रिय संक्रमितको संख्या घट्ने क्रम रहेको भारतमा केही सातायता पुनः बढेको हो । मन्त्रालयका अनुसार गएको २४ घण्टामा २ हजार ८ सय ७६ जना निको भएका हुन् । पछिल्लो समय संक्रमण दर उच्च बन्दै गएपछि जनस्वास्थ्य अधिकारीहरूले चिन्ता व्यक्त गरेका छन् । उनीहरूले चौथो लहर फैलन सक्ने भन्दै सर्वसाधारणलाई सचेत बन्न आग्रह गरेका भारतीय सञ्चारमाध्यमहरूले जनाएका छन् । भाइरसको संक्रमण नियन्त्रणका लागि जारी गरिएका प्रतिबन्धहरू हटाइएको महिना दिन नबित्दै चौथो लहरको संकेत देखिएको हो । संक्रमण दर अझै बढ्दै गए प्रतिबन्धहरू लगाइने सरकारले जनाएको छ । पछिल्लो समय संक्रमण फैलिुनमा ओमिक्रोनका सहायक भेरिएन्ट बीए२ र एक्सई भूमिका मुख्य रहेको ठानिएको छ । यी भेरिएन्ट दक्षिण कोरिया, जर्मनी, चीनलगायत देशमा पुष्टि भइसकेको छ । तेस्रो लहरको मारबाट अर्थतन्त्र तंग्रिन खोजिरहेका बेला चौथो लहरको खतरा बढेपछि तनाव थपिएको छ । पछिल्लो समय विद्यालयमा पनि संक्रमणको दर बढेको जनाइएको छ । संक्रमण देखिएपछि कतिपय विद्यालय अस्थायी रूपमा बन्द गरिएको स्थानीय सञ्चारमाध्यमहरूले जनाएका छन् । संक्रमण फैलिएसँगै दिल्ली सरकारले विभिन्न सतर्कताहरू अपनाउन थालेको छ । गत सातादेखि दिल्लीका सार्वजनिक स्थानमा मास्क अनिवार्य गरिसकिएको छ । उक्त नियम उल्लंघन गर्नेलाई ५ सय भारु जरिवाना गरिने जनाइएको छ । यद्यपि, निजी कारमा सवार व्यक्तिले भने मास्क लगाउनुनपर्ने अधिकारीहरूको भनाइ छ । मेट्रो, बस र बजार भने पूर्ण रूपमा खुला छन् । सबै शैक्षिक संस्थाहरूले भौतिक उपस्थितिमै अध्ययन, अध्यापन गराउँदै आएका छन् । तर विद्यार्थी तथा कर्मचारीलाई शरीरको तापक्रम मापन नगरीकन शिक्षण संस्थामा पस्न रोक लगाइएको भारतीय सञ्चारमाध्यमले जनाएका छन् । यसअघि, केन्द्रीय स्वास्थ्यमन्त्री मनसुख मन्डावियाले स्वास्थ्य मापदण्डबारे सचेत रहन सर्वसाधारणलाई आग्रह गरेका थिए । उनले उच्च सतर्कता अपनाउन दिल्ली, हरियाणा, केरला, महाराष्ट्र, मिजोरमलगायत राज्य सरकारलाई निर्देशन दिएका थिए ।"
'आर्थिक संकट टार्न एक बनौं,"कोलम्बो (एजेन्सी) श्रीलंकाली राष्ट्रपति गोटाभाय राजापाक्षले देशमा देखिएको आर्थिक संकट अन्त्य गर्न सबै एक हुनुपर्ने बताएका छन् । मुलुकको संकट सबैको साझा भएको जनाउँदै राजापाक्षले संयुक्त प्रयासबाट मात्र समाधान गर्न सकिने बताएका छन् । विश्व श्रमिक दिवसका अवसरमा एक सन्देश जारी गर्दै उनले श्रमिकहरूको हक अधिकार सुनिश्चित गर्न मुलुकको आर्थिक संकट समाधान गर्नुपर्ने बताए । सरकारलगायत सबै दलहरूको साझा प्रयासले मात्र देशमा जारी समस्या समाधान गर्न सकिने राष्ट्रपति राजापाक्षले बताए । श्रीलंकामा आर्थिक संकट गहिरिँदै गएपछि इन्धन, खाद्यान्न तथा औषधिलगायतका अत्यावश्यक सामग्रीको चरम अभाव छ ।"
चार दर्जन उद्योगका उत्पादन ठप्प,"चैत अन्तिम सातादेखि नै उद्योग सञ्चालनका लागि विद्युत् अभाव हुन थालेको हो । एक सातादेखि ३३ केभीए विद्युत् प्रसारण लाइनबाट सञ्चालन हुने सबै उद्योगले उत्पादन बन्द गर्नुपरेको छ । विशेषगरी यस क्षेत्रका सिमेन्ट, छड, ब्लकलगायतका निर्माणजन्य र खाद्यान्नका ठूला उद्योगले समस्या झेल्नुपरेको छ । अघोषित लोडसेडिङले उद्योग सञ्चालनमा झन् समस्या थपेको सिद्धार्थ उद्योग वाणिज्य संघका अध्यक्ष भीष्म न्यौपानेले बताए । बरु लोडसेडिङ नै कायम गरेर विद्युत् उपलब्ध हुने समय तालिका बनाइदिए व्यवसायीले त्यही किसिमबाट उद्योग सञ्चालनको व्यवस्थापन गर्ने थिए, उनले भने, न लोडसेडिङ, न त विद्युत् । धेरै व्यवसायी बिजुलीको अभाव र गुणस्तरहीन विद्युत्का कारण उद्योग सञ्चालन गर्न नसकिएपछि उद्योगको तालाचाबी नै प्राधिकरणलाई बुझाउने मनस्थितिमा छन् । उद्योगहरूलाई जानकारी दिएर उद्योगमा लोड कटौती गर्ने विद्युत् प्राधिकरणले बताए पनि त्यसअनुरूप जानकारी भने उद्योगमा नदिइएको न्यौपानेको दाबी छ । जुनसुकै बेला पनि विद्युत् अवरुद्ध हुने र विद्युत् उपलब्ध भएका बेलामा पनि भोल्टेजको एकरूपता नहुँदा दोहोरो नोक्सानीमा पर्ने गरेको व्यवसायी बताउँछन् । लोडसेडिङको समयतालिका पाए त्यही किसिमबाट कामदार व्यवस्थापन गर्न सकिने रोहिणी एग्रो इन्डस्ट्रिजका सञ्चालक दीपक पौडेलको भनाइ छ । बिजुली कति बेला जाने र फेरि कति बेला आउने हो, टुंगो हुँदैन, उनले भने, कामदारलाई घर फर्काइदिने कि उद्योगमै राख्ने भन्ने दोहोरो मारमा पर्न थालियो । विद्युत् आपूर्ति प्रक्रिया बारम्बार अवरुद्ध भई भोल्टेज तलमाथि (ट्रिपिङ) हुन थालेपछि उद्योग सञ्चालन असहज र उत्पादन लागत महँगो पर्न थालेको व्यवसायी बताउँछन् । कोभिडका कारण लामो समयसम्मको लकडाउन, मजदुरको अभावलगायतका कारण पीडित बनेका यस क्षेत्रका उद्योग पछिल्लो समय नियमित र व्यवस्थित विद्युत् अभावले समस्यामा पर्न थालेका हुन् । विद्युत् आपूर्तिमा हुने गरेको अनियमितताले उत्पादन कटौती गर्नुपर्ने बाध्यता मात्रै होइन, एउटै उद्योगमा पनि लाखौं रुपैयाँ मूल्यका उपकरण बिग्रिएको व्यवसायीको दाबी छ । बिग्रेका उपकरण मर्मत गर्ने धेरैजसो कामदार स्वदेशमा नपाइने कारणले भारतदेखि मगाउनुपर्छ । धेरै दिनसम्म विद्युत् उपलब्ध नहुँदा सिमेन्ट उत्पादन बन्द गरेर बस्नुपरेको र विद्युत् उपलब्ध भएका बेला पनि बारम्बार हुने ट्रिपिङ र विद्युत्को भोल्टेजमा एकरूपता नहुँदा उत्पादन नै कटौती गर्नुपर्ने बाध्यता रहेको भैरहवालुम्बिनी करिडोरस्थित सुप्रिम सिमेन्टका महाप्रबन्धक सरोज पौडेलको गुनासो छ । जेनेरेटर चलाएर उद्योग सञ्चालन गर्न सकिने अवस्था नरहेको उनले बताए । केही दिनदेखि सुक्खायामका कारण जलविद्युत् आयोजनाको जलाशय घट्दा उत्पादनमा कमी आएको र भारतमै पनि विद्युत्मा कमी आएकाले आयात गर्न नसकिँदा विद्युत् अभाव हुन गएको प्राधिकरणको भैरहवा शाखाका वितरण प्रमुख अवधेशकुमार दुवेको भनाइ छ । शनिबारदेखि भने विद्युत् आपूर्तिमा केही सुधार आएको उनको दाबी छ । उद्योगहरूलाई जानकारी दिएर उद्योगमा विद्युत्को लोड कटौती गर्नेबारे केन्द्रबाट कुनै निर्देशन नआएको उनले जानकारी दिए ।"
मजदुरलाई जीविकाकै पिरलो,"पानी न शौचालयनेपालगन्ज उपमहानगरस्थित त्रिभुवन चोकमा प्रत्येक बिहान सर्वसाधारण जम्मा हुन्छन् । यसरी भेला हुने अधिकांशको उद्देश्य कामको खोजी हो । उनीहरूलाई छाक जुटाउने चिन्ता हुन्छ । गुजाराका लागि केही व्यक्ति तरकारीको भारी बोकेर टोलटोल डुल्छन् । कोही रिक्सा चलाएर गाउँगाउँ पुग्छन् । कोही साहू को खोजीमा भौंतारिन्छन् । यस्ता व्यक्तिका लागि उपमहानगरमा खानेपानीको व्यवस्था छैन । सार्वजनिक शौचालय नहुँदा पीडित छन् । अहिले सहरमा चुनावी चहलपहल छ । मजदुरका रिक्सामा पार्टीका झन्डा बाँधिएका छन् । उनीहरूको सामुन्नेबाट दैनिक जुलुस पार हुन्छन् । यिनका समस्याबारे कसैलाई चासो छैन ।बाँकेको बैजनाथ८, झगौराकी साहदैया थारू दैनिक तरकारी बिक्री गर्न यहाँ आउँछिन् । नगरका विभिन्न टोल डुल्छिन् । यसरी घरघर धाउँदा दिसापिसाबले च्याप्दा समस्या पर्ने उनले सुनाइन् । बिहान घरबाट खाजा खाएर आउँछिन् । दिनभरि बजार डुलेर तरकारी बिक्री गर्दै आएको उनले बताइन् । पानी माग्दा कसैले दिन्छन्, कसैले दिँदैनन्, उनले भनिन्, शौचालय जान दिँदैनन् । अति नै च्यापे पैसा तिरेर होटलमा पस्नुपर्ने उनको भनाइ छ । बजारमा होटल भए पनि सबैले शौचालय जान नदिने उनले बताइन् । पिसाब च्यापेर बस्नुपर्ने बाध्यता हुन्छ, बैजनाथ८ की प्रेमा थारूले भनिन्, पैसा तिरेर शौचालयकति जानू ? चुनावका बेला नेताले व्यवस्थित सहर बनाउने आश्वासन दिन्छन् । दुःखीका लागि सहरमा सार्वजनिक शौचालय बनाउने भन्छन् । अहिलेसम्म काम गरेर खानेलाई पानी र शौचालयको व्यवस्था गर्न सकेनन्, उनले भनिन् । नेपालगन्ज१२ की बैजन्ती चौधरीले गर्मीका बेला सडक किनारका धारा सुकेको बताइन् । नेताले ठूला कुरा नगरे हुन्छ, उनले भनिन्, खानेपानी छैन । दैनिक ३० रुपैयाँ तिरेर पानी किनेर खानु परेको उनले गुनासो गरिन् । अटो व्यवसायलाई राम्रोसँग व्यवस्थापन गर्न नसक्दा अटो चालकले एकदमै दुःख पाइरहेको अटो रिक्सा मजदुर संगठनका अध्यक्ष विनोद थापाले बताए । अटो रिक्सालाई कुनै पनि कागजात नचाहिने भनेर धमाधम सञ्चालनमा ल्याइयो, उनले भने, अहिले अटो रिक्सा चालकलाई सवारी अनुमतिपत्रलगायत अन्य विभिन्न सिफारिस चाहिने हुँदा सिफारिस लिन जाँदा पालिकाका कर्मचारीले दुःख दिन्छन् ।"
किओच बाल अस्पताललाई सोल्टीको २५ लाख,काठमाडौं (कास) सोल्टी होटलले किओच काठमाडौं बाल अस्पताललाई २५ लाख रुपैयाँ सहयोग प्रदान गरेको छ । काठमाडौं इन्स्टिच्युट अफ चाइल्ड हेल्थले सञ्चालन गर्ने किओच बाल अस्पतालका लागि होटलले उक्त सहयोग गरेको हो । होटलका अध्यक्ष दिनेश विष्टले सोमबार काठमाडौं इन्स्टिच्युट अफ चाइल्ड हेल्थका संस्थापक अध्यक्ष डा भगवान कोइरालालाई सहयोग रकम हस्तान्तरण गरे । सोल्टी होटलले सामाजिक उत्तरदायित्वअन्तर्गत समाज सेवाका विभिन्न कार्यमा सहयोग गर्दै आइरहेको अध्यक्ष विष्टले बताए । बालबालिकाहरूमा हुने जटिल र गम्भीर रोगको उपचार सहज एवं सुलभ बनाउने उद्देश्यले बूढानीलकण्ठमा आधुनिक अस्पताल तथा बाँकी अन्य प्रदेशमा पनि सोही प्रकृतिका सेटलाइट अस्पताल सञ्चालन गर्न लागिएको कोइरालाको भनाइ छ ।
विराटनगरमा उपाय सिटी कार्गोको शाखा,"काठमाडौं (कास) उपाय सिटी कार्गोले विराटनगरमा सेवा विस्तार गरेको छ । देशभर सेवा विस्तार गर्ने लक्ष्यअन्तर्गत उपायले काठमाडौं, बुटवल र भैरहवामा सेवा विस्तार गरिसकेकोे बताएकोे छ । नेपालमै पहिलो पटक अनलाइन प्रविधिमार्फत ढुवानी सेवा प्रदान गर्दै आएको उपायले व्यवसायी र ग्राहकलाई जोड्न सफल भएको दाबी गरेको छ । ग्राहकले ढुवानी सेवा लिन मोबाइलमा उपाय सिटी कार्गोको एप डाउनलोड गरी आफ्नो विवरण राखेर साइन अप गर्नुपर्नेछ । यसबाहेक ग्राहकले रिक्वेस्ट वेबसाइट, कलसेन्टर अथवा इमेल गरेरसमेत सेवा लिन सक्छन् । दुई महिनादेखि नै उपाय सिटी कार्गोको ढुवानी सेवा विराटनगरका साथै इटहरी, धरान, इनरुवा र उर्लाबारीसम्म पुर्याउन सुरु गरिएको विराटनगरका निर्देशक दिवस दाहालले जानकारी दिए ।"
६९९ रुपैयाँमा डिसहोमको ५० एमबीपीएस इन्टरनेट,"काठमाडौं (कास) डिसहोम फाइबरनेटले आफ्ना ग्राहकका लागि विशेष प्याकेज ल्याएको छ । कम्पनीले मासिक ६९९ रुपैयाँमा ५० एमबीपीएस इन्टरनेटसहित डीटीएच कम्बो प्याकेज अफर सार्वजनिक गरेको हो । मासिक भुक्तानी गर्दा ६९९, त्रैमासिक २ हजार ९७, अर्धवार्षिक ४ हजार १ सय ९४ र वार्षिक ८ हजार ३ सय ८८ रुपैयाँ शुल्कमा यो प्याकेज लिन सकिने कम्पनीले जनाएको छ । अफरमा फाइफजी, डुअल ब्यान्ड राउटर पनि उपलब्ध छ । एक वर्षको जडान गर्ने ग्राहकले भने यो राउटर सित्तैमा पाउने कम्पनीको भनाइ छ ।"
एकै दिन नबिलका १४ नयाँ शाखा,"काठमाडौं (कास) नबिल बैंकले बिहीबार एकै दिन १४ वटा नयाँ शाखा सञ्चालनमा ल्याएको छ । काठमाडौंमा धुम्बाराहीस्थित मालीगाउँ, थलीस्थित डाँछी र दहचोकमा शाखा कार्यालय सञ्चालनमा आएको छ । त्यस्तै बाराको जितपुर, भक्तपुरको दुवाकोट, ललितपुरको गुसिंगाल र इमाडोल, मकवानपुरको चिसापानी, मोरङको पुष्पलाल चोक, रूपन्देहीको मुर्गिया र खैरेनी, सुनसरीको झुम्का, धनुषाको महेन्द्रनगर र ढल्केबरमा गरी १४ नयाँ शाखा एकसाथ उद्घाटन गरिएको बैंकले जनाएको छ । १४ नयाँ शाखासँगै नबिलका शाखा कार्यालय १४८ पुगेका छन् ।"
'दुई दिन बिदाले उद्योग व्यवसायमा कठिनाइ,"काठमाडौं (कास) सरकारले साताको दुई दिन सार्वजनिक बिदा दिने निर्णय गरेकामा नेपाल समुद्रपार पैठारी संघले आफ्नो ध्यानाकर्षण भएको बताएको छ । सरकारी प्रशासनिक निकायबाट नियमित काम लिनुपर्ने एवं बैंक, वित्तीय संस्था र बिमा कम्पनीसँग कारोबार गर्नुपर्ने उद्योग, व्यवसायको क्षेत्रमा भने झन् कठिनाइ उत्पन्न हुने संघले जारी गरेको विज्ञप्तिमा उल्लेख छ । बैंक, वित्तीय संस्था सातामा दुई दिन बन्द हुँदा आयातित वस्तुको भन्सार जाँचपास प्रक्रिया लम्बिन सक्ने र औद्योगिक कच्चा पदार्थ एवं अन्य वस्तु आयातकर्ता व्यवसायीमाथि विलम्ब शुल्क र डेमरेजको भार थपिने संघले बताएको छ । त्यसैले उद्योग, व्यवसाय स्थापना तथा सञ्चालनसम्बन्धी प्रक्रिया लम्बिने सम्भावना देखिएकाले पनि यसतर्फ सरकारको ध्यान जानुपर्नेमा संघले ध्यानाकर्षण गराएको छ ।"
भृकुटीमण्डपमा यामाहाको 'महा एक्सचेन्ज मेला,"काठमाडौं (कास) काठमाडौंको भृकुटीमण्डपमा यामाहाको महा एक्सचेन्ज मेला जारी छ । नेपालका लागि यामाहाका आधिकारिक विक्रेता एमएडब्लू इन्टरप्राइजेजद्वारा आयोजित मेला वैशाख २२ सम्म हुनेछ । मेलामा जुनसुकै ब्रान्ड र अवस्थाका मोटरसाइकल तथा स्कुटर एक्सचेन्ज गर्न सकिनेछ । एक्सचेन्ज गर्नेलाई बजार मूल्यांकनका अतिरिक्त १० हजार रुपैयाँ दिइने यामाहा नेपालका सीईओ राजु क्षेत्रीले जानकारी दिए । यामाहाका कुनै पनि मोटरसाइकल र स्कुटर लिन चाहनेका लागि अन द स्पट फाइनान्स सुविधासमेत रहेको उनले बताए । मेलामा मोटरसाइकल किन्नेलाई निःशुल्क बाइक एक्सेसरिज प्रदान गर्ने र जुनसुकै ब्रान्डका मोटरसाइकल निःशुल्क चेक, वास गरिदिने, राइडिङ प्रतियोगिता, डोर प्राइज र डेली क्विज जस्ता आकर्षण रहेको कम्पनीले जनाएको छ ।"
सात विधामा अवार्ड दिँदै सकियो 'एचआर मिट,"काठमाडौं (कास) एचआर मिटको १४औं संस्करण सम्पन्न भएको छ । उक्त अवसरमा नेपालको मानव संसाधनलाई प्रोत्साहन गर्ने र संसाधनका क्षेत्रमा राम्रो एचआर अभ्यास गर्ने प्रतिष्ठान र व्यक्तिलाई विभिन्न अवार्ड प्रदान गरिएको मानव संसाधनमा परामर्श गर्ने कम्पनी ग्रोथ सेलरले जनाएको छ । कम्पनीले प्रोफेसर डा सुवास केसीको संयोजकत्वमा पूर्वसचिव पुण्यप्रसाद न्यौपाने र बिना राणा सम्मिलित छनोट समिति गठन गरिएको थियो । हरेक वर्षजस्तै यस वर्ष पनि ७ वटा विधामा अवार्ड प्रदान गरिएको हो । यसमा ६ वटा प्रतिष्ठान र एउटा व्यक्तिगत विधामा अवार्ड दिइएको हो । अवार्ड पाउनेमा प्रतिष्ठानतर्फ नबिल बैंक (नेसनल एचआर एक्सिलेन्सी अवार्ड), युनिलिभर नेपाल (एक्सिलेन्सी इन एचआर इनोभेसन एन्ड टेक्नोलोजी अवार्ड), डाबर नेपाल (एक्सिलेन्सी इन इम्प्लोई एक्सपिरेन्स अवार्ड), नेपाल फर्मास्युटिकल प्रयोगशाला (एक्सिलेन्स इन लर्निङ एन्ड डेभलपमेन्ट अवार्ड), रिलायन्स स्पाइनिङ मिल्स (एक्सिलेन्सी इन इन्डस्ट्रियल रिलेसन अवार्ड) र एनसेल एक्जियाटा (एक्सिलेन्सी इन इम्प्लोयर ब्रान्ड अवार्ड) छन् । व्यक्तिगततर्फ ससिन जोशीलाई एक्सिलेन्सी इन एचआर लिडरसिप अवार्ड प्रदान गरिएको कम्पनीले जनाएको छ ।"
जिम्बावे 'ए को सहज जित,"(काठमाडौं)  कप्तान टोनी मुनिओङगा र ओपनर टाडिवानासी मारुमानीको सानदार ब्याटिङमा जिम्बावे ए ले पहिलो ट्वान्टी२० मा आइतबार नेपाली राष्ट्रिय टोलीमाथि ६ विकेटको सहज जित हात पारेको छ । त्रिवि क्रिकेट मैदानमा जिम्बावे ए ले टस जितेपछि ब्याटिङमा आएको नेपालले निर्धारित २० ओभरमा ५ विकेट गुमाई १ सय ८१ रन बनाएको थियो । मुनिओङगाले २३ बलमा ५० रन र मारुमानीले ४१ बलमा ५६ रन बनाएपछि जिम्बावे ए ले ७ बल अगाडि नै लक्ष्य पूरा गर्यो । भिक्टोर नायुची, रोय काइआ, ब्रेन्डन माभुता र लुक जोङवी गरी ४ जना टेस्ट अनुभवी खेलाडी समावेश गरेको जिम्बावे ए ले नेपालविरुद्ध अनुभवी क्रिकेट खेलेको थियो । कप्तान मुनिओङगाले ७ छक्का तथा मारुमानीले ३ चौका र ३ छक्का प्रहार गरे । यी दुईले नेपाली कप्तान सन्दीप लामिछानेलाई ११ औं ओभरमा २२ छक्कासहित २६ रन प्रहार गरेका थिए ।त्यसअघि मुनिओङगाले १० औं ओभरमा अविनाश बोहरालाई दुई छक्कासहित १५ रन प्रहार गरेका थिए । नेपालका ट्वान्टी२० विशेषज्ञ बलर अविनाशलाई मुनिओङगाले १४ औं ओभरमा फेरि २ छक्का प्रहार गरेका थिए । अविनाशले दुई ओभरमा ३० र सन्दीपले ४ ओभरमा ५० रन खर्चन पुगे । मारुमानीले इन्नोसेन्ट काइआसँग मिलेर ९ ओभरभित्र ७३ रन जोडेर यसअघि नै जिम्बावे ए लाई उत्कृष्ट सुरुआत दिलाएका थिए । इन्नोसेन्टले ३० बल खेल्दै ९ चौका प्रहार गरी ४७ रन बनाए । उनलाई सन्दीपले एलबीडब्लू आउट गरे पनि मुनिओङगा र मारुमानी नेपाली बलरविरुद्ध हावी भएका थिए । प्लेयर अफ द म्याच मुनिओङगालाई नेपाली राष्ट्रिय टोलीबाट पहिलोपटक खेलिरहेका देब्रेहाते स्पिनर बासिर अहमदले आफ्नै बलिङमा क्याच गरे । क्लाइभ माडान्डेलाई ८ रनमा आउट गरेका बासिरले ३५ ओभरमा २२ रन खर्चेर २ विकेट लिए । सोमपाल कामीसँगै नयाँ बल लिएर आएका अफस्पिनर दीपेन्द्रसिंह ऐरीले ४ ओभरमा २४ रनमात्र खर्चे । सोमपालले २ ओभरमा २२ र करण केसीले ३ ओभरमा ३५ रन खर्चे । करणलाई इन्नोसेन्टले छैटौं ओभरमा ३ चौका प्रहार गरेका थिए । यसअघि आसिफ शेख ९ रनमै आउट भए पनि कुशल भुर्तेल, दीपेन्द्र, रोहित पौडेल र आदिल आलमले राम्रो ब्याटिङ गर्दै नेपाललाई राम्रो स्थानमा पुर्याएका थिए । कुशल र रोहितले दोस्रो विकेटमा ५७ रन जोडे । कुशलले ३१ बल खेली ८ चौकासहित ४६ र रोहितले २६ बल खेली ३ चौका र १ छक्का प्रहार गर्दै ३६ रन बनाए । दीपेन्द्रले १३ बलमा १ चौका र २ छक्कासहित २८ रन बनाए । उनी रनआउट हुनु नेपालको दुर्भाग्य बन्यो । आदिलले नेपालबाट सर्वाधिक ४७ रन बनाए । उनले २७ बल खेली ४ चौका र ३ छक्का प्रहार गरे । आरिफ शेख २ रनमै आउट भए भने करण ४ बलमा ४ रन बनाई अविजित रहे । पावरप्लेको ६ ओभरमा ४९ रन बनाएको नेपालले पहिलो १० ओभरमा ८३ रन जोडेको थियो । तर अन्तिम दुई ओभरमा नेपालले १४ रनमात्र बनाउन सक्यो । जोङवीले १९ औं ओभरमा १० र नायुचीले अन्तिम ओभरमा ४ रनमात्र दिएका थिए । तीन खेलको शृंखलाको दोस्रो खेल सोमबार हुनेछ ।"
लखनउ दोस्रोमा,मुम्बई (एजेन्सी) लखनउ सुपर जायन्ट्सले आइतबार इन्डियन प्रिमियर लिग (आईपीएल) २०२२ मा दिल्ली क्यापिटल्सलाई ६ रनले हराएको छ । यो जितपछि लखनउ १४ अंकसहित दोस्रो स्थानमा उक्लेको छ । कुल १० टिम सम्मिलित प्रतियोगिताको शीर्षस्थानमा दुई नवप्रवेशी टिम रहेका छन् । गुजरात टाइटन्स १६ अंकमा पहिलो स्थानमा रहेको छ ।वांखडे स्टेडियममा भएको खेलमा पहिले ब्याटिङ गरेको लखनउले तीन विकेट क्षतिमा १ सय ९५ रन बनाएको थियो । त्यसमा लयमा रहेका कप्तान केएल राहुलले ७७ रन बनाए । यस्तै दीपक होडाले ५२ रनको योगदान दिए । राहुलले ५१ बलको सामना गरेर चार चौका र पाँच छक्का प्रहार गरे ।जवाफमा दिल्लीले २० ओभरमा सात विकेट गुमाएर १ सय ८९ रन मात्र बनाउन सक्यो । त्यसमा कप्तान ऋषव पन्तले ४४ र अक्षर पटेलले ४२ रन बनाए । लखउनका लागि मोहसिन खान सर्वाधिक सफल बलर रहे । उनले चार ओभरमा १६ रन मात्र खर्चेर चार विकेट लिए । हारले दिल्ली आठ अंकमा छैटौं स्थानमा रह्यो ।
