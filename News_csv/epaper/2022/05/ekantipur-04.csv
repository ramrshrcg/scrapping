शीर्षक,विवरण
मोदी जेठ २ मा लुम्बिनी आउने,"काठमाडौं (कास) भारतीय प्रधानमन्त्री नरेन्द्र मोदीको नेपाल भ्रमणका विषयमा दुवै मुलुकले गृहकार्य थालेका छन् । बुद्ध जयन्तीका अवसर पारेर जेठ २ मा मोदी केही घण्टाका लागि लुम्बिनी आउन लागेको परराष्ट्र स्रोतले जनाएको छ । उनी लुम्बिनीबाटै फर्कने जनाइएको छ । यसअघि मोदीले धार्मिकस्थलहरू पशुपतिनाथ, मुक्तिनाथ र जनकपुरधामको भ्रमण गरेका छन् । अहिले युरोप भ्रमणमा रहेका मोदी स्वदेश फर्केपछि लुम्बिनी भ्रमणको कार्यक्रम निश्चित हुने जानकारी आएको परराष्ट्र मन्त्रालयका एक अधिकारीले जनाए । प्रधानमन्त्री शेरबहादुर देउवा र समकक्षी मोदीबीच डेढ महिनाभित्रै भेट हुँदैछ । प्रधानमन्त्री देउवा चैत तेस्रो साता भारत भ्रमण गरेका थिए । देउवा पाँचौं पटक प्रधानमन्त्री भएपछि उनीहरूबीच पहिलो भेट गत कात्तिकमा स्कटल्यान्डको ग्लास्कोमा आयोजित कोप२६ का दौरान भएको थियो । प्रधानमन्त्रीका रूपमा मोदीको यो नेपाल भ्रमण पाँचौं हुनेछ । पहिलो पटक तत्कालीन प्रधानमन्त्री सुशील कोइरालाको निमन्त्रणामा २०७१ साउनमा आएका थिए । त्यति बेला १७ वर्षपछि भारतीय प्रधानमन्त्रीको नेपाल भ्रमण भएको थियो । दोस्रो पटक त्यही वर्षको मंसिरमा १८ औं सार्क सम्मेलनमा सहभागी हुन आएका थिए । त्यसपछि तत्कालीन प्रधानमन्त्री केपी शर्मा ओलीको निमन्त्रणामा २०७५ वैशाखमा दुईदिने औपचारिक भ्रमण गरेका थिए । उनले त्यस बेला जनकपुरको जानकी मन्दिर दर्शन गरेका थिए । त्यही वर्षको भदौमा भएको चौथो बिमस्टेक सम्मेलनमा सहभागी हुन पनि उनी नेपाल आएका थिए ।"
क्रसरवाला उम्मेदवार बन्दा त्रसित मतदाता,"मुहान सुक्यो, खेत बग्यो रातु नदीबाट पलार टोल हुँदै बग्ने कुलोको पानीले सय बिघाभन्दा बढी खेत सिञ्चित हुन्थ्यो । पछिल्लो समय कुलोमा आउँदैन । क्रसर उद्योगले अवैध रूपमा १०१५ फिट गहिरो गरी उत्खनन गर्दा नदी कुलोभन्दा धेरै तल बग्ने गर्छ । क्रसर सञ्चालकले नदीलाई पोखरी जस्तै गहिरो बनाउँदै लगेको स्थानीय ओपिन्दर सरदारले बताए । कुलोमा पानी आउन छाडेपछि पम्पसेटले सिँचाइ गर्नुपरेको छ । त्यसका लागि पैसा तिरेर पनि पालो कुर्नुपर्छ । पहिले कुलो चल्दा पैसा तिर्नु पर्दैनथ्यो, उनले भने । रातु नदीको पानीले भंगहाको पलारसँगै बिर्ता, मजरा, हतिसर्वा, जमुनियालगायत क्षेत्रमा सिँचाइ हुन्थ्यो । अहिले त कुलोमा नदीको पानी चढ्नै सक्दैन, स्थानीय विकास सरदारले भने । रातु नदीको बाढीबाट बस्ती र उब्जाउ खेत जोगाउन बाँध बनाइएको थियो । जनताको तटबन्धन भनिने यस्तो बाँधलाई नदीजन्य पदार्थ ढुवानी गर्न भन्दै क्रसर उद्योगीले भत्काइदिएका छन् । भत्किएको ठाउँबाट रातुको बाढी सोझै स्थानीयको खेतमा पस्छ । जसका कारण बालीमा क्षति पुग्ने गरेको छ । भंगहा४ का ७३ वर्षीय चौठी बातरले रातु नदीको बाढीले पलार बस्तीभन्दा दक्षिणको ५० बिघाभन्दा बढी खेत कटान गरेको बताए । रातुको बाढीले चौठीको मात्रै एक बिघाभन्दा बढी जग्गा कटान गरेको छ । बाँध मर्मतका लागि नगरपालिका, नदी नियन्त्रण कार्यालय जलेश्वर पटकपटक गयौं । तर हाम्रो कुरा कसैले सुनेनन्, चौठीले भने ।"
८० पारि ः उम्मेदवारी,"पर्वत पोर्तेल (झापा), शिव पुरी (रौतहट), रुपा गहतराज (नेपालगन्ज) र सन्जु पौडेल (लुम्बिनी)"
रिक्सा नम्बर ५६८,"(विराटनगर)  ध्रुवकुमार विश्वकर्माले विद्युतीय रिक्सा चलाएर विराटनगरको कृषि रोडधरान रोड कुद्न थालेको सात वर्ष भइसक्यो । रिक्साकै भरमा उनले दुई छोरा, एक छोरी र पत्नीसहित पाँच जनाको गर्जो टार्दै आएका छन् । कर्मजीवी ध्रुवलाई राजनीति बिग्रेकैले आफूजस्ता गरिब र विपन्नहरूले दुःख पाएको चर्को गुनासो छ । उनले निकालेको अर्को निष्कर्ष छ, जनप्रतिनिधि पद कमाइ खाने भाँडो मात्रै भयो ।यही छटपटीका बीच ६५ वर्षीय ध्रुवले आफैं स्थानीय चुनावमा होमिने निर्णय लिए । उनले विराटनगर महानगरपालिका६ को वडाध्यक्ष पदमा स्वतन्त्र उम्मेदवारी दिएका छन् । उनी आफूले चुनाव जित्नेका ढुक्क देखिन्छन् । मेरो वडामा मात्रै करिब ५ सय म जस्तै सिटी रिक्सा चालक छन्, उनले भने, आफ्नै मान्छे उम्मेदवार छ भनेर सबैले साथ दिनेमा ढुक्क छु । उम्मेदवारी दिएपछि ध्रुवलाई अर्को एउटा कुराले चिन्तित बनाएको छ । चुनावमा उठेका उनका प्रतिस्पर्धी उम्मेदवार लाखौं रुपैयाँ खर्चिन तयार छन् । तर उनी चुनावका नाममा पाँच पैसा खर्चन सक्ने अवस्थामा छैनन् । किनकि सम्पत्तिका नाममा उनको एक थान सिटी रिक्सासहित विराटनगर६ नगलुवावा टोलमा १० धुर जग्गा छ । ५६८ नम्बरको यो विद्युतीय रिक्सा पनि उनले २०७२ सालमा २ लाख ५५ हजार ऋण लिएर खरिद गरेका हुन् । जसको कर्जा अझै डेढ लाख बाँकी छ । उमेर घर्किंदै गएपछि पेडल मारेर रिक्सा चलाउने तागत नपुग्ने भएपछि उनले विद्युतीय रिक्सा किन्ने आँट जुटाएका थिए । उनले भने, अरूले पैसा खर्चेर चुनाव जिते पनि जितेपछि त्यही खर्च असुल्न सरकारी कोषमा आँखा गाड्छन् । तर मैले जितें भने मलाई चुनावी खर्च असुल्ने बाध्यता हुने छैन ।राजनीतिमा आउनुका पछाडि ध्रुवको संघर्षपूर्ण विगत पनि जिम्मेवार छ । उनी यसअघि माओवादीनिकट रिक्सा चालक संघको सचिव थिए । त्यसपछि दलित संघको जिल्ला सचिव बने । त्यसपछि जनपरिषद् सदस्य र क्षेत्रीय सदस्य बने । तर पार्टीका नेताहरूले केही काम गर्नै नदिएको र उनीहरूले आफ्नो नाम भजाएर कमाइ खान थालेको देखेपछि उनको मन भड्कियो । उनले भने, दलभित्र जताततै खान खोज्नेकै बिगबिगी भएपछि राजनीति छाडेर स्वतन्त्रतिर लागें । रिक्सा चलाउने काम थाल्नुअघि उनले वन विभागमा सशस्त्र वन रक्षक भएर १२ वर्ष काम गरे । तर पनि सुखद अनुभूति सँगालेनन् । एक दिन त आफूमाथिका हाकिमको व्यवहारले यति क्रुद्ध भए कि पेन्सनको माया नै मारेर २०७० तिर जागिर छाडे । उनले ती दिन सम्झिँदै आक्रोशको शैलीमा भने, वनका हाकिमहरू जंगलका ठाडा रूख रातारात बिक्री गरेर खान्थे, दोष जति हामीलाई आउँथ्यो । त्यो अत्याचार सहन नसकेर जागिरै छाडें । रिक्साबाट उनी दिनको सरदर एक हजार रुपैयाँ आम्दानी गर्थे । उम्मेदवारी दर्ता गराएपछि फुर्सद मिलाएर रिक्सा लिएरै उनी भोट माग्न हिँड्न थालिसकेका छन् । चुनाव जिते भने पनि ध्रुवको ठूलो सपना छैन । सरकारी धनमा आँखा नगाड्ने, आफूले सकेको राम्रो काम गर्ने र परिवारको खर्च चलाउन रिक्सा चलाइराख्ने, उनले भने, वडाध्यक्ष भएछु भने १०५ जनताको काम गर्छु । बिहान र साँझ रिक्सा चलाउँछु । म आफ्नो विगत बिर्सिने र राजनीतिक संस्कार बिगार्ने पक्षमा छैन । ध्रुवका दुई छोरा जयन्द्र र अजातसिंह रंगरोगनको काममा हिँड्छन् त कहिले बाबुलाई सघाउँछन् । ध्रुवको बुझाइमा दलबाट टिकट पाएर चुनाव उठ्नेहरूले ठूलो लगानी गर्छन् । अनि उनीहरू पदमा पुगेपछि जनताको दुःख चटक्कै भुल्छन् ।"
उम्मेदवारविरुद्ध पक्राउ पुर्जी,ओखलढुंगा (कास) नेकपा एमालेबाट ओखलढुंगाको लिखु गाउँपालिका अध्यक्ष उम्मेदवार बनेका मनीष भनिने मिलनकुमार विष्टविरुद्ध पक्राउ पुर्जी जारी भएको छ । भक्तपुर जिल्ला अदालतले बैंकिङ कसुर तथा किर्ते कसुरमा खोजबिनका लागि जिल्ला प्रहरी कार्यालय ओखलढुंगालाई पक्राउ पुर्जी पठाएको हो । उनीविरुद्ध दोहोरो नागरिकता लिएको कसुरमा पनि उजुरी दर्ता भएको डीएसपी सुकदेव खनालले बताए । कांग्रेसबाट लिखु गाउँपालिकाकै अध्यक्ष पदका उम्मेदवार अशोक कार्कीले निर्वाचन अधिकृतसामु उजुरी दर्ता गरेका थिए ।
आधिकारिक र बागी पक्षबीच झडप,"रुकुम पश्चिम (कास) माओवादी केन्द्रका आधिकारिक र बागी उम्मेदवारबीच झडप हुँदा ६ जना घाइते भएका छन् । त्रिवेणी गाउँपालिका१ मा माओवादीबाट उम्मेदवार बनेका लक्ष्मण ओली र बागी उम्मेदवार सुन्दर ओली पक्षधरबीच झडप भएको हो ।घाइते हुनेमा धर्मेन्द्र सुनार, जीवन पुन, टीकाजंग मल्ल, बलबहादुर पुन, चेतन केसी र यमबहादुर पुन छन् । घाइतेमध्ये धर्मेन्द्र, जीवन र टीकाजंगको अवस्था गम्भीर रहेको प्रहरीले जनाएको छ । उनीहरूलाई नेपालगन्जस्थित कोहलपुर मेडिकल कलेजमा पठाइएको छ । मंगलबार बिहान दुई पक्षबीच झडप भएको जिल्ला प्रहरी प्रमुख प्रहरी नायब उपरीक्षक विष्णुप्रसाद सोतीले जानकारी दिए । सुन्दरले माओवादी केन्द्रबाट टिकट नपाएपछि बागी उम्मेदवारी दिएका थिए । उनी माओवादी केन्द्रका त्रिवेणी गाउँपालिका उपाध्यक्षसमेत थिए । बागी उम्मेदवारी दिएका कारण पार्टीले ६ महिनाका लागि निलम्बन गरिसकेको छ । तर उनले यो झडपमा आफ्नो कुनै संलग्नता नभएको बताएका छन् । उनीहरूकै व्यक्तिगत झगडालाई अन्य ढंगबाट विश्लेषण गरिएकोप्रति उनले आपत्ति जनाएका छन् । उनले विज्ञप्ति जारी गरेरै यो व्यक्तिगत कुरा भएको र समूहगत कुरा नभएको उल्लेख गरेका छन् ।"
आश्वासन बोकेर घरदैलोमा उम्मेदवार,"(भक्तपुर)  एक पटकलाई विश्वास गर्नुस् । नगर बनाउँछु । तपाईंको वृद्धाभत्ता घरमै पुर्याउन आउँछु, ८४ वर्षीया रामभक्त दुवाललाई भोट माग्न आइपुगेका एक युवा उम्मेदवार भन्दै थिए । यी वृद्धले पनि हस् बाबु तपाईंको जयजय होस् भन्दै बिदा गरे । दिनभर एक्लै घर कुरेर बिताउने सूर्यविनायक६ का दुवाललाई भेट्न हिजोआज उम्मेदवारहरू आइरहन्छन् । कुनै पार्टीकाले घरमै वृद्धाभत्ता पुर्याउने आश्वासन दिन्छन् त कुनैले आफूलाई जिताए निःशुल्क स्वास्थ्य उपचार गरिदिने आस देखाउँछन् । कसैले त निःशुल्क धार्मिक स्थल घुमाउने आश्वासनसमेत दिएका दुवाल बताउँछन् । धेरैले धेरै थरीका सपना बाँडेका छन्, खै कसले जितेर के गर्छ ? उनले भने, पाँच वर्षअघि भोट माग्न आउनेले पनि यस्तै आवश्वासन दिएका थिए, वृद्धाभत्ता लिने बेला बैंकमा घण्टौं लाइन बस्न पर्यो । दुवालले जीवनमा धेरै चुनावहरू देखेका छन् । उम्मेदवारले धेरै सपना देखाएर सबै पूरा नगरे पनि केही केही प्रयासहरू भने गरेको उनी बताउँछन् । नमुना नगर बनाउने, विकासको मूल फुटाउने नारा त सबै पार्टीका उम्मेदवारको साझा भइसक्यो, चाँगुनारायण खरिपाटकी सरस्वती थापाले भनिन्, शिक्षा, स्वास्थ्य, खानेपानी, विकास निर्माण, सडक, कृषि, ढल व्यवस्थापन लगायतका योजनाहरू सबैको एउटै छ । झन्डै १० वर्षदेखिको नगरकोट मूल सडकले दिएको सास्ती भोग्दा कुनै दलका उम्मेदवारलाई मतदान गर्ने इच्छा भने नभएको उनी बताउँछिन् । भक्तपुरका चारवटै स्थानीय तहमा चुनावी सरगर्मी सुरु भइसकेको छ । गठबन्धनका उम्मेदवारका एक किसिमका एजेन्डाप्रतिबद्धता छन् भने एमाले, नेमकिपा, राप्रपालगायत दलका उम्मेदवारका आफ्नै घोषणापत्र, एजेन्डाप्रतिबद्धता छन् । चुनावी प्रचारप्रसार र घरदैलो कार्यक्रममा उम्मेदवार र समर्थहरूले तिनै प्रतिबद्धता र एजेन्डा दोहोर्याउने गरेका छन् । भक्तपुरका स्थानीय तहमा सत्तारूढ गठबन्धन, नेमकिपा र एमालेबीच त्रिपक्षीय भिडन्त छ । निर्वाचन कार्यालय भक्तपुरका अनुसार आसन्न निर्वाचनमा जिल्लाको चार नगरमा ९ सय २८ उम्मेदवार प्रतिस्पर्धामा छन् । एमाले उम्मेदवार मदनसुन्दर श्रेष्ठले गएको ५ वर्षमा पूरा नभएका योजनालाई पूर्णता दिने प्रतिबद्धतासहित मत माग्दै छन् । कोभिड महामारीमा आफ्नो नेतृत्वले नगरवासीलाई भरपुर सेवा प्रदान गरेको, सम्पदा संरक्षण तथा पुनर्निर्माण र फोहोर व्यवस्थापनमा सफल भएको दाबी श्रेष्ठको छ । नेपाल कोरिया मैत्री नगरपालिका अस्पताललाई ३ सय शय्यामा विस्तार गरी नर्सिङ कलेज सञ्चालन गर्न प्रतिबद्ध छु, उनले भने । २०७४ को निर्वाचनमा नेमकिपासँग मिलेर जितेका मेयर श्रेष्ठ यसपल्ट एक्लै लड्दै छन् । एमालेबाट उपप्रमुखमा उत्तरा नेपाल चुनावी मैदानमा छिन् । अघिल्लो निर्वाचनमा प्रमुखबाहेक बहुमतसहितको उपप्रमुखको नेतृत्वमा विजयी कांग्रेस आसन्न निर्वाचनमा गठबन्धनको उम्मेदवार सहित प्रतिस्पर्धामा छन् । नगर प्रमुखमा कांग्रेसका तर्फबाट सुरेन्द्र श्रेष्ठ र उपप्रमुखमा नेकपा माओवादी केन्द्रका विजयकृष्ण श्रेष्ठको उम्मेदवारी छ । गठबन्धनको उम्मेदवारले मध्यपुर थिमिमा आफ्नै एजेन्डाप्रतिबद्धतालाई लिएर घरदैलोमा निस्किएका छन् । उनीहरूको एजेन्डमा विशेषतः शिक्षा, स्वास्थ्य, सरसफाइ, सामाजिक सुरक्षा, प्रशासनिक सेवा र सुधार, सामाजिक सांस्कृतिक र भाषिक संरक्षण र विकास, खानेपानी, कृषि तथा उद्योग, विकास निर्माण र संरक्षण, पर्यटन प्रवर्द्धन, रोजगार स्थापनालगायत समेटिएको छ ।अघिल्लो निर्वाचनमा मध्यपुर थिमिमा एमालेसँग गठबन्धन गरेर पनि उपप्रमुखमा पराजित नेमकिपाले आसन्न निर्वाचनमा एक्लै लड्दै छ । नेमकिपाले मध्यपुर थिमि नगर प्रमुखमा आशाहरि प्रजापति र उपप्रमुखमा दिक्षा बाडेलाई उभ्याएको छ । यसपल्टको निर्वाचनमा मध्यपुर थिमिमा एमाले र गठबन्धन बीचकै प्रतिस्पर्धा निश्चित जस्तै छ । मध्यपुर थिमि नगर प्रमुखमा १३ र उपप्रमुखमा ७ जनाको उम्मेदवारी परेको छ । त्यसैगरी, अघिल्लो निर्वाचनमा विजयी सूर्यविनायक नगर प्रमुखको नेतृत्व सम्हालेका वासुदेव थापा पुनः उम्मेदवार बनेका छन् । पाँच वर्षे कार्यकालमा शिक्षा, स्वास्थ्य, खानेपानी तथा ढल निर्माण, विद्युतीय र आधुनिक ऊर्जा, जलस्रोत तथा सिँचाइ, सडक तथा यातायात, आवास, कृषिमा उल्लेख्य सुधार गरेको दाबी गर्दै थापाले आगामी दिनमा नगरलाई थप व्यवस्थित बनाउने प्रतिबद्धता सहित चुनावी मैदानमा उत्रेको बताउँछन् । एमालेका तर्फबाट नगर प्रमुखका लागि वासुदेव थापा र उपप्रमुखमा सरिता भट्टराई (तिमिल्सिना) चुनावी मैदानमा छन् ।गठबन्धनका तर्फबाट सूर्यविनायक नगर प्रमुखका उम्मेदवार निशान ढुंगेल छन् । उनले मतदाताको मतको ऋणलाई खेर जान नदिने प्रतिबद्धतासहित घरदैलो अभियानमा छन् । नगरलाई सम्पूर्ण तवरबाट व्यवस्थित सहरका रूपमा विकास गर्ने प्रतिबद्धता व्यक्त गर्छु, उनले भने, मतदाताको मतको ऋणलाई विकास निर्माणले चुक्ता गर्ने प्रणसहित मैदानमा उत्रेको छु । उनीसँगै गठबन्धनका तर्फबाट उपप्रमुखमा नेकपा एकीकृत समाजवादीका श्यामसुन्दर बस्नेतको उम्मेदवारी छ । मुख्य प्रतिस्पर्धा एमाले र गठबन्धनकै उम्मेदवारको देखिन्छ । सूर्यविनायकमा गठबन्धन भने पनि कांग्रेस र नेकपा एकीकृत समाजवादी मात्र मिलेको छ । नेकपा माओवादी केन्द्रले एक्लै लड्दै छ । केन्द्रका तर्फबाट सूर्यविनायक नगर प्रमुखमा कल्पदिप राई र उपप्रमुखका उम्मेदवार नमुना चौलागाईं छिन् । नेमकिपाका तर्फबाट प्रमुखमा श्यामु बिशुंके र उपप्रमुखमा चनमती खुलिमुलीले उम्मेदवारी दिएकी छन् । राप्रपाका तर्फबाट नगर प्रमुखमा राधिका रानाभाट र उपप्रमुखमा प्रविण शर्मा ढुंगेलको उम्मेदवारी छ । सूर्यविनायक नगर प्रमुख पदमा १२ र उपप्रमुखमा ८ जना चुनावी मैदानमा उभिएका छन् । त्यस्तै, अघिल्लो निर्वाचनमा एमालेका तर्फबाट निर्वाचित चाँगुनारायण नगर उपप्रमुखको जिम्मेवारी सम्हालेकी बिणा बाँस्तोला आसन्न निर्वाचनमा एमालेका तर्फबाट प्रमुख पदका उम्मेदवार हुन् । पाँचवर्षे कार्यकालमा शिक्षा, स्वास्थ्य, खानेपानी तथा ढल निर्माण, विद्युतीय र आधुनिक ऊर्जा, जलस्रोत तथा सिँचाइ, सडक तथा यातायात, आवास, कृषिमा उल्लेख्य सुधार गरेको बताउँदै बाँस्तोलाले आगामी दिनमा नगरलाई थप व्यवस्थित बनाउने प्रतिबद्धतासहित चुनावी मैदानमा उत्रेको बताइन् ।एमालेका तर्फबाट उपप्रमुखमा रमेश बुढाथोकीको उम्मेदवारी छ । चाँगुनारायणमा भने गठबन्धन हुन सकेन । कांग्रेस, नेकपा माओवादी केन्द्रले छुट्टाछुट्टै उम्मेदवार उठाएका छन् । नेकपा एकीकृत समाजवादीले नगर प्रमुख, उपप्रमुख पदमा उम्मेदवारी नै दिएन । कांग्रेसका तर्फबाट अघिल्लो निर्वाचनमा प्रदेश सांसद पदमा पराजित जीवन खत्रीलाई नगर प्रमुख पदमा उभ्याएका छन् । खत्री नगरलाई भ्रष्टाचार मुक्त बनाई सुशासन सुनिश्चित गर्ने, शिक्षा, स्वास्थ्य, खानेपानी, सडक, विकास निर्माण, पर्यटन प्रवर्द्धन, कृषिमा आधुनिकीकरणलगायतको प्रतिबद्धतासहित घरदैलो अभियानमा निस्किएका छन् । कांग्रेसका तर्फबाट उपप्रमुखमा सुभद्रा काफ्लेको उम्मेदवारी छ । चाँगुनारायणमा राप्रपाका तर्फबाट नगर प्रमुखमा रवीन्द्रप्रताप शाह र उपप्रमुखमा मञ्जु कार्की चुनावी मैदानमा छन् । नेकपा माओवादी केन्द्रका तर्फबाट नगर प्रमुखमा नरेश खत्री र उपप्रमुखमा चण्डिका पाण्डेको उम्मेदवारी छ । अघिल्लो निर्वाचनमा केन्द्रको एमालेसँग गठबन्धन थियो । चाँगुनारायण नगर प्रमुखमा नेमकिपाका तर्फबाट केशवप्रसाद तिमल्सिना र उपप्रमुखमा कल्पना लामाको उम्मेदवारी छ । चाँगुनारायण नगरमा एमाले, कांग्रेस र राप्रपा मुख्य प्रतिस्पर्धी देखिन्छ । भक्तपुर नगरपालिकामा नेपाल मजदुर किसान पार्टी (नेमकिपा) बलियो राजनीतिक शक्ति मानिन्छ । भक्तपुर नगर क्षेत्रकै मतका कारण नेमकिपाले प्रतिनिधिसभा र प्रदेशसभामा एकएक सिट जित्न सफल भएको थियो । अघिल्लो स्थानीय निर्वाचनमा भक्तपुर नगरपालिकाको १० वटै वडामा नेमकिपाका उम्मेदवार विजयी भएका थिए । अघिल्लो निर्वाचनका नगर प्रमुख विजयी सुनिल प्रजापति र उपप्रमुख रजनी जोशीसहित ७ वटा वडाका वडाध्यक्ष समेतले आसन्न निर्वाचनका लागि पुनः उम्मेदवारी दिएका छन् । भूकम्पपछिको सम्पदा पुनर्निर्माण, शिक्षा, स्वास्थ्य, सरसफाइ, खेलकुद लगायतमा अग्रणी नगरलाई थप उच्च योगदान दिने प्रतिबद्धतासहित चुनावमा उत्रेको प्रजापतिले बताउँछन् । सहर कस्तो भक्तपुर जस्तो भन्ने नगर बनाउन प्रतिबद्ध छौं, उनले भने । २०३९ बाट एकलौटी जितेको नेमकिपाबाहेकका अन्य दलहरूले आफ्ना पार्टीको उपस्थितिलाई मात्रै भए पनि उम्मेदवार उठाउने गरेका छन् । गठबन्धनले अघिल्लो निर्वाचनमा प्रजापतिका निकटतम प्रतिद्वन्द्वी कांग्रेस नेता रामप्रसाद कासुलालाई नै उम्मेदवार बनाएको छ । कासुला भक्तपुर नगरलाई आईटी हबका रूपमा विकास गर्ने, जग्गा तथा आवास योजनालाई व्यवस्थित गर्ने, कृषिमा आधारित व्यवसाय प्रवर्द्धन, रोजगारको अवसर वृद्धि, शिक्षा, स्वास्थ्यलाई प्राथमिकतामा राख्ने प्रतिबद्धतासहित घरदैलो अभियानमा छन् । गठबन्धनले उपप्रमुखमा एकीकृत समाजवादीका तर्फबाट ओमचरण अमात्यलाई उम्मेदवार बनाएका छन् । एमालेका तर्फबाट भक्तपुर नगर प्रमुखमा रवीन्द्र लाछिमस्यु र उप्रमुखमा रञ्जना खर्बुजा उम्मेदवारी छ । माओवादी केन्द्रले नगर प्रमुखमा तुल्सीभक्त सुवाल र उपप्रमुखमा इन्द्रमाया सुवाललाई उम्मेदवारी दिएको छ । भक्तपुर नगर प्रमुखमा नगरपालिकाद्वारा सञ्चालित देको मिवा इँटा पाके जग्गा एकीकरण आयोजना पीडित किसानले स्वतन्त्र उम्मेदवारी दिएका छन् । स्थानीय तह निर्वाचन आयोजना पीडित किसानले स्वतन्त्र उम्मेदवारी दिएका छन् । जनप्रतिनिधिले पीडितको पक्षमा काम नगरेको तथा नीतिगत भ्रष्टाचार गरेको दाबी गर्दै सत्य त्वायनाले आसन्न निर्वाचनमा नगर प्रमुखका लागि स्वतन्त्र उम्मेदवारी दिएका हुन् । त्वायनासँगै पीडितकै तर्फबाट भक्तपुर२ मा सञ्चज्ञान याकामी र ६ मा रामप्रसाद कुम्पाखले स्वतन्त्र उम्मेदवारी दिएका छन् । याकामी पीडित संघर्ष समितिका अध्यक्षसमेत हुन् । भक्तपुर नगर प्रमुखमा त्वायनालगायत १४ जनाले र उपप्रमुखमा ९ जनाको उम्मेदवारी परेको छ ।"
हरियाली हराएको सहर,"अचेल काठमाडौं सहरका मुख्य सडकछेउछाउ ज्याकरान्डा फुलिरहेको छ, यसले उजाड सहरमा अलिकति भए पनि हिसी थपेको छ । तर, सहरका अधिकांश ठाउँमा यस फूलको सुन्दरता त परको कुरा, हरियाली देख्न पनि मुस्किल छ । केही वर्षअघिसम्म काठमाडौंमा प्रशस्त खुला ठाउँ थियो, हरिया फाँटहरू पनि । सहर विस्तार हुँदै गर्दा यी सबै नासिए । अहिले छिटफुट मात्रै बाँकी छन् । बजारकेन्द्रित पूर्वाधारहरूले हरियालीलाई विस्थापित गरे । यसले सहरी सौन्दर्य मात्र होइन, मानव स्वास्थ्यमा पनि असर पुर्याइरहेको छ । वायु प्रदूषण तथा जलवायु प्रदूषणको असर न्यूनीकरणका लागि पनि हरियालीको खाँचो पर्छ । हरियाली संसारभरि नै अपरिहार्य सहरी पूर्वाधारकै रूपमा विकास भइरहेको छ । नेपालमा भने यसको महत्त्व स्थापित हुन सकेकै छैन ।जलवायु परिवर्तनको मुख्य कारक हरितगृह ग्यासअन्तर्गत कार्बन डाइअक्साइडको मात्रा काठमाडौं उपत्यकामा सवारीसाधन बढेसँगै वृद्धि भइरहेको छ । यसको मात्रा घटाउन विद्युतीय ऊर्जाको प्रवर्द्धनका साथसाथै कार्बन डाइअक्साइडको सञ्चिति तथा भण्डारण क्षमताका लागि सहरी वन अपरिहार्य छ । केही वर्षअघि पहिलो चक्रपथ (कलंकीकोटेश्वर सडकखण्ड) विस्तारका क्रममा हजारौं रूख काटिए, दोस्रो चक्रपथ (कलंकीदेखि चाबहिलसम्म) विस्तार गर्न पनि उसै गरी रूख विनाश गरिएको छ । सहरका अन्य सहायक सडक विस्तार गर्नुपरे पनि सुरुमा रूख नै काटिन्छ । तर, नयाँ रोपे पनि तिनलाई हुर्काउन वर्षौं लाग्छ । हरियाली आजको भोलि बनाउन सकिने पूर्वाधार होइन । सहर फैलँदै गर्दा, प्रकृति हराउनुको मुख्य कारण प्रकृतिमैत्री विकास सहरीकरण नीतिको प्राथमिकतामा नपुर्न हो । र, प्रकृतिबिनाको सहरी दैनिकी झनै तानवग्रस्त भइरहेको छ । मानव स्वास्थ्य र जीवनसँग पनि प्रत्यक्ष जोडिएको सहरी वनले हाम्रोमा खासै प्राथमिकता पाउन सकेको छैन । केही वर्षअघि काठमाडौंको माइतीघरबाट नयाँ वानेश्वरसम्मको सडकलाई सार्क सम्मेलनका लागि आएका पाहुनालाई देखाउन रातारात बगैंचामा परिणत गरियो, रूखहरू रोपिए । आज यो बाटो प्रवेश गर्दा जोकोहीलाई राहत महसुस हुन्छ । सरकारको इच्छाशक्ति भयो भने काम रफ्तारमा हुँदो रहेछ भन्ने उदाहरण पनि हो यो । यसबाटै सिकेर पनि सहरमा बाँकी रहेका खुला स्थानलाई वन वा बगैंचामा उही द्रुत गतिमा परिणत गर्न सकिन्छ । केही वर्षअघि काठमाडौं विकास प्राधिकरणले उपत्यकाका विभिन्न स्थानमा लगभग १७ हजार ७ सय ५० रोपनी खुला क्षेत्र पहिचान गरेको थियो । त्यसपछि केही पालिकाले प्राधिकरणसँग समन्वय गरी पार्कहरू पनि बनाइरहेका छन्, तर यो पर्याप्त छैन । उपत्यकाका सबै पालिकाले यसको उपयोगको योजना बनाउनु जरुरी छ । त्यस्तै, काठमाडौं उपत्यकाका नदी करिडोरहरू जुन मुख्यतः यातायात प्रणालीका लागि बढी प्रयोग गरिँदै आइएका छन् लाई पनि उपयोग गर्न हरियाली क्षेत्रमा रूपान्तरण गर्न सकिन्छ । सरकारी तथा गैरसरकारी संस्थाका परिसरहरूमा पनि यथासम्भव रूख हुर्काउन सकिन्छ । खुला क्षेत्रमा पार्कहरू बनाउँदा समुदायको सहभागिता भने कमजोर रहने गरेको छ, जसका कारण ती सार्वजनिकभन्दा पनि व्यापारिक प्रयोजनका लागि बनिरहेका प्रतीत हुन्छन् । खुला क्षेत्रलाई आमसर्वसाधारणको पहुँचमै राख्नु पनि चुनौती बनिरहेको छ । स्थानीय तहको निर्वार्चनको पूर्वसन्ध्यामा, दलहरूको घोषणापत्रमा सहरी वनको विस्तार प्राथमिकतामा परेकै छैन । तिनमा वातावरण संरक्षण त भनिएको छ तर कसरी संरक्षण गर्ने भन्ने तरिका भेटिन्नन् । सहरी वातावरणको जगेर्ना सहरी वनहरूले नै गर्ने हुन् । घोषणापत्रमा उल्लेख नभए पनि पालिकामा पुग्ने प्रतिनिधिहरूले हरियाली प्रवर्द्धनका लागि योजनाबद्ध तरिकाले रूख रोप्ने योजना ल्याउनुपर्छ । उसो त, रूख रोप्नुपर्छ भन्ने चेतना हाम्रा पालिकाहरूलाई नभएको होइन । ग्रिन सिटी बनाउने भन्दै काठमाडौं महानगरले वातावरण दिवसका दिन वृक्षरोपण गरिरहन्छ । यो कार्यक्रमलाई सकारात्मक नै माने पनि सहरको हरियाली र सौन्दर्य प्रवर्द्धन गर्न वर्षमा एक दिन बिरुवा रोपेर मात्र पुग्दैन । सहरमा हरियालीको मात्रा थप्दै जानुपर्छ । उपत्यकामा कति रूख चाहिन्छन् भन्ने अध्ययन पनि महानगरको मेयर रिसर्च फेलोसिप प्रोग्राम अन्तर्गत नै भएको छ । त्यसको निष्कर्ष रोचक छ, चक्रपथमा गुड्ने अनुमानित १ लाख सवारीसाधनले वर्षभरि गर्ने ४२ हजार ५ सय ४७ टन कार्बन डाइअक्साइड उत्सर्जन गर्छन्, त्यसको २८ हजार ५ सय ७३ टन यहाँका रूखले सोस्ने गरेका छन्, बाँकी वायुमण्डलमा फैलिन्छ, जसलाई रोक्न थप ७ हजार रूख हुर्काउनुपर्छ । यस्तो विषयमा अध्ययन गर्नुगराउनुले सकारात्मक सन्देश पक्कै दिएको छ । तर, यस्तो निष्कर्ष व्यवहारमा लागू गर्न सकियो भने मात्रै यो अध्ययन बढी सार्थक हुन्छ । रूख रोपेर मात्र हुन्न, त्यसलाई स्याहार्न पनि विशेष प्रतिबद्धता चाहिन्छ र छुट्टै संरचना पनि । महानगर र उपत्यकाका आगामी नेतृत्वले यो पक्षमा ध्यान दिनु आवश्यक छ । काठमाडौंलाई खुला क्षेत्र, सहरी जंगल, हरियालीपूर्ण सडकहरूको अत्यधिक आवश्यक छ । वायु प्रदूषण तथा जलवायु परिवर्तनको प्रभाव न्यूनीकरणका लागि सहरी वन प्रवर्द्धन एउटा उपयोगी नीति हो । सहरी सौन्दर्यका साथै स्वास्थ्यका लागि आवश्यक हरियाली पूर्वाधार निर्माणमा राजनीतिक र सामाजिक इच्छाशक्तिको अपरिहार्यता टड्कारो छ ।"
फोहोरको डंगुर र चुनाव प्रचारप्रसार,"यतिबेला स्थानीय चुनावको माहोलले मुलुक तातेको छ । उम्मेदवारको भाषण सुन्दा र उनीहरूको सक्रियता, दौडधुप देखेपछि समर्थकका साथै सर्वसाधारणले मुलुक समृद्धिको बाटोमा अघि बढ्ने आशा लिएका छन् । चुनावी माहोल उत्कर्षमा पुग्दा काठमाडौंको सन्दर्भ अग्रपंक्तिमा राख्नु जरुरी देखिएको छ यतिबेला । खासगरी उपत्यकाका ठाउँठाउँमा थुप्रिएका फोहोरका डंगुरले राजधानी र मुलुककै परिचय दिइरहेका छन् । फोहोरको थुप्रोनजिक पुग्दा वाक्वाकी लाग्ने, नाक थुनेर कुद्नुपर्ने अवस्था हामी सबैले महसुस गर्दै आएका छौं । फोहोरको अस्तव्यस्तता यति धेरै बढेको छ कि प्रदूषण बढाउने जस्तोसुकै वस्तु जहाँ मिल्काइदिए पनि हुने अवस्था देखिएको छ । दुर्गन्धित बस्तुका साथै मरेका पशुपन्छी जथाभावी फ्याँक्ने प्रचलन बढ्दा राजधानीको स्थिति अरू नाजुक बनेको छ । यसैबीच केही दिनदेखि दिनहुँजसो परेको पानीले फोहोरको थुप्रो तितरबितर पार्न थालेपछि चोक, गल्ली, सडक सर्वत्र दुर्गन्ध व्याप्त छ । अनियन्त्रित ढंगले बगेको फोहोरसहितको पानी घरपसलमा पस्दा हाहाकार मच्चिन थालेको छ । जतिसुकै प्रदूषण फैलिए पनि चुनावका उम्मेदवार एवं समर्थकले चासो देखाएको पाइँदैन, परिवर्तन ल्याउन खोज्नेहरूले यो विषयमा दह्रो आवाज उठाएको सुनिँदैन । बरु फोहोरमैलालाई माड्दै उनीहरू चुनावी प्रचारप्रसारमा होमिएको पाइन्छ । उता शीर्ष नेताहरू पनि असह्य दुर्गन्धदेखि बेखबर बनेर चुनावको काममा दौडेको देखिन्छ । समग्रमा भन्नुपर्दा जनताको दुःखपीडा, कष्ट, राजधानीको दुर्गतिसँग कसैले चासो राखेको पाइँदैन । माथिदेखि तलसम्मका नेता, समर्थक स्वार्थकेन्द्रित राजनीतिमा डुबेका छन्, लामो समयदेखि राजधानी फोहोरमय बन्दासमेत जिम्मेवार पदाधिकारी हात बाँधेर बसेका छन् । राज्य संयन्त्र सुतेको छ । जवाफदेहिता, उत्तरदायित्व कसैमा देखिएको छैन । यस्तो नाजुक स्थिति देखिनुलाई विधिको शासन, सुशासनको धज्जी उडेको नभनिरहन सकिँदैन । भुवनेश्वर शर्मा, चन्द्रागिरि२, काठमाडौं"
बिदाको मारमा विद्यालय,"२०७९ जेठदेखि साताको दुई दिन शुक्रबार र शनिबार सरकारी बिदा दिने घोषणा विद्यालय क्षेत्रमा पनि लागू गर्ने सरकारी निर्णयले इन्धन बचाउनेभन्दा पनि बालबालिकालाई शारीरिक र मानसिक कष्ट दिने भएको छ । दुईदिने बिदाले गर्दा विद्यालयहरूले साप्ताहिक पाठ्यभारलाई छ दिनको सट्टा पाँच दिनमा पूरा गर्नका लागि दैनिक तालिकामा परिवर्तन गर्दा दैनिक एक घण्टा बाह्र मिनेट थप्नुपर्छ । यसले बालबालिकामा अनावश्यक बोझ थपिने छ । समयमा यथेष्ट खाजा नपाउनु र अपेक्षाकृत बढी गृहकार्य गर्नुपर्दा सिकाइ उपलब्धि बढ्नुका साटो घट्न जानेछ । यसले सिकाइप्रति वितृष्णासमेत बढ्न सक्ने खतरा उत्पन्न हुन सक्छ । देशमा सामुदायिक विद्यालय र त्यसमा अध्ययन गर्ने बालबालिकाको संख्या बढी रहेको र त्यहाँ विद्यार्थी बोक्न कुनै गाडी पनि नहुने भएकाले इन्धन बचाउने निहुँमा बालबालिका प्रताडित गर्नु उचित छैन । महेन्द्रसिंह बम, टीकापुर१, कैलाली"
प्रहरी संगठनको राजनीतीकरण,"सरकारले नेपाल प्रहरीको आईजीपीमा धीरजप्रताप सिंहलाई नियुक्ति गरेसँगै प्रहरी संगठनभित्र विवाद चुलिएको छ । आफूभन्दा कनिष्ठलाई आईजीपीमा नियुक्ति गरिएको भन्दै एआईजी विश्वराज पोखरेल अदालतको शरणमा पुगेका छन् । सरकारले हरेक पटक आईजीपी नियुक्ति गर्दा विवादरहित हुन सकेको छैन । सुरक्षाको जिम्मेवारी लिएको सुरक्षा निकायभित्र पटकपटक विवाद सिर्जना हुनुले सुरक्षा अधिकारीहरूको मनोबललाई कमजोर बनाउँछ । जसका कारण सुरक्षा व्यवस्था पनि कमजोर बन्दै जान्छ । पोखरेलको दाबी ठीक हो वा होइन भन्ने फैसला अदालतले गर्छ नै । तर हरेक आईजीपीको फैसला अदालतले नै गर्नुपर्ने अवस्था आउनु पक्कै पनि राम्रो होइन । हरेक पल्ट आईजीपी प्रकरणमा अदालतले सरकारलाई सचेत गराएको छ । ज्येष्ठता र कार्यक्षमताका आधारमा आईजीपी नियुक्ति गर्नुपर्ने अदालतको नजिर पनि छ तर सरकारले यस फैसलाको पालना गरेको छैन । आईजीपी पद वरिष्ठ पद भएकाले मात्र चर्चामा आएको हो । योभन्दा तल्ला तहहरूमा पनि राजनीतिक हस्तक्षेप व्यापक छ । बढुवा हुनलाई काम होइन, नेताहरूको घरदैलो धाउनुपर्छ भन्ने मान्यताको बिकास हुँदै गयो भने सुरक्षा अधिकारीहरूमा वितृष्णा जाग्छ । वितृष्णा जागेपछि नेताहरूको दैलोमा दौडधुप सुरु हुन्छ । त्यसपछि सुरु हुन्छ नातागोता, इष्टमित्र, मनी र मसल । जहाँ पैसा बोल्छ त्यहाँ न्याय मर्छ । न्याय मर्दै गएपछि विधिको शासन नै समाप्त हुन्छ । अतः आईजीपी नियुक्ति गर्दा बिधि र पद्धति अपनाउनुपर्छ । ज्येष्ठता र कार्यसम्पादनका आधारमा अगाडि भएकालाई आईजीपी नियुक्ति गर्नुपर्छ । कसैगरी पनि विधि र पद्धति मिच्न नसक्ने कानुन बनाउनुपर्छ । अनि मात्र हरेक तह र तप्काको नियुक्ति र बढुवा स्वच्छ र निष्पक्ष हुन सक्छ । अनि बिवाद हुँदैन । विवाद नभएपछि अदालतामा मुद्दा पर्ने कुरै भएन । यसले एकातिर अदालतमा मुद्दाको चाप कम हुन्छ अर्कातिर नियुक्ति हुनेले पनि मनोबल उच्च पार्दै काम गर्न पाउँछ । सरकारले एउटालाई नियुक्त गर्ने, अर्को रिसाएर अदालत गइहाल्ने प्रवृत्ति कायम रहिरह्यो भने चेन अफ कमान्डले काम नगर्न सक्छ । एउटा सरकारले गरेको नियुक्तिलाई अर्को सरकार आउनेबित्तिकै हटाउने खेल बढ्दै गयो भने व्यवस्थाप्रति नै आमनागरिकमा वितृष्णा नआउला भन्न सकिँदैन । पुरुषोत्तम घोरासैनी, बालाजु१६, काठमाडौं"
ओज गुमाएका शासनकर्ता,"बेपर्बाह दाबेदारनयाँ पालुवा पलाउने मौसम नवचेतना एवं युवाजोस सडकमा उम्लिने सबभन्दा उपयुक्त अवसर हुने गर्छ । सडकमा चहलपहल भयो भने सरकार सावधान हुन्छ, सदन ऊर्जावान् हुन्छ र समाजमा आशाको सञ्चार हुन्छ । दुर्भाग्यवश, सन् २०१५ पछिका वर्षहरूजस्तै सन् २०२२ को वसन्त पनि विद्रोहको झिल्कासम्म देख्न नपाई बित्दै छ । मुद्दाहरूको कमी त छैन । सरकार भागबन्डाको संयन्त्रमा रूपान्तरित भएको छ । संसद् अद्यापि निष्क्रियजस्तै छ । निलम्बित प्रधानन्यायाधीश चोलेन्द्रशमशेर जबराको भविष्य अनिश्चित रहेकाले न्यायपालिकाको वर्तमान विवाद लम्बिँदै गइरहेको छ । आकाशे छिमेकीको बढ्दो गतिविधिले गर्दा भुइँ छिमेकीहरू सावधान भएका छन् । अनियन्त्रित नाफा क्षेत्रको मनपरीले गर्दा महँगी अकासिँदो छ । स्थिर रहेको विनिमय दर असन्तुलित हुन सक्ने डर फैलाइँदै छ । बिग्रेको घरको भत्केको चाल, जता हेर्यो उतै प्वाल भन्ने उक्तिले समेत देशका विद्यमान विडम्बनाहरूलाई समेट्न सक्दैन । युवाहरू आसन्न संकटको समाधान मतदानको अभ्यासले नै गर्छ भन्ने बासी मान्यताबाट मुक्त हुन नसक्नु अनुरूपन संस्कृति (कन्फर्मिस्ट कल्चर) व्यापक हुँदै गएको टड्कारो उदाहरण हो । यथास्थितिसँग असन्तुष्ट हुनुको अर्थ पलायन रोज्नु हो भने भाष्य जबर्जस्तसँग स्थापित भएको छ ।झन्डामा हँसियाहथौडा राखे पनि जिन्दगीमा मार्तोलसम्म कहिल्यै समात्नु नपरेका मजदुर नेताहरूको बिगबिगी खपिनसक्नुको छ । लगभग सबै राजनीतिक दलका मजदुर नेताहरूको मुख्य काम व्यवस्थापनसँग मोलमोलाइ गरेर आफ्नो स्वार्थ पूरा गर्नमा सीमित हुन पुगेको छ । वित्त र बिमा क्षेत्रका सेतो कमिज कामदारहरू त संगठित हुनुको औपचारिकता निर्वाह गर्ने कामबाट पनि पन्छिन खोज्छन् । सामूहिक सौदाबाजी भन्ने अभिव्यक्ति प्रयोगविहीन भएको वर्षौं भइसक्यो । भूमिहीनहरूको आन्दोलनले नेपालमा किसानको हकहितलाई जहिले पनि ओझेलमा पार्ने गरेको छ । सिँचाइ पुगेको छैन, चाहिएको बखत बीउबिजन पाइँदैन, रासायनिक मल पाउनु व्यक्तिगत प्रयत्न नभएर प्रारब्धको कुरा हुन पुगेको छ । लबेदासुरुवालमा सजिएका किसान नेता गमलामा धान रोपेर मानो पकाउँछन् । तर, अहँ, राष्ट्रवादको पट्यारलाग्दो नाराबाहेक कतैबाट कुनै आवाज सुनिँदैन । हिन्दी कवि विनोदकुमार शुक्लको एउटा घतलाग्दो पंक्तिले भन्छ सब्जी बाजार में खडा होकरमैं सोचता हूँ की विद्रोही न कहलाने के लिएमुझे कौनकौन सी सब्जी नहीं खरीदनी चाहिए । स्वाभाविक हो, शासक भएर रहिरहन दृढ शासनकर्ताहरूलाई हाइसन्चो छ ।"
"'ऋण र मुद्रा सञ्चितिमा होइन,कुशासनमा हामी श्रीलंकाजस्तै छौं","विदेशी मुद्रा सञ्चिति बढाउन सरकारले चालेका कदमहरू पर्याप्त छन् वा छैनन् ? अथवा के गरिनुपर्थ्यो, के भइरहेको छ ?अहिले सरकारले चालेका कदमहरू अल्पकालीन प्रकृतिका हुन् । सरकार सुतेर बसेको छैन, केही काम पनि गरेको छ भन्ने सन्देश दिनका लागि पनि यो आवश्यक छ । तर आगामी आर्थिक वर्षको बजेटमै केही व्यवस्था ल्याउन जरुरी छ । रेमिट्यान्सलाई औपचारिक माध्यमबाट ल्याउन आवश्यक कदमहरू चालिनुपर्छ । आयात व्यवस्थापन पनि सुझबुझपूर्ण तवरले तथ्यांक र प्रमाणका आधारमा गर्नुपर्ने हुन्छ । यसरी चालु खर्च, चालु खाता र चालु कर्जाको विषयलाई अल्पकालीन र मध्यमकालीन ढंगले दिशानिर्देश गर्ने गरी बजेटमा सम्बोधन गरिनुपर्छ । अहिले स्थानीय तहको दोस्रो कार्यकालको निर्वाचन हुँदै छ । अब माथिल्लो तहले ठूला पूर्वाधार र नीतिगत समन्वयका कुराहरू गर्ने र स्थानीय तहलाई थप सशक्त बनाउनुपर्ने भएको छ । पहिलो कार्यकालमा स्थानीय तहहरूको आलोचना भयो । उनीहरूले भवन बनाउन र गाडी किन्न गरेका खर्चहरूलाई एक पटकका लागि गरिएको खर्चका रूपमा लिऔं, तर अब उनीहरूलाई साँच्चिकै सेवा प्रवाहमा लगानी गर्ने गरी जान दिनुपर्छ । धेरै पैसा संघीय मन्त्रालयमा राखेर उनीहरूलाई सुन्नाउने होइन । अतिरञ्जना र लोकरिझ्याइँभन्दा पनि वास्तविक आकारको बजेट बनाउनतर्फ लागौं । संरचनागत सुधारहरूको पहल पन्छाएको धेरै भयो । सचेत नयाँ पुस्ताले सबै कुरामा परिवर्तन खोजेको छ । कोभिडपछि विश्वले कोल्टो फेर्दै गर्दा, गहिरो संकटमा नफस्दै विभिन्न नीतिगत निर्णयहरू लिने, जनतासंग संवाद गर्ने, बुझाउने, अनि निजी क्षेत्र र कर्मचारीतन्त्रको विश्वास र समन्वयमा नतिजा निकाल्न सक्ने परिपक्व आर्थिक र राजनीतिक नेतृत्व उदाउने समय आएको पनि म देख्दै छु ।"
अमेरिकामा गर्भपतन अधिकार हटाउने तयारी,"एजेन्सीहरू (वासिङ्टन)  अमेरिकी सर्वोच्च अदालतले गर्भपतनको अधिकारसम्बन्धी कानुन उल्ट्याउन लागेको समाचार बाहिरिएको छ । पोलिटिकोले एक गोप्य दस्ताबेजलाई उल्लेख गर्दै गर्भपतन अधिकार स्थापित गर्ने रोयविरुद्ध वेड मुद्दाको निर्णय उल्ट्याउन लागेको जनाएको हो । सन् १९७३ उक्त निर्णयले अमेरिकामा महिलालाई तीन महिनासम्मको गर्भपतन गर्न पाउने अधिकार दिएको थियो । ९८ पानाको उक्त मस्यौदामा गर्भपतनलाई कानुनी मान्यता दिने निर्णय गलत भएको जनाइएको छ । दस्ताबेजमा न्यायाधीश स्यामुयल अलिटोले गर्भपतन अधिकार स्थापित गर्ने सन् १९७३ को निर्णय अत्यन्त गलत भएको लेखेका पोलिटिकोले जनाएको छ । सर्वोच्च अदालतले उक्त निर्णयलाई उल्टाएको खण्डमा अमेरिकी राज्यहरू आफैले गर्भपतनलाई गैरकानुनी घोषित गर्न सक्छन् । सर्वोच्चको निर्णयपछि २२ वटा अमेरिकी राज्यमा तत्काल गर्भपतन सम्बन्धी अधिकार हटाइने अपेक्षा गरिएको छ । न्यायाधीशहरूले जुन वा जुलाईको सुरुमा यस विषयमा निर्णय सुनाउने ठानिएको छ । गत फेब्रुअरीमा तयार गरिएको पहिलो मस्यौदमा सर्वोच्च अदालतका बहुमत न्यायाधीशहरूको मत समावेश गरिएको जनाइएको छ । बीबीसीका अनुसार उक्त दस्ताबेज अन्तिम मस्यौदा भएनभएको भने प्रस्ट छैन । सर्वोच्च अदालत र अमेरिकी राष्ट्रपति कार्यालय ह्वाइट हाउसले भने पोलिटिकोले सार्वजनिक गरेको दस्ताबेजका विषयमा प्रतिक्रिया दिन अस्वीकार गरेका छन् ।पोलिटिकोमा प्रकाशित दस्ताबेजमा न्यायाधीश अलिटोले रोय सुरुदेखि नै अत्यन्त गलत रहेका, निर्णयका तर्कहरू अभूतपूर्व रूपमा निकै कमजोर रहेका र निर्णयका परिणामहरू हानिकारक देखिएका उल्लेख गरेका छन् । गर्भपतन गर्ने अधिकार राष्ट्रको इतिहास र परम्परामा गहिरोसँग जरो गाडेको छैन, अलिटोलाई उद्धृत गर्दै दस्ताबेजमा उल्लेख छ । दस्ताबेज प्रकाशित भएसँग मानवअधिकारवादीहरू आन्दोलित भएका छन् । उनीहरूले अमेरिकी सर्वोच्च अदालत अगाडि र अन्य कतिपय स्थानमा विरोध प्रदर्शन सुरु गरेका स्थानीय सञ्चार माध्यमहरूले जनाएका छन् । प्रदर्शनकारीहरूले मेरो शरीरमाथि किन प्रतिबन्ध ?, महिलाको अधिकार, मानव अधिकार, मेरो शरीर मेरो निर्णय लेखिएका प्लेकार्ड बोकेका थिए । त्यस्तै गर्भपतन अधिकारको विपक्षमा पनि प्रदर्शनहरू सुरु भएका जनाइएको छ । सत्तारूढ दल डेमोक्रेटका नेताहरूले पनि पछिल्लो दस्ताबेजको विरोध गरेका छन् । डेमोक्रेट नेतृ तथा सभामुख नान्सी पेलोसी र चक सुमरले संयुक्त विज्ञप्ति जारी गर्दै सार्वजनिक भएको दस्ताबेज सही भए गएको ५० वर्षको अवधिमै अधिकारमाथि सबैभन्दा ठूलो प्रतिबन्ध लगाउन सर्वोच्च अदालत उद्यत भएको प्रतिक्रिया दिएका छन् । सुसन बी एन्थोलनी जस्ता गर्भपतनविरोधी समूहहरूले भने समाचारको स्वागत गरेका छन् । त्यस्तै, गर्भपतनविरोधी संस्था नेसनल राइट टु लाइफ ले सर्वोच्च अदालतको औपचारिक निर्णय आएपछि मात्रै प्रतिक्रिया दिने जनाएको छ । अमेरिकी राज्य मिसिसिपीले गर्भपतनलाई कानुनी मान्यता दिने निर्णय उल्ट्याउनुपर्ने माग गरेपछि रोयविरुद्ध वेड मुद्दा न्यायाधीशको दृष्टिमा परेको हो । गर्भपतनसम्बन्धी अधिकार गैरकानुनी ठहर गरिए नोभेम्बरमा हुने संसदीय चुनावको मुख्य मुद्दा बन्ने निश्चित छ । पूर्वराष्ट्रपति डोनाल्ड ट्रम्पद्वारा तीन न्यायाधीश नियुक्त भएसँग सर्वोच्च अदालतको स्वरूप फेरिएको र अमेरिकी आधुनिक इतिहासमै कन्जरभेटिभ झुकाव भएको बताइएको छ । सर्वोच्च अदालतमा रहेका ९ न्यायाधीशमध्ये ६ जना रिपब्लिकन राष्ट्रपतिले नियुक्त गरेका हुन् । ३ जना मात्र डेमोक्रेट राष्ट्रपतिको छानेका हुन् । पोलिटिकोले सार्वजनिक गरेको दस्ताबेजअनुसार अलिटोसहित क्लारेन्स थोमस, निल गोरसच, ब्रेट काभानाग र अमी कोने गरी ४ न्यायाधीश गर्भपतनसम्बन्धी अधिकार उल्टाउने पक्षमा छन् । प्रधानन्यायाधीश जोन रोबर्ट्सले भने कतापट्टि मत जाहेर गर्छन् भन्ने स्पष्ट छैन । यदि बहुमत न्यायाधीश पक्षमा उभिएको खण्डमा अमेरिकामा गर्भपतन गर्ने संवैधानिक अधिकार उल्टिनेछ र हरेक राज्यका लागि गर्भपतनमाथि प्रतिबन्ध लगाउने बाटो खुल्नेछ । त्यस्तो निर्णय भएको खण्डमा अमेरिकाको करिब आधा जनसंख्याले ५० वर्षदेखि पाइरहेको मौलिक र संवैधानिक अधिकारको अन्त्य हुने जनाइएको छ । प्रधानन्यायाधीश रोबर्ट्सले दस्ताबेज कसरी बाहिरियो भन्नेबारे बृहत् अनुसन्धान गर्न निर्देशन दिन सक्ने अमेरिकी सञ्चारमा माध्यमहरूले जनाएका छन् । उनले निर्देशन दिएको खण्डमा संघीय अनुसन्धान निकाय (एफबीआई) को अगुवाइमा छानबिन हुने जनाइएको छ । रोग नियन्त्रण केन्द्र (सिडिसी) का अनुसार अमेरिकामा सन् २०१९ मा ६ लाख २५ हजार ३ सय ४६ जनाले गर्भपतन गराएका थिए ।"
मरिउपोलमा उद्धार नसकिँदै फेरि आक्रमण,"किभमस्को (एजेन्सीहरू) युक्रेनको मरिउपोलस्थित स्टिल कारखानामा फसेका सयौं सर्वसाधारणको उद्धार नहुँदै रुसले पुनः आक्रमण सुरु गरेको छ । युक्रेनको राष्ट्रिय गार्डका कमान्डर डेनिस स्लेगाले एजोभस्टल स्टिल कारखानामा शक्तिशाली अस्त्रले आक्रमण गरिएको बताएका हुन् । सर्वसाधारणहरू अन्यत्र जानका लागि निस्किएलगत्तै कारखानामाथि रुसले पुनः बमबारी थालेको अन्तर्राष्ट्रिय सञ्चारमाध्यमहरूले जनाएका छन् । कारखाना परिसरमा आश्रय लिएका थुप्रै सर्वसाधारणलाई आइतबार र सोमबार उद्धार गरिएको थियो । रुसी अधिकारीले आइतबार उक्त क्षेत्रबाट ४८ र सोमबार सय सर्वसाधारणको उद्धार गरिएको जनाएका थिए । संयुक्त राष्ट्रसंघ र अन्तर्राष्ट्रिय रेडक्रसले पनि उनीहरूको उद्धार गरिएको पुष्टि गरेका थिए । मरिउपोल सहर हाल रुसी घेराबन्दीमा छ । रुसी राष्ट्रपति भ्लादिमिर पुटिनले गत साता उक्त कारखानालाई घेराबन्दी गर्न आदेश दिएपछि सर्वसाधारणहरू थुनिएका थिए । कारखाना परिसरमा रहेको बंकरमा अझै कैयौं बालबालिकासहित सर्वसाधारण र घाइते सैनिक छन् । युक्रेनी अधिकारीका अनुसार कारखाना परिसरमा अझै करिब एक हजार सर्वसाधारण र ५ सय घाइते युक्रेनी सेना छन् । एजोभस्टल कम्पनीमा फसेका युक्रेनी सेनाले भने आत्मसमर्पण नगर्ने बताएका बीबीसीले उल्लेख गरेको छ । पछिल्ला साताहरूमा रुसी सेनाले युक्रेनको पूर्वी क्षेत्रमा सैनिक कारबाही तीव्र पार्दै लगेको छ । मरिउपोलमा करिब एक लाख सर्वसाधारण पिउने पानी, इन्धन, विद्युत् तथा सञ्चार सम्पर्कको अभावमा बस्न बाध्य छन् । युक्रेनले उत्तर एटलान्टिक सन्धि संगठन (नाटो) को सदस्यता लिने तयारी गरेपछि रुसले फेब्रुअरी २४ मा आक्रमण सुरु गरेको हो । त्यसयता रुसले युक्रेनी नागरिकलाई इच्छाविपरीत आफ्नो देशमा लगिरहेको युक्रेनको आरोप छ । यसैबीच बेलायतले युक्रेनलाई ३ अर्ब ७६ करोड अमेरिकी डलर बराबरको सहयोग गर्ने घोषणा गरेको छ । बेलायती प्रधानमन्त्री बोरिस जोन्सनले युक्रेनी संसद्लाई अनलाइनमार्फत सम्बोधन गर्दै सहयोगको घोषणा गरेका हुन् । रुसले आक्रमण गरेपछि सहयोगको अपिल गरिरहेको युक्रेनलाई बेलायतले यसअघि नै सहयोग गर्ने आश्वासन दिएको थियो । युक्रेनमाथि रुसले आक्रमण गर्दा बेलायतले सुरुमै आक्रमणको विरोध गर्दै युक्रेनको पक्ष लिएको थियो । बेलायतले अहिले घोषणा गरेको सहयोग सैन्य सहयोग भएको बताइएको छ । यो सहयोगले रुससँग युक्रेनलाई प्रतिवाद गर्न सजिलो हुने युक्रेनका अधिकारीहरूले बताएका छन् । झन्डै एक घण्टाको प्रधानमन्त्री जोन्सनको सम्बोधन अत्यन्तै महत्त्वपूर्ण रहेको पनि अधिकारीहरूको भनाइ छ । ब्रिटिस जनताले यस्तो एकता र संकल्प देखाए कि हामीले हाम्रो सबैभन्दा ठूलो खतराको समयलाई हाम्रो उत्कृष्ट समयका रूपमा सम्झन्छौं । यो युक्रेनको उत्कृष्ट घडी हो, तपाईंको राष्ट्रिय कथाको एक महाकाव्यात्मक अध्याय हो जुन आउने पुस्ताले सम्झिनेछ र सम्झाइनेछ, जोन्सनले भने । नयाँ सैन्य समर्थनअन्तर्गत इलेक्ट्रोनिक युद्ध उपकरण, एक काउन्टर ब्याट्री रडार प्रणाली, जीपीएस जामिङ उपकरण र हजारौं रात्रिकालीन दृष्टि उपकरणहरू समावेश हुनेछन् । बेलायतले गत साता युक्रेनमाथि आक्रमण गर्ने रुसी विमानविरुद्ध क्षेप्यास्त्र प्रहार गर्न सक्षम सशस्त्र गाडी पठाउने घोषणा गरेको थियो ।"
महिलालाई सवारी चलाउन तालिवानको रोक,"काबुल (एजेन्सी) अफगानिस्तानको तालिवान सरकारले महिलाका लागि सवारी चालक अनुमतिपत्र जारी नगर्न आदेश दिएको छ । अधिकारीहरूले सवारी चालक प्रशिक्षकलाई महिलाका लागि अनुमतिपत्र जारी नगर्न भनेका हुन् । अफगानिस्तानका कतिपय सहरमा महिलाले सवारी चलाउने गरेका भए पनि तालिवान अधिकारीले महिलालाई सवारी चलाउने अनुमति नदिन भनेका हुन् । विशेषगरी उत्तरपश्चिम सहर हेरातमा महिलाहरूले सवारी चलाउने गरेका छन् ।तालिवान अधिकारीले मौखिक रूपमा महिलालाई लाइसेन्स जारी नगर्न निर्देशन दिएको जनाइएको छ । हेरात सहरस्थित ट्राफिक व्यवस्थापन संस्था प्रमुख जान अघा अचक्जाईले मौखिक रूपमा लाइसेन्स दिन रोक लगाउन भनिए पनि लिखित निर्देशन आइनसकेको बताए । मौखिक रूपमा सवारी चालक अनुमतिपत्र दिने काम रोक्न भनिएको छ । तर लिखित निर्देशन आएको छैन, अचक्जाईले भने । सवारी चालक तालिम दिने संस्थाकी प्रशिक्षक अदिला अदिलले तालिवानले नयाँ पुस्ताहरू पनि आफ्नी आमा जस्तै अवसरबाट वञ्चित बनाउन चाहेको प्रतिक्रिया दिएकी छन् । उनले आफूहरूलाई महिलालाई सवारी चालक तालिम नदिन भनिएको बताइन् ।तालिवानले गत वर्ष अफगानिस्तानको सत्ता कब्जा गरेसँगै आफूहरू महिला अधिकारका लागि लचिलो बन्ने प्रतिबद्धता जनाएको थियो । तर व्यवहारमा भने महिला अधिकारमा अनुदार देखिँदै आएको छ । तालिवानले शासन हातमा लिएपछि महिलालाई कार्यालय र स्कुलकलेज जानसमेत रोक लगाइएको छ ।"
मार्जिन कारोबार कार्यान्वयनमै आशंका,"ब्रोकरहरूले मार्जिन कारोबारका लागि नेप्से वा सीडीएसले कारोबार सिस्टम बनाउनुपर्ने बताउँदै आएका छन् । नेप्सेले भने ब्रोकर आफैंले निर्माण गर्नुपर्नेमा जोड दिएको छ । मार्जिनसम्बन्धी नीतिगत व्यवस्था तीन वर्षअघि नै भए पनि कारोबारका लागि अझै सिस्टम बनेको छैन । मार्जिन कारोबारका लागि सिस्टम बनाउन कति समय र खर्च लाग्ला भन्ने कुरा वाइको प्रालिसँग जानकारी लिन नेप्सेलाई आग्रह गरिएको एक ब्रोकरको भनाइ छ । संशोधित कार्यविधिमा अब ब्रोकरले सेयर धितो राखेर लगानीकर्तालाई ७० प्रतिशतसम्म कर्जा दिन सक्छन् । यसअघि ५० प्रतिशतसम्म मात्र कर्जा दिन पाउने व्यवस्था थियो । यस्तै, लगानीकर्ताले धितोका रूपमा राख्ने सेयर मूल्यांकन गर्दा १ सय २० दिनको औसत कारोबार मूल्य वा बजारमा कायम अन्तिम मूल्यमध्ये जुन कम छ, त्यसका आधारमा कर्जा दिन पाउने भएका छन् । यसअघि एक सय ८० दिनको औसत मूल्य राखिएको थियो ।मार्जिन सुविधामार्फत लिएको कर्जा रकमबाट सेयर किन्दा एउटा कम्पनीमा बढीमा १० प्रतिशतसम्म मात्र लगानी गर्नुपर्ने सीमा हटेको छ । अब लगानीकर्ताले मार्जिन कर्जाबापतको रकम एकमुष्ट रूपमा एउटै कम्पनीमा वा बढीमा लगानी गर्ने भन्ने छुट पाएका छन् । लगानीकर्ताले पाउने रकमबाट एकभन्दा बढी कम्पनीमै लगानी गर्न ब्रोकरहरूले प्रोत्साहन गर्नुपर्ने व्यवस्था संशोधित कार्यविधिमा छ । नयाँ व्यवस्थाअनुसार अब मार्जिन कारोबार सुविधाका लागि सम्भार मार्जिन (मेन्टिनेन्स मार्जिन) २० प्रतिशत हुनेछ । मार्जिन कारोबार सुविधा उपभोग गर्ने लगानीकर्ताको मार्जिन खाताको वास्तविक मार्जिन २० प्रतिशतभन्दा कम हुन आएमा सदस्य दलाल व्यवसायीले सम्बन्धित लगानीकर्तालाई मार्जिन कल गर्नेछ । मार्जिन कल गरेको दोस्रो कार्य दिनभित्र सम्बन्धित लगानीकर्ताले मार्जिन कारोबारयोग्य धितोपत्रहरू जम्मा गरी वास्तविक मार्जिन २० प्रतिशतभन्दा माथि कायम गर्नुपर्नेछ ।धितोपत्र ब्रोकरबाट ऋण लिएर लगानीकर्ताले सेयरमा लगानी गर्न सकून् भन्ने उद्देश्यले नियामक निकाय धितोपत्र बोर्डले २०७५ जेठमा यससम्बन्धी कार्यविधि जारी गरेको थियो । मार्जिन कारोबार सुविधा कार्यविधि, २०७४ नाम दिइएको उक्त कार्यविधि जारी भएको पनि ३ वर्षभन्दा बढी भइसकेको छ । तर लगानीकर्ताले अझै ब्रोकरबाट मार्जिन कारोबार सुविधा पाउन सकेका छैनन् ।"
'निर्यात प्रवर्द्धन गर्न दीर्घकालीन नीति,"नेपाल चेम्बर अफ कमर्सको भ्रातृ संस्था युथ चेम्बरले मंगलबार आयोजना गरेको नेपालको विद्यमान आर्थिक अवस्था तथा यसका चुनौती र समाधान विषयक कार्यक्रममा उनले कनिकासमेत अर्बौं रुपैयाँको आयात हुनु नेपालका लागि दुःखद विषय भएको बताए । अर्थतन्त्र ट्र्याकमा आउन नसक्नुको मुख्य कारण नै नीतिगत अस्थिरता रहेको खतिवडाको दाबी छ । आयात निरुत्साहन तथा निर्यात प्रवर्द्धन गर्ने सवालमा अर्थ मन्त्रालय, उद्योग वाणिज्य तथा आपूर्ति मन्त्रालय, राष्ट्र बैंकबीच प्रभावकारी समन्वय हुनुपर्ने उनले बताए । अर्थतन्त्रमा संरचनागत समस्या छ । कृषि सडकदेखि जलविद्युत्लगायत सबै क्षेत्रमा प्रयोग हुने सामग्री आयात गर्नुपरेको छ, व्यापार व्यवस्थापन प्रभावकारी हुन सकेको छैन, उनले भने, आयात घटाउने र निर्यात प्रवर्द्धन गर्ने गरी अल्पकालीन र दीर्घकालीन नीति बनाउनुपर्छ । खतिवडाले वित्तीय प्रणालीबाट करिब १० खर्ब रुपैयाँ बाहिरिएको समेत दाबी गरे । पछिल्लो एक वर्षको अवधिमा कर्जाको माग उच्च भएको तर निक्षेप संकलन अपेक्षित रूपमा बढ्न नसकेकाले वित्तीय प्रणालीबाट ठूलो रकम बाहिरिएको उनको भनाइ छ । जनताको पैसा खोलामा बगे जस्तै गएको गयै भयो, उनले भने, त्यो पैसा क्रिप्टोलगायत गैरकानुनी गतिविधिमा वा व्यापार विचलनमा प्रयोग भयो कि ? घरजग्गा, ठेक्कापट्टाबाट मिलेमतोमा गएको पैसा पनि वित्तीय प्रणालीमा नआएको उनको आरोप छ । एक वर्षमा घरजग्गामा करिब १५ देखि २० खर्बको कारोबार भएको अनुमान छ, खतिवडाले भने, कारोबार मूल्य एउटा हुन्छ तर कागजी मूल्य अर्को । त्यसरी राजस्व छली हुन्छ, राजस्व छलीले स्रोत देखिँदैन । स्रोत नदेखिएको पैसा बैंकमा आउँदैन । ५७ खर्ब त्यही प्रक्रियाबाट हरायो । यसरी क्षेत्रै क्षेत्र पैसा हराएको छ । ७ प्रतिशतभन्दा माथिको आर्थिक वृद्धिले सधैं बाह्य क्षेत्र दबाबमा हुने उनको भनाइ छ । कार्यक्रममा अर्थविद् विश्वास गौचनले १२ क्षेत्रका कारण नेपाल जस्तो राष्ट्रका लागि अहिले चुनौतीपूर्ण रहेको बताए । तर नेपाल राष्ट्र बैंकका प्रवक्ता गुणाकर भट्टले भने अर्थतन्त्रमा बिस्तारै सुधार देखिएको दाबी गरे । यद्यपि व्यापार घाटा भने उच्च दरले बढिरहेको उनले स्विकारे । बैंकहरूले करिब ४० प्रतिशतसम्म उत्पादन क्षेत्रमा लगानी गरेको बैंकर संघका उपाध्यक्ष सुनील केसीले बताए । चालु आर्थिक वर्षमा ५६ अर्ब रुपैयाँभन्दा बढी ऋण दिइसकेको उनको भनाइ छ । वैदेशिक विनिमय सञ्चितिमा असर परेपछि विलासिताका वस्तुको आयात नियन्त्रण गरिएको वाणिज्य तथा आपूर्ति मन्त्रालयका सहसचिव गोविन्दबहादुर कार्कीले बताए । नेपाल चेम्बर अफ कमर्सका उपाध्यक्ष दीपक श्रेष्ठले भने सरकारले हचुवाका भरमा विभिन्न वस्तु आयात रोकेको तर्क गरे ।"
कागतीको मूल्य दुई वर्षमै दोब्बर,"३५ बोट बिरुवा रोपेर सुरु गरिएकामा अहिले ५ रोपनी जग्गामा २ सयभन्दा बढी बिरुवा छन् । एउटा कागतीको बिरुवाले ३५ वर्षसम्म फल दिने गरेको भण्डारीले जानकारी दिए । वैशाखमा फूल खेल्ने बिरुवाले साउनभदौमा फल दिन्छ । अहिले प्रतिकिलो चार सय रुपैयाँमा खरिदबिक्री भइरहेको कागतीको पर्याप्त उत्पादन भने छैन ।अहिले पनि बारी घुमियो भने २३ किलो कागती दैनिक निस्कन्छ । तर यो पर्याप्त हुँदैन, उनले भने, एउटा बोटमा १२ महिना फल लाग्छ । तर साउनमा भने धेरै फल्छ । कागती खेती गर्ने किसानलाई २ वर्षदेखि मौसमले साथ नदिएको उनले सुनाए । फूल खेल्ने बेलामा मुसलधारे पानी र असिना परेपछि कागतीको उत्पादन राम्रो हुन नसकेको उनले सुनाए । चैतवैशाखमा स्थानीय कागती निस्कँदैन । कागती खेती राम्रै भएकाले थप बिरुवा रोपेर खेती फैलाउने भण्डारीको योजना छ । कागती खेतीले पनि किसानको ध्यान तान्न थालेको छ । प्यूठानकै टंक रेग्मीले पनि जिल्लामै कागतीका बिरुवा रोपेको ४ वर्ष पुग्न लाग्यो । एकै पटक रोपेका बिरुवा सबै नहुर्किंदा राम्ररी फूलसमेत नखेलेको उनले बताए । फरकफरक जातका बिरुवा एकै पटक रोप्यौं । तर सबै बिरुवा राम्ररी हुर्केका छैनन्, उनले भने, कागतीका बिरुवा रोपेको २ देखि ३ वर्षदेखि नै फल दिन थाल्ने रहेछ, केही बिरुवाले फूल खेलेका छन् । केहीमा फल नै लाग्न थालिसक्यो, बाह्रैमास हुने रहेछ । आर्थिक वर्ष २०७६७७ को कृषि मन्त्रालयको तथ्यांक हेर्दा देशभर ११ हजार ७ सय ९४ टन उत्पादन भएको छ । मुलुकभर १४ सय ८८ हेक्टर जमिनमा कागती खेती गरिन्छ ।"
निर्माण होलिडेले झन् ठप्प विकास खर्च,"(काठमाडौं)  कामको सिजनमै निर्माण व्यवसायीले काम ठप्प पारेपछि विकासको प्रक्रिया नै अवरुद्ध बनेको सरोकारवालाले बताएका छन् । यसले एकातिर विकास खर्च बढ्न सकेको छैन भने अर्कातिर आयोजनाहरू पनि अलपत्र बन्ने क्रम बढेको उनीहरूको भनाइ छ । भौतिक पूर्वाधार तथा यातायात मन्त्रालयका अनुसार चालु आर्थिक वर्षमा विनियोजित १ खर्ब ५६ अर्ब २५ करोड १० लाख ४१ हजार रुपैयाँ बजेटमध्ये सोमबारसम्म ३७७ प्रतिशत मात्र विकास खर्च भएको छ । देशभर निर्माणाधीन ५ हजारभन्दा बढी आयोजना अलपत्र पार्दै निर्माण व्यवसायीले गत वैशाख ११ बाट काम ठप्प पारेका छन् । काम नहुँदा ती आयोजनामा कार्यरत करिब १५ लाख मजदुरको आम्दानीसमेत खुम्चिएको बताइएको छ ।निर्माण सामग्रीको मूल्य अचाक्ली बढे पनि सरकारले समायोजनमा कुनै चासो नदिएपछि अत्यावश्यकबाहेकका निर्माणका काम रोक्दै व्यवसायीले निर्माण होलिडे गरेका हुन् । यसले देशभर भौतिक पूर्वाधार, सहरी विकास, खानेपानी, ऊर्जा, जलस्रोत तथा सिँचाइ मन्त्रालयअन्तर्गत ५ खर्ब रुपैयाँभन्दा बढीका ५ हजार आयोजनाको काम रोकिएको छ ।कामले गति लिने समयमै निर्माण रोकिँदा पुँजीगत खर्च कम हुने भौतिक पूर्वाधार तथा यातायात मन्त्रालयका सहसचिव एवं प्रशासन महाशाखा प्रमुख तुलसीनाथ गौतम बताउँछन् । यसले गर्दा अर्को वर्षलाई पुँजीगत खर्चको भार र विकास निर्माणबापत भुक्तानी गर्न बाँकी दायित्व पनि बढ्ने उनको भनाइ छ । यस वर्षको रकम खर्च नहुने र अर्को वर्षलाई रकम नपुग्ने हुन सक्छ, उनले भने, यसले दीर्घकालसम्म असर गर्नेछ । अहिले काम रोक्दा भोलि समयमै काम नसकिएर निर्माण व्यवसायी आफैंलाई समस्या हुने उनले बताए । व्यवसायीका माग सम्बोधन गर्न भरमग्दुर प्रयास भइरहेको छ । वार्ता कमिटी गठन गरेर मागबारे बुझ्दै छौं । त्यसैले समस्या चाँडै समाधान हुनेछ, गौतमले भने । निर्माण व्यवसायीलाई काम नरोक्न पनि उनको आग्रह छ । मन्त्रालयका अनुसार अहिले निर्माणको काम सकिएका कामको ७ अर्ब ८३ करोड रुपैयाँ भुक्तानी दिन बाँकी छ । असार मसान्तसम्म काम हुन्छ भनेर बजेट सीमाभित्रबाट रकमान्तर र कार्यक्रम संशोधन गर्न अर्थ मन्त्रालय पठाइएको छ, उनले भने, रकम छिट्टै आउनेछ भन्नेमा आशावादी छौं, त्यसका लागि व्यवसायीले छिटोभन्दा छिटो काम अगाडि बढाउनुपर्यो । सबै गरी ११ अर्ब रुपैयाँ रकमान्तर गरेर पठाइएको उनको भनाइ छ । काम नगर्ने ठेकदारले मात्र आन्दोलन गरिररहेको सार्वजनिक खरिद अनुगमन कार्यालय स्रोतको दाबी छ । काम गर्नेले गरिरहेका छन्, नगर्नेहरू मात्र बहानाबाजी गर्दै आन्दोलनमा उत्रिएका हुन्, कार्यालय स्रोतले भन्यो, सिजनमै काम रोकेर म्याद थप हुने मनसायले आफूखुसी गरिरहेका छन् । सम्बन्धित सार्वजनिक निकायले समयमै ध्यान नदिँदा यस्ता समस्या आएको कार्यालय स्रोतले जनायो । नेपाल निर्माण व्यवसायी महासंघका अध्यक्ष रवि सिंह भने लिखित रूपमा प्रतिबद्धता नजनाएसम्म निर्माण होलिडे जारी रहने बताउँछन् । बुधबार सार्वजनिक खरिद अनुगमन कार्यालयसँग वार्ता छ, सिंहले भने । व्यवसायीका मागबारे सोमबार सहरी विकासमन्त्री रामकुमारी झाँक्रीसँग छलफल भएको थियो । उहाँले माग सम्बोधन गर्छौ, निर्माण होलिडे निर्माण फिर्ता लिनुस् भन्नुभयो, सिंहले भने, तर हामीलाई लिखित आश्वासन नै चाहियो । निर्माणको समय भए पनि निर्माण सामग्रीको मूल्य अचाक्ली बढेका कारण बाध्य भएर काम ठप्प पार्नुपरेको उनको भनाइ छ । यस्तो अवस्थामा आफूहरू घाटा खाएर काम गर्न सक्ने अवस्थामा नरहेको सिंहले बताए । पेट्रोलियम पदार्थ, बिटुमिन, फलामजन्य सामग्रीलगायत निर्माण सामग्रीमा अप्रत्याशित मूल्यवृद्धि भएकै कारण निर्माणको काम रोकिएको महासंघको भनाइ छ । निर्माण सामग्रीको मूल्यवृद्धि सम्बोधन गर्न २०६५ सालमा मूल्य समायोजन मार्गदर्शन१ जारी गरिएको छ । सोहीअनुसार यसपटक पनि मूल्य समायोजन मार्गदर्शन२ जारी गर्नुपर्ने व्यवसायीको माग छ । सार्वजनिक खरिद नियमावलीको एघारौं संशोधनमा भएका त्रुटि सच्याउनुपर्नेमा पनि महासंघको जोड छ । एक अर्ब रुपैयाँभन्दा कमको काममा अनुभवको प्रमाणपत्र चाहिने र त्यसका लागि ८० करोड रुपैयाँ बराबरको काम गरेको अनुभव चाहिने व्यवस्था पनि सच्याउनुपर्ने महासंघको माग छ ।"
एसईई विद्यार्थीलाई एनसेलको सिम,"काठमाडौं (कास) एनसेल आजियाटा लिमिटेडले २०७९ सालको माध्यमिक शिक्षा परीक्षा (एसईई) दिइसकेका विद्यार्थीहरूका लागि विशेष अफरका रूपमा पहिलो सिम ल्याएको छ । एसईई २०७९ को परीक्षाको प्रवेशपत्र भएका सबै विद्यार्थीले आफ्नो वा आफ्ना आमा वा बाबुको नागरिकताको फोटोकपी, एक प्रति पासपोर्ट साइज फोटोसहित नजिकैको एनसेल सेन्टरबाट र डाइरेक्ट सेलिङ प्वाइन्टबाट यो पहिलो सिम लिन सक्नेछन् ।"
नक्सालमा बोसको कार्यालय,"काठमाडौं (कास) मोबिलिटी इकोसिस्टममा नेतृत्वदायी प्रविधि तथा सेवा प्रदायक कम्पनी बोस लिमिटेडले काठमाडौंस्थित नक्सालमा सम्पर्क कार्यालय स्थापना गरेको छ । बोसले एक सय वर्षभन्दा बढी समय भारतमा बिताएपछि नेपालमा पनि सम्पर्क कार्यालय सञ्चालनमा ल्याएको हो । नेपालमा बोस अटोमोटिभ पार्टपुर्जाको बजार, पावर टुल्स, निर्माण प्रविधि, बोस रेक्सरोथ र बोस साइमेन्स होम अप्लाइन्सेस सेग्मन्टका वस्तु र सेवामा केन्द्रित हुने कम्पनीले बताएको छ ।"
सानेपामा साथी मार्टको सयौं शाखा,"काठमाडौं (कास) ललितपुरको सानेपामा साथीमार्टको १००औं शाखा सञ्चालनमा आएको छ । साथीमार्टका ब्रान्ड एम्बासडर एवं महानायक राजेश हमालले मंगलबार उक्त शाखाको उद्घाटन गरे । साथीमार्ट इनोभेटिभ, सकारात्मक र विश्वसनीयता भएको कम्पनी भएकाले आफू जोडिएको हमालले बताए । सानेपा आउटलेटबाट घरमै बसीबसी सपिङ गर्न सकिने व्यवस्था गरिएको कम्पनीले जनाएको छ ।"
युनाइटेड इन्स्योरेन्सलाई अवार्ड,काठमाडौं (कास) युनाइटेड इन्स्योरेन्स कम्पनीले बेस्ट जनल इन्स्योरेन्स कम्पनी अफ दी इयर अवार्ड पाएको छ । इन्डियन चेम्बर अफ कमर्सले भारतको कोलकातामा आयोजना गरको एसियास्तरको तेस्रो इमजिङ एसिया इन्स्योरेन्स कन्क्लेभ एन्ड अवार्ड २०२१ बाट युनाइटेड इन्स्योरेन्सलाई अवार्ड दिएको हो ।
'लेखापरीक्षण व्यावसायिक बनाऊ,काठमाडौं (कास) अर्थमन्त्री जनार्दन शर्माले अर्थतन्त्रको सबलीकरणका लागि लेखापरीक्षण पद्धति मर्यादित र व्यावसायिक बनाउन लेखापरीक्षकहरूलाई निर्देशन दिएका छन् । लेखापरीक्षण व्यवस्थित नहुँदा मुलुकको शासन व्यवस्था पनि प्रभावित हुने भएकाले त्यसलाई मर्यादित र पारदर्शी बनाउनुपर्नेमा उनले जोड दिए । नेपाल चार्टर्ड एकाउन्टेन्ट्स संस्था (आइक्यान) ले राजधानीमा आयोजना गरेको प्रथम राष्ट्रिय लेखा व्यवसायी सम्मेलनका अवसरमा मन्त्री शर्माले सम्पूर्ण सम्पत्तिको सही लेखाजोखा गर्नुपर्ने दायित्वबाट लेखापरीक्षक कत्ति पनि विमुख हुन नहुने बताए ।
ग्यालरीमा समृद्ध सपना,"(काठमाडौं)  समृद्ध मुखियाको बाल्यकाल बाबु टेकवीर मुखियाका कलाकृति हेरेर बित्यो । बाबुले सिर्जना गरेका आवरण चित्र, मुहार चित्र तथा अन्य थुप्रै कलाकृतिहरू नियालेका उनले आफू पनि त्यही बाटो पछ्याउँछु भनेर सोचेका थिएनन् । जब स्कुले बेला बित्यो, उनी अनायसै कलासँग जोडिए । मान्छे, मनोविज्ञान, सामाजिक परिधि, राजनीतिका विविध पक्ष मिहीन ढंगले केलाउन थाले । आफूले कोर्ने विषय खोज्दै गए । फलतः उनका सिर्जना शक्तिशाली बनेका देखिए । समृद्धका तिनै सिर्जना सपना शीर्षकमा राजधानीको सिद्धार्थ आर्ट ग्यालरीमा प्रदर्शनमा छ । मंगलबार सुरु भएको प्रदर्शनीमा समाज, धर्म, राजनीति, प्रविधि, शिक्षाका विविध पक्षहरू मिहिनरूपमा चित्रित छन् । छोराको प्रदर्शनी उद्घाटन गर्न ८९ वर्षीय टेकवीर मुखिया आफैं बबरमहल ग्यालरीमा उपस्थित भए । आधा शताब्दी साझा प्रकाशनमा कला प्रमुखका रूपमा काम गरेका मुखियाले मुनामदन, बसाइँ, गौरी, मालतीमंगले आदि चर्चित कृतिका आवरण बनाएका हुन् । संविधानसभा सदस्य, प्रतिनिधिसभा सांसदको लोगो पनि उनले नै डिजाइन गरेका हुन् । एक दशकदेखि अमेरिकामा बसोबास गर्दै आएका समृद्धले अधिकांश चित्र उतै बसेर सिर्जना गरेका छन् । केही चित्र मात्र नेपालमा कोरिएको उनले बताए । अमेरिकामा नै दर्जनको हाराहारी प्रदर्शनीहरूमा सहभागी भइसकेका उनको नेपालमा भने यो पहिलो एकल प्रदर्शनी हो । प्रदर्शनीमा राखिएका कृतिहरूमा समृद्धले मानसिक स्वास्थ्यदेखि शिक्षा, राजनीतिक प्रणालीहरूलाई उठान गरेका छन् । जब मानिस डिप्रेसनको सिकार हुन्छन्, के के सोच्छन्, त्यो उनको चित्रमा छ । सपना शीर्षकको चित्रमा मीठो निद्रामा देखिने दृश्यलाई गहन रूपमा पस्केका छन् । हावा लागिरहेको, चरा उडिरहेको, त्यसैमा देखिएका इनार, रूखबिरुवा बिम्बात्मक छन् । रूखबिरुवालाई उनी सहारा र इनारलाई केही खुसी पाउन अर्को वस्तुसँग जोडिनुपर्ने बिम्बका रूपमा लिन्छन् । सिम्फोनी शीर्षक चित्रमा प्रविधिको गतिमा दौडिरहेका मान्छेलाई देखाएका छन् । धर्म, ऐननियम, राजनीतिक प्रवत्ति पनि चित्र छ । आजका मान्छे जुनसुकै भूगोलमा बसे पनि प्रविधि, धर्म, कानुनले बाँधिएको छ । ती सबै पक्षलाई राजनीतिले अगुवाइ गरेकाले सतहमा बस्ने सामान्य गर्व गर्नुपर्ने उनले सुनाए । सत्य सिरिजमा मान्छको जीवनचक्र देखाउने कोसिस गरेका छन् । मन्त्र सिरिजमा भने उनले मानव भएर समाजमा बाँच्न चाहिने हरेक तत्त्वहरूलाई समावेश गरेका छन् । मुहारमा विभिन्न प्रकारमा हातहरू चित्रित भएको उनको चित्र निकै कलात्मक लाग्छ । एउटा हातमा भने सुकेको फूल देखाएका छन् । जसलाई उनी मान्छेको अन्त्यसम्म पनि कसै न कसैको साथ, सहयोग र कोही कसैसँग जोडिने, जोडिन आउने सम्बन्धका रूपमा व्याख्या गर्छन् । उनले टाउको बिनाको मानव आकृतिहरू बनाएका छन्, जसमा एउटामा घनबाहेक सबैमा किला ठोकिएको देखाएका छन् । यसमार्फत शिक्षा प्रणालीलाई व्यंग्य गरिएको उनले प्रस्ट्याए । घनलाई शिक्षक र किला अंकित बिम्बलाई उनले विद्यार्थीका रूपमा अर्थ्याएका छन् । सबै किलाहरू समान रूपमा दबिएका देखिँदैनन् । सबैलाई समान रूपमा शिक्षा र शिक्षण प्रणाली लागू गर्न सकिँदैन भन्ने तथ्य चित्रमा छ । प्रविधिसँगै दौडेको समाजलाई मानिसको अस्तित्व कालान्तरमा कस्तो होला भन्ने संकेतसमेत उनले गरेका छन् । आफ्ना सिर्जनाहरूले समाजमा प्रश्न गर्ने वातावरण बनोस् भन्ने उनी चाहन्छन् । उनले भने, यी सबै आर्टहरूले समाजका भावना समेटिऊन् र महसुस गरेर प्रश्न गर्ने वातावरण बनोस् भन्ने मेरो सोचाइ हो । कलम र मसीको माध्यममा सिर्जना भएका छोराका कलाकृतिहरू अवलोकन गर्दै मुखियाले उत्कृष्ट रहेको धारणा राखे । उनले भने, धेरै राम्रो काम गरेको छ । मेरोभन्दा राम्रा छन् । म त अझ यस्तो गर्न सक्दिनँ होला । प्रदर्शनी जेठ १० सम्म जारी रहनेछ ।"
स्रष्टालाई वानीरा पुरस्कार,"काठमाडौं (कास) नेपाली भाषा साहित्य, कला सिर्जनाका माध्यमबाट योगदान पुर्याएको भन्दै स्रष्टाहरूलाई वानीरा पुरस्कार प्रदान गरिएको छ । मंगलबार वानीरा फाउन्डेसन को भवन उद्घाटनका अवसरमा स्रष्टाहरू कालीप्रसाद रिजाल र उषा शेरचन तथा मूर्तिकार महेश तुलाधारलाई पुरस्कार प्रदान गरिएको हो । फाउन्डेसनले रिजाल, शेरचन र तुलाधरलाई क्रमशः वानीरा प्रज्ञा पुरस्कार, वानीरा पुरस्कार र वानीरा कला पुरस्कार प्रदान गरेको छ । पुरस्कार राशि क्रमशः एक लाख, ५० हजार र २५ हजार रुपैयाँ रहेको छ । समालोचक वासुदेव त्रिपाठी र फाउन्डेसनका सदस्यसचिव नरेन्द्रराज प्रसाईंले पुरस्कृतहरूलाई कदरपत्रसहित नगद हस्तान्तरण गरे । उक्त अवसरमा साहित्यकार गिरीको पूर्ण कदको प्रतिमा अनावरण तथा उनका कृति, सामग्री समेटिएको संग्रहालयसमेत उद्घाटन गरियो । नेपाली साहित्यमा वानीरा गिरीले छुट्टै पहिचान बनाउनुभयो, पुरस्कृत रिजालले भने, उहाँ विवेक र चेतना भएको इमानदार स्रष्टा हुनुहुन्थ्यो । जुन कुरा उहाँको रचनाहरूमा पनि देखिन्छ । २००१ वैशाख १३ गते दार्जिलिङको खर्साङमा जन्मिएकी गिरीको कोरोना संक्रमणका कारण गत वर्ष निधन भएको थियो ।"
कर्णालीमा मिस नेपालको अडिसन,"सुर्खेत (कास) मिस नेपालका लागि कर्णाली प्रदेशमा पहिलोपल्ट अडिसनको आयोजना गरिएको छ । कर्णाली प्रदेश राजधानी वीरेन्द्रनगरमा बुधबार र बिहीबार अडिसन हुने भएको हो । देशभरबाट छनोट गर्दा कर्णालीबाट पनि सहभागी लिन लागिएको आयोजक द हिडन ट्रेजरले जनाएको छ । यो पल्टदेखि मिस नेपाल पेजेन्टमा केही परिवर्तन गरिएको छ । प्रतियोगीको उचाइ ५ फिट ४ इन्चबाट घटाएर ५ फिट ३ इन्चको मापदण्ड बनाइएको छ, मंगलबार आयोजित पत्रकार सम्मेलनमा द हिडन ट्रेजरका निर्देशक गिरेन्द्रमान राजवंशीले भने, यसै वर्षदेखि प्रतियोगीको उमेर १८ वर्षदेखि २७ वर्ष कायम गरिएको छ । यो वर्षको प्रतियोगिताका लागि वैशाख ३१ सम्म आवेदन खुला छ । त्यसका लागि नेपालगन्जमा अडिसन सकिएको छ भने शुक्रबारदेखि धनगढी र आइतबारदेखि धरानमा हुनेछ । काठमाडौंमा भने जेठ ३ मा अडिसन हुने जानकारी उनले दिए । छनोटमा परेकालाई एक महिनाको प्रशिक्षणपछि फाइनलमा सहभागी गराइनेछ । यो वर्ष मिस नेपालवर्ल्ड, मिस नेपालअर्थ र मिस नेपालइन्टरनेसनल गरी ३ वटा मुख्य टाइटल छन् भने कान्तिपुर मिडिया ग्रुपले प्रायोजन गरेको द काठमान्डु पोस्ट मिस इन्टिलेक्चुअल सहित ७ वटा सब टाइटल रहनेछन् । मिस नेपाल इन्टरनेसनल२०२० सन्ध्या शर्माले कर्णाली चिनाउन पनि सुर्खेतमा पहिलोपल्ट अडिसन आयोजना गरिएको बताइन् । यो यस्तो प्रतियोगिता हो जहाँ जित्नका लागि आए पनि सबै प्रतियोगी हार्न पनि तयार हुन्छन्, उनले भनिन्, म पनि कुनै उपाधि जित्छु भनेर गएकी थिइनँ, केही सिक्नका लागि गएकी थिएँ तर उपाधि जितियो । उनले आफैंले आफैंलाई विश्वास गर्न सके उपाधि धेरै टाढा नभएको बताइन् । बिस्तारै ग्ल्यामरस क्षेत्र नेपाली समाजले बुझ्दै गएको उनको भनाइ थियो । मिस नेपाल वर्ल्ड२०१५ इभाना मानन्धरले काठमाडौं र पोखरामा मात्र हुने प्रतियोगिता आउँदा कर्णालीको महत्त्व झल्किएको बताइन् । महिलाको क्षमता अभिवृद्धिमा पनि यो प्लाटफर्म महत्त्वपूर्ण छ, उनले भनिन् । आत्मविश्वास भए जुनसुकै परीक्षामा उत्कृष्ट भइने उनको भनाइ थियो । सहभागीले प्रशिक्षणमा सिकेका कुरा लागू गर्न सके समाज परिवर्तन गर्न सक्ने मानन्धर बताउँछिन् । यो प्रतियोगिता ट्यालेन्सी, एक्स्पोजर र शिक्षा प्रस्तुत गर्ने इभेन्ट मात्र होइन, उनले भनिन्, यसले जस्तोसुकै अप्ठ्यारोलाई पनि ट्याकल गर्न सक्ने क्षमता प्रदान गर्छ । कर्णालीको विविधता प्रवर्द्धनका लागि यस्ता कार्यक्रम सहयोगी हुने उनले बताइन् ।"
टर्किस अभिनेता दुज्यातान पोखरामा,"कास्की (रासस) अर्तुग्रुल घाजी भनिने टर्कीका चर्चित सिने कलाकार उनगिन अल्टान दुज्यातान मंगलबार पोखरा आएका छन् । पर्यटन मन्त्रालयको निमन्त्रणामा उनी नेपाल आएका हुन् । उनलाई पोखरा विमानस्थलमा पोखरा पर्यटन परिषद्, नेपाल टुर्स एन्ड ट्राभल्स एसोसिएसन नेपालका पदाधिकारी, पर्यटन व्यवसायी तथा इस्लाम धर्मावलम्बी प्रशंसकहरूले स्वागत गरेका छन् । दुज्यातानले दुई दिन पोखरा घुमघाम गर्नेछन् ।"
छानबिन समिति गठन गर्न एन्फा तयार,"(काठमाडौं)  नेपाली राष्ट्रिय टिमका प्रशिक्षक अब्दुल्लाह अल्मुताइरीको निर्देशन मा टिम छाडेका १० खेलाडीको विषयलाई लिएर अखिल नेपाल फुटबल संघ (एन्फा) छानबिन समिति गठन गर्न तयार भएको छ ।सुविधायुक्त होस्टेल वा होटलमा राखेर बन्द प्रशिक्षण गर्नुपर्ने आवाज उठाउँदा प्रशिक्षकबाट टिमबाटै निकालिएका १० खेलाडीले राष्ट्रिय खेलकुद परिषद् (राखेप) का सदस्यसचिव टंकलाल घिसिङसँग भेटेर घटनाबारे जानकारी गराएका थिए । त्यसपछि सदस्यसचिवले एन्फा अध्यक्ष कर्माछिरिङ शेर्पालाई आफैं समस्या समाधान गर्न निर्देशन दिएपछि एन्फा छानबिन समिति गठन तयार भएको हो । खेलाडीहरूले मंगलबार राखेप सदस्यसचिव घिसिङसँग छानबिनको माग राख्दै दोषीमाथि कारबाही गर्न आग्रह गरेलगत्तै खेलाडीलाई एन्फामा बोलाएर छलफल गर्दै शेर्पाले छानबिन समिति गठन गर्ने बताएका हुन् ।प्रशिक्षक र खेलाडीबीचको विवाद सार्वजनिक भएलगत्तै मैले देशको फुटबलको सर्वोच्च संस्था एन्फाका अध्यक्ष शेर्पालाई रिपोर्ट गर्न भनेको थिएँ, राखेप सदस्यसचिव घिसिङले खेलाडीसँगको भेटमा भने, उहाँले आफैं समाधान गर्ने भन्नुभएको थियो । तर, समाधान अहिलेसम्म भएको छैन, झन बढिरहेको देख्छु । मौखिक रूपमा छानबिन गरेर समाधान गर्न एन्फा अध्यक्षलाई भनिसकेको छु, फेरि पनि भन्नेछु । एन्फाले समाधान गरेन भने हामीले सोच्नुपर्छ हेर्नुपर्छ । देशको खेलकुदको सर्वोच्च निकायले हेर्नुअघि नै एन्फा आफैंले समाधान गरोस् भन्ने चाहना हो ।सदस्यसचिव घिसिङसमक्ष खेलाडीहरूले घटनाक्रम र त्यसपछिका गतिविधिबारे जानकारी गराएका थिए । त्यसअघि अखिल नेपाल फुटबल खेलाडी संघका अध्यक्ष विक्रम लामा र खेलाडीहरूले राष्ट्रिय तथा अन्तर्राष्ट्रिय खेलाडी संघ (एनएनआईपीए) का अध्यक्ष दीपक श्रेष्ठ, नेपाल ओलम्पियन संघका अध्यक्ष दीपक विष्टलगायत पदाधिकारीलाई उक्त घटनाबारे ज्ञापनपत्र बुझाउँदै छानबिनको माग गरेका थिए । प्राविधिक पक्ष हेर्ने प्रशिक्षकले व्यवस्थापकीय पक्षलाई लिएर खेलाडीलाई टिमबाट निकाल्नु ठीक होइन, एनएनआईपीए अध्यक्ष श्रेष्ठले भने, राखेपले छानबिन गरेर दोषीलाई कारबाही गर्नुपर्छ ।सदस्यसचिव घिसिङ तथा एनएनआईपीए र ओलम्पियन संघमा उक्त घटनाबारे जानकारी गराउँदै छानबिनको माग गरेलगत्तै एन्फा अध्यक्ष शेर्पाले खेलाडीहरूलाई सातदोबाटोस्थित एन्फा मुख्यालय बोलाएका थिए, जहाँ उनले घटनाबारे छानबिन समिति गठन गर्ने वचन दिएका हुन् । यसअघि दुईपल्ट खेलाडीहरूलाई भेटे पनि अध्यक्ष शेर्पाले घटनालाई बेवास्ता गर्दै आएका थिए । पहिलो भेटमा एन्फाको निर्वाचन आएकाले कोचलाई केही गर्न नसक्ने बताएका उनी दोस्रो भेटमा घरदैलो (स्थानीय निर्वाचन) मा जानुपर्ने भन्दै बीचमै छलफल छाडेर निस्केका थिए ।"
अन्तरकलेज बास्केटबल आजदेखि,"काठमाडौं (कास) क्वेस्ट इन्टरनेसनल कलेजको आयोजनामा पाँचौं नारायणप्रसाद स्मृति अन्तरकलेज बास्केटबल प्रतियोगिता बुधबार सुरु हुँदै छ । प्रतियोगितामा ब्वाइजतर्फ ९ र गर्ल्सतर्फ ५ टोलीको सहभागिता रहने क्वेस्टका निर्देशक कोलिन किरण श्रेष्ठले पत्रकार सम्मेलनमा बताए । ब्वाइजका सहभागीलाई दुई समूहमा विभाजन गरी लिगकम नकआउट आधारमा खेलाइनेछ । समूह ए मा क्वेस्ट, शुभश्री, मल्पी र गोल्डेनगेट तथा समूह बी मा केसीएम, सायम (एसएआईएम), जेभियर, नाथम (एनएटीएचएम) र किस्ट रहेका छन् ।गर्ल्सको स्पर्धा राउन्ड रोबिन लिगका आधारमा हुनेछ । राउन्ड रोबिनमा शीर्ष दुई स्थान हात पर्ने टोली फाइनल पुग्नेछन् । क्वेस्ट, मल्पी, शुभश्री, नाथम र सायम छन् ।ब्वाइज विजेताले ५० हजार र उपविजेताले ३० हजार पुरस्कार हात पार्ने छन् । गर्ल्स विजेताले ३० हजार र दोस्रोले २० हजार रुपैयाँ पुरस्कार प्राप्त गर्नेछन् । दुवैका मोस्ट भ्यालुएबल प्लेयरले ५ हजारसहित गिफ्ट ह्याम्पर पाउनेछन् ।प्रतियोगिता गर्न करिब ५ लाख रुपैयाँ खर्च हुने क्वेस्टका एसोसिएट डाइरेक्टर आदर्श जोशीले बताए । प्रायोजकमा कोकाकोला, सर्भा ट्राभल्स, ओमशान्ति टेलर्स र सम्पूर्ण प्रेस छन् । वैशाख २६ सम्म चल्ने प्रतियोगिताका खेल आयोजककै कोर्टमा खेलाइनेछ । स्व नारायणप्रसाद श्रेष्ठ क्वेस्टका संस्थापक निर्देशक थिए ।"
जीएचसीएले प्रतिभा खोजी गर्ने,"(काठमाडौं)  ग्रेट हिमालय क्रिकेट एकेडेमीले देशभर क्रिकेट प्रशिक्षण क्याम्प र प्रतिभा खोजी (ट्यालेन्ट हन्ट) कार्यक्रम गर्ने भएको छ । पिनाकल कलेजको प्रायोजनमा एकेडेमीले वैशाख २१ देखि २७ सम्म पहिलो चरणमा प्रदेश १, मधेस प्रदेश र वाग्मती प्रदेशका विभिन्न सहरमा कार्यक्रम गर्नेछ । त्यसअनुसार वैशाख २१ मा झापा र विराटनगर, २२ मा राजविराज, २३ मा लहान र जनकपुर, २४ मा मलंगवा, २५ मा गौर, २६ मा कलैया र वीरगन्ज तथा २७ मा हेटौंडामा कार्यक्रम हुनेछ ।त्यसपछि दोस्रो चरणमा पश्चिम क्षेत्रमा कार्यक्रम गरिने एकेडेमीले जनाएको छ । जेठ २ देखि सुरु हुने दोस्रो चरणमा धादिङ, नुवाकोट, चितवन, तनहुँ, पोखरा, स्याङ्जा, नवलपुर, बुटवल, भैरहवा, दाङ, नेपालगन्ज, बर्दिया, धनगढी र महेन्द्रनगरमा कार्यक्रम हुनेछ ।एकेडेमीका नवनियुक्त श्रीलंकन प्रशिक्षक मिहिराज वसन्था जयसेकराले प्रशिक्षण दिनुका साथै प्रतिभा पहिचान गर्नेछन् । मिहिराज आईसीसीका लेभल३ प्रशिक्षक हुन् । १५ वर्षयता प्रशिक्षण दिँदै आएका मिहिराज श्रीलंकन महिला क्रिकेट टिमका सहायक प्रशिक्षक रहिसकेका छन् । उनले श्रीलंका, यूएई, भारत र इंग्ल्यान्डमा काम गरिसकेका छन् ।ट्यालेन्ट हन्टबाट छनोट उत्कृष्ट प्रतिभालाई एकेडेमीले पिनाकल कलेजसँगको सहकार्यमा निःशुल्क शिक्षा, क्रिकेट प्रशिक्षण र होस्टल सुविधा उपलब्ध गराउने छ । एसईई दिएर बसेका विद्यार्थीलाई पूर्ण तथा आंशिक छात्रवृत्तिसमेत प्रदान गरिनेछ ।देशभरका क्रिकेटरका लागि प्रशिक्षण र प्रतिभा पहिचान कार्यक्रम गरेकाले लुकेर रहेका प्रतिभा बाहिर आउँछन्, जसलाई जीएचसीए र पिनाकलले छात्रवृत्ति प्रदान गरेर भविष्यमा राम्रो खेलाडी निकाल्नेछ, एकेडेमीका निर्देशक सुदीप शर्माले जनाएका छन् ।"
तेक्वान्दो छनोट यसै साता,"काठमाडौं (कास) चीनको हाङझाउमा हुने १९ औं एसियाली खेलकुदका लागि तेक्वान्दो खेलाडीको प्रारम्भिक छनोट शुक्रबारदेखि हुने भएको छ । एसियाली खेलकुद भदौ २५ देखि असोज ९ सम्म हुँदै छ ।प्रतियोगितामा ११ विधामा प्रतिस्पर्धा हुने छनोट समितिका संयोजक तथा मुख्य प्रशिक्षक नवीनकुमार श्रेष्ठले जनाएका छन् । ग्योरोगीमा पुरुषतर्फ ५ र महिलामा ४ स्पर्धामा खेल हुनेछ । पुरुषमहिला एकल पुम्से विधा पनि समावेश छ । ग्योरोगीको पुरुषमा ५८ केजीमुनि, ६३ केजीमुनि, ६८ केजीमुनि, ८० केजीमुनि र ८० केजीमाथि तथा महिलामा ४९ केजीमुनि, ५३ केजीमुनि, ५७ केजीमुनि र ६७ केजीमुनि तौल समूहमा भिडन्त हुनेछ ।भाग लिन १८ वर्ष पूरा भएको हुनुपर्नेछ । छनोटमा भाग लिन हालसम्म आधिकारिक अन्तर्राष्ट्रिय प्रतियोगितामा सहभागी खेलाडी, कुनै पनि आमन्त्रण अन्तर्राष्ट्रिय तेक्वान्दोमा पदक प्राप्त खेलाडी, राष्ट्रिय खेलकुद परिषद्संघले आयोजना गरेको वा संघले मान्यता दिएको राष्ट्रिय प्रतियोगितामा पदक प्राप्त खेलाडी, प्रदेशस्तरीय प्रतियोगितामा स्वर्ण जितेका तथा विभागीय टिमको हकमा विभागले आयोजना गरेको विभागीय राष्ट्रिय प्रतियोगितामा स्वर्ण पदक जितेको खेलाडी हुनुपर्नेछ ।प्रत्येक स्पर्धामा चार खेलाडी पहिलो चरणमा छनोट हुनेछन् । दुईदिने छनोट प्रतियोगिताका खेल सातदोबाटोस्थित तेक्वान्दो एकेडेमीको हलमा हुनेछ ।"
९ वर्षे नेपाली बालक बेलायती क्लबमा,"(लन्डन)  लन्डन बस्ने नेपाली बालक बेलायतको प्रतिष्ठित क्रिकेट क्लबमा अनुबन्धित भएका छन् । ९ वर्षीय आर्यन ढुंगाना मिडलसेक्स काउन्टी यू१० बरो प्लेयरमा छनोट भएको उनका बुबा सुरेन्द्र ढुंगानाले जनाएका छन् ।आर्यन देब्रेहाते पेस बलर र आक्रामक ब्याटर हुन् । आर्यनले सानैदेखि क्रिकेटप्रति रुचि राख्ने गरेको उनका बुबाले सुनाए । उनले २० वर्षयता बेलायती क्रिकेट क्लबमा छानिने आर्यन सम्भवतः पहिलो नेपाली बालक रहेको दाबी गरे । यो आर्यनका लागि सानो खुट्किलो होला तर समस्त बेलायतमा रहेको नेपाली समुदायको खेलक्षेत्रमा ठूलो फड्कोका रूपमा लिएको छु, सुरेन्द्रले भने । एक्टन क्रिकेट क्लब लन्डनमा आइतबार पूर्व इंग्ल्यान्ड क्रिकेटर साजिद महम्मुद र इलिङ क्रिकेट बरो चिफ इजाज हुसेनले आर्यनलाई मिडलसेक्स काउन्टी क्याप हस्तान्तरण गरे । साजिदले आर्यनको क्याप र ब्याटमा हस्ताक्षर गरेका छन् । आर्यनले गत वर्ष यू८ अन्तर्गत प्रतिष्ठित इलिङ क्रिकेट क्लबमा खेलेर प्लेयर अफ द इयर उपाधि थापेका थिए । सन् २०१३ मा लन्डनमा जन्मिएका आर्यनका बुबा सुरेन्द्र चार्टर्ड एकाउन्टेन्ट र आमा सुनीता नर्स (इलिङ हस्पिटल) को रूपमा कार्यरत छन् । उनीहरू कैलाली टीकापुरका बासिन्दा हुन् । आर्यन इलिङस्थित होब्बेन प्राइमरी स्कुलमा कक्षा ४ मा पढ्छन् ।"
