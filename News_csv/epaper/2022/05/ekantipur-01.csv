शीर्षक,विवरण
स्रोतको अनुमानबिना रंगीन घोषणा,"ऊर्जामा उस्तै ठूला दलहरूले आफ्ना घोषणापत्रमा बिजुली निःशुल्क गर्ने, हरेक परिवारलाई विद्युतीय चुलो (इन्डक्सन) बाँड्ने, शतप्रतिशत विद्युतीय सवारी चलाउनेसम्मका विषय राखेका छन् । कांग्रेसले विद्युतीय सवारीलाई प्रवर्द्धन गर्ने, सबै घरपरिवारले विद्युत्बाट खाना पकाउने व्यवस्था गर्ने र बिजुली वितरणका तार भूमिगत गर्ने प्रतिबद्धता घोषणापत्रमार्फत जनाएको छ । एमालेले विपन्न परिवारलाई बिजुली निःशुल्क गर्ने उल्लेख गरेको छ । राष्ट्रिय योजना आयोगले सार्वजनिक गरेको मल्टिडाइमेन्सनल पोभर्टी इन्डेक्स, २०२१ अनुसार करिब १८ प्रतिशत जनसंख्या बहुआयामिक गरिबीको रेखामुनि छ । यस्तो गरिबीमा रहेका १० लाख हाराहारी परिवारलाई बिजुली पूर्ण रूपमा छुट गर्दा राज्यलाई कति दायित्व पर्छ भन्ने हिसाब एमालेले गरेको देखिँदैन । उदाहरणका लागि एउटा परिवारले मासिक औसत ५० युनिटमात्रै बिजुली खर्च गर्छन् भने पनि साढे ५ सय रुपैयाँ महसुल उठ्छ । १० लाख विपन्न परिवारलाई मासिक साढे ५ सय रुपैयाँ बराबरको बिजुली निःशुल्क गर्ने हो भने वार्षिक साढे ६ अर्ब रुपैयाँ दायित्व सरकारलाई थपिन्छ । कांग्रेसले कृषि, पशुपन्छी तथा मत्स्य उत्पादनमा खपत हुने बिजुलीमा ५० प्रतिशत छुट दिने भनेको छ । स्थानीय निर्वाचनका लागि माओवादीले जारी गरेको अपिलमा पेट्रोलियम ग्यास विस्थापन र विद्युत्को उपभोग बढाउन स्थानीय सरकारद्वारा प्रत्येक घरधुरीलाई विद्युतीय चुलो निःशुल्क उपलब्ध गराइने उल्लेख छ । अहिले ५६ लाख परिवारलाई कम्तीमा ३ हजार रुपैयाँ बराबर पर्ने एउटा इन्डक्सन सरकारले दिने हो भने करिब १७ अर्ब रुपैयाँ आवश्यक पर्छ । आर्थिक हिसाबले के यो सम्भव छ ? त्यस्तै नेपाली कांग्रेसले सबै पेट्रोलियम सवारीलाई विद्युतीय सवारीले प्रतिस्थापन गर्ने जनाएको छ । यातायात व्यवस्था विभागको तथ्यांकअनुसार अहिले नेपालमा दर्ता भएका सवारीसाधनको संख्या ४० लाखभन्दा बढी छ । ती सबै सवारीसाधनलाई विद्युतीय सवारीले प्रतिस्थापन गर्न कसरी सम्भव छ भन्ने कार्ययोजना भने कांग्रेसले पेस गरेको छैन ।"
विरासत जोगाउन शेखर संघर्षरत,"कोइरालाको प्रतिबद्धता कांग्रेसले महानगरभित्र ३० युनिटसम्म विद्युत् प्रयोग गर्ने उपभोक्तालाई निःशुल्क उपलब्ध गराउनेसहितको स्थानीय तह निर्वाचनको संकल्प पत्र शुक्रबार सार्वजनिक गरेको छ ।महानगरमा कांग्रेसका मेयर उम्मेदवार नागेश कोइरालाले आफू बीपीले प्रतिपादन गरेको प्रजातान्त्रिक समाजवादका अनुयायी भएकाले त्यही सपना साकार पार्न निम्न आय भएका नागरिकको समस्या सम्बोधन गर्ने कार्यक्रमलाई चुनावी मुद्दा बनाएको बताए ।आफूले समाजवादको सिद्धान्तमा रहेर चुनावी संकल्पपत्र तयार गरेको उल्लेख गर्दै उनले ६५ वर्षभन्दा माथिका ज्येष्ठ नागरिकलाई निःशुल्क स्वास्थ्य बिमाको प्रबन्ध गर्ने बताए । उनले महानगरपालिकाबाट प्रमुखलाई प्राप्त हुने सबै आर्थिक सुविधा सेवा र सामाजिक कार्यमा प्रदान गर्ने प्रतिबद्धता गर्दै उनले आफ्नो पार्टी विजयी भएमा विराटनगर महानगरपालिकामा भूमिगत पार्किङसहितको २ हजार ५ क्षमताको सुविधा सम्पन्न सभागृहको निर्माण गर्ने अर्को महत्त्वाकांक्षी घोषणा गरेका छन् । संकल्पपत्रमा अनाथ, असहाय तथा विपन्नका पहुँचमा शिक्षाको समान अवसर पुर्याउन नमुना आवासीय विद्यालयको स्थापना गर्ने उल्लेख गरिएको छ ।सामुदायिक विद्यालयलाई छात्रामैत्री बनाउन भेन्डिङ मेसिनसहितको प्याड बैंक स्थापना गर्ने, जटिल शल्यक्रिया तथा विशेषज्ञ सेवासहित महानगर अस्पताल (मेट्रोसिटी हस्पिटल) स्थापना गर्ने संकल्पपत्रमा उल्लेख गरिएको छ ।तारे होटल र कम्तीमा १ सय जनालाई रोजगारी दिने सपिङ कम्प्लेक्स, मल वा डिपार्टमेन्टल स्टोरलाई कम्तीमा ५ वर्ष महानगरपालिकाले लिने राजस्वमा ५० प्रतिशत छुट गर्ने घोषणापत्रमा उल्लेख छ । आफ्नो दल विजयी भएमा विराटनगरमा एक औद्योगिक र राजनीतिक संग्रहालयको निर्माण गर्ने, बिजुली, टेलिफोन, इन्टरनेटलगायतका तारका सञ्जाललाई भूमिगत गर्न संघीय र प्रदेश सरकारसँग समन्वय गरी ताररहित विराटनगर निर्माणको पहल गरिने संकल्प पत्रमा छ । रोजगारी र निर्यात वृद्धि गर्ने उद्योग तथा व्यवसायको वर्गीकरण गर्ने गरी निश्चित अवधिसम्म कर छुटको प्रबन्ध पनि भनिएको छ ।ट्राफिक चापलाई घटाउन महानगरभित्र आवश्यक स्थानमा एस्केलेटर (विद्युतीय सिँढी)सहितको आकासे पुल निर्माण गरिने, सहरभित्र स्मार्ट पार्किङस्थल निर्माण गर्ने र त्यसको व्यवस्थापनमा काम गर्ने, नगरको पूर्वी र पश्चिम सीमामा रहेका केसलिया र सिङ्घिया खोलाका किनारमा वृक्षरोपण गरी ग्रिनबेल्ट करिडोरका रूपमा विकास गर्ने कार्यक्रम पनि राखिएको छ ।विराटनगरका मध्यभागमा रहेको सिँचाइ नहरलाई पैदल मार्ग र साइक्लिङ जोनका रूपमा विकास गर्ने, विराटनगरको एकीकृत भन्सार जाँच विन्दु (आईसीपी) सम्म यही वर्ष आइपुग्ने कार्गो रेलको सेवालाई समुचित व्यवस्थापन गर्न रेलको यार्डदेखि आईसीपीसम्म पक्की सडक निर्माण गर्ने कार्यक्रम पनि संकल्प पत्रमा उल्लेख छ ।"
दुवै महानिरीक्षकको बिदाइ आज,"काठमाडौं (कास) नेपाल प्रहरी र सशस्त्र प्रहरी बल (एपीएफ) का महानिरीक्षक ३० वर्षे सेवा अवधिका कारण आइतबारबाट अनिवार्य अवकाशमा जाँदै छन् । तर उत्तराधिकारीबारे सरकारले पूर्वसन्ध्यासम्म पनि निर्णय गर्न सकेको छैन, यो विषयमा औपचारिक निर्णय गर्न आइतबार मन्त्रिपरिषद् बैठक बस्ने सम्भावना छ । प्रहरी महानिरीक्षक शैलेश थापा क्षत्री र सशस्त्र प्रहरी महानिरीक्षक पुष्पराम केसीसहित २०४९ वैशाख १८ मा सेवा प्रवेश गरेका सबै उच्च अधिकारीहरू एकैपटक अवकाशमा जान लागेका हुन् । दुवै प्रहरी मुख्यालयमा आइतबार अपराह्न बिदाइ कार्यक्रम राखिएको छ ।सशस्त्रको नेतृत्वमा राजु अर्याललाई ल्याउन केही दिनअघि मात्रै उनलाई अतिरिक्त महानिरीक्षकमा एकल बढुवा गरिसकेको छ । नेपाल प्रहरीमा भने भावी नेतृत्वको नियुक्तिलाई शक्तिको खेल बनाउन खोजिएको छ । शनिबार दिनभर प्रधानमन्त्री शेरबहादुर देउवा, माओवादी अध्यक्ष पुष्पकमल दाहाल र कांग्रेस नेताहरू सम्मिलित बैठकमा महानिरीक्षक चयनको विषयलाई लिएर छलफल भएको थियो । बैठकमा विभिन्न विकल्पमा छलफल भए पनि प्रधानमन्त्रीले धीरजप्रताप सिंहलाई नै महानिरीक्षक बनाउन आफूले बचन दिइसकेकाले सोहीअनुसार प्रस्ताव बनाउन गृहमन्त्री बालकृष्ण खाँणलाई निर्देशन दिएको जानकारी दिनुभएको छ, बाँकी भोलि स्पष्ट होला, बैठकमा सहभागी कांग्रेसका एक नेताले भने । २०४९ चैतमा सेवा प्रवेश गरेका तर एआईजी, डीआईजी र एसएसपीमा फरकफरक मितिमा बढुवा भएका विश्वराज पोखरेल, सहकुलबहादुर थापा, धीरजप्रताप सिंह र रवीन्द्रबहादुर धानुक प्रहरी महानिरीक्षकका लागि प्रतिस्पर्धामा छन् । पोखरेल २०७७ मंसिर २५ मा एआईजीमा बढुवा भएका थिए । थापा गत असार २४ मा तथा सिंह र धानुक गत चैत ७ मा एआईजी बढुवा भएका हुन् । तर, सरकारले अरू चारै जनालाई प्रतिस्पर्धीका रूपमा राखेपछि निर्वाचन सुरक्षा रणनीति लागू गर्नुपर्ने बेला उच्च अधिकारीहरू नेतृत्वमा जान हानथापमै रुमलिएका छन् ।"
धरानमा २५ हजार सुकुम्बासी मत निर्णायक,"कस्तो छ त तपाईंको योजना ? जनप्रतिनिधि भएपछि सबैभन्दा पहिलो गल्ती गरेका कुरालाई लुकाउने होइन । सबैलाई बताएर अघि बढ्ने हो । मैले जितेपछि धरान बनाउन कांग्रेस मात्रै होइन, सबै दलको सहभागिता खोज्छु । मैदानमा हारजित भएपछि हामी सबै खेलाडी हौं भन्ने खेलको भावना राजनीतिमा भित्र्याउन चाहन्छु । सबैको धरान हो । धरान बनाउन हामी सबै लाग्नुपर्छ भन्ने भावना विकसित गराउँछु । यसैबाटै विकासको मोडल बदल्न सकिन्छ भन्ने मलाई लाग्छ ।"
यस्तो हुनेछ मतपत्र,"(काठमाडौं)  स्थानीय तह निर्वाचनका लागि हरियो रङको मतपत्रमा कालो रङको निर्वाचन चिह्न हुने भएको छ । सबैभन्दा माथिका ६ वटा लहरमा राष्ट्रिय पार्टीको निर्वाचन चिह्न हुनेछन् । त्यसपछि जिल्लामा सक्रिय अन्य दलको चिह्न राखिएको छ । त्यसपछि मात्रै स्वतन्त्र उम्मेदवारलाई दिइने चिह्नको लहर राखिएको छ । निर्वाचन अधिकृतको कार्यालयले शनिबार उम्मेदवारलाई चुनाव चिह्न प्रदान गरेको हो ।आयोगले शनिबार ७७ वटै जिल्लाको मतपत्रको नमुना पनि सार्वजनिक गरेको छ । हरेक जिल्लाको मतपत्र फरक रहेको आयोगका प्रवक्ता शालिग्राम पौडेलले बताए । स्थानीय निर्वाचन प्रयोजनका लागि जिल्लागत रूपमा दर्ता भएका दलको संख्याका आधारमा मतपत्रको आकार ठूलो वा सानो हुनेछ । सबैभन्दा कम उम्मेदवार भएको मनाङ र मुस्ताङमा १७ लहरको मतपत्र छपाइ गरेर जिल्लामा पठाइसकिएको छ । ती जिल्लाको मतपत्रमा सुरुमा ६ वटा राष्ट्रिय पार्टीको, त्यसपछि ५ वटा अन्य दलको निर्वाचन चिह्न छ । स्वतन्त्र उम्मेदवार ६ जना हुन सक्ने अनुमानसहित चिह्न राखेर मतपत्र छपाइ गरिएको प्रवक्ता पौडेलले बताए । सबैभन्दा बढी निर्वाचन चिह्न भएको ५६ लहरको मतपत्र काठमाडौंको हुनेछ । काठमाडौं महानगरको मतपत्र भने छाप्न बाँकी छ । महानगरको प्रमुखमा मात्रै ५६ जनाको उम्मेदवारी परेको छ । आयोगले जिल्लागत निर्वाचनमा भाग लिने राजनीतिक दलको नामनामेसीसहितको विवरण प्राप्त गरेपछि पूर्वआकलन गरी छपाइ गर्ने मतपत्रको लहर स्वीकृत गरेको हो । भक्तपुरका चारवटै पालिका र ६ वटा महानगरपालिकाबाहेक सबैको मतपत्र छपाइ गरी ढुवानी अन्तिम चरणमा पुगेको आयोगले जनाएको छ । मतपत्रमा १३ वटा लहरसम्म स्वतन्त्रको चिह्न राखिएको तथा केही स्थानीय तहमा स्वतन्त्र उम्मेदवार बढेकाले फेरि मतपत्र छाप्नुपर्ने हुन सक्ने पौडेलले बताए । आयोग स्रोतका अनुसार स्वतन्त्र उम्मेदवारी बढी भएको ५७ भन्दा बढी पालिकाको मतपत्र फेरि छाप्नुपर्ने हुन सक्छ । मधेस प्रदेशमा स्वतन्त्र उम्मेदवारी दिनेको संख्या बढी छ । धेरै दल दर्ता रहेका स्थानमा मतपत्रको आकार ठूलो भएकाले मतदाता झुक्किन सक्ने सम्भावना पनि छ । धेरै निर्वाचन चिह्न भएको मतपत्रबाट ७ जनालाई मत दिनुपर्ने हुन्छ । एक जना मतदाताले अध्यक्षप्रमुख, उपाध्यक्षउपप्रमुख, वडाध्यक्ष, महिला वडा सदस्य, दलित महिला वडा सदस्य र थप दुई जना वडा सदस्य गरी ७ पदमा मतदान गर्न पाउने छन् । सातवटै पदका लागि एउटै मतपत्रमा कोलम र चिह्न छुट्याइएको छ । मतदाताले एउटै मतपत्रमा ७ पदका लागि ७ स्थानमा स्वस्तिक चिह्न लगाउनुपर्ने हुन्छ । २०७४ को प्रतिनिधिसभा सदस्य समानुपातिक निर्वाचन प्रणालीतर्फ प्राप्त मतका आधारमा आयोगले मतपत्र निर्वाचनको प्राथमिकता निर्धारण गरेको हो । पहिलो लहरमा नेकपा एमाले, दोस्रोमा नेपाली कांग्रेस, तेस्रोमा नेकपा माओवादी केन्द्र, चौथोमा जनता समाजवादी पार्टी, पाँचौंमा लोकतान्त्रिक समाजवादी र छैटौंमा नेकपा एकीकृत समाजवादी पार्टीको चिह्न राखिएको छ । राष्ट्रिय मान्यता प्राप्त नभएका दलले स्वतन्त्र हैसियतमा निर्वाचनमा भाग लिनुपर्ने कानुनी व्यवस्था भए पनि आयोगले विशेष निर्णय गरेर जिल्लामा सक्रिय रहेको आधारमा थप ६३ दललाई दलकै निर्वाचन चिह्न प्रदान गरी मतपत्र छपाइ गरिसकेको छ । जिल्लामा सक्रियताका आधारमा आयोगले क्रम निर्धारण गरी निर्वाचन चिह्न राखेको छ । निर्वाचनमा ७९ वटा दल दर्ता भएका छन् । काठमाडौंमा सबैभन्दा बढी ४६ दल दर्ता छन् । उम्मेदवारी दर्ता र मतदानको दिन बीचको समय कम रहेकाले ढुवानीमा समस्या हुने भन्दै आयोगले उम्मेदवारी मनोनयनपूर्व नै मतपत्र छापेको हो । निर्वाचनमा १ करोड ७७ लाख ३३ हजार ७ सय २३ जना मतदाता छन् । आयोगले मतदानका लागि १० हजार ७ सय ५६ मतदान केन्द्र र २१ हजार ९ सय ५५ मतदान स्थल निर्धारण गरेको छ ।"
अवैध प्लानिङमा स्थानीय तहको प्रश्रय,"(भक्तपुर)  चाँगुनारायण नगरपालिका५ छालिङका मुडोल र कालिटारलाई छुट्याउने खहरे खोला पुरेर जग्गा व्यवसायीले दैनिक चारवटा डोजरएक्स्काभेटर चलाइरहेका छन् । आफ्नो जग्गा सम्याएर प्लानिङ गर्नका लागि व्यवसायीले खोला अतिक्रमण गरेका हुन् । त्यस्ता जग्गा प्लानिङ रोक्नुपर्ने चाँगुनारायण नगरपालिका नै यतिबेला सडक स्तरोन्नति एवं करिडोर निर्माणको नाममा सोही प्लानिङलाई फाइदा हुने गरी ३० लाख रुपैयाँको योजनामा खहरे खोलामा ह्युम पाइप बिछ्याउन थालेको छ । छालिङ चाकटुका स्थानीयले भने अध्ययनबिना खहरे खोलामा करिडोर बनाउन लागेको भन्दै विरोध गरेका छन् । खोलाको सिमांकन नै भएको छैन, हचुवाको भरमा करिडोर निर्माण गर्ने भन्दै ह्युम पाइप बिछ्याउन थालिएको छ, स्थानीय हरिबहादुर चाकटुले भने, एकतर्फी रूपमा उपभोक्ता समिति गठन गरेर प्लानिङलाई लाभ मिल्ने गरी योजना ल्याएको छ । नगरपालिकाले स्थानीयको विरोध हुँदाहुँदै पनि चाँगु पिच सडकबाट दीप सरस्वती स्कुल हुँदै विन्ध्यावासिनी मन्दिर वासुकी नागस्थान हुँदै चाकटु टोल जाने बाटो स्तरोन्नति शीर्षकमा १५ लाख रुपैयाँ र चाँगु पिचबाट दीप सरस्वती स्कुल हुँदै नयाँ करिडोर ह्युम पाइप राख्ने शीर्षकमा १५ लाख रुपैयाँ गरी ३० लाखको योजना ल्याएको हो । उक्त खहरेकै पानीले छालिङका स्थानीयले खेतबारीमा सिँचाइ गर्दै आएका छन् । खोलामा ह्युम पाइप बिछ्याएपछि सिँचाइ गर्न नपाउनेमा स्थानीय चिन्तित छन् । हाम्रो रोजीरोटी भनेकै खेतीपाती हो, खोलामा ह्युम पाइप बिछ्याएपछि स्थानीयले पानीको उपभोग कसरी गर्ने ? स्थानीय कृष्णप्रसाद चाकटुले भने, स्थानीयको सहमतिबिना ह्युम पाइप बिछ्याउन पाइँदैन । स्थानीय बासिन्दाले खोला प्रभावित हुने गरी जथाभावी डोजर चलाउन नपाउने, ह्युम पाइप राख्न नपाउने भन्दै नगरपालिका घेराउसमेत गरेका छन् । नगरपालिकाले स्थानीयको भावनाअनुकूल काम गर्न र योजनाको काम रोक्न भने पनि काम नरोकेको स्थानीय बताउँछन् । भक्तपुरका अन्य स्थानमा पनि स्थानीय तहबाटै अवैध र अनियन्त्रित प्लानिङलाई प्रश्रय दिइएको छ । चाँगुनारायण८ सुडाल पात्लेवन स्विटी खोला अतिक्रमण गरेर पर्खाल लगाइएको छ । खोलाको बहाव क्षेत्रमै पर्खाल लगाएर प्लटिङ गर्दा पनि स्थानीय तह, काठमाडौं उपत्यका विकास प्राधिकरण जिल्ला आयुक्तको कार्यालय मौन छ । जग्गा कारोबारीले जग्गा प्लानिङको स्वीकृति नै नलिई आफूखुसी खोला मिचेर जथाभावी डोजर चलाएको छ । खोलामा करिब १५ फिटभन्दा अग्लो पर्खाल नै लगाएको छ । ठूली ब्रम्हायणी मन्दिर, स्विटी खोला क्षेत्रको पुरानो पँधेराको ख्याल नगरी सार्वजनिक भूमि दोहन भइरहेको छ । काठमाडौं उपत्यका विकास प्राधिकरण जिल्ला आयुक्तको कार्यालय भक्तपुरले अनधिकृत रूपमा प्लानिङ भएको भन्दै ९२ स्थानको प्लानिङको विवरण सार्वजनिक गरेको छ । स्थानीय तह निर्वाचन २०७४ पछि चाँगुनारायण र सूर्यविनायकमा जनप्रतिनिधिकै आडमा जग्गा कारोबारीले जथाभावी डोजरएक्स्काभेटर चलाइरहेका छन् । हामीभन्दा शक्तिशाली व्यवसायी छन्, सम्बन्धित ठाउँमा भएर पनि टुलुटुलु हेरेर बस्न बाध्य भयौं, निवर्तमान सूर्यविनायक नगर उपप्रमुख जुना बस्नेतले भनिन्, स्थानीय तहलाई पत्तो नदिई माथिल्लो निकायबाट स्वीकृति लिई डाँडा खोस्रिरहेको छ । नगरपालिकाहरू भने अवैधानिक रूपमा प्राकृतिक संरचनाको ख्याल नगरी बनेको प्लानिङलाई मान्यता नदिएको भन्दै मौन बसिरहेको छ । विकास प्राधिकरण पनि अनधिकृत प्लानिङको विवरण सार्वजनिक गरेर चुप लागेको छ । अव्यवस्थित र अवैधानिक रूपमा जग्गा खण्डीकरण भइरहेको सूचना प्राप्त भयो, सोही आधारमा अनुगमन गर्र्यौं । योजना स्वीकृति नलिई जग्गा प्लानिङ गरेको पाइएकाले सूचना सार्वजनिक गरेको हो, प्राधिकरण भक्तपुरका जिल्ला आयुक्त कृष्ण महर्जनले भने, सूचना सार्वजनिक गर्नु नै कारबाहीको प्रक्रिया थालिनु हो । नियमपूर्वक योजना स्वीकृति नलिई प्लानिङ गर्ने र योजना स्वीकृतिको प्रक्रियामा नआउनेको जग्गा रोक्का तथा जरिवानाको व्यवस्था छ । जग्गा रोक्काका लागि सर्वेक्षण भइरहेको र सर्वेक्षणपछिको प्रतिवेदन तयारी अवस्थामा रहेको महर्जनले बताए । विकास प्राधिकरणलाई कित्ता नम्बर पहिल्याउनै सकस भएको समेत उनले बताए । २०७४ पछि भक्तपुरमा ३३ वटा प्लानिङले मात्र प्लानिङ परमिट लिएको विकास प्राधिकरणले जनाएको छ ।यो समस्या भक्तपुरमा मात्र सीमित छैन काठमाडौं र ललितपुर जिल्लाका डाँडाहरूमा पनि यत्रतत्र डोजर चलिरहेका छन् । अधिकांश ढिस्काहरू खोस्रिएर फुस्रो बनाइएका छन् । भिरालो जग्गा होस् वा खोला, वन, राजकुलो, सडकको ख्याल नगरी अचाक्ली रूपमा जग्गा व्यापारीले अव्यवस्थित प्लानिङ गरिरहेको छ । स्थानीय तह निर्वाचनपछि अनधिकृत रूपमा भूमि दोहन बढेको छ । विकास प्राधिकरण ललितपुरले गोदावरी, महालक्ष्मी नगरपालिका र ललितपुर महानगरपालिका क्षेत्रभित्र सञ्चालित ७३ वटा जग्गा प्लानिङ मापदण्डविपरीत पाइएकाले खरिदकर्तालाई सचेत गराउन सूचना सार्वजनिक गरेको छ तर, डोजर चल्न छोडेको छैन । विकास प्राधिकरण ललितपुरमा १०४ वटा योजनाले जग्गा प्लटिङको स्वीकृति लिइएको छ, बाँकी मापदण्डविपरीतको भएको जिल्ला आयुक्त जगदीशकृष्ण लामिछाने बताउँछन् । विकास प्राधिकरण काठमाडौं आयुक्तको कार्यालयसँग आफ्नो क्षेत्राधिकारभित्र केकति प्लानिङ अवैधानिक छ भन्ने तथ्यांकसमेत छैन । अनुगमन, सर्वेक्षण गर्ने जनशक्ति हामीसँग छैन, सीमित साधनस्रोतले अध्ययन गर्न सम्भव नहुँदो रहेछ, काठमाडौं विकास प्राधिकरणका आयुक्त दिनेशकृष्ण पोतेले भने, कति प्लानिङ अवैधानिक छ भन्ने तथ्यांक कार्यालयसँग छैन तर, अधिकांश नयाँ जग्गा खण्डीकरण अव्यवस्थित र अवैधानिक छ । संयुक्त आवास, सामूहिक आवास र घडेरी विकास गर्ने डेभलपर्सहरूले निर्माणसम्बन्धी मापदण्ड २०६४ अनुरूप अनिवार्य योजना स्वीकृति लिनुपर्ने प्रावधान रहेको छ । तर, स्वीकृति नलिई प्लानिङ गरिरहेको पाइएकाले कार्यालयको ध्यानाकर्षण भएको उनले बताए । सम्बन्धित स्थानीय तहहरूले प्लानिङ क्षेत्रको घर, बाटो सिफारिस दिँदासमेत प्राधिकरणको स्वीकृति लिएको भए मात्र दिन अनुरोधसहितको सूचना जारी गरेको पोते बताउँछन् । मालपोत तथा नापी कार्यालयले व्यक्तिले जग्गा किनबेच र कित्ताकाट गर्दा स्वीकृति भएकालाई मात्र कित्ताकाट गरिदिन प्राधिकरणको सुझाव छ, उनले भने । विकास प्राधिकरण सूचना निकालेर पन्छिरहेको अवस्थामा जग्गा व्यवसायीले डाँडापाखा, भिरालो, खेतीयोग्य जग्गामा डोजर चलाउन छोडेका छैनन् । अनियन्त्रित रूपमा प्राकृतिक संरचना नै बिग्रिने गरी जग्गा खण्डीकरण गर्दा भविष्यमा दुर्घटना निम्तिने जानकार बताउँछन् । कुनै अध्ययनसर्वेक्षण नै नभई जथाभावी भूमि दोहन भइरहेको छ, प्रकृतिले धान्नै नसक्ने गरी मेसिनको प्रयोगमा खण्डीकरण बढेको छ, विपद् जोखिम व्यवस्थापन विज्ञ तथा पूर्व शिक्षामन्त्री डागंगालाल तुलाधरले भने, प्रकृतिप्रतिको अतिक्रमणले विपद्को अवस्था सिर्जना हुन्छ । हामी सचेत हुन जरुरी छ । ठूल्ठूला प्लानिङहरू बनाउँदा त्यस क्षेत्रको विस्तृत परियोजना रिपोर्ट, प्रारम्भिक वातावरणीय परीक्षण आवश्यक भएको उनी बताउँछन् । हाल भइरहेको प्लानिङमा कुनै अध्ययनसर्वेक्षण भएको पाइँदैन ।"
आचारसंहिता उल्लंघन गर्दै चुनावी प्रचार,"(काभ्रेरामेछाप)  काभ्रे र रामेछापमा दलहरूले आचारसंहिताविपरीत माइकिङ, मोटरसाइकल र्याली, कानुनले तोकेभन्दा बढी संख्या र ठूलो आकारको झन्डा, ब्यानर, ब्याचलगायत प्रचार सामग्री प्रयोग गरिरहेका छन् । उम्मेदवारले मनोनयन दर्ताका बेलामा पनि बाजागाजा, तुल, ब्यानरसहित शक्ति प्रदर्शन गरेका थिए । निर्वाचन आचारसंहिता, २०७८ ले उम्मेदवारको कार्यालयमा कपडामा बनाइएको ३ फिट लम्बाइ र ३ फिट चौडाइ भएको दलको झन्डा र चुनाव चिह्न राख्न पाइने भनेको छ । काभ्रेका मुख्य निर्वाचन अधिकृत मोहनराज भट्टराईका अनुसार आचारसंहिताले गर्न पाइने भनेका बाहेकका सबै काम गर्न नपाइने हुन् । गाडी, मोटरसाइकलसहितको र्याली, दलको झन्डा वा उम्मेदवारको चिह्नको तोरण बनाई प्रदर्शन गर्न, गराउन नहुने आचारसंहितामा उल्लेख छ । आचारसंहितामा निर्वाचन चिह्न अंकित क्याप, ज्याकेट, कमिज, मास्क, लकेट, झोला र कुनै पनि पहिरन प्रयोग गर्न नहुने भनेको भए पनि त्यसको पालना भएको छैन । एमाले जिल्ला अध्यक्ष अशोक व्याञ्जू आचारसंहिता कार्यान्वयनका लागि आफू पूर्ण प्रतिबद्ध रहेको बताउँछन् । एमालेका तर्फबाट धुलिखेल नगर उपप्रमुखका प्रत्याशी लालतारा अधिकारीले आयोगले तोकेकै संख्या र आकारमा झन्डाको प्रयोग गरेको दाबी गरिन् । सरकारी, सार्वजनिक स्थानमा प्रचार सामग्री राख्ने गरेका पनि छैनौं, आचारसंहिताको पालना नै गर्छौ, उनले भनिन् । कांग्रेसका तर्फबाट बनेपा नगर प्रमुखका प्रत्याशी शान्तिरत्न शाक्य आचारसंहिताका केही प्रावधान अव्यावहारिक भए पनि पालना गर्ने प्रतिबद्धता व्यक्त गर्छन् । मुख्य निर्वाचन अधिकृत भट्टराईले आचारसंहिता पालना गर्नु सबैको दायित्व भएको भन्दै सूक्ष्म अनुगमन पनि भइरहेको बताए । रामेछापमा उम्मेदवारले चुनाव प्रचारप्रसारका लागि आचारसंहिताविपरीत पार्टीका ठूलाठूला झन्डा जताततै गाडेका छन् । व्यक्तिका घर र सार्वजनिक स्थानमा पार्टीका झन्डा गाड्न नपाइने आचारसंहितामा उल्लेख भएपछि रूख, दोबाटो, सडक र डाँडाहरूमा दलहरूले पार्टी र चुनाव चिह्न अंकित झन्डा गाडेका हुन् । निर्वाचन आचारसंहिताले प्रचारका सिलसिलामा सभाबाहेक साउन्ड सिस्टमको प्रयोगलाई निषेध गरेको छ । तर अधिकांशले साउन्ड सिस्टम र माइक गाडीमा हालेर चुनाव प्रचार गरिरहेका छन् । यसैगरी स्टिकर, चुनाव चिह्न अंकित लोगो, ब्याज लगाएर सार्वजनिक स्थानमा घुम्ने कार्यकर्ताले भोट मागिरहेका छन् ।जिल्ला निर्वाचन अधिकृत मधुकर साहले निर्वाचन आचारसंहिताको उल्लंघनका घटना छिटफुट रूपमा भएको पाइएको बताए । बिहीबार लिखु तामाकोसी गाउँपालिकामा पुगेका साहलगायतको टोलीले आचारसंहिताविपरीतका प्रचार कार्य भएको पाइएकाले त्यसलाई नियन्त्रणमा लिएको बताए । उनले राजनीतिक दलका अगुवासँग यसबारेमा छलफलसमेत भएको जानकारी दिए । साहका अनुसार आचारसंहिता अनुगमनका लागि हरेक स्थानीय तहमा अनुगमन समिति हुन्छ । उक्त समितिले जिल्लामा प्रतिवेदन दिएको अवस्थामा कारबाही प्रक्रिया अघि बढाइन्छ । निर्वाचन कानुनमा आचारसंहिता उल्लंघन गर्नेलाई जरिवाना र कैद गर्नेसम्मको कारबाही हुने साहले बताए ।"
तीन दलित महिला सदस्य निर्विरोध,भक्तपुर (कास) भक्तपुर र मध्यपुर थिमि नगरपालिकामा ३ दलित महिला सदस्य निर्विरोध निर्वाचित भएका छन् । भक्तपुर५ मा नेमकिपाको तर्फबाट सरिना द्यौला र वडा १० मा नेमकिपाकै विष्णुमाया कामी निर्विरोध निर्वाचित भएका हुन् । मध्यपुर थिमि५ को दलित महिला सदस्य पदमा कांग्रेसकी लक्ष्मी देउला (पोडे) निर्विरोध भएकी छन् । स्थानीय तह निर्वाचन ऐन २०७३ को दफा २५ बमोजिम एकल उम्मेदवारी परेका उम्मेदवार निर्विरोध भएको जिल्ला निर्वाचन कार्यालय भक्तपुरका सूचना अधिकारी भीमबहादुर बीसीले बताए ।
गत निर्वाचनको लेखाजोखा गर्दै दलहरू,"(मकवानपुर)  निर्वाचनमा दलहरू होमिएसँगै अघिल्लो चुनावको समीक्षा थालेका छन् । हेटौंडा उपमहानगरपालिकामा सत्तारूढ गठबन्धन र नेकपा एमालेबीच तीव्र प्रतिस्पर्धा हुने प्रारम्भिक संकेत देखिएको छ । गत निर्वाचनमा हेटौंडमा कांग्रेस र माओवादी केन्द्रबीच गठबन्धन भएको थियो । एमाले र राप्रपा एक्लाएक्लै निर्वाचनमा होमिएका थिए । कांग्रेस र माओवादीको गठबन्धनलाई पाखा लगाउँदै एमालेबाट प्रमुख र उपप्रमुख विजयी भए । प्रमुखमा हरिबहादुर महतले कांग्रेसका उम्मेदवार आनन्दराम पराजुलीलाई ६ सय १५ मतान्तरले पराजित गरेका थिए । महतले २३ हजार १ सय २४ र पराजुलीले २२ हजार ५ सय ९ मत ल्याएका थिए । उपप्रमुखमा एमालेकी मीनाकुमारी लामाले २३ हजार ४ सय ३७ र माओवादी केन्द्रका बलराम बलले १७ हजार ११ मत ल्याएका थिए । प्रमुखमा पराजुलीले पाएको मतमा ७ हजार ४ सय र उपप्रमुखमा बलले पाएको मतमा करिब ९ हजार मत बदर भएको थियो ।अहिले सत्तारूढ गठबन्धन बदर मतलाई कसरी न्यूनीकरण गर्न सकिन्छ भनेर आन्तरिक तयारी गरिरहेको छ । एमाले आफ्नो मतलाई सुरक्षित गर्ने तरखरमा देखिन्छ । अहिले पनि गठबन्धन भएका कारण आफ्नो मत सुरक्षित राख्न सके सजिलै चुनाव जितिने आकलन एमालेको छ । एमाले जिल्ला अध्यक्ष एकालाल श्रेष्ठ चुनाव सजिलै जित्ने दाबी गर्छन् । कांग्रेस सभापति बुद्ध लामा गठबन्धन कसरी बन्यो भनेर जनता जानकार भएका कारण सोहीअनुसार मतदान हुनेमा ढुक्क देखिन्छन् ।एमाले विभाजनपछि नेकपा एस रोजेकी उपप्रमुख मीना लामा यसपटक गठबन्धनबाट उम्मेदवार बनेकी छन् । कांग्रेसबाट राजेश बानियाँ उपप्रमुखको उम्मेदवार छन् । गठबन्धनले अघिल्लो निर्वाचनमा कांग्रेस र माओवादी मात्र मिलेको अवस्थामा झिनो मतान्तरले पराजित भएको र धेरै मत बदर भएकाले यसपटक चार दलबीच गठबन्धन भएको अवस्थामा करिब १० हजार मतान्तरले प्रमुख, उपप्रमुखमा विजयी हुने दाबी गरिरहेको छ । नेकपा एमालेबाट प्रमुखका उम्मेदवार बनेका संविधानसभा सदस्य अनन्त पौडेल र उपप्रमुखको उम्मेदवार अनेम संघ नेतृ सुमित्रा काफ्ले सहजै जित हात पार्ने भन्दै चुनावी एजेन्डासहित निर्वाचनमा होमिएका छन् ।"
बस्ती जोखिममा पार्ने ढुंगा फुटाइयो,"नुवाकोट (कास) भूकम्पले हल्लाएपछि बस्तीमा झर्ने जोखिम बढेको विशाल ढुंगालाई नेपाली सेनाले फुटाएको छ ।दुप्चेश्वर गाउँपालिका१ नेगीको बस्तीमाथिको उक्त ढुंगा सेनाले अप्रेसन दुप्चेश्वर संचालन गरेर फुटाएको हो । बिहीबार सेनाले ढुंगा फुटाएर नेगी बस्तीलाई जोखिम हुनबाट जोगाएको निवर्तमान गाउँपालिका अध्यक्ष योविन्द्रसिं तामाङले बताए । ढुंगा फुटाउन देवीघाटस्थित जबरजंग गणका सेना खटिएका थिए । नेगीबस्तीमा ४७ धुरी र एक आधारभूत विद्यालय छ । उक्त बस्तीभन्दा पाँच सय मिटरमाथि पल्सङ नामक उक्त ढुंगा बस्तीमा खस्ने अवस्थामा थियो । जोखिम बढेपछि गत वर्ष नै जिल्ला विपद् व्यवस्थापन समितिलाई स्थानीयवासी र गाउँपालिकाले हटाइदिन अनुरोध गरेका थिए । दबिएको उक्त ढुंगा २०७२ को भुकम्प र परकम्पले डगमगाएको थियो । घरमाथि ढुंगा खसेर झर्ने त्रास हटेको स्थानीय लालबहादुर तामाङले बताए । यसअघि वर्षात्को समयमा ढुंगो खस्ने डरले गाउपालिकाले स्थानीयलाई सुरक्षित् स्थानमा राखेको थियो । उक्त ढुंगा फुटाउनका लागि संघीय सरकार, प्रदेश सरकार र दुप्चेश्वर गाउपालिकाले खर्च बेहोरेका थिए । एयर कम्प्रेसर हेलिकोप्टरमार्फत विभिन्न उपकरण तथा सामग्रीमार्फत उक्त ढुंगा फुटाउन सेनालाई दुई महिना लागेको थियो ।"
महिला प्रतिनिधित्वमा प्रतिगमन,"स्थानीय तहको पहिलो कार्यकालमा ४१ प्रतिशत महिला जनप्रतिनिधि बन्न सफल भए । यसपालि त महिला उम्मेदवार नै ३८ प्रतिशत मात्र छन् । महिला जनप्रतिनिधिको संख्या अझ कम हुने निश्चितै छ । उम्मेदवारी दर्ताअघि दलहरूले गठबन्धन गर्दा महिला प्रतिनिधित्व घट्ने आशंका व्याप्त थियो, जुन अहिले वास्तविकतामा परिणत भएको छ । संवैधानिक अनुशीलनका क्रममा निरन्तर अघि बढ्नुको सट्टा राजनीतिक दलहरूले हिँड्दै छ, पाइला मेट्दै छ शैली अनुसरण गरेका छन् । संवैधानिक भावनाको खिलाफमा दलहरूले प्रदर्शन गरेको यो चरित्र आफैंमा प्रतिगमन हो । संविधानले समानुपातिक, समावेशी र सहभागितामूलक सिद्धान्तका आधारमा समतामूलक समाज बनाउने परिकल्पना गरेको छ । सोही अनुरूप राज्य संरचनामा महिला सहभागिता सुनिश्चित गर्न बनेको स्थानीय तह निर्वाचन ऐनको दफा १७(४) ले राजनीतिक दलले स्थानीय तहका अध्यक्ष र उपाध्यक्ष वा प्रमुख र उपप्रमुख पदमा उम्मेदवारी दिँदा ५० प्रतिशत महिला हुनैपर्ने बाध्यात्मक व्यवस्था गरेको छ । वडामा पनि एक जना खुलाबाट महिला र एक जना दलित महिला अनिवार्य गरिएको छ । यही व्यवस्थाको प्रतिफलस्वरूप स्थानीय तहमा व्यापक महिला सहभागिता सुनिश्चित भएको हो । परन्तु यसपालि भने ऐनको १७(४) मै भएको तर दलले एक जना मात्र उम्मेदवारी दिएमा यो प्रावधान लागू हुनेछैन भन्ने छिद्रलाई दुरुपयोग गरेर गठबन्धन गरेका दलहरूले प्रमुख दुई पदमा प्रायः पुरुषलाई नै प्राथमिकतामा राखेका छन् । भागबन्डा मिलाउने नाममा दलहरूले कतिपय पालिकाहरूमा प्रमुखउपप्रमुख र अध्यक्षउपाध्यक्ष दुवैमा पुरुष ल्याएका हुन् । लैंगिक प्रतिनिधित्वप्रति दलहरू साँच्चिकै संवेदनशील हुन्थे भने, उनीहरूले संविधानको मर्मलाई पछ्याउँथे, कानुनमा भएको एउटा छिद्रको यसरी दुरुपयोग गर्दैनथे । गठबन्धन नै गरे पनि उनीहरूले मुख्य दुईमध्ये एउटा पदमा महिलालाई टिकट दिन्थे । आखिर, नागरिक समाज तथा सार्वजनिक वृत्तले गठबन्धन नै गरे पनि महिला प्रतिनिधित्व कम हुनु हुन्न भनेर निरन्तर खबरदारी गरिरहेकै थिए । निर्वाचन आयोगले पनि उम्मेदवारीपूर्व यो विषयमा ध्यानाकर्षण गराएको थियो, दलहरूकै दबाबका कारण हुनुपर्छ, उसले अन्तिमसम्म अडान लिइरहन भने सकेन । निर्वाचन प्रक्रिया अघि बढिसकेको भन्दै सर्वोच्च अदालतले पनि यसबारे परेको रिटमा अन्तरिम आदेश दिन अस्वीकार गरेको छ । खासमा महिला प्रतिनिधित्वलाई गम्भीरतापूर्वक लिने दायित्व दलहरू स्वयंको हो । संविधानको मर्म अनुरूप चल्न बाहिरबाट जति नै दबाब दिइए पनि अन्ततः दलका सीमित व्यक्तिहरूको इच्छाशक्ति नै नभएपछि कसैको केही लाग्दैन । उल्लेख गरिरहनु परोइन, नियमकानुनले नै किटेको हकमा बाहेक महिला प्रतिनिधित्वको सवालमा दलहरू संकुचित छन् । अघिल्लो स्थानीय तहमा, अध्यक्ष र उपाध्यक्ष वा प्रमुख र उपप्रमुख पदमा महिलालाई ल्याउनैपर्ने भएपछि दलहरूले अध्यक्ष र प्रमुखको उम्मेदवारीमा पुरुषलाई प्राथमिकतामा राखेका थिए, धेरै महिलालाई उपाध्यक्ष र उपप्रमुखमै खुम्च्याएका थिए । यसपालि गठबन्धन गरेका पालिकामा तिनै उपाध्यक्ष र उपप्रमुख पद पनि खोसिएका छन् । पहिलो कार्यकालमा २ प्रतिशत महिला पालिकाप्रमुख र १ प्रतिशत वडाध्यक्ष भएका थिए भने ९३ प्रतिशत महिला उम्मेदवारले उपप्रमुख र उपाध्यक्षको जिम्मेवारी पाएका थिए । अहिले पनि गठबन्धन नभएका पालिकामा समेत प्रमुखअध्यक्ष र वडाध्यक्षजस्ता निर्णायक पदमा महिला उम्मेदवारी पुरुषका तुलनामा निकै कम छ । दलहरूले महिलाको राजनीतिक सीपक्षमता अभिवृद्धि गराउँदै उम्मेदवारी दर्ताका लागि प्रोत्साहन गर्नु जरुरी छ । स्थानीय तहको अनुभव बटुलिसकेका महिला जनप्रतिनिधिको यथोचित कार्यमूल्यांकन गरी माथिल्लो जिम्मेवारी दिइनुपर्ने हो । आरक्षणबाहेकका कार्यकारी पदमा पनि समाजको विविधता झल्कने गरी दलहरूले समानुपातिक सहभागिता सुनिश्चित गर्नुपर्ने हो । तर कानुनले नै अनिवार्य गरेको व्यवस्था जोगाउनुपर्ने परिस्थिति बन्नुले कतै दलहरू समाजलाई पछाडि फर्काउन त उद्यत छैनन् भन्ने आशंका जन्माएको छ । स्थानीय तह निर्वाचनका लागि दलहरूभित्रै उम्मेदवार छनोटका समिति बनेका थिए, तर त्यहाँ महिला प्रतिनिधित्व निकै कम थियो, जसले गर्दा महिला मुद्दामाथि छलफल हुन सकेन । उम्मेदवार छनोटमा मात्र होइन, दलहरूको आन्तरिक संरचनामा पनि पितृसत्तात्मक सोच हावी छ, जसले महिलालाई राजनीतिमा अघि बढ्नबाट रोकिरहेको छ । दलभित्र विद्यमान व्यक्तिकेन्द्रित संरचनाले पनि समानुपातिक समावेशी सिद्धान्त व्यवहारमा लागू गर्न दिएको छैन । जसरी हुन्छ निर्वाचन जित्ने, त्यसका लागि मोटो रकम खर्च गर्न सक्ने उम्मेदवार उठाउने नीति दलहरूले अख्तियार गरेका छन् । शासनसत्तामा पुग्ने यो शैलीले राज्य संरचनामा महिला र अन्य समुदायको समानुपातिक प्रतिनिधित्वलाई बेवास्ता गरेको छ, जुन लोकतान्त्रिक व्यवस्थाका लागि सुखद संकेत होइन ।उता, दलित महिलाका लागि आरक्षित कतिपय सिटमा त उम्मेदवारी नै पर्न सकेको छैनÙ दलहरूले कानुन बमोजिम जनतहमा जागृति अभिवृद्धि गर्न र सम्बन्धित समुदायका महिलामाझ पुगेर उम्मेदवार छनोट गर्न नसक्नुको परिणति हो यो । संविधानले परिकल्पना गरेको समानुपातिक प्रतिनिधित्वको मर्म अनुरूप दलहरू नचले समावेशी लोकतन्त्रको भविष्य सुरक्षित हुँदैन । तसर्थ, पहिलो त समाजलाई अगाडि डोर्याउन दलहरू स्वयंको रूपान्तरण आवश्यक छ, उनीहरूको निर्णय प्रक्रियामा समाजको बृहत् सहभागिता सुनिश्चित गरिनुपर्छ । आजको भोलि नै सम्भव नभए पनि हामीले अंगीकार गरेको लोकतान्त्रिक व्यवस्था र संविधानको पालनाका निम्ति यसो गर्नु अपरिहार्य छ । तत्कालका लागि भने दलहरूबाट ऐनको खुकुलो प्रावधान दुरुपयोग हुनबाट रोक्न सरकार र संसद्ले कानुनै संशोधन गरेर महिलाको अधिकार नखोसिने व्यवस्था गर्नु अनिवार्य छ ।"
दुई दिन बिदाको असर,"जेठ १ देखि लागू हुनेगरी सरकारले शिक्षण संस्था र निजामती कर्मचारीका लागि हप्ताको दुई दिन छुट्टी दिने निर्णय गरेको छ । श्रीलंकाको दुर्गति देखेर इन्धन कटौतीको ध्येय लिई सरकारले देखाएको आँट, अठोटलाई सराहना नगरिरहन सकिँदैन । तथापि बिहान ९ः३० बजेदेखि सरकारी कार्यालय, विद्यालय सञ्चालन गर्नुपर्ने प्रावधान विकासको दौडमा होमिएका अन्य मुलुकका निम्ति हास्यास्पद, अवाञ्छित बन्न सक्ने देखिन्छ । कार्यालय समय ९ः३० या १०ः०० बजे हुनुमा तात्त्विक अन्तर देखिँदैन । ९ः३० बजेको प्रावधानले घरको दाल, भात, तरकारी छोड्न नपर्ने, हतारिँदै १० वजे अफिस पुग्दा पनि कसैले केही नभन्ने सोच राखेर सरकारका सीमित पदाधिकारीको मिलेमतोमा मुलुकलाई घाटा परे परोस्, अन्तर्राष्ट्रिय प्रचलन भाँडमा जाओस्, दुनियाँभर कार्यालय पुग्ने समय ८ः०० बजे भए पनि आफ्नो भाते खानपान छोड्दैनौं, हामी हाकिमलाई कसले के गर्न सक्छ ? भन्नेजस्तो संकुचित शैलीमा हचुवा तालले ९ः३० को समय तोकेकोजस्तो देखिन्छ । यद्यपि दुईदिने बिदाका आयाम अनगिन्ती छन् ः यो प्रचलनलाई निरन्तरता दिँदा आन्तरिक पर्यटन उल्लेख्य रूपमा वृद्धि हुने, नजिक घर हुनेहरूको पारिवारिक भेटघाटले निरन्तरता पाउने, ग्रामीण क्षेत्रमा चहलपहल बढ्ने विषयलाई नकार्न सकिँदैन । बिहानैदेखि परिवार चलायमान बन्ने, अन्तर्राष्ट्रिय तादात्म्यता कायम रहने, विद्यार्थी लगायत धेरै व्यक्तिलाई तनाव कम गर्न मनोरञ्जनात्मक गतिविधिमा संलग्न रहन मौका मिल्ने सन्दर्भलाई उल्लेख्य मान्नुपर्छ । गृहिणीहरूलाई घरको काम गर्न बढी समय मिल्ने, टेकआवे, फास्टफुट को उपयोग, खाजा, खाना खुवाउने पसलको व्यापार व्यवसाय बढ्ने लगायत फाइदा अनगिन्ती छन् । दुईदिने बिदाबाट विद्यार्थीको पढाइमा पनि नकारात्मक असर पर्ने देखिँदैन । अहिलेको घोकन्ते विद्या, किताबको भारी, अहोरात्र कछेटेर पढाउने प्रचलनले कतिपय विद्यार्थी घरको न घाटको बन्न पुगेको यथार्थ हामीले बिर्सनुहुँदैन । अन्य मुलुकले दुईदिने बिदा लागू गर्दै स्मार्ट प्रणाली लाई निरन्तरता दिएर के गुमाएका छन् ? पुरातन सोच, शैली नछोडी कर्मचारी, विद्यार्थीलाई हप्तामा छ दिन रगडेर हामीले के कुरा कमाएका छौं ? भुवनेश्वर शर्मा, चन्द्रागिरि२, काठमाडौंपछिल्लो समय अर्थतन्त्र संकटतर्फ लागेको तथ्य सार्वजनिक भइरहँदासमेत सरकारले एकपछि अर्को गलत निर्णय गरिरहेको छ । विगत तीन महिनादेखि बैंकमा पैसा छैन । अर्थतन्त्रको सूचकांक नकारात्मक छन् । यस्तोमा विदेशी मुद्रा बचाउने नाममा सरकारले अर्को गलत निर्णय गरेको छ । सरकारी कार्यालय र विद्यालय हप्ताको दुई दिन बन्दा गर्दा सेवागाह्री र विद्यार्थी मर्कामा पर्ने निश्चत छ । ३६५ दिनमा आधी दिन त घोषित बन्द हुन्छन्, हाम्रोमा । त्यसमा हप्ताको थप एक दिन विद्यालय बन्द गर्ने निर्णय अत्यन्तै गलत छ । विद्यालयले इन्धन धेरै प्रयोग गर्दैनन्, बरु राज्यको ढुकुटीबाट कर्मचारी तथा नेताहरूले इन्धन लिन्छन् । यही दैनिकको यस सम्बन्धीको समाचारमा ३५ हजार विद्यालयमध्ये २७ हजार विद्यालयसँग सवारी साधन नै नभएको उल्लेख छ । त्यहाँ अध्ययन गरिरहेका ५६ लाख विद्यार्थी अब घरै बस्नुपर्ने ? सरकार किन सधैं कार्यान्वयन नै नहुने निर्णय गर्न हतार गर्छ ? यता माफियाको दवाबमा वार्षिक १५ अर्ब रुपैयाँ बाहिरिने गरी सवारी आयात भने खुला राख्ने ? यो कस्तो निर्णय हो ? यस्तै निर्णय गर्ने सरकारी रवैया अर्थतन्त्रको यो बिग्रँदो अवस्थाको जिम्मेवार हो । रामकृष्ण बराल, जोरपाटी५, काठमाडौं"
मतदाता पनि सुध्रिऊँ,"देशैभरि दलहरूको स्थानीय चुनावलक्षित कार्यक्रम चलिरहेको छ । उम्मेदवारहरू जनताका घरघर पुग्न थालिसकेका छन् । पाँच वर्षअघि चुनाव जितेका जनप्रतिनिधिहरू पनि फेरि चुनाव जिताउन भन्दै टोलटोलमा पुगिरहेका छन् । नयाँ अनुहार पनि उत्तिकै संख्यामा उम्मेदवार बनेका छन् । समय बदलिएको छ, मानिसका सोच र विचार पनि बदलिएका छन् । अब पनि पुरानै ढर्रा र शैलीमा राजनीति चल्नेवाला छैन । जनता नेताका झुठा चुनावी आश्वासनमा फस्नेवाला छैनन् । आफूले जितेमा पाँच वर्षमा केके गर्ने हो त्यसको स्पष्ट खाका तथा रोडम्याप नलिई घरदैलोमा फगत भोट माग्न आउने उम्मेदवारलाई अर्कोपल्ट तयारीका साथ आउनू भन्दै आँगनबाटै बिदा गरौं । जिम्मेवार मतदाताले अब यति भन्ने आँट राख्नैपर्छ । यसो गर्दा उम्मेदवार पनि मतदाताप्रति थप जिम्मेवार हुन्छन् । दोहोरिएर आउने उम्मेदवारलाई गत कार्यकालमा केके गर्नुभयो भनेर अवश्य सोधौं । प्रश्न गर्न नडराऊँ । यही अवस्थामा नेता सुध्रिने छाँटकाँट छैन, मतदाता नै सुध्रिऊँ । स्थानीय सरकार जनतासँग प्रत्यक्ष जोडिने निकाय हो त्यसैले आफ्ना प्रतिनिधि छान्दा दलभन्दा माथि उठ्नु आवश्यक छ । विगतमा जनप्रतिनिधिहरू भ्रष्ट भएर जनताले दुःख पाएको हामीले भुलेका छैनौं । एक पटकको गल्तीले पाँच वर्ष पछुताउनुपर्छ, त्यसैले हाम्रालाई होइन राम्रालाई रोजौं । दलको कार्यकर्ता भएर मात्र होइन, आमनागरिक भएर पनि एक पटक सोचौं । आफ्ना सन्तति र तिनको भविष्यबारे पनि सोचौं । मतदान गर्दा लोभलालचमा नपरी आफ्नो विवेक प्रयोग गरौं । विगतमा पटकपटक भोगिसकेकालाई भन्दा केही नयाँ सोच, विचार र कार्ययोजना बोकेर आएका अनुहारलाई आफ्नो प्रतिनिधि रोजौं । नेताबाट पैसा र भोजभतेर होइन, विकास खोजौं । दीपक थपलिया, शिवपुरी८, थानापती, नुवाकोटस्थानीय चुनाव २०७९ को दौडका प्रत्याशीहरूको टुंगो लागिसकेको अवस्थासम्म दल र उम्मेदवारहरू निकै सकसपूर्ण अवस्थाबाट गुज्रिए । चुनावका मुख्य प्रत्याशी पाँचदलीय गठबन्धन र नेकपा एमालेका उम्मेदवारहरूविरुद्ध सम्बन्धित दलभित्रैका स्वतन्त्र उम्मेदवारहरूलाई दलको विज्ञप्ति, लालच र धम्कीबाट फिर्ता गराइएको छ । यद्यपि शासकीय अधिकारबाट कुनै पनि नागरिकलाई वञ्चित गराउन नहुनेजस्ता मानव अधिकारलाई दलहरूले हाकाहाकी खिल्ली उडाएका छन् । हाल अन्तिम रूपमा रहेका उम्मेदवारहरूमध्ये, पालिका उपप्रमुख पदमा विगतको तुलनामा महिला प्रतिनिधित्व कम हुने आकलन गर्न सकिन्छ । गठबन्धनले गर्दा प्रमुख र उपप्रमुख दुवैमा, अधिकांशतः पुरुषहरू परेका छन् । स्थानीय निर्वाचन जनसरोकारका आधारभूत कुरासँग जोडिएको हुनाले मतदाताहरूले दलहरूका यी क्रियाकलापहरूलाई सूक्ष्म रूपले नियालिरहेका छन् । पार्टीप्रति निष्ठावान् वा दलविहीन दुवै खाले मतदाताले गठबन्धनको आदेशभन्दा आफ्ना आवश्यकतालाई सम्बोधन गर्न सक्ने उम्मेदवारलाई मत दिनेछन् । महेन्द्रसिंह बम, टीकापुर१, कैलाली"
मतदातालाई अपिल,"आजको अपिलयो अभियान कहाँबाट सुरु गर्ने ? राम्रो काम नगर, गाउँ, टोल, छिमेक वा घर जहाँबाट सुरु गर्दा पनि हुन्छ । कसले यो अभियान अगाडि बढाउने ? सामाजिक समूहहरू वा आमा समूह वा युवा समूह, संस्था वा व्यक्ति जसले यो अभियानको नेतृत्व गर्दा पनि हुन्छ । मुख्य कुरा, यो काम शिष्ट हुनुपर्छ । यो राजनीतिक हुनुपर्छ । यो कसैप्रति पनि पूर्वाग्रही हुनु हुँदैन । निश्चय नै, यसो गर्दा अनेक प्रश्न आउलान् । कसैले गिज्याउलान्, कसैले उल्याउलान् । परम्परागत राजनीतिक समूहहरूबाट कतैकतै धम्की पनि आउला । अवश्य नै, कसैलाई यस्तो करारनामा गर्न असजिलो पनि होला । पटकपटक वाचा तोड्न पल्किएका अहंकारी उम्मेदवारहरूलाई पक्कै पनि यसले अप्ठ्यारो गर्ला । तर, असल उम्मेदवारहरूले यसलाई सकारात्मक रूपमा लिनेछन् । अथवा, स्वतन्त्र उम्मेदवार वा अटेरी साथीहरूबाट समेत यो काम सुरु गर्न सकिन्छ । हाम्रो राजनीति सुसंस्कृत, इमानदार र विश्वासयोग्य हुँदो हो त करारनामाको आवश्यकता थिएन । तर बिग्रँदो राजनीतिलाई जनताको नियन्त्रणमा ल्याउन यो आवश्यक भयो । राजनीतिलाई वचनबद्ध बनाउन केही त गर्नैपर्थ्यो, त्यसैले यो आवश्यक भयो । किनभने यसले भविष्यमा वाचा तोड्नेहरूका लागि राजनीतिक र नैतिक प्रश्न खडा गरिदिनेछ । अतः यो मतदातालाई सार्वभौम बनाउने एक पहल हो । त्यसो त, करारनामाको दीर्घकालीन महत्त्व पनि छ । जस्तो कि, यसले लोकतन्त्रलाई अझ सबल र विश्वासयोग्य बनाउन योगदान गर्नेछ । यो सहभागितामूलक लोकतन्त्रलाई प्रवर्द्धन गर्ने कुरा हो । सहभागितामूलक लोकतन्त्रले राइट टु रिकल र नो भोट को प्रवर्द्धन गर्दछ । यो करारनामाले भविष्यमा राइट टु रिकल र नो भोटको भाष्य निर्माण गर्ने आधार दिनेछ । सायद भोलि नयाँ कानुन बनाउने वातावरण पनि बन्ला । मुख्य कुरा जनतासँग गरिएका सम्झौताहरूप्रति जनप्रतिनिधिहरू सदैव प्रतिबद्ध हुनुपर्छ । अर्थात्, विश्वास र प्रतिबद्धताको यो भाष्यलाई राजनीतिमा स्थापित गर्नु आजको अनिवार्य आवश्यकता हो । आखिर जनप्रतिनिधिहरूलाई प्रश्न गर्ने सार्वभौम अधिकार नागरिकमा निहित छ । र, करारनामाले नागरिकको त्यो अधिकारलाई अझ सुदृढ गर्नेछ । अन्त्यमा, निर्वाचन कसैका पक्षमा भोट खसाउने फगत एउटा क्रियाकलाप मात्र होइन । यो स्वयं मतदातालाई अझ बलियो, सार्वभौम र स्वतन्त्र बनाउने बृहत्तर अभियान हो । निर्वाचनले प्रतिनिधिहरू छान्न मतदातालाई जागरुक मात्र गर्दैन, जनप्रतिनिधिहरूमाथि थप नियन्त्रण बढाउन उत्प्रेरितसमेत गर्छ । तर यसका लागि नागरिकहरूको सचेत प्रयत्न चाहिन्छ । त्यसैले अहिलेलाई एउटा सचेत प्रयत्न गरौं, जसले गर्दा भविष्यमा पछुताउनु नपरोस् ।"
गठबन्धनको गोलचक्कर र बेचैन मतदाता,"गठबन्धनको गोलचक्करमुलुकको पुरानो लोकतान्त्रिक पार्टी नेपाली कांग्रेस केन्द्रीय सत्ता गठबन्धनका दलहरूलाई खुसी राख्न स्थानीय तहको चुनावमा दरिलो गठबन्धनमा गयो । त्यसो त स्थानीय तहकै चुनावमा गठबन्धनमा जाने विषय कांग्रेसभित्रै विवादित बनेको थियो । गठबन्धन गर्नुलाई ठूलो भूल भन्नेहरू पनि प्रशस्तै छन् । अझ कांग्रेसजस्तो मासबेस्ड पार्टी का निम्ति त्यसरी गठबन्धन गर्नु उचित होइन भन्ने टीकाटिप्पणी बाक्लैसँग आए । कांग्रेसका धेरैजसो मतदाता पार्टी संरचना र सदस्यताभन्दा बाहिर छन् । तिनीहरू मुलुकमा कम्युनिस्ट शक्तिहरूलाई सन्तुलित राख्ने सर्तमा कांग्रेसलाई मतदान गर्दै आएका शुभेच्छुक मात्र हुन् । तर कांग्रेसको गठबन्धनमोहले शुभेच्छुक मतदाताहरूलाई बेचैन तुल्याएको हुनुपर्छ ।तिनकै बेचैनीका कारण हुनुपर्छ, यतिखेर बीपी कोइरालाको एउटा भनाइ सामाजिक सञ्जालमा छाएको छ । कोइरालाको भनाइ थियो, मतदाताहरूले नै रुचाएको व्यक्ति छान्ने मौका नदिने हो भने चुनाव एउटा निरर्थक अभ्यास मात्र हुनेछ । सत्ता मात्र सब थोक ठाने आफ्नै नेताको पथ बिर्सिइएको प्रमाणित हुन्छ नै । सधैंभरिका कम्युनिस्टविरोधी शुभेच्छुक मतमन कम्युनिस्ट पोल्टामा पार्दै गर्दा कांग्रेसलाई कस्तो असर पर्छ, त्यो भविष्यले नै मूल्यांकन गर्लाÙ यत्ति चाहिँ हो, कांग्रेसले भारतको कांग्रेस (आई) को अधोगमनबाट पाठ सिकेको पाइएन, जसको जरुरत थियो । भारतमा कांग्रेस (आई) ले आफूलाई सत्तामा राख्न जथाभावी गठबन्धन गर्दै गयो, मतदाता उसबाट टाढिँदै गए । अझ कतिपय मतदाता कांग्रेस (आई) को सत्तामुखी चरित्रबाट आजित हुँदै मतमन दुवै परिवर्तन गर्न बाध्य भएकै कारण त्यो ऐतिहासिक पार्टीको कस्तो बेहाल छ, तपाईंहामीले देखेकै छौं ।नेपाली कांग्रेस पनि जथाभावी गठबन्धनमा जाँदा कार्यकर्ता भाँडिने नै भए, शुभेच्छुक मतदाता पनि टाढिने तथ्यप्रति उसले सचेत मूल्यांकन गरोस् । अघिल्लो चोटि पनि स्थानीय तहको चुनावमा माओवादीले कांग्रेससँग सत्ता गठबन्धन गरेकै हो । तर, लगत्तै संघप्रदेश चुनावमा माओवादी एमालेसँग गठबन्धन गर्न मात्र गएन कि, कम्युनिस्ट एकीकरणमै होमियो । कांग्रेसले यसपालि झन् माओवादी र एकीकृत समाजवादीसँग जसरी तालमेल गर्दै छ, त्यही रूपचरित्र संघप्रदेश चुनावमा प्रदर्शन हुन्छ भन्ने कुनै ग्यारेन्टी छैन । त्यसो हुँदा कांग्रेस फेरि पनि रणनीतिक जालझेलभित्र पर्न सक्ने खतरा उत्तिकै छ । अनि स्थानीय चुनावमा जुन शैलीका गठबन्धनहरू देखिँदै छन्, तिनमा निष्ठासिद्धान्तको झिल्कोसम्म भेटिँदैन । पार्टीलाई यसरी सीमित नेताको एकाधिकारवादी सोचको भुंग्रोमा पार्दै जाँदा कुनै दिन खरानी मात्र बाँकी रहन्छ । हालका नेताहरूले चाहेको खरानीकांग्रेस नै हो त ? यसमा उनै कांग्रेसीजन घोत्लिऊन् ।गठबन्धन हुँदा एउटा सकारात्मक पाटो चाहिँ देखिँदो रहेछ, गठबन्धन उम्मेदवारकै भनाइ विश्लेषण गर्दा । गठबन्धनबाट उम्मेदवार हुन पाएका खण्डमा खासै खर्च गर्नुपर्दैन रे ! गठबन्धनभित्र यतिखेर बाक्लिएको स्वर हो, टिकट पाउनु नै जित्नु हो । तिनीहरूले नेपाल पत्रकार महासंघ र नेपाल बार एसोसिएनका चुनावी परिणामहरू देखाउँदै आधिकारिक उम्मेदवार बन्न सकेमा खर्च नगरीकनै विजयी बन्ने सपना बुनेका छन् ।गठबन्धनले चुनावमा अथाह खर्च गर्ने प्रवृत्ति कम गर्छ कि बढी, चुनाव सकिएसँगै विश्लेषण हुनेछ । नत्र चुनावमा करोडौं खर्चका अनगिन्ती किंवदन्ती आउँछन्, सेलाउँछन्् । आमवृत्तमा खर्च नगरी जित्न सकिँदैन भन्ने मानसिकता छ । यद्यपि निर्वाचन आयोगले त महानगरपालिका प्रमुखका उम्मेदवारकै निम्ति ७ लाख ५० हजार रुपैयाँसम्म खर्चको सीमा तोकेको छ । तर, वडाध्यक्षले नै करोडौं खर्च गर्ने कथाकहानीबीच त्यो सीमाको कतिको पालना हुन्छ, हेर्न बाँकी नै छ ।निर्वाचन आयोगको कडा आचारसंहिता हेर्दा प्रचारप्रसारमा भड्किलोपनमा न्यूनीकरण हुने देखिन्छ नै । जब मौन अवधि सुरु हुन्छ, अनि पैसा वितरण र भोजभतेरको थालनी हुने अनुभवहरू प्रशस्तै छन् । मतदातालाई प्रभावित गर्न पैसा बाँडिने, मासुरक्सीको खोलो बग्ने, कोटसाडी वितरण हुने कथन न्यूनीकरण गर्नु चुनौतीपूर्ण काम हो । आयोगले त्यस्ता क्रियाकलाप न्यूनीकरण गर्न सूक्ष्म निगरानी गर्ने भनेको छ । आयोगले त्यसरी पैसाकपडा बाँड्नेहरूलाई पनि नियन्त्रणमा लियो भने अनुचित चुनावी खर्चमा साँच्चै बन्देज लाग्नेछ ।नेता मात्रै होइन, नीतिकार्यक्रम पनिचुनावसँगै नेता मात्रै होइन, नीतिसिद्धान्त, कार्यक्रमको पनि छनोट हुन्छ भन्ने गरिन्छ । सँगै कर्मकाण्डी शैलीमा दलहरूले चुनावकै मुखमा घोषणापत्र जारी गर्छन् । तर, उम्मेदवार र मतदाता दुवै नीतिमा भन्दा चुनावतिर मात्रै केन्द्रित हुने गर्छन् । चुनावका बेला त पार्टीका उम्मेदवारभन्दा घोषणापत्रमाथि बहस हुनुपर्ने हो । घोषणापत्रमाथि कुनै कोणबाट बहस नहुनु र केवल उम्मेदवारउम्मेदवारीप्रति चासो हुनुले पद मात्रै ध्येय भएको प्रमाणित हुन्छ । अर्को त, आम मतदातालाई पनि कुनै पनि दलको घोषणापत्रमा त्यति रुचि देखिन्न । चुनावको मुखमा जारी हरेक पार्टीको घोषणापत्र केवल सस्तो लोकप्रियताका निम्ति कोरिएका असंगत बुँदाहरूको पोको हो भन्ने ठम्याइ रहन्छ । किनभने विगतमा त्यस्ता घोषणापत्रहरू चुनावपछि दराजमा थन्किन पुगेकै हुन्, कार्यान्वयन तहमा ती विरलै आउने गरेका छन् । मुलुकको अर्थतन्त्रले एउटा ठूलो परियोजना सञ्चालन गर्नसम्म सक्दैन, तर चुनावी घोषणापत्रहरूमा अनेकतिर टुक्रे योजनाआयोजनाका आश्वासन दिने र जनतालाई भ्रमित पार्ने काम सबै दलले गर्दै आएका छन् । ती विकासे योजना कार्यान्वयन गर्न मुलुकसँग आर्थिक क्षमता छ या छैन भन्ने हेक्का न दलहरूलाई हुन्छ, न उम्मेदवारलाई । त्यसकारण स्थानीय तहसँग केकति क्षमता छ र त्यो स्रोत परिचालन गर्न कसरी अघि बढ्न सकिन्छ भन्ने ठोस योजनासहितको नीति मतदाताहरूले उम्मेदवारहरूसँग माग्नुपर्छ । अर्थात्, चुनाव आफूमाथि शासन गर्न योग्य व्यक्ति खोज्न घोत्लिनुपर्ने समय हो । अमूल्य मतको सम्मान गर्न सक्ने दल र उम्मेदवार खोजे मात्र मुलुकले गति लिन सक्छ ।चुनावी पद्धतिबाटै योग्यसक्षम र खराबीरहित प्रतिनिधि चयन गरिने विश्वव्यापी मान्यता छ । मतदाताले खराब पात्रलाई कुनै पनि हालतमा मतदान गर्दैनन् भन्ने विश्वासकै कारण लोकतन्त्रप्रति आकर्षण बढेको हो । जब मतदाता स्वयं भ्रष्टखराब प्रतिनिधि चयन गर्छन्, सुशासन कहाँ पाउन सकिन्छ ? अनि जवाफदेहीतन्त्र सिला खोज्नुपर्ने दिन आउँछ । चुनाव भनेको असल शासनका निम्ति योग्य पात्र खोज्ने रिफाइनरी मेसिन हो, असल उद्देश्यसाथ प्रयोग गर्न सकियो भने ।अर्को त, आचारसंहिताको कार्यान्वयन निर्वाचन आयोग एक्लैबाट सम्भव हुँदैन, यसमा राजनीतिक दल र मतदाताको भूमिका पनि उत्तिकै हुनुपर्छ । जब आचारसंहिता उल्लंघन गर्नेहरूलाई कारबाही र सजायको घेरामा पुर्याउन सकिन्छ, तब मात्र निर्वाचन स्वच्छ, स्वस्थ र धाँधलीरहित हुन सक्छ । धाँधलीरहित, कम खर्चिलो, स्वच्छ निर्वाचनबाट मात्र लोकतन्त्र बलियो हुन्छ र यस्तो चुनावबाट मात्र असल प्रतिनिधिहरू चयन हुन सक्छन् । लोकतन्त्रलाई संस्थागत गर्न चुनावी प्रक्रियाका विसंगति अन्त्य गर्न सकौं । हामी मतदाता पनि चनाखो बनौं ।अन्तमा, लोकतन्त्र संस्थागत गर्न र राजनीतिक दलहरूले चुनावलाई सत्तामा टिक्नेटिकाउने फोहोरी खेलमा सीमित नपारून् भनेर सचेत भइरहनु हामी सबैको कर्तव्य हो । दलहरू नागरिक र मतदाताप्रति उत्तरदायी हुनुपर्छ । नागरिक समाज, आम सञ्चार, पत्रकार, बुद्धिजीवी र मतदाता स्वयं सजग र सक्रिय भई लोकतन्त्र संस्थागत गर्न एकजुट हुनु आजको आवश्यकता हो । प्रधान नेपाल कानुन समाजका कार्यकारी निर्देशक हुन् ।"
चुनावमा ओझेल श्रमिकका सवाल,"सन् १८८६ मा अमेरिकाको सिकागो सहरको हेमार्केटमा श्रमिकहरूले आठ घण्टा काम, आठ घण्टा मनोरञ्जन र आठ घण्टा आराम नारासाथ सुरु गरेको र्यालीमा प्रहरीहरूलाई लक्षित गरी बम विस्फोट भयो । विस्फोट गराउनेको परिचय नखुलेपछि आन्दोलन गरिरहेकाहरूमाथि गोली चलाउँदा सात मजदुरको मृत्यु भयो । त्यसपछि श्रमिक आन्दोलनले सफलता पाएको इतिहास छ । त्यसैको सम्झनामा हरेक मे १ लाई अन्तर्राष्ट्रिय श्रमिक दिवसका रूपमा मनाइँदै आइएको छ । नेपालमा पनि २००७ सालमा विराटनगरमा भएको मजदुर आन्दोलनपछि श्रमिक दिवस मनाउन थालिएको हो, २०४६ सालको राजनीतिक परिवर्तनपछि भने यो दिन सरकारले सार्वजनिक बिदा दिँदै आएको छ । अन्तर्राष्ट्रिय श्रम संगठन (आईएलओ) को स्थापना हुनुभन्दा अगाडि श्रमिकहरूको पारिश्रमिकलाई उपल्लो वर्गका मानिसको तजबिजी अधिकारका रूपमा प्रयोग गरिन्थ्यो । सन् १९१९ मा आईएलओको विधिवत् स्थापनापछि श्रमिकहरूको आधारभूत अधिकार सुनिश्चित गर्दै सामाजिक सुरक्षा प्रत्याभूति गर्न विभिन्न राष्ट्रले हालसम्म पनि पहलकदमी गर्दै आएका छन् । नेपाल पनि सन् १९६६ देखि नै आईएलओमा आबद्ध भएको छ । आईएलओले यहाँ श्रमिक र श्रमिकका परिवारहरूका लागि प्रत्यक्षअप्रत्यक्ष रूपमा विभिन्न क्षेत्रमा काम गर्दै आएको छ । नेपालको संविधान, २०७२ धारा (३४) मा श्रमिक भन्नाले पारिश्रमिक लिई रोजगारदाताका लागि शारीरिक वा बौद्धिक कार्य गर्ने कामदार वा मजदुर सम्झनुपर्छ भनिएको छ । संविधानले नै प्रत्येक श्रमिकलाई कानुन बमोजिम ट्रेड युनियन खोल्ने, त्यसमा सहभागी हुने तथा सामूहिक सौदाबाजी गर्न पाउने अधिकार दिएको हुनाले प्रायः श्रमिक कुनै न कुनै संगठनप्रति आबद्ध छन् । यद्यपि यस्ता संगठनको लक्ष्य र उद्देश्य अनुरूप लक्षित वर्गको हकअधिकार सम्बन्धमा उल्लेखनीय उपलब्धि भने हासिल हुन सकेको छैन । यी संगठन पनि कुनै न कुनै प्रकारले कुत्सित राजनीतीकरणको प्रभावबाट अछुतो रहन सकेका छैनन्, केही टाठाबाठाको व्यक्तिगत स्वार्थ सिद्ध गर्ने र अनुचित लाभ लिने थलोका रूपमा विकास भइरहेका छन् ।स्थानीय निर्वाचन आउन अब केही दिन मात्र बाँकी छ । दलहरूमा चुनावी घोषणापत्र ल्याउने प्रतिस्पर्धा चलेको छ, राम्रा विषयहरू समेटेर जनताको मन जित्न सबै प्रयासरत छन् । दलहरूका यस्ता धारावाहिक कामले निरन्तरता पाउनु हाम्रा लागि कुनै नौलो विषय होइन, ३२ वर्षदेखि देखेभोगेकै छौं । केही दर्जन अनुहारवरिपरि घुमिरहेको शासन व्यवस्थाको विकल्प खोज्न मुस्किल परिरहेको छ । सरकार प्रमुखहरूले पनि कुर्सीमा समय बिताउनेबाहेक खासै उपलब्धिमूलक काम गरेका छैनन् । यस्तोमा श्रमिकहरूका लागि पहलकदमी गर्छन् भन्ने आशा गर्नु आकाशको फल आँखा तरी मर् भनेझैं हो । श्रमको मर्यादित र सुरक्षित व्यवस्थापनबाट रोजगारी सृजना, त्यसका लागि सीपयुक्त आवश्यक जनशक्तिको विकास, सामाजिक सुरक्षा र व्यवसायजन्य स्वास्थ्य र सुरक्षाको प्रवर्द्धन, बालश्रम निवारण लगायतका काम श्रम, रोजगार तथा सामाजिक सुरक्षा मन्त्रालयबाट हुँदै आएका छन् । हालै राष्ट्रिय जनगणना सम्पन्न भयो, यसको विस्तृत नतिजा आएपछि नेपालको श्रमबजार, श्रमिकहरूको अवस्था तथा बिदेसिएका श्रमिकहरूबारे तथ्य उजागर हुनेछ । वैदेशिक रोजगारीमा जानेहरूको संख्या पछिल्लो दशक उल्लेख्य रूपमा वृद्धि भएको विभिन्न तथ्यांकले बताइरहेको छ । अस्थिर राजनीतिको मारमा श्रम क्षेत्र पनि पर्यो । त्यसमाथि विश्वव्यापी कोरोना महामारीको असर नेपाली श्रमिकले खेप्नुपर्यो । यी सबका बावजुद नेपाल दक्षिण एसियाको सर्वाधिक खुसी देश भएको तथ्यांक हालै सार्वजनिक भयो । यो समाचारले धेरै नेपालीलाई द्विविधामा पारेको छ । यस्ता प्रतिकूलताका बावजुद श्रमिक वर्ग साँच्चै खुसी छन् ? स्थानीय निर्वाचनमा होमिएको प्रत्येक दलले श्रमिकका एजेन्डा उठाएकै छन् । श्रमिकको हित र अधिकारका लागि सक्दो सहयोग गर्ने वाचा पनि गरिरहेकै छन् । तर युवाहरू मतदाता परिचयपत्रसम्म बनाउन नपाई विदेशी भूमिमा पसिना बगाउन पुगेका छन्, उनीहरूले पठाएको रेमिट्यान्सले देश चलेको छ । नेताहरूको विलासी जीवन अप्रत्यक्ष रूपमा त्यही रेमिट्यान्सको देन हो । तर, के नेतृत्व तहका जिम्मेवार व्यक्तिहरू साँच्चै श्रमिकको हकहितप्रति संवेदनशील छन् ? हुँदा हुन् त, वैदेशिक रोजगारीबाट फर्केकाहरूको सीप, पुँजी र अनुभवको सदुपयोग र व्यवस्थापन गर्न राज्यले अवश्य पनि उचित नीति, नियम तर्जुमा गरी लागू गरेको सुन्न पाइन्थ्यो होला । अन्तर्राष्ट्रिय विमानस्थलमा प्रत्येक दिन सयौंको संख्यामा श्रम बेच्न जाने युवाहरू र उनीहरूलाई बिदाइ गर्ने परिवारजनको अनुहारमा झल्कने पीडा कुनै दलले वा सरकार चलाउनेहरूले बुझ्ने कोसिस गरे यतिका वर्षसम्म ? बाकसमा फर्किएका हजारौं श्रमिकका परिवारलाई सरकार हाँक्ने नेताहरूले केकति सहयोग गरे ? श्रमिक दिवसका दिन राष्ट्रप्रमुखले शुभकामना सन्देश पढेर मात्र केही हुनेवाला छैन । नेपालको संविधानको धारा ५१ (झ) का ६ बुँदा कार्यान्वयन हुन सके श्रमिकहरूको जीवन सहज हुनेछ । श्रमका लागि बिदेसिएको युवाशक्तिलाई यतै काम दिए देशको रूप फेरिनेमा आशावादी हुन सकिन्छ । गाउँका डाँडापाखा रित्तै छन्, तिनले युवालाई नै पर्खिरहेका छन् । विदेशमा सिकेको सीप आफ्नै भूमिमा खन्याउन पाउँदा जोकसैलाई आत्मसन्तुष्टि मिल्छ । नेपाली श्रमिकले विश्वबजारबाट धेरै ज्ञान र सीप पाइसकेका छन्, विकासनिर्माणदेखि कृषि उत्पादनका नयाँनयाँ प्रविधिसम्मका जानकार छन् । यो जनशक्तिलाई आफ्नै भूमिमा राख्न सके निकै फाइदा हुने थियो । स्थानीय चुनाव जित्नका लागि अनाहकमा गरिने खर्च मात्र कटाएर यी जनशक्तिका लागि रोजगारी सृजनामा लगाउने हो भने अर्को वर्षदेखि नै प्रतिफल मिल्न सक्छ । सरकारले युवा जनशक्तिलाई देश विकासमा परिचालन गर्न सके श्रमिकहरूले विदेशमा पसिना चुहाउनुपर्ने दिनको अन्त हुन सक्छ । आफ्नै परिवारमा रमाएर गरेको श्रमले जोकसैलाई पनि सुखानुभूति दिन्छ । स्थानीय तहको चुनावमा भोट माग्न आउने दलहरू तथा तिनका उम्मेदवारलाई नेपालको संविधानमा श्रम र श्रमिक सम्बन्धीका विषय अनि अघिल्लो घोषणापत्रमा देखाएका सपना देखाइदिने अवसर मतदातालाई छ । प्रत्येक श्रमिकले कसैको दबाब, आश्वासन र डरमा नपरी सक्षम नेतृत्वको पहिचान गरी मतदान गर्नुपर्छ ।"
गणतन्त्रमा वंशवाद,"स्थानीय चुनावसँगै नेपालको राजनीतिक वृत्तमा एउटा सामाजिक विषयवस्तुले निकै चर्चा पाएको छ, त्यो हो उम्मेदवारी छनोटमा परिवारवाद र नातावाद । नेपालको मात्र नभई दक्षिण एसियाकै राजनीतिमा नातावाद र परिवारवाद पुरानै, संस्थागत रोग हो । चाहे भारत होस् वा श्रीलंका, पाकिस्तान र बंगलादेश, सबै मुलुकका सत्ता र राजनीतिक शक्तिको केन्द्रमा पारिवारिक विरासतको दबदबा छ । भारतमा भने बिस्तारै यो पतनोन्मुख देखिँदै छ । नेपालको राजनीति पनि परिवारवादबाट अछुतो छैन । यसपटकको स्थानीय तहको निर्वाचनमा काठमाडौं, भरतपुर, विराटनगर महानगरपालिकासहित धेरै स्थानीय तहका शीर्ष स्थानमा शीर्ष नेताकै पारिवारिक सदस्य र नातागोताहरूले उम्मेदवारी पाएका छन् । नेतृत्व तहबाट योगदान र क्षमताका आधारमै उम्मेदवार छनोट गरिएको अभिव्यक्ति आइरहँदा पार्टीका निष्ठावान् कार्यकर्ता र आम शुभचिन्तकलाई भने यसले निराश तुल्याएको छ । सिद्धान्ततः राजतन्त्र परिवारवादमा चल्छ भने लोकतान्त्रिक गणतन्त्र योग्यता, क्षमता र कार्यकुशलतामा । तर गणतान्त्रिक नेपालमा पनि भाइभतिजा, छोराछोरी, श्रीमतीजस्ता परिवारवादको संकीर्ण घेराभित्रबाट उम्मेदवारी छनोट गरिनुले लोकतन्त्रकै सामु गम्भीर प्रश्न उब्जाएको छ । शीर्ष नेतृत्वहरूको व्यवहार र क्रियाकलापले लोकतन्त्र र गणतन्त्रको सिद्धान्तकै उपहास गरेको छ । लोकतान्त्रिक गणतन्त्रात्मक पथमा पाइला चालेको नेपाली राजनीतिक समाज नातावाद, परिवारवाद र आफन्तवादभित्र रुमलिन पुगेको छ । हराउनुपर्ने परम्परागत अव्यवस्था झन्झन् मौलाउँदै गएको आभास हुन थालेको छ । भाइभतिजा, छोराछोरी, सासूबुहारी र भान्जाभान्जी, ज्वाइँजेठानका घेराभित्रबाट उम्मेदवार छनोट, राजनीतिक, कूटनीतिक, प्राज्ञिक, प्रशासनिक नियुक्ति हुनुले परिवारवाद, नातावाद र आफन्तवाद अझै पनि नेपाली समाजको मियो रहेको देखाउँछ । नातेदारीको चर्चा अन्य सामाजिक विज्ञानहरूमा भन्दा मानवशास्त्रमा बढी हुने गरेको छ । सन् १९७० को दशकसम्म त नातेदारी अध्ययनले मानवशास्त्रीय विषयमा प्रभुत्व जमाएको थियो । त्यस बेला मानवशास्त्रीहरू लामो समयसम्म गाउँमा बसेर समाज र संस्कृतिको गहन अध्ययन गर्थे, त्यस क्रममा नातेदारीलाई कुनै न कुनै रूपमा आफ्नो अध्ययनको पाटो बनाउँथे । नातेदारी व्यवस्थालाई नबुझी समाज र संस्कृतिलाई गहन रूपमा बुझ्न सकिँदैन भन्ने बुझाइ उनीहरूको थियो । र, नातेदारीको अध्ययनलाई सामाजिक, सांस्कृतिक, आर्थिक, राजनीतिक संरचनाको विश्लेषणका लागि जरुरी ठानिन्थ्यो । यसको मूल कारण समाजको चरित्र नै सामन्ती वा अर्धसामन्ती हुनु थियो, जहाँ नातेदारी व्यवस्था सामाजिक संरचनाको केन्द्रमा रहन्थ्यो । त्यसैले समाजको संरचना चिरफार गर्न पनि नातेदारीलाई अध्ययनको केन्द्रमा राख्नु आवश्यक थियो । सन् १९८० को दशकमा अमेरिकी मानवशास्त्री प्राध्यापक डेभिड स्नाइडरले नातेदारी मृत भैसक्यो भन्दै नातेदारी अध्ययनले संस्कृतिलाई व्याख्या र विश्लेषण गर्न उपयुक्त छैन भन्ने निष्कर्ष निकाले । उनको निष्कर्षले नातेदारी अध्ययनलाई बीस वर्षपछाडि धकेलेको मानवशास्त्रीहरू स्वीकार गर्छन् । तर नेपालमा विद्यमान छोराछोरी, भाइभतिजा, भाउजूबुहारी, सालासाली, भान्जाभान्जी, सम्धीसम्धिनी, सासूससुराजस्ता पारिवारिक मोह हेर्दा करिब ४० वर्षअघि नै मृत भनिएको नातेदारी अध्ययन नेपाली समाजको विश्लेषणका लागि अझै महत्त्वपूर्ण देखिन्छ । स्थानीय तहमा उम्मेदवारी छनोट मात्र होइन, मुलुकमा हुने गरेका राजनीतिक, प्रशासनिक, प्राज्ञिक, कूटनीतिक नियुक्ति आदिमा आफन्त र नातेदारको माखेजालोले डेभिड स्नाडरलाई गलत साबित गरेझैं लाग्छ । आज उनी भएका भए र नेपाली समाजलाई नातेदारीको चस्माबाट हेरेका भए उनले पनि नातेदारीभित्र आनुवंशिकी मात्र होइन, संस्कृति पनि देख्थे होलान् । यसमा अन्तर्निहित अर्थहरूलाई केलाउने थिए होलान् । र भन्थे होलान्, नातेदारी मरेको छैन । समाजलाई विश्लेषण गर्न यसको औचित्य सकिएको छैन । तर उनले नेपाली राजनीतिक व्यवस्थाभित्रको नातेदारी मोह हेर्न पाएनन् ।सन् १९९० को दशकपछि मानवशास्त्रीय अध्ययनमा नातेदारीलाई व्याख्या र विश्लेषण गर्ने फरक आयामहरू देखा परे । नातेदारीलाई लैंगिक दृष्टिकोणबाट हेर्न थालियो । आधुनिक औषधि विज्ञान र प्रविधि विकासले वीर्य र डिम्बको दान र प्रत्यारोपण, बच्चा जन्माउन कोख भाडामा लिने प्रचलन, सहलिंगी विवाह आदिले विश्वमा नातेदारीको परम्परागत बुझाइ र बहसमा नयाँ आयामहरू थपे । यद्यपि नातेदारीसम्बन्धी बहसले नेपाली समाजलाई छिटफुटबाहेक त्यति धेरै प्रभाव पारेको देखिँदैन । नेपालमा लोकतान्त्रिक गणतन्त्र आए पनि नातावाद झनै मौलाएको छ । योग्यता र क्षमता भएका कार्यकर्तालाई पाखा लगाउँदै शक्तिशाली नेताका परिवारकै सदस्य र आफन्तले ठूलो संख्यामा टिकट पाएका छन् । गठबन्धनका पाँच दलमध्ये तीन दलका शीर्ष नेताहरू प्रकाशमान, पुष्पकमल दाहाल उर्फ प्रचण्ड र उपेन्द्र यादवका क्रमशः श्रीमती, छोरी र छोराले महानगरको महत्त्वपूर्ण पदमा टिकट पाएका छन् । यी त केवल उदाहरण मात्र हुन् । न एमाले यसबाट अलग छ न त अन्य तराईकेन्द्रित दल नै । नेपाली मार्क्सवादी चिन्तकहरूको विश्लेषण नेपाली समाजमा पुँजीवाद आइसक्यो भन्ने छ । पुँजीवादी अर्थव्यवस्थामा आइपुग्दा योग्यता र क्षमता बलियो बन्छ र नातावाद वा कृपावाद अर्थहीन र औचित्यहीन हुन्छ भनेर व्याख्याहरू गर्ने मार्क्सवादी विश्लेषकहरूको निष्कर्षात्मक लँगौटीलाई अहिले स्थानीय तह निर्वाचनमा छोराछोरी र श्रीमतीलाई दिइएको टिकटप्रकरणले खोलिदिएको छ । उम्मेदवारमा पारिवारिक नातागोताको छनोटलाई हेर्दा हाम्रो सामाजिक संरचनाभित्रका दुइटा आयामहरू देखिन्छन् । पहिलो, नेपाली समाज अझै पुँजीवादमा गइसकेको छैन र समाजवादउन्मुख पनि छैन । दोस्रो, मार्क्सवादी चिन्तकहरूले भनेझैं पुँजीवाद वा समाजवादउन्मुख अवस्थामा नातेदारी अर्थहीन, शक्तिविहीन र औचित्यहीन हुन्छ भन्ने विश्लेषण सही र वस्तुनिष्ठ बन्न सकेको देखिँदैन । राजनीतिमा पारिवारिक मोहको निरन्तरताकै कारण प्राध्यापक डोरबहादुर विष्टको भाग्यवाद र विकास शीर्षक पुस्तक र उनका विचारहरू फेरि पनि एक पटक हाम्रासामु जीवन्त भएर उभिएका छन् । नेपालको आधुनिकीकरणको बाटामा तगारा भनिएका आफ्नो मान्छे, चाकरी र भाग्यवादको मानसिकता अहिले झन् बलियो हुँदै गएको छ । व्यवस्था बदल्यौं, अवस्था बदल्छौं भन्दै चुनावी नाराहरू आइरहँदा नेपाली राजनीतिमा शीर्ष नेतृत्वबाटै उम्मेदवारी छनोटमा देखिएको पारिवारिक मोहले साँच्चै अवस्था बदल्छ कि बदल्दैन, प्रश्न संगीन बनेको छ । भाइभतिजा, भान्जाभान्जी, दिदीबहिनी, काकाकाकी, सम्धीसम्धिनी, सालासाली, ज्वाइँजेठान, बुहारीभाउजू, आफ्नो पार्टी र गुटनिकटले राजनीतिक, प्रशासनिक, कूटनीतिक, प्राज्ञिक नियुक्तिमा पहिलो प्राथमिकता पाउने प्रचलन र व्यवहारले नेपालको राजनीतिक व्यवस्थामा परिवर्तन आए पनि नेपाली समाजको सामाजिक तथा सांस्कृतिक संरचनामा खासै फरक नआएको आभास हुन्छ । नेताका नातागोता र आफन्त भएकै कारण सत्ता र शक्तिको बागडोर सम्हाल्ने स्थानमा जान पाउने ढोका खुल्नु लोकतान्त्रिक तथा गणतान्त्रिक पद्धतिका लागि पक्कै शुभसंकेत होइन । राजनीतिक नेतृत्वको उत्तराधिकारी चयन योग्यता, क्षमता र कुशलताका आधारमा भन्दा पनि पारिवारिक विरासतका बलमा हुनु प्रजातान्त्रिक वा लोकतान्त्रिक मूल्यमान्यता र अभ्यासमाथिकै ठट्टा हो । यसले राजनीतिलाई सेवा होइन विरासतको निरन्तरता हो भन्ने मान्यता स्थापित गराउँछ । त्यसैले हामी अब्राहम लिंकनले भनेझैं जनताले, जनताका लागि र जनताद्वारा गरिने शासन पद्धतिलाई नै व्यवहारमा ल्याउन चाहन्छौं भने सत्ता र शक्तिमा परिवारवादको अन्त्य हुन आवश्य छ ।"
लन्डनमा बुद्धजयन्ती मनाइँदै,"लन्डन (कास) नेपालमा पर्यटन प्रवर्द्धनका लागि बुद्ध फाउन्डेसन यूकेले लन्डनस्थित ट्राफलगर स्क्वायरमा बुद्धजयन्ती मनाउने भएको छ । बुद्ध दर्शनसम्बन्धी प्रवचन, मन्त्रोच्चारण, शान्तिदीप प्रज्वलन, नेपालका विभिन्न स्थानका मौलिक संस्कृति झल्कने नाच तथा पर्यटन प्रवर्द्धनसम्बन्धी सामग्री वितरण गरी मे २२ मा बुद्धजयन्ती मनाउन लागिएको फाउन्डेसनका वरिष्ठ उपाध्यक्ष सचिन श्रेष्ठले बताए । फाउन्डेसन अध्यक्ष दीपक श्रेष्ठले बुद्ध दर्शन प्रचारप्रसार र नेपालको पर्यटन प्रवर्द्धन गर्न हजारौं विदेशी ओहोरदोहोर गर्ने ट्राफलगर स्क्वायरमा बुद्धजयन्ती मनाउन लागिएको जनाए । नेपाली दूतावासमार्फत लन्डनका मेयर सादिक खानलाई पनि कार्यक्रममा सहभागी हुन निमन्त्रणा पठाइएको उनले जनाए ।"
चीनमा फैलँदै कोरोना,"बेइजिङ (एजेन्सीहरू) कोरोना भाइरसको संक्रमण पुनः फैलन थालेपछि चीनका अधिकांश सहरमा प्रतिबन्धहरू जारी गरिएको छ । राजधानी बेइजिङका स्थानीयले अब सार्वजनिक स्थानमा प्रवेश पाउनका लागि संक्रमण नरहेको प्रमाण देखाउनुपर्ने भएको छ । अधिकारीहरूले बेइजिङका अधिकांश बासिन्दालाई कोभिड परीक्षण गर्न आदेश जारी गरेका छन् । पुनः लकडाउन हुने त्रास फैलिएपछि मानिसहरू अत्यावश्यक सामग्रीको किनमेलमा जुटेका छन् । यसअघि कोरोना भाइरसको संक्रमण नियन्त्रणका चीनले विश्वमै कडा नियम लागू गरेको थियो । पछिल्लो अवस्थासँगै सरकारले अझै कडा नीति लागू गर्न सक्ने भन्दै स्थानीयमा त्रास फैलिएको छ । हाल दसौं लाख मानिसहरू आंशिक वा पूर्ण लकडाउनको अवस्थामा बाँचिरहेका बीबीसीले जनाएको छ । हाल चीनका ४६ सहर पूर्ण वा आंशिक लकडाउनको अवस्थामा छन् ।बेइजिङको सबैभन्दा धेरै जनसंख्या भएको चाओयाङ क्षेत्रमा सोमबारदेखि नै व्यापक रूपमा परीक्षण सुरु गरिएको छ । परीक्षण अभियान हाल कम्तीमा १२ वटा क्षेत्रमा विस्तार गरिएको अन्तर्राष्ट्रिय सञ्चार माध्यमहरूले जनाएका छन् । बेइजिङको जनसंख्या २ करोड १० लाख छ । अप्रिल २२ यता बेइजिङमा कम्तीमा २ सय ९५ जनामा संक्रमण पुष्टि भइसकेको छ । तीमध्ये १ सय २३ जना संक्रमित भेटिएको चाओयाङमा तीन चरणमा परीक्षण गरिने जनाइएको छ । अधिकारीहरूले बेइजिङको संक्रमणको अवस्था नियन्त्रणमै रहेको र सहरमा लकडाउनको तयारी नभएको बताएका छन् । संक्रमण रोकथाम र नियन्त्रणका लागि विभिन्न उपाय अवलम्बन गरिएको र नयाँ संक्रमण नियन्त्रणमा ल्याइएको उनीहरूको दाबी छ । त्यस्तै, २ करोड ५० लाख जनसंख्या रहेको सांघाई सहर एक महिनादेखि नै लकडाउनमा छ । त्यहाँ अत्यावश्यक सामग्रीलगायत दैनिक उपभोग्य वस्तुको अभाव भएको जनाइएको छ । मानिसहरू घरभित्रै सीमित भएका र पानीको अभाव देखिएको बीबीसीले जनाएको छ । सरकारले उपलब्ध गराउने तरकारी, मासु र अण्डाका लागि निकै लामो समय पर्खनुपरेको स्थानीयको गुनासो छ । सांघाईमा मार्च महिनामा संक्रमण फैलन थालेको हो । त्यसयता ५ लाख जनामा कोरोना पुष्टि भइसकेको छ । तीमध्येका १० हजार वृद्धवृद्धा निकै समस्यामा परेका जनाइएको छ । खाद्यान्न किनमेल गर्ने क्रममा कतिपय स्थानमा लुटपाट भएका जनाइएको छ । सामाजिक सञ्जालमा सार्वजनिक भएका भिडियोमा खानेकुरा लिन स्थानीयले सुरक्षाकर्मीसँग संघर्ष गरिरहेका देखिन्छन् । पछिल्लो समय सांघाईमा दैनिक संक्रमण दर घटे पनि समग्र अवस्था निरन्तर उच्च छ । सांघाईमा मंगलबार संक्रमणका कारण ५२ जनाको मृत्यु भएको थियो । १६ हजार नयाँ संक्रमित थपिएको जनाइएको छ । चीनले शून्य कोभिड नीति अवलम्बन गर्दै आएको छ । यसका लागि चीनले परीक्षण, पहिचान, आइसोलेसन, लकडाउन र खोपको उपया अवलम्बन गरिरहेको हो । महामारीको सुरुवाती चरणमा यो नीतिले प्रभावकारी रूपमा काम गरेको भए पनि पछिल्लो समय देखिएका डेल्टाजस्ता संक्रामक भेरिएन्टका कारण अवस्था बिग्रेको ठानिएको छ ।"
नेपालीमूलका दर्जन उम्मेदवार,"(लन्डन)  बेलायतमा आगामी मे ५ मा हुने स्थानीय निर्वाचन हुँदै छ । चुनावमार्फत इंग्ल्यान्ड, वेल्स र स्कटल्यान्डका मतदाताले आफ्नो क्षेत्रमा दैनिक जीवनयापनमा प्रभाव पार्ने सेवा सुचारु गर्न सक्ने उम्मेदवारलाई छान्नेछन् भने नर्दन आयरल्यान्डमा नयाँ सरकार चुनिनेछ ।इंग्ल्यान्डमा १४६ वटा काउन्सिलमा ४ हजार बढी काउन्सिलर चुनावी मैदानमा छन् । यसपटक स्थानीय निर्वाचनमा दर्जनभन्दा बढी नेपालीमूलका उम्मेदवार प्रतिस्पर्धामा छन् । बेलायतको संसदीय निर्वाचनमा उपस्थिति जनाउन नसके पनि स्थानीय निर्वाचनमा केही वर्षयता नेपालीहरू आकर्षित हुँदै छन् । चुनाव आउन ५ दिन बाँकी रहँदा नेपाली उम्मेदवारहरू घरदैलो कार्यक्रममा व्यस्त देखिएका छन् । उनीहरूले सार्वजनिक यातायात सेवामा सुधार, काउन्सिल ट्याक्स घटाउने, नयाँ जागिर र व्यवसाय सिर्जना, स्वास्थ्य सेवा सुधार, सुरक्षित सडक, भूतपूर्व गोर्खाको समान पेन्सन, बेलायत र नेपाल सरकार तथा जनता जनताबीच सुमधुर सम्बन्ध विस्तार आदि प्रतिबद्धता अघि सारेर मत मागिरहेका छन् । नर्थ योर्कसायर काउन्टीअन्तर्गत हिप्सवेल एन्ड कोल्बर्न प्रतिनिधित्व गर्दै कन्जरभेटिभ पार्टीबाट उम्मेदार दिएका डा जगन्नाथ शर्मा शुक्रबार बेलायती अर्थमन्त्री ऋषि सुनाकका साथ घरदैलोमा व्यस्त भए । अर्थमन्त्री सुनाक आफैं पनि सोही क्षेत्रलाई प्रतिनिधित्व गर्छन् ।लन्डन बरो अफ हन्स्लोको ५६ औं मेयरमा लेबर पार्टीको प्रतिनिधित्व गर्दै गतवर्ष निर्वाचित नेपाली मूलका गुरुङ लन्डन क्षेत्रका पहिलो मेयर हुन् । त्यस्तै, भूतपूर्व ब्रिटिस गोर्खा लक्ष्य गुरुङ दोस्रो पटक काउन्सिलर प्रतिस्पर्धामा छन् । उनले सत्तारुढ कन्जरभेटिभ पार्टीका तर्फबाट बार्नेट काउन्सिलअन्तर्गत एजवेरबरी वडाका लागि काउन्सिलर पदमा उम्मेदवारी दिएका हुन् । नेपाली जनसंख्या अत्यधिक रहेको ग्रिनविच बरोमा काउन्सिलर पदको उम्मेदवारी दिएका जित रानाभाट पनि यतिखेर अन्तिम चरणमा मत माग्न व्यस्त छन् । लन्डन वाटफोर्ड जनरल अस्पतालमा सिनियर सर्भिस कोअर्डिनेटर सञ्जय पन्त कन्जरभेटिभ पार्टीको तर्फबाट काउन्सिलर उम्मेदवार छन् । वाटफोर्ड बरो काउन्सिलको होलिवेल वार्डबाट उनले उम्मेदवारी दिएका हुन् ।महिला व्यवसायी सुमन पुनले नेपाली उल्लेख्य रहेको रसमोर बरो काउन्सिलअन्तर्गत चेरिवुड वार्डका लागि कन्जर्भेटिभ पार्टीका तर्फबाट उम्मेदवार दिएकी छन् । कमल गुरुङ लेबर पार्टीबाट लन्डन बरो अफ बार्नेट काउन्सिलको बर्नटओक क्षेत्रमा काउन्सिलर उम्मेदवार छन् । पूर्वगोर्खा सैनिक भीम सारुमगरले पनि ननिटन तथा वेडवर्थ काउन्सिलमा काउन्सिलरको उम्मेदवारी दिएका छन् । उनी बेलायतको प्रमुख प्रतिपक्षी दल लेबर पार्टीका तर्फबाट बारपुल वडाबाट काउन्सिलको उम्मेदवार बनेका हुन् ।"
वित्तीय र बिमा क्षेत्रको वृद्धि ६०६ प्रतिशत हुने प्रक्षेपण,"(काठमाडौं)  केन्द्रीय तथ्यांक विभागले आर्थिक वर्ष २०७८७९ मा वित्तीय र बिमा क्षेत्रको वृद्धि ६०६ प्रतिशत हुने प्रक्षेपण गरेको छ । गत आर्थिक वर्षको तुलनामा यो करिब २ प्रतिशत बिन्दुले बढी हो । कोभिडको जोखिमबाट बच्न सरकारले गरेको लकडाउनका कारण गएका दुई आर्थिक वर्षमा वित्तीय र बिमा क्षेत्रको वृद्धिदर खुम्चिएको थियो । कोभिडको जोखिम कम भएपछि मुलुकमा आर्थिक गतिविधि बढेका छन् । यसले बैंकिङ र बिमा क्षेत्रमा पनि सकारात्मक प्रभाव परेकाले चालु आर्थिक वर्षमा यस क्षेत्रको वृद्धिदरमा सुधार देखिएको विभागले जनाएको छ । चालु आर्थिक वर्षको हालसम्मको प्रगति र बाँकी तीन महिनाको सम्भावित गतिविधिका आधारमा विभागले यस्तो प्रक्षेपण गरेको हो । गत आर्थिक वर्षमा ४०५ प्रतिशत रहेको वित्तीय र बिमा क्षेत्रको वृद्धिदर अघिल्लो आर्थिक वर्षमा ०३५ प्रतिशत ऋणात्मक थियो । मुलुकमा आर्थिक गतिविधि चलायमान भएसँगै वित्तीय र बिमा क्षेत्रका गतिविधि पनि बढेकाले चालु आर्थिक वर्षमा यो क्षेत्रको वृद्धिदरमा सुधार देखिएको विभागका निर्देशक ईश्वरीप्रसाद भण्डारीले बताए । यो आर्थिक वर्षभर नै वित्तीय क्षेत्रमा तरलता अभाव देखिएको छ । तर हामीले त्यो पक्ष हेर्दैनौं । वित्तीय मध्यस्थताको काम गरेबापत उनीहरूको आर्जन हेर्छौं । यस्तो आर्जन गत वर्षको तुलनामा बढेको छ, उनले भने, यसकारण वित्तीय र बिमा क्षेत्रको वृद्धिदरमा सुधार भएको हो ।विभागले राष्ट्रिय लेखा तथ्यांक गणना गर्दा दुई वर्षअघिदेखि वित्तीय क्षेत्रमा बिमा पनि समावेश गर्दै आएको छ । त्यसभन्दा अघिका वर्षहरूमा बिमालाई अन्य शीर्षकमा राखेर गणना गरिँदै आएको थियो । कोभिडका कारण गएका दुई वर्ष यी क्षेत्रका गतिविधि पनि प्रभावित भएका थिए । तर चालु आर्थिक वर्षमा परिस्थिति सुधारोन्मुख रहेको विभागको तथ्यांक छ । आर्थिक वर्ष २०७४७५ मा वित्तीय मध्यस्थता क्षेत्रको वृद्धिदर ९४३ प्रतिशत थियो । आर्थिक वर्ष २०७५७६ मा आउँदा यस्तो वृद्धिदर ६३५ प्रतिशतमा सीमित रह्यो । आर्थिक वर्ष २०७६७७ मा यो क्षेत्रको वृद्धिदर ०३५ प्रतिशत र आर्थिक वर्ष २०७७७८ मा ४०५ प्रतिशत थियो ।चालु आर्थिक वर्षको सुरुदेखि नै वित्तीय प्रणालीमा तरलता अभाव रहे पनि समग्रमा बैंक तथा वित्तीय संस्थाले राष्ट्र बैंकको वार्षिक लक्ष्यभन्दा धेरै कर्जा विस्तार गरेका छन् । पछिल्लो पटक वित्तीय प्रणालीमा गत आर्थिक वर्षको अन्तिम दुई महिना (२०७८ वैशाख) देखि नै तरलता समस्या देखिएको हो । त्यति बेला सरकारले आन्तरिक ऋण उठाएको थियो । गत आर्थिक वर्षको अन्त्य (गत असारमा) वित्तीय प्रणालीमा पैसा आउने अनुमानका आधारमा त्यति बेला बैंक तथा वित्तीय संस्थाले सरकारी ऋणपत्रमा लगानी गरेका थिए । त्यसपछि प्रणालीमा तरलता अभाव हुन थालेको थियो । गत असारपछि प्रणालीमा केही तरलता थपियो । तर कोभिडपछि अर्थतन्त्रको सुधार यति तीव्र गतिमा भयो, जसकारण कर्जाको माग उच्च बन्यो । वित्तीय प्रणालीमा रहेको तरलताले त्यति बेला बजारको कर्जा माग धान्न सकेन । यसरी कर्जा र निक्षेपबीच सन्तुलन नमिलेपछि बजारमा तरलता अभाव भएको हो । त्यसयताका सबै महिनामा तरलता अभाव छ । तरलता व्यवस्थापनका लागि बैंक तथा वित्तीय संस्थाले राष्ट्र बैंकबाट अल्पकालीन सुविधा लिइरहेका छन् । राष्ट्र बैंकले तय गरेको वार्षिक लक्ष्यअनुसार बैंक तथा वित्तीय संस्थाले चालु आर्थिक वर्षमा करिब ७ खर्ब ८६ अर्ब रुपैयाँ कर्जा विस्तार गर्नुपर्नेछ । यो सबै बैंक तथा वित्तीय संस्थाका लागि हो । लक्ष्यअनुसार वाणिज्य बैंकहरूले यो वर्ष करिब ७ खर्ब ६ अर्ब रुपैयाँ कर्जा प्रवाह गर्नुपर्छ । यसअनुसार ६ महिनामा ४ खर्ब २२ अर्ब रुपैयाँ थप कर्जा प्रवाह गरिसकेका थिए । यो चालु आर्थिक वर्षमा वाणिज्य बैंकहरूले प्रवाह गर्नुपर्ने कर्जा लक्ष्यको करिब ६० प्रतिशत हो । गत पुस यता कर्जा प्रवाह दरमा कमी आए पनि समग्रमा बैंक तथा वित्तीय संस्थाको कर्जा प्रवाह बढेको छ । यद्यपि चालु आर्थिक वर्षमा राष्ट्र बैंकले तय गरेको १९ प्रतिशत कर्जा विस्तारको वार्षिक लक्ष्य पूरा गर्न पनि बैंकहरूसँग पैसा नभएको बैंकर्स संघले जनाएको छ । गत फागुनसम्म करिब १२८ प्रतिशत कर्जा विस्तार भएको छ । बाँकी महिनामा थप करिब ७ प्रतिशतको कर्जा विस्तार गर्नुपर्नेछ । यसका लागि करिब साढे ३ खर्बदेखि ४ खर्ब रुपैयाँ आवश्यक देखिन्छ । तत्कालको अवस्थामा त्यो रकम बैंकहरूसँग नभएको बैंकर्स संघका अध्यक्ष अनिलकुमार उपाध्याय बताउँछन् । यसकारण उक्त कर्जा विस्तारका लागि दिगो स्रोतको व्यवस्था गर्नुपर्ने उनको भनाइ छ । हाल बैंकहरूले यसअघि नै स्वीकृत कर्जा, बाध्यकारी व्यवस्था, अत्यावश्यक क्षेत्रलगायतमा सानो परिणाममा कर्जा प्रवाह गरेका छन्, उनले भने, अहिले ठूलो परिमाणमा कर्जा दिन सक्ने अवस्था छैन ।तथ्यांक विभागका अनुसार करिब एक दशकयता औसतमा ६ प्रतिशत हाराहारीमा रहँदै आएको वित्तीय क्षेत्रको वृद्धिदर पछिल्ला तीन वर्ष उच्च देखिएको छ । यसमध्ये आर्थिक वर्ष २०७२७३ मा यो क्षेत्रको वृद्धिदर ८५५ र २०७३७४ मा ९०९ र २०७४७५ मा ९४३ प्रतिशत थियो ।कुल गार्हस्थ्य उत्पादन (जीडीपी) गणना गर्दा वित्तीय मध्यस्थता क्षेत्रअन्तर्गत बैंकिङ, बिमा र सामाजिक सुरक्षा योगदान गरी तीन समूहमा विभाजन गरिएको छ । बैंकिङ समूहभित्र राष्ट्र बैंक, वाणिज्य बैंक, विकास बैंक, वित्त कम्पनी र सहकारी संस्थाको कारोबार समावेश हुन्छ । बिमा समूहअन्तर्गत बिमा समिति, जीवन बिमा र निर्जीवन बिमा कम्पनीको कारोबार समावेश गरिन्छ । सामाजिक सुरक्षा योगदान समूहमा धितोपत्र बोर्ड, कर्मचारी सञ्चय कोष, नागरिक लगानी कोषलगायत पर्छन् । यी सबै क्षेत्रको वृद्धिका आधारमा समग्र वित्तीय मध्यस्थता क्षेत्रको वृद्धिदर निकालिन्छ ।चालु आर्थिक वर्ष कुल गार्हस्थ्य उत्पादन (जीडीपी) मा वित्तीय मध्यस्तता क्षेत्रको योगदानमा भने केही कमी आउने देखिएको छ । यो क्षेत्रको वृद्धि राम्रो नै भए पनि सेवा क्षेत्रअन्तर्गत पर्ने होटल तथा रेस्टुराँ, पर्यटनलगायतको वृद्धिदर धेरै छ । यसकारण वित्तीय र बिमा क्षेत्रको जीडीपीमा योगदान गत वर्षभन्दा कमी आएको देखिएको विभागका निर्देशक भण्डारीले बताए । चालु आर्थिक वर्षमा जीडीपीमा वित्तीय मध्यस्थता क्षेत्रको योगदान ६८६ प्रतिशत पुग्ने विभागको अनुमान छ । आर्थिक वर्ष २०७७७८ मा यस्तो योगदान ७०१ प्रतिशत थियो । तुलनात्मक रूपमा अरू क्षेत्रको योगदान बढेकाले वित्तीय र बिमाको घटेको जानकारहरूको भनाइ छ । यद्यपि वित्तीय क्षेत्रमा लिइएका नीतिगत पहलकदमीको परिणामस्वरूप वित्तीय पहुँच विस्तार भएको राष्ट्र बैंकको दाबी छ । सबै स्थानीय तहमा वाणिज्य बैंकको शाखा पुर्याउने राष्ट्र बैंकको नीतिअनुरूप गत फागुनसम्म ७ सय ५० स्थानमा बैंक पुगिसकेका छन् । पछिल्ला महिनामा बैंक तथा वित्तीय संख्यामा निक्षेप खाता, मोबाइल बैंकिङ, इन्टरनेट बैंकिङलगायत डिजिटल बैंकिङमा पनि उल्लेख्य सुधार भएको सरकारी तथ्यांकले देखाएका छन् ।"
बेरुजु विवाद बल्झिँदा इन्टरनेट काटिने जोखिम,"के हो बेरुजुको उल्झन ? इन्टरनेट सेवा प्रदायकहरूले ग्राहकबाट दुईथरी शुल्क उठाउँछन् सेवा र मर्मतसम्भार शुल्क । यिनमा रोयल्टीबापत वार्षिक कुल आम्दानीको चार प्रतिशत, ग्रामीण दूरसञ्चार कोष (आरडीटीएफ)का लागि २ प्रतिशत, दूरसञ्चार सेवा शुल्क (टीएससी) १३ प्रतिशतलगायत कर जोडिन्छन् । सेवा प्रदायकहरूका अनुसार मर्मत शुल्कमा कर लाग्दैन । यस विषयमा गोकुल बाँस्कोटा मन्त्री छँदा मन्त्रालय र सेवा प्रदाकयबीच सहमति भएको आईस्पानका अध्यक्ष सुधीर पराजुली बताउँछन् । त्यो बेला टीएससी बढाइएको थियो, हामीले मन्त्रालयमा लामो छलफल गरेर नौबुँदै सहमति गरेका थियौं, उनी भन्छन्, त्यसपछि इन्टरनेटमा उठाइने दुई शुल्कमध्ये मर्मतसम्भार शुल्कमा रोयल्टी, आरडीटीएफ, टीएससी नलाग्ने निर्णय भएको थियो । तर पछि यही कुरामा महालेखाले बेरुजु देखायो । महालेखापरीक्षको वार्षिक प्रतिवेदन, २०७८ मा सञ्चार मन्त्रालयको नाममा १ अर्ब २२ करोड २४ लाख रुपैयाँ बेरुजु रहेकाले असुल गर्न भनिएको छ । २०७६७७ को प्रतिवेदनमा पनि १ अर्ब २९ करोड १ लाख रुपैयाँ असुल गर्नुपर्ने भनिएको छ । बेरुजु चुक्ता नगरेकाले महालेखाले सञ्चार सचिवलाई जरिवाना गराएको मन्त्रालयका एक अधिकारीले बताए । तसर्थ मन्त्रालयले सेवा प्रदायकलाई हरहालतमा बेरुजुबापतको रकम चुक्ता गराउन खोजेको छ । सेवा प्रदायकहरू भने मर्मतसम्भारमा कर नलाग्ने र आफूहरूसँग अर्बौं पैसा नभएकाले तिर्न नसक्ने बताइरहेका छन् । बेरुजुको विषयलाई लिएर वर्ल्डलिंक कम्युनिकेसनले सर्वोच्च अदालतमा मुद्दासमेत हालेको थियो । सर्वोच्चले २०७७ असारमा उक्त बेरुजु रकम नउठाउन अन्तरिम आदेश जारी गरेको थियो । प्रतिनिधिसभाको सार्वजनिक लेखा समितिको २०औं वार्षिक प्रतिवेदन, २०७७ मा पनि मर्मतसम्भारबापत ग्राहकसँग लिइने शुल्कमा कर नलाग्ने भनिएको छ । दूरसञ्चार नियमावली, २०५४ को नियम २६ र अनुसूची ६ (क) अनुसार सपोर्ट चार्ज, एन्युअल मेन्टिनेन्स, टेक्निकल चार्ज र मनिटरिङ चार्ज जस्ता गैरदूरसञ्चार सेवामा आरडीटीएफ र रोयल्टी नलाग्ने देखिएकाले बेरुजु लगत हटाउन निर्देशन दिने, लेखासमितिको प्रतिवेदन उल्लेख भनिएको छ । नियमावलीमै छुट पाउने भनिएको विषयमा कर लिनुपर्दैन भनेर लेखा समितिले निर्णय गरेको संसद्का प्रवक्ता रोजनाथ पाण्डेको भनाइ छ । लेखा समितिको यस वर्षको प्रतिवेदनमा बेरुजु फर्छ्योट गर्न भनिए पनि गत वर्षको प्रतिवेदनमा असुल गर्नू भनिएकाले समितिको बुझाइमा अलमल रहेको महालेखपरीक्षकको कार्यालयका सहप्रवक्ता नेत्रप्रसाद पौडेल बताउँछन् । अघिल्लो पटक बेरुजु छलफल उपसिमितिले यसलाई बेरुजु हो, असुल गर भनेको थियो, पौडेल भन्छन्, यस वर्ष फेरि बेरुजु होइन भनिएको छ । समितिकै बुझाइमा फरक परेको हो, हामीले त यो बेरुजु हो भनिरहेका छौं । अदालतले असुल नगर्नू भनेकाले हामीले फर्छ्योट पनि गरेका छैनौं । इन्टरनेट सेवा प्रदायकहरूले महालेखाले देखाएको बेरुजु रकम तिर्नैपर्ने सञ्चार मन्त्रालयका प्रवक्ता विनोद प्रकाश सिंहको भनाइ छ । कि त तिर्नुपर्यो वा तिर्छु भनेर कमिटमेन्ट गर्नुपर्यो, उनी भन्छन्, लेखा समितिले एक वर्षको पो तिर्नुपर्दैन भनेको छ, अरू वर्षको त तिनुपर्यो नि । उनका अनुसार जसले नियमति कर तिरको छ, उसले मात्रै अब इन्टरनेट सेवा दिनेछ । सेवा प्रदायकहरूले लाइन (इन्टरनेट) काटिने भयो, हाहाकार हुने भयो भन्दै मिडियाबाजी गर्नुको सट्टा मन्त्रालयमा आएर छलफल गर्नुपर्ने सिंहले बताए । सेवा प्रदायकहरूले प्रतिमहिना करिब ५० करोड रुपैयाँको ब्यान्डविथ भित्र्याउँदै आएका छन् । तिनले भारतीय कम्पनीलाई ६ महिनाको ३ अर्ब रुपैयाँ बुझाउन बाँकी छ । इन्टरनेटलाई अत्यावश्यक सेवा मानिएकाले विदेशी मुद्रा सिफारिसमा रोक लगाउन नपाइने सेवा प्रदायकको भनाइ छ ।"
श्रम सम्झौता कार्यान्वयन गर्न नेपालमलेसिया तयार,"काठमाडौं (कास) नेपाल र मलेसियाबीच भएको श्रम सम्झौतालाई प्रभावकारी कार्यान्वयन गर्न दुवै पक्ष तयार भएका छन् । नेपाल र मलेसियाबीच २०७५ कात्तिक ११ मा शून्य लागतमा श्रमिक भर्ना गर्ने गरी समझदारी भएको थियो । श्रम, रोजगार तथा सामाजिक सुरक्षामन्त्री कृष्णकुमार श्रेष्ठ र मलेसियाका समकक्षी सेरी एम सराभननसँग बिहीबार पुत्रजयमा भएको द्विपक्षीय बैठकमा श्रम सम्झौता प्रभावकारी कार्यान्वयन गर्न समझदारी बनेको हो ।बैठकमा द्विपक्षीय सम्झौतालाई थप प्रभावकारी कार्यान्वयन गर्ने, मलेसियाको श्रमबजारको आवश्यकताबमोजिम नेपाली युवालाई सीपयुक्त बनाई थप रोजगारीका अवसर प्रदान गर्ने, रोजगारीका लागि युवाहरूको छनोट तथा नियुक्ति शून्य लागतसहितको स्वच्छ नियुक्तिको सिद्धान्तलाई थप प्रभावकारी बनाउने विषयमा छलफल भएको थियो । मलेसियामा रोजगारीमा रहेका नेपाली नागरिकको स्वास्थ्य, सामाजिक सुरक्षा र सामाजिक कल्याणलाई थप सबलीकरण गर्ने, चौबिसै घण्टा प्रभावकारी हुने बिमा सुविधा व्यवस्था गर्ने विषयमा बृहत् छलफल भयो, क्वालालम्पुरस्थित नेपाली दूतावासले जारी गरेको विज्ञप्तिमा भनिएको छ । बैठकमा श्रममन्त्री श्रेष्ठले मलेसियाको निजी सुरक्षा गार्डमा कार्यरत युवाहरूको आधारभूत तलब बढाउन, स्वास्थ्योपचारमा विशेष ध्यान दिन, सामाजिक सुरक्षा र कल्याणका क्षेत्रलगायत सुविधा प्रवर्द्धन गर्न आवश्यक रहेको बताएका थिए । बैठकमा नेपाल र मलेसियाबीच कायम श्रमसम्बन्धी संयुक्त कार्यदलको तेस्रो बैठक छिट्टै काठमाडौंमा गर्ने सहमति भएको छ । बैठकमा छलफल भएका विषयलाई औपचारिकता दिनेमा समेत सहमति भएको दूतावासले जनाएको छ । मन्त्रीको नेतृत्वमा गएको उच्चस्तरीय टोलीले मलेसियास्थित सामाजिक सुरक्षा संस्था (सोस्को) समेत भ्रमण गरेको थियो । भ्रमण दलमा श्रम, रोजगार तथा सामाजिक सुरक्षा मन्त्रालयका सचिव एकनारायण अर्याल, सहसचिव राजीव पोखरेल र उपसचिव डा थानेश्वर भुसाल छन् । द्विपक्षीय बैठकमा भने मलेसियाका लागि कार्यवाहक राजदूत मोतीबहादुर श्रीस र श्रम काउन्सिलर दीपक ढकाल थिए ।"
जिपलाइनको लहर,"(काठमाडौं)  पछिल्लो समय साहसिक खेल जिपलाइनमा आकर्षण बढ्दै गएको छ । एक दशक लामो इतिहास भए पनि पनि करिब ४ वर्षदेखि मात्र जिपलाइनमा लगानीकर्ता र सेवाग्राहीको आकर्षण बढेको हो । यति बेला पर्यटन व्यवसायीदेखि रिसोर्ट सञ्चालकसम्मले जिपलाइनमा लगानी गर्न थालेका छन् । यसको पछिल्लो उदाहरण हो हाल सञ्चालनमा आएको नौबिसे ट्रम्फ अर्गानिक रिसोर्ट एन्ड जिपलाइन । धादिङस्थित थाक्रेमा थानकोटका सानुकाजी खड्गीसहितको १२ जनाको समूहले रिसोर्टसहित जिपलाइन सञ्चालनमा ल्याएको हो । ११ सय मिटर लम्बाइको जिपलाइनको दूरी पार गर्न न्यूनतम ३८ सेकेन्ड लाग्छ । जिपलाइनबाट हरियालीसँगै विभिन्न हिमालसमेत देख्न सकिने सञ्चालकको दाबी छ । हाइग्राउन्ड एडभेन्चरले सन् २०१० देखि नै सञ्चालनमा ल्याएको कास्कीको सराङकोट डाँडाबाट हेम्जामा झर्ने जिपलाइन नेपालमा पहिलो रहेको कम्पनीले जनाएको छ । १८५० मिटर लामो यो जिपलाइन संसारकै सबैभन्दा भिरालो जिपलाइनमध्ये एक मानिने कम्पनीको दाबी छ । हाइग्राउन्डपछि धुलिखेल दोस्रो जिपलाइन र सुपरम्यान र टेन्डम (दुई जनाले एकैसाथ खेल्न मिल्ने) जिपलाइन सञ्चालन गर्ने पहिलो रहेको सञ्चालक केदार थापा बताउँछन् । धुलिखेलमा झन्डै ४ वर्षअघि जिपलाइन सुरु भएको हो । काठमाडौंदेखि नजिकै रहेको जिपलाइन उपत्यकाका युवापुस्ताको आकर्षण बनेका छन् । धुलिखेल जिपलाइनको लम्बाइ ११ सय मिटर छ । वर्ल्डवाइड एडभेन्चर (धुलिखेल जिपलाइन) कै सञ्चालक थापाले नै स्थानीयसहितको लगानीमा नगरकोट, भेडेटार र मकवानपुरगढीमा समेत जिपलाइन सञ्चालनमा ल्याइसकेका छन् । प्रतिदिन १५ देखि २० जना जिपलाइनमा पुग्ने गरेको उनले बताए । नेपालमा साहसिक पर्यटकको संख्या बढेकाले पनि यस्ता खेलको संख्या वृद्धि भइरहेको थापाको भनाइ छ । जिपलाइनसहितको रिसोर्ट मात्रै नभएर अहिले वाटरपार्क, मठमन्दिरमा समेत जिपलाइन सञ्चालनमा आइसकेका छन् । चोभारस्थित हुप्पिल्यान्ड एम्युजमेन्ट एन्ड वाटर पार्कमा साहसिक खेलबाट पनि सर्वसाधारणलाई मनोरञ्जन दिने उद्देश्यले जिपलाइन सञ्चालन गरिएको छ । चन्द्रागिरिमा पनि मिनी जिपलाइन छ । चन्द्रागिरि हिल्स लिमिटेडले उपत्यकाकै अग्लो स्थानमा मिनी जिपलाइन सुरु गरेको हो । चन्द्रागिरि डाँडामा एक सय मिटर लम्बाइको जिपलाइनमा मिनी टेन्डम (दुई जनाले खेल्न मिल्ने) जिपलाइन सुरु भएको हो । यसमा ५ वर्षदेखि ८० वर्षसम्म उमेर समूहले आनन्द लिन सक्छन् । पहिलेदेखि चलिरहेका रिसोर्टमा समेत व्यवसायीले साहसिक खेल जिपलाइन थप्न थालेका छन् । पृथ्वी राजमार्गको चुमखोलादेखि गोरखा बुट्टारस्थित रिभर फन बिच रिसोटसम्म पुग्ने रिभर फन जिपलाइन सञ्चालनमा छ । अधिकांश भाग त्रिशूली नदीमाथि पर्ने कारण ५ सय ५८ मिटर लामो जिपलाइन झनै साहसिक र रोमाञ्चक हुने रिसोर्टको दाबी छ । १८ मिटर अग्लो पाँचतले टावरको चौथो तलाबाट सुरू हुने जिपलाइनमा दुई समानान्तर रोप रहने भएकाले दुई जना एकै पटक एक अर्कालाई हेर्दै खेल्न मिल्ने रिभर फन बिच रिसोर्टका प्रबन्ध निर्देशक शंकर अधिकारीले जानकारी दिए । र्याफ्टिङ पहिलेदेखि थियो, त्रिशुलीकै नदी छेउमा भएकाले त्यही माथि जिपलाइन बनाउँदा अझै साहसिक अनुभव लिन सकिन्छ । अब एडभेन्चर पार्क नै बनाउने योजना छ, उनले भने ।कम्पनीहरूले जिपलाइन खेलेको दूरी हेरेर १ हजारदेखि ५ हजार रुपैयाँसम्म शुल्क उठाउँछन् । देशभरका विभिन्न सामुदायिक वनमा पनि जिपलाइन निर्माण भएका छन् । चितवनको जलदेवी सायुदायिक वन, रुपन्देहीको लक्ष्मी आदर्श सामुदायिक वन र ललितपुर, गोदावरीको विशंखुनारायण सामुदायिक वनमा पनि जिपलाइन बनेका छन् । रुपन्देहीको लक्ष्मी आदर्श सामुदायिक वनमा ९० मिटर, ललितपुरको गोदावरीस्थित विशंखुनाराणमा ८ सय मिटर लम्बाइका जिपलाइन बनेका हुन् । पछिल्लो समय वर्ल्डवाइड एडभेन्चरका प्रबन्ध निर्देशक थापा र उनको समूहले रोज बिजनेस इन्टरनेसनल कम्पनी नै खोलेर जिपलाइन जडानमा काम गरिरहेका छन् । सबै मापदण्ड पूरा गरी १ हजार मिटर लामो जिपलाइन निर्माण गर्न न्यूनतम डेढ करोड रुपैयाँ खर्च लाग्ने थापाले जानकारी दिए । जिपलाइन जडान गर्दा पर्यटन विभागबाट अनुमति प्राप्त जिपलाइन मात्र जडान गरिने उनले सुनाए । साहसिक खेल भएका कारण सुरक्षामा सम्झौता गर्नुहुँदैन, उनले भने, त्यसैले जिपलाइन निर्मााण अनुमति प्राप्त कम्पनीको मात्र काम गर्छौं । थापाको समूहले अहिलेसम्म रिभर साइड रिसोर्ट मेलेखु, रिभरफन रिसोर्ट, चन्द्रागिरि हिल्स, अन्नपूर्ण केबलकारको टप स्टेसनमा जिपलाइन निर्माण गरिसकेको छ । प्रत्येक जिपलाइनमा ८ देखि १२ जनालाई रोजगारीसमेत दिइरहेको उनले बताए ।कम्पनी रजिस्ट्रार, साहसिक पर्यटन र होटलसँगै जोडिएकाले उद्योग विभाग र पर्यटन विभागबाट जिपलाइन निर्माण स्वीकृति लिनुपर्छ । सरकारको मापदण्डअनुसार दुई करोडभन्दा माथिका लागतको योजनामा प्रारम्भिक वातावरण परीक्षण (आईईई) गर्नुपर्छ । निजी जमिनको हकमा पर्यटन विभागको स्वकृति लिई प्रयोग गर्ने सामग्रीको कम्पनी खुलाई विभागका मानिसलाई देखाउनुपर्छ, थापाले भने, निर्माण भइरहेको अवस्थामा निरीक्षण र तयार भइसकेपछि अन्तिममा परीक्षण गर्न विभागका प्रतिनिधि आउँछन् । त्यहाँको स्थिति, स्थानीयसँगको छलफल, सेयर लगत, वडा र गाउँपालिकाको सिफारिस, प्यान र १० लाख रुपैयाँ बराबरको ग्यारेन्टी बुझाएपछि मात्र जिपलाइन सञ्चालनको पूर्ण स्वीकृति पाइने उनले सुनाए । पर्यटन उद्योग सेवा प्रभाव निर्देशिका २०७० को परिच्छेद ९ को दफा ९३ अनुसार जिपलाइन सञ्चालनका लागि इजाजत लिनुपर्छ । विभागका अनुसार हालसम्म ६ वटा कम्पनीले जिपलाइन सञ्चालनको अनुमति लिइसकेका छन् । इजाजत लिनेमा दरबार एडभेन्चर नुवाकोट, वर्ल्डवाइड एडभेन्चर धुलिखेल, होटेल गढी भ्यू एन्ड रिसोर्ट, योयो जिपलाइन घ्याम्पेडाँडा, श्री बेट एन्ड डाइनो एम्युजमेन्ट वाटर पार्क सुनसरी र हाइग्राउन्ड जिपलाइन पोखरा हुन् । आईई गरेर अन्तिम चरणमा रहेको ट्रायलका रुपमा जिपलाइन चलाइरहेका हार्नेस जिपलाइन पर्वत, मणिच्युड जर्सिङपौवा, नगरकोट जिपलाइन, फिस्टेल जिम पार्क छन् । अन्य जिपलाइन पनि इजाजत लिन आउने चरणमा रहेको विभागले जनाएको छ ।"
'भैपरीमा बनेको सरकारले संकटोन्मुख अर्थतन्त्र सुधार्दैन,"झन्डै तीन दशकमा मुलुकको आर्थिक नीति तथा नियमनमा अनिवार्य सहभागी एउटा नाम हो अर्थशास्त्री युवराज खतिवडा । खासगरी मुलुकको प्रमुख राजनीतिक दल नेकपा एमालेको सिफारिसमा खतिवडाले अर्थतन्त्रको बागडोर सम्हाल्ने निकायहरु राष्ट्र बैंक, योजना आयोग र अर्थ मन्त्रालयको नेतृत्वमा पदासीन भई काम गरिसकेका छन् । यी निकायमा नहुँदासमेत प्रमुख पार्टी एमालेका घोषणापत्र बनाउनेदेखि सरकारी नीतिमाथि खरो टिप्पणी तथा आलोचना गर्ने गर्छन् । उनको आलोचनालाई नजिकबाट नियाल्नेहरुले भने अहिलेको अर्थतन्त्रको समस्याको जिम्मेवारी खतिवडाले पनि लिनुपर्ने ठान्छन् । उनै खतिवडासँग तीन दशकको अर्थराजनीतिक अवस्थिति, उनकै संलग्नतामा भएका नीतिहरुको बहुआयामिक पाटा, संकटोन्मुख नेपालको अर्थतन्त्र र संकटग्रस्त श्रीलंकाबीचको तुलना, राष्ट्र बैंकका गभर्नरमाथि सरकारी हस्तक्षेप र सम्पत्ति शुद्धीकरणका मामिलामा नेपालको सम्भावित जोखिमबारे कान्तिपुरका कृष्ण आचार्य र हेमन्त जोशीले गरेको कुराकानीको सम्पादित अंश :एकपछि अर्को सरकारी पदमा रहेर तपाईंले लामो समय काम गर्नुभयो, अमेरिकाको राजदूतबाट फिर्ता बोलाएपछि पछिल्लो समय सार्वजनिक पदमा हुनुहुन्न, यति लामो समयसम्म तपाईं सरकारी पदबाहिर रहेको सम्भवतः पहिलो पटक हो, अहिले के गरिरहनुभएको छ ?नीतिनिर्माण तहमै करिब दुई दशक र नेपाल राष्ट्र बैंकको समेत कुरा गर्ने हो भने तीन दशकदेखि नै काम गरें । त्यो तीन दशक मौद्रिक र वित्तीय नीतिसँग जोडिएर काम गरें । छैटौं आवधिक योजनादेखि नै काम गरें । अहिले १५औं योजना कार्यान्वयनको चरणमा छ । अर्थमन्त्रीका रूपमा वित्तीय संघीयता कार्यान्वयन गर्ने चुनौतीपूर्ण जिम्मेवारीमा पनि काम गरें । अरूलाई पनि पालो दिनुपर्छ भन्ने सोचका साथ अहिले पछाडि बसेर सहयोग गरिरहेको छु । नीतिगत चासो अहिले पनि राख्छु । मैले विगतमा के बोलेको थिएँ, के गरेको थिएँ भन्ने आत्मसमीक्षा पनि गरिरहेको छु । सम्भव भयो भने ती कुरा कुनै माध्यमबाट प्रकाशित हुन्छन् । अहिले म नेकपा एमालेको नीति अनुसन्धान विभागमा पनि छु । विभिन्न अध्ययनअनुसन्धान गर्ने र निर्वाचन घोषणापत्र बनाउने कार्यदलमा रहेर काम गरें ।तीन दशकसम्मको कामलाई कसरी आत्मसमीक्षा गरिरहनुभएको छ ?कतिपय कुराको सुरुवात गौरवसाथ गरिन्छ । निश्चित उद्देश्य राखेर कुनै नीति घोषणा गरिन्छन् । समयक्रममा त्यसलाई कुनै न कुनै किसिमले दुरुपयोग भएको देख्दा मन खिन्न हुन्छ । त्यसको उदाहरण म आफैं संलग्न भएर घोषित सामाजिक सुरक्षा कार्यक्रम हो । मैले २०५१ सालदेखि नै सामाजिक सुरक्षाका कार्यक्रमलाई पृष्ठपोषण गर्दै आएको छु । प्रधानमन्त्री रोजगार कार्यक्रमदेखि सामाजिक सुरक्षाका कार्यक्रमहरूमा म संलग्न छु । बिमाका धेरै कार्यक्रममा पनि मैले बढी नै जोडबल गरेको थिएँ । तर अहिले सामाजिक सुरक्षाका उपाय यी कार्यक्रमबाहेक अरू कुनै नै छैनन् कि भन्ने खालको बुझाइ बन्दै गयो । तर यी कार्यक्रम सीमित दायरामा मात्रै भयो कि भन्ने महसुस हुन थालेको छ । राज्यको लोक कल्याणकारी भूमिका निर्वाह गर्ने जिम्मेवारी यति मात्र हो त भन्ने प्रश्न देखिएका छन् ।म अर्थमन्त्री हुँदा कोरोना बिमा सुरु गरिएको हो । तर अहिले दायित्व निर्बाह गर्न नसक्दा निर्णय गर्नेहरूले ढंग पुर्याएनन् कि भन्ने भएको छ । त्यो कार्यक्रम कार्यान्वयन गर्न सम्भव छैन है भनेर रोक्ने जिम्मेवारी मेरो पनि हुन्थ्यो । मैले पो त्यो पूरा गर्न सकिनँ कि ! कार्यान्वयनमा जे भए पनि समग्रमा बीसौं वर्षदेखिका मेरा सोच र दृष्टिकोण परिवर्तन गरेको छैन । त्यसकारण मैले विगतमा के बोलेछु भनेर अहिले ग्लानी गर्नु पर्दैन । बरु कतिपय कार्यक्रम अझ राम्रो गर्न सकिन्थ्यो भन्ने चाहिँ लाग्छ । कतिपय कार्यक्रम कार्यान्वयनका लागि तल्लो तहमा हस्तान्तरण भएपछि त्यसको स्पिरिट कायम हुन नसक्ने रहेछ । यस्ता कतिपय कार्यक्रम राम्रो मनसायले सुरु गरिएका भए पनि प्रणालीलाई विश्वस्त गर्न नसक्दा, कार्यान्वयन हुन नसकेको देख्दा खिन्न लाग्छ ।तर मैले काम गरेको अवधिमा उत्साहित हुने धेरै कुरा छन् । कर प्रणालीमा गरिएको सुधार एक हो । निजी क्षेत्रले आफूलाई निश्चित दायरामा बाँधिएको महसुस गरेको छ । ऋणीको क्षमता हेरेर बैंकहरूले ऋण प्रबाह गर्ने भएपछि उनीहरूलाई पनि सजिलो भयो । उनीहरूको ऋण खराब हुन पाएन । व्यवसायीहरूले ढाँटेर ऋण लिने अवस्था रहेन । कर फर्छ्योट आयोगसँग सम्बन्धित कानुन नै खारेजी पनि एक महत्त्वपूर्ण उपलब्धि हो । छिद्र खोजेर कर छल्नेहरूका लागि प्वाल टाल्ने काम गरिएको छ । तर सुधारले सहज र सबैलाई हँसिलो बनाउँछ भन्ने होइन । कसैलाई कहींकति पीडा भए पनि आम जनताको हितमा छ । त्यसैले आत्मसमीक्षाप्रति सन्तुष्ट छु ।राम्रो उद्देश्यले कार्यक्रम ल्याएँ, कार्यान्वयनमा समस्या देखियो भन्नुभयो, अर्थमन्त्री भइसकेको तपाईंले पनि प्रणालीलाई दोष दिनुभयो, तर प्रणाली सुधार्ने कसले हो ?एक जना मान्छेले प्रणाली सुधार्छु भनेर हुँदैन । टिम चाहिने रहेछ । प्रणाली भनेको त सरकार मात्र होइन । विधायिका, कार्यपालिका, न्यायपालिका हुन्छ । कुनै काम गर्न खोज्यो अदालतमा मुद्दा जान्छ, रोकिन्छ । अदालतमा वर्षौंदेखि सडक, विमानस्थललगायत पूर्वाधार निर्माणसँग जोडिएको मुद्दा अड्किएर बसेका छन् । हामी सरकारमा हुँदा एउटै दलभित्र पनि दुई धार थिए । राज्य नियन्त्रित अर्थ व्यवस्था हुनुपर्छ भन्ने एउटा र निजी क्षेत्रको भूमिकासहितको मिश्रित अर्थ व्यवस्था चाहिन्छ भन्ने अर्को धार थियो । हामीले सरकारसँगै निजी क्षेत्रको पनि केही भूमिका हुन्छ भन्दा राज्य मात्रै देख्ने तर बजार प्रणाली नदेख्ने साथी पनि थिए । यही कारण संसद्बाट धेरै कानुन ल्याउन सकेनौं । मुस्किलले ५७ वटा कानुन मात्रै संसद्बाट पास भए । एक जना मन्त्री वा सिंगो मन्त्रिपरिषद् लाग्दा पनि हामीले संसद्लाई चलायमान गर्न सकेनौं । सरकार गठन भएको पहिलो वर्ष अलि ठीक थियो, दोस्रो वर्षबाट सत्तापक्षभित्रै पनि प्रतिपक्ष जस्तो भयो । संसद्मा सत्तापक्ष र प्रतिपक्ष छुट्टिने अवस्थै थिएन । विधेयक समितिहरूमा सत्तापक्षकै सांसदहरूले सरकारले ल्याएको विधेयक किन सजिलै पास गर्न दिने भनेरै लागे । दीर्घकालीन प्रकृतिका कानुनहरू सांसदले अल्झाउनै खोज्थे ।अर्थतन्त्रको अहिलेको अवस्थालाई कसरी हेरिरहनुभएको छ ?अहिले अर्थतन्त्रमा तीन किसिमका समस्या छन् । एउटा संरचनात्मक समस्या हो । हामीले यसमा निरपेक्ष भएर बोल्नुपर्छ । कसैलाई आक्षेप लगाउने या कसका कारणले यस्तो भएको हो भनेर खोज्नुपर्छ । संरचनात्मक समस्या अर्थतन्त्रमा के छन् भनेर म अर्थमन्त्री हुँदा श्वेतपत्र जारी गरेर भनेकै विद्यमान छन् । मैले वा अघिल्लो सरकारले कति गर्न सक्यो, त्यसको छुट्टै मूल्यांकन गरौंला । तर संरचनात्मक संरचना भनेको के हो भन्नेबारे कुरा गरौं । हाम्रो उत्पादनको संरचना आयातमुखी छ । आयातित कच्चापदार्थमा आधारित औद्योगिकीकरण, आयातित सामग्रीकै आधारमा कृषिको यान्त्रिकीकरण र आधुनिकीकरण, आयातित वस्तुमा आधारित निर्माण सेवा, आयातमै आधारित विद्युत् प्रणाली जस्ता विषय हामी देख्न सक्छौं । यी सबै क्षेत्रमा आयातको हिस्सा ठूलो छ । यस्तो किन भइरहेको छ भने हामी विकासको पहिलो चरणमा भएको हुनाले पूर्वाधारमा लगानी गरिरहेका छौं । शिक्षा, स्वास्थ्यमा लगानी गरिरहेका छौं । यो भनेको व्यापार गरेर निर्यात गर्ने क्षेत्र होइन । आफ्नै आन्तरिक क्षेत्र बढाउने क्षेत्र हो । अनि हामी विदेशी मुद्रामा लगानी गरेर यहाँ खर्च गर्छौं र आम्दानी स्वदेशी मुद्रामा गर्छौं भने हामीलाई व्यापार घाटा र शोधनान्तर स्थितिमा चाप त स्वाभाविक रूपमा पर्छ नै । यो संरचनात्मक समस्या हो । तर यो समस्यालाई सीमित अथवा कम गर्न सकिने गरी काम गर्नुपर्छ । २५ देखि ३० प्रतिशत बराबरको आयात वृद्धि हुँदा ६७ प्रतिशतको आर्थिक वृद्धि सजिलै हासिल गर्न सकिन्छ । तर त्यो आयात हामीलाई चाहिने चिजको हुनुपर्यो । व्यापार विचलन गर्ने अनावश्यक वस्तुहरूको आयात हुन भएन । यो कुरालाई हामीले खुला व्यापार नीतिको सन्दर्भमा कसरी व्यवस्थापन गर्ने भनेर बुझ्न जरुरी छ । अप्रत्यक्ष उपायबाट, भन्सारका दरबाट, मूल्यांकनबाट हो कि ब्याजदरका माध्यमबाट नियन्त्रण गरिनुपर्छ । यसो भयो भने संरचनागत समस्या व्यवस्थापन गर्दै जान सकिन्छ । त्यो समस्यालाई व्यवस्थापन गरिँदै आएको थियो । तर अहिले त्यो बाटो बिराउँदा अर्थतन्त्रमा समस्या देखिएको छ ।दोस्रो समस्या हामीले कृषिभन्दा बाहिरका क्षेत्रमा रोजगारी सिर्जना गर्ने भनिरहेका छौं । कृषिमा रोजगारी सिर्जना गर्ने, युवालाई आकर्षित गर्ने, कृषि यान्त्रिकीकरण गर्ने कुरा गरिरहेका छौं । त्यो ठीक हो । तर कृषिमा सीप नभएको र निश्चित दायराबाट बाहिर जान नसक्ने पुरानो पुस्ता छ । त्यसले हामीलाई मौसमी रोजगारी जसोतसो दिएको छ । तर पूर्ण रोजगारी दिन सकेको छैन । कृषि केन्द्रित गरिबी छ । कृषिमा लागेका मानिसलाई सीपसहित सेवा क्षेत्रमा कसरी जोड्ने भनेर ध्यान दिन जरुरी छ । उद्योग र सेवा क्षेत्रलाई पनि हामी अझ बढी स्वचालित र यान्त्रिकीकरण गर्दै छौं । त्यहाँ पनि रोजगारीका अवसर कम हुँदै छन् । रोजगारीको यो संरचनात्मक समस्या विश्वका अरू देशमा फरक प्रकृतिको होला, हामीकहाँ देखिएको समस्या भनेको प्रशिक्षित नभएका, सीप नभएका र एउटा ठाउँबाट अन्यत्र जान पनि नपरोस् भन्ने प्रवृत्तिको छ । यसलाई कसरी औपचारिक क्षेत्र बनाउने, उद्योग र सेवा क्षेत्रसँग जोडेर जाने भन्ने अर्को समस्या छ । यसलाई समाधान गर्न एकदुई कार्यक्रम वा एउटा अर्थमन्त्रीको कार्यकाल पर्याप्त हुँदैन ।तेस्रो समस्या अन्तरदेशीय छ । हाम्रो व्यापार, लगानी, बजारलगायत धेरै कुरा भारतसँग जोडिएको छ । भारतका नीतिसँग सामञ्जस्य र तालमेल नगर्ने हो भने जतिसुकै कोसिस गरे पनि हामीकहाँ विसंगति आउँछ । त्यो व्यापार, विनिमय प्रणाली, कर प्रणाली, बैंकिङलगायत सबै कुरामा तालमेल र संगति पुर्याउनुपर्छ । हामीले क्षेत्रीय र अन्तर्राष्ट्रिय व्यापारका सन्धिसम्झौता मानेका छौं । जतिसुकै चाहेर पनि हामीले कृषिलाई संरक्षण दिनुपर्यो भनेर सक्दैनौं । बिमस्टेकका प्रावधान पूर्ण रूपमा कार्यान्वयन हुँदा अझ बढी समस्या देखिन्छ । व्यापारमा निर्यात बढाउन नसकेको, ओद्योगिकीकरण नगरी कृषिबाट एकैचोटि सेवा क्षेत्रमा पुगेको, औद्योगिक आधार बनाउन नसकेको जस्ता समस्या छन् ।तपाईंले भन्नुभएका जस्ता सुझाव अहिलेको सरकारलाई पनि विभिन्न कोणबाट आइरहेकै छन्, राष्ट्र बैंकले पनि त्यस्तै सुझाव दिइरहेकै छ तर अर्थ मन्त्रालयले आयात रोक्ने वा निरुत्साहित गर्ने कदम बल्ल चालेको छ, किन होला ?अहिले उद्योग मन्त्रालय र अर्थ मन्त्रालयमै फरकफरक दृष्टिकोण छन् । सामान्यतः निकासी पैठारी ऐनसँग सम्बन्धित काम उद्योग मन्त्रालयले गर्छ । आयात रोक्ने, परिमाणात्मक बन्देज लगाउने जस्ता काम उद्योग मन्त्रालयले गर्ने हो । तर समग्र अर्थतन्त्र र आर्थिक व्यवस्थापन गर्ने काम अर्थ मन्त्रालयको हो । अर्थ मन्त्रालयको नेतृत्वमा उद्योग मन्त्रालयले प्रस्ताव बनाएर मन्त्रिपरिषद्मा लैजाने र पास गर्ने काम गर्नुपर्थ्यो । कर्जा नियन्त्रण गर्ने, ब्याजदर व्यवस्थित गर्ने, एलसी मिलाउने जस्ता कामका लागि अर्थ मन्त्रालयले राष्ट्र बैंकलाई निर्देशन दिने हो । तर, अहिलेको सरकारले के गर्यो, सार्वजनिक रूपमा आएकै छ । बैंकिङ क्षेत्रबाट बैंकहरूले असीमित मात्रामा कर्जा प्रबाह गरिरहेका छन् । त्यो कर्जा कहाँ गइरहेको छ भनेर आर्थिक व्यवस्थापन गर्ने निकाय अर्थ मन्त्रालय, योजना आयोग र नेपाल राष्ट्र बैंकले हेर्नुपर्छ । अर्थ मन्त्रालय र राष्ट्र बैंकसँग समन्वय गर्ने निकायका रूपमा रहेका योजना आयोगले पनि चनाखो भएर आर्थिक सूचकहरूको अवस्थाबारे हेर्नुपर्थ्यो । तीनै निकायले समन्वय गर्न सकेनन् । म अर्थमन्त्रीका रूपमा काम गरिरहेको र कर्जा प्रबाह ३० प्रतिशतसम्मले बढिरहेको अवस्था थियो भने त्यो कर्जा कता गइरहेको छ भनेर हेर्न लगाउँथें । कृषिमा गएको भनिएको कर्जा कहाँ र कसरी गइरहेको छ, खोज्न लगाउँथे । उद्योगहरूमा कर्जा त गएको छ । तर त्यही अनुपातमा उत्पादन बढेको छ वा छैन भनेर तथ्यांक ल्याउन भन्थें ।बैंकहरूमा अस्वस्थ प्रतिस्पर्धा भएको पो हो कि भनेर हेरिनुपर्थ्यो । बढी कर्जा गयो भने पुँजीको लागत अर्थात ब्याजदर बढाइदिने हो । तर ब्याजदर बढाउन पाइँदैन भनेर अर्थमन्त्रीले निर्देशन दिएको र राष्ट्र बैंकले पनि त्यही मानेको भन्ने सुनिन्छ । ब्याजदरलाई परिस्थितिअनुकूल परिमार्जन गर्ने कुरामा अर्थ मन्त्रालयले हस्तक्षेप गरेको र राष्ट्र बैंक निरीह भएको स्थिति छ ।डिजिटल कारोबारहरूको नियमन प्रभावकारी रूपमा हुन नसक्नु अहिलेको अर्को समस्या हो । त्यस्ता कारोबारहरूको नियमन र नियन्त्रण कुन निकायले गर्ने हो भन्ने नै स्पष्टता छैन । एकले अर्कालाई कारोबार रोक्नुस् भनेको देखिन्छ । सरकारका जिम्मेवार पदाधिकारीहरूले बारम्बार हुन्डी कारोबार बढेको छ भनिरहेका छन् । तर नियन्त्रणका लागि केही गरेका छैनन् । यसमा नजरअन्दाज गरेर बस्दा पैसा औपचारिक प्रणालीभन्दा बाहिर बढी परिचालन भइरहेको छ । प्रणाली बाहिर रहेको पैसा किन प्रणालीमा आएन भनेर पनि सरकारले हेर्न सकेको छैन । पछिल्लो १ वर्ष अवधिमा बैंकहरूले १० खर्ब रुपैयाँ बराबर कर्जा परिचालन गर्यो भने कम्तीमा त्यसको आधा बराबर त प्रणालीमा फर्किनुपर्ने हो । कर्जा गएको गयै छ । तर बचत आइरहेको छैन भने पैसा कहाँ गयो भनेर खोज्ने काम सरकार मातहतका सबै निकायको हो । पैसा हराउनुको मतलब अर्को कुनै कारोबारमा फसेको वा वैध पैसा लगेर अवैध बनाइएको छ भनेर बुझ्न सकिन्छ । बैंकबाट बाहिरिएको पैसा कहाँ गयो र छिद्र कहाँ छन् भनेर हरिएको छैन । कहीँ न कतै त्यो पैसा अनौपचारिक क्षेत्रमा गयो, राजस्व नतिर्ने क्षेत्रमा खर्च भयो, व्यापार विचलन गर्ने क्षेत्रमा खर्च भयो वा पुँजी पलायन गर्ने क्षेत्रमा गएर बिदेसियो भनेर बुझ्न सकिन्छ । यो नेक्ससलाई हामीले हेरेको भए समस्या थाहा भइहाल्थ्यो । सरकार र सम्बन्धित निकायले यसमा ध्यान दिन सकेका छैनन् । भन्सार प्रशासनका कर्मचारीले व्यापार विचलन हुनबाट रोकेका छन कि छैनन् भनेर हेर्न पनि हामी चुक्यौं । व्यापार प्रशासनलाई यसरी खुकुलो बनाउँदै जाँदा अनौपचारिक व्यापार निकै बढेको छ । औपचारिक व्यापार मात्रै सुकेको हो, अनौपचारिक व्यापार फस्टाएको फस्टायै छ ।यस्तो किन भइरहेको छ ? सरकारको नेतृत्वमा बसेकाहरूले केही नबुझेकै हुन् त ?व्यवस्थापकीय नेतृत्वभन्दा माथि राजनीतिक कुरा हुन्छ । राजनीतिक रूपमा सरकार निर्माण निर्वाचन प्रक्रियाबाट हुन्छन् । र, त्यस्तो सरकारलाई आफ्ना घोषणापत्र, नीति कार्यक्रम, वार्षिक बजेटलगायत प्रतिबद्धता पूरा गर्नुपर्छ भन्ने हुन्छ । तर यो सरकार भैपरीको सरकार बन्यो । न जनअनुमोदित कुनै घोषणापत्र कार्यान्वयन गर्ने गरी एउटा मात्रै पार्टी आएको छ, न त साझा न्यूनतम कार्यक्रमले नै त्यो मार्गदर्शन गरेको छ । आर्थिक दृष्टिकोण नितान्त फरक भएका दल निश्चित उद्देश्यका लागि एक ठाउँमा बसेका छन् । उनीहरूले आर्थिक र संरचनात्मक सुधारका एजेन्डा प्रभावकारी रूपमा अगाडि लैजान सक्दैनन् । व्यवस्थापकीय सुधारमा समन्वय पनि उनीहरूबीच हुँदैन । अर्थतन्त्रमा ध्यान नदिने र आफैं चलिहाल्छ नि भन्ने मानसिकताले समस्या देखिएको हो । सरकारमै रहेका दलका नेताहरूले पनि समस्या छ भनिरहेका छन् । निजी क्षेत्रले पनि भनिरहेको छ । प्रतिपक्षले कडा शब्दमा भन्नु त उसको धर्म नै हो । गम्भीर भएर अर्थतन्त्रबारे आर्थिक वर्षको सुरुमै हेरिएको भए अहिलेको अवस्था आउँदैनथ्यो । तर सरकारले यी कुरा सुन्नै चाहेको छैन । समस्यालाई स्विकारेर छिटो समाधानतर्फ जानुपर्नेमा त्यसो हुन सकेको छैन । नितान्त फरक विचार भएका दलहरूबीच आर्थिक विकासको सोच हुने कुरै भएन । एमसीसीको प्रस्ताव पेस गर्दा त मैले तीन वर्षअघि दर्ता गराएको प्रस्ताव लगियो । यो सरकारले आफैं प्रस्तावसमेत पेस गर्न सकेन भने अरू संरचनागत र कानुनी सुधारका काम कसरी गर्न सक्छ ?अहिले अर्थतन्त्र समस्यामा छ भनेर देखाउन श्रीलंकासँग तुलना गर्ने गरेको देखिन्छ, के हामी श्रीलंकाकै बाटोमा छौं ?श्रीलंकाको संकट रातारात आएको होइन । पछिल्लो दुई वर्षदेखि श्रीलंकामा आर्थिक संकट आउँदै छ भनेर पछिल्लो २ वर्षदेखि सबैले अनुमान गरेको कुरा थियो । आजको श्रीलंका र आजको नेपाल तुलना गर्ने होइन । बरु श्रीलंकाले विगतमा केके गल्ती गरेको थियो र अहिलेको अवस्थामा पुग्यो भनेर हेर्नुपर्छ । श्रीलंकाले गरेका गल्तीको बाटोमा गयौं भने हामी पनि त्यस्तै हुन्छौं । दक्षिण एसियाका धेरै मुलुक लोक कल्याणकारी राज्यका अवधारणामा चलिरहेका छन् । सामाजिक सुरक्षामा बढी लगानी गर्छौं, जसकारण बजेटमा यो क्षेत्रको बढी चाप पनि पर्छ । कोभिडका कारण राजस्वको आधार पनि बलियो छैन । राजस्वको आधार बलियो भएन भने ऋण लिनुपर्ने हुन्छ । बजेट घाटामा जान्छ । बजेट घाटा पूर्ति गर्न आन्तरिक स्रोतसाधन र पुँजी भएन भने बाह्य स्रोत परिचालन गर्नुपर्यो । श्रीलंका नेपालजस्तो अल्पविकसित मुलुक नभएकाले उसले सहुलियत ऋण पाउँदैन । जसकारण उसको व्यावसायिक ऋण बढ्दै गयो । त्यसो भएपछि उसले विदेशी मुद्रामा भुक्तानी गर्नुपर्ने ऋणपत्र जारी गर्न थाल्यो । कृषि क्षेत्रमा पनि अर्गानिक स्टेट बनाउने उसको योजनाले केही नकारात्मक असर देखायो । श्रीलंकाको अर्को समस्या उसले विदेशी मुद्रामा ऋण लिएर स्वदेशी मुद्रा आर्जन हुने पूर्वाधारका क्षेत्रमा लगानी गरेको छ । विदेशी मुद्रामा लिएको ऋणले स्वदेशी मुद्रामा मात्रै आम्दानी सिर्जना हुन्छ र विदेशी मुद्रा आर्जन हुँदैन भने त्यो मुलुक संकटमा जान्छ । नेपालले पनि धेरै विदेशी ऋण लिने र त्यसको प्रतिफल विदेशी मुद्रामा आर्जन गर्न सकेन भने श्रीलंकाकै बाटोमा जान्छ । विदेशी मुद्रामा वार्षिक डेढदुई खर्ब ऋण तिर्नुपर्यो भने नेपालमा पनि श्रीलंकाको जस्तै समस्या देखिन्छ । यसकारण संरचनागत रूपमा हामीले बुझ्नुपर्छ भविष्यमा विदेशी मुद्रामा ऋण तिर्न सकेनौं भने समस्या देखिन्छ । ऋण बढेसँगै तिर्न सक्ने क्षमता पनि बढाउँदै जानुपर्छ । तिर्न सक्ने क्षमता निर्यातबाट आउँछ । श्रीलंकाले आफ्नो ऋण तिर्न अर्को ऋण लिनुपर्ने अवस्था आयो । हाम्रो पनि चालु आर्थिक वर्षको ९ महिना अवधिमा करिब ३ खर्ब रुपैयाँ बराबरले विदेशी मुद्रा सञ्चिति घटेको छ । अनि यो श्रीलंकाकै बाटो भएन र ? राष्ट्र बैंक स्थापना भएदेखि अहिलेसम्म जम्मा १४ खर्ब रुपैयाँ बराबर विदेशी मुद्रा सञ्चिति कायम गर्न सकेको छ । करिब ६ दशकमा १४ खर्ब बराबर मात्रै विदेशी मुद्रा सञ्चिति गर्न सकिन्छ र ९ महिनामा एकैचोटि ३ खर्बले त्यस्तो सञ्चिति घट्छ भने डराउनु पर्दैन ? हामी पनि श्रीलंकाकै बाटोमा छौं भनेर सोच्नुपर्दैन ? यसकारण हामी श्रीलंकाको अवस्थामा छैनौं तर त्यो बाटोमा छौं । हामीले अर्थतन्त्र संकटउन्मुख छ भनिरहेका छौं । प्रतिपक्षले त आलोचना गर्छ नै । म अर्थमन्त्री हुँदा पनि आलोचना हुन्थ्यो । तर ओठे जवाफ लगाउने होइन सरकारले । सुझबुझपूर्ण तरिकाले निकास खोज्ने हो ।श्रीलंका समस्यामा फस्नुको मुख्य कारण सार्वजनिक ऋण भन्नुभयो, नेपालमा पनि सार्वजनिक ऋण निकै बढेका कारण पनि अर्थतन्त्र धराशायी हुन सक्ने विश्लेषण भइरहेको छ, तपाईंकै पालामा सार्वजनिक ऋण झन्डै दोब्बर भयो, ऋण लिने मामिलामा तपाईंहरू पनि निकै अनुत्तरदायी देखिनुभयो नि, होइन ?अघिल्लो सरकारले करिब ४ देखि ५ खर्ब जति ऋण बढाएको हो । त्यसमा ३ खर्ब रुपैयाँ पुनर्निर्माणका लागि लिइएको हो । ऋण लिएर भूकम्प प्रभावितलाई अनुदान बाँड्यौं । १ खर्बजति बजेट सपोर्ट हो । विभिन्न क्षेत्रको त्यो रकम पुँजीगत शीर्षकमै छ । पूर्वाधारका क्षेत्रमा धेरै रकम गएको छ । त्यसमा सडक, प्रसारणलाइन, सिँचाइलगायत क्षेत्र छन् । आवास र भवन निर्माणबाहेकका क्षेत्रमा पुनर्निर्माणकै लागि धेरै रकम ऋण लिइएको हो । बजेट सपोर्टको रकम पूर्वाधारमा खर्च गर्न पुँजीगत शीर्षकमै जाने हो । तर एकै आयोजनामा धेरै रकम जानेभन्दा पनि ससाना आयोजनामा रकम राखिएको छ । स्रोत पुस्तिका हेर्दा पनि थाहा हुन्छ, ऋणको रकम चालु खर्चमा गएको छैन । शिक्षा, स्वास्थ्यलगायत क्षेत्रमा चालुगत शीर्षकमा बजेट गएको देखिए पनि त्यो मानव पुँजी बनाउन खर्च हुने रकम हो । थप ऋण लिन नसक्ने वा लिन नहुने भन्ने दबाबको अवस्थामा त हामी अहिले पुगिसकेका छैनौं । आन्तरिक र बाह्य दुवै खालको ऋण गरेर हामी जीडीपीको अनुपातमा ४० प्रतिशत हाराहारीमा छौं । बाह्य ऋण बजेटको निश्चित अंशभन्दा बढी हुन थाल्यो भने हामी डराउनुपर्छ । बजेटको कति प्रतिशत साँवाब्याज तिर्नमा जान्छ भनेर हेर्नुपर्छ । त्यो प्रतिशत सानो हुँदा ऋणको पासो (डेब्ट ट्र्याप) मा परिँदैन । ऋण तिर्न ऋण लिनुपर्ने अवस्था आयो भने ट्र्यापमा परिन्छ । श्रीलंकामा भएको पनि यही हो ।अर्थतन्त्रमा समस्या देखिनुमा अघिल्लो सरकारले नियुक्त गरेका गभर्नरले सहयोग गरेनन्, प्रतिपक्षी दल एमालेसँग मिलेर झन् खराब नीति अघि सारे भन्ने आरोप छ, यही कारण सरकारले गभर्नर महाप्रसाद अधिकारीलाई निलम्बन नै गर्यो, तपाईंले नियुक्त गर्नुभएका गभर्नर अधिकारीमाथि लागेका आरोपबारे के भन्नुहुन्छ ?कुनै पनि सरकारले आफैंले नियुक्त गरेको गभर्नर पूरा ५ वर्ष भेट्दैन । मैले आफैं गभर्नर हुँदा ५ वर्षमा ५ जना अर्थमन्त्रीसँग काम गरे । म अर्थमन्त्री हुँदा पनि कांग्रेसले नियुक्त गरेका गभर्नर थिए । जो भए पनि अब यो सरकारको नीति यस्तो हो भनेर गभर्नरलाई काम लगाउने हो । जस्तो कि, म अर्थमन्त्री भएपछि मैले गभर्नरलाई बोलाएर तत्कालीन वाम सरकारको कार्ययोजना यो हो, घोषणापत्र यस्तो छ र यसलाई हामीले कार्यान्वयन गर्नुपर्ने छ, त्यसकारण तपाईंहरूले कार्ययोजना र घोषणापत्रमा भएका कुरा पढेर अघि बढ्नुस् भने । के काम गर्न सकिन्छ र के गर्न सकिँदैन, मसँग आएर छलफल गर्नुहोस् भनेर स्पष्ट भनेको थिएँ । बृहत् ढंगले निर्देशन दिइसकेपछि दिनदिनैको काममा अर्थमन्त्रीले हस्तक्षेप गर्ने होइन । गभर्नरले ब्याजदर कता लैजान्छन्, बैंक रेट कतातर्फ लैजान्छन् भनेर अर्थमन्त्रीले हस्तक्षेप गर्ने होइन । गभर्नरले नियमित रूपमा अर्थमन्त्रीलाई ब्रिफिङ भने गर्नुपर्छ । किनभने संसद्मा अर्थमन्त्री जिम्मेवार हुनुपर्छ र जवाफ दिनुपर्छ । तर अर्थमन्त्री आफैंले हस्तक्षेप गरेर समयमा मौद्रिक नीति ल्याउन पनि नदिने र केबल यसो गर, उसो गर भनेर निर्देशन मात्र दिइरहने भन्ने हुँदैन । हामीले म्यान्डेट पाएको कुरालाई गभर्नरले यसो गरेन भन्ने स्थिति पनि अहिले होइन । दृष्टिकोण नमिल्दैमा गभर्नर हटाइहाल्ने हो भने संसारका कुनै पनि देशमा गभर्नर लामो समय टिक्दैनथे होलान् । अहिले गभर्नर निलम्बनसँग जोडिएको परिघटना स्वार्थको कुरा हो ।के स्वार्थका कारण यस्तो भएको जस्तो लाग्छ ?एकदुई दिनअघि अर्थमन्त्रीले अवैध सम्पत्तिलाई वैध बनाउन दबाब दिएको सूचना चुहिने अनि त्यसको केही दिनमा गभर्नरलाई निलम्बन गर्ने कदम सरकारबाट चालिनुले त्यसमा स्वार्थ नै थियो भन्ने बुझ्न कठिन छैन । सूचना चुहिएको आरोप लगाएर निलम्बन गर्नुभन्दा अर्थमन्त्री गभर्नरलाई आफ्नै टेबलमा बोलाएर के भएको हो, राम्रोसँग हेर्नुहोस् है पो भन्ने हो । त्यसो नगरी गभर्नरमाथि छानबिन गर्ने, बर्खास्त गर्ने प्रक्रिया अघि बढाइयो । त्यसमाथि शंकास्पद धनसँग जोडिएका विषयमा निर्देशन दिनु सर्वथा गलत हो । कुनै विषय आइसकेपछि गभर्नरलाई सोध्नु एउटा कुरा हो । तर सिधै निर्देशन गर्नु गलत र गैरकानुनी हो । अर्थमन्त्रीले गभर्नरलाई सोझै निर्देशन दिने होइन । राष्ट्र बैंकको न्यायिक क्षेत्राधिकार र सम्पत्ति शुद्धीकरण जस्तो गम्भीर विषयमा अर्थमन्त्रीले ठाडो निर्देशन दिने होइन । यसै पनि अहिले दुईतीन कारणले सम्पत्ति शुद्धीकरणका मामलामा हामी जटिल अवस्थामा छौं । पहिलो, बजेटबाट नै निश्चित क्षेत्रमा लगानी गर्न स्रोत नखोजिने भनिएको छ, त्यो गलत हो । विश्व समुदायलाई सम्पत्ति शुद्धीकरण गर्न लागेको भन्ने सन्देश त्यसबाट गएको छ । कोभिड नभएको भए गत वर्ष नै हामी सम्पत्ति शुद्धीकरणसँग सम्बन्धित मूल्यांकनमा गइसक्थ्यौं । त्यो गर्दा हाम्रो स्थिति खराब नहोस् भनेर एन्टी मनी लाउन्ड्रिङ नेसनल इम्प्लिमेन्टेसन प्लान बनाएर अघिल्लो सरकारले नै मन्त्रिपरिषद्मा पठाएको थियो । त्यसलाई अहिलेको सरकारले कार्यान्वयनमा ल्याउनुपर्थ्यो । तर यही बेला अवैध सम्पत्ति छाड्न निर्देशन आउनु भनेको उल्टो बाटो हो । २०६७६८ मा नेपाल झन्डैझन्डै कालोसूचीमा परेको अवस्थाबाट हामीले १० वर्षमा यीयी कामहरू गरिसक्छौं भन्ने प्रतिबद्धता जनाएपछि ग्रे एरियाबाट क्लिन भएर निस्केका हौं । यस्तो बेलामा सम्पत्ति शुद्धीकरणका विषयमा थप चनाखो हुनुपर्नेमा बजेटबाट सम्पत्ति शुद्धीकरण गर्ने, अर्थमन्त्रीले आफैं चिठी लेखेर खाता फुकुवा गर्ने राम्रो होइन । यसै पनि नेपाल द्वन्द्वबाट आएपछिको अवस्थामा सबै कारोबार र प्रणाली पारदर्शी र व्यवस्थित छैनन् भनेर अन्तर्राष्ट्रिय निकायले शंका गर्दै आएको थियो । पछिल्लो पटक सरकारले चालेका कदमले थप शंका उब्जाउने काम गरेको छ ।"
"कुस्ती, जुडो र करातेको छनोट","ब्याडमिन्टन नेपाल ब्याडमिन्टन संघले ललितपुरको रिभाइभ लिजर पार्कको कभर्डहलमा गरेको छनोटबाट उच्च १० वरीयताप्राप्त खेलाडीबाट ७७ महिला र पुरुष खेलाडी छनोट भएका छन् ।संघका अध्यक्ष रामजीबहादुर श्रेष्ठले कोटा निर्धारणपछि छनोट खेलाडीबाट एसियाली खेलकुदका लागि वरीयताका आधारमा खेलाडी छनोट गरिने बताए । छनोटमा पुरुषतर्फ प्रिन्स दाहाल, नवीन श्रेष्ठ, प्रफुल महर्जन, दीपेश धामी, विष्णु कटुवाल, साजनकृष्ण ताम्राकार र सुदीप सेढाईं छन् । यस्तै महिलातर्फ रशिला महर्जन, नङसल तामाङ, जेसिका गुरुङ, अनुमाया राई, नीता लम्साल, सुनयना मुखिया र शोभा गौचन छन् ।"
रुबिना र सीता दुबईतिर,काठमाडौं (कास) नेपाली महिला क्रिकेट टोलीका कप्तान रुबिना क्षेत्री र उपकप्तान सीता रानामगर फेयर ब्रेक इन्भिटेसन प्रतियोगिता खेल्न शनिबार यूएई गएका छन् । समानतामा अवसर नारा दिइएको प्रतियोगिता मे १५ सम्म चल्ने छ । हङकङ क्रिकेटसँग मिलेर आयोजना गरिएको प्रतियोगिताका सबै खेल दुबईको दुबई अन्तर्राष्ट्रिय क्रिकेट रंगशालामा हुनेछ । सीतालाई फेयर ब्रेकसम्म पुर्याउने अवसर क्विन्स इभेन्ट प्रालिले व्यवस्थापन गरेको हो भने रुबिनाको समन्वय नेपाल क्रिकेट संघ (क्यान) ले गरेको थियो । रुबिनाले यसअघि एसियाली क्रिकेट परिषद् (एसीसी) को पहलमा श्रीलंकामा पालिन्क (पालिएन्स) स्पोर्ट्स क्लबबाट सन् २०१३ मा श्रीलंकाको डिभिजन १ प्रतियोगिता खेलेकी थिइन् । उनीसँग रोशनी बोहराले ९ वर्षअघि उक्त मौका पाएकी थिइन् । सीताको हकमा भने उनले पहिलो पटक अन्तर्राष्ट्रिय स्तरमा क्लब क्रिकेटको अनुभव बटुल्ने अवसर हुनेछ । फेयर ब्रेकमा रुबिनाले बर्मी आर्मी र सीताले टोर्नडोसबाट खेल्दै छन् । प्रतियोगितामा ६ टिम बनाइएको छ । त्यसमा विश्वका प्रमुख महिला स्टार खेलाडीले खेलिरहेका छन् । नोभेम्बरमा यूएईमा सम्पन्न ट्वान्टी२० महिला विश्वकप एसिया छनोटमा नेपाल अर्को चरणमा पुग्न असफल रहे पनि १ सय रन बनाउनुका साथै ६ विकेट लिँदै सीता प्लेयर अफ द सिरिजमा चुनिएकी थिइन् । नेपालले सन् २००७ मा खेलेको पहिलो अन्तर्राष्ट्रिय प्रतियोगितादेखि सीता निरन्तर खेल्दै आएकी छन् । रुबिनाले २००९ देखि नेपालबाट खेल्न लागेकी हुन् । पछिल्लो एक दशकयता उनले नेपालको कप्तानी गरिरहेकी छन् । फेयर ब्रेक पहिला हङकङमा हुने भनिए पनि कोभिड१९ को असरलगायत अन्य कारणले दुबईमा खेल्न लागिएको छ । प्रतियोगितामा हङकङका १२ खेलाडीले खेल्ने बताइएको छ ।
बेकरलाई जेल सजाय,"लन्डन (एपी) विश्व टेनिसका सफल जर्मनीका पूर्व खेलाडी बोरिस बेकरलाई शनिबार लन्डनको एक अदालतले साढे दुई वर्षको जेल सजाय सुनाएको छ । साउथवर्क क्राउन कोर्टले चार मामिलामा बेकरलाई दोषी ठहर गरेको थियो । त्यसमा सम्पत्ति हस्तान्तरण, ऋण लुकाएको र सम्पत्तिबारे पूरा विवरण देखाउन असफल रहेको प्रमुख छन् । छपल्टका ग्रान्ड स्लाम विजेता बेकरले यसअघि आफू टाट पल्टेको घोषणा गरेका थिए ।"
जिम्बावेसँगको तालिका हेरफेर,"(काठमाडौं)  नेपाल भ्रमणमा रहेको जिम्बावे ए ले खेल्ने खेल तालिका हेरफेर गरिएको छ । शनिबार नेपालको राष्ट्रिय टोली र जिम्बावे ए बीच एकदिवसीय खेल हुने तालिका थियो । तर वर्षाका कारण एक बल फाल्न नपाई खेल रद्द गरिएपछि भ्रमण तालिका नै परिवर्तन गरिएको छ ।निर्धारित तालिकाअनुसार नेपालले जिम्बावे ए सँग शनिबार, सोमबार र बुधबार गरी तीन एकदिवसीय खेल्ने कार्यक्रम थियो । त्यसपछि तीन ट्वान्टी२० शृंखला थियो । तर शनिबारको वर्षापछि नेपाल क्रिकेट संघ (क्यान) ले पुनः प्रकाशित गरिएको तालिकामा नेपालले जिम्बावे ए सँग पहिला तीन ट्वान्टी२० र त्यसपछि एकदिवसीय खेल्नेछ । सबै खेल त्रिवि क्रिकेट मैदान कीर्तिपुरमा हुनेछ । त्यसअनुसार आइतबार, सोमबार र बुधबार गरी तीन ट्वान्टी२० तथा त्यसपछि एकदिवसीय शृंखला हुनेछ । एकदिवसीय शृंखलाको पहिलो खेल शुक्रबार सुरु हुनेछ । जिम्बावेको कुनै पनि टोली नेपालमा आएर पहिलो पटक खेलिरहेको छ । टोनी मुनिओङ्गाको कप्तानीमा रहेको जिम्बावे ए को प्रशिक्षकमा पूर्वटेस्ट खेलाडी डगलस होन्डो छन् ।ट्वान्टी२० टिमक्यानले नेपाली ट्वान्टी२० टिमका लागि शनिबारै टिम घोषणा गरेको छ । सन्दीप लामिछानेका कप्तानीमा आसिफ शेख (विकेटकिपर), रोहित पौडेल, दीपेन्द्रसिंह ऐरी, आरिफ शेख, आदिल अन्सारी, करण केसी, सोमपाल कामी, कुशल भुर्तेल, अविनाश बोहरा, सागर ढकाल, शाहब आलम, किशोर महतो, विवेक यादव, बसिर अहमद, लोकेश बम र भीम सार्की छन् ।"
प्रदीप र सलोनी विजेता,"(काठमाडौं)  आठौं सिटिजन्स बैंक खुला टेनिस प्रतियोगितामा पुरुषतर्फ प्रदीप खड्का र महिलातर्फ सलोनी तामाङ च्याम्पियन भएका छन् । त्रिपुरेश्वरस्थित राष्ट्रिय खेलकुद परिषदको कभर्डहलमा शनिबार सम्पन्न फाइनलमा प्रदीपले प्रणव खनालको चुनौती ६२, ६३ ले समाप्त पार्दै उपाधि कब्जा गरे । यो उनको चौथो उपाधि हो । सलोनीले तीन सेटका प्रतिस्पर्धामा अभिलाषा विष्टलाई ६०, २६, ६० ले हराएर उपाधि हात पारिन् । सलोनी सिंगल्समा पाँचौंपल्ट च्याम्पियन भएकी हुन् । शुक्रबार प्रदीप र सलोनीको जोडी मिक्स डबल्समा पनि विजेता भएको थियो । सिंगल्स उपाधि विजेताले ५० हजार, उपविजेताले २५ हजार र तेस्रो हुनेले १०१० हजार रुपैयाँ हात पारे । काठमाडौं जिल्ला टेनिस संघद्वारा आयोजित प्रतियोगितामा भेट्रान (३५ वर्षमाथि पुरुष सिंगल्स) तर्फ जितेन्द्र परियार पहिलो भए भने जितेन्द्रसँगै दावा शेर्पाले ३५ वर्षमाथि पुरुष डबल्सको उपाधि हात पारे । ४५ वर्षमाथि पुरुष डबल्समा महेश श्रेष्ठ र कृष्णराज घले, ५५ वर्षमाथि पुरुष सिंगल्समा विमल गुरुङ र ६५ वर्षमाथि पुरुष सिंगल्समा कमल थापाले सफलता हात पारेका थिए ।कुल ५ लाख १७ हजार ५ सय रुपैयाँ पुरस्कारको प्रतियोतिा वैशाख ११ देखि भएको थियो, जहाँ १० स्पर्धामा १ सय ७८ खेलाडी सहभागी थिए ।"
गुजरात थप बलियो,धोनी फेरि चेन्नईको कप्तानइन्डियन प्रिमियर लिग (आईपीएल) टिम चेन्नई सुपर किंग्सले शनिबार कप्तानमा फेरि महेन्द्रसिंह धोनीलाई नियुक्त गरेको छ । यसअघिका कप्तान रवीन्द्र जडेजाले नेतृत्वबाट राजीनामा दिएपछि धोनीलाई फेरि कप्तानी दिइएको थियो । व्यक्तिगत प्रदर्शन खराब भएपछि जडेजाले कप्तानी छाडेका हुन् । टिमको प्रदर्शनसमेत खराब रहेको छ । पछिल्ला ८ मध्ये ६ खेल हारेको छ । जडेजाले ८ खेलमा १ सय १२ रन बनाएका छन् भने ५ विकेटमात्र लिएका छन् ।
