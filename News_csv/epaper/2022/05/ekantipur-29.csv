शीर्षक,विवरण
कान्छीमायाको भान्सा,"एक दिन माछामाछा भन्दै एक जना व्यापारी आइपुगे । प्रकाशले हत्तपत्त माछा किने र आमालाई भने, आज तपाईंले माछा र ढिँडो बनाउनुपर्यो । म भिडियो खिच्छु । भूकम्पले भत्काएको घरको भुइँतलाको भान्सामा कान्छीमाया अप्ठ्यारो मान्दै पसिन् । ढिँडो र माछाको तरकारी बनाउन थालिन् । प्रकाशले सबै खिच्दै गए । कान्छीमायाका लागि न खान्की नौलो थियो, न त पकाउने काम । तर, क्यामराले खिचिरहेको देखेपछि भने कता कता डर लागेजस्तो भयो । उनले भनिन्, तर आफ्नै छोराले त खिचेको त हो नि भनेर डरलाई थामथुम पारें ।भिडियो खिचेपछि प्रकाश युट्युब च्यानलको नाम के राख्ने भनेर घोत्लिए । गाउँघरको मौलिक नाम र खाना दुवै भाव झल्किने नामको खाँचो थियो । आमाको नामै कान्छी, अनि उनले पकाएका खानेकुरा राख्ने च्यानलको नाम कान्छी किचन राखे । क्यामरा पछि लागेको त्यो पहिलो दिन कान्छीमायाले दाउरा जोरिन् । ढुंग्रोले फुफु गरिन् । ढलोटको अम्खोराबाट पानी हालेर डेक्चीमा माछा सफा गरिन्, चुलेसीले काटिन् । सिलौटोमा लसुन, अदुवा र खुर्सानी लसलस पिसिन् । कसौडी बाहिर खरानीको लेप लगाइन् । पानी उमालिन् । अनि थोरै थोरै गरेर कोदोको पिठो हाल्दै मसक्क ढिँडो मस्काइन् । भुंग्रोमा पोलेको टमाटर लसलस थिचेर धनियाँ हालेर चट्ट चटनी बनाइन् । सबै दृश्य प्रकाशले धैर्यपूर्वक खिचे । कसरी पकाउने कोदोको ढिँडो र माछा गाउँघरको जस्तै शीर्षक राखेर १३ मिनेट २७ सेकेन्डको भिडियो पोस्ट गरे । उक्त भिडियो केही दिनमै हजारौंले हेरे । सयौं कमेन्ट आए । कान्छीले बनाएको परिकार प्रत्यक्ष चाख्न नपाए पनि बनाएको मन पराउने धेरै भए । जब छोराले उनलाई त्यो देखाए, कान्छीमाया छक्कै परिन् । त्यसपछि फरकफरक परिकार बनाउने, खिच्ने र ती भिडियो अपलोडको सिलसिलाले गति लियो । उनलाई क्यामराको डर हराएजस्तो भयो । ठ्याक्कै एक वर्षअघि पोस्ट गरिएको पहिलो भिडियोको भ्युज १ लाख ३ हजारभन्दा बढी पुगिसकेको छ । पहिलो भिडियो पोस्ट गरेपछि आएका प्रतिक्रियाले आमाछोरालाई हौसला दियो । त्यसपछि प्रकाश अझै राम्रो भिडियो कसरी खिच्न सकिएला, धेरैले मन पराउने पाककलाको भिडियो के होला भनेर सोच्न थाले । गाउँघरमा वनभात खाने चलन सम्झिए । आमाहरू घाँस काट्न जाँदा जंगलमै पकाएर खाएको सम्झे । दोस्रो भिडियोमा उनले घाँस काट्न जाँदाको रमाइलो वनभात राखे । हिजोआज कान्छीमाया छरछिमेकी र पाका पुरानासँग गाउँले खान्की र त्यसको पकाउने तरिका सोध्छिन् । सर्दम सबै खोजी गर्छिन् । छिमेकीले उनलाई हौसला दिन्छन् । भिडियो बनाएपछि छरछिमेकीलाई बोलाएर खुवाउँछिन् । कान्छीलाई श्रीमान्को मृत्युपछि एक्लै भएको पीडा युट्युबले हटाइदिएजस्तो लाग्छ । क्यामरासँग आमाको लगाब देखेर प्रकाश पनि पुलकित छन् । क्यामराअघि सोझै देखिन नखोज्ने आमा पछिपछि आफ्नो परिचय दिँदै पकाउने विधिबारे बताउन सक्ने भइन् । उनले भने, क्यामराअघि उभिँदाउभिँदा आमाको मुहारमा पनि खुसी देखिन थाल्यो । हिजोआज आमाछोरा नयाँ भिडियोमा कुन परिकार बनाएको राख्ने सल्लाह गर्छन् । के बनाउने, कसरी नयाँ तरिकाले पकाउने भनेर कुरा गर्छन् । सकभर गाउँघरमै पाइने स्रोतसाधन प्रयोग गर्ने उनीहरू पकाउने मौलिकता झल्कियोस् भनेर ख्याल गर्छन् । एक वर्षको अवधिमा कान्छीमायाका आमाछोराले १ सय ३ वटा भिडियो बनाइसके । सबै भिडियोको कुल भ्युअर्ससिप ३ करोड ९८ लाखभन्दा बढी पुगेको छ । कान्छीमायाले लोकल कुखुराको मासु पकाउने तरिकादेखि कर्कलो गाभाको तरकारी र च्याख्ला कसरी मिठो पकाउनेसम्मको भिडियो युट्युबमा हालिसकेकी छन् । मकैको रोटी, ताउलोभरी खिर, बाँसका टुसा र कटहरको बियाँको तरकारी पकाउने तरिका पनि युट्युबमार्फत नै सिकाइसकेकी छन् । कोइरालोको अचारदेखि पिँडालुको तरकारीसम्म उनले बनाइसकेकी छन् । एउटा भिडियो बनाउन कान्छीमायालाई ५ सयदेखि बढीमा १५ हजारसम्म खर्च भएको अनुभव छ । कहिलेकाहीं गाउँको भोजभतेरकै शैलीमा पकाएर खुवाउँदा भने अलिक बढी खर्च हुन्छ । औसतमा प्रकाशले १ देखि दुई घण्टाभित्र भिडियो खिचिसक्छन् । अनि घरमै बसेर ल्यापटपमा सम्पादन गर्छन् । धेरैजसो सुटिङ आउटडोर हुने भएकाले उनलाई बेला बखत भिडियोमा आएका अनावश्यक आवाज हटाउन केही बढी समय लाग्छ । घरमै इन्टरनेट जोडेकाले उनी युट्युबको आफ्नो च्यानलमा सजिलै भिडियो अपलोड गर्छन् । आमाछोराले बनाएका सबैजसो भिडियो कम्तीमा एक लाखको हाराहारीमा हेरिएका छन् । भ्युज बढ्दै जाँदा युट्युब च्यानलले घरखर्च धान्न सकिने आम्दानी दिन थालेको छ । जापानमा हुर्किएकी नातिनीलाई नेपाली खानाको स्वाद चखाउँदै भन्ने भिडियो भने झन्डै १९ लाखले हेरेका छन् । प्रकाश आफ्नो ज्ञानसीपको क्षमतालाई देखाउन सकेकामा खुसी छन् । कान्छीमायालाई नौलो के पकाएर देखाउने भन्ने नै ध्यान हुन थालेको छ । आमाको भान्सालाई भिडियो बनाएर नयाँ खुराक आफ्नो च्यानलमा पस्कनेमै छोराको पनि ध्यान छ । कोरोनाले रोजगारी गुमेपछि म जस्ता धेरै युवा मानसिक तनावमा परेको देख्थें, प्रकाशले भने, आफ्नो क्षमता छ भने आफ्नो गाउँठाउँमै बसेर पनि खान पुग्ने आम्दानी गर्न सकिने रहेछ ।"
नयाँ जनप्रतिनिधिका थरीथरी निर्णय,"(काठमाडौं)  दाङको बंगलाचुली गाउँपालिकामा माओवादीबाट अध्यक्षमा निर्वाचित तुलसीराम पुनले पदभार ग्रहण गरेलगत्तै एक घर एक धारा बनाइदिने पहिलो घोषणा गरेका छन् । भौगोलिक रूपमा विकट बंगलाचुलीमा पानीका पर्याप्त स्रोत छैनन् । कसरी प्रत्येक घरमा धारा पुर्याउन सकिन्छ ? भन्ने प्राविधिक अध्ययन नगरी उक्त घोषणा गरिदिएका छन् । राप्ती गाउँपालिकामा माओवादीबाटै अध्यक्षमा निर्वाचित प्रकाश विष्टले माविसम्म निःशुल्क शिक्षाको घोषणा गरेका छन् । प्रत्येक सामुदायिक विद्यालय निजी स्रोत र करार शिक्षकका भरमा चलिरहेका बेला निःशुल्क शिक्षाको नारा पनि महत्त्वाकांक्षी ठानिएको छ । राप्तीका हरेक नागरिकले गुणस्तरीय स्वास्थ्य सेवा पाउन जनशक्ति र पूर्वाधार विकास गर्ने उनले बताए । एमालेबाट घोराही उपमहानगरपालिका प्रमुखमा दोस्रो पटक निर्वाचित नरुलाल चौधरीले सामुदायिक विद्यालयमा सुरक्षित खानेपानी व्यवस्थापन र व्यवस्थित शौचालय निर्माणको निर्णय गरेका छन् । विद्यालयमा सुरक्षित खानेपानीको समस्या छ । विद्यार्थीलाई स्वच्छ र सुरक्षित खानेपानीको ग्यारेन्टी गरिनेछ, उनले भने, विद्यालयमा व्यवस्थित शौचालयको व्यवस्था गरी छात्रछात्रालाई सहज रूपमा प्रयोगको वातावरण निर्माण गरिनेछ ।पालिका मात्रै होइन, वडा कार्यालयले समेत नयाँ निर्णयहरू गर्न थालेका छन् । घोराही५ का वडाध्यक्षले स्थानीय स्वास्थ्य चौकीमा गर्भजाँच पूरा गरी जन्मिएका छोरीलाई ५ हजार रुपैयाँ प्रोत्साहन भत्ता दिने निर्णय गरेका छन् । एमालेबाट वडाध्यक्षमा निर्वाचित विवेक बुढाथोकीले पदभार ग्रहण गरेलगत्तै यस्तो निर्णयमा हस्ताक्षर गरेका हुन् । कांग्रेसबाट शान्तिनगर गाउँपालिका अध्यक्षमा निर्वाचित प्रमोद बस्नेतले गर्भवती तथा सुत्केरी महिलालाई निःशुल्क एम्बुलेन्स सेवा र २ हजार ८ सय रुपैयाँ भत्ता दिने निर्णय गरेका छन् । उनले यसलाई आफ्नो आदर्श योजनका रूपमा अघि सारेका छन् । जनप्रतिनिधिहरू अहिले गरिएका निर्णय कार्यान्वयन गर्न कति बजेट आवश्यक पर्छ र स्रोत के हो भन्ने विषयमा आकलन नगरी जथाभावी निर्णय गरिरहेका छन् ।तुलसीपुर उपमहानगरपालिकाको पहिलो कार्यपालिका बैठकले सुकुम्बासीलाई पुर्जा वितरण प्रक्रिया अघि बढाउने, ७० वर्षमाथिका ज्येष्ठ नगरिक र दुई महिनासम्मका सुत्केरीलाई नगरभित्र निःशुल्क एम्बुलेन्स सेवा प्रदान गर्ने निर्णय गरेको छ । एमालेबाट प्रमुखमा टीकाराम खड्का र उपप्रमुखमा स्यानी चौधरी निर्वाचित भएपछि बिहीबार पदबहाल गरेलगत्तै यस्तो निर्णय गरिएको हो । सुकुम्बासीलाई लामो समयदेखि पुर्जा वितरणको आश्वासन मात्र दिने काम भएकाले अब व्यावहारिक रूपमै यसको कार्यान्वयन हुने प्रमुख खड्काले बताए । यसैगरी ज्येष्ठ नागरिक र सुत्केरीको उपचारमा सहजता ल्याउन निःशुल्क एम्बुलेन्स सेवा आवश्यक रहेको उनले बताए । नवनिर्वाचित अधिकांश जनप्रतिनिधिले लोकप्रियताका लागि मात्रै नयाँ निर्णय गरेको विश्लेषक तथा नागरिक समाज दाङका पूर्वसंयोजक चन्द्रराज पन्तले बताए । नेताहरू जनतामाझ कसरी लोकप्रिय हुने भन्ने कुरालाई बढी ध्यान दिएर निर्णय गरिरहेका छन् । कार्यान्वयन गर्न कठिन हुने निश्चित छ, उनले भने, स्थानीय आवश्यकता, स्रोत र सम्भावनाको खोजी नगरी हचुवाका भरमा निर्णय गर्ने चलन बढी छ । नयाँ जनप्रतिनिधिले गरेका अधिकांश निर्णय कार्यान्वयन गर्न कठिन हुने राजनीतिक विश्लेषक भुवन चौधरीले बताए । स्थानीयस्तरमा स्रोत साधन के कस्तो छ ? आयस्रोत के छ भन्ने विषयमा कुनै ध्यान दिइएको छैन, उनले भने, प्रचारप्रसारमा आउने खालका विषयलाई पहिलो निर्णय बनाइएको छ । यसको कुनै प्राविधिक अध्ययन गरिएको छैन ।स्थानीय तहमा आवश्यकता र सम्भावना अध्ययन गरेर योजना बनाउने चलन कमै रहेको उनले बताए । सस्तो लोकप्रियताभन्दा व्यावहारिक रूपमा कार्यान्वयन गर्न मिल्ने खालका योजना बनाउनु उपयुक्त हुने बबई गाउँपालिकाका पूर्वअध्यक्ष भुवनेश्वर पौडेलले बताए । आफ्नो स्थानीय तहमा के कति स्रोत साधन छ । आफूले गरेको निर्णय धेरै जनताको आवश्यकता हो कि होइन भन्ने कुरामा ध्यान दिन जरुरी हुन्छ, उनले भने, सुरुमा प्रचार बढी गर्ने र पछि काम गर्न नसक्ने अवस्था आउने स्थिति हुन्छ । यसतर्फ जनप्रतिनिधि गम्भीर हुनुपर्छ ।अर्घाखाँचीका ६ स्थानीय तहका जनप्रतिनिधिले पदभारग्रहणमै महत्त्वाकांक्षी कार्यक्रम घोषणा गरेका छन् । सन्धिखर्क नगरपालिका प्रमुख कृष्णप्रसाद श्रेष्ठले पदभार ग्रहण गर्दै सदरमुकामको पाणिनि बहुमुखी क्याम्पसमा स्नातक तहमा अध्ययनरत पिछडिएका विपन्न वर्गका ४० जना विद्यार्थीको मासिक शुल्क तिरिदिने घोषणा गरे । पढ्न नसक्ने र गरिब परिवारका विद्यार्थीलाई क्याम्पसले छनोट गरेको आधारमा नगरपालिकाले पढाइ खर्च उपलब्ध गराइदिने उनले बताए । न्यूनतम विद्युत् महसुल शुल्क (३० रुपैयाँ मात्र), लिफ्ट खानेपानीको महसुल ६० प्रतिशत व्यहोर्ने र नगरभित्रको बर्थिङ सेन्टर, अस्पतालसहित सरकारी स्वास्थ्य संस्थामा सुत्केरी हुने महिलालाई पोषणस्वरूप २ हजार रुपैयाँ भत्ता नगरपालिकाबाट उपलब्ध गराइने श्रेष्ठले बताए ।छत्रदेव गाउँपालिका अध्यक्ष चन्द्रमान श्रेष्ठले मथुरामा रहेको कृषि क्याम्पसको बाली विज्ञान पढ्ने ४० जना विद्यार्थीलाई निःशुल्क पढाउने घोषणा गरेका छन् । छत्रदेवभित्रका डिप्लोमा तहका ४० विद्यार्थीले मात्रै पालिकाबाट सुविधा पाउनेछन् । गाउँपालिकाभित्रका युवालाई कृषि उद्यममा जोड्न प्राकृतिक उत्पादन गर्न लागिएको उनले बताए । बाँझिएका खेतबारी कोर्न र उत्पादन बढाएर कृषिबाटै युवालाई स्वरोजगार बनाउन पढाइ चाहिने उनले बताए । मालारानी गाउँपालिका अध्यक्ष दलबहादुर भट्टराईले पालिकाभित्रका दीर्घरोगी बिरामीको उपचार खर्च व्यहोर्ने बताए । दीर्घरोगीको पहिचान गरेर तथ्यांक निकाल्ने उनले बताए । वडाबाट पहिचान गर्छौं, उनले भने, पालिकाभित्रका स्वास्थ्य चौकीबाट औषधि निःशुल्क उपलब्ध गराउने र पालिकामा विभिन्न पेसा, व्यवसाय गरी बाहिर बस्ने मालारानीबासी दीर्घरोगीको सबै औषधि उपचार खर्च बिलका आधारमा उपलब्ध हुन्छ । भूमिकास्थान नगरपालिका प्रमुख झविलाल थापाले नगरभित्रका स्कुलमा कक्षा १२ सम्म निःशुल्क शिक्षा हुने बताए । कक्षा १ देखि १२ सम्म सरकारी स्कुलमा लाग्ने भर्नासहित सबै शुल्क नगरपालिकाले व्यहोर्ने उनले बताए । विद्यार्थीको किताबकापी र स्कुल ड्रेसबारे के गर्ने भन्ने छिट्टै निर्णय गरिने उनले बताए । आर्थिक अभावका कारण उच्च शिक्षासम्म गरिब परिवारका विद्यार्थी पनि पढ्नबाट वञ्चित हुन नदिनका लागि शिक्षा निःशुल्क गरिएको थापाले बताए । रोल्पाका जनप्रतिनिधिले लोकप्रिय योजना र निर्णय गर्दै जनताको मन जित्ने अभ्यास गरेको पाइन्छ । तर, साधनस्रोतको अवस्था नबुझीकनै जथाभावी प्रतिबद्धता सार्वजनिक गर्दा राज्यको विकास योजना प्रभावित हुने सरोकारवालाहरू बताउँछन् । जनप्रतिनिधिले मनलाग्दी तरिकाले लोकप्रिय आश्वासन बाँड्दा र राज्यले पठाएको विकास योजनाले ती प्रतिबद्धता कार्यान्वयन गर्न खोज्दा निरन्तर विकास बजेट लक्षित क्षेत्रभन्दा अन्यत्रै खर्च हुने अवस्था छ । रोल्पा नगरका प्रमुख सुरेन्द्र थापा घर्तीमगरले बालविकास शिक्षक र विद्यालय कर्मचारीलाई मासिक १५ हजार तलब दिने व्यवस्था गर्ने घोषणा गरे । माओवादी केन्द्रका जिल्ला अध्यक्षसमेत रहेका उनले शिक्षा क्षेत्रको विकास गर्ने, गुणस्तरीय बनाउने र सर्वसुलभ बनाउने लक्ष्यका लागि यस्तो घोषणा गरेको बताए । शिक्षा पहिलो विकास खुट्किला हो, उनले भने, त्यसैले शिक्षा क्षेत्रको विकासबिना अन्य विकासप्रति कम चासो हुन्छ । बाल विकास शिक्षक र विद्यालय कर्मचारीलाई महिनामा १५ हजार तलब नगरबाट प्रदान गर्ने निर्णयले नगरमा आर्थिक भार थपिने कार्यालयले जनाएको छ । कार्यालयका अनुसार उक्त निर्णय कार्यान्वयन गर्दा महिनामा ६ लाख ५० हजार भार पर्नेछ । यसअघि नगरले मुस्किलले वर्षमा १ करोड १९ लाख बजेट बाल विकास शिक्षक र विद्यालय कर्मचारीको सुवासुविधाका लागि छुट्याउँदै आएको थियो । पाल्पाको माथागढी गाउँपालिकाका अध्यक्ष यम चिदीले अभिभावकविहीन बालबालिकाको शिक्षाको सम्पूर्ण जिम्मेवारी लिने घोषणा गर्दै कार्यपालिकाको पहिलो बैठकले कार्यविधि बनाएर अघि बढ्ने निर्णय गरेको छ । कार्यविधि बनेपछि अभिभावकविहीन बालबालिकाको शिक्षाको सम्पूर्ण जिम्मेवारी गाउँपालिकाले लिनेछ, उनले भने, यो निर्णयले माथागढी गाउँपालिकाभित्र कोही पनि शिक्षाबाट वञ्चित हुनुपर्दैन । रुकुम पूर्वको पुथाउत्तरगंगा गाउँपालिकाले सम्पूर्ण दीर्घरोगीलाई निःशुल्क औषधि दिने निर्णय गरेको छ । पहिलो गाउँ कार्यपालिका बैठकले गाउँपालिकाभित्र रहेका नियमित औषधि सेवन गर्ने सबै उमेर समूहका दीर्घरोगीको सम्पूर्ण औषधि गाउँपालिकाले व्यहोर्ने गरी निर्णय गरेको हो । माओवादीले सञ्चालन गरेको सशस्त्र युद्ध, जनआन्दोलनका घाइते, सहिद तथा बेपत्ताका परिवार, ज्येष्ठ नागरिक, अति अशक्त, अपांगता भएका, गर्भवती, सुत्केरी र हिंसापीडित महिलाका लागि निःशुल्क एम्बुलेन्स सेवा सञ्चालन गर्ने निर्णय पनि पहिलो कार्यपालिका बैठकले गरेको छ । पहिलो बैठकमा स्वास्थ्यमा बढी केन्द्रित भएर निर्णय गरिएको नवनिर्वाचित अध्यक्ष पुनिराज घर्ती मगरले बताए ।बर्दियाको बासगढी नगरपालिकाले सुशासनअन्तर्गत भ्रष्टाचारमुक्त नगर बनाउने निर्णय गरेको छ । बासगढी नगर प्रमुख खड्गबहादुर खड्काले कार्यपालिकाको पहिलो बैठकबाट यस्तो निर्णय गरिएको बताए । बढैयाताल गाउँपालिकाले पर्यटन विकासका लागि पूर्वाधार गुरुयोजना अघि सारेको छ । ताललाई पाँच वर्षभित्र नमुना पर्यटकीय स्थल बनाउने निर्णय गरेको अध्यक्ष हिमालयन त्रिपाठीले बताए । ठाकुरबाबा नगरपालिका प्रमुख तिलकराम लम्सालले सामाजिक सुरक्षा भत्ता घरघरमा पुर्याउने निर्णय गरेको बताए । राजापुर नगरपालिकाको पहिलो बैठकले विभिन्न राजनीतिक दलको कार्यकारिणी पदमा रहेका शिक्षक र कर्मचारीलाई तुरुन्त राजीनामा दिन निर्देशन गरेको छ । शिक्षक र कर्मचारीले राजनीतिक दलसँगको आबद्धता नछोडे कारबाही गरिने नगर प्रमुख दीपेश चौधरीले बताए ।तेह्रथुमको फेदाप गाउँपालिकाकाअध्यक्ष केशवप्रसाद भेटुवालले ७० वर्षमाथिका ज्येष्ठ नागरिकलाई वार्षिक एकमुष्ट ४ हजार रुपैयाँ उपचार खर्च उपलब्ध गराउने निर्णय गरेका छन् । सरकारले ज्येष्ठ नागरिकलाई दिने भत्ता र उपचार अपुग हुने स्थिति रहेको भन्दै अध्यक्ष भेटुवालले जीवन यापन सहज बनाउन उपचार खर्च दिने निर्णय गरिएको बताए । गाउँपालिकाभित्र ७० वर्षमाथिका करिब ९ सय जना छन् । पर्वतको फलेवास नगरप्रमुख गंगाधर तिवारीले आफूले पाउने पारिश्रमिक र सबै सेवासुविधाको छुट्टै कोष बनाएर विपन्नको सेवामा काम गर्ने उनले प्रतिबद्धता जनाए । त्यस्तै नगरप्रमुख चढ्ने सवारीलाई एम्बुलेन्सका रूपमा परिवर्तन गरी सञ्चालन गर्ने बाचा गरे । म कुनै लाभ लिन नगरपालिकामा आएको होइन, उनले भने, सेवा गर्न आएको हुँ । मैले लिने पारिश्रमिकमा केही रकम थपेर छुट्टै कोष बनाएर नगरवासीलाई सहयोग गर्छु । सरकारी कामकाजमा चढ्नैपर्नेबाहेक सरकारी गाडी प्रयोग गर्दिनँ । म शासक होइन, जनताको सेवक हुँ ।पर्वतमै पहिलो पटक महिला नेतृत्वमा पुगेको मोदी गाउँपालिकाले सुत्केरीलाई निःशुल्क एम्बुलेन्स सेवा प्रदान गर्ने निर्णय गरेको छ । अध्यक्षमा निर्वाचित भएपछि शपथग्रहण गरेलगत्तै अध्यक्ष हीरादेवी शर्माले आगामी सय दिनभित्र एम्बुलेन्स खरिद गरी सुत्केरी गराउन स्वास्थ्य संस्थासम्म निःशुल्क एम्बुलेन्स प्रदान गरिने बताइन् । जलजलाका अध्यक्ष राजु आचार्यले ६० वर्षमाथिका सबै नागरिकको निःशुल्क स्वास्थ्य जाँच गर्ने निर्णय गरेका छन् । त्यसबाहेक विपन्न नागरिकको निःशुल्क स्वास्थ्य बिमा गर्ने उनले बताए । महाशिलाका अध्यक्ष ईश्वरीप्रसाद भुसालले खानेपानीलाई प्राथमिकतामा राख्ने प्रतिवद्धता जनाए । लिफ्टको पानी पिइरहेका यहाँका जनतालाई महँगो परेको छ, उनले भने, हामीले मूलको पानीसरह सुलभ दरमा जनतालाई पानी खुवाउन महसुल छुट गर्दैछौं । मकवानपुरको हेटौंडा उपमहानगरपालिकाले अतिविपन्न परिवारको निःशुल्क स्वास्थ्य बिमा गरिदिने घोषणा गरेको छ । हेटौंडाकी मेयर मीना लामाले उपमहानगरभित्र बसोबास गर्ने अतिविपन्न परिवारमध्ये १ हजार ५ सय ४१ परिवारको पहिलो चरणमा स्वास्थ्य बिमा गरिदिने निर्णय गरेकी छन् । उनले अतिविपन्न परिवारलाई मासिक १५ हजार लिटर पानी र २५ युनिट विद्युत् निःशुल्क उपलब्ध गराइने बताइन् । काभ्रेमा स्थानीय तहका नवनिर्वाचित जनप्रतिनिधिले शपथ ग्रहणपछि पदभार ग्रहण गर्ने क्रममा विभिन्न निर्णय गरेका छन् । काभ्रेको तेमाल गाउँपालिकाका अध्यक्ष चन्द्रबहादुर तामाङले मृगौला रोगबाट पीडितलाई १ लाख दिने निर्णयमा हस्ताक्षर गरेका छन् । खानीखोला गाउँपालिकाले एसईईमा उत्कृष्ट नतिजा ल्याउने अल्पसंख्यक र दलित समुदायका १ छात्र र १ छात्रालाई स्नातक तहमा जुनसुकै विषय अध्ययन गरे पनि छात्रवृत्ति उपलब्ध गराउने निर्णय गरेको अध्यक्ष इन्द्रबहादुर थिङले जानकारी दिए । पाँचखालमा अपांगता भएका नगरवासीको निःशुल्क स्वास्थ्य बिमा गर्ने निर्णय गरेको नगरप्रमुख महेश खरेलले बताए । नमोबुद्ध नगरपालिकाले महिला तथा साना उद्यमीलाई सहुलियत दिने र स्थिर पुँजी पाँच लाखसम्म भएका लघु उद्यमलाई नगरपालिकामा व्यवसाय दर्ता गर्दा दस्तुर वा शुल्कमा पूर्ण रूपमा छुट गर्ने निर्णय गरेको प्रमुख कुन्साङ लामाले बताए । रोशी गाउँपालिकाले ६० वर्षमाथिका नागरिकका स्वास्थ्य बिमा निःशुल्क गर्ने निर्णय गरेको अध्यक्ष दिनेश लामाले बताए । उनका अनुसार, ३ हजार ७ सय ७० जनाले बिमाबापत बुझाउने ३ हजार ५ सय रुपैयाँ गाउँपालिकाले बेहार्नेछ । बेथानचोक गाउँपालिकाले पनि ६० वर्षभन्दा माथिकाको पूर्ण स्वास्थ्य परीक्षण गर्ने निर्णय गरेको छ । पनौती नगरपालिकाले ७० वर्ष पुगेका ज्येष्ठ नागरिकलाई घरदैलो स्वास्थ्य परीक्षण सेवा उपलब्ध गराउने निर्णय गरेको नगरप्रमुख रामशरण भण्डारीले जानकारी दिए । चौरीदेउराली गाउँपालिकाले ज्येष्ठ नागरिकलाई गाउँपालिका अस्पतालमा निःशुल्क औषधि उपचार र टोलटोलमा स्वास्थ्य शिविर सञ्चालन गर्ने, प्राविधिक शिक्षा अध्ययन गर्नेलाई सहयोग गर्ने र अध्यक्षसँग प्रत्यक्ष जनगुनासो कार्यक्रम सञ्चालन गर्ने र उत्कृष्ट कृषि र पशुपालन गर्नेलाई प्रोत्साहन गर्ने निर्णय भएको छ । धुलिखेल नगरपालिकाले ज्येष्ठ नागरिक, गर्भवती, सुत्केरी र विपन्न, गरिबलाई निःशुल्क एम्बुलेन्स सेवा उपलब्ध गराउने निर्णय गरेको छ । महाभारत गाउँपालिकाले पनि ज्येष्ठ नागरिक, गर्भवती, सुत्केरी र अपांगता भएका व्यक्तिलाई निःशुल्क एम्बुलेन्स सेवा उपलब्ध गराउने निर्णयमा हस्ताक्षर गरेको अध्यक्ष कान्छालाल जिम्वाले जानकारी दिए । पोखरा महानगरपालिकाका नवनिर्वाचित मेयर धनराज आचार्य र उपमेयर मन्जु गुरुङले फूलमा आत्मनिर्भर बनाएर फूलैफूलको सहरका रूपमा स्थापित गर्ने बताए । उनले पोखरालाई पर्यटकीय राजधानी घोषणा गर्ने निर्णय गर्न नेपाल सरकारलाई अनुरोध गर्ने पहिलो निर्णय गरेका छन् । पोखरा जाँदा के भनेर पोखरा चिन्ने ? अक्सफर्ड युनिभर्सिटीमा जाँदा त्यो युनिभर्सिटीमा आएछ भन्ने थाहा हुन्छ । अमेरिका जाँदा त्यसको आफ्नो सिम्बोल अफ अमेरिका छ, आइफिल टावर पेरिसमा छ, उनले भने, हरेकको आफ्नो अपनत्व महसुस हुने प्रतीक छ । त्यही हिसाबले पोखरा चिनाउने प्रतीक बनाउनका लागि देशभरिका सिर्जनात्मक क्षमता भएका युवाका लागि प्रस्ताव आह्वान गरेर एक महिनाभित्र खरिद प्रक्रिया अघि बढ्छ । प्रतिस्पर्धाबाट प्रतीक छनोट गरी पहिलो हुनेलाई २ लाख रुपैयाँ पुरस्कारबापत दिइने उनले बताए । व्यक्तिगत घटना दर्ता कार्यलाई सहज बनाउने र न्यून आए भएका नागरिकलाई पोषणभत्ताबापत प्रोत्साहन रकम उपलब्ध गराउने अर्को निर्णय उनले गरेका छन् । त्यसका लागि वडा समितिको सिफारिसमा आवश्यक बजेटको व्यवस्था मिलाई कार्यक्रम स्वीकृत गरी योजना पेस गर्ने निर्णय भएको छ । घोषणापत्रमा न्यून आए भएका परिवारमा जन्मिएका बच्चालाई पोषणभत्ता दिने कुरा लेखेका छौं, त्यसैबमोजिम यो निर्णय लिएका हौं, उनले भने ।"
पदभार ग्रहणदेखि नै फजुल खर्च,"(सर्लाहीरौतहट)  विकास र सुशासनका आश्वासन दिएर स्थानीय तहमा निर्वाचित भएका अधिकांश जनप्रतिनिधि शपथग्रहणअघिबाटै फजुल र अनावश्यक क्षेत्रमा बजेट खर्चन थालेका छन् । नगर र गाउँपालिकाका अधिकांश प्रमुखउपप्रमुखले पदभार ग्रहणअघि नै आफ्नो कार्यकक्षका सजावट फेर्न लगाएका छन् । वास्तु नमिलेको, पुराना जनप्रतिनिधिसँगको रिस र कर्मचारीमा देखिएको चाकडी प्रवृत्तिले नयाँ जनप्रतिनिधिको पहिलो दिनमै आर्थिक भार बढेको छ । फर्निचर खरिदलगायत कार्यकक्ष सजावटका लागि एउटा पालिकामा १० देखि १५ लाखसम्म खर्च गरेको सम्बन्धित कार्यालयका कर्मचारीले बताएका छन् ।सर्लाहीको ईश्वरपुर नगरपालिकाले भर्खरै निर्वाचित भएका प्रमुखका लागि नयाँ टेबलकुर्सी खरिद गरेर कार्यकक्ष चिटिक्क बनाएको छ । मेयर मनोज आचार्यले शपथ लिएपछि नयाँ टेबलकुर्सीमै बसेर कार्यभार सम्हाले । कार्यकक्षमा रहेका पुराना टेबलकुर्सी भने अन्यत्र सारिएको छ । प्रयोगमै रहेका टेबलकुर्सी किन फेरियो त ? भन्ने प्रश्नमा त्यहाँका कर्मचारी बोल्न चाहेनन् । सर्लाहीकै चन्द्रनगर गाउँपालिकामा पनि नयाँ प्रमुखको सम्मानमा कर्मचारीले नयाँ टेबलकुर्सी राखेका छन् । गाउँपालिकाका अध्यक्ष राजकुमार महतोले तिनै नयाँ टेबलबाट कार्य आरम्भ गरे । हरिपुर नगरपालिकामा पनि प्रमुख बस्ने कोठामा कर्मचारीले टायल्स नै लगाइदिएका छन् । मेयर गोपाल पञ्जियारले टायल्स लगाएको कोठामा प्रवेश गर्दै कार्यभार सम्हालिसकेका छन् । कविलासी नगरपालिकामा पनि कर्मचारीले नयाँ जनप्रतिनिधि आउनुअघि कार्यालय रंग्याएका छन् । रङरोगन लगाएर चिटिक्क पारेको भवनमा मेयर ब्रह्मदेव रायले कार्यभार सम्हाले । सर्लाहीका धेरैजसो पालिका तथा वडामा जनप्रतिनिधिको सम्मानमा टेबलकुर्सी फेरिएको छ । कतिपय स्थानमा जनप्रतिनिधिले नै वास्तु नमिलेको भन्दै टेबलकुर्सी परिवर्तन गर्न लगाएको कर्मचारीहरू बताउँछन् । चन्द्रनगर गाउँपालिकाका प्रमुख प्रशासकीय अधिकृत मदन थिङले अध्यक्षको कार्यकक्षमा रहेको टेबल मात्र परिवर्तन गरिएको जानकारी दिए । पालिकामा नयाँ टेबलकुर्सी आएको बिल पनि पास भइहाल्ने भएकाले कर्मचारीले यस्तो काम गरेको नागरिक समाजका महासचिव शिवचन्द्र चौधरीले बताए । नयाँ अनुहार आएको पालिकामा कर्मचारीले चाकडी बजाउनका लागि टेबलकुर्सी फेर्ने गरेका छन्, उनले भने, बिल पास हुन कुनै समस्या नहुने भएपछि यो प्रवृत्ति देखिएको हो । यसमा जनप्रतिनिधिले चासो लिनुपर्नेमा उनीहरू पनि नयाँ टेबलकुर्सी पाएपछि दंग छन् । रौतहटको बृन्दावन नगरप्रमुख विनोप्रसाद कुर्मीले आफ्नो कार्यकक्ष र सबै वडामा नयाँ फर्निचर लगाउन निर्देशन नै दिए । अहिले नगरप्रमुखको कार्यकक्ष र ९ वटै वडामा नयाँ कुर्सीटेबल र सोफा हालिएको छ । पुराना फर्निचर अन्यत्र प्रयोगमा लगाइएको नगरपालिकाले जनायो । निमित्त प्रमुख प्रशासकीय अधिकृत नागेन्द्र यादवले नगरप्रमुख बस्ने कार्यकक्ष र वाडमा नयाँ फर्निचर लगाइएको बताए । फर्निचर खरिद गर्न कति पैसा लाग्यो भन्ने यकिन छैन, उनले भने, पहिलेका फर्निचर पुराना भए, त्यसैले नगर प्रमुखको आदेशमा नयाँ लगाएका हौं । बृन्दावन नगरपालिकामा २०७४ को निर्वाचनमा कांग्रेसका रामस्नेही राय यादवले जितेका थिए । त्यसबेला कुर्मी पराजित भएका थिए । यसपटकको चुनावमा कुर्मीले जिते र यादव पराजित भए । यादव बस्ने कुर्सीमा नबस्ने भन्दै उनले नयाँ खरिद गर्न लगाएका हुन् । रौतहटका नवनिर्वाचित नगर प्रमुख र उपप्रमुखले पनि पुराना जनप्रतिनिधिले प्रयोग गरेका फर्निचर हटाउन लगाएका छन् । राजपुर नगरपालिकाले प्रमुखलगायत वडामा नयाँ फर्निचर खरिद गर्न लगाएको छ । त्यसका लागि झन्डै १५ लाख रकम लाग्ने नगरपालिकाका निमित्त प्रमुख प्रशासकीय अधिकृत बैजु ठाकुरले बताए । मेयरसाबले पुराना टेबलकुर्सी हटाइदिनुस् भन्नुभयो, उनले भने, त्यही भएर नयाँ खरिद गरेका हौं । नयाँ प्रमुखले प्रमुख प्रशासकीय अधिकृतलाई कार्यकक्षको फर्निचरलगायतका समान नयाँ राख्न निर्देशन दिने गरेका छन् । गरुडा नगरप्रमुख कन्तमुनि जैसवालले पदभार ग्रहण गर्न नपाउँदै कार्यालयको पुराना टेबलकुर्सी र सोफा हटाई नयाँ लगाउन लगाएका थिए । चन्द्रपुर नगरप्रमुख सञ्जय काफ्लेले पनि कार्यकक्षमा नयाँ टेबलकुर्सी हालिसकेका छन् । दुर्गाभगवती गाउँपालिकाका अध्यक्ष शम्भु सिंहले निवर्तमान अध्यक्ष अरुण साह बसेको पुराना कुर्सी, फर्निचर सबै हटाएका छन् । १८ स्थानीय तह रहेको रौतहटमा मौलापुर, गुजरा, फुतुवाविजयपुर र परोहामा पुरानै नगरप्रमुख विजयी भएका छन् । यी नगरपालिकाबाहेक अधिकांशले प्रमुख, उपप्रमुख र वडा कार्यालयका फर्निचर नयाँ खरिद गरेका छन् । दुर्गाभगवतीका अध्यक्ष सिंहले टेबलकुर्सी पुराना भएकाले नयाँ लगाएको बताए । नयाँ खरिद गर्नुपर्ने कुनै कारण छैन, उनले भने, पुरानो सबै दागधब्बा लागेर कामै नलाग्ने भएकाले नयाँ फेरेको मात्र हो ।"
"शक्तिशाली अध्यक्ष, कमजोर प्रदर्शन","(काठमाडौं)  पार्टीभित्रका असन्तुष्ट मत दबाएर चितवन महाधिवेशनबाट दोस्रोपटक एमालेको शक्तिशाली अध्यक्ष बनेका केपी शर्मा ओलीको कार्यकालको पहिलो ६ महिना निराशाजनक देखिएको छ । मंसिर दोस्रो साता सौराहामा भएको दसौं महाधिवेशनमार्फत अध्यक्ष चुनिएका ओलीले चुनावमार्फत सत्ताराजनीतिमा फर्कने चाहना राखे पनि उनका रणनीतिहरूमा एकपछि अर्को धक्का लागेको छ ।तत्कालीन वरिष्ठ नेताद्वय झलनाथ खनाल र माधवकुमार नेपालसहितले पार्टी विभाजन गरी एकीकृत समाजवादी बनाएपछि एमालेमा ओली थप शक्तिशाली भएका थिए । सांगठनिक र हैसियत दुवै तरिकाले आफूलाई टक्कर दिने नेता नहुँदा ओलीको एकल वर्चस्व थियो । यतिसम्म कि ओलीकै निर्णय एमालेको निर्णय हुँदै आएको छ । पार्टीभित्र उनलाई चुनौती दिने र उनको प्रस्तावलाई अस्वीकार गर्ने कोही नेता छैनन् । उनलाई चुनौती दिने नेताहरू भीम रावलदेखि घनश्याम भुसालसम्म अहिले भूमिकाविहीन छन् ।एमालेकै पदाधिकारीहरूका अनुसार गएको ६ महिनामा पार्टी अध्यक्ष ओली मूलतः चारवटा विषयमा असफल भएका छन् । ०७८ माघ १२ मा भएको राष्ट्रिय सभा निर्वाचन, गत वैशाख ३० मा भएको स्थानीय तह निर्वाचन, संसद् अवरोध, पार्टीभित्रका असन्तुष्ट मतलाई सम्बोधन र अन्य पार्टीसँगको सम्बन्ध सुधारमा ओलीको रणनीति कमजोर देखिएको छ । आफ्नो रणनीति एकपछि अर्को असफल हुँदा दबाब बढ्दै गए पनि उनले एक्लै जित निकाल्ने अभिव्यक्ति दिन छाडेका छैनन्, संसद विघटन, सत्ताबाट बहिर्गमन र स्थानीय निर्वाचनमा हारसम्मको समग्र समीक्षाका लागि पनि तयार देखिएका छैनन् । राजनीतिक विश्लेषक झलक सुवेदी स्थानीय तह निर्वाचनमा एमालेको सिट घट्नुमा नेतृत्वको हैसियतमा ओलीको कार्यसम्पादनमाथि प्रश्न उठ्न सक्ने बताउँछन् । राष्ट्रिय सभा र स्थानीय तह निर्वाचनमा गठबन्धनको सामना गर्न एमाले कमजोर देखियो तर मत नै कमजोर भएको देखिँदैन, उनले भने, सिट कम हुनु र एमालेकै मान्छेहरूले अन्य उम्मेदवारलाई भोट हाल्नु भनेको एमालेको गतिमा कमी आउनु हो । यसमा पार्टी अध्यक्षका रूपमा ओलीको कार्यसम्पादनमाथि मान्छेहरूले प्रश्न उठाउन सक्छन् ।एमाले स्थायी कमिटी सदस्य बिन्दा पाण्डे आसन्न प्रदेश र संघको निर्वाचनका लागि पनि आत्मसमीक्षा गरेर जानुपर्ने तर्क गर्छिन् । स्थानीय तह निर्वाचनको नतिजा मतको हिसाबले सन्तोषजनक छ तर पदको हिसाबले सन्तोषजनक छैन, उनले भनिन्, आउने निर्वाचनमा हामीले अरूको कमजोरी देखाएर अथवा गठबन्धनको कारण भयो भन्नुभन्दा पनि आत्मसमीक्षा गरेर जान जरुरी छ । उपाध्यक्ष अष्टलक्ष्मी शाक्य भने एमाले एक्लैले पाँचदलीय गठबन्धनको सामना गरिरहेको हुँदा नेतृत्वको कार्यक्षमतामाथि प्रश्न उठाउन नमिल्ने तर्क गर्छिन् । मेरो पार्टी कमजोर हुन्छ, सिद्धिन्छ भनेर नेतृत्वले कहिलै बोल्न हुँदैन, हामी हाम्रो शक्ति मजबुत बनाएर जित्छौं र गठबन्धनको सामना गर्छौं भनेरै जाने हो, उनले भनिन्, नेतृत्व त्यो कुरामा तलमाथि भएको छैन तर पनि हामीले बारम्बार भन्ने गरेका छौं केपी कमरेड तपाईं अलि फराकिलो हुनुस्, संकीर्णता छोड्नुस्, सबैलाई एकै ढंगले समेट्नुस् र जवाफदेहिता बनाउनुस् । हामीले तपाईंलाई साथ दिइराखेका छौं भनेर सुझाइरहेका छौं तर सबै भनेजस्तो कहाँ हुन्छ र ? एउटा परिवारमा त सबैलाई चित्त बुझाउन सकिन्न, यो त पार्टी हो ।ओलीले देश बनाउन, देशको सार्वभौमको रक्षा गर्न, लोकतन्त्र, संविधानको रक्षा र कार्यान्वयन गर्न तथा संविधानको गलत व्याख्यालाई जनअभिमत, जनादेशबाट सच्याएर अगाडि बढ्न हरहालतमा एमालेले जित्नुपर्ने एजेन्डा स्थापित गर्न चाहे पनि उनको रणनीति स्थानीय निर्वाचनमा असफल देखिएको छ । पाँच दलीय गठबन्धनविरुद्ध लडेर एक्लै ५० प्रतिशत जित हासिल गर्ने उनको दाबी स्थानीय निर्वाचनले खण्डित गरेको छ । संख्याको हिसाबले दोस्रो दल बने पनि एमालेले महानगर, उपमहानगरसहितका ठूला सहरमा जित हासिल गर्न सकेन । ०७४ मा दुई महानगर र सात उपमहानगरको प्रमुख जितेको एमालेले यसपालि तीन उपमहानगर प्रमुख तथा चार महानगर र सात उपमहानगरमा उपप्रमुख जितेको छ । यद्यपि उनीनिकट नेताहरूले गठबन्धनको सामना गर्दा पनि एमालेको जनमत यथावत् रहेको दाबी गर्दै आएका छन् । ओलीले धाँधली र पार्टीभित्रको अन्तर्घातलाई हारको कारण बताउने गरेका छन् । एमाले नेताहरूले अहिले सिट थोरै जिते पनि लोकप्रिय मत बढेको बताइरहेका छन् । गठबन्धनले सत्ता र शक्तिको डरलाग्दो दुरुपयोग गर्यो, त्यसको अगाडि एक्लै लडेर पनि हामीले जित्यौं, यो त हाम्रो सफलता हो, उपाध्यक्ष शाक्यको दाबी छ ।पार्टी विभाजनमा सभामुख अग्निप्रसाद सापकोटाको भूमिकालाई लिएर असन्तुष्ट एमालेले गत भदौ २३ देखि संसद् अवरोध गर्दै आएको थियो । आफ्ना १४ सांसदमाथि कारबाहीको सूचना टाँस गर्नुपर्ने वा सभामुखको राजीनामा आउनुपर्ने अडान एमालेको थियो तर स्थानीय तह निर्वाचनको मतपरिणाम आएपछि एमालेले बिनासर्त संसद् खोलेको छ । जबकि यसबीच संसद् खुलाउन सरकार र सत्तागठबन्धन दलले पटकपटक आग्रह र प्रयास गर्दा पनि एमालेले अडान छाडेको थिएन । नवौं र दसौं अधिवेशनमा गरी १४३ दिन संसद् अवरोध गरेको एमाले एघारौं अधिवेशन सुरु भएकै दिन बिनासर्त संसदीय कामकारबाहीमा फर्किएको छ ।एमालेले लामो समय संसद् अवरोध किन गर्यो र किन खोल्यो भन्ने कुराको औचित्य पुष्टि नभएको भन्दै नेतृत्वको आलोचना भइरहेको छ । यद्यपि एमालेले बदलिएको राजनीति र देशको अर्थतन्त्रको अवस्थालाई संसद् अवरोध हटाउनुको कारण भनेको छ ।ओली दसौं महाधिवेशनबाट अध्यक्षमा चुनिएपछि उनको पहिलो परीक्षा राष्ट्रिय सभा चुनाव थियो । माघ १२ मा १९ सिटका लागि भएको निर्वाचनमा एमालेले सात सदस्य गुमायो । त्यसअघि राष्ट्रिय सभामा एमालेका २३ सदस्य थिए । अहिले १६ सदस्य छन् । अर्थात राष्ट्रिय सभा निर्वाचनमा पनि ओली रणनीति सफल भएन । यद्यपि एमाले नेताहरूले सत्ता गठबन्धनका कारण विगतको सिट गुमाउनुपरेको प्रस्टीकरण दिने गरेका छन् । त्यतिबेला पनि ओलीले एमालेले कसैसँग गठबन्धन नगर्ने र एक्लै जित हासिल गर्ने दाबी गरेका थिए । स्थायी कमिटी सदस्य पाण्डे राष्ट्रिय सभा निर्वाचनमा एमालेलाई शून्यमा झार्ने गठबन्धनको तयारी हुँदा पनि एक सिट जितेकाले त्यसलाई सफलता मान्नुपर्ने बताउँछिन् । एमालेलाई शून्य बनाउने भनेर जुन ढंगबाट पाँचदलीय गठबन्धन भयो, त्यति हुँदा पनि एउटा सिट जित्नुलाई सफलता मान्नुपर्छ, उनले भनिन् ।नेताहरूका अनुसार संसद् विघटनपछि अन्य दलसँग बिग्रिएको सम्बन्ध सुधार्न पनि ओली असफल देखिएका छन् । राष्ट्रिय मुद्दाका सवालमा सामान्यतः राजनीतिक दलहरू आआफ्ना अडान छाडेर एक ठाउँ हुने गर्छन् तर पछिल्लो समय सत्तापक्ष र विपक्षीबीच सम्बन्ध हार्दिक छैन । एमसीसी सम्झौता अनुमोदनकै समयमा ओलीले पाँचदलीय गठबन्धन टुटाउन खोजेका थिए तर तत्काल सभामुख हटाउनुपर्ने अडान राखेपछि प्रधानमन्त्री शेरबहादुर देउवा झस्किए । गठबन्धनकै सहयोगमा फागुन १५ मा १२ बुँदे व्याख्यात्मक टिप्पणीसहित एमसीसी अनुमोदन भएपछि गठबन्धन सुरक्षित रह्यो । अन्य दलसँग सम्बन्ध सुधार नहुँदा गठबन्धन झन् बलियो भएको छ । उनीहरूबीच आगामी प्रदेश र संघीय निर्वाचनमा पनि तालमेलको ढोका खुला भएको छ ।पार्टीभित्रको अन्तरविरोध हल गर्न पनि ओली असफल देखिएका छन् । महाधिवेशनलगत्तै सौराहामा भएको केन्द्रीय कमिटीको पहिलो बैठकमा ओलीले एकताबद्ध पार्टी चुनौतीपूर्ण विषय रहेको भन्दै पार्टीभित्रको अन्तरविरोधबारे जानकार रहेको संकेत गरेका थिए । आपसको अन्तरविरोध खतरनाक हुन्छ, एउटाले अर्कोलाई नसहने प्रवृत्तिले मान्छेलाई कहाँ पुर्याउँछ, हामीले हेरेका छौं, साथीको बात सहने बानी गर्नुपर्छ, शत्रुको लात खान हुन्न, त्यो उन्नत तरिका एमालेसँग हुनुपर्छ, उनले त्यतिबेला भनेका थिए, जिल्लाजिल्लामा अन्तरविरोध छ । खोज्दा केही पनि कारण छैन । भित्रभित्र अन्तरविरोध आइराखेको छ ।पार्टीभित्र अन्तरविरोध रहेकामा जानकार ओली त्यसलाई हल गर्न भने असफल देखिए । जबकि उनले सत्ता गठबन्धनको घेराबन्दीलाई आन्तरिक अन्तर्घातका कारण बलियो गरी तोड्न नसकिएको स्वीकार गरेका छन् । जेठ ११ मा बसेको संसदीय दलको बैठकमा उनले कांग्रेस र माओवादीमा भन्दा एमालेमा लाजमर्दो अन्तर्घात देखिएकाले पराजय भोग्नुपरेको बताएका थिए ।विश्लेषक सुवेदीको बुझाइमा पार्टीको वडादेखि केन्द्रीय महाधिवेशनसम्म सहमतिको नाममा खुला प्रतिस्पर्धा रोकेका कारण कार्यकर्ता कुण्ठित भएको र त्यसको असर चुनावमा देखिएको हो । एमालेमा ओलीको विकल्प आजै चाहिन्छ भन्ने प्रश्न महाधिवेशनमा पनि थिएन र आज पनि छैन । केही केही व्यक्तिगत विचार छन् तर संगठित छैन । आउने चुनावसम्म पनि पार्टी ओलीकै नेतृत्वमा जाने हो, सुवेदी भन्छन्, तर वडादेखि केन्द्रीय महाधिवेशनसम्म सहमतिका नाममा खुला प्रतिस्पर्धा गर्न नदिँदा कार्यकर्ता कुण्ठित भएको हुन सक्छ । उम्मेदवार चयनमा पनि माथिबाट हस्तक्षेप भएजस्तो देखिन्छ । तलबाट नरुचाइएका मान्छेहरू उम्मेदवारको रूपमा जबर्जस्ती थोपरिएको हुन सक्छ, जसले परिणामलाई प्रभावित गर्यो ।"
तलब नपाएकालाई ११ करोड पाउन्ड भुक्तानी गरेको कतारी दाबी,"(काठमाडौं)  कतारले दुई वर्षभित्र रोजगारदाताबाट तलब नपाएका नेपालीसहित विदेशी श्रमिकलाई ११ करोड पाउन्ड (१७ अर्ब रुपैयाँ) भुक्तानी गरिसकेको दाबी गरेको छ । रोजगारदाताबाट तलब नपाउने श्रमिकलाई भुक्तानी गर्ने भन्दै सन् २०१८ मा कतार सरकारले श्रमिक सहयोग तथा बिमा कोष स्थापना गरेको थियो । तलब नपाएका विदेशी श्रमिकलाई त्यही कोषबाट भुक्तानी गरिएको कतार सरकारले जनाएको छ । कतारको श्रम, प्रशासनिक विकास तथा सामाजिक मामिला मन्त्रालयले एम्नेस्टी इन्टरनेसनलको पछिल्लो प्रतिवेदनको जवाफमा सहयोग कोष र त्यसबाट गरिएको भुक्तानीबारे जानकारी दिएको हो । एम्नेस्टीले कतारले विश्वकप फुटबल आयोजनाको अधिकार पाएयता श्रमिकहरू शोषणमा परिरहेको भन्दै फिफाले पीडित श्रमिकलाई क्षतिपूर्ति दिन कतारसँग समन्वय गरी कोष स्थापना गर्नुपर्ने माग राखेको थियो । कोष विश्वकप फुटबलका लागि छुट्याएको पुरस्कार राशि ४४ अर्ब डलर बराबरको हुनुपर्ने एम्नेस्टीको अडान छ ।श्रमिक सहयोग तथा बिमा कोषबाट हालसम्म कतिले क्षतिपूर्ति पाए र अझै कति जनाले पाउन बाँकी छ भन्ने विवरण भने सार्वजनिक गरिएको छैन । काठमाडौंस्थित कतारी दूतावासले मर्करी मेना कम्पनीबाट तलब नपाई स्वदेश फर्केकामध्ये २३ जनालाई रकम बुझ्न ताकेता गर्दै आइरहेको छ । सोही कम्पनीबाट तलब नपाई फर्केका ३३ जनाले भने गत वर्ष नै रकम बुझिसकेका छन् । कतारले गएको एक दशकमा श्रमिकको हित र सुरक्षाको पाटोमा सुधार गरिरहे पनि गैरसरकारी संस्थाहरूले निरन्तर आलोचना भइरहेको जनाएको छ । कतार आउनुअगाडि नै शोषण पर्ने अभ्यासलाई रोक्न कामदार पठाउने देशसँग समन्वय गरी काम गरिरहेको छ । हामीले केही वर्षमा जे उपलब्धि गरेका छौं । अन्य देशलाई दशकौं लाग्छ, श्रम मन्त्रालयद्वारा जारी विज्ञप्तिमा भनिएको छ । कतारले पछिल्लो पाँच वर्षमा श्रमिकमाथि हुने बाध्यकारी श्रम र शोषणलाई रोक्न महत्त्वपूर्ण कानुनी सुधारहरू गरेको छ । सन् २०१७ मा घरेलु श्रमिक कानुनलाई सम्बोधन गर्दै काम गर्ने घण्टालाई निश्चित गरेको छ । जसअनुसार आराम गर्ने समय, साप्ताहिक बिदा दिनुपर्ने बाध्यकारी बनाएको छ । श्रम विवादलाई छिटो सम्बोधन गर्न भन्दै २०१८ को मार्चमा श्रम विवाद समाधान समिति बनाएको छ । यसले श्रमिकहरूले न्यायमा पहुँच पुर्याएको कतारको दाबी छ । नोभेम्बर २०१८ मै तलब नपाउने श्रमिकलाई सहयोग गर्न कोष बनाइएको छ । कतारले अगस्ट २०२० मा विभेद नहुने गरी न्यूनतम तलब लागू गर्ने नीति ल्याएको थियो । नीति ल्याएलगत्तै कतार जाने नेपालीको करारपत्र परिवर्तन हुने अभ्यास भने अन्त्य भएको छ । कतारले अदक्ष श्रमिकको न्यूनतम तलब एक हजार रियाल निर्धारण गरेको छ । अगस्ट २०२० मा रोजगारदाता परिवर्तन गर्न चाहिने एनओसी (नो अब्जेक्सन सर्टिफिकेट) र एक्जिट पेपर पूर्ण रूपमा हटाएको छ । एनओसी हटाएपछि नेपालीसहित विभिन्न मुलुकका २ लाख ४२ हजार श्रमिकले कम्पनी परिवर्तन गरेको कतारको भनाइ छ ।"
भारतबाट अवैध काठ तस्करी बढ्यो,"(बर्दिया)  प्रहरीले धर्म र गंगा बस्ती इलाकामा बेबारिसे अवस्थामा रहेका सालका गोलिया काठ शनिबार बरामद गरेको छ । सशस्त्र प्रहरी बलले मधुवन नगरपालिका९ धर्म र गंगा बस्ती इलाकाबाट झन्डै १ सय ५० क्युफिट काठ बरामद गरेको हो ।सशस्त्र प्रहरी निरीक्षक टीकाराम मैनालीका अनुसार लुकाई राखेको अवस्थामा फेला परेको काठ भारतबाट भित्रिएको आशंका छ । गुलरिया१० मा भारतबाट ल्याई लुकाएको आशंकामा प्रहरीले शुक्रबार पनि सागुन जातका २५ क्युफिट काठ बरामद गरेको थियो । ती काठ स्थानीय सःमिलमा लैजान लागेको अवस्थामा पक्राउ गरिएको हो ।सीमा सशस्त्र प्रहरी बल र नेपाल प्रहरी चुनावमा खटिएपछि भारतबाट ठूलो परिमाणको अवैध काठ भित्रिएको आशंका वनका कर्मचारीको छ । ती काठलाई वैधता दिन तस्कर लागिपरेका छन् । डिभिजन वन कार्यालयका सूचना अधिकारी एवं सहायक वन अधिकृत द्रोण शर्माले अवैध काठलाई वैधता दिन नमिल्ने बताए । उनले फेला परेको काठ जफत गरेर कानुनी कारबाहीको प्रक्रिया सुरु गरिएको बताए ।काठ तस्करी बढेपछि प्रहरीले नियमित गस्ती गर्न थालेको छ । सीमा क्षेत्रमा रहेका सःमिल र काठ तस्करले रातको मौका छोपेर काठ भित्र्याउने गरेको सशस्त्र प्रहरी बलले जनाएको छ । सःमिल सञ्चालकका अनुसार भारतीय वनका कर्मचारीसँग मिलेर काठ भित्र्याउने गरिन्छ । भारत बहराइच जिल्लाअन्तर्गत कतरनिया वन्यजन्तु आरक्षणसँग नेपाली सीमा जोडिएको छ । वन रक्षाका लागि खटिएका मुन्सीबाटै रूख काट्न लगाउने र त्यसबापत उनले मोटो रकम लिने गरेको स्रोतको भनाइ छ । रूख राति काटिन्छ । सीमामा तैनाथ एसएसबीको राति वनगस्ती नगरेको मौका छोपी मुन्सीले सहयोग गर्छन्, एक सःमिल सञ्चालकले भने, उनीहरूकै सहयोगमा नेपाल भित्रिन्छ । रूख काटेपछि जरासमेत उखेलेर माटोले पुर्ने गरेको समेत उनले बताए ।"
महाराजगन्ज क्याम्पसमा झडप,"काठमाडौं (कास) त्रिभुवन विश्वविद्यालय चिकित्सा शिक्षा अध्ययन संस्थानअन्तर्गत महाराजगन्ज क्याम्पसमा शुक्रबार राति विद्यार्थीबीच झडप हुँदा दुई जना घाइते भएका छन् । आक्रमणबाट एमबीबीएस दोस्रो वर्षमा अध्ययनरत सागर खड्का र वीरेन्द्रजंग कुँवर घाइते भएका छन् । आफूहरूमाथि छात्रवासमै बस्ने अर्को सिनियर टोलीले कुटपिट गरेको उनीहरूको आरोप छ । कुँवरको त्रिवि शिक्षण अस्पतालको आकस्मिक कक्षमा उपचार भइरहेको छ । खड्काको टाउकोमा सामान्य चोट लागेको छ । कुँवरको भने पाखुरामा धारिलो वस्तुले प्रहार गरेको गहिरो चोट देखिन्छ । आफूमाथि आक्रमण भएपछि कुँवरले काठमाडौं प्रहरी वृत्त महाराजगन्जमा उजुरी दिएका छन् । उनले एमबीबीएस अध्ययनरत सुलभ आचार्य, रमेश बलायर, सूर्यप्रकाश जोशी, शिव सिंह, विकास देव, सुरज भट्ट, सम्राट् भट्ट र सुमित बोहराविरुद्ध कारबाही माग गर्दै प्रहरीमा उजुरी दिएका हुन् । राति मादक पदार्थ सेवन गरेर छात्रबास प्रवेश गरेका व्यक्तिहरूले सिसालगायत धारिलो वस्तुले प्रहार गरेको खड्काको आरोप छ । खड्काले घटनाबारे क्याम्पस प्रशासनलाई जानकारी गराउँदा प्रहरीमा जान भनेको तर प्रहरीले जाहेरी दर्ता गर्न नमानेको गुनासो गरे । छात्रवासमा प्रवेश नदिएपछि झडप भएको आरोपित पक्षका एमबीबीएस अध्ययनरत मिर्जा सिद्दिकीले दाबी गरे । आफूहरूले कसैलाई पनि आक्रमण नगरेको र कुँवरलाई लागेको चोटमा आफूहरूको संलग्नता नरहेको उनको भनाइ छ ।महाराजगन्ज वृत्तका डीएसपी प्रमेश बिष्टले भने पीडितको उजुरीका आधारमा घटनाको अनुसन्धान भइरहेको जानकारी दिए । आक्रमणबाट चोट लागेका व्यक्तिको घाउ जाँच गर्न पठाइएको र रिपोर्ट आउन बाँकी रहेको उनले बताए । अर्को समूहले पनि आफूहरूमाथि आक्रमण भएको बताएको तर यसबारे प्रहरीमा उजुरी नआएको डीएसपी विष्टले बताए ।"
१२ को परीक्षा सोमबारदेखि,"काठमाडौं (कास) कक्षा १२ को यस वर्षको परीक्षा सोमबारदेखि सुरु हुने भएको छ । जेठ २५ सम्म चल्ने परीक्षाका लागि आवश्यक तयारी पूरा भएको राष्ट्रिय परीक्षा बोर्डले जनाएको छ । ४ लाख १० हजार ५० विद्यार्थी परीक्षामा सहभागी हुने बोर्डका प्रवक्ता जंगबहादुर अर्यालले जानकारी दिए । देशभरका १ हजार २ सय ९२ परीक्षा केन्द्रमा परीक्षा सञ्चालन हुनेछन् । अनलाइनबाट प्रश्नपत्र पठाएर ७७ वटै जिल्लाका तोकिएका परीक्षा केन्द्रमा मात्र परीक्षा सञ्चालन गर्ने बोर्डको तयारी छ । अघिल्ला दुई वर्ष कोभिड महामारीका कारण विद्यार्थीले अध्ययन गरेकै विद्यालय (होम सेन्टर) मा परीक्षा लिइएको थियो । महामारी हटेको र लकडाउनको अवस्था पनि नरहेकाले बोर्डले तोकेको निश्चित केन्द्रमा मात्रै परीक्षा लिइने अर्यालले बताए । त्यसका लागि बोर्डले जिल्लागत रूपमा परीक्षा केन्द्रहरू निर्धारण गरिसकेको छ । कोभिड महामारीका बेला होम सेन्टरमा नै परीक्षा सञ्चालन हुँदा अनलाइनबाट प्रश्नपत्र पठाउने व्यवस्था गरिएको थियो । बोर्डका सदस्यसचिव दुर्गाप्रसाद अर्यालका अनुसार परीक्षाकै दिन केन्द्रहरूमा प्रश्नपत्र पठाइने छ । बिहान ८ देखि ११ बजेसम्म परीक्षा सञ्चालन हुनेछ । यसअघि बोर्डले वैशाख ९ देखि २० सम्म एसईई परीक्षा सञ्चालन गरेको थियो । एसईईको उत्तरपुस्तिका परीक्षणलगायत नतिजा प्रकाशनको तयारीको काम भइरहेको परीक्षा नियन्त्रण कार्यालयले जनाएको छ । साउन पहिलो साताबाट कक्षा १११२ को नयाँ शैक्षिक सत्र प्रारम्भ गर्ने गरी एसईई, कक्षा ११ को परीक्षा सञ्चालन र नतिजा प्रकाशन तथा कक्षा १२ को परीक्षा सञ्चालनको तयारी गरिएको छ ।"
पूर्वपत्रकार दाहाल मृत फेला,"खोटाङ (कास) पूर्वपत्रकार मणिराम दाहालको मृत्यु शंकास्पद भन्दै आफन्तले निष्पक्ष छानबिनको मागसहित शनिबार दिक्तेलमा प्रदर्शन गरेका छन् । दिक्तेल रूपाकोट मझुवागढी४ खाल्ले निवासी ६३ वर्षीय दाहाल शुक्रबार बिहान हाटडाँडास्थित आफ्नै कोठामा शुक्रबार बिहान मृत फेला परेका थिए । खोटाङ प्रहरीका प्रवक्ता निरीक्षक शंकरप्रसाद चौधरीका अनुसार नाकबाट रगत बगेको, मुख सुन्निएको र किरा परेको अवस्थामा दाहालको शव फेला परेको थियो । घटनाबारे थप अनुसन्धान भइरहेको खोटाङका सहायक प्रमुख जिल्ला अधिकारी पवित्रप्रकाश साहले बताए । प्रहरीले पोस्टमार्टम रिपोर्ट आएपछि अध्ययन गरेर अनुसन्धान थालिने बताएको छ । शनिबार पोस्टमार्टम गरिए पनि आफन्तले जिम्मा लिएका छैनन् । दाहालकी पत्नीको २० वर्षअघि नै निधन भइसकेको छ । उनका एक छोरा र एक छोरी छन् । उनीहरू झापामा बस्दै आएका छन् । घटनाको खबर सुनेपछि छोरा शनिबार बिहान आइपुगेका छन् ।"
प्र्रत्येक पालिकामा बाल कल्याण अधिकारी,"काठमाडौं (कास) अब प्रत्येक पालिकामा बाल संरक्षणका लागि स्थानीय बाल अधिकार समितिमा एक जना बाल कल्याण अधिकारी र पुनःस्थापना केन्द्रको व्यवस्था गरिने भएको छ । हालै सरकारले ल्याएको बालबालिकासम्बन्धी नियमावली ०७८ ले यस्तो व्यवस्था गरेको छ । जोखिमपूर्ण श्रममा भएका बालबालिकाको उद्धार गर्ने, आश्रयमा रहेका अभिभावकविहीन बालबालिकाहरूको जन्मदर्ता नभएको हकमा समितिले तुरुन्तै जन्मदर्ता बनाइदिनुपर्ने व्यवस्था छ । बालगृह सञ्चालनका लागि कम्तीमा २० जनाका लागि भौतिक पूर्वाधार हुनुपर्ने, बालक, बालिका र यौनिक तथा लैंगिक अल्पसंख्यक बालबालिकालाई सुरक्षितसँग छुट्टाछुट्टै राख्ने व्यवस्था गर्नुपर्ने नियमावलीमा तोकिएको छ । बालबालिकासम्बन्धी ऐन २०७५ ल्याइएको थियो । नियमावली जेठ ५ गते नेपाल राजपत्रमा प्रकाशित भएको छ ।"
सेक्युरिटी प्रेस अनियमिततामा मुछिएका पौडेल पुनः कार्यकारी निर्देशक,"(काठमाडौं)  सरकारले पूर्वसञ्चार तथा सूचना प्रविधिमन्त्री गोकुल बाँस्कोटाले ७० करोड घूस मागेको अडियो विवादमा जोडिएका विकल पौडेललाई सुरक्षित मुद्रण केन्द्रको कार्यकारी निर्देशकमा पुनः नियुक्त गरेको छ । प्रतिनिधिसभाअन्तर्गतको सार्वजनिक लेखा समितिले सेक्युरिटी प्रिन्टिङ प्रेस खरिदको छानबिन गरेर कारबाहीका लागि अख्तियार दुरुपयोग अनुसन्धान आयोगलाई गरेको सिफारिस टुंगोमा नपुग्दै पौडेललाई नियुक्त गरिएको हो ।२०७६ मा एमाले अध्यक्ष केपी ओली नेतृत्वको तत्कालीन मन्त्रिपरिषद्ले फ्रान्स र जर्मनीका कम्पनीका तर्फबाट सुरक्षण मुद्रण स्थापनाका लागि आएको प्रस्ताव जीटूजी मोडलमा खरिद गर्न स्वीकृति दिएपछि अनियमितताको उजुरीका आधारमा छानबिन सुरु गरिएको थयो । उक्त प्रस्ताव मुद्रण केन्द्रका निर्देशक पौडेल नेतृत्वको समितिले तयार गरेर सञ्चार तथा सूचना प्रविधि मन्त्रालयमार्फत मन्त्रिपरिषद्मा पठाएको थियो । लेखा समितिले मेसिन खरिदका लागि अपनाइएको प्रक्रिया र महालेखा परीक्षकको कार्यालयले सार्वजनिक गरेको बेरुजुमाथि छलफल टुंग्याएको छैन । लेखा समितिका सचिव तथा संघीय संसद् सचिवालयका प्रवक्ता रोजनाथ पाण्डेले कारबाहीका लागि अख्तियारलाई पठाएको विषयमा टुंगोमा नपुगेको बताए । खरिदमा प्रक्रियागत त्रुटि देखिएकाले छानबिन गरेर कारबाही गर्न भनेका हौं, उनले भने, तर, त्यसको जवाफ अख्तियारबाट आएको छैन । लेखा समितिले २०७६ मा सुरु गरेको छानबिन अझै टुंगिएको छैन । पौडेललाई सञ्चारमन्त्री ज्ञानेन्द्रबहादुर कार्कीको प्रस्तावमा मन्त्रिपरिषद्ले शुक्रबार पुनः नियुक्ति दिने निर्णय गरेको हो । यसअघि पौडेललाई ओली नेतृत्वको सरकारले नियुक्ति गरेको थियो । उनीमाथि छानबिन गर्नुपर्ने माग संसदीय समिति र संसद्मा उठेको थियो । लेखा समितिकी सदस्य एवं सांसद धर्मशिला चापागाईंले छानबिन गर्नुपर्ने व्यक्तिलाई पुनः नियुक्ति दिनु गलत भएको बताइन् । उनले भनिन्, समितिले धेरै मिहिनेत गरेर प्रेस खरिदको विषयलाई छानबिनको दायरामा ल्याएका हौं । फेरि त्यही व्यक्तिलाई कामको जिम्मेवारी दिइन्छ भने के भनेर बुझ्ने ? मुद्रण केन्द्रको निर्देशक हुन कम्तीमा स्नातकोत्तर उत्तीर्ण योग्यता चाहिने व्यवस्थालाई ओली नेतृत्वको सरकारले कार्यविधि परिवर्तन गरेर स्नातक बनाइएको थियो । त्यतिबेला उनैलाई ल्याउन शैक्षिक योग्यताको मापदण्ड घटाइएको थियो । चापागाईं भन्छिन्, हामीले छानबिन र कारबाहीका लागि धेरै कुरा उठायौं । अहिले उनैलाई नियुक्ति गरेको सुन्दा अचम्म लाग्यो । त्यतिबेला प्रतिपक्षमा रहेका कांग्रेस र माओवादीका सांसदले पौडेलको सबैभन्दा धेरै विरोध गरेका थिए । अहिले सत्तामा रहेका तिनै पार्टीले उनलाई पुनः नियुक्ति दिएका छन् । ओली सरकारले गरेको नियुक्तिको समयावधि पूरा भएपछि पौडेललाई २०८० कात्तिकसम्मका लागि पुनः नियुक्त गरिएको छ । राष्ट्रिय परिचयपत्र, मेसिन रिडेबल पासपोर्ट, नोटलगायतका कागजात मुलुकभित्रै छाप्नका लागि सेक्युरिटी प्रिन्टिङ प्रेस खरिद गर्न लागेको थियो । उक्त मेसिन खरिदमा अनियमितताको शंका गरेर सुरक्षण मुद्रण केन्द्रका कार्यकारी निर्देशक पौडेललाई लेखा समितिले बैठकमा बोलाएर बयान लिएको थियो । सांसदहरूले पौडेलमाथि संसदीय समितिलाई गुमराहमा राखेको आरोप लगाएका थिए । लेखा समितिका सचिव पाण्डेले सेक्युरिटी मेसिन खरिद र जग्गाको उपयोगका विषयमा समितिको संसदीय टोली पनौतीस्थित कारखानामै गएर अनुगमन गर्ने योजना रहेको बताए । सञ्चार मन्त्रालयका प्रवक्ता तथा सहसचिव विनोदप्रकाश सिंहले दुईवटा मेसिन खरिद गरेर पनौतीमा जडान गरिसकेको जानकारी दिए । उनका अनुसार मेसिन सञ्चालनका लागि कागज, मसीलगायतका सामग्री खरिद गर्ने बजेट भने अभाव छ । लेखा समितिले २०७६ फागुनमा सेक्युरिटी प्रेस खरिद प्रक्रिया रोक्न निर्देशन दिएको थियो । संसदीय समितिले निर्देशन दिएपछि उक्त प्रक्रिया रोकेर पटकपटक गरेर सानो आकारका मेसिन खरिद गरिएको हो । समितिमा परेको उजुरीमा फ्रान्सको कम्पनी इनग्रुपले सेक्युरिटी मुद्रण स्थापनाका लागि २ सय ९५ मिलियन युरो (करिब ३८ अर्ब रुपैयाँ) र जर्मनीको कम्पनीले ३ सय मिलियन युरो (साढे ३८ अर्ब रुपैयाँ) को प्रस्ताव दर्ता गराएको उल्लेख छ । समितिले उजुरीमा उल्लेख भएको यही मूल्यका आधारमा विज्ञहरूसँग छलफल गर्दा प्रस्तावित मूल्य बजार भाउभन्दा ४० प्रतिशतसम्म महँगो हुने धारणा विज्ञहरूले राखेका थिए । समितिमा छलफलकै क्रममा तत्कालीन सञ्चारमन्त्री बाँस्कोटाले प्रेस खरिदका क्रममा ७० करोड घूस मागेको टेप सार्वजनिक भएपछि छानबिन मोडिएको थियो । पौडेल नेतृत्वको मुद्रण केन्द्रले प्रस्ताव गरेअनुसार प्रेस मेसिन खरिद गर्ने भएकाले ७० करोडको विषय जोडिएको थियो । तर, उक्त घटनाको छानबिन नटुंगिँदै पौडेललाई पुनः नियुक्ति गरिएको हो । २०७५ मा नेपाल दूरसञ्चार प्राधिकरणले आफ्नो वार्षिक कार्ययोजना स्वीकृतिका लागि मन्त्रालयमा पेस गर्दा मन्त्री बास्कोटाको निर्देशनमा एउटा योजना थप गरिएको थियो । एक हजारवटा सामुदायिक विद्यालयमा कम्प्युटर र इन्टरनेटसहितको आईटी ल्याब स्थापना गर्ने उक्त योजनाको प्राविधिक स्पेसिफिकेसन तयार पार्नसमेत पौडेल सक्रिय थिए । उक्त ठेक्काअघि अनुमानअनुसारै म्याक्स र ओम्नी नामक दुई कम्पनीको जेभीले पायो । दुवै कम्पनीले आपूर्ति गर्ने सामानसँग मिल्ने गरी आईटी ल्याबका लागि स्पेसिफिकेसन तयार पारिएको थियो । साढे तीन अर्बमा गरिएको ठेक्का सम्झौता लागतभन्दा दोब्बर बढी भएको प्राधिकरणकै प्राविधिकहरूको बुझाइ छ ।"
निकुञ्जको मध्यवर्ती क्षेत्रमा कानुनविपरीत खानी,"(काठमाडौं)  शिवपुरीनागार्जुन राष्ट्रिय निकुञ्जले मध्यवर्ती क्षेत्रमा कानुनविपरीत वर्षौंदेखि सार्वजनिक जग्गा मिचेर सञ्चालन भइरहेका रोडाढुंगा र चुनढुंगा खानीबारे अनुसन्धान अघि बढाएको छ । निकुञ्जअन्तर्गत मध्यवर्ती क्षेत्रमा पर्ने धादिङ, धुनिबेंसी नगरपालिका१ छत्रेदेउराली (साबिक छत्रेदेउराली गाविस६) मा सार्वजनिक जग्गा मिचेर जयसिद्धि गणेश रोडाढुंगा उद्योग, नवदुर्गा चुनढुंगा इन्डस्ट्रिज र देउराली उर्वरा कृषि चुनढुंगा तथा शक्तिग्रिट उद्योग प्रालिले अवैध रूपमा खानी सञ्चालन गरिरहेका छन् । निकुञ्जले खानीबारे अनुसन्धान गर्न गत फागुनमा रेन्जर सुदीपराज अधिकारीको नेतृत्वमा टोली बनाएको छ । टोलीले खानीको स्थलगत अध्ययनका साथै सरोकारवाला निकायसँग छलफल गरेर प्रतिवेदन तयार गर्नेछ । उक्त मध्यवर्ती क्षेत्रसमेत हेर्ने निकुञ्जको नागार्जुन सेक्टर कार्यालयका प्रमुख तथा सहायक संरक्षण अधिकृत रविन चौधरीका अनुसार राष्ट्रिय निकुञ्ज तथा वन्यजन्तु संरक्षण ऐन २०२९, मध्यवर्ती क्षेत्र व्यवस्थापन नियमावली २०५२ र शिवपुरीनागार्जुन राष्ट्रिय निकुञ्ज नियमावली, २०७६ विपरीत खानी सञ्चालन भइरहेका हुन् । राष्ट्रिय निकुञ्ज ऐन २०२९ को दफा ५ को (च) मा सम्बन्धित अधिकारीबाट अनुमति नलिई खानी खन्न, ढुंगा खन्न वा कुनै खनिज पदार्थ कंकड, माटो वा अन्य पदार्थ हटाउन नपाइने उल्लेख छ । मध्यवर्ती क्षेत्र व्यवस्थापन नियमावली २०५२ को दफा १७ को (ग) मा वातावरणमा उल्लेखनीय प्रतिकूल असर पर्न सक्ने गरी ढुंगा, माटो, बालुवा वा खानी खन्न वा कुनै खनिज पदार्थ वा माटो अन्य पदार्थ निकाल्न निषेध छ । सोही नियमावलीको २० (१) मा मध्यवर्ती क्षेत्रमा उद्योग सञ्चालन गर्न सम्बन्धित विभाग (निकुञ्ज विभाग) बाट लिखित इजाजतपत्र लिनुपर्ने उल्लेख छ । वर्षौंदेखि रामकोटभीमढुंगाछत्रेदेउराली उपभोक्ता समितिअन्तर्गतको मध्यवर्ती वन क्षेत्रमा कानुनविपरीत खानी सञ्चालन भइरहेको देखिन्छ, सहायक वार्डेन चौधरीले शनिबार कान्तिपुरसँग भने, यो साता मध्यवर्ती क्षेत्रमा सञ्चालिन खानी (देउराली उर्वरा कृषि चुनढुंगा तथा शक्तिग्रिट उद्योग प्रालि) का बारेमा तयार गरिएको कागजात जिल्ला सरकारी वकिलको कार्यालयमा पेस गरिन्छ । खानी सञ्चालन भइरहेको छत्रेदेउरालीसहित निकुञ्ज वरपरको ११८६ १ वर्गकिलोमिटर क्षेत्रलाई सरकारले २०७२ चैत १५ मा मध्यवर्ती क्षेत्र घोषणा गरेको हो । पछि मध्यवर्ती घोषणा भएका क्षेत्रमा रहेका उद्योगका हकमा एक वर्षभित्र सम्बन्धित निकायबाट सहमति लिनुपर्ने व्यवस्था छ । तर, यी कुनै पनि कम्पनीले अहिलेसम्म निकञ्ज विभागसँग खानी सञ्चालनको सहमति लिएका छैनन् । खानीले आफूखुसी उत्खनन गरी ढुंगा, माटो बेच्दै आएका छन् । सहायक वार्डेन चौधरीका अनुसार तीनवटै खानी मध्यवर्ती क्षेत्रमा सञ्चालनमा भइरहेकाले निकुञ्ज विभागको अनुमतिबिना सञ्चालन गर्नु कानुनविपरीत हो । पहिलो चरणमा देउराली उर्वरा कृषि चुनढुंगा तथा शक्तिग्रिट उद्योग प्रालिको अनुसन्धान अघि बढाइएको छ, चौधरीले भने, जयसिद्धि गणेश रोडाढुंगा उद्योग र नवदुर्गा चुनढुंगा इन्डस्ट्रिजसँग पनि कागजात माग गरिएको छ, उनीहरूले अटेर गरिरहेका छन् । खानी सञ्चालकहरूले भने आफ्ना खानी (उद्योग) निकुञ्जको पर्खालभन्दा ५ सय मिटर दूरीको निजी आवादी जमिनमा भएको दाबीसहितको कागजात निकुञ्ज मुख्यालय, पानीमुहान र निकुञ्ज विभागको कार्यालयमा बुझाएका छन् । मन्त्रिपरिषद्को २०७० भदौ १७ को निर्णयमा वन, निकुञ्ज र आरक्षको २ किलोमिटर दूरीभित्र ढुंगा, गिट्टी, बालुवा संकलन उत्खनन गर्न नपाउने उल्लेख छ । नियमावलीको दफा १८ मा मध्यवर्ती क्षेत्रभित्र वा बाहिरबाट भइरहेका कामकारबाहीबाट मध्यवर्ती क्षेत्रको भूउपयोग, जनस्वास्थ्य, प्राकृतिक वातावरण तथा प्राकृतिक स्रोतको संरक्षणमा प्रतिकूल असर परेमा वा पर्ने सम्भावना भएमा संरक्षक (वार्डेन) ले सम्बन्धित उपभोक्ता समितिको सिफारिसमा सम्बन्धित व्यक्ति वा संस्थालाई तत्काल यस्तो कामकारबाही रोक्न आदेश दिने व्यवस्था छ । देउराली उर्वरा कृषि चुनढुंगा तथा शक्तिग्रिट उद्योग प्रालिका सञ्चालक घनेन्द्र कार्की भने आफूहरूले खानी तथा भूगर्भ विभागको अनुमति लिएर निजी आवादीमा खानी चलाइरहेको र त्यसको जानकारी निकुञ्ज कार्यालय र विभागलाई दिइएको दाबी गर्छन् । खानी सञ्चालनको म्याद अझै बाँकी छ, कार्कीले भने, नियमानुसार प्रारम्भिक वातावरणीय परीक्षण (आईईई) पनि गरेका छौं । जयसिद्धि गणेश रोडाढुंगा उद्योगको आईईईको अवधि भने सकिएको छ । धुनिबेंसी१ मा सञ्चालित नवदुर्गा चुनढुंगा इन्डस्ट्री र देउराली उर्वरा कृषि चुनढुंगाको आईईई म्याद भने २०८३ सालसम्म छ । त्यतिबेला ती कम्पनीको आईईई खानी तथा भूगर्भ विभागले स्वीकृत गरेको थियो । आईईईको म्याद बाँकी भए पनि सरकारले तोकेको मापदण्डभित्र खानी सञ्चालनमा नभएकाले बन्द गर्न निकुञ्जले ताकेता गर्दै आएको छ । निकुञ्ज विभागका सूचना अधिकारी उपसचिव डिलबहादुर पुर्जा पुनले मध्यवर्ती क्षेत्रमा निकुञ्ज विभागको सहमतिबिना खानी सञ्चालन गर्नु कानुनविपरीत हुने बताए । पहिला निकुञ्जमा म प्रमुख हुँदा पनि बन्द गर्न ताकेता गरेका थियौं, पुनले भने, उनीहरू (सञ्चालक) ले खानी विभागको पत्रकै आधारमा खानी चलाउँदै आएका छन्, त्यो कानुनविपरीत नै हो । यसअघि निकुञ्जका पूर्ववार्डेन कमलजंग कुँवरले पनि खानीबारे अनुसन्धान गर्न निकुञ्जका तत्कालीन सहायक वार्डेन पशुपति अधिकारीलाई अनुसन्धान अधिकृत तोकेका थिए । कानुन मिचेर खानी सञ्चालन भइरहेकाले बन्द गर्नुपर्ने रायसहितको प्रतिवेदन उनले निकुञ्जको मुख्यालयमा बुझाएका थिए । कुँवरपछिका वार्डेन पुनको कार्यकालमा पनि ती खानीबारे अनुसन्धान भई कारबाही प्रक्रिया अघि बढेको थियो । तर, अवैध रूपमा सञ्चालित खानी बन्द गरिएन । उक्त मध्यवर्ती क्षेत्रको रामकोटभीमढुंगाछत्रेदेउराली उपभोक्ता समिति का अध्यक्ष नारायण तामाङले विगतमा अवैध खानीबारे निकुञ्जलाई पत्राचार गरे पनि अहिले उनी मौन छन् । खानी सञ्चालकहरूले उपभोक्ता समितिलाई समेत चित्त बुझाएर काम गरिरहेको स्रोतहरू बताउँछन् । निकुञ्जको मध्यवर्ती क्षेत्र व्यवस्थापन समितिका अध्यक्ष धावा तामाङले भने बन्द गर्नुपर्नेमा विगतमा निकुञ्जले नै उन्मुक्ति दिएको बताए । बन्द गर्ने काम निकुञ्जको हो, उनले भने, पहिले पनि जानकारी गराएका हौं तर बन्द भएन ।"
"बढ्दो औसत आयु, घट्दो भत्ता पाउने उमेर !","झन्डै तीन दशकअघि नेपालीको औसत आयु ६० वर्ष पनि नहुँदा मनमोहन अधिकारी नेतृत्वको सरकारले ७५ वर्ष पुगेकालाई मात्र मासिक सय रुपैयाँका दरले वृद्ध भत्ता वितरण गर्न थालेको थियो । तत्कालीन नौमहिने एमाले सरकार लोकप्रिय हुनुका कारणमध्ये एउटा यही भत्ता थियो । त्यसयताका सरकारहरूले पनि निरन्तरजसो यो लोकरञ्जक भत्ताको रकम मात्र बढाइरहेका छैनन्, लाभग्राहीको उमेर पनि घटाइरहेका छन् । सरकारमा पुग्ने राजनीतिक दलहरूको यसमा तीव्र प्रतिस्पर्धै चल्ने गरेको छ । २८ वर्षअघिको सय रुपैयाँ भत्तालाई ४० गुणाले बढाएर यसबीचमा ४ हजार पुर्याइएको छ भने उमेरहद ७० मा झारिसकिएको छ । यसपालिको बजेटबाट त ६८ वर्ष पुगेकाले नै भत्ता पाउने व्यवस्था गर्न लागिएको समाचार छ । औचित्य सम्बन्धी अध्ययनबिनै र राज्यस्रोतको क्षमता केही नहेरी, नेपालीको औसत आयु नै ७१ वर्ष पुगिसक्दा पनि केवल भोटको राजनीतिका लागि वृद्धभत्ता पाउनेको उमेर घटाउनु सरासर अनुचित छ । वृद्धवृद्धाको गुणस्तरीय जीवन सुनिश्चित गर्ने अरू उपायतिर ध्यान नदिई सरकारले सस्तो लोकप्रियताका लागि मात्रै नगद बाँड्ने कार्यक्रममा जोड दिनु हुँदैन । वृद्धभत्तालाई थप लोकरञ्जक बनाउँदै जाँदा सरकारसित तत्काल खुसी हुने नागरिकको संख्या त बढ्ला तर दीर्घकालमा यसको नकारात्मक असर देखिन सक्छ, भोलि राज्यलाई स्रोत जुटाउनै धौधौ पर्न सक्छ । रूपमा नागरिकप्रति जिम्मेवार भएजस्तो देखिए पनि यस्तो कदमले अन्ततः राज्य र नागरिकप्रति सरकार अनुत्तरदायी भएको प्रमाणित हुन सक्छ । त्यसैले, नगदै बाँड्नेभन्दा राज्यले ज्येष्ठ नागरिकले पाउनुपर्ने स्वास्थ्य सुविधा, पर्याप्त हेरचाह र सहज जीवनयापनको प्रत्याभूति गर्ने कार्यक्रम अघि सानुपर्छ । र नगदकै हकमा पनि, सबका सबलाई भन्दा भरपर्दो अध्ययन गरी आवश्यकताका आधारमा वितरण गर्ने पद्धति बसाल्नुपर्छ । आवश्यकताका आधारमा मात्र यस्तो भत्ता बाँड्ने हो भने सरकारले अहिले नै खर्चने रकमले पनि विपन्न परिवारका ज्येष्ठ नागरिक र गम्भीर रूपमा अपांगता भएका सबै उमेर समूहका लागि जीवन नै धान्ने गरी पुग्न सक्छ । प्रधानमन्त्री शेरबहादुर देउवाले त ६५ वर्षकै उमेरदेखि वृद्धभत्ता दिनुपर्नेमा जोड दिँदै आएका छन्, जसका लागि अतिरिक्त ३० अर्ब रुपैयाँ चाहिन्छ । ६८ वर्ष उमेरमै वृद्धभत्ता दिँदा पनि थप १०१२ अर्ब रुपैयाँ आवश्यक पर्छ । यसरी घटाइएको उमेरहद अनुसार कति जना साँच्चिकै भत्ता आवश्यक पर्नेहरू छन्, यसबारे कुनै तथ्यांक त छैन, तर यतिचाहिँ भन्न सकिन्छ पाँच वर्षसम्म प्रदान गरिने यस्तो भत्ताले मुलुकमा ज्येष्ठ नागरिकहरूको संरक्षण तथा स्वास्थ्य सेवाका निम्ति केही गतिला परियोजना चलाउन सकिन्छ, जुन दिगो र अझ प्रभावकारी पनि हुन्छ । निश्चय पनि ज्येष्ठ नागरिकप्रति सरकारको अहम् दायित्व छ, जुन भत्ता बाँडेर मात्र पूरा हुँदैन । वास्तविक सामाजिक सुरक्षाका निम्ति त राज्यले उनीहरूमध्ये पनि अभरमा परेकाहरूको जीवनयापनकै प्रत्याभूति गर्नुपर्छÙ उनीहरूको हेरचाह र स्याहारसुसारका निम्ति कानुनी तथा संरचनात्मक व्यवस्था मिलाउनुपर्छÙ स्वास्थ्य सेवामा हरेक ज्येष्ठ नागरिकको निःशुल्क र सहज पहुँच सुनिश्चित गर्नुपर्छ । यस्ता कार्यक्रमहरू नाम मात्रैको भन्दा पनि साँच्चिकै सेवा पुर्याउने हेतुले सञ्चालन गरिनुपर्छ । राज्यले यस्ता सुविधा उपलब्ध गराउन सके भत्ता रकम आवश्यकता अनुसार थोरै भए पनि पुग्छ, र स्रोतका दृष्टिले पनि राज्यका लागि दीर्घकालीन चुनौती सृजना हुँदैन । अतः राजनीतिक दलहरूले चुनावमा मत प्रभावित गर्ने उद्देश्यबाट प्रेरित भएर भत्ता बाँड्ने नीति अंगीकार गर्नु हुँदैन । बजेट भाषणबाट भत्तामार्फत खुसी बाँडिरहँदा ज्येष्ठ नागरिकका जीवनमा आवश्यक पर्ने अन्य सेवासुविधाहरूमाथि पनि सम्झौता भैरहेको हुन्छ, जसबाट दीर्घकालमा अहिलेको खुसीमाथि बादल लाग्न सक्छ । यही कारण, सरकारले तात्कालिक खर्चको स्रोत व्यवस्थापनको चुनौतीका कारणले मात्र होइन, दीर्घकालीन दृष्टिकोणबाट पनि यसमा विचार पुर्याउनुपर्छ । यसको मतलब, वृद्धवृद्धाको भत्ता तत्काल रोकिहाल्नुपर्छ भनेको होइन, खालि बिनाअध्ययन यसको मात्रा बढाउने र उमेरहद घटाउने कार्य नगरियोस् भन्ने हो । र, नगदको सट्टा योजनाबद्ध हिसाबले सामाजिक सुरक्षाका व्यवस्थित योजनाहरू लागू गरिऊन् भन्ने हो । राज्यलाई थेगिनसक्नुको दायित्व सृजना गरेर अघि बढ्दा भोलि सुखद गन्तव्यमा पुग्न सकिन्न, त्यसैले सरकारले सहज तर दुर्घटनाउन्मुख लोकप्रिय बाटो नरोजोस् । भत्ता वितरणलाई भोटप्राप्तिको प्रारम्भिक सर्त नबनाओस् । अहिले वृद्धवृद्धाबाहेक एकल महिला, विधवा, पूर्ण अपांगता भएका, लोपोन्मुख, आदिवासी, जनजातिहरूसहित करिब ३० लाख लाभग्राहीले विभिन्न दरमा मासिक सामाजिक सुरक्षा भत्ता पाइरहेका छन् । सरकारले नगद वितरणका एक दर्जनभन्दा बढी यी कार्यक्रमको रकम र राज्यस्रोतको व्यवस्थित व्यवस्थापनमार्फत वृद्धवृद्धा लगायत राज्यको भरथेग आवश्यक पर्ने सबै नागरिकका तमाम सवालहरूको दीर्घकालीन हित गर्ने कार्यक्रमहरू चलाओस् ।"
ईपीजी र आक्षेप,"ईपीजी प्रतिवेदन नबुझ्नु कूटनीतिक बेइमानी सम्पादकीय सान्दर्भिक लाग्यो । सम्पादकीयमा भनिएजस्तो दुवै देशका प्रधानमन्त्रीस्तरीय पहलमा गठित ईपीजी प्रतिवेदन सोझै जनसमक्ष सार्वजनिक गरिने दस्तावेज होइन र त्यसो गरिनु हुन्न पनि । भारतीय प्रधानमन्त्रीले प्रतिवेदन बुझ्ने इच्छा नदेखाएको सम्म बुझिन्छ तर बुझ्दै नबुझ्ने भनेको अवस्था होइन । यतिसम्मका कुरा कूटनीतिभित्रै छन् । कुनै असाधारण परिस्थिति निम्तिएको पनि छैन । हाम्रा सरकार प्रमुखहरूले पनि पटकपटकको भारतीय प्रधानमन्त्रीसँगको भेटमा प्रतिवेदनको प्रसंग उठाउन नसकेको प्रस्टै छ । तयार भएर बुझाउन बाँकी रहेको प्रतिवेदन महत्त्वपूर्ण एतिहासिक दस्तावेज त हो नै, यसो भन्दैमा ईपीजी समूहको अन्तिम बैठकले सुरुआतमा प्रतिवेदन भारतीय प्रधानमन्त्रीलाई हस्तान्तरण गर्ने त्यसपछि नेपालका प्रधानमन्त्रीलाई बुझाउने गरी गरेको निर्णयको उल्लंघन नेपाली पक्षबाट हुँदा आइपर्ने आक्षेपको ख्याल गरिनैपर्छ । महेशप्रसाद ढुंगाना, नयाँबानेश्वर, काठमाडौं"
मत परिणामको सन्देश दलको सुधार,"स्थानीय तहको निर्वाचन समयमै र सहजै सम्पन्न हुनुले लोकतान्त्रिक मूल्यमान्यता स्थापित गराउन सफल भएको छ । बहुदलीय प्रतिस्पर्धात्मक व्यवस्था अंगीकार गरिसकेपछि निर्वाचनमा हारजित हुनु सामान्य प्रक्रिया हो । आफ्ना नीतिकार्यक्रमलाई जनताले केकसरी अनुमोदन गरेका छन् भन्ने समीक्षा हरेक जिम्मेवार दलले गर्नैपर्छ । त्यसले आगामी कार्यदिशा निर्धारण गर्नसमेत दलहरूलाई सहयोग पुर्याउँछ । यस पटक केही पालिकामा स्वतन्त्र उम्मेदवारहरू विजयी हुनुलाई अपवाद भन्न मिल्दैन । दलका नेताहरूमा देखिएको आत्मकेन्द्रित सोच, जनचाहनाविपरीत निर्णय गर्ने प्रवृत्ति, युवा भावनाको कदर नगर्ने परम्परावादी चिन्तन र २१ औं शताब्दीको आवश्यकता तथा जनचाहना अनुरूप नेतृत्व दिन नसक्नुले नै बालेन साह र हर्कराज साम्पाङ राई लगायतको उदय भएको हो । दलहरूले यसबाट शिक्षा लिएर समयमै जनताको निराशालाई व्यवस्थापन गर्न सकेनन् भने लोकतान्त्रिक व्यवस्थाप्रति नै वितृष्णा उत्पन्न हुन सक्छ । जनताले सुशासन, विकास र रोजगारीको सुनिश्चितता खोजिरहेका छन् । निर्वाचनका क्रममा प्रमुख नेताले एकअर्कालाई गरेको तल्लो स्तरका घोचपेच जनताले राम्रैसँग सुनिरहेका छन् । दलहरूले आगामी दिनमा निर्वाचन परिणामको गहिरो समीक्षा गरी सुधारको मार्गमा अघि बढे मात्र गुमेको साख पुनर्जीवित गर्न सक्छन् । स्थानीय निर्वाचनको सन्देश पनि यही हो । जीवनप्रकाश शर्मा, धापासी, काठमाडौंिि ियसपालि स्थानीय तह निर्वाचनमा ३ सय ८५ स्वतन्त्र उम्मेदवार जनप्रतिनिधि भएका छन् । राजनीतिमा बिस्तारै दलविहीन व्यक्तिहरू आउनु सुःखद छ । किन दलहरूका वर्षौंदेखिका संगठन कमजोर साबित भइरहेका छन् ? नेपालका हरेक दलले गम्भीर भएर सोच्ने बेला आइसकेको छ । संघीय राजधानी काठमाडौं महानगरको मयरमा देशका दुई प्रमुख दलका ठूला हस्तीलाई पराजित गर्दै स्वतन्त्र उम्मेदवार विजयी भए । किन यस्तो भयो भनेर ठूला दलहरूले बुझ्नुपर्छ । बालेनलाई काठमाडौंमा मेयरमा जिताउनुका पछाडि दलहरूप्रतिको वितृष्णा मुख्य कारण हो । अब उनलाई निर्धक्कसँग ५ वर्ष काम गर्न दिनुपर्छ । उनले काठमाडौंवासीलाई देखाएको सपनाको जित हो यो । साथै दल तथा नेताहरूले यो मौकामा आफ्नो कमजोरी सच्याउन जरुरी छ । उनीहरूले आफूलाई सुधार्छन् कि सुधार्दैनन्, सयमले नै बताउला । तर, जनता तिनका हुकुमी शैलीबाट आजित भएर स्वतन्त्र उम्मेदवारका पछि लागेका हुन् । उनीहरूको राज्यप्रतिको गैरजिम्वेवारी नै यो वैराग्यको कारण हो । आम नागरिकले स्वतन्त्र उम्मेदवारलाई जिताएर सही गरेका छन् । अतः यो मुलुक र व्यवस्था राजनीतिक दल तथा तिनका नेताहरूले नै चलाउने हो । तर उनीहरू त्यो हैसियतमा रहन सक्नुपर्छ । अन्यथा बालेन, हर्कराज साम्पाङ राई, गोपाल हमालजस्ता स्वतन्त्र व्यक्तिहरूको संख्या बढ्ने देखिन्छ । समयमै दलहरूले आफूलाई सच्याउनु जरुरी छ । बाँकी सबैको लेखाजोखा आम नागरिकले गर्ने नै छन्, निर्वाचनमा । रामकृष्ण बराल, जोरपाटी५, काठमाडौंयसपालि धरान, जनकपुर, बर्दिबास (महोत्तरी), काठमाडौं र धनगढीमा स्वतन्त्र उम्मेदवार पालिका प्रमुख बनेका छन् । यो कस्तो अपत्यारिलो नतिजा ? २०७४ सालको स्थानीय तह निर्वाचनमा यति धेरै स्वतन्त्र उम्मेदवार निर्वाचित भएका थिएनन् । यो नतिजा दलहरू नालायक भएको संकेत हो कि होइन ? राजनीतिक दलप्रतिको वितृष्णा कसले गर्दा जागेको हो ? जनताले आफ्नो दैलोको सरकार दललाई हेरेर होइन, राम्रो काम गर्न सक्ने व्यक्तिको योजना बुझेर छनोट गर्नुपर्छ भन्ने बुझेका छन् । र यसपालि यही गरे । अब कसैलाई गाली वा सत्तोसराप गरेको सुनेर मत दिँदैनन् । जनता धेरै जागरुक भइसकेका छन् । अब पनि स्थानीय तह संघीय सरकारको एकाइ भएको भनी स्थानीय सरकारलाई नजरअन्दाज गर्दै सम्भवै नभएका सपनाको फेहरिस्त पेस गरेको भरमा मतदाताको मन पग्लिँदैन । केही अपवादबाहेक नेताहरूको पछि लागेर, प्रलोभनमा परेर नागरिकले मत दिँदैनन् भन्ने ज्वलन्त उदाहरण हो अहिलेको निर्वाचन नतिजा । उच्च ओहोदामा बसेर निम्नस्तरको भाषा बोल्ने, आफूबाहेक अरू सबै खराब भन्ने नेतालाई गतिलो झापट हो । निर्वाचनबाट जित्न अब गाली होइन, जनताका सही मुद्दा उठाउनुपर्छ भन्ने पाठ पनि हो यो । गंगाराज अर्याल, पाणिनि८, अर्घाखाँची"
बजेटमा अटाओस् जनजीविकाका सवाल,"आगामी आर्थिक वर्षका लागि सरकारले संसद्मा बजेट पेस गर्दै छ । हरेक जेठ १५ मा बजेट पेस गर्नुपर्ने संवैधानिक व्यवस्था छ । स्थानीय तहको निर्वाचन हालै सम्पन्न भएको छ । यही सरकारले यो वर्ष प्रदेश र संघीय संसद्को निर्वाचन पनि गर्नुपर्नेछ । सरकारले निर्वाचन लक्षित महत्त्वाकांक्षी योजनामा बजेट ल्याउने तयारी गरेको हुन सक्छ तर बजेटमा जनजीवनसँग प्रत्यक्ष जोडिएका सबालहरूको सम्बोधन होस् भन्ने आमनागरिकको चाहना छ ।सहरी क्षेत्रमा जनताले रोजगारीको अवसर, गुणस्तरीय शिक्षा, सर्वसुलभ स्वास्थ्य सेवा, फोहोरमैला व्यवस्थापन, शान्ति सुरक्षा लगायत आधारभूत आवश्यकताको पूर्ति हुने कार्यक्रम चाहेका छन् भने ग्रामीण क्षेत्रका जनताले आयआर्जन वृद्धिका लागि कृषिमा आधुनिकीकरण, मलबीउको उपलब्धता खोजेका छन् । ग्रामीण भेगका नागरिक नजिकको सरकारबाट प्रभावकारी सार्वजनिक सेवाको अपेक्षा गरिरहेका छन् । स्थानीय तह निर्वाचनको मत परिणामले पनि जनता सरकार र राजनीतिक दलहरूप्रति आशावादी छन् भन्ने देखिएको छ, यो आशालाई बजेटले पनि सम्बोधन गर्नुपर्छ । बजेट भाषणपछि बजारमा महँगी आकासिने आकलन गरिएको छ । पेट्रोलियम पदार्थको मूल्यवृद्धिसँगै दैनिक उपभोग्य वस्तुको मूल्य आकासिएको छ । सरकारी कर्मचारीको तलब वृद्धिले पर्ने असर सर्वसाधारणले भोग्नुपर्ने निश्चित छ । भ्रष्टाचार नियन्त्रणको सरकारी नीति कार्यान्वयन प्रमुख चुनौती छँदै छ । यस्तो परिस्थितिमा सरकारले सर्वसाधारणलाई राहत हुने गरी कस्ता कार्यक्रम ल्याउँदै छ, कैतूहल जागेको छ । जनताको आशा र भरोसाका कार्यक्रम बजेटमार्फत सरकारले ल्याउन सकोस्, अब विकासका मुद्दालाई मूर्तरूप दिन सबै मिलेर काम गर्ने वातावरण सृजना गर्न बजेटमार्फत कदम चाल्नुपर्ने बेला आइसकेको छ । यसका लागि सरकारले नै समन्वय, सहकार्य र सहयोग आदानप्रदानको वातावरण निर्माण गर्नुपर्छ । नोदनाथ त्रिताल, चौबिसे गापा३, धनकुटा"
'अपराधीको सट्टा जेलमा राखिएका दलित किशोरको ज्यान गयो समाचारमा  बाट लिइएका टिप्पणी :,"धन्न, अहिले मिडिया छ । अन्यायमा परेपछि मिडियामा आउँछन्, सबैले थाहा पाउँछन् र अपराधीलाई सजाय होस् भनेर चौतर्फी दबाब दिइन्छ । यसरी नै कति मान्छे अन्यायमा होलान् भन्ने पनि अनुमान लगाउन सकिन्छ । न्यायको धज्जी उडाउने अपराधीलाई हदैसम्मको कारबाही होस् । सीता खतिवडा िन्याय दिन र दिलाउन बसेकाले नै राज्यको सुविधा प्रयोग गरी गरिब निमुखामाथि चरम शोषण र दमन गर्छन् अनि कसरी बन्छ मुलुक सभ्य ? प्रकाश सापकोटािपैसा र पावर भए जे गर्न पनि सकिन्छ भन्ने उदाहरण हो यो घटना । रेशम थापािनेपालका राजनीतिक दलको परिभाषामा लोकतन्त्र भनेको यही हो । यिनका लोकतन्त्रको यो एउटा उदाहरण मात्र हो । अहिलेसम्म यो देशमा लोकतन्त्र आएको छ र ? यो तानाशाही प्रणाली हो । हरि कार्की"
अनुभूति गर्न नपाएको गणतन्त्र,"नबदलिएको अनुभूतिजनबलकै आधारमा स्थापित गणतन्त्रले जनताको अनुमोदनमा वैधानिकता पाएको छ । यसले क्रमिक रूपमा पूर्णता ग्रहण गर्दै गरेको छ । नेपालमा जसरी राजतन्त्रबाट गणतन्त्रमा बिनारक्तपात शान्तिपूर्ण संक्रमण भयो, विश्वराजनीतिका लागि त्यो अनुकरणीय र गर्व गर्नलायक हो । गम्भीर कुरो, यस्तोमा पनि गणतान्त्रिक रूपान्तरणप्रति हाम्रा भुइँमान्छेहरूलाई नौलो अनुभूति हुन सकेको छैन । उनीहरूले आफूहरू सामन्ती राजतन्त्रबाट परिवर्तित गणतन्त्रात्मक राजनीतिक परिवेशमा छौं अनि सर्वाधिकारयुक्त, सार्वभौम, आत्मनिर्णय गर्न हैसियतका नागरिक रूपमा सम्मानित भएका छौं भनेर अनुभूति गर्न सकेका छैनन् । चिन्ताको विषय छ हाम्रा राजनेताहरूले गणतन्त्रलाई अनुभूतिमा होइन, यत्तिकै आवरणमा अनि औपचारिकताको परिधिमा खुम्च्याउँदै लग्ने पो हुन् कि ? जनअनुमोदनप्राप्त पद्धतिको नाउँमा अन्ततः जनताको पंक्तिलाई नै विमुख पार्दै लैजाने पो हुन् कि ?"
रणनीतिक चीन : बीआरआईपछि अब जीएसआई,"त्रिपक्षीय प्रतिस्पर्धा देउवा नेतृत्वको गठबन्धन सरकारले छिमेकी नीतिमा सन्तुलन ल्याउन नसकेको र पश्चिमा शक्तिसँग सापेक्ष निकटता प्रदर्शन गरिरहेको अवस्थामा चीनले त्यसलाई नेपाल नीतिको परिवर्तन को रूपमा बुझेको देखिन्छ । एमसीसी संसद्बाट अनुमोदन हुने तर बीआरआई कार्यान्वयन सम्झौता गर्ने चिनियाँ प्रस्तावलाई अस्वीकार गर्ने देउवा नीतिबाट चीन झस्किएको हुनुपर्छ । विदेशमन्त्री वाङको भ्रमणमा बीआरआई कार्यान्वयन सम्झौताको प्रस्ताव चीनले राख्दा नेपालले अस्वीकार गरेको थियो । यद्यपि, बीआरआई अन्तर्गतका परियोजनाको आर्थिक मोडल कस्तो हुने भन्ने सहमति नहुँदा यो अघि बढ्न सकेको छैन । नेपालले केही परियोजनामा अनुदान र केहीमा सहुलियतपूर्ण ऋण खोजेको छ, जसमा चीन सहमत हुन बाँकी छ । अमेरिकाका एसियाली साझेदारहरूले बीआरआई अन्तर्गतका परियोजनालाई ती देशलाई ऋणको पासोतर्फ लगेको एकोहोरो सन्देश प्रभावित गरिरहेका छन्, जसको खण्डन चीनले तार्किक रूपमा गर्न सकेको छैन । श्रीलंकाले बीआरआई अन्तर्गत अघि बढाएको परियोजना अन्ततः चीनलाई जिम्मा लगाएको छ र कुल वैदेशिक ऋणमध्ये १० प्रतिशत चीनको ऋण छ । अर्कातिर, नेपालमा भारत, चीन र अमेरिकाका उच्चस्तरका भ्रमणदेखि सहयोगका क्षेत्र विस्तार हुँदै छन् । छिमेकीका रूपमा भारत र चीनका सक्रियतालाई सहज ठान्न सकिन्छ तर अमेरिकाको बढ्दो चासो नेपालको विकासमा भन्दा चीनको निगरानीमा देखिन्छ । राष्ट्रपति सीले अघि सारेको जीएसआई अन्तर्गत एसियाभित्र सबैको सुरक्षालाई सम्बोधन र संरक्षण गर्ने चिनियाँ नयाँ अवधारणाको छाताभित्र नेपाल पनि पर्छ । विश्वशक्ति सन्तुलन एसियातर्फ सरिरहँदा नेपाल त्यसै पनि भूराजनीतिक केन्द्रमा छ । जसरी कूटनीतिक सम्बन्ध स्थापनाको ७५ औं वर्षगाँठका अवसरमा अमेरिकाले नेपालमा आफ्ना गतिविधि सक्रियतापूर्वक बढाएको छ र बाक्ला भ्रमणहरू भइरहेका छन्, तिनका सन्देशलाई नजरअन्दाज गर्नु हुँदैन । आखिर एमसीसीमा अमेरिका र चीनबीच शब्दयुद्ध भएकै हो । नेपालमा भारत वा अमेरिकाका अधिकारीका भ्रमणबाट चीन वा चीनका अधिकारीका भ्रमणबाट अन्य शक्तिराष्ट्र अतालिनुपर्दैन । किनकि यस्ता भ्रमण दुवै देशको आवश्यकता र कूटनीतिक शिष्टाचारवश भइरहन्छन् । तर नेपालमार्फत एउटा छिमेकीले अर्को छिमेकी वा छिमेकीबीच कुनै तेस्रो देशले नेपाली भूमिलाई प्रयोग गर्न खोज्यो भने त्यो नेपालका लागि असह्य हुन्छ । नेपाललाई माध्यम बनाएर कुनै शक्तिको नियन्त्रण गर्ने वा अतिरिक्त शक्ति आर्जन गर्ने खालका गैरकूटनीतिक प्रयासलाई सिद्धान्ततः नेपालले निषेध गरेको छ । तर गठबन्धनका कतिपय नीति र व्यवहारले अनावश्यक विवादतर्फ नेपाललाई तान्दै छन्, जुन नेपालका लागि कुनै अर्थमा पनि उपयुक्त छैन । नेपालमा चीन, भारत, अमेरिका र अन्य राष्ट्रका भ्रमण त्यति बेलासम्म सकारात्मक हुन्छन्, जति बेला ती भ्रमणलाई नेपालले आफ्नो स्वार्थमा प्रयोग गर्न सक्छ । तर शक्तिकेन्द्रको ओत खोजेर घरेलु शक्ति आर्जन गर्न खोज्ने र राष्ट्रिय सार्वभौमिकता र भौगोलिक अखण्डतामा मुलाहिजा गर्ने जुन प्रयास हुँदै छ, त्यो घातक हुन्छ ।"
तरलता अभावको दीर्घकालीन समाधान,"निष्कर्षदेशको आर्थिक आकारसँगै आर्थिक क्रियाकलाप बढ्दै जाँदा आयात पनि बढ्दै जाने तर आवश्यकता अनुसार निर्यात तथा विप्रेषण बढ्न नसक्ने अवस्थामा विदेशी मुद्राको सञ्चिति नघट्ने मात्र होइन, बढाउँदै जानुपर्ने बाध्यता हुन्छ । अन्यथा यसले चरम तरलता समस्या उत्पन्न गर्नेछ । भोलिका दिनमा देश कुल गार्हस्थ्य उत्पादन ४० अर्बबाट ८० अर्ब अमेरिकी डलर पुग्दा विदेशी मुद्रा सञ्चिति पनि १८२० अर्ब डलर पुग्न जरुरी हुन्छ, तब मात्र आर्थिक क्रियाकलापका लागि तरलता उपलब्ध रहने सहज परिस्थिति भइरहन्छ । प्रत्येक नीतिगत निर्णय लिँदा होस् वा बजेटका लक्ष्य निर्धारण गर्दा वा आर्थिक गतिविधि अगाडि बढाउँदा, विदेशी मुद्रा सञ्चितिलाई केन्द्रविन्दु बनाएर नीति निर्माण गर्न जरुरी छ । उल्लिखित सम्पूर्ण विषयको संयोजनले मात्र दीर्घकालीन रूपमा यो समस्याको समाधान हुन सम्भव छ । अन्यथा अवश्य नै हाम्रो अर्थ व्यवस्था दुर्घटनामा जाने प्रबल सम्भावना रही नै रहनेछ, तरलताको समस्या रही नै रहनेछ ।"
चुनाव सकेर यार्चा टिप्ने लर्को,"वसन्तप्रताप सिंह (बझाङ), मनोज बडू (दार्चुला), कृष्णप्रसाद गौतम (सुर्खेत) र राजबहादुर शाही (मुगु)"
अनुमतिबिनै पाटनतिर,"दार्चुलामा अपीनाम्पा संरक्षण क्षेत्रभित्रका पाटनमा अनुमति नलिई यार्चा टिप्न जान पाइँदैन । तर, नियम उल्लंघन भइरहेको देखिन्छ । संरक्षण क्षेत्र कार्यालयले जेठको दोस्रो साताबाट संकलन अनुमति दिए पनि त्यसअघि नै वैशाखबाटै मानिसहरू संकलनमा जुटिसकेका थिए । एक स्थानीयवासीका अनुसार वैशाखमै गाउँलेको भीड पाटन पुगिसकेको थियो । व्यास र अपी हिमाल गाउँपालिकाका अपी, दूधीवन, अपीफेद, सातगंगा चाइमेटलालगायत क्षेत्रमा स्थानीयवासीले प्रशासनको अनुमतिबिना नै यार्चा संकलन गर्न थालेका हुन् । कार्यालयले वैशाख १५ मा सूचना जारी गर्दै अनुमतिपत्रबिना संकलन गर्न नपाइने जनाए पनि यसको उल्लंघन भइरहेको देखिन्छ । त्यसका पछाडि संरक्षण क्षेत्रको फितलो अनुगमन जिम्मेवार देखिन्छ । अहिलेसम्म सबै ठाउँबाट अनुमतिपत्र जारी भएको अपी नाम्पा संरक्षण कार्यालयकी सहायक संरक्षण अधिकृत एवं कार्यालयकी निमित्त प्रमुख रीति आचार्यले बताइन् । उनले दुई संकलक अनुमतिपत्र खार पोस्ट दल्लेक र २१ वटा मुख्य कार्यालयबाट जारी भएको छ । जिल्लाका अन्य पोस्टबाट एउटा पनि अनुमतिपत्र जारी भएको छैन । यसअघिका दुई वर्ष बिनाअनुमति संकलन गरिएको हुनाले सोही बानी परेको हुन सक्ने संरक्षण क्षेत्रका कर्मचारीको अनुमान छ । टिम बनाएर संरक्षण क्षेत्रले जिल्लाका सबै पाटनहरूमा अनुगमन गर्ने योजना रहेको आचार्यले बताइन् ।"
उपभोग खर्च बढ्यो,"(काठमाडौं)  चालु आर्थिक वर्षमा नेपालीहरूले उपभोगमा मात्र कुल ४४ खर्ब रुपैयाँभन्दा बढी खर्चिने भएका छन् । गत आर्थिक वर्षको तुलनामा यो करिब साढे ११ प्रतिशत बढी हो । यसले गत वर्षको तुलनामा यो वर्ष नेपालीले उपभोग्य वस्तु तथा सेवामा गर्ने खर्च बढेको देखाउँछ । गत आर्थिक वर्षमा नेपालीहरूले उपभोगमा ३९ खर्ब ४७ अर्ब रुपैयाँ खर्च गरेका थिए । अघिल्लो आर्थिक वर्षको तुलनामा चालु आर्थिक वर्षमा उपभोग खर्च ७७ प्रतिशतले बढेको शनिबार सार्वजनिक आर्थिक वर्ष ०७८७९ को आर्थिक सर्वेक्षणले देखाएको छ । गत वर्षको तुलनामा यस वर्ष नेपालीको उपभोग खर्च बढे पनि सोही अवधिमा कुल गार्हस्थ्य उत्पादन (जीडीपी) सँग उपभोग अनुपात भने घटेको छ । सर्वेक्षणका अनुसार चालु आर्थिक वर्षमा जीडीपीमा कुल उपभोगको अनुपात ९०७ प्रतिशत रहने अनुमान छ । गत आर्थिक वर्षमा यस्तो अनुपात ९२३ प्रतिशत थियो । गत आर्थिक वर्षको तुलनामा चालु आर्थिक वर्षमा प्रचलित मूल्यमा नेपालको जीडीपी १३४३ प्रतिशत बढेर ४८ खर्ब ५१ अर्ब पुग्ने केन्द्रीय तथ्यांक विभागको प्रक्षेपण छ । गत आर्थिक वर्ष नेपालको कुल जीडीपी ४२ खर्ब ७७ अर्ब रुपैयाँ थियो । चालु आर्थिक वर्षको जीडीपीमा निजी क्षेत्रको उपभोग अनुपात सबैभन्दा बढी ८०८ प्रतिशत छ । सरकारी क्षेत्रले गरेको उपभोग अनुपात जीडीपीको ८२ प्रतिशत र गैरनाफामूलक संस्थाको १७ प्रतिशत रहेको सर्वेक्षणले देखाएको छ । गत आर्थिक वर्षमा जीडीपीमा निजी क्षेत्रको उपभोग अनुपात ८२२, सरकारीको ८४ र गैरनाफामूलक संस्थाको १७ प्रतिशत थियो । विगत १० वर्षको जीडीपीमा निजी क्षेत्रको उपभोग अनुपात औसत ८०७, सरकारीको ८३ र गैरनाफामूलक संस्थाको १६ प्रतिशत छ । कुल उपभोगमा सरकारी र निजी क्षेत्रको उपभोगको अंश क्रमशः ९०८ र ८९०२ प्रतिशत र गैरनाफामूलक संस्थाको हिस्सा १८९ प्रतिशत छ, सर्वेक्षणमा भनिएको छ, गत आर्थिक वर्षमा कुल उपभोगमा सरकारी क्षेत्रको उपभोगको हिस्सा ९१०, निजी क्षेत्रको ८९०३ र गैरनाफामूलक संस्थाको १८७ प्रतिशत थियो । चालु आर्थिक वर्षमा निजी क्षेत्रले गर्ने कुल उपभोग खर्चमा सबैभन्दा बढी ४९१ प्रतिशत खाद्य वस्तुमा भएको देखिन्छ । यस्तै, ३२४ प्रतिशत सेवा र बाँकी १८६ प्रतिशत गैरखाद्य वस्तुमा रहेको सर्वेक्षणले देखाएको छ । गत आर्थिक वर्षको तुलनामा चालु आर्थिक वर्षमा नेपालको कुल राष्ट्रिय बचत पनि बढेर १५ खर्ब ५० अर्ब रुपैयाँ पुग्ने देखिएको छ । गत आर्थिक वर्षमा कुल राष्ट्रिय बचत १४ खर्ब २४ अर्ब रुपैयाँ थियो । सर्वेक्षणका अनुसार जीडीपीसँग कुल राष्ट्रिय बचतको अनुपात ३२ प्रतिशत रहनेछ । गत आर्थिक वर्षको तुलनामा चालु वर्षमा यस्तो अनुपात केही घटेको हो । आर्थिक वर्ष ०७७७८ मा यस्तो अनुपात ३३३ प्रतिशत थियो । खासगरी आर्थिक वर्ष ०७५७६ यता कुल राष्ट्रिय बचत घट्दो प्रवृत्तिमा रहँदै आएको छ, सर्वेक्षणमा उल्लेख छ, अर्थतन्त्र अझै पनि संकटमा रहेकाले अवस्था कोभिडपूर्वको अवस्थामा पुग्न थप केही समय लाग्ने देखिन्छ । चालु आर्थिक वर्षमा मुलुकको कुल लगानी १८ खर्ब ७ अर्ब रुपैयाँ पुग्ने देखिएको छ । गत आर्थिक वर्षको तुलनामा चालु वर्षमा यस्तो लगानी १८१ प्रतिशतले मात्र बढ्ने भएको छ । आर्थिक वर्ष ०७७७८ मा यस्तो लगानी २९३ प्रतिशत बढेर १५ खर्ब ३० अर्ब रुपैयाँ पुगेको थियो । आर्थिक वर्ष ०७६७७ मा कुल लगानी २५९ प्रतिशत बढेको थियो । कोभिड महामारीको संक्रमण घट्दै गई आर्थिक गतिविधि सामान्य हुँदै गएकाले चालु आर्थिक वर्षमा सार्वजनिक एवं निजी क्षेत्रको खर्चमा बढोत्तरी हुने अपेक्षा गरिएको थियो । तर बैंक तथा वित्तीय बजारमा देखिएको तरलताको चाप र न्यून पुँजीगत खर्चका कारण चालु आर्थिक वर्षमा कुल लगानीको वृद्धि सामान्य हुने अनुमान सर्वेक्षणले गरेको छ । चालु आर्थिक वर्षमा बचत र लगानी अन्तर भने स्थिर (गत वर्षकै बराबर) रहने सरकारी प्रक्षेपण छ । यसअनुसार चालु आर्थिक वर्षमा बचत लगानी अन्तर २८ प्रतिशत रहने अनुमान छ । गत आर्थिक वर्षमा यस्तो लगानी २८१ प्रतिशत थियो । गत वर्षको तुलनामा चालु आर्थिक वर्षमा कुल लगानीभन्दा कुल गार्हस्थ्य बचत बढी दरमा वृद्धि भएकाले बचत र लगानी अन्तरमा केही कम भएको सर्वेक्षणमा उल्लेख छ ।"
सञ्चार तथा सूचना प्रविधिमा उल्लेख्य प्रगति,"(काठमाडौं)  देशमा सूचना तथा सञ्चारको पहुँचमा निरन्तर वृद्धि हुँदै गएको र प्रविधिको विस्तारमा उल्लेख्य प्रगति भइरहेको आर्थिक सर्वेक्षण ०७८७९ ले देखाएको छ । प्रविधि विस्तारको फेहरिस्त प्रस्तुत गरिरहँदा गुणस्तरीय सेवा प्रवाहमा पनि सरकारले उत्तिकै ध्यान दिन जरुरी रहेको जानकारहरू बताउँछन् । शनिबार सार्वजनिक आर्थिक सर्वेक्षणमा इन्टरनेट ग्राहकको घनत्व लक्ष्यभन्दा २३ प्रतिशत बढी अर्थात् ११६९१ प्रतिशत पुगेको उल्लेख छ । आव ०७७७८ मा इन्टरनेट ग्राहक घनत्व ९०५६ प्रतिशत मात्र थियो । २०७८ को फागुनसम्म डाटाइन्टरनेट सेवा प्रयोगकर्ताको संख्या ३ करोड ६८ लाख ८९ हजार ७ सय ४१ छ । पाँच वर्षअघि इन्टरनेट प्रयोग गर्नेहरू साढे १ करोड मात्रै थिए । गत आवमा ६५४७ प्रतिशत रहेको मोबाइल ब्रोडब्यान्ड सेवा अहिले ९०९० प्रतिशत पुगेको भनिएको छ । सर्वेक्षणमा टेलिफोन सेवाको विस्तार र प्रयोगकर्ता संख्या पनि मनग्गे बढेको विवरण प्रस्तुत गरिएको छ । पछिल्लो तथ्यांकमा मोबाइल टेलिफोनका ग्राहक संख्या ४ करोड २२ लाख पुगेका छन् । यो पनि लक्ष्यभन्दा २२ लाख बढी हो । आधारभूत (फिक्स्ड) टेलिफोन सेवा पनि १६ हजारले बढेको छ । मुक्तिनाथ मन्दिर र अन्नपूर्ण सर्किटअन्तर्गतका सार्वजनिक स्थलमा वाइफाई हटस्पट सञ्चालनमा आएको विवरणमा पनि सर्वेक्षणमा समेटिएको छ ।देशका ७ सय ३८ वटा पालिकामा ब्रोडब्यान्ड इन्टरनेट पहुँच पुगेको सर्वेक्षणले जनाएको छ । आव ०७६७७ मा ४ सय ३१ पालिकामा ब्रोडब्यान्ड इन्टरनेट सेवा पुगेकामा त्यसपछि ०७७७८ मा ७ सय १३ मा विस्तार भई हाल ७ सय ३८ पालिकामा द्रुत गतिको इन्टरनेट सेवा पुगेको भनिएको छ । कुल ६ हजार ७ सय ४३ वडामध्ये ६ हजार १ सय ९० मा इन्टनेट सेवा पुर्याइएको बताइएको छ । नेपाल दूरसञ्चार प्राधिकरणले ०७९ वैशाख मसान्तसम्मको विवरणमा पनि ग्रामीण दूरसञ्चार विकास कोष प्रयोग गरी सञ्चालनमा ल्याइएका इन्टरनेट जडानसम्बन्धी परियोजनामध्ये धेरैजसोको काम सकिएको उल्लेख छ । देशका ४२ निकायमा अनलाइनमार्फत सरकारी सेवा प्रवाह गर्ने लक्ष्य पूरा भएको सर्वेक्षणले देखाउँछ ।हुलाकलगायत सरकारी निकायलाई कार्यालय स्वचालन प्रणाली (अफिस अटोमेसन सिस्टम) मा लैजाने काम सुरु भएको भनिएको छ । सरकारी निकायहरूलाई सर्भर, मेमोरी, स्टोरेज र नेटवर्क उपलब्ध गराउँदै आएको सरकारी क्लाउडमा हालसम्म २ सय ९५ निकायलाई स्रोत उपलब्ध गराइएको सर्वेक्षणमा उल्लेख छ । स्थानीय तहहरूका लागि कमन टेम्प्लेटमा निर्मित मोबाइल एप्स को स्तरोन्नति गरी पालिकाहरूले प्रयोग गर्ने वेबसाइटसँग अन्तरआबद्ध गरिएको सरकारले जनाएको छ । अप्टिकल फाइबर र फिक्स्ड ब्रोडब्यान्ड सेवा विस्तारमा पनि उल्लेख्य प्रगति भएको सरकारी सर्वेक्षणले देखाउँछ ।अवैध रूपमा भित्रिने मोबाइल फोन सेट नियन्त्रण रोक्न ल्याइने भनिएको मोबाइल डिभाइस व्यवस्थापन प्रणाली (एमडीएमएस) सञ्चालनमा आएको विवरण सर्वेक्षणमा छ । सिंहदबारमा रहेको राष्ट्रिय सूचना प्रविधि केन्द्रमा प्रणाली जडान गरी प्रारम्भिक रूपमा सञ्चालनमा आएको भनिएको छ ।"
गलत निर्णयले प्रहरी असफल,"टेक्सास (एजेन्सी) अमेरिकाको टेक्सासस्थित विद्यालयको गोलीकाण्ड मच्चाउने बन्दुकधारीलाई जवाफी आक्रमण गर्न प्रहरी असफल भएको एक वरिष्ठ अधिकारीले जनाएका छन् । टेक्सासको सार्वजनिक सुरक्षा विभागका निर्देशक कर्नेल स्टेभेन म्याक्क्रले प्रहरीले गलत निर्णय गरेकाले बन्दुकधारीलाई जवाफ दिन निकै ढिला भएको बताएका हुन् । सुरक्षाकर्मीहरू घटनास्थलनजिकै रहेका भए पनि बन्दुकधारीलाई रोक्न वा तत्काल जवाफी कारबाही गर्न असफल भएका उनको दाबी छ । टेक्सासस्थित प्राथमिक विद्यालयमा मंगलबार अन्धाधुन्ध गोली प्रहार हुँदा १९ जना बालबालिकासहित २१ को मृत्यु भएको थियो । करिब ५ सय विद्यार्थी अध्ययन गर्ने युभाल्डे सहरको रोब विद्यालयको कक्षाकोठामै प्रवेश गरी १८ वर्षीय बन्दुकधारीले गोली हानेका थिए । गोली प्रहार सुरु भएको ४० मिनेटमा मात्र प्रहरी विद्यालयमा पुगेको पुष्टि भएको म्याक्क्रले बताए । घटनास्थलमा रहेकाहरूले सहयोगका लागि बारम्बार प्रहरीलाई खबर गरेका उनको भनाइ छ । म्याक्क्रका अनुसार घटनास्थल नजिकैका वरिष्ठ प्रहरी अधिकारीले कुनै पनि बालबालिका जोखिममा नरेहेको वा कोही जीवित नरहेको ठानेर विद्यालयका सहयोगीलाई कुरेको हुन सक्ने बताए । अधिकारीहरूले भने कुन समय केके भयो भन्ने प्रस्ट रूपमा बताउन सकेका छैनन् । टेक्सास राज्यका गभर्नर ग्रेग अबोटले आफूले पाएका कतिपय सूचना गलत भएको बताएका छन् । घटनाबारे सबैले थाहा पाए । तर मलाई दिइएका केही सूचना तथ्यपूर्ण नरहेको पछि थाहा भयो, उनले भनेका छन् । अबोटले सन्दिग्ध बन्दुकधारी सेल्भाडोर रामोस सुरक्षा कारबाहीमा मारिएका जनाए । कारमा सवार रामोस सडकको बेरिकेड तोड्दै विद्यालय प्रवेश गरी कक्षाकोठामा पढिरहेका विद्यार्थीलाई लक्षित गर्दै गोली प्रहार गरेका थिए । घटनामा ७ देखि १० वर्ष उमेर समूहका विद्यार्थीले ज्यान गुमाएका हुन् । यसैबीच, अमेरिकाका पूर्वराष्ट्रपति डोनाल्ड ट्रम्पले अमेरिकाले युक्रेनलाई आर्थिक सहयोग गर्नुको साटो देशकै विद्यालयको सुरक्षालाई प्राथमिकता दिनुपर्ने बताएका छन् । टेक्सास गोलीकाण्डपछि पहिलोपटक बोल्दै उनले विद्यालयको सुरक्षाका विषयमा सरकारको ध्यानाकर्षण गरेका हुन् ।अमेरिकाले युक्रेनलाई अर्बौं रकम दिन सक्छ भने हाम्रो घरमा बालबालिकालाई सुरक्षित राख्न पनि सक्नुपर्छ, अमेरिकामा हतियार बिक्री तथा प्रयोगसम्बन्धी नियम परिवर्तनको विरोधमा रहेकाहरूको एक सम्मेलनमा बोल्दै ट्रम्पले भने । अमेरिकाको सबैभन्दा ठूलो बन्दुकधारी समूह नेसनल राइफल एसोसिएसन (एनआरए) को बैठक हाल ह्युस्टनमा भइरहेको छ ।हामीले इराक र अफगानिस्तानमा करोडौं रकम खर्चियौं । तर, उपलब्धि केही भएन, ट्रम्पले भने, हामीले अन्य देश निर्माण गर्नुअघि हाम्रै बच्चाहरूका लागि सुरक्षित विद्यालय निर्माण गर्नुपर्छ । रुसले फेब्रुअरी २४ मा अमेरिकामाथि आक्रमण गरेयता अमेरिकाले युक्रेनका लागि करिब ५४ अर्ब डलर बराबरको सहयोग पठाइसकेको छ । ट्रम्पले बोल्नुअघि टेक्सासका सिनेटर टेड क्रुजले धार्मिक कार्यमा घट्दै गएको उपस्थिति तथा सामाजिक सञ्जाल र भिडियो गेमका कारण सामूहिक गोलाबारीका मुख्य कारण भएको बताएका थिए । एनआरएको बैठक चलिरहेका बेला बाहिर भने सयौं प्रदर्शनकारीले विरोध जनाएका थिए । प्रदर्शनकारीले एनआरएले बालबालिका मार्यो, बच्चालाई बन्दुक होइन, सुरक्षा देऊ जस्ता नारा लेखिएका प्लेकार्ड तथा गोलीकाण्डमा परेका पीडितको तस्बिर बोकेका थिए ।"
अस्ट्रेलियामा १५३ पेसामा कामदार अभाव,"(अस्ट्रेलिया)  कोरोनाको महामारीका कारण अस्ट्रेलियामा देखिएको कामदार अभाव पछिल्लो समय झन् बढेको छ । अस्ट्रेलियाभर हाल विभिन्न १ सय ५३ पेसामा कामदार अभाव रहेको जनाइएको छ । दुई वर्षअघि कोरोना महामारी सुरु भएसँगै गरिएको लकडाउनका कारण अस्ट्रेलियाका अधिकांश क्षेत्रमा कामदारको समस्या भएको थियो । सरकारले अन्तर्राष्ट्रिय सीमा बन्द गरेपछि बर्सेनि लाखौंको संख्यामा आउने अन्तर्राष्ट्रिय विद्यार्थी तथा दक्ष कामदार आउन नपाएका कारण अभाव झन् चर्केको थियो । तर पछिल्लो समय सीमा खुला गरेको सरकारले वर्किङ होलिडे भिसालगायतका विभिन्न कार्यक्रम पनि कार्यान्वयमा ल्याएको छ । तर कामदार अभाव भने उस्तै छ । सरकारको पछिल्लो तथ्यांकअनुसार ६ राज्य तथा २ टेरिटोरीमा नै विभिन्न पेसामा कामदारको अभाव छ । तीमध्ये दुर्गम क्षेत्रमा अभाव अझै बढी छ । समग्र अस्ट्रेलियामा १ सय ५३ पेसागत क्षेत्रमा कामदार अभाव भएको स्थानीय सञ्चारमाध्यमहरूले जनाएका छन् । नेसनल स्किल कमिसनको तथ्यांकअनुसार अस्ट्रेलियाका अधिकांश राज्य तथा टेरिटोरीका दुर्गम क्षेत्रमा कामदार अभाव चर्को देखिएको छ । जनसंख्याको हिसाबले ठूला न्यु साउथ वेल्स र भिक्टोरियामा २ सय ४३ र भिक्टोरियामा मात्रै १ सय ६५ पेसामा कामदार अपुग छ । कामदारको समस्या बढेसँगै दुई ठूला राज्य भिक्टोरिया र न्यु साउथ वेल्सका प्रमुखले केन्द्र सरकारसँग मिलेर समस्या समाधान गर्न पहल सुरु गरेका छन् । न्यु साउथ वेल्स राज्यका प्रिमियर डोमिनिक पेरोटेटले १८ महिनासम्म दक्ष कामदारले भिसा पाउनका लागि पर्खन पर्ने अवस्था रहेको जनाउँदै दुवै राज्यले अझै लामो समयसम्म कामदार अभाव झेल्नुपर्ने बताए । भिक्टोरिया तथा न्यु साउथ वेल्समा शिक्षा, स्वास्थ्य तथा निर्माणलगायत क्षेत्रमा कामदारको ठूलो अभाव छ । पेरोटेटले आफूले प्रधानमन्त्री एन्थोनी अल्बानिजीसँग कामदार अभाव पूर्ति गर्ने विषयमा छलफल गरेको र त्यसमा भिक्टोरियाका प्रिमियर ड्यानिल एन्ड्रुज पनि सहमत रहेको बताएका छन् । त्यस्तै, अस्ट्रेलियाको उद्योग समूहले पनि सरकारलाई स्थायी दक्ष आप्रवासीको तहलाई आगामी दुई बर्षका लागि बढाउन अनुरोध गरिसकेका स्थानीय सञ्चारमाध्यमहरूले जनाएका छन् । बिजनेस काउन्सिलले स्थायी आप्रवासको संख्या आगामी आर्थिक वर्षका लागि २ लाख २० हजार पुर्याउन सरकालाई गत महिना नै सुझाव दिएको थियो । जसमा १ लाख ५४ हजार दक्ष कामदारको संख्या तोकिनुपर्ने माग काउन्सिलको छ । अस्ट्रेलियाको गृह मन्त्रालयका अनुसार सन् २०२२२३ मा आप्रवासी कार्यक्रमअन्तर्गत १ लाख ६० हजार जना भित्र्याउने जनाइएको छ । त्यसमध्ये १ लाख ९ हजार ९ सय जनालाई जनशक्ति अभाव कम गर्न ल्याइने र अन्य पारिवारिक भिसा कार्यक्रमअन्तर्गत भित्र्याइने जनाइएको छ । अस्ट्रेलियामा हालको बेरोजगार दर ३९ प्रतिशत छ । जुन सन् १९७४ यताकै सबैभन्दा कम हो । बेरोजगार दर अत्यन्तै कम भए पनि स्वास्थ्यलगायतका क्षेत्रमा सबैजसो राज्यमा जनशक्ति अभाव छ । बिरामीको संख्या बढी भएकाले सेवा दिन निकै गाह्रो भएको भन्दै केही महिनाअघि अस्ट्रेलियका नर्सहरूले आन्दोलन चर्काएका थिए । अस्ट्रेलियाले केही महिनाअघि भारतसँग वार्षिक एक हजार कामदारलाई वर्किङ होलिडे भिसा दिने सहमति गरिसकेको छ । सन् २०२४ देखि सुरु हुने भनिएको कार्यक्रम अन्तर्गत १८ वर्षदेखि ३० वर्षसम्मका भारतीय नागरिकले अधिकतम एक वर्षसम्मका लागि वर्किङ होलिडे भिसा पाउनेछन् । नेपाल सरकारले पनि कूटनीतिक पहल गरेको खण्डमा यस्ता कार्यक्रममा सहभागी हुन सक्ने सम्भावना रहेको अध्यागमन क्षेत्रका जानकारहरूको भनाइ छ । तर लामो समयसम्म राजदूत पद खाली रहने तथा कूटनीतिक पहल नभएकाले नेपाल अस्ट्रेलियाको प्राथमिकतामा पर्न सकेको छैन ।"
बहराइनमा नेपाल चिनाउँदै मधु,"(विराटनगर)  विराटनगरकी मधु लखोटिया बहराइनको बुदैया सहरमा बस्छिन् । रोजगारीका लागि त्यहाँ पुगेका नेपालीलाई साताको एक घण्टा नेपाली संगीत सुनाउँछिन् । कोभिडको संक्रमण फैलन थालेपछि बहराइन सरकारले सरकारी रेडियोमार्फत जनतालाई सचेत गराउन विभिन्न भाषामा अभियान सुरु गर्दा मधु पनि छानिइन् । साताको एक घण्टा नेपाली भाषामा कोभिडबाट सुरक्षित रहन जनचेतनामूलक कार्यक्रम सञ्चालन गर्नका लागि उनलाई छनोट गरिएको थियो । त्यसपछि उनले बहराइनमा रहेका नेपालीका लागि नेपाली भाषामा चेतनामूलक कार्यक्रम सञ्चालन गर्न थालिन् । प्रत्येक शनिबार साँझ ६ देखि ७ बजेसम्म रेडियोमार्फत नेपाली कार्यक्रम सञ्चालन गर्दै आएको छु, मधुले ह्वाट्सएपमा कान्तिपुरसँग भनिन्, कार्यक्रम मार्फत नेपाली भाषामा सन्देश मात्र प्रसारण गर्दिन, त्यहाँ नेपाली संगितको पनि प्रचार गर्छु ।अहिले पनि त्यो कार्यक्रम नियमित छ । बहराइनको बुदैया सहरमा मात्र एक हजारभन्दा बढी नेपाली काम गर्छन् । उनले भनिन्, उनीहरूका लागि मेरो कार्यक्रम लोकप्रिय बन्दै गएको छ । उनी यसअघि नेपाली राजदूत पदम सुन्दासबाट बाट सम्मानित पनि भइसकेकी छन् । विराटनगरका जुगल लखोटियाकी छोरी मञ्जु स्नातक तहसम्मको पढाइ सकेर भारतको रायगन्जस्थित माल्दहका सन्दीप शारदासँग विवाह गरेर बहराइन पुगेकी हुन् । उनका पति सन्दीप त्यहाँ चार्टर एकाउन्टेन्ट छन् । बहुप्रतिभाशाली मधु पेन्टिङ र लेखनमा पनि सक्रिय छिन् । उनी बहराइनमा आर्ट फर अटेजममार्फत समाजसेवामा पनि सक्रिय रहेकी उनका मामा विराटनगरका नन्दकिशोर राठीले बताए । उनले त्यहाँ मधुबनी, मिथिला र मण्डला आर्टको प्रशिक्षण पनि दिंदै आएकी छन् । बुद्ध, नेपाली लेडी, मधुवनी, मिथिला र मण्डला आर्ट बहराइन फाइनान्सेल हार्डवर आर्ट प्रदर्शनीमा तीन पटक उनको सिर्जन सहभागी गरियो । उक्त प्रदर्शनीमा विश्व प्रसिद्ध पेन्टर एमएफ हुसेनका पेन्टिङ पनि राखिएको राठीले बताए । मधु योगको प्रशिक्षक पनि हुन् ।उक्त प्रदर्शनीमा उनको २५ वटा पेन्टिङ राखिएको थियो । त्यस अवसरमा बहराइनका लागि नेपाली राजदूत सुन्दास र भारतका राजदूत पीयूष श्रीवास्तवले सम्मान पनि गरे । मधुका अनुसार उक्त अवसरमा बहराइनका संस्कृति मन्त्री रेदा फराजले ७ सय वहरानी दिनारमा ४ वटा पेन्टिङ खरिद गरेका थिए । उनी त्यहाँ रेस्टुरेन्टका लागि पनि आर्ट डिजाइन गर्छिन् । मधुले पिजाहट जिङ्गमा मुरल आर्ट पनि गरेकी छन् । बहराइन पूर्ण विकासका लागि बनाएका सन्देश वाहक पेन्टिङका लागि सरकारले मधुलाई सम्मान पनि गरिसकेको छ । सेफ विनीत भाटियासँग एभरेस्ट बेस क्याम्पमा छोरी बचाउ अभियानमा जाने एक मात्र महिला सदस्य पनि हुन् मधु । उनले एभरेस्ट इन माई हर्ट र मेनिफेस्टिङ माउन्टेन नामक किताब पनि लेखेकी छन् । अन्तर्राष्ट्रिय महिला दिवसका अवसरमा अखिल भारत वर्षीय महेश्वरी महिला संगठनले उनलाई सशक्त महेश्वरी ग्लोबल महिलाको उपाधिले सम्मान पनि गरेको छ । योग्यतालाई उमेर र स्थानले छेक्दैन, मधुले भनिन्, गृहणी होस् वा कामकाजी महिला, आफूभित्र लुकेको प्रतिभा बाहिर ल्याउन सक्नुपर्छ ।"
स्वाटेक र झेङ भिड्ने,"पेरिस (एएफपी) विश्व नम्बर एक इगा स्वाटेक लगातार ३१ खेल जित्दै शनिबार फ्रेन्च ओपन टेनिसको उपाधि होडमा कायम रहने शीर्ष दसकी एक्ली खेलाडी भएकी छन् । तेस्रो वरीयताकी स्पेनकी पाउला बाडोसा र सातौं वरीयताकी बेलारुसकी आर्यना सबालेन्का भने तेस्रो चरणबाटै बाहिरिएका छन् ।सन् २०२० की च्याम्पियन स्वाटेकले तीनपल्ट सर्भिस गुमाए पनि ९५ औं वरीयताकी मोन्टोनेग्रोकी डान्का कोभिनिकमाथि ६३ र ७५ को जित रचिन् । कोभिनिचले दोस्रो सेटमा १४ ले पछाडि परेको स्थितिमा सुधार गरेर ५४ को अग्रता लिएकी थिइन् । तर, पोलिस खेलाडीले खेल नियन्त्रणमा लिँदै उत्कृष्ट सर्भिसमार्फत जित निकालिन् ।म वास्तवमै आक्रामक खेल्न चाहन्थें तर कहिलेकाहीं लाग्थ्यो कि मैले अलि बढी नै शक्ति लगाएर प्रहार गरिरहेकी थिएँ, जसलाई नियन्त्रण गर्न गाह्रो भइरहेको थियो, २० वर्षीया स्वाटेकले भनिन् । स्वाटेकले लगातार हात पारेको जित टुरमा अमेरिकी सेरेना विलियम्सले सन् २०१३ मा निकालेको निरन्तर ३४ जितयताकै उत्कृष्ट हो । उनले अर्को चरणमा चिनियाँ किशोरी झेङ क्विनवेनको सामना गर्नेछिन् ।डेब्युमै अन्तिम १६ मा स्थान बनाएकी झेङले लगातार ६१ औं ग्रान्ड स्लाम खेलिरहेकी फ्रान्सकी भेट्रान एलिजे कोर्नेटले प्रतिस्पर्धा त्यागेपछि सफलता पाएकी थिइन् । उनी ४४ मिनेटभित्र ६०, ३० ले अगाडि रहेको अवस्थामा कोर्नेट रिटायर्ड भएकी थिइन् । चिनियाँ ली नाले सन् २०११ मा फ्रेन्च ओपनको उपाधि जितेकी थिइन् । पेरिसमा अन्तिम १६ मा पुग्ने चौथो चिनियाँ बन्नेक्रममा झेङले यसअघि २०१८ की च्याम्पियन सिमोना हालेपलाई दोस्रो चरणमा हराएकी थिइन् । मैले गनुपर्ने सबै गरेकी थिएँ, १९ वर्षीया झेङले भनिन्, मलाई सधैं थाह थियो कि मैले स्तर राम्रो बनाउनुपर्छ । अब यसलाई कायम राख्न चाहन्छु ।गत वर्ष क्वाटरफाइनल पुगेकी स्पेनी बाडोसा यसपालि चोटका कारण अन्तिम ३२ बाटै बाहिरिनुपर्यो । उनले रुसकी भेरोनिका कुडर्मेटोभा विरुद्ध ६३, २१ ले पछाडि रहेको अवस्थामा खेल त्यागेकी थिइन् । सबालेन्काको चुनौती इटालीकी क्यामिला जर्जीले ४६, ६१, ६० ले समाप्त पारिन् । क्यामिला पहिलोपल्ट चौथो चरणमा प्रवेश गरेकी हुन् । पुरुषतर्फ शीष १० का खेलाडीमध्ये नौजना अझै प्रतिस्पर्धामा छन् । विश्व नम्बर एक डानिल मेद्भेदेभले सर्बियाली मियोमिर केच्मानोभिच (२८ औं वरीयता) लाई ६२, ६४, ६२ ले पराजित गरे । तेस्रो चरणसम्म मेदभेदेभले कुनै पनि सेट गुमाएका छैनन् । उनले अन्तिम १६ को लागि यूएस ओपन च्याम्पियन मारिन सिलिच वा फ्रान्सेली जिल्स सिमोनविरुद्ध प्रतिस्पर्धा गर्नेछन् ।रुसका मेदभेदेभ गत वर्ष क्वाटरफाइनल पुग्नुअघि पेरिसमा सुरुका चार यात्रामा पहिलो चरणबाटै फर्किएका थिए । यो निकै कठिन रह्यो, युएस ओपन च्याम्पियन रहेका उनले भने, सबैले भनिरहेका छन् कि पहिलो चरण पनि पार नगरी म कसरी विश्व नम्बर २ भएँ । उनले करिअरका १३ मध्ये १२ उपाधि हार्डकोर्टमा जितेका छन् ।"
टासी र आनन्दको टिम पहिलो,काठमाडौं (कास) टासी छिरिङ र आनन्द गुरुङको टिमले १४ अन्डर ५८ खेल्दै गोकर्ण कप्तान कप को उपाधि जितेको छ । गोकर्ण गल्फ क्लबमा शनिबार सम्पन्न सोसल गल्फमा रवीन्द्र तिवारी र मनोहरदास मूलको टिमलाई दुई स्ट्रोकले पराजित गर्दै सफलता हात पारेको हो ।स्क्र्याम्बल फर्म्याटका आधारमा आयोजित १८ होलको प्रतियोगितामा रवीन्द्र र मनोहरको टिमले १२ अन्डर ६० स्कोर गरे । कश्मिरा शाह र सुमोद बस्ताकोटीको टिम ११ अन्डर ६१ सहित तेस्रोमा रहे । सद्भाव आचार्य र मधुरलाल सिन्हा तथा वान्चेन ढोन्डुप र टीजी श्रेष्ठको टिमले समान १० अन्डर ६० प्रदर्शन गरे । सुरेन्द्र फुयालले लङगेस्ट ड्राइभ र तुलसी भट्टले क्लोजेट टु दि पिनको अवार्ड जिते । एकदिने प्रतियोगितामा ४४ टिममा रहेर ८८ सोसल गल्फरले प्रतिस्पर्धा गरेका थिए ।
कृतिकाको कप्तानीमा टोली,"काठमाडौं (कास) कृतिका मरासिनीको कप्तानीमा नेपालले मलेसियामा हुने आईसीसी यू१९ विश्वकप एसिया क्वालिफायरका लागि अन्तिम टोली छनोट गरेको छ । नेपाल क्रिकेट संघ (क्यान) ले जेठ २० देखि मलेसियामा हुने प्रतियोगितामा १४ सदस्यीय टोली चयन गरेको छ । नेपालले जेठ २० मा कतार, जेठ २१ मा यूएई, जेठ २३ मा भुटान, जेठ २४ मा थाइल्यान्ड र जेठ २५ मा आयोजक मलेसियाविरुद्ध खेल्ने तालिका छ । नेपाली टिम शीर्षस्थानमा रहन सके अर्को वर्ष (सन् २०२३) दक्षिण अफ्रिकामा हुने टी२० विश्वकप खेल्न पाउनेछ । यू१९ महिला विश्वकप पहिलोपल्ट हुन लागेको हो । कृतिकासहित स्नेहा महरा (उपकप्तान), सृष्टि जैसी, मनीषा उपाध्याय, मनीषा रानामगर, एलिसा यादव (विकेटकिपर), साना प्रवीण, रञ्जु श्रेष्ठ (विकेटकिपर), आस्मा पुलामीमगर, सानु राजवंशी, किरण कुँवर, अञ्जली विक, अनु कडायत र सुस्मिता भुसाल छन् ।"
सञ्जीव र भीष्मा विजयी,हेटौंडा (कास) गणतन्त्र दिवसको अवसरमा हेटौंडामा शनिबार आयोजित खुला दौड प्रतियोगितामा पुरुषतर्फ सञ्जीव मिजार र महिलातर्फ भीष्मा बस्नेत विजयी भएका छन् । प्रदेश खेलकुद विकास परिषद्द्वारा आयोजित दौड प्रतियोगितामा सञ्जीवले ६ किलोमिटर दूरी २३ मिनेट २६ सेकेन्डमा पूरा गरे । भीष्माले उक्त दूरी २७ मिनेट ३८ सेकेन्डमा पार गरिन् । विजेता दुवैल समान १५ हजार रुपैयाँ पुरस्कार प्राप्त गरेका छन् । नारायण जीसीले २३ मिनेट ३१ सेकेन्ड र गणेशबहादुर कुँवरले २३ मिनेट ४७ सेकेन्डबाट दोस्रो र तेस्रो स्थान हासिल गरेका थिए । महिलातर्फ वसन्ती गोले (२८ मिनेट ४२ सेकेन्ड) र दुर्गा स्वाती (३० मिनेट ३५ सेकेन्ड) दोस्रो र तेस्रो भए । दोस्रोले १० हजार र तेस्रोले ५ हजार रुपैयाँ पुरस्कार पाए । दौड बुद्धचोकबाट सुरु भएको थियो । स्पर्धामा ५८ पुरुष र ९ महिलाले प्रतिस्पर्धा गरेका थिए
दीपक सर्वोत्कृष्ट खेलाडी,"धनगढी (कास) महेन्द्रनगर क्रिकेट एकेडेमीले क्लबस्तरीय ट्वान्टी२० क्रिकेट प्रतियोगिता उपाधि जितेको छ । एकेडेमीले धनगढीको लिटल फ्लावर क्रिकेट क्लबलाई २२ रनले पराजित गरेको थियो । विजेताले २ लाख र उपविजेताले १ लाख रुपैयाँ पुरस्कार पाए । प्रदेश प्रहरीको मैदानमा शनिबार सम्पन्न फाइनलमा टस जितेको महेन्द्रनगरले २० ओभरमा ९ विकेट गुमाई १ सय ४० रन बनायो । विशाल ऐरले ३३ र सन्तोष भट्टले २१ रन बनाए । लिटल फ्लावरका कृष्ण कार्कीले ३, दीपक बोहरा र कुशल रुपाखेतीले २२ विकेट लिए । १ सय ४१ रनको लक्ष्य पछ्याएको लिटल फ्लावरले १८३ ओभरमा १ सय १८ रनमात्रै बनाउन सक्यो । दीपक बोहराले ४१, नरेन भट्टले १८, अभिषेक पालले १३ र सन्दीप खत्रीले १२ रन बनाए । महेन्द्रनगरका सन्तोष भट्टले ४ विकेट लिए । हेमन्त धामी र विपिन धामीले २२ विकेट लिए । प्लेयर अफ द म्याच सन्तोष भट्ट भए । सर्वोत्कृष्ट खेलाडी फ्लावरका दीपक बोहरा भए । उनले १५ हजार पाए । उत्कृष्ट ब्याटर राजु रिजाल र उत्कृष्ट बलर हिक्मत महरा भए । दुवै धनगढी क्रिकेट एकेडेमीका हुन् । हिक्मत उदीयमान पनि भए ।"
रेहान र रसुगीलाई स्वर्ण,"काठमाडौं (कास) नेपालका रेहान जावेद र रसुगी पाण्डेले आठौं सगरमाथा अन्तर्राष्ट्रिय कराते प्रतियोगिताको एकल कातामा स्वर्ण पदक जितेका छन् । रेहान पुरुष र रसुगी महिलातर्फ विजेता भए । रेहानले नेपालका कृष्ण ऐडी र रसुगीले नेपालकै वर्षा बुढामगरलाई पछाडि पारेका थिए ।राखेप कभर्डहलमा महिला ५५ केजीतर्फ पुष्पका लामाले सन्जीवनी कार्की, ६१ केजीमुनि नेपालकी निरुता श्रेष्ठले जुनु बिशंखे तथा ३३ केजीमा नेपालकी प्रतीक्षा तामाङले भारतकी अश्विनी पवारलाई हराएर स्वर्ण जिते । पुरुष ४५ केजीमा नेपालका अनिश खड्काले लेखराज घिमिरे, ४० केजीमा नेपालका इरफान वस्ताले भारतका अभिमन्यू र ३० केजीमा नेपालका अनिल रोकाले भारतका अद्नान मल्भीलाई हराएर स्वर्ण जिते ।"
संस्कृति र ज्ञान फाइनलमा,काठमाडौं (कास) संस्कृति र ज्ञान टाइगर शनिबार पाठशाला कप छात्र नकआउट बास्केटबल प्रतियोगिताको फाइनल पुगेका छन् । फाइनल आइतबार हुनेछ । आयोजक पाठशाला नेपाल फाउन्डेसनको कोर्टमा संस्कृतिले ह्वाइटफिल्डलाई २११७ ले हरायो । संस्कृतिका सुशान्त अधिकारीले १० स्कोर गरे । आदर्श कार्कीको १४ स्कोरमा ज्ञान टाइगरले राजश्री गुरुकुललाई ४४३४ ले हरायो ।
