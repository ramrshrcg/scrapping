शीर्षक,विवरण
धरानदेखि धनगढीसम्म उदाए 'बालेन हरू,"जसरी पनि धनगढी बनाउने योजना हो । चरणबद्ध रूपमा सबैबाट सहयोग लिएर अघि बढ्छु, हमालले भने । जनकपुरधाममा सत्ता गठबन्धनले राजपाका लालकिशोर साहलाई अघि सारेपछि कांग्रेसका उपमहानगर सभापति मनोजकुमार साहले पदबाट राजीनामा दिँदै स्वतन्त्र उम्मेदवारी दिएर विजयी भएका हुन् ।मनोजले १३ हजार ४ सय ६५ मत ल्याउँदा गठबन्धनका लालकिशोरलाई ५ हजार १ सय ९४ मत खसेको थियो । मनोजका निकटतम प्रतिद्वन्द्वी एमालेका शिवशंकर साहले ९ हजार ५ सय ३२ मत ल्याएका थिए । जनताले आफ्नो दैलोको सरकार राजनीतिक दलले होइन, असल व्यक्तिले राम्ररी चलाउन सक्छ भन्ने बुझेका छन्, मनोजकुमारले भने, मैले अहिले पाइरहेको जनविश्वास त्यसकै प्रतिफल हो, मेरो जित राजनीतिक दललाई ठूलो सबक पनि हो ।निर्वाचन आयोगका अनुसार २०७४ को स्थानीय तह निर्वाचनमा स्वतन्त्रबाट जित्नेको संख्या अहिलेभन्दा कम थियो । त्यतिबेला नगरप्रमुखमा २, गाउँपालिका अध्यक्षमा ४, उपाध्यक्षमा ५, वडाध्यक्षमा ९१ र वडा सदस्य १ सय ३१ गरी २ सय ३३ जना स्वतन्त्र हैसियतमा प्रतिस्पर्धा गरेर निर्वाचित भएका थिए । अहिलेजस्तो ठूला र सहरी क्षेत्रका पालिकामा स्वतन्त्र उम्मेदवारले जितेका थिएनन् । संघीयताविद् खिमलाल देवकोटा स्वतन्त्र उम्मेदवारको विजयले सकारात्मक सन्देश प्रवाह भएको बताउँछन् । स्वतन्त्र व्यक्तिहरूले राजनीतिक दलको सिन्डिकेटलाई तोड्दै वैकल्पिक शक्तिका रूपमा आउने प्रयास गरेका छन् । यसले सबै दललाई ढ्याङ्ग्रो ठोकेको छ, उनी भन्छन्, यसले दलहरूलाई सतर्क हुन र सुध्रिन सन्देश दिएको छ । आफैं पनि एक वर्षअघि स्वतन्त्र हैसियतमा राष्ट्रिय सभा सदस्य निर्वाचित भएका देवकोटाले नेपाली समाजले बिस्तारै स्वतन्त्रलाई पत्याउन थालेको बताए । स्वतन्त्र उम्मेदवारहरूको जितले स्थानीयस्तरमा हुने दलीय प्रतिस्पर्धा र केन्द्रबाट हुने चरम राजनीतिक हस्तक्षेपलाई पनि चुनौती दिएको छ । छिमेकी देश भारतका अधिकांश राज्यमा स्थानीय तह (ग्राम पञ्चायत) को निर्वाचन निर्दलीय प्रणालीमा आधारित छ । केही राज्यमा दलीय प्रतिस्पर्धा भए पनि केन्द्रबाट यतिबिघ्न चासो र हस्तक्षेप हुँदैन । ग्राम पञ्चायतको चुनाव स्थानीय क्षेत्र र बढीमा प्रदेशको चासोभित्र पर्ने गर्छ । स्थानीय तहमा निर्दलीय प्रतिस्पर्धा हुँदा जनताले राम्रा र योग्य उम्मेदवार छान्ने अवसर पाउँछन्, जनताबीच दलीय द्वेष पनि हुँदैन, संघीयताविद् देवकोटा भन्छन्, यस पटकको चुनावी परिणामले स्थानीय निर्वाचन निर्दलीय प्रतिस्पर्धामा हुनुपर्ने माहोल बनाएको छ ।बर्दिबास (महोत्तरी) नगरपालिका प्रमुखमा स्वतन्त्र रूपमा विजयी प्रह्लादकुमार क्षत्रीलाई कांग्रेसले टिकट दिएर पछि खोसिएको थियो । त्यसपछि उनी प्यानल नै बनाएर चुनावमा उत्रेका थिए । बर्दिबासमा प्रमुख, उपप्रमुख र चार वडाध्यक्ष स्वतन्त्रले जितेका छन् । त्यहाँ प्रमुख र उपप्रमुखमा कांग्रेसका आधिकारिक उम्मेदवारले भने चौथो मत ल्याए । मलाई पार्टीले सुरुमा टिकट त दियो, तर मनोनयन गर्न जाँदा अर्कै (चिरञ्जीवी हमाल) को नाममा टिकट आइसकेको रहेछ, क्षत्रीले भने, त्यसपछि हामीले वडाबाटै प्यानल बनाएर लड्ने निधो गर्यौं, जनताले विश्वास पनि गरे । उनले टिकट वितरणमा भएको गल्तीलाई जनताले सच्याइसकेकाले पार्टीबाट आफूमाथिको कारबाही पनि पुनर्विचार हुने विश्वास व्यक्त गरे ।चन्दननाथ नगरपालिका (जुम्ला) मा पनि राजुसिंह कठायत कांग्रेसले टिकट नदिएपछि स्वतन्त्र रूपमा उम्मेदवारी दिएर विजयी भए । उनले कांग्रेसका पदमबहादुर शाहीलाई ६२ मतको अन्तरले पराजित गरे । ममाथि पार्टीले बारम्बार ठूलो अन्याय गरिरह्यो, यस पटक सहन नसकेर उम्मेदवारी दिएँ, जनताले विश्वास गरे, कठायतले भने, मेरो विजयले पार्टीको निर्णय गलत थियो भन्ने प्रमाणित भएको छ । एकीकृत समाजवादीका कालीकोट जिल्ला उपाध्यक्ष रहेका कमलबहादुर शाही पनि स्वतन्त्र हैसियतमै खाँडाचक्र नगरपालिकाको प्रमुखमा विजयी भएका छन् । शाहीले एमालेका जसीप्रसाद पाण्डेलाई ३ सय १० मतान्तरले हारएका हुन् । बैतडीको डिलासैनी गाउँपालिकामा सन्तोषप्रकाश जोशीले गाउँपालिका अध्यक्षमा स्वतन्त्र उम्मेदवारी दिँदै गाउँपालिकाका ३ वटा वडामा आफ्नो स्वतन्त्र प्यानल खडा गरेका थिए । निर्वाचनमा उनी र उनको समूहबाट वडा नं ४ मा हरिश पन्त, वडा नं ५ मा यज्ञराज पन्त र वडा नं ७ मा प्रकाशमणि भट्ट वडाध्यक्ष निर्वाचित भए । डिलासैनी गाउँपालिकामा निर्वाचित ३७ जनप्रतिनिधिमध्ये अध्यक्षसहित १६ जना जोशीको स्वतन्त्र समूहका छन् भने कांग्रेसका उपाध्यक्षसहित १५ जना र एमालेका ६ जना छन् । मलाई अघिल्लो पटकको चुनावमै वेटिङ अध्यक्षको आश्वासन दिएर बस्न लगाइयो, मैले पार्टीको निर्णयलाई शिरोधार्य गर्दै चुनाव जिताएँ, एमाले परित्याग गरेर उम्मेदवार बनेका उनले भने, तर, अहिले विभिन्न षड्यन्त्र गर्दै उम्मेदवार सिफारिसमै रोकिएपछि स्वतन्त्र रूपमा जनतासँग गएँ, न्याय पनि पाएँ । जनताले दलभन्दा व्यक्तिलाई विश्वास गरेको उनले बताए ।राजनीतिक विश्लेषक श्रीकृष्ण अनिरुद्ध गौतम स्थानीय तह केन्द्रको तजबिजमा राख्दाको परिणाम देखिन थालेको बताउँछन् । केन्द्रबाट हुने हस्तक्षेपले स्थानीय जनमतसँग दल जोडिन नसकेको उनले बताए । प्रतिनिधिमूलक व्यवस्थामा जनताले दलमात्र नभई दलले दिएका उम्मेदवारलाई पनि हेर्ने गर्छन्, तर नेपालका राजनीतिक दलले यसतर्फ ध्यान दिएनन्, उनले भने, स्थानीय तह निर्वाचनमा दलहरूले मतदाताको चाहनालाई उपेक्षा गरेर आफ्नै भित्रको लेनदेनलाई थोपर्दा स्वतन्त्र उम्मेदवारहरू छनोटमा परे । गौतमको भनाइमा संघीय शासन प्रणाली भएका अधिकांश देशमा स्थानीय तहलाई प्रदेश (राज्य) मातहत राखिएको छ । छिमेकी मुलुक भारतमै पनि स्थानीय तहको निर्वाचनदेखि बजेट वितरणको अधिकार प्रदेशमा निहित छ । यसले गर्दा स्थानीय तहमा सिधै केन्द्रको हस्तक्षेप हुँदैन । नेपालमा भने प्रदेश तहलाई पंगु बनाउने गरी दक्षिण अफ्रिकाको संघीय मोडेल लागू गरिएको गौतमले बताए । हामीले दलहरूलाई पहिलो संविधानसभामै दक्षिण अफ्रिकाको मोडेलमा संघीय मोडेल गर्नु हुँदैन भन्ने सुझाव दिएका थियौं, उनले भने, तर, दलहरूले त्यही मोडेल नेपालमा भित्र्याए, अहिले प्रदेश तहमाथि प्रश्न उठ्न थालेको छ ।"
र्यापबाटै राजनीति,"चाहन्छु म पनि फुल्न, फूलजस्तै फक्रेरधेरैचोटि उडिसकें, धेरैपल्ट भत्केरलेखपढ गरेर, मलाई नि ठूलो बन्नु छ एक दिन हामीलाई पनि कसैले मान्छे गनोस् न"
३५ लाख पुस्तक छाप्नै बाँकी,"(काठमाडौं)  नयाँ शैक्षिक सत्रको पठनपाठन सुरु भइसके पनि ३५ लाख थान पाठ्यपुस्तक विद्यार्थीको हातमा पुगेको छैन । जनक शिक्षा सामग्री केन्द्रले चालु शैक्षिक सत्रका लागि आवश्यक १ करोड ९८ थान पुस्तक छाप्नुपर्ने थियो । समयमै कागज आपूर्ति नहुँदा १ करोड ६३ लाख थान पुस्तक मात्रै छपाइ सम्भव भएको केन्द्रले जनाएको छ । केन्द्रका प्रबन्ध निर्देशक अनिलकुमार झाले रुसयुक्रेनबीचको द्वन्द्वका कारण कागज अभाव हुँदा समयमै पुस्तक छाप्न नसकिएको दाबी गरेका छन् । प्रतिनिधिसभाको शिक्षा तथा स्वास्थ्य समितिले बुधबार गरेको छलफलमा उनले स्थानीय तह चुनावको मतपत्र छपाइको असर पाठ्यपुस्तक छपाइमा परेको बताए । रुसयुक्रेन युद्धले चैत १० सम्म आउनुपर्ने कागज आउन सकेन । मतपत्र छपाइ र चुनावले पनि ढिलाइ हुन पुग्यो, उनले थपे, अहिले कागज आइसकेको छ, धमाधम पुस्तक छपाइ थालेका छौं । असार पहिलो सातासम्म छापिसक्ने झाले प्रतिबद्धता जनाए । शिक्षा, विज्ञान तथा प्रविधि मन्त्रालयका सचिव प्रमिला बज्राचार्यले छपाइ र ढुवानी सँगसँगै गरेर यथाशक्य छिटो पुस्तक पुर्याउने बताइन् । बैठकमा सांसद योगेश भट्टराईले भने जनक शिक्षा र शिक्षा मन्त्रालयले छाप्न बाँकी पुस्तकको तथ्यांक लुकाएको आरोप लगाए । मैले पाएको जानकारीअनुसार ७५ लाख पुस्तक छाप्न बाँकी छ, गलत तथ्यांक दिएर भ्रममा पार्न खोजिएको छ, उनले भने । सांसद भट्टराईले रुसयुक्रेन युद्धले पछिल्लो समय कागज अभाव भए पनि जनक शिक्षाको लापरबाहीका कारण समयमै छपाइ हुन नसकेको जनाए । शैक्षिक सत्र सुरु हुनुभन्दा एक महिनाअघि नै विद्यालयमा पुर्याउनुपर्ने पुस्तक अहिले मात्रै छाप्न थालिएको छ, उनले भने, विद्यार्थीले असोजसम्म नपाउने अवस्था छ । पुस्तक विक्रेताहरूले पनि जनक शिक्षाले यकिन तथ्यांक उपलब्ध नगराएको र ३५ लाखभन्दा बढी पुस्तक छाप्न बाँकी रहेको जनाएका छन् । एक महिनाभित्र पुस्तक छापिसक्न र छापिएका पुस्तक तत्काल विद्यार्थीसम्म पुर्याउन निर्देशन दिएको समिति सभापति जयपुरी घर्तीले जानकारी दिइन् । छलफलमा मन्त्रालयका प्रवक्ता दीपक शर्मा, पाठ्यक्रम विकास केन्द्रका महानिर्देशक अणप्रसाद न्यौपाने पनि सहभागी थिए । जनक शिक्षाले दैनिक ८० हजार र प्रज्ञा प्रतिष्ठानले २५ हजार गरेर असार पहिलो सातासम्म छपाइ सकिने केन्द्रका प्रबन्ध निर्देशक झाले बताए । उनका अनुसार पुस्तक छपाइका लागि प्रज्ञा प्रतिष्ठानसँग सम्झौता भइसकेको छ । आगामी वर्ष पुस्तक अभाव हुन नदिन मंसिरपुससम्म कागज खरिद गरिसक्ने र ३ वटा छपाइ मेसिन थप गर्ने सम्झौता अघि बढेको पनि उनले बताए । सांसदहरूले भने विभिन्न बहाना बनाएर जनक शिक्षाले समयमै पाठ्यपुस्तक छपाइ गर्न नसकेको धारणा राखेका थिए । अहिले पो युक्रेनरुस युद्ध भयो, पाठ्यपुस्तक बेलामा नछाप्ने त पुरानो रोग भइसक्यो, सांसद मानबहादुर विश्वकर्माले भने, हरेक वर्ष विद्यार्थीमाथि घात हुँदै आएको छ । सरकार र जनक शिक्षाको गैरजिम्मेवारीका कारण ढिलासुस्ती हुने गरेको उनको भनाइ थियो । जनक शिक्षाको क्षमता वृद्धि गर्नुस्, बेलैमा पुस्तक दिन नसक्ने भए निजी क्षेत्रलाई पनि जिम्मा दिनुस् । निजी मुद्रक व्यवसायीहरूले पाठ्यपुस्तक छपाइको काम सरकारले खोसेको गुनासो गरिरहेका बेला सांसदहरूले निजी छापाखानालाई पनि पुस्तक छाप्न दिनुपर्ने बताएका हुन् । शिक्षामन्त्री देवेन्द्र पौडेलले यसपालि कक्षा ४ देखि १२ सम्मको पाठ्यपुस्तक जनक शिक्षालाई छाप्न दिने निर्णय गरेका थिए । कक्षा १३ का पुस्तक मात्रै निजी मुद्रणले छपाइ रहेका छन् । छापिएका पाठ्यपुस्तक जेठ ९ देखि विक्रेतालाई वितरण गर्न थालिएको जनक शिक्षाले जनाएको छ । तर विक्रेताहरूले पूरा सेट नभएका कक्षाका पुस्तक डिपोबाट ढुवानी थालेका छैनन् । सूचीकृत भएका करिब १२ सय विक्रेताले ढुवानी रकम अग्रिम रूपमा पाउनुपर्ने माग अघि सारेका छन् ।"
'बाबा तोहार छावा जेलम परल बा !,"थरुहट राजनीतिको पुनरोदयपछिल्लो सात वर्षमा टीकापुर नेपाली राजनीतिको चर्चाको केन्द्रमा छ । संविधान निर्माणको पूर्वसन्ध्यामा २०७२ भदौ ७ मा टीकापुरमा ८ प्रहरी र एक नाबालकको ज्यान जाने गरी हिंसा भड्कियो । त्यसको भोलिपल्ट कर्फ्युका बीच यहाँका रैथाने थारूहरूको घरमा गरिएको आगजनी, लुटपाट, तोडफोड, प्रहरीको धरपकड, पक्राउ र यातनाका घटनाका कारण टीकापुर र यहाँका थारू कुनै न कुनै रूपमा राजनीतिमा सक्रिय बनेका छन् ।पूर्वी पहाडका जनजाति, मधेसका मधेसी, मध्य र सुदूरपश्चिमका खसआर्यले जस्तै पश्चिम तराईका थारूहरूले संविधानमा आफूहरूको पहिचानसहितको राज्यका निम्ति संघर्ष गरेका थिए । संविधानमा प्रस्तावित ७ प्रदेशको खाकाप्रति थारू संघर्ष समितिको असहमति थियो । उक्त प्रस्तावले पश्चिम तराईका थारू बहुल दाङ, बाँके, बर्दियालगायत जिल्लालाई हालको लुम्बिनी प्रदेशमा र कैलाली र कञ्चनपुरलाई सुदूरपश्चिम प्रदेशमा राखेको थियो । यस्तो प्रस्तावलाई थारूहरूले आफूहरू बहुल क्षेत्रमा समेत जनसांख्यिक रूपमा अल्पमतमा पारी राजनीतिक नेतृत्वमा पुग्ने बाटो बन्द गरिदिने षड्यन्त्रका रूपमा बुझेका थिए । छुट्टै थरुहट प्रदेश माग गरिरहेका उनीहरूका लागि यस्तो प्रस्ताव मान्य थिएन ।त्यही असहमति प्रकट गर्न भएको आन्दोलनमा हिंसा भड्किँदा प्रहरी र नाबालकको समेत ज्यान गएपछि थरुहट आन्दोलन एकाएक राज्यको दमनको सिकार भयो । मुख्य अभियोग लागेका रेशम चौधरी फरार भए । २०७४ मा वारेसमार्फत उम्मेदवारी दर्ता गराएर भूमिगत अवस्थामै फराकिलो मतान्तरले उनी प्रतिनिधिसभा सदस्यमा चुनिए । जितपछि प्रहरीसमक्ष आत्मसमर्पण गरेका उनलाई जिल्ला र उच्च अदालतले ९ जनाको ज्यान जाने गरी भएको घटनामा दोषी ठहर्याउँदै जन्मकैद सुनाए । रेशमले यी फैसलाविरुद्ध सर्वोच्च अदालतमा गरेको पुनरावेदन अहिले विचाराधीन छ । उनी निलम्बित सांसदका रूपमा डिल्लीबजार कारागारमा सजाय भुक्तान गर्दै छन् । टीकापुर घटनामा प्रहरीले अभियोग लगाएका ५८ जनामध्ये दुई जना मुसलमान र बाँकी थारू थिए । ३१ जना अहिलेसम्म फरार सूचीमा छन् । पक्राउ परेका २७ जनामध्ये जिल्ला र उच्च अदालतको आदेशले अहिले रेशमसहित प्रदीप चौधरी, हरिनारायण चौधरी, गंगाराम डगौरा, वीरबहादुर चौधरी र सीताराम चौधरीले जन्मकैदको सजाय काटिरहेका छन् । श्रवण चौधरीलाई १० वर्षको सजाय तोकिएको छ । जिल्ला अदालतले दिएको तीन वर्षको सजाय भुक्तान गरेर छुटेका तर उच्च अदालतले जन्मकैदको सजाय तोकेका लक्ष्मण थारू बाहिरै छन् । टीकापुर घटनामा संलग्न नभए पनि साढे तीन वर्ष न्यायिक हिरासतमा बसेका रामनरेश चौधरी, नुरुल जागा र विश्राम कुश्मीले जिल्ला र उच्च अदालत दुवैबाट सफाइ पाएका छन् ।एउटै गाउँठाउँका यतिधेरै व्यक्ति जेल परेपछि टीकापुर र आसपासको थारू गाउँ नै आतंकित भएको थियो । त्यसमाथि प्रहरी र नाबालक मारिएको झोंकमा भदौ ८ देखि कर्फ्यु र निषेधाज्ञाको बीचमा थारूहरूको घरपसलमा छानीछानी गरिएको लुटपाट र आगजनीले अर्को तहको आतंक सिर्जना गरेको थियो । यस्तो लुटपाटमा संलग्न कोहीमाथि पनि अनुसन्धान र अभियोजन भएन । घटनाको सत्यतथ्य सार्वजनिक गर्न सर्वोच्च अदालतका पूर्वन्यायाधीश गिरीशचन्द्र लालको अध्यक्षतामा गठन गरिएको आयोगको प्रतिवेदन पनि हालसम्म सार्वजनिक गरिएको छैन । यी सबै घटनापछि यहाँका थारूहरूले राज्यले आफूहरूलाई अन्याय र विभेद गरेको महसुस गरेका छन् । २०७४ मा रेशम चौधरीलाई सांसदमा जिताउनु र अहिले नवगठित नागरिक उन्मुक्ति पार्टीलाई स्थानीय तहमा जिल्लाकै पहिलो पार्टी बनाउनु त्यसैको अभिव्यक्ति हो, लामो समय स्थानीय नागरिक समाजको नेतृत्व गरेका र हालै मात्र एमाले प्रवेश गरेका दुर्गौलीका फिरुलाल चौधरी भन्छन् । टीकापुर घटनापछि थरुहट राजनीति निष्क्रिय अवस्थामा पुगेको थियो । पछिल्लो सात वर्ष सुषुप्त रहेको थरुहट राजनीतिलाई स्थानीय निर्वाचनमा नागरिक उन्मुक्ति पार्टीले पाएको सफलताले नयाँ उचाइ दिन सक्ने सम्भावना छ । २०७२ भदौ ७ को घटनाले थरुहट आन्दोलन नै कोमामा पुर्यायो कि भन्ने ठानिएको थियो । तर, त्यही दिनका कारणप्रभाव स्वरूप स्थापित उन्मुक्ति पार्टीले स्थानीय चुनावमा प्राप्त गरेको सफलता सम्भवत थरुहटथारूवान आन्दोलनका लागि नयाँ टर्निङ प्वाइन्ट बन्न सक्छ । यसको पहिलो परीक्षण आगामी प्रादेशिक र संघीय चुनावमार्फत हुने विश्लेषकहरू बताउँछन् ।"
मिश्रले दिए पार्टी अध्यक्षबाट राजीनामा,"काठमाडौं (कास) स्थानीय तहको निर्वाचनमा पार्टीले अपेक्षित परिणाम हासिल गर्न नसकेपछि रवीन्द्र मिश्रले विवेकशील साझा पार्टीको अध्यक्षबाट राजीनामा दिएका छन् । निर्वाचनमा प्राप्त परिणामको जिम्मेवारी लिँदै उनले बुधबार विज्ञप्ति जारी गरेर राजीनामा दिएको घोषणा गरेका हुन् ।स्थानीय निर्वाचनमा २०७९ मा विवेकशील साझा पार्टीको आम रूपमा निराशाजनक परिणाम आएको सर्वविदित नै छ, उनले भनेका छन्, गत ५ वर्ष तन, मन र धनले भ्याएसम्म पहिले संयोजक र पछि अध्यक्षका रूपमा निःस्वार्थ र इमानदार प्रयास गर्दागर्दै पनि निर्वाचनमा जस्तो परिणाम आयो, त्यसको सम्पूर्ण जिम्मेवारी लिँदै पार्टी अध्यक्षको पदबाट नैतिकताका आधारमा राजीनामा दिएको जानकारी गराउन चाहन्छु । म पार्टीको साधारण सदस्य रहिरहनेछु ।विवेकशीलले काठमाडौं र भरतपुरसहित अधिकांश ठाउँमा उम्मेदवारी दिएको थियो । विवेकशीलका उम्मेदवारले अपेक्षित परिणाम भने ल्याउन सकेनन् । बाराको फेटा गाउँपालिकामा अध्यक्षसहित केही वडामा मात्र जित हात पारेको छ । फेटामा विवेकशीलका रुस्तम अन्सारी अध्यक्ष र नीलम साह उपाध्यक्षमा निर्वाचित भएका हुन् ।फेटामा जित हात पार्नुको पछाडि अन्सारीकै हात रहेको उल्लेख गर्दै मिश्रले भनेका छन्, हाम्रा उम्मेदवारहरू इमानदार र सक्षम हुँदाहुँदै राम्रो नतिजा हासिल गर्न नसक्नुको जिम्मेवारी पार्टी नेताका रूपमा मैले लिनुपर्छ । बाराको फेटा गाउँपालिका र त्यहाँका दुईवटा वडामा हासिल भएको विजयको सम्पूर्ण श्रेय उक्त क्षेत्रका अत्यन्तै लोकप्रिय व्यक्तित्व र प्रतिष्ठित समाजसेवी तथा गाउँपालिकाका नवनिर्वाचित अध्यक्ष रुस्तम अन्सारीलाई जान्छ । मैले पार्टी अध्यक्षबाट राजीनामा दिए पनि नमुना गाउँपालिका निर्माण गर्न उहाँलाई पूर्णरूपमा सहयोग गर्ने प्रतिबद्धता जाहेर गर्न चाहन्छु ।संयोजक मिलन पाण्डेलगायतका नेतालाई गरिएको कारबाही फिर्ता लिन पनि मिश्रले केन्द्रीय कार्यसम्पादन समिति र केन्द्रीय समितिलाई अनुरोध गरेका छन् । मैले प्रस्तुत गरेको विचारभन्दा माथि देश दस्ताबेज पार्टीको केन्द्रीय समितिको दुई तिहाइभन्दा बढी मतले पारित गरेको भए पनि बहुमतको निर्णयविरुद्ध भएका गतिविधिका कारण पार्टी संयोजकलगायत कतिपयलाई कारबाही गरिएको थियो । उक्त दस्ताबेज प्रस्तुत गर्ने अध्यक्षले नै राजीनामा दिइसकेपछि, ती कारबाहीहरू फिर्ता गरिदिन म पार्टीको केन्द्रीय कार्य सम्पादन समिति तथा केन्द्रीय समितिलाई विनम्र अनुरोध गर्दछु ।"
बलात्कार प्रयासमा कुटपिट,"(ओखलढुंगा)  मानेभन्ज्याङ५ धिमीले गाउँकी १७ वर्षीया किशोरी गत बिहीबार बाटो नजिकै घाँस काट्दै थिइन् । एक अपरिचित युवक नजिक आए । चिनजान गरे । आफ्नो नाम रिदम राई बताए । फोन नम्बर साटासाट गरे । पछि फोनमा बोलचाल हुँदा भेट्ने प्रस्ताव राखे ।शनिबार रात परेपछि युवक उनको घरनजिकै आए । किशोरी पनि अभिभावकलाई चाल नदिई निस्किइन् । गफ गर्ने क्रममा दुवै केही परसम्म पुगे ।युवकले शारीरिक सम्बन्धको प्रस्ताव राखे । किशोरीले अस्वीकार गरिन् । त्यसपछि युवकले घाँटी थिचे, कुटपिट गरे । ढुंगाले टाउकोमा हिर्काए । कानको गहना थुते । मोबाइल खोसे, ब्याट्री, सिम निकालेर फाल्दिए । किशोरीको ज्यान गइसकेको अनुमान गरेपछि युवक घटनास्थलबाट भागे । अभियुक्तले प्रहरीसमक्ष दिएको यो बयानलाई आधार मान्ने हो भने घटना विवरण यत्ति हो ।बिहानपख गाउँले र आफन्तले बलबहादुर राई ग्रामीण समावेशी सडकको जुकेखोलामा किशोरीलाई अचेत अवस्थामा भेटे । लुगा च्यातिएको थियो । तत्काल प्रहरीको सहायतामा उपचारका लागि ओखलढुंगा सामुदायिक अस्पताल पुर्याइयो । अवस्था गम्भीर भएपछि उनलाई आइतबार हेलिकोप्टरबाट थप उपचारका लागि शिक्षण अस्पताल काठमाडौं पठाइयो । आईसीयूमा उपचार भइरहेकी उनको टाउकोको शल्यक्रियाको तयारी भइरहेको काठमाडौंमै रहेका मानेभन्ज्याङ५ का वडाध्यक्ष रामकुमार राईले बताए ।किशोरीले ओखलढुंगा सामुदायिक अस्पतालमा होस खुल्दा युवकको नाम रिदम राई बताएकी थिइन् । प्रहरीले मानेभन्ज्याङ र आसपासमा उक्त नामको कोही भेटेन । ती युवक सिन्धुलीको नेपालथोक पुगिसकेका थिए । उनी त्यहीं एक होटलमा काम गर्ने मानेभन्ज्याङ९ माधवपुरका २७ वर्षीय टंकराज राई रहेको खुल्यो । खुर्कोट प्रहरीसँगको समन्वयमा आइतबारै उनलाई पक्राउ गरेर जिल्ला ल्याइयो । उनले प्रहरीसँगको बयानमा घटनामा आफ्नो संलग्नता स्विकारेका छन् । अनुसन्धान जारी रहेको प्रहरीले जनाएको छ ।युवकले म त भोलि सहर जाँदै छु आज जसरी नि भेटौं भनेकै आधारमा किशोरी घरबाट निस्केर भेट्न गएको खुलेको छ, डीएसपी सुकदेव खनालले भने, बुबाआमाले छोरी घरबाट निस्किएको थाहा पाएका रहेनछन् । टंकराजविरुद्ध किशोरीका परिवारले बलात्कार तथा ज्यान मार्ने प्रयास भएको भन्दै किटानी जाहेरी दिएका छन् ।"
अपहरण र सामूहिक बलात्कारका दोषीलाई १६ वर्ष कैद,"(काठमाडौं)  ०६७ मा दाङमा होटलबाट किशोरीलाई अपहरण गरी सामूहिक बलात्कार गर्नेलाई सर्वोच्च अदालतले १२ वर्षपछि सजाय दिएको छ । तर, जिल्ला र उच्च अदालतले दिएको न्यून सजायबाट फुत्किएका उनीहरूलाई पक्राउ गरेर सजाय असुल गर्न भने चुनौती छ । रुकुमको चुनवाङकी १८ वर्षकी लक्ष्मी (परिवर्तित नाम) आफ्ना केटा साथीसँग दाङको तुलसीपुरस्थित कृष्णसागर होटलमा बसेकी थिइन् । होटलमा होहल्ला गर्दै बसेका १० जना केटाहरूले टीभीको आवाज ठूलो बनाएर माथिल्लो तलासम्म डिस्टर्ब गरेपछि लक्ष्मीका केटा साथीले होटल साहूलाई गुनासो गरे । त्यसलगत्तै ती केटाहरू उनीमाथि जाइलागे । कुटपिट गरेर छाडिदिए तर लक्ष्मीलाई भने जबर्जस्ती उठाएर साबिक तुलसीपुर नगरपालिकाको वडा नं ५ र ९ को बीचमा पर्ने पातुखोला किनारमा पुर्याएर रातभर सामूहिक बलात्कार गरे । त्यसमा संलग्न भएकामध्ये तीन जनालाई सर्वोच्चले १६ वर्षको कैद सजाय सुनाएको छ । मंगलबार न्यायाधीशहरू कुमार रेग्मी र हरिप्रसाद फुयालको इजलासले दाङको साबिक मानपुर गाविसका सुनील वली, बुद्धिप्रकाश केसी र यादव टन्डनलाई अपहरण र सामूहिक बलात्कारमा कैद सजाय सुनाएको हो । तत्कालीन समयमा प्रचलित मुलुकी ऐनअनुसार बलात्कारमा पाँच वर्ष, सामूहिक रूपमा उक्त अपराध गरेकाले थप पाँच वर्ष, अपहरणमा चार वर्ष र सामूहिक रूपमा उक्त कसुर गरेकाले थप दुई वर्ष गरी जम्मा १६ वर्षको कैद सजाय सुनाएको हो । त्यही अपराधमा संलग्नमध्ये दाङको मानपुरका चन्द्र बीएम र उरहरिका नवीन बस्नेत अहिलेसम्म पनि फरार छन् । फरार रहेकाले सामूहिक बलात्कारको अपराधमा उनीहरूको भूमिकाबारेको मुद्दालाई जिल्ला अदालतले मुल्तबीमा राखेको छ । उनीहरू पक्राउ परेपछि त्यसमा सुनुवाइ हुनेछ । तर, अपहरण तथा शरीर बन्धक मुद्दामा फरार रहेका अभियुक्तलाई पनि प्रमाणको मूल्यांकन गरेर सजाय दिन सकिने, मुल्तबीमा राख्न नपर्ने कानुन छ । त्यसैले सर्वोच्च अदालतले उनीहरूलाई सामूहिक अपहरणमा ६ वर्षको कैद सजाय तोकेको छ । उनीहरू पक्राउ नै नपरेकाले यसको असुल गर्न भने गाह्रो छ । त्यस्तै उक्त घटनामा मुछिएका साबिक उरहरिका सचिन योगी तथा मानपुरका कृष्णसागर वली र मिनकेतन गिरीलाई सहयोगीको भूमिका खेलेको भन्दै सर्वोच्चले दुईदुई वर्षको कैद तोकेको छ । पीडित युवतीले यी जना पनि आफ्नो अपहरणमा संलग्न रहेको बताएकी थिइन् । तर, सर्वोच्चले प्रमाण नपुग्ने भन्दै उनीहरूलाई सहयोगी भूमिकाका लागि मात्र दोषी पाएको हो । १० जनामध्ये राजीव कोइराला र सुरेश केसीलाई भने सर्वोच्चले सफाइ दिएको छ । प्रहरीले उनीहरूका विरुद्ध पनि मुद्दा चलाएको थियो । तर, पीडित किशोरीले अदालतमा ती दुई जनाको भूमिका नरहेको बयान दिएकी थिइन् । जिल्ला र तत्कालीन पुनरावेदन अदालतले गरेको कानुनी त्रुटि सच्याउँदै सर्वोच्चले अपराधको १२ वर्षपछि टुंगो लगाएको यो घटनाले बलात्कार पीडित महिलाले न्यायका लागि कति संघर्ष गर्नुपर्छ भन्ने छर्लंग पारेको छ । जिल्ला र पुनरावेदन अदालतको त्यो त्रुटि०६७ असार १५ को राति साढे ११ बजे होटलबाट अपहरणमा परेकी लक्ष्मीलाई खोला किनारामा सामूहिक बलात्कार गरिएको थियो । अर्को दिन घटनास्थलमै अचेत अवस्थामा भेटिएकी उनको स्वास्थ्य परीक्षण गर्दा शरीरभर चोटपटक लागेको, माटो र पानीले भिजेको, कपडा च्यातिएको, स्तन, छाती, घाँटीलगायत शरीरका विभिन्न भागमा दाँतले टोकेर बनेका घाउहरू रहेको पाइएको थियो । जिल्ला अदालतले १० मध्ये पाँच जना बलात्कारमा मात्रै दोषी रहेको तर अपहरण साबित नहुने फैसला गरेको थियो । तीन जनालाई सहयोगीका रूपमा दुई वर्ष कैद गरेको जिल्ला अदालतले फरार दुई जनालाई बलात्कार मुद्दा मुल्तबीमा राख्दै अपहरणमा चार वर्षको मात्र सजाय तोकेको थियो । जिल्ला न्यायाधीश महम्मद जुनैद आजादले ०६८ असार २६ मा पीडितले पटकपटक फरक व्यहोरा लेखाई जाहेरी दिएको र बकपत्रमा समेत केही तथ्य फरक पारेको भन्दै उनलाई तीन हजार रुपैयाँ जरिवाना गरेका थिए । सरकारी मुद्दासम्बन्धी ऐनमा भएको व्यवस्थाअनुसार झूटो वा बनावटी प्रमाण पेस गर्ने व्यक्तिलाई हुने सजाय आजादले अपहरण र बलात्कार पीडित युवतीलाई दिएका थिए । तर, तत्कालीन पुनरावेदन अदालत तुलसीपुरले भने योभन्दा गम्भीर कानुनी त्रुटि गरेको थियो । न्यायाधीशद्वय विश्वनाथ योगी र शेषराज शिवाकोटीले २०६९ जेठ २ मा पीडितलाई जरिवाना तिराउने जिल्ला अदालतको फैसला त उल्ट्यायो तर बलात्कारमा संलग्न युवाहरूलाई उन्मुक्ति दिने फैसला गर्यो । जिल्ला अदालतले मुल्तबीमा राखेका दुई जनाको हकमा त्यसैलाई सदर गरेको पुनरावेदन अदालतले सहयोगीको भूमिका खेलेका सचिन योगी, कृष्णसागर वली र मीननिकेतन गिरीलाई सफाइ दियो । साथै जिल्ला अदालतले बलात्कारमा दोषी पाएका पाँच जनाले अपहरण नगरेको र बलात्कार पनि नगरेको ठहर्यायो । होटलबाट लक्ष्मीलाई जबर्जस्ती खोला किनारमा पुर्याएको ठहरे पनि त्यो अपहरण नहुने पुनरावेदन अदालतको फैसला थियो । साथै न्यायाधीशद्वय योगी र शिवाकोटीले पीडितको स्तन, छाती र घाँटीमा टोकिएको पाइए पनि पीडितको गुप्तांगमा घाउचोट नदेखिएको र वीर्यको नमुनासमेत नपाइएको भन्दै बलात्कार नभएको ठहर गर्यो । ती पाँच जनाले आफूहरूको संलग्नता अस्वीकार गरेका थिए । अदालतले त्यसलाई समेत फैसलाको आधार बनयो । शरीरमा विभिन्न अंगमा लागेको घाउ र टोकेको दागका आधारमा बलात्कार नभएको बरु बलात्कारको उद्योग (प्रयास मात्र) भएको भन्दै पुनरावेदन अदालतले त्यसका लागि जम्मा चार वर्षको कैद हुने फैसला गर्यो । यसविरुद्ध सरकारी वकिलले सर्वोच्चमा पुनरावेदन गरेको थियो । पुनरावेदन परेको १० वर्षपछि सर्वोच्च अदालतले यो मुद्दा मंगलबार टुंग्याएको हो । फैसलाको पूर्णपाठ आइसकेको छैन । सर्वोच्चले पीडित युवतीलाई पीडकबाट ५०५० हजार रुपैयाँ र पीडित राहत कोषबाट पाँच लाख रुपैयाँ क्षतिपूर्ति दिन पनि आदेश दिएको छ ।"
बलात्कार आरोपमा शिक्षक पक्राउ,"दार्चुला (कास) छात्रालाई बलात्कार गरेको आरोपमा शिक्षक पक्राउ परेका छन् । नौगाड६ धुलिगडाका रामसिंह धामी पक्राउ परेका हुन् । प्रहरीका अनुसार मालिकार्जुन आधारभूत विद्यालयमा कम्प्युटर विषय पढाउने धामीले १६ वर्षीया छात्रालाई बलात्कार गरेको आरोप छ । गत फागुनमा भएको उक्त घटनाको अनुसन्धान भइरहेको डीएसपी प्रतीक विष्टले बताए । पीडित पक्षले धामीविरुद्ध बलात्कार, हाडनाता र साइबर अपराधमा बुधबार जाहेरी दिएका छन् । पीडितका आफन्तका अनुसार धामीले बलात्कार गरेपछि भिडिओ पनि बनाएका थिए । त्यही देखाएर ब्ल्याकमेल गर्दै पटकपटक बलात्कार गरेको आरोप छ । जेठ ६ मा धामीले एक जना साथीलाई म्यासेजमा पठाएको उक्त भिडियो धेरै जनामा सेयर भएको अनुसन्धानमा खुलेको छ । पछिल्लो समय भारतको बैंग्लोरमा बस्ने एक जनाले उक्त भिडियो फेसबुकमा पोस्ट गरेका थिए ।"
'गर्न भन्दा 'भन्न ल्याइएका कार्यक्रम,"राष्ट्रपति विद्यादेवी भण्डारीले मंगलबार संघीय संसद्को संयुक्त बैठकमा प्रस्तुत गरेको सरकारको नीति तथा कार्यक्रम परम्परा धान्ने एक थान सार्वजनिक दस्तावेजजस्तो मात्रै देखिन्छ । यसमा केही सकारात्मक कार्यक्रम नभएका होइनन्, तर तिनलाई कार्यान्वयन गर्ने स्पष्ट मार्गचित्र छैन । यसबाट सरकारले न आम नागरिकमा कुनै आशा जगाउन सकेको छ, न यी कार्यक्रमहरू लागू हुन्छन् भनेर विश्वस्त तुल्याउन नै । सधैंजसो नीति तथा कार्यक्रममा सरकारले गर्न मन लागेका भन्दा पनि भन्न मन लागेका योजनाहरूको फेहरिस्त प्रस्तुत गर्ने भएकैले पछिल्लो समय त सर्वसाधारणलाई यो आएगएको पनि पत्तो हुनै छाडिसक्यो । यसको सान्दर्भिकता नै राष्ट्रिय महत्त्वको वार्षिक घोषणाभन्दा पनि एउटा फगत वाचा फुकाउन गर्नुपर्ने नियमित अभ्यासमा सीमित हुन थालेको छ, जुन चिन्ताको विषय हो । मुलुकको भावी दिशा तय गर्ने नीतिका साथ विद्यमान चुनौतीहरू सम्बोधन गर्न ठोस तथा कार्यान्वयनयोग्य कार्यक्रमहरू प्रस्तुत गर्नुको सट्टा सरकारले स्पष्ट नीति र योजना बिना कार्यक्रम ल्याएको छ । नीति तथा कार्यक्रमको मूल लक्ष्य २०८७ सालभित्रै दिगो विकासका लक्ष्य प्राप्त गर्ने र मध्यम आय भएको मुलुक बन्ने छ । त्यसअघि अर्थात् सन् २०२६ मा अतिकम विकसित मुलुकबाट स्तरोन्नति हुने अर्को लक्ष्य छ । तर त्यसका निम्ति केकस्तो ठोस योजना कहिले ल्याउने भन्नेबारे केही खुलाइएको छैन ।आर्थिक वृद्धि हासिल गर्ने नयाँनयाँ सपना त देखाइएका छन्, तर त्यसका निम्ति पनि ठोसाधार प्रस्तुत गरिएको छैन । वित्तीय र मौद्रिक औजार परिचालन गरी सरकार र निजी क्षेत्रको संयुक्त प्रयासबाट समष्टिगत आर्थिक स्थायित्व कायम गरी तीव्र आर्थिक वृद्धि हासिल गर्नेतर्फ सरकारका नीति तथा कार्यक्रम लक्षित हुनेछन् भनेर मात्र आर्थिक वृद्धि हुन सक्दैन । आर्थिक वृद्धि गर्छु मात्रै भनेर त कुन सरकारले भन्दैन र ! तर अहिलेसम्म दुई अंकको त परै जाओस्, सात प्रतिशत वृद्धि हुँदा पनि उदाहरण बन्ने अवस्था छ । त्यसैले अर्थतन्त्रको समग्र संरचना रूपान्तरण गर्न सुस्पष्ट खाका प्रस्तुत नगरी आर्थिक वृद्धिको सपना साकार हुन सक्दैन । निजी क्षेत्रले माग गर्दै आएको स्वदेशी उत्पादन र उपभोग अभिवृद्धि दशक घोषणा स्वागतयोग्य छ । यसले तुलनात्मक लाभ भएका उत्पादनशील क्षेत्रहरूमा आन्तरिक तथा वैदेशिक लगानीमा वृद्धि, साना तथा मझौला उद्योगमा नवप्रवर्तन, सीपमूलक रोजगारी वृद्धि, नेपाली उत्पादनको बजार विस्तार, मूल्य शृंखलामा विकासमार्फत उत्पादन तथा उपभोगको वृद्धि र आयात प्रतिस्थापन तथा निर्यात प्रवर्द्धन गर्ने लक्ष्य लिएको छ । नेपाली उद्योग नेपालमै रोजगारी ः आफ्नो उत्पादन आफ्नै व्यापार भन्ने नाराका साथ प्रधानमन्त्री नेपाली उत्पादन तथा उपभोग अभिवृद्धि कार्यक्रम का लागि कर तथा भन्सार महसुलमा छुट र निर्यात अनुदानमार्फत समयबद्ध रणनीतिक प्रवर्द्धन गर्नुका साथै प्रतिस्पर्धी सीप विकास, व्यावसायिक सहजीकरण, साझा भौतिक पूर्वाधार निर्माण र प्रयोग लगायतका सुविधाको घोषणा गरिएका छन् । सरोकारवालाको अपेक्षा अनुसारको यस कार्यक्रमको प्रभावकारिता भने कार्यान्वयनस्तरमै भर पर्छ । विकासनिर्माण र छुट सुविधाका विषयमा पनि नयाँ घोषणा गरिएको छ । विकास आयोजनाका लागि जग्गाप्राप्ति प्रक्रियालाई सहज बनाउन र तोकिएका उद्योगका लागि हदबन्दीको सीमा पुनरवलोकन गर्न कानुनी सुधार गर्ने र भूमिको खण्डीकरण रोकी वैज्ञानिक उपयोग गरिने घोषणा गरिएको छ । साथै सरकारले घरजग्गा कारोबारमा केही नयाँ कदम चाल्ने संकेत गरेको छ । विशिष्टीकृत संस्थाबाट मात्र घरजग्गा कारोबार गर्ने व्यवस्था मिलाइने घोषणा गरिएको छ । यी कार्यक्रम सकारात्मक छन्, तर सत्ता र शक्तिमा रहेकाहरूकै स्वार्थ जोडिने कारणले यिनको कार्यान्वयनका चुनौती पनि त्यत्तिकै छन् । त्यसैले यी कार्यक्रम लागू गर्न सरकारको दृढ इच्छाशक्तिको पनि उत्तिकै खाँचो छ ।सरकारले अघि सारेका कतिपय अरू कार्यक्रम सकारात्मकजस्ता देखिए पनि स्रोत लगायतको सुनिश्चितताबिना यी पूरा हुन सक्दैनन् । मुद्रास्फीतिलाई वाञ्छित सीमाभित्र राखिने भनिएको त छ, तर सरकारका हालैका निर्णय र कार्यशैलीका कारण यसलाई पत्याउन मुस्किल पर्छ । राष्ट्र बैंकले मौद्रिक नीतिमार्फत तय गरेको मूल्यवृद्धिको सीमा ६५ प्रतिशत हो । जबकि चालु आर्थिक वर्षका ९ महिनामा मूल्यवृद्धि ७२८ प्रतिशत पुगिसकेको छ । यसैबीच सरकारले इन्धनको मूल्य बढाएको बढायै छ, यही कारण चौतर्फी रूपमा सबै थोकको बजार मूल्य अझ अकासिने निश्चित छ । तर यसलाई नियन्त्रण गर्न चाल्नुपर्ने कदमबारे नीति तथा कार्यक्रम पूर्ण रूपमा मौन छ ।विगतका अधुराअपुरा कतिपय कार्यक्रम फेरि दोहोर्याइएका छन् । निश्चय पनि नागरिक आवश्यकताका कार्यक्रमहरू दोहोर्याउनुपर्छ, तर उही कार्यक्रम बिनाउपलब्धि बर्सेनि दोहोर्याइरहँदा र यस पटकचाहिँ प्रगति हुन्छ भन्ने ठोस आधार नहुँदा सरकारप्रति नागरिकको विश्वास नै धरमराउन पुग्छ, जसप्रति सरकारले सोचविचार राखेको देखिँदैन । यस अतिरिक्त, विवादास्पद र वितरणमुखी कतिपय कार्यक्रम पनि पुनःसंरचना भन्दै निरन्तरताकै बाटोमा छन् ।भन्नैपर्ने हुन्छ, प्रतिपक्ष र सत्तापक्षले गर्ने आलोचना तथा प्रतिरक्षाको शैलीसमेत परम्परागत प्रकृतिकै छन् । सत्तारूढ दलका नेताहरूले कार्यान्वयनयोग्य र परिणाम देखिने दाबी गरेका छन् भने प्रतिपक्षले पुरानै कार्यक्रमको निरन्तरता, कार्यक्रम कार्यान्वयन गर्न स्रोत नपुग्ने र कार्यान्वयनको स्पष्ट मार्गचित्र नभएको भन्दै आलोचना गरेका छन् । नीति तथा कार्यक्रमको यो चक्र वर्षौंदेखि उसै गरी चलिरहेको छ जो सत्तामा पुगे पनि पुरानै ढर्रा दोहोर्याउने र प्रतिपक्षमा हुनेले पनि पहिलेकै परम्परा पछ्याउँदै विरोध गर्ने । र, विरोध गर्नेले पनि यस्तो हुनुपर्छ भनेर ठोस रूपमा भन्न नसक्ने । आगामी वर्षहरूमा यी दुवै तौरतरिकामा सुधार अपेक्षित छ । र, यसपल्ट भने घोषित कार्यक्रम कार्यान्वयनका लागि आगामी बजेटबाट ठोस योजना र बजेट सुनिश्चित गर्नु अनिवार्य छ ।"
जनजीविकाबाट टाढा नीति तथा कार्यक्रम,"राष्ट्रपति विद्यादेवी भण्डारीले संघीय संसद्मा प्रस्तुत गरेको नीति तथा कार्यक्रमअनुसार आगामी बजेट र कार्यक्रमहरू बन्नेछन् । तर, अधिकांश बुँदा पुरानै छ । यसले भूमिहीन र गरिब जनताको जीविकामा खास फरक पार्ने वा समस्या छिमल्ने सङ्केत देखिएन । सरकारले विभिन्न महत्त्वाकांक्षी योजना अघि सार्छ तर काम भने सोअनुसार हुँदैन । यो प्रक्रिया हामीले लामो समयदेखि देख्दैभोग्दै आएका छौं । भूमिहीन, दलित, गरिब, सुकुम्बासी, ग्रामीण किसान तथा ज्यालादारीबाट जीविकोपार्जन गर्नुपर्नेहरूलाई समेट्न सक्ने गरी नीति तथा कार्यक्रम आएको छैन । यी वर्गलाई आकर्षित गर्ने र उनीहरूको जीविकामा परिवर्तन ल्याउने खालेको कार्यक्रम अघि सारिएको देखिएन । महँगीका कारण गरिब तथा भूमिहीन परिवारलाई हात मुख जोर्नै धौधौ छ । दिन दुगुना, रात चौगुना बढ्दै गरेको महँगीको मारले जनता थलिएका छन् । भन्ने बेला जनताको सरकार भन्ने तर जनजीविकामा परिवर्तन ल्याउने नीति तथा कार्यक्रम बनाउन पहल नगर्नु ज्यादै दुःखलाग्दो कुरा हो । यसरी त जनता झन् समस्यामा फस्नेछन्, पीडा थपिनेछ । सोम तामाङ, नुवाकोट"
'तित्राको मुखै वैरी जस्तो नहोस्,"स्थानीय चुनावको मतगणना सकिन लाग्दा नेपाली कांग्रेसले अरू दललाई धेरै पछाडि धकेलिदिएको छ । खास गरी नेकपा एमालेलाई बढी धक्का लागेको देखिन्छ भने माओवादी केन्द्रको नतिजा पनि पहिलेको तुलनामा थोरै सुधार मात्र हो । चुनाव अगि ठूला दलका केही शीर्ष नेतृत्वबीच बर्सिएका गालीगलौज, अपशब्द उत्तिकै खेदजनक छ । खास गरी एमाले अध्यक्ष एवं पूर्वप्रधानमन्त्री केपी शर्मा ओलीको मुखबाट निस्केका शाब्दिक वाणले उनका केही समर्थक मख्ख पर्ने गरे पनि यो शैली अधिकांश सर्वसाधारणले मन पराएको भेटिएन, जसले चुनावी नतिजामा पनि धक्का पुगेको स्विकार्नुपर्छ । उता एकीकृत समाजवादी, नेपाली कांग्रेस, माओवादी केन्द्रका नेताहरूले पनि ओलीमाथि गालीको वर्षा गरेकै हुन् । केन्द्रीय नेताहरूको यस्तो बानीबेहोराको असरसमेतले स्थानीय निर्वाचनअघि र नतिजा सार्वजनिक भएपछि अराजक गतिविधि देखिन थालेको छ । बाँके, रौतहट लगायत जिल्लामा विभिन्न दलका समर्थकबीच भएको भीडन्त केन्द्रीय राजनीतिक चरित्रको प्रतिविम्ब मान्नुपर्छ । भन्ने हो भने, सांसद र स्थानीय नेतृत्वको काम, कर्तव्य, जिम्मेवारी, जवाफदेहितामा ठूलो अन्तर छ । विकासको एउटै लक्ष्य लिएर स्थानीय तहमा चुनिएको नेतृत्व जुनसुकै दलको भए पनि मिलीजुली काममा जुट्नुपर्ने हो । यता स्थानीय तहमा देखिएको दलीय तिक्तताले शीर्ष नेतामाथि असर परेको पाइँदैन । तमासा हेर्न र गालीगलौजमा उत्रनमै व्यस्त छन् उनीहरू । केपी शर्मा ओलीको कुरा गर्दा जल्दोबल्दो चुनावी प्रसंग छोडेर टावर निर्माणको विरोध गर्नेमाथि खनिन थालेका छन् । अरूमाथि औंलो मात्र ठड्याउने, आलोचना मात्र गरिरहने संस्कार अरू नेतामा फेरि नदेखिएला भन्न सकिँदैन । यस्तो रवैयाले निरन्तरता पाएमा शीर्ष नेतृत्व जनताको नजरबाट अरू गिर्दै जान सक्ने देखिन्छ । जसरी स्थानीय तहको निर्वाचनमा स्वतन्त्र उम्मेदवारहरूले ठूला दलका नेतालाई धक्का दिइरहेका छन्, त्यसै गरी शीर्ष नेतृत्वले स्थानीय तहमा सहकार्य, समझदारी बढाउने काम गरेनन् र अहंकार बोकेर अरूको आलोचना गर्नुमा उपलब्धि ठान्न थाले भने दलीय गरिमा नघट्ला भन्न सकिंदैन । भुवनेश्वर शर्मा, चन्द्रागिरि२, काठमाडौं"
मूल्यवृद्धि नियन्त्रण गर,"रूसयुक्रेन युद्धले विश्व अर्थतन्त्रलाई नै असर पुर्याइरहेको छ । विश्व बजारमा पेट्रोलियम पदार्थमा भएको मूल्यवृद्धि यही युद्धबाट भएको हो, जसको असर नेपाललाई पनि परेको छ । पछिल्लो समय पेट्रोलियम पदार्थमा भएको व्यापक मूल्यवृद्धिले अर्थत्रन्त्र नै धराशायी त हुने होइन भन्ने आशंका जताततै व्याप्त छ । सरकारको रवैयाले त झन् आम नागरिकको दैनिक कष्टकर बन्दै गइरहेको छ । भारत सरकारले कर छुट दिएका कारण नेपालमा भन्दा सस्तोमा पेट्रोलियम पदार्थ त्यहाँ पाइन्छ । सधैंभरि भारततर्फ औंला उठाउँदै इन्धनको तस्करी नियन्त्रणका लागि मूल्यवृद्धि गर्नुपरेको बहाना बनाउने सरकार आज मौन छ । मूल्यवृद्धि रहर हैन बाध्यता हो तर यसो भन्दैमा नागरिकप्रतिको जिम्मेवारीलाई ख्याल नै नगरी हरेक हप्ता भाउ बढाउनुले सरकार कति गैरजिम्मेवार भइरहेको छ भन्ने प्रस्ट हुन्छ । के नागरिक भोट र करका लागि मात्र हुन् ? होइनन् भने खोइ त मूल्यवृद्धि नियन्त्रणमा सरकारको चासो ? एक लिटर पेट्रोलमै ६४ रुपैयाँ असुलिरहेको सरकारलाई थाहा छ एक मुठा सागकै ४० रुपैयाँ पुगेको छ । सरकारको नालायकीपनका कारण आम नागरिकले दुई छाक खान नसक्ने अवस्थाको सृजना भइरहेको छ । सरकारको ध्यान मूल्यवृद्धि कसरी कम गर्ने भन्नेमा नगए आमनागरिक सडकमा उत्रने निश्चित छ । रामकृष्ण बराल, जोरपाटी५, काठमाडौं"
धरानका मेयर हर्कका चुनौती,"धरान उपमहानगरपालिकाको मेयरमा स्वतन्त्र उम्मेदवार हर्कराज साम्पाङ राईले विजय प्राप्त गरी शपथग्रहणसमेत गरिसकेका छन् । धरानमा विकराल बन्दै गरेको खानेपानी समस्या सहजै समाधान गर्न सक्ने भीष्मप्रतिज्ञा गरेकै कारण उनी विजयी भएका हुन् । धराने जनताले राजनीतिक दलका नेताहरू हेरे, उनीहरूको कार्यशैली बुझे तर सन्तुष्ट भएनन् । दलीय नेतृत्व चलिरह्यो, व्यक्ति फेरिइरहे, पालैपालो सत्ताको स्वाद चाखिरहे तर धरानको समस्या ज्युका त्युँ रह्यो । जनता आजित भए । त्यसैले विकल्प खोज्न र रोज्न बाध्य भए । यस पटक जनताको रोजाइमा परे हर्कराज । सरल तर जुझारु उनी एक्लै घरघर पुगेर जनमानसमा भिजे, जनताले पनि पत्याए । जुनसुकै कार्यालयको काम गराइप्रति असन्तुष्टि पोखिरहने हर्कराजलाई के गर्दा रहेछौ हेरौं न त ! भनेर जिम्मेवारी दिए । अब उनको अग्निपरीक्षा सुरु भएको छ । उनले विवेकपूर्वक काम नगर्ने हो भने अहिलेको ताली र हाईहाई भोलिदेखि नै गाली र बाईबाईमा परिणत हुन सक्छ । धरानलाई समुन्नत, सुसभ्य, समृद्ध र सुविधासम्पन्न नगरका रूपमा विकसित गर्न उनका सामु निम्नानुसारका प्रमुख चुनौती छन् ः १ हिउँद लाग्नासाथ खानेपानीको अभावमा काकाकुल बन्न विवश नगरवासीलाई स्थायी रूपमा स्वच्छ र पर्याप्त पानी उपलब्ध गराउनुपर्ने । २ धरानको विभिन्न क्षेत्रमा रहेका सुकुम्बासीहरूको समस्याको स्थायी समाधानका लागि आश्वासन दिने मात्र होइन, ठोस काम गर्नुपर्ने । ३ धरानस्थित बीपी कोइराला स्वास्थ्य विज्ञान प्रतिष्ठानलाई आन्दोलनमुक्त, भ्रष्टाचारमुक्त र सुविधायुक्त बनाउनुपर्ने । ४ धार्मिक पर्यटन विकासका लागि धरान क्षेत्रमा रहेका पिण्डेश्वर, दन्तकाली, बुढासुब्बा, पञ्चकन्या, विष्णुपादुका लगायतका मठमन्दिरहरूको स्तरोन्नति गर्दै कलात्मकता प्रदान गरी पर्यटक आकर्षित गर्न वचनले मात्र नभई कर्मले लाग्नुपर्ने । ५ धरानबाट भेडेटार, चिन्डेडाँडाजस्ता क्षेत्रतर्फ केबुलकार चलाउन सकिने पर्याप्त आधार रहेकाले उक्त काम अविलम्ब सुरु गर्नुपर्ने । ६ धरानमै व्यवस्थित विमानस्थल बनाई पर्यटन व्यवसायको प्रवर्द्धन गर्दै आन्तरिक एवम् बाह्य पर्यटकहरूलाई आकर्षित गर्नुपर्ने साथै प्लेन चढ्न विराटनगर पुग्न बाध्य नगरवासीलाई धरानमै प्लेनको सुविधा दिनुपर्ने ।७ अत्यधिक लिइँदै आएको करका विषयमा पुनरवलोकन गरी जनतालाई सहुलियत दिने ढंगले औचित्यपूर्ण कर व्यवस्थापन गर्नुपर्ने ।८ धरानलाई शिक्षा र खेलकुदको केन्द्रका रूपमा विकास गर्नुपर्ने ।९ लाहुरेको सहरका रूपमा चिनिएको धरानमा लाहुरेहरूको योगदान र सेवाबाट भएका विकास निर्माणलाई आफूले गरेको कामका रूपमा नऔंल्याई आफ्नो मौलिकता वा रचनात्मकता प्रस्तुत गर्न सक्नुपर्ने ।१० धरानलाई दुर्व्यसन एवम् प्रदूषणबाट मुक्त गरी व्यवस्थित र आदर्श हरित नगरका रूपमा विकास गर्नुपर्ने । महानन्द तिमिल्सिना, पिण्डेश्वर विद्यापीठ, धरान"
बजेट र बाह्य क्षेत्रको सन्तुलन,"उच्च कर्जा वृद्धिसँगै उचालिएको आयात र उच्च आयातले चर्काएको तरलता समस्याबीच आउँदो आर्थिक वर्ष २०७९८० को बजेट जेठ १५ गते संसद्मा पेस हुँदै छ । यस अर्थमा आगामी बजेटका आधारभूत आधार र चुनौतीहरू अन्य वर्षका भन्दा केही फरक हुनेछन् । आगामी बजेटलाई आर्थिक घाटा कति हुन्छ, सरकारी ऋण कति थपिन्छ र ऋण व्यवस्थापन कसरी गर्न सकिन्छ भन्ने प्रश्न मात्र सम्बोधन गर्ने सुविधा छैन । बजेटको कार्यान्वयनले मुलुकको बाह्य क्षेत्रको स्थायित्वमा पार्ने जोखिम, वित्तीय स्थायित्वमा पार्ने असर, अर्थतन्त्रमा निम्तिने समस्या र व्यवस्थापनमा थपिने चुनौतीको राम्रै लेखाजोखा गर्नुपर्छ । भूकम्पयता विगत पाँच वर्षको औसत वार्षिक सरकारी खर्चको आकार कुल गार्हस्थ्य उत्पादन (जीडीपी) को २८६ प्रतिशत पुगेको छ जुन हाम्रा समकक्षी र दक्षिण एसियाली मुलुकहरूको दाँजोमा उच्च हो । त्यसअघिको पाँच वर्षको औसत वार्षिक खर्च करिब २० प्रतिशत मात्र थियो । सरकारी खर्चको दीर्घकालीन वृद्धिदरको दाँजोमा राज्यले भूकम्पपछिका तीन वर्षमा ६३० अर्ब रुपैयाँभन्दा धेरै अतिरिक्त स्रोत खर्चेको थियो । भूकम्पपछिको पुनर्निर्माणमा स्वाभाविक रूपले सरकारी खर्च वृद्धि भएको थियो । भूकम्पयता तीन वर्षको औसत ७७५ प्रतिशत आर्थिक वृद्धिदर हासिल हुनुमा मुख्य भूमिका सो अवधिमा पुँजी निर्माणमा भएको उच्च वृद्धिदरको रह्यो, जसमा उच्च सरकारी खर्च र निजी क्षेत्रको उच्च लगानीको प्रत्यक्ष योगदान थियो । कोभिडपछिको अवधि भने आर्थिक वृद्धिको हिसाबले मुलुकका लागि अत्यन्तै असामान्य रह्यो । यो आर्थिक वर्ष आर्थिक वृद्धि ५८४ प्रतिशत हाराहारी हुने अनुमानका आधारमा कोभिड महामारीका कारण मुलुकले कुल ६४ प्रतिशत बराबरको आर्थिक उत्पादन स्थायी रूपले गुमाउने आकलन गर्न सकिन्छ । सरकारी खर्चले माग बढाएर अर्थतन्त्र चलायमान बनाए पनि आन्तरिक उत्पादन अत्यन्तै न्यून भएकाले मुलुकको आर्थिक वृद्धिमा भूकम्पपछिका तीन अपवाद वर्षबाहेक अन्य वर्षमा उल्लेख्य योगदान दिएको पाइँदैन ।बजेटको निर्माण अघिल्लो आर्थिक वर्षको प्रक्षेपित बजेटका आधारमा नभएर वास्तविक खर्चका आधारमा तय गर्नुपर्छ जसले गर्दा बजेटको अनुमान सही, सन्तुलित र यथार्थपरक हुन्छ । बाह्य क्षेत्रको स्थायित्वका लागि आयात क्रमशः घटाउँदै जाने नीति कार्यान्वयन गर्दै जाँदा आयातबाट प्राप्त हुने राजस्वमा प्रत्यक्ष असर पर्ने देखिन्छ । त्यसका लागि राजस्वमा आयकरको हिस्सा बढाउँदै जाने, अनौपचारिक आयात नियन्त्रण गर्ने र राजस्व व्यवस्थापन चुस्त बनाई चुहावट नियन्त्रण गर्ने रणनीति लिनुपर्छ । हाम्रो अर्थतन्त्रको संरचनालाई सुधार गर्ने क्रममा आन्तरिक उत्पादन बढाएर आयात कम गर्दै जाँदा (१५७ प्रतिशतबाट १० प्रतिशतमा घटाउनुपर्ने) अहिले जस्तो राजस्व वृद्धि नहुने आकलन गर्न सकिन्छ । मध्यकालीन लक्ष्यअनुरूप राजस्व संकलन जीडीपीको २५ देखि २७ प्रतिशतसम्म कायम गरी बजेट घाटालाई ३ प्रतिशतमा सीमित गरेर २८ देखि ३० प्रतिशतसम्म खर्च हुने गरी बजेट निर्माण गर्नु युक्तिसंगत हुन्छ । यसैअनुरूप आर्थिक वर्ष २०७९८० का लागि १,६०० अर्ब रुपैयाँको बजेट तयार गरी १,५०० अर्ब रुपैयाँ बराबरको वास्तविक खर्च गर्ने लक्ष्य लिनु व्यावहारिक र यथार्थपरक हुन्छ । साथै साधारण खर्च, पुँजीगत खर्च र वित्तीय खर्चको हालको १९ः६ः३ (जीडीपीको अनुपातमा) अनुपातलाई साधारण खर्चमा व्यापक मितव्ययिता अंगीकार गर्दै मध्य तथा दीर्घकालीन लक्ष्यअनुरूप क्रमशः १५ः१०ः५ को अनुपातमा रूपान्तरण गर्न सके सरकारी खर्चले पुँजी निर्माणमा प्रत्यक्ष योगदान पुर्याई मुलुकको समग्र विकासमा प्रमुख भूमिका निर्वाह गर्ने वातावरण बन्छ । हाम्रो बजेट व्यवस्थापनका प्रमुख पाटाहरूमध्ये पूर्वाधार निर्माण र अनुदान खर्च महत्त्वपूर्ण हुन् । मुलुकको समतामूलक आर्थिक विकासका लागि यी दुवै विषयमा स्रोत वितरण तथा व्यवस्थापनको हिसाबले प्राथमिकीकरण र तर्कसंगतीकरण गर्न आवश्यक छ । यस आलेखमा यी दुई विषयलाई समेटिएको छ । वृद्धभत्ता, विद्युतीय निजी सवारीसाधनमा दिने सुविधा, खाना पकाउने ग्यासमा दिइने अनुदानजस्ता उच्च र मध्यमवर्ग बढी लाभान्वित हुने गैरजिम्मेवार तथा प्रतिगामी स्रोत वितरण प्रणालीमा सकेसम्म सधैंलाई पूर्णविराम लगाउनुपर्छ, नसके तर्कसंगत बनाउनुपर्छ । नीतिगत अतिवादका यी केही ज्वलन्त उदाहरण हुन्, जसले दीर्घकालमा राज्यको आर्थिक व्यवस्थापनलाई उच्च जोखिमतिर धकेल्नेछन् । नितान्त राजनीतिक लाभका लागि वृद्धभत्तास्वरूप महिनैपिच्छे बाँडिने ५ अर्ब रुपैयाँले हरेक महिना एउटा अन्तर्राष्ट्रिय स्तरको शिक्षण अस्पताल बनाउन सकिन्छ, हजारौं नेपाली विद्यार्थीले देशभित्रै डाक्टरी पढ्ने अवसर पाउँछन्, लाखौं गरिब तथा सीमान्तकृत वर्गले निःशुल्क औषधिउपचार गराउन सक्छन् । प्रधानमन्त्रीको पछिल्लो अभिव्यक्तिअनुरूप वृद्धभत्ताको उमेर हद ६५ वर्षमा घटाए मुलुकले धेरै ठूलो आर्थिक भार बेहोर्नुपर्नेछ । मुलुकको सीमित स्रोत वृद्धभत्ता बाँड्नुको साटो युवाहरूको भविष्यमा लगानी गर्न सके मुलुक समृद्ध हुने आधार तय गर्न सकिन्छ । इन्धन आयात कम गर्ने उद्देश्यअनुरूप बिजुली सवारीसाधनमा दिइएको सुविधाले झनै धेरै विदेशी मुद्रा बाहिरिनेछ । किनभने बिजुली सवारीसाधन उस्तै क्षमताको इन्धन गाडीभन्दा तीन गुणा महँगो पर्छ । विद्युतीय गाडीको प्रयोगले प्रचार गरेजस्तो न इन्धन आयातमा उल्लेख्य बचत हुन्छ न बिजुली खपत नै बढी हुन्छ । विद्युतीय गाडी आयात प्रोत्साहन गर्ने क्रममा यदि मुलुक भित्रिने सम्पूर्ण हल्का सवारीसाधन विद्युतीय गाडी हुने हो भने राज्यले एक वर्षमा ५० अर्ब रुपैयाँ बराबरको अतिरिक्त विदेशी मुद्रा खर्चेर ४२ अर्ब रुपैयाँ बराबरको राजस्व घाटा बेहोर्दा बर्सेनि जम्मा १२ अर्ब रुपैयाँ बराबरको मात्र इन्धन आयात बचत गर्छ । साथै देशमा भएका सबै हल्का निजी सवारीसाधन विद्युतीय गाडी भएको अवस्थामा जम्मा ४५ मेगावाट मात्र बिजुली खपत हुन्छ । सो विसंगति सम्बोधन गर्न आयात मूल्यमै फरक पर्ने गरी विद्युतीय गाडीको भन्सार दर परिमार्जन गर्नुपर्छ ।सहरी क्षेत्रका उच्च तथा मध्यम वर्गका करिब एकतिहाइ घरपरिवार र होटलरेस्टुरेन्टले खाना पकाउन प्रयोग गर्ने ग्यासमा दिइँदै आएको अनुदान तुरुन्त बन्द गरी बिजुलीबाट खाना पकाउन प्रेरित गर्नुपर्छ । यो वर्ष ५० अर्ब रुपैयाँभन्दा धेरैको आयात गर्दा राज्यले २० अर्ब रुपैयाँभन्दा धेरै अनुदान बेहोर्नुपर्छ । प्रत्येक वर्ष सो अनुदानबाट बचत हुने स्रोत बिजुली वितरण प्रणालीमा लगानी गरे सन् २०३० सम्म शतप्रतिशत घरपरिवारका लागि बिजुलीबाट खाना पकाउने व्यवस्था गर्न सकिन्छ । देशभरिका ६० लाख घरपरिवारले खाना पकाउन बिजुली प्रयोग गर्दा न्यूनतम पनि ८५० मेगावाट बिजुली खपत हुन्छ भने गरिब परिवारले मासिक ३०० रुपैयाँमा चुलो व्यवस्थापन गर्न सक्छन् । साथै खाना पकाउन शतप्रतिशत सफा ऊर्जाको प्रयोग देश विकासका लागि गेम चेन्जर हुनेछ । सो रूपान्तरणबाट खाना पकाउन दाउराको प्रयोग रोकिने भएकाले गरिब परिवारको स्वास्थ्यमा सकारात्मक प्रभाव पर्ने, समयको बचत हुने, बहुआयामिक गरिबी घट्ने र वन जंगल संरक्षण भई वातावरण सफा र कार्बन व्यापारमा उल्लेख्य योगदान गर्न सकिने प्रशस्त सम्भावना हुनेछ । हाम्रो पूर्वाधारका प्रमुख प्राथमिकता भनेका मर्मत तथा सम्भार, बिजुली प्रसारण लाइन, सडक कालोपत्रे तथा ग्राभेल, सिँचाइ र तीन महिनाको माग धान्ने इन्धन भण्डारण हुन् । यी सबै पूर्वाधारले विदेशी मुद्रा सञ्चितिमा सीधा र ठूलो योगदान पुर्याउँछन् । पूर्वाधार शीघ्र आर्थिक प्रतिफल दिने, विदेशी मुद्रा जोगाउने र विदेशी मुद्रा आर्जन गर्ने खालको हुनुपर्छ । अबको पूर्वाधार विकासको योजनामा बाह्य क्षेत्रमा पर्न सक्ने प्रभावलाई अनिवार्य रूपमा समेट्नुपर्छ । साथै नयाँ पूर्वाधार आयोजना सुरु गर्नुभन्दा बन्दै गरेकालाई पूरा गर्ने र थोरै अवधिमा सम्पन्न हुनेचाहिँ छनोट गर्नुपर्छ । बुढीगण्डकी, केरुङकाठमाडौं, काठमाडौंमा मेट्रोजस्ता ठूला पूर्वाधार आयोजनाले मुलुकलाई निश्चित रूपमा श्रीलंकाकै बाटोतिर लैजाने देखिन्छ । यी तीन आयोजनाको अनुमानित लागत ९ अर्ब अमेरिकी डलर अहिलेसम्म राज्यको ७७ अर्ब डलरको बाह्य ऋणको दाँजोमा धेरै हो भने यी आयोजनाले नियमित रूपमा विदेशी मुद्रा आर्जन गर्ने सम्भावना देखिँदैन । बुढीगण्डकी आयोजनाको हकमा त हामी यतिसम्म पटमूर्ख साबित भएका छौं, भारतले एक पैसा लगानी नगरीकन यसको सम्पूर्ण बाह्य लाभ पाउँछ । नेपालका सन्दर्भमा जलाधारमा आधारित ठूला आयोजनामा अनिवार्य रूपले भारत र बंगलादेशको सहभागिता सुनिश्चित गर्नुपर्छ । गण्डक परियोजनाअन्तर्गत भारतले १८५ लाख हेक्टरभन्दा धेरै भूभाग सिञ्चित गरेको छ जुन नेपालको सम्पूर्ण धान खेती हुने १५ लाख हेक्टर भूभाग (एकतिहाइमा मात्र वर्षभरि सिँचाइको सुविधा छ) भन्दा धेरै हो । ६० अर्ब रुपैयाँ मुआब्जा बाँडेर, फेवातालभन्दा १५ गुणा ठूलो तालले नेपालको भूभाग डुबाएर सो पानीको बाह्रै महिनाको निरन्तर प्रवाहको एकलौटी फाइदा भारतले पाउँछ । भारतलाई लगभग सुम्पिसकिएको अरुण३ बराबर कुल बिजुली उत्पादन क्षमता भएको यो आयोजनाको लागत भने अरुणभन्दा तीन गुणा महँगो छ । योन्दा पटमूर्ख्याइँ के हुन सक्छ !साथै, सन् २००७ मा ४,७०० वटा वस्तुबाट सुरु गरी २०१४ देखि ८,००० भन्दा धेरै वस्तु तथा सेवाको भन्सार र अनिश्चित परिणामको सुविधा दिएर अहिलेसम्म कुनै फाइदा लिन नसकेको मुलुकले ३ अर्ब डलर पर्ने तिब्बत जोड्ने रेलमार्ग बनाएर उच्च आर्थिक फाइदा लिने सपना देख्नु र बाँड्नु दुर्भाग्य हो । यतिले मात्र नपुगेर, चीनले सित्तैंमा बनाइदिन्छ भनी कुप्रचारसमेत गरिन्छ । केवल ६ अर्ब रुपैयाँका लागि निम्न स्तरको जहाज भिडाएर नेपालजस्तो अत्यन्तै असल, सरल र मित्र गरिब राष्ट्रको आर्थिक दोहन गर्ने चिनियाँ प्रवृत्तिबाट हामीले अझ पाठ सिकेका छैनौं । नेपालले यी दुई छिमेकी राष्ट्रलाई गर्ने प्रत्यक्ष र उच्च आर्थिक तथा राजनीतिक योगदानको दाँजोमा यिनीहरूबाट पाउने आर्थिक सहयोग लज्जास्पद र अपमानजनक छ ।इन्धन तथा गाडी आयात कम गर्ने विविध उपाय कार्यान्वयन गर्नुपर्छ । प्राथमिकताको हिसाबले बढी प्रयोग हुने सडक तथा राजमार्गको तत्कालै मर्मत तथा सम्भार गर्ने प्रणाली विकास गर्नुपर्छ । यसले सबैभन्दा धेरै आयात हुने इन्धन र गाडी तथा पार्टपुर्जाको आयात घटाउन मद्दत पुर्याउँछ । वास्तवमा पूर्वाधारको मर्मतसम्भारमा हुने खर्च सबैभन्दा धेरै र छिटो प्रतिफल दिने लगानी हो । हालसालै काठमाडौंको सडक मर्मतमा भएको सम्पूर्ण खर्च बराबरको आर्थिक प्रतिफल एकै दिनमा प्राप्त भएको छ । साथै तीन महिनालाई पुग्ने इन्धन भण्डारण तुरुन्त निर्माण गर्नुपर्छ जसबाट एकातिर इन्धन पर्याप्तताको प्रत्याभूति हुन सकोस्, अर्कातिर अन्तर्राष्ट्रिय बजारमा हुने पेट्रोलियम पदार्थको मूल्य घटबढबाट फाइदा लिन सकियोस् । व्यवस्थापन गर्न सके इन्धन भण्डारण निर्माणमा हुने सम्पूर्ण लगानी मूल्य उतारचढावका कारण एकै वर्षमा उठाउन सकिन्छ । करिब ५ अर्ब रुपैयाँमा बनेको पेट्रोल पाइपलाइनले एकै वर्षमा लगानी उठाइसकेको छ । त्यसैले स्रोतको व्यवस्थापनमा रणनीतिक सोच राख्नु जरुरी छ ।उच्च आयात हुने वस्तु तथा सेवा र गैरअत्यावश्यक वस्तुको आयात निरुत्साहित गर्ने रणनीति अवलम्बन गर्नुपर्छ । जेजति सहुलियत दिएर भए पनि बिचौलियाको आधिपत्य अन्त्य गर्दै कृषिजन्य उत्पादनमा अनिवार्य रूपमा आयात प्रतिस्थापनको रणनीति तुरुन्त लागू गर्नुपर्छ । मुलुकमै उपलब्ध कच्चा पदार्थमा आधारित उद्योग प्रवर्द्धन गरेर निर्यात गर्नुपर्छ । विगत १० वर्षको लगानीले मुलुक सिमेन्ट उत्पादनमा पूर्ण रूपले आत्मनिर्भर भएको छ । उच्च गुणस्तरको चुन ढुंगाको अपार खानी भएको कारण मात्र यो सम्भव भएको हो । देशैभरि रहेका अनगिन्ती पहाडमध्ये सुक्खा पहाडी शृंखलालाई महत्त्वपूर्ण तथा अमूल्य स्रोतका रूपमा परिचालन गरी यसबाट उत्खनन हुने ढुंगा, माटो, बालुवा निर्यात गरी सम्याएर बनेको उपत्यकामा नयाँ व्यवस्थित स्मार्ट सिटी स्थापना गर्न सकिन्छ । धनी राष्ट्रले त वातावरण र जलवायु परिवर्तनमा नकारात्मक असर पार्ने पेट्रोल, ग्यास, कोइला र अन्य खनिज वस्तुहरू उत्खनन गरेर आफ्नो आर्थिक विकासका लागि निर्यात गर्छन् भने हाम्रो जस्तो गरिब मुलुकले आफूसँग भएका लाखौं पहाडमध्ये केही सुक्खा पहाड सम्याएर नयाँ सहर स्थापना गर्न खोज्नु अनुचित विषय होइन । जग्गासम्बन्धी सबै कारोबार अनिवार्य रूपमा बैंकिङ माध्यमबाट गर्नुपर्ने, किन्ने व्यक्तिको आयस्रोत पेस गर्नुपर्ने र फरक प्रयोजनका लागि प्रवाह भएको कर्जा जग्गा किन्न प्रयोग भएको पाइए सो कर्जा तुरुन्त राफसाफ गर्नुपर्ने प्रावधान ल्याउनुपर्छ । अहिलेको जग्गाको मूल्य र वृद्धिको प्रवृत्ति हेर्दा, मुलुकले जमिनलाई स्रोतका रूपमा उत्पादन प्रणालीसँग जोड्न सक्ने आधार लगभग गुमाइसकेको छ । स्रोत व्यवस्थापनको हिसाबले हाम्रो जस्तो विकासशील राष्ट्रका लागि यो अत्यन्तै प्रत्युत्पादक र गम्भीर अवस्था हो । यो समस्याको दीर्घकालीन समाधान खोज्नुपर्छ ।कच्चा पदार्थ आयात गरेर भारत, बंगलादेश, चीन लगायतसँग प्रतिस्पर्धा गरी हामी निर्यात गर्न सक्दैनौं । विदेशबाट कच्चा पदार्थ ल्याएर सेजअन्तर्गत उत्पादन हुने ६० देखि ७० प्रतिशत वस्तु निर्यात गर्नुपर्ने अवस्थामा न कुनै विदेशी लगानी भित्रिन्छ न कुनै नेपालीले नै लगानी गर्छन् । यस्तो अवस्थामा जतिसुकै राम्रो र उदार नीति ल्याए पनि विदेशी लगानी भित्रिने छैन । राज्यले अनेक सुविधा दिई ५ प्रतिशत पनि मूल्य अभिवृद्धि नहुने तयारी पार्टपुर्जा आयात गरेर नटबोल्ट कस्न अधिकांशतः भारतीय कामदारले रोजगारी पाउने र मूल्यमा उपभोक्ताले कुनै सुविधा नपाउने एसेम्ब्ली प्लान्ट थुपारेर मुलुक समृद्ध हुँदैन । आन्तरिक खपतका लागि तयारी सामान आयात गर्नुभन्दा मुलुकभित्र कम्तीमा ३० प्रतिशत मूल्य अभिवृद्धि हुन्छ भने पनि सो उद्योगलाई प्रोत्साहन गर्नुपर्छ र सो क्षेत्रमा विदेशी लगानी आकर्षित गर्नुपर्छ । भूपरिवेष्टित मुलुक, भारत र चीनजस्ता अनुदार छिमेकी, कमजोर भौतिक पूर्वाधार, आधारभूत पारवहन सुविधाजस्ता विविध कारणले कार्बन व्यापार, डिजिटलाइजेसनजस्ता तौल र दूरीरहित वस्तु र सेवामार्फत विश्व मूल्य शृंखलामा जोडिने नयाँ रणनीति अवलम्बन गर्नुपर्छ । धनी राष्ट्रका अधिकांश नागरिक वृद्धावस्थामा पुग्दै जाँदा विश्व हेरचाह अर्थव्यवस्था (केयर इकोनोमी) सँग जोडिन दक्ष महिला जनशक्ति तयार गरी वैदेशिक रोजगारीबाट ठूलो लाभ लिन सकिन्छ । आमूल राजनीतिक परिवर्तनसँगै मुलुकलाई अग्रगामी सामाजिक तथा आर्थिक विकासको पथमा अगाडि बढाउन बजेटको क्रमभंगता र कार्यान्वयन आवश्यक छ । देशलाई सस्तो लोकप्रिय नभएर रूपान्तरणकारी बजेट चाहिएको छ ।"
अमेरिकामा फेरि विद्यालयमा गोली चल्यो,"टेक्सास (एजेन्सी) अमेरिकाको टेक्सासस्थित एक प्राथमिक विद्यालयमा १८ वर्षीय किशोरले अन्धाधुन्ध गोली प्रहार गर्दा २१ जनाको मृत्यु भएको छ । मारिनेमा १९ जना बालबालिका छन् ।झन्डै ५ सय विद्यार्थी अध्ययन गर्ने युभाल्डी सहरको रोब एलिमिन्ट्री स्कुलको कक्षाकोठामै प्रवेश गरी गोली प्रहार भएको हो । सन्दिग्ध बन्दुकधारी सेल्भाडोर रामोस रहेको र सुरक्षा कारबाहीका क्रममा उनी मारिएको टेक्सास राज्यका गभर्नर ग्रेग अबोटले पुष्टि गरेका छन् । उनका अनुसार कारमा सवार रामोस सडकको बेरिकेड तोड्दै विद्यालय प्रवेश गरेका थिए । त्यसपछि कक्षाकोठामा पढिरहेका विद्यार्थीमाथि गोली दाबेका थिए ।युभाल्डी कन्सोलिटेड इन्डिपेन्डेन्ट स्कुल डिस्ट्रिक्ट चिफ अफ पुलिस पेट एरिडोन्डोका अनुसार गोलाबारी स्थानीय समयअनुसार मंगलबार बिहान साढे ११ बजेतिर सुरु भएको थियो । मारिने बालबालिकाको उमेर ७१० वर्षबीचको छ । उनीहरूमध्ये अधिकांश कक्षा २, ३ र ४ मा पढ्ने विद्यार्थी हुन् । अनुसन्धानकर्ताका अनुसार आक्रमण रामोस एक्लैले गरेका हुन्, एरिडोन्डोले भने । समाचार एजेन्सी एपीले भने घटना हुँदाको समयमा अमेरिकी सीमा सुरक्षा बलका प्रहरी घटनास्थल नजिकै रहेको तर उनीहरूले बन्दुकधारीलाई रोक्न नसकेको जनाएको छ । केहीबेरपछि भने सडकको बेरिकेडमा लुकेर गोली चलाइरहेका रामोसलाई प्रहरीले मार्न सफल भएको उसले लेखेको छ ।केही घाइतेको स्थानीय अस्पतालहरूमा उपचार भइरहेको छ । जसमध्ये एक ६६ वर्षीया महिला र १० वर्षकी छात्राको अवस्था गम्भीर रहेको युनिभर्सिटी हेल्थ हस्पिटलका एक अधिकारीले बताएका छन् ।"
विश्व खाद्य संकटको बाछिटा नेपालमा,"(काठमाडौं)  विश्वले नयाँ चुनौतीका रूपमा गम्भीर खाद्य संकटको सामना गर्नुपर्ने विभिन्न अन्तर्राष्ट्रिय निकायले चेतावनी दिएका छन् । संयुक्त राष्ट्रसंघ, युरोपियन युनियन, विश्व खाद्य कार्यक्रम, विश्व बैंकलगायत निकायहरूले सम्भावित खाद्यान्न संकटबारे औपचारिक घोषणा गरिसकेका छन् । यो संकटको सामनाका लागि तयार रहन र समस्यासँग जुध्न आगामी कार्यदिशा तयार पार्न पनि विश्व समुदायलाई ती निकायहरूले सचेत गराएका छन् । युरोपियन युनियन, संयुक्त राष्ट्रसंघ अन्तर्गतको खाद्य तथा कृषि संगठन (एफएओ) र विश्व खाद्य कार्यक्रमले मे ४ मा संयुक्त विज्ञप्ति जारी गर्दै खाद्य संकटको चेतावनी दिएका छन् । संयुक्त विज्ञप्तिमा उल्लेख भएअनुसार मुख्य गरी रुसयुक्रेन तनाव, जलवायु परिवर्तन र मूल्यवृद्धिका कारण खाद्य संकट गहिरिँदै गएको हो । त्यस्तै, रासायनिक मल आपूर्ति घट्दा त्यसको असर पनि खाद्यान्न आपूर्तिमा देखिएको छ । गत साता संयुक्त राष्ट्रसंघका महासचिव एन्टोनियो गुटेरेसले आउँदा महिनाहरूमा विश्वव्यापी खाद्यान्न अभावको संकटबारे चेतावनीसहितको सार्वजनिक अभिव्यक्ति दिए । गत सोमबार वर्ल्ड इकानोमिक फोरममा बोल्दै अन्तर्राष्ट्रिय मुद्रा कोषका प्रबन्धनिर्देशक क्रिस्टालिना जर्जिएभाले खाद्यवस्तुको मूल्य वृद्धिका कारण विश्वव्यापी तनावको स्थिति सिर्जना हुने अवस्था निकट रहेको चेतावनी दिइन् । यो संकटबाट अधिकांश देशहरू प्रभावित हुने ठानिएकाले सामूहिक प्रयासमार्फत निवारण खोज्न पनि उनीहरूले विश्व समुदायलाई अपिल गरेका छन् । ग्लोबल नेटवर्क अगेन्स्ट फुड क्राइसिस (जीएनएएफसी) ले गत अप्रिलमा सार्वजनिक गरेको प्रतिवेदनअनुसार तीव्र खाद्य असुरक्षाको सामना गरिरहेका र खाद्य सहायता तथा जीविकोपार्जनका लागि सहयोग चाहने मानिसहरूको संख्या चिन्ताजनक रूपमा बढिरहेको छ । त्यस्तै, अहिले देखिएको खाद्य संकट व्यवस्थापनका लागि भन्दै विश्व बैंकले यही मे १८ मा ३० बिलियन अमेरिकी डलर बराबरको कार्यक्रम घोषणा गरेको छ । विश्व बैंकको यो कार्यक्रममार्फत कृषि, पोषण, सामाजिक सुरक्षा, पानी र सिँचाइजस्ता क्षेत्रका विद्यमान र नयाँ परियोजनाहरूमा सहयोग गरिनेछ । वित्त पोषणमा खाद्यान्न र मल उत्पादनलाई प्रोत्साहन गर्ने, खाद्य प्रणालीको वृद्धि गर्ने, व्यापार सहजीकरण गर्ने र आर्थिक रूपमा विपन्न घरपरिवारलाई सहयोग गर्ने प्रयासका रूपमा विश्व बैंकको यो कार्यक्रमलाई लिइएको छ ।जीएनएएफसीको प्रतिवेदनअनुसार अहिले करिब ६० करोड मानिस खाद्यान्न संकटको उच्च जोखिममा रहेको अनुमान गरिएको छ । अफगानस्तान, लेबनान, इथोपिया, सोमालिया, केन्यालगायत देशहरूले अहिले पनि चरम खाद्य संकट व्यहोरिरहेका छन् । खाद्य संकटबाट उम्कन विभिन्न देशहरूले एकपछि अर्को गर्दै निर्यात कटौतीलगायतका कदमहरू चालिरहेका छन् । यस्तो नीतिलाई कथित खाद्य राष्ट्रवाद (फुड नेसनालिजम) का रूपमा पनि हेर्न थालिएको समाचार संस्था बीबीसीले उल्लेख गरेको छ ।युक्रेनमाथि रुसको आक्रमणका कारण गहुँको मूल्य नराम्ररी प्रभावित भएको छ । रुस र युक्रेन गहुँ उत्पादन गर्ने विश्वका ठूला मुलुकहरूमा पर्दछन् । संकटको चेतावनीपछि विभिन्न देशहरूले खाद्यान्न निर्यातमा रोक लगाएका छन् । भारतले गहुँपछि चिनी निर्यातमा रोक लगाएको छ । खाद्य संकट र मूल्यवृद्धिको कारण देखाउँदै भारतले अघिल्लो शुक्रबार गहुँ निर्यात रोक्ने निर्णय गरेको थियो । बुधबार थप अर्को निर्णयमार्फत जुन १ बाट लागू हुने गरी चिनीको निर्यातमा पनि रोक लगाइने जनाइएको छ । त्यसैगरी इन्डोनेसियाले कच्चा पाम आयलको निर्यातमा रोक लगाउने निर्णय गरेको छ । मलेसियाले कुखुरा र कुखुराको मासु निर्यातमा कटौती गरेको छ । यो संकटको नेपाल प्रभावबारे पनि विभिन्न आकलनहरू गर्न थालिएका छन् । आयातित खाद्यान्नले धानिरहेको नेपालको उपभोग अवस्थालाई कसरी व्यवस्थापन गर्ने भन्ने ठूलो चुनौती छ । सँगसँगै नेपाललाई खाद्यान्न बेच्ने भारतलगायत देशहरूको निर्यात कटौती नीतिले मूल्यवृद्धि वाञ्छित सीमाभन्दा माथि पुग्न सक्ने देखिन्छ । मूल्यवृद्धि दर बढ्दै जाँदा त्यसले समग्र अर्थतन्त्रमा नै असर पार्छ । सम्भावित संकटको नेपाल अवस्था र त्यससँग जुध्न थालिएको प्रयासबारे सरकारी निकायबाट हालसम्म कुनै धारणा बाहिरिएको छैन । तर निजी क्षेत्रले भने यसबारे बोलिसकेको छ । उद्योगीव्यवसायीहरूको छाता संगठन नेपाल उद्योग वाणिज्य महासंघले गत सोमबार आयोजना गरेको कार्यक्रममा अध्यक्ष शेखर गोल्छाले मुलुक खाद्य संकटमा जान सक्ने चेतावनी दिए । युद्धका कारण रुस र युक्रेनमा गहुँको उत्पादन कमी आएको छ । विश्वको दोस्रो ठूलो गहुँ उत्पादक भारतले निर्यातमा कडाइ गरिसकेको छ । विश्वव्यापी रूपमा खाद्यान्न आपूर्तिमा आइरहेको समस्याले नेपालमा पनि संकट निम्तन सक्ने अवस्थालाई नजरअन्दाज गर्न सकिँदैन, गोल्छाले भने । नेपालभित्रको कृषि उत्पादनले बढ्दो खाद्यान्न आवश्यकतालाई पूरा गर्न नसकेको र वार्षिक करिब ६ लाख मेट्रिक टन खाद्यान्न अपुग हुने पनि गोल्छाले बताए । सरकारी तथ्यांकअनुसार नेपालमा करिब २ देखि ३ महिना बराबर मात्रै स्वदेशमै उत्पादित गहुँले माग धान्न सक्छ भने ९ देशि १० महिना विदेशबाट आयात गरिने गहुँले माग धान्दै आएको छ । त्यस्तै विदेशबाट कच्चा पदार्थ आयात गरेर खाद्यान्न सामग्री उत्पादन गर्ने उद्योगहरू पनि समस्यामा पर्ने ठानिएको छ ।युक्रेनमाथि रुसको आक्रमणका कारण विश्वले चरम ऊर्जा संकटसमेत भोगिरहेको छ । ऊर्जा संकटपछि खाद्यान्न संकटको चेतावनीले विश्व त्रसित छ । सन् २००८ को विश्व आर्थिक मन्दीपछि सिर्जित खाद्य समस्याको पुनरावृत्ति र त्योभन्दा अझ जटिल अवस्था आउन सक्ने आकलन गरिएको छ । एक दशकअघिको संकटका क्रममा पनि अहिलेजस्तै मूल्यवृद्धि अकासिएको थियो । त्यो बेला विश्वव्यापी रूपमा मकै, धान र गहुँको मूल्य क्रमशः ७०, १८०, १२० प्रतिशतसम्म बढेको थियो । कोभिड महामारीयता विश्व अर्थतन्त्रमा एकपछि अर्को समस्याहरू थपिँदै गएका छन् । ती समस्याबाट नेपाल पनि अछुतो छैन । यद्यपि, आर्थिक संकटसँग जुध्न नेपालले कुनै महत्त्वपूर्ण कदम भने हालसम्म चालेको देखिँदैन । अहिले पनि घट्दै गएको विदेशी मुद्रा सञ्चितीका कारण नेपालले करिब छ महिना हाराहारीमा मात्रै आयात धान्न सक्ने स्थिति छ । बढ्दै गएको खाद्यान्न संकट र मूल्यवृद्धिले आगामी दिनमा अझ चुनौती थप्ने देखिन्छ ।"
१८ सय किमि कालोपत्रको लक्ष्यमा ३२५ मात्रै पूरा,"(काठमाडौं)  चालु आर्थिक वर्षको वैशाखसम्म देशभर ३ सय २५ किलोमिटर मात्र कालोपत्र सडक निर्माण भएको छ । सरकारको वार्षिक नीति तथा कार्यक्रममा उल्लेख भएअनुसार उक्त अवधिमा १ सय पुल निर्माण भएका छन् । सडक विभागका अनुसार चालु आवमा १८ सय किमि कालोपत्र सडक निर्माण गर्ने लक्ष्य हो । तर, लक्ष्यअनुसार सडक निर्माण नभएको सडक विभाग स्रोतले जनायो । बजेट प्रतिस्थापन विधेयक आउन ढिलाइ हुनु र निर्माणको पिक समयमा व्यवसायीले निर्माण होलिडे गर्नु कारण रहेको सडक विभागका निमित्त महानिर्देशक शिवप्रसाद नेपाल बताउँछन् । अहिलेसम्म विभागअन्तर्गत ३२५ किमि कालोपत्र सडक निर्माण भएको छ, यसमा कालीगण्डकी करिडोर, मध्यपहाडी राजमार्ग, हुलाकी राजमार्गलगायत साना कालोपत्र सडक पर्छन् । उनका अनुसार अघिल्लो आर्थिक वर्षकै १८ सय किमि कालोपत्र सडक निर्माण गर्ने लक्ष्य यो वर्ष पनि दोहोरिएको हो । अघिल्लो आर्थिक वर्षको कालोपत्र गर्न बाँकी रहेको सडक पनि चालु आवमा थप हुन्छ, निमित्त महानिर्देशक नेपालले भने, त्यसमध्ये ३२५ किमि मात्र निर्माण भएको हो । यही कारणले यो पटक पुँजीगत खर्च सोचेअनुरूप हुन नसकेको उनको भनाइ छ । यसमा प्रगति धेरै बढ्ने अवस्था छैन, निर्माणको काम नभएर समस्या भएको छ, उनले भने, अहिले लक्ष्य पूरा गर्न नसकिए अर्को वर्षलाई फेरि यही काम बाँकी रहनेछ । सडक विभागअन्तर्गत पर्ने ८० वटा राष्ट्रिय राजमार्ग पर्छन् । जसअनुसार अहिलेसम्म राष्ट्रिय राजमार्गअन्तर्गत ७ हजार १ सय ३३ किमि कालोपत्र सडक बनेको छ । पन्ध्रौं योजना नतिजा सूचकमा ५ वर्षको समग्र लक्ष्य राखिएको र त्यो अवधिमा कति कालोपत्र सडक बनाउने भन्ने उल्लेख गरिएको हुने उनको भनाइ छ । पहिलो, दोस्रो, तेस्रो हुँदै छुट्टाछुट्टै आर्थिक वर्षअनुसार लक्ष्य राखिएको हुन्छ, उनले भने, पहिलो वर्षमा राखिएको लक्ष्य पूरा नभए त्यो दोस्रो वर्षका लागि सर्दै जानेछ, पाँचौं वर्षमा पनि पूरा नभए त्यो १६ औं योजनामा जानेछ । उनका अनुसार आर्थिक वर्ष २०७५७६ बाट सुरु योजनाअनुसार पाँच वर्षमा ११ हजार ९४ कालोपत्र सडक कालोपत्र सडक पुर्याउने लक्ष्य हो । आर्थिक वर्ष २०८०८१ भित्र लक्ष्य पूरा गर्नुपर्नेछ, उनले भने, अब लक्ष्य भेट्टाउने अवस्था छैन, दुई आर्थिक वर्षमा कोभिडका कारण काम हुन सकेन, यो आवमा निर्माण व्यवसायीका कारण सोचेअनुरूप काम अघि बढ्न सकेन । उनका अनुसार अहिले नयाँ ठेक्काको काम पनि प्रभावित हुन पुगेको छ । निर्माण सामग्रीको मूल्य बढेकाले त्यो मूल्य समायोजन गर्नुपर्ने माग व्यवसायीको छ । बढेको निर्माण सामग्रीको लागत अनुमान निकाल्न नसक्दा ठेक्कामा सहभागी नभएको निर्माण व्यवसायीको भनाइ रहेको सडक विभागले जनायो । आगामी आवका लागि सिलिङ ८ अर्ब रुपैयाँ घटेर आएको निमित्त महानिर्देशक नेपालले बताए । अघिल्लो आवमा १ खर्ब २७ अर्ब सिलिङ आएकोमा अहिले १ खर्ब १९ अर्ब रुपैयाँ आएको हो, चालु योजना धेरै छन्, जसले गर्दा बजेट पर्याप्त नहुने भयो । सडक विभागअन्तर्गत पुल महाशाखाका प्रमुख उमेशबिन्दु श्रेष्ठका अनुसार चालु आवको वैशाखसम्म १ सयवटा पुल निर्माण भएका छन् । लक्ष्य २ सय ७५ पुल निर्माण गर्ने हो । असार मसान्तसम्म लक्ष्य नाघेर ३ सय २१ वटा पुल निर्माण गर्न सकिन्छ भन्ने छ, उनले भने । उनका अनुसार धेरै पुल निर्माणाधीन छन् । अहिलेसम्म ५४ वटा रणनैतिक सडक पुल र ४६ वटा स्थानीय सडक पुल निर्माण भएका छन् ।असार मसान्तसम्म स्थानीय सडक पुल २१२ र रणनैतिक सडक पुल १०९ वटा निर्माण सक्ने दाबी पुल महाशाखाको छ । यसअघि एक वर्षमा २४३ वटा पुल बनाएको रेकर्ड छ, श्रेष्ठले भने, यो वर्ष धेरै पुल निर्माण गरेको नयाँ रेकर्ड राख्ने गरी काम भइरहेको छ । २०७६ मा रुग्ण पुलको संख्या १६६ थियो । २०७८ मा त्यो संख्या घटेर ४० वटामा झरेको उनको भनाइ छ । असार मसान्तसम्म यो संख्या धेरै कम हुनेछ, उनले भने ।"
बुढीगण्डकीमा बोटबिरुवाको पनि मुआब्जा वितरण सुरु,"(गोरखा)  बुढीगण्डकी जलविद्युत् आयोजनाको डुबानमा पर्ने घर, गोठ, फलफूल र बोटबिरुवाको मुआब्जा वितरण सुरु भएको छ । आयोजनाको मुआब्जा, वातावरण, पुनर्वास तथा पुनःस्थापना इकाईले प्रभावितको खातामा रकम निकासा गरेको हो । पहिलो चरणमा करिब ८ सय लाभग्राहीको खातामा १ अर्ब ७० करोड निकासा गरिएको आयोजनाको मुआब्जा, वातावरण तथा पुनःस्थापना इकाई प्रमुख जगतकुमार श्रेष्ठले बताए । अन्य लाभग्राहीलाई क्रमशः रकम वितरण गर्दै जान्छौं, उनले भने । मुआब्जा वितरण गर्न आयोजनाका लागि चालु वर्ष ७ अर्ब रकम विनियोजन भएको छ । घर, गोठ, फलफूल र बोटबिरुवाको मुआब्जा वितरणका लागि मात्र करिब ८ देखि १० अर्ब रुपैयाँ लाग्ने अनुमान छ । असार मसान्तसम्म साढे ६ अर्ब जति रकम वितरण हुन्छ, उनले भने, अपुग रकम माग गर्छौं । संरचना र बोटबिरुवाको मुआब्जा लिने लाभग्राहीको निवेदन संकलन पनि जारी रहेको इकाईले जनाएको छ । आयोजनाको डुबानमा पर्ने संरचना र बोटबिरुवाको चैत तेस्रो साता दररेट निर्धारण भएको थियो । बुढीगण्डकी डुबानमा पर्ने निजी जग्गाको मुआब्जा वितरण अन्तिम चरणमा छ । आयोजनाले ४८ हजार ९ सय ४९ रोपनी जग्गाको ३४ अर्ब ६ करोड मुआब्जा वितरण गरिसकेको छ । डुबानमा पर्ने २४ हजार ५ सय ५५ घरसहित (कुखुरा, बाख्रा र बंगुरको खोर, पाली, भाँडा माझ्ने ठाउँ, धारा, धन्सार, शौचालय) विभिन्न संरचनाको लगत संकलन सकेर मुआब्जा निर्धारण थालेको हो । संरचनालाई उत्तम, मध्यम र सामान्यमा विभाजन गरी दररेट निर्धारण भएको छ । डुबानमा पर्ने ३० प्रजातिका ४ लाख ६३ हजार १ सय ४९ फलफूलको पनि मुआब्जा वितरण हुनेछ । उत्पादन दिन लाग्ने समय र प्रतिवर्ष प्रतिबोटबाट लिन सकिने आम्दानीका आधारमा फलफूलको मुआब्जा निर्धारण भएको छ । फलफूलअन्तर्गत आँप, केरा, निबुवा, सुन्तला, नास्पाती, अनार, सजीवन, लिची, भोगटे, मेवा, भुइँकटहर, मौसम, हलुवावेद, आरु, आरुबखडा, निमपत्ता, जाइफल, तेजपत्ता, अमलालगायत छन् । डुबान क्षेत्रमा पर्ने ४९ प्रजातिका ३ लाख ६२ हजार ५ सय ६३ वटा रूखको मुआब्जा निर्धारण गरेर वितरण सुरु भएको हो । साल, सिसौ, खयर, उत्तिस, सल्लो, हर्रो, बर्रो, चिलाउनेलगायत काठको प्रतिक्युफिट र दाउराको प्रतिचट्टालाई आधार मानेर मुआब्जा निर्धारण गरिएको छ । जग्गा अधिग्रहण अन्तिम चरणमा पुग्दा आयोजनाको मोडालिटीबारे भने अझै टुंगो लागेको छैन ।"
मासिक व्यापार घाटा १ खर्ब ४३ अर्ब,"(काठमाडौं)  आयात नभई नहुनेदेखि स्वदेशमै पर्याप्त उत्पादन हुन सक्ने वस्तुको आयात बढ्दा व्यापार घाटा चुलिँदै गएको छ । चामल, मकै, तरकारी, दुग्धजन्य पदार्थ, माछामासुलगायत कृषिजन्य वस्तुमा समेत परनिर्भरता हुँदा मासिक व्यापार घाटा औसतमा १ खर्ब ४३ अर्ब पुगेको छ । भन्सार विभागको तथ्यांकअनुसार चालु आर्थिक वर्षको १० महिनामा मुलुकको व्यापार घाटा २४९४ प्रतिशतले बढेर १४ खर्ब ३१ अर्ब ३० करोड रुपैयाँ पुगेको छ । जबकि गत वर्ष सोही अवधिमा व्यापार घाटा ११ खर्ब ४५ अर्ब ६३ करोड रुपैयाँ थियो । जानकारका अनुसार मुलुकभित्र गुणस्तरीय र प्रतिस्पर्धी वस्तु उत्पादन हुन नसक्दा आयात बढेको हो । कृषिसँगै विलासिताका वस्तुको समेत तीव्र आयातले घाटा चुलिएको छ । यही क्रमले बढिरहे वार्षिक व्यापार घाटा १८ खर्ब पुग्ने पूर्वउद्योग वाणिज्य तथा आपूर्ति सचिव चन्द्र घिमिरेले बताए । घाटा तीव्र रूपमा बढिरहँदा नियन्त्रणको प्रयास प्रभावकारी देखिँदैन । स्वदेशी वस्तुको उत्पादन वृद्धि र प्रतिस्पर्धी बनाउने नीति देखिएन, उनले भने । विभागका अनुसार चालु आवको १० महिनामा आयात २७९५ प्रतिशतले बढेर १६ खर्ब ४ अर्ब ६५ करोड रुपैयाँ पुगेको छ । जबकि गत वर्षको सोही अवधिमा १२ खर्ब ५४ अर्ब ११ करोड रुपैयाँको आयात भएको थियो । त्यस्तै, निर्यात ५९८० प्रतिशत बढे पनि रकमको हिसाबले न्यून छ । चालु आवको १० महिनामा १ खर्ब ७३ अर्ब ३४ करोड रुपैयाँको मात्रै निर्यात भएको छ । गत आवको सोही अवधिमा १ खर्ब ८ अर्ब ४७ करोड रुपैयाँको निर्यात भएको थियो । पूर्वसचिव घिमिरेका अनुसार उत्पादन, निर्यात र प्रतिस्पर्धी बनाउन मुख्यतः ४ तरिकाहरू छन् । पहिलो आयात प्रतिस्थापन नै हो । दोस्रो, स्वदेशी उत्पादनलाई प्रतिस्पर्धी बनाएर उपभोग बढाए आयात घटाउन सकिन्छ । सस्तो र गुणस्तरीय उत्पादनका लागि मेक इन नेपाल लाई प्राथमिकता दिई उत्पादित वस्तुलाई प्रतिस्पर्धी बनाउन प्याकेज दिनुपर्छ, घिमिरेले भने । त्यस्तै, व्यापार घाटा कम गर्न तुलनात्मक लाभका वस्तुलाई पुनरावलोकन गर्नुपर्ने उनले बताए । सरकारले ती वस्तुमार्फत व्यापार घाटा घटाउने भनिए पनि घाटा बढ्दो क्रममा छ । ती वस्तुहरूको उत्पादन र निर्यात प्रतिफल राम्रो छैन । तसर्थ, लाभका वस्तु पुनरावलोकन गर्दै सोहीअनुसार नीति तय गर्नुपर्ने घिमिरेको भनाइ छ । एफडीआईसहितको लगानी ल्याउने, एफडीआई आउँदा पैसासँगै प्रविधि पनि आउँछ, घिमिरेले भने, त्यस्तो तरिका आयात व्यवस्थापन हो । अहिले बजारमा खुला रूपमा कमसल र उत्पादन लागतभन्दा सस्तो वस्तु भित्रिन्छ । ती वस्तुहरू नेपालमा डम्पिङ भइरहेको छ । तर, हाम्रो वस्तु विदेश पठाउँदा प्राविधिक परीक्षण, गुणस्तरको प्रमाणपत्र भए मात्रै निर्यात गर्न पाइन्छ, उनले भने, वस्तु आयात गर्दा नियमन पनि हुनुपर्छ । सीमा क्षेत्रमा निरीक्षणमार्फत कृषि र उद्योगको संरक्षण गर्न सकिन्छ । यही उद्देश्यका साथ सेफगार्डस्, एन्टीडम्पिङ तथा काउन्टरभेलिङ ऐन २०७६ जारी भए पनि कार्यान्वयन हुन सकेको छैन । सरकारले सीमा क्षेत्रमा निरीक्षण, कमसल वस्तुको परीक्षण नियन्त्रण गर्न सकेको छैन । जसले गर्दा पनि आयात र निर्यातको खाडल बढ्दै गएको हो । स्वदेशी वस्तुप्रति कर नीतिमौद्रिक नीति उदार हुँदैन भने स्वदेशी वस्तु फस्टाउन सक्दैन । कर नीतिले पनि स्वदेशी वस्तुलाई प्रोत्साहन गर्नुपर्ने हुन्छ । हाम्रो उत्पादनलाई सहयोग, विदेशबाट आयात हुने वस्तुलाई निरुत्साहित गर्नुपर्छ, उनले भने, उद्योगका लागि कच्चा पदार्थका रूपमा आउने वस्तुमा उदार हुनैपर्छ । आयात कम गर्न चौथो विधि मुद्रा अविलम्बन भए पनि त्यो तत्काललाई आवश्यक नरहेको घिमिरेको भनाइ छ । केही उपाय लागेन भने मुद्रा अविलम्बन गर्ने हो । तर, पर्याप्त उत्पादन नभएको अवस्थामा त्यसमा जानु पर्दैन, उनले भने, यीबाहेक नीतिबीचमा पनि द्वन्द्व छ । मन्त्रालयहरू पनि एकअर्कासँग बाझेर बसेका छन् । नीतिगत झगडाले स्वदेशी वस्तुले सहयोग पाएन ।विभागको तथ्यांकअनुसार १० महिनामा सबैभन्दा बढी २ खर्ब ३० अर्ब ५४ करोडको पेट्रोलियम पदार्थ आयात भएको छ । त्यसपछि ४९ अर्ब ४१ करोडको भटमासको तेल कच्चा,४३ अर्ब ५८ करोडको एमएस बिलेट, ३६ अर्ब ९४ करोडको मोबाइल टेलिफोन आयात भएको छ । ३५ अर्ब ७७ करोडको सुन, ३४ अर्ब ७४ करोडको कच्चा पाम तेल, ३२ अर्ब ३८ करोडको एचआरसिट पनि आयात भएको विभागको तथ्यांक छ । निर्याततर्फ पहिलो नम्बरमा ४५ अर्ब ३५ करोडको भटमासको तेल प्रशोधित र ३७ अर्ब ९४ करोडको प्रशोधित पाम तेल छ । १० महिनामा ४ अर्ब २९ करोड रुपैयाँको निर्यात भएको छ । स्वदेशमा पर्याप्त उत्पादन नहुँदा उद्योगीहरू कच्चा पदार्थ क्रुड सोयाबिन र सनफ्लावर तेल ब्राजिल, अर्जेन्टिना, क्यानडा, अस्ट्रेलिया, युक्रेनलगायत मुलुकबाट आयात गर्छन् । मलेसिया र इन्डोनेसियाबाट पाम तेलको कच्चा पदार्थ ल्याएर प्रशोधन गरी निर्यात गरिरहेका छन् । मुलुकको समग्र निर्यात व्यापार यही वस्तुले धानिरहेका छन् । विभागका अनुसार १० महिनामा १० अर्ब १४ करोडको सेन्थेटिक यार्न, ७ अर्ब ७१ अर्बको उनी गलैंचा कार्पेट, ५ अर्ब ७६ करोडको तयारी कपडा, ५ अर्ब २१ करोडको जुटका बुनिएका कपडालगायत वस्तु निर्यात भएको छ ।"
परम्परागत राजनीतिमाथि बालेनविद्रोह,"(काठमाडौं)  राजनीतिक दलको वर्चस्व रहेको काठमाडौं महानगरपालिकाको मेयरमा स्वतन्त्र उम्मेदवार वालेन्द्र साह (बालेन) को जितले हलचल मच्चाएको छ । यसले परम्परागत राजनीति गर्दै आएका दलहरूको सोच र शैलीमाथि प्रहार गरेको छ । आजसम्म दलले गरे, अब बदल्नेले गरौं चुनावी घोषणापत्रमा साहले भनेका थिए । अब उनले महानगरलाई कसरी बदल्लान् ? प्रश्न उनीतिरै तेर्सिएको छ । संघीय राजधानीसमेत रहेको महानगरलाई नयाँ ढंगले बदल्ने जिम्मेवारी उनको काँधमा आएको छ ।प्रमुख राजनीतिक दलहरूले नजरअन्दाज गरेका उम्मेदवार साहले दलका उम्मेदवारभन्दा करिब २० हजार बढी मत प्राप्त गरेका छन् । २० लाखभन्दा बढी जनसंख्या रहेको काठमाडौं महानगरपालिकाको प्रमुखमा ३२ वर्षीय साह र उपप्रमुखमा एमालेकी २९ वर्षीया सुनिता डंगोलको जित निश्चित भएको छ । डंगोल आफ्ना प्रतिद्वन्द्वीभन्दा तेब्बर मतले अगाडि छिन् ।त्रिभुवन विश्वविद्यालयअन्तर्गतको नेपाल तथा एसियाली अध्ययन केन्द्र (सिनास) का कार्यकारी निर्देशक मृगेन्द्रबहादुर कार्की स्थापित राजनीतिक दलले बालेनका लागि पहिलेदेखि नै पृष्ठभूमि निर्माण गरेको बताउँछन् । राजनीतिक दलको कार्यसम्पादनसँग मतदाता सन्तुष्ट छैनन् भन्ने पहिलेदेखि नै थाहा थियो, दलभन्दा बाहिर अभिमत दिने काम हुँदै आएको हो, यसअघिको चुनावमा विवेकशील र साझा पार्टीले प्राप्त गरेको मतलाई राजनीतिक दलहरूले अन्डरस्टिमेट गरे, बालेनको जित त्यसैको अभिव्यक्ति हो, कार्कीले भने, काठमाडौंको क्रिटिकल मासले राजनीतिमा चाहिने क्रिटिकल नलेज र त्यसैअनुसार डेलिभरीको पनि कुरा गर्छ । त्यो दुवै विषय स्थापित राजनीतिक दलहरूलाई चुनौती हो ।यसअघिका चुनावमा काठमाडौंमा प्रमुख राजनीतिक दलकै वर्चस्व रहँदै आएको थियो । २०४९ मा भएको स्थानीय निकाय चुनावमा कांग्रेस तथा २०५४ र २०७४ मा एमालेका मेयर विजयी भएका थिए । वैशाख ३१ मा काठमाडौं महानगरपालिकाको वडा १ र ३२ को मतगणना सुरु भएदेखि नै साहले अग्रता लिएका थिए । यो समाचार तयार पार्दासम्म ३२ मध्ये २७ वडाको मतगणना सकिएको छ । बाहिरी क्षेत्रको तुलनामा पुरानो बस्ती रहेको भित्री सहरमा अन्य प्रतिस्पर्धीभन्दा कमजोर देखिए पनि साहले जितका लागि आवश्यक मत प्राप्त गरेका थिए । मुख्य (कोर) सहरका वडामा १६ देखि १९ प्रतिशतसम्म मत ल्याएका साहले बाहिरी क्षेत्रमा भने कम्तीमा २४ देखि ४६ प्रतिशतसम्म मत पाएका छन् ।काठमाडौं महानगरपालिकाका ठूला वडाहरू ४ (बालुवाटार), ६ (बौद्ध), ७ (चाबहिल), १४ (कलंकी), १६ (बालाजुसोह्रखुट्टे), ३१ (शान्तिनगर) र ३२ (काटेश्वर) बाट साहले प्रतिस्पर्धीभन्दा राम्रो मत पाए । एमाले र कांग्रेसले वडाध्यक्ष जितेका स्थानमा एमालेका मेयर उम्मेदवार केशव स्थापित र कांग्रेसकी सिर्जना सिंहभन्दा साहले बढी मत प्राप्त गरेका छन् । कोर सिटी का केही वडामा स्थापित, सिंह र स्वतन्त्र उम्मेदवार सुमन सायमीको तुलनामा मत कम आए पनि साहको जितलाई त्यसले कुनै असर पारेन । हालसम्म गणना गरिएका वडामा उनले १६ प्रतिशतभन्दा कम मत प्राप्त गरेका छैनन् । एमाले र कांग्रेसका उम्मेदवार दुवैले कोर सिटी बाट आफ्नो मत बढ्ने दाबी गर्दै आएका थिए । ती वडामा भित्री सहरको सामाजिक तथा सांस्कृतिक गतिविधिमा संलग्न रहने गुठीको मत निर्णायक हुने अनुमान गरिँदै आएको थियो । तर, परिणाम त्यसअनुसार आएन । २०७४ सालको चुनावमा विवेकशील पार्टीकी उम्मेदवार रञ्जु दर्शना र साझा पार्टीले समर्थन गरेका स्वतन्त्र उम्मेदवार किशोर थापाले राम्रो मत ल्याएका थिए । त्यतिबेला एमाले उम्मेदवार विद्यासुन्दर शाक्यको पक्षमा भित्री सहरबाट अत्यधिक मत परेको थियो र त्यसैका आधारमा ठूलै मतान्तरले जित हासिल गरेका थिए । दर्शना र थापाले करिब ४२ हजार मत प्राप्त गरेका थिए । निर्वाचित भएपछि शाक्यको कार्यसम्पादनका विषयमा आमरूपमा प्रश्न उठ्दै आएको थियो ।नर्थ साउथ कलेक्टिभ्सका राजनीतिशास्त्री भाष्कर गौतम बालेनको जितमा एउटा मात्रै कारण नभएको बताउँछन् । गैरजिम्मेवारपन र उत्तरदायित्वविहीन शासनको विकल्प खोजेको युवा पुस्ताले पुराना दललाई नपत्याएको उनको भनाइ छ । दलप्रति एक किसिमको चरम असन्तुष्टि छ, त्यो दलहरूको गैरजिम्मेवारीपन र उत्तरदायित्वविहीन शासन पद्धतिका कारण आएको हो, गौतम भन्छन्, मतदाताले देशभरि विकल्प खोजिरहेका थिए । काठमाडौंमा पनि पहिल्यैदेखि त्यो खोजी भइरहेको थियो । रञ्जु दर्शना वा किशोर थापाले पाएको मत (कांग्रेसएमालेभन्दा बाहिर) मा पनि अलि ठूलो मतदाताको संख्या छँदैथियो ।गत स्थानीय निर्वाचनमा विवेकशील साझा पार्टीकी उम्मेदवार दर्शना आफूहरूलाई आएको एमालेकांग्रेसइतरको मत अहिले बालेनतर्फ गएको बताउँछिन् । कांग्रेस, एमालेबाहेकको मत आधार थियो, छ र रहन्छ भन्ने देखायो, उनले भनिन्, साझा र विवेकशीलले लान नसकेको मत कांग्रेसएमालेमा गएन, परिवर्तनको नारा दिने अन्य पार्टीमा पनि गएन । एउटा व्यक्तिको लहर र लोकप्रियता त छ नै, मतदाताले पनि परिवर्तन खोजेको देखिन्छ ।यस पटक विवेकशील साझा पार्टीबाट समीक्षा बाँस्कोटा उम्मेदवार बने पनि मतदाताले रुचाएनन् । गौतमका अनुसार देशभरिको नतिजा हेर्दा पनि कांग्रेसको गढ भएका ठाउँमा एमाले आएको र एमालेको वर्चस्व भएका ठाउँमा कांग्रेसमाओवादीले पकड जमाएको देखिएको छ । काठमाडौंमा एमाले उम्मेदवारको विवादास्पद छवि र अभिव्यक्ति तथा कांग्रेस उम्मेदवारमाथिको परिवारवादको विषयले मतदातालाई प्रभावित पार्न नसकेको उनको बुझाइ छ । कांग्रेस र एमालेले राम्रो उम्मेदवार नदिएको पनि हो, उनी भन्छन्, केशव स्थापित धेरै कुरामा विवादमा परेका व्यक्ति भए, कांग्रेस देशैभर परिवारवादमा फसेको पार्टी भयो । त्यसको प्रतिबिम्ब पनि यहाँ देखियो । ठूला दलले दिएका अयोग्य उम्मेदवार र बालेनको आफ्नै तयारीको कारणले पनि अहिलेको परिणाम आएको हो ।एमाले उम्मेदवार स्थापित २०४३ सालदेखि काठमाडौंका सबैजसो चुनाव लड्दै आएका छन् । २०५४ सालमा उनी महानगरपालिकाको पहिलो मेयर बनेका थिए । बीचमा अस्थिर राजनीतिक चरित्र देखाएका उनीमाथि यौन दुर्व्यवहारको गम्भीर आरोपसमेत लाग्दै आएको छ भने लामो समय राजनीतिबाट बाहिर रहेकी सिंहलाई मतदाताले कांग्रेस नेता प्रकाशमानकी पत्नीका रूपमा लिएका थिए । पार्टीहरूले पुरानै तौरतरिकाले काम गरेका कारण सहरमा हुर्किरहेका युवाले नपत्याएको गौतम बताउँछन् । उनीहरू नयाँ तरिकालाई पछ्याउँछन् भन्ने प्रस्ट संकेत अहिलेको चुनावले दिएको छ, युवा मतदाताले दललाई नपत्याउनु भनेको तिनको गैरजिम्मेवार र अनुत्तरदायी कार्यशैलीमाथिको प्रश्न हो, उनले भने । काठमाडौं महानगरपालिकामा यस पटक २१ हजार नयाँ मतदाता थपिएका थिए । काठमाडौंका कुल मतदातामा नयाँ पुस्ताका बढी छन् । राजनीतिशास्त्री खगेन्द्र प्रसाईं राजनीतिक दलहरूको असफलताको रूपमा मात्रै हेर्न नहुने बताउँछन् । कुनै पनि मेयर वा उपमेयरप्रति पूर्वाग्रही भएर होइन, काम कसरी गर्छन् भनेर हेर्नुपर्छ, उनले भने, तर स्वतन्त्र उम्मेदवारका रूपमा उनलाई यति छोटो समयमा जसरी प्रोजेक्सन गरियो, त्यो सामान्य होइन । यसमा कुन संयन्त्रले काम गरेको छ, त्यो आगामी दिनमा खुल्दै जाला । यो दलहरूप्रति वितृष्णामात्रै हो जस्तो लाग्दैन । पार्टीकै उपमेयरले त्यत्रो भोट ल्याएकी छन् । प्रमुख दलका उम्मेदवारले वडा जितेका छन् । बुधबार बेलुकीसम्म सार्वजनिक भएको मतपरिणामअनुसार काठमाडौं महानगरमा कांग्रेसले १६ र एमालेले ११ वडाध्यक्ष जितेका छन् । सिनासका कार्यकारी निर्देशक कार्की साहको जितको दीर्घकालीन महत्त्व रहेको बताउँछन् । सिद्धान्तमा आधारित राजनीतिक दल मात्रै नभएर पहिचानको राजनीति गर्दै आएका दलका लागि पनि बालेनको जित चुनौती र अवसर हो, उनले भने, काठमाडौंको क्रिटिकल मासले पहिचानवादी दलहरूलाई बालेनजस्तो सामर्थ्य निर्माण गरे जसले पनि स्वीकार्छ भन्ने सन्देश दिएको छ ।"
"पहिले लाठीचार्ज, अहिले फूल र अबिर","(सुनसरी)  हर्कराज साम्पाङ राईलाई एक वर्षअघि जुन प्रवेशद्वारबाट नगरपालिकाभित्र छिर्न दिइएको थिएन, त्यही प्रवेशद्वार मंगलबार उनको स्वागतका लागि सजाइएको थियो । दुईतिर पानीले भरिएको तामाको गाग्रीलाई फूलले सजाइएको थियो । निर्वाचित हुनुअगाडि जनसरोकारका माग लिएर जाँदा साम्पाङलाई नगरपालिकामा छिर्न नदिन फलामे प्रवेशद्वार बन्द गरिएको थियो ।उनी प्रवेशद्वार नाघेर जान खोजेका थिए । धरानका तत्कालीन प्रमुख तिलक राई र उपप्रमुख मन्जु भण्डारी सुवेदीलाई सम्बोधन गर्दै बाहिर निस्केर हिसाबकिताब देखाउन माग पनि गरेका थिए । त्यसबेला उनीमाथि लाठीचार्जसमेत भएको थियो तर अहिले परिवेश फेरिएको छ । उनलाई स्वागत गर्न कर्मचारीले तँछाडमछाड गरे, फूल र अबिरको वर्षा गराए । उनलाई हजुर, मेयर साप भन्दै कार्यकक्षसम्म पुर्याए । स्वागतको लाममा धरान उपमहानगरमा केही महिनाअघि खानेपानी आयोजनाको विषयमा विवाद हुदा साम्पाङबाट गाली खाएका अधिकृतहरू पनि थिए । नगरपालिकाका कर्मचारी र जनप्रतिनिधिसँग सिधा वादविवादमा उत्रिएका व्यक्ति प्रमुख भएर आएपछि केही कर्मचारी सशंकित देखिएका थिए । केहीचाहिँ हामीलाई यस्तै प्रमुख चाहिन्छ भन्नेहरू पनि थिए । साम्पाङले पदभार ग्रहण गरेपछि धरानमा वैज्ञानिक कर प्रणाली लागू गर्ने गरी अध्ययन कार्यदल गठन गर्ने पहिलो निर्णयमा हस्ताक्षर गरे । कार्यदलले अध्ययन गरेर सुझाव पेस गर्नेछ । कार्यदलले धरानको कर वैज्ञानिक भएनभएको, आयस्रोतको पहिचान र दररेट निर्धारणका लागि अध्ययन गरी सुझाव दिनेछ । कार्यदलको संयोजक उपप्रमुख अइन्द्रविक्रम बेघा छन्् । उनले स्वतन्त्र उम्मेदवारका रूपमा जितेर आए पनि सबै दल, संघसंस्था र नागरिक समाजकै सल्लाहसुझाव एवं समन्वयबाट धरानको विकास निर्माण गर्ने बताए । उनले भने, अहिले विभिन्न समस्या र चुनौती पनि बढिरहेका छन्, मिलेरै सामना गर्नेछौं ।"
"'खेलाडी त राजा हुन्, म सेवकमात्र हुँ","एसिया कपपछि स्वास्थ्यमा ध्यानअहिलेको एसिया कप छनोटपछि प्रशिक्षक अल्मुताइरीले तत्कालका लागि आफ्नो ध्यान आफ्नै स्वास्थ्य स्थितिप्रति हुने बताए । उनले शल्यक्रियाको सम्भावना रहेको बताए । उनले भने, मैले केही लुकाएको छैन । सुरुदेखि भनेको छु, मुटुमा मलाई समस्या छ । थाइल्यान्डविरुद्धको खेलअघि म शल्यक्रियाबाट गुज्रिएको थिएँ । तर यो कसैलाई भनिनँ, किनभने यो व्यक्तिगत कुरा थियो । त्यसैले थाइल्यान्डविरुद्धको खेलका बेला म उभिन सक्ने स्थितिमा पनि थिइनँ ।उनले थपे, तर अहिले सबैले मेरो स्वास्थ्य स्थितिबारे कुरा गरिरहेका छन् । तर मैले भन्नैपर्छ, नेपाली फुटबललाई लिएर मेरो धेरै जिम्मेवारी छ । मैले आफ्नो स्वास्थ्य स्थितिभन्दा नेपाली फुटबललाई प्राथमिकतामा राखें । नेपाल र नेपालीप्रति मेरो माया अगाध छ । अझै भन्छु, नेपाली फुटबलमा सबैले आआफ्नो काममात्र गर्ने हो भने केही समस्या हुने छैन । मलाई अझै नेपाली फुटबलका लागि धेरै गर्नु छ । एकले अर्कोलाई आरोप मात्र लगाउँदैमा केही हुन्न ।"
अगाडि आए शुक्रबहादुर,"(काठमाडौं)  शुक्रबहादुर राईले गोकर्ण गल्फ क्लबमा ६ अन्डर ६६ स्कोर गर्दै सूर्य नेपाल प्रिमियर गल्फ च्याम्पियनसिपको तेस्रो दिन बुधबार शीर्षस्थानमा उक्लिएका छन् । उनले समग्रमा १६ अन्डर २०० खेल्दै अघिल्लो दिन शीर्षस्थानमा रहेका नीरज तामाङलाई एक स्ट्रोकले उछिनेका हुन् ।सूर्य नेपाल गल्फ टुर २०२१२२ को आठौं प्रतियोगितामा नीरज १५ अन्डर २०१ को स्थितिमा छन् । उनले तेस्रो चरणमा तीन अन्डर ६९ को कार्ड बनाए । एमेच्योर वान्चेन ढोन्डुप दुई अन्डर ७० स्कोर गर्दै तेस्रो स्थानमा रहे । उनको कुल स्कोर १२ अन्डर २०४ भएको छ ।प्रोफसेनल गल्फ टुर अफ इन्डिया (पीजीटीआई) कार्ड हासिल गरेका शुक्रले सुरुका ९ होलमा ४ अन्डर ३२ स्कोर गरे भने पछिल्ला ९ होलको स्कोर दुई अन्डर ३४ मा राखे । त्यसक्रममा उनले पहिलो, तेस्रो, पाँचौं, छैटौं, बाह्रौं, सोह्रौं र अठारौं होलमा बर्डी गरे । उनले दिनको एकमात्र बोगी ११ औं होलमा बेहोरे । नीरजले सुरुका ९ होलमा दुई अन्डर ३४ खेल भने त्यसपछि एक अन्डर ३५ स्कोर गरे । उनले तेस्रो, नवौं, तेह्रौं र १७ औं होलमा एकएक स्ट्रोक जोगाएर बर्डी गरेका उनी १४ औं होलमा एक शट बढी खेल्दै बोगीमा परेका थिए । दुई अन्डर ७० खेलेका भुवन नगरकोटी समग्रमा १० अन्डर २०६ सहित चौथोमा छन् । पूर्ण शर्मा र एमेच्योर महेन्द्र फगामी समान सात अन्डर २०९ स्कोरसहित शीर्ष पाँचमा रहे । तेस्रो चरणमा पूर्णले १ अन्डर ७१ र महेन्द्रले चार अन्डर ६८ स्कोर गरे । भुवनकुमार रोका र एमेच्योर आरभ शाह समान ५ अन्डर २११ सहित सातौंमा छन् । तेस्रो चरणमा आरभले १ अन्डर ७१ र भुवनले इभन पार ७२ को कार्ड बनाए । त्यस्तै, ५ अन्डर ६७ खेलेका सूर्यप्रसाद शर्मा र दुई अन्डर ७० स्कोर गरेका रवि खड्का समान चार अन्डर २१२ को स्थितिमा शीर्ष दसमा अटाए ।सुरुका दुई दिन उत्कृष्ट प्रदर्शन गरेका एमेच्योर सदभाव आचार्यले अन्तिम ९ होलमा लय गुमाएपछि सात ओभर ४३ खेल्न पुगे । त्यसैले तेस्रो दिन ६ ओभर ७८ खेलेका उनी समग्रमा तीन अन्डर २१३ सहित ११ औं स्थानमा रहे । अर्का एमेच्योर सुभाष तामाङको प्रदर्शन पनि औसतमात्रै रह्यो । एक अन्डर ७१ खेलेका उनी समग्रमा दुई अन्डर २१४ सहित १२ औं स्थानमा छन् । बिहीबार टुंगिने सिजनको यो अन्तिम प्रतियोगितामा कुल पुरस्कार १४ लाख ६१ हजार रुपैयाँ रहेको छ ।"
क्रिकेटरलाई ज्यापको सामग्री,"काडमाडौं (कास) राष्ट्रिय क्रिकेट टोलीका कप्तान सन्दीप लामिछानेसहित ६ राष्ट्रिय खेलाडीलाई क्रिकेट खेल सामग्री उत्पादन गर्ने भारतीय कम्पनी ज्याप क्रिकेटले प्रायोजन गरेको छ । कप्तान सन्दीप, विनोद भण्डारीसहित युवा क्रिकेटर सुनील धमला, भीम सार्की, देव खनाल र आदिल अन्सारीलाई ज्यापले एक वर्षका लागि क्रिकेट किट प्रदान गरेको हो । बुधबार राजधानीमा आयोजित कार्यक्रममा खेलाडी र ज्याप नेपालले प्रायोजन सम्झौता गरे । सम्झौताको रकम भने खुलाइएको छैन । अब खेलाडीले सबैखाले प्रतियोगितामा ज्यापको ब्याटलगायत अरू सामग्री प्रयोग गर्नेछन् । यसअघि ज्यापले राष्ट्रिय महिला क्रिकेटर सवनम राईलाई प्रायोजन गरेको थियो । ज्यापका संस्थापक सीईओ भव्य भारद्वाजले आगामी दिनमा अरू क्रिकेटरलाई समेत प्रायोजन गर्ने वचन दिए । उनले नेपाली क्रिकेटले पछिल्लो समय गरेको प्रगति उत्साहजनक रहेको बताउँदै क्रिकेटरलाई विश्वस्तरीय क्रिकेट सामग्री प्रदान गरेर खेलस्तर उकास्ने कम्पनीको लक्ष्य रहेको सुनाए । कप्तान सन्दीपले ज्याप क्रिकेटको सामग्रीहरू स्तरीय रहेको बताउँदै युवा क्रिकेटरलाई प्रायोजन गरेर हौसला बढाएकोमा कम्पनीलाई धन्यवाद व्यक्त गरे । ज्यापका नेपाल प्रतिनिधि तथा पूर्वराष्ट्रिय क्रिकेटर लाक्पा लामाले ज्यापको सामग्री स्तरीय रहेको बताउँदै क्रिकेटरलाई सामग्री सुलभ र सहज उपलब्ध गराउने हिसाबले यो प्रायोजन गरिएको सुनाए ।"
क्रिकेट खेलाडीको तलब वृद्धि,"काठमाडौं नेपाल क्रिकेट संघको आयोजनामा हुने आधिकारिक फ्रेन्चाइज क्रिकेट लिग नेपाल ट्वान्टी२० खेल्ने ६ टिमको नाम बुधबार सार्वजनिक गरिएको छ । क्यान बोर्ड बैठकले गरेको निर्णयअनुसार प्रतियोगितामा सहभागी हुने टिमको नाम विराटनगर, जनकपुर, काठमाडौं, पोखरा, लुम्बिनीभैरहवा र फार वेस्टर्न रहेका छन् । प्रतियोगिता असोज ८ देखि कात्तिक ५ सम्म राजधानीमा हुनेछ । बैठकले नेपाल ट्वान्टी२० लिगबाहेक अन्य कुनै पनि फ्रेन्चाइज लिगलाई राष्ट्रिय मान्यता नदिने निर्णय गरेको छ । हालसम्म सञ्चालनमा रहेका अन्य फ्रेन्चाइज लिगहरूले नेपाली क्रिकेटमा पुर्याएको योगदानको कदरसहित धन्यवाद ज्ञापन गरिने जनाएको छ । संघको आफ्नै आधिकारिक लिग हुने भएकाले अन्य लिगहरूलाई राष्ट्रिय मान्यता नदिने तर क्षेत्रीय लिगको संरचनामा सञ्चालन गर्ने अवस्थामा अनुमति दिन सकिने बताइएको छ । सोही बैठकले खेलाडी र अन्य सहयोगी कर्मचारीको तलब वृद्धि गर्ने निर्णय गरेको छ । यो तलब वृद्धि अप्रिलबाट लागू हुनेछ । त्यसअनुसार नेपाली राष्ट्रिय फुटबल टिमका सेन्ट्रल कन्ट्रयाक्टमा रहने खेलाडीको मासिक तलबमा १० हजार, महिला खेलाडीमध्ये ए र बी श्रेणीको ६ हजार र सी श्रेणीको ५ हजार रुपैयाँले वृद्धि गरिएको छ । सम्पूर्ण मैदान कर्मचारीको पारिश्रमिक ३ हजार, मैदान कार्यालय सहयोगीको ५ हजार र क्युरेटरको ६ हजार रुपैयाँ बढाइएको छ ।"
नवप्रवेशी गुजरात आईपीएल फाइनलमा,कोलकाता (एजेन्सी) डेविड मिलरले ३८ बलमा ६८ रन बनाएपछि गुजरात टाइटन्स इन्डियन प्रिमियर लिग (आईपीएल) मा मंगलबार राजस्थान रोयल्सलाई ७ विकेटले पराजित गर्दै फाइनल प्रवेश गरेको छ । क्वालिफायर १ मा गुजरातलाई जितनिम्ति अन्तिम ओभरमा १६ रन चाहिएको थियो । त्यसमा मिलरले लगातार तीन बलमा तीन छक्का प्रहार गरे । उनले कप्तान हार्दिक पान्ड्येसँग १ सय ६ रनको नटआउट साझेदारी पनि गरेपछि टिमले १९३ ओभरमा ३ विकेट गुमाएर १ सय ९१ रन बनायो । हार्दिकले २७ बलमा ४० रन बनाए । अब राजस्थानले फाइनल पुग्नका लागि दोस्रो सम्भावानाका लागि क्वालिफायर २ खेल्नेछ । त्यसअघि राजस्थानले ६ विकेटमा १ सय ८८ रन बनाएको थियो । जस बटलरले ५६ बलमा ८९ रन बनाए । कप्तान सन्जु सामसनले ४७ रनको योगदान दिए । बुधबार पहिलो इलिमिनेटर हुनेछ । त्यसमा लखनउ सुपर जायन्ट्स र रोयल च्यालेन्जर्स बैंग्लोर खेल्नेछन् । विजेताले राजस्थानको सामना गर्नेछ । गुजरात आईपीएलको नवप्रवेशी हो ।
रोयल तेस्रोपल्ट च्याम्पियन,"काठमाडौं (कास) आयोजक रोयल स्पोर्ट्स सेन्ट्रलले जीएए तेस्रो रोयल यू२३ पुरुष बास्केटबल प्रतियोगिताको उपाधि जितेको छ । रोयलको यो ह्याट्रिक उपाधि जित हो ।ललितपुरको सानागाउँस्थित घरेलु कोर्टमा बुधबार सम्पन्न प्रतिस्पर्धात्मक फाइनलमा रोयलले टाइम्स कलेजलाई ८५८४ स्कोरले हरायो । ह्याट्रिक उपाधि यात्रामा यसअघिका फाइनलमा पनि रोयलले टाइम्सलाई नै हराएको थियो । यसपल्ट रोयलको जितमा निकेश मगरले ३४ स्कोर गरे । टाइम्सबाट मनीष केसीले ३७ स्कोर जोडेका थिए ।निर्धारित क्वाटरको खेल ६७६७ स्कोरको बराबरीमा सकियो । त्यसपछि पनि दुई पटक अत्तिरिक्त समय थप्नुपरेको थियो । थप पहिलो ५ मिनेटको अत्तिरिक्त समय पनि १०१० को बराबरीमा टुंगियो । दोस्रो पटक थप गरिएको ५ मिनेट अत्तिरिक्त समयमा रोयल ८७ ले अगाडि भयो । अन्ततः समग्रमा फाइनल १ स्कोर अन्तरले जित्यो । रोयलले ५० हजार र टाइम्सले १५ हजार रुपैयाँ पुरस्कार पाए । रोयलका आशिष बस्नेत मोस्ट भ्यालुएबल प्लेयर घोषित भए । उनले ५ हजार नगदसहित शेर्पा चाइको गिफ्ट ह्याम्पर पाए । धरान मेघा कलेजले उदीयमान टिमको ट्रफी जित्यो ।विजेतालाई नेपाल बास्केटबल संघका कार्यबाहक अध्यक्ष भीमसिंह गुरुङ, गोदावारी अल्मुनाइ एसोसिएन (जीएए) का अध्यक्ष प्रकाशबाबु केसी र शेर्पा चाइका हेड ब्रिवर दिल्लीराम कोइरालाले पुरस्कृत गरे । रोयलकै कोर्टमा फादर वाटरिन स्मृति महिला खुला बास्केटबलको उपाधिका लागि रोयल र जेभियर कलेज बिहीबार भिड्दैछन् ।"
टेनिस खेलाडी छनोट,"काठमाडौं (कास) आईटीएफ एसिया यू१२ टिम प्रतियोगिताअन्तर्गत दक्षिण एसियाली क्षेत्रीय क्वालिफाइङका लागि ६ जना नेपाली टेनिस खेलाडी छनोट भएका छन् । ब्वाइजमा वृजेश अर्याल, आद्रित नेपाल, असभसम्राट हाडा तथा गर्ल्समा शिभाली गुरुङ, प्राज्ना मानन्धर र कर्मिष्ठा नुगाह श्रेष्ठ छानिए । क्वालिफाइङ जुन १३ देखि १८ सम्म सातदोबाटोस्थित टेनिस कम्प्लेक्समा हुनेछ । सातै राष्ट्रको सहभागिता रहने नेपाल टेनिस संघका कार्यालय सचिव प्रवीण देवकोटाले जनाएका छन् । ब्वाइजगर्ल्समा पहिलो र दोस्रो हुने राष्ट्र फाइनल प्रतियोगिताका लागि छनोट हुनेछन् । फाइनल प्रतियोगिता काजकिस्तानमा हुँदै छ ।"
