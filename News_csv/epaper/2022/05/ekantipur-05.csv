शीर्षक,विवरण
मधेसमै लोसपाको कठिन परीक्षा,"पार्टीमा किन टिकेनन् जनप्रतिनिधि ? २०७४ को चुनावबाट राजपा र संघीय समाजवादी फोरम मधेसका प्रमुख पार्टी बनेका थिए । मधेसका मुद्दा लिएर स्थापित र पटकपटक भएका आन्दोलनको नेतृत्व गरेका दुई दलबीच एकीकरण भएर जनता समाजवादी पार्टी (जसपा) बनेको हो । तर उक्त एकीकरण लामो समय टिक्न सकेन । फुटपछि तत्कालीन ठाकुर समूहले लोसपा गठन गरे पनि जसपाबाट चुनाव जितेका थुप्रै नेता उनको पछि लागेनन् । एकीकरणपछिको मूल दलका रूपमा उपेन्द्र यादवले नेतृत्व गरेको जसपा रहिरह्यो । पूर्वराजपाका नेताहरू राजकिशोर यादव र महेन्द्र राय यादवसमेत जसपामै बसे । प्रतिनिधिसभा, प्रदेशसभा र स्थानीय तहका थुप्रै जनप्रतिनिधि पनि जसपामै बसे । केन्द्रीय तहका नेता मात्र सम्मिलित भएर लोसपा गठन भएकाले प्रदेश, जिल्ला र स्थानीय तहमा सांगठनिक संरचना बन्न नसकेको विश्लेषकहरूको भनाइ छ । विश्लेषक तुलानारायण साह निर्वाचनको परिणाम नआएसम्म कुनै दल बलियो वा कमजोर भयो भनेर ठोकुवा गर्न नमिले पनि सरसर्ती हेर्दा लोसपा कमजोर देखिएको बताउँछन् । एउटा कारण राजपा हुँदाका केही प्रभावशाली नेताहरू जसपा विभाजनपछि लोसपामा सहभागी भएनन्, साह भन्छन्, दलहरू एकीकरण भएर फेरि विभाजित हुँदा मूलधारमा रहेको दल बलियो हुने, अर्को दल कमजोर हुने देखिन्छ । जसपाबाट विभाजित भएको लोसपा मात्र होइन, नेकपाबाट विभाजित भएको माओवादी पनि उस्तै अवस्थामा छ ।२०७४ को प्रतिनिधिसभा निर्वाचनमा तत्कालीन संघीय समाजवादी फोरमले १७ र राजपाले १८ स्थान जितेका थिए । तर राजपाबाट जितेका १२ जना मात्रै अहिले लोसपामा छन् । महेन्द्र राय यादव, राजकिशोर यादव, रानी मण्डल, नरमाया ढकाल, प्रमोद साह र अमृतादेवी अग्रहरी गरी ६ जना जसपामै छन् । फोरमबाट जितेका २ जना (विमल श्रीवास्तव र उमाशंकर अरगरिया) ले लोसपा रोजेपछि प्रतिनिधिसभामा लोसपा १४ सिटमा छ । जसपाका दुई सांसद रेशम चौधरी र हरिनारायण रौनियार भने निलम्बित छन् । चौधरीकी श्रीमतीको नेतृत्वमा राष्ट्रिय उन्मुक्ति पार्टी दर्ता भएको छ । लोसपाका अर्का प्रभावशाली नेता वृषेशचन्द्र लालले तराई मधेस लोकतान्त्रिक पार्टी पुनर्गठन गरेका छन् । उनीसँगै कार्यकारिणी सदस्य विजय सिंहले पनि लोसपा छाडे । लाल लोसपा राजनीतिक दल नै बन्न नसकेको बताउँछन् । राजपा हुँदादेखि नै पार्टीको चरित्र बोक्न सकेको थिएन । अहिले त झन् सीमित व्यक्तिको प्रालि बन्न पुगेको छ । उनीहरूलाई न मधेसका मुद्दाको सरोकार छ न संगठनको । अघिल्लो चुनावमा प्राप्त गरेको सामर्थ्यमा उल्लेखनीय कटौती हुने देख्छु, भन्छन्, सत्ताका लागि एमालेसँग गठबन्धन गर्न पुगेका छन् । जसपाले पनि सत्ताकै लागि गठबन्धनको राजनीति गरिरहेको छ ।मधेस प्रदेशसभामा तत्कालीन राजपाबाट २५ जना निर्वाचित भएका थिए, अहिले लोसपामा १५ जना मात्रै छन् । रौतहटबाट समानुपातिक निर्वाचित डिम्पलकुमारी झाको गत वैशाख ११ मा मृत्यु भएर एक सिट खुम्चिएको छ । राजपाबाट चुनाव जितेका पर्साकी अञ्जु कुमारी, सप्तरी १ (ख) का नवलकिशोर साह सुडी, सर्लाहीकी निराकुमारी साह, सप्तरी ३ (ख) का विदेश्वरप्रसाद यादव, सप्तरी २ (ख) का मनीषकुमार सुमन, सर्लाहीका रामनरेश राय, महोत्तरीकी रिना यादव, बारा १ (ख) बाट निर्वाचित सरोजकुमार यादव (सभामुख) र सिरहा ४ (ख) का सुरेशकुमार मण्डल जसपामा छन् । जसपा प्रवेश गरेका रौतहट ४ (ख) बाट स्वतन्त्र निर्वाचित शेख अबुल कलाम आजाद गत वैशाख ९ मा राजीनामा दिएर स्थानीय तहको चुनाव लड्दै छन् । तत्कालीन संघीय समाजवादी फोरमबाट निर्वाचित भएकामध्ये पर्साको निर्वाचन क्षेत्र ३ (ख) का प्रह्लाद गिरी गोस्वामी भने हाल लोसपामा छन् । विश्लेषक साह आगामी संसदीय निर्वाचनसम्म लोसपा यही रूपमा नरहने आकलन गर्छन् । अहिलेको सरकारमा सहभागी हुने, जसपालाई गठबन्धनबाट बाहिर राख्ने गरी यही गठबन्धनमा जाने वा कांग्रेससँग मात्र गठबन्धन गर्ने वा मधेसी दलहरूबीच गठबन्धन गर्ने तीनवटा रणनीति उसलाई उपलब्ध छन्, साह भन्छन्, यीमध्ये कुन रणनीति लिन्छ भन्ने स्थानीय तहको परिणामले निर्धारण गर्नेछ । पार्टीका वरिष्ठ नेता लक्ष्मणलाल कर्ण भने लोसपा अझै पनि राजनीतिक हिसाबले मधेसको पहिलो शक्ति रहेको दाबी गर्छन् । पुरानो पार्टी भएर पनि नयाँ स्वरूपमा गएकाले त्यसअनुरूप संगठन निर्माण हुन नसकेको सत्य हो । राजनीतिक हिसाबले भने पहिलो शक्ति हो, उनको भनाइ छ, लोसपाले अधिकांश ठाउँमा उम्मेदवारी दिएको छ र निर्वाचनमा राम्रो परिणाम निकाल्नेमा ढुक्क छौं । कर्ण कांग्रेस र एमालेलगायत पार्टी प्रचारप्रसारमा मात्र अगाडि देखिएको तर चुनावी परिणाम आफ्नो पार्टीको पक्षमा आउने दाबी गर्छन् । अन्य दलबाट आचारसंहिताको ठाडो उल्लंघन भए पनि निर्वाचन आयोगले निगरानी नगरेको कर्णको आरोप छ । हामी संयमताका साथ चुनावमा लागेका छौं र नतिजा पनि सकारात्मक रहने विश्वास छ, उनले भने । लक्ष्मी साह (बारा), शिव पुरी (रौतहट), ओमप्रकाश ठाकुर (सर्लाही), सुनीता बराल (महोत्तरी), भरत जर्घामगर (सिरहा) र अवधेशकुमार झा (सप्तरी)"
प्रधानमन्त्रीको भरतपुर बास,"तर देउवा अघिल्लो दिन नै भरतपुर आइपुग्नुको मुख्य उद्देश्य भने कांग्रेसको असन्तुष्टि मत्थर पार्नॅ र स्वतन्त्र उम्मेदवार पौडेलको उम्मेदवारी निष्क्रिय पार्नॅ रहेको कांग्रेसका नेताहरू बताउँछन् । देउवानिकट एक नेताका अनुसार उम्मेदवारी फिर्ता लिने समय सकिए पनि विज्ञप्तिमार्फत पौडेलका तर्फबाट रेनुलाई समर्थन गराउने अन्तिम प्रयास हुनेछ । चितवन कांग्रेसका सभापति राजेश्वर खनालले पनि प्रधानमन्त्री देउवाले पौडेललाई भेट्ने सम्भावना रहेको जानकारी दिए । कार्यतालिकामा समावेश नभए पनि भेटघाट हुन सक्छ, उनले भने । स्वतन्त्र उम्मेदवार पौडेलले भने प्रधानमन्त्री देउवा चितवन आउन लागेको थाहा पाए पनि भेटघाटबारे कुरा नभएको बताए । म दिनभर प्रचारमा व्यस्त छु, प्रधानमन्त्रीजी आउने कुरा समाचारमा पढेको हुँ, उनले भने, वार्ता या अरू केही विषय हो भने साथीहरूसँग सल्लाह गरेर जान सकिन्छ । देउवाको गृहजिल्ला डडेलधुरामा कर्णबहादुर मल्ल समूहले बागी उम्मेदवारी दिएर गठबन्धनविरुद्ध अभियान चलाइरहेको छ । तर उनलाई गृहजिल्लाभन्दा भरतपुरको बढी चिन्ता देखिन्छ । चितवनमा रेनुले हार्दा सत्ता गठबन्धन कमजोर हुने र आगामी संसदीय निर्वाचनमा माओवादी केन्द्रसँग तालमेलको सम्भावना घट्ने देउवाको बुझाइ छ । त्यसैले भरतपुरलाई चुनावी केन्द्रमा राखिएको उनीनिकटको भनाइ छ । प्रधानमन्त्री देउवा होटल पुगेलगत्तै नेताकार्यकर्ताको भीड लागेको थियो । पौडेलको पक्षमा खुलेर लागेको समूह भने त्यहाँ देखिएन । बुधबार साँझ र बिहीबार बिहान स्थानीय नेताकार्यकर्तासँग भेटघाट छ, त्यसपछि चुनावी सभालाई सम्बोधन गर्नुहुनेछ, चितवन सभापति खनालले भने, यसले गठबन्धनको पक्षमा माहोल सिर्जना गर्न सघाउनेछ । भरतपुरमा रेनुको पक्षमा माहोल बनाउन कांग्रेसको केन्द्रदेखि जिल्ला नेतृत्वसमेत मिहिन ढंगले खटेको छ । सभापति देउवाको निर्देशनमा तीन दिनसम्म भरतपुर बसेका कांग्रेस नेता भण्डारी समस्या र कमजोरी पहिचान गरेर समाधानको प्रयास भएको बताउँछन् । पार्टीले दिएको जिम्मेवारीअनुसार मैले यहाँ रहँदा कांग्रेसका नेताकार्यकर्तासँग भेटघाट गर्ने, पार्टीभित्र र गठबन्धन दलबीच संयुक्त बैठक बसेर रणनीति बनाउने काम गरें, भन्छन्, कुनै पनि हालतमा चुनाव जित्ने वातावरण निर्माण गर्न कांग्रेस एकमत हुँदै गएको छ । खनालले पौडेलको पक्षमा मतदान गर्ने सम्भावित नेताकार्यकर्ताको सूची नै बनाएर तिनीहरूलाई फकाइरहेका छन् । उहाँले असन्तुष्टलाई व्यक्तिगत रूपमा भेटेर फकाउने र नमान्नेलाई कारबाहीको धम्की दिने काम गरिरहनुभएको छ, कांग्रेसका एक जिल्ला नेताले भने, पार्टी केन्द्रको निर्देशनअनुसारै उहाँ गम्भीरतापूर्वक लागिरहनुभएको हो । सभापति खनाल पाँचदलीय गठबन्धनको जिल्लास्तरीय निर्वाचन परिचालन समितिको संयोजक भए पनि उनको ध्यान सम्पूर्ण रूपमा भरतपुरमा केन्द्रित छ । भरतपुरका नगर सभापति चित्रसेन अधिकारी उपप्रमुखमा उम्मेदवार बनेका कारण कार्यवाहक सभापतिको हैसियतले नगरस्तरीय संयुक्त निर्वाचन परिचालन समितिको संयोजक बुद्धिकान्त न्यौपाने छन् । तर महानगरमा माहोल निर्माण गर्ने अभियानको नेतृत्व जिल्ला सभापतिले गरिरहेका छन् । रेनु दाहालमाथिको जोखिम कम गर्न पाँचदलीय गठबन्धनले जिल्लामा वडासम्मै तालमेल गरेको छ । चितवनका ७ पालिकामा रहेका ९८ वडामध्ये केहीबाहेक सबैमा गठबन्धनबीच भागबन्डा मिलाइएको छ । कालिका नगरपालिका, रत्ननगर नगरपालिका, खैरहनी नगरपालिका र इच्छाकामना गाउँपालिकामा कांग्रेसले उम्मेदवारी पाएका छन् । त्यस्तै भरतपुर महानगरपालिका र माडी नगरपालिकामा माओवादी केन्द्र र राप्ती नगरपालिकाको नेतृत्वको उम्मेदवारी एकीकृत समाजवादीले पाएका छन् । जिल्लाभर कांग्रेसले ५७, माओवादी केन्द्रले २८ र एकीकृत समाजवादीले ११ वडाको नेतृत्व लिएका छन् । बाँकी वडाको नेतृत्व कसले लिने भन्नेबारे अझै मिलाउने प्रयास भइरहेको माओवादी केन्द्रका जिल्ला संयोजक रामचन्द्र (आरसी) अधिकारीले बताए । भरतपुरका २९ वडामध्ये कांग्रेसले १९, माओवादी केन्द्रले ६ र एकीकृत समाजवादीले ४ मा उम्मेदवारी दिएका छन् । सभापति खनालले पछिल्लो समय गठबन्धनका पक्षमा माहोल सुदृढ हुँदै गएको दाबी गरे पनि स्वतन्त्र उम्मेदवार पौडेलले आफ्नो अडान छाडेका छैनन् । उनको पक्षमा केही पुराना नेता खुलेर लागेका छन् । पूर्वजिल्ला सभापतिद्वय कृष्णलाल सापकोटा र टीकाराम न्यौपाने, पूर्वसांसद भीमबहादुर श्रेष्ठ, महासमिति सदस्य मीना खरेल र नेपाल तरुण दलका संस्थापक जिल्ला अध्यक्ष शम्भु अर्याल खुलेरै सक्रिय छन् । पौडेलको उम्मेदवारीको समर्थकसमेत रहेकी खरेलले चुनावी अभियानमा हिँड्दा व्यापक लहर बढेको र अब कसैले चाहेर वा अनुरोध गरेर फिर्ता हुने अवस्था सकिएको बताइन् ।केन्द्रीय सदस्यद्वय दिनेश कोइराला र टेकप्रसाद गुरुङ गठबन्धनको चुनावी अभियानमा हिँडेका छैनन् । कोइराला काठमाडौंमा र गुरुङ भरतपुरमा छन् । भरतपुरमा २०७४ को स्थानीय तह निर्वाचनमा पनि माओवादी केन्द्र र कांग्रेसबीच अन्तिम समयमा तालमेल भएको थियो । उतिबेला प्रमुखमा मनोनयन दर्ता गराएका दिनेश कोइरालाको उम्मेदवारी केन्द्रबाटै फिर्ता गरिएको थियो । त्यसैले यस पटक कांग्रेसले महानगर प्रमुख पाउनुपर्ने दबाब चितवनका कांग्रेस नेताकार्यकर्ताले गरेका थिए ।"
चन्दको नियति : शान्ति न क्रान्ति,"हतियारबारे चित्तबुझ्दो जवाफ छैन चन्द चुनावमा आए पनि उनी शान्तिपूर्ण राजनीतिमा आउँदा कांग्रेसले उठाएको प्रश्न अनुत्तरित छ । कांग्रेसका तत्कालीन प्रवक्ता विश्वप्रकाश शर्माले सरकारचन्दबीच तीनबुँदे सहमति भएकै दिन ट्विट गर्दै भनेका थिए, प्रचण्ड आउँदा खोलाले बगायो थोरै हतियार, विप्लव आउँदा पूरै ? राज्यलाई हतियार बुझाउने चौथो बुँदा खोई ? सिंगो देश चाहन्छ यो गम्भीर प्रश्नको जवाफ । तीनबुँदे सहमतिपत्रमा सरकार र चन्द पक्ष हतियारको विषय मौन रहेपछि कांग्रेस प्रवक्तासहित सञ्चारमाध्यमहरूले प्रश्न उठाएका थिए ।चन्दसहितका नेताहरू भने आफूहरूसँग हतियार नभएको दाबी गर्दै आएका छन् तर शान्तिपूर्ण राजनीतिमा आउनुपूर्व चन्दले आफ्ना संगठनलाई जारी गरेको आन्तरिक परिपत्र, निर्देशनअनुसार उनीहरूसँग हतियार छन् भन्ने पुष्टि भएको सुरक्षा निकायको विश्लेषण छ । तर, हतियारबारे उठेको प्रश्नमा न अहिलेको कांग्रेस नेतृत्वको सरकारले न त चन्दको पार्टीबाट नै चित्तबुझ्दो जवाफ छ ।"
कालीकोटका ९ पालिकामा उम्मेदवारी,"(कालीकोट)  नेत्रविक्रम चन्द समूहले चुनावलाई उपयोग गर्दै राष्ट्रवादी देशभक्त शक्तिसँग सहकार्य गर्ने घोषणासहित कालीकोटका ९ वटै स्थानीय तहमा स्वतन्त्र उम्मेदवारी दर्ता गरेका चन्द समूहमा अर्को पक्षका कोही पनि नेताकार्यकर्ता नरहेको जिल्ला इन्चार्ज कर्णबहादुर भण्डारीले बताए ।विभाजनले कालीकोटमा कुनै असर नपरेको उनले बताए । खाँडाचक्र नगरपालिकाको प्रमुखमा उम्मेदवारी दिएका हस्त विश्वकर्माले पार्टीले कारबाही गरेका दुई जनाले राष्ट्रिय भेलाको हल्ला चलाएर विषयान्तर गर्न खोजेको बताए । विषयान्तर गर्न कारबाहीको हल्ला चलाइएको हो, सबै नेताकार्यकर्ता चुनाव प्रचारमै छौं, उनले भने, जनतासँग जोडिन चुनावमा सहभागी भएका हौं ।राष्ट्रवादी शक्ति एक हुने बेला चुनाव बहिष्कारको अर्थर् नदेखेको उनले बताए । चुनावमा जानेबित्तिकै संसद्वाद भइहाल्ने कुरा सही होइन, देशको परिस्थिति र आवश्यकताअनुसार चुनाव उपयोग गर्ने भन्ने हो । कालीकोटमा चन्द समूहबाट दुई जना केन्द्रीय सदस्यसहित प्रदेश र जिल्लास्तरका नेताहरूले उम्मेदवारी दर्ता गरेर मत मागिरहेका छन् । प्रवक्ता खड्गबहादुर विश्वकर्माको गृह जिल्ला कालीकोटमा ९ वटै स्थानीय तहमा स्वतन्त्र हैसियतमा उम्मेदवारी दर्ता भएको छ ।नेकपा प्रभाव क्षेत्र मानिने कालीकोटको नरहरिनाथमा चन्द समूहका केन्द्रीय सदस्य एटम बीसीले गाउँपालिका अध्यक्ष र उपाध्यक्षमा काशीपुरा शाही, रास्कोट नगर प्रमुखमा संविधानसभा २०६४ का समानुपातिक सभासद धीरेन्द्राकुमारी उपाध्याय र उपप्रमुख फूलटौरा विक, पचालझरना गाउँपालिका अध्यक्षमा जिल्ला सेक्रेटरी मनिलाल ऐडी र उपाध्यक्ष विनित तिरुवा, सान्नीत्रिवेणीमा रूपसिंह बोहरा, खाडाचक्रको प्रमुखमा हस्त विक र उपप्रमुखमा शारदा शाही, तिलागुफा नगर प्रमुखमा नरेन्द्र चदारा, उपप्रमुख धनराज शाही, महाबैको अध्यक्षमा धनबहादुर सिंह, पलाताको अध्यक्षमा पदमबहादुर विश्वकर्मा, शुभकालिकाको अध्यक्षमा मनीष विकलगायतले उम्मेदवारी दर्ता गरेका छन् । जिल्लाभरका अधिकांश वडाध्यक्ष र सदस्यमा पनि विप्लव समूहको उम्मेदवारी दर्ता भएको छ । उम्मेदवारी दिएकाले एमालेसहितका दलको साथ खोजेका छन् । कुरा भइरहेको छ, एमाले कालीकोट इन्चार्ज नगिन्द्र शाहीले भने, मिलेर जानेबारे सहमति भएको छैन ।कालीकोटमा माओवादीका धेरैजसो पुराना नेता विप्लव माओवादीतिर छन् । २०६४ मा निर्वाचित दुवै जना सभासद विश्वकर्मा र धीरेन्द्रा उपाध्याय, भरतबम रणवीर, एटम बीसी, कर्णबहादुर भण्डारी, मनिलाल ऐडीलगायतका नेताहरू यही समूहमा छन् ।"
मतपत्र छपाइले पाठ्यपुस्तकमा ढिलाइ,"(काठमाडौं)  स्थानीय तह निर्वाचनको असर विद्यार्थीको पाठ्यपुस्तक बिक्रीवितरणमा परेको छ । नयाँ शैक्षिक सत्र सुरु हुन अब १० दिन मात्रै बाँकी छ । तर, जनक शिक्षा सामग्री केन्द्र लिमिटेडले माग र विद्यार्थी संख्याअनुसार पाठ्यपुस्तक छाप्न सकेको छैन भने छापिएका पुस्तक पनि निर्वाचनको बहानामा वितरण गरिएको छैन । देशभरका विद्यालय नयाँ शैक्षिक सत्रको तरखरमा जुट्दा स्थानीय तहको मतपत्र छपाइ गरेको जनक शिक्षाले यो वर्ष सामुदायिक विद्यालयका विद्यार्थीलाई समयमा नै पाठ्यपुस्तक उपलब्ध गराउन नसक्ने भएको हो । जेठको पहिलो सातादेखि नयाँ शैक्षिक सत्र सुरु हुँदै छ । मासिक २५ लाखसम्म पाठ्यपुस्तक छाप्न सक्ने क्षमता भएको जनक शिक्षालाई ४० लाख पाठ्यपुस्तक छाप्न कम्तीमा डेढ महिना समय चाहिन्छ । सुगमका जिल्लामा छापिएका पुस्तक ढुवानी गरेर वितरण केन्द्र, विक्रेता, विद्यालय हुँदै विद्यार्थीको हातसम्म पुग्न थप सात दिन समय लाग्छ । जनक शिक्षाका प्रबन्ध निर्देशक अनिलकुमार झाले ४० लाख थान पुस्तक मात्रै छाप्न बाँकी भएको दाबी गरे पनि स्रोतका अनुसार त्योभन्दा बढी संख्यामा पुस्तक छपाइ हुन सकेको छैन । छापिइसकेका पुस्तक पनि वितरण केन्द्र खुलाएर बिक्री गर्न ढिलाइ गरिएको छ । यो वर्ष करिब दुई करोड पाठ्यपुस्तक आवश्यक हुने अनुमान गरिएको छ । शिक्षा मन्त्रालयले वैशाख मसान्तसम्म परीक्षा, नतिजा प्रकाशन, भर्ना, पाठ्यपुस्तक वितरणलगायतका कार्यक्रम सम्पन्न गरेर जेठ पहिलो सातादेखि पठनपाठन थाल्न निर्देशन दिएको छ । तर जनक शिक्षाले बुधबारसम्म वितरण केन्द्रहरू खुला गरेर विक्रेतालाई पुस्तक उपलब्ध गराउन सकेको छैन । किताब खोज्दै पसलमा ग्राहक आउन थालिसके, जनक शिक्षाले वितरण केन्द्र नै खुलाएको छैन, काठमाडौंका एक पुस्तक विक्रेताले भने, चुनावको माहोल सुरु भइसक्यो, यो वर्ष विद्यार्थीले कक्षा सुरु हुँदा पुस्तक हात पार्ने सम्भावना छैन । अति दुर्गमका जिल्लामा पाठ्यपुस्तक वितरण गर्ने धनगढी, सुर्खेत, विराटनगरलगायत प्रादेशिक कार्यालयका वितरण केन्द्रले पनि विक्रेतालाई पुस्तक उपलब्ध गराएका छैनन् । हुम्ला, डोल्पालगायत जिल्लाका दुर्गम विद्यालयमा वितरण केन्द्रबाट पुस्तक पुर्याउन हप्तौं लाग्छ । बुधबारबाट वितरण केन्द्र खुलाउने भनिए पनि कर्मचारी मतदान केन्द्रमा खटिने सम्भावना रहेकाले खुलाउन नसकिएको जनक शिक्षाका प्रबन्ध निर्देशक अनिलकुमार झाले बताए । मतदान केन्द्रमा हाम्रा कर्मचारी नखटिने भए हिजोआज नै वितरण खुला गर्थ्यौं, उनले भने, प्रदेशका वितरण केन्द्रका कर्मचारी चुनावमा खटिने हुँदा जेठ पहिलो साताबाट मात्रै वितरण केन्द्र खुला गर्ने सम्भावना छ । जेठमा मात्र वितरण केन्द्र खुले छापिएका पुस्तक कक्षा सञ्चालन सुरु हुँदा बल्ल पुस्तक व्यवसायीसम्म पुग्नेछ । वितरण केन्द्रमा पुगेका पुस्तक पनि पूरा सेट नभएको कर्णाली प्रदेशमा कार्यरत एक कर्मचारीले बताए । पूरा सेट पुस्तक नहुँदासम्म विक्रेताले ढुवानी नगर्ने उनले बताए । ढुवानीमा दोहोरो खर्च लाग्ने हुँदा विक्रेताले आवश्यक पुस्तक सकभर एक पटकमै वितरण केन्द्रबाट उठाउने गर्छन् । प्रबन्ध निर्देशक झाले भने कक्षा ९, ६ र ५ को मात्रै पुस्तक छपाइ गर्न बाँकी रहेको जनाएका छन् । उनले भने, छापेका पुस्तक मागअनुसार ९ वटै वितरण केन्द्रमा ढुवानी भइसकेको छ, विक्रेताहरूलाई बिक्रीवितरण गर्न मात्र बाँकी हो । जनक शिक्षाले कक्षा ४ देखि १० सम्मको पाठ्यपुस्तक छपाइ र वितरणको जिम्मा पाएको छ । कक्षा १३ को किताब निजी पब्लिकेसनहरूले छापेर बिक्रीवितरण गर्दै छन् । प्रवक्ता चित्रकुमार आचार्यले गत चैत २० गतेसम्म १ करोड ५५ थान पाठ्यपुस्तक छपाइ गरिसकेको र करिब ४० लाख थान पुस्तक छाप्न बाँकी रहेको जानकारी कान्तिपुरलाई दिएका थिए । एक महिनापछि त्यति नै थान पुस्तक छाप्न बाँकी रहेको तथ्यांक सार्वजनिक गरिएको छ । जनक शिक्षाले छापेका पुस्तक भक्तपुरको सानोठिमी, जनकपुर, विराटनगर, भरतपुर, बुटवल, पोखरा, नेपालगन्ज, धनगढी र सुर्खेत वितरण केन्द्रबाट विक्रेतालाई दिने गरिन्छ ।विद्यालयलाई पुस्तक बिक्री गर्न करिब १२ सय विक्रेता सूचीकृत भएका छन् । बिहीबारबाट मतपत्र छपाइको काम सकिन्छ, शुक्रबारबाट भटाभट बाँकी ४० लाख पुस्तक छाप्न थाल्छौं, प्रवक्ता आचार्यले भने, विद्यार्थीले जेठको १५२० गतेभित्र पुस्तक पाइसक्छन् । उनका अनुसार बिहीबारसम्म ७ सय ५३ स्थानीय तहका १ करोड ९० लाख मतपत्र छपाइ सकिनेछ । त्यसपछि छाप्न बाँकी पुस्तक दिनरात गरेर छाप्ने उनको भनाइ छ । वितरण केन्द्र कहिलेदेखि सञ्चालन गर्ने भन्नेमा जनक शिक्षा नै दुविधामा छ । धनगढी, नेपालगन्जलगायत ठाउँमा पहिले र त्यसपछि चितवन पोखरा पठाउँछौं, उनले थपे । २०७५ यता कोभिडले शैक्षिक सत्र ढिलो सुरु हुँदा पनि पाठ्यपुस्तक अभावको समस्या देखिएको थिएन । जनक शिक्षाको लापरबाहीले यो वर्ष पुस्तक अभाव हुने निश्चित भएको मन्त्रालयका कर्मचारीहरूको भनाइ छ । शिक्षा तथा मानव स्रोत विकास केन्द्रका महानिर्देशक चूडामणि पौडेलले कुनै पनि हालतमा जनक शिक्षाले भर्ना हुन आउने विद्यार्थीलाई पाठ्यपुस्तक उपलब्ध गराउने व्यवस्था गर्नुपर्ने जनाए । केन्द्रले पाठ्यपुस्तकको बजेट पालिकाहरूमा पठाइसकेको छ, १२ दिनमै डिपो खोलेर पुस्तक वितरण थाल्नुपर्छ, उनले भने, कर्मचारी चुनावमा खटिएको बहानाबाजी गर्न मिल्दैन, निर्वाचन आयोगलाई आग्रह गरेर भए पनि पुस्तक बिक्रीवितरण रोक्नु हुँदैन । सरकारले कक्षा १० सम्म सामुदायिक विद्यालयका विद्यार्थीलाई निःशुल्क पुस्तक उपलब्ध गराउँदै आएको छ ।"
मौलिक मुद्दामा स्वतन्त्र उम्मेदवार,"ललितपुर महानगरसरिना लाखे, सुरेश महर्जन, राजेन्द्र थापा मगर भक्तपुर नगरपालिकानीलनारायण कोजु, अनिल लाबजु, बलराम प्रजापति, रामसुन्दर धुसु, सत्यराम त्वायना"
जात्राको रौनक,वर्षा र सहकालका देवता भनेर पूजा गरिने रातो मच्छिन्द्रनाथको रथ यात्राको पहिलो दिन बुधबार पुल्चोकमा रथ तान्दै स्थानीय । ६० फिटको रथ करिब एक महिनासम्म पाटनका विभिन्न टोलमा घुमाउँदै जावलाखेल पुर्याएर भोटो देखाई जात्रा समापन गरिन्छ । तस्बिर ः हेमन्त श्रेष्ठकान्तिपुर
पक्की पुल र तटबन्धको आसमा महाकालीपारिको गाउँ,"(दोधारा, कञ्चनपुर)  महाकालीपारिको नगर दोधारा चाँदनीमा उम्मेदवार भोट माग्न जनताको घरदैलोमा छन्, मतदातालाई उम्मेदवारप्रतिका आशा सुनाइरहेका छन् । दोधारा चाँदनीलाई चुनावले छपक्कै छोपेको छ । स्थानीय सरकार बनेपछि गाउँमा छाएको विकासले आशावादी बनेका मतदाता फेरि सक्षम नेतृत्व चुन्न आतुर देखिन्छन् । महाकालीमा चार लेनको पक्की पुल र सुक्खा बन्दरगाह निर्माणको सपनाले उनीहरूमा आशा जगाएको छ ।सबैले नेपाल भनेपछि पूर्वमा मेचीदेखि पश्चिममा महाकाली नदीसम्म ठान्छन्, हामी त महाकालीपारि छौं, पहिलेपहिले महाकालीपारि भएकै कारण हामीलाई नेपालले हेर्ने दृष्टिकोण अलग थियो, चाँदनीका तत्कालीन गाविस उपाध्यक्ष कृष्णविहारी पन्त (६७) भन्छन्, संघीयताले हामीलाई महाकालीवारि नै सरकार दिएको छ, पहिले एउटा टापुका रूपमा रहेको गाउँमा अब विकास भित्रिएको महसुस हुँदै छ, चुनावमा त्यसैको उत्साह छ । नगरका टोलटोलसम्म पुग्ने अधिकांश सडक कालोपत्र भइसकेका छन् ।चाँदनीमै सुक्खा बन्दरगाह निर्माणको योजना छ, त्यसैका लागि सरकारले महाकालीमा चार लेनको पक्की पुल बनाउँदै छ । उम्मेदवारहरूले चुनावमा सुक्खा बन्दरगाह निर्माणमा अगुवाइ लिने र दोधारामै हजारौंलाई रोजगारीको अवसर भित्र्याउने एजेन्डा अघि सारेका छन् । यो बस्तीको नेपालपट्टि महाकाली छ, अर्कोपट्टि भारत, वास्तवमा यो एउटा टापु नै हो, नगरपालिकाका मेयर वीरबहादुर सुनार भन्छन्, नदी पार गर्ने उपाय नहुँदा न उद्योग कलकारखाना खुलेका छन् न ठूला व्यवसाय । धेरै मान्छे रोजीरोटीका लागि भारत जान बाध्य छन् ।उनले रोजगारी नपाएर भारत जान बाध्य नगरवासीलाई सुक्खा बन्दरगाह खुलेपछि रोजगारीको अवसर मिल्ने अपेक्षा रहेको बताए । दोधाराको अर्को चुनावी एजेन्डा हो नदीमा तटबन्ध । महाकालीपारिको यो नगरलाई भारतबाट बग्दै आएको जोगबुढा नदीले फेरि दुईतिर विभाजित गर्छ । जोगबुढा वारिपारि नै नेपाली बस्ती छन् । हरेक वर्षामा महाकाली र जोगबुढामा आउने बाढीले दुवैतिर दुःख दिन्छन् । बस्तीका दुवैतिर नदी छन्, दुवैमा आउने बाढीले बर्सेनि दुःख दिन्छन्, मेयर सुनार भन्छन्, महाकालीमा साढे दुई दशकअघि लगाएको तटबन्ध जीर्ण बन्दै छ, जोगबुढामा त तटबन्ध नै छैन ।जोगबुढापारि भारतीय सीमातर्फका कुतियाकभर, बडुवाल टोल, कञ्चनभोज र कुन्दननगरका बासिन्दाले यस पटकको चुनावमा तटबन्ध निर्माण गरिदिनुपर्ने माग अघि सारेका छन् । यी गाउँका बासिन्दा आफूहरू झन् सीमापारि भएको महसुस गर्छन् । कारण यी बस्तीसम्म नेपाली सुरक्षा संयन्त्रको पहुँच छैन न त अन्य कुनै सरकारी निकाय । सशस्त्र प्रहरीको सीमा सुरक्षा बलले यी बस्तीतिर जाने जोगबुढाका झोलुंगे पुलसम्म मात्रै रेखदेख गर्छ । बस्तीमा जाँदा वरपर डुल्नुपर्छ, रेखदेख गर्न गाह्रो हुन्छ, पुलमा बसे वारिपारि हुने तस्करी र निकासी पैठारीको नियमन गर्न सकिन्छ, चर्को घाममा पुलमुनि बसेर सुरक्षा गरिरहेका जवान गगन थापामगरले भने ।जोगबुढाको कुतियाकभर पुलपारि ३६ घर छन् । केही क्षत्री, ब्राह्मण र अधिक दलित समुदायको बसोबास रहेको यो क्षेत्र गत कात्तिकमा मात्रै डुबानमा परेको थियो । ऊ त्यहाँ आँगनको डिलसम्म नेपाल हो, त्यहाँदेखि उता भारत, आँगनमा शीतल ताप्दै बसेका नरबहादुर सुनार (६१) ले भने, हामी नेपालको सिमानामा छौं तर आफ्नाले पराई ठान्छन्, बरु पराईको सहयोगले बाँचेका छौं । गाउँमा बाढी पसेपछि आफूहरू भारतीयको सहयोगमा बाँचेको उनी बताउँछन् । नेपालबाट आठ दिनसम्म चाउचाउसमेत आएन, त्यो बेला हामीलाई भारतीयले नै खुवाए, बचाए, सुनारले भने, देश फरक हो तर वारिपारिका मान्छेहरूको सम्बन्ध सुमधुर छ । वारिकाले पारि खेती गर्छन्, पारिकाले वारि । अहिले त बिहेवारीसमेत हुन थालेको छ । दोधारा चाँदनी१० मा रहेको यो बस्तीमा नेपाल सरकारको उपस्थिति शून्य छ । न स्कुल छ न स्वास्थ्य चौकी । बरु यहाँका नागरिकको जीवन नै भारतीयसँग निर्भर छ तर यहाँका मतदातालाई अझै पनि नेपालप्रति आशा छ । यहाँका घरैपिच्छे दलका झन्डा र पार्टीका उम्मेदवारका पर्चा टाँगिएका छन् । चुनाव आयो भनेर नेताहरू आए । हामीले कम्तीमा आफ्ना समस्या सुनाउन पाएका छौं, सुनारले भने, हामीसँग जमिन छ, लालपुर्जा छैन । बाढीले बगाएपछि बल्लबल्ल ३५ हजार लगाएर यो छाप्रो बनाएको छु, अब के खाने, के लाउने समस्या छ ।उनले आफूहरू मतदान गर्न आतुर रहेको बताए । हाम्रो भूमि नेपाली हो, नागरिकता नेपाली हो, हाम्रो सरकारले हामीलाई देख्दैन तर हामी अधिकारको उपयोग गर्न आतुर छौं, उनले भने । अघिल्लो चुनावमा पनि आफूहरूले उत्साहसहित भोट हालेको उनले बताए । नेताहरू हिलोबाट हिँडेरै आए, हामीले पुल राखिदिन भन्यौं, जोगबुढाको झोलुंगे पुल त्यसपछि बनेको हो, उनले भने, अहिले पनि भोट दिन्छौं, नेताहरूलाई समस्या सुनाउँछौं ।सुनारका अनुसार यस पटक सिंगो गाउँको माग हो जोगबुढामा तटबन्ध निर्माण । यो वर्ष हामीले ठूलो क्षति बेहोर्नुपर्यो । हामी भोट हाल्छौं तर तुरुन्तै तटबन्ध बनेन भने अर्को चुनावमा तपाईंहाम्रो भेट नहुन सक्छ भनेका छौं, उनले भने । स्थानीय खड्के बुढाले तटबन्ध निर्माण गर्ने प्रतिबद्धता दिनेलाई मतदान गर्ने बताए । हामीलाई पार्टीसँग धेरै सरोकार छैन, हाम्रो माग केन्द्रमा राखेर जसले गर्न सक्छ, उसलाई मतदान गर्छौं, उनले भने । कुतियाकभरबाट कुनै पनि दलले उम्मेदवार बनाएका छैनन् । कसैले मौका नदिएपछि स्थानीय मोतीराम सुनारले स्वतन्त्र रूपमा वडा सदस्य पदमा उम्मेदवारी दिएका छन् । कुतियाकभर भारत उत्तरप्रदेशको बंगाली बस्तीसँग जोडिएको छ । जोगबुढा नदीमा झोलुंगे पुल निर्माण भएपछि स्थानीयलाई आउजाउमा सहज भएको छ । त्यसअघि यहाँका स्थानीयले हिउँद र बर्खामा डुंगाको प्रयोग गरेर नदी तर्नुपर्ने बाध्यता थियो । महाकालीपारिका एकखाले दुःख छन्, त्यसमाथि जोगबुढापारिका झन् अरू दुःख छन्, मेयर सुनारले कान्तिपुरसँग भने, दोधारा चाँदनी नै अर्को देश जस्तै छ । जोगबुढापारिका बस्ती झन् बिराना । उनले जनजीवन नै भारतबाट चलेकाले दोधारा चाँदनीको नेपाल प्रेम विगतभन्दा बढ्दो रहेको बताए । एउटै घरबाट २३ जनासम्म मान्छेहरू भारत गएका छन् । उतैको कमाइले यहाँको जनजीवन चलेको छ, उनले भने, हिजो हामीले मोटरसाइकलमा इँटा बोकेर घर बनाएर बसाएको बस्ती हो । त्यसैले नेपालप्रतिको मोह भने घटेको छैन, बरु बढ्दो छ । दोधारा चाँदनीमा बस्ती विकासको मोडेल अघि सार्ने उनी दुई दशकअघि र अहिलेमा सरकारले महाकालीपारिलाई हेर्ने दृष्टिकोण अलग भएको बताउँछन् । महाकालीवारि र पारिको सरकारमा धर्तीआकाशको अन्तर छ । हिजो हामीलाई हेर्ने नजर नै विभेदकारी थियो, महाकालीपारिका यिनीहरू नेपाली नै होइनन् भनेझैं व्यवहार गर्थे, उनले भने, हामी नेपाली भूगोल जोगाएर बस्न छाडेनौं । अहिले बल्ल सोच बदलिँदो छ ।नगरवासीले महाकाली नदीको समेत तटबन्ध मर्मतसम्भारको माग गरिरहेका छन् । दोधारा चाँदनी४ का यामबहादुर थापामगरले भोट माग्न आउनेलाई तटबन्ध निर्माणको प्रतिबद्धता मागेको बताए । अहिले स्थानीय सरकार बलियो छ, वास्तवमा संघीयतापछि हामीले महाकालीवारि नै आफ्नै सरकार पाएका छौं, यो पाँच वर्षमा धेरै परिवर्तनको महसुस भएको छ, उनले भने, यहाँ भएको पूर्वाधार विकासकै कारण छोडेर हिँड्ने मान्छेको संख्या घटेको छ । यसलाई अझै बढाउन महाकालीमा तटबन्ध छिटो व्यवस्थित गर्नुपर्नेछ । उनले तटबन्ध जहाँसुकैबाट फुट्न सक्ने र सिंगो नगर नै बगाउन सक्ने त्रास रहेको बताए । २०३९ सालमा त्यस्तै भयो, त्यो बेला सिंगो बस्ती उजाडियो, करिब २ सय परिवारले ठाउँ नै छोडे, २०२० सालतिर बस्ती बसेको दाबी गर्दै उनले भने, अब हाम्रो भविष्य सुरक्षित बनाउन नदीलाई पुज्नुपर्छ । तटबन्ध बनाएर जस्तोसुकै वर्षाको पनि पूर्वतयारी हुनुपर्छ । २०३९ सालको बाढीपछि महाकालीले बर्सेनि दुःख दिएको गुनासो गरेका स्थानीयवासीलाई जाइकाको सहयोगमा सरकारले तटबन्ध लगाएर आश्वस्त पारेको थियो । त्यसयता अधिकांश वडामा बाढीको त्रास छैन तर भारततर्फबाट बगेर आउने जोगबुढालाई महाकालीलाई थुनेपछि हुने डुबानले वडा नं ७, ९ र १० मा बर्सेनि धनजनको क्षति हुने गरेको छ ।"
कोही किन शिक्षक बनोस् !,"शिक्षा सेवा आयोगले गत चैतमा माध्यमिक तह शिक्षकको खुला पदपूर्तिका लागि लिएको सामान्य विषयको परीक्षामै ८८ प्रतिशत अनुत्तीर्ण हुनु चिन्ताको विषय हो । यसो हुनुमा आयोगको परीक्षा प्रणालीमा पनि केही खोट पक्कै होला, तर प्रमुख सवाल भनेको शिक्षक बन्न कस्ता जनशक्तिले परीक्षा दिइरहेका छन्, र उनीहरू कसरी उत्पादन भैरहेका छन् भन्ने हो । यसको मतलब, मूलभूत रूपमा राज्यले शिक्षण पेसामा कस्ता प्रतिभाहरूलाई आकर्षित गरिरहेको छ भन्ने हो । त्यसैले शिक्षक बन्ने पहिलो चरणको परीक्षामा १२ प्रतिशत मात्रै उत्तीर्ण भएको विषय केवल एक तथ्यांक मात्र होइन, हाम्रो विद्यालय शिक्षाको गुणस्तरको प्रथम आधार नै कति कमजोर छ भन्ने एउटा चिन्तनीय चित्र हो । किनभने, सार्वजनिक विद्यालयमा कस्तो शैक्षिक गुणस्तर र शिक्षण कौशल भएका व्यक्तिहरू प्रवेश गर्दै छन् भन्ने प्रश्नलाई बेवास्ता गरेर मुलुकको सार्वजनिक शिक्षा सुधारका उपाय पहिल्याउन किमार्थ सकिँदैन । आयोगले सञ्चालन गरेको मावि तृतीय श्रेणीको शिक्षकको सामान्य परीक्षामा ३२ हजार ९७ जना सहभागी भएकामा ३ हजार ८ सय ८६ जना मात्रै उत्तीर्ण भएका हुन् । करिब २८ हजार जना सय पूर्णांकमा ५० अंकसम्म पनि ल्याउन नसकी दोस्रो चरणको विषयगत परीक्षामा सहभागी हुन अयोग्य भएका छन् । १ हजार ५ सय ५२ शिक्षक नियुक्तिका लागि अब मुस्किलले अढाई गुणा परीक्षार्थीले मात्रै विषयगत परीक्षामा प्रतिस्पर्धा गर्नेछन् । यीमध्ये कतिपय परीक्षार्थी अवश्य काबिल होलान्, तैपनि हरेक पाँच प्रतिस्पर्धीमध्ये दुई जना छनोट हुने स्थितिका कारण समग्रमा गुणसम्पन्न शिक्षकहरू नै भित्रिन्छन् भन्न सकिँदैन । योग्य प्रतिस्पर्धीहरू जति बढी भए, योग्यतम व्यक्तिको छनोट त्यति नै सम्भव हुन्छ, जुन सम्भावना यो परीक्षामा देखिँदैन । केही विषयमा त तत्काल शिक्षक पदपूर्तिसम्म हुन नसक्ने भएको छ । संस्कृत, स्वास्थ्य शिक्षालगायतका केही विषयमा एक जना पनि दोस्रो चरणसम्मै पुगेका छैनन् । शिक्षक छनोटका लागि भएका परीक्षाहरूमा न्यून नतिजा देखिएको यो पहिलोपल्ट होइन । आयोगले गत वर्ष सञ्चालन गरेको शिक्षक लाइसेन्सको परीक्षामा पनि साढे ७ प्रतिशत मात्रै सफल भएका थिए । २ लाख २५ हजार १ सय २२ जना परीक्षामा सामेल भएकामा १६ हजार ९ सय ५ जना मात्रै सफल भएका थिए । उदेकलाग्दो त, यसरी अनुत्तीर्ण हुनेमा दसांश अंक पनि नल्याउने परीक्षार्थीको संख्या उल्लेख्य थियो । गत वर्ष र त्यसअघि लाइसेन्स परीक्षा उत्तीर्ण गरेकाहरू नै स्थायी पदपूर्तिको परीक्षामा सहभागी भएका हुन् । यीमध्ये कति त अस्थायी, राहत र करारमा नियुक्ति लिएर विद्यालयमा अध्यापन गराइराखेका नै छन् । यसको तात्पर्य, पहिलो चरणको परीक्षालाई खुकुलो बनाइनुपर्छ भन्ने होइन, परीक्षा प्रणाली तथा प्रश्नावली नै परीक्षार्थीको वास्तविक योग्यता मापन नगर्ने किसिमको छ भने त्यसमा निश्चय नै सुधार गर्नुपर्छ, तर दोस्रो चरणमा बढी व्यक्तिलाई पुर्याउन मात्रै परीक्षामै सम्झौता गरिनु हुन्न । खासमा यो तथ्यांकले हाम्रो शिक्षकजनशक्ति उत्पादनका विभिन्न तहहरूमाथि सुधारको माग गरेको छ । यसबाट शिक्षक उत्पादनका लागि विश्वविद्यालयहरूले सञ्चालन गरिरहेका शैक्षिक कार्यक्रमकै गुणस्तरमा गम्भीर प्रश्न उठेको छ । र, यो प्रश्न आजको पनि होइन । त्यसैले, आयोगले लिने परीक्षाको प्रकृतिसित तालमेल नमिलेको भनेर मात्रै विश्वविद्यालय शिक्षाको गुणस्तरको सवाललाई त्यसै फासफुस पार्न मिल्दैन । शिक्षकजनशक्ति उत्पादन गर्ने विश्वविद्यालय शिक्षाको गुणस्तर सुधार्न सम्बन्धित सबै गम्भीर बन्नुपर्छ । र, यतिले मात्रै पनि सम्पूर्ण रूपमा प्रतिभाशाली शिक्षकहरू जन्माउन सकिँदैन । किनभने, अपवादबाहेक आजसम्म श्रेष्ठ विद्यार्थीहरूको रोजाइमा शिक्षक पेसा पर्दै पर्दैनÙ अरू सम्भावनाका ढोकाहरू नभएपछि वा नखुलेपछि मात्रै विद्यार्थीले शिक्षाशास्त्र संकाय रोज्ने गरेका छन् ।त्यसकारण, मेधावी विद्यार्थीहरूलाई शिक्षण पेसामा आकर्षित गर्नु नै प्रमुख चुनौती हो । त्यसका निम्ति शिक्षक पदलाई समाजमा सम्मानित बनाउनुपर्ने हुन्छÙ दशकौंअघि गुमेको यो पदको सामाजिक इज्जत फर्काउनुपर्ने हुन्छ, जसलाई सुनिश्चित गर्ने एउटा विधि भनेको अरू सरकारी जागिरको तुलनामा शिक्षकको तलबभत्तालाई थोरैले भए पनि आकर्षक बनाउनु हो । परन्तु यसतर्फ राज्य पूरापूर उदासीन छ । अरू साधारण सुविधासम्म पनि निजामतीकै जति दिइयोस् भनेर शिक्षकहरू पटकपटक आन्दोलित हुनुपर्ने अवस्था छ । अनि, राजकीय शक्तिको अभ्यास गर्न पनि नपाइने, तलबभत्ता पनि आकर्षक नहुने भएपछि अब्बल विद्यार्थी कोही किन शिक्षक बनोस् ! शिक्षण पेसालाई आकर्षित बनाउने र शिक्षक उत्पादन गर्ने विश्वविद्यालयको शैक्षिक गुणस्तर सुधार्ने हो भने पक्कै पनि काबिल जनशक्तिहरू शिक्षकपरीक्षा दिन आइपुग्छन् । र, त्यति बेला यस परीक्षामा अनुत्तीर्ण हुने दर यति धेरै हुँदैन, र उनीहरू शिक्षक बनेर विद्यालय पसेपछि उपयुक्त वातावरण भएमा सार्वजनिक शिक्षाको गुणस्तर पनि सुध्रन सक्छ । त्यसैले उल्लिखित सबै पक्षको सारभूत विश्लेषण गरेर योजनाबद्ध ढंगले अघि बढी राम्रा शिक्षक भित्र्याएर सार्वजनिक शिक्षा सुधार्ने पहल थाल्नु अति अपरिहार्य छ ।"
मेयरका उम्मेदवारलाई सुझाव,"काठमाडौंमा एमालेका केशव स्थापित, कांग्रेसका सिर्जना सिंह र स्वतन्त्र बालेन शाहको बढी चर्चा छ, साझाकी समीक्षा बास्कोटाका बारे पनि चासो बढेको छ । स्थापित पहिला पनि मेयर भइसकेका हुन् र विवादमा आउन रुचाउने पात्र पनि । देशको राजधानी भएकाले काठमाडौंको मेयरको जिम्मेवारी बढी हुन्छ । विश्वलाई काठमाडौं सहर भनेर चिनाउन नसके पनि राजधानी सहर भन्नलायक बनाउने कुशल उम्मेदवार काठमाडौंलाई चाहिन्छ । निवर्तमान मेयर विद्यासुन्दर शाक्यका १०१ योजना थिए तर सम्झनलायक एउटा पनि छैनन् । सयौं काल्पनिक र कोरा विकासे सपना चाहिँदैन न त मेट्रो र मोनोजस्ता अति महत्त्वाकांक्षी र महँगा योजना नै काठमाडौंको विकासे प्रतिविम्ब हुन् । २४ वटा हाम्रा विद्यमान समस्यालाई सम्बोधन गरे काफी हुन्छ । पानीको समाधान मेलम्ची र लार्केखोलाको ल्याएर मात्र हुने होइन । यस्तै अव्यवस्थित र अनियन्त्रित सहरीकरण हुने हो भने सुनकोसी र त्रिशूली नदीको पानी अनेक प्रविधि अपनाएर ल्याए पनि पुग्दैन । काठमाडौंको प्रमुख समस्या बनिरहेको फोहोर व्यवस्थापनका लागि स्पष्ट योजना चाहिन्छ । यहाँ १० दिन फोहोर उठेन भने दुर्गन्धले सडकमा हिँड्न सकिँदैन, गर्मी वा झरीका मौसममा रोग आउला भन्ने पीर हुन्छ । त्यस्तै वडा अध्यक्षसम्मले खोक्ने वडा तहसम्मका स्वास्थ्य सुविधा बेकारका सपना हुन् । ती सबै बजेट र दरबन्दीलाई एकीकृत गरेर, उदाहरणका लागि अहिलेको नयाँ बानेश्वर सम्मेलन केन्द्रलाई वा जनमैत्रीजस्ता बन्द अस्पताल खरिद गरेर वा तीनकुनेका खाली जमिनमा कम्तीमा १००० शय्याको महानगरीय अस्पताल बनाउनुपर्छ । जहाँ न्यून शुल्कमा उपचार सेवा लिन सकियोस् । अर्को प्रमुख समस्या हो ट्राफिक व्यवस्थापन । यसका निम्ति केही उल्लेख्य कार्य गर्नु जरुरी छ । जस्तो अरनिको राजमार्गमा चल्ने सवारीका लागि जडीबुटी मनोहरा फाँटमा दीर्घकालीन बसपार्क घोषण गरेर तत्काल अस्थायी बसपार्क सञ्चालन होस् । सम्भव भएसम्म चक्रपथबाहिरबाट आउने सार्वजनिक बस, मिनीबस वा टेम्पुलाई चक्रपथसम्म मात्र रुट निर्धारण गरेर स्थायी समाधान खोज्दै अहिलेलाई चक्रपथमा यात्रु झार्ने र चढाएर फर्कने व्यवस्था । अनि सडक कब्जा गरेर हुने फुटपाथ व्यापारको दीर्घकालीन समाधानलाई हरेक वडादेखि टोल समितिले आफ्ना सार्वजनिक तथा बेवारिसे स्थानमा सामान्य शुल्क उठाउँदै निश्चित समय दिनुपर्छ । यति पक्ष व्यवस्थित गरेपछि मात्र सुशासन, मोनोरेल र मेट्रोरेलका सपना देखौं वा देखाऔं । श्रीकृष्ण राजवंशी, सुनकोसी३, सिन्धुली"
चित्रकलामा नयाँ पुस्ता,"कलाकार टेकवीर मुखियाले साझा प्रकाशनमा लामो समय कला प्रमुखका रूपमा काम गर्दा चर्चित साहित्यिक कृतिहरू मुनामदन, बसाइँ, गौरी, मालतीमंगले लगायतमा आवरण चित्र बनाए । अहिले उही कलाकारका छोरा समृद्ध मुखियाको एकल चित्रकला प्रदर्शनी काठमाडौंको सिद्धार्थ आर्ट ग्यालरीमा भइरहेको छ । बाबु टेकवीरका कलाकृति हेरेर बाल्यकाल बिताएका समृद्धले पछि कलाकार बन्छु भन्ने सोचेका रहेनछन् । पछि अनायासै कला क्षेत्रमा जोडिन पुगे । उनको कलामा मान्छे, मनोविज्ञान, सामाजिक परिधि तथा राजनीतिका विविध पक्ष भेटिन्छ । उनले मानसिक स्वास्थ्य, शिक्षा लगायत जनजीविकासँग सरोकार राख्ने विषय पनि उठाइरहेका छन् । यसरी नयाँ पुस्ता पनि कलामा आउनुलाई सुखद र प्रेरक मान्न सकिन्छ । वीरेन्द्र सुवाल, ब्यासी, भक्तपुर"
मतदाताको भूमिका,"अहिलेसम्म जनताले आश्वासनका पोका धेरै पाए । तर आवश्यकता भने केही पूरा भएन । भन्ने एउटा गर्ने अर्को नेताहरूको रबैया भइसक्यो । मलाई निर्वाचन जिताउनुहोस् म तपाईंको सम्पूर्ण समस्या हल गर्छु भनेको वर्षौं भइसक्दा पनि जनताको गाँस, बास, कपास, स्वास्थ्य, शिक्षा र खानेपानीजस्ता न्यूनतम आवश्यकता पूरा भएका छैनन् । भाषण गर्दा क्षणभरमै सबै काम गर्न सक्ने नेताहरू, भाषण सकिएपछि सबै कुरा भुल्छन् । जनतालाई कहिलेसम्म भुलभुलैयामा राख्ने ? यो समय जनताको हो, जनताले विचार गर्नुपर्यो, कसलाई भोट हाल्ने कसलाई नहाल्ने भनेर । अहिले लोभलालचमा भोट साट्यो भने त्यसको परिणाम राम्रो हुँदैन । राम्रो फल लाग्न राम्रै बीउ रोप्नुपर्छ । अहिले बीउ लगाउने बेला हो सही बीउ छान्न सकिएन भने त्यसले फल नराम्रो दिन्छ । हामीलाई आश्वासनका पोका होइन, काम गरेर देखाऊ अनि भोट दिन्छौं भन्ने आँट हरेक नागरिकमा हुनुपर्छ । पुरुषोत्तम घिमिरे, जोरपाटी, काठमाडौं"
स्वस्थ सहरका लागि हरियाली,"काठमाडौंमा सवारीसाधन बढेसँगै कार्बनडाइअक्साइड उत्सर्जन पनि बढिरहेको छ, त्यसको खपत रूखबिरुवाले गर्ने हुन् । तर, हरियाली अभावका कारण यसको खपत हुन सकेको छैन, यो सीधै हामी नगरवासीको फोक्सोमा पुग्छ, जसले दम, खोकी, क्यान्सरजस्ता रोग निम्ताउँछ । कार्बनडाइअक्साइडलाई सोस्न पनि धेरैभन्दा धेरै बिरुवा हुर्काइनुपर्छ । तर त्यो काम अहिले कसैले गरिरहेको छैन । खाली कराउँदैमा वा कागजमा लेख्दैमा न बोट बिरुवा उम्रन्छन् न त हरियाली सहर नै बन्नेछ । आवश्यक मात्रामा हरियाली नहुँदा हावामा हुने प्रदूषण जहाँको तहीँ रहन्छ । ३ महिनाअघि काठमाडौं उपत्यका विश्वकै सबैभन्दा प्रदूषित सहरको रूपमा बदनाम हुन पुग्यो । हरियाली नबढाउने, पेट्रल डिजेलको सट्टा विद्युतीय गाडीलाई जोड नदिने हो भने काठमाडौंको प्रदूषण कम हुँदैन । अहिले काठमाडौंमा मात्र होइन, नेपालका अन्य ठूला सहरहरूमा पनि प्रदूषणको समस्या देखिन थालेका छन्, जसको निदानका लागि आजसम्म पनि सरकार र स्थानीय निकायले खासै ठोस कदम चालेका छैनन् । प्रदूषण बढ्दा जनस्वाथ्यमा निकै प्रतिकूल असर पुगिरहेको छ । यसलाई कसले रोक्ने ? कम से कम काठमाडौं सडक छेउछेउमा चाँडो हुर्कने बिरुवाहरू रोपौं । अहिले नभए पनि ५ वर्षपछि ती रूखहरूले हरियाली बढाउने र प्रदूषण घटाउनेछन् । यसको दायित्व महानगर तथा उपत्यकाका अन्य पालिकाले लिनुपर्छ । अन्यथा अबको १० वर्षपछि काठमाडौं बस्नलायक सहर बन्ने छैन । यसै प्रसंगमा, सरकारले इन्धन खपत कम गर्न दिएको दुईदिने बिदालाई जोडेर हेरौं । सहरहरूको कार्बनडाइअक्साइड घटाउन बिदाले अप्रत्यक्ष रूपमा मद्दत गर्छ । काठमाडौं उपत्यकामा दैनिक चल्ने ८ हजार स्कुल बस र त्योभन्दा बढी सरकारी सवारीसाधनहरू चल्दैनन् । बैंक तथा वित्तीय संस्थाका गाडी चल्दैनन् । जसका कारण कार्बनडाइअक्साइड उत्सर्जन धेरै कम हुन्छ । यसले सहरवासीको स्वास्थ्यलाई सुधार्छ । यो बिदा प्रदूषण कम गर्नमा सहायक हुन सक्छ । गोपाल देवकोटा, गौरीनगर, कामनपा७"
अनुसन्धानमुखी गैससको दिगोपन,"आर्थिक दिगोपनको सवाल हाल नेपालका अनुसन्धानमूलक गैससहरूको आर्थिक स्रोतमध्ये अधिकांशतः विदेशी संस्था र थोरै देशभित्रैकै (परामर्श सहायता) नै हो । एकाध संस्थाहरूसँग मात्रै आफ्नै अक्षयकोष छ र केहीका नियमित दाताहरू छन् । तर धेरै अनुसन्धानमूलक गैससहरू विदेशी प्रतिस्पर्धी अनुसन्धान सहायतामार्फत चलिरहेका छन् । त्यसैले त्यस्ता सहायता बन्द भएमा अनुसन्धानमूलक गैससहरू पनि स्वतः बन्द हुने अवस्था छ । त्यसकारण अनुसन्धानमूलक गैससका लागि मात्रै होइन, यहाँका सरकारी अनुसन्धान संस्था, विश्वविद्यालयका र विदेशमा बसेर नेपाल सम्बन्धी अनुसन्धान गर्न इच्छुक अध्येताहरूको अनुसन्धानलाई सघाउन पनि संघीय र प्रदेशस्तरीय अनुसन्धान कोष जरुरी छ । उक्त कोषमार्फत प्रतिस्पर्धी अनुसन्धान सहायता बाँड्ने परिपाटी विकसित गर्न सकेमा अनुसन्धानमूलक गैससहरूलाई आफ्नो रुचि वा दाताको चाहनाभन्दा राष्ट्रिय हित र प्राथमिकताका क्षेत्रहरूमा अनुसन्धान गर्न उत्प्रेरित गर्न सकिन्छ । थप, अहिले नेपालमा व्यावसायिक प्रतिष्ठान र बैंकहरूको नाफाको निश्चित रकम परोपकारमा खर्च गर्नैपर्ने बाध्यकारी संस्थागत सामाजिक उत्तरदायित्व (सीएसआर) लागू भएपछि सीएसआरको रकम बर्सेनि बढ्दै छ । राष्ट्र बैंकको एउटा अध्ययनले आर्थिक वर्ष २०७६७७ मा बैंकहरूले सीएसआर कोषमा जम्मा गरेको रकम १ अर्ब २८ करोड रुपैयाँ भएको देखाएको थियो । नेपालमा सीएसआरको रकम गरिबी, शिक्षा, स्वास्थ्य, प्रकोपजस्ता क्षेत्रहरूमा खर्च गर्ने गरिए पनि समाजोपयोगी ज्ञानको उत्पादन र विस्तारमा खर्चिइएको पाइँदैन । अपवाद नै मान्नुपर्दछ, केही वर्षअघि नबिल बैंकले नास्टको सहकार्यमा विज्ञान पुरस्कारको स्थापना गरेको थियो, जुन हाल बन्द छ । त्यसो त औद्योगिक व्यवसाय ऐनले निर्धारण गरेको सीएसआरमा खर्चिनुपर्ने क्षेत्रहरूमा प्रकोप रोकथाम र उद्धार, स्वास्थ्य सामग्री वितरण, सम्पदा संरक्षण, आयमूलक कार्यक्रम सञ्चालन, वृक्षरोपण, वातावरण संरक्षण, शैक्षिक छात्रवृत्ति, पार्क, अनाथ आश्रम, बसबिसौनी निर्माण इत्यादि छन् । त्यहाँ अध्ययन अनुसन्धानात्मक कार्य मा खर्च गरिनुपर्ने प्रावधान नै छैन, जसका कारण नेपालको निजी क्षेत्र आफ्नो सीएसआर रकम अनुसन्धानमूलक क्षेत्रमा खर्च गरेर ठोस उपलब्धि हासिल गर्नबाट वञ्चित भएको छ । अमेरिका र युरोपेली मुलुकहरूमा परोपकारी दानको ठूलो हिस्सा विज्ञानप्रविधिको अनुसन्धान र विकासमा खर्चिइएको पाइन्छ । छिमेकी भारतका थुप्रै थिङ्क ट्याङ्क अहिले निजी दाताहरूको आर्थिक सहयोगले चलेका छन् । नेपालको निजी क्षेत्रले अनुसन्धानमूलक गैसससँग मिलेर आफ्नो व्यवसायलाई पनि सहयोग हुने र बृहत्तर सामाजिक हित पनि हुने किसिमका अनुसन्धानमूलक कार्यहरूमा सीएसआरबाट संकलित रकम खर्च गर्ने परिपाटी सुरु गर्न अब ढिला भइसकेको छ ।अन्त्यमा, राष्ट्रिय योजना आयोगले राष्ट्रिय अनुसन्धान नीति को मस्यौदा सार्वजनिक गरेको छ । उक्त मस्यौदाले नेपालको वर्तमान अनुसन्धानको अवस्था, अवसर र चुनौतीलाई पहिल्याउनुका साथै अनुसन्धानमूलक गैससका समस्याहरू पनि उधिनेको छ । उक्त मस्यौदामा अनुसन्धानका लागि आवश्यक संरचनाको निर्माण र सुदृढीकरण, अनुसन्धानको प्राथमिकीकरण, संघीय अनुसन्धान परिषद् र अनुसन्धान कोषको निर्माण, अध्येताहरूलाई उत्प्रेरणाको व्यवस्थाजस्ता थुप्रै नयाँ कुराहरू समेटिएका छन् । उक्त मस्यौदामा अनुसन्धानमूलक गैससको स्थापना, अनुमति, सञ्चालन र व्यवस्थापनबारे स्पष्ट व्यवस्था छ । तथापि नीति कार्यान्वयनका लागि परिकल्पना गरिएको संयन्त्र, उच्चस्तरीय संघीय अनुसन्धान निर्देशक समिति भने राष्ट्रिय विज्ञान प्रविधि तथा नवप्रवर्तन नीतिमा उल्लिखित राष्ट्रिय विज्ञान प्रविधि विकास तथा समन्वय परिषद् भन्दा पनि भद्दा छ । प्रधानमन्त्रीको अध्यक्षतामा बन्ने उक्त समितिमा एघार मन्त्री, योजना आयोगका उपाध्यक्षदेखि विश्वविद्यालय अनुदान आयोगका प्रमुख लगायतका पच्चीस जनाको जम्बो टोली छ । यसअघिका विज्ञान नीति कार्यान्वयन नहुनुको प्रमुख कारण यस्तै भद्दा संरचना थियो जसको बैठकसम्म बस्न नसकि पदावधि समाप्त भएको थियो । त्यसैले मस्यौदा अनुसन्धान नीतिमा देशकै समग्र अनुसन्धान वातावरण र अनुसन्धानमूलक गैससको दिगोपनबारे पनि थुप्रै रूपान्तरणकारी कार्यनीतिहरू समावेश भए पनि त्यसको कार्यान्वयन गर्ने संरचनाको परिकल्पना त्रुटिपूर्ण छ । त्यसैले मस्यौदाकै अवस्थामा त्यसबारे सोच्ने हो कि ?"
निर्वाचन व्यवस्थापनमा आम सञ्चार,"मुलुक अहिले स्थानीय तहको निर्वाचनको उत्कर्षमा छ । नेपालको संविधान र सम्बन्धित कानुन बमोजिम निर्धारित मितिमा निर्वाचन गराउन निर्वाचन आयोगको संवैधानिक पहल, नागरिक समाजको दबाबमूलक अग्रसरता, राजनीतिक दलहरूको तत्परता र आम सञ्चार क्षेत्रको निरन्तर खबरदारीका कारण यो सम्भव हुन सकेको हो । यो अवस्थाले निर्वाचनको विषयलाई लिएर बेलाबखत प्रकट भइरहने चासो, चिन्ता र संशयको उचित सम्बोधन एवं निर्वाचनका विषयमा नेपाल सरकारलाई परामर्श दिने र निर्वाचन गराउने आयोगको दायित्व र भूमिकालाई स्पष्ट गरेको छ । लोकतन्त्रमा निर्वाचनलाई स्वतन्त्र, निष्पक्ष र पारदर्शी बनाउन सञ्चारमाध्यमको भूमिका अपरिहार्य हुन्छ । सञ्चारमाध्यमले निर्वाचन आयोग, राजनीतिक दल, निर्वाचन प्रक्रिया, विधि, मतदाता र उम्मेदवारबीचको सम्पर्कसेतुका रूपमा कार्य गर्छन् । राजनीतिक दल तथा तिनका उम्मेदवारहरूका चुनावी मुद्दा, निर्वाचन सम्बन्धी निर्णय, कार्यक्रम, प्रक्रिया र प्राविधिक पक्षबारे नागरिकलाई जानकारी दिएर सञ्चारमाध्यमले निर्वाचन व्यवस्थापनमा सहजीकरण गर्छन् । त्यसैले सूचना, समाचार र विचारको सम्प्रेषण गर्ने गहकिलो माध्यम आम सञ्चारबेगरको निर्वाचन व्यवस्थापन कल्पनासम्म गर्न सकिँदैन । आम सञ्चारमाध्यमले आफू सूचित भई अरूलाई सुसूचित बनाउन महत्त्वपूर्ण भूमिका निर्वाह गर्ने हुँदा नेपालमा यसअघि पनि मौजुदा अवस्थामा जेजस्ता सञ्चारमाध्यमहरू थिए, तिनको अधिकतम प्रयोग गरेरै निर्वाचन सम्पन्न गरिएका थिए । यही सिकाइ र अनुभवका आधारमा सञ्चारमाध्यम र प्रणालीमा विकास भएका नयाँ प्रविधिको अधिकतम प्रयोग गरेर आयोगले निर्वाचनको माहोल सकारात्मक रूपमा अगाडि बढाउन आवश्यक कार्य गरिरहेको छ ।सञ्चारमाध्यमले निर्वाचन व्यवस्थापनमा खेल्ने भाइटल रोल लाई आयोगले आत्मसात् गर्दै आएको छ । निर्वाचन प्रक्रिया संवेदनशील हुने भएकाले सञ्चारमाध्यमहरूले पनि सोही अनुरूप तथ्यमा आधारित भएर रिपोर्टिङ गर्ने दायित्व निर्वाह गर्नुपर्ने हुन्छ । हुँदै नभएको विषय सञ्चारमाध्यमहरूबाट प्रकाशन र प्रसारण भयो भने त्यसबाट मिथ्या सूचना प्रवाह भई अफवाह फैलिने जोखिमप्रति सबै सचेत र सजग रहनुपर्छ । त्रुटिवश कुनै सञ्चारमाध्यमबाट गलत सूचना प्रवाह भयो भने त्यही सञ्चारमाध्यममै सही सूचना नआउँदासम्म आम पाठकमा परेको भ्रम निवारण हुँदैन । त्यसैले निर्वाचन सम्बन्धी सूचना र समाचार प्रवाहमा आम सञ्चारमाध्यमले स्वनियन्त्रण र स्वअनुशासनको पद्धति अवलम्बन गर्नु उपयुक्त मानिन्छ । यसका साथै सञ्चारमाध्यमबाट प्रवाह भएका सूचना र समाचारलाई सञ्चारमाध्यम स्वयंले आफ्नो व्यावसायिकता, विश्वसनीयता र यथार्थताको मानकबाट मूल्यांकन गर्ने परिपाटी स्थापित गरिदिनु उपयुक्त हुन्छ ।निर्वाचन प्रणालीमा सञ्चारमाध्यमले खेल्ने भूमिकालाई आयोगले आफ्ना आवधिक रणनीतिक योजनामा पनि प्रस्ट समेटेको छ । नेपालको पन्ध्रौं पञ्चवर्षीय योजना (२०७६८१) मा आधारित रहेर आयोगले स्वीकृत गरेको निर्वाचन सम्बन्धी रणनीति तथा कार्यनीतिमा आम सञ्चारमाध्यम र सामाजिक सञ्जालको विस्तारलाई अवसरका रूपमा लिँदै तिनको प्रभावकारी प्रयोगमा जोड दिइएको छ । आयोगद्वारा तर्जुमा गरिएको तेस्रो रणनीतिक योजना (२०७६८१) ले पारदर्शितालाई मार्गदर्शक सिद्धान्तका रूपमा लिएको छ । आधिकारिक वेबसाइट तथा सञ्चारका विभिन्न माध्यमबाट आयोगले गर्ने निर्णय प्रक्रिया एवं कार्यसम्पादन नतिजामा सरोकारवालाको पहुँच सुनिश्चित गर्ने प्रतिबद्धता गरिएको छ । यसलाई मूर्तरूप दिन आयोगले देशैभरिका सञ्चारमाध्यममा एकसाथ सूचना प्रवाह गर्ने पद्धति विकास गरेको छ । यसबाट काठमाडौं र मोफसलका सञ्चारमाध्यमहरूले सहज रूपमा आयोगका आधिकारिक सूचना पाउन थालेका छन् । निर्वाचनको समयमा सूचना प्रवाहलाई अझ प्रभावकारी बनाउन प्रवक्ताका अतिरिक्त थप दुई जना सूचना अधिकारीहरूको व्यवस्था गरिएको छ । सूचना प्रवाहलाई अझै व्यापक बनाउन सञ्चारमाध्यमका लागि छुट्टै भाइबर ग्रुप बनाइएको छ । आयोगबाट जारी गरिने प्रेस विज्ञप्ति, हरेक दिन प्रकाशन भइरहेको स्थानीय तह निर्वाचन इबुलेटिन, नियमित रूपमा भइरहेका पत्रकार भेटघाटमार्फत निर्वाचनका बारेमा बढीभन्दा बढी सूचना प्रवाह भइरहेका छन् । निर्वाचन आयोगले सञ्चारमाध्यमहरूसँगको सम्बन्ध मूलतः चारवटा सिद्धान्तमा आधारित भएर विस्तार गरिरहेको छ । संविधानले प्रत्याभूत गरेको विचार र अभिव्यक्ति स्वतन्त्रता तथा सूचनाको हकलाई आफ्नो सञ्चार नीतिद्वारा सम्बोधन गरिएको छ । आयोगले सूचनाको हकलाई सम्मान गर्ने, प्रेस स्वतन्त्रतालाई आत्मसात् गर्ने, पारदर्शिता, जवाफदेही तथा सहकार्यको संस्कृतिलाई सञ्चार नीतिको मार्गदर्शक सिद्धान्तका रूपमा अवलम्बन गरेको छ । भयमुक्त वातावरणमा स्वच्छ, स्वतन्त्र र विश्वसनीय निर्वाचन सम्पन्न गर्न आयोगले प्रेस स्वतन्त्रतामाथि आँच आउन नदिने प्रतिबद्धता व्यक्त गरेको छ । मागेपछि मात्र सूचना पाउने अवस्थाको अन्त्य गर्दै सूचना प्रवाहमा व्यापकता र सूचनाप्राप्तिमा सहजताको नीतिलाई आत्मसात् गरेको छ ।आयोगले पत्रकारिता सम्बन्धी परम्परागत सञ्चारमाध्यम छापा, रेडियो तथा टेलिभिजनका अतिरिक्त अनलाइन समाचार माध्यम र सामाजिक सञ्जालको व्यापक प्रयोग गर्ने नीति लिएको छ । मतदाता शिक्षा र निर्वाचन प्रक्रियाका बारेमा सामाजिक सञ्जालमार्फत हुने प्रचारप्रसारलाई जोड दिइएको छ । समग्र निर्वाचन प्रक्रियाको सन्तुलित रिपोर्टिङका लागि सञ्चारमाध्यमको निष्पक्ष भूमिका अपरिहार्य हुने हुँदा आयोगले नेपाली सञ्चारमाध्यमले निर्वाचनको समयमा व्यावसायिक, सन्तुलित र निष्पक्ष भूमिका खेलून् भन्ने उद्देश्य राखेर निर्वाचन आयोग ऐन२०७३ ले दिएको अधिकार प्रयोग गरी सञ्चारमाध्यमका लागि छुट्टै आचारसंहिता जारी गरेको छ । यसको उद्देश्य सञ्चारमाध्यमलाई नियन्त्रण गर्नु नभई आफ्नो अनुगमन आफैं गरी स्वतन्त्र, निष्पक्ष र भयरहित निर्वाचन गराउनका लागि सञ्चारमाध्यमले आफ्नो भूमिका आफैं तय गरून् भन्ने हो । आयोग निर्वाचन प्रक्रियाका क्रममा हुने कमीकमजोरीमाथि सञ्चारमाध्यमले गर्ने आलोचनात्मक टिप्पणीको सदैव स्वागत गर्दछ । विगतका अनुभव र समीक्षा अनुसार आयोगले जारी गरेको आचारसंहिता कार्यान्वयन भएको छ कि छैन भनेर रिपोर्टिङ गरिरहेका सञ्चारमाध्यम आफैंले कतिपय अवस्थामा आचारसंहिता उल्लंघन गरिरहेका उदाहरणहरू पनि छन् । यसबाट आयोगका गतिविधि निगरानी गर्ने सञ्चारमाध्यमलाई नै निर्वाचनका बेला आयोगले निगरानी गर्नुपर्ने अवस्था आउँछ । यो राम्रो सूचक होइन । त्यसैले आयोगले सञ्चारमाध्यमलाई नियन्त्रण गर्ने उद्देश्यले भन्दा पनि निर्वाचनको संवेदनशीलतालाई ध्यान दिएर सञ्चारमाध्यमका लागि पनि आचारसंहिता लागू गर्ने गरेको हो भन्ने तथ्यलाई आत्मसात् गर्नु उपयुक्त हुन्छ । निर्वाचन आयोग ऐन२०७३ ले दिएको अधिकार अन्तर्गत आयोगले सञ्चारमाध्यमसँगको साझेदारी, सहकार्य र अन्तरसम्बन्धलाई स्थापित गर्ने प्रयास गर्दै आएको छ । यसले गर्दा निर्वाचनपूर्व, निर्वाचन अवधि र निर्वाचनपछिको समयमा आयोगले अवलम्बन गर्नुपर्ने विस्तृत रूपरेखा तयार पार्न, सञ्चारमाध्यमबाट प्रकाशितप्रसारित निर्वाचन सम्बन्धी सामग्री नियमन गर्न सहज भएको छ । निर्वाचनका बेला आयोगका तर्फबाट गरिने मिडिया अनुगमनको एक मात्र ध्येय स्वच्छ, निष्पक्ष, स्वतन्त्र एवं भयरहित वातावरणमा बालिग मतदाताले आफ्नो मताधिकार प्रयोग गर्न सकून् भन्ने नै हो । निर्वाचन गतिविधिलाई आम नागरिकसमक्ष पुर्याउन आयोगमा व्यवस्थित सञ्चार एकाइको व्यवस्था हुनुपर्ने महसुस गरी यस वर्ष आवश्यक पर्ने दक्ष जनशक्ति, प्रविधि र उपकरणको व्यवस्थासहित सञ्चार समूह परिचालन गरिएको छ ।निर्वाचन सूचनाको व्यापकता जति धेरै हुन्छ, त्यही अनुसार निर्वाचनमा आम मतदाताको सहभागिता बढ्छ । निर्वाचन सम्बन्धी सूचनामा सहज पहुँच नहुँदा मतदाताको अधिकार रक्षाका लागि आम सञ्चारमाध्यमले जबर्जस्त आवाज उठाउनुपर्ने हुन्छ । त्यसैले निर्वाचन व्यवस्थापनका विभिन्न चरणमा आयोगले सञ्चारमाध्यमहरूबाट मूलतः पाँचवटा भूमिकामा केन्द्रित रही आफ्नो दायित्व निर्वाह गरिदिऊन् भन्ने अपेक्षा राखेको छ१ निर्वाचन प्रक्रियालाई पारदर्शी बनाउन र आचारसंहिताको कार्यान्वयन भएनभएको हेर्न निगरानीकर्ता (वाचडग) को भूमिकामा क्रियाशील हुने२ निर्वाचन प्रचारप्रसारका लागि सबै दल र उम्मेदवारलाई समान प्लेटफर्म उपलब्ध गराउने३ सञ्चारमाध्यममार्फत राजनीतिक दल र उम्मेदवारहरूका मुद्दा र प्रतिबद्धताबारे जनसमक्ष सम्प्रेषण गर्ने र बहस चलाउने४ निर्वाचनका विधि, प्रक्रिया, कार्यक्रम र मतदानका तौरतरिकाबारे जानकारी सम्प्रेषण गर्ने ५ निर्वाचनका विषयमा आम नागरिककका आवाजलाई सम्बोधन गरी निर्वाचनप्रतिको स्वामित्व लिने वातावरण बनाउने ।यसका निम्ति आम सञ्चार क्षेत्रको आवश्यकता र भूमिका एवम् निर्वाचन आयोगको अपेक्षा र दायित्वबीच फ्युजन गराई निर्वाचन व्यवस्थामा सञ्चारमाध्यमलाई जोड्ने उपयुक्त नीतिगत र संरचनात्मक प्रबन्ध गर्न आयोग चनाखो हुनुपर्छ । आयोगले निर्वाचन सम्बन्धी प्रक्रिया तथा गतिविधि सम्प्रेषणका लागि पत्रकारको क्षमता विकास गर्न सातवटै प्रदेशमा मिडिया अभिमुखीकरण कार्यक्रम आयोजना गरी निर्वाचनको समयमा लोकतान्त्रिक मूल्यमान्यता अनुरूप कार्य गर्न पत्रकार तथा सञ्चारमाध्यमलाई उत्प्रेरित गर्ने प्रयत्न गरेको छ । सञ्चारमाध्यमबाट निर्वाचन गतिविधिको जिम्मेवार, मर्यादित, जवाफदेहीपूर्ण तथा व्यावसायिक कभरेज प्रवर्द्धन गर्न आयोगले प्रेस काउन्सिल नेपाल, नेपाल पत्रकार महासंघसँग सहकार्य गरिरहेको छ । निर्वाचन प्रक्रिया, गतिविधि र निर्वाचन परिणाम सम्बन्धी जानकारी तथा सूचनामा पत्रकारको पहुँचलाई सहज बनाउन विभिन्न नीतिगत सुधार गरिएका छन् । आयोगले सञ्चारगृहहरूले निर्वाचन सम्बन्धी जानकारी सम्प्रेषण गर्नुअघि तथ्य जाँच गर्ने अभ्यासलाई संस्थागत गरून् भन्ने अपेक्षा राखेको छ । यसै सिलसिलामा निर्वाचनका बेला सञ्चारमाध्यमहरूले गर्ने जनमत सर्वेक्षण, मौन अवधिमा गरिने रिपोर्टिङ, निर्वाचन अवधिमा हुन सक्ने हिंसात्मक घटनाको प्रस्तुतीकरणमा निर्वाचन आचारसंहिता र पत्रकारिता आचारसंहिता दुवैलाई ध्यान दिनु आवश्यक छ । यस्तै, निर्वाचन व्यवस्थापनमा सामाजिक सञ्जालले पार्ने प्रभाव र यसको सदुपयोग कसरी गर्ने भन्नेबारे पनि आयोग नीतिगत स्पष्टताका साथ अघि बढ्न खोजिरहेको छ । दक्षिण एसियाली देशहरूको प्रचलन हेर्दा, भारतको निर्वाचन आयोगले निर्वाचन व्यवस्थापनका लागि कम्पेन्डियम अफ इन्स्ट्रक्सन अन मिडिया रिलेटेड म्याटर्स जारी गरेको छ । इलेक्ट्रोनिक मिडिया मनिटरिङ सेन्टर ले प्रायोजित समाचार (पेड न्युज), राजनीतिक प्रकृतिका विज्ञापनहरूको प्रमाणीकरण, सामाजिक सञ्जाल र निर्वाचनका समयमा राजनीतिक दलहरूलाई उपलब्ध गराउने प्रसारण समयजस्ता विषयको नियमन गर्ने गरेको छ । श्रीलंकाको निर्वाचन आयोगले निर्वाचन व्यवस्थापनका लागि मिडिया निर्देशिका जारी गर्ने गरेको छ । निर्देशिकाको कार्यान्वयन भएनभएको निगरानी गर्न पर्मानेन्ट रिप्रेजेन्टेटिभ कमिटी समेत गठन गरी कार्य गर्दै आएको छ । पाकिस्तानको निर्वाचन आयोगले निर्वाचनका समयमा आम सञ्चारमाध्यमका लागि आचारसंहिता जारी गरी कार्यान्वयन गर्ने गरेको छ । भुटानको निर्वाचन आयोगले निर्वाचनताकाको मिडिया कभरेज सम्बन्धी नियमावली नै जारी गरेको छ भने सामाजिक सञ्जाल सम्बन्धी अलग्गै नियमावली पनि ल्याएको छ । छिमेकी देशहरूका निर्वाचन आयोगले प्रारम्भ गरेका यी प्रयासहरू अन्य देशका निम्ति पनि उदाहरणीय बन्न सक्छन् । निर्वाचन राजनीतिक दलहरूका लागि जनतासमक्ष पोलिटिकल कम्युनिकेसन गर्ने महत्त्वपूर्ण प्लेटफर्म हो । आम सञ्चारमाध्यमले जसरी निर्वाचन प्रक्रिया र मतदाताको अधिकारका बारेमा सुसूचित बनाउन भूमिका खेलिरहेका हुन्छन्, त्यसै गरी दलका उम्मेदवार तथा कार्यकर्ताले पनि आम मतदाता एवं नागरिकलाई निर्वाचनको महत्त्वका बारेमा सञ्चार गर्नुपर्छ । लोकतान्त्रिक मूल्यमान्यता दर्बिलो हुँदै जाने भनेकै आवधिक निर्वाचनमा मतदाताको सुझबुझपूर्ण मतदानले हो भन्ने तथ्य बुझाउने काम राजनीतिक दलहरूको पनि हो । जनताका घरदैलामा पुगेर कम्युनिकेसन गर्न सक्ने अवसर यस्तै निर्वाचनमा प्राप्त हुने भएकाले राजनीतिक दलहरूले निर्वाचनका बारेमा तथ्यपरक सूचना आम मतदातासमक्ष पुर्याई निर्वाचनलाई जनसशक्तीकरणको माध्यम बनाउन सक्नुपर्छ । सुसूचित मतदाताले मात्र योग्य र सक्षम प्रतिनिधि चुन्न सक्छन् भन्ने तथ्यलाई स्थापित गर्दै जानु सबै राजनीतिक दलको कर्तव्य हो । सूचना र प्रविधिको विकाससँगै इन्टरनेट र सामाजिक सञ्जालमार्फत मिथ्या सूचना प्रवाह हुने चुनौती विश्वव्यापी छ । आचारसंहिताविपरीत सञ्चारमाध्यमबाट हुन सक्ने मिथ्या सूचना प्रवाह, सूचनाको तोडमोड र द्वेषपूर्ण अभिव्यक्तिको नियमन र नियन्त्रण पनि कम चुनौतीपूर्ण छैन । स्वनियन्त्रण र आत्मानुशासनमा रहने नेपाली आम सञ्चार क्षेत्रको व्यवस्थापनका विषयमा आयोग चिन्तित हुनुपर्ने अवस्था छैन । तथापि नियमनलाई नियन्त्रणका रूपमा बुझ्ने प्रवृत्ति र स्वायत्ततालाई सीमाविहीन स्वतन्त्रता ठान्ने मनोवृत्तिका कारण यदाकदा प्रश्नहरू उठ्ने गरेका छन् । निर्वाचन आयोगले आम सञ्चार नीति तर्जुमा गरिरहँदा मैले भनेको थिएँ निर्वाचन व्यवस्थापनमा सूचना तथा सञ्चार क्षेत्रको सहभागिताको सुनिश्चितताका लागि व्यावसायिकता, आत्मनिर्भरता, प्रतिस्पर्धात्मक क्षमता, सूचनाको आधिकारिकता, निष्पक्षता, विश्वसनीयता, सर्वसुलभता, नागरिक सेवा, सामाजिक उत्तरदायित्व र अवसरको समानताजस्ता आम सञ्चार जगत्का दस सर्तलाई आत्मसात् गर्न सकियो भने निर्वाचन र मिडियाको सम्बन्ध र भूमिका स्वतः परिभाषित हुन्छ । त्यसैले निर्वाचन व्यवस्थापनमा आम सञ्चार क्षेत्रको भूमिकालाई भनेर होइन गरेर अनि देखेर होइन लेखेर अनुभूति गर्ने वातावरण बनाउन सकारात्मक पहल जारी राखौं । थपलिया प्रमुख निर्वाचन आयुक्त हुन् ।"
झन्झन् उपेक्षित मानविकी संकाय,"हाम्रो शिक्षा प्रणालीमा प्रायः प्राविधिक विषयलाई मात्र जोड दिइन्छ । यही कारण समृद्ध हुँदाहुँदै पनि मानविकी संकायले समाजलाई लोभ्याउन सकेको छैन । मानविकीको अध्ययनले समाजलाई हेर्नबुझ्न विशेष दृष्टिकोण दिन्छ । सामाजिक मूल्यमान्यता, जीवनशैली, खानपान, रहनसहन, बोलीव्यवहारबारे वैज्ञानिक विश्लेषण गर्ने आधार पनि । मानिस समाजबाट एक्लिएर बस्न सक्दैन । दैनिक जीवनका आवश्यकता पूरा गर्न हरपाइलामा समाज चाहिन्छ र अर्को व्यक्तिसँग मिलेर काम गर्नुपर्छ । मानिसहरू एकअर्कामा अन्योन्याश्रित छ । यही सम्बन्ध बुझ्न सके, प्रशासन तथा अन्य क्षेत्र सञ्चालनमा पनि सहज हुन्छ । मानव जीवनमा शिक्षाको भूमिका महत्त्वपूर्ण हुन्छ । हाम्रोमा विशेष गरी एसईईपछि के पढ्नेपढाउने भन्ने चिन्ता हुन थाल्छ । अभिभावकले छोराछोरीलाई एसईई सकिनेबित्तिकै प्राप्त अंकका आधारमा कुन संकायमा पढाउने भनी विचार गर्न थाल्छन् । अलि राम्रो नम्बर आए विज्ञान संकाय पढ्नुपर्छ भनिन्छ, कम आए मात्र व्यवस्थापन, मानविकी वा शिक्षाजस्ता संकायमा भर्ना गरिन्छ । प्रायः अभिभावक पुरातन विचारधाराकै छन् । छोराछोरीमाथि आफ्नो चाहना लाद्ने गर्छन् । राम्रो नम्बर ल्याएमा विज्ञान पढ्नैपर्ने दबाब दिन्छन् । अन्य विषय पढेमा अरूले हेप्ने वा पछि काम पनि नपाउने हुन सक्छ भनेर अभिभावकहरू डराउँछन् । साथीभाइमाझ पनि छोराछोरीलाई विज्ञान पढाएकामा फुर्ती लगाउँछन् । कतिपय अवस्थामा त विद्यार्थी स्वयंले पनि साथीभाइबाट हेपिएको महसुस गर्ने गरेका छन् । कतिपय अभिभावकले आर्थिक रूपमा कमजोर भए पनि, छोराछोरीको क्षमता कम भए पनि विज्ञानै पढाउन जोड दिनुको कारण यही हो । यसो भन्दै गर्दा विज्ञान संकायलाई नराम्रो भन्न खोजेको होइन । सबै संकायका आआफ्नै विशेषता हुन्छन्, फाइदा र बेफाइदा पनि । समाजलाई निरन्तर अगाडि बढाउन सबै विषयको उत्तिकै भूमिका हुन्छ ।पछिल्लो समय, मानविकी संकायप्रति अभिभावक र विद्यार्थीहरूको रुचि साँच्चै कम भइरहेको छ । मानविकी संकायले विद्यार्थीहरूलाई लोभ्याउन सकेको छैन । कतिपय स्थानीय निकायले संस्कृति, राजनीतिशास्त्र विषयमा छात्रवृत्तिको व्यवस्था गरे पनि विद्यार्थी आकर्षित हुन सकेका छैनन् । पछिल्लो समय त त्रिभुवन विश्वविद्यालयको केन्द्रीय विभागमै मानविकी संकाय अन्तर्गतका विभिन्न विषयमा विद्यार्थीसंख्या स्वाट्टै घटेको छ । तैपनि सबै विषयलाई निरन्तरता दिएकाले विश्वविद्यालयमाथि आर्थिक भार बढिरहेको छ । अन्य सामुदायिक कलेजको हालत पनि यस्तै छ । मानविकीको सार्वजनिक महत्त्वबारे पछिल्लो समय बुझाउन सकिएको छैन । यस अन्तर्गतका संस्कृति, राजनीतिशास्त्र, पत्रकारिता, अर्थशास्त्र, इतिहास, मनोविज्ञानलगायत विषयको महत्त्व समाजमा निकै छ । समाजका गतिविधिहरूलाई बुझ्न र तिनको हल गर्न मानविकी अध्ययनले सघाउँछ । उदाहरणका लागि, भ्रष्टाचार के, कसरी र किन हुन्छ भन्ने पृष्ठभूमि बुझ्नका लागि त्यसबारे विभिन्न तरिकाले व्याख्या गर्नुपर्ने हुन्छ, जसका लागि मानविकी अध्ययन सहायक हुन सक्छ । नेपालको प्रशासनिक क्षेत्रमा पनि मानविकीका विद्यार्थीहरूको उपस्थिति अपरिहार्य छ, समाजमा भइरहेका विभिन्न घटना बुझ्न प्राविधिक ज्ञानबाट मात्र सम्भव छैन । सरकारी सेवाहरूलाई प्रभावकारी बनाउन पनि मानविकीका विद्यार्थीहरूको आवश्यकता छ । त्यसैले यो विषयमा आकर्षण बढाउन विश्वविद्यालय आफैं लाग्नुपर्छ । त्यस्तै मानविकी संकाय अन्तर्गतका विषयहरू अन्य संकाय वा प्राविधिक ज्ञान हासिल गरेका विद्यार्थीहरूलाई पनि पढाउनु आवश्यक छ । त्यसका लागि नयाँ पाठ्यक्रम नै बनाउनुपर्छ, जसको तयारी सम्बद्ध पक्षले थालिहाल्नुपर्छ ।"
युक्रेन एक युद्धप्रयोगशाला,"युद्धप्रयोगशालायुद्ध थालेको केही दिनमै युक्रेनलाई कब्जामा लिन सकिने भनी बनाएको रणनीतिक योजनामा रुस पूर्णतया असफल भएको छ । युक्रेनलाई कम र आफूलाई बढी आकलन गर्दा रुसले धोका पायो । यो द्वन्द्वमा रुस र युक्रेनका जर्नेल र राष्ट्रिय सुरक्षा सल्लाहकारहरूमा राष्ट्रिय सुरक्षाप्रतिको व्यावहारिक रणनीति ज्ञान र व्यावसायिकतामा कमजोरी देखियो । अर्कातर्फ, अमेरिका र युरोपले बिनाकुनै लगानी रुसी सैन्य क्षमता र सीमितताबारे वास्तविक आकलन गर्न पाएका छन्, जुन उनीहरूको बृहत् सामरिक उपलब्धि हो । अर्बौं डलर खर्चेर पाउन नसकिने जानकारीहरू उनीहरूलाई अहिले फोकटमा मिलेका छन् । अमेरिका र युरोपले सहयोगका नाममा पठाएका कतिपय हातहतियारको परीक्षण रुसयुक्रेन युद्धमैदानमै स्थलगत रूपमा गर्न पाएका छन् । रुसले पनि अनेकन् हातहतियारदेखि हाइपरसोनिक मिसाइलसम्मको परीक्षण गर्न भ्याएको छ । युद्ध अर्थनीतिमा टिकेको अमेरिकाका लागि यो युद्ध अवसर पनि बनेको छ, आफ्नो सैन्य संलग्नताबिनै ।युक्रेनीहरूले रुसले त के, संसारले नै नसोचेको प्रतिकारात्मक क्षमताको प्रदर्शन गरेका छन् । युक्रेनीहरूको अदम्य साहस, राष्ट्रियता र राष्ट्रवादको स्वस्फूर्त प्रदर्शन, स्वाभिमान र अस्तित्वका लागि देखाएको त्याग र बलिदानको भावनाले संसारलाई नै अचम्मित तुल्याएको छ । अन्य देशका नागरिकले पनि युक्रेनीहरूबाट पाठ सिक्ने मौका पाएका छन् । दोस्रो विश्वयुद्धपछिको युरोपमा युद्ध शरणार्थी र मानवीय संकटको व्यवस्थापन र समस्यालाई लिएर संसारले नयाँ सन्देश पाएको छ । युक्रेनमा अहिले र अफ्रिका तथा एसियामा युद्धका कारण उत्पन्न मानवीय संकट समाधानमा कथित पहिलो विश्व ले अपनाएको रणनीतिले, संवेदनशीलताको मात्राले उसको दोहोरो मापदण्ड उजागर गरिदिएको छ । ठूला तथा शक्तिशाली मुलुकहरूका छिमेकी साना मुलुकहरूले भौगोलिक अवस्थिति, भूराजनीति तथा आर्थिक बाध्यता र अन्तर्राष्ट्रिय परिवेशका आधारमा आफ्नो अस्तित्व, स्वाभिमान, सार्वभौमसत्ता, भौगोलिक अखण्डता र स्वतन्त्रता जोगाउँदै कसरी उन्नति गर्नुपर्छ एवं गल्ती गर्दाको हविगत के हुन्छ भन्ने उदाहरण पनि भएको छ युक्रेन । युक्रेन घटनाबाट नेपालले राम्रो पाठ सिक्न सक्नुपर्छ ।आर्थिक, सैन्य तथा अन्य नाकाबन्दीआर्थिक नाकाबन्दीका कारण रुसको आर्थिक वर्चस्वमा राम्रैसँग नकारात्मक प्रभाव परे पनि तेल, ग्यास, औद्योगिक खनिज वस्तु, खाद्यान्न तथा कच्चा पदार्थको बजारमा रुसको हालीमुहाली कायमै रहने देखिन्छ । संसारमा मुख्यतः पाँच क्षेत्र तेल, ऊर्जा, खाद्यान्न, स्टक मार्केट र वित्तीय बन्डहरूमा नकारात्मक प्रभावस्वरूप घाटा बढेको छ । तेलको मूल्य अनपेक्षित रूपमा बढ्नाले विश्व प्रताडित भएको छ । रुसबाट ४० प्रतिशत तेल र ग्यासको आयात गर्ने युरोपेली देशहरू युक्रेन युद्धका कारण बढी मारमा परेका छन् ।रुस र युक्रेन मिलरे संसारलाई चाहिने एकचौथाइ गहुँ निकासी गर्छन् भने इजिप्ट र टर्कीलाई चाहिने ७० प्रतिशतभन्दा बढी गहुँ रुसले आपूर्ति गर्छ । यसैले पनि ब्ल्याक सीबाट बाहिरिने र भित्रिने रुसी जहाजलाई नाकाबन्दीले रोक्न सक्तैन ।अमेरिका र युरोपेली मुलकहरूको लहलहैमा लागेर रुसको भर्त्सना तथा नाकाबन्दीमा साथ दिएर रुसलाई सजाय दिने र पाठ सिकाउने खेलमा चीन र भारत निरपेक्ष रहँदा नेपालले भने विगतमा गरेका सन्धि, सम्झौताझैं असंलग्न परराष्ट्रनीतिको बर्खिलाफ फेरि पनि उत्ताउलोपन देखायो । अमेरिकालाई टक्कर दिने हैसियत बनाएका रुस र चीन तथा उदीयमान शक्ति भारतलाई चिढ्याएर नेपालले आफ्नो राष्ट्रिय हित तथा स्वार्थको रक्षा गर्न सक्तैन भन्ने तथ्य नेपालले मनन गर्न नसकेको देखिन्छ । यी र यस्ता कार्यहरू नेपालको राष्ट्रिय सुरक्षाका हिसाबमा अपरिपक्व र प्रत्युत्पादक हुन सक्छन् ।अमेरिका र युरोपले रुसलाई कमजोर पारी आफ्नो प्रभाव र वर्चस्व बढाउने अवसरका रूपमा प्रयोग गरेका छन्, युक्रेन द्वन्द्वलाई । अमेरिका आफ्नो पहलकदमीमा साथ दिन चीन र भारतलाई धम्काउनसमेत पछि परेको छैन भने समर्थन जुटाउन अमेरिकी अधिकारीहरूले नेपालसहित संसारभर दौडाहा पनि थालेका छन् । आर्थिक तथा सामरिक दृष्टिले नकारात्मक प्रभाव पार्न हाललाई अमेरिका र युरोप सफल भए पनि रुस उनीहरूले चाहेजस्तो कमजोर भने हुनेछैन, स्रोत, साधन, प्रविधि र क्षमताका कारण ।भूराजनीतिक र शक्तिराष्ट्रहरूको स्वार्थी रणनीतिक खेलको परिबन्दमा परेको नेतृत्वको आवेगपूर्ण निर्णय र अडानका कारण युक्रेन तहसनहस हुँदै छ । विशेषतः अमेरिकाको भूमण्डलीय वर्चस्व कायम राख्ने धृष्ट प्रयासको उक्साहटमा वास्तविक भूराजनीतिको आकलन गर्न नसकी अन्धराष्ट्रवादका नाममा बहकिएका राष्ट्रपति भोलोदिमिर जेलेन्स्कीको अपरिपक्वताका कारण युक्रेनले यो दिन भोग्नुपरेको हो । रणनीतिक जित त रुसकै नै हुनेछ भने अप्रत्यक्ष रूपमा सामरिक जितचाहिँ अमेरिका र युरोपको । विडम्बना, समग्रमा हारचाहिँ युक्रेन र युक्रेनी जनताको हुनेछ र हुँदै छ भने कमाइ भनेको चाहिँ पुस्तौंपुस्तासम्म रुससँगको दुस्मनी । अझ उदेकलाग्दो कुरा त, मानवीय संवेदनशीलता गुमाएका विभिन्न देशका मानिसहरूचाहिँ युक्रेन द्वन्द्वलाई वार मुभी हेरेजस्तो गरी रमाइरहेका छन् । युद्ध सुरु गर्नु त सजिलो हुन्छ तर अन्त्य गर्ने काम भने अति कठिन र जटिल । युक्रेन द्वन्द्व तबसम्म तेस्रो विश्वयुद्धको कारक भने बन्न सक्तैन जबसम्म रुसले धम्काउने बहानामा आणविक हतियार प्रयोग गर्ने मूर्खता गर्दैन । यसैले कामना गरौं, युक्रेन द्वन्द्वले चाँडो निकास पाओस् र युक्रेनी जनताले थप दुःख नपाऊन् !भण्डारी नेपाली सैनिक भूपू संघ तथा नेपाल इन्स्टिच्युट फर स्ट्राटेजिक स्टडिजमा आबद्ध छन् ।"
उत्तर कोरियाद्वारा क्षेप्यास्त्र प्रहार,"सोल (एजेन्सी) उत्तर कोरियाले बुधबार फेरि बलिस्टिक क्षेप्यास्त्र प्रहार गरेको छ । दक्षिण कोरिया तथा जापानले क्षेप्यास्त्र प्रहारको पुष्टि गरेका छन् । उत्तर कोरियाले बुधबार बिहान पूर्वी सागरतर्फ एउटा ब्यालेस्टिक क्षेप्यास्त्र प्रहार गरेको छ, दक्षिण कोरियाका संयुक्त चिफ अफ स्टाफद्वारा जारी विज्ञप्तिमा उल्लेख छ । त्यस्तै, जापानको तटीय सुरक्षा गार्डले पनि उत्तर कोरियाले प्रहार गरेको क्षेप्यास्त्र ब्यालेस्टिक भएको जनाएको छ । उत्तर कोरियाली नेता किम जोङ उनले देशको परमाणु हतियार द्रुत गतिमा बढाउने प्रतिबद्धता जनाएको एक साता नबित्दै उत्तरले ब्यालेस्टिक क्षेप्यास्त्र प्रहार गरेको हो । क्षेप्यास्त्र परीक्षण र परमाणु हतियारका कारण संयुक्त राष्ट्रसंघले उत्तर कोरियामाथि प्रतिबन्धहरू लगाउँदै आएका छन् । कोरियाली द्वीपमा दक्षिण कोरिया र अमेरिकाले हरेक वर्ष गर्ने संयुक्त सैन्य अभ्यासले आफ्नो देशको सुरक्षामा खतर उत्पन्न भएको भन्दै किमले हतियार परीक्षणलाई तीव्रता दिंँदै आएको छ ।"
ईयूले रुसी तेलमाथि कडा प्रतिबन्ध लगाउने,"एजेन्सीहरू (किभमस्को)  युक्रेनमाथि आक्रमण गरेको जवाफमा युरोपेली संघ (ईयू) ले रुसविरुद्ध हालसम्मकै कडा प्रतिबन्धहरू प्रस्ताव गरेको छ । पछिल्ला प्रस्तावमा रुसी तेलको आयात रोक्ने र युद्ध अपराधका आरोपीमाथि प्रतिबन्ध लगाउने मुख्य छन् । युरोपेली आयोगका अध्यक्ष उर्सुला भोन डेर लियनले रुसमाथि थप दबाब सिर्जना गर्न नयाँ प्रतिबन्ध प्रस्ताव गरिएको जनाएकी छन् । रुसी कच्चा तेल ६ महिनाभित्र विस्थापित हुने उनको दाबी छ । त्यस्तै, युक्रेनका बुचा र मरिउपोल सहरमा गरिएका आक्रमणमा संलग्न रुसी सैनिक अधिकारीमाथि पनि प्रतिबन्ध लगाइने जनाइएको छ । यसले युद्धका आरोपित जोसुकै जवाफदेही हुनैपर्छ भन्ने अर्को महत्त्वपूर्ण संकेत दिनेछ, युरोपेली संसद्लाई बुधबार सम्बोधन गर्दै लियनले भनिन् । पछिल्ला केही साताहरूमा ईयूले रुसी तेल र ग्यासको आपूर्ति अन्त्य गर्ने उपायहरू खोजिरहेको छ । ईयूले सन् २०२२ को अन्त्यसम्ममा रुसबाट युरोपमा आपूर्ति हुने दुई तिहाइ ग्यास कम गर्ने बताइसकेको छ । पछिल्लो प्रस्ताव ईयू मुलुकका राजदूतहरूले केही दिनभित्र पारित गर्ने अनुमान छ । रुसी तेलमा भर परिरहेका स्लोभाकिया र हंगेरीलाई भने त्यसको विकल्प खोज्न एक वर्षको अवधि दिइने जनाइएको छ । हंगेरीका विदेशमन्त्रीले आफ्नो देशले तत्काल उक्त प्रस्ताव स्वीकार गर्न नसक्ने जनाएका छन् भने अर्थमन्त्रीले कम्तीमा ३ वर्षको संक्रमणकालीन अवधि आवश्यक पर्ने जनाएका छन् । रुसले गत वर्ष युरोपको तेल र ग्यास बजारमा एक चौथाइ हिस्सा ओगटेको थियो । जर्मनी सबैभन्दा ठूलो आयातकर्ता थियो । तर उसले रुसी तेलको आपूर्ति ३५ प्रतिशतबाट १२ प्रतिशतमा झारिसकेको छ । हाल ईयूमा नरहेको बेलायतले भने रुसी तेल निर्यात रोकिसकेको छ । रुसी राष्ट्रपति कार्यालयका प्रवक्ता दिमित्री पेस्कोभले ईयूको नयाँ कदमका कडा जवाफ दिने तयारी गरेको बताएका छन् । रुसले यसअघि ईयू राष्ट्रलाई तेल तथा ग्यासको रकम रुबलमा भुक्तानी नगरे आपूर्ति रोक्ने चेतावनी दिएको थियो । किन घटेन तेलको मूल्य ?अन्तर्राष्ट्रिय बजारमा हाल तेलको मूल्य ८ वर्षकै उच्च बिन्दुमा पुगेको छ । पछिल्लो समय आयातकर्ता देशहरूले ओपेक प्लस लाई तेल उत्पादन तथा आपूर्ति बढाउन आग्रह गरिरहेका छन् । ओपेक प्लस २३ वटा तेल निर्यात गर्ने देशहरूको समूह हो । ती देशहरूले हरेक महिना भियनामा बैठक गरी अन्तर्राष्ट्रिय बजारमा कति मात्रामा तेल निर्यात गर्ने भन्ने निर्णय गर्छन् । ओपेक प्लसको मूल समिति ओपेक (तेल निर्यात गर्ने देशहरूको संगठन) मा १३ सदस्यहरू छन् । त्यसमा खासगरी मध्यपूर्व र अफ्रिकी देश छन् । विश्वव्यापी रूपमा तेल आपूर्ति निर्धारण गर्न र मूल्य नियन्त्रणमा राख्ने उद्देश्यले सन् १९६० मा यसको स्थापना भएको हो । सन् २०१६ मा कच्चा तेलको मूल्य निकै घटेपछि ओपेक देशहरूले तेल उत्पादक अन्य १० वटा देशहरूसँग मिलेर ओपेक प्लस गठन गरेका हुन् । ओपेक प्लसमा आवद्ध रुसले हरेक दिन एक करोड ब्यारेल तेल उत्पादन गर्ने गर्छ । समूहमा आबद्ध देशहरूले विश्वभर आपूर्ति हुनेमध्ये करिब ४० प्रतिशत तेल उत्पादन गर्छन् । बजारमा तेलको आपूर्ति र मागबीचको सन्तुलन कायम गर्ने काम ओपेक प्लसले गर्छ । बजारमा माग घटेको समयमा यसले आपूर्ति कम गरेर तेलको मूल्य उच्च राख्छ, इनर्जी इन्स्टिच्युटकी केट डरियनले भनिन् । त्यसका साथै बजारमा थप तेल पठाएर मूल्य कम गर्ने अधिकार पनि विपरीत ओपेक प्लससँग छ । पछिल्लो समय तेलको मूल्यमा व्यापक वृद्धि भएसँगै प्रमुख आयातकर्ताहरू अमेरिका र बेलायतले यस्तो माग गरिरहेका छन् । अमेरिकी राष्ट्रपति जो बाइडेनले बारम्बार साउदी अरबलाई तेल उत्पादन बढाउन आग्रह गरिरहेका छन् । तर नतिजा भने सकारात्मक देखिएको छैन । त्यस्तै, बेलायती प्रधानमन्त्री बोरिस जोन्सनले पनि साउदी अरब र संयुक्त अरब इमिरेट्स (यूएई) भ्रमणका क्रममा दुवै देशलाई उत्पादन वृद्धि गर्न आग्रह गरेका थिए । तर दुवै देशले उनको आग्रह अस्वीकार गरेका समाचार आएको थियो । साउदी अरब र यूएईले तेल उत्पादन बढाउन सक्ने भए पनि पश्चिमा देशको आग्रहका आधारमा त्यसो गर्न नचाहने जानकारहरूको भनाइ छ । आपूर्ति र मागबीच निकै साँघुरो दूरी रहेको ती देशहरूको दाबी छ । ओपेक प्लसको मुख्य साझेदारमध्ये रुस एक भएकाले पनि अन्य देशहरूले तत्काल उत्पादन बढाउने देखिँदैन । अघिल्लो वर्ष सदस्यहरूबीच भएको सहमति ओपेकले तोड्ने सम्भावना छैन, किनकि ओपेकले रुससँग राम्रो सम्बन्ध राख्न चाहन्छ । यसको अर्थ सेप्टेम्बरसम्ममा बिस्तारै कच्चा तेलको आपूर्ति बढाउनु हो । भारतले माग्यो सस्तोमा तेल भारतले रुससँग कच्चा तेल किन्नका लागि भारी मात्रामा छुट पाउनुपर्ने प्रस्ताव गरेको छ । भारतले रुससँगको उच्चस्तरीय वार्तामा तेल खरिदका लागि वित्तीय सहायताको माग गरिरहेको छ । भारतले डेलिभरीका आधारमा प्रतिब्यारेल ७० अमेरिकी डलरभन्दा कममा आपूर्ति गर्न खोजिरहेको एनडीटीभीले जनाएको छ । जबकि ग्लोबल बेन्चमार्कमा ब्रेन्ट कच्चा तेलको मूल्य हाल प्रतिब्यारेल १ सय ८ अमेरिकी डलरनजिक छ । भारतले किन्ने कच्चा तेलको मूल्यले नेपालको मूल्यलाई समेत प्रभाव पार्दछ ।विश्वको तेस्रो ठूलो तेल आयातकर्ता भारतले सरकार र निजी रिफाइनरीहरूमार्फत फेब्रुअरीको अन्त्यदेखि हालसम्म ४ करोड ब्यारेलभन्दा बढी रुसी कच्चा तेल किनिसकेको छ । सरकारी तथ्यांकलाई उद्धृत गर्दै ब्लुमबर्गले जनाएअनुसार भारतले रुसबाट किनेको यो तेल सन् २०२१ मा किनेको सम्पूर्णको तुलनामा २० प्रतिशत बढी हो ।भारतमा रुसी तेलको आयात सहज भने छैन । समुद्री बिमा, अन्तर्राष्ट्रिय प्रतिबन्धका कारण भारतलाई रुसबाट तेल खरिद गर्नका लागि चुनौती छ । अमेरिकाले नै प्रत्यक्ष रूपमा भारतलाई रुसबाट तेल नकिन्न दबाब दिँदै आएको छ । तर भारतीय प्रधानमन्त्री नरेन्द्र मोदीले भारी छुटमा तेल पाउने अवसर भएकाले मस्कोसँगको वार्तालाई कायम गर्न चाहेका छन् । रुसबाट हतियारको आयात गर्नमा पनि भारत धेरै हदसम्म निर्भर छ । यदि रुसले भारतले भनेजस्तो मूल्यमा तेल दिन स्वीकार गरेमा भारतीय प्रसोधन कम्पनीहरूले प्रतिमहिना लगभग १ करोड ५० लाख ब्यारेल तेल लिन सक्ने दाबी गरिएको छ ।"
'उच्च कर्जा विस्तारले उत्पादनमा योगदान गरेन,"अहिले नेपालको अर्थतन्त्र र सूचकहरूको अवस्था श्रीलंकाको भन्दा राम्रो रहे पनि कुशासन र हचुवाको भरमा निर्णय गर्ने प्रवृत्ति उस्तै देखिएकाले मुलुकमा आर्थिक संकट निम्तिने जोखिम कायमै रहेको उनको भनाइ छ । नेपालमा अर्थ मन्त्रालयलगायतका आर्थिक संस्थाको व्यावसायिकतामा क्षयीकरण भएको छ, उनले भने, नीतिगत पृष्ठपोषणका संस्थाहरूलाई पनि अध्ययनअनुसन्धान, संयोजन, समन्वयकारी भूमिकामा केन्द्रित गर्नुपर्नेमा त्यहाँ पनि क्रमशः क्षयीकरण हुँदै गएको छ । शोध केन्द्रहरू, तथ्यांक विभाग र विश्वविद्यालयदेखि वित्त आयोग र योजना आयोगसम्मको भूमिका पनि थप सशक्त हुन सकेको देखिँदैन । चालु आर्थिक वर्षमा मुलुकको आर्थिक वृद्धि केन्द्रीय तथ्यांक विभागले प्रक्षेपण गरेको भन्दा बढी हुन सक्ने दाबी अर्थ मन्त्रालयका वरिष्ठ आर्थिक सल्लाहकार सुरेन्द्र उप्रेतीले गरे । पछिल्ला महिनाहरूमा आर्थिक गतिविधि उल्लेख्य रूपमा बढेकाले वार्षिक आर्थिक वृद्धि विभागको प्रक्षेपणभन्दा धेरै हुन सक्ने संकेत देखिएको उनको भनाइ छ । यद्यपि अहिलेको बेमौसमी मूल्यवृद्धि र बाह्य क्षेत्र दबाब चुनौतीकै रूपमा रहेको उनले स्विकारे । कोरोना महामारीका कारण लामो समय ठप्प आयात एकै पटक उच्च हुँदा बाह्य क्षेत्र दबाबमा परेको हुन सक्ने उनको आकलन छ । मुलुकको आर्थिक अवस्था अहिले मात्र बिग्रिएको नभई त्यसको सुरुवात विगतका वर्षदेखि नै भएको हो, उनले भने । यस्तो अवस्था सुधार गर्न सरकारले सरोकारवाला निकायहरूसँग प्रभावकारी रूपमा समन्वय गरेर नीतिगत पहल गरिरहेको उनले बताए । त्यसकै लागि केही वस्तुको प्रतीतपत्र (एलसी) खोल्नमा कडाइ र आयातमा समेत रोक लगाएको उनले बताए । हालै सरकारद्वारा जारी नीतिगत व्यवस्थाले आयात घटेको, रेमिट्यान्स र निर्यातमा सुधारको संकेत देखिएको लगायत कारण आउँदा दिनमा अर्थतन्त्रमा अनुभव हुने गरी सुधार आउने उनले दाबी गरे । कार्यक्रममा उद्योग वाणिज्य महासंघका अध्यक्ष शेखर गोल्छाले अर्थतन्त्रको अवस्था बिग्रनुमा निजी क्षेत्रको कुनै भूमिका नरहेको जिकिर गरे । निजी क्षेत्रले उत्पादनमूलक क्षेत्रमा लगानी केन्द्रित गर्न नसक्दा यो अवस्था आइरहेको भनेर आरोप लागिरहेको समयमा महासंघ अध्यक्ष गोल्छाले यस्तो दाबी गरेका हुन् । विश्वभरका निजी क्षेत्रको एउटै उद्देश्य नाफा भएकाले आफूहरूले त्यहीअनुसार सोच्ने बताउँदै उनले भने, कर्जा कता गइरहेको छ ? सही दिशामा गयो वा गएन भन्ने कुरा नियामक निकायले हेर्नु पर्थ्यो । समयमा जिम्मेवार निकायले उक्त विषय नहेर्ने अहिले आएर निजी क्षेत्रलाई दोष दिनु राम्रो होइन । यद्यपि अवस्था सुधार्न सरकारसँग हातेमालो गरेर अघि बढ्न आफूहरू तयार रहेको उनले स्पष्ट पारे ।बैंकर्स संघका उपाध्यक्ष सुनील केसीले चालु आर्थिक वर्षको अन्त्यमा पनि तरलता अवस्थामा सुधार नआउने चर्चा चलिरहेको समयमा आगामी वर्षमा पनि यो समस्या यथावत् रहने संकेत देखिएको बताए । उनका अनुसार चालु आर्थिक वर्षको ९ महिनामा बैंक तथा वित्तीय संस्थाले करिब साढे ४ खर्ब रुपैयाँ बराबरको कर्जा प्रवाह गरिसकेको अवस्थामा करिब १ खर्ब ६० अर्ब रुपैयाँ मात्र निक्षेप संकलन भएको छ । आगामी आर्थिक वर्षका लागि करिब १५ प्रतिशत मात्र कर्जा विस्तारको लक्ष्य राख्दा पनि वित्तीय क्षेत्रलाई करिब साढे ७ खर्ब रुपैयाँ चाहिन्छ, उनले भने, त्यो सबै स्रोत बैंकले जुटाउन सक्दैन । यसका लागि राज्य स्तरबाटै विशेष पहल जरुरी छ । विश्व बैंककी वरिष्ठ अर्थशास्त्री एलिस जोन ब्रुक्सले नेपालमा जलविद्युत् उत्पादन र बायोग्यासको प्रयोग बढ्दै गएकाले चर्चामा आएजस्तो मूल्यवृद्धि उच्च तहमा नजाने आकलन गरिन् । जीडीपीको तुलनामा नेपालमा सार्वजनिक ऋणको अवस्था सन्तोषजनक छ । यसकारण अर्थतन्त्रको अवस्थालाई लिएर आत्तिहाल्नुपर्ने अवस्था छैन, उनले भनिन्, तर संवेदनशील भएर नीतिगत निर्णय भने गर्नुपर्छ । अर्थतन्त्रको अहिलेको अवस्था कति लामो समयसम्म जाला र त्यसले के कस्तो असर पार्ला भन्ने विषयमा चिन्तन गरेर नीति बनाउनुपर्ने उनले सुझाइन् । सरकारले नीतिगत व्यवस्थामार्फत मूल्यवृद्धि, आयात र उच्च कर्जा विस्तार नियन्त्रण गर्न सक्ने पनि उनले बताइन् । पछिल्लो समय आयात बढिरहेको र रेमिट्यान्समार्फत भित्रिएको विदेशी मुद्राले त्यसलाई धान्न नसकेकाले समस्या आएको अन्तरर्राष्ट्रिय मुद्रा कोष (आईएमएफ) का पूर्वतथ्यांक विभाग प्रमुख डा मानिकलाल श्रेष्ठले औंल्याए । तर, अहिले उच्च दरले बढेको आयातमध्ये करिब २० प्रतिशत अन्तर्राष्ट्रिय बजारमा भएको मूल्यवृद्धिको कारण भएको उनको भनाइ थियो । सरकार परिवर्तन हुनासाथ नीति परिवर्तन हुने प्रवृत्ति हाबी भएकाले समस्या भएको नेपाल चेम्बर अफ कमर्सका अध्यक्ष राजेन्द्र मल्लले बताए । तत्काल कृषि क्षेत्रमा यान्त्रिकीकरण, विविधीकरण गर्नुपर्छ, उनले भने, कृषि क्षेत्रमा इजरायलले गरेको प्रगतिको अनुसरण गर्नुपर्छ । विदेशी मुद्राको सञ्चिति कम्तीमा ६ महिनालाई पुग्ने हुनुपर्छ, त्योभन्दा कम हुन दिनुहुँदैन । विद्यमान अवस्था सुधार्न सरकारले निर्यात प्रवर्द्धन गर्ने खालको नीति ल्याउन उनले सुझाव दिए । ट्रेडिङ कम्पनी र पर्यटन उद्योगलाई फरक ढंगले हेर्नुपर्छ, ब्याजदर फरक हुनुपर्छ, उनले भने, नीति बनाएर पनि त्यसको कार्यान्वयन सरकारले नै गरेन ।कार्यक्रममा बोल्दै नेपाल उद्योग परिसंघका अध्यक्ष विष्णु अग्रवालले अहिलेको तरलता समस्यालाई नेपालले पनि अवसरमा लिएर प्रभावकारी रूपमा समाधान गर्नुपर्ने धारणा राखे । मुलुकलाई औद्योगीकरणमा लैजानुको विकल्प छैन । तर, यो १२ वर्षमै सम्भव छैन, उनले भने, अब स्वदेशी उद्योग दशक घोषणा गरौं, औद्योगीकरणमा जाऔं । नीति निर्माता तहमा अझै पनि रुढिवादी सोंच रहेकाले अब त्यसबाट बाहिर आउन सक्नुपर्नेमा उनले जोड दिए ।"
निगमको अभिलेखमा ग्यास पर्याप्त तर बजारमा छैन,"उनले बजारमा ग्यास नबिक्ने अवस्थामा रहेको दाबीसमेत गरे । एकदुई कम्पनीका बाहेक अरूमा समस्या छैन, नबिक्ने अवस्थामा छ । बाबा, श्री, एभरेस्ट, सगरमाथा, उग्रचण्डी, एचपी ग्यास पर्याप्त छ । सर्वसाधारणको चाप बढी मात्रै हो, उनले भने, नेपाल ग्यासको हकमा बजार ठूलो (उपत्यकामा करिब २० प्रतिशत) छ । उद्योगीले बुलेट लाइनमा राखेर ढुवानी गर्नुपर्यो । निगम एउटा कम्पनी चलाउन लाग्दैन, कम्पनीहरू आफैंले चलाउनुपर्यो ।वाणिज्य आपूर्ति तथा उपभोक्ता संरक्षण विभागका महानिर्देशक लीलाप्रसाद शर्माले ग्यास अभावबारे क्षेत्रगत रूपमा दैनिक ४ टोलीलाई अनुगमनमा खटाएको बताए । ग्यास आपूर्ति र बजारको अवस्थाबारे एकसाता व्यापक अनुगमन गर्यौं । दर्जन जति व्यवसायीलाई कारबाही पनि भयो, उनले भने, ७७ जिल्लाकै संयन्त्रबाट अनुगमन हुन सके बजारमा तत्काल सुधार हुन्थ्यो ।"
इसेवा अध्यक्षमा कुँवर,"काठमाडौं (कास) भुक्तानी सेवा प्रदायक कम्पनी इसेवा को अध्यक्षमा बैंकर परशुराम कुँवर क्षत्री नियुक्त भएका छन् । कुँवरलाई इसेवा सञ्चालक समितिले अध्यक्षमा नियुक्त गरेको हो । कुँवरले बुधबारै नेपाल राष्ट्र बैंक भुक्तानी सेवा विभागका कार्यकारी निर्देशक गुरुप्रसाद पौडेलसमक्ष पद तथा गोपनीयताको शपथ लिए । बैंकिङ क्षेत्रमा करिब साढे तीन दशक लामो अनुभव सँगालेका उनले सन् १९८६ देखि तत्कालीन ग्रिन्डलेज (हाल स्ट्यान्डर्ड चार्टर्ड) बैंकबाट करियर थालेका थिए । तत्कालीन बैंक अफ एसिया र जनता बैंक तथा हालको ग्लोबल आईएमई बैंकको प्रमुख कार्यकारी अधिकृतको जिम्मेवारी पनि उनले निर्वाह गरिसकेका छन् । अस्गर अलीले राजीनामा दिएपछि कुँवर अध्यक्ष नियुक्त भएका हुन् । इसेवाबाट मोबाइल, टेलिफोन, इन्टरनेट, बिजुली तथा खानेपानीको महसुल भुक्तानी, रिचार्ज, हवाईजहाज, बसको टिकट, स्कुलकलेजको शुल्कलगायत सेवाहरूको भुक्तानी गर्न सकिन्छ । इसेवामा हाल ५१ वटा बैंक तथा वित्तीय संस्था सदस्य छन् ।"
एसईई दिएका विद्यार्थीलाई अन्नपूर्ण केबुलकारको छुट,"काठमाडौं (कास) पोखरास्थित अन्नपूर्ण केबुलकारले एसईई दिएर बसेका विद्यार्थी तथा नवविवाहित जोडीहरूका लागि छुट योजना ल्याएको छ । आगामी दिनमा उच्च शिक्षा अध्ययन गर्नका लागि प्रोत्साहन गर्ने उद्देश्यका साथ एसईई दिई बसेका छात्रछात्रालाई छुट योजना ल्याएको कम्पनीले जनाएको छ । केबुलकार चढ्दा विद्यार्थीले ५० प्रतिशत छुट पाउनेछन् । यो योजनामा सहभागी हुन विद्यार्थीले एसईईको प्रवेश पत्र अनिवार्य देखाउनुपर्नेछ । यो योजना वैशाख ३० सम्म लागू हुनेछ । यसैगरी, नवविवाहित जोडीका लागि १ टिकटको खरिदमा अर्को टिकट निःशुल्क प्रदान गरिने कम्पनीले जनाएको छ ।"
'माइडिया को उत्पादन नेपाली बजारमा,"काठमाडौं (कास) चौधरी ग्रुपले प्रसिद्ध इलेक्ट्रोनिक्स ब्रान्ड माइडिया का उत्पादन नेपाली बजारमा भित्र्याएको छ । माइडिया कम्पनीले चौधरी ग्रुपलाई नेपाली बजारका लागि आधिकारिक बिक्रेताका रूपमा नियुक्त गरेको हो । माइडिया ब्रान्डका एयर प्युरिफायर, एयर फ्रायर, इलेक्ट्रिक प्रेसर कुकर, इन्डक्सन हब, राइस कुकर, गार्मेन्ट स्टिमर, स्ट्यान्ड फ्यान, फुड प्रोसेसर, ह्यान्ड मिक्सर, ह्यान्ड ब्लेन्डर, केटल, मिट मिनसर, टोस्टर, फ्यान हिटर, पीटीसी सिरामिक हिटर, ओएफआर हिटरजस्ता उत्पादन नेपाली बजारमा बिक्री हुँदै आएको छ । बार्बिक्यु, फ्रि स्ट्यान्डिङ ओभन, माइक्रोवेभ ओभन, टोस्टर ओभनजस्ता किचेन एप्लायन्स पनि ल्याएको चौधरी ग्रुपले जनाएको छ । विभिन्न भ्याकुम क्लिनर, वासिङ मेसिन, वासर ड्रायर र रेफ्रिजेरेसनलगायत उत्पादन पनि ल्याउने योजना कम्पनीको छ ।"
रारा हाइड्रोको आईपीओ बिक्री प्रबन्धकमा मेगा क्यापिटल,काठमाडौं (कास) रारा हाइड्रोपावर डेभलपमेन्ट कम्पनीले सर्वसाधारणलाई आईपीओ निष्कासन गर्ने भएको छ । कम्पनीले १२ लाख कित्ता सेयर निष्कासन गर्न बिक्री प्रबन्धकमा मेगा क्यापिटल मार्केट्सलाई नियुक्त गरेको छ । बुधबार मेगा क्यापिटल त्रिपुरेश्वरमा एक कार्यक्रमबीच कम्पनीले मेगा क्यापिटललाई सेयर निष्कासन तथा बिक्री प्रबन्धकमा नियुक्त गरेको हो । सम्झौतापत्रमा राराका तर्फबाट सञ्चालक शंकरलाल वैद्य तथा मेगाका तर्फबाट प्रमुख कार्यकारी अधिकृत सविर बादे श्रेष्ठले हस्ताक्षर गरे ।
मुन्धुम व्याख्या अधुरो छाडेर गए चैतन्य,"(सुनसरी)  योजनाविद् चैतन्य सुब्बाको निधन भएको छ । लामो समयदेखि उच्च रक्तचाप, मधुमेहबाट पीडित उनलाई पछिल्लो समय मुटुमा समस्या देखिएपछि राजधानीको महाराजगन्जको मनमोहन कार्डियो भास्कुलर सेन्टरमा उपचार गराउँदै थिए । ७६ वर्षीय सुब्बाको मंगलबार राति निधन भएको हो ।ताप्लेजुङको साबिक थेचम्बु आम्बेबुङबाट ज्ञानका लागि भौंतारिँदै करिब चार दशकअघि काठमाडौंमा पुगेका उनले कालान्तरमा आफूलाई योजनाविद्का रूपमा स्थापित गरेका थिए । पञ्चायतकालमा कम्युनिस्ट विचारधाराबाट प्रभावित भए पनि ताप्लेजुङमा २०३७ को जनमत संग्रहपछि राष्ट्रिय पञ्चायत सदस्यमा उठेर पराजित भएका थिए । थेचम्बु, आठराई चुहानडाँडा स्कुल हुँदै फुङलिङको भानु माविबाट २०२० मा एसएलसी प्रथम श्रेणीमा उत्तीर्ण गरेका उनले केही वर्ष शिक्षण पेसा अँगाले । आफ्ना वंशका अन्य मेन्याङ्बो लिम्बू दाजुभाइ गल्लावालको अगाडि उभिएर धमाधम छातीको नाप दिँदै पल्टनमा जान ताँती लाग्थे । उनी भने अध्ययन अनुसन्धानमा लाग्न अरूलाई प्रेरित गर्थे । उनका पिता जगतमान आफैं पनि सुब्बा थिए । लेखापढी र गाउँको मुद्दामामिला छिनोफानो गर्थे । लेखपढमै भविष्य खोज्न प्रेरित गरिरहने भएकाले चैतन्यको परिवारमा कोही पनि लाहुरे छैनन् । बरु इन्जिनियर र कानुन व्यवसायी बनेका छन् । सुब्बाले स्नातकोत्तर गरेपछि कोलम्बो योजनाअन्तर्गत २०५० मा लागू पदार्थ प्रयोग र उपचार पद्धतिमाथि विद्यावारिधि गरे । त्यसयता उनले नेपालमा पनि लागू पदार्थको दुरुपयोग बढ्ने र त्यसका लागि पूर्वसावधानी अपनाउनुपर्नेमा जोड दिएका थिए । योजना, लागू पदार्थ रोकथाम र लिम्बू संस्कृतिसम्बन्धी दर्जनभन्दा बढी पुस्तक लेखेका उनले सन् १९९० मा ट्रिटमेन्ट अफ ड्रग डिपेन्डेन्स इन नेपाल ः एप्रोचेज एन्ड एक्सपिरियन्सेज पुस्तक लेखेर सरकारको ध्यानाकर्षण गरेका थिए । त्यसलगतै उनले मुलुकमा लागू पदार्थ प्रयोगको अवस्था, निदानका उपाय, शिक्षक सिकाइ, विद्यालयस्तरमा शिक्षा आदि विषयमा रिपोर्ट र पुस्तक तयार पारेका थिए । सुरुआती समयमा लागू पदार्थका विषयमा व्यापक खोज अनुसन्धान गर्दै आएका उनले नेपाल लागू पदार्थ दुरुपयोग निवारण संघको कार्यकारी निर्देशक, इन्टरनेसनल अर्गनाइजेसन अफ गुड टेम्पलर्स साउथ एन्ड साउथ इस्ट एसिया रिजनल काउन्सिलको कार्यकारी सदस्य, लागूऔषध माग घटाउने आयोजनामा गृह मन्त्रालयका लागि राष्ट्रसंघीय विकास कार्यक्रमको परियोजना परामर्शदाता भएर काम गरेका थिए ।पूर्वका याक्थुङ लिम्बू समुदायको भाषा, लिपि, धर्म, संस्कार र संस्कृतिलाई चिनाउन उनले विस्तृत रूपमा द कल्चर एन्ड रिलिजन अफ लिम्बुज पुस्तक सन् १९९५ मा प्रकाशित गरे । राष्ट्रिय जनजाति विकास समितिको कार्यकारी निर्देशक र सदस्य सचिवसमेत भएर दसौं योजनामा आदिवासी जनजातिको मुद्दालाई उठाए । मधुमेह, उच्च रक्तचापले च्यापे पनि पछिल्लो डेढ दशकयता उनी याक्थुङ मुन्धुम, युमासाम्योको दर्शनको अध्ययन अनुसन्धान र व्याख्या, पुनर्व्याख्या गर्दै बृहत् पुस्तक लेखनमा व्यस्त थिए । अचानक मुटुको चारवटै भल्भले काम गरेन । मनमोहन कार्डियोथोरासिक भास्कुलर तथा ट्रान्सप्लान्ट सेन्टरमा भर्ना भएका उनको ओपन हार्ट सर्जरी भयो । आईसीयूमा २३ दिनसम्म राखिएका उनी घर फर्कन पाएनन् । उनको परिवारमा श्रीमती, एक छोरी र दुई छोरा छन् ।"
पालुङटारमा तालमेल भाँडियो,"गोरखा (कास) पालुङटार नगरमा कांग्रेस एकल रूपमा स्थानीय तहको निर्वाचनमा जाने भएको छ । जसपाका संघीय परिषद् अध्यक्ष बाबुराम भट्टराई र कांग्रेस सभापति शेरबहादुर देउवाले पालुङटारमा तालमेल सहमति गरेका थिए । सहमतिअनुसार पालुङटारको प्रमुखमा जसपाका उम्मेदवार प्रेम गुरुङलाई कांग्रेसले सघाउनु पर्ने थियो । तर, स्थानीयस्तरमा तालमेल प्रयास सफल हुन नसकेको बुधबार पालुङटारमा पत्रकार सम्मेलन गरी कांग्रेसले जनाएको छ । केन्द्रमा भएको सहमति जिल्लामा भाँडिएको हो । पालुङटारमा एकल रूपमा निर्वाचनमा जाने कांग्रेस जिल्ला सभापति नन्दप्रसाद न्यौपानेले बताए । चार दलबीच तालमेल भाँडिएपछि मित्रवत् प्रतिस्पर्धामा जाने निर्णय वैशाख ११ मा गरेका थियौँ, फेरि केन्द्रबाट जसपा र कांग्रेसबीच तालमेल गर्ने निर्देशन आयो, उनले भने, केन्द्रको निर्देशनपछि जसपासँग छलफलमा बस्यौँ, वडा बाँडफाँड र गोरखा नगरपालिकाको प्रमुखमा कांग्रेसलाई जसपाले सघाउने विषय नमिलेपछि प्रतिस्पर्धा गर्ने निर्णय गरेका छौँ । उम्मेदवारी निष्क्रिय बनाउन देउवाले कँडेललाई काठमाडौं बोलाएर पनि दबाब दिएका थिए । जिल्ला सभापति न्यौपानेले पार्टीका सबै उम्मेदवारलाई निर्वाचन प्रचारमा जुट्न आग्रह गरेको बताए । अब जिल्लाको ११ वटै पालिकामा कुनै पनि दलसँग तालमेल नहुने उनले पत्रकार सम्मेलनमा बताए । कांग्रेस उम्मेदवार दीपकबाबु कँडेलले अब तालमेलको कुनै सम्भावना नरहेकाले निर्वाचन प्रचारमा जुट्ने बताए । जसपासँग मिल्न हुँदैन भनेर जानीजानी शेरबहादुर देउवाले पत्र ढिला पठाएको मेरो ठम्याइ छ, पत्रकार सम्मेलनमा कँडेलले भने, ढिलो चिठी पठाउने कार्यको सम्मान गर्दै अब प्रतिस्पर्धामा उत्रन्छौँ ।"
बस र जिप ठोक्किँदा ५ को मृत्यु,"काभ्रे (कास) बीपी राजमार्गअन्तर्गत रोशी११, डालाबेंसीमा भारतीय पर्यटक बोकेको मिनिबस र सिन्धुलीबाट काठमाडौं जाँदै गरेको जिप ठोक्किँदा एकै परिवारका दुईसहित ५ जनाको मृत्यु भएको छ । काठमाडौंबाट जनकपुर गइरहेको यूपी ५८ टी ८१८१ नम्बरको मिनिबस र ना १ ज ४२१० नम्बरको जिप बुधबार मध्याह्न ठोक्किँदा जिपमा सवार ५ जनाको मृत्यु भएको जिल्ला प्रहरी कार्यालय काभ्रेका डीएसपी हरि खतिवडाले बताए । उनीहरूको अस्पताल ल्याउने क्रममा बाटैमा मृत्यु भएको हो । ज्यान गुमाउनेमा रामेछापको खाडादेवी गाउँपालिका३ का ३० वर्षीया सम्झना भुसाल र उनका ७ वर्षीय छोरा संगीत, सिन्धुलीको कमलामाई६ का ३० वर्षीय विक्रम श्रेष्ठ, सुनकोसी१ की ४४ वर्षीय प्रमिला नेपाली छन् । जिप चालक कमलामाई४ का हरिबहादुर बलको पनि मृत्यु भएको छ । तीव्र गतिमा रहेको जिप अनियन्त्रित हुँदा दुर्घटना भएको प्रारम्भिक अनुसन्धानबाट खुलेको प्रहरीले जनाएको छ । दुर्घटनामा घाइते जिपमा सवार शीतल भण्डारीका अनुसार घटना करिब १२ बजेतिरको हो । २ बजे काठमाडौंबाट फर्कनुपर्ने भन्दै चालकले जिप तीव्र गतिमा चलाएका थिए । नेपालथोकमा नै ढिला भइसकेका थियो, चालकले २ बजे काठमाडौं पुग्नुपर्ने भन्दै थिए, शीतलले भनिन्, गाडी स्पिडमा थियो, छेउमा गएर उत्ताबाट आएको गाडीमा ठोक्किइहाल्यो, अगाडि बस्नेहरू च्यापिएर निस्कनै सक्नुभएन, हामी पछाडि बसेका मात्रै निस्कन भ्यायौं । उनका अनुसार चालकसहित जिपमा १३ जना सवार थिए । घाइतेमध्ये १२ जना सामान्य, ५ जना मध्यम र १ जना गम्भीर अवस्थाका छन् । घाइतेहरूको धुलिखेल अस्पतालमा उपचार गराइएको छ ।"
प्रधानसेनापतिद्वारा भारतीय सेनाध्यक्षलाई बधाई,काठमाडौं (कास) प्रधानसेनापति प्रभुराम शर्माले भारतका नवनियुक्त स्थल सेनाध्यक्ष मनोज पाण्डेलाई शुभकामना र बधाई दिएका छन् । सैनिक मुख्यालय जंगीअड्डाबाट भिडियो कन्फरेन्समार्फत शर्माले बधाई ज्ञापनका साथै सफल कार्यकालको शुभकामना व्यक्त गरे । नेपाली सेना र भारतीय सेनाबीच परम्परागत विशिष्ट सम्बन्ध र आपसी सहयोग रहेको उल्लेख गर्दै पाण्डेको कार्यकालमा अझ उचाइमा पुग्ने विश्वास पनि उनले व्यक्त गरेका छन् । कुराकानीमा पाण्डेले प्रधानसेनापति शर्माले नेपाल भ्रमणका लागि गरेको निमन्त्रणा स्वीकार गरे । उपयुक्त समयमा नेपाल भ्रमण गर्ने विश्वास दिलाउँदै उनले दुई सेनाबीचको पारस्परिक सम्बन्ध भविष्यमा थप प्रगाढ हुने विश्वास व्यक्त गरेका छन् । नेपालभारत सेना प्रमुखलाई मानार्थ महारथीले सम्मान गर्ने प्रचलन छ । त्यही प्रचलनअनुसार सम्मान ग्रहण गर्न पाण्डे नेपाल आउनेछन् । शर्माले भारत भ्रमण गरी भारतीय स्थल सेनाध्यक्षको मानार्थ महारथीको सम्मान लिइसकेका छन् । सेना प्रमुख मनोज मुकुन्द नरवणेको अवकाशपछि पाण्डे यसै महिना नयाँ स्थल सेनाध्यक्ष भएका हुन् ।
नेपालको जितमा सिक्ने मौका,"सिक्ने मौकानेपालले तेस्रो खेलमा प्राप्त जितको सबैभन्दा ठूलो विशेषता के रह्यो भने यससँगै तीन खेलको सिरिज ११ को बराबरीमा टुंगियो । नेपालले धेरै गुमाउनुभन्दा धेरै पायो । यस्तोमा प्रशिक्षक पुबुदु दसानायके स्वयं खुसी रहे । उनको दाबी थियो, यो खेलले आगामी दिनको महत्त्वपूर्ण खेलका लागि शिक्षा भएको छ । उनको भनाइ थियो, हामीले यो खेलमा निकै कम मात्र गल्ती गर्यौं र जिम्बावेली टिमलाई सुरुदेखि दबाबमा राख्न सफल भयौं ।पूरा ट्वान्टी२० सिरिजकै विश्लषण गर्दै उनले थपे, म खुसी छु, किनभने यो सिरिजमा सबैले राम्रो खेले । पहिलो खेलको तुलनामा आजको खेलमा हाम्रो प्रदर्शन राम्रो रह्यो । सबै खेल सम्भव भएको भए सिरिज अझ मज्जाको हुने थियो । जिम्बावे जत्तिको टिमविरुद्ध खेल्दा कुनै पनि सानो गल्ती माफीयोग्य हुन्न । खेलमा हामीले सामान्य भुलमात्र गरेको भए खेल उनीहरूको पक्षमा मोडिन सक्थ्यो, यस्तोमा हाम्रो खेल राम्रो क्रिकेटका लागि मीठो उदाहरण हो ।"
पुलिसका दुवै टिम विजयी,"काठमाडौं (कास) नेपाल पुलिस क्लबका महिला तथा पुरुष दुवै टोलीले बुधबार छैटौं आरबीबीएनभीए राष्ट्रिय क्लब लिग भलिबलमा सफलता प्राप्त गरेका छन् । महिलातर्फ पुलिसले बुटवलको एभरेस्ट भलिबल क्लबलाई २५१८, २५१९, २५१४ ले र पुरुषतर्फ गण्डकी प्रदेश भलिबल क्लबलाई २५२३, २५१६, ३२३० ले हराएका थिए ।महिलामै त्रिभुवन आर्मी क्लबले न्यु डायमन्ड क्लबलाई २५१६, २५१२, २५१२ ले हराएको छ । स्टार खेलाडी प्रतिभा माली घुँडामा चोटका कारण अनुपस्थित रहँदा न्यु डायमन्डले यस प्रतियोगितामा खराब प्रदर्शन गरिरहेको छ ।पुलिस क्लबले महिलातर्फ जितसँगै २ खेलबाट ६ अंक बनाएको छ । आर्मीको ३ खेलबाट ६ अंक भएको छ । एपीएफ क्लबसँग ३ अंक, एभरेस्टसँग २ अंक र न्यु डायमन्डसँग १ अंक छ । पुरुषतर्फ टिपटप हेल्प नेपालले एपीएफ क्लबमाथि ३१ को सेटमा जित निकाल्यो । टिपटपले एपीएफलाई २५२२, २५१९, २८३०, २५२३ ले हरायो । हेल्प नेपालको ८ अंक भएको छ । पुलिसको ९ अंक, आर्मीको ९ अंक, एपीएफको ३ अंक, गण्डकीको ४ अंक छ भने गल्कोटको कुनै अंक छैन ।"
लिभरपुलले जित्ला त चार उपाधि ?,"(लन्डन)  मंगलबार राति ४५ मिनेटसम्म लागेको थियो, सायद लिभरपुलको युरोपेली च्याम्पियन्स लिग फुटबलको फाइनल पुग्ने सपना तुहिन सक्ने छ । सेमिफाइनल दोस्रो लेगमा लिभरपुलमाथि भिल्लारियलले मज्जाले चढेर खेलेको थियो । लिभरपुलले सायद सिजनकै सबैभन्दा खराब पहिलो हाफ खेलेको थियो । यसले एकै सिजन टोलीको चार उपाधि जित्ने धोको समाप्त हुने डर पनि उत्पन्न भएको थियो । तर पूरा सिजनको कथा जस्तै योर्गन क्लोपको टिमले उपाय झिकिहाल्यो । गत साता एनफिल्डमा भएको पहिलो लेगको सेमिफाइनल २० को जितेको स्थितिमा लिभरपुल नै यसमाथि नियन्त्रण राख्न सफल देखिन्थ्यो । तर, पहिलो हाफ समाप्त हुँदा नहुँदा टोलीको यो अग्रता स्पेनी क्लबले काटिसकेको थियो । खेल २२ को बराबरीमा पुगेको थियो । यसक्रम खेलको एक घण्टासम्म पनि चल्यो । फाबिन्होसँगै दोस्रो हाफमा सब्स्टिच्युट भएका लुइस डियाज र साडियो मानेले एकएक गोल गरेपछि त लिभरपुल पेरिसमा हुने फाइनलमा पुगिहाल्यो । भिल्लारियलको मैदानमा कोरिएको यो खेलको कथाको निचोड यस्तो भयो, लिभरपुल एकै सिजन च्याम्पियन्स लिग, एफए कप र लिग कपको फाइनल पुग्ने पहिलो टिम बनेको छ । लिभरपुलले एकै सिजन जति पनि खेल खेल्न सकिन्थ्यो, लिभरपुलले ती सबै खेल्नेछ । टोलीले लिग कप त जितिसकेको छ । एफए कपको फाइनलमा लिभरपुलको भेट चेल्सीसँग हुँदै छ । भिल्लारियलको मैदान स्वयंमा भने एक समय यही लिभरपुलविरुद्ध बोलाय डिया र फ्रान्सिस कोक्लिनले गोल गरे । क्लोप चाहन्थे, मध्यान्तरमा आफ्ना खेलाडीलाई लिभरपुलले पहिलो हाफमा निकै राम्रो खेलेको कुनै खेलको प्रमुख भाग देखाउन चाहन्थे, तर त्यो उपलब्ध नै हुन सकेन । उनलाई लागेको थियो, सायद यस्तो खेलको अंश देखाउँदा उत्साही हुनेछन् । पहिलो हाफको त्यो खेललाई लिएर विश्लेषण गर्दै क्लोपले भनेका छन्, पहिलो हाफमा समस्या के थियो, त्यो त थाहा थियो, तर उपाय निस्किरहेको थिएन । तर क्लोपले जस्तो अपेक्षा गरेका थिए, दोस्रो हाफमा लिभरपुलका खेलाडीले त्यस्तै खेले । खेलपछि भर्जिल भान डाइकले भने, क्लोपले हामीलाई त्यसरी नै फुटबल खेल्न भनेको थियो, जसरी लिभरपुलले खेल्ने गर्छ । यो लिभरपुल पाराको खेल कस्तो रह्यो भने तीव्र गति अनि त्यसमा फाइनल पुग्ने एकमात्र चाहना । दोस्रो हाफमा डियाजलाई मैदानमा प्रवेश गराउनु नै खेलको निर्णायक मोड रह्यो । कोलम्बियाली फरवार्डले डिएगो जोटाको स्थान लिएका थिए । उनले नै लिभरपुलका लागि खेलको बराबरी गोल गरेका हुन् । सबैले माने, डियाज नै खेलका एकमात्र फरक रहे । यस्तोमा सबैले के पनि भन्न थालेका छन् भने उनलाई अनुबन्ध गर्नु लिभरपुलले गरेको खुबै सही निर्णय थियो । अन्त्यमा सबैको फेरि उही प्रश्न गरेको छ । के लिभरपुलले यो सिजन चार उपाधि जित्न सक्नेछ त ? यसका लागि टोलीसामु ६ खेल बाँकी छन् । त्यसमध्ये इंग्लिस प्रिमियर लिगमा ले चार खेल खेल्न बाँकी छ । शीर्षस्थानको म्यानचेस्टर सिटीभन्दा १ अंकले मात्र पछाडि छ । सन् २०१७ मा मोहम्मद सलाह लिभरपुलमा आबद्ध भएका थिए । त्यसयता क्लबले तीन उपाधि जितेको छ । त्यो च्याम्पियन्स लिग, प्रिमियर लिग र लिग कप हो । त्यसअघिका १३ वर्षमा पनि लिभरपुलले तीन उपाधि नै जितेको थियो । यिनै सलाह भन्छन्, हाम्रो लक्ष्य चार उपाधि जित्नु नै हो । क्लोप भने यो काम निकै गाह्रो भएको मान्छन्, आखिरमा कोही कसैले यसअघि लिभरपुल यो सिजन तीन प्रतियोगिताको फाइनल पुग्छ भनेर कहाँ सोचेका थिए र ? तर अब लाग्छ, लिभरपुलले चार उपाधि जित्न सक्छ ।"
