शीर्षक,विवरण
बढ्दै यौन हिंसाविरुद्ध रोष,"(काठमाडौं)  आठ वर्षअघि भएको एउटा सौन्दर्य प्रतियोगिताकी प्रतिस्पर्धीले आफूमाथि आयोजकबाट गरिएको बलात्कार र यौन शोषणको घटना सार्वजनिक गरेसँगै सामाजिक अभियन्ता, अधिकारकर्मी तथा सरोकारवाला प्रदर्शनमा जुटेका छन् । मिस ग्लोबल इन्टरनेसनल२०१४ मा सहभागी उनलाई आयोजकले होटलमा बोलाएर पहिलो पटक बलात्कार गरेको र त्यहाँ खिचेको फोटो र भिडियोले ब्ल्याकमेल गर्दै निरन्तर ६ महिनासम्म यौन शोषण गरेको विषय बुधबार सार्वजनिक भएको थियो । बुधबार टिकटक र बिहीबार इन्स्टाग्रामबाट भिडियोमार्फत पीडित युवतीले आफूमाथि भएको घटनाको विस्तृत खुलासा गरेसँगै उनको समर्थन गर्दै दोषीलाई कारबाहीको माग गर्नुपर्ने आवाज संगठित हुँदै गएको छ । करिब तीन सय प्रदर्शनकारीले शुक्रबार बिहान ९ बजे अकुपाई बालुवाटार को ब्यानरमा बालुवाटारमा करिब एक घण्टा प्रदर्शन गरेका थिए । शनिबार बिहान ९ बजेतिर माइतीघरमा केही कवि, अभियन्ता र युवा भेला भए । त्यसपछि कोही ब्यानर लेख्न त कोही प्ले कार्ड बनाउनतिर लागे । एकैछिनमा स्टप रेप, बलात्कार पीडितलाई न्याय दे, दोषीलाई सजाय दे, पितृसत्ताको बन्धन तोडौं !, बलात्कार र यौनजन्य हिंसासम्बन्धी कानुनमा हदम्यादको व्यवस्था हटाऊ जस्ता नारा तयार भयो । माइतीघरमा युवा उपस्थिति बढ्दै गयो । १० बजेपछि हातमा कालोपट्टि बाँधेर ब्यानर र प्लेकार्ड लिँदै युवा प्रदर्शनमा उत्रिए ।प्रदर्शनकारीले बलात्कार र अन्य यौनजन्य हिंसासम्बन्धी उजुरी गर्ने हदम्याद हटाउनुपर्ने, त्यस्ता मुद्दाको निर्णय गर्न फास्ट ट्र्याक अदालतको स्थापना गर्नुपर्नेलगायत माग गर्दै आधा घण्टाजति नाराबाजी गरे । त्यसपछि कवि सुष्मिता बानियाँ र हीरादेवी वाइबाले महिला हिंसाविरुद्धको कविता सुनाए । प्रदर्शनमा स्वस्फूर्त सहभागी भएका अभियन्ता सरिताश्री ज्ञवाली र अधिवक्ता भावना गिरीलगायतले मन्तव्य राखे । मुलुकी ऐनमा बलात्कारविरुद्ध उजुरी गर्न एकवर्षे हदम्याद तोकिएको छ । हदम्यादले सिर्जना गरेको अवरोधलाई हटाएर दोषीलाई कानुनी दायरामा ल्याउनुपर्ने प्रदर्शनकारीको माग छ । महिला गैरसरकारी संस्था महासंघले पनि शुक्रबार विज्ञप्तिमार्फत बलात्कार पीडितलाई न्याय दिलाउन माग गरेको छ । प्रदर्शनमार्फत दबाब सिर्जना गर्नुका दुई पाटो रहेको अधिवक्ता सुविन मुल्मीले बताए । पीडितलाई हामी पनि तपाईसँगै छौं है भन्न र बलात्कारसम्बन्धी प्रचलित कानुन संशोधन गरेर हदम्याद हटाउनका लागि हो, उनले भने, अर्को, पीडकलाई पक्राउ गर्न सकिने आधारअनुसार प्रहरीलाई मुद्दाको प्रक्रिया अघि बढाउन दबाब दिन पनि हो । युवतीमाथिको घटना बाहिरिएपछि शुक्रबार संसद्मा समेत बहस भएको थियो । सभामुख अग्नि सापकोटाले घटना छानबिन गरी दोषीलाई कानुनी कारबाहीको दायरा ल्याउन सरकारलाई निर्देशन दिएका थिए । त्यसपछि प्रहरी प्रधान कार्यालयले शुक्रबारै प्रहरी वरिष्ठ उपरीक्षक वसन्त कुँवरको नेतृत्वमा घटना छानबिन गर्न समितिसमेत गठन गरिसकेको छ । उक्त समितिमा प्रहरी उपरीक्षक कृष्ण कोइराला, प्रहरी नायब उपरीक्षक कोपिला चुडाल, प्रहरी नायब उपरीक्षक हरि बस्नेत र प्रहरी निरीक्षक सपना खड्का छन् । समितिले शुक्रबारै अनुसन्धान सुरु गरेको छ । यसैबीच सौन्दर्य प्रतियोगिताकी एक प्रतिस्पर्धीमाथि बलात्कार र यौनशोषणको आरोप लागेका मनोज पाण्डेलाई प्रहरीले शनिबार पक्राउ गरेको छ । काठमाडौं उपत्यका अपराध अनुसन्धान कार्यालयले पाण्डेलाई पक्राउ गरेको हो । अहिले २४ वर्षकी ती युवती बलात्कार र यौन शोषण हुँदा १६ वर्षकी थिइन् ।"
तीव्र प्रतिस्पर्धा दल र गुटभित्र,"दीपक परियार (पोखरा), घनश्याम गौतम (रूपन्देही), डीआर पन्त (धनगढी), अजित तिवारी (जनकपुरधाम) र बबिता शर्मा"
मस्कको मुठीभित्र 'फक्रिँदै अभिव्यक्ति स्वतन्त्रता,"(काठमाडौं)  इलन मस्कको मुड फेरिएन भने दुईतीन महिनाभित्र ट्वीटर उनको मुठीमा हुनेछ । इलनका अनुसार अभिव्यक्ति स्वतन्त्रता अहिले खतरामा छ । त्यसलाई जोगाउन ट्वीटरलाई आफ्नो मुठीभित्र लिन लागेको उनको भनाइ छ, त्यो परिवेश रमाइलो हुने कि भयानक ? दुनियाँमा बहस भइरहेको छ । ट्वीटरमै पनि आक्रोश छ, हाम्रो अभिव्यक्ति स्वतन्त्रताको ठेक्का लिने इलन मस्क को हुन् ?सूचना प्रविधि र अन्य क्षेत्रका अहिलेका ठूला उद्यमले नयाँ र उदीयमान कम्पनीलाई हुर्कन दिएका छैनन् । नवीन सेवासहित आउने र सम्भावना भएका कम्पनी देख्नासाथ कि त आफूभित्रै गाभ्छन् कि तिनको सेवासुविधा आफैंले उपलब्ध गराई तिनलाई फस्टाउने मौका दिँदैनन् । जस्तो, मेटा (फेसबुक) ले इन्स्टाग्राम र ह्वाट्सएप किन्यो । ट्वीटरले पनि एपमा स्पेस फिचर समावेश गरेर क्लबहाउसजस्ता उदीयमान कम्पनीको प्रगतिमा धक्का दिएको छ । अमेरिकी अधिकारकर्मी इभान ग्रिरको भनाइमा करिब २३ करोड सक्रिय प्रयोगकर्ता रहेको ट्वीटर विश्वका सबैभन्दा धनी व्यक्तिले खरिद गर्नुलाई खतराको घण्टीको हो । सञ्चार र सन्देश प्रवाहका लागि विश्वभरका मानिस निर्भर रहने कर्पोरेसनहरूमा एकाध धनी र शक्तिशाली वर्गको आधिपत्य छ, ट्वीटर प्रसंगले त्यो जोखिम अझ बढाउँदै छ, उनी भन्छन्, करोडौं मानिसको आवाज दबाइँदैन भनेर कुनै एक व्यक्तिले ग्यारेन्टी लिनु कति स्वाभाविक र सम्भव हो ? फेरि उनले लोकतान्त्रिक स्वतन्त्रता भनेका हुन् कि डोनाल्ड ट्रम्पको जस्तो स्वच्छन्दता ? ट्वीटरलाई स्वच्छन्द छाड्दा यसले अल्पसंख्यक समुदाय र विकासोन्मुख देशमा ल्याउन सक्ने भयावह स्थितिबारे इलनलाई के थाहा छ ? भारतका पत्रकार रवीश कुमारले आफ्नो प्राइम टाइम मा भनेका छन्, बोरामा पैसा बोकेर हिँड्नु अलग कुरा हो, अभिव्यक्ति स्वतन्त्रताका लागि सरकारहरूविरुद्ध संघर्ष गर्नु फरक ।ट्वीटरमा बहस भइरहेको छ, इलनले जेलाई अभिव्यक्ति स्वतन्त्रता भनिरहेका छन्, त्यो अनियन्त्रित इन्टरनेट हो । जसले जे पनि बोल्न, लेख्न पाउने । झूट, भ्रम फैलाउन सक्ने । हिंसा भड्काउन मिल्ने । बोलेको, लेखेको कुरा डिलिट गरेर भनेकै होइन भनी जिद्दी गर्न सक्ने । वाक् स्वतन्त्रताका नाममा जातीय, धार्मिक, लैंगिक सामाजिक विभेदलाई बढावा दिने सामग्री प्रचार गर्न मिल्ने । अपमान, धम्की, गालीगलौज, यौन दुर्व्यवहार सबैथोक खुला हुने । इलन यस्तै परम अभिव्यक्ति स्वतन्त्रता को वकालत गरिरहेका छन् । उनी बोल्न पाउने अधिकार होइन, जे पनि बोल्न पाउने अधिकारको पक्षपोषण अहिले नै गरिरहेका छन् । इलन टेस्ला र स्पेस एक्सका प्रमुख कार्यकारी अधिकृत, द बोरिङ कम्पनीका संस्थापक, पेपल, ओपन एआई र न्युरालिंकका सहसंस्थापक हुन् । इन्टरनेट स्टार्टअपदेखि दिगो ऊर्जा, स्पेस रकेट र आर्टिफिसियल इन्टेलिजेन्सका योजनामा सफल उनी निकट भविष्यमा मंगल ग्रह पनि आफ्नो बनाउने ध्याउन्नमा छन् ।इलनलाई वास्तविक जीवनका टोनी स्टार्क भन्ने गरिन्छ । सन् २००८ को आइरन म्यान फिल्म उनकै जीवनीबाट प्रभावित थियो । उनी एकै क्षेत्रमा भने धेरै लामो समय रमाउन सक्दैनन् । कतिपय मानिस भन्छन्, उनी कुनै क्षेत्रमा धेरै लामो समय रम्दैनन् तर उनी नीरस छैनन् । विज्ञापन र प्रचारमा सुको खर्च नगरी इलन चर्चित बनेका छन् । युवा पुस्ताले इलनलाई रूपान्तरकारी व्यक्ति वा आदर्श मान्छन् । तर, उनी उत्तिकै विवादित छन् । समस्या उनको व्यक्तित्वदेखि नै सुरु हुन्छ । उनी अराजक, जिद्दी, अस्थिर र अनिश्चित स्वभावका मानिन्छन् । एकै ट्वीटले विश्व बजारमा उथलपुथल ल्याउने सक्ने भए पनि उनका धेरैजसो ट्वीट विशृंखल र अराजक हुने गरेका छन् द गार्डियनमा कारी पलले लेखेकी छन् ।कतिपय ट्वीटले इलनलाई कानुनी कठघरामा पनि पुर्याएका छन् । थाइल्यान्डको गुफामा फसेका खेलाडीहरूको उद्धार गर्न गएका एक ट्रक ड्राइभरलाई उनले पेडो गाय (बाल यौन दुराचारी) भनेर लेखिदिए । सन् २०१९ मा यसविरुद्ध मुद्दा परेपछि उनले माफी मागेजस्तो गरे । कोभिड१९ महामारीका बेला स्वास्थ्य मापदण्डविरुद्ध एकपछि अर्को ट्वीट गरे । कोभिड भ्याक्सिन अनिवार्य गरेकामा क्यानडाली प्रधानमन्त्री जस्टिन ट्रुडोलाई इलनले हिटलरसँग तुलना गरेका थिए । तर, त्यससम्बन्धीको ट्वीट उनले डिलिट गरे । कोभिडका बेला लकडाउन जारी भएका अमेरिकाका विभिन्न ठाउँमा टेस्लाका कारखाना बन्द नगर्ने घोषणा गरे । मास्क लगाउनुपर्ने नियम पनि उल्लंघन गरे । अहिले इलनले ट्वीटर किन्ने कुरालाई लिएर अमेरिकी उदारवादी दुविधामा छन् भने दक्षिणपन्थीहरू खुसी देखिन्छन् । विश्वभरका राजनीतिकर्मी, कवि, पत्रकार, अधिकारकर्मी, लेखक, सेलेब्रिटीदेखि आममानिसले विचारविमर्श र बहस गर्ने थलो ट्वीटर बहुलट्ठी धनाढ्यको कब्जामा पर्नु पुँजीवादी युगको विडम्बना भएको बताउने पनि छन् । यो बीचमा प्रगतिशील व्यक्तिहरूले हजारौं फलोअर्स गुमाइरहेका छन् भने उग्रदक्षिणपन्थी विचार अँगाल्नेको अकाउन्टले लोकप्रियता प्राप्त गरिरहेका छन्, द गार्डियनका प्रविधि पत्रकार एलेक्स हर्नले लेखेका छन्, केटी पेरी, बाराक ओबामा, मिसेल ओबामा, टेलर स्विफ्टका फलोअर्स घटेका छन् । इलनले ट्वीटर किन्ने घोषणा भएको साता बराक ओबामाका तीन लाख, केटी पेरीका दुई लाख फलोअर घटेका थिए ।उता, आफूहरूका आवाजलाई पूर्वाग्रही ढंगले सेन्सरसिप लगाउने ट्वीटरको कन्टेन्ट मोडरेसन नीति इलनको स्वामित्वमा आएपछि खुकुलो हुने भन्दै अमेरिकी दक्षिणपन्थीहरू गद्गद् छन् । इलनले खरिद गर्ने घोषणा भएयता रिपब्लिकन सिनेटर टेडक्रुज, संसद् मार्जरी ट्रेलर ग्रिनजस्ता उग्रदक्षिणपन्थी नेताहरू ट्वीटरमा चर्चित बनिरहेका छन् । ट्वीटरमा इलनले मन लगाउनुअघि नै यो कम्पनीले एब्सुलुट फ्रिस्पिच (निरपेक्ष अभिव्यक्ति स्वतन्त्रता) माथि परीक्षण गरी मूल्य पनि चुकाइसकेको छ । त्यही अनुभवका आधारमा कम्पनीको ट्रस्ट एन्ड सेफ्टी टिम ले थोरबहुत सुधारका काम थालेको थियो । समूहले कन्टेन्ट मोडरेसन नीति कार्यान्वयनमा ल्याउनुका साथै गलत सूचनामा लेबल लगाउने गरेको थियो । साथै, घृणा, हिंसा वा अन्य हानिकारक गतिविधिसम्बन्धी आफ्नो नीति बारम्बार उल्लंघन गर्नेलाई प्लाटफर्मबाट निकाल्ने गरेको थियो ।वाक् स्वतन्त्रतालाई लिएर ट्वीटरकै एक संस्थापक टोनी वाङको एक दशकअघि पटकपटक भनेका थिए, अभिव्यक्ति स्वतन्त्रता ट्वीटरको अभिन्न पाटो हो, यो तटस्थ मञ्च हो । तर, कालान्तरमा ट्वीटर तटस्थ रहन सकेन । स्वयम् अमेरिकाका राष्ट्रपति (डोनाल्ड ट्रम्प) का अभिव्यक्तिमा ट्वीटरले अंकुश लगाउनुपर्यो । कोभिड१९ महामारीले पनि ट्वीटरलाई आफ्नो प्लाटफर्ममा लेखिएका विषयमा लेबल लगाउनुपर्ने अवस्था सिर्जना गरिदियो । सायद त्यसैले होला द इकोनोमिस्टले लेखेको छ अभिव्यक्ति स्वतन्त्रताका पनि कमजोरी हुन्छन् भन्ने कुरा सम्भवतः ट्वीटरसहित फेसबुक, इन्स्टाग्रामलगायत अन्य ठूला सामाजिक सञ्जालले अब त बुझेको हुनुपर्छ । तर, इलनले बुझेका छन्छैनन्, उनी स्वयम्लाई पनि थाहा नहोला भन्दै विज्ञहरू मजाक गर्दैछन् ।जनवरी २०२१ मा अमेरिकाको संसद् भवन (क्यापिटल हिल) मा भएको आक्रमण गर्न उक्साएको भन्दै ट्वीटर मात्र होइन, फेसबुक र इन्स्टाग्रामले पनि ट्रम्पलाई बन्देज लगाए । यी सञ्जालमा उनी झूटा, भ्रामक, घातक कुरा लेख्थे । कतिसम्म भने, कोभिड१९ उत्कर्षमा छँदा यसको उपचारका लागि औलो रोगविरुद्ध प्रयोग गरिने हाइड्रोक्सिक्लोरोक्विन खान सल्लाहसमेत दिए, जुन घातक हुने प्रमाणित भएको छ । फेसबुक, ट्वीटरहरूले प्रतिबन्ध लगाएपछि ट्रम्पले आफ्नै सामाजिक सञ्जाल ट्रुथ सोसल खोलेका छन् । सबैले बोल्न पाउने अधिकार रक्षा गर्ने भन्दै खोलिएको सञ्जालमा उनले आफ्ना आलोचकलाई प्रवेश दिएका छैनन् । इलन उनै ट्रम्पजस्ता उग्र र अराजक मानिसलाई पुनः ट्वीटरमा फर्काउन चाहन्छन् । लोकतन्त्रमा आफ्ना कट्टर दुस्मनलाई समेत बोल्ने अवसर दिइनुपर्छ भनेर ट्वीट गर्ने इलन आफ्ना आलोचकलाई भने के गर्छन् ? ब्लक गरिदिन्छन् । ट्वीटरलाई फ्रिस्पिच विङ का रूपमा पुनःस्थापित गर्ने प्रतिबद्धता पूरा गर्न इलनलाई अमेरिका वा युरोपेली देशहरूमा गाह्रै होला । तर, भारतजस्ता देशमा यसले ठूलो समस्या निम्त्याउने जानकारहरू बताउँछन् । ट्वीटरको चौथो ठूलो बजार रहेको भारतमा कन्टेन्ट मोडरेसन खुकुलो पार्दा त्यसले घृणा फैलाउन मद्दत गर्न सक्छ द वासिङ्टन पोस्टमा प्रकाशित इलन मस्क्स फ्रीस्पिच एजेन्डा पोजेज सेफ्टी रिस्क अन ग्लोबल स्टेज लेखमा भनिएको छ । भारतको तथ्य जाँच संस्था अल्ट न्युजका संस्थापक प्रतीक सिन्हाले वासिङट्न पोस्टसँग भनेका छन्, मस्क र जुकरबर्गजस्ता खर्बपति, जो विशेषाधिकार प्राप्त दुनियाँभित्र बस्छन्, तिनलाई पहिलो विश्वबाहेकका देशमा सरकारले कसरी काम गर्छन् भन्नेबारे केही पनि थाहा छैन । अधिनायकवादी सरकारहरू अनलाइनमा पोखिने असन्तुष्टिलाई कसरी निलम्बन गर्छन् भन्नेबारे सिलिकन भ्यालीका कार्यकारीहरूले बुझ्न सक्दैनन् । नियमन नगरिएका सामाजिक सञ्जालका बहसले घृणा र हिंसा निम्त्याउन सक्छन् भन्ने पनि तिनको बुझाइभन्दा पर छ ।अभिव्यक्ति स्वतन्त्रताको असली लडाइँ सामाजिक सञ्जालमा बकवास गरेजस्तो सहज नहुने बताउँछन् पत्रकार रवीश कुमार । यसको प्रत्याभूति कुनै व्यक्ति वा संस्थाले होइन, देशको संविधानले गर्नुपर्ने उनको भनाइ छ । इलनजस्ता धनी र शक्ति सम्पन्नहरू अभिव्यक्ति स्वतन्त्रताका संवाहक हुन नसक्ने उनको निष्कर्ष छ । धनाढ्यहरूले मिडिया किन्नु नौलो नभएको र धनीले नै अभिव्यक्ति स्वतन्त्रता उपलब्ध गराउन मद्दत गर्न सक्ने एक थरी मत छ । टाइम म्यागजिनले प्रकाशन गरेका थुप्रै लेखमा इलनको ट्वीटर किन्ने योजनालाई आशावादी दृष्टिले पनि हेर्न मिल्ने विश्लेषण गरिएको छ । हामीलाई यी खर्बपतिले ठूलो मिडियाको स्वामित्व लिएको मन नपर्ला । तर, यसको विकल्प के त ? ठूला मिडिया सरकारी नियन्त्रणमा हुनुभन्दा यो ठीक होइन ? टाइममा प्रकाशित लेखमा भनिएको छ । जसको शीर्षक नै छ बिलिनियर्स ह्याभ अल्वेज ओन्ड मिडिया अर्थात् मिडियाको स्वामित्व जहिले पनि अर्बपतिसँग छ । भारतीय युट्युबर आकाश बेनर्जी युट्युब च्यानल देशभक्त मा व्यंग्य गर्छन्, यसै पनि मिडिया किन्ने सोख धनीहरूलाई नै हुन्छ । जस्तो कि मुकेश अम्बानी (नेटवर्क १८), ज्याक मा (साउथ चाइना मर्निङ पोस्ट), जेफ बेजोस (वासिङ्टन पोस्ट) आदि । उनी अलिक गम्भीर हुँदै भन्छन्, इलनले ट्वीटरका समस्या समाधान गर्न सक्छन्, जसरी उनले विद्युतीय गाडी र रकेट निर्माण तथा यिनको पुनः प्रयोग सम्भव तुल्याए । भारत, रुस, दक्षिण, कोरिया, टर्कीजस्ता देशका सरकारले सरकारलाई प्रश्न गरिएका पोस्ट र अकाउन्ट नै बन्द गरिदिन ट्वीटरलाई दबाब दिने गरेका छन् । सन् २०२१ जनवरीदेखि जुनसम्मका ६ महिनामा ट्वीटर पोस्ट हटाउन विश्वभरबाट आधिकारिक रूपमा ४३ हजार ३ सय ८७ वटा उजुरी आएको कम्पनीको ट्रान्सपरेन्सी रिपोर्ट मा उल्लेख छ । यीमध्ये ९५ प्रतिशत अनुरोध जापान, रुस, टर्की, भारत र दक्षिण कोरियाबाट आएका थिए । यसमध्ये आधाभन्दा बढी अनुरोध स्विकार्दै पोस्ट हटाइदिएको रिपोर्टमा उल्लेख छ ।रिपोर्टका अनुसार भारतबाट मात्रै ट्वीटरले ६ महिनामा ४ हजार ९ सय ३ वटा कन्टेन्ट रिमुभल रिक्वेस्ट प्राप्त गरेको थियो । विभिन्न सरकारले हामीलाई कन्टेन्ट हटाउन दबाब दिने र हाम्रो प्लाटफर्ममा हस्तक्षेप गर्न खोज्ने क्रम असाध्यै बढेको छ, रिपोर्ट सार्वजनिक गर्ने क्रममा ट्वीटरको ग्लोबल पब्लिक पोलिसीका उपाध्यक्ष सिनिआड म्याकस्विनीले भनेका थिए, गोपनीयता र अभिव्यक्ति स्वतन्त्रताका लागि यो खतरा हो । हामीले यसमा ध्यान दिन जरुरी छ । भारतले अनलाइन कन्टेन्टमाथि प्रतिबन्ध लगाउने कानुन नै पारित गरेको छ । गत वर्ष किसानहरूको आन्दोलन चल्दा मोदी सरकारले अधिकारकर्मी र पत्रकारका अकाउन्ट र पोस्ट हटाउन ट्वीटरलाई दबाब दिएको थियो । सरकारको आदेश नमानेपछि दिल्लीस्थित ट्वीटरको कार्यालयमा छापासमेत मारिएको थियो । निरपेक्ष स्वतन्त्रताको वकालत गर्ने इलनले सरकारहरूबाट आउने यस्ता दबाबलाई कसरी लेलान् ? चासोको विषय छ । आफूलाई अभिव्यक्ति स्वतन्त्रताको पक्षपाती बताउने इलनले यही बेला चीनमा टेस्ला कारको बजार विस्तार गर्न खोजिरहेका छन् । कोभिडका बेला अमेरिकी सरकारले लकडाउन गर्दा उनले त्यसको विरोध गरे पनि चीनले लकडाउन गर्दा टेस्लाको कारखाना चुपचाप बन्द गरे । उनी बेलाबखत चीनको आर्थिक समृद्धिको बखान पनि गर्छन् । कार बेच्न छाडेर सरकारसँग लड्नु इलनका लागि झन्झटिलो र घाँडो हुने धेरैको विश्लेषण छ । पछिल्ला केही दिनका गतिविधि हेर्दा इलनले ४४ बिलियन डलर तिरेर ट्वीटर किन्छन् नै भन्नेमा शंका उब्जिएको छ । हालैको एक ट्वीटमा उनले कम्पनीका प्रयोगकर्ताबारे थप जानकारी नपाएसम्म ट्वीटर किन्ने सम्झौता यथास्थिति (होल्ड) मा रहने बताएका थिए । उनले स्पाम अकाउन्टको विवरण मागिरहेका छन् । यही बेला टेस्लाको सेयर मूल्य घटिरहेको छ । यो सम्झौता रद्द गरेमा इलनले १ अबै डरल क्षतिपूर्ति तिर्नुपर्ने हुन्छ । सम्झौतामा अडिग रहेर इलनले यो मूल्य चुकाएनन् भने भविष्यमा दुनियाँले चुकाउनुपर्ने हुन सक्छ । (एजेन्सीको सहयोगमा)"
"विद्यालय खुले, पुस्तक छैन","(काठमाडौं)  स्थानीय तह निर्वाचनलगत्तै जेठ पहिलो सातादेखि नयाँ शैक्षिक सत्रको पठनपाठन सुरु भए पनि विद्यार्थीले पाठ्यपुस्तक पाउन सकेका छैनन् । जनक शिक्षा सामग्री केन्द्रको लापरबाहीले नयाँ कक्षामा भर्ना भएका बालबालिकाले कहिलेसम्म पाठ्यपुस्तक हात पारिसक्छन् भन्ने टुंगो छैन । सरकारले घोषणा गरेको भर्नाकै बेला विद्यार्थीको हातहातै पाठ्यपुस्तक भन्ने नारा व्यर्थ भएको छ । विद्यालयमा पठनपाठन सुरु भइसक्यो तर शुक्रबारदेखि मात्रै जनक शिक्षाले छापिएका पाठ्यपुस्तक वितरणका लागि डिपोहरू खुला गरेको छ । डिपोमा पनि मागअनुसार पाठ्यपुस्तक नहुँदा ढुवानी र बिक्री सुरु गर्न नसकिएको पुस्तक तथा स्टेसनरी व्यवसायीहरूले गुनासो गरे । समयमै आवश्यक पुस्तक छपाइ गर्न नसकेको जनक शिक्षाले डिपो पनि चलाखीपूर्वक खोलेको उनीहरूको भनाइ छ । किनकि शुक्रबार खुलेका डिपोले शनिबार र आइतबारको सार्वजनिक बिदापछि सोमबारदेखि मात्रै पुस्तक वितरण गर्न थाल्नेछन् । ५, ६ र ८ कक्षाको पुस्तक आवश्यक संख्यामा छाप्न नसकेको र अन्य कक्षाको पुस्तक पनि पूरा सेट नभएकाले डिपो खोल्न ढिलाइ गरिएको जनक शिक्षा स्रोतले जनाएको छ । यसअघि कर्मचारी चुनावमा खटिएको बहानामा डिपो खुला गर्न रोकिएको थियो । नेपाल पुस्तक तथा स्टेसनरी व्यवसायी महासंघका अध्यक्ष सञ्जयकुमार चौधरीले जनक शिक्षाले फटाफट पुस्तक उपलब्ध गराए पनि बिक्री वितरण र ढुवानी गरेर देशभरका विद्यालयसम्म पुर्याउन कम्तीमा दुई साता लाग्ने बताए । जनक शिक्षाले आधिकारिक तथ्यांक नदिए पनि ३० प्रतिशतभन्दा बढी पाठ्यपुस्तक छपाइ गर्न बाँकी रहेको महासंघले दाबी गरेको छ । ८० प्रतिशत किताब छापिसक्यौं भनेका छन्, वर्षात् सुरु भइसक्यो, धनगढीका पुस्तक व्यवसायीसमेत रहेका अध्यक्ष चौधरीले प्रश्न गरे, बाजुरा, बझाङ, मुगु, हुम्लालगायत दुर्गमका जिल्लामा कसरी किताब पठाउने ? पर्यात पुस्तक छपाइ नगरेका कारण जनक शिक्षाले तथ्यांक लुकाएको पुस्तक विक्रेताहरूको आरोप छ । केही दिनमै विक्रेतासम्म पुस्तक नपुगे सडक नपुगेका ठाउँका विद्यालयमा दसैंअघि पुस्तक पुग्ने सम्भावना कम रहेको उनले औंल्याए । हरेक वर्ष यस्तै समस्या भइरहेको छ, हेलिकोप्टरले किताब ढुवानी गरे मात्रै दुर्गमका विद्यार्थीले पाउँछन् नत्र भने आधा शैक्षिकसत्र त्यत्तिकै जान्छ, उनले थपे । काठमाडौं वरपर र अन्य प्रदेशका विक्रेताले समेत पुस्तक पाउन सकेका छैनन् । जनक शिक्षाले छापेका पुस्तक विक्रेताहरूले खरिद गरेर ढुवानी गर्ने र विद्यालयलाई बिक्री गर्ने गर्छन् । डिपो नै सञ्चालनमा नआएकाले पुस्तक खरिद गर्न नसकिएको काठमाडौं वनस्थलीका एक स्टेसनरी सञ्चालकले बताए । विद्यार्थीको पढाइ सुरु भइसक्यो, यति बेला किताब बेचेर सकिसक्नुपर्ने हो तर एक थान पुस्तक पनि बेच्न पाएको छैन, उनले भने । कक्षा ४, ७ र ९ मा यो शैक्षिक सत्रदेखि नयाँ पाठ्यक्रमका आधारमा छापिएका पाठ्यपुस्त लागू हुँदै छ । उक्त पाठ्यपुस्तक पनि विद्यार्थीले पाउन सकेका छैनन् । जनक शिक्षाले कक्षा ४१२ को पुस्तक बिक्री वितरणका लागि प्रादेशिक कार्यालयका डिपोहरू खुल्ला गरिएको जनाएको छ । विक्रेताहरूले भने पूरा सेट र मागअनुसार पुस्तक पाए मात्र ढुवानी थाल्ने बताएका छन् ।महासंघका जनक शिक्षा प्रतिनिधि तथा वाग्मती प्रदेश अध्यक्ष नारायण श्रेष्ठले कुनै पनि डिपोमा मागअनुसारको पुस्तक नभएको दाबी गरे । विद्यार्थीले भर्नाका बेला किताब पाउन सकेनन्, कतिपय कक्षाको छाप्नै बाँकी छ, पूर्ण सेटमा पनि किताब छैन, उनले भने । जनक शिक्षाका सूचना अधिकारी चित्रकुमार आचार्यले डिपोहरू सञ्चालनमा आइसकेका कारण विक्रेताले सोमबारदेखि पुस्तक खरिद गर्न सक्ने जनाए । उनले भने, ५, ६ र ८ को किताब अपुग छ, २५ लाखजति किताब कम होला, उनले भने, यो महिनाभर छपाइ गरिसकिन्छ । उनले त्यस्तो दाबी गरे पनि विक्रेताहरू भने ४० लाख किताब अपुग भएको बताउँछन् । यति किताब छाप्न कम्तीमा पनि डेढ महिना लाग्छ । चैत मसान्तसम्म छापिसक्नुपर्ने पुस्तक जनक शिक्षाले जेठ पहिलो सातासम्म पनि छपाइ गर्न नसकेको हो । नियमित रूपमा वैशाखमा सुरु हुने शैक्षिकसत्र जेठबाट सुरु गर्दा पनि जनक शिक्षाले विद्यार्थीलाई पाठ्यपुस्तक उपलब्ध गराउन नसकेको हो । गत वर्ष कोभिडले पठनपाठन प्रभावित भएपछि शैक्षिकसत्रमा एक महिना थप गरिएको थियो । आचार्यले कागज बेलैमा आपूर्ति नहुँदा र जनशक्ति पनि मतपत्र छपाइमा व्यस्त भएकाले पाठ्यपुस्तक छाप्न ढिलो भएको स्वीकार गरे । तर जनक शिक्षाका प्रबन्धक अनिलकुमार झाले मतपत्र छाप्दा पुस्तक छपाइ नरोकिने बताउँदै आएका थिए । शिक्षा मन्त्रालयले वैशाख मसान्तसम्म परीक्षा, नतिजा प्रकाशन, भर्ना, पाठ्यपुस्तक वितरणलगायत कार्यक्रम सम्पन्न गरेर जेठ पहिलो सातादेखि पठनपाठन थाल्न निर्देशन दिएको छ । निजी प्रकाशनले छपाइ गरेका कक्षा १३ को पुस्तक बिक्री वितरण भइरहेको छ । जनक शिक्षाले छापेका पुस्तक भक्तपुरको सानोठिमी, जनकपुर, विराटनगर, भरतपुर, बुटबल, पोखरा, नेपालगन्ज, धनगढी र सुर्खेत वितरण केन्द्रबाट विक्रेताले लैजाने गरेका छन् । पुस्तक बिक्री गर्न करिब १२ सय विक्रेता सूचीकृत भएका छन् ।"
श्रमिकको विवरण बुझाउन म्यानपावरलाई अल्टिमेटम,"(काठमाडौं)  मलेसियामा श्रमिक पठाउने म्यानपावर कम्पनीहरूलाई रोजगारदाता कम्पनीबाट प्राप्त भएको हवाई टिकट खर्च, सेवा शुल्कको आम्दानी र खर्चको विवरण पेस गर्न वैदेशिक रोजगार विभागले ७ दिने अल्टिमेटम दिएको छ ।मलेसियाबाट श्रमिकको मागपत्र प्राप्त गर्न नेपाली व्यवसायीबाट अस्वस्थ प्रतिस्पर्धा भएको भन्दै विभागले यस्तो गरेको हो । श्रम सम्झौता कार्यान्वयनमा आएको मितिदेखि श्रमिक पठाउने म्यानपावर कम्पनीलाई विभागले समयसीमा तोकेरै विवरण पेस गर्न भनेको छ । गत वैशाख १४ देखि १९ सम्म मलेसिया पुगेका श्रम, रोजगार तथा सामाजिक सुरक्षामन्त्री कृष्णकुमार श्रेष्ठसमक्ष त्यहाँमा रोजगारदाता संस्थाका प्रतिनिधिहरूले श्रमिकको मागपत्र प्राप्त गर्न नेपाली व्यवसायीबाट अस्वस्थ प्रतिस्पर्धा हुने गरेको बताएका थिए । हालसालै पनि व्यवसायीहरूले मागपत्र प्राप्त गर्नका लागि ठूलो रकमको चलखेल भएको जानकारी प्राप्त भएकाले सो सम्बन्धमा तथ्यको खोजी गरी वैदेशिक रोजगारीमा भएको वा हुन सक्ने बेथितिलाई अन्त्य गरी सुरक्षित, व्यवस्थित र मर्यादित श्रम प्रशासनको व्यवस्थापन गर्ने सन्दर्भमा इजाजतपत्र प्राप्त म्यानपावर संस्थाहरूको समेत सहयोग आवश्यक देखिएकाले सात दिनभित्र विवरण उपलब्ध गराइदिन अनुरोध छ, सूचनामा भनिएको छ । विभागले नेपाल र मलेसिया सरकारबीच द्विपक्षीय श्रम सम्झौता भएको मितिदेखि हालसम्म श्रमिक पठाइएका रोजगारदातासहितको विवरण पेस गर्न भनेको छ । नेपाल र मलेसियाबीच २०७५ कात्तिक १० मा श्रम सम्झौता भएको थियो । तर, श्रमिक पठाउने प्रक्रिया भने एक वर्ष ढिला सुरु भएको थियो । श्रमिक पठाउन सुरु भएको ६ महिना (चैत २०७६) नहुँदै कोभिड देखापरेपछि कामदारको भर्ना प्रक्रिया अवरुद्ध भएको थियो । ६ महिनाको अवधिमा झन्डै एक लाख नेपाली मलेसिया गएका थिए । मलेसियाले गत फेब्रुअरीदेखि फेरि श्रमिक भर्ना प्रक्रिया सुरु गरेपछि म्यानपावर कम्पनीहरूले मागपत्र हात पार्न भिसाको किनबेच हुन थालेको छ । श्रम सम्झौताअनुसार मलेसिया जाने श्रमिकले कल्याणकारी कोषको शुल्क १५ सय रुपैयाँ र बिमा रकम मात्रै भुक्तानी गर्नुपर्छ । मलेसियाको श्रम सम्झौताअनुसार नेपालमा स्वास्थ्य परीक्षण गरेको शुल्क सोधभर्ना हुने व्यवस्था छ । तर, म्यानपावर कम्पनीहरूले टिकटसहितको सेवाशुल्कबापत १ लाख ५० हजार रुपैयाँसम्म असुल्न थालेका छन् । त्यतिमात्र होइन नेपाली म्यानपावर कम्पनीले भिसाको कोटा पाउनका लागि रोजगारदाता कम्पनीसँग पहुँच राख्ने एजेन्टलाई प्रतिव्यक्ति दुई हजार रिंगेट (करिब ६० हजार रुपैयाँ) सम्म दिई मागपत्र मगाउने गरेको समेत खुलेको छ । यससम्बन्धमा सरकारी निकाय जानकार भए पनि रोक्न प्रभावकारी अनुगमन भएको छैन । नेपाल र मलेसियाका उच्च अधिकारीहरूको बैठकमा समेत यस विषयमाथि छलफल हुँदै आएको छ । अघिल्लो महिना मलेसियाको मानव संसाधन सचिव र गृहसचिवबीचको बैठकमा पनि यो विषयमा छलफल भएको थियो । बैठकमा यस्ता बेथिति रोक्न श्रम सम्झौतालाई कार्यान्वयन गर्न दुवै पक्षले सहमति जनाएका थिए । तर, सहमतिअनुसार श्रम सम्झौताको प्रभावकारी कार्यान्वयन गराउन नेपाल र मलेसियाका अधिकारीहरू असफल देखिएका छन् । श्रम, रोजगार तथा सामाजिक सुरक्षा मन्त्रालयका सचिव एकनारायण अर्याल भने श्रम सम्झौतालाई प्रभावकारी कार्यान्वयन गर्न दुवै पक्षले प्रभावकारी कदम चाल्ने दाबी गरे । मलेसियाको कुनै पनि क्षेत्रमा जान शुल्क लाग्दैन, उनले कान्तिपुरसँग भने, भिसाको खरिदबिक्री भइरहेको सूचना प्राप्त भएको छ । त्यसको अनुगमन गर्न मलेसिया सरकारसमक्ष अनुरोध गरेका छौं । हामीले पनि यहाँ अनुगमनको पाटोलाई बढाएका छौं । वैदेशिक रोजगार व्यवसायीहरू भने दुःख दिने नियतले विभागले सात दिने अल्टिमेटम दिएको बताउँछन् । मलेसियाको ग्लोब्स कम्पनी र प्लान्टेसनबाहेक अरूले सेवा शुल्क दिएको छैन । रोजगारदाता कम्पनीले आफैंले सेवा शुल्क दिएको छैन । यो सबै श्रम मन्त्रालयलाई थाहा छ । नेपाली म्यानपावर व्यवसायीबाट मात्रै यो सम्भव छैन, एक व्यवसायीले कान्तिपुरलाई भने, त्यसैले अल्टिमेटम दिएर व्यवसायीहरूलाई निरुसाहित गर्न खोजिएको हो । कुन उद्देश्यले यो मागिएको भन्ने कुराको रहस्य बिस्तारै खुल्दै जान्छ ।"
विजेताको मतभन्दा बदर मत बढी,"(विराटनगर)  विराटनगर महानगरपालिकाको नेतृत्व छान्न भएको चुनावमा प्रमुखमा २४ र उपप्रमुखमा ३८ प्रतिशत मत बदर भएको छ । उपप्रमुख पदमा भने विजयी उम्मेदवारले पाएकोभन्दा बढी मत बदर भएको छ । उपप्रमुखमा २५ हजार ६ सय ८० मत ल्याएर एमालेकी शिल्पा निराला कार्की विजयी भएकी छन् भने उक्त पदमा बदर मतको संख्या ३४ हजार १ सय ७६ छ । जिल्ला निर्वाचन कार्यालयका अनुसार विराटनगरमा ८९ हजार ६ सय ७८ मत खसेको थियो । महानगर प्रमुखमा कांग्रेसका नागेश कोइराला ३० हजार १ सय ७० मत ल्याएर विजयी भएका छन् । उक्त पदमा २१ हजार ३ सय ५८ मत बदर भएको छ । सबैभन्दा बढी वडा ६ मा प्रमुखमा १ हजार ९ सय ६५ र उपप्रमुखमा ३ हजार ८ सय ७ मत बदर भएको छ । २०७४ को निर्वाचनमा २४ दशमलव ६ प्रतिशत मत बदर भएको थियो । विराटनगरमा यस पटक सत्ता गठबन्धनबाट प्रमुखमा कांग्रेसका कोइराला र उपप्रमुखमा जसपाका अमरेन्द्र यादव उम्मेदवार थिए । यादवले १४ हजार २ सय १९ मत पाए । माओवादी केन्द्रबाट प्रमुख र उपप्रमुखमा उम्मेदवार थिएनन् । निर्वाचन कार्यालयका अनुसार उपप्रमुखमा उम्मेदवार नै नभएका कांग्रेस र माओवादी केन्द्रको चुनाव चिह्नमा मत पर्दा अत्यधिक मत भएको हो । जसपाले उम्मेदवारी नदिएको पदमा पनि मत परेको छ । बदर मतमध्ये उम्मेदवार नै नभएको चिह्नमा मत हाल्दा ९० प्रतिशत र थप १० प्रतिशत अन्य प्रकारका बदर मत छन्, मुख्य निर्वाचन अधिकृत कार्यालयका सूचना अधिकृत हेमबहादुर बुढाथोकीले भने । दलहरूले प्रमुख र उपप्रमुखमा गठबन्धन गरेका थिए । वडा तहमा भने गठबन्धन थिएन । दलहरूले चुनाव प्रचारप्रसारमा मतदातालाई गठबन्धन भएको र नभएको पदबारे बुझाउन नसक्दा बदर बढी भएको दलका नेताहरूको भनाइ छ । तर गठबन्धनको एक घटक जसपा मोरङका अध्यक्ष राजकुमार यादवले उमेदवार नै नभएको चुनाव चिह्नमा कांग्रेसले भोट हालेको आरोप लगाए । उनले भने, कांग्रेसले विराटनगरमा गठबन्धनका नाममा गद्दार गर्यो । योभन्दा ठूलो अपराध हुने ठाउँ नै छैन । विराटनगरमा जसपाका जनपरिषद् सदस्य उमेश यादवले प्रमुखमा स्वतन्त्र उम्मेदवारी दिएका थिए । गठबन्धनको अर्को घटक माओवादी केन्द्र विराटनगरका सहइन्चार्ज भोगेन्द्र यादवले निर्वाचन आयोगको कमजोरी र मतपत्रका कारण बढी मत बदर भएको बताए । उम्मेदवारले आआफ्नो दलका चुनाव चिह्नमा प्यानल नै मत माग्दा पनि बदर बढी भयो, उनले भने । माओवादी केन्द्रकी नगर सचिव नमिता न्यौपानेले उपप्रमुखमा स्वतन्त्र उम्मेदवारी दिएकी थिइन् ।"
एसको पहिलो ठूलो जित हेटौंडा,"(हेटौंडा)  तीन दशकदेखि एमालेको लालकिल्ला हेटौंडा उपमहानगरपालिकामा पार्टी विभाजनकै अर्को पार्टीले जित हासिल गरेको छ । सत्तारूढ गठबन्धनका कांग्रेस र माओवादी केन्द्रको सहयोगमा नेकपा एकीकृत समाजवादीकी उम्मेदवार मीनाकुमारी लामा प्रमुख र कांग्रेसका राजेश बानियाँ उपप्रमुख पदमा निर्वाचित भएका छन् ।लामा ०७४ को निर्वाचनमा एमालेबाट हेटौंडाको उपप्रमुखमा निर्वाचित भएकी थिइन् । त्यतिबेला उनले कांग्रेस र माओवादी गठबन्धनका उम्मेदवारलाई पराजित गरेकी थिइन् । पार्टी विभाजनपछि एकीकृत समाजवादीमा पुगेकी उनले सत्ता गठबन्धनको बलमा प्रमुख पद हात पारिन् । लामाले २३ हजार ७५ मत प्राप्त गरेकी छन् । उनको प्रतिद्वन्द्वी एमालेका अनन्तप्रसाद पौडेलले २० हजार ९ सय ८ मत पाए । उपप्रमुखमा बानियाँले ३२ हजार ५ सय ९३ मत पाए । प्रतिस्पर्धी एमालेकी सुमित्रा काफ्लेले भन्दा ८ हजार ६ सय ८४ बढी मत उनले पाएका हुन् ।०४९ सालदेखि एमालेले हेटौंडामा जित हासिल गर्दै आएको थियो । साविकका चुरियामाई, पदमपोखरी, हटिया, हर्नामाडी र बसामाडी गाउँ विकास समितिलाई समेटेर ०७१ मंसिर १८ मा उपमहानगरपालिका घोषणा गरिएको थियो । यसअघिदेखि नै यहाँको अधिकांश क्षेत्रमा एमालेको बलियो प्रभाव थियो । १९ वडा रहेको यस उपमहानगरमा ०७४ को स्थानीय तह निर्वाचनमा एमालेले हेटौंडाको प्रमुख, उपप्रमुखसहित १२ वडामा जित हात पारेको थियो । तर यसपाला ९ वटा वडामा सीमित हुन पुग्यो । अघिल्लो निर्वाचनमा ५ वटा वडा जितेको कांग्रेसले यस पटक उपप्रमुखसहित ८ वडामा जित हासिल गरेको छ । एस र माओवादी केन्द्रले एकएक वडा जितेका छन् ।निर्वाचनअघि सत्तारूढ दलको गठबन्धनमध्ये धेरै मतदाता भएको कांग्रेसभित्र चर्को विवाद र एकीकृत समाजवादीको कमजोर संगठनका कारण एमालेका नेताहरू जित हासिल पार्नेमा ढुक्क देखिन्थे । राप्रपाबाट पनि दीपकबहादुर सिंहले प्रमुखको उम्मेदवारी दिएपछि एमाले अझै हौसिएको थियो । एमालेवृत्तको बुझाइ थियो, राप्रपा उम्मेदवारलाई कांग्रेसभित्रका असन्तुष्टहरूले मत हाल्नेछन् र गठबन्धन उम्मेदवारको मत घट्नेछ । तर नतिजा उनीहरूले सोचेभन्दा फरक आइदियो ।सत्ता गठबन्धनबाट उम्मेदवार दिएकी लामालाई कमजोर देखाउनका लागि एमालेले सार्वजनिक रूपमै हाम्रो प्रतिस्पर्धा लामासँग होइन, राप्रपा उम्मेदवार सिंहसँग हो भन्दै आएका थिए । एमालेको यस्तो भनाइबाट राप्रपा उम्मेदवार हौसिएका मात्रै थिएनन्, उनले असन्तुष्ट मत आफूतिर तान्न अनेकन गतिविधिहरू चालिरहेका थिए । विवादित पृष्ठभूमिका सिंहविरुद्ध एमालेको मौनताका कारण नयाँ मतदाता र तल्लो पिँधमा रहेका कार्यकर्ताहरूको मत राप्रपाले लिन सफल भयो । एमालेका १५ देखि १७ प्रतिशत मतदाताले ६ वटा सूर्य र मेयरमा हलो चिह्नमा मतदान गरेको देखिन्छ ।मकवानपुरको एमाले नेतृत्वले कार्यकर्ताको भावना नबुझ्दा, व्यक्तिवादी एवं गुटगत चिन्तन र पुस्तान्तरणको अभावले जिल्लाभर पराजय भोग्नुपरेको वाम बुद्धिजीवी देवप्रसाद श्रेष्ठले टिप्पणी गरे । उनले भने, पार्टीभित्र अलोकतान्त्रिक पद्धति अपनाउने कुनै पनि दलले लोकतन्त्रमा विजय हासिल गर्न सक्तैन । नगरप्रमुखमा निर्वाचित लामा ०४६ सालदेखि विद्यार्थी जीवनबाट राजनीतिमा छिन् । समाजशास्त्रमा एमए र एलएलबी गरेकी उनले नगरभित्रका लोपोन्मुख र सीमान्तकृत समुदायको स्वास्थ्य बिमा गर्नेदेखि हेटौंडाको समग्र विकास गर्न अधिकारसम्पन्न हेटौंडा विकास प्राधिकरण गठन गर्ने योजना अघि सारेकी छन् ।"
"आउँदा बस, फर्किंदा बेवास्ता","(बाजुराकञ्चनपुर)  भारतका विभिन्न ठाउँबाट मतदान गर्न घर आएकाहरू स्थानीय तहको निर्वाचन सकिएलगत्तै फर्किन थालेका छन् । कैलालीको त्रिनगर र कञ्चनपुरको गड्डाचौकी नाका भएर उनीहरू भारतका विभिन्न सहर फर्किरहेका हुन् । बाजुराका विभिन्न पालिकामा वडाध्यक्षदेखि प्रमुख पदका उम्मेदवार र दलहरूले निर्वाचनअघि भारतका विभिन्न ठाउँमा मजदुरी गर्दै आएका आफूलाई भोट दिन सक्ने धेरैजसो मतदातालाई गाउँ बोलाएका थिए । उनीहरूलाई धनगढी र महेन्द्रनगरदेखि बाजुरा ल्याउन बस र जिपको व्यवस्था पनि गरिदिएका थिए । तर, फर्किने बेला भने सोधपुछ नै नगरेको उनीहरूको गुनासो छ । आउने बेला महेन्द्रनगरमा बस तयार थियो । बाजुरासम्म त्यही बसमा आयौं, बाजुरा बाह्रबिसका रनवीर लोहारले भने, भोट हालिसकेपछि हालखबर सोधपुछ गर्न पनि कोही आएनन् । एक साताको छुट्टी मिलाएर आएको हुँ, भोलि फर्किंदै छु । भोट हाल्नकै लागि बाजुराका हरेक गाउँमा २०३० जना फर्किएका थिए । तीमध्ये धेरैजसो भारतमै मजदुरी गर्नेहरू थिए । मतदानका लागि भारतबाट घर फर्किएका बझाङ बित्थडचिरका जयबहादुर धामी पनि शनिबार फर्किने क्रममा कञ्चनपुरको गड्डाचौकी सीमानाकामा भेटिए । दिल्लीमा चौकीदारी गर्ने उनी मतदानको दिनभन्दा एक साताअघि घर आएका थिए । घरमा खेतीपातीको कामसँगै मतदान गरेर पुनः फर्केका हुन् । भारतबाट फर्केकाहरूमा धेरैजसो दलित समुदायका मतदाता छन् । पार्टी तथा उम्मेदवारले बाहिर भएकालाई चुनावका बेला खर्च तथा यातायात व्यवस्थापन गरेर गाउँ ल्याउने विगतदेखिकै चलन हो । हालै सम्पन्न स्थानीय तहको निर्वाचनमा पनि चुनाव जित्न उम्मेदवारहरूले भारतबाट ल्याउन सकिनेहरूको हिसाब राखेर खटनपटन गरेका थिए । पहिलाको चुनावमा भोट हाल्न आउनु पर्यो भनेर कर गर्नेहरूको कुरा काट्न नसकेर आएको थिएँ । यसपालि पनि आएँ, बाह्रबिसका लालबहादुर विकले भने, नेताहरूले यही ठाउँमा गरिखाने वातावरण बनाएको भए त गाउँघर र परिवार छाडेर परदेश जाने रहर कहाँ थियो र ? जसले जिते पनि आफूहरूले भारत धाउने दिनको अन्त्य नहुने भन्दै उनले खिन्नता व्यक्त गरे । बेरोजगारी तथा गरिबीले गाँजिएको यस जिल्लाका धेरैजसो स्थानीयको रोजीरोटी जोर्ने थलो भारतका विभिन्न सहर हुन् । बेरोजगार पुरुष मौसमी र लामो समयका लागि भारतका विभिन्न ठाउँमा चौकीदारीलगायत मजदुरी गर्ने गर्छन् ।बैतडीका लालबहादुर विष्ट पनि शनिबार मतदान गरेर फर्कने क्रममा गड्डाचौकी नाकामा भेटिए । भारत उत्तराखण्डको अल्मोडामा काम गर्ने उनी हालै गाउँ आएका थिए । निर्वाचन पनि मुखैमा आएकाले उनलाई गाउँकै उम्मेदवारहरूले फर्किन दिएनन् । गाउँकै दाइभाइले मतदान गरेर जानुपर्छ भनेपछि रोकिए, विष्टले भने, मतदान गरेर अब काममा लागे । सुदूरपश्चिम प्रदेशको सामाजिक विकास मन्त्रालयले २०७५ सालमा गरेको एक अध्ययनअनुसार यहाँका नौ जिल्लाबाट रोजगारीका लागि भारतका विभिन्न ठाउँमा ६ महिनाभन्दा बढी समयका लागि जानेको संख्या प्रत्येक वर्ष २ लाख ६ हजार छ ।स्थानीय तहको निर्वाचन सकिएपछि मतदानका लागि घर आएकाहरू पुनः काममा फर्किन थालेका छन् । उनीहरूमध्ये कतिपय खेतीपाती र नयाँ वर्ष बिसु मनाउन घर आएका थिए भने कतिपय उम्मेदवारको करकापमा घर फर्केका थिए । निर्वाचनपछि धेरै पालिकाको नतिजा सार्वजनिक भएर नयाँ जनप्रतिनिधिले शपथ लिइरहेका छन् । तर, मतदानका लागि भारतबाट बोलाएकाहरू फेरि कामको खोजीमा भारत पस्नुपर्ने बाध्यता छ ।"
स्वतन्त्र उम्मेदवार वडाध्यक्ष,वडाध्यक्षमा तीन महिलाहेटौंडा हेटौंडा उपमहानगरपालिकामा पहिलो महिला वडाध्यक्षमा निर्वाचित भएकी छन् । हेटौंडा११ मा एमालेकी जुना दाहाल वडाध्यक्षमा विजयी भएकी हुन् । दाहालले १ हजार ५ सय १४ र उनका निकटतम प्रतिद्वन्द्वी माओवादी केन्द्रका मधुकुमार थापा मगरले १ हजार ७९ मत ल्याएका थिए । स्थानीय निर्वाचनमा मकवानपुरमा दाहालसहित तीन महिला वडाध्यक्ष निर्वाचित भएका छन् । बकैया गाउँपालिका५ मा लक्ष्मी जिम्बा र बकैया गाउँपालिका१० मा कमलाकुमारी वाइवा निर्वाचित भए । दुवै कांग्रेस उम्मेदवार हुन् । जिम्बाले एमालेका लालबहादुर जिम्बा र वाइवाले एमालेका कमलकुमार घलानलाई जितिन् । मकवानपुरका १० पालिकामा एक सय २ वडा छन् ।
मुचुल्कामा भन्दा बढी मत भेटिएपछि रंगेलीमा तनाव,"(विराटनगर)  मुचुल्कामा उल्लेख भएभन्दा बढी मतपत्र भेटिएपछि मोरङको रंगेली नगरपालिकाको मतगणना दुई दिनदेखि ठप्प छ । गठबन्धन दल धाँधली भएको भन्दै पुनः मतदानको मागसहित सडकमा उत्रिएका छन् । उनीहरू निर्वाचन आयोगले मतगणना गरेर रिजल्ट टाँसेर हिँड्ने तयारी गरेको भन्दै आयोगविरुद्ध नाराबाजीमा उत्रिएका हुन् । वडा नं ७ को मतगणनाका क्रममा खसेको मतभन्दा १ सय ८ मत बढी पाइएको थियो । मुचुल्कामा ३ हजार २ सय ४२ मत खसेको उल्लेख छ तर मतपेटिकामा ३ हजार ३ सय ५० मत भेटियो । रंगेलीका निर्वाचन अधिकृत रामहरि शर्मा काफ्लेले खसेको मतपत्रभन्दा १ सय ८ मत बढी भएको स्वीकार गरे । कम्प्युटर इन्ट्री दोहोरो हुँदा त्यस्तो भएको उनको दाबी छ । प्रत्येक सय मतपत्र गणना गरेर कम्प्युटर इन्ट्री गरिन्छ । त्यसैक्रममा सय मतपत्रको दोहोरो इन्ट्री भएको पाइयो । गणना गर्न बाँकी रहेका मतपत्र गन्दा ८ वटा बढी पाइयो । निर्वाचन अधिकृतको तर्कसँग दलका प्रतिनिधिहरू सहमत छैनन् । दुई दिनदेखि ठप्प रहेको मतगणनालाई सुरु गर्न निर्वाचन आयोगले शनिबार अनुसन्धान थालेको छ । आयोगले प्रदेश निर्वाचन कार्यालय प्रमुख लेवन काश्यप अधिकारीको नेतृत्वमा मोरङका प्रशासकीय अधिकृत प्रवीणा ढकाल र कानेपोखरी गाउँपालिकाका कार्यकारी अधिकृत सन्तोष घिमिरेको तीन सदस्यीय टोली अनुसन्धानका लागि खटाएको छ । यो विषयमा आयोगको केन्द्रीय अनुगमन समितिका संयोजक दीर्घराज मैनालीले पनि अनुगमन सुरु गरेका छन् । अनुसन्धान समितिको सुझावपछि दलको प्रतिनिधि नआए पनि निर्वाचन आयोगको निर्देशिका दफा १६७ अनुसार गणना सुरु गर्ने तयारी छ ।रंगेलीमा यसअघि पनि विवादका कारण दुई दिन मतगणना रोकिएको थियो । त्यतिबेला वडा ८ को मतपेटिका फुटेको भन्दै विवाद भएको थियो । त्यतिबेला निर्वाचन आयोगका प्रमुख निर्वाचन आयुक्त दिनेश थपलिया आएर विवाद मिलाएपछि मतगणना सुरु भएको थियो । रंगेलीमा हालसम्म वडा १ देखि ५ सम्मका गणना सकिएको छ । ती सबै वडामा एमालेले प्यानल नै जितेको छ । अहिले वडा ६ देखि ८ सम्मको आधा मत गणना हुँदा मेयरमा एमालेका दिलीप बगोडियाले ७ हजार ३ सय ८५ र कांग्रेसका मोदराज घिमिरेले ५ हजार ७८ मत पाएका छन् । वडा नं ९ को बाकस खोल्न बाँकी नै छ । एमालेका बगोडिया अघिल्लो निर्वाचनमा माओवादी केन्द्रबाट मेयरमा निर्वाचित भएका थिए । यसपालि उनी एमाले प्रवेश गरेर मेयरका उम्मेदवार बनेका हुन् ।कांग्रेसबाट मेयरका उम्मेदवार तथा मोरङ कांग्रेसका सचिवसमेत रहेका मोदराज घिमिरेले निर्वाचन बदर गरेर पुनः मतदान नगरेसम्म सडक आन्दोलन जारी रहने बताए । स्पष्ट धाँधली भएको पाइएको छ । निर्वाचन आयोगले जबर्जस्ती नतिजा टाँसे गठबन्धन दललाई मान्य हुने छैन, उनले भने । गठबन्धन दल मतगणना बहिष्कार गरेर सडकमा उत्रिएपछि रंगेली तनावग्रस्त बन्दै आएको छ । झडप हुँदा प्रदर्शनकारी र सुरक्षाकर्मी घाइते भएका छन् । मतगणना स्थल जनता क्याम्पस रंगेलीमा एमालेबाहेकका कुनै पनि दलका प्रतिनिधि छैनन् ।"
जातीय विभेद अन्त्य गर्छुर्,"(लुम्बिनी)  उनी निर्धक्क आफ्नो कुरा राख्छिन् । गाउँघरमा आइपर्ने समस्याका समाधान खोज्ने बानी छ । पाँच वर्षअघि लुम्बिनी सांस्कृतिक नगरपालिकाको उपप्रमुखको उम्मेदवार बनेकी थिइन् । त्यतिबेला मतदाताको विश्वास जित्न सकिनँ, उनले भनिन, यसपटक त्यही पदमा उम्मेदवारी दिएर चुनाव पनि जितें । पाँच वर्षअघि लुम्बिनी सांस्कृतिक नगरपालिकाकी २९ वर्षीया कल्पना हरिजन तत्कालीन माओवादीबाट उम्मेदवार बनेकी थिइन् । यस पटक एमालेबाट चुनाव जितेकी हुन् । दुई वर्षदेखि गरेको मिहिनेत सार्थक बनेको उनले बताइन् । मेरो परिवारको राजनीतिक इतिहास छ, उनले भनिन्, त्यही पृष्ठभूमिमा रहेर मैले राजनीति र सामाजिक कार्यलाई जोडें । विवाह भएर लुम्बिनी आएपछि त्यहाँका पिछडिएका महिलालाई शिक्षामा अघि बढाउन कोसिस गरेको बताइन् । पदमा नहुँदा पनि सामाजिक काम गर्दै आएकाले स्थानीय बासिन्दासित घुलमिल भएको उनको भनाइ छ । गत स्थानीय निर्वाचनमा उनी चौथो स्थानमा थिइन् । तत्कालीन माओवादी र एमालेबीच एकीकरण भएपछि लुम्बिनीमा एमालेको संगठन विस्तारका लागि धेरै कसरत गरेको उनले बताइन् । त्यसैले टिकट पाउन गाह्रो भएन, उनले भनिन्, जातीय विभेदका कारण धेरै अवसर गुमाएँ । यसपटक चुनाव जितेपछि विभेदविरुद्ध काम गर्ने अवसर मिलेको छ । दलित समुदायकी भएकाले उपप्रमुख बनेपछि लाज हुन्छ, इज्जत जान्छ भनेर हतोत्साही गरिएको उनले बताइन् । यसअघि जनताको मन जित्दाजित्दै चुनाव हारें, उनले भनिन्, यस पटक जितें, अब अघि बढ्न जातले छेक्दैन, काम गरेर सावित गर्छु । चुनावी भेटघाटका क्रममा पानी पिउँदा, अंकमाल गर्दा र हात मिलाउँदा आफूलाई असहज लाग्ने गरेको उनले बताइन् । सुरुसुरुमा यसरी घुलमिल भएर मत माग्दा डर लाग्थ्यो, उनले भनिन्, अझै पनि जातीय भेदभाव छ । जसले गर्दा डर लाग्थ्यो । जातका आधारमा छुवाछूत गर्नु हुँदैन भन्ने विषयलाई प्राथमिकतामा राखेर काम गर्ने उनले बताइन् । स्वच्छ, सफा र पर्यटक आउँदा रमाउने लुम्बिनी बनाएर महिलाका लागि स्वरोजगार सिर्जना गर्ने उनको योजना छ ।"
बलात्कारपीडितको न्यायका बीचमा किन्तु नआओस्,"वर्षहरू बित्दैमा मात्र पीडाको खाडल पुरिने होइन, पीडितहरूको दुःख उही रहन्छ, अन्यायमै पिल्सिरहनुपर्नेहरूको जीवन अझ जटिल रूपमा जेलिँदै जान्छ । १६ वर्षकी छँदा बलात्कृत भएर छ महिनासम्म यौन शोषणमा परेकी एक पीडितले आफू २४ वर्षकी भएपछि बल्ल आठ वर्षअघिको उक्त घटना सार्वजनिक गर्ने हिम्मत जुटाएकी छन् । उनले गरेको घटनाक्रमको वर्णन कति कहालीलाग्दो लाग्छ भने सुन्नसमेत आँट बटुल्नुपर्छ । यी बीभत्स दिनहरू उनी आफैंले पो कसरी भोगिरहेकी होलिन्, कल्पना गर्नै मुस्किल छ । उनले सार्वजनिक गरेको विवरण र परिस्थितिजन्य प्रमाणहरू स्वयं बोल्छन् यी युवती घनघोर अन्यायमा परेकी छन् । अब कोही नागरिकले यति चरम अन्याय भोगेको थाहा भैसकेपछि उनको न्यायका निम्ति जिम्मेवार राज्यमा कुनै किन्तुपरन्तु आउनु हुँदैन । बलात्कारकानुनको उजुरीसम्बन्धी हदम्यादको व्यवस्था उनको न्यायका निम्ति तगारो बन्नु हुँदैन । सुन्दरी प्रतियोगिताका आयोजकबाट बलात्कृत भएको आफ्नो पीडा सामाजिक सञ्जालमार्फत सुनाउने क्रममा ती युवतीले सोधेकी छन्, बलात्कारमा एक वर्षभित्र उजुरी गरेन भने फाइल नै लिँदैन रे अदालतले । मेरो आशा हराउँदै गएको छ । यो कस्तो कानुन हो नेपालको ? उनको यो संगीन प्रश्नले यौन हिंसा अनि हाम्रो सामाजिक संरचना र चेतनाका सन्दर्भमा बलात्कार कानुन सम्बन्धी एकवर्षे हदम्यादको निर्मम व्यवस्थालाई फेरि एक पटक सतहमा ल्याइदिएको छ । सडकदेखि संसद्सम्म यसबारे आवाज उठेको छ । एउटा आदर्श समाजमा अन्यायमा परेका सबैले यथाशीघ्र कानुनको ढोका ढकढक्याएर न्याय पाउन सक्नुपर्ने हो, तर एकपछि अर्को गरी उजागर भैरहेका यस्ता घटनाले भन्छन् हाम्रो समाज अझै त्यहाँसम्म पुगिसकेकै छैन । पढेलेखेको समाजमै पनि छोरीहरू वर्षौंदेखि पीडा गुम्स्याएर बाँच्न विवश छन् । त्यसैले यी युवतीको न्यायको आशा हराउन नदिनु राज्यको परम दायित्व हो । कुनै उपाय पहिल्याएर यिनलाई न्याय दिलाउन राज्यका संयन्त्रहरू अग्रसक्रिय हुनु अति आवश्यक छ । प्रहरी प्रशासनले पीडित युवतीको अवस्था बुझ्न थालिसकेको जनाएको छ, जुन सकारात्मक छ । प्रहरी, सरकारी वकिल कार्यालय र अदालत सबैले सकारात्मक दृष्टिकोणबाट पीडितप्रति संवेदनशील बन्दै यो मुद्दालाई अघि बढाउने वातावरण निर्माण गर्नुपर्छ । पीडकलाई सजाय दिलाएर पीडितलाई संरक्षण र न्याय दिलाउनु राज्यसंयन्त्रहरूको अहम् कर्तव्य हो, जसबाट हदम्यादको बहानामा कोही पनि च्युत हुन पाउँदैनन् । बल्लतल्ल साहस जुटाएर न्यायको याचना गर्ने अवस्थामा आइपुगेकी पीडितलाई हदम्यादको प्रावधानले थप आहत तुल्याउनु हुन्न । बलात्कारपीडितलाई न्याय दिलाउन र समाजमा छोरीहरूको सम्मानित जीवन सुनिश्चित गर्न राज्यका नीतिनियम र पहलहरू सदैव उत्तरदायी हुनुपर्छ । पहिले त बलात्कारको उजुरीमा हदम्याद सम्बन्धी कानुन झनै अनुदार थियो । २०७५ सालमा कानुन संशोधन गरेर हदम्याद एक वर्ष बनाइएको छ । र यही संशोधित कानुन पनि दक्षिण एसियाली मुलुकहरूका तुलनामा अझै अनुदार नै छ । इक्वालिटी नाउ र डिग्निटी अलायन्स इन्टरनेसनल ले गत वर्ष सार्वजनिक गरेको दक्षिण एसियाका छ देशहरू नेपाल, भारत, बंगलादेश, भुटान, श्रीलंका र माल्दिभ्सका बलात्कार सम्बन्धी कानुनको तुलनात्मक अध्ययन प्रतिवेदन भन्छ, बलात्कार जाहेरीमा सबैभन्दा कम हदम्याद नेपालमा छ । महिलाविरुद्ध हुने सबै प्रकारका भेदभाव अन्त्य सम्बन्धी संयुक्त राष्ट्रसंघीय समिति (सिड) ले सन् २०१८ मा नेपालले पेस गरेको आवधिक प्रतिवेदनमाथि टिप्पणी गर्दै बलात्कार मुद्दाको न्यून हदम्याद अन्तर्राष्ट्रिय सन्धिसम्झौता र नेपालले गरेका प्रतिबद्धतासँग मेल खाँदैन भनेको छ । बलात्कार भएपछिको मानसिक आघात र विक्षिप्तता, सामाजिक लाञ्छना वा यसको भयसित जुध्दाजुध्दै कति पीडितको एक वर्ष त्यसै बित्न सक्छ । आत्मविश्वास जुटाएर न्यायका निम्ति उभिन उनीहरूलाई समय लाग्न सक्छ । कति असहाय बालिका आफ्नै संरक्षकबाट बलात्कृत भैरहेका हुन्छन्, उनीहरूले न्यायका लागि लड्ने अवस्था निर्माण हुन झनै वर्षौं लाग्न सक्छ । त्यसैले हदम्यादको संकुचित व्यवस्थाकै कारण पीडितले न्यायिक लडाइँको पहिलो पाइला नै चाल्न नसक्ने अवस्था रहनु हुँदैन । संविधान अनुसार अपराधपीडितको अधिकार पनि मौलिक हक हो, कुनै कानुनी छिद्रकै कारण यो अधिकार कार्यान्वयनमा व्यवधान उत्पन्न गरिनु हुन्न । हाम्रो सामाजिक संरचना र प्रवृत्तिका कारण बलात्कारपीडितले तत्काल उजुरी दिइहाल्न सक्छन् भन्ने छैन, यस्तो अवस्थामा वर्षदिन नाघेकै भरमा उनीहरूले न्याय नपाउने अवस्थाले अन्यायको प्रवर्द्धन गर्छ । प्रमाणहरूको उपलब्धताका दृष्टिले सकेसम्म चाँडै उजुरी हुनु त राम्रो हो, राज्य र समाजको ध्यान त्यस्तो वातावरण बनाउनेमा केन्द्रित हुनु पनि पर्छ । तर सीमित हदम्यादकै कारण वास्तविक पीडित न्यायबाटै वञ्चित हुने अवस्थाचाहिँं आउनु हुँदैन, यसबाट दण्डहीनता बढ्न गई न्यायिक समाज निर्माणमै व्यवधान उत्पन्न हुन्छ । मूल सवाल, नेपाली समाजमा बलात्कारजस्तो घटनाका कति पीडितले आफन्त र हितैषीलाई त आफूले भोगेको पीडा सजिलै सुनाउन सक्दैनन् भने तत्काल न्यायको ढोका ढकढक्याउन कसरी सक्छन् ? यस्तो सामाजिक परिस्थितिमा एक वर्षभित्र नआए तिमीहरूलाई न्याय दिन सक्दिनँ भनेर राज्यका निकायहरू टकटकिन मिल्दैन । यस्ता मुद्दालाई अघि नबढाइएका विगतका उदाहरणहरू फेरि कदापि दोहोरिनु हुँदैन । न्याय पीडित व्यक्तिका लागि भएकाले यो पीडितमैत्री नै हुनुपर्छÙ बलात्कारपीडितले जसरी भए पनि न्याय पाउनुपर्छ ।"
मतदाताको चाहना र सन्देश,"दुईतिहाइ स्थानीय तह निर्वाचन परिणाम आइसक्दा नेपाली कांग्रेस पहिलो, नेकपा एमाले दोस्रो र नेकपा माओवादी केन्द्र तेस्रो स्थानमा पुगेको छ । परिणाम आउने क्रम लगभग अन्तिम भइसकेकाले स्थानमा क्रममा हेरफेर हुनेजस्तो छैन । देशकै मुटु काठमाडौ महानगरपालिकाको निर्वाचन परिणामले, दलहरूको बेरोजगारी, महँगी, भ्रष्टाचार र दूषित वातावरणतर्फको अनदेखीलाई कडा जवाफ दिएको देखाएको छ । यो युवाहरूको आक्रोश हो । यसको मिल्दोजुल्दो रूप सुदूरपश्चिमको धनगढी उपमहानगरपालिकामा पनि देखिएको छ । काठमाडौंभन्दा फरक खालको परिस्थिति रहेको धनगढीमा कांग्रेसको व्यवस्थापकीय कमजोरी र तानाशाहीले गर्दा स्वतन्त्र उम्मेदवारले अत्यधिक मत बटुल्न सफल भए । यस्तै अखण्ड सुदूरपश्चिम र थारुवानथारुहट आन्दोलनबाट सिर्जित टीकापुर घटनाका अभियुक्त रेशम चौधरीकी पत्नी रञ्जिता श्रेष्ठ अध्यक्ष रहेको नागरिक उन्मुक्ति तीन महिनाअघि मात्रै निर्वाचन आयोगमा दर्ता भएको दलले सुदूरपश्चिमकै टीकापुर र वरपरकै जानकी, जोशीपुर र भजनी नगरपालिकामा दबाबपूर्ण ढंगले आफ्नो उपस्थिति दर्ज गराएको छ । टीकापुर घटनाको प्रत्यक्ष प्रभावमा परेका थारू बाहुल्य स्थानीय तहमा नागरिक उन्मुक्ति पार्टीप्रति सहानुभूति प्रकट भएको देखिन्छ । यी परिणामहरूले जनता, दलहरू र सरकारलाई पारस्परिक सद्भाव, बेरोजगारीयुवा व्यवस्थापन, भ्रष्टाचार, महँगी र पर्यावरणमा विशेष ध्यान पुर्याउन जनादेश गरेको छ । आउँदो समयमा यी कुरा स्मृतिमा राखी योजनाबद्ध ढंगले बढ्न सके जनताले प्रजातन्त्र र शासनप्रति विश्वास राख्नेछन् अन्यथा निर्वाचनप्रति वितृष्णा बढ्न पनि बेर छैन । महेन्द्रसिंह बम, टीकापुर१, कैलालीकाठमाडौं महानगरपालिकाका मेयरका प्रत्याशीमध्ये स्वतन्त्र उम्मेदवार बालेन्द्र साहको चर्चा उल्लेख्य छ । अहिलेसम्मको मतगणनाअनुसार अन्य प्रतिद्वन्द्वीभन्दा निकै अगाडि बढिसकेका साह जित नजिक पुगेको अनुमान गर्न सकिन्छ । उता धनुषाधाम र धनगढी उपमहानगरपालिकाका स्वतन्त्र उम्मेदवारहरूले पनि आआफ्नो ठाउँमा अग्रता कायम राखेर हैसियत उचाइमा पुर्याएका छन् । एकातिर यस्तो अप्रत्याशित नतिजा जनचासोको विषय बनेको छ, अर्कातिर ठूला दलका नेता स्तव्ध बनेका छन् । घमण्डले चूर हुँदै विश्वकै उत्कृष्ट सिद्धान्त बोकेको हाम्रो दलमाथि कसैले धावा बोल्न सक्दैन, निरन्तर हाम्रै हालीमुहाली चलिरहन्छ भन्नेजस्तो सोचमा मख्ख परिरहेका केही शीर्ष नेता भविष्यको सम्भावित अनहोनी सम्झेर तर्सेका पनि हुन सक्छन् । साह काठमाडौं उपत्यकामा मात्र नभएर देश विदेशमा प्रख्यात बन्न पुगेका छन् । यथार्थमा जनताको दुःखपीडातर्फ ध्यान नदिने, आफ्नै स्वार्थसिद्धिमा लागिरहने, भ्रष्टाचारीलाई काखी च्यापेर विकासको गुड्डी हाँक्न लाज नमान्ने, सुखसुविधामा भुलेर मुलुकको आर्थिकस्तर डामाडोल पार्ने, समर्थकबीच अरूको आलोचना गरेर ठूलो मान्छे पल्टने, दललाई क्षतविक्षत पारेर माथिदेखि तलसम्मका नेता, कार्यकर्तालाई अन्योलग्रस्त बनाउने लगायतका गतिविधि हेर्दै आएका सर्वसाधारण कसले रुचाउला दलका शीर्ष नेताहरूलाई ? नेतृत्वको यावत् अवाञ्छित गतिविधि नियालिरहेका विदेशमा बस्ने झन्डै ७० लाख नेपालीले यतिबेला साहलाई समर्थन गर्नाका कारण पनि यही हो । अनि यसले ठूला दलको अस्तित्व नडगमगाउला भन्ने आधार बाँकी छ र ? भुवनेश्वर शर्मा, चन्द्रागिरि२, काठमाडौंएमाले अध्यक्ष केपी शर्मा ओलीको व्यक्तित्वबाट चमत्कार हुँदैन भन्ने स्थानीय तहको मतपरिणामले प्रमाणित गरेको छ । अन्य राजनीतिक दलहरूलाई तल्लो स्तरको कटाक्ष गरेर, उखानटुक्कामा देशको समस्यालाई हाँसो बनाउँदा जनताको मन दुख्छ । कुनै पनि दल तथा नेताहरूलाई जनताले आफ्नो समस्या हाँसोमा उडाउने छुट दिएका छैनन् । स्थानीय चुनावको परिणाम आइरहँदा जनताका सुखदुःखका साथी भएकाहरूले नै मत पाएका छन् । ंनिर्वाचित जनप्रतिनिधिले आफ्नो कार्यकालमा निजी स्वार्थलाई पाखा लगाएर आमजनताको अवस्था सुधार र विकासमा अहोरात्र खटिनुपर्छ । यसो गर्न सके आज स्थानीय तहमा निर्वाचित व्यक्ति भोलि प्रदेश तथा संघमा पनि पुग्न सक्छ । आउने दिनमा जनप्रतिनिधिहरूले आफ्नो आचरण नसुधार्ने र बोलीमा लगाम नलगाउने हो भने, उनीहरू पछि गएर राजनीतिबाटै हराउन पनि सक्छन् । टिकट पाउनु र पाइसकेपछि चुनाव जित्नु ठूलो कुरा रहेन, जितिसकेपछि ५ वर्ष जनताको मनमस्तिष्कमा बस्न सक्नु मुख्य कुरा हो । त्यस्ता व्यक्तिलाई नै आमजनताले पुनः पुरस्कृत गर्नेछन् । रामकृष्ण बराल, जोरपाटी५, काठमाडौं"
जोगाउन सकिएन आमाहरूलाई,"बजेट भए पनि उद्धार नहुँदा ३ वर्षमा ७८९ सुत्केरीको मृत्यु समाचार पढ्दा अत्यन्त पीडाबोध भयो । यातायत र सुविधासम्पन्न स्वास्थ्य संस्था नभएका दुर्गम क्षेत्रमा फसेका गर्भवती र सुत्केरीको निःशुल्क हवाई उद्धार गर्न सरकारले व्यवस्था गरेको बजेट खर्च हुन नसक्नु दुःखद छ । खर्च गर्न नसक्नुको जिम्मेवारी सरकारले लिनुपर्छ र सुधारका कामको थालनी गर्नुपर्छ । विद्यमान अवस्थाले एकातिर विनियोजित बजेट परिचालन गर्न सकिएको छैन अर्कातिर दुर्गमका आमाहरूलाई मृत्युको मुखबाट जोगाउन सकिएको छैन । दुर्गम भेगमा मातृ मृत्यु दर कम नहुनुमा एउटा कारण बजेट परिचलान नहुन भए पनि अरू पनि थुप्रै कारण छन्, जसमध्ये प्रमुख हुन् भौगोलिक विकटता, शिक्षामा कमी, कलिलो उमेरमा विवाह तथा गर्भवती हुनु र सुत्केरी अवस्था जटिल भए पनि स्वास्थ्य संस्थामा तुरुन्त लैजान यातायातका साधनको व्यवस्थामा ढिलाइ । त्यस्तै दुर्गमका कतिपय गर्भवति महिलाका परिवार जनचेतनाको अभावमा दक्ष तालिम प्राप्त प्रसूतिकर्मीबाट सुत्केरी गराउनुपर्नेमा धामीझाँक्रीबाट झारफुकमा लाग्ने चलन अझै छ । परम्परागत हेरचाह र विश्वासमा परेर स्वास्थ्यकर्मीलाई देखाउन ढिलो गरिने हुँदा जटिल सुत्केरी अवस्था भएका कतिपय महिलाको मृत्यु हुने गर्छ । सरकारले मातृ मृत्यु दर घटाउन देशैभरि विभिन्न योजना तथा कार्यक्रमहरू पनि ल्याएकै छ । तर दुर्गम भेगमा यस्तो कार्यक्रमको प्रभाव खासै परेको छैन । गर्भावस्थावस्थाभरिमा कम्तीमा ४ पटक गर्भको परीक्षण गराउनुपर्ने, यसरी गर्भ परीक्षण गराएमा भत्तासमेत दिने, स्वास्थ्य संस्थामा दक्ष स्वास्थ्यकर्मीद्वारा सुत्केरी गराउने व्यवस्था गरेको छ । यस्ता कायक्रमका लागि बजेटको व्यवस्था गरे वा वृद्धि गरे पनि कार्यान्वयन पक्ष फितलो देखियो । कार्यन्वयन पक्षलाई नसुधारी कार्यक्रमहरूले अपेक्षित लक्ष्य हासिल गर्दैन । त्यसकारण अब ढिलाइ नगरी दर्गम भेगहरूमा प्रसूति केन्द्रलाई व्यवस्थित बनाउनुपर्छ । स्थानीय सरकारले यस्तो कामको जिम्मा लिन सक्छ । साथै हवाई उद्धार गर्ने कार्यमा सरकारका संयन्त्रमार्फत कडाइका साथ सुपरिवेक्षणअनुगमन गरेर कमीकमजोरी समयमै सच्याई विद्यमान कहालीलाग्दो मातृ मृत्युलाई उल्लेख्य मात्रामा घटाउनैपर्छ । गंगाराज अर्याल, पाणिनि८, अर्घाखाँची"
स्थानीय चुनाव र बालेन तहल्का,"स्थानीय चुनावको मतगणना महानगर र उपमहानगरमा अझै जारी छ, तर परिणामको समग्र चित्र भने स्पष्ट भइसकेको छ । हारजितको दलीय गणितभन्दा पनि यो चुनावमा सुनामी ल्याएका छन् काठमाडौं महानगरमा मेयरका स्वतन्त्र प्रत्याशी बालेन साह (बालेन्द्र साह) ले । उम्मेदवारी मनोनयनअघि, गीतसंगीतमा चाख राख्ने एउटा युवा जमातबाहेक कैयौंले बालेनको नाम सुनेका थिएनन् । उम्मेदवारी दिएपछि पनि युवाहरूको लहड हो भनेर उनलाई कैयौंले सिरियस क्यान्डिडेट का रूपमा पत्याउन सकेका थिएनन् । दुई साताअघि यही स्तम्भमा मैले कांग्रेस र एमालेले दिएका उम्मेदवारहरूप्रति तीव्र असन्तोष र अरुचि व्यक्त गर्दा बालेन फ्याक्टरको भेउ पाउन सकेको थिइनँ । आफू महानगरको मतदाता नभएकाले पनि होला सायद, यसको अन्डरकरेन्ट मसम्म आइपुगेको थिएन ।काठमाडौं महानगरको मतगणना आधाभन्दा केही बढी सकिएको छ, तर अहिलेसम्मको गणना, अनि दोस्रो र तेस्रो प्रतिस्पर्धीबीच जुन मतान्तर छ, उनीहरू कसैले आश्चर्यजनक नाटकीय छलाङ नमारे बालेनको जित करिब निश्चितजस्तै देखिन्छ । प्रारम्भमा उनको अग्रता काठमाडौंका पुराना मुख्य बस्तीहरूभन्दा बाहिरका वडाहरूको मतमा सीमित हुने अनुमान र आशंका थिए । तर उनले प्रायः सबै वडाबाट मत पाइरहेका छन् । परम्परागत नेवारबहुल क्षेत्रबाट पनि उनलाई उल्लेख्य मत आइरहेको छ । काठमाडौंका आदिवासी र संस्कृतिका मुद्दा उठाउँदैमा मतदाता आकर्षित हुँदैनन् भन्ने पनि देखिएको छ । यसले काठमाडौंको मतदाताको मनोविज्ञानका बारेमा अहिलेसम्मका कतिपय बुझाइ र मिथक तोडिँदै छन् । यो छुट्टै अनुसन्धानको विषय हो । सतही अध्ययन र अनुमानले यसको गहिराइ बुझ्न सकिन्न । यद्यपि बालेन एक्लो स्वतन्त्र उम्मेदवार होइनन्Ù धरानमा हर्कराज राई, धनगढीमा गोपाल हमाल, जनकपुरमा मनोजकुमार साह पनि चर्चामा छन् । यस्तै अन्य कतिपय स्थानमा स्वतन्त्र उम्मेदवारले जितेका छन् । तर यत्तिकै भरमा स्वतन्त्रको लहर आयो भन्न मिल्दैन । जनकपुरमा बागी उम्मेदवारको लामो शृङ्खला नै पाइन्छ, जितेका पनि छन् । गोपाल हमाल पनि पुरानै हुन्, सामाजिक अभियन्ता र व्यवसायीका रूपमा पहिलेदेखि नै परिचित छन् । यसअघि पनि चुनाव लडिसकेका र थोरै मतले हारेका थिए । धरानका राई पनि सामाजिक अभियन्ताका रूपमा चिनिएका मान्छे हुन् । त्यसको प्रभाव स्थानीय पालिकाभन्दा धेरै पर छैन । तर काठमाडौंमा जन्मेर यहीँ हुर्केबढेका मधेसी युवा बालेन शाहको नाम यसअघि सुनिएकै थिएन भने पनि हुन्छ, उनी एकाएक उदाएका छन् । दलीय घेराभन्दा निकै टाढा रहेका उनको यो उदयले राजनीतिक दलहरूका चुनावी गणितलाई नै चुनौती दिएको छ । उनको उम्मेदवारी र करिब निश्चितजस्तै देखिएको जित काठमाडौं महानगरको परिधिमा मात्र सीमित छैन ।काठमाडौंको चुनावमा बालेनको यो तहल्कालाई म पञ्चायतकालमा कुनै बेला नानीमैया दाहालले पाएको मतसँग तुलना गर्न चाहन्नँ । हो, एउटा प्रकृति समान छ । दुवैले यथास्थितिको राजनीतिप्रति व्यापक असन्तोषको प्रतिविम्बन गर्छन् । नानीमैयाको भोट पञ्चायतप्रति उपहासको प्रतीक थियो, त्यो नेगेटिभ भोट थियो । तर बालेनको भोट त्यस्तो होइन । उनले पाएको मतमा कांग्रेस, कम्युनिस्ट पार्टीप्रति असन्तोषको अभिव्यक्ति छ, तर यो नेगेटिभ होइन, यो विकल्पका लागि सकारात्मक मत हो । नानीमैया योग्य पात्र थिइनन्, उनीबाट आफ्नो मतको उचित प्रतिनिधित्व हुन्छ भनेर मतदाताले पत्याएका पनि थिएनन् । तर बालेन योग्य छन्, सक्षम देखिन्छन् । तिमीले सकेनौ, हामी सक्छौं भन्ने चुनौती बोकेर आएका छन् । काठमाडौंको राजनीतिमा बालेन फ्याक्टर एकाबिहानै उनको लहड वा कुनै संकीर्ण स्वार्थका कारण आएको पनि होइन । उनीजस्ता स्वतन्त्र उम्मेदवार त अनेक छन्, तर किन ठोक्किएन मतदाताको रुचि उनीहरूमा ? केही युवामा उनको र्यापर व्यक्तित्वको असर पक्कै पर्यो होला, तर त्यो मात्र पर्याप्त छैन । युवाबाहेक सिंगो महानगरको मत परेको छ र यो मत निश्चयपूर्ण पनि छ । बालेनले पाएको मतले काठमाडौं महानगरमा मात्र होइन, देशैभर तहल्का मच्चाएको छ । कथित विश्लेषकहरू अवाक् छन् । उनीहरूको अनुमान अँध्यारोमा ढुंगा हानेसरह भएको छ । तर मतदाता र जनता रमाएका छन्, हौसिएका छन् । उनले पाएको प्रत्येक मतले मतदातालाई दासत्वमा बाँध्न खोज्ने नेताहरूका गाला रन्किने गरी थप्पड मारेको छ । भरतपुर महानगरको मेयर पदमा विजयनिकट छोरी रेणुले पाएको मतले माओवादी नेता पुष्पकमल दाहाल प्रचण्डलाई राहत दिए पनि बालेन फ्याक्टर उनका लागि पनि चुनौती हो । नेता र दलहरूको अकर्मण्यताका कारण नेपालको राजनीति उकुसमुकुसको अवस्थामा छ, कुनै पनि बेला अनपेक्षित रूपमा उद्वेलित हुन सक्छ भन्ने प्रतिनिधि सन्देश हो यो । उनीहरूको व्यवहार र कामगराइ नसुध्रिने हो भने आउने दिनहरूमा धेरै बालेनको उदय हुन सक्ने पूर्वचेतावनी पनि हो । दल, उम्मेदवार र मतदाता सम्बन्धका बारेमा नयाँ ढंगले पार्टीहरूले सोच्ने बेला आएको छ ।वालेनको उम्मेदवारी र मत परिचालनको दृश्य अलि फरक छ, सनातनी राजनीतिक प्रचारबाजीभन्दा पृथक् छ । । यो योजनाबद्ध छ, डिजिटल छ र सफल व्यवस्थापनको संकेत दिन्छ । गत चुनावमा रञ्जु दर्शनाका पक्षमा जसले काम गरे, त्यो समूह र शक्ति बालेनको पछाडि पनि छ । राजनीतिक हस्तक्षेपका लागि त्यो शक्ति दृढनिश्चय देखिन्छ । तर विचारणीय कुरा के छ भने, गत चुनावमा रञ्जु दर्शनाले ल्याएको मत विवेकशील पार्टीको थिएन, पार्टी त एउटा प्रतिविम्ब मात्र थियो । साझाका उम्मेदवार किशोर थापाले पाएको मत पनि त्यस्तै थियो । तर दुई दल मिलेपछि त ठूलो भइहालिन्छ भन्ने भयो, त्यो भ्रम तुरुन्तै मेटियो पनि । विवेकशीलसाझा त्यसका हकदार थिएनन् । बालेनको मत संगठित छ, तर त्यसले आकार लिइसकेको छैन । विजयको ब्रेकथ्रु नभई त्यो प्रकट नहुने देखिन्छ । बालेनको जित नेपालको राजनीति, खास गरी स्थानीय तहमा एउटा नयाँ प्रयोग हुँदै छ, यो असफल हुनु हुँदैन, यसलाई असफलताबाट जोगाउनुपर्छ ।काठमाडौंको राजनीतिक समाजलाई बेलाबेला रमिते भनेर आलोचना गरिन्छ । आफू अग्रसर नहुने, अरूले गरेकामा रमाउने अनि छिट्टै नकारात्मक टिप्पणी गर्ने प्रवृत्ति यहाँ छ । तर पनि काठमाडौं नेपालको हरेक राजनीतिक परिवर्तनमा निर्णायक ठाउँ हो । काठमाडौं नजागेसम्म सत्ताको सिट पनि हल्लिँदैन । तर के गर्ने, हरेक परिवर्तनपछि मसिहा ठानिएकाहरूको सबैभन्दा पहिला सम्भ्रान्तीकरण पनि यहीँ आएपछि हुन्छ ! चाहे माओवादी होऊन् वा मधेशी, यो मामिलामा अपवाद भएर कोही खरो उत्रिन सकेका छैनन् । यहाँ आइपुगेपछि म ठूलो हुँ, शासक हुँ भन्ने मनोविज्ञान बन्छ । आम नागरिकभन्दा नितान्त फरक जीवनचर्या र सुविधा उनीहरूको दैनिकी बन्छ । सत्ताको लोभ र त्रासले ग्रसित पनि छ, काठमाडौंको समाज । बालेन शाहको उदयले म रोमाञ्चित भएको छु । तर डर लाग्छ, यहाँको सम्भ्रान्त मानसिकता र वातावरणले यसलाई पनि निरर्थक साबित गर्ने त होइन ?यो चुनावको मूल पाटो त फेरि पनि ठूला दलहरू नै हुन् । एकातिर पाँचदलीय सत्ता गठबन्धन र अर्कोतिर विपक्षी नेकपा एमाले एक्लै थिए भने हुन्छ । यद्यपि स्थानीय तहमा पुग्दा उम्मेदवारी र मतपरिणाममा चुनावी तालमेलका अनेक रूप देखिन्छन् । माथि जति तीव्र ध्रुवीकरण भए पनि पालिका र वडाको तहमा पुग्दा एकअर्कासँग चुनावी तालमेल नगरेका दल र उम्मेदवार प्रायः देखिन्नन् । यसले पनि देखाउँछ, स्थानीय चुनावमा यति विधि दलीयकरण आवश्यक छैन । यो नेता र दलहरूको प्रतिष्ठा मात्र हो, मतदाताको चाहना होइन । यो चुनाव कुनै राजनीतिक, आर्थिक र सामाजिक मुद्दामा लडिएको पनि थिएन । एउटालाई सत्ता गठबन्धन जोगाउनु थियो, अर्कोलाई सत्ताबाट फालिएको रन्को थियो । त्यसैले नेताहरू अत्यन्त स्तरहीन गालीगलौजमा उत्रिए, राजनीतिक स्तरको भाषण एउटा पनि सुन्न पाइएन ।सत्ता गठबन्धनले बहुसंख्यक स्थानमा जित हात पार्नु स्वाभाविक हो । सबैभन्दा लाभ नेपाली कांग्रेस र माओवादी केन्द्रले पाएका छन् । जनता समाजवादीलाई पहिलेको अवस्था जोगाउन निकै मुस्किल परेको छ भने एमालेबाट विभाजित एकीकृत समाजवादीको अस्तित्व सानो आकारमा भए पनि चुनावबाट अनुमोदित भएको छ । हेटौंडा उपमहानगर प्रमुखमा उसका उम्मेदवार विजयी भएका छन् भने पोखरा महानगर प्रमुखमा जारी अग्रता विजयमा रूपान्तर हुन सके उसको राजनीतिक प्रतिष्ठा अरू बढ्नेछ । तर, परिणामको भित्री तहमा पुगेर हेर्ने हो भने गठबन्धनबिना यो पार्टीले आफ्नै अस्तित्व स्थापित गर्न सकेको छैन । यसले एक्लै ल्याएको मत नगण्यप्रायः छ । यसको स्वतन्त्र अस्तित्व त्यति सुरक्षित देखिन्न । चुनाव परिणामको समग्रतालाई हेर्दा प्रतिपक्षी एमालेको अवस्था पहिलेभन्दा निकै खस्केको छ । यसअघि पहिलो र फुर्तिलो शक्तिका रूपमा रहेको यो पार्टी अब झन्डै एक सय स्थान गुमाएर दोस्रोमा झरेको छ । गठबन्धनको प्रभाव त हुने नै भयो, तर यो स्खलनको मुख्य कारक विभाजन नै हो । विभाजनको जिम्मेवार केवल इतरपक्षलाई बनाएर ओली नेतृत्व र समूह यो परिणामप्रति गैरजिम्मेवार बन्न सक्तैन । हो, एमालेलाई ताछ्न एकीकृत समाजवादी ठूलो औजार सिद्ध भएको छ, तर टड्कारो यथार्थ के हो भने, ओलीको एकल प्रदर्शन परिणामदायी सिद्ध भएन । एमाले आफैंले पनि संगठन र नेतृत्वको विषयमा आत्मसमीक्षा र पुनर्विचार गर्नु जरुरी छ । मधेशका पालिकाहरूको परिणाम हेर्दा, पार्टीगत रूपमा सबैभन्दा घाटा लोकतान्त्रिक समाजवादीलाई भएको छ । जसपाले जित संख्याको हिसाबबाट पहिलेको अवस्थालाई मुस्किलले जोगाएको त छ, तर यसको स्थिति पनि सुदृढ देखिन्न । तथापि मधेशको राजनीतिमा जसपा र लोसपाको अस्तित्व र भूमिका कम भएको छैन । ठूला दलले आफ्नो जितमा केही संख्या बढाए पनि मतदाताको अनुपातमा उल्लेख्य वृद्धि गर्न सकेका छैनन् । क्षेत्रीय राजनीतिक दलको सम्भावना मधेशमा मात्रै छ, पहाडमा छैन । पहाडमा जसपा र अरू केही पहिचानवादी दलले पाएको मतले पनि त्यो पुष्टि गर्छ । पूर्वी पहाडका इलाम र खोटाङका दुई गाउँपालिकाका उपाध्यक्ष र ओखलढुंगाको एउटा गाउँपालिका अध्यक्षमा यसको विजय सीमित छ, त्यो पनि गठबन्धनको समर्थनमा । जसपाले आफ्नो आधारक्षेत्र (कन्स्टिच्युएन्सी) को राम्ररी पहिचान गर्न र त्यसप्रति आत्मविश्वास कायम राख्न सक्नुपर्छ ।केही अपवाद र गुनासाका बावजुद सत्ता गठबन्धन नेताहरूका लागि लाभदायक भएको छ, आआफ्ना पार्टीको जित दाबी गर्ने आधार बनेको छ । संघीय संसद् र प्रदेशको चुनावमा पनि यो गठबन्धन कायमै रहने सम्भावना करिब निश्चित नै छ । शासकीय स्थिरता त भन्नै लाज लाग्ने भयो, तर संसदीय स्थिरताका लागि भए पनि चुनाव प्रणालीका कारण संसद् र प्रदेशको चुनावमा गठबन्धन आवश्यक पनि छ । गठबन्धनको स्वस्थ संस्कृति बसाल्न सके राजनीतिक प्रणाली पनि सुदृढ हुन्छ । सिटगन्तीका हिसाबले कांग्रेसलाई ठूलो लाभ देखिए पनि यसको राजनीतिक लाभहानिको पक्ष अलि फरक छ । चुनावी गठबन्धनमा कांग्रेस एक छैन, तर यो समस्या नेतृत्वको हो । नेतृत्वमा बस्नेले विवेक पुर्याउन सक्नुपर्छ । स्थानीय तहको यो विजयले कांग्रेसमा देउवा नेतृत्वपंक्ति बढी कठोर र अनुदार हुने सम्भावना पनि उत्तिकै छ । यसले गठबन्धनलाई लाभभन्दा आन्तरिक रूपमा कांग्रेसलाई बढी क्षति पुर्याउन सक्छ ।अन्त्यमा, चुनाव व्यवस्थापनका बारेमा केही भन्नैपर्ने कुरा छन् । यस्तै व्यवस्थापन हो भने अर्को पटक स्थानीय चुनाव गर्नुको कुनै अर्थ छैन । मतगणनाको सुस्ती र सास्ती आफ्नो ठाउँमा छ, तर त्योभन्दा पनि मतदाताको कठिनाइ र मतदानको समस्या अझ चिन्ताको विषय भएको छ । तीन कुरामा पुनर्विचार र सुधार अनिवार्य भएको छ । पहिलो, एकै चरण वा दिनमा स्थानीय चुनाव गर्न सक्ने हाम्रो क्षमता रहेनछ । यसलाई कम दलीयकरण र बढी विकेन्द्रित गर्नुपर्छ । दोस्रो, यस्तो मतपत्र भएन, यो वाहियात नै हो । यसका कारण सही ठाउँमा मतछाप नपरेका र अत्यधिक संख्यामा मत बदर भएका दृष्टान्त नै छन् । उम्मेदवार नै नभएका अनगिन्ती चुनाव चिह्न भएको नाङ्लोजत्रो मतपत्र मतदातालाई बोकाउनु भएन । मतपत्र निर्वाचन आयोगको सजिलाका लागि होइन, मतदाताका लागि सजिलो हुनुपर्छ । उम्मेदवार निश्चित भएपछि जिल्लाजिल्लामै स्तरीय मतपत्र छपाउन सकिन्छ । अहिलेको प्रविधिको युगमा यो कुनै कठिन काम पनि होइन, आयोगको काममा विकेन्द्रित व्यवस्थापन जरुरी छ । मतपत्र छपाइ संवेदनशील विषय भएकाले सतर्कता र सुरक्षा अपेक्षित हुन्छ, त्यो आयोग र सरकारको काम हो । तेस्रो, भोटिङ मेसिनको विकल्पलाई पनि सँगै प्रयोग गर्दै जानुपर्छ र हाते छापलाई क्रमशः विस्थापित गर्नुपर्छ ।"
रूसयुक्रेन द्वन्द्वका आर्थिक झड्काहरू,"नेपाललाई पर्ने असररूसयुक्रेन द्वन्द्वले नेपाललाई दुई शिराबाट असर पार्छ । रूस र युक्रेनसँग हुने अन्तर्राष्ट्रिय व्यापारमा कटौती र र मुलुकको प्रमुख आयातित वस्तु पेट्रोलियम पदार्थको चर्को मूल्य । यी दुई मुलुकबाट नेपालले झन्डै १ खर्ब रुपैयाँको आयात गर्छ । रूसबाट भन्दा पनि युक्रेनबाट धेरै सामान नेपाल भित्रिन्छन् । नेपालले युक्रेनबाट मुख्यतया सूर्यमुखी तेलको कच्चा पदार्थ आयात (युक्रेनबाट ९० प्रतिशत र अन्य मुलुकबाट १० प्रतिशतभन्दा कम) गर्छ र त्यसैको तेल उत्पादन नेपालको मुख्य निर्यातजन्य वस्तु हो । यसले नेपालको कुल निर्यात व्यापारमा करिब २८ प्रतिशत हिस्सा ओगट्थ्यो । तर युक्रेनबाट यसको कच्चा पदार्थको आपूर्ति कम हुन थालेपछि यसले नेपाली निर्यातलाई संकुचित पार्दै लगेको छ । नेपालमा तोरी र भटमासको तेलका कच्चा पदार्थहरू मुख्य रूपमा युक्रेनबाटै आउँथे, त्यसमा पनि संकट आइपरेको छ । यसले बजारमा खाने तेलको मूल्यमा व्यापक वृद्धि गराइसकेको छ । वर्षौंदेखि नेपालको निर्यात व्यापार निरन्तर कमजोर बनिरहेसँगै घट्दो विप्रेषणले मुलुकको शोधनान्तर स्थिति प्रतिकूल बन्दै गएकाले बाह्य क्षेत्रमा चाप पर्दै गएको छ । युद्ध लम्बिने संकेत देखा परेसँगै नेपालले आयात प्रतिस्थापन, विलासिताका वस्तुहरूको आयातमा कडाइ, पेट्रोलियम पदार्थको कम उपयोग, आत्मनिर्भर कृषि र पूर्वी युरोपतर्फ निर्यात हुने वस्तुहरूका लागि वैकल्पिक बजारहरूको खोजीमा विशेष ध्यान दिनुपर्ने देखिएको छ । आचार्य त्रिविमा अर्थशास्त्रका प्राध्यापक हुन् ।"
अस्ट्रेलियामा विपक्षी दल विजयी,"नेपाली मूलका पौडेल पराजित सत्तारूढ दल लिबरलबाट सिड्नीको म्याकाथर निर्वाचन क्षेत्रबाट उम्मेदवार बनेका नेपाली मूलका युवा विनोद पौडेलले हार व्यहोरेका छन् । पौडेल यसपटकको संसदीय चुनावमा नेपाली मूलका एक्लो उम्मेदवार हुन् । पौडेल विपक्षी दल लेबरका उम्मेदवार डा माइकल फ्रिल्यान्डरसँग पराजित भएका हुन् । फ्रिल्यान्डर उक्त क्षेत्रमा विगत दुई कार्यकालदेखि सांसद छन् । चुनावमा जितहार जे भए पनि नेपाली मूलको युवा मुख्य राजनीतिक दलको उम्मेदवार हुन पाउनु नै गौरवको विषय भएको उनको भनाइ छ । उनले आफ्नो उम्मेदवारीले यहाँ रहेका दोस्रो पुस्ताका नेपाली मूलका नागरिकलाई अस्ट्रेलियाली मूलधारको राजनीतिमा आउन प्रेरित गरेको दाबी गर्छन् । सन् २०१९ को चुनावमा लिबरलबाट नेपाली मूलका प्रमेज श्रेष्ठ सिड्नीबाट उम्मेदवार भएका थिए । त्यस्तै, पश्चिम अस्ट्रेलियाबाट तेस्रो ठूलो पार्टी ग्रिनबाट नेपाली मूलका भुवन खड्काले उम्मेदवारी दिएका थिए । तर दुवै जना पराजित भएका थिए ।"
कुन मन्त्रालयलाई कति बजेट ?,"संघीय मालिला तथा सामान्य प्रशासन मन्त्रालयका लागि ३२ अर्ब ५१ करोड र वन तथा वातावरण मन्त्रालयका लागि १३ अर्ब ५६ करोड रुपैयाँ बराबर बजेट सिलिङ तोकिएको छ । १० अर्बभन्दा कम बजेट सिलिङ भएका मन्त्रालयको संख्या ८ छ । श्रम, रोजगार तथा सामाजिक सुरक्षा, उद्योग, वाणिज्य तथा आपूर्ति, सञ्चार, भूमि व्यवस्था सहकारी तथा गरिबी निवारण, परराष्ट्र, युवा तथा खेलकुद, महिला बालबालिका तथा ज्येष्ठ नागरिक र कानुन मन्त्रालयले पाएको बजेट सीमा १० अर्बभन्दा कम देखिएको हो । राष्ट्रिय पुनर्निर्माण प्राधिकरणको दायित्व हस्तान्तरणका लागि १५ अर्ब रुपैयाँ बजेट राखिएको छ ।आगामी आर्थिक वर्ष नेपालले करिब १ खर्ब ५३ अर्ब रुपैयाँ बराबर ऋण तिर्नेछ । नेपालले लिएको आन्तरिक ऋणको साँवा र ब्याज भुक्तानीका लागि आगामी आर्थिक वर्ष १ खर्ब ४ अर्ब ६३ करोड रुपैयाँ खर्च हुने अनुमान छ । वैदेशिक ऋणको साँवा र ब्याज भुक्तानीका लागि ४८ अर्ब २६ करोड ६५ लाख रुपैयाँ बराबर खर्च हुनेछ । यसमध्ये बहुपक्षीय ऋणको भुक्तानीका लागि ३८ अर्ब ५० करोड र द्विपक्षीय ऋणको भुक्तानीका लागि १० अर्ब ७६ करोड रुपैयाँ बराबर खर्च हुने अनुमान छ ।आगामी आर्थिक वर्षका कर्मचारी सेवा सुविधा र निवृत्तिभरणका लागि १ खर्ब ८ अर्ब ६० करोड रुपैयाँ बराबर खर्च हुने अनुमान छ । अर्थ मन्त्रालयले राख्ने विविध शीर्षकअन्तर्गतको खर्च १ खर्ब २४ अर्ब रुपैयाँ बराबर रहनेछ । प्रदेश र स्थानीय तहका लागि वित्तीय हस्तान्तरणतर्फ करिब ४ खर्ब रुपैयाँ बराबर बजेट जानेछ, जसमध्ये प्रदेशले १ खर्ब ८ अर्ब ६२ करोड र स्थानीय तहले २ अर्ब ९० अर्ब ३४ करोड पाउने गरी सिलिङ तोकिएको छ ।"
बिमा गरेको १ लाख रुपैयाँसम्म कर छुट माग,"(काठमाडौं)  नागरिकलाई जीवन बिमा गरेको रकममध्ये वार्षिक एक लाख रुपैयाँसम्म आयकरमा छुट दिने व्यवस्था गर्न नियामक निकाय बिमा समितिले सरकारसमक्ष माग गरेको छ । आयकरमा दिइँदै आएको छुटको सीमा बढाउँदा जतिसक्दो धेरै नागरिक बिमाको दायरामा आउने भएकाले उनीहरूको आर्थिक सुरक्षा हुने र बिमाको दायरा पनि विस्तार हुने समितिले दाबी छ । समितिले आगामी आर्थिक वर्षको बजेट र नीति तथा कार्यक्रममा बिमा क्षेत्रको सुधारका लागि १२ बुँदे सुझाव अर्थ मन्त्रालयमा पेस गरेको छ । हाल सरकारले प्रत्येक वर्ष २५ हजार रुपैयाँसम्म जीवन बिमा गर्ने नागरिकको आयकरबापत बुझाउनुपर्ने रकममा कर छुट गर्ने व्यवस्था गरेकामा बिमा सेवाको पहुँच अभिवृद्घिका लागि सो रकममा वृद्घि गरी १ लाख रुपैयाँ कायम गर्ने, समितिले अर्थ मन्त्रालयमा पेस गरेको सुझावमा भनिएको छ । यस्तो व्यवस्थाले बिमाको दायरा वृद्धि हुनुका साथै बचत प्रोत्साहन हुने समितिको भनाइ छ । रोजगारीका लागि भारत जाने नेपालीका लागि पनि अनिवार्य जीवन बिमा गर्नुपर्ने नीतिगत व्यवस्था गर्न समितिले सुझाएको छ । हाल तेस्रो मुलुकमा जाने श्रमिकका लागि मात्र अनिवार्य रूपमा वैदेशिक रोजगार म्यादी जीवन बिमा गर्नुपर्ने व्यवस्था छ । रोजगारीका लागि भारत जाने श्रमिकका लागि समेत अनिवार्य जीवन बिमाको व्यवस्था गर्न माग समितिले भनेको हो । हाल लाखौंको संख्यामा नेपाली रोजगारीका लागि भारतमा छन् । तर, उनीहरूको बिमा छैन । उनीहरूलाई बिमाको दायरामा ल्याउन पनि अनिवार्य बिमाको नीति ल्याउनुपर्ने समितिको दाबी छ ।विपन्न एवं न्यून आयस्तर भएका जनताको आर्थिक सुरक्षण तथा बचत अभिवृद्घि गरी बिमाको पहुँच विस्तार गर्न लघु बिमामा समेत कृषि तथा पशुपन्छी बिमामा जस्तै नेपाल सरकारबाट ७५ प्रतिशत अनुदान प्रदान गर्ने व्यवस्था गर्न समितिले सरकारलाई आग्रह गरेको छ । यससँगै केही वर्षदेखि नेपाल सरकारले प्रदान गर्दै आएको कृषि तथा पशुपन्छी र जडीबुटी बिमा तथा खाद्यान्न भण्डारण गृहको अनुदानलाई निरन्तरता दिने पनि सुझावमा उल्लेख छ । लघु बिमामा भ्याट छुट दिने व्यवस्था गर्ने र अनुदानसम्बन्धी निर्देशिका संशोधन गरी अनुदान प्रणालीलाई दिगो र सर्वसुलभ बनाई लघुबिमामा अनुदान दिने र भ्याट छुट दिन पनि सरकारले सुझाएको छ । बिमा सेवाको विस्तार गरी न्यून आय भएका वर्गलगायत सम्पूर्ण नागरिक एवं क्षेत्रमा बिमाको पहुँच पुर्याउन उपयुक्त संयन्त्रको विकास गर्ने, सुझावमा भनिएको छ, न्यून आय भएका वर्गलगायत सम्पूर्ण नागरिक एवं क्षेत्रमा बिमाको पहुँच पुर्याउन लघुबिमा कम्पनी स्थापना गर्ने ।बिमाको नियमन कार्यलाई प्रदेशस्तरसम्म विकेन्द्रित गरी बिमा सेवाको विस्तारका साथै प्रभावकारी अनुगमन तथा सुपरिवेक्षण गर्न बाँकी प्रदेशहरूमा बिमा समितिको प्रादेशिक कार्यालय स्थापना गर्ने पनि समितिको योजना छ । सबै क्षेत्रमा बिमाको पहुँच बढाउन, बिमा क्षेत्रको गुणस्तर कायम गर्न तथा विद्यमान विविध समस्या तथा चुनौतीलाई सम्बोधन गर्दै राष्ट्रिय अर्थतन्त्रमा बिमा क्षेत्रको योगदान अभिवृद्घि गर्न राष्ट्रिय बिमा नीति तयार गर्ने, सुझावमा भनिएको छ, यसका लागि राष्ट्रिय बिमा नीति स्वीकृत गरी लागू गर्ने ।सरकारी स्वामित्वमा रहेका सम्पत्ति र नागरिकको अचल सम्पत्तिको प्राकृतिक प्रकोप तथा अन्य जोखिमविरुद्घ सुरक्षण प्रदान गर्न अनिवार्य रूपमा सम्पत्ति बिमा गर्ने व्यवस्था गर्न पनि समितिले सझाएको छ । नेपाल सरकार, प्रदेश सरकार र स्थानीय सरकारको स्वामित्व रहेका सम्पूर्ण भौतिक सरचनाहरूको बिमा गर्ने, सुझावमा भनिएको छ, नागरिकको निजी तथा भौतिक सम्पत्तिको महाविपत्ति बिमा गर्न तीनै तहको सरकारले प्रदान गर्ने सेवामा बिमालाई आबद्ध गर्ने । सरकारबाट दिने राहत, अनुदान र आर्थिक सहायतालाई बिमासँग आबद्ध गरी जोखिम हस्तान्तरण गर्ने । उपभोक्ता समितिमार्फत निर्माण गरिने भौतिक पूर्वाधारको समेत अनिवार्य बिमा गर्न पनि समितिले सुझाएको छ ।बिमा विषयको अध्ययन अध्यापनका लागि बिमा प्रतिष्ठन स्थापना गर्ने, इन्स्योरेन्स तथा महाविपत्ति बन्ड जारी गर्न आवश्यक नीतिगत व्यवस्था गर्नेलगायत सुझाव पनि समितिको छ ।"
भारतमा घट्यो पेट्रोल र डिजेलको मूल्य,नयाँदिल्ली (कास) भारत सरकारले पेट्रोल र डिजेलको मूल्य घटाएको छ । पेट्रोल र डिजेलको मूल्यमा लगातार बढोत्तरीपछि आलोचना खेपिरहेको सरकारले इन्धनमाथि लगाइएको कर (एक्साइज ड्युटी) कम गरी मूल्य घटाएको छ । अब भारतमा पेट्रोल अहिलेको भन्दा प्रतिलिटर ९ रुपैयाँ ५० पैसा र डिजेल ७ रुपैयाँले सस्तो भएको छ । पेट्रोलमा ८ र डिजेलमा ६ रुपैयाँ प्रतिलिटर एक्साइज ड्युटी घटाउने निर्णय भएको वित्तमन्त्री निर्मला सीतारमणले बताइन् । प्रधानमन्त्री उज्ज्वला योजनाअन्तर्गत खाना पकाउने ग्यासमा पनि प्रतिसिलिन्डिर २ सय रुपैयाँ छुट दिएर सर्वसाधारणले खरिद गर्ने सिलिन्डरको मूल्य सस्तो बनाइएको छ । भारतमा मार्च २२ पछि लगातार इन्धनको मूल्यवृद्धि हुँदै आएको छ । भारतमा सबैभन्दा महँगो महाराष्ट्रमा हाल प्रतिलिटर पेट्रोलको मूल्य १२३ रुपैयाँ ४६ पैसा पुगेको थियो । आन्ध्र प्रदेशमा प्रतिलिटर डिजेलको मूल्य १०७ रुपैयाँ ६१ पैसा थियो । नयाँदिल्लीमा पेट्रोल १०५ रुपैयाँ ४१ पैसा र डिजेल ९६ रुपैयाँ ६७ पैसा छ ।
प्रधानमन्त्रीलाई मुख्यमन्त्री पोखरेलले बुझाए योजनाका सूची,"(पोखरा)  गण्डकी प्रदेशका मुख्यमन्त्री कृष्णचन्द्र नेपाली पोखरेलले आगामी संघीय बजेटमा समेट्नुपर्ने भन्दै प्रदेशका विभिन्न योजनाको सूची प्रधानमन्त्री शेरबहादुर देउवासमक्ष बुझाएका छन् । संघीय सरकारले नीति तथा कार्यक्रम र बजेटको अन्तिम तयारी गरिरहेका बेला पोखरेलले शनिबार देउवालाई भेटेरै योजना समेट्न माग गरेका हुन् । उत्तरगंगा जलाशययुक्त जलविद्युत् आयोजना सञ्चालनमा ल्याउन प्रदेश सरकारको समेत लगानी साझेदारी हुने गरी संघीय सरकारले आर्थिक वर्ष ०७९८० बाट कार्यान्वयनमा लैजान मुख्यमन्त्री पोखरेलले प्रधानमन्त्रीलाई ध्यानाकर्षण गराएका छन् ।साथै बुढीगण्डकी जलविद्युत् आयोजना पनि आगामी वर्षबाटै निर्माण थाल्ने गरी काम गर्न मुख्यमन्त्रीले अनुरोध गरे । मुक्तिनाथदेखि गौतम बुद्धको जन्मस्थल लुम्बिनीसम्म जोड्ने मुक्तिमार्ग निर्माणको योजना समेट्न पनि माग मुख्यमन्त्रीले माग गरेका छन् । पोखरालाई नेपालको पर्यटकीय राजधानी घोषणा गर्नुपर्ने, फेवातालको संरक्षण र विकासका लागि फेवाताल संरक्षण र विकास गुरुयोजना कार्यान्वयनका लागि लगानी सुनिश्चित हुनुपर्ने ध्यानाकर्षणपत्रमा उल्लेख छ ।मुस्ताङको कोरला, पूर्वी नवलपरासीको त्रिवेणी र गोरखाको लार्के सीमा नाकामा भन्सार पूर्वाधार विकास गरी गरी नेपालचीन द्विदेशीय व्यापार तथा वाणिज्य प्रवर्द्धन गर्नुपर्नेमा पनि मुख्यमन्त्रीको जोड छ । गोरखाको आरुघाटदेखि चुमनुब्री हुँदै उत्तरी नाका लार्केसम्म मोटरबाटो निर्माणका लागि लगानी गर्नुपर्ने, देवघाटमा त्रिकोणात्मक मोटरेबल पुल निर्माणका लागि पनि मुख्यमन्त्रीको माग छ । गोरखकाली रबर उद्योग र भृकुटी कागज कारखानालाई पुनः सञ्चालन गर्न, धार्मिक महत्त्वको कालीगण्डकी नदीलाई विश्वसम्पदा सूचीमा सूचीकृत गरी यसको बहुपक्षीय विकासका लागि लगानी गर्नुपर्ने उनको माग छ । मनाङको नार्पाभूमि गाउँपालिकामा सडक पुर्याउन र नवलपुरको गैंडाकोटमा बीपी अन्तर्राष्ट्रिय खेलग्राम एवं नवलपुरमै ट्रमा सेन्टर स्थापनाका लागि पनि केन्द्र सरकारले बजेट विनियोजन गरिदिन उनले प्रधानमन्त्रीसँग अनुरोध गरेको मुख्यमन्त्रीका प्रेस संयोजक भरत कोइरालाले बताए । ध्यानाकर्षणपत्र ग्रहण गरेपछि प्रधानमन्त्री देउवाले गण्डकीबाट आएका योजनालाई प्राथमिकतामा राख्दै सकेसम्म सबै योजना बजेटमा समेट्ने आश्वासन दिए ।"
कसरी बन्ने उत्पादनमा आत्मनिर्भर ?,"(काठमाडौं)  सरकारले हरेक वर्षको वार्षिक नीति तथा कार्यक्रम र बजेटमा स्वदेशी उत्पादन बढाई आत्मनिर्भर अर्थतन्त्र बनाउने र आयात प्रतिस्थापन गर्ने बताउँदै आएको छ । व्यवहारतः भने सरकारका नीति र योजनाको नतिजा त्यतीधेरै सन्तोषप्रद छैन । न्यूनतम आवश्यकता पूर्ति गर्ने खाद्यान्नलगायत दैनिक उपभोग्य सामग्रीको आयातको आँकडाले उच्च छ । निजी क्षेत्रले स्वदेशी उत्पादन बढाउने र स्वदेशी वस्तुकै खपतलाई बढावा दिनुपर्ने भन्दै अभियान नै सञ्चालन गरिरहेका छन् । उद्योगी व्यवसायीहरूको छाता संगठन नेपाल उद्योग परिसंघ (सीएनआई) ले डेढ वर्षदेखि मेक इन नेपालस्वदेशी अभियान सञ्चालन गरिरहेको छ । २०७७ फागुनबाट सुरु भएको यो अभियानले स्वदेशी उद्योगलाई प्रोत्साहन र उत्पादनलाई प्रवर्द्धन गर्ने नीति लिएको छ । नेपालभित्रै औद्योगिक आधार तयार पार्ने कार्यदिशाका रूपमा सीएनआईले यो अभियानलाई लिएको छ ।नेपालभित्रको अवसरलाई फाइदा लिन सक्ने अभियानका रूपमा अघि बढाउन खोजे पनि कोभिड महामारीको असर र मुलुकको राजनीतिक अस्थिरताका कारण अपेक्षित गति लिन नसकेको परिसंघका पूर्वअध्यक्ष हरिभक्त शर्मा बताउँछन् । नेपालभित्रै उत्पादन कसरी बढाउन सकिन्छ ? त्यसका नीतिगत र व्यावहारिक समस्या के छन् ? नेपालले तुलनात्मक लाभ लिन सक्ने वस्तु के हुन सक्छन् ? यावत् कुरा हेर्न पनि यो अभियान ल्याइएको थियो, शर्माले भने, तर कोभिडका कारण प्रभावित भयो । राजनीतिक अस्थिरताले पनि कार्यक्रम प्रभावकारी हुन पाएन । सधैं राजनीतिक विषय मात्रै चर्चामा आइरहे । औद्योगिक विकासका एजेन्डा छायामा परिरहे । स्वदेशी वस्तुको उत्पादन बढाउन तथा उद्योगधन्दामा लगानी गर्न समस्या र चुनौती केके छन् भनी अध्ययन गर्ने र समाधानका लागि सरकारसँग सहकार्य गर्ने उद्देश्य पनि कार्यक्रमको रहेको शर्माको भनाइ छ । औद्योगिक व्यवसाय ऐनलगायत थुप्रै ऐन स्वदेशी उद्योगलाई प्रवर्द्धन गर्नेभन्दा दबाउने प्रकृतिका छन् । तिनको संशोधनका लागि निजी क्षेत्रले सुझाइरहेको छ, उनले भने, सरकारले नीतिमा परिवर्तन गर्दा केकस्तो परिवर्तन आउँछ भनेर नतिजाको विश्लेषण मागिरहेको छ । हामीले दिएका पनि छौं । नेपालका उत्पादनलाई बजीकरण गर्ने र सरकारी खरिदमा पनि स्वदेशी उत्पादनलाई प्रयोग गर्ने नीति लिने पनि यो अभियानको उद्देश्य हो । सरकार मात्र होइन उद्योगीहरूका पनि दायित्व छन्, शर्माले भने, कतिपय राम्रा उत्पादनको पनि बजारीकरण हुन सकेको हुँदैन । यो अभियानबाट उत्पादनलाई चिनाउने भन्ने पनि हो ।स्वदेशी उद्योग तथा उत्पादनको प्रोत्साहन गर्ने र आयात प्रतिस्थापन गर्ने उद्देश्यले अभियान सुरु गरिएको सीएनआईका उपाध्यक्ष हेमराज ढकाल बताउँछन् । नेपालभित्र खपत हुने वस्तुको उत्पादनमा परनिर्भरता घटाएर आत्मनिर्भर हुने भन्ने मुख्य उद्देश्य हो । आयात प्रतिस्थापन गर्न अहिलेका नीति नियममा केके कुरा सम्बोधन गर्नुपर्छ भनेर निजी क्षेत्रले सरकारसँग समन्वय गरिरहेको छ, उनले भने, आयातित वस्तुसँग नेपालको उत्पादन प्रतिस्पर्धी बनाउने र गुणस्तरमा पनि उपभोक्तालाई आश्वस्त तुल्याउन यो कार्यक्रम लागू गरिएको हो ।निजी क्षेत्रले सुरु गरेको यो अभियानमा सरकारले पनि समन्वय र सहकार्य गरिरहेको छ । सीएनआईले सुरु गरेको मेक इन नेपालस्वदेशी अभियानमा सरकार पनि सँगै रहेको सन्देश दिन सहकार्य गरिएको उद्योग, वाणिज्य तथा आपूर्ति मन्त्रालयका सहसचिव नारायणप्रसाद शर्मा दुवाडीले जनाए । नेपालमा उत्पादन क्षेत्रलाई बढाउनुपर्छ र जीडीपीमा यसको योगदान बढाउनुपर्छ भन्ने सरकारको पनि नीति छ, दुवाडीले भने, निजी क्षेत्रले सुरु गरेको अभियानमा सरकार साथमै छ भन्ने सन्देश दिन खोजिएको हो । त्यसमा नीतिगत सहयोग र लगानीको वातावरणमा सरकारको भूमिका रहन्छ । मेक इन नेपालस्वदेशी अभियानमा आबद्ध हुने उद्योग र तिनका उत्पादनलाई छुट्टै लोगो दिइन्छ । ती वस्तुको गुणस्तरको ग्यारेन्टीसमेत गरिन्छ । भविष्यमा सरकारबाट उपलब्ध हुने कर तथा गैरकर सुविधा दिँदा पनि मेक इन नेपाल अभियानलाई प्राथमिकतासाथ हेर्न सकिने सहसचिव दुवाडी बताउँछन् । मेक इन नेपाल लोगोलाई उद्योगहरूले कानुनअनुसार व्यवसाय गरेको र २० प्रतिशत मूल्य अभिवृद्धि (भ्यालु एड) गरेको पहिचान चिह्नका रूपमा समेत हेरिएको छ ।मेक इन नेपालस्वदेशी अभियानका मुख्यगरी ४ लक्ष्य छन् । परिसंघका अनुसार वार्षिक १ हजार उद्योग दर्ता गर्ने, सन् २०२५ सम्ममा नेपालको कुल गार्हस्थ्य उत्पादन (जीडीपी) मा औद्योगिक उत्पादनको योगदान २२ प्रतिशत पुर्याउने, वार्षिक १ लाख ५० हजारको संख्यामा रोजगार सिर्जना गर्ने र ५ वर्षमा करिब ४ अर्ब ६० करोड अमेरिकी डलर बराबर पुर्याउने लक्ष्य यो अभियानको छ । स्वदेशी वस्तुको उत्पादन बढाउने मात्र होइन, खपत पनि स्वदेशी वस्तुकै गर्ने कार्यक्रमको उद्देश्य छ । यसमा उत्पादनका ४ वटा र खपतका तीन खम्बा तय गरिएका छन् । उत्पादन बढाउन स्वदेशी उद्योगहरूलाई व्यवसायमैत्री वातावरण बनाउने, क्षेत्रगत रूपमा केही वस्तुको आयात पूर्ण प्रतिस्थापन गर्ने, पूर्वाधार निर्माणमा पुँजीगत खर्च बढाउने र सेवा क्षेत्रलाई आधुनिक तथा प्रविधिमैत्री बनाउने विषयलाई प्राथमिकतामा राखिएको छ । उद्योगहरूलाई लगानीमैत्री वातावरण बनाउन डुइङ बिजनेस इन्डेक्समा सुधार गर्ने उद्देश्य राखिएको छ । त्यस्तै खपतका तीन खम्बा तय गरिएका छन् । यसमा नेपाली नागरिकले स्वदेशी उत्पादन प्रयोग गर्ने, सरकारी खरिद पनि स्वदेशी वस्तुको हुने र स्वदेशी वस्तुलाई विदेशी बजारसम्ममा पुर्याउने छन् । हाम्रो सामान ः हाम्रै स्वाभिमान नारा दिइएको यो अभियानमा हालसम्म करिब ४ दर्जन हाराहारी उद्योग र तिनका उत्पादन सहभागी रहेको उद्योग मन्त्रालयले जनाएको छ ।"
टेलिकमका फोरजी ग्राहक एक करोड नाघे,"काठमाडौं (कास) नेपाल टेलिकमको फोरजी सेवाका ग्राहक संख्या १ करोडभन्दा बढी पुगेको कम्पनीले जनाएको छ । २०७८ चैतको विवरणअनुसार फोरजी ग्राहक आधार १ करोड ४ लाख २१ हजार ९ सय ७६ पुगेको हो । यस अवधिमा कम्पनीका थ्रीजी ग्राहक आधार ९४ लाख ८२ हजार ५ सय ८० रहेको टेलिकमको तथ्यांक छ । समग्रमा कम्पनीका मोबाइल सेवा प्रयोगकर्ता २ करोड २० लाख ९१ हजार ७ सय ८५ भएकामा बाँकी २१ लाख ८७ हजार २ सय २९ टूजी प्रविधिका ग्राहक छन् । अघिल्लो महिना अर्थात् २०७८ फागुनमा फोरजी ग्राहक आधार ९८ लाख ९३ हजार ८ सय ७४ र थ्रीजी ग्राहक आधार ९९ लाख ४३ हजार ७ सय २९ थियो । टेलिकमले नेपालमै पहिलो पटक २०७३ पुस १७ बाट काठमाडौं र पोखराबाट सुरु गरेको फोरजीएलटीई सेवालाई २०७६ असोज १५ देखि अत्याधुनिक प्रविधिमा अपग्रेड गरी देशभर विस्तार गरिरहेको छ । फोरजी सेवा प्रयोग गर्न उपयुक्त मोबाइल फोन सेटका साथै सिमकार्ड सेवा पनि चल्ने हुनुर्पछ र फोरजी नेटवर्क उलपब्ध भएको क्षेत्रमा हुनु जरुरी छ, टेलिकमले जारी गरेको विज्ञप्तिमा भनिएको छ । कम्पनीले हाल उपलब्ध गराइरहेको फोरजी डाटा सेवामार्फत अधिकतम फाइदा लिन १८०० तथा ८०० मेगाहर्ज दुवै ब्यान्डमा चल्ने मोबाइल सेट प्रयोग गर्नु आवश्यक हुने कम्पनीले जनाएको छ । मोबाइल इन्टरनेटको क्षेत्रमा एलटीई भनिने फोरजी प्रविधि मोबाइलमार्फत उच्च गतिको इन्टरनेटका साथै उच्च गुणस्तरको भ्वाइस कल सेवा पनि उपयोग गर्न सकिने अत्याधुनिक प्रविधि हो । यसबाट तीव्र गतिको इन्टरनेट प्राप्त हुने भएकाले गुणस्तरीय श्रव्यदृश्य सामग्री, गेमलगायत बढी ब्यान्डविथ आवश्यक हुने सामग्रीहरू सजिलै प्रयोग गर्न सकिन्छ ।"
कांग्रेसमा जताततै अन्तरघात,"(काठमाडौं)  गत स्थानीय तह निर्वाचनमा कांग्रेस पहिलो दल बन्दा त्यसको जस लिने एक प्रमुख नेता हुन्, कांग्रेस उपसभापति पूर्णबहादुर खड्का । यस पटक उनकै नेतृत्वमा कांग्रेसको चुनावी रणनीति निर्माण तथा केन्द्रीय परिचालनको काम भएको थियो । तर खड्काकै गृहजिल्ला सुर्खेतमा पार्टीभित्र अन्तरघात हुँदा कांग्रेसले महत्त्वपूर्ण स्थानीय तह गुमाएको छ ।कर्णाली प्रदेशको राजधानी रहेको वीरेन्द्रनगर नगरपालिका र खड्काको निर्वाचन क्षेत्रमा पर्ने भेरीगंगा नगरपालिकामा कांग्रेसले माओवादी केन्द्रलाई उपप्रमुख दिएर गठबन्धन गरेको थियो । ०७४ को निर्वाचनमा जितेका दुवै नगरपालिकामा कांग्रेस एमालेसँग पराजित भयो । चुनावमा खुलेआम अन्तरघातमात्र होइन, गम्भीर राजनीतिक अपराध भएको छ, कांग्रेसका वीरेन्द्रनगर कार्यसमिति सचिव रमेश सापकोटाले भने, अन्तरघातकै कारण सजिलै जितेको चुनाव पनि हार्नुपरेको छ । वडास्तरबाट अन्तरघात गरेको पुष्टि हुने भिडियो, अडियोहरू संकलन भइरहेका र छानबिन गरी कारबाहीका लागि सिफारिस गरिने उनले बताए । सुर्खेतमा पूर्वकेन्द्रीय सदस्य हृदयराम थानी समूहमाथि अन्तरघातको आरोप लागेको छ । उम्मेदवारीमा ४० प्रतिशत हिस्सा मागेको उक्त समूहले माग सम्बोधन नभएपछि आफ्नोतर्फबाट उम्मेदवारी दिएको थिएन । मनोनयन दर्ताको दिन वैशाख १२ मा महामन्त्री गगन थापाले फोन गरेर वीरेन्द्रनगरको नगर प्रमुखमा थानी समूहका युवा नेता नारायण कोइरालालाई उम्मेदवारी दर्ता गर्न भनेका थिए । तर कोइरालाले थापाको अनुरोध अस्वीकार गरेका थिए । नगर सचिव सापकोटाले असन्तुष्ट पक्षले उम्मेदवारी बहिष्कार गर्दै राप्रपा र एमालेलाई मतदान गरेको आरोप लगाए । ०७४ को निर्वाचनमा वीरेन्द्रनगर नगरप्रमुखमा ५ सय ५७ मत ल्याएको राप्रपाले यस पटक १० हजार मत कटाएको छ । राप्रपाको जनमत बढेको वा उम्मेदवार लोकप्रिय भएको कारणमात्र यति मत आएको होइन, सापकोटाले भने, अधिकांश मत आफ्नै पार्टीको उम्मेदवारलाई हराउन कांग्रेसीले दिएका हुन् ।थानी समूहका नेता पूर्वजिल्ला सभापति कमलराज रेग्मीले आफूहरूले पार्टीका आधिकारिक उम्मेदवारलाई जिताउन इमानदारीपूर्वक मिहिनेत गरे पनि हारेपछि गलत आरोप लागेको बताए । पार्टीको चौधौं महाधिवेशनमा देखिएको क्रियाशील सदस्यताको विवादले पनि असर पारेको उनको भनाइ छ । अन्तरघातको आरोपमा केही क्रियाशील सदस्यलाई कारबाही गर्ने भन्ने कुरा मैले पनि सुनेको छु, उनले कान्तिपुरसँग भने, पार्टीका लागि राम्रो गर्दागर्दै कारबाही भयो भने त्यतिबेलै बोलौंला । वीरेन्द्रनगर१० कांग्रेस कार्यसमितिले अन्तरघात गरेको भन्दै रेग्मीलगायत ६ जनालाई कारबाही गर्न केन्द्रीय समितिलाई सिफारिस गरको छ । रेग्मीलगायतलाई फोन गरी कांग्रेस उम्मेदवारलाई मत नदिन भनेको अडियो भेटिएपछि कारबाही सिफारिस गरिएको वडासभापति रवीन्द्रजंग शाहीले बताए । कांग्रेसमा अन्तरघातको रोग नौलो होइन । हरेक चुनावमा पराजयपछि हार्ने उम्मेदवारले पार्टीभित्रकै इतर समूहमाथि अन्तरघातको आरोप लगाउने गरेका छन् । यस पटक पनि सुर्खेतमा झैं अन्यत्र अन्तरघातको आरोपप्रत्यारोप सतहमा आउन थालेको छ । धनगढी उपमहानगरमा स्वतन्त्र उम्मेदवार गोपाल हमाल कांग्रेसका तर्फबाट नगर प्रमुखको उम्मेदवार रहेका नृप वडभन्दा दोब्बर मतले अगाडि छन् । पार्टीका केन्द्रीय सदस्य र निवर्तमान नगर प्रमुखसमेत रहेका वडलाई सिधै केन्द्रबाट टिकट दिइएको भन्दै सभापति शेरबहादुर देउवा समूहकै नेताहरू असन्तुष्ट थिए । पार्टीका कैलाली जिल्ला सभापति नारायणदत्त भट्टले क्रियाशील सदस्यमात्र साढे ७ हजार रहेको धनगढीमा सोचेअनुसार मत नआउँदा स्वाभाविक रूपमा अन्तरघातको आशंका उब्जिएको बताए । अन्तरघात भएको स्पष्टै देखिएको छ, यसले पार्टीलाई दीर्घकालीन रूपमा नोक्सानी गर्छ, उनले भने, हामीले जिल्ला र केन्द्रका नेताहरूसँग छलफल गरेर समीक्षा गरी आवश्यक कदम चाल्नेछौं । काठमाडौंको टोखा नगरपालिकामा पनि कांग्रेसभित्र अन्तरघातको चर्चा चलेको छ । उपप्रमुखमा कांग्रेसका मुरारी तामाङ निर्वाचित हुँदा प्रमुखमा रजनी थापा एमालेका प्रकाश अधिकारीसँग १ सय ७४ मतको अन्तरले पराजित भएकी छन् । टोखाका स्थानीय नेतामात्र होइनन्, केन्द्रमा पहुँच राख्ने ठूलै नेताको भूमिका पनि राम्रो देखिएन, टोखा नगरपालिकाका एक स्थानीय नेताले भने, अन्तरघात भएको खुलमखुला देखिएको छ, बाहिर बोल्दा उल्टै कारबाहीमा परिएला भन्ने डर छ । मतगणना जारी रहेको झापाको मेचीनगर नगरपालिकामा पनि अन्तरघातको शंका गर्न थालिएको छ । मेचीनगरको नगर प्रमुख उम्मेदवारमा पार्टीको जिल्ला र प्रदेश कार्यसमितिले पूर्वमहामन्त्री कृष्णप्रसाद सिटौला समूहका केशव पाण्डेलाई अघि सारेका थिए । तर महामन्त्री विश्वप्रकाश शर्माको दबाबमा सभापति देउवाले इन्द्रबहादुर बुढाथोकीलाई उम्मेदवार तोकेर चिठी पठाएका थिए । माओवादी केन्द्रसँग चुनावी गठबन्धन गरेको कांग्रेसका उम्मेदवार बुढाथोकी शुक्रबार रातिसम्म करिब २ हजार ५ सय मतले पछाडि छन् । माओवादीसँग गठबन्धन भएकाले जितिन्छ कि भन्ने आस छँदै छ तर पार्टीभित्रै यति ठूलो अन्तरघात हुँदा आश्चर्य लागेको छ, मेचीनगरका एक नेताले भने ।राजनीतिक विश्लेषकहरू पार्टीले उम्मेदवारी छनोटदेखि पार्टीभित्र थिग्रिएका समस्या समयमै समाधान नगर्दा निर्वाचनमा अन्तरघात हुने गरेको बताउँछन् । मध्यपश्चिम विश्वविद्यालयका राजनीतिशास्त्रका उपप्राध्यापक दुर्गाप्रसाद सापकोटाले पार्टीभित्र मौलाएको गुटगत राजनीतिको असर र असन्तुष्टिहरू चुनावमा प्रकट भएको बताए । पार्टीको नेतृत्वमा रहेका नेताहरूले विविध विचारलाई बेलैमा व्यवस्थापन गरेर एकताबद्ध गर्नुपर्थ्यो, तर त्यसमा नेतृत्व चुक्दा निर्वाचनमा नोक्सानी हुने गरेको छ, उनले भने । स्थानीय तह निर्वाचनमा कांग्रेसमा आधिकारिक उम्मेदवारलाई हराउन अन्तरघातमात्र होइन, बागी उम्मेदवारसमेत उठेका छन् । राजनीतिक दलले मतदाताको चाहना, स्थानीय वस्तुस्थितिको सही आकलन र उम्मेदवारको लोकप्रियता सही रूपमा मापन गर्न नसक्दा स्वतन्त्र उम्मेदवार बनेका उनीहरूको भनाइ छ । जुम्लाको चन्दननाथ नगरपालिकामा बागी उठेका राजुसिंह कठायतले आधिकारिक उम्मेदवार पदमबहादुर शाहीलाई पराजित गर्दै नगरप्रमुखमा विजयी भएका छन् । टिकट पाएर पनि खोसिएपछि बागी उम्मेदवार बनेका बर्दिबासका प्रह्लादकुमार क्षत्रीले पनि नगर प्रमुखमा जित हात पारे । उनले खडा गरेको स्वतन्त्र समूहबाट उपप्रमुखमा तारादेवी महतोसहित ४ जना वडाध्यक्ष निर्वाचित भएका छन् ।"
नेपालले जितसहित शृंखला टुंग्यायो,"(काठमाडौं)  ज्योति पाण्डे अर्धशतक बनाउन चुके पनि नेपाली महिला क्रिकेट टोलीले शनिबार युगान्डामाथि पाँचौं तथा अन्तिम ट्वान्टी२० अन्तर्राष्ट्रिय खेलमा ३३ रनको जित हात पारेको छ । युगान्डाले पहिलो तीन खेल जितेर शृंखला यसअघि नै कब्जा गरिसकेको थियो । नेपालले पछिल्लो दुई खेल जितेर शृंखला अन्तर २३ ले छोट्यायो ।नेपाले शुक्रबार चौथो खेलमा युगान्डालाई १५ रनले हराएर लय समातेको थियो । युगान्डाले पहिलो खेलमा नेपाललाई १२ रन, दोस्रोमा १ विकेट र तेस्रोमा ६ विकेटले पराजित गरी शृंखला ३० को अग्रतासँगै जितेको थियो । नेपालले घरेलु भूमिमा खेलेको पहिलो द्विपक्षीय शृंखलाको दुई खेल जितेर मनोबल बढाएको हो । कीर्तिपुरस्थित त्रिवि क्रिकेट मैदानमा ज्योतिले सीता रानामगरसँग मिलेर ९ ओभरभित्र पहिलो विकेटमा ४७ रन जोड्दै जित आधार तयार पारेकी थिइन् । यो नेपालको पहिलो विकेटमा दोस्रो ठूलो साझेदारी हो । सन् २०१९ मा सीता र काजोल श्रेष्ठले बैंककमा यूएईविरुद्ध ६१ रन जोडेका थिए । सीताले २४ बल खेल्दै ३ चौकामा १७ रन बनाइन् । प्लेयर अफ द म्याच ज्योतिले ६१ बलमा ३ चौकासहित ४९ रन जोडिन् । रनआउट भएपछि उनी अर्धशतक बनाउन चुकेकी हुन् । तेस्रो खेलमा पनि ज्योतिले ४७ रन बनाएकी थिइन् । उपकप्तान इन्दु बर्मा ८, कप्तान रुबिना क्षेत्री र डली भट्ट शून्य तथा अप्सरी बेगम ११ रनमा आउट भए । अन्तिम ओभरतिर रन बढाउने चटारोमा रुबिना, डली र अप्सरी रनआउट भएका थिए । अप्सरीले ५ बल खेल्दा २ चौकासहित ११ रन बनाइन् । कविता जोशी १५ बलमा २ चौका र १ छक्का प्रहार गर्दै अविजित १८ रन बनाइन् । युगान्डाका कप्तान कोन्की अवेको र फिओना कुलेमेले ११ विकेट लिए । नेपालले निर्धारित २० ओभरमा ६ विकेट गुमाई १ सय २३ रन बनाएको जवाफमा युगान्डाले ६ विकेट गुमाई ९० रनमात्र बनाउन सक्यो । रिता मुसामालीले सर्वाधिक २६ रन बनाइन् । उनले ३८ बल सामना गरिन् । ओपनर केभिन अविना १५ र जेनेट एमबाबाजी १० रनमा आउट भए । साकिराह सादिक १३ रनमा अविजित रहिन् । नेपालबाट इन्दु र सीताले २२ विकेट लिए । इन्दुले ४ ओभरमा १२ र सीताले १५ रन खर्चेका थिए । अस्मिना कर्माचार्य र हिरनमायी रोयले ११ विकेट लिएका थिए ।"
पिस युनाइटेड च्याम्पियन,ह्वीलचियर बास्केटबल ह्वीलचियर बास्केटबलको पुरुषमा गण्डकी प्रदेश र महिलामा वाग्मती प्रदेशले उपाधि जितेका छन् । नेपाल स्पाइनल कोर्ड इन्जुरी खेलकुद संघको तत्त्वावधानमा आयोजित प्रतियोगिताअन्तर्गत ५ टिम सहभागी पुरुषको राउन्ड रोबिन लिगमा गण्डकीले सर्वाधिक ६५ अंक जोड्यो । ४६ अंकसाथ कर्णाली प्रदेश दोस्रो र ४४ अंकमा सुदूरपश्चिम प्रदेश तेस्रो भए । बौद्ध स्कुलमा भएको प्रतियोगिताको महिलामा लुम्बिनी दोस्रो भयो ।विभिन्न १२ खेल समावेश पारा राष्ट्रिय खेलकुदमा ५ खेलको प्रतियोगिता सम्पन्न भइसकेको छ । यसअघि दृष्टिविहीन गोलबल भएको थियो ।
चन्दन र राजेन्द्र विजेता,"काठमाडौं (कास) काठमाडौंका चन्दन शाही र ललितपुरका राजेन्द्र वज्राचार्यले प्रथम मिलन स्मृति जुनियर राष्ट्रिय टेबलटेनिस प्रतियोगितामा शनिबार स्वर्ण जितेका छन् । भेट्रान पुरुष सिंगल्सको ४० वर्षमाथि चन्दन र ५० वर्षमाथि राजेन्द्र विजेता हुन् । स्पिन इभेन्ट्सद्वारा आयोजित प्रतियोगिताको फाइनलमा चन्दनले एमआईएसका नरेश रावललाई ७११, ११८, ११३, ११७, ११६ को सेटमा हराए । ललितपुरका राजीप महर्जन र कीर्तिपुरका प्रशान्त महर्जनले तेस्रो स्थानमा चित्त बुझाए । लैनचौरस्थित राष्ट्रिय टेबलटेनिस प्रशिक्षण केन्द्रमा सम्पन्न ५० वर्षमाथि फाइनलमा राजेन्द्रले एनसीसीएसका कपुर शर्मा पौडेललाई १२१४, ७११, ११७, ११८, ११८, १४१२ को सेटमा हराए । एपीएमका विश्वास गौचन र एएनएस १९८० का किरणमुनि वज्राचार्य तेस्रो बने । भेट्रान र विभिन्न उमेरसमूह गरी ८ विधामा प्रतिस्पर्धा भइरहेको आयोजक स्पिनका सचिव ज्याकी महर्जनले जनाएका छन् । सबै विधामा नगद पुरस्कार रहेको छ । सोमबारसम्म चल्ने प्रतियोगितामा करिब २ सय ५० खेलाडीले भाग लिएका छन् । प्रतियोगितालाई अमेरिका बस्ने श्रवण चिपालुले मुख्य प्रायोजन गरेका छन् । टेबलटेनिसका पूर्वखेलाडी मिलन श्रेष्ठको स्मृतिमा उक्त प्रतियोगिता भएको हो ।"
ट्राइएड्भेन्चरमा आर्मीको क्लिन स्विप,"हुमी र इन्द्रकलाको रेकर्डहाइअल्टिच्युड ट्राइ एड्भेन्चरमा महिलातर्फ पनि कोर्स रेकर्ड बन्यो । हिमालयन गर्ल्सका हुमी बुढामगर र इन्द्रकला नेम्वाङले १ घन्टा ४३ मिनेट २३ सेकेन्डको कोर्स रेकर्ड निकाल्दै आफ्नो विधामा पहिलो स्थानन हासिल गरे । उनीहरूले एपीएफका निर्जला ताम्राकार र सोनी गुरुङको १ घन्टा ४५ मिनेट ५४ सेकेन्डको रेकर्ड तोडेका हुन् ।साइक्लिङमा केही डर लागेको थियो तर सबै राम्रो भयो र कोर्स रेकर्डसहित पहिलो भयौं, प्युठानकी २३ वर्षीया हुमीले भनिन् । उनी १३ औं सागकी रजत विजेता हुन् । उनकी धराने सहकर्मी इन्द्रकलाले भनिन्, हामी दुवै ट्रेल रन हौं । हामीले लक्ष्यअनुसारकै समय निकालेर उपाधि जितेका छौं । यो अल्टिच्युडमा आएर सफलता हात पार्नु गौरवको कुरा हो ।आर्मीका उषा खनाल र मन्जुकुमारी खड्का (१ घन्टा ५० मिनेट ३६ सेकेन्ड) दोस्रोमा रहे । १३ औं सागमा रजत हात पारेका हुमी र उषाको जोडी दोस्रो संस्करणका उपविजेता हुन् । आर्मीकै अर्को टिम (केशरी थापामगर र सुधा राई) २ घन्टा १८ मिनेटसाथ तेस्रो भयो । महिलातर्फ ५ र खुलामा १७ गरी कुल २२ टिमले प्रतिस्पर्धा गरेका थिए । प्रत्येक टिममा दुई खेलाडी थिए । दुवै खेलाडीले क्लाइम्बिङ, रनिङ र साइक्लिङ गर्नुपर्छ । दुई खेलाडीमध्ये अन्तिममा दूरी पार गर्नेको समय नै प्रतिस्पर्धामा निर्णायक हुने गर्छ । जोमसोमको अल्टिच्युडमा अभ्यस्त हुनका लागि विदेशी टिम जेठ २ र स्वदेशी खेलाडीहरू जेठ ४ गते आइपुगेका थिए ।खुलातर्फ विजेता टिमले ३ हजार अमेरिकी डलर (करिब १ लाख २४ हजार रुपैयाँ), दोस्रोले २ हजार र तेस्रोले १ हजार डलर प्राप्त गरे । महिलातर्फ पहिलो, दोस्रो र तेस्रो हुने टिमले क्रमश ः १ लाख, ७५ हजार र ५० हजार रुपैयाँ हात पारे । विजेतालाई नेपाली सेनाका प्रधानसेनापति प्रभुराम शर्मालगायतले पुरस्कृत गरे ।"
ग्रिष्मा टिम फुटसल विजेता,काठमाडौं (कास) ग्रीष्मा मल्टिपर्पोजले दोस्रो एनआरएस फुटसल उपाधि जितेको छ । ढुकु फुटसलमा भएको फाइनलमा ग्रिष्माले ज्याकी प्वाइन्ट हेल्थलाई ४० गोलले पराजित गरेको हो । एनआरएस स्पोर्ट्स फाउन्डेसनको आयोजनामा सम्पन्न प्रतियोगिता विजेताले १ लाख र उपविजेताले ५० हजार रुपैयाँ पुरस्कार पाएका हुन् । यसअघि ज्याकी प्वाइन्टले फाइनल पुग्नेक्रममा नेपाल खेलकुद पत्रकार मञ्च (एनएसजेएफ) को टिमलाई हराएको थियो । उत्कृष्ट खेलाडी विजेता टिमका संजोग श्रेष्ठ र उत्कृष्ट गोलकिपर संयोग बाँस्कोटा घोषित भए । फेयर प्ले कुमारी टिमले जित्यो । उत्कृष्टले समान ५ हजार रुपैयाँ पुरस्कार पाए । प्रतियोगितामा २१ टिमले भाग लिएका थिए ।
रोयललाई सफलता,"काठमाडौं (कास) रोयल स्पोर्ट्स सेन्ट्रलले फादर वाटरिन महिला खुला बास्केटबल प्रतियोगितामा शनिबार आईएसए नेपाललाई ४०१३ स्कोरले सहजै पराजित गरेको छ । रोयलकी ममता गुरुङले ९ स्कोर गरिन् । त्यस्तै धरानले जीएए तेस्रो रोयल यू२३ पुरुष बास्केटबल प्रतियोगितामा शनिबार सफलता पाएको छ । धरानले जेभियर कलेजलाई ६१४२ ले हरायो । धरानका योगेश राईले २३ स्कोर गरे । रोयल स्पोर्ट्स सेन्ट्रलको आयोजनामा जारी प्रतियोगितामा अन्माइस नेपालले क्वेस्टलाई ५७३२, इक्याब मेरिलियोन जिम्न्याजियमले बीएमकेलाई ६७६४ र रोयलले शंकरदेव क्याम्पसलाई ८१५१ स्कोर हराए । अन्माइसका नम बीसी र प्रह्लाद बस्नेतले १२१२, इक्याबका प्रसिद्ध मगरले १५ तथा रोयलका निकेश मगरले २० स्कोर गरे ।"
गुणराज विजयी,काठमाडौं (कास) नेपाली मुवाँथाई खेलाडी गुणराज रुचालले प्रोफेसनल फाइटमा जित पाएका छन् । फेयरटेक्स फाइट प्रोमोसनको आयोजनामा थाइल्यान्डको लुम्पिनी बक्सिङ स्टेडियममा भएको पुरुष ६१ केजीको फाइटमा गुणराज विजयी भएका हुन् । उनले म्यान्मारका माङकोन यतितलाई हराएको नेपाल राष्ट्रिय मुवाँथाई संघका अध्यक्ष गणेशलाल कक्षपतिले जानकारी गराएका छन् ।
