शीर्षक,विवरण
कालापानीबारे वार्ता टारेर समस्या बल्झाउँदै भारत,"सोही निर्णयअनुसार जेठ ७ मा नेपालले औपचारिक रूपमा नयाँ नक्सा जारी गरेको थियो । यो विषयमा भने तत्कालै प्रतिक्रिया दिएर भारतले नेपालको नयाँ नक्सालाई अस्वीकार गरेको थियो । नेपालले जारी गरेको नक्सा ऐतिहासिक तथ्य र प्रमाणमा आधारित नभएको दाबी भारतको छ । तर, अहिलेसम्म तथ्य र प्रमाणका आधारमा वार्तामा बस्न भने भारत तयार छैन । वार्ताबाट समाधान गर्नुको सट्टा भारतीय प्रधानमन्त्री मोदीले सडकलाई उपलब्धिका रूपमा व्याख्या गरेपछि नेपालमा फेरि विरोध सुरु भएको छ । पछिल्लो पटक कांग्रेसका महामन्त्रीद्वय गगन थापा र विश्वप्रकाश शर्माले कांग्रेस सभापति तथा प्रधानमन्त्री शेरबहादुर देउवासँग बालुवाटारमै पुगेर छलफल गरेका थिए । बालुवाटार स्रोतका अनुसार उक्त छलफलपछि देउवाले विज्ञप्ति जारी गर्न महामन्त्रीहरूलाई र भारतलाई पठाउने कूटनीतिक नोटको तयारी गर्न परराष्ट्रमन्त्री नारायण खड्कालाई निर्देशन दिएका छन् । अर्को साता भारतलाई कूटनीतिक नोट पठाउने गरी छलफल भएको छ, बालुवाटार स्रोतले भन्यो । यो विषयमा कान्तिपुरले जिज्ञासा राख्दा परराष्ट्रमन्त्री खड्का र मन्त्रालयकी प्रवक्ता सेवा लम्सालले पनि कूटनीतिक नोटका सम्बन्धमा चर्चा गर्न चाहेनन् । बिहीबार विज्ञप्ति जारी गर्दै कांग्रेस महामन्त्रीहरूले लिपुलेक, लिम्पियाधुरा र कालापानी नेपालको भूभाग भएको दोहोर्याएका छन् । यी भूगोलमा नेपालको भोगाधिकार कायम हुनुपर्नेसमेत स्पष्ट पार्दै कांग्रेसले कालापानीबाट भारतीय सैनिक फिर्ता हुनुपर्ने माग गरेको छ । नेपालभारत संयुक्त आयोगमा दुई देशबीचको सबै प्रश्नमा कूटनीतिक संवादबाट समाधानमा पुग्ने गरी भएको सहमतिविपरीत लिपुलेकमा सडक निर्माण भनेर आएको विषय गम्भीर छ । आपत्तिजनक छ र अविलम्ब रोकिनुपर्छ, विज्ञप्तिमा भनिएको छ, दुवै छिमेकी राष्ट्रसँग नेपालको पुरानो र ऐतिहासिक सम्बन्ध रहिआएकाले सीमासम्बन्धी कुनै पनि प्रश्नको हल ऐतिहासिक तथ्यका आधारमा उच्चस्तरीय कूटनीतिक माध्यमबाट खोजिनुपर्छ । विवेकशील साझा पार्टीले पनि बिहीबारै विज्ञप्ति जारी गर्दै लिपुलेकबारे भारतीय प्रधानमन्त्री मोदीको अभिव्यक्तिलाई लिएर आपत्ति जनाएको छ । साथै, उसले सरकारको मौनता आपत्तिजनक रहेको पनि उल्लेख गरेको छ । यसअघि प्रमुख प्रतिपक्ष दल एमालेले यही विषयमा विज्ञप्ति जारी गर्दै नेपालको सार्वभौमिकता, भौगोलिक अखण्डता र स्वाभिमानमा आँच पुर्याउने भारतका गतिविधि तत्काल बन्द हुनुपर्ने जनाएको थियो । एमाले विदेश विभाग प्रमुख राजन भट्टराईले विज्ञप्ति जारी गर्दै नेपाली भूभाग कालापानीमा भारतले गर्दै आएको सडकसहितको संरचना निर्माणमा सरकारको मौनता सन्देहास्पद रहेको टिप्पणी गरेका थिए ।"
मुस्किलले भेटिन्छन् हराएका मोबाइल,"फोन सेट हराउँदा सम्पर्क नम्बर, कागजपत्र, फोटा र उपयोगी दस्ताबेज सबै हराउने भएकाले निकै ठूलो नोक्सान परेको अनुभव उनको छ ।प्रहरी परिसर काठमाडौं (टेकु) को मोबाइल शाखाको विवरणअनुसार आइफोन, सामसङ, वान प्लसजस्ता ब्रान्डका महँगा फोन चोरीे, पकेटमारी र लुटपाट हुने गरेका छन् । प्रहरीले इन्टरनेसनल मोबाइल इक्विप्मेन्ट आइडेन्टिटी (आईएमईआई) नम्बरका आधारमा अदालतको अनुमति लिएर कल डिटेल रेकर्ड (सीडीआर) हेरेपछि नेपाल टेलिकम र एनसेललगायतका दूरसञ्चार सेवा प्रदायक कम्पनीसँग सिम डिटेल्स मागेर सेटको लोकेसन पत्ता लगाउने गर्छ । आईएमईआई नम्बर थाहा नभए सिम कार्ड कुन अपरेटर (एनीटीसी, एनसेल, स्मार्ट आदि) को हो, उसलाई सम्पर्क गरी अदालतकै अनुमतिमा डिटेल्स हेरिन्छ । त्यसबाट मोबाइलको आईएमईआई पत्ता लगाउने गरिन्छ । पत्ता लागेपछि सीडीआर र युजर डिटेल्सबाट हराएको सेट फेला पार्न सकिन्छ । अहिले आईएमईआई हेर्नेलगायत प्रविधि प्रयोग गरी फोन ट्रेस गर्ने गरेका छौं, प्रहरी परिसर काठमाडौं (टेकु) का एसपी दिनेशराज मैनालीले भने, मोबाइल नेटवर्क र इन्टरनेट सेवा प्रदायक सबैसँग मिलेर छुट्टै एप्लिकेसन डिजाइन गर्न पाए यो काम अझ सहज हुन्थ्यो । आईएसपीहरूबाट विवरण लिने मेकानिज्म बनेको छैन । हराएका सेट खोज्न अदालतसँग अनुमति लिनुपर्ने प्रक्रिया झन्झटिलो छ । हराएका मोबाइलबारे उजुरी परेको अनुपातमा प्रविधि बुझ्ने जनशक्ति प्रहरीसँग निकै कम छन् । उजुरी दिएपछि जो बारम्बार सोधपुछका लागि आउनुहुन्छ, उहाँहरूको फोन भेटिएकै छ, एक प्रहरी अधिकृतले भने, प्रहरीले वास्ता गरेन भन्ने हुँदैन । असाध्यै दुःख गरेर पत्ता लगाइदिएको फोन लिन नआएपछि हामीले प्रदर्शनीमा राख्नुपरेको पनि छ । आईएमईआई ट्रेसिङ प्रविधिसँगै मिडिया एक्सेस कन्ट्रोल आईडी (म्याक आईडी) ट्रेसिङ सुरु गर्न सके हराएकाचोरी भएका फोन पत्ता लगाउन अझ सजिलो हुने प्रहरीको भनाइ छ । प्रक्रियामा भलै ढिला हुन्छ तर एक ठाउँबाट चोरी भएका वा हराएका मोबाइल सेट सीमापारि नपुगी देशभित्रै कुनै पनि ठाउँमा पुनः प्रयोग हुँदा ट्र्याक गर्न सकिन्छ । ती सेट भेटिन्छन्, चोर पनि पक्राउ पर्छन् । प्रहरीका अनुसार चोरी, लुटपाट वा पकेटमारी भएका अधिकांश मोबाइल सेटमा सिम कार्ड प्रयोग गरिएका हुँदैनन् । सिम प्रयोग नभए, चोरेर विदेश पुर्याइए वा नेपालभित्रै पार्टपुर्जा निकालेर अर्को फोनमा प्रयोग गरे त्यस्ता फोन भेटिँदैनन् । हराएको मोबाइल सेटमा फोन लागे पनि फोन नउठाइए ट्र्याक गर्न मिल्दैन । बरु, मोबाइलमा जीपीएस (लोकेसन) अन राखेको छ भने फाइन्ड माई मोबाइलडिभाइसमार्फत आफैंले पत्ता लगाउन सकिन्छ, एक प्रहरी अधिकारीले भने । चोरी भएका मोबाइल फोन न्युरोडतिरका पसलमा लगेर पासवर्ड अनलक गरी फेसबुक मार्केट प्लेस र ईकमर्स साइटमा बिक्रीका लागि राखेको पनि पाइने प्रहरीहरू बताउँछन् । मोबाइल फोन चोरी गरे वा चोरीका फोन अनलक गर्न सघाए मुलुकी अपराध संहिता, २०७४ बमोजिम दुईदेखि सात वर्षसम्म कैद र २० हजारदेखि ७० हजार रुपैयाँसम्म जरिवाना हुने प्रावधान छ । मोबाइल हराए वा चोरी भएमा प्रहरी र दूरसञ्चार प्राधिकरणमा निवेदन दिन सकिन्छ । प्राधिकरणको वेबसाइटमा मोबाइल ट्र्याक विवरण टिपाएपछि सम्बन्धित मोबाइल सेवा प्रदायकलाई ट्रेसिङका लागि पठाइन्छ । सञ्चार सेवा प्रदायकहरूले आफ्ना नेटवर्कमा उक्त मोबाइल प्रयोग हुनासाथ प्राधिकरणलाई जानकारी दिन्छन् । त्यस्तो बेला प्रहरीलाई भनेर मोबाइल भेटिएको जानकारी दिने गरिएको प्राधिकरणका निर्देशक मीनप्रसाद अर्यालले बताए ।"
ओमिक्रोन सामान्यतः तीनदेखि पाँच दिनमा निको,"(काठमाडौं)  कोभिड१९ को तेस्रो लहरमा संक्रमित भएकाहरू सरदर तीनदेखि पाँच दिनमा निको भएको विज्ञहरूको भनाइ छ । खोप नलगाएका र पूर्ण मात्रा लिएको ६ महिनाभन्दा बढी भइसकेका व्यक्तिमा केही जटिलता देखिएको छ ।पछिल्लो भेरिएन्ट ओमिक्रोनले धेरैजसोको फोक्सो नभई माथिल्लो श्वासनलीमा संक्रमण गराएर घाँटीमा खसखस, खोकी व्यापक रूपमा गराए पनि यसपटक अस्पताल भर्ना भएकालाई खासै बढी अक्सिजनको आवश्यकता परेको छैन । संक्रमितलाई ज्वरोसमेत निम्नमध्यम स्तर अर्थात् सरदर ९९ डिग्री सेल्सियसदेखि १०० डिग्री सेल्सियससम्म आएको छ ।पहिलो र दोस्रो लहरताका संक्रमितहरू सामान्यतः १० दिनदेखि १४ सम्ममा निको हुने गरे पनि हाल औसत ३ देखि ५ दिनसम्ममा निको हुने गरेका छन् । यस्तै दोस्रो लहरको दाँजोमा अस्पताल बसाइको अवधिमा समेत कमी आएको छ । हाल खोप नलगाएका वा पूर्ण मात्रा लगाएको ६ महिनाभन्दा बढी समय भएकाहरू मात्र तेस्रो लहरको संक्रमणमा गम्भीर बिरामी भएको देखिएको छ, वीर अस्पतालस्थित कोभिड१९ युनिफाइड सेन्ट्रल हस्पिटलका उपनिर्देशक एवं छातीरोग विशेषज्ञ डाप्रज्ज्वल श्रेष्ठले भने, अब दुई मात्रा खोप लगाएर पुगेन, ६ महिनाभन्दा बढी भएकालाई जटिलताबाट जोगाउन बुस्टर डोज आवश्यक देखिएको हामीकहाँ भर्ना भइरहेका बिरामीको मेडिकल हिस्ट्रीले देखाएको छ । उनका अनुसार अस्पतालमा भर्ना भएकामा दुई मात्रा खोप लगाएको ६ महिना नाघिसकेकामा जटिलता देखिएको छ ।अहिले वीर अस्पतालमा भर्ना रहेका ५२ जना बिरामीमा झन्डै ३८४६ प्रतिशत अर्थात् २० जना कोभिडविरुद्घको खोप नलगाएका छन् । ६१५३ प्रतिशत अर्थात् ३२ जनाले एक मात्रा र ५३८४ प्रतिशत अर्थात् २८ जनाले दुई मात्रा खोप लगाएका छन् । मुलुकमा पहिलो र दोस्रो लहरताका रुघाखोकीको लक्षण भएकालाई कोभिड नभएको बुझिने गरिए पनि तेस्रो लहरमा सबैजसो संक्रमितमा रुघाखोकीको लक्षण देखिएको डा श्रेष्ठले बताए । यसबाहेक निम्नमध्यम स्तरको ज्वरो, घाँटी दुखाइ, तीव्र जीउ, टाउको दुखाइसमेत लक्षणका रूपमा देखिएका छन् । त्रिवि शिक्षण अस्पतालमा कोभिड संक्रमणले भर्ना रहेका ३७ जना बिरामीमध्ये धेरैजसोलाई फोक्सोमा असर गरेको छैन । निमोनिया भएकालाई पनि लोफ्लो अक्सिजनले नै काम चलेको छ । खोप नलगाएका, बूढापाका दीर्घरोगी र एकभन्दा बढी रोग भएकामा जटिलता बढी देखिएको छ । भर्ना रहेकामध्ये करिब २५ प्रतिशतलाई फोक्सोमा असर (निमोनिया) देखिएको औंल्याउँदै त्रिवि शिक्षण अस्पतालका वरिष्ठ छाती रोग विशेषज्ञ डासन्तकुमार दासले भने, दोस्रो लहरमा भर्ना भएकामध्ये करिब ९० प्रतिशतसम्मलाई दुवै फोक्सोमा निमोनिया देखिएको थियो । तर, अहिले निमोनिया भएकालाई २ लिटरदेखि ६ लिटरसम्म प्रतिमिनेट लोफ्लो अक्सिजन दिनुपरेको छ । केही बिरामीलाई निमोनिया भए पनि अक्सिजन चाहिएको छैन ।दोस्रो लहरमा शिक्षण अस्पतालमा भर्ना रहेका निमोनिया भएका बिरामीलाई नन रिब्रिदिङ मास्क (एनआरएम), १५ लिटर प्रतिमिनेट हाईफ्लो केनुलाबाट करिब ६० लिटरदेखि ८० लिटरसम्म अक्सिजन प्रतिमिनेट दिनुपरेको थियो । त्यसताका अस्पताल भर्ना हुनेलाई निको हुन सामान्यतः १० दिनदेखि दुई सातासम्म लाग्ने गरेको थियो । वीर अस्पतालमा भर्ना रहेका ५२ जनामध्ये ७५ प्रतिशत अर्थात् ३९ जनालाई फोक्सोमा सामान्य खालको असर देखिएको छ । ३५ जनालाई अक्सिजन चाहिए पनि धेरै कम परिणाम अर्थात् प्रतिमिनेट १ लिटरदेखि २ लिटरसम्म अक्सिजन दिइएको छ । पहिलो र दोस्रो लहरको दाँजोमा हाल भर्ना भएकाको अस्पताल बसाइ अवधिमा समेत कमी देखिएको छ । अहिले धेरैजसो पहिलो र दोस्रो लहरभन्दा केही पृथक् ओमिक्रोनको लक्षण लिएर अस्पताल आइरहेका छन् र छिटो निको भइरहेका छन्, डादासले भने, सामान्य र मध्यम लक्षण देखिएका करिब ९० प्रतिशतभन्दा बढी घरकै सामान्य स्याहारमा निको भइरहेको आकलन छ ।तेस्रो लहरसँग जुधिरहेका नेपाली खोपले गर्दा पहिलो र दोस्रो लहरको दाँजोमा बढी सुरक्षित रहेको औंल्याउँदै राष्ट्रिय क्षयरोग नियन्त्रण केन्द्रका वरिष्ठ छाती रोग विशेषज्ञ डानवीनप्रकाश शाहले भने, आधा जनसंख्याले कम्तीमा एक मात्रा खोप लिएकाले अस्पताल भर्ना कम भइरहेको छ भने संक्रमणको गम्भीरता र मृत्युसमेत नगन्य छ ।दोस्रो लहरमा कोभिड निको भएपछि समेत काम गर्दा स्याँस्याँ हुने, खोकी जारी रहने, कमजोरीलगायतका लक्षण देखिएको थियो भने तेस्रो लहरमा निको भएकामा पिठ्युँ, कम्मरलगायत शरीरको दुखाइ र थकाइ देखिएको छ । बिरामीले संक्रमणताका र निको भएपछि समेत यस्तो दुखाइ, थकान अनुभव गरिरहेका छन्, यसो हुनुको वास्तविक कारण भविष्यमा हुने अध्ययन अनुसन्धानबाट थाहा हुन्छ, शाहले भने । दोस्रो लहरमा संक्रमणपछि स्वाद र गन्ध हराउने समस्यासमेत देखिए पनि तेस्रो लहरमा यो समस्या खासै देखिएको छैन । तेस्रो लहरमा खोप लगाएकाका लागि हलुका सुरक्षा देखिए पनि नलगाएकाका लागि यो संक्रमण खतरनाकसमेत हुन सक्ने उनले बताए । राजधानीका ठूला अस्पतालमा उपचाररत बिरामीको जस्तै स्थिति उपत्यकाबाहिरको स्वास्थ्य निकाय पुग्नेमा समेत देखिएको छ । अधिकांशले संक्रमण थाहा पाएको दुईतीन दिनमै सास फेर्न गाह्रो भएको, स्वाँस्वाँ भएको गुनासो नगर्ने गरेको औंल्याउँदै सेती प्रादेशिक अस्पतालका कोभिड उपचार प्रमुख एवं मेडिसिन विभाग प्रमुख डाशेरबहादुर कमरले भने, सास फर्न गाह्रो हुने, अक्सिजनको आवश्यकताजस्तो समस्या हालसम्म खासै देखिएको छैन । अधिकांशमा रुघाखोकीजस्तो लक्षण लिएर आइरहेका छन् ।"
"आइसोलेसन भरियो, भाग्न थाले संक्रमित","(कञ्चनपुर)  महाकाली प्रादेशिक अस्पतालको आइसोलेसन केन्द्रमा बुधबार बिहानसम्म १७ जना संक्रमित थिए । गड्डाचौकी नाकामा संक्रमण देखिएकालाई एम्बुलेन्समार्फत बिहानैदेखि आइसोलेसनमा ल्याउन थालियो । एकैछिनमा संक्रमित भरिए । स्वास्थ्यकर्मीको टोली आइसोलेसनमा पुग्दा संक्रमितहरू धमाधम भाग्न थालेको देखियो । हामी पुग्दा त दुईतीन जना संक्रमित भागिसकेका रहेछन्, महाकाली प्रादेशिक अस्पतालका कोभिड फोकल पर्सन डागोविन्द रोकायाले भने, बिरामीको चाप बढ्दै गएको छ तर उनीहरूको रेखदेख हुन सकेको छैन । उनका अनुसार ५० शय्याको आइसोलेसन केन्द्रमा दोब्बरभन्दा बढी संक्रमित राख्नुपर्दा झनै समस्या भएको हो । भारतबाट घर फर्किने नेपालीको गड्डाचौकी नाकामै एन्टिजेन परीक्षण गरिन्छ । संक्रमण देखिएमा उनीहरूलाई सोझै एम्बुलेन्सबाट अस्पताल पुर्याइन्छ तर अस्पतालमा उनीहरूको कुनै रेकर्ड हुँदैन । उनीहरूलाई आइसोलेसनमा राखेपछि कुनै रेखदेख पनि हुँदैन । यस्तो अवस्थामा संक्रमितहरू आइसोलेसन केन्द्रबाट भागेर जाने गरेका हुन् । अस्पतालको छेउमै सडक निर्माणाधीन अवस्थामा छ । यही कारणले अस्पतालको पर्खालसमेत भत्काइएको छ । संक्रमितहरू सहजै भाग्न सक्ने भएका कारण आइसोलेसनमा पुर्याएपछि समेत जाने गरेका हुन् । हरेक दिन दुईतीन जना संक्रमित भागेर जाने गरेका हुन् । यति मात्रै होइन आइसोलेसनमा बसेकाहरू आफैं खाना तथा अन्य सामग्री लिनसमेत जाने गरेका छन् । विगतमा संक्रमितको खानाका लागि छुट्टै बजेट आउने गर्थ्यो । यस पटक अस्पतालले नै व्यवस्थापन गर्नुपर्ने भएको छ । अस्पतालले बिहान ९ देखि १० र साँझ ५ देखि ६ बजे गरी दिनको दुई समय खाना दिने गरेको छ । उक्त समयपछि आउने बिरामीले आफैं खाना लिन जानुपर्ने अवस्था रहेको डा रोकायाले बताए । आइसोलेसन भनेको लक्षण देखिएका वा स्वास्थ्यमा समस्या भएकालाई राख्ने स्थान हो, उनले भने, यो त होल्डिङ सेन्टर जस्तो बनाइएको छ । हामीले बिरामीको उपचार गर्ने कि संक्रमितको रेखदेख गर्ने ? उनले आइसोलेसनमा राखिएका बिरामीको रेखदेख गर्नेसमेत कोही नभएको र उनीहरूको नाम दर्ता वा अन्य कुनै रेकर्ड नहुने गरेको बताए ।गड्डाचौकी नाकाबाट ल्याइएका संक्रमितलाई वडाको सिफारिसमा होम आइसोलेसनमा बस्ने गरी पठाइन्छ । उनीहरू सार्वजनिक बसमा बिनारोकतोक यात्रा गरिरहेका छन् । यसले समुदायमा संक्रमण फैलिने जोखिम झनै बढेको छ । महाकाली प्रादेशिक अस्पतालमा शुक्रबार बिहानसम्म ४ दिनको अवधिमा ३ सय १४ संक्रमित पुगेका छन् । तीमध्ये १६ जना मात्रै अस्पतालमा छन् । अरू सबै होम आइसोलेसनमा बस्ने गरी घर गएका छन् । कञ्चनपुरका मात्रै नभई सुदूरपश्चिमका अन्य जिल्लाका संक्रमितसमेत सार्वजनिक बसमा यात्रा गरेर घरतर्फ गएका छन् । हामीले वडा र पालिकाको सिफारिसमा होम आइसोलेसनमा बस्ने गरी घर पठाउने गरेका छौं, कञ्चनपुरका प्रमुख जिल्ला अधिकारी रामप्रसाद पाण्डेयले भने, उनीहरू सार्वजनिक यातायातमा जान नपाइने पनि भनेका छौं तर सबैको रेखदेख गर्न सकिँदैन, कतिपय यसरी नै गएका हुन सक्छन् । उनले होल्डिङ सेन्टर तयार नभएका कारण अस्पतालमा चाप बढेको बताए ।अस्पतालनजिकैको सालघारी क्षेत्रमा एक हजार शय्याको होल्डिङ सेन्टर निर्माणाधीन अवस्थामा छ । दुई महिनामा सक्ने गरी असारमा ठेक्का सम्झौता भएको होल्डिङ सेन्टरको काम अझै सकिएको छैन । निर्माण कम्पनीले तत्काल ३ सय शय्यामा बिरामी राख्न सक्ने भने पनि यसको सञ्चालन कसले गर्ने भन्ने अन्योल छ । होल्डिङ सेन्टरमा स्वास्थ्यकर्मीदेखि संक्रमितको खानाको व्यवस्थापन कसरी गर्ने भन्ने कुनै निर्णय भएको छैन । आज पनि हामीले होल्डिङ सेन्टर सञ्चालनको जिम्मा दिन आग्रह गरेका छौं, प्रमुख जिल्ला अधिकारी पाण्डेयले भने, हामी जतिसक्दो चाँडो होल्डिङ सेन्टरको व्यवस्थापनका लागि जुटेका छौं, त्यसपछि अस्पतालको चाप कम हुनेछ । शुक्रबार सुदूरपश्चिम प्रदेशका मुख्यमन्त्री त्रिलोचन भट्टलाई समेत भेटेर यही विषयमा कुरा भएको उनले बताए । कञ्चनपुरमा शुक्रबार थप १ सय १ जनामा संक्रमण पुष्टि भएको छ । जसमध्ये गड्डाचौकी नाकामा मात्रै ८६ जना संक्रमित भेटिएका छन् । जिल्लामा अहिले सक्रिय संक्रमितको संख्या ६ सय २० पुगेको छ । जसमध्ये ५८ जनामात्रै अस्पतालको आइसोलेसनमा छन् । बाँकी ५ सय ६२ जना होम आइसोलेसनमा छन् ।"
महामारीमा केजरीवालको सेवा घरदैलो,"(नयाँदिल्ली)  कोरोना संक्रमण बढेयता दिल्लीमा अर्काका घरहरूमा पाहुना वा अपरिचितले हत्तपत्त डोरबेल बजाउँदैनन् । कुनै सामान अनलाइन अर्डर गरेको अवस्थामा वा पूर्वसूचना दिएर कोही आएको खण्डमा मात्रै डोलबेल बज्छ । म बसेको फ्ल्याट पनि त्यस्तै छ, हत्तपत्त डोरबेल बज्दैन । शुक्रबार बिहान ८ बजेतिर डोरबेल बज्यो । ढोकामा प्रहरी पोसाकमा हातमा फाइल बोकेका एक पुरुष र एक महिला थिए । सोधे आप अनुप अरोरा है ? मैले होइन भन्दै छेउकै ढोकातर्फ संकेत गरेँ । तर, उनीहरूको आगमनले एक महिना अगाडि मलाई पनि त्यस्तै गरी खोज्दै आएका यस्तै पोसाकधारीको सम्झना भयो । र, त्यही कारणले फेरि मेरो फ्ल्याट मालिक अरोरालाई खोजेको अनुमान लगाएँ । ढोकामा आएका अरोरालाई उनीहरूले सोधे आप कोभिड पोजिटिभ है ? उत्तर आयो हाँ । सँगैको फ्ल्याटमा कोभिडको कुरा आएपछि मैले सुन्न चासो दिएँ । त्यहाँ बस्ने तीनै जनाको कोभिड पोजिटिभको रिपोर्ट अघिल्लो साँझ आएको थियो । फाइल बोकेका दुई जनाले परिवारका सबै सदस्यबारे विस्तृत विवरण लिए । स्वास्थ्य अवस्था, लक्षण, उमेर, खोप लिएनलिएको, बाहिरको यात्रा कहिले गरेको, को कोसँग सम्पर्कमा पुगेको आदि सोधपुछ थियो । उनीहरूले ६० वर्ष कटेका व्यक्तिलाई अस्पताल भर्ना गराउनुपर्ने सुझाव पनि दिँदै थिए । आवश्यक पर्यो भने एम्बुलेन्स बोलाएर अस्पताल लैजान्छौं भन्दै थिए । उताको लामो संवादपछि फेरि मसँग र तलमाथि बस्ने अन्य परिवारको विस्तृत विवरण कोभिडसँग मिल्ने कुनै लक्षण भएनभएको सोधीखोजी गरे । एक महिनाअघि लक्षणहरू देखिएपछि गराएको जाँचमा मेरो रिपोर्ट पनि कोरोना पोजिटिभ आएको थियो । दिल्लीको बसाइमा एक्लै भएका बेला संक्रमणले छोयो । स्वास्थ्यको दृष्टिकोणले ठिकै थिएँ । तैपनि एक्लो बसाइँ, के कसो हुने होला भनेर मन अशान्त थियो । तर, दिल्ली सरकारको सिस्टमले ढाडस दियो । मैले आफ्नो रिपोर्ट थाहा नपाउँदै नजिकको डिस्पेन्सरीबाट भन्दै बेलुका फोन आयो र भनियो आप ने आज कोभिड टेस्ट करवाया था ? पोजिटिभ आया है । घर पे रहिएगा । कहीं मत निकलिएगा । भोलिपल्ट बिहानै दुई जना आएर विस्तृत विवरण टिपेर गए । अक्सिमिटर छछैन सोधे । छैन भनेपछि ल्याएर दिए । र, म बस्ने फ्ल्याट बाहिर प्रहरी पोसाकमै दिलसाद अली नामका युवक ड्युटीमा खटिए । मलाई भनियो तपार्इं १० दिन होम आइसोलेसनमा हुनुहुन्छ । बाहिर ननस्किनु, कसैलाई नबोलाउनु होला । दिनदिनै अक्सिजन लेभल, ज्वरो र स्वास्थ्यबारे जानकारी हामीलाई दिनुहोला । केही चाहिए, अस्पताल जान परे बाहिर ड्युटीमा रहेका स्वयंसेवकले सहयोग गर्नेछन् । सुरुमा गेटमा प्रहरी आएको देख्दा टेस्ट गराएर अनावश्यक के झमेलामा परेछु भन्ने भएको थियो । तर, परदेशमा स्थानीय सरकारबाट पाएको व्यवहारले खुसी नै दियो । बाहिर तैनाथ दिलसादले दिनदिनै फोन गरेर कुछ चाहिए तो बता देना भनेर सोध्न थाले । सीडीओ अफिसजस्तै यहाँको डिस्ट्रिक मेजिस्ट्रेटको अफिसबाट दिनदिनै फोन गर्दै मेरो स्वास्थ्य अवस्थाको जानकारी लिइन्थ्यो । मलाई पोजिटिभ भएका बेला दिल्लीमा दैनिक भेटिने संक्रमितको संख्या सयभित्र सीमित थियो । अहिले २५ हजार हाराहारी भेटिँदै छन् । तैपनि अहिले दिल्लीका मुख्यमन्त्री अरविन्द केजरीवालको सरकार डोर टु डोर सेवा दिन प्रयत्नशील मात्रै छैन, सफल पनि भइरहेको छ । उनले बसालेको यो पद्धतिले सरकार र नागरिकलाई धेरै नजिक बनाएको छ । आम नागरिकलाई सरकारसँग अपनत्व अनुभूति दिएको छ । घरघरमा सेवा पुर्याउन कसरी सम्भव भयो ? यसबारे जानकारी लिँदा पाइयो दिल्ली सरकारले करिब अढाई लाखको संख्यामा युवाहरूलाई सिभिल डिफेन्स भोलिन्टिएर मा भर्ना गरेको छ । उनीहरूको मासिक तलब हुँदैन । खटाइएका बेला दैनिक भारु ७ सय ६३ रुपैयाँका दरले पारिश्रमिक दिइन्छ । आवश्यकताअनुसार भर्ती खुल्छ । त्यसमा भारतसँगैनेपाल र भुटानका युवाले पनि काम पाउने व्यवस्था छ । उनीहरूलाई ७ दिनको तालिमपछि दिल्ली प्रहरीसँग मिल्ने पोसाक दिइएको हुन्छ । त्यस्तो पोसाक दिनुको कारण रहेछ उनीहरूलाई सम्मान मिलोस्, साथै काममा सहजता होस् । दिल्लीको सुरक्षा व्यवस्था केन्द्र सरकार मातहत छ । दिल्ली प्रहरी केन्द्रको छ । दिल्ली सरकारले सिभिल डिफेन्स स्टाफलाई एयरपोर्टदेखि सार्वजनिक बस र टोलटोलमा आवश्यकताअनुसार काममा परिचालन गर्ने गर्छ । कोभिड महामारीका बेला धेरैजसोको ड्युटी यता लगाइएको छ । बिरामी पहिचान, उनीहरूलाई अस्पताल लैजाने, औषधि पुर्याउने, परामर्श दिने, घर बाहिर खटिने र खोप अभियानमा लाग्ने जस्ता जिम्मेवारीमा उनीहरू छन् । महामारी फैलिनासाथ मुख्यमन्त्री केजरीवाल सातामा २३ पटक भिडियो कन्फ्रेन्समार्फत दिल्लीका जनतासँग जोडिन्छन् । सर्वसाधारणको मनोबल बढाउने कुराहरू गर्छन् । सतर्क रहन तर नआत्तिन आग्रह गर्दै सरकारले तयारी गरेको जानकारी गराउँदै डाढस दिने कोसिस हुन्छ उनको । गरिबलाई खानाको अभाव भए सितैं रासन पाइने ठाउँको जानकारी दिन्छन् । त्यस्ता स्टलहरू थपिएको बताउँछन् । होम आइसोलेसनलाई जोड मात्रै दिँदैनन्, घरै बस्दा उपचार सेवा कसरी लिने भन्ने पनि बताउँछन् । होम आइसोलेसनमा रहेकाहरूलाई सिभिल डिफेन्स स्टाफमार्फत सम्पर्क गर्ने, उनीहरूलाई आवश्यक औषधि, सबै सुविधा सरकारले पुर्याउँदै आएको छ । डिजिटल माध्यमबाट योगको कक्षा पनि सुरु गराएका छन् । महामारी नियन्त्रणमा केजरीवाल सरकारले गरेका यस्तै प्रयासहरूले होला, यसपटक विगतको जस्तो आत्तिने अवस्था दिल्लीमा छैन । विभिन्न तहका ६५ हजार बेड तयार राखिएको केजरीवालले भन्दै आएका छन् । भिडियोमार्फत गर्ने संवाद संक्रमितसँगै अन्यको पनि आत्मबल बढाउने खालको हुन्छ । दिल्लीमा म बस्ने क्षेत्र साउथ इस्ट जिल्लामा पर्छ । यहाँको कोभिडसम्बन्धी नुडल अधिकारी हुन् डा निशा नुपुर । महामारी हुँदा पनि डोर टु डोर सेवा कसरी सम्भव छ ? भन्ने प्रश्नमा उनले भनिन् हरेक बिरामीसमक्ष पुग्ने कार्यमा हामी सफल छौं । पहिलेको भन्दा सिभिल डिफेन्स स्टाफ दोब्बरले खटिएका छन् । २३ घरमा वा धेरैजना संक्रमित भएका घरको पहिचान गरी ड्युटी लगाइएको उनले बताइन् । बिरामीको दिनहुँ स्वास्थ्य स्थिति पनि फोनमार्फत बुझ्ने र आवश्यक परे चिकित्सकीय परामर्श दिने, औषधि पुर्याउने काम गरिरहेको उनले बताइन् । अहिले आइसोलेसनमा बस्नुपर्ने अवधि पनि घटाएर ७ दिन बनाइएको छ । दिल्ली सरकारले नआत्तिन, जरुरी नभई अस्पताल नजान र होम आइसोलेसनमा बस्न दिएको सुझावसँगै पुर्याएको डोर टु डोर सेवाकै परिणाम यस पटक अस्पतालका बेडहरू अझैसम्म ठूलो संख्यामा खाली छ । दिल्लीमा यतिबेला कोरोनाका सक्रिय संक्रमित ९४ हजार १ सय ६० जना छन् । अस्पतालमा ३ हजार जति मात्रै भर्ना छन् । बाँकी होम आइसोलेसनमै छन् ।"
"राष्ट्रिय परिचयपत्रको टुंगो छैन, फाराम भर्नै सकस","९ सय ४४ स्टेसन तर उपत्यकामा चापगृह मन्त्रालयले ७७ वटै जिल्ला प्रशासन कार्यालय र १७ इलाका प्रशासन कार्यालयमा कार्यालय समयसहित देशभर ९ सय ४४ स्टेसनबाट राष्ट्रिय परिचयपत्रको फाराम भर्न पाइने व्यवस्था मिलाएको छ । नागरिकता र प्रशासनबाट जारी गरिने सेवा लिन पनि परिचयपत्र नम्बर अनिवार्य गरिएको छ । यसबाहेक सुनसरी, धनकुटा, मोरङ, सर्लाहीलगायत १३ जिल्लामा स्थानीय तहका वडासम्मै परिचयपत्रको फाराम भर्न टोली खटाइएको छ । टोलीले हालसम्म देशभरका करिब ५३ लाखलाई परिचयपत्र नम्बर उपलब्ध गराइसकेको गृह मन्त्रालयले जनाएको छ ।परिचयपत्र नम्बर लिएकामध्ये ३० लाखलाई चालु आवभित्रै परिचयपत्र उपलब्ध गराउने तयारी भए पनि लक्ष्यअनुसार काम हुन कठिन देखिएको छ । ताप्लेजुङ, इलाम, पाँचथर, ओखलढुंगालगायत २५ जिल्लामा विवरण संकलन सकिएको छ । बाँकी जिल्लामा फाराम भर्न सदरमुकाम नै पुग्नुपर्ने बाध्यता छ । अभियानमा नसमेटिएकाको चाप राजधानीलगायत स्थानमा परेको परिचयपत्र विभागका निर्देशक कट्टेलको भनाइ छ । उनका अनुसार १ हजार ६६ स्थानबाट विवरण संकलन गर्न सकिने गरी पूर्वाधार विकास गरिएकामा हाल ९ सय ४४ स्टेसनबाट काम भइरहेको छ । एउटा स्टेसनबाट एक दिनमा बढीमा ४० जनासम्मको विवरण संकलन हुन्छ । विवरण संकलन गरेपछि तत्कालै परिचयपत्र नम्बर उपलब्ध गराइन्छ । त्यही नम्बर ईपासपोर्टको आवेदनमा समावेश गरेपछि मात्रै आवेदन स्वीकार हुन्छ ।परिचयपत्र भर्नेको चाप बढेपछि राष्ट्रिय परिचयपत्र तथा पञ्जीकरण विभागले विवरण संकलन गर्ने ठाउँ बढाएको छ । विभागका निर्देशक युवराज कट्टेलका अनुसार यसअघि जिल्ला प्रशासन कार्यालय काठमाडौं, भक्तपुर र ललितपुर तथा राहदानी विभागमा १२ स्टेसनबाट फाराम भर्ने व्यवस्था मिलाइएकोमा त्यसलाई बढाएर २६ पुर्याइएको बताए । थपिएका स्थानबाट विवरण संकलन कार्य केही दिनबाटै थालिने उनले बताए । विभागका अनुसार काठमाडौं प्रशासनमा ५ वटा स्टेसन तोकिएकोमा बढाएर ८ पुर्याइएको छ । नारायणहिटी संग्रहालय परिसरस्थित राहदानी विभागको पुरानो भवनमा ३ वटा स्टेसन सञ्चालन गरिएकामा ७ वटा थपिएका छन् । भक्तपुर र ललितपुर प्रशासनमा क्रमशः २२ स्टेसन रहेकामा सेवाग्राहीको चाप कम गर्न क्रमशः ३ र ५ पुर्याइएको छ । यसबाहेक राष्ट्रिय सभागृहमा पनि १० वटा स्टेसन थप गरेर सेवा विस्तार गर्न लागिएको विभागले जनाएको छ । विभागका अनुसार काठमाडौं प्रशासनमा वाग्मती प्रदेशका भक्तपुर र ललितपुरबाहेक सबै जिल्ला र प्रदेश २ का सेवाग्राहीले परिचयपत्र फाराम भर्न पाउने व्यवस्था मिलाइएको छ । त्यस्तै जिल्ला प्रशासन कार्यालय ललितपुरमा ललितपुर, कर्णाली र सुदूरपश्चिम प्रदेशका नागरिकले फाराम भर्न मिल्ने व्यवस्था गरिएको छ । नारायणहिटी दरबार परिसरका स्टेसनबाट प्रदेश १, गण्डकी र लुम्बिनीका बासिन्दाले परिचयपत्र भर्न पाउने छन् । राष्ट्रिय सभाबाट भने काठमाडौं महानगरका बासिन्दा र आवश्यकताअनुसार काठमाडौं प्रशासनमा जानेलाई सिफ्ट गर्न सकिने तयारी छ ।"
कार्ड खरिद गर्न बल्ल एलसी,"पाइलट प्रोजेक्ट का रूपमा ३ वर्षअघि नै राष्ट्रिय परिचयपत्र वितरणको काम सुरु भए पनि बल्ल कार्ड खरिदका लागि राष्ट्र बैंकले एलसी खोल्न स्वीकृत दिएको छ । अर्थ मन्त्रालयले बजेटको जोहो गरिदिएपछि चालु आव २०७८७९ भित्र ३० लाख नागरिकलाई परिचयपत्र वितरण गर्ने लक्ष्यसहित एलसी खोल्न राष्ट्र बैंकले स्वीकृत दिएको हो । विभागका निर्देशक युवराज कट्टेलले बिहीबार राष्ट्र बैंकले परिचयपत्र खरिदका लागि ७४ करोड रुपैयाँ बराबरको एलसी खोल्न स्वीकृत दिएको बताए । एलसी खोल्न भएको ढिलाइले कार्ड समयमै आउन पाएन तर बिहीबार करिब पौने १ अर्ब रुपैयाँ बराबरको एलसी खोल्न स्वीकृत दिएको छ । पूर्वतालिकाअनुसार यसअघि नै एलसी खोलेर यही पुस मसान्तसम्म ३० लाख, चैत र असारसम्म १०१० लाख खाली कार्ड आइसक्नुपर्ने थियो । ढिला गरी एलसी खोल्न अनुमति दिएकाले पूर्वतालिका तलमाथि पर्ने विभागले जनाएको छ । २०७५ मंसिर ३ मा तत्कालीन गृहमन्त्री रामबहादुर थापाले पाँचथरको फिदिम४, शान्तिपुरकी १ सय १ वर्षीया ज्येष्ठ नागरिक भगवतीदेवी भण्डारीलाई पहिलो राष्ट्रिय परिचयपत्र उपलब्ध गराएर तामझामका साथ सेवा सुरु गरेका थिए । त्यसपछि पाँचथरका नागरिक र सिंहदरबारमा कार्यरत कर्मचारी गरी १ लाख १७ हजारलाई सुरुवाती चरणमा परिचयपत्र उपलब्ध गराइएको थियो । परिचयपत्र वितरण सुरु गरेको ३ वर्ष बितिसक्दा पनि सरकारले विवरण संकलन गरिएका मानिसलाई परिचयपत्र उपलब्ध गराउने सुरसार छैन । सुरुमा परिचयपत्रको खाली कार्ड खरिदमै विवाद देखियो । पछि फ्रान्सको आईडीइएमआईए फ्रान्स सास कम्पनी कार्ड खरिदमा छनोट भयो । तीन आवमा १ करोड २६ लाखभन्दा बढी युरो बराबरको बजेट जोहो गर्ने गरी बजेटमै व्यवस्था गरियो । तर, त्यसअनुसार बजेट जोहो नगर्दा एलसी खोल्न ढिलाइ भएको थियो ।"
संसद् अवरोधमा एमाले टस न मस,"(काठमाडौं)  प्रधानमन्त्री शेरबहादुर देउवा र प्रमुख प्रतिपक्षी दल एमालेका नेता केपी शर्मा ओलीबीच ६ महिनाको संवादहीनता अन्त्य भए पनि संसद् अवरोध हट्ने संकेत देखिएको छैन । प्रधानमन्त्री देउवा बालकोट पुगेकै आधारमा प्रतिनिधिसभा र राष्ट्रिय सभामा जारी अवरोध अन्त्य नहुने सन्देश एमालेले बालुवाटारलाई दिएको छ । संसद् बैठक माघ ३ मा बोलाइएको छ ।सत्ता गठबन्धनले प्रधानमन्त्री देउवा र माओवादी केन्द्रका अध्यक्ष पुष्पकमल दाहालले बालकोट गएर ओलीलाई लगातार जारी संसद्को अवरोध हटाउन आग्रह गर्ने निर्णय गरेको थियो । दाहाललाई कोरोना संक्रमण भएपछि प्रधानमन्त्री देउवा एक्लै ओली निवास बालकोट गएका थिए । देउवा र ओलीबीच वान टु वान भएको छलफलको विषय सार्वजनिक गरिएको छैन । बैठकपछि आफ्नो निवास पुगेका देउवाले सञ्चारकर्मीलाई छलफल राम्रो भयो भन्ने प्रतिक्रिया दिएका थिए । तर त्यो छलफल सुखद नरहेको दुवैनिकट नेताहरू बताउँछन् । उनीहरूका अनुसार ओलीले अडान यथावत् रहेको स्पष्ट पारेका छन् । एमाले संसदीय दलका उपनेता र तथा पूर्वसभामुख सुवासचन्द्र नेम्वाङले बालकोट वार्ताबाट एमालेको अडानमा कुनै परिवर्तन नआएको बताए । संसद् अब कसरी अगाडि बढ्छ भन्ने कुराको जवाफ आफूहरूसँग नभएको नेम्वाङको भनाइ थियो । अब कसरी जान्छ भन्नेबारे जो जिम्मेवार हो उहाँहरूलाई सोध्नुपर्छ र उहाँहरूले उत्तर दिनुपर्छ । हामी त प्रतिपक्ष हौं । सबैभन्दा मुख्य जिम्मेवारी भनेको सत्तापक्ष र सभामुखको हुन्छ, उनले भने । पटकपटक प्रतिनिधिसभा विघटन गरेको एमालेले त्यसलाई पुष्टि गर्न संसद् अवरोध गरिरहेको हो ? भन्ने सत्तापक्षको आरोपका सन्दर्भमा नेम्वाङले भने, संसद्लाई साह्रै माया गर्नेले जिम्मेवारीपूर्वक काम गर्नुपर्यो नि, हामी त विघटन गर्ने पर्यौं । भन्न खोजेको त्यही त होला नि १ एमालेले माधवकुमार नेपालसहित १४ सांसद पदबाट मुक्त भएको सूचना जारी हुनुपर्ने अडान राख्दै आएको छ । त्यसका लागि सत्तारूढ दल, सरकारको नेतृत्व गरिरहेको कांग्रेस र सभामुख अग्निप्रसाद सापकोटाले जिम्मेवारी बोध गरेर माग सम्बोधन गर्नुपर्ने एमालेको माग छ । देउवा र ओलीको छलफलले संसद्को अवरोध खोल्ने सूत्र नभेटेको संकेत कांग्रेस सचेतक पुष्पा भुसालले पनि गरिन् । प्रधानमन्त्री र सभामुखसहित सत्तारूढ गठबन्धनबाट पटकपटक संसद् खोल्न पहल भएको छ । जुन अडान एमालेले राखेको छ, त्यसको समाधान संसद्ले दिनै सक्दैन, उनले भनिन् । भुसालले संसद्बाट राष्ट्रिय आवश्यकताका आधारमा बजेट पास गरिएको तर अब यस्तै अवस्थामा कुनै पनि काम अगाडि बढ्न नसक्ने अवस्था आएको बताइन् । संसद्मा आफ्ना माग राखेर जान सकिन्छ । विगतमा हामीले त्यस्तै गरेको हो । सरकारलाई जिम्मेवार बनाएका थियौं । हाउस खोल्नुपर्ने जनताको पनि प्राथमिकता हो । जनप्रतिनिधि भएकाले जनताका कुरा पनि उठाउनुपर्यो, उनले भनिन्, संवेदनशील विषयलाई ओझेलमा पारेर राजनीतिक आग्रह पूर्वाग्रहका आधारमा संसद् बन्धक बनाएर सरकारलाई काम गर्न नदिने नियत देखियो । यो परिवर्तन र संसदीय अभ्यासविपरीतको कुरा हो ।ओलीले केही दिन पहिले चुनावसम्मै संसद्को अवरोध जारी रहन्छ भन्ने अभिव्यक्ति दिएका थिए । त्यसले पनि संसद्को अवरोध तत्काल खुल्ने विश्वास नरहेको सत्तारूढ गठबन्धनका नेता बताउँछन् । एकीकृत समाजवादीका प्रमुख सचेतक जीवनराम श्रेष्ठले संविधानविपरीत गई असंवैधानिक रूपमा दुई पटक विघटन गरेको पुष्टि गर्न एमालेले खोजेको बताए । आफूले संसद् विघटन गरेको कुरा सही थियो भन्ने पुष्टि गर्न यो सबै दाउपेच गरिरहेका छन्, उनले भने । आफ्नो पालामा भएका भ्रष्टाचार र अनियमितताबारे सांसदले आवाज उठाउने डर पनि एमालेले त्यसो गरिरहेको उनको भनाइ थियो । जुन विषय अदालतमा विचाराधीन छ, त्यसमा संसद्मा छलफल गर्न पाइँदैन । त्यसबारे सभामुखले निर्णय गर्नुपर्छ भन्ने त बचकना हो, उनले भने । संसद् बैठकका एजेन्डा तय गर्न बस्ने कार्य व्यवस्था परामर्श समितिको बैठकमा पनि एमालेका प्रतिनिधिले आफ्ना कुरा राखेर हिँड्ने गरेका छन् । उनीहरूले कार्य व्यवस्थामा १४ सांसदको पद रिक्त भएको जानकारी गराउन सभामुखलाई भन्ने र बाहिरिने गर्दै आएका हुन् । प्रतिनिधिसभामा राष्ट्रिय सभाबाट पारित भएर आएका विधेयक अगाडि बढाउनुपर्ने तत्कालीन आवश्यकता रहेको संसद् सचिवालयका अधिकारीले बताएका छन् । त्यस्तै, नागरिकता, निजामती सेवा र प्रहरीसँग सम्बन्धित जस्ता दर्जनौं विधेयक संसद्मा अड्किएका छन् । संसद्को अवरोध खुलाउनेबारे छलफल गर्ने देउवाभन्दा अगाडि सत्ता गठबन्धनको संयन्त्रका संयोजक रामचन्द्र पौडेल र त्यसअघि सरकारका प्रवक्ता मन्त्री ज्ञानेन्द्रबहादुर कार्की बालकोट पुगेका थिए । उनीहरूले भदौ २३ गतेदेखि गर्दै आएको अवरोधबारे ध्यानाकर्षण भएकाले संसद् चल्न दिन ओलीसामु प्रस्ताव राखेका थिए । प्रधानमन्त्री र सभामुखले आह्वान गरेका बैठक पनि एमालेले बहिष्कार गर्दै आएको छ । माधवकुमार नेपाललाई बोलाएको बैठकमा उपस्थित नहुने ओलीको अडान छ । त्यस्तै १४ सांसद पदमुक्त भएको सूचना सार्वजनिक नगर्ने हो भने सभामुख सापकोटाले राजीनामा दिनुपर्ने पनि एमालेको माग छ ।"
समुदायस्तरमै खोपको व्यवस्था गरिँदै,"(मकवानपुर)  कोरोनाका सक्रिय संक्रमित बढेसँगै प्रदेश सरकारले समुदाय तहसम्म कोभिड१९ विरुद्धको खोप अभियान पुर्याउने भएको छ । कोभिड व्यवस्थापन प्रदेश निर्देशक समितिको पहिलो बैठकले समुदाय तहसम्म खोप अभियान पुर्याउने निर्णय गरेको हो ।स्वास्थ्यमन्त्री निमा लामाका अनुसार प्रदेशमा खोप लगाउने दर बढाउन समुदाय तहसम्म कोभिडविरुद्धको खोप अभियान पुर्याउनका लागि आवश्यकताअनुसार खोप केन्द्र विस्तार गर्न लागिएको हो । वाग्मती प्रदेशका कतिपय स्थानीय तहमा लक्ष्यभन्दा कम जनसंख्याले खोप लगाएको देखिएकाले खोप अभियानमा जनप्रतिनिधिको पहलकदमी आवश्यक देखिएको मन्त्री लामाले बताए । उनका अनुसार यातायातकर्मीलाई समेत लक्षित गरी बसपार्क र सार्वजनिक स्थलमा खोप अभियान सञ्चालन गरिने भएको छ ।स्वास्थ्यमन्त्री लामाले मकवानपुर, धादिङ, रामेछाप, सिन्धुपाल्चोक, चितवन, दोलखा, सिन्धुली, काभ्रेपलाञ्चोकका विकट क्षेत्रका नागरिकले खोप नलगाएको पाएपछि गाउँमै पुगेर खोप लगाइने तयारी भइरहेको बताए । अझैसम्म पनि विकट क्षेत्रका नागरिकले खोप लगाएका छैनन् भन्ने तथ्यांकले देखाउँछ । प्रदेश सरकारले उनीहरूलाई सचेतना जगाउँदै समुदायमै पुगेर खोप लगाउने व्यवस्था गर्नेछ, लामाले भने । तत्काल खोप केन्द्र गाउँमै स्थापना गर्छौं । हामीसँग जनशक्ति पनि छ । समुदायमै पुगेर खोप लगाउँछौं, मन्त्री लामाले भने, पहिला खोप थिएन, खोप लगाउनेको तँछाड मछाड हुन्थ्यो । अहिले सरकारसँग पर्याप्त खोप छ, तर खोप लगाउने मान्छे नै छैनन् । प्रायः खोप लगाउनबाट भागिरहेको देखिन्छ । मन्त्रालयले कोरोना खोप नलगाउने क्षेत्रको पहिचान गरी अगुवासँगको छलफल सुरु गरिसकेको छ ।कोरोना नियन्त्रण गर्न प्रदेश सरकारले केही दिनअघि मात्रै ४ सय ७९ जना स्वास्थ्यकर्मीको करार ६ महिनालाई थप गर्ने निर्णय गरेको थियो । तत्कालीन प्रदेश सरकारले कोभिड१९ रोकथामका लागि भन्दै नियुक्त गरेको स्वास्थ्यकर्मीको करार समयावधि यही पुसमा सकिँदै थियो । समितिका संयोजक मुख्यमन्त्री राजेन्द्रप्रसाद पाण्डेको अध्यक्षतामा बसेको बैठकले प्रदेशवासीलाई जनस्वास्थ्यको मापदण्डमा कडाइ गर्ने, भीडभाड नियन्त्रण, अनिवार्य मास्क र सेनिटाइजर लगाउन अनुरोध गर्ने निर्णय गरेको छ ।"
प्रादेशिक पूर्वाधारलाई बल्ल जग्गा खोजी,"(मकवानपुर)  वाग्मती प्रदेश सरकारले स्थायी राजधानी तोकेको दुई वर्षपछि प्रादेशिक संरचना निर्माणका लागि जग्गा खोज्न सुरु गरेको छ । तत्कालीन सत्तारूढ नेकपा विभाजनपछि सरकार सत्ता जोगाउनमै केन्द्रित हुँदा प्रादेशिक संरचना निर्माण अलपत्र परेको हो । मुख्यमन्त्री राजेन्द्र पाण्डेले मन्त्रालय, निर्देशनालय, विभाग, आयोगका कार्यालय तथा आवास गृह स्थापना गर्न आवश्यक जग्गा खोज्न थालेका हुन् । हाल भवन अभावमा प्रदेशका मन्त्रालय तथा कार्यालयहरू अव्यवस्थित रूपमा सञ्चालित छन् । सरकारले भाडामा घर लिएर कार्यालय तथा आवास गृह राखेको छ ।मुख्यमन्त्री पाण्डे, आर्थिक मामिला तथा योजनामन्त्री शालिकराम जम्मकट्टेल र भौतिक पूर्वाधारमन्त्री कृष्णलाल भडेँलसहितको टोलीले हेटौंडा उपमहानगरका विभिन्न स्थानको जग्गाको अनुगमन तथा अवलोकन गरिसकेको छ । अनुगमन टोलीले हेटौंडा५ पिप्लेस्थित मत्स्य विकास केन्द्रको जमिनसहित हेटौंडा१७, १८ मा सामुदायिक वन क्षेत्रले संरक्षण गरेको जमिन, हेटौंडा ६ र १५ मा पर्ने चित्रेपानी सामुदायिक वन तथा हेटौंडा९ स्थित हेटौंडा सिमेन्ट उद्योगको रातोमाटे डाँडाक्षेत्र निरीक्षण गरेको छ ।२०७४ माघ ३ मा तत्कालीन संघीय सरकारले प्रदेश ३ को मुकाम हेटौंडा तोकेसँगै यहाँबाट प्रदेशको काम सञ्चालन भएको थियो । तत्कालीन डोरमणि पौडेल नेतृत्वको सरकारले प्रदेशसभामा २०७६ पुस २७ मा स्थायी राजधानीसम्बन्धी प्रदेशसभामा दर्ता गराएको प्रस्ताव बहुमतले पास भएसँगै हेटौंडा स्थायी राजधानी कायम भएको थियो । प्रदेशको राजधानी र नामकरण टुंगिएसँगै तत्कालीन मुख्यमन्त्री पौडेलले प्रदेश सरकारका सबै भौतिक संरचना एकै ठाउँमा एक वर्षभित्र निर्माण गरिने प्रतिबद्धता जनाएका थिए । त्यसपछि सरकारले २ वटा पूर्णबजेट पनि ल्याइसकेको छ । तर, प्रादेशिक संरचनाका लागि आवश्यक भवन निर्माणमा सरकारले चासो देखाएको थिएन ।मुख्यमन्त्री पाण्डेका अनुसार सरकारी संरचना निर्माणको लागि स्रोतको अभाव हुने छैन । अब स्थायी संरचनातर्फ सरकारको ध्यान गएको छ । छिट्टै जग्गा छनोट गरी काम अघि बढाउने छौं, उनले भने । प्रदेश सरकारले प्रादेशिक संरचना तयार गर्न प्रदेश राजधानी पूर्वाधार विकास आयोजना शीर्षकमा चालु आर्थिक वर्षमा ९७ करोड रुपैयाँ बजेट विनियोजन गरेको छ । प्रदेशको आफ्नो भौतिक संरचना नहुँदा घर भाडामा बर्सेनि करोडौं रकम खर्चिनु परिरहेको छ । आर्थिक वर्ष २०७५७६ मा २ करोड ५७ लाख रुपैयाँ घर भाडाबापत भुक्तानी गरेको प्रदेश कोष तथा लेखा नियन्त्रण कार्यालयले जनाएको छ । आव २०७६७७ मा यो रकम बढेर ४ करोड ६१ हजार रुपैयाँ पुगेको थियो । प्रदेश सरकार मातहतका कार्यालयहरू बर्सेनि बढिरहेका छन् । आफ्नो भौतिक संरचना छैन । त्यसकारण घर भाडा बर्सेनि बढ्नु स्वाभाविक हो, कोष तथा लेखा नियन्त्रण कार्यालय प्रमुख हरिप्रसाद उपाध्यायले भने, गत आवको तथ्यांकमा घर भाडा अझै बढेको देखिन्छ । हामी तथ्यांक निकाल्दै छौं । प्रत्येक २ वर्षमा घरधनीले भाडा बढाउन पाउने हुँदा आगामी आवबाट अझै बढ्ने उनको भनाइ छ ।प्रदेशका ८ मन्त्रालयलाई टुक््रयाएर १४ वटा पुर्याएसँगै २ वटा मन्त्रालय भाडाको घरमा र एउटा मन्त्रालय जीर्ण भवनमा राखिएको छ । मुख्यमन्त्री तथा मन्त्रिपरिषद् कार्यालय नै तत्कालीन जिल्ला विकास समितिको भवनमा छ । भौतिक पूर्वाधार योजना मन्त्रालय र भूमि व्यवस्था, कृषि तथा सहकारी मन्त्रालय तत्कालीन यातायात व्यवस्था कार्यालयले निर्माण गरेको भवनमा छ । हाल उक्त भवनमा पाँचवटा मन्त्रालय सञ्चालनमा छन् ।"
टुक्रे योजनाले ढिलाइ,"रामेछाप (कास) टुक्रे योजनामा बजेट विनियोजन गर्दा रामेछापको मन्थली नगरपालिकामा यस वर्ष आधाभन्दा बढी योजनाको सम्झौतासमेत हुन सकेको छैन । चालु आर्थिक वर्षमा नगरपालिकाले ७ सय ६ वटा योजनाका लागि बजेट विनियोजन गरेकोमा हालसम्म ३ सय ३८ वटाको मात्र सम्झौता भएको हो । अधिकांश योजनामा ५ लाखभन्दा कम बजेट छुट्याइएको थियो । खासगरी वडा कार्यालयले छनोट गरेका अधिकांश योजनाहरू साना छन् । प्रमुख प्रशासकीय अधिकृत लीलाराज पौडेलका अनुसार नगरपालिकाले पुस २० गतेसम्म योजना सम्झौताका लागि कार्यतालिका बनाएको थियो । उक्त अवधिभित्र ३ सय ३८ योजनाको मात्र सम्झौता भएको हो । अधिकांश योजनामा उपभोक्ता समितिको गठन नै भएको छैन । योजनाहरू टुक्रे भएकाले उपभोक्ता समिति गठनदेखि निर्माण कार्यका लागि असार मसान्त ताक्ने परम्परा यो वर्ष पनि चल्ने भएको छ । योजना कार्यान्वयनको अवस्थाप्रति चिन्तित छौं, नगरप्रमुख रमेशकुमार बस्नेतले भने, विकास निर्माणमा अपनाइएको कार्यशैलीप्रति गम्भीर समीक्षा गर्नुपर्ने भएको छ । उनले समयमा निर्माण नहुँदा बजेटको सदुपयोग, प्रभावकारिता र उपयोगका सबै दृष्टिले नागरिकले जस नदिने बताए । उपभोक्ता समितिमार्फत कार्यान्वयन हुने टुक्रे योजनाहरूको सम्झौता नहुनु र ठेक्का लागेका ठूला योजनाहरूको समेत काम उल्लेख्य नहुँदा नगरपालिकाले यो वर्ष हालसम्म पुँजीगततर्फ जम्मा ११ दशमलव २१ प्रतिशत मात्र बजेट खर्चेको छ । पुँजीगततर्फको खर्च सन्तोषजनक छैन, उनले भने, यसका लागि सबै पक्ष गम्भीर हुनुपर्छ । साना योजनामा वडाका जनप्रतिनिधिले बजेट विनियोजन गरेपछि कार्यान्वयनका लागि नगरपालिकामा पुगेर सम्झौता गर्नुपर्ने नियम छ । वडाले योजना सम्झौताका लागि चासो नदिँदा पनि उपभोक्ताले समयमा नै सम्झौता नगरेका हुन् । नगरपालिकाले उपभोक्ताहरूलाई नगरपालिकाको केन्द्रसम्म पुगेर योजना सम्झौता गर्न असजिलो हुने भन्दै वडा केन्द्रमै पुगेर सम्झौता गर्दै आएको छ । गत वर्ष पनि वडामै पुगेर योजनाको सम्झौता गरेको थियो ।"
आठ महिनामा तोडियो हिमालयनइन्भेस्टमेन्ट बैंक मर्जर,"(काठमाडौं)  समझदारीपत्रमा हस्ताक्षर भएको आठ महिनापछि हिमालयन बैंक र नेपाल इन्भेस्टमेन्ट बैंकबीचको मर्जर प्रक्रिया तोडिएको छ । हिमालयन बैंकका सञ्चालक समितिका सदस्यहरूबीचको विवादले इन्भेस्टमेन्टसँगको मर्जर प्रक्रिया तोडिएको हो । हिमालयन बैंकको साधारणसभाबाट मर्जर प्रस्ताव पारित हुन नसकेपछि उक्त प्रक्रिया अवरुद्ध भएको हो । हिमालयन बैंकको २९औं साधारणसभामा शुक्रबार ८६ प्रतिशत सयेरधनीमध्ये ४२ प्रतिशतले मर्जरको विपक्ष र ४३ प्रतिशतले पक्षमा मतदान गरेका थिए । कर्मचारी सञ्चय कोष, एन ट्रेडिङ कम्पनी र छाया इन्टरनेसनल सुरुदेखि नै मर्जरको विपक्षमा थिए । मर्जर प्रस्ताव पारित हुन उपस्थित सेयरधनीमध्ये कम्तीमा ७५ प्रतिशतले सहमति जनाउनुपर्छ । हिमालयन बैंकको हकमा उक्त प्रावधान पूरा नभएपछि मर्जरको प्रस्ताव साधारणसभाबाट अस्वीकृत भएको हो । हिमालयन बैंकमा सञ्चय कोषको १४८७, एन ट्रेडिङ कम्पनीको १२७७ र छाया इन्टरनेसनलको ८९४ प्रतिशत सेयर लगानी छ । यसबाहेक थप ५४२ प्रतिशत साना सेयरधनीले पनि मर्जरको विपक्षमा मतदान गरेका थिए । २० प्रतिशत सेयर पाकिस्तानको हबिब बैंकको छ । यो बैंकको सबैभन्दा ठूलो सेयरधनी हो । साधारणसभाबाट मर्जरको प्रस्ताव पारित हुन नसकेपछि इन्भेस्टमेन्ट बैंकसँगको मर्जर प्रक्रिया टुंगिएको हिमालयन बैंक सञ्चालक समिति अध्यक्ष प्रचण्डबहादुर श्रेष्ठले जानकारी दिए । कर्मचारी सञ्चय कोषलगायत बहुसंख्यक सेयरधनीले इन्भेस्टमेन्ट बैंकसँग मर्जरका लागि तय गरेको सेयर मिलान अनुपात (१ः१ स्वाप रेसियो) मै चित्त बुझाएका छैनन्, उनले भने, दुवै बैंकको मर्जर समितिले तय गरेको डीडीए मूल्यांकनमा प्रश्न उठाएका छन् । यही अवस्थामा इन्भेस्टमेन्टसँग मर्जरमा जाँदा हिमालयन बैंकका सेयरधनीले ठूलो नोक्सान बेहोर्नुपर्ने भएकाले साधारणसभाबाट मर्जरको विपक्षमा मत आएको उनको दाबी छ ।मर्जरको प्रस्ताव अस्वीकार गरेर हिमालयन बैंकका सेयरधनीहरूले ठीक नगरेको इन्भेस्टमेन्ट बैंक सञ्चालक समितिका अध्यक्ष पृथ्वीबहादुर पाँडेले बताए । पछिल्ला वर्षमा बैंकहरूको सम्पत्तिमाथिको प्रतिफल (आरओई) घटिरहेको अवस्थामा सबै पक्षबाट बलियो बैंक बनाउने उद्देश्यले मर्जर प्रक्रिया थालिए पनि त्यो पूरा नभएको उनको भनाइ छ । यसको असर समग्र वित्तीय प्रणालीमै पर्छ । निश्चित समूहले गर्दा वित्तीय क्षेत्रकै एउटा ठूलो मर्जरमा अवरोध आयो, उनले थपे । हिमालयन बैंकसँगको मर्जर प्रस्ताव पारित गर्नकै लागि इन्भेस्टमेन्ट बैंकले आउँदो माघ ४ मा विशेष साधारणसभा डाकेको थियो । हिमालयन बैंकको साधारणसभाले मर्जर प्रस्ताव अस्वीकृत गरेपछि आफूहरूको विशेष साधारणसभा पनि स्थगन हुने पाँडेले बताए ।मर्जर तथा एक्विजिसनका लागि राष्ट्र बैंकबाट सैद्धान्तिक सहमति पाएका संस्थाले आफूखुसी उक्त प्रक्रिया रद्द गर्न पाउँदैनन् । प्रक्रिया रद्द गर्न संयुक्त मर्जर समितिले लिखित रूपमा राष्ट्र बैंकमा आवेदन दिनुपर्छ । विनियमावलीबमोजिम संयुक्त मर्जर समितिबाट आवेदन आइपछि सैद्धान्तिक सहमति खारेज गरिने राष्ट्र बैंक नियमन विमाग प्रमुख देवकुमार ढकालले बताए । उचित कारणबिना मर्जर तोडेको पुष्टि भए हिमालयन बैंकलाई मर्जर तथा प्राप्तिसम्बन्धी विनियमावलीको व्यवस्थाबमोजिम कारबाही हुन्छ, ढकालले भने, त्यसका लागि सम्बन्धित बैंकहरूको मर्जर समितिबाट औपचारिक रूपमा आवेदन आउनुपर्छ ।हिमालयन बैंकको दोस्रो ठूलो लगानीकर्ता कर्मचारी सञ्चय कोषले दुवै बैंकको मर्जर समितिद्वारा नियुक्त कम्पनीले गरेको डीडीए प्रतिवेदन नै चित्तबुझ्दो नभएकाले मर्जरको विपक्षमा मतदान गर्नुपरेको बताएको छ । मर्जर प्रक्रिया अघि बढाउन कर्मचारी सञ्चय कोषको सञ्चालक समितिले स्वाप रेसियोमा पुनः गणना, दुवै बैंकद्वारा कर चुक्तालगायत केही सुझाव दिएको थियो, कोषका निमित्त प्रशासक जितेन्द्र धितालले भने, हिमालयन बैंक सञ्चालक समिति हाम्रा सुझाव सम्बोधनै नगरी एकतर्फी रूपमा अघि बढेपछि हामीले लिखित रूपमै असहमति जनाएका हौं ।मर्जरको सम्झौताविपरीत काम गरेको भन्दै अब राष्ट्र बैंकले हिमालयन बैंकलाई कारबाही गर्न सक्छ । विनियमावलीबमोजिम दिइएको स्वीकृति बदर गर्नुपर्ने भए त्यसो गरी त्यस्ता संस्थाका पदाधिकारीलाई राष्ट्र बैंक ऐन, २०५८ को दफा १०० अनुसारको कारबाही गर्न, आधारभूत सेयरधनीहरूलाई सेयर खरिदबिक्री तथा हक हस्तान्तरणमा रोक लगाई त्यस्तो संस्थाको सञ्चालक हुन अयोग्य मान्ने व्यवस्था मर्जर तथा एक्विजिसन विनियमावलीमा छ । त्यस्तो संस्थालाई राष्ट्र बैंकले गाभ्नेगाभिने वा प्राप्ति प्रक्रियामा सामेल हुन निश्चित अवधिसम्म रोक लगाउन सक्नेछ, विनियमावलीमा भनिएको छ, त्यस्तो संस्थालाई ३ वर्षसम्म थप शाखा कार्यालय खोल्न वा यस बैंकले प्रदान गर्ने सुविधा प्राप्त गर्न वा दुवैमा रोक लगाउन सक्नेछ ।"
जलविद्युत् आयोजनाको आईपीओ र हकप्रदजारी गर्न समस्या,"(काठमाडौं)  सरकारले विद्युत् नियमन आयोगका पदाधिकारीको कार्यक्षमतामाथि प्रश्न उठाउँदै उनीहरूमाथि छानबिन गर्न समिति गठन गर्ने निर्णयसँगै त्यसको असर जलविद्युत् प्रवर्द्धक कम्पनीहरूको वार्षिक साधारणसभामा पनि परेको छ । कम्पनी ऐन २०६३ अनुसार पब्लिक कम्पनीहरूले आर्थिक वर्ष सकिएको ६ महिनाभित्र वार्षिक साधारणसभा गरिसक्नुपर्छ । तर विद्युत् नियमन आयोगमा पदाधिकारी नहुँदा हकप्रद जारी गर्ने र सेयर संरचना परिवर्तन गर्ने विषय लिएर आयोगमा गएका कम्पनीहरूको काम रोकिएको हो । साधारणसभाबाट पारित महत्त्वपूर्ण निर्णय पनि प्रवर्द्धक कम्पनीहरूले कार्यान्वयन गर्न पाएका छैनन् । सबै प्रवर्द्धक कम्पनीहरूलाई वार्षिक साधारणसभा गर्न समस्या नभए पनि केहीको हकमा समस्या देखिएको स्वतन्त्र ऊर्जा उत्पादकहरूको संस्था नेपाल (इप्पान) का उपाध्यक्ष मोहनकुमार डाँगीले बताए । वार्षिक मुनाफा घोषणा गरेर साधारणसभामार्फत बाँड्न समस्या छैन । तर आईपीओ र हकप्रद जारी गर्न तथा सेयर संरचनामा परिवर्तन गर्न आयोगको स्वीकृति लिनुपर्ने भएकाले त्यसमा समस्या परेको छ, डाँगीले भने, आयोगमा यस्तो निवेदन लिएर गएका कम्पनीलाई समस्या भएको छ । यस्तो स्वीकृति दिन आयोगका बहुमत सदस्यबाट पारित हुनुपर्ने व्यवस्था आफैंमा झन्झटिलो रहेको पनि उनको भनाइ छ । विद्युत् नियमन आयोगका सचिव गोकर्णराज पन्थले पनि कम्पनीहरूलाई वार्षिक साधारणसभा मात्रै गर्न समस्या नरहे पनि साधारणसभाबाट स्वीकृत भएका प्रस्ताव कार्यान्वयनमा समस्या हुन सक्ने बताए । आयोगमा पदाधिकारी नहुँदा जलविद्युत् कम्पनीहरूले वार्षिक साधारणसभा नै गर्न नपाउने भन्ने त होइन, उनले भने, तर वार्षिक साधारणसभाले गरेका निर्णय कार्यान्वयन गर्न, ५ प्रतिशतभन्दा बढी सेयर संरचना परिवर्तन गर्नलगायत कामका लागि आयोगको स्वीकृति लिनुपर्ने कानुनी व्यवस्था छ । यी विषय साधारणसभाबाट पारित भए पनि आयोगबाट स्वीकृत नहुन्जेल लागू हुँदैनन् । प्रवर्द्धक कम्पनीका फरकफरक प्रकृतिका निवेदन बोकेर आयोगमा स्वीकृतिका लागि आउने भएकाले वार्षिक साधारणसभा नै प्रभावित भएकाहरूको संस्था कति छ भन्ने यकिन नरहेको पनि पन्थले जानकारी दिए । कसैकसैलाई आयोगको नै स्वीकृति चाहिएको पनि हुन सक्छ । त्यस्ता निवेदन छँदै छैनन् भन्ने होइन, उनले भने, तर सबै कम्पनीले बोनस बाँड्ने वा एकै प्रकृतिका विषय हुन्छन् भन्ने छैन । सबैको प्रकृति फरकफरक छन् । त्यसमध्ये केहीलाई असर परेको हुन सक्छ ।कम्पनी ऐन २०६३ को दफा ७६ ले कम्पनीहरूको वार्षिक साधारणसभासम्बन्धी व्यवस्था गरेको छ । ऐनमा भएको व्यवस्थाअनुसार प्रत्येक कम्पनीले कारोबार सुरु गर्न इजाजत पाएको एक वर्षभित्र प्रथम वार्षिक साधारणसभा गरिसक्नुपर्ने तथा त्यसपछि प्रत्येक वर्ष आर्थिक वर्ष सकिएको ६ महिनाभित्र वार्षिक साधारणसभा गरिसक्नुपर्ने कानुनी व्यवस्था छ । पब्लिक कम्पनीहरूले वार्षिक साधारणसभामा लैजान लागेका प्रस्ताव २१ दिनअघि नै कम्पनी रजिस्ट्रारको कार्यालयलाई पनि जानकारी दिनुपर्छ । वार्षिक साधारणसभामा सञ्चालकहरूबाट लेखापरीक्षण भइसकेको विवरण, लेखापरीक्षकको प्रतिवेदन र सञ्चालकको प्रतिवेदन कम्पनी रजिस्ट्रारमा बुझाउनुपर्छ । कम्पनीको चुक्ता पुँजीको ५ प्रतिशत वा सोभन्दा बढी सेयर खरिद गरी लिने व्यक्ति वा संगठित संस्थाको विवरण पनि वार्षिक साधारणसभा हुनुपूर्व नै कम्पनी रजिस्ट्रारको कार्यालयलाई जानकारी गराउनुपर्छ । तर यी विवरण आयोगबाट स्वीकृत गर्न नसकेका कम्पनीहरूको हकका साधारणसभा गर्न कानुनी अवरोध देखिएको हो । विद्युत् नियमन आयोगसम्बन्धी नियमावली २०७५ को नियम ४५ ले जलविद्युत् कम्पनीहरूको सेयर संरचना परिवर्तन गर्न आयोगको पूर्वस्वीकृति लिनुपर्ने उल्लेख गरेको छ । सामान्यतया पब्लिक कम्पनीको सञ्चालक समितिले प्रस्ताव गरेर नियामकमा पठाउने र नियामकले स्वीकृति दिइसकेपछि त्यसलाई वार्षिक साधारणसभामा पेस गर्नुपर्छ । तर आयोगमा पदाधिकारी नै नभएका कारण यो प्रक्रियामै अवरोध देखिएको हो ।"
संसदीय समिति र अख्तियारको निर्देशनविपरीत किन खुला ?,"(काठमाडौं)  संसदीय समिति र अख्तियार दुरुपयोग अनुसन्धान आयोगले पारदर्शितामा प्रश्न उठाउँदै पटकपटक दिएको निर्देशनविपरीत सुपारी, केराउ, छोकडा र मरीच आयातकै बाटोमा सरकार अघि बढेको छ । निश्चित व्यापारीलाई फाइदा पुग्ने गरी आयात अनुमति दिएको भन्दै उद्योग तथा वाणिज्य र श्रम तथा उपभोक्ता हित समिति एवं राष्ट्रिय सभाको दिगो विकास तथा सुशासन समितिअन्तर्गतको उपसमितिले छानबिन गरेका थिए । कार्यविधि वा मापदण्ड नबनाई आफूले चाहेका व्यापारीलाई आयात अनुमति दिएको भन्दै उपसमितिले गत वर्ष छानबिन थालेको थियो । उपसमितिले भन्सार विभागलाई २०७८ वैशाखमा पत्र पठाएर तत्काल सुपारी आयात रोक्न भनेको थियो । अख्तियार दुरुपयोग अनुसन्धान आयोगले पनि २०७८ असोजमा उद्योग, वाणिज्य तथा आपूर्ति मन्त्रालयका नाममा पत्र लेखेर माग आपूर्तिको विश्लेषण गरेरमात्रै परिमाण यकिन गर्न निर्देशन दिएको थियो । तर सरकार पर्याप्त छलफल र अध्ययनबिनै बिचौलियाहरूको दबाबमा आयात खुला गर्नतर्फ लागेको छ । सरकारले यसअघि पर्याप्त अध्ययनबिनै आयात खुलाएकाले रोक्न निर्देशन दिएको उद्योग तथा वाणिज्य र श्रम तथा उपभोक्ता हित समितिका सांसद प्रकाश रसाइलीले बताए । समितिले आयात रोक्नुपर्छ भन्ने निष्कर्ष निकालेको थियो । तर मन्त्रिपरिषद्को निर्णय भन्दै रोकिएन, उनले भने, अहिले फेरि खुला गर्ने हल्ला सुनेका छौं । तर समितिलाई जानकारी छैन ।आवश्यकताभन्दा बढी आयात खुला गर्नुमा सरकारको नियत सही नभएको दिगो विकास तथा सुशासन समितिअन्तर्गतको उपसमिति संयोजक रमेशजंग रायमाझीको भनाइ छ । डलर बिदेसिने भएकाले छानबिनका क्रममा भन्सार र वाणिज्य विभागलाई समेत पत्र पठाइएको उनले जानकारी दिए । तर भन्सारले कुनै पत्र नदिएको उनले बताए । उपसमिति गठन गरेर झापा, मोरङ र सुनसरी पुगेर किसानसँग छलफल अनि तथ्यांक संकलन गर्ने योजना थियो । तर कोभिडका कारण जान पाएनौं, रायमाझीले भने, सरकारको नियत खराब देखियो । सरकारले कागजातसमेत दिएन । पछिल्लो समय आयात पुनः खुलाउन केही व्यवसायी नै लागिपरेको उनको दाबी छ । आवश्यकताअनुसार अध्ययन अनुसन्धानबिनै केही व्यवसायी आयात खुलाउन लागिपरेका छन् । तर, निर्णय भएको जानकारी पाएका छैनौं, रायमाझीले भने । यसअघि अख्तियारले पनि अध्ययन गरेरमात्रै सुपारी, केराउ, छोकडा र मरीच आयातको निर्णय गर्न सरकारलाई निर्देशन दिएको स्रोतले बताएको छ । अहिले पत्रपत्रिकाबाट आयात खुल्न लागेको जानकारी पाएको स्रोतको भनाइ छ । यस विषयमा अख्तियारले निर्देशन दिनेबारे केही छलफल नभएको स्रोतले बतायो । सुपारीका नाममा यहाँ ठूलो चलखेल भइरहेको पूर्ववाणिज्य सचिव पुरुषोत्तम ओझाको दाबी छ । राजनीतिक दबाब र प्रभावमा यहाँ पैसा कमाउने ठूलो खेलो भइरहेको छ, उनले भने, यसले वैध व्यापारीलाई धेरै ठूलो असर गर्छ । यसअघि यी वस्तुको तस्करी भएको भन्दै सरकारले २०७६ चैत २४ मा सुपारी, हरियो केराउ, मरीच र छोकडा आयातमा पूर्ण बन्देज लगाएको थियो । २०७७ चैत ९ मा पूर्ण बन्देज हटाउँदै २०७७७८ का लागि केराउ ८० हजार टन, सुपारी २५ हजार टन, छोकडा ५ हजार टन र नधुलाएको मरीच १५ हजार टन ल्याउन पाउने भन्दै परिमाणात्मक बन्देज लगाएको थियो । त्यसपछि समितिहरूले निश्चित व्यापारीलाई फाइदा पुगेको भन्दै छानबिन गरेका थिए । अहिले पुनः आयात प्रक्रियामा सरकार जुटेको हो । नेपालबाट शून्य भन्सारदरमा कृषि वस्तु निर्यात हुन्छ । तेस्रो मुलुकबाट आयात गरी पुनः भारत पठाएपछि भारतले प्रश्नसमेत उठाउँदै आएको छ । वाणिज्य सचिव, भन्सार विभागका महानिर्देशक स्तरीय समितिमा यो विषय उठ्ने गरेको छ, पूर्वसचिव ओझाले भने, खुला सीमाका कारण तस्करी बढ्दो छ । यसलाई नियन्त्रण गर्नुपर्छ । अहिले आयात खुलाउनु आवश्यक छैन ।आयात इजाजत दिन उद्योग विभागले एक प्रतिवेदन तयार गरी उद्योग वाणिज्य तथा आपूर्ति मन्त्रालय हुँदै मन्त्रिपरिषद्मा प्रस्ताव पठाइसकेको छ । उद्योगमा कच्चापदार्थ उपलब्ध गराउनु सरकारको दायित्व भएको वाणिज्य तथा आपूर्ति सचिव दिनेश भट्टराईले बताए । उद्योगमा कच्चापदार्थ अभाव भएको जानकारी आएको छ । उद्योग चल्ने वातावरण बनाउने दायित्व सरकारको हो । उद्योगको संरक्षण गर्ने दायित्व पनि सरकारकै हो, उनले भने, दुरुपयोग रोक्न नियामक निकाय छन्, तिनीहरू सक्रिय हुनुपर्छ । मन्त्रालयले कार्यविधि पनि बनाउँदै छ । नियमन अवश्य हुन्छ ।कृषि तथा पशुपन्छी विकास मन्त्रालयका अनुसार मुलुकमा करिब ९ हजार ७ सय टन सुपारी उत्पादन हुन्छ । तर नेपालमा वार्षिक ५० हजार टन केराउ र १० देखि १२ हजार टन सुपारी भए पर्याप्त हुन्छ । आर्थिक वर्ष २०७७७८ मा १ अर्ब १६ लाख रुपैयाँ बराबरको ६ हजार ४ सय १५ टन सुपारी र ४ अर्ब २६ करोड ८६ लाख रुपैयाँ बराबरको ५८ हजार ५ सय १९ टन केराउ आयात भएको भन्सार विभागको तथ्यांक छ । ८ करोड ४९ लाख रुपैयाँ बराबरको ९ सय ३५ टन छोकडा र ७९ करोड २० लाख रुपैयाँको १ हजार ७ सय ७७ टन मरीच आयात भएको छ । सुपारी इन्डोनेसिया र थाइल्यान्डबाट आउँछ । केराउ क्यानडा, रसिया र अमेरिकाबाट आयात हुन्छ । छोकडा पाकिस्तान, दुबई र मरीच भियतनामबाट ल्याइन्छ । आयातित यी वस्तु स्वदेशी खपतसँगै अवैध रूपमा भारततर्फ निर्यात हुन्छन्, जसले गर्दा आयात रोक्न प्रतिबन्ध लगाउने गरिएको थियो ।"
नेपालसँग सीमा विवाद छैन : चीन,"(काठमाडौं)  नेपालमा भारतसँग सीमा विवादको विषय उठिरहेका बेला चीनले फेरि नेपालसँग आफ्नो सीमा विवाद नरहेको दाबी गरेको छ । काठमाडौंस्थित चिनियाँ दूतावासका प्रवक्ता वाङ सियाओलोङले प्रवक्ता वाङले चीन र नेपालबीच मित्रवत् छलफलका माध्यमबाट सन् १९६० कै दशकमा सीमा विवाद हल गरिसकेको जनाएका छन् । चीनले यस्तै भनाइ २०७७ असोज पहिलो साता पनि सार्वजनिक गरेको थियो । प्रवक्ता वाङले दुवै मुलुकका आधिकारिक निकायका व्यक्तिहरू सीमा सम्बन्धित विषयमा सम्पर्क रहेको उल्लेख गरेका छन् । उनले भनेका छन्, हामी आशा गर्छौं कि कुनै व्यक्ति विशेषले फैलाएका भ्रमपूर्ण रिपोर्टबाट नेपाली जनता दिग्भ्रमित हुने छैनन् । प्रवक्ता वाङले चीनले नेपालसँग समानता, पारस्परिक लाभको आधारमा द्विपक्षीय मैत्री सम्बन्ध विकास गर्दै एकअर्काको आन्तरिक मामिलामा हस्तक्षेप नगर्ने नीतिमा अडिग रहेको पनि जनाएका छन् । उनले नेपाललाई बेल्ट एन्ड रोड इनिसिएटिभ (बीआरआई) अवधारणाको महत्त्वपूर्ण साझेदार मुलुकका रुपमा ठानेको उल्लेख गरेका छन् । उनले नेपाललाई दिने सहयोगमा कुनै राजनीतिक सर्त नजोडिने पनि उल्लेख गरेका छन् । स्रोतका अनुसार पुस २७ मा राष्ट्रिय एकता अभियानले जनकपुरमा र्याली निकाल्दै चिनियाँ हस्तक्षेप बन्द गर, सीमा अतिक्रमण बन्द गर नारा लगाएको समाचार आएपछि दूतावासबाट पछिल्लो प्रतिक्रिया आएको हो । प्रवक्ता वाङले यसअघि हुम्लास्थित सीमा क्षेत्रको नाम्खा गाउँपालिकामा पर्ने नेपाली भूमिमा चीनले भवन निर्माण गरेको भन्दै समाचार सञ्चारमाध्यममा आएपछि खण्डन गरेका थिए । उनले ती भवन चीनकै भूभागमा रहेको प्रमाणित भएको दाबी गरेका थिए । चीनसँगको सीमा विवादकै विषयमा मुख्य रूपमा हुम्लाका सांसद तथा सत्तारूढ कांग्रेसका नेता जीवनबहादुर शाहीले प्रश्न उठाएपछि सरकारले भदौमा हुम्लाको सीमा क्षेत्र अध्ययन गर्न समितिले बनाएको थियो । सहसचिव जयनारायण आचार्य नेतृत्वको टोलीले असोज १० मा गृहमन्त्री बालकृष्ण खाँणलाई प्रतिवेदन बुझाएको थियो । उक्त प्रतिवेदन र राय सुझाव गृह मन्त्रालयले परराष्ट्र मन्त्रालयलाई पठाइसकेको छ । तर सरकारले उक्त प्रतिवेदनका विषयलाई सार्वजनिक गरेको छैन । परराष्ट्र मन्त्रालयले उक्त प्रतिवेदन प्राप्त गरेपछि परराष्ट्रमन्त्री नारायण खड्का र चीनका विदेशमन्त्री वाङ यीबीच भर्चुअल कुराकानी भइसकेको छ । उक्त कुराकानीपछि दुई मुलुक बीचमा सन् १९६१ अक्टोबर ५ मा बेइजिङमा नेपालचीन सीमा सन्धि अनुसारै गृहकार्य गर्ने सहमति भएको हो । उक्त सन्धिको दफा ४ मा भनिएको छ, सन्धिपत्र गर्ने दुवै पक्षले दुई देशबीचमा सिमानाको औपचारिक रेखांकनपश्चात् सीमा सम्बन्धमा उत्पन्न हुने कुनै पनि विवाद दुवै पक्षद्वारा मैत्रीपूर्ण छलफलबाट समाधान गरिनेछन् भनी मञ्जुर गरिएको छ ।सन् १९६१ मा भएको नेपालचीन सीमा सन्धिका आधारमा १९६१६२ मा नेपालचीन संयुक्त टोलीले सीमांकन गरेको थियो । त्यसपछि सन् १९६३ जनवरी २० मा दुई मुलुकबीच सीमा प्रोटोकलमा संयुक्त हस्ताक्षर भयो । दुई मुलुकबीचको प्रोटोकल नवीकरण गर्न तेस्रो पटक सन् २००६ अप्रिल १७ मा नेपालचीन संयुक्त सीमा समिति बनाइएको थियो । दुई मन्त्रीहरूको संवादमा उक्त समितिलाई फेरि सक्रिय बनाउने सहमति भएको थियो । भारतले नेपालको कालापानी, लिपुलेक र लिम्पियाधुरा क्षेत्रलाई अतिक्रमण गरेको छ । उसले लिपुलेक हुदै तिब्बतको मानसरोवर जोड्ने सडक खनिरहेको छ । नेपाल सरकारले पटकपटक कूटनीतिक नोट लेखेर विरोध गरे पनि भारतले उक्त सडक निर्माणलाई जारी राखेको हो । भारत र चीनले सन् २०१५ मा नेपाली भूमि लिपुलेकलाई दुई मुलुकबीचको व्यापार बिन्दु बनाउने सम्झौता गरेका थिए । नेपाललाई नसोधीकनै भारत र चीनले नेपाली भूमि व्यापारिक साझेदारीका लागि प्रयोग गर्ने सम्झौता गरेका हुन् । लगत्तै नेपालले उक्त विषयलाई लिएर दुवै मुलुकलाई कूटनीतिक नोट पठाएको थियो । दुवै मुलुकले जवाफ दिएका छैनन् । चीनले यसअघि नै कालापानी क्षेत्रको विवाद नेपाल र भारत दुवै मिलेर मैत्रीपूर्ण र वार्ताबाट समाधान गरून् भन्ने चाहेको उल्लेख गरेको छ । चीनका लागि नेपालका पूर्वराजदूत टंक कार्की भने उक्त क्षेत्रमाथि दाबी नेपालले प्रमाणसहित प्रक्रिया अघि बढाए आफूहरूले भारतसँगको सम्झौता त्याग्न तयार रहेको सन्देश चीनले पठाइसकेको बताउँछन् । तर भारतले रणनीतिक हिसाबमा पनि त्यो स्थान छाड्न नचाहेको देखिन्छ, उनले भने ।"
बाबुआमाको मृत्युपछि ४ लालाबाला अलपत्र,"(तिर्साङ, दाङ)  सोनिया कामी मा, मा १ भन्दै रोइरहन्छिन् । रुँदारुँदा उनको घाँटी सुक्छ तर पनि आमा आउँदिनन् । आमा अब कहिल्यै नआउने बाटो गइसकिन् । त्यो हो बाबा गइसकेको बाटो । न बाबा, न आमा । अब कोही आउने छैनन् ।अहिले ११ महिने सोनियाको आमा बनेकी छन् ११ वर्षीया दिदी शर्मिला । घरी पिठ्यूँमा बोक्छिन्, घरी काखमा लिन्छिन्, घरी यताउति भुलाउन खोज्छिन् तर पनि सम्हाल्न सक्दिनन् । बहिनीलाई फुल्याउन सकेजति प्रयास गर्छिन्, अन्त्यमा नसकेर आफैं रुन थाल्छिन् । नरोऊ नानी, आमा अब आउँदिनन्, बहिनीले नबुझे पनि उनी एक्लै सम्झाइरहन्छिन् । बहिनी रुन थालेपछि मलाई पनि गाह्रो हुन्छ, उनले भनिन्, सँगसँगै रुन थाल्छौं । अनि दाइभाइ पनि रुन थाल्छन् ।सुनसान घरमा केटाकेटीको रुवाइबाहेक अरू केही सुनिँदैन । न उनीहरूलाई थुमथुम्याउने कोही छ न आफैंलाई सम्झाउन सक्छन् । खानपान, सरसफाइ र स्याहार गरिदिने कोही नभएपछि उनीहरूलाई रुनुबाहेक विकल्प छैन । केही बचेखुचेका पुराना कपडा आँगनमा गाडिएको खाँबोमा अझै पनि झुन्डिइरहेका छन् । घरको आँगन मान्छे बस्न छोडेको महिनौं भएझैं असरल्ल छ, घर रानी हराएको मौरीझैं भएको छ ।१७ दिनकी सुत्केरी श्रीमतीलाई पोसिलो खानेकुरा जुटाउन र चार छोराछोरीको खाना खर्च जुटाउन कोइलाखानी सुरुङमा पसेका मोहनलाल कामी घर फर्कन पाएनन् । घोराही१९ तिर्साङका ४१ वर्षीय मोहनलाल ०७७ फागुन १० मा स्थानीय राम्चे कोइलाखानीको सुरुङभित्र पुरिए । त्यसको एक वर्ष नबित्दै श्रीमती शान्ति कामीले पनि गत मंसिर २८ मा संसार छोडिन् । अब घरमा १३ वर्षीय दीपक, ११ वर्षीया शर्मिला, ६ वर्षीय अशोक र ११ महिनाकी सोनिया मात्रै छन् ।बाआमाको मृत्यु भएपछि चार भाइबहिनी टुहुरा भएका छन् । दीपकले एक वर्ष नबित्दै बाआमाको किरिया गर्नुपर्यो । अब उनीहरूको लालनपालन कसले गर्ने भन्ने अन्योल छ । घरमा खानेकुरा छैन, भाइबहिनी रोइरहन्छन्, दीपकले भने । अहिले उनीहरूलाई छिमेकी काकी चन्द्रकला कामीले संरक्षण दिएकी छन् । पालैपालो बा र आमा बितेपछि केटाकेटीलाई अलपत्र पर्न दिन भएन, उनले भनिन्, मैले नै हेरचाह गरिरहेकी छु । साना बच्चा छन् । रातदिन रोइरहन्छन् । कसरी सम्हाल्नु, साह्रै गाह्रो भएको छ । १३ वर्षदेखि कोइलाखानीमा काम गर्दै आएका मोहनलालको १ सय ६० मिटर गहिराइमा च्यापिएर मृत्यु भएको थियो । खानीभित्रको काम जोखिमपूर्ण छ । कुनै पनि सुरक्षाका उपायबिना सुरुङभित्र पस्ने र कोइला निकाल्ने गरिन्छ । काममा जोखिम भए पनि सुत्केरी श्रीमतीको पालनपोषणका लागि काममा जानैपर्ने बाध्यता थियो । बिहान श्रीमतीलाई खाना खुवाएर बेलुका फेरि खाना पकाउन फर्कने वाचा गरेका मोहनलाल त्यसपछि फर्किएनन् ।श्रीमान्को मृत्युपछि शान्तिलाई बालबच्चाको पालनपोषणमा साह्रै समस्या भयो । गाउँघरमा मागेर भए पनि उनले बालबच्चा पाल्दै आएकी थिइन् । रातदिनको चिन्ताले शरीर गल्दै गयो । गाउँतिर घुमेर घर फर्कने क्रममा बाटोमा लडेर उनको ज्यान गयो । साथमै रहेका छोरा दीपकले केही गर्न सकेनन् । गाउँ घुमेर घर फर्कंदै थियौं, बाटोमा एक्कासि लड्नुभयो, त्यसपछि उठ्नुभएन, उनले भने, गाउँघरका मानिसहरू बोलाउँदा प्राण गइसकेको थियो ।३३ वर्षीया शान्तिकी जेठी छोरी गीता १५ वर्ष पुगिन् । उनको विवाह भइसकेको छ । अहिले घरको जेठो सन्तान दीपक हुन् । उनको काँधमा भाइबहिनी स्याहार्ने जिम्मेवारी आएको छ । हामी आफैं केटाकेटी छौं, कसले कसको हेरचाह गर्ने ? दीपकले भने, घरमा बस्न डर लाग्छ । के गरौं, कता जाऔं भएको छ ।सदरमुकाम घोराहीबाट २१ किलोमिटर उत्तरमा पर्ने तिर्साङ गाउँ भौगोलिक रूपमा विकट छ । दीपकको खरको छानो भएको सानो घर र थोरै बारी छ । त्यसमा वर्षमा एक बाली मकै लाग्छ । मकैले एक महिना पनि खान पुग्दैन । उब्जनीले खान नपुग्ने भएकाले मोहनलालको कमाइले नै परिवार पालिएका थिए । मोहनलालको मृत्युपछि सुरु भएको दुर्दशा शान्तिको मृत्युसम्म पुग्दा जर्जर भइसकेको छ । ज्यान पाल्ने उपाय केही छैन, पहिले पनि गाह्रो थियो, अब बाआमा नै नभएपछि झन् कसले खर्च जुटाउने ? छिमेकी अमृता विकले भनिन्, अब कसले कमाएर खान दिने, कसले हेरिदिने ? साह्रै ठूलो विपत् आइलाग्यो ।दीपक ४, शर्मिला २ र अशोक १ कक्षामा पढ्छन् । बुबाको मृत्युपछि उनीहरू नियमित विद्यालय जान पाउँदैनथे । घरमा आमाको साथी चाहिने, बहिनीको हेरचाह गर्नुपर्ने र खर्च धान्न गाह्रो हुने भएपछि उनीहरूलाई पढाइमा निरन्तरता दिन कठिन भएको थियो । अहिले आमाको पनि मृत्यु भएपछि उनीहरू भाइबहिनीको हेरचाहमै दिन बिताइरहेका छन् ।ज्यानमारा खानीस्थानीयस्तरमा जीवन निर्वाहका आधार बनेका कोइलाखानी ज्यानमारा सावित भइरहेका छन् । ११ वर्षमा खानीमा ६ जना मजदुरको ज्यान गइसकेको छ । घोराही१९ तोसस्थित खानीमा स्थानीय दुर्गे राना र चन्द्रबहादुर विकको ज्यान गयो । यसैगरी बोक्सिनी भीरको खानीमा रोल्पा रुन्टीगढीका टीका डाँगी र फलितेखानीमा स्थानीय भीमकान्त रावतले ज्यान गुमाए । घोराही१९ दुईखोलीका ४६ वर्षीय भक्तबहादुर घर्तीको गत मंसिर २७ गते घोराही१ काउलेस्थित कोइलाखानीमा च्यापिएर ज्यान गयो । दाङमा १२ ठाउँबाट कोइला उत्खनन हुन्छ । घोराही१९ को बोल्दी, राम्चे, बजारपानी र तोस एवं बंगलाचुली गाउँपालिकाको मर्पेस, छिपन, बोक्सिनी भीर, ठाडा, ज्यामुरे र भुल्केमा एकएक कोइलाखानी छन् । बंगलाचुलीको टाकुरामा दुई खानी छन् । एक खानीमा ४५ देखि ५० जनासम्म मजदुरले काम गर्छन् । दाङमा पाँच वटा कम्पनीले कोइला उत्खनन गरिरहेका छन् । एक कम्पनीले वार्षिक १ हजार २ सय मेट्रिक टन उत्पादन गर्छन् ।खानीभित्र मजदुरले खनेर बाटो खोल्ने गर्छन् । भित्रभित्रै सुरुङहरू हुन्छन् । तिनै सुरुङमा पसेर कोइला निकालिन्छ । सुरुङभित्र कोइला खोज्न ढुंगा, चट्टान काट्नुपर्छ । एक क्विन्टल कोइला खन्दा १ सय ४० रुपैयाँ कमाउँछन् । एक दिनमा एक जनाले बढीमा ८ देखि १० क्विन्टलसम्म खन्छन् । कोइला बोक्नेले एक क्विन्टलको ७० रुपैयाँ पाउँछन् । एक मजदुरले दिनमा ७ सयदेखि १ हजार रुपैयाँसम्म कमाउँछन् । कोइलाखानीको कुनै पनि नियमन र अनुगमन हुन नसकेको तिर्साङका पूर्णबहादुर विकले बताए । खानीमा मानिसहरू पुरिएर ज्यान गइरहेको छ तर पनि कसैको ध्यान पुगेको छैन, उनले भने, भगवान् भरोसामा काम गर्नुपर्ने बाध्यता छ । कति बेला ज्यान जान्छ, भन्नै सकिँदैन । खानी तथा खनिज पदार्थ नियमावली २०५६ मा खानी उत्खनन गर्दा पालना गर्नुपर्ने सर्तहरूअन्तर्गत दफा १९ को उपदफा ६ मा उत्खनन गर्दा खोलेको टोपा, टनेल, खाल्डा इत्यादिमा कुनै दुर्घटना हुन नपाउने गरी सुरक्षाको व्यवस्था गर्नुपर्ने उल्लेख छ । दफा ३८ मा खानीको जिल्ला समन्वय समितिले अनुगमन गर्नुपर्ने व्यवस्था छ । दफा ३८ को उपदफा १ मा अनुगमन समितिले प्रचलित ऐन, नियम र मापदण्डअनुसार काम नभए कम्पनीलाई आवश्यक निर्देशन दिन, उत्खनन कार्य रोक्न र अनुमतिपत्र खारेज गर्न सक्नेसम्मको अधिकार दिइएको छ । खानीमा भएको जोखिम तथा क्षतिबारे जानकारी पाएको तर अझैसम्म अनुगमन गर्न नसकेको जिल्ला समन्वय समिति प्रमुख जितेन्द्रमान नेपालीले बताए ।"
मन्त्रीकै अगाडि नोबेलका सञ्चालकको अडान 'अतिरिक्त शुल्क लिन्छु,"(काठमाडौं)  काठमाडौं मेडिकल कलेज (केएमसी) र नोबेल मेडिकल कलेज विराटनगरका सञ्चालक सुनील शर्माले विद्यार्थीसँग अतिरिक्त शुल्क लिइछाड्ने अडान दोहोर्याएका छन् । शिक्षा मन्त्रालयले शुल्क विवादबारे शुक्रबार गरेको छलफलमा शर्माले शिक्षामन्त्री देवेन्द्र पौडेलकै अगाडि अतिरिक्त शुल्क लिने जिकिर गरेका हुन् । सरोकारवालासँगको छलफलपछि शिक्षा मन्त्रालयले चिकित्सा शिक्षा आयोगले तोकेभन्दा बढी शुल्क लिन नहुने निर्णय गर्दासमेत शर्माले फरक मत (नोट अफ डिसेन्ट) लेखेका छन् । शिक्षा मन्त्रालयमा आयोग, त्रिभुवन विश्वविद्यालय, काठमाडौं विश्वविद्यालय, अभिभावक, विद्यार्थी, जिल्ला प्रशासन कार्यालय काठमाडौं र भक्तपुरका प्रतिनिधिसहित बैठक भएको थियो । बैठकपछि आयोगले तोकेभन्दा बढी शुल्क नलिने, अनिवार्य होस्टल बस्नुपर्ने व्यवस्थाको सन्दर्भमा विद्यार्थी र कलेज प्रशासनबीच छलफल गरी टुंगोमा पुग्ने निर्णय भएको मन्त्रालयका उच्चशिक्षा महाशाखाका सहसचिव हरिप्रसाद लम्सालले जानकारी दिए । शुक्रबारको छलफलमा आगामी वर्षका लागि विश्वविद्यालय, काउन्सिललाई बुझाउनुपर्ने शुल्क पनि छुट्टै तोक्न आयोगले गृहकार्य थाल्ने निर्णयसमेत गरिएको छ । छलफल सकेर फर्कने क्रममा उनलाई विद्यार्थीको एक समूहले सिंहदरबारभित्रै मोसो लगाएर दुर्व्यवहार गरेको छ । अतिरिक्त शुल्क असुल्दै आएका शर्मालाई विद्यार्थीले नमस्कार सर भन्दै मोसो दलेको एक प्रत्यक्षदर्शीले बताए । समाजवादी विद्यार्थी युनियनका अध्यक्ष सुदेश पराजुलीले घटनाको जिम्मा लिएका छन् । अखिल क्रान्तिकारीकी अध्यक्ष पञ्जा सिंहले पनि संयुक्त विद्यार्थी संघर्ष समितिले मोसो दलेको बताएकी छन् । शर्माका मेडिकल कलेजले चिकित्सा शिक्षाका विद्यार्थीसँग अतिरिक्त शुल्क मागेको विरोधमा नेविसंघसहित सत्तारूढ दलनिकट ७ विद्यार्थी संगठन र प्रतिपक्षी एमालेनिकट अनेरास्ववियु सँगै आन्दोलनमा छन् । शिक्षा मन्त्रालय, गृह मन्त्रालय, चिकित्सा शिक्षा आयोगले अतिरिक्त शुल्क नलिन पटकपटक निर्देशन दिएको भए पनि केएमसी र नोबेल मेडिकल कलेजले अवज्ञा गर्दै आएका छन् । दुवै कलेजले होस्टल अनिवार्य गर्दै लाखौं शुल्क मागेका हुन् । दुई जना बस्न मिल्ने एउटा कोठाको मासिक भाडा २४ हजार रुपैयाँ तोकिएको छ । सम्बन्धन, विश्वविद्यालय, नेपाल मेडिकल काउन्सिल, इन्टर्नसिप शुल्क लगायत शीर्षकमा करिब ६ लाख रुपैयाँ अतिरिक्त शुल्क मागिएको छ । केयू सम्बन्धन शुल्क भनेर साढे ९८ हजार रुपैयाँ मागिएको छ । केयू रजिस्ट्रेसन शुल्क २५ हजार, परीक्षा शुल्क ११ हजार, नेपाल मेडिकल काउन्सिल रजिस्ट्रेसन शुल्क ५ हजार र भर्ना फाराम शुल्क ५ हजार मागिएको छ । चिकित्सा शिक्षा ऐनको प्रावधानअनुसार यी शिक्षण शुल्कभित्र पर्छन् । इन्टर्नसिप शुल्क मात्रै साढे २ लाख माग गरिएको विद्यार्थीले जनाएका छन् । कतिपय विद्यार्थी बढी शुल्क बुझाएर कक्षामा सहभागी भएका छन् । बढी शुल्क नबुझाउने विद्यार्थीलाई कक्षा प्रवेशमा रोक लगाइएको छ । शर्माले भने कलेजले शिक्षण शुल्कबाहेक विद्यालय, काउन्सिल लगायत अन्य निकायलाई तिर्नुपर्ने शुल्क मागिएको बताए । हामीले अतिरिक्त शुल्क मागेकै छैनौं, हामीले विश्वविद्यालयलाई बुझाउनुपर्ने रकम मात्र मागेका हौं, उनले भने । यी अतिरिक्त शुल्कभित्र नपर्ने उनको दाबी छ । अन्य मेडिकल कलेजमा भने आयोगले तोकेको एकमुष्टबाहेक अन्य शुल्क मागिएको छैन । शर्मा कांग्रेसको महाधिवेशन प्रतिनिधि हुन् । उनी २०७४ सालको प्रतिनिधिसभा निर्वाचनमा उम्मेदवार समेत थिए । विद्यार्थीले गृह, शिक्षा, जिल्ला प्रशासन कार्यालय, चिकित्सा शिक्षा आयोगमा उजुरी दिँदासमेत सत्तारूढ दलकै संरक्षणमा उनीमाथि कानुनी कारबाही नभएको पीडित अभिभावकले गुनासो गरे । चिकित्सा शिक्षा आयोगका अध्यक्ष प्रधानमन्त्री, सहअध्यक्ष शिक्षा र स्वास्थ्यमन्त्री रहने व्यवस्था छ । यसअघि पनि यी दुई मेडिकल कलेजले ६३ करोडभन्दा बढी अतिरिक्त शुल्क लिएको छानबिनमा भेटिएको थियो ।"
शुक्र सेन्ट्रल ओपन च्याम्पियन,"काठमाडौं (कास) शुक्रबहादुर राईले सूर्य नेपाल सेन्ट्रल ओपन गल्फको उपाधि जितेका छन् । शुक्र गोकर्ण गल्फ क्लबमा शुक्रबार एक ओभर ७३ स्कोर गर्दै ७२ होलको कोर्समा कुल १० अन्डर २ सय ७८ को कार्ड बनाएर च्याम्पियन बने । उनले रवि खड्कालाई एक स्ट्रोकले पछाडि पारे । सूर्य नेपाल गल्फ टुर २०२१२२ को तेस्रो इभेन्टमा शुक्रको यो दोस्रो उपाधि हो । दुई साताअघि उनले गृहनगर धरानमा सूर्य नेपाल इस्टर्न ओपन जितेका थिए । उनले अघिल्लो दिनको खेल समाप्तिमा रवि र भुवन नगरकोटीमाथि ६ स्ट्रोकको अग्रता लिएका थिए । अन्तिम दिन चार अन्डर ६८ खेलेका रविले ९ अन्डर २ सय ७९ को कार्ड बनाए । इभन पार ७२ खेलेका भुवन नगरकोटी ६ अन्डर २ सय ८२ को स्कोर बनाउँदै तेस्रो भए । शुक्रले १ लाख ३५ हजार, रविले ८८ हजार र भुवनले ६५ हजार रुपैयाँ नगद पुरस्कार पाए । सुवास तामाङ ४ अन्डर २ सय ८४ अंकसाथ चौथो भए । एमेच्योरतर्फको उपाधि जितेका सुवासले अन्तिम दिन इभन पार ७२ को स्कोर बनाए । एमेच्योरमै दोस्रो स्थानमा रहेका सद्भाव आचार्य ५ अन्डर २ सय ९३ को कार्ड बनाउँदै समग्रमा सातौं स्थानमा रहे । नेपाल प्रोफेसनल गल्फर्स संघले सूर्य नेपालको प्रायोजनमा गरेको प्रतियोगितामा व्यावसायिकतर्फ ३९ र एमेच्योरमा १९ गल्फरले भाग लिएका थिए । विजयी खेलाडीलाई सूर्य नेपालका सहायक ब्रान्ड म्यानेजर नवीन सरोज र आयोजक संघका सल्लाहकार घनश्याम थापाले पुरस्कृत गरेका थिए ।"
दक्षिण अफ्रिकालाई शृंखला,"केपटाउन (एएफपी) दक्षिण अफ्रिकाले तेस्रो, अन्तिम तथा निर्णायक खेलमा जित निकाल्दै तीन टेस्टको शृंखलामा भारतलाई २१ ले हराएको छ । शुक्रबार प्राप्त ७ विकेटको सफलतापछि शृंखलामा पछाडि परेको स्थितिमा घरेलु टोलीले जित पाएको हो । भारत दक्षिण अफ्रिकी भूमिमा टेस्ट शृंखला जित्नबाट वञ्चित रह्यो । कप्तान विराट कोहलीको नेतृत्वमा भारतले यस शृंखलामा जित निकाल्ने अपेक्षा गरिएको थियो । कम अनुभवी दक्षिण अफ्रिकाविरुद्ध पहिलो टेस्ट जितेपछि भारत बलियो स्थितिमा थियो । तर, त्यसपछि भारतले लगातार दुई खेल गुमाएको थियो । शृंखला हारपछि कोहलीले भने, यो सिरिज हामीले जित्ने अपेक्षा थियो, तर दक्षिण अफ्रिकामा हामी कहाँ छौं, त्यो प्रस्ट भएको छ । दक्षिण अफ्रिकाले तेस्रो टेस्ट जित्न २ सय १२ रनको लक्ष्य पाएको थियो । चौथो दिन लञ्चलगत्तै दक्षिण अफ्रिका ३ विकेट गुमाई २ सय १२ रन बनाउन सफल भयो । टेम्बा बाभुमाले स्क्वायर लेगमा चौका प्रहार गर्दै विजयी रन बटुले । उनी ३२ रनमा नटआउट रहे ।"
पुलिसको कीर्तिमानी स्कोर,"(काठमाडौं)  नेपाल पुलिस क्लबले घरेलु ट्वान्टी२० राष्ट्रिय क्रिकेटमा सर्वाधिक स्कोरको कीर्तिमान बराबरी गरेको छ । कुशल भुर्तेलले ३९ बलमा ८२ र दीपेन्द्रसिंह ऐरीले २८ बलमा ६२ रन बनाएपछि शुक्रबार पुलिसले प्रधानमन्त्री कप पुरुष ट्वान्टी२० राष्ट्रिय क्रिकेटमा कर्णालीविरुद्ध ६ विकेट गुमाई २ सय ४४ रनको स्कोर बनायो । नेपाल एपीएफ क्लबले २०६७ को छैटौं राष्ट्रिय खेलकुदमा मध्यपश्चिमविरुद्ध धनगढीमा २४४३ को स्कोर बनाएको थियो, त्यसमा शरद भेषावकरले ४४ बलमा १ सय र सुनाम गौतमले ५७ बलमा ९१ रन बनाएका थिए । कीर्तिपुरस्थित त्रिवि मैदानमा कुशलले ९ चौका र ३ छक्का तथा दीपेन्द्रले ९ चौका र २ छक्का प्रहार गरे । पवन सर्राफ १३ बलमा २ चौका र २ छक्का प्रहार गर्दै २२ रनमा आउट भएपछि यी दुईले दोस्रो विकेटमा १ सय ८ रनको साझेदारी गरे । कप्तान मन्जित श्रेष्ठले १५ बलमा ३ चौकासहित १९ रन बनाए । आरिफ शेख २ छक्कासहित १८ र दिलीप नाथ १ चौका र ३ छक्कासहित ३१ रनमा अविजित रहे । कर्णालीका अनुज चुनारा, प्रकाश जैसी र कप्तान रवीन्द्र शाहीले २२ विकेट लिए ।प्रकाश जैसीले ४७ बलमा ६ चौका र ३ छक्का प्रहार गरी ६८ रन बनाए पनि कर्णालीले १५५९ को स्कोरमात्र बनाउन सक्यो । रवीन्द्र १७, मनीष थापा र दिनेश अधिकारी समान १५ र विपिन रावल १० रनमा आउट भए । पुलिसका दीपेन्द्र र योगेन्द्रसिंह कार्कीले २२ तथा करण केसी, कुशल, गुलशन झा र पवन सर्राफले ११ विकेट लिए । लगातार ३ खेल जितेको पुलिसले समूह ए बाट एक खेलअगावै सेमिफाइनल सुरक्षित गरेको हो । समूह बी बाट एपीएफ सबै ४ खेल जितेर सेमिफाइनल पुगेको छ । एपीएफले मूलपानी मैदानमा लुम्बिनी प्रदेशलाई ७ विकेटले हरायो । ओपनरद्वय प्रदीप ऐरी र आसिफ शेखले ७ ओभरभित्र ७४ रन जोडेपछि एपीएफले सहजै खेल आफ्नो पक्षमा पार्यो । प्रदीपले २० बलमा २ चौका र ४ छक्कासहित ३६ तथा प्लेयर अफ द म्याच आसिफले २६ बलमा ४ चौका र ३ छक्कासहित ४३ रन बनाए । लुम्बिनीका वासिर अहमदले २ तथा सिद्धान्त शाहीले १ विकेट लिए । यसअघि लुम्बिनीले १०४९ को स्कोर बनाउँदा देव खनालले ४२ बलमा ५ चौका र १ छक्कासहित ४३, सुशान्त थापाले १८ र कप्तान कृष्ण कार्कीले १३ रन बनाए । एपीएफका कमलसिंह ऐरी, किशोर महतो, अविनाश बोहरा र दीपक बोहराले २२ तथा कप्तान शरद भेषावकरले १ विकेट लिए ।मूलपानीमै त्रिभुवन आर्मी र सुदूरपश्चिम प्रदेशबीचको खेल निकै रोचक रह्यो । १ सय १६ रनको लक्ष्य पाएको आर्मीलाई अन्तिम ओभरमा ७ रन र अन्तिम बलमा २ रन आवश्यक हुँदा विकास आग्रीको बलमा शाहब आलमले छक्का प्रहार गरे । तर, यो खेल आर्मीका विक्रम सोबका लागि थियो । विक्रम २२ बलमा १ चौका र २ छक्का प्रहार गर्दै २९ र शाहब ६ बलमा १२ रनमा अविजित रहे । आर्मीबाट हरि चौहानले ३९ बलमा ४ चौकासहित ३३, भीम सार्कीले १३ र कुशल मल्लले ११ रन बनाए । सुदूरपश्चिमका आदित्य महताले ४ ओभरमा १४ रन खर्चेर ४ तथा हेमन्त धामी, नारायण जोशी र शेर मल्लले ११ विकेट लिए । विक्रमले ६ विकेट लिएपछि सुदूरपश्चिम पूरा ओभर खेलेर १ सय १५ रनमै अलआउट भयो । अन्तिम ओभरमा ३ विकेट लिएका विक्रमले कुल ४ ओभरमा ८ रनमात्र खर्चेर ६ विकेट लिएका हुन् । कुशल मल्ल, शाहव र हरि चौहानले ११ विकेट लिए । सुदूरबाट खडक बोहराले ४२ बलमा १ चौका र १ छक्कासहित ३७, वसन्त कार्कीले २८ बलमा २ चौकासहित ३४ र अर्जुन साउदले १५ रन बनाए । आर्मी र वाग्मती प्रदेशले आआफ्नो समूहको विजेता भएर सेमिफाइनल पुग्ने सम्भावना बलियो बनाए । समूह ए मा सबै ४ खेलिसकेको आर्मीको ५ तथा समूह बी मा वाग्मतीको ३ खेलमा ४ अंक छ । वाग्मतीले कीर्तिपुरमा प्रदेश २ लाई ५ विकेटले हरायो । नन्दन यादव र प्रतिश जिसीले अन्तिम ३ ओभरमा ३२ रन जोडेर वाग्मतीलाई विजयी बनाए । नन्दनले १० बलमा १ चौका र १ छक्कासहित १५ तथा प्लेयर अफ द म्याच प्रतिशले ७ बलमा ३ छक्कासहित २२ रन बनाएपछि वाग्मतीले १ सय ५६ रनको लक्ष्य २ बलअगाडि पूरा गर्यो । सुवास खकुरेल ९ बलमा २०, इशान पाण्डे ३१ बलमा ३२, कप्तान ज्ञानेन्द्र मल्ल १३ बलमा ४ चौकासहित २०, लक्की कठायत २६ बलमा २८ रन बनाएर आउट भए । प्रदेश २ का जितेन्द्र यादवले २ तथा प्रतीक यादव, हरिशंकर शाह र विवेक यादवले ११ विकेट लिए ।यसअघि प्रदेश २ ले १५५६ को स्कोर बनाउँदा हरिशंकरले अविजित ५६ रन बनाए । ५४ बल खेलेका उनले ५ चौका र १ छक्का प्रहार गरे । सन्तोष कार्की १०, विवेक १७ बलमा २८, आदिल अहमद ४ बलमा १२ रनमा आउट भए । कप्तान हासिम अन्सारीले १७ बलमा ३ छक्कासहित २६ रन बनाए । वाग्मतीका रिजन ढकाल र विपिन आचार्यले २२ तथा प्रतिश र सुवास खत्रीले ११ विकेट लिए ।"
आर्मीका दुवै टोली फाइनलमा,"पोखरा (कास) त्रिभुवन आर्मी क्लबको महिला र पुरुष दुवै टोली दोस्रो टाइगर कप आमन्त्रित खुला क्लब च्याम्पियनसिप भलिबल प्रतियोगिताको फाइनल पुगेका छन् । पुरुषतर्फ आर्मीले शीर्षस्थानमा रहेको पुलिसलाई राउन्ड रोबिन लिगको अन्तिम खेलमा शुक्रबार ३० को सोझो सेटमा हरायो । विभागीय डर्बीमा आर्मीले २५१५, २५१८, २५१३ को नतिजा निकालेको थियो । हारसँगै पुलिस तेस्रो स्थानमा खुम्चियो । आर्मीले ९ अंकसहित दोस्रोमा रहेर फाइनल पुग्दा १० अंकसहित टिपटप हेल्प नेपाल शीर्षमा पुग्यो । शुक्रबार हेल्प नेपालले साबिक विजेता गण्डकी प्रदेशलाई २५१८, २५१५, २५२३ को सेटमा पन्छाउँदै फाइनल सुनिश्चित गरेको थियो । शनिबार आर्मी र हेल्प नेपालबीच फाइनल प्रतिस्पर्धा हुनेछ । महिलातर्फ विभागीय डर्बी फाइनलमा आर्मी र एपीएफ भिड्नेछन् । आर्मीले पुलिसलाई ३१ को सेटमा पराजित गर्दै फाइनल तय गर्यो । पहिलो सेट २१२५ ले गुमाएको आर्मीले बाँकी ३ सेटमा पुलिसलाई कुनै मौका दिएन । आर्मीले २५१८, २५२०, २५१८ ले सेट आफ्नो पक्षमा पार्यो । आयोजक टाइगर ग्रुपलाई एपीएफले ३१ कै सेटमा हराएर फाइनलमा आफ्नो स्थान सुरक्षित बनायो । पहिलो दुई सेट २५१४, २५२० ले जितेको एपीएफले तेस्रो सेट जोगाउन नसक्दा २३२५ ले टाइगर ग्रुपलाई सुम्पिनुपर्यो । चौथो सेट २८२६ ले रक्षा गर्दै एपीएफले फाइनलमा स्थान बनायो । त्यसअघि बिहीबार रोकिएको पुलिस र न्यु डायमन्डबीच खेलमा पुलिसले बाजी मार्यो । पुलिसले २५२०, २५२०, २५२३ ले सेट जित्यो । जितका बावजुत पुलिस ६ अंकमा सीमित भयो । आर्मी ९ अंकसहित शीर्ष र एपीएफ ८ अंकसहित दोस्रो स्थानमा रहँदै फाइनल पुगेका छन् ।"
बढ्दो विनाशबीच 'न्यु होप,"महाप्रणालीका बासिन्दाजलवायु परिवर्तन अध्ययनका क्रममा सन् २००५ तिर मलाई लागेको थियो, विद्वान्हरू लागेका छन्, प्रविधि र तौरतरिका पहिचान भइसक्यो, मानव एजेन्सी जलवायु परिवर्तन समाधानको बाटोमा लाग्नेछ । नयाँ शताब्दीको दोस्रो दशकको अन्त्यमा यसरी उथलपुथल होलाजस्तो लागेको थिएन, तर वास्तविकतामा त्यसो हुन थालेको छ । अझ ठूलो चुनौती जलवायु परिवर्तनको असरसित अनुकूल हुनुको छ । अनुकूल हुनु के हो र कसरी भन्ने विषयमाथि केही जानकारी थिए, प्रस्ट थिएन । बढ्दो असरसँग करोडौं पृथ्वीवासी कसरी अभ्यस्त हुने ? अझै प्रस्ट छैन । उथलपुथल भइरहने हो भने त्यसको असरसँग स्रोत भएका, पढेलेखेकाहरू र क्षमता भएकाहरू अभ्यस्त हुन सफल होलान्, तर अधिकांश पृथ्वीवासीलाई सहज हुनेछैन । विकासोन्मुख मुलुकवासीलाई त निकै गाह्रो हुनेछ । व्यवस्थापन र संस्थागत कमजोरी, स्रोत र ज्ञानको कमी र विश्व व्यवस्थामा सीमान्त भएको स्थितिले थप गाह्रो पार्नेछ । नेपालको भौगोलिक र सामाजिक भिन्नतामा गरिएका अनुकूलनका अध्ययनअनुसन्धान सबैका लागि उपयोगी हुने मेरो विश्वास छ । तर, अध्ययनअनुसन्धानका सूचना भने छरिएका अवस्थामा छन्, प्रोजेक्ट प्रतिवेदनमा लुकेका छन्, ती ज्ञानपुञ्ज बनेका छैनन् । हामी जो कोही हौं, जहाँका हौं, एउटै घर पृथ्वीका हौं । १९५ मुलुकमा बाँडिएका हामी पृथ्वीको महाप्रणालीभित्र जोडिएका छौं । तर, मनुष्यसिर्जित जलवायु परिवर्तनलगायत अन्य क्रियाकलापले यो महाप्रणाली क्षतविक्षत हुने क्रममा छ । हुन नदिनुको हामीसँग विकल्प छैन । मानवसिर्जित जलवायु परिवर्तन संकटको समाधान स्वैरकल्पना, साइन्स फिक्सन वा चलचित्र होइन, वास्तविकता बन्नुपर्छ । परिवर्तनको घनघोर बादल झन् कालो बन्न नदिन मानव सभ्यता सफल होला ? अंग्रेजी भाषामा गुड न्युज (राम्रो खबर) एन्ड ब्याड न्युज (नराम्रो खबर) भन्ने चलन छ । पहिले नराम्रो खबर ः खनिज तेल र कोइला दहन, वन फडानी, प्रकृतिको जथाभावी दोहन कम भएकै छैन, झन्झन् बढ्दो छ । अब राम्रो खबर ः उत्सर्जन कम गर्ने प्रविधि र तौरतरिका पहिचान भइसक्यो, के गर्नुपर्छ थाहा छ । मैले आफूलाई राम्रो खबरले दिएको न्यु होप तिर राखेको छु ।"
नेपाली काव्यमा इभान मिनाएभ,"लामो समयदेखि रुस बसेर नेपाली भाषाको सेवा गरेका साहित्यकार, रेडियो मास्कोको नेपाली कार्यक्रमका पूर्वसञ्चालक कृष्णप्रकाश श्रेष्ठको गत वर्ष ०७७ चैतमा कोरोना संक्रमणबाट निधन भयो । उनकी श्रीमतीको दुई वर्षअघि नै निधन भइसकेको र दुई वयस्क छोरीहरू पनि अलग्गै बसेकाले जीवनका अन्तिम घडीमा उनले गरेका सिर्जना उसै हराउने हुन् कि भन्ने चिन्ता साहित्यकारहरूले गरे । चिन्ताको सम्बोधन गर्दै आफन्त र परिवारका निकटतम सदस्य तथा मित्रहरूबाट रुसमा कोरोना संक्रमण उच्च रहेकै अवस्थामा पनि मास्को गएर उनीद्वारा संकलित साहित्य जोगाएर राख्ने, पाण्डुलिपि खोज्ने र तयार अवस्थाका रचना प्रकाशित गर्ने प्रयास भयो । भर्खरै कृष्णप्रकाश श्रेष्ठको अन्तिम काव्य मिनाएभको नेपाल यात्रा गैरआवासीय नेपाली संघ, रुस राष्ट्रिय समन्वय परिषद्द्वारा काठमाडौं र मास्कोमा एकैसाथ प्रकाशित भएको छ । पात्रहरूको संवाद अनुष्टुप छन्दमा लेखिएको छ । काव्यका चरित्रनायक इभान मिनाएभ नेपाल भ्रमण गर्ने पहिलो रुसी हुन् । उनी विसं १९३२ वैशाखतिर नेपाल आएका थिए । उनी सामान्य यात्री नभएर रुसमा प्राच्यविद्याका धुरन्धर विद्वान् थिए । तत्कालीन रुसी साम्राज्यको जारशाही दरबारमा मिनाएभलाई उच्च भारदारी सम्मान प्राप्त थियो । उनी सेन्टपिटर्सबुर्ग विश्वविद्यालयका प्राध्यापक, संस्कृत र पालिलगायत विभिन्न भाषाका विशेषज्ञ र बुद्धधर्मका प्रकाण्ड विद्वान् थिए । उनले नेपाललगायत त्यसबेला ब्रिटिस राजअन्तर्गतको हिन्दुस्तान, लंका र बर्माको भ्रमण गरेका थिए, जसको मुख्य उद्देश्य यी क्षेत्रमा बुद्ध धर्मको अवस्था र भिन्नतासाथै यहाँका भाषा तथा साहित्यबारे जानकारी लिनु थियो । मिनाएभको नेपाल यात्राको सिलसिला एक रोचक कहानी थियो । राणाकालमा युरोपेलीहरूका लागि नेपाल भ्रमण अनुमति पाउन सहज थिएन । उनी भारत आइपुग्दा बेलायत भ्रमणमा निस्केका प्रधानमन्त्री जंगबहादुर राणा घोडाबाट लडेर बम्बईमा नै रोकिएका छन् भन्ने खबर पाए । त्यसै मौकामा उनले जंगबहादुरलाई भेटे र नेपाल भ्रमणको अनुमति प्राप्त गरे । यात्राबाट फर्केपछि मिनाएभले भारत तथा लंका वृत्तान्त नामक संस्मरण प्रकाशित गरे, जसमा एक अध्याय नेपाल थियो । उनले केही बौद्धग्रन्थ र नेपाली तथा नेवारी साहित्यका कतिपय कृतिको अनुवादसमेत गरेका थिए । तत्कालीन राणा शासनले उनलाई काठमाडौंबाहेक अन्यत्र घुम्ने अनुमति दिएको थिएन, तर काठमाडौं बसाइको छोटो समयमा पनि नेवारी भाषा सिकेर उनले एक शब्दकोश तयार पारेका थिए । आफ्ना अनेक कृतिको माध्यमबाट रुसमा उनले नेपाल विद्याको स्थापना नै गरे । र, रुसीहरूका लागि मिनाएभ नेपाल पत्ता लगाएका विद्वान् बने । मिनाएभ नेपाल आइपुग्दाको कालखण्डको चित्रण गर्दै काव्यमा लेखिएको छ ः जतिखेर पुगे घुम्दै नेपालमा मिनाएभ,चारैतिर अँध्यारोले घेरिएको थियो सब ।झोमोलुङ्मा त्यतिखेर एभरेस्ट भनिन्नथ्यो,नेपाल बुद्धको जन्मस्थल भन्ने गरिन्नथ्यो ।यस काव्य रचनापूर्व पनि कृष्णप्रकाशले मिनाएभबारे विभिन्न लेख र अनुसन्धानमूलक कार्यपत्र प्रकाशित गरेको पाइन्छ । सम्पूर्ण वयस्क जीवन रुसमा नै बिताएकाले नेपाल भ्रमण गर्ने पहिलो रुसीप्रति उनको विशेष रुचि रहनु स्वाभाविक थियो । उनकै सक्रियतामा विसं २०६७ मा काठमाडौंबाट मिनाएभ र नेपाल शीर्षकको लेखसंग्रह प्रकाशित भएको थियो । रुसमा नेपाल विद्याको श्रीगणेश नामक अर्को लेखमा कृष्णप्रकाशले नेपालको जनजीवनबारे रुसमा परिचय दिने कार्यमा मिनाएभले पुर्याएको अतुलनीय योगदानको चर्चा गरेका छन् । मिनाएभप्रति समर्पित कृष्णप्रकाश श्रेष्ठका लेखमा नेपालका मानवतावादी साहित्यकार जयपृथ्वीबहादुर सिंहको नाम पनि उल्लेख छ, जो रुसयात्रा गर्ने प्रथम नेपाली थिए । यी दुईको नाम जोडेर मास्कोमा स्थापना भएको जयपृथ्वीइभान मिनाएभ नामक श्रष्टा सम्मान हालसम्म सात जना नेपाली साहित्यकारलाई प्रदान गरिसकिएको तथ्य पनि यसै काव्यको भूमिकामा उल्लेख छ । मिनाएभको नेपाल यात्रा ऐतिहासिक काव्य हो । काव्यले चित्रण गरेको कालखण्ड त्यसबेलाको हो, जब भारत बेलायतको उपनिवेश थियो र नेपाल औपचारिक रूपमा स्वतन्त्र भए पनि अंग्रेजसँगको युद्धमा पराजय बेहोरेपछि उसैको प्रभुत्वमा बाँधिएको थियो । नेपालमा राणा शासनको स्थापना भइसकेको थियो र जंगबहादुर आफ्नो शासनको सुरक्षाका लागि हिन्दुस्तानमा रहेको ब्रिटिस शासनसँग मित्रता बढाइरहेका थिए । बाह्य सम्बन्ध बेलायतको नियन्त्रणमा थियो र नेपालबारे बाँकी संसारलाई कमै ज्ञान थियो । देशमा गरिबी, अज्ञानता र निरक्षरता व्याप्त थियो । काठमाडौंभित्र लिच्छविकाल र मल्लकालको अन्त्यपछि आर्थिक तथा सामाजिक विकास शून्य थियो । दास प्रथा, सती प्रथा कायमै थिए । सामाजिक र आर्थिक रूपमा पछौटे देश नेपाल सांस्कृतिक रूपमा सम्पन्न हुनाको कारणबारे काव्यमा काठमाडौंस्थित ब्रिटिस रेजिडेन्टसँगको भेटमा मिनाएभ भन्छन् ः हो यो स्वाभाविकै, जीत गोर्खालीको यहाँ भयो,किन्तु संस्कृतिको जीत नेवारजातिमै रह्यो ।भोट, चीन र जापानसम्म नेवार संस्कृति,लिएको छ नेवारी वास्तुकला हुँदै कृति । यो कुरा बुझी मिनाएभले बाँकी यात्रा काठमाडौं उपत्यकाको वास्तुकला, मठमन्दिर, विभिन्न चैत्य र नेवारी भाषा तथा संस्कृतिको अध्ययनमा बिताएका थिए । यसका लागि उनलाई नेपाली पथप्रदर्शक गुणानन्द वैद्यले सघाउँछन्, जो काव्य रचनाकारका अनुसार कुनै काल्पनिक पात्र नभई वास्तवमै एक विद्वान् थिए । उनैले न्यातपोल कहलिएको भक्तपुरको नेपाली वास्तुकलाको अचुक प्रतिनिधि अत्युच्च मन्दिर, ललितपुर राजप्रासाद सामुको कलात्मक कृष्णमन्दिर र काठमाडौंको तलेजु मन्दिरबारे रुसी पाहुनालाई विस्तारमा बताउँछन् । विदेशीका लागि पहिल्यैदेखि रहस्य र आकर्षणको केन्द्रमा रहेकी जीवित देवी कुमारीको उद्गमबारे विद्वान् पात्र गुणानन्दले गरेको वर्णनलाई काव्यमा यसरी उतारिएको छ ःसिम्रौनगढका राजा भागी नेपाल आउँदा,साथमा तुलजादेवी आई यहीं रहिन् सदा ।मल्लराजाहरूकी ती कुलदेवी पनि थिइन्,भनिन्छ, तिनका साथ पासा समेत खेल्दथिन् ।यस काव्यमा प्रस्तुत गरिएका एक अर्का पात्र भक्तपुर पुर्खौली घर भई थानकोट आएर बसेका भाजुकुटु अमात्यले मिनाएभलाई काठमाडौं उपत्यकाका विभिन्न स्थाननामहरू कसरी बने भनेर तिनीहरूको मीठो वर्णन सुनाउँछन् । उदाहरणका लागि नेवारी नाम थक्वाः अर्थात् थव माथि र क्वाथ किल्ला बाट थानकोट बनेको, अशोक पुत्री चारुमतीले निर्माण गरेको विहार (चारुमती विहार) बाट चाबहिल बनेको र दहोच्चगिरिबाट गोर्खाका राजाको किल्ला दहचोक बनेको जस्ता तथ्यहरू प्रस्तुत गरिएका छन् । काव्यका केही दृश्य मिनाएभ यात्राबाट फर्केपछिका छन्, जसमा उनले नेपालबारे रुसमा भनेकालेखेका कुरा वर्णन गरिएको छ । त्यस खण्डको सबैभन्दा रोचक पक्ष विश्वविख्यात साहित्यकार लियो टाल्सटायसँग उनको भेट र संवाद हो । टाल्सटायले आफू भर्खर बीस वर्षको तन्नेरी हुँदा बुर्यातिया (मंगोलियासँग सिमाना जोडिएको पूर्वी साइबेरियामा पर्ने रुसको एक प्रदेश) का एक बौद्ध भिक्षुबाट अमृत समानको बचन सुनेपछि आफ्नो सारा दृष्टिकोणमा परिवर्तन आएको र जीवनभर अहिंसावादी रहेको रहस्य पोख्छन् । हिन्दु धर्मको प्रसंगमा भने जातपातको भेदभाव हुनु कलंकको विषय मान्दै टाल्सटायले नेपालमा जातीय विभेदको अवस्थाबारे मिनाएभबाट जानकारी लिएको काव्यमा उल्लेख छ । बुद्धको भूमिबाट ल्याएको कुनै बुद्धोपदेश भए सुन्न पाऊँ भन्ने टाल्सटायको अनुरोधमा मिनाएभ गोजीबाट सानो टिपोट झिकेर अवलोकितेश्वरको स्तुति पढेर सुनाउँछन् । यो स्तुतिको काव्यात्मक अनुवाद कृष्णप्रकाशबाटै भएको हो । काव्यको अर्को एक दृश्यमा मिनाएभले रुसमा नेपाल विद्याको जग बसालेपछि नेपालबारे अध्ययन अनुसन्धान गर्ने विद्वान्हरूको पुस्ता नै हुर्केको र अहिले पनि यस क्षेत्रमा रुसी प्रज्ञाप्रतिष्ठान अन्तर्गतको प्राच्यविद्या संस्थान सक्रिय रहेको देखाइएको छ । मिनाएभको नेपाल यात्रा ऐतिहासिक तथ्य, पौराणिक कथा र नेपाली समाजका परम्परागत मान्यता वर्णनले भरिपूर्ण काव्य हो । एक विदेशी विद्वान्को आँखाले देखेको डेढ शताब्दीअघिको नेपालको दृश्यको काव्यात्मक प्रस्तुति नेपाली साहित्यको विविधतामा अवश्य नै एक अनुपम योगदान हुनेछ ।"
जाबी,"राति डरलाग्दो सपना देख्यो, रामविलास सदाले !पहिले त उसले सपनामा गोरु देख्यो । गिरहत सुरुज महतोको दुरामा दौनी (दाईं) गरिरहेको गोरु । खेतमा जोतीरहेको गोरु । त्यसको केही क्षणपछि गोरुको अनुहार मात्र आयो जाबीले थुनिएको । बेतले बनेको जालीदार जाबी । जोतिरहेको वा दौनी गरिरहको समयमा गोरुले केही नखाओस् वा काममा बाधा नआओस् भनेर मुखमा लगाइएको हुन्थ्यो जाबी । केही क्षणपछि गोरुको अनुहारको ठाउँमा बुवा जिलेबियाको अनुहार देखिन थाल्यो । जाबीभित्र जिलेबियाको अनुहारमा निकै सकस थियो । सास फेर्न गाह्रो हुँदै थियो । केही बोल्न खोज्दै थियो । सायद रामविलास भनेर उसैलाई बोलाउन खोज्दै थियो । तर, जाबीले उसको मुख थुनिएको थियो । त्यहाँबाट कुनै आवाज नै आएन । आँखा भने रातो हुँदै गयो । जिलेबियाको मुखबाट र्याल र नाकबाट सिँगान बग्न थाल्यो । जाबीभित्र ऊ निस्सासिएको थियो । जोडसँग सास लिइरहेको थियो । लगत्तै ऊ ढल्यो । बाउ हौ ?राति चिच्याउँदै उठ्यो रामविलास । उसको चिच्याईले गोहाली (गोठ) भित्र थोरै हलचल भयो । जम्मा दुईवटा गोरु, एउटा भैँसी, एउटा पाडी र केही बाख्रा बाख्रीहरू थिए गोहालीमा । गोहालीभित्रै छानोमा टाउको नठोक्किने गरी काठका फल्याक राखेर मचान बनाइएको थियो । त्यहीँ थियो रामविलासको ओछ्यान । ओछ्यानको नाममा खासै केही थिएन । ओछ्याउन सुरुज महतोले दिएको जुटको बोरा थियो । ओढ्न उसकी आमाले च्यात्तिएको साडीहरूको खेन्द्रा बनाएर दिएकी थिइन् । वस्तुभाउलाई लामखुट्टेबाट जोगाउन बालेको घुर निभिसकेको थियो । लामखुट्टेले टोकेर होला, गोरुहरू चल्दा घाँटीमा बाँधिएको घण्टी हल्लिएर आवाज आइरहेको थियो ।रामविलास ? रे रामविलास, सब ठीक त हौ ? सुरुज महतो ओछ्यानबाट करायो । गर्मीमा ऊ घरभित्र सुत्दैनथ्यो । आँगनमा चौकी राखेको थियो, जहाँ झुल टाँगेर ऊ र उसको छोरा सुत्ने गर्थ्यो । राति पानी पर्यो भने त्यो ओछ्यान असोरामा (बरन्डा) सर्थ्यो । गोहालीको ढोका बाहिर भए पनि अरू भाग आँगनसँगै टाँसिएको थियो । गोहालीभित्रको समान्य आवाज आँगनसम्म सुनिन्थ्यो ।सब ठीक है मालिक, रामविलासले उत्तर फर्कायो । सुरुज महतो कोल्टो फेरेर मस्तसँग निदायो । रामविलासको आँखाबाट भने निद्रा गायब भयो । जाबीले थुनिएको र सास फेर्न सकस भएको बुवाको अनुहार उसको आँखाबाट हटेन । दुई वर्षअगाडि चरवाहका लागि रामविलास शीतलहर चलिहेको कुनै दिन सुरुज महतोको घर आइपुगेको थियो । ऊसँग साथमा थियो शीतलहरबाट बच्न आमाले बाँधिदिएको धोती गाँती र सुत्दा ओढ्न पुरानो सारीबाट बनेको खेन्द्रा । त्यसबेला रामविलास जम्मा नौ वर्षको थियो । सुरुज महतोको घरमा रामविलास बस्न थालेको भैँसी चराउन नै हो । गोरु र बाख्रा खासै चराउनु पर्दैनथ्यो । गोरुको दिन यसै पनि जोतिएरै बित्थ्यो । बिहानबेलुका नाइधमा कुट्टी (घाँस, पराललाई वस्तुभाउले खान मिल्ने गरी काटिएको) काटेर सानी लगाइदिएपछि पुग्थ्यो । तर, भैँसीलाई दिनैभर चराउनुपर्थ्यो । अर्काको खेतभित्र नजाओस् भनेर प्रायःजसो चरवाहहरू भैँसीमाथि नै बस्ने गर्थे । सुरुज महतोको भैँसी गाभिन (गर्भवती) थियो । ऊ आएको पहिलो दिन नै सुरुज महतोले भैँसीलाई नकुट्न र भैँसीमाथि नचढ्न चेताएको थियो ।रामविलास सानै थियो । छोरालाई एकैपटक गाभिन भैँसीसँग पठाउँदा जिलेबिया डराएको थियो । नयाँ मान्छेले लिएर जाँदा भैँसी बिच्केर भाग्यो वा केही गर्यो भने के गर्ने भन्ने पीर थियो उसलाई । तर, त्यस्तो केही भएन । रामविलास बिस्तारै भैँसीनजिक पुगेको थियो । भैँसीले एक नजर उसलाई हेरेको थियो । त्यसपछि जोडले सास फेरेको थियो । रामविलासले बिस्तारै भैँसीको निधारमा हात राख्यो । र, बिस्तारै सुमसुम्यायो । भैँसीले नयाँ मान्छेले समात्दाजस्तो बिच्केको प्रतिक्रिया दिएन । त्यसको विपरीत टाउको झुकायो । जिलेबिया ढुक्क भएको थियो । रामविलासले बिस्तारै भैँसीको सिङमा हात हाल्यो । भैँसीको नाथमा समात्यो । र, डोर्याउँदै बाहिर निस्क्यो । छोराले भैँसी लिएर गएको निकै परसम्म जिलेबियाले पछ्याइरहेको थियो । सुरुज महतोको घर खासै नौलो थिएन रामविलासका निम्ति । जिलेबिया सुरुज महतोको घरमा पहिलेदेखि नै हरवाही गर्थ्यो । जिलेबियाको अनुसार उसको बुवा अर्थात् रामविलासको हजुरबुवा पनि सुरुज महतोको बुवाको हरवाह थियो । जिलेबिया रामविलासकै उमेरको हुँदा लामो समय सुरुज महतोको घरमा हरवाहको काम गरेको थियो । जिलेबिया सुरुज महतोभन्दा अलि बूढो देखिए पनि दुवैको उमेर उस्तै हो । जसरी अहिले रामविलास र सुरुज महतोको छोरा अमरेन्दर महतो उस्तै छन् । जिलेबियासँग रामविलास उसले थाहा पाउने भएदेखि आउन थालेको हो । जिलेबिया हरवाहीका लागि बिहानै घरबाट निस्कँदा रामविलासलाई बोकेर निस्कन्थ्यो । अमरेन्दरकी आमा अर्थात् सुरुज महतोकी स्वास्नी, जसको नाम त उसलाई थाहा थिएन, धेरैले उसलाई औरहीवाली भन्थे, ऊ जलखैका लागि मरुवा (कोदो) को रोटी र पिँधेको नुनखुर्सानी लिएर आउँथी । धान काटेर, बोकेर लैजाँदा रामविलास सँगै जान्थ्यो । धान ओसार्ने काम सकेपछि दौनी सुरुज महतोकै दुरामा गरिन्थ्यो । दुराको बिच्चमा बाँसको खाँबोमा गोरुहरू नारिन्थ्यो । दुराभरि परालसहितको धान ओछ्याएर दिनभरि गोरुहरूलाई त्यसमाथि हिँडाइन्थ्यो । गोरुलाई लगातार हिँडाउन एक जनाले पछिपछि चक्कर लगाइरहनुपर्थ्यो । गोरुहरू पटकपटक धानमा मुख जोत्न खोज्थे । तर, मुखमा लगाइएको जाबीका कारण धानको कुनै पनि अंश मुखमा आउँदैनथ्यो । त्यसले रामविलासको ध्यान तानेको थियो । बाउ हौ ? बैलके मुहमे कथी लगेने छै ? (बुवा ? गोरुको मुखमा के लगाएको हो ?)जाबी । कैला लगेने छै ? (किन लगाएको छ ?)दुगो कारण है । पहिल कारण बैल धान नैखाय पावतै । दोसर यदि धान खाय लगतै त दौनी केना हेतै । दौनी नै रुके, तै खातिर जाबी लगाब परै छै । (दुईवटा कारण छ । पहिलो कारण त गोरुले धान नखाओस् भन्ने हो । दोस्रो यदि गोरु धान खान थाल्यो भने दाईं कसरी हुन्छ ? दाईं नरुकोस्, त्यसैले जाबी लगाएको हो ।) दौनीको बेला धान खान संघर्षरत गोरु र त्यसको मुखमा लगाएको जाबीको दृश्य रामविलासको दिमागमा पछिसम्मै आइरहेको थियो । सुरुज महतोको गोठमा जाबी लगाइने चौपाया गोरु मात्र थिए । भैँसी तथा बाख्रा बाख्रीहरूलाई जाबी लगाइन्थेन । किनकि यिनीहरूको काम नै चर्ने हुन्थ्यो । भैँसीको उपयोग दूधका लागि हुन्थ्यो । बाख्राबाख्री बजारमा बेचिन्थ्यो । उनीहरूलाई दिनभरि चर्न छुट हुन्थ्यो । त्यही छुट गोरुलाई थिएन । बिहान हलो जोतेर आएपछि गोरुको मुखबाट जाबी झिकिन्थ्यो । रामविलासले परालको कुट्टी काटेर तयार पारेको हुन्थ्यो । त्यसलाई नाइधमा थोरै पिठो वा धानको भुसा पानीमा मिसाएर खान्की तयार पारेपछि गोरुलाई त्यहाँ लगेर बाँधिन्थ्यो । गोरुहरू पूरै नाइधको खान्की नसकुन्जेलसम्म टाउको उठाउँदैनथे । रामविलासलाई बुवा जिलेबिया र सुरुज महतोको गोरुको जिन्दगी उस्तै लाग्न थालेको थियो । जिलेबिया दिनभरि गोरुजस्तै जोतिन्थ्यो । मुखमा जाबी नभए पनि दिनको एक समय औरही वाली ले बनाएर दिएको जलखै मरुवा (कोदो) को रोटी पिँधेको नुन खुर्सानीसँग खान्थ्यो । साँझ सुरुज महतोले दिएको चामल लिएर जान्थ्यो । यो एक प्रकारको नियमितताजस्तै भएको थियो । जिलेबियाले सुरुज महतोसँग कुनै माग वा गुनासो गरेको रामविलासले कहिल्यै थाहा पाएन । बरु सुरुज महतोले थुप्रै पटक बिनासित्ती गाली गरेको उसले सुनेको थियो ।सपना देखेको बिहान जिलेबिया काम गर्न आइपुगेन । ऊ आउने समयमा रामविलासकी बहिनी फुलन आइपुगी । उसैले रामविलासलाई भनी, बाबुके बोखार लगल है । मालिकके कैह दह, आइ नै आव सकतै । (बुवालाई ज्वरो आएको छ । मालिकलाई भनिदिनू, आज आउन सक्नुहुन्न ।)यति भनेर फुलन गई । रामविलासले सुरुज महतोलाई भन्यो ।रोपाइँ सुरु हुने बेला भएको थियो । समयमा जोत्न सकिएन भने रोपहारहरू पाउन गाह्रो हुन्थ्यो । यस्तो बेला हरवाह बिरामी पर्नु उसलाई सह्य थिएन । मानौ जिलेबिया बिरामी पर्नु ठूलै अपराध थियो ।तोहर बाप कते कामचोर हौ से हमरा निकसे पता हौ । जल्दी से जो आ बापके बोलाके ला । नै त हमरासे खराब आदमी दुनु बापबेटाके कोइ नै भेटतौ । (तेरो बुवा कति कामचोर हो भन्ने कुरा मलाई राम्ररी थाहा छ । छिटो गएर बाउलाई बोलाएर आइज । नत्र दुवै बाउछोराले म जतिको खराब मान्छे कहिल्यै भेट्नेछैनौ ।)रामविलास डरायो । जिलेबियालाई कामचोर भनेको उसलाई फिटिक्कै मन परेको थिएन । दिनरात दुईवटा मरुवाको रोटीको भरमा गोरुजसरी जोतिएर काम गर्ने उसको बुवा कामचोर कसरी हुन सक्छ ? चित्त नबुझे पनि सुरुज महतोको कुराको प्रतिवाद गर्ने उसको हिम्मत थिएन ।रामविलास दौडँदै घर गयो । जिलेबिया ओछ्यानमै थियो । आमा सोनावती चुल्होमा आगो सल्काउन खोज्दै थिई । घरभित्र धूवाँ व्याप्त थियो । त्यसैको पिरोले हो वा जिलेबियाको पिरले उसको आँखाबाट आँसु आइरहेको थियो । ऊ आएको फुलनले देखी । दौड्दै जिलेबिया नजिक पुगी ।भैया आयल ह । (दाइ आउनुभएको छ ।)छोरा किन आयो ? जिलेबियालाई अनुमान गर्न गाह्रो भएन । ऊ उठेर बस्यो ।मालिक खिसियाल ह । केनाहियोक आबैला कहलक । (मालिक रिसाएको छ । जसरी पनि आउन भनेको छ ।) गिरहत है कि कसाई ? एहन बोखारमे केनाके खेत जोत सकतै ? (गिरहत हो कि कसाई ? यस्तो ज्वरो लागेको बेला कसरी खेत जोत्न सक्छ ?) सोनावती धूवाँ आउँदै गरेको चुल्हो छाडेर बाहिर निस्किई । कसाई भने पनि अन्नदाता हो । अन्नदाताको आदेश नमान्ने छुट जिलेबियालाई थिएन । ऊ नजाँदा, यही विषयले पुस्तौंदेखि पाइरहेको गिरहतको आश्रय गुमाउन ऊ चाहँदैनथ्यो । जिलेबिया रामविलाससँगै गयो । जिलेबिया सुरुज महतोको घर पुग्यो । उसले प्रणाम गर्दा सुरुज महतोले अनदेखा गर्यो । उसले चुपचाप गोरु फुकायो । र, हलो काँधमा राखेर खेततिर लाग्यो । ऊ हिँडेको केही क्षणपछि सुरुज महतो उसको पछि लाग्यो । केही दिनदेखि पानी लगातार परेकाले खेतमा कदबा (हिलो) धेरै नै थियो । त्यस दिन घाम पनि चर्को थियो । ज्वरोले थिलिएको थियो उसको शरीर । केहीबेर हलो समातेर गोरुको पछिपछि हिँडिरह्यो । बिस्तारै उसका आँखा धमिला हुँदै गए । घाँटी सुक्न थाल्यो । ऊ हिलोमै लड्यो । उसको हातको हलो छुट्यो । ऊ लडेपछि फुक्का भएको गोरु हलो लिएर दौडन थाल्यो । हलोको फालीले लागेर एउटा गोरुको खुट्टा काटियो । हे देखि, जिलेबिया गिर पर्लै । (हेर ! जिलेबिया लड्यो ।)वरिपरि खेतमा काम गर्नेहरू अरू पनि थिए । जोतिसकेका खेतमा रोपाइँको काम पनि हुँदै थियो । एउटा खेतमा रोपाइँ गर्न सोनावती पनि आएकी थिई । सबै दौडँदै खेततिर आए । केहीले जिलेबियालाई उठाए । केहीले हलोसँगै दगुर्दै गरेको घाइते गोरुलाई समाते । बेहोस जिलेबियालाई होसमा ल्याउन अुनहारमा पानी छम्किन थाले । सोनावती जोडसँग रुन थाली । आफ्नो खेतमा भीड लागेको देखेर सुरुज महतो आइपुग्यो । उसलाई देखेर सोनावती चिच्याउन थाली, सब यी गिरहतके कारण भेलै । बोखारसे उठ नै सकैछेलै तेक्रा बोलाक खेत जोताब लगलै । (सबै यो गिरहतले गर्दा भयो । ज्वरोले उठ्न सकेको थिएन । त्यसलाई बोलाएर खेत जोताउन लगायो ।)सुरुज महतोको ध्यान जिलेबियामा भन्दा गोरुमा पुग्यो । जिलेबिया नभए पनि खेत ऊ आफैँ जोत्न सक्थ्यो । तर, बिनागोरु ऊ कसरी जोतोस् ? गोरु त उसको आफ्नो सम्पत्ति हो, जसलाई किन्न उसले पैसा खर्च गरेको थियो । रगतपच्छे गोरु देखेपछि उसले आफ्नो दुवै टाउको समात्यो ।बाप रे बाप । ई बैलके जे नोक्सानी भेलै । यी के तिरतै ? (यो गोरुको जुन क्षति भयो, त्यो कसले तिर्छ ?)सुरुज महतोको चिन्ता देखेर त्यहाँ उभिएका सबैले दिक्क माने ।अहाँ आदमी छी कि कसाई ? आदमीके जानसे किमत आरो किछु के है ? (तपाईं मान्छे हो कि कसाई ? मान्छेको ज्यानभन्दा नि किमत अरू केहीको हुन्छ ?)त्यहाँ आएका अर्को गिरहतले हप्काएपछि सुरुज महतो चुप लाग्यो । बिस्तारै जिलेबियालाई होस आयो । तर, ज्वरो झन् बढेको थियो । जल्दी से एकरा असपताल लजो । (यसलाई छिटो अस्पताल लैजाऊ ।)सुरुज महतोलाई हप्काउने गिरहतले भनेपछि केही मानिसहरू जिलेबियालाई बोकेर अस्पताल लागे । गोरुको हालत दिनदिनै खराब हुन थाल्यो । त्यसो त सुरुज महतोले गोलबजारबाट भेटनेरी डाक्टर कासिन्दर कर्णसँग देखाएको थियो । डाक्टरले आएर घाउमा ब्यान्डेज गरिदिएको थियो । हिलो, गोबर र पानीमा लगातार भिजिरहने भएकाले घाउ कहिल्यै सुकेन । र, बढ्दै गयो । गोरुको घाउ निको नहुनुको रिस सुरुज महतोले रामविलासमाथि पोख्न थालेको थियो । खेत जोत्न उसले एउटा गोरु सापटमा ल्याएको थियो । आफैंले जोत्नुपरेपछि यसै रिसले भुनभुनिएको थियो ।त्यस रात गोरु निकै छटपटायो । रातभरि गोरुको घाँटीमा बाँधिएको घण्टी बजिरह्यो । रातभरि पानी परेकाले सुरुज महतो थाहा पाए पनि आएन । नजिकै सुत्ने रामविलासले रात निद्रा र अनिद्राको बीचमा बितायो । निद्राले लठ्याउँदै जाँदा उसको आँखामा छटपटाउँदै गरेको जिलेबियाको जाबीमा थुनिएको अनुहार आउँथ्यो । आँखा खोल्दा जोडसँग सास फेर्दै गरेको गोरु र उसको घाँटीमा बज्दै गरेको घण्टीको आवाज निरन्तर आइरहेको हुन्थ्यो । त्यही बिहान गोरु मर्यो ।बिस्तारै गोरुको घाँटीको घण्टी बज्न छोडेको थियो । रातभरि नसुतेर होला, आवाज शान्त भएसँगै रामविलास निदाएको थियो । र, बिहानको निद्रामा उसले अगाडिजस्तो सपना पनि देखेन । बिहान पानी पर्न रोकिए पनि मौसममा चिसोपना व्याप्त थियो । आमाले दिएको खेन्द्रा ओढेर ऊ मस्त निदाएको थियो । यता रातभर सुते पनि सुरुज महतो बिहानै उठ्यो । राति गोरुको घाँटीको घण्टीआवाज सुने पनि नसुनेझैं गरी सुतेको थियो । यसको पहिलो कारण त दिनभरि हलो जोतेकाले लागेको थकाइ थियो । अर्को पानी परिरहेको थियो । राति बेला न कुबेला रुझेर आफूलाई बिरामी पार्न चाहँदैनथ्यो । यद्यपि गोरुको चिन्ता भने उसलाई भएको थियो । ऊ गोठभित्र पस्दा उभिइरहेका वस्तुभाउ चलमलाए । बसेको भैँसी उठ्यो । उघ्राउँदै गरेको एउटा गोरुले टाउको उठायो । बाख्राबाख्रीहरू चलमलाए । तर, एउटा गोरु खुट्टा फिँजाएर सुतिरह्यो । सुरुज महतो हतारिँदै गोरुको नजिक गयो । गोरुको मुखबाट जिब्रो बटारिएर बाहिर निस्केको थियो । उसलाई बुझ्न गाह्रो भएन गोरु मरिसकेको थियो । यी सबै घटना भइरहँदा रामविलास सुतिरहेको थियो । सुरुज महतोलाई योभन्दा असह्य कुरा अरू केही भएन । ऊ मचानमाथि चढ्यो । रामविलासले ओढेको खेन्द्रा तानेर फाल्यो । उठ माधर सुरुज महतोले मचानबाट भुइँमा फाल्यो खेन्द्रा । भुइँभरि गोबर थियो । यसै पनि रामविलासको आँखा बिहान मात्रै लागेको थियो । सजिलो गरी खुल्न मानेन । आँखा मिच्दै बिस्तारै खोल्यो । अगाडि खाउँला जसरी सुरुज महतोले उसलाई हेरिरहेको थियो । उसले पनि सुरुज महतोको आँखामा पुलुक्क हेर्यो ।बापके  देखैछी ? बैल मैर गेलै हमर । तु आब कथी करबही ? निकल यतसे ? (गोरु मरिसक्यो मेरो । तँ अब के गर्छस् ? निस्की यहाँबाट ।)त्यसपछि रामविलासले थाहा पायो, रातभरि छटपटाएको गोरु बिहान किन शान्त भयो ? उसले गोरुतिर हेर्यो । चारवटै खुट्टा फट्याएर गोरु लडिरहेको थियो । ऊ मचानबाट ओर्लन थाल्यो । सुरुज महतोको रिस शान्त भएको थिएन । उसले रामविलासलाई धक्का दियो । रामविलास गोबरमा पछारियो । त्यस बेलासम्म औरहीवाली आइपुगेकी थिई । उसले रामविलासलाई उठाई ।एकरा प कथिके खिस झारैछियै ? यी बेचारा कथी केल ग ? (ऊ माथि किन रिस पोख्नुहुन्छ ? यो बिचराले के गर्यो ?)रामविलासले सोच्यो, साँच्चै उसले गरेको के थियो ? उसले के नै गर्न सक्थ्यो र यो गोरु बाँच्थ्यो ? आफूले सकेको त सुरुज महतोले आफैं पनि गरेको थियो । भेटनरी डाक्टर कासिन्दर कर्णले पनि सक्दो गरेको थियो । र, पनि गोरु बाँचेन । सब ई आ एकर बापके करल धरल है । (सब यो र यसको बुवाले गर्दा हो ।)सुरुज महतोको रिस अझै थामिएन । ऊ रामविलासलाई कुट्न अगाडि बढ्यो । रामविलास त्यहाँ बसिरहेन । आमाले बनाएको खेन्द्रा भुइँबाट टिप्यो । र, त्यहाँबाट भाग्यो ।डेंगु भएको थियो जिलेबियालाई । त्यसैको ज्वरोले थिलिएको थियो ऊ । उनीहरूको अवस्थाबारे अस्पतालको अहेब बिषुणियाँलाई थाहा थियो । त्यसैले उसलाई बाहिर लैजाने सिफारिस गरेन । अस्पतालमा सित्तैमा पाइने केही औषधिका चक्कीहरू दियो । र, तागतिलो खानेकुरा खुवाउनू भन्ने नुस्खा दिएर घर पठाइदियो ।दुई छाक खान नपाउने घरमा तागतिलो के पाउनु ? सोनावती पोखरीबाट घोंघी टिपेर ल्याउँथी । त्यही उमालेर दिन्थिन् जिलेबियालाई । तर, जिलेबियामा त्यही घोंघी पनि सुर्केर तान्ने तागत थिएन । छोरी फुलनले सिन्काले घोचेर निकाल्थी । उसको शरीर बिस्तारै क्षीण हुँदै थियो । रामविलास घर पुग्दा आमा सोनावती घरमा थिइन । फुलनका अनुसार, घोंघी टिप्न गएकी थिई । ऊ जिलेबिया सुत्ने ठाउँमा गयो । कुनै बेला बलिष्ठ र कसिलो देखिने जिलेबियाको शरीर थिलिएको थियो । ज्वरोले ऊ बर्बराउन थालेको थियो । बिहानदेखिका घटनाहरूले गुम्सिएर बसेको थियो रामविलास । जिलेबियाको अवस्था देखेर आफूलाई रोक्न सकेन । ऊ भक्कानिएर रुन थाल्यो । उसको रुवाइ सुनेर जिलेबियाले आँखा खोल्यो ।के रामविलास ? (को रामविलास ?) रामविलास नजिक गयो । जिलेबियाले उसको अनुहारमा हात फेर्यो । आँसुले निथ्रुक्क भिजेको गाला छाम्यो ।नै कान । किछो नै होते हमरा । (नरोऊ । केही पनि हुँदैन मलाई ।)जिलेबिया फेरि निदायो । त्यही साँझ जिलेबिया सधैँका लागि निदायो । त्योभन्दा अघि धेरैपटक कामेर उठेको थियो ऊ । उठ्दा पनि बेहोसीमै हुन्थ्यो । कसैले नबुझ्ने गरी बर्बराउँथ्यो । दिन जति ढल्न थाल्यो, उसको शरीरको छटपटाहट अझै बढिरहेको थियो । सुरुज महतोको गोरु पनि त्यसरी नै छटपटाएको थियो । उसको छटपटाहट देखेर सबै आत्तिएका थिए । सोनावती छाती पिटीपिटी रुन थाली । आमा त्यसरी रोएको देखेर फुलन पनि रुँदै थिई । बेटा रै, देखी न ! जाके कोनो डाक्टरके बोलालेन ! (ए छोरा, हेर न ! गएर कुनै डाक्टरलाई बोलाएर ल्याऊ !)रामविलासले आफ्नी आमालाई यति निरीह कहिल्यै देखेको थिएन । उसलाई के गर्नुपर्छ ? आफैँ पनि थाहा थिएन । ऊलगायत पूरै मुसहरटोलका मानिसले चिनेको एउटै डाक्टर थियो, स्वास्थ्य चौकीको अहेब बिषुणियाँ डाक्टर । ऊ स्वास्थ्य चौकीतिर दौड्यो । साँझ परेको थियो । मुसहरटोलका प्रायः मानिस कामबाट फर्किसकेका थिए । सोनावती र फुलन कराएको सुनेर प्रायःजसो मानिस घरमा जम्मा भए । महिलाहरूले सोनावतीलाई सान्त्वना दिन थाले । लोग्नेमान्छेहरू, जो जिलेबियासँगै हुर्किएका थिए, उसलाई बोलाउन खोजिरहेका थिए । बेलाबेला थकित आँखा उसले उघार्थ्यो, बोलाउने मान्छेतिर हेर्थ्यो र फेरि आँखा चिम्म गर्थ्यो । त्यहाँ आएकामध्ये प्रायःजसोका आँखामा आँसु आउन थालेको थियो । बिषुणियाँ डाक्टर आइपुग्दा उसको ढुकढुकी अझै बाँकी थियो । उसले जिलेबियाको नाडी छाम्यो । उसलाई थाहा थियो, उसका कुनै पनि प्रयासले जिलेबियालाई फर्काउन सक्दैन । तर, पनि उसले डाक्टरको भूमिका निभाउनै पर्थ्यो । उसले सिरिन्जमा ल्याएको औषधि भर्यो र जिलेबियाको पाखुरामा लगाइदियो । त्यसको केही क्षणपछि जिलेबिया मर्यो । जिलेबिया मरेको दसौं दिन अर्थात् पितरपक्षको दिन सुरुज महतो घरमै आइपुग्यो । गाउँभरिका मानिस त्यहीँ थिए । उसलाई देख्नेबित्तिकै सोनावती चिच्याउँदै उठी । खा त गेला हमर मरदके । आव कथी लैला यलह ? (खाई त सक्यो मेरो लोग्नेलाई । अब के लिन आएको ?)अरूहरूले सोनावतीलाई समाते । कामको घरमा त्यसरी आएको मानिसलाई लखेट्नु पनि त भएन । आखिर ऊ त गिरहत हो । मानिसहरूले सम्झाए । उसको बुवाको तेह्र दिनको काम पनि सकिएको थिएन । सराद हुन बाँकी नै थियो । मानिसहरूले सोचे, जे भए पनि गिरहत हो । यसो मरणहरणमा सहयोग गर्न आएको होला ।खासमा सुरुज महतो जिलेबियाको किरिया सकेपछि रामविलासलाई काममा फर्कोस् भन्न आएको थियो । उसका छोराहरू बजारमै बसेर पढ्न थालेका थिए । बूढाबूढी भएर सबै काम गर्न गाह्रो थियो । भैँसीलाई त एक जना मानिस ढुक्कै चाहिन्थ्यो । त्यसका लागि रामविलासभन्दा अर्को मान्छे उनीहरूले सोचेका पनि थिएनन् । यसबेला केही लोभ देखाएर भए पनि रामविलासलाई फर्काउन चाहन्थ्यो ऊ ।हम नै आब सकब मालिक । (म अब आउन सक्दिनँ मालिक ।)रामविलासले आफ्नो मन बनाइसकेको थियो । जाबीले निस्सासिएको गोरुको जिन्दगी बाँच्ने रहर थिएन उसलाई । कथी करबही त ? (के गर्छौ त ?), सुरुज महतोले सोध्यो । किछो कलेबै । गोलबजारके इँटा भट्टामे जाक काम कैर लेबै । नै हेतै त जंगलसे जरना लायब के बेचबै । किछो नै होतै त पन्जाब हरियाना चैलजेबै । मगर अहाँल काम कर नै जेबै । (जे पनि गर्छु । गोलबजारको इँटा भट्टामा गएर काम गर्छु । भएन भने जंगलबाट दाउरा ल्याएर बेच्छु । केही भएन भने पन्जाब हरियाणा जान्छु । तर, तपाईंकोमा काम गर्न जान्नँ ।)प्रस्टसँग भन्यो रामविलासले । ऊ त्यसरी बोलेपछि सुरुज महतो केही बोल्न सकेन । कसैले रामविलासलाई सम्झाइदिन्छ कि आशाले उसले नजर उठायो,एना कहला स केना हेतै ? यति दिनस जे चैल आइल छै, केना छोडैला पाबही ? (यसरी भनेर कहाँ हुन्छ ? यतिका दिनदेखि चलिरहेको कुरा कसरी छोड्न पाउँछस् तैंले ?)तर, उसले भने जसरी कसैले उसको साथ दिएन । बरु उल्टै आक्रोश पोखे । एकर माने की । अहाँके लात जुता सैहके मैर जाऊ लोग । आब काम नै करतै त नै करतै । कोनो जोर जबरजस्ती से अहाँ करा लेबै ? (यसको मतलब के ? तपाईंको लात जुत्ता सहेर मरोस् मान्छे ? अब काम गर्दैन भने गर्दैन । तपाईं अब जोर जबरजस्ती गरेर काम गराउनुहुन्छ ?)सबैले ऊमाथि आक्रोश पोख्न थालेपछि सुरुज महतो त्यहाँबाट हिँड्यो । सुरुज महतो हिँडेसँगै पितरपक्ष पनि सुरु भयो । बुवाको चितामा आगो बालेको दिनदेखि उसले घाँटीमा उत्री बेरेको थियो । पितरपक्षको दिन पुरोहितले त्यो उत्री च्यातिदियो । उसलाई त्यसदिन बुवाको काजकिरियादेखि मात्रै मुक्ति भएन सँगै उसले सुरुज महतोबाट उन्मुक्ति पाएको अनुभव गर्यो ।"
माकुरे जालोमा अल्झिएको संसार,"मार्भल सिनेमाटिक युनिभर्स (एमसीयू) को अहिलेसम्मकै सबैभन्दा अब्बल फिल्म साबित बनेर आयो, टम हल्यान्डको स्पाइडर म्यान ट्रिलोजी स्पाइडर म्यान ः नो वे होम । यस फिल्मको कहानी त्यहींबाट सुरु हुन्छ, जहाँबाट सन् २०१९ मा आएको स्पाइडर म्यान ः फार फ्रम होम टुंगिएको थियो, जसमा पिटर पार्कर (टम) नै स्पाइडर म्यान भएको गुह्य मिस्टेरियोले दुनियाँसामु खुलासा गरिदिएको थियो । माकुरे जालोको वेशमा आफ्नो असली परिचय लुकाएर दुनियाँलाई खलपात्रसँग जोगाउँदै आएको असल छिमेकी पिटर त्यसपछि भने एकाएक विवादित बन्छ । हत्याराको ट्यागसमेत लाग्छ । समर्थक र आलोचक बराबरी बन्छन् । पिटर आफ्नै कारणले गर्लफ्रेन्ड एमजे (जेन्डाया) र बेस्टफ्रेन्ड नेड (ज्याकोब बटालोन) देखि परिवारसम्मलाई परेको असरले बेचैन छ । पिटर आफूलाई स्पाइडर म्यानको शक्तिमा भन्दा पूर्ववत् सर्वसाधारण हुनुमै खुसी देख्छ । संसारलाई पहिलेकै समयमा फर्काउन (जुन बेला उसलाई कसैले पनि स्पाइडर म्यानका रूपमा चिनेकै थिएनन्) परिचित जादुयी साथी एभेन्जर डक्टर स्ट्रेन्ज (बेनेडिक कम्बरब्याच) को मद्दत लिन्छ । केही कमजोर भइसके पनि डक्टर स्ट्रेन्ज पिटरलाई सहयोग गर्न जादुको मन्त्र लगाउँछ । तर, सबै योजना सधैं सोचेअनुसारै चल्ने भए समस्या नै किन पर्थ्यो ? मन्त्रोच्चारणमा आउने अवरोधले फिल्ममा कैयन साइड इफेक्ट निम्त्याइदिन्छ । तब छिर्छ फिल्म कन्फ्लिक्टमा । जबरजस्त कन्फ्लिक्ट नै फिल्मको प्राण हो । एमसीयूका दर्शक त्यसपछि रोमाञ्चित हुन्छन्, जब पुराना पात्रलाई पनि पर्दामा भेट्छन् । स्पाइडर म्यानलाई आच्छुआच्छु पार्न साम रिमीद्वारा रचित खतरनाक भिलेन पुनर्जीवित भई आउँछन् । मार्भल युनिभर्सका पुराना दर्शक नोस्टाल्जिक बन्न थाल्छन् भने नयाँ दर्शक पनि मल्टिस्टारको भीडले उत्साहित हुन्छन् । आफ्नाको साथ र डक्टर स्ट्रेन्जको सहयोगले पिटर पुनः एक पटक आफ्नो मिसनमा लाग्छ, स्पाइडर म्यान नै बनेर । उसले महसुस गर्छ, जति ठूलो तागत, उति नै ठूलो जिम्मेवारी ।टम हल्यान्डअघि नै स्पाइडर म्यानको वेश अपनाउने टोबी मग्विरे अथवा एन्ड्रयु गार्फिल्डका पालका फिल्म स्पाइडर म्यान, स्पाइडर म्यान २, स्पाइडर म्यान ३ वा द अमेजिङ स्पाइडर म्यान देखि द अमेजिङ स्पाइडर म्यान २ सम्मको कहानी र पात्रलाई स्पाइडर म्यान ः नो वे होम सँग जोड्न यसका निर्देशक जोन वाट्सले यसपटक सफल प्रयास गरेका छन् । यसपटक निर्देशकले फिल्मलाई एक्सनप्रधान मात्रै बनाएका छैनन्, भावनात्मक सम्बन्धमा पनि उत्तिकै खेलेका छन् । सुपरम्यानहरूभन्दा पटकथा बलियो देखिनु फिल्मको सफलता हो । यसमा शृंगार थपिदिएको छ, फिल्मको संगीत, स्पेसल इफेक्ट्स अनि छरितो सिनेमाटोग्राफी र चुस्त सम्पादनले ।फिल्ममा सुपर हिरोज, भिलेनको भीडमा पनि एभेन्जरको टिमको सबैभन्दा कान्छो सुपरहिरो स्पाइडर म्यानलाई टम हल्यान्डले अलग र सशक्त पहिचान दिलाउन सक्षम बनेका छन् । साढे दुई घण्टाको फिल्मले दर्शकलाई किञ्चित् निराश पार्नेछैन । फिल्मले बक्सअफिसमा मात्रै उछाल ल्याएको छैन, बरु लार्जर द्यान लाइफ पात्रचरित्रलाई दर्शकका प्रियदेखि भयानकसम्म बनाउँदै मार्भल कमिक भर्समा जोडेको छ ।"
रेडियोदेखि रेशमसम्म !,"मेघालय, शिलाङजोकको पन्चलाइन सुनाउन अमृतले चाहिनेभन्दा बढी नै फुटेज खाइसकेका थिए । असह्य भएर हामीमध्ये कसैले भन्यो, अनि के भो ? छिटो भन न ।तर, रातको निस्तव्धतामा अमृतको उत्तर आएन । आयो त कसैले सानो स्वरमा घुरेको आवाज । बत्तीको स्विच मेरो खाटको नजिक थियो । उठेर छामछुम गर्दै गएर मैले ट्याक्क पारें । कोठा उज्यालो भयो । सबैको आँखा अमृत सुतेको खाटतिर गयो । उनी त जोक सुनाउँदासुनाउँदै कुन सड्को फ्वाँफ्वाँ निदाइसकेका रहेछन् । हामीले एकछिन एकअर्काको अनुहार हेर्यौं अनि गललल्ल हाँस्यौं । अमृतले जोकको पन्चलाइन सुनाएको भए पनि सम्भवतः त्यति हाँसिन्नथ्यो होला ।"
किन महिलाकै मात्र थर परिवर्तन ?,"मनुस्मृति र महिला वेदबाट परिमार्जित मनुस्मृति हिन्दु धर्ममा आधारित ब्राह्मणबाद हो । आर्यहरूबाट हालीमुहाली गरी वर्णन गरिएको एक हिन्दुवाद ! डा भीम राव अम्बेडकरले जलाएका थिए अमानवीय मनुस्मृति । मनुस्मृतिको एउटा पाटो केलाउनु आवश्यक छ, जुन हास्यास्पद छ । मनुस्मृतिअनुसार, महिलाले सिँगारपटार गरी आफ्नो पुरुष पतिको इच्छानुसार आचरण गरे ईश्वर खुसी हुन्छन् रे । यो ईश्वर भन्ने को हो ? कहाँ छ ? के मनुले देखेको छ ? यदि छ भने अरूले किन देख्दैनन् ? भक्तिभावले ईश्वरको ध्यान गरे ईश्वर प्रकट हुन्छन् रे ! यी मिथ्या कथनले मानिसलाई सधैं भुलभुलैयामा बाँच्न बाध्य बनाएको छ । महिलालाई आदर गर्नुपर्छ भन्दै स्वाभिमानलाई वन्धक बनाई सदिऔंदेखि उनको स्वतन्त्रता हनन गरिएको छ । मनुस्मृतिको धर्मशास्त्रले महिलालाई सधैं पुरुषले लादेको पराधीनतामा बाँधेको छ । म पोखरामा छँदाको एउटा पुरानो घटनामा पस्छु । एक जना अधबैंसे जमिनदार थिए । उनको परिवार ठूलो थियो १४ जना श्रीमतीका उनी एक्लो पति । जग्गाहरूको स्याहार गर्न खेताला राख्दा पैसा नाश हुने भयले उनले १४ श्रीमती भित्र्याए । परिवार संख्याअनुसार, समान रूपले जग्गा वितरण गरे । उनी भन्थे, सबै पत्नीहरू असाध्यै सुखी छन् र शान्त छन् । जग्गा कुनै बाँझो छैन, सबै हराभरा छन् । म पनि ज्यादै खुसी छु । सबै श्रीमती आआफ्नो जग्गाको उब्जनी आफैं गर्थे, बचेको पैसा आफैं राख्थे । सबै श्रीमती ब्राह्मण जातकै त होलान् नि ? उनलाई मेरो प्रश्न थियो । उनले भनेका थिए, सबै एकै जातका छैनन् । फरक के पर्यो र सबै जना शान्त र सुखी छन् । तर, शूद्र जातको चाहिँ कोही छैन । उनले मनुस्मृति अध्ययन गरे गरेनन् थाहा भएन । तर, मनुको मनसाय चरितार्थ गरेका थिए ।मनुस्मृतिमा भनिएको छ ब्राह्मण, क्षत्रिय र वैश्यले अन्तरजातीय विवाह गर्न पाउँछन्, तर शूद्रले शूद्रसँग मात्रै विवाह गर्न सक्छ । अन्तरजातीय विवाहबाट जन्मेका सन्तान अहिले सयौं थरमा विभाजित भइसकेका छन् । सायद ब्राह्मणहरूले वंशको संख्या बढाउन अन्तरजातीय विवाहलाई मान्यता दिएका हुन् कि ?"
