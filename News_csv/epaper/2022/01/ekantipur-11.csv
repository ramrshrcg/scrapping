शीर्षक,विवरण
संसद् नचल्दा कोरोना नियन्त्रणसम्बन्धी कानुन अलपत्र,"(काठमाडौं)दलहरूले संसद्लाई स्वार्थ पूरा गर्ने थलो बनाएपछि कोरोना रोकथाम, नियन्त्रण र उपचार गर्ने कानुनी आधार अलपत्र परेको छ । वीर अस्पताललाई युनिफाइड अस्पताल बनाउने विधेयक नै संसद्मा रोकिएपछि संक्रमितको एकीकृत उपचार गर्ने काम प्रभावित बनेको छ । प्रतिनिधिसभा बैठक लगातार अवरुद्ध हुँदै आएको छ । संसद्मा पेस भएका अत्यावश्यक विधेयक एमालेको निरन्तर अवरोधका कारण अघि बढ्न सकेका छैनन् । प्रतिनिधिसभाको पुस १८, २२ र २८ गते बोलाइएका बैठक विशेष कारण भन्दै स्थगित हुँदै आएको छ । राष्ट्रिय सभाको बैठक पनि सूचना टाँस गरेर दुई पटक स्थगित भएको छ ।स्वास्थ्य मन्त्रालयका अनुसार सोमबार देशभर पुष्टि भएका १ हजार ४ सय ४६ संक्रमितमध्ये काठमाडौं उपत्यकामा ८ सय ७६ जना अर्थात् ६० प्रतिशतभन्दा बढी संक्रमित भएका छन् । संक्रमणको रेड जोनमा काठमाडौं, भक्तपुर र ललितपुर देखिएका छन् । काठमाडौं उपत्यकाका सरकारी अस्पतालमा मात्रै २ सय ९९ जना बिरामी छन् । आईसीयू र भेन्टिलेटरमा ३५ जनाको उपचार भइरहेको छ ।कोभिड१९ संकट व्यवस्थापन विधेयक, संक्रमितको उपचार गर्ने स्वास्थ्यकर्मीको सुरक्षासम्बन्धी विधेयक र औषधि ऐन संशोधन गर्ने विधेयक संसद्मा दर्ता मात्र भएका छन् । ती विधेयक अघि बढेका छैनन् । संक्रमितको संख्या दैनिक बढ्दै गए पनि केन्द्रीय अस्पताललाई यसअघि अध्यादेशमार्फत दिएको कानुनी आधार र अधिकार अहिले शून्य छ । अध्यादेश निष्क्रिय भएपछि दैनिक प्रशासन र संक्रमितको व्यवस्थापन गर्न मन्त्रिपरिषद्बाट कोभिड१९ आदेश आएको छ । यसैका आधारमा काम गरिरहेका छौं, वीर अस्पतालका प्रमुख डा भूपेन्द्र बस्नेतले भने । कोरोना नियन्त्रण गर्न सरकारले केन्द्रीय अस्पतालको प्रस्ताव अघि सारेर वीरमा ५ सयभन्दा बढी संक्रमितको उपचार गर्ने अवधारणा अघि सारेको थियो । संसद्मा रोकिएको विधेयकमा यो अस्पतालले संक्रमितको दैनिक तथ्यांकका आधारमा भर्ना गरी उपचार गर्नुपर्ने, बिरामीको आकलन गरी स्वास्थ्य संस्थालाई तयारी अवस्थामा राख्न लगाउने, शय्या खाली भएका स्वास्थ्य संस्थामा संक्रमित भर्नाका लागि आवश्यक समन्वय गर्ने र निर्देशन दिन सक्ने अधिकार प्रस्ताव गरिएको छ । त्यस्तै, जुनसुकै स्वास्थ्य संस्थालाई कोभिड१९ अस्पतालका रूपमा सञ्चालन गर्न आदेश पनि दिन सक्ने अधिकार रहेको विधेयक संसद्मा रोकिएको हो । कोरोना रोकथाम र उपचार व्यवस्थित गर्न सरकारले ०७८ जेठ ६ मा कोभिड१९ संकट व्यवस्थापनसम्बन्धी अध्यादेश जारी गरेको थियो । तर बेलैमा प्रतिस्थापन विधेयक ल्याउन नसक्दा अध्यादेश निष्क्रिय भयो । जुन अध्यादेशले कोरोना अस्पताल बनाएको थियो, त्यही कानुन निष्क्रिय बन्दा समस्या भएको हो । अध्यादेश निष्क्रिय भएपछि संक्रमण बढेमा त्यसलाई नियन्त्रण गर्न आपत्काल घोषणा गर्ने कानुनी आधार छैन । केन्द्रीय अस्पतालका लागि आवश्यक जनशक्ति व्यवस्थापन, कोरोना१९ युनिफाइड प्रादेशिक अस्पताल खोल्ने, अस्पतालको काम, कर्तव्य र अधिकार तथा सञ्चालन कार्यविधि तोक्नेसम्बन्धी व्यवस्था पनि विधेयकमा राखिएको छ । संक्रमितको उपचार र व्यवस्थित गर्ने कानुनी शून्यता भएपछि अध्यादेशमा भएकै व्यवस्था राखेर सरकारले कात्तिक १६ मा विधेयक संसद्मा दर्ता गरेको थियो । संसद्को १० औं अधिवेशन सुरु भएको एक महिना हुँदा पनि यो विधेयक सांसदलाई वितरण गर्नेबाहेक कुनै प्रक्रिया अघि बढ्न सकेको छैन । महत्त्वपूर्ण विधेयक संसद्मै रोकिनु भनेको संसद् कति प्रभावकारी छ भन्ने देखिन्छ, कानुन आयोगका पूर्वअध्यक्ष माधव पौडेलले भने । यस्ता विधेयक पारित गर्न जतिसुकै विवाद भए पनि दलहरू एकमत हुनुपर्ने उनको सुझाव छ । एक महिनामा राष्ट्रिय सभाको दुईवटा मात्रै बैठक बसेको छ । दुवै बैठकमा कोरोना नियन्त्रण, रोकथाम र उपचारको व्यवस्थापन गर्ने विधेयक अघि बढाउने कार्यसूचीमै चढेन । मंसिर २८ मा अध्यादेश पेस हुने र दलित आयोगको प्रतिवेदन पेस गर्नेबाहेक केही काम हुनै सकेन । केही दिनयता बैठक मिति तोक्दै स्थगित हुँदै आएको छ ।संसद्मा प्रतिपक्षको विरोध यथावत् भएकाले विधेयक अघि नबढाइएको हो, राष्ट्रिय सभाको विधायन व्यवस्थापन समितिका सचिव मनोजकुमार गिरीले भने । प्रमुख प्रतिपक्ष एमालेको विरोध यथावत् रहेको अवस्थामा कुनै पनि विधेयक अघि नबढाउने सरकार र संसद्को आपसी सहमति छ । सरकारले गर्नुपर्ने काम गरिरहेकै छ । संसद्मा अवरोधको कारण विधेयक पास गर्न दिइरहेको छैन । विधेयक त जति छलफल भयो त्यति राम्रो विधेयक बन्छ, कानुनमन्त्री दिलेन्द्रप्रसाद बडूले भने, सबैको राय सुझाव समेटिन्छ । छलफलसहित पारित होस् भन्ने सरकारको चाहना छ । कसले के काम गर्ने भन्ने व्याख्या गरिएको विधेयक संसद्मै रोखिएको छ । कोभिड संकट व्यवस्थापनसम्बन्धी विधेयक मात्रै नभई संसद्मा कोरोना संक्रमण रोकथाम र उपचारमा खटिने चिकित्सक, स्वास्थ्यकर्मी र कर्मचारीको सुरक्षासम्बन्धी विधेयक, खोप र क्लिनिकल ट्रायल गर्ने औषधि विधेयक पनि विधेयक शाखाबाट अघि बढेको छैन । राजनीतिक सहमतिपछि मात्रै विधेयक अघि बढ्छ, समिति सचिव गिरीले भने । संक्रमितको उपचार गर्ने चिकित्सक, स्वास्थ्यकर्मी र कर्मचारीमाथि आक्रमण हुन थालेपछि सरकारले सुरक्षासम्बन्धी अध्यादेश नै जारी गरेको थियो । अध्यादेश निस्क्रिय भएपछि सरकारले विधेयक संसद्मा दर्ता गरेको हो । त्यस्तै औषधि ऐन संशोधन गर्ने विधेयक पारित नहुँदा नयाँ खोपको थप आयात गर्ने कानुनी आधारसमेत छैन । कानुन नहुँदा कोरोना रोकथाम, नियन्त्रण र उपचारमा समन्वयमा समस्या हुन सक्ने स्वास्थ्य मन्त्रालयका सहप्रवक्ता डा समीरकुमार अधिकारीले बताए । तीन तहमा विभाजित संरचनासँग समन्वय र स्वास्थ्यकर्मी परिचालन गर्न कानुनमा प्रस्ट व्यवस्था छैन, उनले भने, कानुनमा व्यवस्था हुँदा जति सजिलो हुन्छ, नहुँदा हामीले अरू मन्त्रालय र तल्लो तहले माथिल्लो तहसम्म समन्वय गर्न गाह्रो हुन्छ । कोभिड१९ संकट व्यवस्थापन समन्वय केन्द्र (सीसीएमसी) की प्रवक्ता सुनीता नेपालले कानुन नहुँदा सीसीएमसीको अधिकार घटेको बताइन् । अध्यादेशमा जति अधिकार थियो अहिले छैन, उनले भनिन्, अधिकार क्षेत्र पनि खुम्चिएको छ ।"
"बालुवाटार जग्गा किर्तेमा ३०० आरोपित, सरकारले रोक्यो मुद्दा","(काठमाडौं)बालुवाटारस्थित ललिता निवास परिसरको सरकारी जग्गा हडप्न किर्ते गर्नेविरुद्ध ३ वर्ष लगाएर प्रहरीको केन्द्रीय अनुसन्धान ब्युरो (सीआईबी) ले तयार पारेको प्रतिवेदनलाई सरकारी वकिलको कार्यालयले अस्वीकार गरेको छ । मुद्दा दायर गरिसक्नुपर्ने हदम्यादको अघिल्लो दिन सोमबार सरकारी वकिलको कार्यालय काठमाडौंले प्रतिवेदन सीआईबीलाई फर्काएकाले अब मुद्दा दर्ता गर्न असहज भएको छ । आर्थिक तथा राजनीतिक स्वार्थका कारण सरकारी वकिल कार्यालयलाई दुरुपयोग गरेको भन्दै कानुनवेत्ताले आलोचना गरेका छन् ।राजनीतिक रूपमा पदको दुरुपयोग गर्ने नेता, कर्मचारी र सरकारी जग्गा हडप्नेहरूविरुद्ध अख्तियार दुरुपयोग अनुसन्धान आयोगले दायर गरेको भ्रष्टाचार मुद्दा विशेष अदालतमा विचाराधीन छ । कागजात किर्ते गर्ने कर्मचारी तथा अन्य व्यक्तिलगायत तीन सय जनाविरुद्ध छुट्टै अनुसन्धान गरी प्रहरीले सरकारी वकिल कार्यालयलाई प्रतिवेदन दिएको थियो । जग्गा हडप्न सरकारी कागजात नै लोप पार्ने, कागजातका अंकअक्षरमा थपघट गर्ने तथा मन्त्रिपरिषद्बाट भएका निर्णयको अपव्याख्या गरी त्यसलाई नै आधार मानेर तलबाटै टिप्पणी उठाउने काम भएको सीआईबीको अनुसन्धानबाट पुष्टि भएको छ । हडपिएको जग्गाको अहिलेको न्यूनतम बजार मूल्य १३ अर्ब ७६ करोड रुपैयाँ कायम गरिएको छ । यसलाई सीआईबीले बिगोका रूपमा राखेको छ । जग्गा हिनामिना गर्न १९८७ साल (राणा प्रधानमन्त्री भीमशमशेरको पाला) को लालमोहर, २०२३ सालमा तत्कालीन वाग्मती अञ्चलाधीश कार्यालयले स्वामित्व नरहने गरी खेतीपाती गर्न दिइएको पत्र, २०४७ सालमा मन्त्रिपरिषद्बाट भएका निर्णयको अपव्याख्या गरी २०४९ मा भएको जग्गा फिर्ता एवं त्यसलाई टेकेर २०५८, २०६२, २०६६६७ र २०६९ सालको बीचमा किर्ते कागजात बनाएका तथ्य सीआईबीले संकलन गरेको छ । तर, यी सबैलाई सरकारी वकिलले अपुरो भन्दै फिर्ता गरिदिएको छ । तत्कालीन प्रधानमन्त्री केपी शर्मा ओली नेतृत्वको सरकारले अघि बढाएकामा त्यसयता नेपाल प्रहरीका तीन महानिरीक्षक र अनुसन्धान गर्ने तीन प्रमुख फेरिए । सीआईबीका ५० भन्दा बढी प्रहरी अनुसन्धान गर्न र प्रतिवेदन तयार पार्न तीन वर्षदेखि निरन्तर खटिएका थिए । अनुसन्धान निर्देशन तथा जाहेरी दिने गृह मन्त्रालयमा पनि चार मन्त्री र तीन सचिव फेरिए । सबैले जग्गा हिनामिनामा संलग्नलाई कानुनी दायरामा ल्याउने र जग्गा फिर्ता गर्ने प्रतिबद्धता जनाएका थिए ।सीआईबीले ९१ वर्ष पुराना तथ्यलाई प्रमाणका रूपमा प्रस्तुत गरेको छ । तर, सरकारी वकिलले प्रतिवेदन अपूरो भएको भन्दै थप अनुसन्धान गर्न फिर्ता पठाएको छ । यसप्रति एक प्रहरी अधिकृतले असन्तुष्टि जनाए । भने, तथ्य र प्रमाण संकलनमा कुनै कसरत बाँकी राखिएको छैन तर मुद्दा दायर गर्न उहाँहरू किन अनिच्छुक देखिनुभयो, हामीले बुझ्न सकेनौं ।सीआईबीले अपराध संहिता, २०७४ को दफा २७६ अनुसार सजाय माग गर्दै पुस २२ मा प्रतिवेदन पेस गरेको थियो । प्रधानमन्त्री निवासको जग्गा किर्ते गरी बेचेको भन्ने पुष्टि भएपछि कुन कसुर वा कानुनअनुसार मुद्दा चलाउने भन्ने तपसिलको विषय हो तर त्यही प्राविधिक विषयलाई समातेर सरकारी वकिलले अन्तिम घडीमा मुद्दा रोकेका छन् । अपराध संहिता कि साविकको मुलुकी ऐनअनुसार मुद्दा चलाउने भन्ने विषय प्राविधिक हो तर वर्तमान कानुनअनुसार मुद्दा आएको भन्दै वकिल कार्यालयले मुद्दा फिर्ता पठाएको छ, सीआईबीका एक अधिकारी भन्छन्, प्रहरी र सरकारी वकिल कार्यालय साझेदार हुन् । प्रमाण संकलनकै क्रममा अनुसन्धान अधिकृतलाई आवश्यक निर्देशन दिन सक्थे । तर, त्यसो नगरी आरोपितलाई अनुकूल हुने गरी प्रतिवेदन फिर्ता भएको छ ।स्रोतका अनुसार आइतबार प्रतिवेदन फर्काउने गरी बुँदा तयार पार्न महान्यायाधिवक्ता खम्बबहादुर खातीले जिल्ला सरकारी वकिल कार्यालयलाई निर्देशन दिएका थिए । यसमा भूमाफिया, रातारात धनी हुन खोज्ने व्यापारी र पहुँचावाला पूर्वप्रशासकहरूलाई दोषी किटान गरिएको थियो । त्यसैले महान्यायाधिवक्ता र सरकार नै यो मुद्दा रोक्न सक्रिय भएको थियो, महान्यायाधिवक्ताको कार्यालयका एक अधिकारी भन्छन्, मुद्दा दर्ता गर्नेमा होइन, कसरी अवरोध गर्ने भन्नेमा सरकारी अड्डा लागेका थिए, उहाँहरू सफल हुनुभयो ।सरकारी वकिल कार्यालयका प्रमुख गंगाप्रसाद पौडेलले अपराध हँॅदाको कानुन आकर्षित हुने भन्दै २० बुँदे निर्देशनसहित पुनः अनुसन्धान गर्न प्रतिवेदन फिर्ता पठाएका हुन् । उनले अनुसन्धानमा थप विषय समावेश गरेर प्रतिवेदन बलियो बनाउन फिर्ता पठाइएको प्रतिक्रिया दिए । केके थप गर्ने भन्ने खुलाउन मिल्दैन तर थप विषय समावेश गरी प्रतिवेदन बलियो बनाउन अनुसन्धान गर्ने निकायमै फिर्ता पठाइएको हो, उनले भने, अपराध संहिताको लिखतसम्बन्धी कसुरअनुसार प्रतिवेदन तयार पारेको रहेछ तर यो कानुन जारी हुनुपूर्वको घटना भएकाले त्यहीअनुसार मुद्दा तयार हुनुपर्छ । जबकि मुद्दाको प्राविधिक तथा कानुनी पक्ष तयार पार्ने जिम्मेवारी सरकारी वकिलकै हो । प्रतिवेदन बुझाउनुअघि सरकारी वकिलको कार्यालयका ४ अधिकृतलाई सीआईबीसँग समन्वयका लागि तोकिएको थियो । प्रतिवेदन बनाउन उनीहरूको पनि भूमिका थियो ।सरकारी वकिल कार्यालयले भने प्रहरीलाई दिएको ६५ बुँदे निर्देशनमा प्रहरीले संकलन गरेका कागजात विधि विज्ञान प्रयोगशालाबाट जाँच्नुपर्ने, लालमोहरलगायतका पुराना कागजातका शब्दावली अहिलेको ढाँचामा उतार्न, किर्तेमा संलग्न कसको कति संलग्नता हो भन्ने किटान गर्न, सरकारको जग्गा रहेको भन्ने सक्कली कागजात खोज्न भनिएको छ । प्राप्त प्रमाणका आधारमा मुद्दा अदालतमा प्रवेश गरेपछि थप प्रमाण जुटाउन सकिने भए पनि सरकारी वकिल कार्यालय आफैंले मुद्दा दर्ता प्रक्रियामा अवरोध गरेको छ । किर्तेमा संलग्न व्यक्तिले कतिपय कागजात सरकारी कार्यालयबाटै नष्ट गरेका कारण वैकल्पिक स्रोतबाट संकलित छन् । तर त्यसमा सरकारी वकिलले प्रश्न गरेका छन् । सरकारी वकिलले अभियुक्तहरूको पक्ष लिएर मुद्दा रोकेका छन्, प्रहरीका एक अधिकारी भन्छन् । त्यसो त राजनीतिक पहुँच र प्रभाव भएका प्रशासक र गैरकानुनी रूपमा अकुत सम्पत्ति कमाउन अग्रसर व्यापारीहरू जसरी पनि मुद्दा चल्नै नदिन सक्रिय थिए । विसं २०४९ देखि २०६९ सम्म बालुवाटारको १ सय ४३ रोपनी ६ आना सरकारी जग्गा हिनामिनामा संलग्न तत्कालीन भोगाधिकारी, पाँच पूर्वसचिव, डेढ दर्जन पूर्वसहसचिव, दर्जन बढी व्यापारीलगायत साढे तीन सय बढीलाई १३ अर्ब ७६ करोड बिगोसहित कैद र जरिवाना मागदाबी गर्दै सीआईबीले प्रतिवेदन तयार पारेको थियो । सीआईबीले नै पनि राजनीतिक दबाब कै कारण नेताहरूलाई भने प्रतिवादी नबनाई उन्मुक्ति दिएको थियो । कांग्रेस नेता तथा पूर्वउपप्रधानमन्त्री विजयकुमार गच्छदारसहित राजनीतिक पृष्ठभूमिका व्यक्ति र मन्त्रिपरिषद्का गैरकानुन निर्णयमा संलग्न अन्यलाई प्रतिवादी नै बनाइएको थिएन तर पनि मुद्दा दर्ता हुन सकेन । सरकारको अनिच्छाका कारण अहिले मुद्दा दर्ता नभए पनि तत्कालीन मुलुकी ऐनअन्तर्गत भने यो मुद्दा फेरि पनि अघि बढ्न सक्ने कानुनविद्हरूको भनाइ छ । पुरानो कानुनअनुसार किर्तेमा हदम्यादको सर्त छैन, त्यसैले प्रहरीले फेरि पनि मुद्दा अघि बढाउन सक्छ तर अहिले प्रतिवेदन फिर्ता भएकाले आरोपितलाई अनुकूल वातावरण बनाउन ठाउँ मिलेको छ, महान्यायाधिवक्ताको कार्यालयका ती अधिकारी भन्छन्, यस घटनाले जग्गा फिर्ता गर्ने र आरोपितलाई कानुनी दायरामा ल्याउने विषयमा सरकारको भूमिका सकारात्मक नदेखिएको प्रस्ट भएको छ । सर्वोच्च अदालतका पूर्वन्यायाधीश प्रकाश वस्ती कसुर हुँदाको कानुनअनुसार सरकारी वकिलले मुद्दा अदालतमा प्रवेश गराउन सक्ने अवस्था हुँदाहुँदै प्रतिवेदन उल्टै सीआईबीलाई नै फिर्ता पठाइनुले नियतमा प्रश्न उठेको बताए । सरकारका नाममा आएका जग्गा हडप्न विभिन्न व्यक्तिले अपराध गरेकामा विवादै रहेन, बाहिर आएका तथ्य र प्रमाणले त्यसको पुस्ट्याइँ गर्छ नै, वस्तीले कान्तिपुरसँग भने, आरोपित बनाइएका कतिपय व्यक्ति अदालतबाट निरपराधी ठहर हुन पनि सक्छन्, अपराध कसलेकति गर्यो, त्यसको निर्क्योल अदालतबाटै हुन्छ तर कसुर जाँच्न अदालतमा प्रवेश गर्नबाट अवरोध भएको छ, सरकारी वकिलको कार्यालयबाट त्यसो गर्नु हुँदैन थियो ।विशेष अदालतका पूर्वअध्यक्ष (न्यायाधीश) गौरीबहादुर कार्कीले अनुसन्धान प्रतिवेदन समय घर्काएर पठाउने सीआईबी र अनुसन्धानका क्रममै आवश्यक समन्वय नगर्ने सरकारी वकिलको नियत दुवै शंकास्पद भएको टिप्पणी गरे । भूमाफिया, व्यापारीदेखि राजनीतिक तहसम्मका व्यक्ति जोडिएको कसुर भएकाले यसलाई कमजोर बनाउन सबैतिरबाट चलखेल भएको उनको भनाइ छ । अनुसन्धानकै चरणमा सरकारी वकिलले जग्गा हडप्ने खेलमा संलग्नलाई कुन कानुन र कसुरमा कारबाही गर्ने भनेर किन भन्न सकेनन् ? र, सीआईबीले अनुसन्धान समयमै सकेर किन नबुझाएको भन्ने विषय यी दुवै शंकास्पद छन्, यदि अपराधमा संलग्नलाई कठघरामा पुर्याउने सकारात्मक पहल हुन्थ्यो भने सीआईबी र सरकारी वकिलले किन समन्वय गरेनन् ?, कार्कीले भने, अर्कातर्फ यो अपराध राजनीतिक व्यक्तिसम्मको संलग्नतामा भएकाले महान्यायाधिवक्तादेखि सरकार सञ्चालन गर्नेसम्मको खेलोमा सीआईबीमा फर्काएको पनि हुन सक्छ ।यसअघि पनि फर्काएको थियो तत्कालीन महान्यायाधिवक्ता मुक्ति प्रधानले काशी तिवारी हत्याकाण्डको मुद्दा चलाउन नै दिएनन् किनकि आरोपी थिए तत्कालीन सत्तारूढ पार्टी माओवादीका नेता प्रभु साह । त्यस्तै व्यापारी पीयूष अमात्य ठगीमा पक्राउ परेको विषयमा अनुसन्धान कमजोर बनाउन २०६७६८ ताका महान्यायाधिवक्ता कार्यालयबाट नै सरकारी वकिल र प्रहरीलाई निकै दबाब दिइएको थियो । एसएसपी लक्ष्मण न्यौपानेसहितका प्रहरी र दूधे बालक नै मारिएको टीकापुर हत्याकाण्डमा तत्कालीन गृहमन्त्री विमलेन्द्र निधिले जसरी पनि रेशम चौधरीलगायत आरोपितको मुद्दा फिर्ता गर्न दिएको दबाब महान्यायाधिवक्ता कार्यालयले इन्कार गरेकै कारण असफल भएको थियो । एक पूर्वमहान्यायाधिवक्ताले ठूला अपराध र पहुँचवाला व्यक्ति जोडिएका अपराधका कसुरलाई कमजोर बनाउन माथिबाट बारम्बार दबाब आउने र कतिपय थुप्रै घटनामा दबाबले नै न्याय मारिएका प्रमाण अनगिन्ती रहेको टिप्पणी गरे । जस्तोसुकै अपराधमा संलग्नता देखिए पनि सरकारमा भएका मानिसको दबाब आउँछ नै, त्यस्तो अवस्थामा महान्यायाधिवक्ताले दबाबलाई अस्वीकार गर्न सक्नुपर्छ, विवेक प्रयोग गरेर न्याय मर्न दिनु हुँदैन, ती महान्यायाधिवक्ता भन्छन्, विवेक प्रयोग नगर्ने हो भने भोलि शक्तिबाट बाहिरिएपछि अपराध ढाकछोपबारे आउने प्रश्नको जवाफ कसरी दिने ? ललिता निवास प्रकरणमा साविकको कानुन (मुलुकी ऐन) अनुसार अदालतमा मुद्दा चलाउनुपर्ने भनी सरकारी वकिलले गरेको व्याख्या गलत नभए पनि कसुर खण्डमा संहिताको ठाउँमा मुलुकी ऐनका प्रावधान लगाएर अदालतमा प्रवेश गराउनुपर्ने भन्ने नितान्त प्राविधिक बहाना बनाएर प्रतिवेदन फिर्ता पठाएर आरोपितलाई खेल्न र मुद्दा कमजोर बनाउन ठाउँ दिएको पूर्वन्यायाधीश वस्तीको टिप्पणी छ । यसबाट सरकारी वकिलमाथि पनि आमरूपमा प्रश्न उठ्ने उनले बताए । सीआईबीले संकलन गरेका तथ्यप्रमाण र अभियोग त्यही हो, मात्र संहिताको सट्टा मुलुकी ऐनको किर्तेसम्बन्धी प्रावधानअनुसार कसुर माग खण्ड हेरफेर गरेर यसलाई अदालतमा प्रवेश गराइदिएको भए प्रश्नै उठ्दैन थियो, उनले भने, यहाँ त मुद्दालाई अदालतमा प्रवेश गर्नै अवरोध खडा गरियो, यसबाट सरकारी वकिलमाथि प्रश्न उठ्यो, प्रतिवादीले पनि खेल्नेप्रश्न गर्ने मौका पाए । उसो त ललिता निवासका आरोपित जोगाउन यसअघि अख्तियारबाटै चलखेल भएको थियो । त्यसबेलै तत्कालीन प्रधानमन्त्रीद्वय माधवकुमार नेपाल र बाबुराम भट्टराईलाई अख्तियारले उन्मुक्ति दिएपछि सर्वोच्चमा पुगेको विषय अझै विचाराधीन छ । त्यस प्रकरणमा आगामी फागुनमा पेसी तोकिएको छ ।"
"ओली, देउवा र दाहालको अन्तिम 'इनिङ्स","(काठमाडौं)मंसिरको दोस्रो साता चितवनको सौराहामा नेकपा एमालेको १० औं महाधिवेशनको बन्दसत्र चलिरहँदा युवाको एउटा समूहले गेटमा आजलाई होइन भोलिलाई, दस वर्ष ओलीलाई भन्ने नारा लगायो । प्रधानमन्त्रीका रूपमा ओलीलाई निरन्तरता दिनुपर्ने भन्दै सुरु भएको नारामा उनले अझै एक दशक पार्टी नेतृत्व दिनुपर्ने माग थियो, जुन एमाले विधानको व्यवस्थासँग मेल खाँदैन । अहिलेको विधानमा रहेको ७० वर्ष उमेर हद र दुई कार्यकालको व्यवस्था कायमै रहे एमाले अध्यक्ष ओलीसहित आधा दर्जन पदाधिकारीले आगामी कार्यकालबाट बिदा लिनुपर्ने हुन्छ । फागुनमा ओली ७१ वर्षमा प्रवेश गर्दै छन् । अर्को ठूलो दल नेपाली कांग्रेसले मंसिर अन्तिम साता शेरबहादुर देउवालाई सभापतिमा दोहोर्याउँदै नयाँ नेतृत्व चयन गर्यो । महाधिवेशनले देउवाका निकटहरूलाई निर्वाचित गरेर केन्द्रीय कार्यसमितिमा स्पष्ट बहुमत पनि दिएको छ तर दुई युवा नेता महामन्त्रीमा निर्वाचित भएपछि अन्य विषय छायामा परे । विधानको व्यवस्थाअनुसार देउवा अन्तिम पटक सभापति चयन भएका हुन् । ७६ वर्षे देउवाले उमेरका कारणले मात्रै नभएर विधानको व्यवस्थाअनुसार पनि अर्को महाधिवेशनबाट सभापति छाड्नुपर्ने हुन्छ । कांग्रेसमा दुई कार्यकाल मात्रै नेतृत्वमा रहने व्यवस्था छ । मंसिरयता एमाले र कांग्रेसमात्रै नभएर अन्य दुई दल नेकपा माओवादी केन्द्र र राष्ट्रिय प्रजातन्त्र पार्टीको पनि महाधिवेशनबाट नेतृत्व चयन भएको छ । राप्रपाबाहेक दलले शीर्ष नेतृत्वमा पुरानैलाई दोहोर्याएका छन् । अहिलेको राजनीतिक प्रणालीलाई उल्ट्याउने मुद्दा बोकेका राप्रपा अध्यक्ष लिङ्देन कमल थापालाई पराजित गर्दै अध्यक्ष भएका हुन् । तीन दशकभन्दा बढी समयदेखि माओवादीको नेतृत्व गर्दै आएका माओवादी केन्द्रका अध्यक्ष दाहालले कहिलेकाहीँ भूमिका परिवर्तन गर्ने कुरा गरेर यो कार्यकाल अन्तिम हुने संकेत गरेका छन् तर औपचारिक रूपमा घोषणा भने गरेका छैनन् । प्रमुख राजनीतिक दलमा अहिले देखिएका संकेतले नेपालको राजनीतिलाई नयाँ दिशातर्फ लैजान अवसर र चुनौती दुवै प्रदान गरेको छ । त्रिभुवन विश्वविद्यालयका सहप्राध्यापक तथा राजनीतिशास्त्री चन्द्रदेव भट्टले मुद्दा र नेतृत्व दुवैको हिसाबले दलका नेतृत्व संक्रमणकालमा रहेको बताए । यो कार्यकालपछि अनिवार्य रिटायरमेन्टको विषय छ, नेतृत्वमा नयाँ व्यक्ति आउने सम्भावना छ, भट्टले भने, नेपालको राजनीति जसरी लामो समयदेखि संक्रमणकालमा रह्यो, त्यही अवस्थामा नेपालका राजनीतिक पार्टी छन् । राजनीतिक मुद्दाको हकमा पनि संक्रमणकाल देखिन्छ । भट्टका अनुसार लामो समयदेखि नेपालको राजनीतिमा पुस्तान्तरणको विषय उठ्दै आएको थियो, बहस हुँदै आएको थियो । त्यसले कताकता सार्थकता पाएको देखिन्छ । २०१७ सालमा दलमाथि प्रतिबन्ध लागेको समय, २०४६ सालमा प्रजातन्त्र पुनःस्थापना हुँदै ०६२०६३ को जनआन्दोलनपछि चौथो पटक पार्टी नेतृत्व संक्रमणकालमा रहेको उनको बुझाइ छ । पछिल्लो महाधिवेशनपछि एमालेमा भन्दा कांग्रेसमा अलि फरक देखिएको उनले बताए । एमालेमा नेतृत्व परिवर्तन भयो तर कांग्रेसमा जस्तो गरी भएन, पछिल्लो समयमा त्यो नयाँ अवस्था सिर्जना भएको छ, जसरी पुस्तान्तरण हुनुपर्ने थियो, त्यसरी भएन, उनले भने, एमालेमा जुन प्रकारको लोकतान्त्रिक अभ्यास हुनुपर्ने थियो, त्यति भएन ।मंसिर १० देखि १४ सम्म चितवनको सौराहामा भएको एमाले महाधिवेशनमा जसरी नेतृत्व छनोट गरिएको थियो, त्यसको आलोचना भएको थियो । लामो समयदेखि पार्टी नेतृत्व छनोटका लागि आन्तरिक प्रतिस्पर्धालाई रोक्दै एमालेमा अध्यक्षबाट नाम प्रस्ताव गरिएको थियो । एमालेकै कतिपय नेताले यो कार्यलाई आन्तरिक लोकतन्त्रमा एमालेले प्राप्त गरेको उपलब्धिलाई समाप्त पार्ने खेल भन्दै टिप्पणी गरेका थिए । २०६२०६३ जसले नेतृत्व गरेका थिए, ती अहिले कांग्रेसको नेतृत्वमा पुगेका छन्, एमालेमा पनि त्यो पुस्ता अब नेतृत्वमा आउँछ, भट्टले भने ।एमालेले असोजमा गरेको विधान महाधिवेशनले ७० वर्षपछि कार्यकारी पदमा निर्वाचित हुन नपाउने व्यवस्थाको व्याख्या अध्यक्षमा ओलीलाई सहज हुने गरी गरेको थियो । विधानमा कुनै पनि नेता कार्यकारी पदमा बढीमा दुई कार्यकाल र ७० वर्ष उमेर पार गरेपछि निर्वाचित हुन नपाउने व्यवस्था छ । उमेर हदको व्यवस्थाका कारण एमालेमा २०३६ सालअघिबाट राजनीतिमा सक्रिय रहेको पुस्ता अर्को महाधिवेशनमा सक्रिय राजनीतिबाट बाहिरिनेछ । जसमा वरिष्ठ उपाध्यक्ष ईश्वर पोखरेल, उपाध्यक्षहरू युवराज ज्ञवाली, अष्टलक्ष्मी शाक्य, रामबहादुर थापा र सुवास नेम्वाङ हुनेछन् ।राजनीतिक विश्लेषक झलक सुवेदी अहिलेको विधानअनुसार ओली र देउवाका लागि अन्तिम कार्यकाल भएको बताउँछन् । विधानलाई मान्ने हो भने ओलीका लागि यो नै अन्तिम हो, देउवाका लागि भने यो अन्तिम हो, त्यस अर्थमा संक्रमणकाल भन्न सकिन्छ, सुवेदीले भने, अस्ति महाधिवेशन हुँदा कार्यकर्ताले दस वर्ष ओलीलाई भनेर नारा लगाएका छन् । पार्टीका जानकारीबेगर तल्लो तहका कार्यकर्ताले नारा लगाएका होइनन् होला । कतिपयमा एमालेमा संक्रमण अहिले नै बेला भएको छैन, दस वर्ष गरुन् भन्ने मानसिकता रहेको देखिन्छ । २०७१ सालमा पहिलोपटक अध्यक्षमा निर्वाचित हुनेबित्तिकै ओलीले एक कार्यकालमात्रै अध्यक्ष हुने घोषणा गरेका थिए । उनीनिकट नेताहरूले अहिलेको राष्ट्रिय राजनीतिको ध्रुवीकरण ओली र ओलीइतरबीच भएको भन्दै नेतृत्वमा दोहोर्याउनुपर्ने तर्क गरेका थिए । एमालेले आठौं महाधिवेशनदेखि दुई कार्यकाल र नवौं महाधिवेशनबाट ७० वर्षे प्रावधान लागू गरेको थियो । जसअनुसार अमृत बोहरा, भारतमोहन अधिकारी, सिद्धिलाल सिंहसहित वरिष्ठ नेताहरूले सक्रिय राजनीतिक जीवनबाट बिदा लिइसकेका छन् । विश्लेषक सुवेदीले एमाले र कांग्रेसको पछिल्लो महाधिवेशनले फरक फरक पुस्तामा नेतृत्व जाने संकेत गरेको बताए । कांग्रेसमा ०४६ साल र एमालेमा ०३६ सालकै पुस्तामा जाने देखिन्छ, उनले भने । कांग्रेसबाट पदाधिकारीमा निर्वाचित नेताहरूमा ०३६ सालको पुस्ता नभई ०४६ सालको बाहुल्य छ । कांग्रेस उपसभापति धनराज गुरुङ, महामन्त्रीमा गगन थापा र विश्वप्रकाश शर्मा आए, सहमहामन्त्री जीवन परियार र बद्री पाण्डे आए । धनराजबाहेक अरू सबैको राजनीति मूलतः पञ्चायतकालपछिकै हो, यो ०४६ सालको पुस्ता हो, सुवेदीले भने, एमालेमा अर्कोमा जाने भनेको शंकर पोखरेल वा घनश्याम भुसालहरूको हो अर्थात् २०३६ सालको पुस्तामा जाने हो ।कांग्रेसको महाधिवेशनले सभापतिपछिको महत्त्वपूर्ण कार्यकारी पद महामन्त्रीमा गगन थापा र विश्वप्रकाश शर्मालाई निर्वाचित गरेको छ । पञ्चायती व्यवस्थामा ओलीले देउवाभन्दा केही बढी वर्ष जेलमा बिताएको भए पनि देउवाको राजनीतिमा सक्रियता भने केही अघि हो । ओलीको राजनीतिको सुरुवात झापा विद्रोहभन्दा अघिबाट भएको हो भने देउवा विद्यार्थी राजनीति हुँदै कांग्रेसको राजनीतिमा आएका हुन् । राजनीतिशास्त्री भट्टले कांग्रेसको पछिल्लो महाधिवेशनले एउटा पुस्तालाई नै असान्दर्भिक बनाएको बताएका थिए । ५५ वर्षदेखि ७८ वर्ष उमेर समूहका नेतालाई महाधिवेशनले विस्थापित गरिदियो, १४ औं महाधिवेशनबाट जुन नयाँ युवा आएका छन्, १५ औं महाधिवेशनपछि कांग्रेसलाई नेतृत्व गर्ने संकेत देखाएको छ, भट्टले भने, तलदेखि माथिसम्म प्रतिनिधि छनोट भएर आएका छन् । त्यसले नयाँ प्रकारको तरंग ल्याएको छ ।एमाले र कांग्रेसभित्र देखिएको संक्रमणको कसरी व्यवस्थापन हुन्छ, त्यो विषयले नेपालको आगामी राजनीतिलाई तय गर्छ । कांग्रेसमा पुरानो पुस्ताको सभापति हुनुहुन्छ र पावरफुल दुई जना महामन्त्री नयाँ पुस्ताका हुनुहुन्छ । महामन्त्रीले सभापतिलाई ओभर स्याडो गर्ने हो कि ? त्यसलाई कसरी व्यवस्थापन गर्छ ? यसले धेरै कुरा निर्भर गर्छ, भट्टले भने, दुईवटै महामन्त्रीको भाषणकला छ, उनीहरूको पछि एक प्रकारको भीड छ, हाबी हुने सम्भावना देखिन्छ तर अर्को वर्ग पनि छ । फरक धारणा छ । त्यसैले कांग्रेसभित्र नयाँ प्रकारको संक्रमणकाल छ । लोकतन्त्रमा पार्टीको शक्ति त्यसले लिन विचार र अपनाउने अभ्यासले निर्धारण गर्ने गर्छ । राजनीतिक दलमा विचारको विषयमा छलफल नै नहुने र वैचारिक विषयमा छलफल गर्नेहरू किनारा लाग्ने गरेका छन् । एमालेको नवौं राष्ट्रिय महाधिवेशनमा पार्टीको औपचारिक लाइन पारित गरेका घनश्याम भुसाल दसौंमा आइपुग्दा किनारामा परेका छन् भने कांग्रेसको महाधिवेशनमा वैचारिक विषयमा छलफल नै भएको छैन । महामन्त्रीमा निर्वाचित गगन थापाले आफ्नो धारणा सार्वजनिक गरेका थिए । महाधिवेशनमा नेतृत्व छनोटको विषय अभ्यासमा पनि फरकपन देखापर्यो । लोकतन्त्रिक अभ्यासको च्याम्पियनको दाबी गर्ने एमालेमाथि यसपटक नेतृत्व चयन गर्दा प्रजातान्त्रिक प्रक्रियालाई अवरुद्ध पारेको आरोप लाग्यो । अर्कोतर्फ कांग्रेसले निर्वाचनको माध्यमबाट नेतृत्व छनोट गर्ने प्रक्रिया अपनायो । नेतृत्वको उत्तराधिकारी छनोटको विषयमा समस्या उत्पन्न गराउन सक्ने आकलन एमालेकै कतिपय नेताहरूले गरेका छन् । एमाले स्थायी कमिटी सदस्य घनश्याम भुसालले पार्टीमा अहिले पनि विचार र अभ्यासको विषयमा समस्या देखिए विगतमा जस्तै त्यसलाई पार लगाउने बताए । एमालेमा यसअघि पनि समस्या आएका थिए र पुनःजागृत भएको छ, अहिले विचार र अभ्यासको हिसाबले एमालेले केही ठूला चुनौती सामना गरिरहेको छ, उनले भने, आगामी राजनीतिका चुनौतीहरूले त्यही विचार र लोकतान्त्रिक अभ्यास फर्काउनका लागि आवश्यक पर्दा विशेष महाधिवेशन गरेर भए पनि एमालेले आफूलाई अघि बढाउँछ । संक्रमणकालीन नेतृत्वको पहिलो परीक्षा एक वर्षभित्र भइसक्ने तीन तहको चुनावले गर्नेछ । संक्रमणकालको प्रभाव पार्ने अर्को विषयमा एमाले र कांग्रेसको पनि धेरै विषयमा चुनावले निर्धारण गर्नेछ, भट्टले भने, लामो समयदेखि कांग्रेसमा प्रभाव जमाएर बसेकाले टिकट पाउँछन् कि पाउँदैनन् ? पाएपछि जित्छन् कि जित्दैनन् ? त्यहाँ अलग प्रकारको ह्विम चलेको छ । लामो समयदेखि सत्तामा बस्नेहरूले खासै डेलिभरी पनि गर्न सक्नुभएको थिएन । त्यसमा मानिसले परिवर्तन खोजिरहेका छन् । कांग्रेसले जुन प्रकारले महाधिवेशन गर्यो, त्यसले परिवर्तनको चाहनालाई परिपूर्ति गर्ने प्रकारको वातावरण सिर्जना गरेको छ ।"
नारायणहिटीमा मिलेमतो ठहर,"(काठमाडौं)बतास समूहले सार्वजनिक खरिद ऐनविपरीत मिलेमतोबाट नारायणहिटीमा चमेनागृहसहित १४ रोपनी जग्गा कौडीको मूल्य मा हात पारेको पर्यटन मन्त्रालयको छानबिनमा देखिएको छ । घर भाडा लाखमा र जमिन आनाकै करोडौं पर्ने नारायणहिटी संग्रहालयभित्र क्यान्टिनक्याफ्टेरियाका लागि बतासले ठेक्का पाएको थियो । मन्त्रालयका सहसचिव होमप्रसाद लुइँटेलको संयोजकत्वमा गत बुधबार गठित नारायणहिटी दरबार संग्रहालयको परिसरमा क्यान्टिनक्याफ्टेरिया सञ्चालनसम्बन्धी अध्ययन एवं छानबिन समिति ले पुरानो दरबारकालीन ऐतिहासिक बंकरसमेत होटल सञ्चालनका लागि बतास समूहले सम्झौतामा उल्लेख नै नगरी अतिक्रमण गरेको देखाएको छ । क्याफ्टेरियाले प्रयोग गर्न पाउने क्षेत्रफल र स्थानको स्पष्ट सीमांकन नगरी संग्रहालयका कार्यकारी निर्देशक भेषनारायण दाहालले आफ्नै तजबिजले बढी क्षेत्र दिएर थप निर्माण गर्न बतास कम्पनीलाई प्रोत्साहन गरेको देखिएको छ । चमेनागृह भाडामा लगाउन निर्धारण गरिएको भाडा दर पनि प्रचलित बजार मूल्यभन्दा अत्यधिक सस्तो राखिएकाले त्यसलाई छानबिन समितिले अस्वाभाविक भनेको छ । त्यस्तै, टेन्डर प्रक्रियामा एउटै कम्पनीका तीन वटा फर्मले भाग लिनुलाई समितिले मिलेमतोको आशंका गरेको छ । सार्वजनिक खरिद ऐन, २०६३ को दफा २६ को उपदफा ६ मा व्यवस्था भएबमोजिम एउटै परिवारभित्रका सेयर सदस्यहरू रहेका तीन वटा फर्मका बोलपत्रदाता आपसमा मिलेमतो गरी न्यूनतम मूल्यांकन रकम २ लाख २० हजार ४ सय ४० भन्दा १ हजार १ सय ७७ रुपैयाँ मात्र बढी कबोल गरी ठेक्का सम्झौता गरेको देखिँदा ठेक्का सम्झौता कार्यमा एकआपसमा मिलेमतो भएको हुन सक्ने देखिन्छ, सोमबार मन्त्रालयमा सार्वजनिक गरिएको प्रतिवेदनमा भनिएको छ । त्यस्तै, बतासले आधिकारिक निकायबाट नक्सा पास नगरी निर्माण स्वीकृति लिएको, मन्त्रालय एवं विकास समितिको पूर्वस्वीकृति नलिई अनुमानित १४ रोपनी क्षेत्रफलमा नयाँ संरचना निर्माण गरेको देखिएको छ । नारायणहिटी दरबार संग्रहालय तथा गणतन्त्र स्मारक व्यवस्थापन तथा सञ्चालन विकास समितिले २०७७ फागुनमा गणतन्त्र स्मारक र नारायणहिटी दरबार संग्रहालयमा रहेको क्यान्टिन ३ वर्षसम्मका लागि भाडामा दिन प्राविधिक र आर्थिक प्रस्ताव माग गर्ने निर्णय गरेको थियो । त्यसताका बोलपत्र आह्वान गर्दा चमेना गृहको मासिक भाडा न्यूनतम २ लाख २१ हजार ६ सय १८ रुपैयाँ तथा बतासले बनाउने भौतिक संरचनाको न्यूनतम भाडा दर प्रतिवर्ग फिट १ सय ५ रुपैयाँ र जग्गाको प्रतिवर्ग फिट २० रुपैयाँ मात्रै तोकिएको प्रतिवेदनमा उल्लेख गरिएको छ । बतासले एक वर्षयता करिब १३ सय वर्ग फिटमा स्थायी शौचालय, करिब २० फिट उचाइ र ४० फिट लम्बाइको फलामे रडको स्टेजमञ्च निर्माण गरिरहेको थियो । त्यस्तै परिसरभित्र ७ वटा प्रतीक्षालयका संरचना निर्माणाधीन थिए । उत्तरतर्फ रहेको पुरानो पर्खाललाई आधार बनाई १ इन्चको नयाँ पर्खाल लगाई दक्षिण फर्काइएका १२ वटा फलामे सटर निर्माणाधीन रहेको छानबिनका क्रममा देखिएको छ । छानबिन समितिले ती स्थानमा रहेका पीपलको रूख वरिपरि पर्खाल निर्माण हुँदै गरेको तस्बिरहरू प्रतिवेदनमा समेटेको छ । त्यहाँ पहिले भूकम्पपछि ३० लाख रुपैयाँमा निर्माण गरिएको चमेना गृह र पुरानो संरचनाको एउटा शौचालय भवन थियो । प्रतिवेदनमा कार्यकारी निर्देशक दाहालको भूमिकामाथि गम्भीर प्रश्न उठाइएको छ । बताससँग एक वर्षअघि ठेक्का सम्झौता गर्ने कार्यकारी निर्देशक दाहालले सांस्कृतिक एवं पुरातात्त्विक सम्पदाको संरक्षण गर्नुपर्नेमा नगरेको छानबिनमा देखिएको छ । संग्रहालय प्रवेश गर्ने दक्षिणपट्टिको प्रवेशद्वार नजिक समितिको स्वामित्वमा रहेको जग्गाको पूर्वस्वीकृति र समन्वय नगरी नयाँ संरचना निर्माण भइरहँदा विकास समितिका कार्यकारी निर्देशकले विकास समितिको स्वामित्वमा रहेको सम्पत्तिको संरक्षण र संवर्द्धनका लागि अनुगमन, निरीक्षण तथा रेखदेख गर्ने जिम्मेवारी पूरा गरेको देखिएन, प्रतिवेदनमा भनिएको छ । सम्झौताविपरीत बतासको बी म्यानेजमेन्ट प्रालिले नयाँ संरचना निर्माण गर्दा कार्यकारी निर्देशक दाहालले कुनै पनि कानुनी कारबाही नगरेको, अनधिकृत निर्माण कार्यलाई तत्काल रोक्नुपर्नेमा कुनै पहल नै नगरेको देखिएको छ । बरु उनले समितिको निर्णयभन्दा बाहिर गएर बताससँग सम्झौता गरेको देखिएको छ । समितिको निर्णय एवं प्रदत्त अधिकारभन्दा बढी विषय समावेश गरी कार्यकारी निर्देशकबाट बी म्यानेजमेन्ट प्रालिसँग सम्झौता गरेको देखियो, प्रतिवेदनमा उल्लेख छ । छानबिन समितिका संयोजक लुइँटेलका अनुसार कार्यकारी निर्देशक दाहाल र भाडा दर कायम गर्ने पुरातत्त्व विभागका इन्जिनियरलाई न्यून भाडा दर किन तोकिएको, कतैबाट दबाब आएनआएको लगायतका १५ प्रश्न सोधिएको थियो । कार्यकारी निर्देशक दाहालले गोलमोटल जवाफ दिएको समितिले जनाएको छ । बतासले अनुमति पाएको भन्दा बढी क्षेत्रफलमा स्वीकृति नलिई नयाँ संरचना बनाएको देखिएकाले थप छानबिन तथा अनुसन्धानका लागि अख्तियार दुरुपयोग अनुसन्धान आयोगलाई लेखिपठाउने पर्यटनमन्त्री प्रेम आलेले बताए । मन्त्रालयमातहतका अन्य ऐतिहासिक स्थलबारे पनि उजुरी आइरहेकाले छानबिन गरी दोषीलाई कारबाही गरिने उनको भनाइ छ । पर्यटन सचिव महेश्वर न्यौपानेले नारायणहिटी संग्रहालयको गठन आदेशविपरीत ठेक्का भएको र ठेक्का लिने कम्पनीलाई गैरकानुनी ढंगले अतिरिक्त जग्गा उपलब्ध गराइएको बताए । कार्यकारी निर्देशकले अख्तियारको दुरुपयोग गरेकाले उनले गरेका कसुरअनुसार कारबाही गरिन्छ, उनले भने, ठेक्का लिने कम्पनीले संग्रहालयलाई अतिक्रमण गरेकाले उसलाई कसुरअनुसार कारबाही हुन्छ । छानबिन समितिमा मन्त्रालयको प्रशासन शाखा प्रमुख टेकनारायण पौडेल, लेखा शाखाका उपसचिव सूर्यमणि गौतम, कानुन शाखाका उपसचिव पुरुषोत्तम खतिवडा र शाखा अधिकृत टंकबहादुर नेगी सदस्य थिए ।"
अवैतनिक दूतको सुविधाप्रति संसदीय समितिको चासो,"(काठमाडौं)अवैतनिक वाणिज्य दूतहरूलाई मापदण्डविपरीत सरकारले दिएको सुविधाप्रति संसद्को अन्तर्राष्ट्रिय सम्बन्ध समितिले चासो दिएको छ । समितिले दुई वर्षअगाडि निर्देशन दिएपछि परराष्ट्रमन्त्रीस्तरीय निर्णयबाट अवैतनिक दूतहरूलाई नीलो नम्बर प्लेट र झन्डा फहराउन रोक लगाइएकामा अहिले फेरि मन्त्रालयले निर्णय उल्ट्याएको छ । मन्त्रालयको नयाँ निर्णयप्रति समितिले चासो राखेको हो ।समिति सभापति पवित्रा निरौला खरेलले अवैतनिक वाणिज्य दूतहरूलाई नीलो नम्बर प्लेट र झन्डा राख्न दिने व्यवस्थाका विषयमा परराष्ट्रमन्त्री नारायण खड्कासँग जानकारी लिइने बताइन् । यसअघि समितिकै निर्देशनमा नीलो नम्बर प्लेट राख्ने र झन्डा राख्ने व्यवस्थालाई परराष्ट्रमन्त्रीस्तरीय निर्णयबाट हटाइएको थियो तर फेरि मन्त्रीस्तरीय निर्णयबाटै खुला गरिएको छ, यो ठीक होइन, उनले भनिन् । दुई वर्षअघि नै यस विषयमा समितिले परराष्ट्र मन्त्रालयलाई विस्तृत रूपमा अध्ययन गरेर मात्र निर्णय गर्न भनेको उनले प्रस्ट पारिन् । परराष्ट्रमन्त्री नारायण खड्काले कूटनीतिक विशेषाधिकार दुरुपयोग गरेको भन्दै आलोचित अवैतनिक वाणिज्य दूतलाई सवारीसाधनमा नीलो नम्बर प्लेट र झन्डा फहराउने व्यवस्था ब्युँताएका हुन् । नेपालका लागि किर्गिस्तानका तत्कालीन अवैतनिक दूत सुलभ अग्रवाल कालोबजारीको कसुरमा दुई वर्षअघि पक्राउ परेपछि यस्तो व्यवस्था खारेज गरिएको थियो । २०७६ चैत २६ मा तत्कालीन परराष्ट्रमन्त्री प्रदीपकुमार ज्ञवालीले मन्त्रीस्तरीय निर्णयबाट त्यस्तो सुविधा कटौती गरेका थिए ।मुलुक कोरोना महामारीले आक्रान्त भएका बेला किर्गिस्तानका अवैतनिक दूत तथा शंकर ग्रुपका सञ्चालक अग्रवालले कूटनीतिक सुविधा र विशेषाधिकार दुरुपयोग गरी ज्वरो नाप्ने थर्मलगनको कालोबजारी गरेका थिए । नीलो नम्बर प्लेटको २०९एचसीसी१ गाडीमा थर्मल गनसहित उनी २०७६ चैत २५ मा नक्सालबाट पक्राउ परेका थिए । उनले पाँच हजार पर्ने थर्मल गर्न १५ हजार रुपैयाँसम्ममा बिक्री गरेको प्रहरीले निष्कर्ष निकालेको थियो । पछि उनी धरौटीमा छुटे । त्यतिबेला नै परराष्ट्रले सबै दूतको सुविधा खोसिदिएको थियो । हाल किर्गिस्तानका लागि अवैतनिक वाणिज्य दूत छैनन् । परराष्ट्र मन्त्रालयका अनुसार अगस्ट २०२१ सम्म नेपालमा विभिन्न देशका लागि ५३ जना अवैतनिक दूतमहावाणिज्य दूत छन् । दुई मुलुकबीच कूटनीतिक सम्बन्ध स्थापना भएपछि आफ्नो देशका नागरिकको आउजाउमा भिसालगायत कामको सहजीकरणका लागि यस्ता दूत नियुक्त गरिन्छ । नेपालसँग द्विपक्षीय सम्बन्ध स्थापित गरेका तर काठमाडौंमा दूतावास नभएका ५३ मुलुकले दूतका रूपमा अधिकांश व्यापारिक घरानाका व्यक्तिलाई नियुक्त गरेका छन् । खड्का मन्त्री भएसँगै व्यापारीहरूको अनुरोधमा सुविधा लिने व्यवस्था खुला गरिएको हो । परराष्ट्र मन्त्रालयका एक अधिकारीका अनुसार यसले मुलुकलाई गलत दिशामा लगेको छ । ती अधिकारीले भने, यसरी व्यापारीलाई अवैतनिक वाणिज्य दूतको हैसियतमा नयाँ नम्बर प्लेट र झन्डाको सुविधा दिनु गलत हो तर मन्त्रीस्तरीय निर्णय भएपछि मन्त्रालयका कर्मचारीले केही गर्न सक्दैनन् । नीलो प्लेटको गाडी सुविधा पाउने र गाडीमा झन्डा फहराउन दिन काठमाडौंस्थित व्यापारव्यवसायमा जोडिएका अवैतनिक वाणिज्य दूतले दबाब बढाएपछि सन् २००८ मा यस प्रकारको सुविधा दिन थालिएको हो । तत्कालीन प्रधानमन्त्री गिरिजाप्रसाद कोइरालाको निर्देशनमा परराष्ट्रमन्त्री सहाना प्रधानले उक्त सुविधा उपलब्ध गराएकी थिइन् तर सुविधा पाएपछि त्यसको औचित्य र प्रयोगका सम्बन्धमा सधैं प्रश्न उठिरहेको छ । नीलो नम्बर प्लेट भएको गाडी लिएर काठमाडौंबाहिर जानुपरे परराष्ट्र मन्त्रालयको अनुमति लिनुपर्छ तर अनुगमनमा परराष्ट्रले कडाइ गरेको छैन । परराष्ट्र मन्त्रालयका पूर्वशिष्टाचार महापाल अर्जुनकान्त मैनाली सरकारले पहिले किन बन्द गरेको र अहिले किन खोलेको मन्त्रालयले प्रस्ट्याउन जरुरी रहेको प्रस्ट पारे । उनले भने, मन्त्रालयले के कारणले बन्द गरेको थियो, त्यसबारेमा सरकारले स्पष्ट जानकारी दिनुपर्छ र अहिले किन खोलेको भन्नेबारेमा पनि प्रस्ट जानकारी दिनुपर्छ । अनिमात्र सुविधा दिने वा नदिने भन्ने निर्णय गर्ने हो ।समितिका सदस्य तथा परराष्ट्र नीति सम्बन्धमा अध्ययन गर्न गठित उपसमितिका संयोजक दीपकप्रकाश भट्टले समितिले पहिला नै नीलो प्लेटलगायत सवारीसाधनदेखि अन्य दुरुपयोगका कुरा उठाएको जानकारी दिए । त्यसमा राज्यले के सुविधा दिने ? हाम्रो मापदण्ड के हो ? भन्ने कुरा उठाइएका छन्, उनले भने । उनले अपराधीहरूलाई ढाकछोप गर्नेदेखि भगाउनेसम्ममा अवैतनिक वाणिज्य दूतहरूको संलग्नता रहेको पाइएपछि सुविधा रोक्न भनिएको बताए ।परराष्ट्र मामिला अध्ययन प्रतिष्ठानकी पूर्वउपकार्यकारी निर्देशक इन्द्र अधिकारीले सरकारले संसद्को निर्देशनलाई कमै मात्र मान्ने गरेको बताइन् । संसद्ले भनेका निर्देशनको पालना गरेको भए अहिलेको अवस्था आउँदैन थियो, उनले भनिन् । अधिकारीले अवैतनिक वाणिज्य दूतलाई सेवासुविधा दिने कुरा मुलुकअनुसार फरकफरक हुने बताइन् । नेपालमा अधिकांश अवैतनिक वाणिज्य दूतहरू कूटनीतिक क्षेत्रका व्यक्तिभन्दा व्यापारी रहेको उनले बताइन् । व्यापारीहरू आफ्नो व्यापारमा बढी ध्यान दिन्छन्, त्यसैले राज्यले दिएको सुविधा दुरुपयोग गर्न सक्छन्, यसअघि त्यसरी नै दुरुपयोग गरेको भेटिएकाले सरकारले सुविधा बन्द गरेको हो, उनले भनिन्, सरकारले यो सुविधाको व्यवस्था गर्दा मापदण्ड बनाउनुपर्थ्यो । सभापति निरौलाले मन्त्रीस्तरीय निर्णयका सम्बन्धमा छिट्टै बैठक बस्नुपर्ने आवाज समितिका सदस्यहरूले उठाइरहेको बताइन् । उनले भनिन्, यस विषयमा छिट्टै समितिको बैठक राखेर मन्त्रालयसँग छलफल गर्छौं ।"
नाकामा निगरानी न्यून,"(काँकडभिट्टा), (मोरङ), (धनुषा), (लुम्बिनी), (नेपालगन्ज), (कपिलवस्तु), (सुर्खेत) र (कञ्चनपुर)कोरोना संक्रमणको भयावह अवस्था आउन नदिन सरकारले तत्काल गर्नुपर्नेमध्ये एउटा काम हो, सीमा नियमन । तर, पहिलो र दोस्रो लहरमा नाका व्यवस्थापनमा चुकेको सरकारले यसपटक पनि भारतबाट हुने आवतजावत व्यवस्थित गर्न सकेको छैन । भारतमा संक्रमण बढिरहँदा स्वदेश फर्कने नेपालीको संख्यामा पनि वृद्धि भइरहेको छ । यसबाहेक घुमफिर, किनमेल, उपचारलगायतमा नेपाल प्रवेश गर्ने भारतीय पनि उत्तिकै हुन्छन् । अघिल्लो पटक नाकाबाट भित्रिनेको परीक्षण र क्वारेन्टिनलगायत व्यवस्थापन गर्न नसक्दा संक्रमण फैलिएको थियो । भारतमा ओमिक्रोन भेरिएन्ट संक्रमितको संख्या बढ्दै गएका बेला सीमा नाकामा भने आवतजावत निर्बाधजस्तै छ । मुख्य नाकामा हेल्थ डेस्क राखेर स्वास्थ्य परीक्षण गरिँदै आए पनि धेरैजसो बिनापरीक्षण भित्रिने गरेका छन् । कतिपय नाकामा हुने परीक्षण छलेर वैकल्पिक चोर बाटो भएर भित्रिने गरेकाले संक्रमण फैलने जोखिम बढेको छ ।प्रदेश १ का विभिन्न जिल्लाबाट सीमावर्ती भारतीय बजार जोगबनीमा दैनिक उपभोग्य सामग्री किनमेल गर्न जानेको नाकामा भीड लाग्छ । मोरङको रानी, झापाको काँकडभिट्टा र इलामको पशुपतिनगर नाकामा हेल्थ डेस्क राखिए पनि अन्य नाकाबाट निर्बाध प्रवेश भइरहेको छ । विराटनगर महानगरले स्वास्थ्य परीक्षणका लागि रानी नाकामा हेल्थ डेस्क राखे पनि स्वास्थ्य परीक्षण नै नगराई आउनेको संख्या उत्तिकै हुन्छ । रानी हेल्थ डेस्कमा कार्यरत हेल्थ असिस्टेन्ट सुरेन्द्र यादवका अनुसार सोमबारमात्रै भारतबाट आएका १ सय १६ जनाको परीक्षण गर्दा ८ जनामा संक्रमण पुष्टि भएको छ । भारतलगायत तेस्रो मुलुकबाट आउने संक्रमितलाई व्यवस्थित रूपमा राख्न सरकारले बनाउन लागेको होल्डिङ सेन्टर पूरा भएको छैन । मोरङका प्रमुख जिल्ला अधिकारी काशीराज दाहालले रानी नाकाबाट भारतीयलाई प्रवेशका लागि खोप कार्ड अनिवार्य गरिएको बताए । बाक्लो आउजाउ हुने रंगेली नाकामा पनि हेल्थ डेस्क राख्ने तयारी भइरहेको उनको भनाइ छ । जोखिम उच्च रहेको यो नाकामा आवतजावत भने बेपर्वाह छ । भारतबाट आउने र जाने यात्रुका कारण मेची पुलमा दैनिक बाक्लो सवारी जाम हुन्छ । खोपको दुवै डोज लगाएका यात्रुलाई मात्रै प्रवेश दिइने गरेको प्रहरीले जनाए पनि खोप कार्ड नभएका शंकास्पद व्यक्तिसमेत खुलेआम प्रवेश गरिरहेका छन् । संघीय सरकारको सहयोगमा नेपाली सेनामार्फत विराटनगरको रानीस्थित विराटनगर जुट मिल प्रांगण र झापाको मेचीनगर१४ स्थित हँडिया बगरमा ११ हजार जना क्षमताको होल्डिङ सेन्टर निर्माण गर्ने भने पनि सम्पन्न भएको छैन । प्रदेश १ सामाजिक विकास मन्त्रालयका निमित सचिव फडीन्द्र खत्रीले नाकामा भइरहेको आवतजावत भद्रगोल रहेको स्वीकारे । भारतमा बढ्दो संक्रमणले ४ सय ६४ किलोमिटर सीमा जोडिएको प्रदेश २ का आठवटै जिल्लामा जोखिम बढाएको छ । कोभिडसम्बन्धी प्रदेशस्तरीय अन्तर्क्रियामा भारतबाट आउनेको स्वास्थ्य परीक्षण र तथ्यांक राख्ने विषयमा छलफल भए पनि कार्यान्वयन भएको छैन । जनकपुरमा दिनहुँ सयौंको संख्यामा भारतीय पर्यटक आइरहेका छन् । धनुषामा गृह मन्त्रालयबाट आएको निर्देशन कार्यान्वयन भइरहेको सहायक प्रमुख जिल्ला अधिकारी प्रदर्शनी कुमारीले बताइन् । सशस्त्र प्रहरीका डीआईजी गणेश ठाडामगरका अनुसार खुला सीमाबाट आउजाउ गर्नेको तथ्यांक राख्न भने कठिन छ । मुख्य नाकाबाहेक अन्य बाटोबाट हुने आवतजावत रोक्न र परीक्षणको सुविधा राख्न सम्भव नरहेको उनले बताए । बाजुराका जंगबहादुर भण्डारी रूपन्देहीको सिद्धार्थनगर नगरपालिकामा ल्याबतर्फका सहायक कर्मचारी हुन् । तीन महिनादेखि बेलहिया नाकामै खटिरहेका उनी संक्रमित बनेका छन् । उनीजस्तै आइतबार कोरोना संक्रमण पुष्टि भएपछि ल्याब टेक्निसियन दिया शर्माले पनि आराम गरिरहेकी छन् । उनलाई ज्वरो आउने, शरीर दुख्ने र खोकी लाग्ने समस्या देखा परेको छ । आफूहरू स्थानीय सरकारबाट खटिएकाले चाहेर पनि व्यवस्थापनमा केही गर्न नसक्ने ल्याब टेक्निसियन लोकनाथ कँडेलले बताए । रूपन्देहीका सहायक प्रमुख जिल्ला अधिकारी कमलप्रसाद पाण्डेले शुक्रबार बसेको बैठकबाट यातायात व्यवसायीले संक्रमण पुष्टि भएका मानिसलाई छुट्टै गाडीमा ओसारी सम्बन्धित स्थानसम्म पुर्याउन सघाउने र होटल व्यवसायीले होल्डिङ सेन्टरका रूपमा कोठा प्रयोग गर्न दिने सहमति भएको जानकारी दिए । जमुनाह नाकामा अहिले एन्टिजेन जाँच गरिन्छ । तर, परीक्षण व्यवस्थित छैन । पछिल्लो समय जमुनाह नाकाबाट प्रवेश गर्नेहरूको संख्या दैनिक करिब एक हजार छ । सबैलाई जाँच्छौं, कोही आइसोलेसन बस्नुपर्छ भनेर भाग्न पनि खोज्छन्, हेल्थ डेस्ककी गीता शाहीले भनिन्, रोग गाउँसम्म नपुगोस् भनेर सम्झाइबुझाइ गरिरहेका छौं । रूपैहडिया, बहराइचबाट आउने पैदल यात्रीलाई कुनै जाँच गरिँदैन । रिहार मेला जाने टोलीलाई जाँच नगर्नू भन्ने निर्देशन छ, नाकामा खटिएकी प्रहरी रुद्रा वलीले भनिन्, कोही जाँच नगरी नाका पार नगरून् भनेर कडाइ गरेका छौं । कृष्णनगर नाकामा भारतका दिल्ली, मुम्बई, पन्जाब, हरियाणा, महाराष्ट्र र हिमाचल प्रदेशबाट घर फर्किने बढेका छन् । सातायता फर्किनेको संख्या दैनिक ३ सय हाराहारी छ । कृष्णनगरमा आइसोलेसन सेन्टर सञ्चालनमा छैन, कृष्णनगर नगरपालिकाका स्वास्थ्य शाखा संयोजक शंकर भट्टराईले भने, संक्रमित पहिचान भएकालाई घरमै आइसोलेसनमा बस्न पठाएका छौं । कर्णाली प्रदेशमा दैनिक झन्डै ५ सय जना भारतबाट भित्रिरहे पनि नाकामा सतर्कता छैन । सामाजिक विकास मन्त्रालयका सचिव कृष्णप्रसाद काप्रीले एक दुई दिनभित्रै प्रदेश कोभिड संकट व्यवस्थापन केन्द्रको बैठक बसेर निर्णय लिइने बताए । भारतबाट आउने यात्रुका लागि छिन्चुमा करिब ५ सय अट्ने होल्डिङ सेन्टर बनाउने तयारी गरिएको उनले बताए । हामीले फोर टीको अवधारणालाई कार्यान्वयनमा लैजाने तयारी गरेका छौं, जसका लागि ट्र्याकिङ, ट्रेसिङ, ट्रिटमेन्ट र टेस्टिङलाई तीव्रता दिने योजना छ, उनले भने । पश्चिमी नाका कञ्चनपुरको गड्डाचौकीमा झिसमिसेमै घर फर्किनेको भीड लाग्छ । एन्टिजेन परीक्षणका लागि लाग्ने लाइनमा सबै एकआपसमा टाँसिन्छन् । यस्तो भीडमा न सामाजिक दूरी न रोकथामका उपाय, भारतको दिल्लीबाट घर फर्किएका कञ्चनपुरको वेदकोटका हरिदत्त भट्टले भने, यो लाइनमा संक्रमण नभएकालाई पनि संक्रमणको जोखिम छ । गड्डाचौकी नाकाबाट घर फर्किने ३०४० जनामा दैनिक संक्रमण देखिने गरेको छ । एक जनाको परीक्षण गर्दा १५ मिनेटजति लाग्ने गरेको छ । १४ जना जनशक्ति भए पनि दुई सिफ्टमा परीक्षण भइरहेको हेल्थ डेस्कका इन्चार्ज तर्कराज भट्टले बताए । एन्टिजेन परीक्षणसँगै खोप दिने गरिए पनि जिल्ल्लाका अन्य नाका ब्रह्मदेव, दोधारा चाँदनी, बेलडाँडी, बेलौरी र पुनर्वासलगायतका नाकाबाट खुलेआम आउजाउ हुने गरेको छ । यी नाकामा कुनै परीक्षण वा जाँच नहुँदा समुदायमा संक्रमणको जोखिम बढेको छ ।"
लकडाउनको अधिकार सीडीओलाई,"काठमाडौं (कास) सरकारले कोरोना संक्रमण रोकथाम तथा नियन्त्रण गर्न लकडाउन लगायत सबै किसिमका प्रतिकार्य योजना लागू गर्ने अधिकार प्रमुख जिल्ला अधिकारीलाई दिएको छ । सम्बन्धित जिल्लाको संक्रमण जोखिमको अवस्थालाई मध्यनजर गरेर स्थान विशेष आधारमा लकडाउन र निषेधाज्ञा लगायत प्रतिकार्य योजना लागू गर्ने जिम्मा प्रजिअको नेतृत्वमा रहेका जिल्लास्थित संयन्त्रलाई दिइएको हो । कोभिड संक्रमणको स्थानीय अवस्था हेरी जोखिम नियन्त्रण गर्न एकीकृत कोभिड रोकथाम, नियन्त्रण र उपचार कार्ययोजना ०७८ र स्मार्ट लकडाउन कार्यविधि ०७८ को कार्यान्वयन गर्न प्रमुख जिल्ला अधिकारीले पहल गर्ने गृह मन्त्रालयले सोमबार गरेको आन्तरिक परिपत्रमा भनिएको छ । गृहका प्रवक्ता प्रदीप कोइरालाले जिल्लाको वस्तुस्थिति हेरेर संक्रमणविरुद्ध आवश्यक कदम चाल्न सम्बन्धित जिल्लास्थित संयन्त्रलाई जिम्मेवारी दिइएको बताए । कोरोना संक्रमणको ग्राफ बढ्दोक्रममा देखिएकाले सबै चनाखो रहनुपर्ने देखिन्छ, उनले भने, सातै प्रदेशस्थित स्थल नाकामा निर्माणाधीन होल्डिङ सेन्टर सञ्चालनलाई प्राथमिकता दिएर काम गर्न निर्देशन दिएको छु । सीमा क्षेत्रमा होल्डिङ सेन्टर निर्माणको जिम्मा भने सेनालाई दिइएको छ ।"
संक्रमण ७५ जिल्लामा विस्तार,"काठमाडौं (कास) कोरोना सक्रिय संक्रमितको संख्या ७ हजार ८ सय ५५ पुगेको छ । उपत्यकाका तीनै जिल्ला काठमाडौं, भक्तपुर र ललितपुरमा मात्रै ५ सयभन्दा बढी सक्रिय संक्रमित छन् । काठमाडौंमा २ हजार ६ सय ५५, भक्तपुरमा ६ सय ३३ र ललितपुरमा ९ सय सक्रिय संक्रमित रहेको तथ्यांकले देखाउँछ । यी जिल्लामा कुल सक्रिय कोरोना संक्रमितको संख्या ४ हजार १ सय ८८ रहेको छ । संक्रमण हालसम्म ७५ जिल्लामा फैलिएको छ । एक साताअघि सोलुखुम्बु, रसुवा, मनाङ, मुस्ताङ, हुम्ला, मुगु र बाजुरा कोरोना संक्रमण शून्य थिए । हाल मुस्ताङ र मुगुमा मात्र संक्रमण विस्तार भएको छैन । शुक्रराज ट्रपिकल तथा सरुवा रोग अस्पतालका रिसर्च युनिट संयोजक डा शेरबहादुर पुनले संक्रमण बढ्दै जानुमा कारक ओमिक्रोन नै हो भनेर ठ्याक्कै भन्न नसकिने बताए । ओमिक्रोनले नै संक्रमण फैलाइरहेको हो, होइन भन्ने कुरा अझै यकिन भइसकेको छैन किनभने बीचमा डेल्टा भेरिएन्ट पनि सँगसँगै थियो, उनले भने । उनका अनुसार दक्षिण अफ्रिकामा देखिएको ओमिक्रोन भेरिएन्टमा सामान्य जीउ दुख्ने, खोकी लाग्ने, टाउको दुख्ने लक्षण थियो । बेलायतमा पनि उस्तैउस्तै लक्षण थकित हुने, नाकबाट पानी बग्ने, जीउ दुख्ने देखिएको छ । ओमिक्रोनको लक्षण रुघाखोकीसँग धेरै मिल्छ । संक्रमण संख्या बढेको देखिए पनि अस्पतालमा बिरामी भर्नाको विश्लेषण गर्न जरुरी छ, उनले भने । संक्रमणदर बढेसँगै तेस्रो लहरको संकेत देखिइसकेको उनी बताउँछन् । अहिलेसम्मका अध्ययनअनुसार ओमिक्रोन छिटो फैलिन्छ, तर डेल्टाभन्दा कम घातक छ, उनले भने ।"
महानगरको पाठ्यक्रम निष्प्रभावी,"(काठमाडौं)काठमाडौं महानगरपालिकाले गत वर्षदेखि लागू गरेको नेपाल भाषाको पाठ्यक्रम येँ देय् म्हसिके सबै विद्यालयहरूमा लागू गर्न सकेको छैन । पाठ्यक्रम लागू भएको दोस्रो शैक्षिक वर्ष सकिन लाग्दासमेत महानगरभित्रका अधिकांश संस्थागत विद्यालयमा यसको पढाइ हुने गरेको छैन । पठनपाठन भइरहेका सामुदायिक विद्यालयमा समेत प्रभावकारी हुन सकेको छैन । उक्त पाठ्यक्रम लागू गर्न असम्भव रहेको संस्थागत विद्यालयहरूको भनाइ छ । तर, महानगरले भने सबैखाले विद्यालयमा लागू गरिसकेको दाबी गरेको छ ।येँ देय् म्हसिके पाठ्यपुस्तक अव्यावहारिक रहेको निजी तथा आवासीय विद्यालय अर्गनाइजेसन (प्याब्सन) का केन्द्रीय अध्यक्ष टीकाराम पुरी बताउँछन् । संविधानले आधारभूत तहसम्म आफ्नो मातृभाषा शिक्षा लिनदिन पाउने व्यवस्था गरे पनि नेपाल भाषा सबै महानगरवासीको मातृभाषा नभएको उनले बताए । नेपाल भाषा नेवारी समुदायको हो । जसको मातृभाषा हो, उसले संरक्षण गर्नुपर्छ । यसलाई अनिवार्य नभएर ऐच्छिक विषयका रूपमा राख्नुपर्छ, उनले भने, यहाँका सबैजसो संस्थागत विद्यालयमा यो पाठ्यपुस्तक पढाइ हुँदैन ।नेपालको संविधानको भाग ३ मा मौलिक हकसम्बन्धी व्यवस्था छ । यसअन्तर्गत धारा ३२ को उपधारा (२) र (३) मा मुलुकका हरेक स्थानीय तहबाट आफू मातहत रहेका सामुदायिक र संस्थागत विद्यालयहरूमा स्थानीय पाठ्यक्रमका रूपमा आफैंले एक विषय अध्ययन अध्यापन गराउन सकिने व्यवस्था छ । उक्त व्यवस्थाका आधारमा महानगरले यो पाठ्यपुस्तक तयार गरेको जनाएको छ । भाषा सिकाउने भन्दा पनि महानगरभित्रका धार्मिक, सांस्कृतिक तथा महानगरको विशेषता प्रयोगात्मक रूपमा अध्ययन गराउनु पाठ्यक्रमको मुख्य उद्देश्य रहेको महानगर शिक्षा विभागका शाखा अधिकृत मोती भट्टराईले बताए । नेपाल भाषामा लेखिएको पुस्तक भए पनि सरल भाषा र बालबालिकाहरूले सजिलै सिक्ने भएकाले अनिवार्य रूपमा लागू गरिएको उनको भनाइ छ ।यःमरी, मरुहिटी, क्वहिटी जस्ता रैथाने शब्दहरू अरू भाषामा बुझाउन सकिँदैन । ती कुराहरूलाई बुझ्ने मात्र होइन, विद्यार्थीहरूले त्यसलाई आत्मसात्समेत गर्न सकून् भन्ने उद्देश्यले त्यस्ता स्थानहरूको अवलोकन भ्रमणसहित स्थानीय भाषामै पढाउन अनिवार्य गरिएको हो, उनले भने, पहिला महानगरले अनिवार्य र ऐच्छिक दुवै राखेको थियो । सातौं नगरसभाले स्थानीय महत्त्वका विषयहरूलाई स्थानीय भाषाबाटै पठनपाठन गर्ने निर्णय गरेको थियो ।नेपालमा बहुभाषा र बहुभाषिक नीति भएकाले स्थानीय भाषा जुन समुदायले सिके पनि फरक नपर्ने तर जबर्जस्ती लाद्न भने नहुने भाषाविद् अमृत योञ्जन तामाङको भनाइ छ । स्थानीय भाषा र विषय सिक्नु नराम्रो त होइन, तर एक भाषाको पक्षमा मात्र जानु नेपाली भाषा अन्य समुदायलाई जसरी लादिएको छ, त्यसरी नै हामी पनि लाद्छौं भन्ने महानगरको मनोविज्ञान भयो, उनले भने । नेपाल भाषा नभएर नेवारी विषय पठनपाठन गराइने भएकाले काठमाडौं उपत्यकाका बारेमा नेपाली तथा अंग्रेजी भाषामा पनि अन्य समुदायले थाहा पाइरहेका हुनाले सम्बन्धित भाषाबाटै अध्ययन गर्नुपर्छ भन्नु उपयुक्त नरहेको उनको मत छ ।महानगरले नेवारी पाठ्यक्रम अनिवार्य गरिदिँदा अन्य समुदायका विद्यार्थीको अध्ययनमा समस्या परेको देखिन्छ । झोंछेस्थित बालसेवा माविमा कक्षा ७ मा अध्ययनरत आयुष चौधरीले नेपाल भाषा अध्ययन थालेको दुई वर्ष हुनै लाग्दा अझै सामान्य लेख्न र पढ्न कठिनाइ भइरहेको बताए । नेपाल भाषामा लेख्न सक्दिनँ, अलिअलि बुझ्छु त्यही पनि फर्काउन आउँदैन, उनले भने, कक्षामा मात्र सिक्ने हो । गृहकार्य गर्ने बेलामा समेत अड्किएको अवस्थामा कक्षा शिक्षककै भर पर्नुपर्छ । विद्योदय आधारभूत विद्यालयमा कक्षा ७ मै पढ्ने एक छात्राले आफ्नै राई भाषा नआउने तर अरूको भाषा जबर्जस्ती पढ्नुपरेको गुनासो गरिन् । भनिन्, पढाइ सुरु भएपछि पढ्नै पर्यो । पढ्ने नेवारीमा अनि लेख्ने नेपालीमा हो, गाह्रो छ । भाषा सिक्न मन लाग्छ तर आफ्नै राई भाषा आउँदैन ।महानगरपालिकाले अनिवार्य रूपमा पाठ्यक्रम लागू गरे पनि विद्यालयहरूमा नेवार समुदायकै विद्यार्थीको संख्या न्यून छ । तर, महानगरले भने नेवार समुदायका विद्यार्थी नभएको विद्यालयमा पनि पढाउनुपर्नेमा जोड दिँदै आएको छ । काठमाडौंको संस्कृति र सभ्यतालाई जस्ताको तस्तै बुझाउन यहींकै भाषा प्रयोग गरे सजिलो हुन्छ, शाखा अधिकृत भट्टराईले भने, बौद्धमा एउटा स्कुलमा तामाङ भाषामा पढाइरहेका छन्, ती विद्यालयमा हामीले अनिवार्यर् गरेका छैनौं ।कक्षा १२ सम्म पठनपाठन हुने वसन्तपुरस्थित नवआदर्श माविको आधारभूत तहमा मुस्किलले ६ जना मात्र विद्यार्थी नेवार समुदायका छन् । उक्त विद्यालयमा भर्ना भएका ३ सयमध्ये २ सयको हाराहारीमा विद्यार्थीहरू दैनिक अनिवार्य उपस्थित हुने प्रधानाध्यापक प्रमोदकृष्ण श्रेष्ठले बताए । नेवार समुदायबाट आउने विद्यार्थीहरू एकदमै थोरै छन्, उनले भने, गैरनेवार समुदायका विद्यार्थीहरूलाई नै हामीले नेपाल भाषाबाट नेवारी संस्कार, लिपि, सम्पदालगायत पढाइरहेका छौं ।काठमाडौं२३ झोछेंस्थित विद्योदय आधारभूत विद्यालयमा १ सय १४ विद्यार्थी भर्ना भएकामा दैनिक कम्तीमा ५० जना उपस्थित हुन्छन् । यहाँ पनि नेवारी समुदायका १० प्रतिशत मात्र विद्यार्थी रहेको प्रधानाध्यापक रविनकुमार तामाङ बताउँछन् । कक्षा ७ सम्म पठनपाठन हुने उक्त विद्यालयमा नेपाल भाषाका पाठ्यक्रम पढाउनका लागि महानगरले एक जना शिक्षकलाई मात्र नियुक्त गरेको छ । गैरनेवार विद्यार्थीहरूले पनि निकै राम्रोसँग नेवारी भाषा पढाइमा ध्यान दिइरहेको शिक्षिका अनिता शाक्यले बताइन् । भाषा र विषय सिक्नु त्यति गलत नभएको सुनाउँदै प्रधानाध्यापक तामाङले नेवार समुदायकै विद्यार्थीमाझ अझ बढी संस्कार र संस्कृति विषयको शिक्षण प्रभावकारी हुने धारणा राखे ।झोछेंमै रहेको बालसेवा माविमा पनि करिब १५ जना मात्रै नेवार समुदायका विद्यार्थी पढ्छन् । यहाँ कुल विद्यार्थी संख्या १ सय ५० छ । महानगरमा रहेका अधिकांश सामुदायिक विद्यालयमा न्यून आयस्रोत भएका र बाहिरबाट आउने विद्यार्थीहरू भर्ना हुने भएकाले नेवार समुदायका विद्यार्थी थोरै पढिरहेको प्रधानाध्यापक दीपक दाहालले बताए । विद्यालयमा नेपाल भाषा पठनपाठनका लागि दुई जना शिक्षक नियुक्त गरिएका छन् ।महानगरले पाठ्यक्रम लागू गरेपछि सामुदायिक विद्यालयमा मात्रै १ सय ७२ शिक्षक नियुक्त गरेको छ । १०० पूर्णांक रहेको यो विषयमा ५० नम्बरको सैद्धान्तिक र ५० नम्बरको प्रयोगात्मक परीक्षा लिइन्छ । पाठ्यक्रममा नेवारी लिपि, भाषा, सम्पदा, कला, संस्कृतिलगायत विषय समावेश छन् । महानगरमा ९२ सामुदायिक र ६ सय ४० वटा संस्थागत विद्यालय छन् ।"
थाहा नगरमा स्थानीय विषय,"हेटौंडा (कास) थाहा नगरपालिकाले आगामी शैक्षिक सत्रदेखि स्थानीय पाठ्यक्रम लागू गराउने भएको छ । नगर क्षेत्रका विद्यालयमा पढिरहेका विद्यार्थीलाई आफ्नो ठाउँबारे ज्ञान दिने उद्देश्यले स्थानीय पाठ्यक्रम थाहा ज्ञानमाला लागू गर्न लागेको नगर प्रमुख लवशेर विष्टले बताए ।उनका अनुसार दुई चरणमा पाठ्यक्रम लागू गर्ने नगरपालिकाको योजना छ । पहिलो चरणमा नगरका सबै विद्यालयका कक्षा १५ सम्म थाहा ज्ञानमाला को पठनपाठन सुरु हुनेछ भने दोस्रो चरणमा कक्षा ६८ सम्म पाठ्यक्रम लागू हुनेछ । कक्षा १५ सम्मको पाठ्यक्रम तयार भएर पाठ्यपुस्तक छपाइको अन्तिम तयारी भइरहेको उनले बताए । कक्षा ६८ पाठ्यक्रममा स्थानीय मौलिक, सामाजिक, सांस्कृतिक, ऐतिहासिक तथा पर्यटकीय महत्त्वका विषयवस्तु, घटना र पात्रलाई समेटिएको छ ।"
उमाशंकरको रिहाइका लागि संघर्षरत दाजु बाध्यताले उडे कतार,"(काठमाडौं)नख्खु कारागारमा थुनामा रहेका भाइ उमाशंकर रायभरको रिहाइका लागि काठमाडौंबारा गरिरहेका परवानीपुरका सन्तोषको मोबाइलमा आइतबार काठमाडौंबाट एउटा अनपेक्षित कल आयो । कानुन व्यवसायी र सञ्चारकर्मीसँग हारगुहार गरिरहेका उनले सुरुमा त भाइको रिहाइको पहलसँग सम्बन्धित कुनै कल होला भन्ठानेका थिए । तर, फोन भने ६ महिनादेखि विदेश जान खोजिरहेका उनलाई कतारको भिसा लागेको जानकारी दिन काठमाडौंको एक म्यानपावर कम्पनीका कर्मचारीले गरेका थिए । १० महिनादेखि थुनिएको भाइको रिहाइका लागि भर्खर वकिल भेटेको थिएँ, सर्वोच्च अदालतमा मुद्दाको सुनुवाइ सुरु भएको थियो । म गएँ भने यो सबै यसै रोकिन सक्छ भन्ने डर छ, त्रिभुवन अन्तर्राष्ट्रिय विमानस्थलमा कतार उड्नुअघि मंगलबार सन्तोषले कान्तिपुरसँग भने, तर नगई पनि भएन । भाइ छुट्ने नछुट्ने निधो छैन । सयकडा ५ (६० प्रतिशत) को ब्याज बुझाउने गरी लिएको ऋण हरेक दिन बढिरहेको छ । केही उपाय नलागेर विदेश जाँदै छु ।सन्तोषका भाइ उमाशंकर करिब २८ करोड रुपैयाँ राजस्व छलीको अभियोगमा गत वर्षको फागुन १९ देखि नख्खु कारागारमा थुनिएका छन् । बाराको गौनहरी गाउँमा ऐलानी जग्गामा बनाइएको कच्ची घरमा गुजारा गरिरहेका उमाशंकरमाथि राजस्व अनुसन्धान विभागको प्रतिवेदनका आधारमा उच्च सरकारी वकिलको कार्यालयले पाटन उच्च अदालतमा ५ वर्ष कैद, २८ करोड जरिवाना र फैसला हुने समयसम्मको थप जरिवाना माग गर्दै मुद्दा चलाएको छ । बिहानसाँझ छाक टार्नसमेत धौधौ हुने परिवारका उमाशंकरलाई पाटन उच्च अदालतका न्यायाधीशद्वय अच्युत विष्ट र दीपेन्द्रबहादुर बमले ७५ लाख रुपैयाँ नगद धरौटी वा सो बराबरको जेथा जमानत वा बैंक जमानत धरौटीस्वरूप दिन नसकेमा थुनामा पठाउनू भनी दिएको आदेशबमोजिम उनी थुनामा छन् । बाराबाट तारिख लिन काठमाडौं आउँदा लाग्ने खर्चसमेत ऋण गर्नुपर्ने अवस्थाका उमाशंकरसँग ७५ लाख रुपैयाँ धरौटी वा बैंक जमानत राख्न सक्ने सामर्थ्य थिएन । उनलाई अदालतबाटै पक्रेर प्रहरीले सिधै नख्खु कारागार पठायो । त्यसयता उनी त्यहीं छन् ।पछिल्लो पटक पुस १६ मा कान्तिपुरले उमाशंकर कसरी ठगको फन्दामा परेर जेल बस्न बाध्य पारिएका छन् भन्ने समाचार प्रकाशित गरेपछि सन्तोषले भाइका लागि निःशुल्क मुद्दा लडिदिने कानुन व्यवसायी भेटेका छन् । अधिवक्ता राधिका खतिवडाले सर्वोच्चमा उमाशंकरका तर्फबाट साधारण तारिखमा छुटेर मुद्दा लड्न पाउनुपर्ने मागसहित निवेदन दर्ता गराएकी छन् । न्यायाधीश ईश्वरप्रसाद खतिवडाले गत पुस २१ मा सुनुवाइ गरी पाटन उच्च अदालतलाई उमाशंकरलाई चर्को धरौटी माग गरी तिर्न नसकेपछि थुनामा राख्ने गरी आदेश गर्नुको आधारकारणसहितको कैफियत प्रतिवेदन पेस गर्न आदेश दिएका छन् । अब उच्च अदालतबाट प्रतिवेदन प्राप्त भएपछि सर्वोच्चले थप सुनुवाइ गर्नेछ ।उमाशंकरमाथि नक्कली, जालसाजी तथा झूटा मूल्य अभिवृद्धि कर बीजक बनाई राजस्व चुहावट गरेको भन्दै मुद्दा चलाइएको हो । विभागले उनीमाथि काठमाडौंमा ब्लु क्रस ट्रेडर्स र जेन सप्लायर्स प्रालि दर्ता गरी जालसाजी तथा झूटा कर बीजक जारी गरेर नक्कली कारोबार देखाई करिब २८ करोड रुपैयाँ राजस्व चुहावट गरेको अभियोग लगाएको छ । काठमाडौंमा मोटरसाइकल रिपियरिङ वर्कसपमा मेकानिक्सको काम सिकिरहेका उमाशंकरलाई जागिर लगाइदिने प्रलोभनमा नागरिकता लिएर उनको औंठाछाप र हस्ताक्षर दुरुपयोग गरेर सर्लाहीका सरोज मिश्रले कम्पनी र बैंक खाता खोलेर राजस्व दुरुपयोग गरेका थिए । त्यसै कारणले रायभरमाथिसमेत करोडौं राजस्व छलीको मुद्दा चलाइएको हो । विभागको प्रतिवेदनका आधारमा सरकारी वकिलको कार्यालयले मिश्रमाथि पनि करिब एक अर्ब चार करोड रुपैयाँ राजस्व छलेको अभियोग लगाएको छ तर उनी फरार छन् । सानैमा आमा गुमाएका सन्तोषले काठमाडौंमा सिलाइकटाइको काम गर्थे, उमाशंकर झापामा मोटरसाइकल मर्मत गर्थे । दाजुभाइको कमाइले बिरामी बुबाको औषधि उपचार गर्न र घर खर्च चलाउन पुग्थ्यो । तर, कोभिड महामारीले सन्तोषको सिलाइकटाइको काम गुम्यो । उमाशंकर राजस्व छलीको अभियोगमा जेल परेपछि यो परिवारमा चरम दुःखका दिन सुरु भए । सन्तोषले ऋण नै लिएर भए पनि विदेश जाने योजना बनाए । कतारमा मासिक १ हजार ८ सय कतारी रियाल (करिब ६० हजार रुपैयाँ) पारिश्रमिक पाउने गरी उनी बुधबार त्यसतर्फ उडेका छन् । सुनुवाइ सकिएपछि सर्वोच्च अदालतले यथार्थ अवस्था बुझेर भाइलाई तारिखमा छाडिदिनेछ भन्ने आस छ, सन्तोषले भने, धरौटी रकम घटाइदियो मात्रै भने पनि मैले विदेशबाट पठाएँ भने छुटाउन सकिएला । उच्च अदालतले गरेको गलत आदेश सच्याउन माग गर्दै सर्वोच्चमा दर्ता भएको निवेदनमा रायभरले आफू ज्याला मजदुरी गरी खाने सामान्य अनपढ नागरिक भएकाले आफ्ना कागजात दुरुपयोग गरी भएको कसुरबारे जानकारी नरहेको उल्लेख गरेका छन् । उनले निवेदनमा लेखेका छन्, म एक सामान्य नागरिक हुँ । ज्याला मजदुरी, खेतीकिसानी गरेर खाने, अनपढ मानिस भएकाले अरूले गरेको षड्यन्त्र बुझ्न सकिनँ । मैले अभियोग लगाइए जस्तो भ्रमपूर्ण, नक्कली तथा झूटा मूल्य अभिवृद्धि कर बीजक बनाई राजस्व चुहावट गरी सरकारलाई घाटा पुर्याउने काम गरेको छैन । आरोप लगाइएको कम्पनी दर्ताबारे पनि मलाई केही जानकारी छैन ।रायभरकी कानुन व्यवसायी खतिवडा राजस्व अनुसन्धान विभागको अनुसन्धान प्रतिवेदन आफैंमा प्रमाण नहुने, त्यसलाई अनुसन्धानको आधार बनाएर थप प्रमाणित गर्नुपर्नेमा त्यसो नगरी थुनामा राख्ने पाटन उच्च अदालतको आदेश गैरकानुनी भएको बताउँछिन् । आर्थिक हैसियतले धान्न र तिर्न नसक्ने धरौटी माग गर्ने र त्यसो गर्न नसकेका कारणले मात्र थुनामा बस्न बाध्य पार्ने उच्च अदालतको आदेश सर्वोच्चले सच्याउनेछ, उनले भनिन् । सर्वोच्चले मगाएको कैफियत प्रतिवेदन मा उच्च अदालतले मुद्दासँग सम्बन्धित मिसिल र रायभरलाई चर्को धरौटी रकम माग गर्ने तथा बुझाउन नसकेपछि थुनामा पठाउने आदेश गर्नुको आधारकारण खुलाएर पठाउनुपर्नेछ । सर्वोच्चले उच्च अदालतबाट त्यस्तो प्रतिवेदन प्राप्त गरेलगत्तै सुनुवाइका लागि संयुक्त इजलासमा पेसी तोक्नेछ । संयुक्त इजलासले सुनुवाइ गरेर रायभरलाई साधारण तारिखमा छाड्ने, धरौटी रकम घटाइदिने वा उच्च अदालतले माग गरेको धरौटीलाई कायमै राख्नेमध्ये कुनै एक निर्णय दिनेछ । सर्वोच्च अदालतले साधारण तारिखमा छाड्यो नै भने पनि उमाशंकर जेलमुक्त त हुनेछन् तर राजस्व अनुसन्धान विभागले उच्च अदालतमा लगाएको करिब २८ करोड रुपैयाँ राजस्व छलीको अभियोग त सामना गर्नु नै पर्नेछ ।"
चक्रबाट चञ्चला,"(दमक)न्वारानको नाम चक्र साउदेन लिम्बू । आफैंले जुराएको नुमा लिम्बू चञ्चला । पुरुषका रूपमा जन्मिएका चक्र लिंग परिवर्तनपछि चञ्चला बनिन् । चक्रबाट चञ्चलामा रूपान्तरण उनलाई आफैं कुनै फिल्मको कथाजस्तै लाग्छ । उनी मोरङ बबियाबिर्ताको किसान परिवारमा जन्मिए । दुई छोरीपछि जन्मिएको छोरो । लालनपालनमा लाडप्यार थियो । तर, उमेर बढ्दै गएपछि स्वभावमा परिवर्तन हुन थाल्यो । छोरीहरूसँग मात्रै घुलमिल, उनीहरूकै लुगा, गरगहना, लिपस्टिक पाउडरप्रति रुचि । सुरु सुरुमा त आफैं अचम्म पनि लाग्थ्यो, चञ्चलाले सुनाइन् । स्कुल पढ्दादेखि नै केटाहरूभन्दा फरक स्वभाव । केटी जस्तो हाउभाउका कारण स्कुले साथीले अपशब्द बोलेर खिसिट्युरी गर्थे । छक्का हिँजडा भनेर गिज्याउँदा धेरै दुःख लाग्थ्यो, उनी सम्झिन्छिन् । अरूभन्दा फरक भएकामा दुःख त छँदैथ्यो, सँगै आफैंलाई कौतुहलता पनि थियो । कलेज पढ्न विराटनगर पुगेपछि त्यहाँ पनि अपशब्दका दुर्व्यवहार सामना गर्नुपर्यो । आत्महत्या गर्ने सोच पनि आयो तर कसोकसो सम्हालिएँ, उनले भनिन् । कलेज पढ्दै गर्दा सन् २००८ तिर लैंगिक र अल्पसंख्यकको अधिकारका क्षेत्रमा काम गर्ने एक संस्थासँग उनी जोडिइन् । त्यसको सम्पर्कपछि उनले बल्ल आफूलाई चिन्ने मौका पाइन् । त्यसयता उनी निरन्तर अल्पसंख्यकहरूको अधिकारका क्षेत्रमा क्रियाशील छिन् । सुरुमा तेस्रो लिंगीका रूपमा खुल्न गाह्रो थियो, संस्थासँगको सहकार्यले सघायो । पुरुष भएर वंश चलाउनुपर्छ भन्ने परिवार र समाजको सोचविरुद्ध उनले विद्रोह बोलिन् । अहिले फर्किएर हेर्दा मैले कसरी त्यो आँट गरेछु भन्ने लाग्छ, चञ्चलाले विगत कोट्याइन्, आँट नगरेको भए म चक्रकै रूपमा बाँच्नुको विकल्प थिएन । हुँदाहुँदा उनमा पूर्ण रूपमै महिला हुने मोह भयो । अन्ततः सन् २०१४ मा थाइल्यान्ड पुगेर लिंग परिवर्तन गराइन् । त्यसपछि लगत्तै मोरङ जिल्ला प्रशासन कार्यालयबाट नुमा लिम्बू चञ्चलाको नामबाट नागरिकता पनि लिइन् । पहिला नागरिकतामा नाम चक्र थियो, उनले भनिन्, पछि नुमाका रूपमा नागरिकता लिएँ । महिलाको नामबाट नागरिकता लिन सास्ती भोग्नुपरेको उनले सुनाइन् । २०६४ पुस ६ मा सर्वोच्च अदालतले पहिचानका आधारमा तेस्रो लिंगीलाई नागरिकता दिनू भने पनि नागरिकता पाउन सजिलो नभएको उनको अनुभव छ । छोराका रूपमा जन्मिएको मान्छे पछि छोरी पनि हुन सक्छ । उसले छोरीकै नामको नागरिकता पाउनुपर्छ भन्ने हाम्रो माग हो, उनी थप्छिन्, नागरिकताको नाम सच्याउन पनि प्रशासनमा झन्झट छ । झापाको दमकस्थित लिड नेपाल संस्थाकी हर्ताकर्ता २८ वर्षीया चञ्चलाले कानुनी अड्चनका कारण आफूखुसी बिहे गर्न पाएकी छैनन् । समलिंगी बिहेलाई अझै कानुनी मान्यता छैन । समलिंगी बिहेका मुद्दा नेपालभन्दा पछि उठाउने देशहरूले कानुनी मान्यता पाइसक्दा पनि हामीले चाहिँ किन नपाउने ?, चञ्चलाको प्रश्न छ, यत्रो वर्षदेखि लड्दा पनि हामीले न्याय नपाउने ?"
निरन्तर संसद् बहिष्कार : लोकतन्त्रमाथि प्रहार,"देशमा खासै ठूला मुद्दाहरू हुँदैनथे भने पनि नागरिकका दैनन्दिन सरोकारबारे बहस र नियमित विधायिकी अभ्यासका लागि संसद् हमेसा क्रियाशील रहनुपर्छ । संविधानले संसद्को एउटा अधिवेशनको समाप्ति र अर्को अधिवेशनको प्रारम्भका बीचको अवधि छ महिनाभन्दा बढी हुनेछैन भन्नुको तात्पर्य यही हो । यति बेला त झन् संसद् अति सक्रिय रहनुपर्ने दुई टड्कारा कारण छन् एउटा, न्यायालयको सर्वोच्च संकट र ओरालो लागेको अर्थतन्त्रजस्ता राज्य मामिला र नागरिक सरोकारका अरू गहन विषयमा जनताका प्रतिनिधिहरूको आवाज चाहिएको छ, अर्को संविधान कार्यान्वयन तथा राज्य सञ्चालनका लागि अत्यावश्यक र नागरिकसित प्रत्यक्ष जोडिएका कति कानुनहरू सक्दो चाँडो बनाउनुपर्ने छ । तर पनि सत्तापक्ष र प्रतिपक्षको हठले एक सालयता चालु आर्थिक वर्षको बजेटबाहेक संसद्ले एउटा पनि कानुन बनाउन सकेको छैन । तत्कालीन प्रधानमन्त्री केपी ओलीले २०७७ पुस ५ मा पहिलो पटक विघटन गरेपछि प्रतिनिधिसभा पुनःस्थापना, विघटन र पुनःस्थापनाका क्रमबाट गुज्रिएको छ दोस्रो पटक संसद् पुनःस्थापना भएको छ महिना बित्न लागिसक्दा पनि जनप्रतिनिधिमूलक सर्वोच्च थलो क्रियाशील हुन सकेकै छैन ।मुलुकको सर्वोच्च अदालत अभूतपूर्व संकटबाट गुज्रिरहेको छ । प्रधानन्यायाधीश चोलेन्द्रशमशेर जबराको राजीनामा माग्दै नेपाल बार एसोसिएसन तीन महिनादेखि सर्वोच्च परिसरमै आन्दोलित छ । यसबीचमा सर्वोच्च अदालतका न्यायाधीशहरू स्वयं पनि संघर्षमा उत्रिए, प्रधानन्यायाधीशसित एउटै बेन्चमा बस्न उनीहरू मानिरहेका छैनन् । राज्यको एउटा अंगमा यति विघ्न समस्या देखिएपछि स्वाभाविक रूपमा यसको निकास संसद्ले खोज्नुपर्ने हो, कम्तीमा त्यहाँ यसबारे बहस हुनुपर्ने हो, न्यायालय सुधारका बारेमा जनप्रतिनिधिहरूले घनीभूत छलफल गर्नुपर्ने हो । तर संसद् आफैं जुन अवस्थामा छ, त्यो देख्दा लाग्छ न्यायालयको सर्वोच्च संकटबारे उसलाई केही मतलबै छैन । यस्तै, अर्थतन्त्रका अधिकतर आँकडाहरू सन्तोषजनक छैनन्, बेलैमा ठोस पहल नथाल्ने हो भने मुलुक र नागरिकले भोलि गम्भीर परिणति भोग्नुपर्ने हुन सक्छ । यसैबीच, कोरोना महामारीको अर्को लहर सामुन्ने आइसकेको छ । तर जिम्मेवार राजनीतिक दलहरूको शैली हेर्दा लाग्छ संसद् यी विषयमा बहस गर्नका लागि हुँदै होइन । कानुन निर्माणका हकमा पनि संसद्को कार्यसम्पादन उत्तिकै निराशाजनक छ । तेजाब आक्रमण तथा यौन हिंसासम्बन्धी अध्यादेश तेस्रोपटक संसद्मा पुगेका छन्, तैपनि पीडित नागरिकहरूसित प्रत्यक्ष सरोकार राख्ने यस्ता विषयमा बहस नै छैन । २०७५ माघ २७ मा प्रतिनिधिसभामा दर्ता निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक साढे दुई वर्षसम्म पारित हुन सकेन संसद्मा विचाराधीन यो विधेयक पछिल्लो पटक वर्तमान सरकारले अध्यादेशका रूपमा जारी गर्न फिर्ता लगे पनि अध्यादेश ल्याएको छैन । संसद्ले कानुन नबनाएकै कारण स्थानीय र प्रदेश तहमा कर्मचारी अभाव हुँदा प्रशासनिक संघीयता कार्यान्वयनमा व्यवधान खडा भएको छ । २०७५ असार २२ मा सरकारले नागरिकता पहिलो संशोधन विधेयक संसद्ले पारित नगर्दा संविधानबमोजिम योग्य कतिपय नागरिक अझै नागरिकताविहीन छन्, उनीहरूको अधिकार र संवेदनशीलतामाथि राज्य र संसद्बाट खेलबाड भइरहेको छ । संघीय संसद् सचिवालयका अनुसार संसद्मा ५७ वटा विधेयक विचाराधीन छन्, प्रतिनिधिसभामा ४२ र राष्ट्रिय सभामा १५ वटा । राष्ट्रिय सभाले टुंग्याएर प्रतिनिधिसभामा पेस मात्रै भएका विधेयक ११ वटा छन् । तर सरकारको अकर्मण्यता र प्रतिपक्षी हठका कारण कानुन निर्माण प्रक्रिया नै ठप्पप्रायः छ । यसबाट संसदीय लोकतन्त्रकै तेजोवध हुन पुगेको छ । संसद्लाई क्रियाशील बनाउने दायित्व राजनीतिक दलहरूकै हो ।गत भदौ २३ मा सुरु भएको नवौं र मंसिर २८ मा सुरु भएको दसौं अधिवेशन प्रमुख प्रतिपक्षी दल एमालेका कारण अवरुद्ध छ । खासगरी पार्टीले कारबाही सिफारिस गरेका माधवकुमार नेपालसहित १४ जनालाई निलम्बन गर्ने सूचना टाँस नगरेको भन्दै एमालेले सभामुखविरुद्ध नाराबाजी गर्दै आएको छ । संसद् अवरोध खोल्न १४ जनालाई कारबाही गरेको सूचना टाँस्नुपर्ने वा सभामुखले राजीनामा दिनुपर्ने एमालेको सर्त छ । गैरसांसदलाई प्रवेश निषेध गर्नुपर्ने, संवैधानिक सर्वोच्चता कायम गर्नुपर्ने र अन्यायपूर्ण व्यवहार बन्द गर्नुपर्ने जस्ता आफ्ना मागको औचित्य पुष्टि गर्न पनि उसले संसद् बैठककै उपयोग गर्नुपर्छ । खासमा संसद्लाई जीवन्त बनाउने दायित्व नै प्रमुख प्रतिपक्षी दलको हो, जनताको कार्यादेशका पक्षमा उसले संसद्मार्फत नै रचनात्मक भूमिका खेल्नुपर्ने हो । यस्तो दायित्वप्रति बुझ पचाएर निरन्तर संसद् अवरुद्ध गरिरहन एउटा जिम्मेवार दलले किमार्थ मिल्दैन । जहाँसम्म सभामुखको भूमिकाको प्रश्न छ, त्यसबारे एमाले स्वयंले नै सर्वोच्च अदालतमा मुद्दा दायर गरिसकेको छ, न्यायालयले ढिलोचाँडो यसबारे आफ्नो फैसला सुनाउला नै । त्यसैले एमालेले संसद्लाई बन्धक बनाइराख्ने अनुचित जिद्दी त्याग्नैपर्छ, र यसका निम्ति सत्ता गठबन्धनको नेतृत्वकर्ता दल कांग्रेस, खासगरी प्रधानमन्त्रीले पनि रचनात्मक भूमिका खेल्नुपर्छ ।"
तागाधारी राष्ट्रको प्रशस्ति,ट्वीटर :
संसद् नै नचल्ने कस्तो व्यवस्था ?,"संसद् बहिष्कार, भत्ता स्वीकार समाचार सान्दिर्भिक लाग्यो । प्रतिपक्ष भएपछि संसद् बहिष्कार गर्नै पर्ने नत्र आफ्नो धर्म नै निर्वाह नहुने संस्कारका कारण महत्त्वपूर्ण विधेयक अलपत्र छन् । संसद् छलफल गरेर निकास निकाल्ने ठाउँ हो । यहाँ त संसद्लाई नै बन्धक बनाइन्छ । यदि संसद् नै नचाहिने हो भने किन निर्वाचन गर्न पर्यो ? यतिबेला एमालेले संसद् बहिष्कार गरेर लोकतन्त्रको धज्जी उडाएको छ । जिम्मेवार राजनीतिक दलले यस्तो गैरराजनीतिक काम गर्न सुहाउँदैन । हुन त, हिजो प्रतिपक्षमा हुँदा कांग्रेसले पनि यसरी नै संसद् बहिष्कार गरेको थियो । जसपालगायत दलले पनि संसद् बहिष्कार नगरेका होइनन्, यो कुनै नौलो घटना पनि होइन । संसद् भवनको टेबलकुर्सी भाँच्ने, आफ्ना प्रतिस्पर्धीलाई तल्लोस्तरको गालीगलौज गरेको पनि हामीले देखेकै छौं, जुन राजनीतिक संस्कारै बनिरहेको छ । संसद् बन्द हुनुमा प्रतिपक्षको मात्र दोष छैन । सरकारले पनि प्रतिपक्षको आवाज सुन्नुपर्छ, पेलेरै लान पाइँदैन । संसद् चलाउन प्रतिपक्षभन्दा सरकारको दायित्व बढी हुन्छ । सबभन्दा बढी जिम्मेवार व्यक्ति हुन् सभामुख । उनले सबैलाई समान व्यवहार गर्नुपर्छ । सभामुख कुनै दलको होइन, संसद्को हो । कमीकमजोरी दुवै पक्षका छन् तर संसद् र अदालत नै नचल्ने कस्तो गलत नजिर बसेको हाम्रो । यति लामो समयसम्म संसद् नचल्दा अन्त्यत यसले हाम्रो व्यवस्थालाई नै धरासायी बनाउँछ भन्ने नेताहरूले बुझ्न सकिरहेका छैनन् । प्रधानमन्त्री शेरबहादुर देउवा र कांग्रेसका वरिष्ठ नेता रामचन्द्र पौडेलले एमाले अध्यक्ष केपी शर्मा ओलीलाई उनकै निवासमा गएर संसद् खोल्न आग्रह गरेका छन्, तैपनि खुलेको छैन । संसद् नचलाउनु राजनीति बन्धक बनाउनु हो । दलहरूले नै राजनीतिक निकास दिँदैनन् भने कसले देला ? अर्का अचम्मचाहिँ, संसद् बहिष्कार गर्ने तर तलबभत्तालगायत सुविधा खाने कस्तो संस्कार, नेताहरूको ? संसद् चल्न नदिएर, तलबभत्ता खान कस्तो लाजै नलागेको नेताहरूलाई । नगरेको कामको पारिश्रमिक लिन मिल्छ ? यस्तो बेथितिको अब अन्त्य हुनुपर्छ । पुरुषोत्तम घिमिरे, जोरपाटी, काठमाडौं"
ओमिक्रोनबाट असुरक्षित काठमाडौं,"कोरोनाको तेस्रो लहरले काठमाडौं उपत्यकालाई घेरिसकेको छ । एक सातामा संक्रमण दर तीन गुणाले बढ्नु खतराको संकेत हो । संक्रमितमध्ये बहुसंख्यक काठमाडौं उपत्यकामा भेटिएकाले पनि यहाँको जनसंख्या जोखिममा छ भन्ने स्पष्ट छ । अबका तीन साताभित्र ओमिक्रोनले काठमाडौं उपत्यकालाई असहज बनाउने निश्चित छ । तर, सरकार भने भागवन्डा, ठेक्कापट्टामै व्यस्त छ, विज्ञहरूका अनुसार ओमिक्रोनले धेरैभन्दा धेरै मानिसलाई संक्रमित गराउँछ, तर अस्पतालहरूमा हिजोको अस्थायी कोरोना उपचार केन्द्र भत्काएर चिया पसल बनाइएको छ । भारतले ओमिक्रोनका कारण व्यापारव्यवसाय बन्द गरिसक्यो, संक्रमितको संख्यामा पनि वृद्धि भइरहेको छ । हाम्रोमा भने पूर्वतयारीका योजना अलपत्र छन् । कोरोना संक्रमणको चेन तोड्नकै लागि सार्वजनिक स्थानमा मानिसका उपस्थिति नियन्त्रण गर्न जरुरी छ । मास्क प्रयोगको निगरानीको जिम्मा नेपाल प्रहरीलाई दिइनुपर्छ । हरेक नगरपालिकाले नगर प्रहरीलाई यसमा लगाउनुपर्छ । अन्यथा जोखिम बढ्दै जाने निश्चित छ । रामकृष्ण बराल, जोरपाटी ५, काठमाडौं"
इन्टरनेट कम्पनीलाई निगरानी,"तिहारअघिसम्म २० एमबीपीएसको गतिमा चलिरहेको इन्टरनेटमा कहिलेकाहीं समस्या देखिएको समयमा गुनासो गर्दा स्पिड बढाउनुहोस् हामी राउटर फेरिदिन्छौं, समस्या समाधान हुन्छ भन्ने सुझावलाई स्वीकार गरी तिहार अफर का अवसर पारी ४० मा अपग्रेड गरी नयाँ राउटर नयाँ ग्राहकसरहको शुल्क दिएर जडान गरेर पनि समस्या समाधान भएन । आफ्नो सेवा अरूभन्दा छिटो भन्ने नारा दिने कम्पनीले ४० को गति १२० मा बदलिएको फोस्रो विज्ञापन गरेपछि फाइल डाउनलोड गर्दा वा सामाजिक सञ्जालमा व्यस्त हुँदा नेट हराउने, रिलोड हुने र गायब हुनेजस्ता समस्यामा निरन्तर बढोत्तरी भइराखेको छ । उपभोक्ताहरूलाई आकर्षक विज्ञापनहरूको मोहजालमा फसाउने यस्ता इन्टरनेट प्रदायक कम्पनीहरूले ग्राहकलाई भ्रमित पार्न तत्काल बन्द गर्नुपर्छ । आजको युगमा अति आवश्यक सेवाका रूपमा स्थापित इन्टरनेटलाई साँच्चिकै छिटो गतिमा सञ्चालन गरी आफ्नो सेवा प्रदान गरी विश्वसनीयता कायम गर्न र दूरसञ्चार प्राधिकरणले त्यस्ता कम्पनीहरूलाई निगरानीमा राख्नु जरुरी छ । महेन्द्रसिंह बम, टीकापुर१, कैलाली"
एकीकरण बहसमै कति अलमलिने ?,"पृवीनारायण शाहलाई देशनिर्माता मात्रै भन्ने वा राष्ट्रनिर्माता पनि भन्ने बहस अब त्यति आवश्यक छैन । पछिल्लो दशकको उत्तरार्द्धतिर आउँदा त्यो अस्पष्ट धर्सो मेटिँदै छ । बदनाम राजतन्त्रविरुद्धको आन्दोलन हुँदा राजतन्त्रलाई सामन्तवादको नाइके भन्ने भाष्यको सिकार पृथ्वीनारायण भए । किनभने उनीबाटै नेपालमा हामीले बुझ्ने राजतन्त्रको सुरुवात भएको हो । त्यस्तै, जातीय संघीयताका पक्षमा आन्दोलन हुँदा पहाडे खस बाहुन वर्गका मात्र राजाका रूपमा उनलाई सीमित गर्ने काम पनि भयो, जबकि उनले देशभित्रका स्थानीय धर्म, भाषा, संस्कृतिको प्रवर्द्धन गरिएका लेखोट छन् । अर्थात्, जातिविशेषप्रति उनमा प्रेम र घृणा कहीँकतै भेटिँदैन । जातीय राज्य आफैंमा विभाजनकारी सोच हो । एकीकरणकर्तापृथ्वीनारायण शाह एकीकरणकर्ता हुन् वा महत्त्वाकांक्षी शासक भन्ने बहसको त अब सान्दर्भिकता नै सकियो । उनले शासक बन्नकै लागि नेपालको एकीकरण गरेका थिए वा नेपालको सार्वभौमिकता र स्वतन्त्रताको रक्षाका लागि विदेशीसँग लडेका थिए भन्ने प्रस्टै छ । गोर्खाका राजा छँदै थिए, नुवाकोटसहित वरपरका साना राज्य पनि जितेकै थिए र काठमाडौंमाथि पनि विजय हासिल गरेर राजा बन्न सक्थे । तर त्यसबाट उनी निर्देशित थिएनन्, जसरी पनि बेलायती उपनिवेशलाई नेपाल छिर्न नदिनुमा उनी लागेको देखिन्छ । त्यसका लागि उनी देशभित्र बलियो हुनु आवश्यक थियो, युद्धकौशल र हतियारको व्यवस्था गर्नु अनिवार्य थियो । र, त्यसका लागि बेलायती साम्राज्यका सहयोगी साना राजारजौटालाई पहिला पराजित गर्नु पूर्वसर्त हुन्थ्यो । त्यही गरे । त्यसकारण उनी नेपालका एकीकरणकर्ता नै हुन्, आधुनिक नेपालका निर्माता हुन् । भूराजनीतिमा एउटा सिद्धान्त छ, जसलाई अंग्रेजीमा अर्गानिक स्टेट थ्यौरी भन्छन्, त्यसको अर्थ हो कुनै देशलाई बाँच्न भूगोल चाहिन्छ, जसरी मानिसको शरीरलाई बाँच्न आहारा चाहिन्छ । यो सिद्धान्तअन्तर्गत कुनै शासकले जति भूगोल विस्तार गर्यो, ऊ त्यति ठूलो शासक कहलिन्छ । जर्मनीका तानाशाह हिटलरको राज्यविस्तारको सोच यही सिद्धान्तबाट प्रभावित थियो । पृथ्वीनारायण शाहको नेपाल विस्तारको मिसनलाई ठूलो भूगोलको राजा बन्ने उद्देश्यबाट निर्देशित ठानियो भने गलत हुन्छ । उनले एकीकरण अभियान विदेशी भूगोललाई आफ्नो बनाउन नभई देशभित्रकै बाइसेचौबीसे राज्यलाई एकीकृत गर्न चलाएका थिए । इतिहासविद् बाबुराम आचार्यले एकीकरणबारे लेखेको यो वाक्य (हेर्नुहोस्, एनेक्ससन अफ मल्ल किङडम) स्मरण गर्नु सान्दर्भिक हुन्छ, पृथ्वीनारायणको साम्राज्यको आकांक्षा थिएन । उनको एक मात्र उद्देश्य नेपालको एकीकरण गर्नु थियो । विजय हासिल गरेपछि काठमाडौंलाई पराजितको व्यवहार गरेनन् भने त्यसको अनावश्यक दोहन पनि गरेनन् । सहृदयी व्यवहारबाट काठमाडौंका जनतालाई आश्वस्त पारे, कान्तिपुरलाई राजधानी बनाए । ऐतिहासिक कडी पृथ्वीनारायण शाहको योगदान उजिल्याउने थुप्रै सारवस्तु छन् र ती कृतिका स्वरूपमा पनि सार्वजनिक भएका छन् । आफ्नो मिसन असफल भएपछि बेलायती र तिनका मतियार विदेशीले उनलाई त्रासद र निर्दयी शासकका रूपमा प्रस्तुत गरेका पनि छन् । तर त्यति गर्दा पनि नेपालको एकीकरण उनैले गरेको स्वीकार पनि गरेका छन् । अब एउटा तथ्य हेरौं, जो उनको नेपाल एकीकरणको ऐतिहासिक कडी बन्यो । त्यो सिन्धुलीगढीको युद्ध हो । यसलाई विभिन्न कोणबाट विश्लेषण गर्दा तथ्यपरक निष्कर्षमा पुगिन्छ । सिन्धुलीगढीको युद्धमा बेलायतीलाई जब उनले पराजित गरेर पछि फर्कन बाध्य पारे, त्यहाँबाट बेलायती सेना नेपाल छिर्ने प्रयासको अन्त्य भयो । ६ नोभेम्बर १७६७ मा बेलायती क्याप्टेन किनलक नेतृत्वको ब्रिटिस इस्ट इन्डिया कम्पनीले सिन्धुलीगढीमा गोर्खाली सेनालाई पराजित गरेको भए के हुन्थ्यो ? सिन्धुलीगढीको युद्धमा एकातिर गोर्खाली राजा थिए भने अर्कातिर कप्तान किनलक र जयप्रकाश मल्ल । शाह राजाले मल्ल राजाहरूलाई पराजित गरी नुवाकोट लिएका थिए, यो देशभित्रकै राजासँगको लडाइँ थियो । तर सिन्धुलीगढीको युद्ध गोर्खाली सेनाको कुनै विदेशी शक्तिसँगको पहिलो युद्ध थियो । त्यसैले नेपालको एकीकरण अभियानमा यो युद्धको विशेष महत्त्व छ । पृथ्वीनारायणले यो युद्धमा किनलकको टोलीलाई पराजित गरेपछि नै एकताको आधार तय भएको हो । दक्षिण एसियामा राज गरिरहेको ब्रिटिस इस्ट इन्डिया कम्पनी गोर्खाली सेनासँग पराजित हुनु आफैंमा बेलायती उपनिवेशमाथिको परोक्ष प्रहार थियो । नेपालको कोणबाट हेरौं । पृथ्वीनारायण शाहले यो युद्ध जितेर बेलायती सेनालाई काठमाडौं प्रवेश गर्नबाटै निषेध गरे । गोर्खाली राजाको बढ्दो शक्ति देखर अतालिएका काठमाडौंका मल्ल राजाहरूले बेलायती सरकारसँग सहयोग मागेका थिए र उनीहरू सहयोगका लागि काठमाडौं आउँदै थिए । यदि उक्त युद्धमा बेलायती सेनाले जितेको भए नेपालको एकीकरण अभियानमा पूर्णविराम लाग्न सक्थ्यो वा गोर्खाली एकीकरण अधुरो छाडेर सम्झौतामा टुंग्याउनुपर्ने हुन सक्थ्यो । त्यसो हुँदा नेपाल अस्तित्वमा रहन्थ्यो वा रहने थिएन, भन्न सकिँदैन । दोस्रो, बेलायतीहरूले तिब्बतसँगको व्यापारिक मार्गका रूपमा नेपाललाई प्रयोग गरिरहेका थिए, काठमाडौंबाट नुवाकोट हुँदै केरुङसम्मलाई । खासमा यो व्यापारिक नाकाका रूपमा मात्र प्रयोग भइरहेको थिएन, व्यापारका नाममा प्रवेश गरेपछि आफ्नो साम्राज्य विस्तार गर्दै नेपाललाई पनि उपनिवेश बनाउन सकिन्छ भन्ने चाहनाबाट निर्देशित थियो । व्यापारका लागि आएका बेलायतीले भारतमाथि नै शासन गरेको उदाहरण सामुन्ने थियो । शासन गर्ने मात्रै महत्त्वाकांक्षा भएको भए उनले बेलायतीसँग सम्झौता गर्न सक्थे तर बेलायतीसँग सम्पर्कमा रहनुभन्दा अलग रहनुमा नेपालको हित देखे र त्यही गरे । दिव्य उपदेश मा ब्रिटिस भारतीय शासक र चिनियाँ शासकप्रतिको एक किसिमको दृष्टिकोण राख्नु र त्यसमा सचेतनापूर्वकको सन्तुलनमा जोड दिनुबाट उनमा आफ्नो सामर्थ्यमा पूर्ण विश्वास रहेको देखिन्छ । साम्राज्य विस्तार गर्न चाहनेले आक्रमण गर्छ । उनले आक्रमण नगर्ने तर गर्नेको प्रतिकार गर्ने बताउनुले उनको अभियानको गन्तव्य थाहा हुन्छ । तेस्रो, आत्मनिर्भरता र स्वराजको सोच । उनले विदेशी उत्पादनलाई नेपाली बजारमा बिक्रीवितरण गर्न रोके र स्वदेशी उत्पादनलाई प्रोत्साहित मात्र गरेनन्, बजार व्यवस्थाको प्रबन्धसमेत गरे । नेपालभित्रै विभिन्न समुदायद्वारा उत्पादित वस्तुको व्यापारलाई प्रश्रय दिए । नेपाली सामानले बजार पाए, नेपाली पैसा पनि बाहिर जानबाट रोकियो । विदेशी आयातमा भर पर्नु भनेको अन्ततः तत्कालीन ब्रिटिस साम्राज्यलाई नेपाल प्रवेशको गोरेटो निर्माण गर्नु थियो, जसमा उनले सुरुमै रोक लगाए । बेलायती नेपाल छिरेमा व्यापार मात्र गर्दैनन्, क्रिस्चियन धर्मको प्रचारप्रसार गर्छन् भन्ने उनलाई लाग्यो । उनले युरोपेली र विदेशीहरूलाई काठमाडौंमा एक किसिमले प्रतिबन्ध नै लगाए । उनले मुस्लिम व्यापारीलाई पनि व्यापारमा निरुत्साहित गरे । त्यसले एकातिर एकता अभियानलाई विशुद्ध घरेलु शक्ति विस्तार र राज्य संरक्षणको अभियानका रूपमा विकास गर्यो भने, अर्कातिर नेपालीहरूलाई आत्मनिर्भर र स्वावलम्बी बनायो । बेलायती कोणबाट हेर्दा, पृथ्यीनारायण शाहको उदयबाट उनीहरूको दीर्घकालीन योजनामा विश्राम लाग्यो । किनलकको पराजयबाट उनीहरूमा ठूलै पीडा पर्यो । उनीहरू काठमाडौं, नुवाकोट हुँदै तिब्बतसम्म व्यापार विस्तार गर्न चाहन्थे, जुन असफल भयो । त्यसैले उनीहरूले पृथ्वीनारायण शाहलाई निर्दयी, दमनकारी र रक्तपातपूर्ण हत्याबाट सृजित शासक का रूपमा चित्रण गर्छन् । भुरेटाकुरे राज्यहरूलाई समेटेर सिंगो एउटा देश बनाउँदा हिंसाहत्या हुन्छ । राष्ट्रनिर्माणको प्रक्रियामा विश्वको इतिहास नै यसको साक्षी छ । त्यहाँ दमन पनि हुन्छ । एउटा व्यवस्था फाल्ने उद्देश्यले माओवादीले गरेको हिंसामा १७ हजार नागरिक मारिन्छन् भने, देशको भूगोललाई एकीकृत गर्ने र राष्ट्रनिर्माण गर्दा क्षति हुन्छ नै । निर्माणका आधार आजको मूल मुद्दा अब पृथ्वीनारायण शाहलाई कसरी बुझ्ने भन्ने होइन, नेपाललाई कसरी छिमेकीसँग सन्तुलन कायम गर्दै विकसित राष्ट्र बनाउने भन्ने हो । इतिहासको सही अध्ययन र त्यसलाई न्याय गर्ने हो तर त्यसैलाई विवादित बनाएर विदेशी भाष्यको भरिया बन्ने होइन । विकसित भूराजनीतिक भुमरीमा नेपाली सार्वभौमिकता र स्वतन्त्रताको रक्षाका लागि कस्तो नीति बनाउने भन्ने हो । पृथ्वीनारायणले त्यस बेला जसरी नेपालका छिमेकीलाई परिभाषित गरे र सचेतनापूर्वक सम्बन्ध कायम गर्ने सोच राखे, त्यसमा तात्त्विक परिवर्तन आयो कि आएन ? अहिले भारतमा बेलायती राज छैन, तिब्बत चीनको एउटा स्वशासित क्षेत्र भएको छ । चीन महाशक्तिउन्मुख छ, भारत एसियाली शक्ति भएको छ । त्यस बेला बेलायती साम्राज्य र चिनियाँ राज्यबीच राजनीतिक र व्यापारिक सम्बन्ध थिएन, आज अवस्था अर्कै छ । विवाद छ तर त्यसबाहिर व्यापारमा सहकार्य पनि छ । नेपालमा राजतन्त्र पनि छैन र नेपाल संघीय लोकतान्त्रिक धर्मनिरपेक्ष गणतन्त्र भएको छ । अपरिवर्तनशील भूगोल मात्र हो र स्थायी राष्ट्रिय स्वार्थ मात्र हो, तर त्यही भूगोलभित्र नाटकीय परिवर्तन भएको छ । राष्ट्रिय स्वार्थमाथि छिमेकी र विदेशी शक्तिद्वारा विभिन्न रूपमा आक्रमण भएका संकेत देखिँदै छन् ।जब नेपालको साझा राष्ट्रिय स्वार्थ पहिचान गर्नसम्म राजनीतिक दलहरू असफल भएका छन्, त्यसको संरक्षण कसरी गर्न सक्छन् ? जब विकासका प्राथमिकता र विदेशी लगानीमा सत्तारूढ दलभित्रै सहमति छैन, कसरी समृद्ध नेपाल, सुखी नेपाली को उद्देश्य प्राप्त हुन्छ ? छिमेकी र मित्रराष्ट्रलाई घरेलु राजनीतिक मुद्दामा हस्तक्षेप गर्न निषेध गर्ने हो तर विकासका लागि लगानीमा आमन्त्रित गर्ने हो । अर्थतन्त्र संकटउन्मुख भएको सूचकले देखाउँछन् । स्वार्थबिना कसैले आर्थिक सहायता र अनुदान दिँदैन तर त्यसमा पारस्परिक हित खोज्ने हो । भारतको छिमेक पहिला देखि एक्ट इस्ट नीतिसम्म, चीनको बेल्ट एन्ड रोड इनिसिएटिभ (बीआरआई), अमेरिकाको मिलेनियम च्यालेन्ज कर्पोरेसन (एमसीसी) अन्तर्गतका सहयोग र अनुदानमा उनीहरूका स्वार्थ छन् तर त्यहीँभित्र नेपालले आफ्नो लाभ हेर्ने हो । क्वाड्रिल्याटरल सेक्युरिटी डाइलग (क्वाड) देखि ओकस सम्झौतासम्म आउँदा अमेरिकी स्वार्थ हिन्दप्रशान्त क्षेत्रमाथि नियन्त्रण हो । महाशक्तिका यी रणनीतिक र सामरिक कार्यक्रममाथि नै नेपालका उत्तर र दक्षिण शक्ति विभाजित छन् । त्यसको प्रभाव नेपालमा पर्छ नै । अमेरिकाको बिल्ड ब्याक बेटर (बीथ्री) देखि युरोपेली संघको ग्लोबल गेटवे सम्मका रणनीतिक कार्यक्रम आएका छन् ।राष्ट्रिय सहमतिका साथ देशलाई भावनात्मक रूपमा एकीकृत गरेर विदेश सम्बन्ध र राष्ट्रिय स्वार्थमा साझा सोच बनाउँदै अघि बढ्नुपर्ने बेला सत्तारूढको पहिलो प्राथमिकता नै सत्ता बचाउने र प्रतिपक्षमाथि एकोहोरो हमला गर्ने भएको छ । राजनीतिमा आन्तरिक बाझाबाझ चुनावसम्म जनताले सहन सक्छन् तर विकासमा राजनीति हुँदा देश नबन्ने भयो । पृथ्वीनारायण शाहले त्यस बेला लिएका कूटनीतिक सन्तुलन, आत्मनिर्भरता, मौलिक संस्कृतिको जगेर्ना, स्वदेशी पुँजी र व्यापारको प्रवर्द्धनजस्ता नीति आज पनि उत्तिकै सान्दर्भिक छन् । समाजवादउन्मुख अर्थतन्त्रका आधार यहीँभित्र छन् । उनले भूगोल दिए र नेपाली पहिचान दिए, देश र नेपाल बनाउने वर्तमान नेतृत्वले हो ।"
दुई ढुङ्गाबीचको तरुलमा जेलिएको परराष्ट्र नीति,"बडामहाराज पृथ्वीनारायण शाहले नेपाल दुई ढुङ्गाबीचको तरुलजस्तो रहेछ भन्दै चीनको बादशाहसँग राम्रो सम्बन्ध राख्नू अनि दक्षिणको बादशाहसँग पनि राम्रो सम्बन्ध त राख्नू तर त्यो महाचतुर छ, होस पुर्याउनू भनी अर्ती दिए । दिव्य उपदेश मा रहेको यो प्रसंग चर्चित मात्र नभई मुलुकको विदेशनीतिको मार्गदर्शनका रूपमा रहने गरेको छ । सुन्दा मूल अर्थ स्पष्टझैं लागे पनि उक्त सन्देशमा अन्तर्निहित भावका सम्बन्धमा भने विभिन्न विश्लेषण छन् । दुई ढुङ्गाबीचको तरुललाई अर्थ्याउँदा इक्यु डिस्ट्यान्स, इक्यु प्रक्सिमिटी, न्युट्र्यालिटी, डायनामिक न्युट्र्यालिटी, ब्यालेन्सिङ, ब्रिज बिट्विन चाइना एन्ड इन्डिया आदि पदावली प्रयोग गरिन्छन् । यी शब्दावलीबारे परराष्ट्र मामिलासम्बद्ध पक्षबाट विस्तृत व्याख्या गर्ने ठोस प्रयत्न भएको पाइँदैन । जेजति भएका छन्, ती पनि आआफ्नै ढङ्गका छन् । गरिएका भाष्यको आशय नेपाल दुई छिमेकी मुलुकसँग सतर्क हुनुपर्ने, टाढै रहनुपर्ने, समान मित्रता राख्नुपर्ने, तटस्थ हुनुपर्ने, तटस्थ रहँदै आवश्यकताअनुसार सन्तुलन पनि कायम राख्नुपर्ने, वा दुवै मुलुकबीच सेतुका रुपमा रहनुपर्ने आदि रहेको पाइन्छ । परराष्ट्र सम्बन्ध गतिशील विषय भएकाले यस्ता सादृश्यको विश्लेषण समय र परिस्थितिअनुसार फरकफरक हुँदै जानु पक्कै पनि अस्वाभाविक होइन । तर के हाम्रो विश्लेषण समयसापेक्ष र परिवर्तित परिस्थितिअनुकूल छ त भन्ने सवाल महत्त्वपूर्ण हुन्छ । विकसित अन्तर्राष्ट्रिय र क्षेत्रीय राजनीतिले हाम्रो अर्थ्याइमा केकस्तो प्रभाव पारेका छन् र त्यस्ता प्रभावहरू समुचित छन् वा छैनन् भन्ने जिज्ञासा पनि जायज ठहर्छ । पृथ्वीनारायण शाहले आफ्नो शासनकालको अन्त्यमा नेपाल दुई साम्राज्यबाट बढी सचेत हुनुपर्नेमा जोड दिए । तर वर्तमान समयमा कतिपय विद्वान्ले पृथ्वीनारायणकालीन परिस्थिति परिवर्तन भइसकेको भन्दै दुई ढुङ्गाबीचको तरुल को सान्दर्भिकतामा प्रश्न उठाएका छन् । स्वदेशका साथै विदेशमा पनि यस्ता सवाल उठ्ने गरेका छन् । हालै एउटा अन्तरक्रियामा प्राध्यापक एसडी मुनीले ब्रिटिस साम्राज्य अन्त भई स्वतन्त्र भारतको उदय भइसकेको परिस्थितिमा नेपालरूपी तरुल र साम्राज्यवादी ढुङ्गाको परम्परागत सोच सही नभएको तर्क गरे । क्यालिफोर्निया विश्वविद्यालयका प्राध्यापक लियो ई रोजले आफ्नो पुस्तक नेपाल ः स्ट्राटजी फर सर्भाइभल मा भनेका छन् राजा महेन्द्रको विदेश नीतिलाई परिभाषित गर्ने तन्त्रमन्त्र हरू असंलग्नता तर सबैसँग समान मित्रता र विविधीकरण थिए । यी उद्देश्य हासिल गर्नका लागि तयार गरिएको पहिलो रणनीति बाह्य शक्तिहरूबीच सावधानीपूर्वक सन्तुलन कायम गर्ने रह्यो । नेपालको फ्रिडम अफ मनुभर लाई सीमित गर्ने बाह्य शक्तिको क्षमतालाई न्यूनीकरण गर्ने, यसबाट प्राप्त हुने फाइदा (जस्तै वैदेशिक सहायता) अधिकतम बनाउने र नेपालको सुरक्षामा योगदान पुर्याउने सन्तुलनका लक्ष्यहरू थिए । दोस्रो रणनीति थियो परिस्थितिअनुरूप नेपालका दुई ठूला छिमेकीबीच सावधानीपूर्वक अगाडि बढ्नु ।प्राध्यापक रोजले सन् १९७१ को उक्त पुस्तकमा राष्ट्रिय प्रतिरक्षाका लागि चीनतर्फ ध्यान दिनु अझै सान्दर्भिक भए पनि नेपाली सत्ताका लागि खतरा भने भारतबाट आउने जिकिर गरेका छन् । उनले चीनले नेपालमाथि खुल्लमखुल्ला अतिक्रमण गरी आफूमा मिलाउने सम्भावना भने टाढै रहेको पनि बताएका छन् । त्यस्तै, यथार्थवादी धारका राजनीतिक वैज्ञानिक जोन मिरसाइमरले गत वर्ष एउटा प्रवचनमा चीन उदयको नेपालमा के अर्थ हुन सक्छ भन्ने चर्चा गरेका थिए । उनका विचारमा, आगामी वर्षहरूमा भारत र चीनबीच कडा सुरक्षा प्रतिस्पर्धा हुनेछ जसका दुई मुख्य केन्द्र हिन्द महासागर र चीनभारत सीमा रहनेछन् । यही होडमा एउटा सानो बफर स्टेट नेपाललाई दुई शक्तिशाली राष्ट्रले आफूतर्फ खिच्न प्रयत्न गर्नेछन् । उनी अगाडि भन्छन्, शक्तिशाली छिमेकी राज्यहरू कहिलकाहीँ बफर राज्यका खातिर आपसमा लडाइँ गर्छन् भने कहिले बफर राज्यलाई जित्ने प्रयत्न गर्छन् । फलतः बफर राज्य अनिश्चित रणनीतिक वातावरणमा रहन्छ । मिरसाइमरले नेपालले तटस्थ बस्दै दुवै मुलुकसँग राम्रो सम्बन्ध राख्न भरमग्दुर प्रयत्न गर्नुपर्ने सुझाव दिँदै भनेका छन् तर एउटा छिमेकी राष्ट्रसँगको सम्बन्ध त्यति निकट पनि हुनु हुँदैन जसले अर्को छिमेकीलाई अलग्याउने परिस्थिति सिर्जना गरोस् । यसका लागि नेपालले स्मार्ट स्ट्राटजी अवलम्बन गर्नुपर्छ । नेपाल यति धेरै चतुर हुनुपर्छ कि, न यसले चीनतर्फ न त भारततर्फ धेरै झुकाव राखोस् । एकतर्फ ढल्कँदै अर्को पक्षलाई आफ्नो विरोधी बनाउनु हुँदैन । आगामी दिनमा नेपालले विभिन्न चुनौती सामना गर्नुपर्ने देखिए पनि सबैभन्दा ठूलो खतरा चीन एसियामा शक्तिशाली हुँदै जाँदा नेपालको सार्वभौमिकतालाई सहजै कमजोर बनाउन सक्ने परिस्थिति हो । नेपालले चीन र भारतबीच मोटामोटी शक्ति सन्तुलन (रफ ब्यालेन्स अफ पावर) कायम राख्नुपर्छ । शक्तिशाली बन्दै गएको चीनबाट नेपालको सार्वभौमिकतामा खतरा हुने तर्क गर्दा शक्तिसोपानमा अघि बढ्दै गरेको भारतबाट नेपाललाई किन संकट आउँदैन भन्ने विषयमा चाहिँ मिरसाइमर प्रवेश गरेका छैनन् । उनको राजनीतिक यथार्थवादसँग भारतीय कूटनीतिज्ञहरूले वकालत गर्ने गरेको कौटिल्य नीति र भारतवर्ष को अवधारणाले तादात्म्य राख्नेमा भने शंका छैन ।सन् १९७५ मा भारतले सिक्किमलाई विलय गराएको परिस्थितिमा नेपालले अस्तित्वको खतरा (एक्जिस्टेन्सल थ्रेट) महसुस गरी शान्ति क्षेत्र प्रस्ताव अघि सारेको थियो । त्यति बेला भारतको मनसुबा र क्षेत्रीयअन्तर्राष्ट्रिय परिवेश भिन्न थियो, त्यसैले मान्यता दिएन । अहिले परिस्थिति फरक छ । भारत, चीन र अमेरिकाबीच प्रतिस्पर्धा मात्र नभई गठबन्धन र मुठभेड हुन सक्ने सम्भावना पनि सिर्जना भएको छ । त्यति बेला नेपाली प्रस्ताव नमान्ने भारतले अहिले नेपालमा चीनको प्रभुत्व विस्तार भएको परिस्थितिमा मान्ने सम्भावना बढेको देखिन्छ । झन्डै तीन वर्षअघि डा बाबुराम भट्टराईले नेपाललाई अन्तर्राष्ट्रिय खिचातानीबाट जोगाउन शान्ति क्षेत्रको प्रस्तावलाई पुनः अघि बढाउनुपर्ने बताएका थिए । तीन शक्तिराष्ट्र भारत, चीन र अमेरिकासँग सम्बन्ध राष्ट्रिय हितका आधारमा कायम गर्नुपर्ने, कसैसँग बढी नजिक हुन नहुने उनको तर्क थियो । त्यस्तै, अन्य नेता रघुजी पन्त र घनश्याम भुसालले पनि शान्ति क्षेत्र प्रस्तावलाई निरन्तरता दिनुपर्ने विचार व्यक्त गरेका कुरा मिडियामा आएका छन् । शान्ति क्षेत्रको प्रस्ताव नेपालको भूराजनीतिक आवश्यकताले जन्माएको हो र यसको औचित्य अहिले पनि छ भन्नेमा केही पूर्वकूटनीतिज्ञहरूको पनि धारणा छ । त्यस्तै, पञ्चायतकालमा बीपी कोइराला र पुष्पलालले शान्ति क्षेत्रको प्रस्तावप्रति समर्थन नगर्नुको कारण त्यसलाई राजा वीरेन्द्रको सत्ता लम्ब्याउने रणनीतिका रूपमा बुझ्नु हो, तर त्यो शान्ति क्षेत्रकै विरोधचाहिँ होइन भन्ने विश्लेषण पनि गरिएका छन् । जे होस्, नेपालको सन्तुलन र तटस्थताको आवश्यकतालाई सामञ्जस्य गर्ने एउटा महत्त्वपूर्ण सूत्र शान्ति क्षेत्र प्रस्ताव हुन सक्छ ।हामी अझै दुई ढुङ्गाबीच तरुलको व्याख्यामा रुमलिइरहेका छौं । तर, नेपालले विगतमा अपनाएको इन्टरन्यासनलिस्ट अप्रोच बाट पाठ सिक्दै दुई विशाल राष्ट्र चीन र रुसबीच अवस्थित भूपरिवेष्टित मुलुक मंगोलियाले आफ्नो विदेशनीति विविधीकरण गरी थर्ड नेबर कन्सेप्ट अवलम्बन गर्दै आएको छ । त्यसमा दुई छिमेकीसँग सन्तुलन पनि कायम गर्ने तर नेटो, अमेरिका, युरोपेली सुरक्षा र सहयोग संगठन, युरोपेली संघजस्ता दुई वा बहुपक्षीय फोरमहरूमार्फत मुलुकलाई अन्तर्राष्ट्रिय राजनीतिक तथा कूटनीतिक गतिविधिहरूमा सक्रिय राख्दै दुई छिमेकीबीचको साँघुरो घेराबाट बाहिर निस्कने प्रयास प्रस्ट देखिन्छ ।जयराज आचार्यद्वारा लिखित पुस्तक यदुनाथ खनाल ः विद्वान् कूटनीतिज्ञ समालोचक मा यदुनाथलाई उद्धृत गर्दै दुवै छिमेकीसित मैत्रीपूर्ण सम्बन्ध राख्दै गतिशील तटस्थताको नीति अपनाउनु नै नेपालका लागि सबैभन्दा उपयुक्त उपाय हो भनिएको छ । तटस्थता र सन्तुलन कायम राख्ने प्रयासमै नेपालले पञ्चशील र असंलग्नतालाई परराष्ट्र नीतिभित्र समेटेको थियो । यदुनाथ भन्छन्, असंलग्नताको केन्द्रीय सिद्धान्त भन्नु राष्ट्रहरूबीच अन्तरनिर्भरतालाई अभिवृद्धि गर्नु हो, न कि द्वन्द्व या मुठभेडलाई । र, नेपालको हकमा त नेपाल भारत र चीनबीच अन्तरनिर्भरताका सम्बन्धमा रहनु एक भौगोलिक बाध्यता नै हो ।हामीले चाहेको सन्तुलन नेपालको परराष्ट्र नीतिमा धेरै हदसम्म निर्भर रहे पनि त्यसमा मात्रै नभई छिमेकी मुलुकहरूमा पनि भर पर्छ । भारत र चीनको गतिविधिले विद्यमान सन्तुलनमा परिवर्तन ल्यायो भने त्यसलाई पुनःसन्तुलन गर्न नेपालले कदम चाल्नुपर्ने हुन्छ । यथास्थितिमा बसेर सन्तुलन हुँदैन । तटस्थ बस्नु र सन्तुलन कायम गर्नु एउटै कुरा होइन । तटस्थता निष्क्रियताको विम्ब हो भने सन्तुलन सक्रियताको परिचायक हो । अनि, सन्तुलन भनेको समदूरी पनि होइन । नेपालको नीति सक्रिय र प्रतिक्रियात्मक दुवै हुन आवश्यक छ । यसले परराष्ट्र नीतिमा हुनुपर्ने निरन्तरता र परिवर्तन को भावलाई अवलम्बन गर्नुपर्छ । भूराजनीतिक हिसाबले २ सय वर्षअघिको नेपालको स्थिति र अहिलेको परिस्थिति तात्त्विक रूपमा खासै भिन्न छैन, मात्र प्रवृत्ति फरक छ । नेपालले चाइना कार्ड वा इन्डिया कार्ड खेल्ने अथवा हेजिङ स्ट्राटजी अपनाउने काम सही कि गलत भनी निर्क्योल गर्नुअघि हाम्रो आवश्यकता तटस्थता कि सन्तुलन वा दुवै भन्ने ठम्याइनुपर्छ । अपितु, गतिशील सन्तुलन भन्दै गर्दा कतै नजानिँदो किसिमले एउटा मुलुकसँग नजिकिने र अर्कोबाट टाढिने त होइन भन्ने सतर्कता पनि आवश्यक छ । राजा त्रिभुवनको पालामा भएको नेपालको भारतपरस्त नीति राजा महेन्द्रको पालामा भने सन्तुलनमा आएको धेरैको बुझाइ छ । समग्रमा, हाम्रो चुनौती तटस्थता र सन्तुलन बीचको तालमेल नै हो । तसर्थ, पृथ्वीनारायण शाहको दुई ढुङ्गाबीचको तरुल को सादृश्य रणनीतिक चिन्तनका रूपमा अझै सान्दर्भिक देखिँदा परराष्ट्र नीति तर्जुमाका सन्दर्भमा त्यसलाई वर्तमान क्षेत्रीय र अन्तर्राष्ट्रिय परिस्थितिको कसीमा राखी विश्लेषण गर्नु उचित हुने देखिन्छ ।"
ती कम्युनिस्ट नेताको सम्झना,"विभिन्न धारामा विभाजित कम्युनिस्ट नेता मोहनविक्रम सिंह, मोहन वैध, निर्मल लामा, प्रचण्ड, सीपी गजुरेल, नारायणकाजी श्रेष्ठ, नेत्रविक्रम चन्द, ईश्वरी दाहाल, रामबहादुर थापालगायत सँगोलमा भएको बेलामै नेकपा चौथो महाधिवेशनको महामन्त्री थिए भक्तबहादुर श्रेष्ठ शेरसिंह । १९९० असोज ३ गते मकवानपुरगढीमा जन्मिएका श्रेष्ठको मृत्यु २०६८ पुस २७ गते भयो ।दुई दशकभन्दा बढी समय भूमिगत जीवन बिताएका श्रेष्ठले २००७ सालदेखि मकवानपुरगढीमा स्वग्राम सुधार जनसंगठन परिषद् गठन गरेर गाउँको शोषण, अत्याचार र जातीय विभेदविरुद्धका काम अगाडि बढाएका थिए । परिषद्ले गाउँमा जुवातास खेल्न बन्द गरायो । गाउँलाई साक्षर बनाउन प्रौढ शिक्षा सञ्चालन गर्यो । साथै सानातिना झैझगडा मिलाउन र न्यायनिसाफका लागि पनि परिषद् लाग्यो । पुस्तकालय स्थापना गर्यो । यसरी परिषद्ले गाउँलेहरूको मन जित्न थाल्यो । परिषद्ले २०१० सालमा किसानको मोहियानी हक कायम गर्ने, पर्ती जमिन सुकुम्बासी र किसानहरूलाई वितरण गर्ने र छाक काटेर कर्जा नतिर्ने अभियान चलायो । यस अभियानले यस क्षेत्रका बासिन्दालाई जागरुक बनाउनुका साथै सामन्तहरूविरुद्ध घृणा उत्पन्न गरायो । श्रेष्ठकै अगुवाइमा २०१२ सालमा साबिकको हटिया गगटेमा सय बिघा जमिनमा बस्ती बसाउने काम भएको थियो । किसान आन्दोलनबाटै उनी कम्युनिस्ट पार्टीको महामन्त्री बन्न सफल भए । यसबाहेक, गाउँकै विद्यालयमा अंग्रेजी, गणित र नेपाली विषय पढाउँथे, उनी । उनको अक्षर अत्यन्त सुन्दर र पढाउने कला पनि राम्रो थियो । त्यति बेलाका उनका विद्यार्थी दिनेश श्रेष्ठ भन्छन् साहिँला बाले बुझ्ने गरी पढाउनुहुन्थ्यो । उनलाई गाउँलेहरूले माडसाब र साहिँला बा भनेर सम्बोधन गर्थ्ये । २०११ सालमा कम्युनिस्ट पार्टीको सदस्यता लिएका श्रेष्ठ पटकपटक गरी ८ वर्ष जेल परे । जब उनी चौथो महाधिवेशनको महामन्त्री बने तबदेखि पञ्चायती शासकले व्यापक खोजी गर्न थाल्यो । त्यही क्रममा २०४० सालमा पक्राउ पनि परे । त्यति बेला उनले लामै समय जेलमा बस्नुपरेको थियो । सरल जीवनशैलीका श्रेष्ठ व्यावहारिक र दूरदर्शी नेता थिए । हटियाका ८२ वर्षीया कृष्णप्रसाद नेपालले उनलाई सम्झँदै भन्छन्, उनकै निर्देशन र शिक्षाबाट किसान र विभिन्न राजनीतिक आन्दोलन गरियो । मकवानपुरको पूर्वी क्षेत्रमा वाम राजनीतिको जरो गाडेकै श्रेष्ठले हो । भद्रगोल जेलबाट दिएको प्रवेशिका परीक्षामा उनी प्रथम श्रेणीमा उत्तीर्ण भएका थिए । यसबाहेक श्रेष्ठको औपचारिक शिक्षा भने थिएन । अनैपचारिक लेख्नपढ्न भने गरिरहे । उनीसँग वीरगन्ज जेलमा बसेका विरोध खतिवडा भन्छन्, अरूले एक पन्ना पढ्दा श्रेष्ठ काका १० पाना पढिसक्थे, जेलमा सबै साथी सुतेपछि रातभरि पढ्नेलेख्ने गर्थे । यस्तै जाँगरका कारण श्रेष्ठले राजनीतिक, आर्थिक र सांस्कृतिक विषयमा अनेक पुस्तक लेखे । जेल बस्दा कार्ल मार्क्सको पुँजी को नेपालीमा उल्था पनि गरेका थिए । अंग्रेजी र हिन्दी भाषामा उनको दखल थियो । केहीअघि मोहनविक्रम सिंहले कम्युनिस्ट आन्दोलनको शीर्ष नेताहरूमध्येका एक श्रेष्ठ भएको बताएका थिए । हुन पनि, उनका सहयात्री सिंहले शीर्ष भन्ने आधार छन् एक त उनी कम्युनिस्ट आन्दोलनको सुरुआती चरणदेखि नै सक्रिय थिए, अर्को यसै आन्दोलनमा जीवन बिताए । साहित्यमा पनि उनको दखल थियो । बेलाबेलामा कविताबाट आफ्ना विचार सार्वजनिक गर्थे पनि । एकै गाउँमा जन्मेका सँगैसँगै समाज सुधार र राजनीतिकर्म गर्दै आएका बद्रीप्रसाद खतिवडाले श्रेष्ठले नेपाली वामपन्थी आन्दोलनमा महत्त्वपूर्ण योगदान पुर्याए पनि । उनको उचित मूल्यांकन हुन नसकेकोमा चिन्ता व्यक्त गरेका छन् । सरकारको नेतृत्वमा पटकपटक वामपन्थीहरू पुगे तर उनका बारे चासोचिन्ता लिएनन् । उनको जीवन खुला किताबजस्तो थियो । परिवर्तनका लागि जीवन उत्सर्ग गरेका श्रेष्ठमा व्यक्तिगत लालसा अलिकति पनि थिएन । उनले राजनीतिलाई कमाईखाने भाँडो कहिल्यै बनाएनन् । सादा जीवन र उच्च विचार को भावनाबाट अलिकति पनि विचलित नभई बाँचे । कथनी र करनीमा एउटै आदर्श सँगालेका श्रेष्ठ परिवर्तनकारीका निम्ति प्रेरणाको स्रोत हुन् । मृत्यु भएको एक दशकपछि उनको अर्धकदको सालिक जन्मेको गाउँनजिकै राखिने भएको छ । त्याग, समर्पण र संघर्षका त्रिवेणी हुन् श्रेष्ठ । श्रेष्ठलाई पार्टीको घेरा र स्वार्थभन्दा माथि राखेर उनको आचरणको अनुकरण गर्नु नै उनीप्रतिको सच्चा श्रद्धाञ्जली हुनेछ ।"
चीनले ऋणको पासोमा पार्न खोज्यो,"कोलम्बो (एजेन्सी) वित्तीय तथा मानवीय संकट गहिरिँदै गएपछि श्रीलंका टाट पल्टिने अवस्थामा पुगेको श्रीलंकाका सांसद तथा पूर्वशिक्षामन्त्री विजयदासा राजपाक्षले चिनियाँ राष्ट्रपति सी चिनफिङलाई एक पत्र लेख्दै श्रीलंका ऋणको पासो मा परेको जनाएका छन् । श्रीलंका पोदुजना पेरुमाना पार्टीका सांसद राजपाक्षले श्रीलंकाका लागि चिनियाँ राजदूत काई झेन्होङमार्फत राष्ट्रपति सीलाई पठाएको ४५ बुँदे पत्रमा वर्तमान सरकारलाई प्रजातान्त्रिक पद्धतिबाट हटाइनुपर्ने बताएका छन् । डेढ दशकयता विभिन्न मुलुकसँग गरिएका सम्झौता पुनरावलोकन गरिनुपर्ने र भ्रष्टाचार अन्त्य गर्नुपर्ने राजपाक्षको माग छ । तपाईंले प्रत्यक्ष वा अप्रत्यक्ष रूपमा उपलब्ध गराउनुभएको सहयोग ऋणकै रूपमा आएको छ । त्यो पनि ८ प्रतिशतसम्मको व्यावसायिक ब्याजदरमा ऋणका रूपमा आएको छ, पत्रको १५ नम्बर बुँदामा राजपाक्षले भनेका छन् । नोरोच्चोलेई पावर प्लान्टबाहेकका अन्य परियोजनामा अनावश्यक लगानी भएको दाबी उनको छ । नोरोच्चोलेई पावर प्लान्टबाहेकका अन्य परियोजना बालुवामा पानी खनाएजस्तै हो र श्रीलंकालाई ऋणको पासोमा पार्ने नियतले आएको देखिन्छ, उनले भनेका छन् । त्यस्तै उनले विश्वशक्ति बन्नका लागि चीनले श्रीलंकाली अर्थतन्त्र नियन्त्रणमा लिन खोजेको आरोप लगाए ।"
सुचीलाई थप ४ वर्षको जेल सजाय,"नेपिडअ (एजेन्सी) म्यान्मारमा एउटा अदालतले लोकतन्त्रवादी नेतृ आङ सान सुचीलाई थप ४ वर्षको जेल सजाय सुनाएको छ ।सुचीले अवैध रूपमा वाकीटकी आयात गरी राखेको र कोभिड१९ सम्बन्धी नियमहरू उल्लंघन गरेको ठहर गर्दै सजाय सुनाएको हो । सैन्य सरकारले सुचीविरुद्ध विभिन्न मुद्दा दायर गरेको छ । तीमध्ये एउटाको सोमबार फैसला सुनाइएको हो । गत डिसेम्बरमा पनि सुचीलाई एउटा मुद्दामा दोषी ठहर गर्दै दुई वर्षको सजाय सुनाइएको थियो । सोमबारको फैसलासँगै सुचीले अब ६ वर्षको जेल सजाय काट्नुपर्ने भएको छ । गतवर्षको फेब्रुअरीमा म्यान्मारको सेनाले शासनसत्ता नियन्त्रणमा लिएपछि सुचीलाई हिरासतमा राखिएको छ । उनीविरुद्ध करिब एक दर्जन अभियोग लगाएको छ । तर सुचीले आफूमाथिका आरोप राजनीतिप्रेरित रहेका भन्दै अस्वीकार गर्दै आएकी छन् । सबै अभियोगमा दोषी ठहर गरिएको खण्डमा सुचीलाई आजीवन कारावास हुने धेरैको बुझाइ छ । सैनिक सरकारले सुचीविरुद्ध अन्यायपूर्वक मुद्दा चलाइएको भन्दै सर्वत्र निन्दा गरिएको छ । सैन्य कु का दिन सुचीको घरमा खानतलासी गर्दा सञ्चार उपकरण फेला परेपछि त्यसका आधारमा मुद्दा चलाइएको विश्वास गरिएको छ । राजधानी नेपिडअमा गरिएको सुनुवाइमा सञ्चारमाध्यमलाई भने प्रवेश निषेध गरिएको थियो । त्यसका साथै सुचीका वकिलहरूलाई सञ्चारमाध्यम तथा सर्वसाधारणसँग सम्पर्क गर्नमा रोक लगाइएको छ । यसअघि विमति राख्न सर्वसाधारणलाई उक्साएको र कोभिड१९ सम्बन्धी नियम उल्लंघन गरेको मुद्दामा सुचीलाई गत महिना दोषी ठहर गरिएको थियो । संयुक्त राष्ट्रसंघीय मानवाधिकार निकायकी प्रमुख मिसेल ब्याचलेटले झूटो सुनुवाइ भन्दै उक्त फैसलाको आलोचना गरेकी थिइन् ।मानवाधिकारवादी संस्था संस्था ह्युमन राइट्स वाचले सुचीविरुद्धका मुद्दालाई झूटो आरोपका विषयमा गरिएको अदालती चटकको गोप्य सुनुवाइ को संज्ञा दिएको थियो । सुचीलाई जेलमा राखिराख्न जालझेल गरिएको संस्थाले दाबी गरेको छ । सेनाले गैरकानुनी अदालतबाट निकै कमजोर र राजनीतिक रूपमा उत्प्रेरित अभियोगमा दोषी ठहर गर्न खोजेको बताउँदै संस्थाले सुचीसहित सडकमा नागरिक अवज्ञा आन्दोलनमा सहभागी सबै जनाको मानवाधिकारलाई कुल्चिन खोजेको जनाएको छ । म्यान्मारमा सन् २०२० को नोभेम्बरमा भएको चुनावमा सुचीको दल नेसनल लिग फर डेमोक्रेसी (एनएलडी) अत्यधिक बहुमतसहित विजयी भएको थियो । तर त्यसको केही महिनापछि सेनाले निर्वाचनमा धाँधली भएको आरोप लगाउँदै शासनसत्ता हातमा लिएको थियो । तर पर्यवेक्षकहरूले चुनाव स्वतन्त्र र निष्पक्ष रूपमा भएको बताएका थिए । सैन्य कु पछि म्यान्मारमा ठूलाठूला प्रदर्शन भए । सेनाले प्रजातन्त्र पक्षधर प्रदर्शनकारी, अभियानकर्ता र पत्रकारलाई दमन गर्यो । अहिले सुचीसहित १० हजार ६ सय जनाभन्दा बढी मानिस सेनाको हिरासतमा छन् । प्रदर्शनका क्रममा कम्तीमा १ हजार ३ सय ३ जनाको मृत्यु भएको असिस्टन्स एसोसिएसन फर पोलिटिकल प्रिजनर्सले जनाएको छ ।"
भारतमा बुस्टर डोज अभियान,"नयाँदिल्ली (एजेन्सी) तेस्रो लहरको संक्रमण तीव्र बन्दै गएपछि भारतले कोभिडविरुद्धको खोपको बुस्टर डोज अभियान सुरु गरेको छ । पहिलो चरणमा स्वास्थ्यकर्मी, कोभिडविरुद्ध अग्रमोर्चामा खटिएकाहरू तथा ६० वर्षभन्दा बढी उमेर समूहका जटिल रोगीलाई खोपको बुस्टर डोज दिन सुरु गरिएको अधिकारीहरूले जनाएका छन् । पछिल्ला दिनहरूमा भारतमा कोभिड१९ को नयाँ भेरिएन्ट ओमिक्रोनको फैलावट बढिरहेको अधिकारीहरूले जनाएका छन् । विभिन्न देशमा गरिएका अध्ययनमा खोपको बुस्टर डोज लगाएकाहरूमा ओमिक्रोन संक्रमणले न्यून असर पुर्याउने देखिएको छ । कोभिडका भेरिएन्टमध्ये सबैभन्दा बढी संक्रामक ओमिक्रोन गत नोभेम्बरमा दक्षिण अफ्रिकामा पहिलो पटक पुष्टि भएको थियो । त्यसयता यो विश्वका सयभन्दा बढी देशमा पुष्टि भइसकेको छ । जसका कारण अधिकांश देशले बुस्टर डोज अभियान सुरु गरिसकेका छन् । सन् २०२१ को जनवरीदेखि खोप अभियान सुरु गरेको भारतले आफ्नै देशमा उत्पादित कोभिसिल्ड र कोभ्याक्सिन प्रयोगमा ल्याएका छन् । यसअघि भारतले गत साता १५ देखि १८ वर्षका किशोरकिशोरीलाई खोप दिएको थियो । स्वास्थ्य मन्त्रालयका अनुसार उक्त समूहका कम्तीमा ३१ प्रतिशतलाई खोपको पहिलो मात्रा दिइएको छ । त्यस्तै, ९१ प्रतिशत प्रौढले कम्तीमा एक मात्रा र ६६ प्रतिशतले पूर्ण मात्रा लगाइसकेका जनाइएको छ । भारतमा सोमबार करिब १ लाख ८० हजार जना संक्रमित भएका छन् । स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा १ लाख ७९ हजार ७ सय २३ जनामा संक्रमण पुष्टि भएको हो । उक्त अवधिमा १ सय ४६ जनाले भाइरसको संक्रमणका कारण ज्यान गुमाएका छन् । योसँगै भारतमा कोभिडका कारण ज्यान गुमाउनेको संख्या ४ लाख ८३ हजार ९ सय ३६ पुगेको छ । आइतबार १ लाख ५९ हजार ६ सय ३२ जना नयाँ संक्रमित थपिएका थिए । त्यस्तै, ओमिक्रोन संक्रमितको संख्या ४ हजार ३३ पुगेको छ । तीमध्ये महाराष्ट्रमा १ हजार १ सय २६, राजस्थानमा ५ सय २९, दिल्लीमा ५ सय १३, कर्नाटकमा ४ सय ४१ र केरलामा ३ सय ३३ संक्रमित छन् । भारतीय स्वास्थ्य मन्त्रालयले पछिल्ला दिनहरूमा संक्रमित भएका मध्ये ५ देखि १० प्रतिशत मात्र अस्पतालमा भर्ना हुनुपर्ने अवस्थामा पुगेका जनाएको छ । गत वर्ष दोस्रो लहरका क्रममा २० देखि २३ प्रतिशत अस्पताल भर्ना भएका थिए ।"
आगलागीमा १९ को मृत्यु,न्युयोर्क (एजेन्सी) अमेरिकाको न्युयोर्कस्थित एक अपार्टमेन्ट भवनमा भएको आगलागीमा कम्तीमा १९ जनाको मृत्यु भएको छ । मारिनेमा ९ बालबालिका छन् । न्युयोर्कका मेयर एरिक एडम्सका अनुसार आगलागीमा घाइते भएका ३२ जनालाई अस्पताल लगिएको छ । उनका अनुसार घाइतेमध्ये केहीको अवस्था गम्भीर छ । मेयर एडम्सले आगलागीको घटना सहरका लागि निकै भयानक र पीडादायी क्षण भएको बताए । अग्नि नियन्त्रण विभागका अनुसार १९ तले भवनका सबै तलामा घाइते भेटिएका छन् । अधिकारीहरूले विद्युतीय हिटरमा खराबी उत्पन्न भएपछि आगलागी फैलिएको अनुमान गरेका छन् । दोस्रो तलामा आगो सल्किएपछि भवनका सबै तलामा धूवाँ पुगेको थियो ।
नेटवर्किङबारे संसदीय समितिको निर्देशन नै शंकास्पद,"(काठमाडौं)वस्तुको प्रत्यक्ष बिक्रीका नाममा भइरहेको नेटवर्किङ व्यवसायबारे संसद्को उद्योग तथा वाणिज्य र श्रम तथा उपभोक्ता हित समितिको निर्देशन शंकास्पद देखिएको छ । समितिले यसअघि एक अध्ययन गरी ऐन र नियमावलीमा र र वा लगायत शब्द राखेर नेटवर्किङ घुसाउन खोजेकाले कार्यविधि वा निर्देशिका बनाएर मात्रै इजाजत दिनुपर्ने निष्कर्ष निकाली सरकारलाई निर्देशन दिएको थियो । तर सोमबारको निर्देशन भने यसको विपरीत छ । नेटवर्किङ व्यवसायलाई इजाजत नदिएको भन्दै समितिले वाणिज्य तथा आपूर्ति सचिवलाई पाँच दिनभित्र स्पष्टीकरण पेस गर्न भनेको छ ।हाम्रो निर्देशनअनुसार दुईवटाले लाइसेन्स पाइसके । धरौटी बुझाइसकेका थप दुईवटालाई लाइसेन्स नदिनुको कारण के हो भनेर ५ दिनभित्र स्पष्टीकरण माग्ने निर्णय भएको छ, समिति बैठकमा सोमबार सभापति विमल श्रीवास्तवले भने, समितिले बारम्बार दिएको निर्देशन वाणिज्यले अवज्ञा गरिरहेको छ । सचिवको स्पष्टीकरण चित्तबुझ्दो नभए मुख्यसचिवलाई समेत समितिमा बोलाएर कारबाही गर्न निर्देशन दिन्छौं । जबकि २०७७ साउन १५ मा बसेको समिति बैठकले नयाँ इजाजत दिने कार्यसमितिको अर्को निर्णय नभएसम्मका लागि स्थगित गर्न वाणिज्य, आपूर्ति तथा उपभोक्ता संरक्षण विभागलाई निर्देशन दिएको थियो । त्यसपछि समितिले सांसद सोमप्रसाद पाण्डेको संयोजकत्वमा उपसमिति गठन गरी एक अध्ययन प्रतिवेदन तयार पारेको थियो । प्रतिवेदनमा व्यवसाय प्रवर्द्धन गर्न वस्तुको प्रत्यक्ष बिक्री ऐन २०७४ र नियमावली २०७६ ले यस प्रकारको व्यापार व्यवसायका लागि कुनै स्पष्ट व्यवस्था नगरेको उल्लेख थियो । तर सरकारले कार्यविधि तथा निर्देशिका नबनाई इजाजत दिएको भनिएको थियो । धेरैजसो व्यक्ति पहिला नेटवर्किङ व्यवसायमा संलग्न रहेको र पुनः नेटवर्किङसम्बन्धी गतिविधि नहोला भनेर ढुक्क हुने अवस्था भने रहेको पाइएन, उपसमितिले तयार पारेको प्रतिवेदनमा भनिएको छ । उपसमितिले प्रतिवेदन तयार गर्नुअघि विभागले २०७७ असार १६ देखि नेचर हर्ब्स इन्टरनेसनल प्रालि, न्यु विवेक इन्टरप्राइजेज प्रालि, हेल्दी लिभिङ नेपाल प्रालि, ग्लोबल ओरियन्स प्रालि, आइबोस ग्लोबल लाइफ इन्टरनेसनल प्रालि, केयर मार्ट्स इन्टरप्राइजेज प्रालि र युटर्न इन्टरनेसनल प्रालिलाई इजाजत दिइसकेको थियो । उनीहरूले सामाजिक सञ्जालमार्फत नेटवर्किङ गरिरहेका छन् । त्यसपछि उपसमितिले वस्तुको प्रत्यक्ष बिक्री (व्यवस्थापन तथा नियमन गर्ने) ऐन २०७४ तथा नियमावली २०७६ संशोधनसहित १८ सुझाव पेस गरेको थियो । प्रतिवेदन समितिले अनुमोदन गर्दै विभागलाई कार्यान्वयन गर्न निर्देशन दिएको थियो ।प्रत्यक्ष बिक्री बहाना मात्रै हो, त्यसको आडमा नेटवर्किङ भइरहेको छ । सदस्य बनाइरहेका छन् । अहिले इजाजत पाएका हर्बो र गोल्डकोस्ट युनिटीका अर्का रूप हुन् । समितिले त्यता ध्यानै दिन खोजेन, पूर्ववाणिज्य सचिव पुरुषोत्तम ओझाले भने । सदस्य बनाएर मूल्यमा ठगी भइरहेको छ । पछिल्लो समय पिरामिड शैलीमा काम भइरहेको उनले बताए । जानकारका अनुसार निर्देशिकाकार्यविधि जारी नहुँदै इजाजत दिनकै लागि पटकपटक दिइएको निर्देशनले पनि समितिको भूमिका शंकास्पद देखिएको छ । यसअघि समितिले २०७७ असोज ९ मा प्रक्रिया पुगेकालाई इजाजत दिन भनेको थियो । २०७७ चैत ५ मा फेरि संस्थागत संरचना बनाई सम्पूर्ण कानुनी प्रक्रिया पूरा गरेकालाई इजाजत दिन भन्दै पत्र पठायो । गत कात्तिक दोस्रो साता बसेको बैठकमा स्मार्ट मल्टिपर्पोज प्रालि, ग्रेट बिजनेस ग्लोबल मार्ट, गोल्डेन नेपाल मार्केटिङ प्रालि र के लिंक हेल्थ केयर नेपाल प्रालिलाई कारोबारको इजाजत दिन दबाब दिएको थियो । तर वाणिज्य सचिव र वाणिज्य आपूर्ति तथा उपभोक्ता संरक्षण विभागका महानिर्देशक अनुपस्थित भएपछि यसबारे टुंगो लागेन । विभागले इजाजत दिन नमानेपछि ४ कम्पनीले पुनः समिति गुहारे । त्यसपछि समितिले मंसिर १२ मा पुनः ३ दिनभित्र इजाजत दिन मन्त्रालयलाई पत्र काट्यो । मन्त्रालयले भने कार्यविधि नबनेको र कार्यविधि भएपछि मात्रै प्रक्रिया पुगेकालाई इजाजत दिन मिल्ने प्रतिक्रिया दियो । त्यसपछि समितिले एक साताअघि पुनः बैठक डाकेको थियो । त्यस क्रममा पनि इजाजत दिन दबाब दिएको थियो ।सोमबारको छलफलमा भने वाणिज्य सचिवलाई नै समितिले स्पष्टीकरण सोध्ने निर्णय गरेको छ । मन्त्रालयले कार्यविधि नबनाई अपी लाइफ इन्टरनेसनल र केयर इन्टनेसनल प्रालिलाई लाइसेन्स दिएको समितिको दाबी छ । तर धरौटीबापत ५० लाख र २० हजार दस्तुर तिरेको गोल्डेन नेपाल मार्केटिङ प्रालि र स्मार्ट मल्टिपर्पोज प्रालिलाई नेटवर्किङ व्यवसाय गर्न लाइसेन्स नदिएको समितिको आरोप छ । मन्त्रालय स्रोतका अनुसार ती दुई कम्पनीले चलखेल गरेर फाइल सदरबिनै धरौटी र राजस्व बुझाएका थिए । वाणिज्य सचिव दिनेश भट्टराई र विभागका तत्कालीन महानिर्देशक प्रकाश पौडेललाई जानकारी नदिई विभागकै निर्देशक शिवराज सेढाईंले धरौटी र राजस्व बुझेका थिए ।नेटवर्किङ व्यवसायीका एजेन्ट नै समितिका केही सदस्य र सभापति रहेको उपभोक्ता अधिकारकर्मी ज्योति बानियाँको आरोप छ । छानबिन र कारबाही त मन्त्रालयका सचिवलाई होइन, तिनै सांसदलाई हुनुपर्ने उनको भनाइ छ । प्रतिवेदनमा प्रत्यक्ष वस्तु बिक्री कारोबारका नाममा विदेशी कम्पनीको शाखाका रूपमा कारोबार गर्न नपाइने र त्यस्तो गरेको पाइए उक्त कम्पनीको इजाजत खारेज गरी कानुनअनुसार कारबाही गर्नुपर्ने उल्लेख छ । यता सांसद प्रकाश रसाइलीले भने समितिको निर्देशन पालना नगरेका कारण पटकपटक निर्देशन दिनुपरेको दाबी गरे । गृहले भन्यो, 'नेटवर्किङ गरे कारबाहीगृह मन्त्रालयले इजाजतबिनै अनलाइन वा विद्युतीय कारोबार, नेटवर्किङ गर्नेलाई कारबाही गर्ने चेतावनी दिएको छ । जनतालाई आर्थिक लाभ पुर्याउने प्रलोभनमा विभिन्न गैरकानुनी आर्थिक क्रियाकलाप सञ्चालनबाट आम जनसमुदायमा ठगी र असुरक्षाको वातावरण सिर्जना भएको गुनासो आएको जनाउँदै गृहले कारबाही गर्ने चेतावनी दिएको हो । सूचना प्रविधिको विकाससँगै पछिल्लो समय इजाजत नलिई अनलाइन वा विद्युतीय कारोबारका नाममा गाउँ, टोल, समाजमा नेटवर्किङ व्यवसाय, अनलाइन व्यवसाय, अनलाइन बैंकिङ, अनलाइन सहकारी, अनलाइन विमान, अनलाइन गेमिङ, घुम्ती बैंकिङ वा यस्तै प्रकृतिका अन्य नाममा व्यावसायिक क्रियाकलाप गैरकानुनी रूपमा फस्टाउँदै गएका गुनासा आएका छन्, गृहका प्रवक्ता प्रदीपकुमार कोइरालाले शुक्रबार जारी गरेको विज्ञप्तिमा भनिएको छ, यस किसिमका अनलाइन वा नेटवर्किङ व्यवसायका नाममा हुने इजाजत प्राप्तबाहेकका जुनसुकै गतिविधिको निगरानी, नियन्त्रण र त्यस्ता गैरकानुनी कार्य गरेको पाइए कारबाही हुन्छ ।"
बराह सहकारीका बचतकर्ताले आफ्नै रकम झिक्न पाएनन्,"(सुनसरी) करोडौं रकम जम्मा गरेका सेयर सदस्यलाई मागेका बेला १५ हजार रुपैयाँ पनि दिन नसकेपछि ४ सयभन्दा बढी बचतकर्ताले धरानस्थित बराह बचत तथा ऋण सहकारी संस्था घेराउ गरेका छन् । बराह सहकारीले तीन दिनअघि आयोजित आफ्नो १२ औं वार्षिक साधारणसभामा ३ करोड खुद मुनाफा गरेको हिसाब सार्वजनिक गरेको थियो । उक्त सहकारी बराह ग्रुप आफ कम्पनीअन्तर्गतको हो । धरानमा बराहको बराह इन्डस्ट्रिज प्रालिअन्तर्गत भानुचोक र धनकुटे रोडमा करोडौं रुपैयाँको सपिङ कम्पलेक्स छ । काठमाडौंको न्युरोड, पोखराको चिप्लेढुंगा र चितवनको नारायणगढमा पनि शाखा छन् । विदेशमा हङकङ, दुबई र बेलायतको अल्डरसटमा पनि शाखा छ । यता सहकारीमा भने करिब १३ हजार सदस्यले ४० करोड रुपैयाँसम्म राखेका छन् । वार्षिक साधारणसभामा सहकारीले ३ करोड ६७ लाख ३२ हजार ३ सय ४३ रुपैयाँ मुनाफा गरेको देखाइरहेका बेला वर्षौंदेखि जम्मा गरेको रकम भने चाहिएका बेला नपाएपछि सहकारीविरुद्ध सेयर सदस्य आक्रोशित छन् ।बराह सहकारीमा मैले २५ लाख रुपैयाँ जम्मा गरेको छु । तर चाहिएका बेला आफ्नै पैसा निकाल्न आउँदा १५ हजार रुपैयाँ पनि दिन नसक्ने बताएर पटकपटक रित्तै फर्काउँदै आएको छ, धरान१६ बस्ने प्रदीप अधिकारीले भने । सेयर सदस्यहरूको रकम सुरक्षित गर्न संघर्ष समिति बनाएर कानुनी प्रक्रियामा जाने उनको भनाइ छ । बिरामी भएपछि शल्यक्रिया गर्न पैसा चाहिएकाले झापाको बिर्तामोडबाट रकम निकाल्न आएकी कमला लिम्बू तवेबुङ बोल्नै नसक्ने अवस्थामा थिइन् । बराह सहकारीमा उनको १० लाख, देवरको २० लाख र आमाजू दिदी आशा राईको ५ लाख रुपैयाँ रहेको उनको भनाइ छ । तर चार महिनायता धाउँदा एक पैसा पनि नपाएको उनले गुनासो गरिन् । धरान१६ कै कृष्णशोभा राई र सरिता राई सासूबुहारीलाई तीन साताअघि नै कुपन दिएर आइतबार पैसा लिन आउनू भन्ने भाका थियो । सहकारीले भनेअनुसार रकम लिन जाँदा ७ लाख रुपैयाँ नदिएपछि डुब्ला कि भन्ने चिन्ता लाग्न थालेको उनीहरूले बताए । रकम माग्न आउनेहरूलाई सहकारीका कर्मचारीले टोकन दिने गरेका छन् । टोकन दिएर केही दिनपछि तपाईंलाई फोन गरेर बोलाउँछौं भनेर रित्तै पठाउने गरेका छन् । तर फोन पनि नगर्ने, पाएको टोकनअनुसार पैसा लिन जाँदा आज पैसा छैन भनेर फर्काउने गरेको पीडित सेयर सदस्यहरू बताउँछन् । बराह सहकारीमा सबैभन्दा बढी लाहुरे हरूले रकम जम्मा गरेका छन् । सहकारीका अध्यक्ष मानबहादुर दियाली र सञ्चालक सदस्य गंगाबहादुर कालीकोटेसँग यसबारे बुझ्न खोज्दा उनीहरू सम्पर्कमा आउन चाहेनन् । सहकारीका व्यवस्थापक रवीन विकले भने क्यास क्राइसिस भएकाले सेयर सदस्यहरूलाई मागे जति रकम दिन नसकिएको प्रतिक्रिया दिए । सहकारीले १ अर्ब रुपैयाँभन्दा बढी लगानी गरेको छ । तर यता राष्ट्र बैंकले पनि रकम प्रवाहमा रोक्का गरेको छ, उनले भने । रकम झिक्न आएकालाई केही दिन पर्खिन सम्झाइएको उनको भनाइ छ ।"
नेप्सेको सीईओका लागि ३ जना सिफारिस,"काठमाडौं (कास) नेपाल स्टक एक्सचेन्ज (नेप्से) को प्रमुख कार्यकारी अधिकृत (सीईओ) का लागि परेका आवेदनमध्ये दोस्रो चरणमा ३ जना छानिएका छन् । पहिलो चरणमा छानिएका ५ जनामध्ये सिफारिस समितिले तीन जनालाई छनोट गरेको हो । स्रोतका अनुसार छनोटमा परेका तीन जनामा कृष्णबहादुर कार्की, केशवप्रसाद श्रेष्ठ र रमेशकुमार भण्डारी छन् । उक्त पदका लागि ११ जनाले आवेदन दिएका थिए । सिफारिसमा परेका तीन जनामध्ये भण्डारीले व्यवस्थापनमा स्नातकोत्तर र भारतको पुने विश्वविद्यालयबाट पुँजी बजारमा विद्यावारिधि गरेका छन् । ग्रोमर मर्चेन्ट बैंकिङका संस्थापक प्रमुख कार्यकारी उनी यसअघि आरबीबी मर्चेन्ट बैंकिङमा पनि प्रमुख कार्यकारी अधिकृत थिए । भण्डारी हाल सिन्धु विकास बैंकका सञ्चालक हुन् । कार्की सिँचाइ मन्त्रालयबाट सेवानिवृत्त पूर्वउपसचिव हुन् । हाल उनी बूढीगण्डकी हाइड्रोपावर प्रोजेक्टका संयोजक हुन् । सेभ द चिन्ड्रेनका वरिष्ठ निर्देशक र नेपाली पैसा डटकमका अध्यक्षसमेत रहेका श्रेष्ठले सेयर बजार सम्बन्धमा प्रशिक्षण दिँदै आएका छन् । नेप्सेमा सीईओ नियुक्तिका लागि अर्थ मन्त्रालयका सहसचिव रमेश केसीको संयोजकत्वमा सिफारिस समिति गठन गरिएको छ । समितिमा मन्त्रालयकै सहसचिव रितेश शाक्य र विज्ञ सदस्यमा नेप्सेका पूर्वअध्यक्ष जीवनाथ धिताल छन् । सिफारिस समितिले सोमबार बिहान तीन जनाको नाम अर्थमन्त्री जनार्दन शर्मालाई बुझाएको छ ।मन्त्रिपरिषद्ले सिफारिसमा परेकामध्ये एक जनालाई नेप्सेको सीईओ नियुक्त गर्नेछ । श्रीमतीका नाममा सर्वोत्तम सिमेन्टको सेयर खरिद गरेको आरोप लागेपछि नेप्सेका पूर्वसीईओ चन्द्रसिंह साउदले आफ्नो कार्यकाल सकिनुभन्दा एक महिनाअघि राजीनामा दिएका थिए । त्यसपछि खाली पदमा नयाँ नियुक्ति गर्न लागिएको हो ।उक्त पदका लागि नेप्सेका निमित्त सीईओ नीरञ्जन फुयाल, नेप्सेकै प्रवीण पन्दाक, रमेशकुमार भट्टराई, रमेश घिमिरे, छविराज पन्त, गोविन्द दाहाल, केशवप्रसाद श्रेष्ठ, बद्रीप्रसाद प्याकुरेल, जीवन अमगाईं, कृष्णबहादुर कार्की र दीपक गौतमले आवेदन दिएका थिए ।"
नेपालभारतबीच निजी क्षेत्रबाट पनि बिजुली किनबेच,"काठमाडौं (कास) सरकारी स्तरबाट मात्रै भइरहेको नेपाल र भारतबीचको विद्युत् व्यापार अब निजी क्षेत्रबाट पनि हुने भएको छ । स्वतन्त्र ऊर्जा उत्पादकहरूको संस्था नेपाल (इप्पान) बाट प्रवर्द्धित नेपाल पावर एक्सचेन्ज लिमिटेड (नेपेक्स) र भारतको मनिकरन पावर लिमिटेडले सोमबार अन्तरदेशीय विद्युत् व्यापार सम्झौता गरेका हुन् । इप्पानले आयोजना गरेको नेपाल पावर समिट२०२२ का क्रममा दुई कम्पनीबीच यस्तो सम्झौता भएको हो । सम्झौतापत्रमा नेपेक्सका तर्फबाट प्रबन्ध निर्देशक आशिष गर्ग र मनिकरनका तर्फबाट प्रबन्ध निर्देशक नवोदित सिंहले हस्ताक्षर गरे । दुई कम्पनीबीच भएको सम्झौताअनुसार वर्षायाममा बढी भएको अधिकतम ५ सय मेगावाटसम्म बिजुली भारतमा बिक्री हुनेछ । नेपेक्समा मनिकरनको पनि १५ प्रतिशत लगानी छ । नेपालले गत कात्तिक १७ बाट इन्डियन इनर्जी एक्सचेन्ज (आईईएक्स) मार्केटमा बिजुली किनबेचका लागि अनुमति पाएको थियो । उक्त अनुमतिपछि नेपाल विद्युत् प्राधिकरणले केही समय आईईएक्स बजारमा बिजुली बेचेको थियो । दुई देशका निजी क्षेत्रबीच कम्पनीकम्पनी (बीटूबी) मोडलमा बिजुली व्यापारका लागि भएको यो पहिलो सम्झौता हो । यद्यपि सरकारले नेपेक्सलाई विद्युत् व्यापार गर्ने कम्पनीका रूपमा इजाजत भने दिइसकेको छैन । गत महिना मन्त्रिपरिषद्को निर्णयबाट प्राधिकरणको सहायक कम्पनी नेपाल पावर ट्रेडिङ कम्पनी (एनपीटीसी) लाई बिजुली बेच्न इजाजत दिइएको थियो । प्राधिकरणको लगानी रहेको कम्पनीलाई बिजुली व्यापारको स्वीकृति दिएको सरकारले निजी क्षेत्रलाई यस्तो अनुमति दिने बताउँदै आएको छ । ऊर्जा, जलस्रोत तथा सिँचाइमन्त्री पम्फा भुसालले पावर समिटमा पनि उक्त प्रतिबद्धता दोहोर्याइन् । निजी क्षेत्रलाई पनि विद्युत् व्यापारको लाइसेन्स लिन कार्यविधि बनिरहेको उनको भनाइ छ । विद्युत् क्षेत्रलाई अझ बढी प्रतिस्पर्धी बनाउन उत्पादन, प्रसारण र वितरण तीन वटै क्षेत्रमा खुला नीति लिइने मन्त्री भुसालको भनाइ छ । आन्तरिक खपत बढावा र निजी क्षेत्रको समेत सहकार्यमा बिजुली निर्यात नेपालको अबको बाटो रहेको उनले प्रस्ट्याइन् । पहिलो प्राथमिकता स्वदेशमै विद्युत् खपत बढाउनतर्फ लाग्नुपर्छ । निजी क्षेत्रका उद्योग व्यवसायमा चाहिए जति विद्युत् दिने सरकारको नीति छ, मन्त्री भुसालले भनिन्, प्रतिव्यक्ति विद्युत् खपत ७ सय युनिटसम्म बनाउन हाम्रो माग ५ हजार मेगावाट पुग्नुपर्छ । निजी क्षेत्रबाट बिजुली व्यापारका लागि इप्पानसँगै नेपाल इन्फ्रास्ट्रक्चर बैंक (निफ्रा) ले पनि आवेदन दिएको छ । तर विद्युत् व्यापार कम्पनी स्थापनाका लागि अहिलेको कानुनी व्यवस्था स्पष्ट नभएका कारण ती आवेदनमाथि सरकारले कुनै कारबाही गरेको छैन । विद्युत् व्यापार गर्ने कम्पनीलाई कुन निकायले इजाजत दिने र नियमन गर्ने भन्ने विषयमै अन्योल छ । संघीय संसद् राष्ट्रिय सभामा विचाराधीन अवस्थामा रहेको विद्युत्सम्बन्धी कानुनलाई संशोधन र एकीकरण गर्न बनेको विधेयक २०७७ मा भने विद्युत्को उत्पादन, प्रसारण, वितरण र व्यापारका लागि निजी क्षेत्रलाई पनि अनुमति दिने व्यवस्था राखिएको छ । विधेयकमा यी सबै क्षेत्रलाई प्रतिस्पर्धी बनाउन आवश्यक कानुनी व्यवस्था गरिने उल्लेख छ । तर विधेयक संसद्बाट पारित नभइसकेको अवस्थामा निजी क्षेत्रलाई कसरी बिजुली व्यापारको लाइसेन्स दिने भन्नेबारे सरकार स्पष्ट हुन सकेको छैन ।"
फेरि वैकल्पिक माध्यमबाट पढाइ,"काठमाडौं (कास) शिक्षा मन्त्रालयले माघ १५ सम्म विद्यालय बन्द गर्दै वैकल्पिक माध्यमबाट पढाइ जारी राख्ने निर्णय गरेको छ । सोमबार मन्त्रालयमा बसेको सचिवस्तरीय बैठकले कोभिड१९ संकट व्यवस्थापन समन्वय केन्द्र (सीसीएमसीसी) को सिफारिसलाई कार्यान्वयनमा लैजाने निर्णय गरेको हो । आइतबार सीसीएमसीसीले वार्षिक बिदामा मिलान हुने गरी माघ १५ सम्म विद्यालय बन्द गर्न शिक्षा मन्त्रालयसमक्ष सिफारिस गरेको थियो । भौतिक उपस्थितिका कक्षा बन्द भए पनि अनलाइनलगायत वैकल्पिक माध्यमबाट सिकाइ अभियान सञ्चालन गर्न मन्त्रालयले आग्रह गरेको छ । देशभरका आधारभूत र माध्यमिक विद्यालय (कक्षा ११२) मा बिदा दिने निर्णय गरिएको शिक्षा मन्त्रालयका प्रवक्ता दीपक शर्माले जनाए । मन्त्रालयको निर्णयपछि सीटीईभीटीअन्तर्गतका कक्षा पनि पुस २७ (मंगलबार) देखि माघ १५ सम्म बन्द हुने भएका छन् । विश्वव्यापी कोरोना महामारीका कारण नेपालमा तेस्रोपटक विद्यालय बन्द गरिएको हो । यसअघि शैक्षिकसत्र २०७६ अन्त्यमा विद्यालय बन्द भएका थिए । त्यसकारण २०७७ को शैक्षिकसत्र असारमा मात्रै सुरु गरिएको थियो । २०७७ माघदेखि कोरोना दोस्रो लहरका कारण विद्यालय पुनः बन्द रहे । यो अवधिमा पनि कतिपय स्थानीय तहले भने स्वास्थ्य सावधानी अपनाएर विद्यालय सञ्चालन गरेका थिए । शैक्षिकसत्र २०७८ मा दसैं, तिहार र छठपछि पूर्णरूपमा विद्यालय खुलेका थिए । सरकारले साबिकमा चैतमा सकिने शैक्षिकसत्र आगामी वैशाखसम्म लम्ब्याउने तयारी गरिरहेका बेला पुनः पठनपाठन अवरुद्ध हुन पुगेको हो । त्यसले शैक्षिकसत्रबारे पुनः अन्योल सिर्जना गरेको शिक्षाकर्मीहरू बताउँछन् । यसअघि लडकाउन र विद्यालय बन्दका कारण परीक्षासमेत प्रभावित हुने गरेका थिए । राष्ट्रिय परीक्षा बोर्डले सञ्चालन गरेको परीक्षासमेत तोकिएको समयमा सञ्चालन हुन सकेको थिएन । कक्षा १० र १२ को आन्तरिक मूल्यांकन र होम सेन्टरको व्यवस्था गरेर नतिजा प्रकाशित गरिएको थियो । यसअघि विश्वविद्यालय तहको पठनपाठन, परीक्षा र शैक्षिकसत्र पनि प्रभावित बनेको थियो । मन्त्रालयले यसपटक विश्वविद्यालय र शैक्षिक प्रतिष्ठानका पूर्वनिर्धारित परीक्षा जनस्वास्थ्य र सुरक्षाका मापदण्ड पालना गरी सञ्चालन गर्न निर्देशन दिएको छ । त्रिभुवन विश्वविद्यालयले हिउँदे बिदा दिए पनि स्नातकोत्तर, स्नातक तहका कतिपय कक्षाका परीक्षा सञ्चालन भइरहेका छन् भने केही क्याम्पसमा पठनपाठन जारी छ । सीसीएमसीले विश्वविद्यालय तहका परीक्षा नरोक्न सिफारिस गरेको थियो । विद्यालय बिदाकै अवधिमा १२ देखि १७ वर्षसम्मका विद्यार्थी र १८ वर्षभन्दा माथिका सबै उमेर समूह र पूर्ण खोप लगाउन बाँकी शिक्षक, कर्मचारी तथा अभिभावकलाई खोप उपलब्ध गराउन मन्त्रालयले विज्ञप्ति जारी गरेर अनुरोध गरेको छ । विद्यालय बन्द रहे पनि अललाइन, रेडियो, टेलिभिजन, टेलिफोन, प्रिन्टलगायत सिकाइ सामग्री, पाठ्यपुस्तकको सहयोगले सिकाइलाई निरन्तरता दिन सकिने विज्ञहरूले बताएका छन् । विगतमा विद्यालय बन्द हुँदा कतिपय पालिका र विद्यालयमा शिक्षकले सानोसानो समूह बनाएर तथा घरदैलो गरेर पनि विद्यार्थीलाई सहजीकरण गरेका थिए ।"
पुलिसलाई इतिहासले बिझाउँदै,"सुरुकै चार मिनेटमा दुई गोलदशरथ रंगशालामा यसपल्ट पुलिसले ब्रिगेड ब्वाइजको सामना गर्दाको सबैभन्दा ठूलो विशेषता भन्नु नै सुरुकै चार मिनेटमा दुई गोल निस्कनु हो । ब्रिगेड ब्वाइजले दोस्रो मिनेटमा रोशन रानामगरको गोलले अग्रता लिएको थियो । तर, त्यो दुई मिनेट पनि टिकेन । पुलिसका लागि बुद्ध तामाङले गोल फर्काइहाले । त्यसपछि बाँकी समय दुवै टिमले आक्रमण त बुनेका थिए, तर त्यो निर्णायक हुन सकेन । यो नतिजाले ब्रिगेड ब्वाइज आफैं पनि समस्यामा परेको छ । बिग्रेडको पनि ६ अंकमात्र छ । टोली पुछारबाट तेस्रो स्थानमा छ । ब्रिगेड ब्वाइजका प्रशिक्षक सनोज श्रेष्ठले खेल दुवै टिमका लागि बराबरीको स्थितिमा रहेको बताए । उनले सुरुमै गोल निकाल्ने रणनीति सफल भए पनि त्यो लामो समय नटिकेको स्वीकारे । ब्रिगेड ब्वाइजका लागि नियमित कप्तान अनिल गुरुङ चोटमुक्त भएर पूरा ९० मिनेट मैदानमा ओर्लिनु सबैभन्दा ठूलो रह्यो । उनी खेलमा छाएका पनि देखिए, खुबै खटिएर खेले । सायद प्रशिक्षक श्रेष्ठलाई पनि कप्तान अनिलबाट धेरै अपेक्षा रहेको हुनसक्छ । उनले आफ्ना प्रमुख खेलाडीको खुलेर प्रशंसा गरे । ब्रिगेड ब्वाइजलाई रेलिगेसनबाट जोगाउने हो भने अनिलले अबका खेलमा निर्णायक प्रदर्शन गर्नुपर्नेछ । तर, अनिलले वर्ष ०७० यता लिगमा गोल गर्न बिर्सेका छन्, त्यसलाई सम्झनुपर्नेछ । अनिलले वर्ष ०७५ र ०७६ को लिगमा कुनै गोल गर्न सकेनन् । अब अनिललाई भन्दा पनि ब्रिगेड ब्वाइजलाई उनको गोल आवश्यक छ ।"
पुष्पालाई कांस्य,"काठमाडौं (कास) नेपाली धाविका पुष्पा भण्डारीले बंगलादेशको ढाका म्याराथन २०२२ मा कांस्य पदक जितेकी छन् । गत संस्करणकी विजेता पुष्पा यसपालि टाइमिङ सुधारे पनि स्वर्ण रक्षा गर्न असफल रहिन् । सोमबार बिहान सम्पन्न बंगबन्धु शेख मुजिब ढाका म्याराथनमा पुष्पाले २ घण्टा ५७ मिनेट ३५ सेकेन्डसहित कांस्य जितेकी हुन् । उनकी प्रतिस्पर्धी भारतीय धाविकाद्वय आरती दत्तात्रय पाटिल (२ घण्टा ५३ मिनेट २८ सेकेन्ड) ले स्वर्ण तथा ज्योति गवाटे (२ घण्टा ५४ मिनेट १४ सेकेन्ड) ले रजत जितेका थिए । पुष्पाले स्वर्ण जितेको पहिलो संस्करणमा पनि ज्योति दोस्रो भएकी थिइन् । आरतीले पहिलोपल्ट ढाका म्याराथन दौडिएकी हुन् ।स्वर्ण रक्षा गर्न नसके पनि पुष्पाले अघिल्लो संस्करणमा २ घण्टा ५९ मिनेट ४१ सेकेन्डभन्दा दुई मिनेट बढी समय सुधार गरेकी छन् । उनको उत्कृष्ट टाइमिङ भने २ घण्टा ५० मिनेट ११ सेकेन्डको हो । सन् २०१९ को १३ औं दक्षिण एसियाली खेलकुदमा रजत जित्ने क्रममा पुष्पाले यो टाइमिङ निकालेकी थिइन् । अघिल्लो संस्करणभन्दा धेरै समय र राम्रो तयारी भएको हुनाले खासै गाह्रो त भएन । टाइमिङ पनि सुधार भयो, उपाधि जित्न नसकेकोबारे पुष्पाले ढाकाबाट कान्तिपुरसँग भनिन्, भारतीय खेलाडी अझै राम्रो तयारी गरेर आएका रहेछन् । समग्रमा आफ्नो प्रदर्शनबाट म खुसी नै छु । पुष्पा मंसिरमा नेपालगन्ज हाफ म्याराथनमा दोस्रो भएकी थिइन् । ढाकामा उनीभन्दा पछाडि श्रीलंकाका दुई खेलाडीले चौथो र पाँचौं स्थानमा रहेर दूरी पार गरे ।पुरुषतर्फ किरणसिंह बोगटी पाँचौं भएका छन् । १३ औं सागका स्वर्ण विजेता किरणले २ घण्टा २३ मिनेट ४३ सेकेन्डमा दौड पूरा गरे । उनी अघिल्लो संस्करणमा चौथो भएका थिए । उनले अघिल्लो महिना नेपालगन्ज म्याराथनमा स्वर्ण जितेका थिए । पुरुषतर्फ शीर्ष चार स्थानमा भारतीय धावकको वर्चस्व रह्यो । २ घण्टा १६ मिनेट २६ सेकेन्डमा दूरी पार गरेका बुगाथा श्रीनुले स्वर्ण जिते । अर्जुन प्रधान (२ घण्टा २० मिनेट ०६ सेकेण्ड)ले रजत र बेलियाप्पा बोपाइह (२ घण्टा २० मिनेट १४ सेकेन्ड)ले कांस्य जिते । बहादुरसिंह धोनी (२ घण्टा २२ मिनेट ३३ सेकेन्ड) चौथा भए । नेपालबाट पुष्पा र किरणसहित नरेन्द्रसिंह रावतले प्रतिस्पर्धा गरेका थिए । नरेन्द्रले नवौं स्थानमा रहेर दूरी पार गरे । व्यक्तिगत उत्कृष्ट टाइमिङ निकालेका उनले २ घण्टा ३२ मिनेट १० सेकेन्डमा दुरी पार गरे । आर्मीका धावक नरेन्द्र नेपालगन्ज म्याराथनमा २ घन्टा ३३ मिनेट २८ सेकेन्डबाट दोस्रा भएका थिए । पुष्पाले कांस्यवापत ३ लाख र किरणले पाँचौं भएर एक लाख टाका पुरस्कार जितेका छन् ।"
आहारारा गोल्डकपमा १० टोली,"(पोखरा)पोखरा रंगशालामा माघ ६ देखि १५ सम्म हुने २० औं आहारारा गोल्डकप फुटबल प्रतियोगितामा १० टोलीले प्रतिस्पर्धा गर्ने भएका छन् । आयोजक सहारा क्लबले सोमबार पत्रकार सम्मेलन गरी तीन विभागीय र एक विदेशी क्लबको पनि सहभागिता रहनेछ । ए डिभिजन क्लब मछिन्द्र, मनाङ मर्स्याङ्दी, संकटा, पुलिस, हिमालयन शेर्पा, थ्रीस्टार, त्रिभुवन आर्मी, एपीएफ, अमेरिकाको बीवाईएससी मिनेसोटा र सहारा क्लब छन् । क्लबका अध्यक्ष हरिराम गुरुङले कोरोनाका कारण स्वास्थ्य मापदण्डलाई मध्यनजर गर्दै प्रतियोगिता गरिने बताए । साबिक विजेता संकटा र उपविजेता अफ्रिकन रुटस एसोसिएसन हुन् । क्लबले क्याराभान गोल्डकपसहित आहारारा गोल्डकप २१ वर्षदेखि निरन्तर आयोजना गरिरहेको छ । प्रतियोगिताको मुख्य प्रायोजकमा हिमश्री फुड्स प्रालिको आहा र रारा तयारी चाउचाउले गरेको छ । क्लबका महासचिव रामजीप्रसाद अधिकारीले प्रतियोगिताबाट १ करोड ३६ लाख रुपैयाँ आम्दानी र १ करोड ६ लाख ४८ हजार रुपैयाँ अनुमानित खर्च हुने बताए । बचत रकम क्लबद्वारा पोखराको दोबिल्लामा सञ्चालित सूर्यबहादुर केसी स्मृति सहारा फुटबल एकेडेमीमा खर्च गरिनेछ । हाल तेस्रो ब्याचमा एकेडेमीमा १४ जिल्लाका २४ असहाय बालक आश्रित छन् । १९ औं आहारारा गोल्डकपमा ७६ लाख ५० हजार रुपैयाँ आम्दानी भएकोमा ६३ लाख खर्च भएर १३ लाख ५० हजार रुपैयाँ बचत गरेको थियो ।"
थाहा गोल्डकपमा महांकाल विजयी,"हेटौंडा (कास) थाहा नगरपालिकामा तेस्रो थाहा गोल्डकप फुटबलको उद्घाटन खेलमा महांकाल युथ क्लबले प्रगतिशील युवा क्लब हेटौंडालाई १० ले पराजित गरेको छ । महाकांलका वीरवहादुर गोलेको गोल निर्णायक भयो । धादिङ, बारा र मकवानपुरका गरी प्रतियोगितामा २६ टिमले भाग लिएका छन् । विजेताले १ लाख र उपविजेताले ५० हजार प्राप्त गर्नेछन् । रूपचन्द्र विष्ट (थाहा) को स्मृतिमा थाहा नगरपालिका खेलकुद विकास समितिले आयोजना गरेको प्रतियोगिताको फाइनल माघ ५ मा हुनेछ ।"
जेभियर च्याम्पियन,काठमाडौं (कास) जेभियर कलेजले प्रथम भ्याली पब्लिक अन्तरकलेज (प्लस टु) ब्वाइज बास्केटबलको ट्रफी उचालेको छ । सम्राट भूमिले १६ स्कोर मद्दतमा सोमबार फाइनलमा जेभियरले आयोजक भ्याली पब्लिकलाई ५५३७ स्कोरले पराजित गर्यो । जेभियरका सम्पन्न गुरुङ उत्कृष्ट खेलाडी भए । आयोजक भ्याली पब्लिकको कोर्टमा साइपाल एकेडेमी तेस्रो भयो । साइपालले ट्रिनिटी कलेजलाई ४८३१ स्कोरले हराउँदा साहिल तामाङले १७ स्कोर गरे ।
खुला कराते सुरु,"काठमाडौं (कास) नेपाल गोजुकाई कराते डो संघको आयोजनामा खुला राष्ट्रिय कराते प्रतियोगिता सुरु भएको छ । सोमबार पहिलो दिन पुरुषमा ५ र महिलामा २ स्वर्णको टुंगो लागेको छ । पुरुषतर्फ ३० केजीमुनि तौलमा आयुश राई (आनन्दनगर डोजो), ३५ केजीमा अनायन मानन्धर (ठैव डोजो), ४० केजीमा रोजन तामाङ (शंखडोल एकेडेमी), ४५ केजीमा विकेश मोक्तान (जोरपाटी डोजो) र ५० केजीमा विनोद श्रेष्ठ (मानसिंह डोजो) ले स्वर्ण पदक जितेका छन् । महिलातर्फ ३० केजीमा अनु मोक्तान (मानसिंह) ले विलाशा पहारी (नागार्जुन) र ३५ केजीमा अस्मिता मोक्तान (आनन्दनगर) ले कुन्साङ राई (मित्रपार्क) लाई हराएर स्वर्ण हात पारे । शारीरिक रूपमा फिट ४० वर्ष नाघेका खेलाडीका लागि भेट्रान्स विधा थपिएको प्रतियोगिता संयोजक अच्युतराज उप्रेतीले जानकारी दिए ।"
१० खेलाडीको आर्मी,"मूलपानीमा न्यून स्कोर मूलपानी क्रिकेट मैदानको न्यून स्कोरमा नेपाल पुलिस क्लब र वाग्मती प्रदेशले जित हात पारेका थिए । पुलिसले सुदूरपश्चिमलाई २ रन र वाग्मतीले लुम्बिनी प्रदेशलाई ४९ रनले पराजित गरे । पहिला ब्याटिङ गरेको पुलिसले ९३८ को स्कोरमात्र बनाउन सक्यो । जवाफमा आएको सुदूरपश्चिमले ९ विकेट गुमाई ९१ रनमात्र बनाउन सक्यो ।सुदूरपश्चिमलाई अन्तिम ओभरमा ६ रन चाहिएको अवस्थामा आर्मीबाट यसै सिजन आएका करण केसीले ३ रनमात्र दिएर पुलिसलाई जिताए । करणले ४ ओभरमा ८ रनमात्र खर्चेर १ विकेट लिए । प्लेयर अफ द म्याच आरिफ शेख थिए । उनले ४ ओभरमा ९ रन खर्चिएर ४ विकेट लिए । दीपेन्द्रसिंह ऐरी र पवन सर्राफको नाममा पनि ११ विकेट रहयो । सुदूरपश्चिमबाट ओपनर गजेन्द्र बोहराले २७, नारायण जोशीले २२ र खडक बोहराले १३ रन बनाए । यसअघि पुलिसबाट कुशल भुर्तेलले ३८ बलमा २१, पवनले १६ बलमा २० र आरिफले १० रन बनाएका थिए । सुदूरपश्चिमका नारायण र आदित्य महताले ३३ तथा शेर मल्लले २ विकेट लिए । अर्को खेलमा ओपनर सुवास खकुरेलले ५३ बलमा ३ चौका र २ छक्कासहित ५१, कप्तान ज्ञानेन्द्र मल्लले १९ र इशान पाण्डेले १३ रन बनाएपछि वाग्मतीले ११४७ को स्कोर बनायो । लुम्बिनीका दुर्गेश गुप्ता र अनिल खरेलले २२ तथा सिद्धान्त शाही, बसिर अहमद, विक्रम भुसालले ११ विकेट लिए । मध्यम स्कोर लिएर आएको लुम्बिनी १५४ ओभरमा ६५ रनमै अलआउट भयो । कप्तान कृष्ण कार्की (१६) र बसिर (११) ले मात्र दोहोरो स्कोर बनाउन सके । वाग्मतीबाट नन्दनले ३ ओभरमा ११ रन खर्चेर ३, रामनरेश गिरी, सुवास खत्री र तिलक भण्डारीले २२ तथा रिजन ढकालले १ विकेट लिए ।सेन्ट्रल ओपन गल्फ आजदेखिकाठमाडौं (कास) सूर्य नेपाल गल्फ टुर २०२१२२ को तेस्रो प्रतियोगिता सेन्ट्रल ओपन गोकर्ण गल्फ क्लबमा मंगलबार सुरु हुँदै छ । चार दिन चल्ने ७२ होलको प्रतियोगितामा ३९ प्रोसँगै १९ एमेच्योर गल्फरले प्रतिस्पर्धा गर्ने आयोजक प्रोफेसनल गल्फर्स एसोसिएसन अफ नेपाल (एनपीजीए) ले जनाएको छ । कुल ७ लाख ७७ हजार रुपैयाँको प्रतियोगितामा ३६ होलको खेलपछि शीर्ष २१ प्रो र उत्कृष्ट ६ एमेच्योर फाइनल चरणको लागि छनोट हुनेछन् ।एनपीजीएका महासचिव दीपक आचार्यले भने, कोभिड१९ को नयाँ भेरियन्ट (ओमिक्रोन) ले जनजीवनलाई फेरि अप्ठेरोमा पारे पनि सबै विकल्प अपनाउँदै हामी सुरक्षित साथ सेन्ट्रल ओपन आयोजना गर्दै छौं । गल्फ व्यक्तिगत रूपमा प्रतिस्पर्धा गर्ने खेल हो । त्यसैले यो महामारीमा अरू खेलको तुलनामा गल्फलाई केही सुरक्षित मानिएको छ । सरकारले तोकेको सामाजिक दूरी कायम राख्दै सुरक्षित रहेर प्रतियोगिता सञ्चालन गर्नेछौं ।यो सिजन गोकर्ण गल्फ क्लबमा हुन लागेको पहिलो प्रतियोगिता हो सेन्ट्रल ओपन । रोयल नेपाल गल्फ क्लबमा भएको सिजनको पहिलो प्रतियोगिता काठमाडौं ओपनको उपाधि जयराम श्रेष्ठ र धरानमा सम्पन्न इस्टर्न ओपनको ट्रफी स्थानीय गल्फर शुक्रबहादुर राईले जितेका थिए । सिजनको आठमध्ये तेस्रो प्रतियोगितामा जयराम, शुक्रसँगै गत सिजनका नम्बर एक भुवन नगरकोटी, सञ्जय लामा, धनबहादुर थापा, रवि खड्काले उपाधि होडमा उत्कृष्ट प्रदर्शन गर्ने अपेक्षा गरिएको छ । १३ औं सागमा दुई स्वर्ण जितेका सुवास तामाङ एमेच्योरतर्फका मुख्य दाबेदार मानिएको छ । व्यावसायिक खेलाडीको प्रतिस्पर्धामा विजेताले १ लाख ३५ हजार पाउनेछन् । उपविजेताले ८८ हजार र तेस्रोले ६५ हजार जित्नेछन् । कट बनाएर अन्तिम दुई चरणमा प्रतिस्पर्धा गर्ने सबै प्रोले नगद पुरस्कार पाउनेछन् ।"
गण्डकी र एपीएफ विजयी,"(पोखरा)दोस्रो टाइगर कप आमन्त्रित राष्ट्रिय क्लब च्याम्पियनसिप महिला तथा पुरुष भलिबलमा पुरुषतर्फ साबिक विजेता गण्डकी प्रदेशले विजयी सुरुआत गरेको छ । पोखरा रंगशालास्थित भलिबल प्रशिक्षण केन्द्रमा सोमबार गण्डकीले विभागीय टोली एपीएफ क्लबलाई ३० को सोझो सेटमा हरायो । गण्डकीले २५१७, २५२२, २५१७ को सेटमा नतिजा आफ्ना पक्षमा पार्यो । अर्को खेलमा पुलिस क्लबले टिपटप हेल्प नेपालमाथि ३२ को प्रतिस्पर्धात्मक सेटमा जित पायो । सुरुआती दुई सेट १६२५, २९३१ ले गुमाएको पुलिसले तेस्रो सेटदेखि पुनरागमन गर्दै तीन सेट आफ्नो पक्षमा पार्यो । पुलिसले २५१९, २५२३, १७१५ ले सेट आफ्नो पक्षमा पार्दा खेल रोमाञ्चक बन्यो । हेल्प नेपालले तीन भारतीय खेलाडी उतारेको थियो । पोखरेली दर्शकका लागि विदेशी खेलाडीको सहभागिता नौलो स्वाद थियो । महिलातर्फ विभागीय डर्बीमा पुलिसलाई ३१ को सेटमा हराएर एपीएफले सुखद सुरुआत लियो । पहिलो सेट २६२४ र दोस्रो २५१८ मा अग्रता बनाएको एपीएफले तेस्रो सेट २१२५ ले गुमायो । चौथो सेटमा लयमा फर्किंदै एपीएफले २५२३ सहित सेटमा जित दर्ता गर्यो । उद्घाटन खेलमा न्यु डायमन्ड क्लबले त्रिभुवन आर्मी क्लबाई ३१ को सेटमा पन्छायो । पहिलो २५१७ र दोस्रो २५२३ ले आफ्नो पक्षमा पारेको न्यु डायमन्डले तेस्रो सेट १३२५ ले आर्मीलाई सुम्पियो । २५१७ ले चौथो सेट आफ्नो पक्षमा पारेर न्यु डायमन्डले यात्रा अगाडि बढायो । प्रतियोगिताको उद्घाटन गण्डकी प्रदेशका मुख्यमन्त्री कृष्णचन्द्र पोखरेलले गरेका थिए । राउन्ड रोबिन लिगमा माघ १ सम्म हुने प्रतियोगितामा पुरुष र महिलातर्फ ५५ टिम सहभागी रहेको टाइगर ग्रुप पोखराले जनाएको छ ।महिलातर्फ आयोजक टाइगर ग्रुप अफ पोखराले आफ्नै टोली उतार्दै छ । राष्ट्रिय महिला टोलीकी कप्तान अरुणा शाहीको नेतृत्वमा टाइगरले खेल्नेछ । उनीसँगै एसियल सेन्ट्रल जोन भलिबलमा सहभागी श्रीलंकन टोलीका तीन सदस्यलाई समेत आयोजकले आफ्नो टोलीमा समावेश गरेको छ । महिला तथा पुरुष दुवैतर्फ विजेताले समान ३ लाख, उपविजेताले १ लाख ५० हजार रुपैयाँ पुरस्कार जित्नेछन् । तेस्रो हुने टोलीले समान ७५ हजार र सान्त्वना स्थान प्राप्त गर्नेले २५ हजार पाउनेछन् । हरेक विधाका उत्कृष्ट खेलाडीले जनही १० हजार पाउनेछन् ।"
