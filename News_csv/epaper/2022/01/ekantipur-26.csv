शीर्षक,विवरण
नेपालमा भ्रष्टाचार निरन्तर,"गत कात्तिक र मंसिरमा ब्याजदर नबढाएका वा कम बढाएका बैंकहरूको आधार दर बढेको छैन । बैंकहरूले प्रकाशन गरेको दोस्रो त्रैमासको वित्तीय विवरणअनुसार गत असोजको तुलनामा मेगा र बैंक अफ काठमान्डुबाहेक सबै बैंकको आधार दर बढेको छ । गत पुसमा बैंकहरूको आधार दर न्यूनतम ०४१ र अधिकतम १९६ प्रतिशत बिन्दुले बढेको छ । यसका आधारमा ४ वटा बैंकको आधार दर ९ प्रतिशतभन्दा बढी, १६ वटाको ८ प्रतिशतभन्दा बढी, ५ वटाको ७ प्रतिशतभन्दा बढी र २ वटाको ६ प्रतिशतभन्दा बढी छ । चालु आर्थिक वर्षको सुरुदेखि नै आक्रामक रूपमा कर्जा विस्तार गरेका बैंकहरूले पहिलो ६ महिनामा १० प्रतिशतले खुद नाफा आर्जन गरेका छन् । बैंकहरूले प्रकाशन गरेको वित्तीय विवरणअनुसार पुस मसान्तसम्म २७ वटा वाणिज्य बैंकले कुल ३४ अर्ब २१ करोड रुपैयाँ खुद नाफा आर्जन गरेका छन् । गत आर्थिक वर्षको दोस्रो त्रैमासको तुलनामा चालु आर्थिक वर्षको सोही अवधिमा बैंकहरूको खुद नाफा १०१० प्रतिशत बढेको देखिन्छ । कोभिडको जोखिमबाट बच्न गरिएको निषेधाज्ञाका कारण अघिल्लो वर्षको तुलनामा गत आर्थिक वर्षको ६ महिनामा बैंकहरूको खुद नाफा ३ प्रतिशत घटेको थियो । ६ महिनाको अवधिमा सिभिल बैंकले सबैभन्दा कम ५० करोड ४० लाख रुपैयाँ र ग्लोबल आईएमई बैंकले सबैभन्दा बढी २ अर्ब ६६ करोड रुपैयाँ खुद नाफा कमाएका छन् । तीन वटा बैंकको खुद नाफा २ अर्बभन्दा बढी, १३ वटा बैंकको १ अर्ब रुपैयाँभन्दा बढी र बाँकी ११ वटा बैंकको खुद नाफा १ अर्ब रुपैयाँभन्दा कम छ । प्रतिस्पर्धा तीव्र रूपमा बढेकाले बैंकहरूको कर्जा निक्षेपबीचको अन्तर घटेको छ । विभिन्न शुल्क आयमा पनि कमी आएकाले नाफा धेरैले बढ्न नसकेको बैंकर्स संघका पूर्वअध्यक्ष भुवनकुमार दाहाल बताउँछन् । अब बैंकहरूले कम खर्चमा धेरै आम्दानी प्राप्त हुने गरी प्रविधिमा आधारित बैंकिङ गर्नुपर्छ, उनले थपे, बैंकहरूबीचको तीव्र प्रतिस्पर्धाकै कारणले स्प्रेड दर खुम्चिएको हो । गत आर्थिक वर्षको दोस्रो त्रैमासको तुलनामा चालु आर्थिक वर्षको सोही अवधिमा वाणिज्य बैंकहरूको कर्जानिक्षेपबीचको ब्याज अन्तर (स्प्रेड) औसतमा १०६ प्रतिशत बिन्दुले घटेको छ । गत आर्थिक वर्षको पुसमा बैंकहरूको स्प्रेड औसत ४०६ प्रतिशत थियो । गत पुससम्म आइपुग्दा यो घटेर औसत ३ प्रतिशत कायम भएको छ । हाल बैंकहरूले अधिकतम ४४ प्रतिशतसम्म स्प्रेड दर कायम गर्न पाउँछन् । गत आर्थिक वर्षको तुलनामा चालु आर्थिक वर्षका ६ महिनामा बैंकहरूको निक्षेप करिब १६ प्रतिशत बढेको छ । कर्जा प्रवाह भने करिब २८ प्रतिशत वृद्धि भएको देखिन्छ । यस्तै बैंकहरूको खुद ब्याज आय ९ प्रतिशत बढेको देखिन्छ । चालु आर्थिक वर्षको पहिलो ६ महिनामा बैंक तथा वित्तीय संस्थाले ४ खर्ब २२ अर्ब रुपैयाँ थप कर्जा विस्तार गरेका छन् । यो राष्ट्र बैंकले चालु आर्थिक वर्षका लागि तय गरेको वार्षिक लक्ष्यको करिब ६० प्रतिशत हो । गत आर्थिक वर्षका ६ महिनासम्ममा वाणिज्य बैंकहरूले ३ खर्ब ६६ अर्ब रुपैयाँ कर्जा विस्तार गरेका थिए । राष्ट्र बैंकले चालु आर्थिक वर्षमा १९ प्रतिशतका दरले निजी क्षेत्रतर्फ कर्जा विस्तार गर्ने लक्ष्य राखेको थियो ।बैंक तथा वित्तीय संस्थाले चालु आर्थिक वर्षका चार महिनामै वार्षिक लक्ष्यको करिब ५० प्रतिशत कर्जा प्रवाह गरेका थिए । तरलता अभाव भएपछि पछिल्ला दुई महिनामा बैंक तथा वित्तीय संस्थाले कर्जा प्रवाह ठप्प जस्तै पारेका छन् । यस कारण उक्त अवधिमा थप १० प्रतिशत बिन्दुले मात्र कर्जा प्रवाह भएको देखिन्छ । चालु आर्थिक वर्षको कर्जा विस्तार वृद्धिदर पाँच वर्षयताकै सबैभन्दा धेरै भएको तथ्यांकले देखाएको छ । पछिल्ला पाँच वर्षमा बैंकहरूको कर्जा विस्तार दर औसत २२ प्रतिशत छ । उक्त अवधिमा १६ देखि २८ प्रतिशतसम्म वार्षिक कर्जा विस्तार भएको देखिन्छ । कर्जा विस्तारको वृद्धिदर गत वर्षदेखि बढ्न थालेको हो । त्यो क्रमले चालु आर्थिक वर्षमा तीव्रता पाएको छ ।"
चुनावको मिति तोक्न आयोगको दबाब,"फेरि पुस ९ मा प्रधानमन्त्री र मन्त्रीहरूलाई भेटेर स्थानीय तहका जनप्रतिनिधिको कार्यकाल समाप्ति र निर्वाचित पदाधिकारीको पदावधिसम्बन्धी व्यवस्थाबारे जानकारी गराएका थिए । सरकारले चासो नदिएपछि आयोगले पुस ३० मा स्थानीय तह, प्रदेश र संघमा प्रतिनिधित्व गर्ने १७ राजनीतिक दलका प्रतिनिधिसँग छलफल गरेको थियो । दलका प्रतिनिधिले पनि त्यतिबेला समयमै चुनाव गर्न जोड दिएका थिए । आयोगका प्रवक्ता शालिग्राम शर्मा पौडेलले स्थानीय निर्वाचनलाई लक्ष्य गरी मतदाता नामावली संकलन, मतदानस्थलको पुनरावलोकन र निर्धारणलगायत तयारीका काम गरिरहेको बताए । गठबन्धनमा रहेका दलले भने २०७४ मा तीन चरणमा स्थानीय तहको निर्वाचन भएको भन्दै अन्तिम पटकको मिति असोज २ लाई आधिकारिकता दिने गरी तयारी थालेका छन् । यसका लागि ऐन संशोधन गर्ने उनीहरूको योजना छ । निर्वाचन मिति तोक्ने अधिकार सरकारको हो, निर्वाचन आयोगले सुझाव र परामर्श दिन सक्छ, माओवादी केन्द्रका नेता नारायणकाजी श्रेष्ठले भने, यसबारेमा सरकारले पार्टी र कानुन व्यवसायीसँग पनि गरेको परामर्शका आधारमा संविधानसँग बाझिने कानुनलाई संशोधन गरेर त्यसअनुसार निर्वाचनको मिति तोक्ने काम गर्नेछ । अन्योलमा राख्नुभएन छिटो अन्त्य गरिदिनुपर्छ । विभिन्न विकल्पमा छलफल गरेका उनीहरूले माघ ९ मा संविधानअनुसार बाझिएका कानुन संशोधन गर्ने सहमति गरेका थिए ।जनता समाजवादी पार्टीका अध्यक्ष उपेन्द्र यादवले ऐन संशोधन नभएसम्म निर्वाचन नहुने बताए । निर्वाचन आयोगले पहिला तीन चरणमा चुनाव गरेर गल्ती गर्यो, असोज २ मा निर्वाचित भएका जनप्रतिनिधिले पाँच वर्ष कार्यकाल पूरा गर्न पाइएन भनेर मुद्दा हाले भने के गर्ने ? उनले भने, संविधानले म्याद सकिएको ६ महिनाभित्र चुनाव गर्नुपर्छ भन्छ । कानुनले म्याद सकिनुभन्दा दुई महिनाअगाडि गर्नुपर्छ भन्छ । संविधान र कानुन बाझिएको छ । यसबारे कानुन व्यवसायीसँग छलफल भयो । त्यसकारण ऐन संशोधन नगरीकन चुनाव हुँदैन ।प्रमुख विपक्षी दल एमालेले भने निर्वाचन आयोगको सिफारिसबमोजिम तुरुन्तै स्थानीय तह चुनावको मिति तोक्न सरकारसँग आग्रह गरेको छ । यो साह्रै गलत र असंवैधानिक कुरा हो, यसले देशलाई अप्ठ्यारो अवस्थामा लैजान सक्ने खतरा छ, त्यसकारण निर्वाचन आयोगको सिफारिसबमोजिम स्थानीय तहको निर्वाचन चाँडै गर्नपट्टि लाग्नुस्, हाम्रो पूरा सहयोग रहन्छ, एमाले उपाध्यक्ष सुवास नेम्वाङले भने, यससँग जोडिएका विभिन्न कुरा साथीहरूले ल्याइराख्नुभएको छ, ठीक छ त्यसबारे पनि छलफल चलाउँला तर स्थानीय निर्वाचन रोक्न मिल्दैन । तुरुन्तै घोषणा गर्नुपर्छ । हामी सरकारलाई शान्तिपूर्ण दबाब दिन्छौं र जनताको बीचमा जान्छौं ।निर्वाचन आयोग, प्रतिपक्षी दल र नागरिक तहबाटै निरन्तर दबाब हुँदा पनि गठबन्धनमा रहेका दलहरू भने तत्काल निर्वाचन नगर्ने अडानमा छन् । मैले त यो संविधान त्रुटिपूर्ण छ भनेर जलाएकै हो, त्रुटिपूर्ण संविधान र कानुन बनाउने उहाँहरू नै हो, संविधान नपढीकन कानुन बनाउनु हुन्छ, जसपा अध्यक्ष यादवले भने, तर अहिले जाने त संविधानअनुसार नै हो । त्यसकारण ऐन संशोधन नगरीकन मिति तोक्ने कुरा हुँदैन ।एमाले उपाध्यक्ष नेम्वाङले स्थानीय तहको निर्वाचनलाई लिएर सत्ता गठबन्धनमा रहेका दलहरूबीच विवाद रहे पनि उनीहरूको जोड अहिले निर्वाचन नगर्नेतर्फ रहेको बताए । योभन्दा अगाडि निर्वाचन सार्ने कुरा हुँदा देश अप्ठ्यारो ठाउँमा पुग्यो, त्यतिबेला संयोग र सौभाग्यले शेरबहादुरजी नै प्रधानमन्त्री हुनुहुन्थ्यो, राजाले उक्साएर उहाँले निर्वाचन सार्दिनुभयो, पछि राजाले लगेको लग्यै बनाए, नेम्वाङले भने, त्यतिबेला त राजाले उक्साए । अहिले कसले यो गरिरहेको छ ? किनभने आफ्नो अनुभव अर्कै छ । उहाँहरू सबैले यो कानुन बनाएको हो र प्रयोग गरेको हो ।स्थानीय तहको निर्वाचनलाई लिएर सत्ता गठबन्धनको प्रमुख दल कांग्रेसभित्रै पनि एकमत छैन । शेखर कोइराला र उनी पक्षधर नेताहरूले स्थानीय चुनाव वैशाखमै गर्न निरन्तर दबाब दिइरहेका छन् ।"
ठगी र हुन्डीमा क्रिप्टोकरेन्सी कारोबार,"(काठमाडौं)  पर्वतको फलेवास घर भई पोखरामा मोबाइल पसल चलाउने २१ वर्षीय राजन भट्टराई, काठमाडौंको थापाथलीमा मोबाइलकै पसल गरिरहेका दीपेनराज श्रेष्ठ र सुनसरीको इटहरीमा बसेर शिक्षण पेसासमेत गर्दै आएका २५ वर्षीय विशाल श्रेष्ठलाई गत शुक्रबार प्रहरीले पक्राउ गरेर सार्वजनिक गर्यो । प्रहरीको महानगरीय अपराध महाशाखाले ३० वर्षमुनिका यी तीन युवकलाई पक्राउ गर्नुको कारण थियो राष्ट्र बैंकले गैरकानुनी मानेको क्रिप्टोकरेन्सीको कारोबारमा संलग्न हुनु । एक अमेरिकी नागरिक बताउनेले ठगीको रकम नेपालबाट लैजान यी तीन जनाबाट क्रिप्टोकरेन्सी किनेको यो घटना प्रहरीका निम्ति पनि नौलो देखिन्छ । राष्ट्र बैंकले गैरकानुनी ठहर गरे पनि क्रिप्टोकरेन्सीको कारोबारमा तन्नेरी पुस्ताको आकर्षण व्यापक देखिन्छ । कमजोर अनुसन्धान प्रणाली, प्रतिबन्धको घोषणा गरे पनि नियमन गर्ने संयन्त्रको अभावका कारण क्रिप्टोकरेन्सीको कारोबार भित्रभित्रै मौलाइरहेको छ । बेलाबखत पक्राउ पर्नेहरू त यसका प्रतिनिधि उदाहरण मात्रै हुन् । साढे चार वर्षअघि प्रहरीको केन्द्रीय अनुसन्धान ब्युरोले क्रिप्टोकरेन्सीको कारोबारमा संलग्न भएको आरोपमा दस जनाभन्दा बढीलाई पक्राउ गरेको थियो । के त्यसो भए यो बीचको अवधिमा क्रिप्टोकरेन्सीको कारोबारमा नेपाली संलग्न थिएनन् ?केन्द्रीय अनुसन्धान ब्युरोमा रहेर त्यतिबेला क्रिप्टोकरेन्सीको कारोबारमाथि अनुसन्धान गरेका एक प्रहरी अधिकारीले क्रिप्टो कारोबार भित्रभित्रै मौलाइरहेको बताए । उनले भने, प्रहरीले नियमित अनुसन्धान गरिराख्ने हो भने यस्ता थुप्रै कारोबार सतहमा आउनेछन् तर भर्चुअल दुनियाँमा बसेर हुने यस्ता कारोबारमाथि नियमन गर्न भनेजति सजिलो छैन ।करिब वर्ष दिनअघि डीआईजी सहकुल थापा केन्द्रीय अनुसन्धान ब्युरोको प्रमुख रहेका बेला हल्यान्डका नागरिक ठगी कारोबारमा पक्राउ परेका थिए । अनुसन्धान गर्दै जाँदा प्रहरीले उनी क्रिप्टोकरेन्सीको कारोबारमा पनि संलग्न रहेको पत्तो पायो । तर प्रहरीले त्यस्तो कारोबारको भर्चुअल विवरण संकलन गर्ने सकेन । काठमाडौं जिल्ला अदालतमा प्रहरीले ठगी र अवैध क्रिप्टोकरेन्सीको कारोबार दुवैमा मुद्दा चलाउन प्रयास गरे पनि अदालतले प्रमाण खोजेपछि ठगीमा मात्रै मुद्दा चलाइयो । क्रिप्टोकरेन्सीको कारोबारमा नेपाली मात्रै होइन, नेपालमै बस्दै आएका विदेशी पनि प्रत्यक्ष परोक्ष जोडिएका छन् । तर, भर्चुअल कारोबार हुने, कारोबार गर्नेको पहिचान गोप्य रहने जस्ता विशेषताका कारण क्रिप्टोकरेन्सी कारोबारहरू फस्टाइरहेको छ । क्रिप्टोको कारोबारलाई अवैध घोषणा गरे पनि राष्ट्र बैंक र प्रहरीबाट यस्ता कारोबारमाथि गम्भीर अनुसन्धान भइरहेको देखिन्न । राष्ट्र बैंकले २०७४ साउन ३० मा निर्देशन जारी गरेर बिटक्वाइनलगायत क्रिप्टोकरेन्सीको कारोबारमा बन्देज गरेको थियो । राष्ट्र बैंकको निर्देशनपछिका दिनमा प्रहरीको केन्द्रीय अनुसन्धान ब्युरो (सीआईबी) ले विभिन्न क्रिप्टोकरेन्सीको कारोबारमा संलग्नलाई लगातारजसो पक्राउ गर्यो । सीआईबीले २०७४ असोज २० मा बिटक्वाइन र ग्राभिटी क्वाइनजस्ता क्रिप्टोकरेन्सीको मार्केटिङमा संलग्न रहेको भन्दै चितवन र काठमाडौंबाट सात जनालाई पक्राउ गर्यो । यसको सात दिनपछि अर्थात् असोज २७ मा सीआईबीले नै दोलखाको तामाकोसी गाउँपालिका ५, किर्नेटारबाट क्रिप्टोकरेन्सी माइनिङमा संलग्न भएको आरोपमा प्रशान्तप्रताप साहलाई पक्राउ गर्यो । त्यतिबेला प्रहरीले उनको कोठाबाट २६ थान बिटमेन माइनरलगायत सामग्री बरामद गरेको थियो । त्यसलगत्तै २०७४ कात्तिक ७ र ८ गते बिटक्वाइनको एक्सचेन्जमा संलग्न बिटसेवा डटकमका निर्देशक पुरुषोत्तम तुलाधर र अध्यक्ष राम ढकाल पक्राउ परे । यी सबै घटनामा प्रहरीले नेपाल राष्ट्र बैंक ऐन २०५८ बर्खिलाप हुने गरी कारोबार गरेको भन्दै मुद्दा अगाडि बढायो ।यसपछिका वर्षहरूमा क्रिप्टोकरेन्सीको कारोबार भित्रभित्रै मौलाइरहे पनि कोही पक्राउ परेका थिएनन् । क्रिप्टोकरेन्सीको कारोबार न त प्रहरी अनुसन्धानमा चासोको विषय थियो न त राष्ट्र बैंकले नै यसमाथि गम्भीर अनुसन्धानमा सक्रियता देखाएको थियो । सामाजिक सञ्जाल र युट्युबमा क्रिप्टोकरेन्सीको कारोबार कसरी गर्ने, यसको किनबेचमा कसरी आबद्ध हुने भन्ने सिकाउने दर्जनौं पेज र भिडियो सामग्री सजिलै भेटिन्छन् । राष्ट्र बैंकले अवैध भन्दै आएको क्रिप्टोकरेन्सी कारोबारलाई प्रोत्साहन गर्ने डिजिटल कन्टेन्टहरूमा न त राष्ट्र बैंकले नियमन गर्न सकेको छ न त प्रहरीले नै । सामाजिक सञ्जाल र युट्युबमा राखिएका दर्जनौं सामग्रीले देशभित्र र प्रवासमा बस्ने नेपालीलाई पनि क्रिप्टोकरेन्सीको कारोबार गर्न प्रोत्साहित गरिरहेको छ ।२०७४ मा क्रिप्टोकरेन्सीको कारोबार गैरकानुनी रहेको सूचना जारी गरेको नेपाल राष्ट्र बैंकले गत शुक्रबार तीन युवक पक्राउ परेपछि फेरि त्यस्तै प्रकृतिको सूचना जारी गरेको छ । राष्ट्र बैंकले जारी गरेको सूचनामा छोटो अवधिमा उच्च प्रतिफल दिने प्रलोभन देखाई भर्चुअल करेन्सी क्रिप्टोकरेन्सीको कारोबार तथा प्रयोगले कानुनी मान्यता नपाएको उल्लेख छ । सूचनामा छ, नेपालभित्र बसोबास गर्ने नेपाली तथा विदेशी नागरिक र विदेशमा बस्ने नेपाली नागरिकले समेत त्यस्तो कार्य गरे गराएको पाइएमा कानुनबमोजिम कारबाही हुनेछ । राष्ट्र बैंकले यस्तो सूचना जारी गरे पनि नेपालभित्रै प्याक्सफुल डट कम, बिनेन्सजस्ता साइटमार्फत क्रिप्टोकरेन्सीको कारोबार भइरहेको देखिन्छ । क्रिप्टोकरेन्सी किन्ने र बेच्ने काममा पनि यस्ता साइटहरू सहयोगी भइरहेका छन् ।अनुसन्धानमा संलग्न प्रहरीका अनुसार शुक्रबार पक्राउ परेका तीनै जनाले प्याक्सफुल डट कममार्फत क्रिप्टोकरेन्सी किन्ने र बेच्ने काम गर्दै आएका थिए । तीमध्येका राजन भट्टराईले आफूले पहिलो लकडाउनका बेला युट्युब हेरेरै क्रिप्टोकरेन्सीको कारोबारबारे बुझेको बताएका थिए । राजनले हालसम्म ९ सय ७५ जनासँग १ हजार ९ सय २६ पटक कारोबार गरेको देखिन्छ । प्रहरीका अनुसार मंसिरदेखि पुससम्मको दुई महिनामा मात्रै उनले २ लाख ६० हजारको कारोबार गरेका थिए । राजनको कारोबारको फ्रिक्वेन्सी हेर्दा नेपालभित्र कति ठूलो संख्यामा क्रिप्टोकरेन्सीको किनबेच भइरहेको छ भन्ने संकेत मिल्छ । प्रहरीले पक्राउ परेका तीनै जनामाथि बैंक तथा वित्तीय संस्थासम्बन्धी ऐन २०७३ अनुसार कारबाही प्रक्रिया अगाडि बढाएको छ । क्रिप्टोकरेन्सीसम्बन्धी अघिल्ला घटनाभन्दा यो घटना यस अर्थमा फरक देखिन्छ कि ठगीको रकम विदेश लैजान विदेशी नागरिकले क्रिप्टोकरेन्सीको कारोबार गरेका छन् । जसमा तीन जना युवा प्रयोग भएका छन् । ब्लकचेनमा आधारित क्रिप्टोकरेन्सी कारोबारको अनुसन्धानमा संलग्न प्रहरीको चिन्ता भने भित्रभित्रै बढ्दै गरेको यसको कारोबारभन्दा पनि ठगी र हुन्डीमा क्रिप्टोकरेन्सी प्रयोग हुनु चिन्ताको विषय हो । शुक्रबार पक्राउ परेकाहरूको घटनाबाट यस्तो प्रयोग भइरहेको खुल्छ ।सिरहाका सनोजकुमार यादवलाई केही महिनाअघि अमेरिका बस्ने बताउने एक जनाले पानीजहाजमा काम लगाइदिने आश्वासन दिए । सोचेअनुसार कमाइ हुने आसमा सनोजले ती व्यक्तिले भनेअनुसार नेपालका विभिन्न व्यक्तिको बैंक खातामा रकम जम्मा गर्न लगाए । ती अमेरिकीले क्रिप्टोकरेन्सीको कारोबार गर्नेहरूलाई उनीहरूको बैंक खातामा आफूले रकम जम्मा गरिदिने र त्यसबापत आफूलाई भनेअनुसारको क्रिप्टो दिनुपर्ने बताएका थिए । सनोजले विभिन्न १० नेपालीको बैंक खातामा पटकपटक गरेर करिब २० लाख रुपैयाँ जम्मा गरिदिए । तीमध्ये तीन जना थिए, शुक्रबार पक्राउ परेका राजन, विशाल र दिपेन । यी तीनै जनाले आफ्नो खातामा रकम जम्मा भएपछि अमेरिकी नागरिकलाई क्रिप्टोकरेन्सी बेचे । आफूले जम्मा गरेको रकमबाट अमेरिकीले क्रिप्टोकरेन्सी किनेकोबारे त सनोज अनविज्ञ नै थिए । रकम पठाएपछि पनि भनेअनुसार काम नभएपछि सनोज महानगरीय अपराध महाशाखामा ठगीको उजुरी लिएर पुगे । प्रहरीले रकम दाखिला भएका बैंक खातावालामाथि अनुसन्धानको क्रममा तीन जनालाई पक्राउ गर्यो । त्यसपछि बल्ल खुल्यो राष्ट्र बैंकले गैरकानुनी ठहर गरेको क्रिप्टोकरेन्सीको कारोबारमा तीनै जनाको संलग्नता ।अपराध महाशाखाका प्रवक्ता एसपी कृष्ण कोइराला पछिल्ला दिन महाशाखामा आएका ठगीका कैयन् घटनाको अन्तर्यमा क्रिप्टोकरेन्सीको कारोबार जोडिएको देखिनु चिन्ताको विषय भएको बताए । उनले भने, झट्ट हेर्दा ठगीको उजुरी देखिन्छ तर खोतल्दै जाँदा क्रिप्टोकरेन्सीको कारोबार जेलिन्छ । उनले हुन्डीको रकम पठाउनेहरूले वा विदेशमा रोजगारी मिलाइदिने आशामा ठग्नेहरूले ठगेको रकम सोझै नलगेर दोस्रो व्यक्तिलाई पनि झुक्याउँदै क्रिप्टोकरेन्सी किनेर लगेको देखिन्छ ।"
'म यसरी ठगिएँ,"अंग्रेजी विषयमा स्नातक गरेर म स्थानीय बोर्डिङ स्कुलमा पढाउँदै थिएँ । एक दिन फेसबुकमा अमेरिकामा क्रुजमा रोजगारीका अवसर रहेको विज्ञापन देखें । उक्त विज्ञापनमा एउटा लिंक थियो । त्यसलाई क्लिक गरेपछि आफूलाई अमेरिकी नागरिक बताउने र नाम क्याप्टेन एलेक्स स्केला नाम गरेका व्यक्तिको ह्वाटसएपसँग जोडिँदो रहेछ । क्याप्टेन एलेक्सले तीन वर्षको भिसा लगाइदिने र मासिक ६ हजार अमेरिकी डलर तलब हुने प्रशासनिक अफिसरको काम मिलाइदिने बताए । यो कामबापत करिब २० लाख रुपैयाँ लाग्ने उनले बताए । सुरुमा त मलाई उनको कुरामा शंका लाग्यो । क्याप्टेन एलेक्सले नेपालका साथीहरूसँग कुरा गर्नु भन्दै केही ह्वाट्स एप नम्बरहरू दिए । म निर्मला मत, कौशिला भुजेल, सर्लाही घर बताउने प्रकाश दाहाल र रूपन्देही घर बताउने वीरमाला मगरसँगको सम्पर्कमा पुगें । ती सबैले अमेरिकाको काम राम्रो भएको र शंका नगरी प्रक्रिया चाल्दा हुने बताएर मलाई आश्वस्त तुल्याए । नेपालकै साथीहरूले पनि सिफारिस गरेपछि मैले प्रक्रिया अगाडि बढाएँ । क्याप्टेन एलेक्सले नेपालका विभिन्न मान्छेको अकाउन्ट नम्बर दिएर ती बैंक खाताहरूमा पैसा डिपोजिट गर्न भने । उनले भनेअनुसार मैले विभिन्न ८ जनाको खातामा पटकपटक गरेर १९ लाख ८३ हजार रुपैयाँ डिपोजिट गरिदिए । त्यसपछि क्याप्टेन एलेक्सले अब तिम्रो भिसाका लागि अमेरिकाबाट सबै कागजात नेपालको अमेरिकन दूतावासमा पठाइदिन्छौं तर त्यसका लागि थप १२ हजार डलर तिर्नुपर्ने बताए । एलेक्सले यस्तो भनेपछि म झस्किएँ । म त ठगीमा पो परें कि भन्ने आशंका लाग्यो । मैले एलेक्सले भनेका नेपाली मान्छेहरूसँग सम्पर्क गर्ने कोसिस गरें तर ती सबैले मलाई ह्वाट्सएपमा ब्लक गरिदिएका रहेछन् । त्यसपछि मैले काठमाडौंस्थित अमेरिकी दूतावासमा यो सबै कुरा बताएँ । दूतावासका मान्छेले मलाई यो ठगी भएको हुन सक्ने र यसरी अमेरिका जाने भिसा नपाइने बताए । त्यसपछि म ठगीमा परेको पक्का भयो । मैले महानगरीय अपराध महाशाखामा पुगेर घटनाबारे उजुरी दिए । प्रहरीले भनेपछि पो थाहा पाएँ, मैले रकम डिपोजिट गरेको खातावालाहरू क्रिप्टोकरेन्सी किनबेच गर्ने कारोबारी पो रहेछन् । मैले डिपोजिट गरेको रकमबाट एलेक्सले क्रिप्टोकरेन्सी किनेका रहेछन् । मैले १० कट्ठा खेत स्थानीय व्यक्तिका नाममा राखेर २४ प्रतिशत ब्याजदरमा कर्जा लिएर पैसा जुटाएको थिएँ । यसरी पनि ठगी हुँदो रहेछ भन्ने थाहा पाउँदा म बिचल्लीमा परिसकेको थिएँ ।"
मलेसियामा सट्टेबाजीमा डुब्दै छ नेपालीको कमाइ,"(काठमाडौं)  मलेसियामा कार्यरत नेपाली श्रमिकहरूले सिटी फुटबल गुप (सीएफजी), टीएफसीलगायत फुटबलको सट्टाबाजी गर्ने अनलाइन प्लेटफर्ममा गरेको करोडौं लगानी डुबेको छ । परदेशमा दुःख गरेर कमाएको रकम त्यसरी डुबाउनेहरूमा सबैभन्दा बढी निम्न आय भएका श्रमिकहरू छन् । विभिन्न मुलुकका फुटबल लिगका खेलहरूमा बाजी लगाउन भन्दै खोलिएका वानबी, वानडी, सीएफजी, टीएफसी, माई फुटबललगायत अनलाइन प्लेटफर्म एकाएक बन्द भएपछि नेपाली श्रमिकहरूको ठूलो लगानी डुबेको हो । मोबाइल एप्समार्फत लगानी गरिने यी प्लेटफर्महरू जनवरी २० देखि सञ्चालनमा छैनन् । सट्टेबाजीका अनलाइन प्लेटफर्म बन्द भएपछि तिनका मोबाइल एप्स निष्क्रिय छन् । ती प्लेटफर्म र एप्सहरू कसले कहाँबाट चलाएको भन्ने खुलेको छैन । सट्टेबाजीका लागि बनाइएका ती प्लेटफर्महरूमा फुटबल लिग र क्लबहरू भने रुवान्डादेखि इजरायलसम्मका छन् । तर, प्लेटफर्ममा उल्लेख गरिएका लिग र क्लबहरूको वास्तविक लिग र क्लबसँग भने कुनै सम्बन्ध हुने गरेको छैन । सट्टेबाजीका लागि मात्र विभिन्न लिग र क्लब समावेश गरेर बनाइएका प्लेटफर्ममा बाजी लगाउनेहरूलाई ती लिग अस्तित्वमा छन् कि छैनन् र के कस्ता टिम खेल्छन् भन्नेसमेत जानकारी हुन्थेन । आफूले बाजी लगाएको खेल वास्तविक हो होइन भन्ने पनि उनीहरूलाई थाहा हुँदैनथ्यो । उनीहरूको चासो आफ्नो खातामा कति रकम जम्मा हुन्छ र भयो भन्ने कुरामा मात्र हुने गर्थ्यो । जब प्लेटफर्म नै बन्द भयो, तब मात्र उनीहरूले आफू ठगिएको थाहा पाए । ३ हजार रिंगेटदेखि एक लाख ८५ हजार रिंगेटसम्म रकम डुबेको पीडितहरूले कान्तिपुरलाई बताए । मैले ५ महिनादेखि सीएफजीमा पैसा लगाउँदै आएको थिएँ । मेरो एकाउन्टमा एक लाख ८५ हजार रिंगेट पुगेको थियो, दोलखाका एक नेपाली श्रमिकले भने, यो एप्लिकेसन यसरी एक्कासि बन्द हुन्छ भने लागेको थिएन । यो रकम दाबी गर्न जाने ठाउँ नै छैन ।स्थानीय एजेन्टहरू पनि ठगिएका छन् । एजेन्टहरूमा कतिपय नेपाली पनि छन् । मलेसियास्थित गैरआवासीय नेपाली संघका अध्यक्ष विनोद थापाका अनुसार पीडित हुने नेपाली श्रमिकको संख्या निकै ठूलो छ । सीएफजीलगायत एप्समा लगानी नगर्ने नेपाली भेटिन नै मुस्किल छ । अहिले मेरो यति गयो, यसको यति गयो भन्नेहरू मात्रै भेटिन्छन्, उनले भने, नेपालीको डुबेको रकम राशि निकै धेरै छ । मलेसियामा कार्यरत रहेका नेपालीहरूका अनुसार यी एप्लिकेसनहरू एक वर्षदेखि चल्तीमा देखिए पनि तीन महिनायतादेखि लगानी गर्ने नेपालीको संख्या ह्वात्तै बढ्न थालेको थियो । यो मलेसियामा दर्ता गरिएको कम्पनी भनिएको थियो । आज लगानी गर्नेबित्तिकै आजै बेलुका खातामा पैसा आउँथ्यो, हेटौंडाका अभिसिंह तामाङले भने, लगानीको सीमा थिएन । थोरै लगानी गर्न पनि सकिने व्यवस्था थियो । तामाङले चार एप्लिकेसनमा १८ हजार रिंगेट लगानी गरेका थिए । मेरो सबै डुब्यो, उनले भने, हाम्रो कम्पनीमा काम गर्ने दुई सय नेपालीको रकम डुब्यो । एप्लिकेसनमा दर्ता भएपछि हरेक दिन फुटबल म्याचमा लगानी गर्नुपर्थ्यो । उनीहरूले (सञ्चालक) ले गेमको नाम पठाउँछन् । त्यसमा कति लगानी गर्ने र लगानीको कति प्रतिशत पाइन्छ भनेर ह्वाट्सएप समूहमा जानकारी दिन्थे, मलेसियाको जोहोरबारुमा कार्यरत अनिल कार्कीले भने, सोहीबमोजिम लगानी गर्छन् । यसमा सुरुमा खाता खोल्दा रकम जम्मा गर्नुपर्छ । जति बढी लगानी गर्यो त्यति धेरै कमाइ हुने लोभमा मान्छेले निःसन्देह लगानी गरेका छन् । म जहाँ कार्यरत छु, त्यो कम्पनीबाट मात्रै एक लाखभन्दा रिंगेट ठगी भएको छ । मेरो नजिकैको कम्पनीमा कार्यरत नेपालीहरूको ४ लाख ५३ हजार रिंगेट गएको म आफैंले डिटेल्समा हेरेको छु ।हरेक दिन बिहान १० देखि ११ बजेको बीचमा शून्य जोखिम भन्दै सीएफजीको खेलमा लगानी गर्न म्यासेज आउँथ्यो । त्यसमा हामी लगानी गर्थ्यो । राति १० देखि ११ बजेको बीचमा आफ्नो खाता जाँच गर्दा बढेको रकम हालिदिन्थ्यो, कार्कीले भने, यो म्याच फिक्सिङ होइन । फुटबल खेल नाम मात्रैको रहेछ, खेल नहुने रहेछ । हामीले खेल चेक गर्दा अन्य भने देखिँदैनथ्यो । उनका अनुसार खातामा जम्मा भएको रकम निकाल्नु पर्दा थप लगानी गर्न प्रोत्साहन गरिन्थ्यो । थोरै पैसा निकाल्न चाहे तुरुन्तै निकाल्न पनि दिइन्थ्यो । धेरै निकाल्नुपर्दा प्रक्रियामा छ भनेर देखाउँथ्यो । केही समयपछि निकाल्न पनि पाइन्थ्यो । यसले गर्दा हामीलाई विश्वास बढ्यो, उनले भने, त्यसरी बढ्दै गएको लगानी बडो नमज्जाले खाइदियो । मलेसियामा कार्यरत त्रिलोचन गौतमले आफ्नो कम्पनीमा कार्यरत २० जनाको दुई लाख रिंगेट डुबेको बताए । जसजसले सुरुसुरुमा पैसा लगाए, उनीहरूले राम्रै पैसा पनि कमाए । हरेक मंगलबार लगानीको दुई प्रतिशत दिन्थ्यो भने अन्य बार १९५ प्रतिशत आउँथ्यो । शतप्रतिशत फाइदा आउने भएपछि आँखा चिम्लेर यसको पछाडि लागेका थिए, उनले भने, पैसा आइरहेको देखेपछि कसैले कसैलाई अविश्वास गर्ने काम नै भएन । हरेक क्याम्पमा रहेका श्रमिकले नेपालमा पैसा पठाउनेभन्दा यतै लगानी गर्ने स्थिति देखिन थालेको तामाङको अनुभव छ । १० हजार रिंगेट लगाउँदा दैनिक दुई सय रिंगेट बसेर नै आउने भयो । यसरी महिनाको ६ हजार रिंगेट आउँथ्यो । घरमा चाहिने पैसा मात्रै पठाएर बाँकी यतै राख्न थालेका थियौं । किनभने हामीजस्ता थोरै आम्दानी भएकाहरूका लागि महिनामा बसेरै दुई लाखसम्म कमाउने अवस्था देखिएपछि सबैजना आकर्षित हुन थाले । त्योबाहेक आफ्नो कम्पनीबाट आउने तलब छुट्टै छँदै छ । मलेसियामा नै बसेर अस्ट्रेलिया, अमेरिकामा बस्नेहरूले कमाउने पैसा कमाउन पाइयो भनेर दंग हुन थाल्यौं, तामाङले भने, अहिले एप्लिकेसन नै खुल्दैन । सबैको ओठतालु सुकेको छ ।अझ १० हजार रिंगेट जम्मा गरेको ६ महिना ८ दिनपछि १० लाख रिंगेट पाउने कार्यक्रम ल्याएपछि यो प्याकेजमा धेरैले लगानी गरे । ६ महिनापछि तीन करोड पाउने सुनिश्चित भएको अफर आएपछि लगानी नगर्ने को होला ? तामाङले भने, यो कार्यक्रममा लगानी गर्न कम्तीमा ६ महिनाको तलब जम्मा भएको छ । पीडितहरूले डुबेको रकम फिर्ता नहुने देखेपछि उजुरी लिएर नेपाली दूतावास पुगेका छैनन् । अब कसलाई समात्न जाने, कहाँ समात्न जाने थाहा छैन । के मुख लिएर दूत्वाास जाने ? कार्कीले भने, चोक्टा खाना गएकी बूढी झोलमा परेर मरी भएको छ । मलेसियामा सट्टेबाजीमा पैसा डुबेकाहरू ३ हजार ४ सय जनाको सूची कान्तिपुरमा प्राप्त भएको छ । तिनीहरूमा ८५ देखि २ लाख २० हजार रिंगेट डुब्नेहरू छन् । नेपाल राष्ट्र बैंकको मंगलबारको विनिमय दरअनुसार १ रिंगेट बराबर नेपाली २८ रुपैयाँ ३४ पैसा हुन्छ । क्वालालम्पुरस्थित नेपाली दूतावासका अनुसार यसबारे औपचारिक रूपमा उजुरी आएको छैन । नेपाली श्रमिकहरू फसेको भन्ने अनौपचारिक रूपमा सुनिएको छ । कसरी कहाँ फसे भन्ने विस्तृत विवरण भने हामीकहाँ आइपुगेको छैन, दूतावासका एक अधिकारीले कान्तिपुरलाई भने । मलेसियामा चार लाखभन्दा बढी नेपाली कामदार कार्यरत रहेको अनुमान छ । नेपाल भित्रिने रेमिट्यान्सको प्रमुख स्रोत मुलुकमध्ये मलेसिया पनि पर्छ । पाँच वर्षअघिसम्म त मलेसियाबाट सबैभन्दा बढी रेमिट्यान्स नेपालमा भित्रिने गरेको थियो । केही वर्षयता भने मलेसियाभन्दा बढी रेमिट्यान्स कतार, अमेरिका, साउदी अरेबिया र भारतबाट आउने गरेको छ । तर, पछिल्लो समय अनलाइन सट्टेबाजी, हुन्डीले मलेसियाबाट औपचारिक माध्यम हुँदै भित्रिने रकम झन् घटाएको आशंका गरिएको छ । विगत केही महिनायता रेमिट्यान्स निरन्तर घट्नुको एउटा कारण सट्टेबाजी पनि भएको मलेसियामा रहेका नेपालीहरूको पनि बुझाइ छ । अहिले हरेक नेपालीको खाता छ । त्यसरी खातामा रकम जम्मा गरेका नेपालीको लगानी यस्तोमा गएर फसेको छ । जुनसुकै क्याम्पमा गए पनि यसमा फसेका नेपाली भेटिन्छ, मलेसियामा कार्यरत त्रिलोचन गौतमले भने, पैसा यता नै लगाएपछि नेपालमा रकम कहाँबाट जान्छ ?"
युरोप लैजाने भन्दै ल्याइएका बंगलादेशी 'श्रम शिविर मा,"(काठमाडौं)  युरोप ताकेर बंगलादेशबाट हिँडेका २६ वर्षीय अफिज (परिवर्तित नाम) मंगलबार अपराह्न महाराजगन्जको एक सेल्टर हाउसमा भेटिए । कसरी काठमाडौं आइपुग्यौं भन्ने सबै कुरा सम्झन पनि मुस्किल छ, उनले सुनाए, हामी ९ जना बंगलादेशको सिलेट सहरबाट बुरीमारी नाका (भारत प्रवेश गर्ने बिन्दु) हुँदै भारत छिरेका थियौं, त्यसपछि सिलिगुडी हुँदै सिमानाको नदी (मेची) मा तैरेर काँकडभिट्टा उत्रियौं । अफिजसँगै टाँसिएर बसेका २३ वर्षे सलिम (परिवर्तित नाम) भने अलिक डराएका झैं देखिन्थे । तैपनि उनले बिस्तारै हिन्दी मिसिएको बंगाली लवजमा सुनाए, मुख्य दलालले आफ्सूँग रहेका पासपोर्ट, रासन कार्ड र अरू कागजात त्यही नदीको बीचमा पुगेपछि बहाइदिनू भनेको थियो । हामीले त्यसै गर्यौं । नेपालमा ६ महिना काम सिकेर युरोप लगिने भन्दै मानव तस्करले उनीहरूलाई काठमाडौं ल्याएका हुन् । मेची नदी आडैको सीमावर्ती गलगलिया छेउछाउको भँगालोबाट गत असोज मध्यतिर उनीहरू युरोप जाने सपनाको नदीमा पहिलोपालि हेलिएका थिए । नदीपारि कुनै बंगाली सहायकदलाल उभिएको हुन्थे, ३३ जनालाई पालैपालो पारि जान अह्राउँथे, त्यो पनि छिप्पिएको साँझमा । नदीमा छातीसम्म पानी आएको थियो, धेरै त हिँडेरै पार गर्यौं । अलिकति भने पौडिएजस्तो पनि गर्नुपर्यो, अफिजले सम्झिए, हाम्रो लटका ९ जना वारि आएपछि निथ्रुक्कै भिजेकै अवस्थामा अटो र ट्याक्सीमा राखेर काँकडभिट्टा बजार ल्याइयो । उनका अनुसार त्यहाँ भने नेपाली दलाल थिए । उनैले एक रातका लागि एउटा होटलमा बस्ने र लुगाफाटा फेर्ने व्यवस्था मिलाइदिए । भोलिपल्ट बसमा चढेर उनीहरू काठमाडौं आइपुगे । यो यात्रामा सपनाको तानाबाना निकै लामो छ । अफिज र सलिम दुवैले सिलोट सहरमा रहेका मुख्य दलाल अब्दुल मुतिजलाई जनही १ लाख २० हजार टाका (झन्डै १ लाख ७० हजार रुपैयाँ) बुझाएका थिए । गाउँमा बस्ने अब्दुलकी श्रीमतीले त्यो पैसा बुझेकी थिइन् । त्यति रकम बुझाएको सर्त थियो बुरीमारी नाका हुँदै भारत, सिलिगुडीबाट काँकडभिट्टा छिर्ने । त्यहाँबाट काठमाडौं गएर ६ महिनासम्म निर्माण क्षेत्रमा मजदुरी गर्ने । त्यसबापत मासिक ४० हजार टाका तलब पाइने । ६ महिनापछि युरोप लगिने । यो कुरा ठीकै पनि लाग्यो, अफिजले भने, किनभने बंगलादेशबाट युरोप छिर्न १० लाख टाकासम्म तिर्नुपर्छ । नेपाल आएर यी तन्नेरीले ढुंगाबालुवाको श्रमजीवी काम गरे तर एउटा शिविरमा जस्तो एकान्त घरमा सुत्ने र खाने सुविधा मात्रै पाए । पैसा कहिल्यै हात परेन, न युरोप जाने बाटोबारे फेरि कसैले कुरा निकाल्यो । काठमाडौंमा आएर केही समय बाल मन्दिरभित्रको निर्माण कार्य र पछि धोबीघाटको पानीट्यांकी बनाउनेसहितका काममा बंगाली युवा दत्तचित्तसँग लागेका थिए । युरोप जाने भनेर काठमाडौं आइपुगेपछि विभिन्न निर्माण क्षेत्रमा लुकीछिपी काम गरिरहेका बंगाली युवा दुई दर्जनभन्दा बढी पाइएका छन् । अहिले पनि मेचीको भँगालो तरेर युरोप जाने भन्दै बंगाली युवा काठमाडौंतर्फ आइरहेकै छन् । केही भने आउँदै र यो श्रमशिविरको यथार्थ बुझ्दै खाडी मुलुकमा नेपाली श्रमिक भगौडा बनेझैं भागिरहेका छन् । हामीसँगै नेपाल छिरेका ७ जना केटा त्यही बाटो मेची नदी तरेर सिलिगुडीबुरीमारी हुँदै गाउँ पुगिसके, हामी भने यतै अल्झेका छौं, सलिमले भने ।मानव तस्करीको यो उपाय लगाएर काठमाडौंसम्म ल्याउने मुख्य दलाल अब्दुल मुतिज अहिले पनि काठमाडौंमै बसेर आफूले ल्याएका श्रमिकलाई काममा अह्राइखटाइ गर्न र नयाँनयाँ उपाय निकाल्नमा व्यस्त छन् । उनले अहिले ४० हजार टाका थप दिए फेरि त्यही बाटोबाट त्यसैगरी बंगलादेश पुर्याइदिने भन्न थालेका छन् । उता घरमा रहेका बाबुआमाले जसरी हुन्छ, यतै फर्केर आइज भनेपछि आश्रय दिने यो संस्थामा ५ दिनअघि आइपुगेका हौं, सलिमले सुनाए । नेपालका बारेमा अलिअलि सुनेको भए पनि युरोप कहाँ पर्छ भन्नेबारे थाहा नभएको ५ कक्षा मात्रै पढेका अफिज र सलिमले बताए । हामीलाई फकाएर, झुक्याएर यहाँ ल्याइएको हो, अफिजले भने, हामी घर फर्कन चाहन्छौं । तर घर फर्कने कुनै उपाय नभएपछि हिजो (सोमबार) बंगलादेश दूतावासमा सम्पर्क गरेका छौं । दूतावासका सरहरू कोरोना भएर अफिस बन्द छ रे । अफिस खुल्नासाथ दूतावास जान्छौं । यसबारेमा दूतावासका अधिकारीसँग कान्तिपुरले सम्पर्क गर्न खोज्दा सम्भव भएन । यो गैरकानुनी काममा संलग्न दलाल अब्दुल मुतिजसँग भने काठमाडौंमै फोन सम्पर्क भयो । तपाईंको गतिविधिबारे जानकारी श्रम विभागमा पुगिसकेको छ, के भन्नुहुन्छ ? भन्ने प्रश्न गर्नासाथै निकैबेर अकमकाएका मुतिजले भने, कौन ? पता नहीं । त्यसपछि उनले मोबाइल स्विच अफ गरे । सिधै गैरकानुनी ः श्रम विभाग बंगलादेशी श्रमिकले काठमाडौंका कन्स्ट्रक्सन साइटमा महिनौंदेखि काम गरिरहेको सूचना आफैंमा नौलो रहेको भन्दै श्रम विभागका महानिर्देशक उमाकान्त आचार्यले बताए । उनले उक्त गतिविधि श्रम ऐनविरुद्ध रहेको उल्लेख गर्दै तत्काल अनुगमन र अनुसन्धान सुरु हुने बताए । श्रम ऐनले इजाजत नलिईकन र श्रम स्वीकृतिबेगर कुनै पनि विदेशीले काम गर्न नपाउने प्रबन्ध गरेको छ, उनले भने । महानिर्देशक आचार्यका अनुसार इजाजत लिएर चीन, भारत, बंगलादेश, श्रीलंका, सिंगापुर, कोरिया, जापान र केही युरोपेली मुलुकका करिब ३ सय श्रमिक नेपालमा कार्यरत छन् ।"
'भिजिट भिसाको कारोबार गर्नेमाथि कारबाही,"काठमाडौं (कास) गृहमन्त्री बालकृष्ण खाँणले भिजिट भिसाको करोबार गरी श्रमिकलाई शोषण गर्नेमाथि कारबाही गर्ने बताएका छन् । काम गर्न जाने श्रमिकलाई भिजिट भिसा प्रयोग नगर्नसमेत उनले आग्रह गरे । श्रम, रोजगार तथा सामाजिक सुरक्षामन्त्री कृष्णकुमार श्रेष्ठसहित श्रम मन्त्रालयका उच्च अधिकारी संलग्न बैठकमा गृहमन्त्री खाँणले भिजिट भिसाको कारोबार गर्नेलाई कानुनी कारबाहीको दायरामा ल्याउनुपर्नेमा जोड दिए । भिजिट भिसामा गएर त्यसको दुरुपयोग गर्नेमाथि कडा निगरानी राख्नुपर्छ, उनले भने, भिजिट भिसामा गएकाहरूले त्यहाँ श्रमिकको रूपमा काम गर्न थाले । अर्को कामका लागि गएका तर काम नपाएकाहरूको पनि समस्या छ । भिजिट भिसालाई अन्य प्रयोजनमा दुरुपयोग नगरून् भन्नेतिर हाम्रो सजगता हो । गृहमन्त्री खाँणले त्रिभुवन अन्तर्राष्ट्रिय विमानस्थललाई व्यवस्थित बनाउन सम्बन्धित निकायलाई अझ प्रयत्न गर्न सचेत गराए । उनले वैदेशिक रोजगारीमा गएकाहरू ठगीमा पर्ने गरेको उल्लेख गर्दै उनीहरूको उद्धारमा पनि सरकारले गम्भीरतापूर्वक लाग्नुपर्ने बताए । कोभिड संकटको चपेटामा परेका आफ्ना नागरिकलाई विदेशी भूमिमा काम गर्ने क्रममा समस्या नआओस् भन्नेमा सरकार गम्भीर रहेको उनको भनाइ थियो । बैठकमा श्रममन्त्री कृष्णकुमार श्रेष्ठले वैदेशिक रोजगारमा गएका नेपालीमाथि बिचौलियाहरूले ठगी गरेको उल्लेख गरे । ठगीमा संलग्नलाई कारबाहीका लागि अनुसन्धान गर्न छुट्टै प्रहरी युनिट परिचालनको व्यवस्था गर्न उनले गृहमन्त्री खाँणसँग आग्रह गरे । यूएईमा घरेलु कामदार महिलाको समस्या ठूलो छ, ती समस्या समाधानका लागि पनि गृह मन्त्रालयको सहयोग आवश्यक छ, उनले भने । बर्सेनि झन्डै ८० हजार नेपाली कामको खोजीमा गैरकानुनी रूपमा भिजिट भिसामा यूएईलगायत तेस्रो मुलुक गइरहेको अनुमान छ । एजेन्टहरूले त्यसरी जाने नेपालीलाई भिजिट भिसामा आकर्षक रोजगारी दिलाउने प्रलोभन दिएर ठग्ने गरेका छन् ।"
गैंडा मरेको विरोधमा प्रदर्शन,"(चितवन)  सडक विस्तारका क्रममा नाली बनाउन खनिएको खाल्डोमा परेर एकसिंगे गैंडा मरेको विरोधमा मंगलबार विवेकशील साझा पार्टी चितवनले भरतपुर महानगरपालिकाको प्रवेशद्वारअघि हात्तीको गोबरसहित प्रदर्शन गरेको छ । प्रहरी निरीक्षकको नेतृत्वमा खटिएको टोलीसँग धकेलाधकेल गर्दै विवेकशील साझाका कार्यकर्ताले विरोध प्रदर्शन गरेका थिए । वन्यजन्तुको संरक्षणका लागि महानगर संवेदनशील होस् भनेर ध्यानाकर्षण गराउन प्रदर्शनमा उत्रिएका हौं, पार्टीका चितवन संयोजक प्रविन काफ्लेले भने ।पूर्वपश्चिम राजमार्गअन्तर्गत नारायणगढ पुल्चोकदेखि गोन्द्राङसम्मको ६ किलोमिटर ८० मिटर सडकलाई ६ लेनको बनाइँदै छ । सोही खण्डमा नाली बनाउन खनेको खाल्डोमा परेर आइतबार गैंडा मरेको थियो । ढलान सकिए पनि खाल्डो नपुरेका कारण त्यसैमा परेर लगभग ११ वर्षको भाले गैंडा मरेको थियो । चितवन राष्ट्रिय निकुञ्जको मध्यवर्ती क्षेत्रअन्तर्गत पर्ने बरन्डाभार जंगलको मुखैमा उक्त घटना भएको हो । बरन्डाभार जंगल चुरे र महाभारत पर्वत शृङ्खलालाई निकुञ्जसँग जोड्ने महत्त्वपूर्ण जैविक मार्ग हो । यो जंगललाई चिरेर पूर्वपश्चिम राजमार्ग गएको छ ।बरन्डाभार जंगलमा दुर्लभ वन्यजन्तु गैंडा, बाघको ओहोरदोहोर चलिरहन्छ । राजमार्गको दायाँबायाँ चित्तलका बथान र गैंडा चरेको देखिन्छ । यस्तो महत्त्वपूर्ण करिडोरमा काम गर्दा सावधानी नअपनाएको विवरणहरू आइरहेको छ । सम्बन्धित पक्षलाई कारबाही होस् र वन्यजन्तुमैत्री विकास निर्माण होस् भनेर महानगरको ध्यानाकर्षण गर्न खोजेका हौं, प्रदर्शनमा सहभागी पार्टीका केन्द्रीय प्रवक्ता शरदराज पाठकले भने ।गत वर्षको कात्तिकदेखि सुरु भएको सडक विस्तार संघीय सरकारको आयोजना हो । भरतपुर महानगरले यसलाई महानगरकै पहलमा आएको गौरवको आयोजना भन्ने गरेको छ । आयोजनामा महानगरको प्रत्यक्ष संलग्नता छैन होला तर चासो र सरोकार जोडिएको छ । यो प्रदर्शनले यस्ता आयोजनामा वन्यजन्तुको पनि ख्याल राख्ने विषयमा महानगरको ध्यानाकर्षण हुने आशा छ, काफ्लेले भने । पार्टीले क्रमैसँग डिभिजन सडक कार्यालय र अन्य सरकारी निकायको पनि यसैगरी ध्यानाकर्षण गराउने उनले बताए ।वन मन्त्रालयको छानबिन समितिराष्ट्रिय निकुञ्ज तथा वन्यजन्तु संरक्षण विभागका महानिर्देशक रामचन्द्र कँडेलले बरन्डाभार क्षेत्रमा खाल्डोमा परेर गैंडा मरेको विषयमा छानबिन गर्न वन मन्त्रालयले छानबिन समिति बनाएको जानकारी दिए । सोमबार छानबिन समिति बनाउने निष्कर्ष निकालेका थियौं । त्यहीअनुसार वन मन्त्रालयले मंगलबार ५ सदस्यीय समिति गठन गरेको छ, कँडेलले भने ।मन्त्रालयले वन तथा भूसंरक्षण विभागका उपमहानिर्देशक राजेन्द्र केसीको संयोजकत्वमा समिति बनाएको छ । जसमा मन्त्रालयका कानुन उपसचिव, राष्ट्रिय निकुञ्ज विभागका उपसचिव, चितवन निकुञ्जका प्रमुख र भरतपुरको डिभिजन वन कार्यालयका प्रमुख सदस्य छन् । समितिले स्थलगत अध्ययन र छानबिनपछि १० दिनभित्र मन्त्रालयमा प्रतिवेदन पेस गर्ने र त्यसैका आधारमा कारबाही अघि बढ्ने कँडेलले बताए ।जंगल क्षेत्रमा भइरहेको निर्माणका विषयमा निकुञ्जसँग कुनै सहमति र समन्वय नगरिएको चितवन निकुञ्जका प्रमुख संरक्षण अधिकृत हरिभद्र आचार्य बताउँछन् । दुर्लभ वन्यजन्तु ओहोरदोहोर गर्ने संवेदनशील क्षेत्रमा लापरबाहीपूर्ण तरिकाले काम गरेको भनेर जिल्लाका अन्य संघसंस्थाले पनि विरोधमा विज्ञप्तिहरू निकालेका छन् । दोषी पक्षलाई कारबाही गर्न उनीहरूको माग छ । दुर्लभ वन्यजन्तु ओहोरदोहोर गर्ने अति संवेदनशील क्षेत्रमा विकासको नाममा भएको असावधानी तथा लापरबाही गतिविधिप्रति खेद व्यक्त गर्दछौं, निकुञ्जअन्तर्गत मृगकुञ्ज मध्यवर्ती उपभोक्ता समितिका अध्यक्ष दुर्गाप्रसाद घिमिरेले मंगलबार जारी गरेको विज्ञप्तिमा उल्लेख छ । पूर्वी चितवनका बरन्डाभार र राप्ती क्षेत्रका मध्यवर्ती सामुदायिक वन समिति र पटिहानी राप्ती तटीय नदी सरसफाइ अभियानले पनि दोषीलाई कारबाहीको माग गरेको छ ।"
विभाजित मन्त्रालयका मन्त्री कामविहीन,"(मकवानपुर)  वाग्मती प्रदेश सरकारले पूर्वतयारीबिनै अनावश्यक रूपमा मन्त्रालय विभाजन गर्दा विभाजित मन्त्रालय र मन्त्रीहरू कामविहीन भएका छन् । प्रदेश सरकारले मंसिर १५ मा ८ मन्त्रालय विभाजन गरेर १४ वटा बनाएको थियो । त्यसयताका २ महिनामा आवश्यक कर्मचारी, बजेट र संरचनाको अभावमा उनीहरू बेरोजगारझैं भएका हुन् । हाल वाग्मती प्रदेशमा १४ जना मन्त्री र ४ जना राज्यमन्त्री गरी १८ जना मन्त्री छन् ।मुख्यमन्त्री राजेन्द्र पाण्डेले सरकारको कामलाई प्रभावकारी बनाउन भन्दै सत्तारूढ गठबन्धनलाई खुसी बनाउन मन्त्रालय विभाजन गरे पनि हालसम्म मन्त्रालयले आवश्यकताअनुसार बजेट प्राप्त गरेका छैनन् । अघिल्लो डोरमणि पौडेल नेतृत्वको सरकारले ७ वटा मन्त्रालयको परिकल्पनाअनुसार बजेट ल्याएको थियो । हाल सोही बजेट कार्यान्वयन गर्नुपर्ने भएका कारण विभाजित मन्त्रालयले बजेट नपाएका हुन् । प्रदेश सरकारले पूरक बजेट ल्याएर मन्त्रालयगत रूपमा विभाजन गर्ने योजना बनाए पनि त्यो सम्भव नभएपछि हाल रकमान्तर गर्ने तयारी गरिरहेको छ ।आफ्नो नेतृत्वमा रहेको मन्त्रालयले योजना र बजेट नपाएपछि विभाजित मन्त्रालयका अधिकांश मन्त्री हेटौंडा बस्दैनन् । विभाजित मन्त्रालयमध्ये कोरोना महामारीको तेस्रो लहरका कारण स्वास्थ्य मन्त्रालयको काम भने देखिइरहेको छ । अन्य मन्त्रालयमा मन्त्री भेटिँदैनन् । मन्त्रालयमा मन्त्रीहरूले नियुक्त गरिएका कर्मचारी मात्र भेटिन्छन् । मन्त्रीहरू आफ्नो कार्यकक्ष पुगे पनि केहीबेर बसेर हिँडिहाल्ने गरेका छन् । कतिपय मन्त्रीहरू मन्त्रिपरिषद्को बैठकमा सहभागी हुन मात्र हेटौंडा आउने गरेका छन् । अन्य समयमा आफ्नै निर्वाचन क्षेत्रमा क्रियाशील भइरहेका छन् ।धेरै मन्त्रीले बजेट, संरचना र कर्मचारीको अभाव भएको गुनासो मन्त्रिपरिषद्को बैठकमा मुख्यमन्त्रीसमक्ष गर्ने गरेका छन् । समस्या समाधानको उपाय खोज्छौं भन्ने जवाफ दिनुभएको छ, एक मन्त्रीले भने । उनका अनुसार ४० प्रतिशत कर्मचारीको भरमा प्रदेश सरकार सञ्चालन गर्नुपर्ने अवस्था रहेका कारण यस्तो अवस्था सिर्जना भएको हो । कर्मचारी संगठन संरचना निर्माण गरेका छौं । लोक सेवा आयोगलाई कर्मचारी भर्ना प्रक्रिया अगाडि बढाउनसमेत भनिएको छ, उनले भने । उनले बजेट बाँडफाँटको काम केही दिनभित्र समाधान हुने दाबीसमेत गरे ।वाग्मती प्रदेशमा एउटै मन्त्रालयलाई विभाजन गरेर ३ वटासम्म बनाइएको छ । भौतिक पूर्वाधार मन्त्रालयबाट टुक्रिएर बनेको श्रम, रोजगार तथा यातायात मन्त्रालय र खानेपानी, ऊर्जा तथा सिँचाइ मन्त्रालय अहिले कामविहीन छन् । तत्कालीन समयमा भौतिक पूर्वाधार मन्त्रालयलाई करिब ३८ प्रतिशत बजेट विनियोजन गरिएको थियो ।मन्त्रालय मातहतबाट हुनुपर्ने कामकारबाही नरोकिएको भए पनि सम्बन्धित मन्त्रालयले अख्तियारी नपाएको हुँदा अझैसम्म फुट्नुअघिको भौतिक पूर्वाधार विकास मन्त्रालयबाटै ती काम भइरहेको मन्त्रालयका सूचना अधिकारी राजन पोखरेलले जानकारी दिए । मन्त्रालयहरू अलग भए पनि संरचना अलग भएर बजेट र योजना आउनै बाँकी छ, उनले भने, छुट्टिएका मन्त्रालयबाट प्रशासनिकबाहेक अन्य काम भएको छैन । यातायात मन्त्रालयको समेत जिम्मेवारी सम्हाल्दै आएका उनले भौतिक मन्त्रालयबाट विभाजित यातायात मन्त्रालय योजना हुने मन्त्रालयसमेत नभएको भन्दै ऐन, नियमावली बनाउने र प्रशासनिक काम मात्रै गर्ने गरिएको बताए ।प्रदेशको उद्योग, पर्यटन, वन तथा वातावरण मन्त्रालय अहिले ३ मन्त्रालय बनेको छ । यस मन्त्रालयका कर्मचारी अहिले मन्त्रालयगत रूपमा बजेट बाँडफाँट गर्न व्यस्त छन् । एउटा मन्त्रालयको बजेट केही दिनभित्र ३ वटालाई बाँडफाँट गर्नेछौं, एक कर्मचारीले भने । ती कर्मचारीले दक्ष र प्राविधिक कर्मचारीको अभावले लक्ष्यअनुसार काम गर्न गाह्रो भएको बताए ।"
बैंकिङ कसुरका दोषी पक्राउ,रामेछाप (कास) बैंकिङ कसुर गरेको अभियोगमा उच्च अदालत पाटनबाट दोषी प्रमाणित भएका रामेछापका तोरणबाबु श्रेष्ठलाई प्रहरीले मंगलबार पक्राउ गरेको छ । श्रेष्ठलाई उच्च अदालतले २०७७ जेठ २७ मा ४० लाख रुपैयाँ जरिवाना र १० दिनको कैद फैसला सुनाएको थियो । उक्त फैसलापछि फरार श्रेष्ठ काठमाडौंबाट आउँदै गरेको अवस्थामा रामेछापको लुभुबाट पक्राउ परेका जिल्ला प्रहरीका डीएसपी नवराज ढुंगानाले बताए । उनका अनुसार श्रेष्ठले रकम नै नभएको चेक दिएर ठगेका थिए ।
मेलम्ची र चौतारामा अक्सिजन प्लान्ट,"सिन्धुपाल्चोक (कास) मेलम्ची नगर अस्पतालमा अक्सिजन प्लान्ट जडान गरिएको छ । मेलम्ची नगरपालिका, संसद् विकास कोष, ह्योल्मो सिन्धु मेलम्ची उत्थान कार्यक्रमलगायतको सहयोगमा ९५ लाख रुपैयाँ खर्चेर प्लान्ट सञ्चालन गरिएको हो । नगर प्रमुख डम्बर अर्यालका अनुसार प्लान्टबाट दैनिक ४८ वटा सिलिन्डर भर्न सकिनेछ । यसले हेलम्बु, पाँचपोखरी थाङपाल र इन्द्रावती गाउँपालिकावासीलाई समेत राहत मिल्नेछ, उनले भने । यसैगरी, चौतारा साँगाचोकगढी नगरको चौतारास्थित जिल्ला अस्पतालमा अक्सिजन प्लान्ट स्थापना र पीसीआर परीक्षण थालिएको छ । प्लान्टले प्रतिघण्टा ९० लिटरभन्दा बढी अक्सिजन उत्पादन गरिरहेको छ । दुवै क्षेत्रमा अक्सिजन उत्पादन हुन थालेपछि राजधानीलगायत अन्यत्रबाट अक्सिजन ल्याउनुपर्ने समस्या टरेको जिल्ला अस्पतालका जनस्वास्थ्य अधिकृत पशुपति खनालले बताए । यही प्रयोगशाला स्थापना गरेर पीसीआर परीक्षण पनि गर्न थालिएको छ, उनले भने, हाल ५ जना स्वास्थ्यकर्मी खटाइएको छ । प्रगोगशाला प्रदेश सरकारको ७५ लाख बजेटमा सञ्चालनमा आएको हो ।"
"गाँसको पिरलो, हिंसाको डर","(काठमाडौं)  दुवैका आँखाले संसार नदेखे पनि एकअर्काको मन देख्थे । उनीहरूबीच औधी माया थियो । रविन कीर्तिपुरमा संगीत सिक्थे । रविना नेत्रहीन संघमा आबद्ध थिइन् । उनीहरूको घर कर्णाली प्रदेशको छुट्टाछुट्टै जिल्लामा भए पनि दृष्टिसम्बन्धी अपांगता भएका व्यक्तिहरूको कार्यक्रममा भेट भइरहन्थ्यो । १६ वर्षअघि उनीहरूले प्रेमविवाह गरे । दुई वर्षजति गाउँ बसेर रोजीरोटीका लागि काठमाडौं छिरे । त्यसपछि सुरु भयो उनीहरूको सडक संघर्ष । दिनभर सडक पेटीमा बसेर गीत गाउँथे । चार सन्तानसहित ६ जनाको लालनपालनका लागि सडकमा बसेर गीत गाउनु उनीहरूको पेसा नै बन्यो । दुवैले आँखामा कालो चस्मा लगाउँथे । हातमा सेतो छडी र स्पिकर हुन्थ्यो । पहिलेको डेरा भएको बसुन्धराबाट सुन्धारा, रत्नपार्क, जमल र बस्ती तथा गल्लीहरूमा गीत गाउन पुग्थे । दिनको पाँचदेखि १५ सयसम्म कमाइ हुन्थ्यो । जसोतसो जीविका चलेको थियो । पाँच वर्षअघिबाट उनीहरूको सम्बन्धमा बिस्तारै फाटो सुरु भयो । रविन लट्ठ पर्ने गरी रक्सी खाएर पत्नीलाई तथानाम गाली गर्थे । रविनाले पतिको इज्जत सम्झेर सहेर बसिन् । कोरोना महामारीले गर्दा लकडाउन भएपछि दुवै घरैमा थुनिए, कमाइ थिएन । पत्नीलाई भातभान्छा कसरी टारौंला भन्ने चिन्ता हुन्थ्यो । राहतबाट दालचामल आए पनि घर भाडा तिर्ने पैसा हुँदैनथ्यो । रविन बिहानैदेखि रक्सी खाएर पत्नीलाई अश्लील गाली गरिरहन्थे । लकडाउनमा सँगै बस्नुपर्यो, झन् धेरै झगडा भयो, ३१ वर्षीया रविनाले भनिन्, सहेर बसेको पाँच वर्ष भइसक्यो, हानेको चोट बिर्सन्छ, बोली बिर्सन्न भन्छन्, अब त अत्ति भयो, छुट्टिने योजनामा पुगेको छु । सपरिवार अहिले जोरपाटीमा डेरा बस्छन् । १६ वर्षअघि जुन उत्साहले उनीहरूले विवाह गरे, हिजोआज त्यो रहेन । गीत गाउने ठाउँमा पनि झगडा हुन छाडेन । तनावले गीत गाउन नसक्ने भएपछि साउनयता रविनाले गाउनै छाडिदिइन् । केही समय अघिसम्म पशुपतिनाथ मन्दिर परिसरमा मागेर बस्थिन् । मन्दिर सञ्चालकले त्यहाँ बस्न नदिएपछि उनको आयस्रोत छैन । पति आफ्नै हिसाबले गाउन निस्कन्छन् । उनको कमाइको हिसाबकिताब हुँदैन । रविनाले गीत गाउन छोडेदेखि घर भाडा तिर्न बाँकी छ । भाडाबापत दुई कोठाको मासिक आठ हजार तिर्नुपर्छ । दालचामल किन्न दिदी आफन्त पर्नेबाट सहयोग लिन्छिन् । पतिसँग जतिसक्दो छिटो अलग्गिने सोचमा पुगेकी उनी कोरोना संक्रमण पुनः बढेकाले अन्योलमा छिन् । अलग्गै बस्ने भनेर कोठा खोज्दै छु, पाएको छैन, फेरि कोरोना बढ्यो भन्छन्, साह्रै चिन्ता लागेको छ, कसरी खाने, कसरी कोठा भाडा तिर्ने, बस्दै गरेकामा पनि नतिरेको पाँचछ महिना भइसक्यो, उनले भनिन् । फेरि लकडाउन भए पतिबाट झन् हिंसा र दुर्व्यवहार सहनुपर्ने चिन्ता थपिएको छ उनलाई । महामारीमा कमाइ नहुँदा गैरसरकारी संस्थाले खाद्यान्न राहत दिए पनि कोठा भाडा तिर्न पैसाको अभाव हुन्छ । भन्छिन्, धेरै पटक मिडियाहरूमा पनि बोलिसकेका छौं, पढेकालाई रोजगारी देऊ, नपढेकालाई रोजगारी र बेरोजगारी भत्ता देऊ भनेर, दुईतीन पटक सरकारलाई ज्ञापनपत्र पनि बुझाएका छौं, कतैबाट सुनुवाइ भएन ।रविनाजस्तै अपांगता भएका कैयन् महिला र बालिका दोहोरो बहिष्करण र विभेदमा छन् । एकातिर उनीहरू घरपरिवार र समाजबाट पीडित छन् भने अर्कोतिर संकटको समयमा पनि राज्यबाट अभिभावकत्व महसुस गर्न पाएका छैनन् । विभिन्न अध्ययनले पनि अपांगता भएका महिलाले महामारीका कारण थप चुनौती खेप्नुपरेको तथ्य बाहिर ल्याएका छन् । सन् २०२१ मे २७ मा कोभिड१९ का कारण अपांगता भएका महिलालाई परेको प्रभावबारेमा दृष्टिविहीन महिलाको सशक्तीकरणमा काम गर्दै आएको प्रयत्न नेपालले गरेको अध्ययनमा भनिएको छ, प्रायः अपांगता भएका महिलाहरूले अपांगता भएका पुरुषहरू र अपांगता नभएका महिलाहरूको तुलनामा थप चुनौतीहरू सामना गर्छन् ।यसैगरी नेपाल अपांग महिला संघले सन् २०२० मा प्रकाशन गरेको अपांगता भएका महिला तथा बालिकामा कोभिड१९ को प्रभावसम्बन्धी द्रुत अध्ययन ले पनि ७२५ प्रतिशतलाई यातायात, ५५ प्रतिशतलाई दैनिक आम्दानी र रोजगारीमा तथा ४५ प्रतिशतलाई स्वास्थ्य सेवा लिन समस्या भएको देखाएको छ । सर्वेक्षणमा अपांगता भएका महिला, बालिका र तिनका अभिभावक गरी सबै प्रदेशबाट १६० जनालाई सहभागी गराइएको थियो । उत्तरदातामध्ये ५६१८ प्रतिशतले लकडाउनमा आफू हिंसामा परेको बताए । त्यसरी हिंसा भोग्न बाध्य उत्तरदातामध्ये ४२२२ प्रतिशतले छिमेकीबाट र २८८९ प्रतिशतले परिवारबाट हिंसा भोगेका थिए । लकडाउनलगायतका प्रतिबन्ध खुले पनि ९०११ प्रतिशतले परिस्थिति जटिल रहेको जवाफ दिएका थिए । ५८१३ प्रतिशतले राहत आवश्यक रहेको बताएका थिए । राहतको आवश्यकता हुनेहरूमा सुस्त श्रवण, बहिरा व्यक्ति, मनोसामाजिक अपांगता र बोलाइसम्बन्धी अपांगता छन् । पहिलो र दोस्रो लहरको असरले अनौपचारिक क्षेत्रमा काम गर्ने अपांगता भएका व्यक्तिहरूले रोजगारी गुमाएपछि पुनः काम पाउन नसकिरहेकै अवस्थामा तेस्रो लहर बढेपछि झन् चुनौती थपिएको नेपाल अपांग महिला संघकी अध्यक्ष टीका दाहालले बताइन् । दिनभर कमाएर छाक टार्ने संख्या धेरै छ, बन्दाबन्दी सुरु भइसकेको छ, धेरैको कमाइ बन्द भइसकेको छ, अब एकदुई सातापछि दालचामल चाहियो भन्दै छिनछिनमा फोन आउन थाल्छ, तत्कालका लागि आफूहरूले सहयोग जुटाए पनि सरकारले दीर्घकालीन समाधान गर्नुपर्ने उनले बताइन् । प्रायः अपांगता भएका महिला घरभित्रको काममा सीमित हुन्छन् । घरमूली अर्थात् कमाइ गर्ने व्यक्तिको आम्दानी हुन छोडेपछि महिलालाई भातभान्सा जुटाउन समस्या हुन्छ । यसैबाट झगडा सुरु हुन्छ र हिंसामा रूपान्तरण हुने गर्छ । संक्रमण हुनबाट जोगाउन अपांगतामैत्री एवं पहुँचयुक्त सञ्चार सामग्री प्रकाशनप्रसारण गर्नुपर्ने, अपांगता भएका समुदायकेन्द्रित विशेष राहत प्याकेजहरू सरकारले ल्याउनुपर्ने दाहालले बताइन् । अपांगता भएका महिलाजस्तै यौनिक तथा लैंगिक अल्पसंख्यक, विपन्न तथा सीमान्तकृत, मधेसी, दलित समुदायका महिलाहरू पनि महामारीमा हिंसाको सिकार बन्नु परिरहेको अधिकारकर्मी रीता साह बताउँछिन् । बहुआयामिक असर पार्छ, दिनदिनै कमाउने दिनदिनै खानेहरूको रोजगारी गुमेपछि आर्थिक समस्या हुन्छ, पैसा पनि नआउने सँगसँगै बस्ने हुँदा महिलालाई हिंसा बढ्छ, सुत्केरी गर्भवतीलाई नियमित जाँच गर्न जान डर छ, अस्थायी साधन प्रयोग गर्नेहरू हुने खानेले घरैमा सेवा मगाउन सक्छन् तर विपन्न, सीमान्तकृतले त सक्दैनन्, अनिश्चित गर्भ बस्नेले जन्माउनुपर्ने बाध्यता हुन्छ, अपांगता भएको महिला, दलित, यौनिक तथा लैंगिक अल्पसंख्यकलाई झन् गाह्रो छ, उनले भनिन् । यसअघि महामारी दुवै लहरमा यस्ता समस्या देखिएको भए पनि सरकारले संवेदनशीलता नलिँदा तथा प्राथमिकता नदिँदा उही समस्या दोहोरिने सम्भावना रहेको बताइन् । पहिलो दायित्व सरकारकै हो, जनताले ट्याक्स तिर्छ, यस्तै आपत्मा सरकारले हेरोस् भनेर हो, पहिलेदेखि विशेष राहत, आर्थिक प्याकेजहरू हुनुपर्ने हो, अहिलेसम्म केही छैन, अब सरकारले बेलैमा तयारी हुनुपर्छ र लक्षित समुदायको पहिचान गरी सुविधाहरू दिनुपर्छ, उनले थपिन् । यूएनडीपीको सहयोगमा इन्स्टिच्युट फर इन्टिग्रेटेड डेभलपमेन्ट स्टडिज (आईआईडीएस) ले गरेको अध्ययनमा कोरोना महामारीको पहिलो लहरका दुई महिनामा ४१ प्रतिशत महिला र २८ प्रतिशत पुरुषले आयआर्जन गुमाएको देखिएको थियो । पहिलो लहरकै महामारीमा महिला मन्त्रालय, यूएन वुमन, केयर नेपाल र सेभ द चिल्ड्रेनले गरेको अध्ययनमा करिब ८३ प्रतिशत महिलाले रोजगारी गुमाएको देखाएको थियो । अनौपचारिक क्षेत्रमा काम गर्ने महिलाहरूको संख्या धेरै छ । उनीहरू महामारीको समयमा रोजगारी गुमाउने अधिक जोखिममा पर्छन् । त्यस्तै लकडाउनको पहिलो पाँच महिनामा ७४४ प्रतिशत यौनिक तथा लैंगिक अल्पसंख्यक व्यक्तिले रोजगारी गुमाएका नीलहिरा समाजले जनाएको छ । खासगरी यौन व्यवसाय गरेर जीविका चलाउने यो समुदायलाई कोरोना महामारीपछि आर्थिक संकट परेको छ । कमाइ नहुने, खानको समस्या हुने, कोठा भाडा तिर्न पैसाको अभाव हुने, पार्टनरहरूबीचमा झगडा हुने, क्वारेन्टिन तथा आइसोलेसनहरू मैत्रीपूर्ण नहुने जस्ता कारणले आत्महत्या र आत्महत्या प्रयासका घटना हुने गरेको मितेरी नेपालको कार्यकारी निर्देशक सरिता केसीले बताइन् । स्मार्ट लकडाउन सुरु भइसकेको अवस्थामा हाम्रो समुदायको सबैलाई तनाव सुरु भइसकेको छ, धेरैजसो साथीहरू बेरोजगार गर्नुहुन्छ, परिवारले नस्वीकार्ने हुँदा अरूजसरी लकडाउनभर घर गएर बस्छु भन्ने स्थिति छैन, कसरी खाने, भाडा कसरी तिर्ने, नियमित खानुपर्ने औषधि नपाइएला भन्ने चुनौती छ, उनले भनिन् । अघिल्ला लकडाउनमा आर्थिक, सामाजिक तथा मानसिक समस्याले २० भन्दा बढी यौनिक तथा लैंगिक अल्पसंख्यकहरूले आत्महत्या गर्दा पनि सरकारले आफ्ना राहत कार्यक्रम र सामाजिक सुरक्षा सेवामा समावेश नगरेको बताइन् । महिला, बालबालिका तथा ज्येष्ठ नागरिक मन्त्रालयका प्रवक्ता उमेश ढुंगानाले तत्काललाई कुनै राहत तथा सहयोग कार्यक्रमहरू नरहेको बताए । कसरी सम्बोधन गर्ने भन्ने ठ्याक्कै योजना छैन, अब छलफलहरू गर्नुपर्छ, मन्त्रालयको तत्काल कोभिड रेसपोन्ज गर्ने एउटा निर्देशक समिति छ, त्यसैलाई चालु गर्नुपर्ने हुन्छ ।"
"१२,००८ संक्रमित, ८ को मृत्यु","विद्या राईकाठमाडौं (कास) पछिल्लो २४ घण्टामा २५ हजार ९ सय ९ नमुनाको पीसीआर र एन्टिजेन परीक्षण गर्दा १२ हजार ८ जनामा कोरोना संक्रमण पुष्टि भएको छ । सोही अवधिमा ८ जनाको मृत्यु र ३ हजार ४० जना निको भएका छन् । हाल सक्रिय संक्रमित ८८ हजार ९ सय ३४ जना रहेको स्वास्थ्य मन्त्रालयले जनाएको छ । यस्तै, काठमाडौं उपत्यकामा मात्रै ६ हजार १ सय ७२ संक्रमित थपिएका छन् । मन्त्रालयका अनुसार काठमाडौंमा ४ हजार ८ सय ७५, ललितपुरमा ७ सय ८२ र भक्तपुरमा ५ सय १५ जनामा संक्रमण पुष्टि भएको हो । देशभर आईसीयूमा २ सय ४५ र भेन्टिलेटरमा ४४ संक्रमित उपचाररत छन् ।"
विमानस्थलमा तीन ल्याबलाई अनुमति,"काठमाडौं (कास) राष्ट्रिय जनस्वास्थ्य प्रयोगशालाले त्रिभुवन अन्तर्राष्ट्रिय विमानस्थलमा तीनवटा ल्याबलाई मात्र कोभिड परीक्षण अनुमति दिएको छ । हाल विमानस्थलमा सुमेरु हस्पिटल, स्टार हस्पिटल मोलिक्युलर ल्याब र महेन्द्रनारायण निधि मेमोरियल हस्पिटलले प्रयोगशाला सञ्चालन गरी परीक्षण गर्दै आएका छन् । तर ती ल्याबले यूएई जाने यात्रुको मात्रै कोभिड परीक्षण गर्न पाउनेछन् । विमानस्थल परिसरमा परीक्षण गरिएको ४ घण्टाभित्रको रिपोर्ट यूएई जाने यात्रुका लागि मात्र आवश्यक रहेको भन्दै जनस्वास्थ्य प्रयोगशालाले सबैले देख्ने ठाउँमा यूएई जाने यात्रुहरूका लागि मात्र लेख्न पनि आग्रह गरेको छ । विमानस्थल परिसरमा कलेक्सन सेन्टरका रूपमा चलाइएका अन्य प्रयोगशालालाई भने रोक लगाइएको राष्ट्रिय जनस्वास्थ्य प्रयोगशालाकी निर्देशक डा रुणा झाद्वारा जारी सूचनामा उल्लेख छ । प्रयोगशालाको टोलीले मंगलबार विमानस्थलमा सञ्चालित ल्याबहरूको अनुगमन गरेको थियो ।"
षड्यन्त्रको भुमरीमा चुनाव,"प्रमुख राजनीतिक दलहरूले संविधानको मर्मअनुरूप गर्नुपर्ने स्थानीय तहको चुनाव निर्धारित मितिभन्दा एक वर्षपछि धकेल्ने षड्यन्त्र गरिरहेको आशयका समाचार आइरहेका छन् । दलहरू यसबखत कानुनको कमजोरी खोज्नमै सक्रिय छन् । त्यही कानुनको छिद्रको सहारा लिएर चुनाव आफू र आफ्नो दलले चाहेको समयमा गर्ने सुरमा शीर्षनेताहरू छन् । आफूअनुकूल वातावरण नभएर तथा सबै कार्यकर्ताको व्यवस्थापन गर्न समय लाग्ने देखेर दलहरू तीनै तहको चुनाव एकै पटक गराउन भन्दै संविधानकानुनले तोकेको समयसीमालाई उल्लंघन गरिरहेका छन् । अतः चुनाव एक महिनाअघि वा ढिलो गर्दा केही फरक पर्दैन । आउँदो वैशाखमा सरकारले चुनाव गराउने वातावरण नदेख्नुमा कोरोना प्रकोप पनि एउटा कारण बनेको छ । कोरोनालाई कारण देखाएर चुनाव जेठमा गर्दा पनि हुन्छ, तर तीनै तहको चुनाव एकै पटक हुनुपर्छ । आमनागरिकको भावनालाई बुझेर दलहरूले एकै दिन तीनै तहको चुनाव गर्लान् भन्ने आस छ, तर त्यसका लागि चुनावको मिति एक वर्ष सार्न पाइन्न । संविधान र कानुनले जे भनेको छ र आमनागरिकको जस्तो धारणा छ, सोहीअनुरूप दलहरूले काम गर्नुपर्छ । रामकृष्ण बराल, जोरपाटी५, काठमाडौं"
यूएईमा उद्धारको पर्खाइमा श्रमिकहरू,"भिजिट भिसाले बढायो यूएईमा मानव तस्करी समाचार तनहुँका श्रीराम रानाभाट, झापाका हिमाल पोर्तेललगायतले यूएईमा बेहोरेको कष्ट र यातनाबाट सुरु गर्दै, यस्तो तस्करी रोक्न गर्नुपर्ने काम सुझाएर अन्त्य गरिएको छ । समाचारमा उल्लेख पात्रहरूले भिजिट भिसामा यूएई पुग्ने सबै युवाको प्रतिनिधित्व गर्छ । चिनेजानेका व्यक्तिले भिजिट भिसामै गए पनि पछि कम्पनी पुर्याइदिने भनेपछि प्रलोभनमा परेर बेरोजगार त पल्कने नै भए, छँदाखाँदाको सरकारी जागिरलाई चटक्कै छाड्नेहरू पनि धेरै छन् । उता पुगेपछि भने काम नपाउने र भिसा म्याद सकिएपछि ओभरस्टे भएर गैरकानुनी हैसियतमा रहनेहरू दिनानुदिन बढ्दै छन् । सोझा नेपाली श्रमिकलाई राम्रो कमाइको लालचा देखाइ गैरकानुनी रूपमा यूएईलगायत मुलुकका कम्पनीमा काम लगाउने वा लगाउने बहानामा यातना दिने अभ्यास द्विदेशीय श्रम सम्झौताविपरीत हुन्छ । तर, कानुन र प्रावधानविपरीत ठूलो धनराशि असुलेर विदेशी मुलुकमा अलपत्र पार्दा नेपाली श्रमिक अत्यन्त जोखिममा पर्नुका साथै ठगी, जालसाजीमा फसेर चर्को ब्याजमा काढेको धन गुमाउनुपरिरहेको छ । नेपाली आकाशबाट सेटिङ मै भए पनि विमान चढेर गन्तव्य भनिएको मुलुकमा उडाएपछि एजेन्टले काम पूरा भएको ठान्ने अनि कष्ट झेलेको खबर सुन्नै नचाहने अमानवीय दुष्कर्मका बारे दिनहुँ छापा रङ्गिएका छन् । तथापि दैनिक सयौं नेपाली आकाश वा सडक मार्ग हुँदै लुकीछिपी बिदेसिएकै छन् । यति हुँदा पनि श्रम तथा वैदेशिक रोजगार विभागले अवैध किसिमले बिदेसिने निरीह नेपालीलाई सचेतना कार्यक्रम सञ्चालन गर्न सकेको छैन । जसले गर्दा विदेश हिँडेको छोटो अवधिमै विभिन्न स्वास्थ्य समस्या लिएर फर्कने वा मृत्यु भइसकेपछि बाकसमा फर्किन पनि लामै समय लाग्ने दर्दनाक अवस्था उत्तिकै छ । तर श्रमिकको यस्तो विकराल समस्यामा मल्हम लगाउन भने वैदेशिक रोजगार विभाग, सम्बद्ध मन्त्रालय, वैदेशिक रोजगार व्यवसायी, अन्तर्राष्ट्रिय विमानस्थल र गन्तव्य मुलुकका राजदूतावासले समन्वय र नियमकानुन कार्यान्वयन गर्न सकेका छैनन् । छोटो अवधिका लागि भ्रमण गर्न भिजिट भिसा दिइन्छ । तर, चर्को ब्याजमा ऋण काढेको ठूलो धनराशि दलालतस्करलाई बुझाउने दीनहीन नेपालीलाई भिजिट भिसाको विशेषताबारे जानकारी दिइँदैन । कामको प्रकृति, योग्यता, सुविधा, यातायात खर्चलगायत पक्षबारे वैदेशिक रोजगार विभागले श्रमिकलाई पहिल्यै जानकारी गराउन सक्नुपर्छ । साथै भिजिट भिसाको यथार्थबारे जानकारीमूलक सन्देश तथा परामर्शमार्फत सुसूचित गर्दै विमानस्थलबाट अध्यागमन गर्दा कडाइका साथ निगरानी गर्न, अवैध किसिमले जान खोज्नेलाई तत्कालै फर्काउन र एजेन्टले इमानदारीपूर्वक सही सूचना दिन सकेमा सोझा नेपाली श्रमिक तस्करका फन्दामा पर्ने थिएनन् । उता गन्तव्य मुलुकका राजदूतावासले पनि नेपालीको गुनासो र सरोकारको समयमै र सहज व्यवस्थापन गर्नुपर्ने होइन र ? गंगाराज अर्याल, पाणिनि८, पाली, अर्घाखाँची"
उदारवादी जमातको विभ्रम,"विभक्ति विन्दुअमेरिकाजस्तो प्रजातन्त्रको लामो इतिहास भएको देशमा राष्ट्रपति ट्रम्पले अभ्यास गरेको जनोत्तेजक प्रियतावाद एकाएक देखिएको थिएन । सन् २००८ को वित्तीय आघात, अर्धअश्वेत राष्ट्रपति ओबामा, नारी राष्ट्रप्रमुखको उम्मेदवारी एवं वैश्वीकरणले निम्त्याएको अनिश्चितता पक्कै पनि निकटतम कारणहरू थिए । कतिपय विश्लेषकका धारणा अनुसार भने ९११ भनिने आतंकवादी आक्रमणपछि उदारवादीहरूसमेत रक्षात्मक बन्न पुगेकाले सुस्तरी रूढिवादले अमेरिकामा सार्वजनिक मान्यता पाउँदै गएको हो । अफगानिस्तानलाई धूलोपिठो पार्ने अमेरिकी निर्क्योर्ल त्रुटिपूर्ण रहेको कुरा वासिङ्टनले बल्ल स्वीकार गरेको छ । इराकलाई ध्वस्त गर्ने अमेरिकी योजना त्यसभन्दा पनि विध्वंसक साबित भयो । सन् २००१ पछि अमेरिकामा उर्लिंदै गएको उदारवादीहरूको राष्ट्रवादले राष्ट्रपति ट्रम्पको जनोत्तेजक प्रियतावादका लागि आधारभूमि सम्याउँदै लगेको हो । सन् २०११ को अन्ना हजारे नेतृत्वको भ्रष्टाचारविरोधी आन्दोलन अन्ततः भारतिय राजनीतिको भगवाकरण प्रक्रियाको निर्णायक विन्दु ठहरिएको छ । भ्रष्टाचारको विरोध गर्नु नागरिकको प्रजातान्त्रिक दायित्व हुन आउँछ, तर शुद्धतावादीहरू त्यस्तो आन्दोलनको अपहरण गर्न सफल भए भने दक्षिणपन्थी राजनीतिले सुस्तरी व्यापक स्वीकार्यता पाउने रहेछ । हिटलर निजी जीवनमा शाकाहारी थिए, सार्वजनिक जीवनमा राष्ट्रवादी थिए एवं उनका आलोचकहरूले समेत नात्सी सर्वोच्च नेतालाई भ्रष्ट भनेका छैनन् । मानवताविरुद्धको अपराध त्यस्ता सबै चारित्रिक विशेषताभन्दा हानिकारक हुने रहेछ भन्ने कुरा भारतका बारेमा जेनसाइड वाच जस्ता संस्थाहरूले समेत औंल्याउन थालेका छन् ।नेपालमा पनि राष्ट्रवादी उदारवाद अवधारणा सहरिया मध्यम वर्गको सेतो कमिज जमातको सकृयतासँगै सन् २०११ देखि नै फैलिन थालेको थियो । परस्पर विरोधीजस्तो देखिए पनि उदारवादी कट्टरता विचारलाई संस्थागत गर्ने विभक्ति विन्दु (इन्फ्लेक्सन प्वाइन्ट) भने सन् २०१५ को १६बुँदे षड्यन्त्र हो भन्ने निष्कर्षमा कुनै शंका छैन । मधेसीहरूको डर नेपालको राजनीतिक बजारमा सबभन्दा सजिलोसँग बिक्ने विचार हो । दशकौं लगाएर निर्माण गरिएको विस्तारवादी भारतको षड्यन्त्र त्यसपछिको दोस्रो सहजै भड्काउन सकिने भयोत्पादक भावना हुन आउँछ । त्यसपछि एउटै भाषा, एउटै भेष आधारित नृजातिय पहिचान एवं एकात्मक प्रणालीको सदावहार आकर्षण छँदै छ । इतिहासलाई भ्रम एवं हिंसाको जोडजामका रूपमा पनि परिभाषित गर्ने गरिन्छ । त्यस्ता सबै अवयवको चतुर व्यवस्थापनबाट सन् २०१५ को विवादित संविधान जन्मिएको थियो । त्यस दस्तावेजका मौलिक विरोधाभासहरूलाई नकेलाएसम्म समसामयिक राजनीतिका विडम्बनाहरूलाई ठम्याउन सकिँदैन ।राजनीतिक नैतिकता संविधानवादको मूल आधार हो । अन्तरिम संविधानको भावना, पहिलो संविधानसभाको सुविचारित निर्क्योल एवं आन्दोलनकारीहरूसँग विगतमा गरिएका सबै सम्झौतालाई रद्दीको टोकरीमा फालेर विशुद्ध बहुसंख्यकवादका आधारमा जारी गरिएको मूल कानुनलाई राजनीतिक रूपमा स्वीकार गरिए पनि त्यस दस्तावेजलाई नैतिक संविधानवादका आधारमा न्यायोचित सिद्ध गर्न सकिँदैन । त्यसैले संविधानवादको दुहाई दिएर गरिने उदारवादी तर्कहरू खोक्रो बयानबाजीभन्दा बढी केही होइनन् । तथाकथित उदारवादीहरूले प्रजातान्त्रिक मूल्य र मान्यताका कुरा त झन् गर्दै नगरे हुन्छ । प्रजातन्त्रको प्राथमिक मापदण्ड भनेको सामान्यजनमा सहभागिताको भावलाई सुनिश्चित गर्नु हो । त्यसपछि सेवाको सुनिश्चितता, जवाफदेही एवं प्रतिनिधिको उपलब्धताजस्ता कुराहरू आउँछन् । एक पटक तीन तहको निर्वाचन सम्पन्न भइसकेको भए पनि प्रजातन्त्रको कुन मापदण्डका पक्षमा उदारवादीहरूले आवाज उठाएका छन् ? सत्ताको निरन्तरतालाई व्यवस्थाको स्थायित्वसँग जोडेर हेर्ने उदारवादी विचार नेपालका एक थरी गण्यमान्य नागरिकहरूको मौलिक चिन्तन हो । सत्ता कब्जा तब हुन्छ जब राजनीतिक नैतिकताका आधारभूत नियमहरू सामान्यजनको हितको साटो सम्भ्रान्त स्वार्थमा आधारित हुन पुग्छन् । सिंगो संविधान नै नृजातीय पूर्वाग्रह एवं दुराग्रहलाई संस्थागत गर्ने गरि लेखिएपछि सत्ता कब्जा गरिराख्नुपर्दैन, प्रक्रियागत तवरले त्यो स्वतः हुन्छ । सर्वेसर्वा शर्मा ओलीको आत्मविश्वास आधारहीन छैन ।विवादित संविधानका अरू पनि विरोधाभासहरू आधारभूत प्रकृतिका छन् । समाजवाद र संघवाद सँगसँगै जानै नसक्ने होइनन्, तर तिनको सामञ्जस्य सहज हुँदैन । समाजवादलाई मिश्रित अर्थव्यवस्थाका रूपमा अर्थ्याए पनि एक हदसम्म उत्पादन एवं वितरणका साधनहरूको सामूहिकीकरण गर्नुपर्ने हुन्छ । त्यसका लागि प्राथमिकता निर्माण, योजना छनोट, कार्यान्वयन विधि, उत्पादन व्यवस्थापन, वितरण प्रणाली, मूल्य निर्धारण, नियमित अनुगमन एवं निरन्तर परिष्करणजस्ता जिम्मेवारीहरूको केन्द्रीकरण गर्नुपर्ने हुन्छ । भारतको महालनोबिस प्रारूप होस् वा सोभियत संघको पूर्ण सरकारीकरण, प्रान्तहरूका तुलनामा संघीय सरकारलाई सर्वव्यापी नबनाई समाजवादको गाडी डेग चल्न सक्दैन । मार्क्सवाद, लेनिनवाद वा माओवादमा सत्ता कब्जा सामान्य मानिने हुँदा तिनलाई संघीयतासँग वैरभाव हुनु स्वाभाविक हो । राष्ट्रवादी उदारवादका कट्टर समर्थकहरूको एकातिर समाजवादको विरोध एवं अर्कातिर स्वशासन द्वेष भने पाखण्डपूर्ण देखिने रहेछ ।तर्कका लागि तर्क जति नै गरे पनि यथार्थ के हो भने, विवादित संविधानले संस्थागत गरेको राजनीतिक व्यवस्था देशलाई यथास्थितिको गोलचक्करमा घुमाइराख्नका लागि छनोट गरिएको हो । सन् २०१५ मा प्रतिगमनकारी हावी हुन्छन् कि भन्ने डरले प्रगतिशील भएको दाबी गर्नेहरूले स्थायी सत्ताका अगाडि आत्मसमर्पण गरेका थिए । प्रतिगमनकारीहरूमा पाखा लगाइन सकिने भय उत्पन्न भएको थियो । यथास्थितिवादीले संकटमा अवसर देखेर दुवै हातले राष्ट्रवादी उदारवाद भनिने मौलिक अवधारणालाई समातेका थिए । डरैडरमा अंगीकार गरिएको संविधानले देशलाई अगाडि वा पछाडि कतै जान दिँदैन । सक्नेजति आफ्नो हित सुरक्षित गर्न बिदेसिने हो, सामान्यजनको हितप्रति समर्पितजति प्रतिरोधको आवाज बुलन्द गर्न सकेनन् भने तमासे भइरहन अभिशप्त रहनेछन् । हिमालमा सर्प एवं नृजातीय सत्तामा उदारवादी राजनीतिको खोज समान रूपले निराशाजनक अभ्यास हुन जाने निश्चित छ ।"
संविधानका आँखामा चोलेन्द्रशमशेर राणा,"चोलेन्द्रशमशेर राणाका दुई व्यक्तित्व छन् । एउटा, नेपालको संविधान२०७२ को धारा १६(१) बमोजिम सम्मानपूर्वक बाँच्न पाउने मौलिक हक सम्पन्न नागरिक व्यक्तित्वको । यो हैसियतमा उनलाई धारा २८ को गोपनीयताको हकले संरक्षण गर्छ । यो हैसियतका चोलेन्द्रशमशेर राणाका बारेमा छलफल, चर्चा वा आलोचना हुन सक्दैन । उनको अर्को व्यक्तित्व संविधानको धारा १२९(१) अनुसार सार्वजनिक पद धारण गरेको सर्वोच्च अदालतको प्रधान न्यायाधीशको हो । दोस्रो व्यक्तित्वले सर्वोच्च अदालत ऐन२०४८ को दफा ८ अनुसारको ढाँचामा शपथ खाएको हुन्छ । शपथ खाएपछि उनि दोस्रो व्यक्तित्व हुन्छन् । यो व्यक्तित्वको शपथले गर्दा उनले गरेको हर काम पब्लिक डोमेन भित्र पर्छ । यो व्यक्तित्वको हर कामको चर्चा हुन सक्छ । यो लेख यही दोस्रो व्यक्तित्वमा केन्द्रित छ । दोस्रो व्यक्तित्वका चोलेन्द्रशमशेर राणा राज्यका तीन अंगमध्येको न्यायपालिकाका नेता हुन् । ६०१ जना सभासद्ले बनाएको संविधानको व्याख्या गर्ने अधिकार राख्छन् । २७५ सांसदले बनाएको कानुनको संवैधानिकता परीक्षण गर्ने अधिकार राख्छन् । संविधानसँग बाझेको देखिएमा अन्य चार न्यायमूर्तिलाई साथ लिएर त्यस्तो ऐन बदर गर्ने अधिकार राख्छन् । संविधान नै पनि तोकिएको प्रक्रियाविपरीत संशोधन भएको रहेछ भने त्यस्तो संशोधनसमेत अमान्य गर्ने अधिकार राख्छन् । कार्यकारी प्रमुख प्रधानमन्त्रीले गरेको कार्यकारी निर्णय स्वेच्छाचारी, मनपरी, कानुनविपरीत, भेदभावकारी, प्राकृतिक न्यायको सिद्धान्तविपरीत अधिकार मिचेर गरिएको रहेछ भने राष्ट्रप्रमुखको अनुमोदन भए पनि बदर गर्ने अधिकार राख्छन् । संविधान, स्वतन्त्र न्यायपालिका, मौलिक हक र मानव अधिकारको अभिभावक र संरक्षकको हैसियत राख्छन् । दोस्रो व्यक्तित्वका चोलेन्द्रशमशेर राणा आफ्नै सहयोगीसहित सबै न्यायाधीशलाई आफैं नियुक्त गर्छन् । त्यस्तो परिषद्को आफैं अध्यक्षता गर्छन् । प्रदेशप्रदेश र प्रदेशसंघ विवादमा पनि आफैं अध्यक्ष भएर निर्णय दिन्छन् । संवैधानिक र कानुनी प्रश्न समावेश भएको समाजमा चलेको गम्भीर मानव अधिकार उल्लंघन वा गम्भीर घोटाला आदि सार्वजनिक सरोकारका विषयमा अदालतमा कसैले निवेदन नल्याए पनि आफैं जानकारीमा लिएर सरकारलाई बोलाई कुरा सुनेर पूर्ण न्याय प्रदान गर्न आवश्यक जस्तोसुकै आदेश गर्ने असाधारण अधिकार राख्छन् । नेपालका प्रधान न्यायाधीशको अधिकार, भारतको भन्न सकिँदैन तर अमेरिका र बेलायतको सर्वोच्च अदालतका प्रधान न्यायाधीशको भन्दा बढी छ भन्न हिचकिचाउनुपर्दैन । अधिकार पाए पनि चोलेन्द्रशमशेर राणाले सही प्रयोग कहिल्यै गर्न सकेनन् । अधिकार कि दुरुपयोग गरे कि खेर फाले ।उनी न्याय प्रशासनलाई प्रभावकारी बनाउन सर्वाधिकारसम्पन्न छन् । अन्य न्यायाधीश बिचौलियाको नाइके बनेछन् भने वा भ्रष्टचार गरेछन् भने कारबाही गर्ने अधिकार राख्छन् । कुनै न्यायाधीशले तत्कालीन मुलुकी ऐनको अबं १८८ र हालको फौजदारी कार्यविधिको सेन्टेन्सिङ पोलिसी विपरीत ज्यादै दयालु र कोमल भएर चित्त दुखाई तल्लो अदालतले दोषी ठहर्याएकोलाई कारागार ऐन लगाएर सजाय स्वाट्टै घटाएर जेलमुक्त गरेछन् भने त्यस्तो न्यायाधीशलाई कारबाही गर्ने अधिकार राख्छन् । राजस्व र कर मुद्दामा सरकारलाई बेफाइदा र करदातालाई अत्यधिक फाइदा हुने गरी फैसला गरेका न्यायाधीशलाई कारबाही गर्ने अधिकार राख्छन् । विभिन्न संवैधानिक आयोगमा राम्रा, इमानदार, अनुभवी र विषयवस्तुको ज्ञान भएको व्यक्ति नियुक्त गर्न संवैधानिक परिषद् बनाइयो । त्यस्ता आयोगहरूमा नियुक्तिको जिम्मा कार्यपालिकालाई मात्र दिइयो भने भर्तीकेन्द्र बनाउँछ भनेर रोक्न प्रधान न्यायाधीशलाई त्यसमा दोस्रो नम्बरको सदस्य बनाइयो । त्यसैले उनले परिषद्मा प्रभावकारी अधिकार राख्छन् । त्यति मात्र होइन, व्यक्तिव्यक्तिबीचको अत्यन्त घरायसी र पारिवारिक निजी मुद्दासमेत हेर्न अधिकारसम्पन्न छन् । तर प्रधान न्यायाधीशले बदमासी अरूले गरे भने कारबाही गर्नुपर्नेमा आफैंले धेरै गरेका छन् । प्रधान न्यायाधीश आफैंमा एउटा संस्था हो । कानुनी शासन र नागरिकहरूको हकको अभिभावक हो । अदालत न्यायको मन्दिर हो । वरिष्ठताका आधारमा धेरै न्यायाधीशमध्ये प्रधान न्यायाधीश हुन पाएका चोलेन्द्रशमशेर राणाले नेतृत्व सम्हाल्न पाए । संवैधानिक परिषद् र संसदीय सुनुवाइले उनीमाथि विश्वास गर्यो । उनीबाट निष्पक्ष, स्वच्छ, इमानदारीपूर्वक न्याय र उच्च नैतिकता अपेक्षा गरिएको थियो । संसदीय सुनुवाइले पनि त्यही अपेक्षा गरेको थियो । त्यही अपेक्षामा उनलाई राष्ट्रपतिसमक्ष शपथ खुवाइयो । उनले खाने शपथको ढाँचा सर्वोच्च अदालत ऐन२०४८ को दफा ८ मै ढालियो । शपथ खाँदा उनले त्यो ढाँचा अनुसार ईश्वर सम्झेर सार्वजनिक रूपमा भने, म संविधान र कानुनको पालना गर्छु । म वफादार बन्छु । म कसैलाई पक्षपात गर्दिनँ । म लोभलालचमा पर्दिनँ । यसको मतलब म निष्पक्ष बन्छु, घूस कदापि खान्नँ भनेको हो । तर चोलेन्द्रशमशेर राणाले ईश्वर, भगवान् र नेपालीलाई ढाँटे । ३ करोड नेपाली र ईश्वरलाई पनि धोका दिए । गर्दिनँ भनेको कुरा सबै गरे । यो कुरा नेपाल बारको उनीविरुद्धको १७ बुँदे आरोपले देखायो । बारजस्तो जिम्मेवार संस्थाले भ्रष्टाचारी, बिचौलियाको नाइके, संवैधानिक अंगमा भागबन्डा खोजेको आदि भन्दै लिखित आरोप लगाउनु भनेको उनले ईश्वर र नेपालीलाई ढाँटेको र झुक्याएको बलियो प्रमाण हो । आज सर्वोच्च अदालत उनकै बन्धकमा छ । प्रधान न्यायाधीशको पदमा पुग्ने व्यक्तिले भ्रष्टाचार गर्ने त कुरै नगरौं, स्वतन्त्र न्यायपालिकालाई समेत कहिल्यै बन्धक बनाउन पाउँदैन । त्यो पदमा पुग्ने व्यक्तिले न्यायपालिकाको विश्वास र स्वतन्त्रतामा आँच आउन दिँदैन । आएछ भने राजीनामा गर्छ । पश्चात्ताप गर्छ । आत्मालोचना गर्छ । तर चोलेन्द्रशमशेर राणामा लाजसरम भन्ने रहेनछ । उनी सर्वोच्च अदालत विवादित बनेको हेरिरहेका छन् ।प्रधान न्यायाधीशविरुद्ध बार आन्दोलनमा उत्रेको तीन महिना भइसकेको छ । चोलेन्द्रशमशेर राणाले राजीनामा मागलाई एक कानले सुनेर अर्को कानले उडाउने गरिरहेका छन्, कानमा तेल हालेर बसिरहेका छन् । बारको आन्दोलनको अन्त्यको बटम लाइन उनकै राजीनामा छ । अन्त्य कसरी र कहिले, बार आफैं भन्न नसक्ने अवस्थामा छ । २०७९ मंसिरमा प्रधान न्यायाधीश ६५ वर्ष पूरा भएर उमेरको हदका कारण अवकाश हुने बुझिएको छ । उनी ६५ वर्षमा अवकाश हुने र बारले आफ्नो इज्जत जोगाउन त्यही दिन हाम्रो माग पूरा भयो, आन्दोलन आजैबाट अन्त्य गरिएको छ भनेर विज्ञप्ति जारी गर्न नपरोस् । बार भनेको हातमा कलम र मुखमा बोलीको शक्ति र तागत भएका बौद्धिक व्यक्तिहरूको संगठन हो । यस्तो संस्थाले ऐक्यबद्धताका लागि सडक आन्दोलन सांकेतिक रूपमा केही दिनका लागि गरेर अदालतको इजलासमा कानुनी लडाइँमा विश्वास गर्नुपर्ने हो । बारको पुनीत उद्देश्यमाथि शंका गरिएको होइन । तर बारले संसद् र सरकारको सहयोग र समर्थन पाएन । सरकार र संसद्को समर्थन त प्रधान न्यायाधीशले नै पाएको देखियो । यत्रो विरोध हुँदा पनि राजीनामा नगर्नुको मतलब संसद् र सरकारले पदमा बसिरहे हुन्छ, राजीनामा गर्नु पर्दैन, हामी हटाउँदैनौं भनेर आश्वासन दिएका छन् भनी शंका गर्ने ठाउँ छ । बार र प्रधान न्यायाधीशबीचको शीतयुद्धया आइस ब्रेक गर्ने संयन्त्र संविधानमा राखिएन । हाम्रो मात्र होइन, संसारभरकै संविधाननिर्माताहरूले न्यायपालिकाका बारेमा लेख्दा हाम्रा प्रधान न्यायाधीशजस्तो व्यक्ति पनि प्रधान न्यायाधीश हुन्छ र भनी संविधान बनाएकै हुँदैनन् । अन्य देशमा हाम्रा प्रधान न्यायाधीशजस्ता प्रधान न्यायाधीश हुँदैनन् । भैहाले पनि हाम्रो जस्तो आआफ्नै स्वार्थले भरिपूर्ण पाँचदलीय गठबन्धन सरकार हुँदैन । भैहालेछ भने पनि नेपालको जस्तो गैरजिम्मेवार र अवसरवादी विपक्षी दल अन्य देशमा हुँदैन । अन्यत्र यस्तो डेडलक नहुने हुनाले आइस ब्रेक गर्नुपर्ने संयन्त्र राखिँदैन । अन्यत्र प्रधान न्यायाधीश हाम्रोमा झैं तल्लो स्तरका र विवादित बन्दैनन् । बनिहाले पनि बारले बहिष्कार गर्नासाथ आफ्नो इज्जत र न्यायपालिका जोगाउन राजीनामा गर्छन् । शक्तिकेन्द्रबाट संकेत नआई यही अवस्थामा प्रधान न्यायाधीशको राजीनामा आयो भने अनौठो माने हुन्छ । प्रधान न्यायाधीशले राजीनामा तीन कारणले दिन्छन् । एउटा, जिम्मेवारीबोध गरेर । उनी आफैं गैरजिम्मेवार भएकाले जिम्मेवारीबोध गर्ने कुरा आएन । दोस्रो, न्यायपालिका नबिग्रियोस् भन्ने चिन्ताले । उनी स्वतन्त्र न्यायपालिकाप्रति भित्री मनले कटिबद्ध, वफादार, इमानदार व्यक्ति नै होइनन् । त्यसले गर्दा उनमा संस्था बिग्रेला भन्ने मतलब भएन । तेस्रो, महाभियोगको प्रस्ताव सामना गर्नु नपरोस् भनेर । तर महाभियोग नआउनेमा उनी ढुक्क छन् । नेपाल बारले प्रधान न्यायाधीशमाथिका विभिन्न सत्र आरोप लिखित रूपमै सरकार एवं प्रमुख नेताहरूलाई बुझाइसकेको छ । प्रधान न्यायाधीशमाथि भ्रष्टाचारी, बिचौलियाको नाइके आदि शब्द प्रयोग हुनु भनेको बोल्न पाइनेजति कडा बोलेको हो । त्योभन्दा तल गएर बोल्नु भनेको नांगो हुनु हो । तैपनि उनी पद छाड्दैनन्, न्यायपालिकालाई नै डेडलक बनाएर बस्छन् भने अब पनि राजीनामाको आशा गर्ने ? उनले लाज पचाइसके । सम्माननीय भएर धेरै असम्मानित काम गरे । त्यसैले बारको भाषण, राजीनामा माग, विरोध प्रदर्शन, जुलुस, नगर परिक्रमा, कालोपट्टी, दसबाह्र बजेसम्म वकिलको धर्ना, मूल गेट घेराउले उनलाई छुँदैन । छुने भए राजीनामा आइसक्थ्यो । प्रधान न्यायाधीशले राजीनामा नगर्नुका अरू कारण पनि देखिन्छन् । उनीमाथि हालै सम्पत्ति शुद्धीकरण आयोगमा नागरिक समाजका अगुवा डा गोविन्द केसीसमेतको जाहेरी परेको छ, उनको परिवारको सम्पत्ति छानबिन हुने देखिएको छ । पदमा बसुन्जेल उनीमाथि छानबिन हुन सक्दैन, उन्मुक्ति प्राप्त छ । राजीनामा गरेमा त्यस्तो उन्मुक्ति पाइने भएन । त्यसले पनि उनले राजीनामा के गर्लान् ? अर्को, हाल सर्वोच्च अदालत अस्तव्यस्त छ । न्यायाधीश नियुक्ति, सरुवाबढुवा बन्द छ । उनी न्यायपालिका बिग्रेकामा चित्त दुखाउने मानिस नै होइनन् । उनले छाडेमा वरिष्ठतम न्यायाधीशले स्वतः कायममुकायम सम्हाल्छन् र सुधार अगाडि बढ्छ । डेडलकको फाइदा उनैलाई छ । उनीभन्दा अगाडिका दुई प्रधान न्यायाधीशले तीन सदस्य मात्र भएर बालुवाटार निवासबाटै न्यायाधीश नियुक्ति गरिदिएकै हुन् । त्यस्तै मौका कुरेको पनि हुन सक्छ । त्यस्तै, राजीनामा नगर्नुको तेस्रो सम्भावित कारण हो संवैधानिक आयोगमा भागबन्डामा गरिएका नियुक्तिहरू । ती नियुक्तिमाथि परेका रिट निवेदनहरू उनकै कारण एक वर्षभन्दा बढी समयदेखि थन्किरहेका छन् । उनले राजीनामा गरेपछि नियुक्त प्रधान न्यायाधीशले ती रिटहरूलाई प्रक्रियामा हालेर अगाडि बढाएमा उनको उद्देश्य पूर्ति नहुन पनि सक्छ । त्यसैले राजीनामा गर्दैनन् । चौथो, आगामी मंसिरताका आम चुनावको घोषणा हुनैपर्छ । यसभन्दा अगाडि खिलराज रेग्मीले चुनाव गराएकै हुन्, रेग्मी कार्यकारी प्रमुख र न्यायपालिकाको प्रमुख एकै पटक बने । नेपालका राजनीतिक दलहरू संविधान उल्लंघन गर्नमा एक नम्बरमा पर्छन्, एकआपसमा विश्वास गर्दैनन्, त्यसैले चोलेन्द्रशमशेर राणामा अर्को खिलराज बन्ने आकांक्षा नहोला भन्न सकिन्न । वा, आश्वासन नै पाइसकेका छन् कि ? हाल राजीनामा गर्दा असम्मानित बहिर्गमन हुन्छ । भाग्यले साथ दिए चुनाव गराएर अवकाश हुँदा मन्त्रिपरिषद्को अध्यक्षमा बढुवासहितको सम्मानित बहिर्गमन हुने हुनाले त्यो अवसर पनि उनले कुरिरहेका हुन् कि ? यी कारणले गर्दा पनि बारले आशावादी आन्दोलन गर्नुभन्दा रिट निवेदक भएर कानुनी लडाइँ लड्नु नै राम्रो हुन्छ । कानुनी लडाइँ भनेको राजीनामा गर्नू भन्ने आदेश माग गर्ने होइन । राजीनामा गर्ने कुरा न्यायिक पुनरवलोकन हुन सक्दैन । धारा १२९(६) मा वरिष्ठ न्यायाधीश कायम मुकायम हुन सक्ने चार अवस्था उल्लेख भएकाले तिनैमाथि न्यायिक पुनरवलोकन हुन सक्छ र रिटमार्फत यही माग गर्नुपर्छ । बारलाई निरन्तर सडक आन्दोलन सुहाउँदैन । कानुन थाहा भएको, हक प्रचलन गराउने फोरम थाहा भएको बार आफैं निवेदक बनेर रिट गर्नु नै उचित हुनेछ । बारको सत्रबुँदे आरोपमा एउटा संवैधानिक आयोगमा नियुक्तिविरुद्धको रिट पेसीमा नचढाई थन्क्याएको भन्ने पनि छ । प्रधान न्यायाधीशकै स्वार्थका कारण त्यो थन्किएको सार्वजनिक छ । संविधान, सर्वोच्च अदालत ऐन र सर्वोच्च अदालत नियमावलीले प्रधान न्यायाधीशलाई दैनिक प्रशासनमा हस्तक्षेप गर्ने अधिकार दिँदैनन् । कजलिस्ट तोक्ने अधिकार प्रधान न्यायाधीशमा थियो, जुन अब खोसियो । सर्वोच्च अदालत नियमावलीका नियम ७(१), ८(१)(क) मा प्रधान न्यायाधीशको सामान्य निर्देशन र नियन्त्रणमा रही मुख्य रजिस्ट्रारले अदालतको प्रशासकीय प्रमुखका रूपमा रही काम गर्नेछ भन्ने व्यवस्था छ । प्रधान न्यायाधीशको सामान्य निर्देशन र नियन्त्रण शब्दावलीबारे गलत बुझाइ र व्याख्या प्रधान न्यायाधीश र मुख्य रजिस्ट्रारबाट भएको देखिन्छ । सामान्य निर्देशन र नियन्त्रण भन्नुको अर्थ मुख्य रजिस्ट्रारको अधिकार प्रधान न्यायाधीशले प्रयोग गर्ने भन्ने होइन, अदालत कसरी चलेको छ, के भैरहेको छ, रिटहरू कति र कस्ता छन् आदि विषयमा न्यायपालिकाको नेता भएका नाताले बेलाबेलामा जानकारी राख्ने भनेको हो । रिट निवेदन दर्ता गर्न ल्याउनासाथ मुख्य रजिस्ट्रार वा रजिस्ट्रारले प्रधान न्यायाधीशलाई दर्ता गरौं कि नगरौं भनेर सोध्ने, प्रधान न्यायाधीशले दर्ता गर्नू भने दर्ता गर्ने भनेको होइन । आलटाल गर्ने, भोलि आउनू भनेर झुलाउने पनि होइन । रिट दर्ता गरौं कि नगरौं भनेर प्रधान न्यायाधीशलाई सोध्नै हुँदैन । मुख्य रजिस्ट्रारले धारा ७५(१) पढ्नुपर्यो । ७५(१) मा पनि नेपालको शासन व्यवस्थाको सामान्य निर्देशन, नियन्त्रण र सञ्चालन मन्त्रिपरिषद्ले गर्ने भन्ने छ । यसको मतलब र अर्थ जिल्लामा अशान्ति भयो भने प्रमुख जिल्ला अधिकारीले प्रहरी परिचालन गर्न मन्त्रिपरिषद्लाई सोध्ने र मन्त्रिपरिषद्को आदेश कुर्ने होइन । नियम ८(१)(७) र नियम ४५(१) रजिस्ट्रार र मुख्य रजिस्ट्रार, जो अधिकारवाला हुन्, उनीहरूबाट उल्लंघन भैरहेको छ । ८(१)(ठ) मा दर्ता गर्न ल्याएको लिखत दर्ता गर्न नमिल्ने रहेछ भने दरपीठ गर्ने स्पष्ट व्यवस्था छ । नियम ४५(१) मा दर्ता गर्ने निवेदन ढाँचा अनुसार मिलेको छ कि छैन जाँच्ने, मिलेको रहेछ भनी दर्ता गरी पेस गर्ने व्यवस्था छ । नियुक्ति सम्बन्धी ती रिटहरूमा सर्वोच्च अदालत प्रशासनबाट जुन खेलबाड गरियो, सर्वोच्च अदालत नियमावलीको मात्र होइन धारा ४६ कै ठाडो उल्लंघन भयो ।सर्वोच्च अदालत प्रशासन अर्थात् मुख्य रजिस्ट्रार वा रजिस्ट्रार प्रधान न्यायाधीशप्रति उग्र वफादार देखियो । कानुन मिचेर वफादारी हुनु हुँदैन । मुख्य रजिस्ट्रार निजामती कर्मचारी हो । उसले कानुनविपरीत काम गर्न सक्दैन । प्रधान न्यायाधीशको इसरामा दर्ता नगर्नु कानुनमिचाइँ हो । हाम्रो संविधानको धारा २८० भारतको संविधानका धारा ३०८ र ३०९ जस्तै हो । ती धाराको विवेचना गर्ने सम्बन्धमा मोरिसनलिखित गभर्मेन्ट एन्ड पार्लियामेन्ट शीर्षक पुस्तकको पृष्ठ ३२४ मा स्पष्ट लेखिएको छ निजामती कर्मचारीले माथिको आदेश कानुन बमोजिमको छ भने पालना गर्नुपर्छ, होइन भने इन्कार गर्नुपर्छ । कानुनी शासन भनेकै यही हो । सर्वोच्च अदालत प्रशासनले छानीछानी कुनै रिट निवेदन दर्तामा आनाकानी गर्ने, ढिलाइ गर्ने, दर्ता गरिहाले पनि पेसी लम्ब्याइदिने प्रचलन गैरकानुनी हो । बन्द गर्नुपर्छ यस्तो प्रचलन । रिट दर्ता र पेसी चढाउने काममा कानुनले प्रधान न्यायाधीशलाई चिन्दैन । यदि १ वर्षदेखि थन्क्याएर राखिएको रिटमाथि निष्पक्ष न्यायिक जाँच गर्ने हो भने त्यसमा मुख्य रजिस्ट्राररजिस्ट्रारले नै गैरकानुनी र अनुशासनहीन काम गरेको ठहरिन सक्छ । मुख्य रजिस्ट्रारलाई, विगतको अनुभवले, प्रधान न्यायाधीशलाई रिझाएमा एकै पटक उच्च अदालतको मुख्य न्यायाधीशमा नियुक्ति पाउने आशा हुन सक्छ । तर विचार गरौं, न्याय परिषद्का सदस्यहरू कुनै दिन कानुन नछाड्ने, निष्पक्ष, स्वतन्त्र न्यायपालिकाका लागि मरिमेट्ने परे भने यी कुराहरू ध्यानमा राखेर नियुक्ति गर्न आपत्ति गर्नेछन् । त्यति मात्र होइन, भाग्यवश संसदीय सुनुवाइ हुने पदमा पुग्ने अवसर आयो भने र हाम्रा सांसदहरू अमेरिकाका सिनेटरजस्ता भए भने यी कुरालाई नोटिसमा लिएर अनुमोदन इन्कार गर्न सक्छन् । त्यसैले प्रधान न्यायाधीशको पछि लागेर कानुन उल्लंघन नगर्नु राम्रो हुन्छ । अन्त्यमा, प्रधान न्यायाधीश चोलेन्द्रशमशेर राणा पद अनुसार महान् प्रधान न्यायाधीश बन्न सकेनन् । अति विवादित बने । प्रतिष्ठा गुमाए । न्यायको मन्दिर सर्वोच्च अदालतलाई अरू विवादित नबनाउन राजीनामा गर्नु समयोचित हुन्छ । केसी पूर्वन्यायाधीश हुन् ।"
अब संसद् के होला ?,"(काठमाडौं)  सत्ता गठबन्धन स्थानीय निर्वाचन ऐन संशोधन गर्न एकमत भएको खबर बाहिरिएसँगै संसद्का कर्मचारीले दसौं अधिवेशनले गरेको कामको फेहरिस्त उतार्न थालेका छन् । संसद् अधिवेशन अन्त्य भएपछि एउटा अधिवेशनमा के काम भयो भनेर सार्वजनिक गर्ने संसदीय परम्परा छ । एमालेको अवरोध जारी रहेकाले अध्यादेशमार्फत कानुन संशोधन गर्न सरकारले संसद् अधिवेशन अन्त्य गर्ने सम्भावना रहेकाले कर्मचारी कामको विवरण तयार गर्न जुटेका हुन् । ऐन संशोधनका लागि सरकारले संसद्मा विधेयक लगेर पारित गर्नुपर्ने हुन्छ । सत्तारूढ दलसँग संसद्मा बहुमत रहे पनि एमालेले संसद्मा भदौ २३ देखि नै अवरोध गरिरहेको छ । जसका कारण संसद्बाट बजेटबाहेक अन्य विधेयक पारित हुन सकेको छैन । संघीय संसद् सचिवालयले प्रतिनिधिसभाको आगामी बैठक माघ १६ गते दिउँसो १ बजेलाई बोलाएको छ । तर एमालेको विरोध छल्न सरकारले अघि दुई पटकको जस्तै संसद् अधिवेशन अन्त्य गरेर अध्यादेश ल्याउने संसद्का कर्मचारीको अनुमान छ । उनीहरूको अनुमानलाई एक मन्त्रीले पुष्टि गरे । संविधानसँग बाझिएको कानुन अध्यादेशमार्फत संशोधन गर्न सकिने विषयमा आन्तरिक छलफल भएको छ, उनले भने, संसद्मा प्रमुख प्रतिपक्षको विरोध भएको बेला सकेसम्म विधेयक अघि नबढाउने भन्ने सत्तारूढ दलबीच सहमति भएको छ । संघीय संसद्का एक कर्मचारीले सरकारले अध्यादेशमार्फत कानुन संशोधन गर्न जुन बेला पनि संसद् अधिवेशन अन्त्य गर्न सक्ने भएकाले त्यहीअनुसार काम गरिरहेको बताए । संसद्का केही कर्मचारी भने एमसीसी सम्झौतालाई संसद्मा पेस गरेर मात्रै सरकारले अधिवेशन अन्त्य गर्ने अनुमान गर्छन् । गठबन्धनले प्रमुख प्रतिपक्ष एमाले र निर्वाचन चाहने पक्षलाई चिढ्याए पनि एमसीसी सम्झौतालाई संसद्मा प्रवेश गराएर अमेरिकालाई आफ्नो पक्षमा पार्न सक्छ, एक कर्मचारीले भने । कांग्रेस सभापति शेरबहादुर देउवाले प्रधानमन्त्री भएको एक महिनामै संसद् अधिवेशन अन्त्य गरी एमाले र जसपाको असन्तुष्ट समूहलाई अर्को पार्टी गठनमा सहज हुने गरी भदौ २ मा राजनीतिक दलसम्बन्धी ऐन संशोधन गर्ने अध्यादेश जारी गरेका थिए । त्यस्तै मंसिर १५ मा दोस्रो पटक ६ वटा अध्यादेश जारी गरे । संसद्मा विचाराधीन विधेयकसमेत फिर्ता लगेर सरकारले अध्यादेश जारी गरेको थियो । अध्यादेश जारी गरेको १३ दिनपछि संसद् अधिवेशन आह्वान गरिएको थियो । सरकारले संविधानको धारा २२५ मा भएको कार्यकाल सकिएको ६ महिनापछि निर्वाचन हुने व्यवस्थाअनुसार स्थानीय निर्वाचन ऐन संशोधन गर्न लागेको हो । ऐनमा स्थानीय तहका जनप्रतिनिधिको कार्यकाल सकिनु २ महिनाअघि नै निर्वाचन गर्नुपर्ने प्रावधान छ । २०७४ वैशाख ३१, असार १४ र असोज २ मा स्थानीय तहको निर्वाचन भएको थियो । ऐनमा पहिलो पटक भएको निर्वाचनलाई कार्यकाल सुरु भएको मानिएको छ । सत्ता गठबन्धनले आफ्नो अनूकलताका लागि ऐन संशोधन गर्न लागेको भन्दै प्रमुख प्रतिपक्ष एमालेले भने विरोध जनाएको छ । कानुन बनाउँदा सरकारमा रहेकै पार्टीले निर्वाचन नजिक आएको बेला संविधानसँग कानुन बाझिएको बाहनामा संशोधन गर्न खोज्नु हास्यास्पद भएको एमाले संसदीय दलका उपनेता सुवासचन्द्र नेम्वाङले बताए । स्थानीय तह निर्वाचन ऐन बनाउँदा माओवादी र कांग्रेसको संयुक्त सरकार थियो । त्यसबेला पुष्पकमल दाहाल प्रधानमन्त्री थिए भने कानुनमा राखिएको प्रावधानमा समर्थन जनाउनेमा कांग्रेस नेता विमलेन्द्र निधि गृहमन्त्री थिए । स्थानीय तह निर्वाचन ऐन संविधानसँग बाझिएको भनिएको छ । त्यो कानुन एमालेको सरकार हुँदा बनाएको हो र ? कांग्रेस र माओवादीको सरकार भएका बेला नै कानुन बनाउँदा हामीले सहयोग गरेका थियौं, नेम्वाङले भने, आफैंले बनाएको कानुनअनुसार निर्वाचन पनि भयो । अहिले त्यही कानुन संविधानसँग कसरी बाझियो ? संसद् अवरोध भए पनि सरकारले आफूलाई आवश्यक पर्ने सबैजसो काम गरिरहेको एमालेको आरोप छ । हाम्रो अवरोधले के रोकिएको छ र ? उनले भने, संसद् अधिवेशन अन्त्य गरेर आफूअनुकूलको प्रावधान राखेर सरकारले अध्यादेश जारी गरेकै छ । संविधानमा स्थानीय तहविहीनताको कल्पना नगरेकाले सरकारले ऐन संशोधन गरेर निर्वाचन सार्न खोज्नु गलत हुने उनले बताए । विगतमा प्रमुख प्रतिपक्ष विरोधमा उत्रँदा सभामुखले बैठक केही समय स्थगन गरेर छलफल गर्ने चलन थियो । अहिले त त्यस्तो भएको छैन । विरोधबीच पनि कार्यसूची अघि बढाउने गरिएको छ, नेम्वाङले भने, संसद् अवरोध भयो भन्नु हास्यास्पद कुरा हो । एकीकृत समाजवादी संसदीय दलका प्रमुख सचेतक जीवनराम श्रेष्ठले संविधानसँग बाझिएको कानुनी प्रावधानलाई संसद्बाटै सच्याइने बताए । संविधानसँग बाझिएको विषय बदर हुने संविधानमै व्यवस्था छ, त्यसैले यसलाई संशोधन गर्न गठबन्धन दल एकमत भइसके, उनले भने, संसद्को बहुमतले कानुन संशोधन गर्न सक्छ ।कार्यकाल सकिनुअघि नै निर्वाचन गर्नुपर्ने व्यवस्था संविधानसँग बाझिएको भन्दै सत्तारूढ गठबन्धनले स्थानीय तह निर्वाचन ऐन संशोधन गर्ने सहमति गरिसकेको छ । शासकीय सुविधाका लागि ऐन संशोधन गर्न विधेयकको मस्यौदा संसद्ले पारित गर्नुपर्ने हुन्छ ।"
स्थानीय तहमा तरंग,"(रूपन्देही)  सत्ता साझेदारका गठबन्धन दलले स्थानीय तहको निर्वाचन वैशाखमा गर्न नसकिने निर्णय गरेसँगै स्थानीय तह तरंगित बनेको छ । तीन ठूला दलका स्थानीय तह र जिल्ला तहकै कार्यकर्ता पनि सत्ता साझेदार दलको निर्णयका विरुद्धमा देखिएका छन् । स्थानीय तह, जिल्ला, प्रदेश र केन्द्रको अधिवेशन सकेर एमाले, कांग्रेस र माओवादी वडा र टोल संगठन विस्तारमा सक्रिय छन् । नयाँ दल नेकपा एकीकृत समाजवादी पनि अहिले संगठन विस्तारमा छ । कार्यकर्ता जागेको र संगठन विस्तारले स्थानीय तहको नेतृत्व चयनका लागि सहयोग पुग्ने बेला सत्ता साझेदार दल नै निर्वाचन नगर्ने निर्णयमा पुग्दा कार्यकर्तामा निराशा बढेको जिल्ला र स्थानीय तहका नेताको गुनासो छ । संविधान र कानुनअनुसार वैशाख वा जेठमै स्थानीय तहको निर्वाचन गर्न उनीहरूको आग्रह छ । वैशाखमै स्थानीय तहको निर्वाचन गर्न कांग्रेस कार्यकर्ताको सबैभन्दा बढी माग छ । एमालेका कार्यकर्ता पनि गठबन्धनको निर्णयमा विरोध गरिरहेका छन् । एमाले निकट अनेरास्ववियुले सामाजिक सञ्जालमार्फत विरोध अभियान चलाइरहेको छ । गठबन्धनको निर्णयमा माओवादी र नेकपा एकीकृत समाजवादीका कार्यकर्ता भने मौन देखिएका छन् । रूपन्देहीका कांग्रेस महासमिति सदस्य चित्रबहादुर केसीले मुलुकको संघीयताको इज्जत जोगाइदिएकै स्थानीय सरकारले भएकाले त्यसको निर्वाचन वैशाखमै हुनुपर्ने कार्यकर्ताको चाहना रहेको बताए । अहिले भइरहेका निर्णय र बहस सबै कुतर्कमात्र हुन्, उनले भने, स्थानीय तहको निर्वाचन वैशाखभन्दा पर लैजानै मिल्दैन र हुँदैन । स्थानीय तहले दिएको सेवा र अधिकारको कुरा प्रदेश र संघबाट हुनै नसक्ने भएकाले पहिला स्थानीय तह र त्यसपछि संघीय र प्रदेशको निर्वाचन गर्न उनको आफ्नै पार्टीलाई सुझाव छ । कांग्रेसले सबैको नेतृत्व गर्नु पर्छ, अरूलाई डोहोर्याउनुपर्छ, उनले सामाजिक सञ्जालमा लेखेका छन्, तर यहाँ ठीक उल्टो भइरहेको छ ।कांग्रेसले लुम्बिनी प्रदेशका सबै जिल्लामा अधिवेशन सकिएलगत्तै संगठन विस्तार अभियान सञ्चालन गरिरहेको छ । वडा र टोलसम्म समिति विस्तार गर्न जागेको पार्टी नेतृत्वको निर्णयले निराश भएको कांग्रेस प्यूठानका सभापति एवं गौमुखी गाउँपालिका अध्यक्ष विष्णुकुमार गिरीले बताए । हामी छिटो स्थानीय तहको निर्वाचन होस् भन्ने पक्षमा छौं, त्यहीअनुसार पार्टीले स्थानीय टोलसम्मै पुगेर निर्वाचन केन्द्रित गतिविधि गरिरहेको छ, उनले भने, तर त्यसविपरीत केन्द्रबाटै निर्वाचन सार्ने प्रयासले कार्यकर्ता निरुत्साहित बन्ने अवस्था हुन्छ । स्थानीय तहका धेरै कार्यकर्ता निर्वाचन वैशाखमै गर्नुपर्छ भन्ने मागमा रहेको उनले बताए । लुम्बिनी प्रदेशका १ सय ९ स्थानीय तहमध्ये आधाभन्दा बढीमा एमाले विजयी भएको छ । दोस्रोमा कांग्रेसले २६ र माओवादीले १८ स्थानीय तह जितेका छन् । पहाडी जिल्लामा पहिलो चरणमै निर्वाचन भएकाले वैशाखमा निर्वाचन हुँदा धेरै स्थानीय तहमा एमालेकै जनप्रतिनिधिको अवधि सकिन्छ । दोस्रो चरणमा निर्वाचन भएका तराईका जिल्लामा कांग्रेस अगाडि छ । तर एमालेबाट निर्वाचित जनप्रतिनिधि पनि संविधान र निर्वाचन कानुनअनुसार वैशाखमै निर्वाचन हुनु पर्नेमा जोड दिएका छन् । गुल्मीको छत्रकोट गाउँपालिका एवं लुम्बिनी प्रदेश गाउँपालिका महासंघ अध्यक्ष मधुकृष्ण पन्तले स्थानीय तहको अवधि पुगेकाले निर्वाचन सार्नु विधिको उपहास हुने बताए । हामी सबै जना पाँच वर्षका लागि भनेर निर्वाचित भएका हौं, उनले भने, त्यही मानसिकताअनुसार अवधि सकिन लागेको तयारीमा जनप्रतिनिधिहरू छन्, त्यसकारण पनि लम्बिनु वा लम्ब्याउनुपर्छ भन्नेमा कुनै जनप्रतिनिधि छैनन् । धेरै जनप्रतिनिधि सत्ता हस्तान्तरणका लागि तयारी अवस्थामै रहेको आफूले बुझेको उनले बताए । जनप्रतिनिधिहरू अब निर्वाचनको तयारीमै जुटेका बेला निर्वाचन सार्ने तयारीले देशभरका स्थानीय तह तरंगित बनेको उनले बताए । निर्वाचन सार्ने कुरा गलत नै हुने कानुनविद् एवं सुशासनको क्षेत्रमा काम गर्नेहरूले पनि सुझाव दिने गरेका छन् । निर्वाचित जनप्रतिनिधिको अवधि सकिएपछि काम गरिरहन मिल्दैन । त्यसपछिको अवस्था स्थानीय तह कर्मचारीको नेतृत्वमा पुग्छ । यसअघि पनि कर्मचारीकै नेतृत्वमा स्थानीय निकाय पुग्दा बेथिति बढेको थियो । त्यसैले कुनै पनि अवस्थामा स्थानीय तहलाई जनप्रतिनिधिविहीन बनाउन नहुने पारदर्शी सरोकार समूह रूपन्देहीका अध्यक्ष एवं अधिवक्ता महेन्द्र पाण्डेयले बताए । निर्वाचन भनेको लोकतन्त्रको धमनी हो, उनले भने, त्यसैले तोकिएको समयमै निर्वाचन गराउन सरकार लाग्नैपर्छ ।"
'मिलेमतोमै भ्रष्टाचार मौलायो,सुधारको सम्भावना छ ?त्यसका लागि त राज्य सञ्चालनमा बसेकाहरू इमानदार हुनुपर्यो । नीतिनियम बनाउने र त्यसको कार्यान्वयन गर्ने ठाउँमा भएका मानिस नसुध्रिएसम्म अरूले जति नै पहल गरे पनि हुँदैन । अर्बौं रुपैयाँ कर छलीको विषय अदालत प्रवेश गर्नेबित्तिकै वर्षौंसम्म रोकिन्छ । किन त ? राज्यलाई कर नतिर्नेमाथि निर्मम हुने कि लचक ? त्यो न्यायालयमा बस्नेले बुझ्नु पर्दैन ? सरकारमा हुनेले आफ्नालाई पोस्न नीति नै परिवर्तन गर्ने प्रवृत्ति रोकिनुपर्यो । राज्यको आर्थिक खटनपटन पारदर्शी हुनुपर्यो । सुशासन कायम र भ्रष्टाचार नियन्त्रण गर्ने निकायमाथि हस्तक्षेप हुनु भएन । कर्मचारीले पनि कानुनविपरीतका प्रस्ताव अस्वीकार गर्न सक्नुपर्छ । कर्मचारी स्थायी सरकार भएका कारण उसको जिम्मेवारी सुशासन कायम गर्ने मामिलामा अझ बढी रहन्छ ।
आत्मनिर्भर घोषणाको १० महिनामै दुग्धपदार्थ अभाव,"यसकारण घट्यो उत्पादन जानकारका अनुसार विगतका लकडाउनमा किसानको दूध बिक्री भएन । सहकारीडेरीहरूले किसानको दूध उठाएनन् । बिक्री भएको दूधको भुक्तानी पनि पाएनन् । कतिपयले २३ महिनाको पैसा अहिले पनि पाएका छैनन्, डीडीसीका एक अधिकारीले भने, पैसा नपाउँदा किसान निरुत्साहित भए । दूधको पैसा नपाएपछि किसानले गाईभैंसीलाई आवश्यक आहारदाना खुवाउन सकेनन् । कतिपय किसान व्यवसायबाटै पलायनसमेत भए । किसानले भुक्तानी नपाएपछि उत्पादन पनि घटेको ती अधिकारीले बताए ।"
१४ सय सडकमा ठेक्का न भुक्तानी,"(काठमाडौं)  अध्यादेशको बजेटलाई प्रतिस्थापन गर्न बनेको विधेयकमा १४ सय सडक आयोजना कार्यान्वयन स्थगन गर्न उल्लेख गरिएसँगै नयाँ ठेक्का लाग्न सकेको छैन । ठेक्का भएका आयोजनाको पनि भुक्तानी हुन नसकेपछि अन्योल बढेको छ । भुक्तानी दिन नसकिएकै कारण कर्मचारीहरू कार्यालय जान पनि डराउन थालेको सडक विभागको भनाइ छ । भुक्तानी नपाएपछि आयोजना सम्बद्ध व्यक्तिले कार्यालयमा तालाबन्दी र कर्मचारीमाथि आक्रमण गर्न सक्ने डरले कार्यालय जान नमान्ने अवस्था आएको विभागका उपमहानिर्देशक एवं प्रवक्ता शिवप्रसाद नेपालले बताए ।चालु आर्थिक वर्षमा नयाँ ठेक्का गर्न दिइएको छैन, उनले भने, ठेक्का भइसकेका आयोजनाको पनि भुक्तानी दिन नसक्दा समस्या भएको हो । ठेक्का भएका आयोजनाको दायित्व मात्रै १० अर्ब रुपैयाँ छ । तर चालु आर्थिक वर्षमा साढे ३ अर्ब रुपैयाँ मात्र विनियोजन भएको नेपालको भनाइ छ । भौतिक पूर्वाधार तथा यातायात मन्त्रालयमा अब नयाँ ठेक्का नगर्ने, पुराना ठेक्काको फरफारक गर्ने, बजेट अपुग भए अर्थ मन्त्रालयबाट दिनुपर्ने भन्दै १० दिनअघि लेखेर पठाएका छौं, उनले भने, स्रोत सुनिश्चितता नै नभई ठेक्का गर्दा चाहिए जति बजेट पाउन सकिएको छैन । चालु आर्थिक वर्षमै साढे ६ अर्ब बजेट उपलब्ध हुन सके ठेक्का भएका आयोजना फरफारक गरेर टुंगो लगाउन सकिने उनको दाबी छ । ठेक्का नभएका आयोजनाको रकम अन्य आयोजनामा रकमान्तर गर्न दिनुपर्ने र अपुग रकम अर्थ मन्त्रालयले थपिदिनुपर्ने विभागको माग छ । १४ सय आयोजनामध्ये १ हजार पुराना छन् । अघिल्लो सरकारका अर्थमन्त्री विष्णु पौडेलले चालु आर्थिक वर्षमा चार सय आयोजना थपेका थिए । तिनको ठेक्कामा भने अर्थमन्त्री जनार्दन शर्माले रोक लगाइदिए । त्यसैले चालु आर्थिक वर्षमा नयाँ ठेक्का नगरिएको सडक विभाग स्रोतले जनाएको छ । पुराना आयोजनामध्ये केहीले भुक्तानी लिइसकेको र केही सम्पन्न भए पनि भुक्तानी हुन सकेको छैन । १४ सय आयोजनामध्ये केहीलाई सांसद एवं मन्त्रीले अर्थ मन्त्रालयकै सहमति लिएर बहुवर्षीय ठेक्कामा लगिएको जनाइएको छ । सडक आवश्यक भए पनि सानातिना सडक संघीय सरकारबाट सञ्चालन गर्दा अनावश्यक स्रोत छरिएको र राम्रो काम हुने सम्भावना कम हुने नेपालको भनाइ छ । भएका कामको समेत भुक्तानी दिन नसक्दा कर्मचारीले व्यक्तिगत रूपमा झन्झट बोक्नुपर्ने, गाली खानुपर्ने अवस्था छ, नेपालले भने, कि अब विभाग राष्ट्रिय राजमार्गहरू जेसुकै होऊन् भन्दै यिनै १४ सय सडकको पछि लागिरहनुपर्यो, होइन भने कसरी हुन्छ, काम भएका सडकको भुक्तानी दिएर टुंग्याउनुपर्यो । यस्ता टुक्रे सडकलाई बजेटमा संघअन्तर्गत राख्न नहुने विभागको भनाइ छ । मुलुक संघीयतामा गइसकेपछि यस्ता प्रकृतिका सडक स्थानीय निकाय वा प्रदेशले बनाउनुपर्ने नेपालले बताए । यसअघिको सरकारले १४ सय सडक आयोजना प्रत्येकमा २४ लाखका दरले बजेट छुट्याएको थियो ।प्रतिस्थापन विधेयकमा आवश्यकता र औचित्यका आधारमा खारेजी वा प्रदेश तथा स्थानीय तहमा हस्तान्तरण गर्ने गरी ती आयोजनाको कार्यान्वयन नगर्न भनिएको थियो । तर अहिलेसम्म प्रदेश र स्थानीय तहमा हस्तान्तरण पनि हुन सकेका छैनन् । चालु आयोजनामा काम गर भन्ने कि नगर भन्ने भएको छ, नेपालले भने, पैसा आउँछ भन्न सक्ने अवस्था पनि छैन । विभागले हेर्ने ८० वटा राजमार्ग मात्र हुन् । तर हरेक वर्ष बजेटमा सानातिना योजना आएर समस्या भएको विभाग स्रोतको दाबी छ । राजमार्ग मर्मत, पुल निर्माण, राजमार्ग निर्माणजस्ता कममा लगाउनुपर्ने जनशक्ति साना आयोजनामा पनि बाँडिनुपर्दा कामको गुणस्तर खस्किने गरेको विभागको भनाइ छ । गत वर्ष कोभिडले गर्दा काम भएन । अहिले काम भएका ठेक्काको भुक्तानी हुन सकेको छैन । जुन आयोजनाको ठेक्का लागेको छैन, खर्च हुन नसकेको २४ लाख अर्कोमा सारेर काम गर्ने भन्दै ५० करोड रुपैयाँ रकमान्तर गर्न माग गरी अर्थमा पठाएको महिना दिन पुग्यो, प्रवक्ता नेपालले भने, अहिलेसम्म यसको कार्यान्वयन हुन सकेको छैन । यी सबै पूर्वाधार विकास कार्यक्रमअन्तर्गतका आयोजना रहेको भौतिक पूर्वाधार तथा यातायात मन्त्रालयका सहसचिव एवं प्रवक्ता ललिजन खनालले बताए । पुरानो दायित्वलाई सक्ने, नयाँ ठेक्का नलगाउने भनेर लगाइएको रोक खुला गरिएको छैन, उनले भने, यस्ता आयोजना प्रदेश र स्थानीय तहलाई हस्तान्तरण गर्ने भनेर विभागले पहिल्यैदेखि प्रयास गरे पनि कसैले जिम्मेवारी नलिँदा हस्तान्तरण हुन नसकेका हुन् । बाँकी सबै पुराना ठेक्काको भुक्तानी हुने उनको दाबी छ । यस्ता आयोजना अर्को वर्षदेखि रहनेनरहने विषय सरकारले निर्णय गर्छ, खनालले भने, तीन करोड दायित्व भएका आयोजनामा २४ लाख विनियोजन हुँदा भुक्तानीमा समस्या भएको हो । रकमान्तर गर्ने अधिकार अर्थले अरूलाई नदिएकाले पनि समस्या भएको उनको भनाइ छ । अर्थ मन्त्रालयका प्रवक्ता रितेशकुमार शाक्य भने भौतिक मन्त्रालयबाट रकमान्तर गर्नेबारे आएको प्रस्ताव छलफलका क्रममा रहेको बताउँछन् । यी आयोजना राख्ने कि हटाउने भन्नेबारे पनि छलफल भएको थियो, उनले भने, तर निर्णय भइसकेको छैन ।"
मल उद्योग २० वर्षदेखि बन्द,"(झापा)  प्रधानमन्त्री शेरबहादुर देउवाले मल कारखाना स्थापना गर्न सरकारले सहयोग गर्ने भन्दै व्यवसायीलाई उत्साहित गरिरहेका बेला झापामा भने दुई दशकदेखि एउटा मल कारखाना बन्दको बन्दै छ ।झापा मेचीनगर१४ मा रहेको रासायनिक मल कारखाना लुना नेपाल केमिकल एन्ड फोर्टिलाइजर्स प्रालि २०५९ सालदेखि ठप्प छ । २०५९ सालमा १५ दिन चलेपछि बन्द भएको उद्योग अझै खुल्न सकेको छैन, कारखानाका पूर्वकर्मचारी होमनाथ सापकोटाले भने, उद्योगका मेसिनरी पार्टपुर्जा चोरिएर सकिसके । कारखानामा सिक्किमका पूर्वमन्त्री अशोक सुब्बाको एकल लगानी थियो । झापाका केही व्यवसायी पनि साझेदार थिए । करिब ३० करोड लगानीमा २०४५ सालमै उद्योग स्थापना भएको थियो । तर, प्राविधिक कारण देखाएर २०५७ बाट मात्रै उत्पादन सुरु गरिएको थियो ।तत्कालीन प्रधानमन्त्री गिरिजाप्रसाद कोइरालाले उद्योगको उत्पादन शुभारम्भ गरेका थिए । त्यो बेला कोइरालाले उद्योगलाई बहुराष्ट्रिय कम्पनीका रूपमा विकास गरिने बताएका थिए । देशका अन्य क्षेत्रमा समेत मल उद्योग स्थापना गर्ने उनले आश्वासनसमेत दिएका थिए । तर स्थापनाको वर्ष दिन नबित्दै उद्योग बन्द भएर उत्पादन ठप्प भयो ।२०५७ र २०५८ मा ४४ महिना र २०५९ मा १५ दिन मात्रै चलेपछि उद्योग बन्द भएको उद्योगका पूर्वकर्मचारी सापकोटाले जानकारी दिए । त्यसपछि बन्द भएको भयै भयो, उनले भने, दुई सयभन्दा बढी श्रमिकको बिचल्ली भयो । उद्योग बन्द हुनुको मुख्य कारण गुणस्तरहीन सामान उत्पादन रहेको एक पूर्वकर्मचारी बताउँछन् । भारतबाट ल्याइएको मल मिसावट गरेर बजारमा पठाइन्थ्यो, उनले भने, त्यही कारण उद्योग टिक्न गाह्रो भयो ।उद्योगले कृषि विकास बैंकलगायतका बैंकबाट लिएको करोडौं रुपैयाँ ऋण तिर्न बाँकी थियो । करिब ५ वर्षअघि नै ऋण असुली न्यायाधिकरण काठमाडौंले लिलामको सूचनासमेत प्रकाशन गरेको थियो । तर लिलामी भएनभएको कुरा थाहा हुन सकेको छैन ।"
जापानको साढे १० अर्ब ऋण,काठमाडौं (कास) जापान सरकारले नेपाललाई १० अर्ब ४७ करोड रुपैयाँ बराबर सहुलियतपूर्ण ऋण उपलब्ध गराएको छ । यस्तो ऋण सम्झौतामा मंगलबार नेपालका लागि जापानका राजदूत किकुता युताका र अर्थसचिव मधुकुमार मरासिनीले हस्ताक्षर गरे । आर्थिक विकासका लागि नेपाल सरकारले अवलम्बन गरेका नीति तथा कार्यक्रमको प्रभावकारी कार्यान्वयनका लागि यस्तो ऋण लिइएको जनाइएको छ । कोभिड महामारीले नेपालको आर्थिक वृद्धिदर मात्र नभई समग्र क्षेत्रमा पारेको प्रभाव कम गर्न यस्तो ऋण सहायता परिचालन गरिनेछ । महामारीबाट प्रभावित नेपालको अर्थतन्त्र उकास्न आर्थिक सहयोग मात्र नभई भ्याक्सिनलगायत मेडिकल सामग्री र जापान अन्तर्राष्ट्रिय सहयोग नियोग (जाइका)बाट हुने सहयोगमा निरन्तरताको प्रतिबद्धता पनि जापानले जनाएको छ ।
नेपाल बैंकको कर्जा २८ प्रतिशत बढ्यो,काठमाडौं (कास) नेपाल बैंकले दोस्रो त्रैमासिक वित्तीय विवरण सार्वजनिक गरेको छ । यसअनुसार नेपाल बैंकको निक्षेप १ खर्ब ८३ अर्ब ३४ करोड पुगेको छ । कर्जा लगानी भने १ खर्ब ७२ अर्ब ९१ करोड पुगेको छ । २७ वटा वाणिज्य बैंकमध्ये निक्षेप संकलन तथा कर्जा लगानी दुवैमा नेपाल बैंकले आक्रामक विस्तार गरेको बताइएको छ । निक्षेप संकलनमा १९७९ प्रतिशत र कर्जा लगानीमा २७९६ प्रतिशत बढाउन बैंक सफल भएको छ । बैंकले दोस्रो त्रैमाससम्म कुल १ अर्ब ४१ करोड ७० लाख रुपैयाँ खुद मुनाफा आर्जन गर्न सफल भएको छ । उक्त मुनाफा गत आर्थिक वर्षको सोही अवधिको तुलनामा करिब ५ प्रतिशत बढी हो ।
युव्रेनमा किन आक्रमण गर्न चाहन्छन् फुटिन ?,"(काठमाडौं)  फछिल्ला केही दिनयता युव्रेन र रुसी सीमा क्षेत्रमा विकसित घटनाले विश्वको ध्यान खिचेको छ । युरोफसँग नजिकिएको युव्रेन उत्तर एट्लान्टिक सन्धि संगठन (नाटो) मा आबद्ध हुने तयारीपछि चिढिएको रुस आक्रमणका लागि उचित समयको फर्खाइमा देखिएको छ । त्यसका लागि रुसले केही दिनयता युव्रेनी सीमामा एक लाख सैनिक तयारी अवस्थामा राखेको छ । बेलायती फ्रधानमन्त्री बोरिस जोन्सनले युव्रेनी सीमा क्षेत्रमा ६० वटा रुसी युद्धभूमि तयार गरिसकिएको गुप्तचर रिपोर्टले पुष्टि गरेको बताएका छन् । रुसी सेनाले युद्धका क्रममा आवश्यक पर्ने अस्पताललगायतका संरचना झने बनाइसकेको अन्तर्राष्ट्रिय सञ्चार माध्यमले जनाएका छन् । तर युव्रेनमाथि हमला गर्न लागेको भन्ने पश्चिमा देशको आरोप भने रुसले अस्वीकार गर्दै आएको छ । यो निकै ठूलो संकट हो । सम्भवतः शीतयुद्धको अन्त्ययताकै सबैभन्दा ठूलो, नाटोका पूर्वराजदूत इभो डाल्डरले पछिल्लो अवस्थाबारे भनेका छन्, अर्को देशमाथि आक्रमण गर्नका लागि मध्ययुरोपमा यतिका धेरै सेना र सैनिक सामग्री राखेको लामो समयफछि देख्न सकिन्छ । डाल्डर युव्रेनको स्वतन्त्रता तथा सफल र समृद्ध लोकतन्त्रले आफ्नो शासनमाथि खतरा उत्पन्न हुने रुसी राष्ट्रपति भ्लादिमिर पुटिनको बुझाइ रहेको दाबी गर्छन् । बेलायत, अमेरिका तथा युरोफेली संघले युव्रेनमाथिको आक्रमण महँगो पर्ने चेतावनी दिएपछि भने रुस केही शान्त भएको आकलन गरिएको छ । तर ठूलो आक्रमण नगरेपछि रुसले कुनै फनि बेला युव्रेनमाथि हमला गर्न सक्ने कतिपयको बुझाइ छ । एक लाख रुसी सेना एकैफटक युव्रेन पस्दैनन् । तीमध्ये अधिकांश दबाब सिर्जना गर्नका लागि विभिन्न स्थानमा बस्छन्, युरोपस्थित अमेरिकी सेनाका पूर्वकमान्डर होड्ज भन्छन्, त्यसका साथै पुटिनलाई पश्चिमा विश्वले मलाई रोक्न सक्दैनन् भन्ने देखाउनुपर्ने फनि छ ।जुनसुकै बेला कुनै आक्रमण हुन सक्ने कारण बेलायतले युव्रेनस्थित दूतावासका केही कर्मचारी र उनीहरूका आफन्तलाई फिर्ता गर्ने निर्णय गरिसकेको छ । त्यस्तै, अमेरिकाले पनि दूतावासका कर्मचारीका आफन्तलाई युव्रेन छाड्न आदेश दिइसकेको छ । अत्यावश्यकबाहेकका कर्मचारीलाई फनि युव्रेन छाड्न अनुमति दिएको अमेरिकी विदेश मन्त्रालयले आफ्ना नागरिकलाई युव्रेनबाट बाहिरिन भनिसकेको छ । बेलायती फ्रधानमन्त्री जोन्सनले युव्रेनमा रुसले हस्तक्षेप गरे स्थिति भयावह हुने चेतावनी दिएका छन् । त्यसो भएमा अवस्था निकै भयावह, दर्दनाक, हिंसात्मक र रक्तपातपूर्ण हुनेछ, जोन्सनले भनेका छन् । जोन्सनले रुसमाथि आर्थिक प्रतिबन्ध लगाउनका लागि बेलायतले नेतृत्वदायी भूमिका खेलिरहेको बताए । अमेरिका, यूके र युरोपेली संघले यसअघि नै रुसमाथि ऊर्जा तथा वित्तीय क्षेत्रमा सन् २०१४ देखि नै प्रतिबन्ध लगाउँदै आएका छन् । त्यसका साथै सन् २०१६ को अमेरिकी राष्ट्रपतीय चुनावमा हस्तक्षेप, अमेरिकामाथिको साइबर आक्रमण र सन् २०१८ मा बेलायतमा गरिएको स्नायु प्रणाली आक्रमणपछि थप प्रतिबन्ध लगाइएको छ । तर रुसले ती घटनामा आफ्नो संलग्नता अस्वीकार गर्दै आएको छ । अमेरिका, बेलायतलगायत नाटोका सदस्य राष्ट्रले युव्रेनलाई हतियारहरू उफलब्ध गराएका छन् । अमेरिकाले सहयोग गरेका ९० टन बराबरका हातहतियार युव्रेन पुगिसकेका छन् । त्यस्तै, प्रतिरक्षाका लागि सैन्य बल पठाउने बेलायती प्रधानमन्त्री जोन्सनको भनाइ छ । फ्रान्सले नाटोको कमान्डमा रहने गरी रोमानियामा सैनिकहरू पठाउने बताएको छ । ब्ल्याक सीमा युद्धपोत पठाएको डेनमार्कले लिथुवानियामा ४ वटा लडाकु जेट राख्ने भएको छ । त्यस्तै स्पेनले पनि लडाकु विमान पठाउन लागेको जनाएको छ । त्यस्तै, अमेरिकाले ८ हजारभन्दा बढी सैनिकलाई पूर्वी युरोपमा तैनाथ गर्न तयारी अवस्थामा राखेको छ । अमेरिकाको पेन्टागनस्थित रक्षा विभागले ८ हजार ५ सय सैनिकलाई अलर्ट राखेको हो । पेन्टागनका अनुसार सैन्य टोलीमा लडाकुसहित स्वास्थ्यकर्मी र जासुसहरू पनि समावेश छन् । उक्त टोलीले पूर्वी युरोपमा नाटो सैन्य गठबन्धनलाई बलियो बनाउन सहयोग गर्ने जनाएको छ । रुसले आफ्नो सीमा क्षेत्र र बेलारुसबाट एकैसाथ आक्रमण गरेर युव्रेनी सेनालाई विभाजित गर्ने रणनीति बनाएको कतिपयको अनुमान छ । त्यसको तयारीका लागि रुसी सैनिकको विशेष फौज युव्रेनको उत्तरमा पर्ने बेलारुस पुगिसकेका छन् । गतवर्ष सत्ता बचाइदिएपछि रुसी राष्ट्रपति पुटिन र बेलारुसका राष्ट्रपति एलेक्जेन्डर लुकासेन्कोबीच निकै सौहार्द सम्बन्ध छ । सन् २०२० र २०२१ मा बेलारुसमा सरकार र लुकासेन्कोविरुद्ध शृंखलाबद्ध प्रदर्शन भएका थिए । त्यतिबेला पुटिनले सेना पठाएर आन्दोलन दबाउन सहयोग गरेका थिए । रुसविरुद्ध अमेरिका र बेलायत आक्रामक देखिएपछि जर्मनीलगायतका केही युरोपेली देश भने मौन देखिन्छन् । जर्मनीले भने हतियार उपलब्ध गराऊन युव्रेनले गरेको आग्रह अस्वीकार गरिसकेको छ । खासगरी जर्मनी र रुसबीच नर्ड स्ट्रिम२ ग्यास पाइपलाइन परियोजनाको सम्झौता मुख्य कारण हो । यसमार्फत अधिकांश युरोपेली देशमा प्राकृतिक ग्यास आपूर्ति हुन्छ ।रुसी राष्ट्रपति पुटिनको बचाउमा उत्रेपछि जर्मन नौसेना प्रमुख केखिम स्योनबाख विवादमा तानिएपछि उनले पदबाट राजीनामा दिनुपरेको छ । रुसी राष्ट्रपति भ्लादिमिर पुटिनले अरू केही नभई सम्मान मात्र खोजेको उनको दाबी छ । पुटिनले राखेका माग उचित भएकाले पश्चिमा राष्ट्रहरूले उनलाई समान रूपमा व्यवहार गर्नुपर्ने स्योनबाखको भनाइ थियो । अमेरिकी राष्ट्रफति जो बाइडेनले युव्रेन संकटबारे युरोपेली नेताहरूसँग भिडियो कन्फरेन्समार्फत छलफल गरेका छन् । युरोपेली आयोग र युरोपेली परिषद्का अध्यक्ष, फ्रान्स र पोल्यान्डका राष्ट्रपति, बेलायत र इटालीका प्रधानमन्त्री, जर्मन चान्सलर र नाटोका महासचिव सहझागी बैठकले युव्रेनलाई सम्भावित आक्रमणबाट रोक्न थप सैन्य सहायता प्रदान गर्ने निर्णय गरेको जनाइएको छ । यसअघि राष्ट्रपति बाइडेनले चेतावनी दिँदै रुसी राष्ट्रपति पुटिनले पश्चिमा विश्वको परीक्षा लिन चाहेका भए गम्भीर मूल्य चुकाउनुफर्ने बताएका छन् । रुसी सेना युव्रेन पसेको खण्डमा अमेरिका र उसका साझेदारबाट तत्काल, कडा र एकीकृत जवाफ पाउने अमेरिकाको झनाइ छ । युव्रेन नाटोको सदस्य बनेपछि आफ्नो देशको सीमा क्षेत्रमा सैन्य गतिविधि बढ्ने र त्यसले राष्ट्रिय सुरक्षामाथि खतरा उत्पन्न हुने रुसको भनाइ छ । त्यसका साथै, युरोपका पूर्वी भाग र स्टोनिया, लात्भिया र लिथुवानियाबाट नाटोको सेना र सैनिक संरचना हटाइनुपर्ने क्रेमलिनको माग छ । तर रुसका केही मागहरू पूर्वसर्तका रूपमा रहेका भन्दै पश्चिमा देशहरूले अस्वीकार गरेपछि दुई पक्षबीचको वार्ता असफल हुँदै आएको छ । सन् २०१९ मा भोलोदिमिर जेलेन्स्की राष्ट्रपतिमा निर्वाचित भएसँगै फश्चिमा विश्वसँग नजिकिएको युव्रेन युरोपेली संघको पनि सदस्यता लिने तयारीमा छ । जुन कुरा पुटिनलाई असह्य भएको छ । सोभियत संघबाट सन् १९९१ मा अलग झएको युव्रेन पनि बेलारुसजस्तै रुसको राजनीतिक, आर्थिक तथा सैन्य प्रभावमा रहोस् भन्ने चाहन्छन् पुटिन । तर ७८ वर्षयता भने अवस्था फेरिएको छ । सन् २०१३ मा युरोपेली संघसँग राजनीतिक तथा स्वतन्त्र व्यापारसम्बन्धी सम्झौता गर्न अस्वीकार गरेपछि तत्कालीन राष्ट्रपति भिक्टोर यानुकोभिचको सत्ता गुम्यो । उनले रुसको सहयोग मागेपछि देशव्यापी फ्रदर्शन चर्कियो । युव्रेनको दक्षिणी द्वीप क्राइमियामा पुटिनको समर्थनमा प्रदर्शन झए । त्यस क्रममा युव्रेनले आफ्नो पक्षका राष्ट्रपतिलाई अपदस्थ गरिदिएपछि रुसले उक्त भूभाग आफ्नोमा गाझ्यो । त्यसयता युव्रेनी सेना पूर्वी सीमामा रुस समर्थित विद्रोहीसँग युद्ध लड्दै आएको छ । उक्त युद्धमा करिब १४ हजारले ज्यान गुमाउनुका साथै २० लाखभन्दा बढी विस्थापित भएका छन् । पछिल्ला दिनमा युद्ध फुनः चर्कने र रुसी सेनाले युव्रेनी सीमा पार गर्ने देखिएको छ । (एजेन्सीहरूको सहयोगमा)"
क्षेप्यास्त्र परीक्षण तीव्र पार्दै उत्तर कोरिया,"सोल (एजेन्सी) कोभिड१९ को महामारीसँगै केही समय शान्त रहेको उत्तर कोरियाले पछिल्लो समय क्षेप्यास्त्र प्ररीक्षणलाई तीव्रता दिएको छ । दक्षिण कोरियाली समाचार संस्था योन्हापका अनुसार उत्तरले मंगलबार पुनः पूर्वी सागरमा दुईवटा क्रुज क्षेप्यास्त्र प्रहार गरेको छ । उत्तर कोरियाले जनवरी महिनामा मात्रै क्षेप्यास्त्र परीक्षण गरेको यो ५ औं पटक हो । यसअघि उसले जनवरी ५ र ११ मा हाइपरसोनिक, जनवरी १४ मा दुई रेल तथा कारबाट प्रहार गर्न मिल्ने छोटो दूरीका ब्यालेस्टिक क्षेप्यास्त्र र जनवरी १७ मा दुईवटा रणनीतिक रूपमा निर्देशितसहित ४ क्षेप्यास्त्र परीक्षण गरेको थियो । दक्षिण कोरियाली सेनाका अनुसार तीमध्ये कतिपय क्षेप्यास्त्र उत्तर कोरियाली राजधानी प्योङयाङ नजिकैबाट प्रहार गरिएको हो । उत्तरले ती क्षेप्यास्त्र तटीय क्षेत्रमा प्रहार गरेको हो । संयुक्त राष्ट्रसंघले उत्तर कोरियालाई क्षेप्यास्त्र तथा परमाणु हतियार परीक्षण गर्न प्रतिबन्ध लगाएको छ । तर उसले त्यसको बेवास्ता गर्दै क्षेप्यास्त्र परीक्षणलाई निरन्तरता दिँदै आएको हो । त्यसैगरी, अमेरिका र युरोपेली संघले पनि उत्तर कोरियामाथि आर्थिकलगायत नाकाबन्दी लगाउँदै आएका छन् ।उत्तरले शृंखलाबद्ध रूपमा क्षेप्यास्त्र प्रहार गरेपछि दक्षिण कोरिया, जापान र अमेरिकाले त्यसको निन्दा गर्दै आएका छन् । उत्तर कोरियाली गतिविधिले क्षेत्रीय शान्ति र सुरक्षा खतरामा पारेको जापानको भनाइ छ । जापानी रक्षामन्त्री नोबुओ किसीले पछिल्ला दिनमा उत्तरले क्षेप्यास्त्र विकासमा जोड दिएको भन्दै त्यसको विरोध गरेका छन् । उत्तर कोरियाको लगातारको क्षेप्यास्त्र प्रक्षेपण जापानसहित अन्तर्राष्ट्रिय समुदायका लागि विनाशकारी समस्या हो, उनको भनाइ छ । त्यस्तै, अमेरिकी सेनाको इन्डोप्यासिफिक कमान्डले उत्तर कोरियाको अवैध हतियार कार्यक्रमले अस्थिरता निम्त्याउने जनाएको छ । तर त्यस्ता प्रक्षेपणले अमेरिका र उसका सहयोगीलाई तत्काल कुनै खतरा नपर्ने कमान्डको दाबी छ । जनवरी १४ मा परीक्षण गरिएका हाइपरसोनिक क्षेप्यास्त्र भने उत्तर कोरियाली नेता किम जोङउनले अवलोकन गरेका थिए । क्षेप्यास्त्र परीक्षणका क्रममा उत्तर कोरियाली विदेशमन्त्रीले अमेरिकी प्रतिबन्धको कडा आलोचना गरेका थिए । जनवरी महिनामा उत्तरले गरेको प्रक्षेपण गति भने अस्वाभाविक देखिएको छ । कोरियाली प्रायद्वीपमा अमेरिका र दक्षिण कोरियाली सेनाबीच हुँदै आएको संयुक्त सैन्य अभ्यासको कडा विरोध जनाउन उत्तरले क्षेप्यास्त्र परीक्षणको गति बढाएको हो । त्यसका साथै आफ्ना क्षेप्यास्त्रको क्षमता विकसित गर्न तथा तयारी अवस्थामा राख्न उत्तरले त्यस्ता परीक्षण गर्ने गरेको जानकारहरू बताउँछन् । पछिल्ला परीक्षण त्यसको निरन्तरता भएको अमेरिकाको वासिङ्टनस्थित एक अन्तर्राष्ट्रिय थिंकट्यांक संस्थाका विज्ञ अंकित पन्डा बताउँछन् । किम जोङउनले अन्तर्राष्ट्रिय समुदायलाई देश आर्थिक रूपमा अप्ठ्यारो अवस्थामा रहेको भए पनि प्रतिरक्षा नीति प्राथमिकतामा रहेको सन्देश दिन चाहन्छन्, उनले भने ।पछिल्लो समय उत्तर कोरिया चरम आर्थिक संकटबाट गुज्रिरहेको छ । कोभिड१९ को महामारी नियन्त्रणका लागि नाकाबन्दी गरेपछि खाद्यान्न अभाव भएको छ । केही साताअघि दलको वार्षिक बैठकका क्रममा नेता किमले देशले जीवन र मरणबीच संघर्ष गरिरहेको स्वीकार गरेका थिए ।देश विकास र जनताको जीवनस्तर सुधार्नु नै सन् २०२२ को प्रमुख लक्ष्य भएको उनको भनाइ थियो । तर कोरियाली द्वीपमा आफ्नो देशको प्रतिरक्षा क्षमता सुदृढ पार्ने क्रम भने जारी रहने तर त्यसका लागि तयारी भइरहेको किमले बताएका थिए । त्यसको केही दिनमा उत्तरले क्षेप्यास्त्र परीक्षणलाई तीव्रता दिएको हो । उत्तर कोरियाले सन् २०१७ मा ह्वासोङ१५ क्षेप्यास्त्र परीक्षण गरेको थियो । उक्त क्षेप्यास्त्रले प्रशान्त महासागरको गुआम रहेको अमेरिकी सैन्य अखडामा प्रहार गर्न सक्छ । त्यसैगरी, जो बाइडेन अमेरिकी राष्ट्रपति भएसँग दुई देशबीचको परमाणु वार्ता पनि अवरुद्ध छ । उत्तरले जनवरी सुरुमा क्षेप्यास्त्र परीक्षण गरेपछि बाइडेन प्रशासनले केही प्रतिबन्धहरू लागू गरिसकेको छ । दक्षिण कोरियास्थित एक विश्वविद्यालयका उत्तर कोरिया मामिलाका प्राध्यापक पार्क वनगोन पछिल्ला परीक्षण त्यसको कडा जवाफ भएको बताउँछन् ।उत्तर कोरियाले पछिल्ला दिनमा क्षेप्यास्त्र परीक्षणलाई तीव्रता दिएपछि छिमेकी देश चीन पनि असन्तुष्ट देखिएको आकलन गरिएको छ । यद्यपि, चीनले संवादमार्फत तनाव कम गर्न सबै पक्षलाई आग्रह गर्दै आएको छ । राजधानी बेइजिङमा हुने शीतकालीन ओलम्पिक्सको केही दिन अघि चीनले यस्ता गतिविधि स्वागत नगर्ने कपितय विश्लेषकहरूको बुझाइ छ ।"
सम्झनामा बलुच,"(काठमाडौं)  यू मोस्ट स्कोर सेन्चुरी । नेपालले सन् २००१ मा बंगलादेशको ढाकामा एसीसी यू१७ एसिया कपमा समूह चरणको अन्तिम खेल खेल्नै लाग्दा प्रशिक्षक अफ्ताब बलुचले ओपनिङ ब्याटर मुनिक श्रेष्ठलाई यसो भन्दै उक्साएका थिए । नभन्दै मुनिकले सिंगापुरविरुद्ध १ सय १३ रनको अविजित इनिङ्स खेलिदिए । नेपाली खेलाडीलाई अन्तर्राष्ट्रिय क्रिकेटमा पहिलो शतक हान्न प्रेरित गर्ने र प्रशिक्षण दिएका तिनै पाकिस्तान प्रशिक्षक बलुच हामीमाझ रहेनन् । पाकिस्तान क्रिकेट बोर्ड (पीसीबी) ले मंगलबार बलुचको ६८ वर्षको उमेरमा निधन भएको जनाएको छ । तर, निधनको कारण खुलाइएको छैन ।पाकिस्तानका लागि सन् १९६९ मा बलुचले १६ वर्षकै उमेरमा ढाकामा न्युजिल्यान्डविरुद्ध टेस्ट डेब्यु गरेका थिए । त्यसको ६ वर्षपछि वेस्ट इन्डिजविरुद्ध लाहोर खेलिएको टेस्ट बलुचको दोस्रो तथा अन्तिम बन्न पुगेको थियो ।उनी सन् २००१ मा नेपालको प्रशिक्षक रहेका थिए । उनको प्रशिक्षणमा नेपालले शक्ति गौचनको कप्तानीमा बंगलादेशमा एसीसी यू१७ एसिया कप खेलेको थियो । शक्तिको यो पहिलो अन्तर्राष्ट्रिय प्रतियोगिता थियो । उनीसँगै नेपालको यू१७ को टोलीमा मुनिक, मन्जित श्रेष्ठ, वसन्त रेग्मी, कनिष्क चौगाईं, यशवन्त सुवेदी, मनोज कटुवाल, लाक्पा लामा, दीपेश खत्री, प्रेम चौधरीलगायतका खेलाडीले खेलेका थिए ।बलुचलाई शक्ति सामान्य प्रशिक्षकका रूपमा स्मरण गर्छन् । उहाँ रकेट साइन्सजस्तो हुनुहुन्थेन, सामान्य स्वभावका हुनुहुन्थ्यो, त्यो समयको क्रिकेट पनि त्यस्तै थियो, शक्तिले बलुचबारे भने, फिल्डिङमा उहाँले विशेष ध्यान दिनुहुन्थ्यो । बलिङका क्रममा फिल्डिङ तैनाथ गर्दा धेरै चनाखो बन्नुपर्ने भन्दै धेरैपल्ट फिल्डरको पोजिसन परिवर्तन गर्नुभएको थियो ।मुनिकले २००१ को फेब्रुअरी १९ मा सिंगापुरविरुद्ध अविजित १ सय १३ रन बनाएको स्मरण गर्दै अघिल्लो वर्ष भनेका थिए, उहाँ (बचुच)ले मलाई शतक बनाउनुपर्छ भनेर भन्नुभयो । त्यो खेलमा अर्धशतक बनाउँछु जस्तो लागेको थियो । शतकको कल्पना पनि थिइनँ । शतकको जोस बलुचले भरिदिनुभएको हो ।सन् २००३ मा नेपाल एसीसी यू१९ कप खेल्न पाकिस्तानको कराँची गएको थियो । नेपाली टोलीमा त्यतिखेर आधाभन्दा बढी खेलाडीले बलुचको प्रशिक्षणमा खेलेको थियो । कराँची रंगशालामा नेपाली खेलाडीले डाइभिङ गर्दैगर्दा बलुचले नेपाली सञ्चारमाध्यमसँग आफूले नै नेपाली खेलाडीलाई स्लाइड हानेर फिल्डिङ गर्न सिकाएको दाबी गरिरहेका थिए । उनी नेपालको प्रशिक्षकका रूपमा राष्ट्रिय टोलीलाई २००१ मा क्यानडामा आईसीसी ट्रफी (विश्वकप छनोट) मा उतार्नेक्रममा थिए । तर, दिल्लीस्थित क्यानडेली दूतावासले भिसा नदिएपछि नेपालले प्रशिक्षकविहीन भएर क्यानडामा आईसीसी ट्रफी खेलेको थियो । तत्कालीन व्यवस्थापकद्वय टीबी शाह र शशिदत्त पाण्डेले नेपालको टोली सम्हालेका थिए । दुवैको यसअघि नै निधन भइसकेको छ । त्यसपछि बलुच पाकिस्तान फर्किएका थिए । बलुचसँगै कप्तान राजु खड्का, राजकुमार प्रधान, कुश गुरुङ र वीरेन्द्र साहले क्यानडाको भिसा पाएका थिएनन् । उनीहरूको स्थानमा पवन अग्रवाल, नवीन घिमिरे, सन्दीप श्रेष्ठ र दुर्गा सेनलाई नेपाल क्रिकेट संघ (क्यान) ले क्यानडा पठाएको थियो भने खड्काको अनुपस्थितिमा गणेश शाहीले नेपालको कप्तानी गरेका थिए । शाहीको पनि निधन भइसकेको छ । मुनिकलाई बलुचले क्यानडा जाने टोलीमा राखेका थिए, जतिखेर मुनिक १५ वर्षका थिए । नेपाली राष्ट्रिय टोलीबाट सबैभन्दा कम उमेरमा खेल्ने कीर्तिमान अझै पनि मुनिककै नाममा छ । बलुचको स्थानमा रोय डायस सन् २००१ मै नेपालको प्रशिक्षक भएर आएका थिए । घरेलु क्रिकेटमा भने बलुचलाई पाकिस्तानको ठूलो प्रतिभा मानिन्छ । उनी एकै इनिङ्समा ४ सय रनभन्दा माथिको स्कोर बनाउने दोस्रो खेलाडी हुन् । १९७३७४ को कायदे आजम ट्रफीमा उनले सिन्धको कप्तानी गर्दै बलुचस्थानविरुद्ध कराँचीमा ४ सय २८ रनको इनिङ्स खेलेका थिए । उनले त्यसक्रममा केवल आठौं प्रथम श्रेणीको खेल खेलिरहेका युवा जाभेद मियादादसँग पाँचौं विकेटमा १ सय ७४ रन जोडेका थिए । बलुचभन्दा १५ वर्षअघि हनिफ मोहम्मदले ४ सय ९९ रनको इनिङ्स खेलेका थिए । बलुचले १ सय ७२ प्रथम श्रेणीको खेलमा ४१ भन्दा माथिको औसतमा ९ हजार १ सय ७१ रन बनाएका थिए । त्यसमा २० शतक र ४५ अर्धशतक छ ।"
थ्रीस्टारमाथि आर्मीको बदला,"(पोखरा)  पाँचपल्टको उपाधि विजेता थ्रीस्टार क्लब २० औं आहारारा गोल्डकपमा त्रिभुवन आर्मी फुटबल क्लबसँग पराजित हुँदै क्वाटरफाइनलबाटै बाहिरिएको छ । पोखरा रंगशालामा मंगलबार आर्मीले थ्रीस्टारलाई १० ले स्तब्ध बनाउँदै सेमिफाइनलमा मनाङसँगको भेट पक्का गरेको हो । आर्मीको जितमा वैकल्पिक फरवार्ड राजीव गुरुङले निर्णायक गोल गरे । मिडफिल्डर टंक बस्नेतको स्थानमा मैदान छिरेको छैटौं मिनेटमै राजीव गोल गर्न सफल भए । निकै प्रतिस्पर्धात्मक पहिलो हाफ गोलरहित टुंगियो । दोस्रो हाफमा मैदान छिरेका राजीवले ७० औं मिनेटमा गोल गरे । आर्मीका जर्जप्रिन्स कार्कीको फ्लिक बल क्लियर गर्ने प्रयासमा थ्रीस्टारका डिफेन्डर जीवन गुरुङ चिप्लिन पुगे । त्यही बल राजीवले गोलरक्षक प्रिसो अघि बढ्दै गरेको अवस्थामा झन्डै ३५ यार्ड टाढाबाट गरेको सिधा प्रहार गोलमा परिणत भयो । यसअघि खेलको आठौं मिनेटमा आर्मीले अग्रता लिनबाट चुकेको थियो । जर्जप्रिन्स कार्कीले वान भर्सेस वानको अवस्थामा सेकेन्डबार च्याप्दै गरेको प्रहारमा गोलरक्षक प्रिसोले उत्कृष्ट बचाउ गरे । २२ औं मिनेटमा थ्रीस्टारका मिक्छेन तामाङको पेनाल्टी बक्स बाहिरको प्रहार फर्स्ट बार नजिकैबाट बाहिरियो । ४३ औं मिनेटमा जर्जप्रिन्स कार्कीले पाएको फ्रिकिक प्रिसोले नियन्त्रणमा लिए । आर्मीको पावर गेम र शारीरिक रुपमा बलिया खेलाडीसामु थ्रीस्टार खेलाडीको फिटनेस फितलो देखिएको थियो । थ्रीस्टारको धेरै समय रक्षात्मक खेलेरै बित्यो । आर्मीले दबाब बनाइराख्ने र मौका पाउनेबित्तिकै पोस्टमा प्रहार गर्ने रणनीति बनाएको देखिन्थ्यो । यद्यपि आर्मीको एकपछि अर्को प्रहार प्रिसोले विफल बनाइरहे । खेलको ६३ औं मिनेटमा पनि जर्जप्रिन्सकै शक्तिशाली फ्रिकिक प्रहरा प्रिसोले पञ्च गरेर बचाए । त्यतिबेलै आर्मीले अग्रता लिने अवसर गुमायो । ए डिभिजन लिग खेलेका ५ खेलाडी मोरिससविरुद्ध खेल्ने राष्ट्रिय टोलीमा परेकाले भने आर्मीका खेलाडीबीच समन्वय अभाव देखियो । दुवै टिमका खेलाडी चोटग्रस्त भएको प्रभाव प्रदर्शनमा स्पष्ट देखिन्थ्यो । थ्रीस्टारका निशान खड्का, सन्जोक राई चोटग्रस्त थिए भने बिरामी रहेका कप्तान अशोक खवास भर्खर निको भएर खेलमा फर्किएका थिए । केही अवसर भने थ्रीस्टारले सिर्जना गर्यो । ६७ औं मिनेटमा थ्रीस्टारले पाएको अवसर सदुपयोग गर्न सकेन । ऋतिककुमार खड्काको पासलाई डोना थापाले होल्ड गरेर प्रहार गर्दा अग्रता बनाउने अवसर गुम्यो । ८५ औं मिनेटमा थ्रीस्टारले बराबरी बनाउने अर्को अवसर चुकायो । मिक्छेन तामाङको कर्नरलाई गोलरक्षक विकेश कुथुले पञ्च गरेको रिबाउन्ड बलमा थ्रीस्टारका लाकेन लिम्बुले भली प्रहार गरे । उक्त बलमा फरवार्ड विजय भुजेलको बाइसाइकल किकलाई आर्मीका कप्तान भरत खवासले हेड गर्दै बचाए । २०७५ मा आहारारा गोल्डकपको फाइनलमा थ्रीस्टारसँग टाइब्रेकरमा पराजित हुनुको पीडा बिर्संदै मंगलबार आर्मीका खेलाडीले खुसी मनाए । आर्मी प्रतियोगिता फाइनलमा तीनपल्ट पुगे पनि च्याम्पियन बन्न सकेको छैन । जारी ए डिभिजन लिगमा भने यी दुई टोलीले गोलरहित बराबरी खेलेका थिए । आर्मीका प्रशिक्षक राजु तामाङ यसपालि इतिहास रच्ने पक्षमा छन् । सेमिफाइनलमा मनाङसँग बराबरीको खेल हुने उनको आँकलन छ । उनीहरूको पनि राष्ट्रिय खेलाडीको अभाव भएकाले टिम सन्तुलनमा छैन, उनले भने, पहिला केही न केही कमजोरीले हार बेहोरिरह्यौं । विगतमा भएका कमी कमजोरी दोहोर्याउन नदिएर यसपल्ट सार्थकता दिन्छौं । थ्रीस्टारका उर्जन श्रेष्ठ आफ्ना खेलाडी चोटग्रस्त हुनुलाई हारको कारण मान्छन् । खेलाडीमा फिटनेसको कमीले सोचेजस्तो खेल्न नसकेको उनले बताए । खेल बराबरीकै अवस्थामा थियो, उनले भने, सोचेजस्तो नहुँदा हार बेहोर्यौं । आर्मीले फाइनल पुग्नका लागि बिहीबार मनाङ मर्स्याङ्दी क्लबसँग प्रतिस्पर्धा गर्नेछ । बुधबार पहिलो सेमिफाइनल एपीएफ र मछिन्द्रबीच हुनेछ । आयोजक सहारा क्लबले बुधबारदेखि भने पोखरा रंगशाला फुटबल स्टेडियममा दर्शकका लागि प्रवेश खुला गर्ने भएको छ । दर्शकको प्रत्यक्ष खेल अवलोकन गर्ने तीव्र चाहनाको सम्मान गर्दै स्वास्थ्यका मापदण्ड अपनाएर रंगाशालाको एकतिहाइ सिटका लागि टिकट बिक्री गरिने क्लबका अध्यक्ष हरिराम गुरुङले बताए । क्वाटरफाइनलका खेलसम्म भने आयोजक, प्रायोजिक, अफिसियल र सञ्चारकर्मीलाई मात्रै प्रवेश दिइएको थियो ।"
रशिला सातौं स्थानमा,काठमाडौं (कास) राष्ट्रिय च्याम्पियन रशिला महर्जन विश्व ब्याडमिन्टन महासंघले हालै जारी गरेको विश्व वरीयतामा जुनियर महिला युगलतर्फ सातौं स्थानमा पुगेकी छन् ।जुनियर महिला एकलतर्फ १९ औं स्थानमा रहेकी रशिला विश्व महिला जुनियरतर्फ माथिल्लो स्थानमा पुग्ने पहिलो नेपाली महिला खेलाडी भएकी छन् । नेपाल ब्याडमिन्टन संघले रशिला विश्व ब्याडमिन्टनको महिला जुनियरतर्फ उच्च स्थानमा पुग्नसफल भएकोमा बधाई ज्ञापन गर्दै अझ मिहिनेत गरेर अगाडि बढ्न प्रेरित गरेको छ । संघले नेपाली ब्याडमिन्टन खेलाडीले एकपछि अर्को सफलता प्राप्त भएको जनाउँदै त्यसलाई कायम राख्न र अरू खेलाडीको स्तर उकास्न संघ सदा अग्रसर रहने विज्ञप्तिमार्फत जनाएको छ ।नेपालका अर्का उदीयमान खेलाडी प्रिन्स दाहाल हालै पुरुष जुनियर एकलतर्फ विश्व वरीयताको पहिलो नम्बरमा पुगेका थिए ।
