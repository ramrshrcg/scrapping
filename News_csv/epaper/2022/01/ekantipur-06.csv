शीर्षक,विवरण
बतासलाई सेती पनि : नदी नै थुनेर ३५ वर्षसम्म ढुंगागिट्टी निकाल्न दिने तयारी,"धर्मशालादेखि नारायणहिटीसम्मसार्वजनिक सम्पत्तिमा हात हाल्न उद्यत आनन्द बतासले राजनीतिक पहुँचको बलमा पशुपति धर्मशालामा होटल चलाएका छन् । पशुपति घुम्न आउने नेपाल तथा भारतका तीर्थयात्रीको सुविधाका लागि भारत सरकारले धर्मशाला बनाइदिएको थियो । तर सरकारसँग धर्मशाला लिएर उनले होटल आनन्द पशुपतिमा चलाएका छन् । आफूले धर्मशालामा चारतारे होटल चलाएर सुविधा दिएको दाबी बतास समूहले गर्दै आएको छ । गौशालादेखि पूरै काठमाडौंमा सानाठूला होटलको अभाव छैन, होटलमा पैसा तिर्न नसक्ने विपन्नलाई लक्षित गरेर धर्मशाला बनाइएको हो तर विदेशीले अनुदानमा बनाइदिएको धर्मशाला पनि पहुँचका भरमा बतासले पाए । चार सय जना सुत्न मिल्ने गरी बनाएको धर्मशालाको आन्तरिक संरचना भत्काएर अहिले महँगा कोठा बनाइएको छ । केपी ओली नेतृत्वको सरकारका पाला पशुपति क्षेत्र विकास कोषले धर्मशाला बतासलाई जिम्मा लगाएको थियो । वर्षको १ करोड ५ लाख ४१ हजार भाडा लिने गरी १५ वर्षका लागि २०७६ वैशाख ३० मा बतास समूहसँग सम्झौता भएको थियो । यही धर्मशालामा बतासको कर्पोरेट कार्यालयसमेत राखिएको छ । त्यस्तै प्रांगणमा पुराना गाडीको प्रदर्शनीस्थल पनि बनाइएको छ ।"
नारायणहिटीबारे छानबिन समिति !,"काठमाडौं (कास) बतास समूहलाई नारायणहिटी दरबार संग्रहालय परिसरमा सञ्चालन गर्न दिइएको रोयल बगैंचा रेस्टुरेन्ट ठेक्का छानबिन गर्न संस्कृति, पर्यटन तथा नागरिक उड्डयन मन्त्रालयले सहसचिव होमप्रसाद लुइँटेलको नेतृत्वमा बिहीबार समिति बनाउने भएको छ । राजनीतिक हस्तक्षेप नभएमा एकदुई दिनमै समिति घोषणा हुनेछ । मन्त्रालय स्रोतका अनुसार समितिमा मन्त्रालयकै प्रशासन शाखा प्रमुख टेकनारायण पौडेल, कानुन शाखाका उपसचिव पुरुषोत्तम खतिवडा, लेखाका उपसचिव सूर्यमणि गौतमसहित ५ सदस्य प्रस्ताव गरिएको छ । समितिलाई एक साताभित्र अध्ययन गरी रायसहित प्रतिवेदन पेस गर्न दिइने जनाइएको छ । बुधबार मन्त्रिपरिषद् बैठक र प्रधानमन्त्रीमन्त्रीसचिव बैठक भएकाले निर्णय गर्न ढिलाइ भयो, बिहीबार समिति बनाएर छानबिन थालिनेछ, मन्त्रालयका एक उच्च अधिकारीले कान्तिपुरसँग भने ।रेस्टुरेन्ट सञ्चालनका लागि २०७७ पुस १७ मा नारायणहिटी संग्रहालयका कार्यकारी निर्देशक भेषनारायण दाहालले पोखराको बतास समूहको बी म्यानेजमेन्टलाई तीन वर्षका लागि ठेक्का सम्झौता गरेका थिए ।"
पाँच पूर्वसचिवसहित साढे तीन सयविरुद्ध मुद्दा चलाइँदै,"प्रतिवादी बनाइएका पूर्वसचिवहरूमध्ये भुसाल २०६२ सालमा भूमिसुधार मन्त्रालयको सचिव थिए । उनले समरजंग कम्पनीका नाममा रहेको ललिता निवास परिसरको करिब ३३ रोपनी जग्गा हडप्न गैरकानुनी रूपमा तयार पारिएको फायल सचिवस्तरीय बैठकबाट सदर गरेका थिए । त्यही फाइलमा उल्लेख भएबमोजिम २०६६६७ मा प्रधानमन्त्री निवास विस्तारका नाममा करिब २८ रोपनी सरकारी जग्गामा नक्कली मोही खडा गरी आधा जग्गा भूमाफियाले हडपेका थिए । बाँकी रहेको करिब ५ रोपनी जग्गा २०६९ सालमा टिकिन्छा गुठीमा लगेर मोही कायम गरी हडपिएको थियो । त्यसअघि नक्कली मोहीलाई जग्गा सट्टाभर्ना दिँदा भौतिक योजना सचिवका रूपमा कार्यरत बस्न्यात पछि अख्तियार दुरुपयोग अनुसन्धान आयोगको आयुक्त हुँदै प्रमुख आयुक्तबाट अवकाश पाएका थिए । सट्टाभर्नाको फाइल भौतिक योजनाबाट तयार भई भूमिसुधार सचिवले टिप्पणी सदर गरी स्वीकृतिका लागि मन्त्रिपरिषद्मा प्रस्ताव पेस गरेका थिए । फाइल स्वीकृत गर्दा भूमिसुधार सचिवका रूपमा छविराज पन्त कार्यरत थिए । पन्त २०६९ चैतमा गठित खिलराज रेग्मी नेतृत्वको चुनावी मन्त्रिपरिषद्का सदस्य पनि हुन् । अर्का पूर्वगृहसचिव मलेगो जग्गा सट्टापट्टा हुँदा भौतिक योजना मन्त्रालयको सहसचिव थिए । उनले सट्टाभर्नाको फाइलमा टिप्पणी उठाएका थिए । त्यही फाइल सचिव बस्न्यातबाट सदर गराई भूमिसुधार मन्त्रालय पठाइएको थियो । टिकिन्छा गुठी प्रकरणमा करिब ५ रोपनी जग्गा हडपिएको कसुरमा भूमिसुधार मन्त्रालयका तत्कालीन सचिव अधिकारीसहित करिब १ सय २० जनालाई प्रतिवादी बनाइएको छ । तर, यही आरोपमा अनुसन्धानमा तानिएका तत्कालीन मुख्यसचिव लीलामणि पौडेललाई प्रतिवादी बनाउन सिफारिस गरिएको छैन । ललिता निवासका तत्कालीन भोगाधिकारी सुवर्णशमशेरका नातिद्वय हाटकशमशेर र हेमाद्रीशमशेरलाई पनि प्रतिवादी बनाइएको छ । राणा परिवारले पञ्चायतकालमै अधिग्रहण गरी सरकारका नाममा राखिएको करिब १ सय १३ रोपनी जग्गा २०४९ सालमा गैरकानुनी रूपमा आफ्नो बनाएका थिए । त्यसबेला छुट १२ आना जग्गा २०६२ सालमा राणा परिवारले लगेका थिए । गैरकानुनी रूपमा जग्गा लिएका राणा परिवारका अन्य सदस्यको मृत्यु भइसकेको छ । २०४९ सालमा जग्गा राणा परिवारलाई दिलाउन सरकारी कागजात किर्तेमा सहयोग गरेबापत जग्गा घूस लिनेलाई पनि सीआईबीले प्रतिवादी बनाएको छ । जग्गा हडप्न कागजात मिलाएबापत तत्कालीन शाखा अधिकृतका रूपमा कार्यरत रही सहसचिव र पछि निर्वाचन आयुक्तबाट अवकाश पाएका सुधीरकुमार शाहसहित ९ कर्मचारी र २ बिचौलियाले भूमिका खेलेको सीआईबीको निष्कर्ष छ । त्यसमा सघाएबापत राणा परिवारले सुधीरकी पत्नी उर्मिलासहित ११ जनाका नाममा करिब २३ रोपनी जग्गा घूस दिएको जनाइएको छ । त्यो जग्गा पछि भूमाफिया शोभाकान्त ढकाल र रामकुमार सुवेदीलगायतले सस्तोमा किनेका थिए । अहिले उक्त जग्गा धितोमा राखी करिब डेढ दर्जन बैंकवित्तीय संस्थाहरूले भूमाफिया र व्यापारीहरूका नाममा करिब साढे २ अर्ब रुपैयाँ कर्जा प्रवाह गरेका छन् ।सीआईबीले भूमाफिया शोभाकान्त ढकाल तथा रामकुमार सुवेदी र उनकी पत्नी माधवीबाहेक सबैलाई फरार सूचीमा राखेको छ । सुवेदी दम्पतीलाई सीआईबीले दुई साताअघि पक्राउ गरेको हो भने ढकाल ललिता निवास जग्गा प्रकरणमै अख्तियारले विशेष अदालतमा चलाएको मुद्दाका सन्दर्भमा पहिल्यै पक्राउ परेका थिए ।"
केएमसीका विद्यार्थी आन्दोलित,"चिकित्सा शिक्षा आयोग, काठमाडौं विश्वविद्यालय, शिक्षा मन्त्रालय, जिल्ला प्रशासन, संसद्को शिक्षा तथा स्वास्थ्य समितिमा उजुरी गर्दा पनि तोकेभन्दा बढी रकम माग्न छोडिएको छैन, एमबीबीएसमा भर्ना भएका एक छात्रले भने, त्यसैले पढाइ नै छाडेर एक महिनादेखि आन्दोलनमा छौं । आन्दोलनमा सहभागी नेविसंघका प्रतिनिधि तथा चिकित्सा शिक्षाका विद्यार्थी डा नरेश भट्टले अतिरक्त शुल्क माग्दा र रकम फिर्ता नहुँदासम्म आन्दोलन जारी रहने बताए । गृह मन्त्रालयले अतिरिक्त शुल्क माग्ने कलेजलाई कारबाही गर्न प्रमुख जिल्ला अधिकारीहरूलाई निर्देशन दिएको छ । काठमाडौं मेडिकल कलेजका विद्यार्थीले जिल्ला प्रशासन काठमाडौंमा उजुरी दिएपछि बिहीबार प्रशासनले कलेज प्रशासन र विद्यार्थीलाई डाकेको छ । गृह मन्त्रालयले कारबाहीको निर्देशन दिए पनि कलेज सञ्चालकको राजनीतिक पहुँचका आधारमा प्रजिअले कारबाही प्रक्रिया अघि बढाउन नसकेको विद्यार्थी र अभिभावकको गुनासो छ । आयोगले सोधेको स्पष्टीकरणमा कलेजहरूले अतिरिक्त शुल्क नलिने प्रतिबद्धता जनाए पनि विद्यार्थीसँग मागिरहेका छन् ।"
ओली भेट्न बालकोट पुगे पौडेल,"काठमाडौं (कास) सत्ता गठबन्धन पाँच दल आबद्ध उच्चस्तरीय राजनीतिक समितिका संयोजकसमेत रहेका कांग्रेस नेता रामचन्द्र पौडेलले बुधबार प्रमुख प्रतिपक्ष दल एमालेका अध्यक्ष केपी ओलीलाई भेटेर संसद्को गतिरोध अन्त्य गर्न र अमेरिकी सहयोग नियोग मिलिनियम च्यालेन्ज कर्पोरेसन (एमसीसी) सँगको सम्झौता अनुमोदनमा सहयोग गर्न आग्रह गरेका छन् ।पौडेलले लामो समय संसद् अवरुद्ध बन्दा जनताको सरोकारका विषय र विकासका मुद्दा ओझेलमा परेको बताउँदै राजनीतिक निकासका लागि ओलीसँग आग्रह गरेका हुन् । उनको आग्रहमा ओलीले आफ्ना पुरानै भनाइ दोहोर्याएको पौडेलले बताए । संसद् प्रतिपक्षी दलको हो, लामो समय संसद् बन्द हुँदा मुलुक नै अस्तव्यस्त बन्न पुग्यो, एउटा राजनीतिक विषयलाई इगोको रूपमा लिएर मुलुकलाई पछि धकेल्ने काम गर्न भएन, यो अप्ठ्यारो र दुरवस्थाबाट अघि बढ्नुपर्छ, संसद्लाई सुचारु पार्ने जिम्मेवारी प्रमुख प्रतिपक्ष दलको पनि हो, पौडेलले ओलीसँग राखेका भनाइ उल्लेख गर्दै भने, तर उहाँले पुरानै कुरा दोहोर्याउनुभयो । ओलीले सभामुखले गल्ती नसच्याएसम्म संसद्को गतिरोध नखुल्ने संकेत गरेका थिए । आफ्नो पार्टीले कारबाही गरेका सांसदको सूचना टाँस नगरेर सभामुखले राजनीतिक पूर्वाग्रह लिएको उल्लेख गरेका थिए । पौडेलले सांसदमाथिको कारबाहीको विषय अदालतमा विचाराधीन अवस्थामा रहेकाले अब त्यसैलाई इगो बनाएर संसद्को गतिरोध जारी राख्न नहुने बताएका थिए । उनले बहुचर्चित एमसीसी सम्झौता अनुमोदन गर्ने विषयमा एमालेको सहयोगको अपेक्षा राखेका थिए । देउवासँग सल्लाह गरेरै ओलीसँग भेट्न पुगेका पौडेलले एमसीसीका विषयमा एमालेको प्रस्ट धारणा ल्याउन आग्रह गरेको बताए । ओलीले यस विषयमा प्रधानमन्त्रीले आफूसँग कुरा गर्न नआएको भन्दै गुनासो गरेका थिए । तपाईंको धारणा के छ प्रस्ट भन्नुहोस्, प्रधानमन्त्रीसँग म कुरा गर्छुभन्दा ओलीजीले कुरा अन्तै मोड्नुभयो, पौडेलले भने, प्रतिपक्षले जिम्मेवारीबोध गर्नुपर्छ । अब पनि संसद् अवरोध जारी राख्नु अति हुन्छ । कहीँ न कहीँ गएर निकास नदिने हो भने राजनीतिक दल गैरजिम्मेवार भएको ठहर्छ । संसद्लाई समस्याको होइन, समाधानको थलो बनाइनुपर्छ ।"
देउवाका सबै कार्यक्रम गुजरातमा,"(नयाँदिल्लीकाठमाडौं)  प्रधानमन्त्री शेरबहादुर देउवाको आइतबारबाट हुने तीनदिने भारत भ्रमण भारतीय समकक्षी नरेन्द्र मोदीको गृहप्रदेश गुजरातमा केन्द्रित हुने भएको छ । देउवा गुजरातको गान्धीनगरमा हुन लागेको भाइब्रेन्ट गुजरात ग्लोबल समिट मा सहभागी हुन त्यसतर्फ लागेका हुन् । यो राजकीय भ्रमण होइन । देउवा भ्रमणको कार्यतालिका औपचारिक रूपमा आइसकेको छैन । स्रोतका अनुसार समिटकै दौरान देउवाले भारतीय समकक्षी मोदीसँग साइडलाइन भेटवार्ता गर्नेछन् । उनी दिल्ली हुँदै गुजरात जाने कार्यक्रम छ । देउवाले बुधबार बसेको मन्त्रिपरिषद् बैठकमा आफ्नो भ्रमणबारे मन्त्रीहरूलाई जानकारी दिएका थिए । उहाँले रासायनिक मल आयात, ऊर्जा व्यापार, हवाई रुट, सीमालगायत विषयमा भारतसँग कुरा गर्नुपर्ने बताउँदै सम्बन्धित मन्त्री र सचिवलाई तयारीका लागि निर्देशन दिनुभएको छ, एक मन्त्रीले भने । लिम्पियाधुरा, कालापानीका विषयमा नक्सा विवाद उत्पन्न भएपछि दुई देशबीच उच्चस्तरीय औपचारिक भ्रमण आदानप्रदान भएको थिएन । तत्कालीन प्रधानमन्त्री केपी शर्मा ओलीले २०७४ चैतमा तीनदिने भारत भ्रमण गरेका थिए । त्यसअघि प्रधानमन्त्री रहेका देउवाले २०७४ भदौमा पाँचदिने राजकीय भ्रमण गरेका थिए । भारतीय प्रधानमन्त्री मोदीले भने ७ वर्षे कार्यकालमा ३ पटक नेपाल भ्रमण गरेका छन् ।देउवा र मोदीबीच दुई महिना अगाडि कोप२६ को सन्दर्भमा स्कटल्यान्डको ग्लास्गोमा भेट भएको थियो । त्यहाँ एकले अर्कालाई भ्रमणको निम्तो दिएका थिए । यो भ्रमणलाई दुवै मुलुकले सम्बन्ध सुधारका रूपमा लिएका छन् । केही समय पछाडि मोदीको पनि नेपाल भ्रमण हुने आकलन गरिएको छ । नेपाल एयरलाइन्सको नियमित उडानबाट आइतबार देउवा नेतृत्वको प्रतिनिधिमण्डल दिल्ली पुग्ने जनाइएको छ । नेपाल एयरलाइन्सले सबै यात्रुलाई ओरालेपछि देउवा त्यही विमानमा गुजरातका लागि प्रस्थान गर्नेछन् । भाइको उपचारका क्रममा दिल्लीमा रहेकी देउवापत्नी आरजु राणा दिल्ली विमानस्थलबाट टोलीमा सामेल हुने सम्भावना छ । नेपाली टोलीमा प्रधानमन्त्री, उनकी पत्नी, स्वकीय सचिवालय, परराष्ट्रमन्त्री नारायण खड्का, परराष्ट्र र अर्थसचिव, मन्त्रालय र दूतावासका अन्य अधिकारी तथा केही उद्योगी, व्यवसायी हुनेछन् । प्रधानमन्त्रीको सुरक्षामा नेपाली सेनाका चार तथा प्रहरी र अनुसन्धानका एकएक गरी ६ सुरक्षाकर्मीलाई भ्रमण दलमा राखिएको परराष्ट्रका अधिकारीले बताए । प्रधानमन्त्रीले टोली सानो बनाउन निर्देशन दिनुभएको छ, स्रोतले भन्यो, तर सरकारी मिडियाका केही प्रतिनिधिसमेत गरेर टोली २२२४ जनाको हुन सक्छ । भारतीय प्रधानमन्त्री मोदीले पुस २६ मा समिट उद्घाटन गर्नेछन् । उद्घाटन सत्र अपराह्न २ देखि साढे ५ बजेसम्म हुनेछ । देउवाले उद्घाटन सत्रमा सम्बोधन गर्नेछन् । मोदीले गुजरातको मुख्यमन्त्री भएका बेला लगानी आकर्षित गर्न सन् २००३ मा भाइब्रेन्ट गुजरात कार्यक्रम प्रारम्भ गरेका थिए । नेपालको सेमिनार पहिलो दिन नै बिहान साढे १० देखि १२ बजेसम्म हुनेछ ।देउवाले यही मौकामा भ्रमणलाई राजकीय बनाउन चाहेका थिए तर भारतले स्वीकार नगरेको स्रोतले जनाएको छ । प्रधानमन्त्री देउवा सहितको टोली भ्रमणको तेस्रो दिन गुजरातमा रहेको प्रसिद्ध मन्दिर सोमनाथको दर्शनमा जाने र पुस २८ मा दिल्ली हुँदै काठमाडौं फर्किने कार्यक्रम छ । भ्रमणबारे आधिकारिक जानकारी दुवै मुलुकले एक साथ बाहिर ल्याउने तयारी भइरहेको परराष्ट्रका एक अधिकारीले जानकारी दिए ।"
सर्वोच्चले उच्च अदालतलाई सोध्यो '२८ करोड राजस्व छलीको मुद्दामा विपन्न किन थुनामा ?,"(काठमाडौं)  बाराको परवानीपुर१ का उमाशंकर रायभरलाई ठूलो राशि धरौटी मागी थुनामा पठाउनुको कारण पेस गर्न सर्वोच्च अदालतले पाटन उच्च अदालतलाई आदेश दिएको छ । न्यायाधीश ईश्वरप्रसाद खतिवडाको एकल इजलासले बुधबार रायभारलाई थुनामा पठाउने आदेश गर्नुको आधार र कारणसहितको कैफियत प्रतिवेदन उच्चबाट मगाउने आदेश दिएको हो । नख्खु कारागारमा १० महिनादेखि थुनामा रहेका रायभरले अधिवक्ता राधिका खतिवडाको सहयोगमा गत आइतबार सर्वोच्च अदालतमा बेरितको आदेश बदर गर्न निवेदन दिएका थिए । त्यसमा बुधबार पहिलो सुनुवाइ भएको हो । राजस्व अनुसन्धान विभागको अनुसन्धान प्रतिवेदनका आधारमा उच्च अदालत पाटनमा राजस्व छलीको मुद्दा दर्ता भएपछि रायभर पक्राउ परेका हुन् । ऐलानी जग्गामा बनेको कच्ची घरमा बस्ने र बिहानसाँझ हातमुख जोड्न पनि धौधौ पर्ने परिवारका रायभरमाथि करिब २८ करोड रुपैयाँ राजस्व छलीको अभियोग छ । त्यही अभियोगमाथि प्रारम्भिक सुनुवाइ गर्दै पाटन उच्च अदालतका न्यायाधीशद्वय अच्युत विष्ट र दीपेन्द्रबहादुर बमको इजलासले गत वर्ष फागुन १९ मा रायभरसँग ७५ लाख रुपैयाँ धरौटी माग गरेको थियो । धरौटी बुझाउन वा बैंक जमानत राख्न नसकेपछि उनलाई नख्खु कारागार चलान गरिएको थियो । सर्लाहीका सरोजकुमार मिश्रले रायभरको नागरिकता, हस्ताक्षर र ल्याप्चेलगायत व्यक्तिगत विवरण दुरुपयोग गरेर कम्पनी दर्ता गरी राजस्व छली गरेको भए पनि विभागको प्रतिवेदनलाई मात्रै आधार बनाएर उच्च सरकारी वकिलको कार्यालयले रायभरमाथि पनि मुद्दा चलाएको थियो । काठमाडौंको कोटेश्वरमा बस्दै आएका सर्लाहीको साविक गोडैता गाविस६ (हाल गोडैता नगरपालिका८) का मिश्रले रायभरको नागरिकताको फोटोकपी लिएर ब्लु क्रस ट्रेडर्स र जेन सप्लायर्स नामका दुई कम्पनी दर्ता गराएका थिए । प्राथमिक तह मात्र पढेका रायभरले जागिर पाउने प्रलोभनमा कागजातमा हस्ताक्षर र ल्याप्चे गरेका थिए । मिश्रले त्यसपछि कम्पनी दर्ता गरी सिटिजन्स बैंकमा खाता खोलेर बैंकसम्बन्धी सम्पूर्ण कारोबारको अख्तियारी आफैंले लिएका थिए । उनीले ती कम्पनीबाट गैरकानुनी रूपमा कर छली गरेको पाइएको छ । मिश्रले रायभर जस्ता सिधासाधा युवाको कागजात दुरुपयोग गरेर ठूलो रकम कर छली गरेको देखिन्छ । उनले प्रोकरस इन्टरनेसनल प्रालि, आरकेएस इन्टरनेसनल प्रालि, अनन्या इन्टरनेसनल, इन्टरसिटी इन्टरनेसनल, ब्लु क्रस ट्रेडर्स, जेन सप्लायर्स, राज एन्ड किशोर इन्टरनेसनल र स्विफ्ट इन्टरनेसनल प्रालि नामक फर्मप्रालिहरूको बैंक खाता सञ्चालक बनेर तथा एसकेएम एक्टिभ ट्रेडिङ प्रालिको सञ्चालक बनेर एक अर्ब रुपैयाँभन्दा बढी कर छलेको राजस्व अनुसन्धान विभागले दायर गरेको अभियोग पत्रमा देखिन्छ । विभागले मिश्रले मूल्य अभिवृद्धि कर, आयकार र लाभांश कर ठगी गरेको भन्दै एक अर्ब ४ करोड २४ लाख ९९ हजार ७ सय २८ रुपैयाँ बिगो कायम गरेर बिगो र त्यति नै जरिवाना रकम उनीबाट असुल्न माग गर्दै मुद्दा चलाएको हो । रायभरलाई ब्लु क्रस ट्रेडर्समार्फत १५ करोड ८७ लाख ७ हजार ९ सय १३ र जेन सप्लायर्समार्फत १२ करोड ३ लाख ४३ हजार ७ सय ३९ रुपैयाँ छलेको अभियोग लगाइएको छ । दुवै कम्पनीबाट गरी छलेको भनिएको २७ करोड ९० लाख ५१ हजार ५ सय ५२ रुपैयाँ जरिवाना र मुद्दाको फैसला हुने समयसम्मको थप जरिवाना रकम उनीबाट असुल्नुपर्ने राजस्व अनुसन्धान विभागको माग छ । विभागले राजस्व चुहावट (अनुसन्धान तथा नियन्त्रण) ऐन २०५२ बमोजिम उनलाई पाँच वर्षसम्म कैद गर्न पनि माग गरेको छ । राजस्व अनुसन्धान विभागको कमजोर अनुसन्धान, त्यसैमा मात्र आधारित भएर उच्च सरकारी वकिलको कार्यालयले दर्ता गराएको अभियोग पत्र र पाटन उच्च अदालतले गोश्वारा रूपमा गरेको थुनछेक आदेशका कारण रायभर कुनै अपराध बिना १० महिनादेखि थुनिनुपरेको हो । राजस्व अनुसन्धान विभाग मुलुकमा राजस्व चुहावट नियन्त्रण गर्न गठन भएको विशिष्टीकृत निकाय हो । राजस्व चुहावट र विदेशी विनिमय अपचलनसम्बन्धी कसुरमा अनुसन्धान तहकिकात र अभियोजन गर्ने अधिकारप्राप्त विभाग अहिले देशको कार्यकारी शक्ति अभ्यास गर्ने प्रधानमन्त्री तथा मन्त्रिपरिषद्को कार्यालयअन्तर्गत क्रियाशील छ । हरिहर भवन ललितपुरमा कार्यालय रहेको विभागअन्तर्गत इटहरी, पथलैया, बुटवल र कोहलपुरमा थप चारवटा कार्यालय पनि छन् । यस्तो स्रोतसाधन र शक्ति सम्पन्न विभागले परिबन्दमा परेका रायभरजस्ता सर्वसाधारण र उनीहरूका कागजात दुरुपयोग गरी कम्पनी खडा गरेर करोडौं ठगी गर्ने मिश्र जस्ता व्यक्तिहरूबीच भेद नछुट्याई अनुसन्धान प्रतिवेदन तयार पारेको देखिन्छ । राजस्व अनुसन्धान विभागको त्यस्तो प्रतिवेदनमै आधारित भएर उच्च सरकारी वकिलको कार्यालयले अभियोजन गरेको देखिन्छ । उच्च सरकारी वकिलको कार्यालयलाई अनुसन्धान गर्ने निकायले गरेको अनुसन्धान पूर्ण नभएको, मुद्दा चलाउन पर्याप्त प्रमाण नपुगेको अवस्थामा थप अनुसन्धान गर्न र प्रमाण जुटाउन निर्देशन दिन सक्ने अधिकार छ । रायभरले सर्वोच्च अदालतमा दिएको निवेदनमा आफू ज्याला मजदुरी गरी खाने सामान्य अनपढ नागरिक भएकाले आफ्ना कागजात दुरुपयोग गरी भएको कसुरबारे जानकारी नरहेको उल्लेख गरेका छन् । उनले निवेदनमा लेखेका छन्, म एक सामान्य नागरिक हुँ । ज्याला मजदुरी, खेती किसानी गरेर खाने, अनपढ मानिस भएकाले अरूले गरेको षड्यन्त्र बुझ्न सकिनँ । मैले अभियोग लगाइए जस्तो भ्रमपूर्ण, नक्कली तथा झूटा मूल्य अभिवृद्धि कर बिजक बनाई राजस्व चुहावट गरी सरकारलाई घाटा पुर्याउने काम गरेको छैन । आरोप लगाइएको कम्पनी दर्ताबारे पनि मलाई केही जानकारी छैन । रायभरकी कानुन व्यवसायी खतिवडाले सर्वोच्च अदालतले कैफियत प्रतिवेदन मगाउने आदेश गरेसँगै रायभर थुनामुक्त हुन सक्ने प्रक्रिया सुरु भएको बताइन् । उनले राजस्व अनुसन्धान विभागको अनुसन्धान प्रतिवेदन आफैंमा प्रमाण नहुने, त्यसलाई अनुसन्धानको आधार बनाएर थप प्रमाणित गर्नुपर्नेमा त्यसो नगरी थुनामा राख्ने पाटन उच्च अदालतको आदेश गैरकानुनी भएको तर्क गरिन् । रायभरले निवेदनमा आफ्नो आर्थिक हैसियतले धान्न र तिर्न नसक्ने धरौटी माग गर्ने र त्यसो गर्न नसकेका कारणले मात्र थुनामा बस्न बाध्यबारे पार्ने उच्च अदालतको आदेश न्यायोचित नभएको भन्दै त्यसलाई बदर गर्न माग गरेका छन् । सर्वोच्चले मगाएको कैफियत प्रतिवेदन मा उच्च अदालतले मुद्दासँग सम्बन्धित मिसिल र रायभरलाई चर्को धरौटी रकम माग गर्ने तथा बुझाउन नसकेपछि थुनामा पठाउने आदेश गर्नुको आधारकारण खुलाएर पठाउनुपर्नेछ । उच्च अदालतबाट एक साताभित्रै प्रतिवेदन आउँछ । त्यसपछि सुनुवाइका लागि संयुक्त इजलासमा पेस हुन्छ, सर्वोच्चका प्रवक्ता बाबुराम दाहालले भने, संयुक्त इजलासले सुनुवाइ गरेर रायभरलाई तारेखमा छाड्ने, धरौटी रकम घटाइदिने वा उच्च अदालतले माग गरेको धरौटीलाई कायमै राख्नेमध्ये कुनै एक निर्णय दिनेछ ।"
कताबाट हिँड्ने ?,नेपाल विद्युत् प्राधिकरणले फुटपाथमै संरचना बनाएपछि काठमाडौंको अनामनगरमा बुधबार सडकबाट हिँड्दै विद्यार्थी । प्राधिकरणले भूमिगत तार बिच्छ्याउन आवश्यक स्टेसन फुटपाथमै बनाउँदा पैदलयात्रुलाई आवतजावतमा समस्या त भएको छ नै दुर्घटनाको जोखिम पनि बढाएको छ । तस्बिर ः इलिट जोशीकान्तिपुर
घरघरै धारा,"काभ्रे (कास) घरआँगनमै खानेपानी उपभोग गर्ने तेमाल२ लप्सेका बासिन्दाको सपना बल्ल पूरा भएको छ । खानेपानी लिन सबेरै खोलामा जानुपर्ने बाध्यता हटेपछि स्थानीय खुसी छन् । म ४३ वर्षको भएँ, खानेपानीका लागि सानैदेखि धेरै दुःख गरियो, स्थानीय बुद्धिमान तामाङले भने, बाघ, भालुजस्ता जंगली जनावरको डर भए पनि छोराछोरीलाई एक्लै घरमा सुताएर जानुपर्थ्यो । अहिले आँगनमै पानी आएपछि त्यो बाध्यता हटेको छ ।स्थानीय सीता तामाङले पनि घरमा नै पानीको धारा बनेपछि निकै सहज भएको बताइन् । पहिला एक घण्टा लगाएर याङबेल खोला पुग्नुपर्थ्यो । चैत, वैशाखमा त त्यो पनि सुक्थ्यो । छोराछोरीहरू पानी नल्याईकन स्कुल जान पनि पाउँदैनथे, उनले भनिन्, अहिले आँगनमै धारामा पानी आएपछि धेरै सुख भएको छ नि ! विभिन्न समयमा खानेपानी योजना निर्माणको प्रयास भए पनि सफल हुन सकेको थिएन । सुरुमा खानेपानी तथा सरसफाइ डिभिजन कार्यालयको २० लाख र स्थानीय अस्बिर लामाले जापानबाट पठाएको ४ लाख गरी २४ लाख रुपैयाँको लागतमा ट्यांकी निर्माण भए पनि पर्याप्त थिएन । गत आर्थिक वर्ष ०७७७८ मा खानेपानी कार्यालयले पाइपलाइनका लागि २० लाख रुपैयाँ विनियोजन गर्यो । वडा कार्यालयले पनि भवन निर्माणका लागि छुट्याइएको ४५ लाखमध्येबाट २० लाख रुपैयाँ लगानी गर्यो । लप्सेमा जसरी पनि खानेपानी पुर्याउने मेरो योजना थियो, वडाध्यक्ष तेमालसिं तामाङले भने, एक तलाको वडा कार्यालय भए पुगिहाल्छ भन्ने सोचेर भवनका लागि छुट्याएको मध्येबाट २० लाख खानेपानीका लागि छुट्याएर काम थाल्यौं तर त्यो पनि अपर्याप्त भयो । सुनकोसी नदी किनारनजिकै रहेको मूलबाट लिफ्ट गरी करिब १५ सय मिटर उचाइमा रहेको गाउँमा पुर्याउनुपर्ने भौगोलिक अवस्थितिका कारण ६४ लाख खर्च गर्दा पनि योजना पूरा भएको थिएन । वडाध्यक्ष तामाङसहितको टोलीले खानेपानीको क्षेत्रमा काम गर्दै आएको शान्ति जनआदर्श सेवा केन्द्रका अध्यक्ष शंखबुद्ध लामालाई भेटेर अवस्थाबारे जानकारी गराएपछि दाता खोजेर सम्पन्न गर्न पात्ले लामास्थान खानेपानी तथा सरसफाइ आयोजना गठन भयो । सीआरएस नेपाल र शान्ति केन्द्रको साझेदारीमा काभ्रे पुनर्लाभ तथा पुनःस्थापना परियोजनाअन्तर्गत २९ लाख ७१ हजार रुपैयाँको लागतमा आयोजना सम्पन्न भएको हो । सबैको साथ र सहयोगका कारण ४ महिनामा योजना सम्पन्न भएको केन्द्र अध्यक्ष लामाले जानकारी दिए । योजना पूरा भएसँगै ५४ घरधुरीका ७ सय ९६ जना लाभान्वित भएका छन् ।"
पर्यटकलाई दोहोरो टिकट,"(काठमाडौं)  काठमाडौं महानगरपालिका र हनुमानढोका दरबार हेरचाह अड्डाबीच समन्वय नहुँदा विदेशी पर्यटक दोहोरो टिकटको मारमा परेका छन् । दुवै निकायले संग्रहालय प्रवेशमा छुट्टाछुट्टै शुल्क लिइरहेका हुन् । २०६८ सालमै एकद्वार टिकट प्रणाली लागू गरी विदेशी पर्यटकको टिकटको २५ प्रतिशत महानगरले हेरचाह अड्डालाई उपलब्ध गराउने सम्झौता भएको थियो । तर, महानगरले कोभिड महामारीका कारण लकडाउन भएको आर्थिक वर्ष २०७५७६ देखि नै अड्डालाई रकम उपलब्ध गराएको छैन । महानगर हनुमानढोका दरबार क्षेत्र संरक्षण कार्यक्रम प्रमुख रोशनमान शाक्यले आर्थिक अभावका कारण उपलब्ध गराउन नसकेको स्विकारे । हाम्रो आर्थिक स्रोत टिकट नै हो, त्यसैको पैसाले नै विभिन्न जात्रापर्व सञ्चालन गर्नुपर्छ, उनले भने, कोभिडले पर्यटक नआएपछि केन्द्रबाट ऋण लिएर काम गरिरहेका छौं । महानगरले रकम नदिएपछि अड्डाले पर्यटकबाट छुट्टै शुल्क लिन थालेको छ । अड्डाले असोज १ देखि संग्रहालय भ्रमणबापत विदेशीबाट तीन सय रुपैयाँ लिने गरेको छ । महानगरले करिब ४ करोड रुपैयाँ भुक्तानी गर्न बाँकी रहेको अड्डा प्रमुख सन्दिप खनालले बताए । महानगरले रकम उपलब्ध गराए अड्डाले छुट्टै टिकट काट्न बन्द गर्ने उनको भनाइ छ । महानगरलाई पटकपटक पत्राचार गर्यौं, मेयरसाबलाई भेटेरै आग्रह गर्यौं, तर केही भएन, उनले भने । २०६८ सालमा अड्डा र महानगरबीच सम्झौता हुँदा दक्षिण एसियाली (सार्क) पर्यटकका लागि एक सय ५० रुपैयाँ र विदेशी पर्यटकका लागि सात सय ५० रुपैयाँ टिकट थियो । तर, भूकम्पपछि महानगरले एकलौटी रूपमा निर्णय गरी १ हजार रुपैयाँ पुर्याए पनि अड्डाले २५ प्रतिशतका दरले मात्र रकम उपलब्ध गराउँदै आएको खनालले जानकारी दिए । छुट्टै टिकट सुरु गरेसँगै अड्डामा गुनासो बढ्नुका साथै पर्यटकको संख्यामा पनि उल्लेख्य कमी आएको छ । असोजसम्म दैनिक एक सय पर्यटकले संग्रहालय घुम्ने गरेका थिए, हिजोआज यो संख्या २० देखि २५ मा झरेको अड्डा प्रमुख खनालले बताए । संग्रहालयको आर्थिक स्रोत पर्यटक शुल्कसँगै र पसलको भाडा पनि हो ।"
मोटरसाइकल दुर्घटनामा दुईको मृत्यु,"सिन्धुली (कास) सिन्धुलीको कमलामाई६ राम्माडीमा ट्र्याक्टरले ठक्कर दिँदा मंगलबार मोटरसाइकल चालक २४ वर्षीय शिवकुमार खत्रीको मृत्यु भएको हो । जिल्लाका प्रहरी प्रवक्ता मनोजकुमार लामाले ट्र्याक्टर चालक इन्द्रबहादुर श्रेष्ठलाई नियन्त्रणमा लिएको बताए । यस्तै, दुधौली७ डम्बरखाडीमा स्कुटर र मोटरसाइकल ठोक्किँदा मोटरसाइकलमा सवार ५५ वर्षीय वीरबहादुर मगरको मृत्यु भएको छ ।"
चिस्यान केन्द्र स्थापना,हेटौंडा (कास) हेटौंडा१८ राजदेवीमा चिस्यान केन्द्र स्थापना गरिएको छ । उपमहानगर प्रमुख हरिबहादुर महतले सोमबार केन्द्रको उद्घाटन गर्दै स्थानीय सहकारीलाई हस्तान्तरण गरे । १६ लाख रुपैयाँमा केन्द्र निर्माण भएको उपमहानगरले जनाएको छ ।
बाघको डरले सम्साँझै बस्ती सुनसान,"(गेरुवा, बर्दिया)  मंसिरयता गेरुवा गाउँपालिका४ राजीपुरकी निर्मला चौधरीको दिनचर्या बदलिएको छ । घाम नअस्ताउँदै घरभित्र छिरिसक्छिन् र उज्यालो भएपछि मात्र बाहिर निस्किन्छिन् । गत मंसिर १२ मा अपराह्नतिर घरबाट केही पर भैंसीलाई पानी खुवाउन लगेका बेला निर्मलाका ससुरा कालुराम थारूलाई बाघले आक्रमण गरेर मारेपछि राजीपुर र गोला क्षेत्रका स्थानीयको दिनचर्या बदलिएको हो । साँझ नपर्दै घरभित्र छिरेपछि उज्यालो नभएसम्म बाहिर निस्कँदैनौं, निर्मलाले भनिन्, दिसापिसाब पनि घरभित्रै कोपरामा गर्न बाध्य भएका छौं । गाईभैंसी चराइरहेका र घाँस काटिरहेका धेरै मानिस भएको ठाउँनजिकै रहेका कालुरामलाई बाघले आक्रमण गरेको थियो । राजीपुर र गोला जंगलनजिकै जोडिएका बस्ती हुन् । निकुञ्जको सीमानजिकैका यी बस्ती अचेल घाम नअस्ताउँदै सुनसान हुन्छन् । लाग्छ बस्तीमा कर्फ्यु लगाइएको छ ।स्थानीयबासीका अनुसार तीन वर्षयता दुवै बस्तीमा दिनहुँजसो बाघ छिरिरहेको छ । हात्तीको मात्र समस्या भोग्दै आएका यहाँका बासिन्दा अहिले बाघका कारण बढी त्रसित छन् । बाघको तुलनामा हात्तीले गर्ने क्षतिका घटना केही वर्षयता कम छन् । एकै दिन एउटा बस्तीमा बाघले बितण्डा मच्चाइरहेको देखिन्छ भने नजिकैको अर्को बस्तीमा हात्तीले बबन्डर गर्ने गरेको छ । बस्तीको चारैतिर जंगल छ । ओहोरदोहोर गर्नेक्रममा हात्ती बस्तीमा छिर्ने गरेका हुन् । ९६८ वर्गकिमि क्षेत्र निकुञ्ज र ३२७ वर्गकिमि मध्यवर्ती क्षेत्र रहेको बर्दियामा सन् २०१८ को गणनामा ८७ वयस्क बाघ थिए । चार वर्षपछि अहिले सरकारले बर्दियासहित बाघ रहेका सबै निकुञ्जमा गणना गरिरहेको छ । आक्रमणका घटना बढेकाले निकुञ्जले धान्ने बाघ संख्या (क्यारिङ क्यापासिटी) कति हो भनेर पनि अध्ययन गर्दै छ । गेरुवाका गोला र राजीपुर क्षेत्रमा २०७६ देखि बाघ बस्तीनजिक आउन थालेको स्थानीय बताउँछन् । त्यसअघि आक्कलझुक्कल घरपालुवा चौपायामाथि आक्रमण गरे पनि मान्छेमाथि आक्रमण गरेका घटना कम थिए । यो क्षेत्रमा २०७६ भदौमा एक महिलालाई बाघले मारेको थियो । २०७७ कात्तिकमा अर्का एक पुरुषलाई मारेको थियो । तीन वर्षमा एउटै ठाउँमा बाघबाट तीन जना मारिएका छन् ।गाई, भैंसी र बाख्रालगायतका पशुमाथि बाघले आक्रमण गरेका घटना कैयौं छन् । बाघबाहेक कहिलेकाहीं चितुवाले पनि क्षति गरेको छ । बस्ती पुग्ने निकुञ्जका हरेक कर्मचारीलाई स्थानीयले बाघ समातेर अन्यत्रै सारिदिन आग्रह गर्ने गरेका छन् । यो बस्तीका ३२ घरमध्ये सबै कुनै न कुनै घटनाबाट पीडित छौं, राजीपुरका राजु चौधरीले भने, बस्ती छेउबाटै बाघ कराउँदै हिँड्छ । धेरै पटक गोठबाटै गाईगोरु र बाख्रा तानेर लगेको छ । बरु, दिसापिसाब घरभित्रै गर्छौं बाहिर निस्कने आँट छैन । बस्तीमा सबैका शौचालय घर बाहिर छन् ।मान्छे र पशुमाथि आक्रमण गर्न थालेपछि निकुञ्जले बाघ पहिचान गर्न र तिनको आउजाउ अनुगमन गर्न बस्ती आसपास स्वचालित क्यामेरा जडान गरेको थियो । क्यामेरा जडानपछि गत मंसिर १२ मा कालुराम थारूलाई दिउँसै आक्रमण गर्ने बाघले भोलिपल्टै बस्तीमा छिरेर एउटा भैंसीलाई आक्रमण गरेको पुष्टि भएको थियो । त्यसलगत्तै निकुञ्ज र राष्ट्रिय प्रकृति संरक्षण कोष (एनटीएनसी) को बर्दिया संरक्षण कार्यक्रमका प्राविधिकले त्यो बाघलाई नियन्त्रणमा लिएका छन् । दिनहुँजसो बाघले आजित पार्न थालेपछि गाउँलेको मनोबल बढाउन निकुञ्जले अहिले गेरुवा४ राजीपुरमा तीनवटा हात्तीसहित ६ जना प्राविधिक परिचालन गरेको छ । उनीहरूको टोली बस्तीको बीचमा क्याम्पिङ गरेर बसेको छ । बस्तीनजिकै बाघलगायतका वन्यजन्तु देखापरे होहल्ला गरेर धपाउन र अनुगमन गर्न हात्तीसहितका कर्मचारी परिचालन गरिएको हो । स्थानीयको गुनासो तत्कालै सम्बोधन गर्न सकियोस् भनेर गेरुवा५ बन्जरियामा (बन्जरिया रेन्जपोस्ट) मा प्राविधिकसहितको गाडी स्ट्यान्ड बाई राखिएको छ ।गेरुवाको मनाउदेखि गोलासम्मकै बस्ती पछिल्ला दिनमा बाघ र हात्तीका कारण अक्रान्त छन् । गेरुवाभित्र पशुपतिनगर, गोला, पाताभार र मनाउ गरी साविकका चार गाविस छन् । विगतमा यी सबै हात्तीपीडित क्षेत्र हुन् । हात्तीमा विद्यावारिधि गरिरहेका बर्दिया निकुञ्जका सहायक संरक्षण अधिकृत अशोक रामका अनुसार भारतको नन्धौर वाइल्डलाइफ सेन्चुरीमा समूहमा रहेका हात्ती कतरनियाघाट वाइल्डलाइफ सेन्चुरी हुँदै खाता करिडोरबाट बर्दिया छिर्छन् । तिनै हात्तीले बर्दिया निकुञ्जका मध्यवर्ती क्षेत्रका बस्तीमा क्षति गर्ने गरेका छन् । पछिल्लो पटक पुस १८ मा राजापुर९ मा हात्तीको आक्रमणबाट एक जनाको मृत्यु भएको थियो । उक्त घटनाको दुई दिनपछि मंगलबार त्यही क्षेत्रनजिक विद्युतीय धरापमा परेर एउटा जंगली हात्ती मरेको छ । पटकपटक मान्छेमाथि आक्रमण गरेको पुष्टि भएपछि त्यस्तो बाघलाई निकुञ्जले नियन्त्रणमा लिएको छ तर बस्तीआसपास बाघ आउन भने छाडेको छैन । अहिले पनि बस्ती आसपासमै तीनवटा बाघ हिँड्ने गरेको छ । बस्ती छिर्ने बाघ पहिचान गर्न अहिले निकुञ्जले क्यामेरा जडान गरेको छ । गत साता गेरुवा४ को खल्लागाउँमा एउटै बाघले दुईवटा गोरुलाई आक्रमण गरी घाइते बनाएको थियो भने अर्को गोठबाट एउटा गाई लगेको थियो । बाघ आएको थाहा थियो तर धपाउन सक्ने आँट भएन, उज्यालो नभएसम्म बाहिर निस्किँदैनौं, खल्लागाउँका दलबहादुर हमालले सुनाए, रातैभरि बस्तीआसपास बाघको रजाइँ छ । बस्तीनजिकको खेतमा बाढी पसेर बगर बनेका कारण उब्जनी गर्न छाडिएपछि स्थानीयका धेरै जमिन घाँसेमैदानमा परिणत भएको छ । खाली जमिनमा बाघका आहार मृग प्रजाति र जंगली बँदेलको संख्या बढेको छ । ती आहारकै खोजीमा आएका बाघले मान्छेमाथि आक्रमण गर्ने गरेको पाइएको छ । त्यही भएर निकुञ्ज र गाउँपालिकाको लगानीमा साना प्रजातिका वन्यजन्तुलाई बस्ती आउनबाट रोक्न गत वर्षदेखि नै मेसजाली बार लगाउन सुरु गरिएको छ । मेसजालीबाट साना वन्यजन्तु छिर्न नसक्ने भएकाले ती वन्यजन्तु बस्तीतिर नआउँदा बाघसमेत रोकिने प्राविधिकहरूको बुझाइ छ ।खेती गर्न छाडेपछि झाडी बनेको जमिनलाई खुला गर्ने काम पनि सुरु गरिएको छ । त्यसो गर्दा सीधै बस्तीबाट टाढासम्म वन्यजन्तुको आउजाउ अवलोकन गर्न सकिने भएकाले सम्भावित जोखिमबाट बच्न सहयोग पुग्ने स्थानीयको अपेक्षा छ । झाडी हटाएर सम्याउने काम पनि भइरहेको छ । चालु वर्ष बस्ती फैलिएका र जंगलसँग जोडिएका गाउँलाई छेक्ने गरी १२ देखि १४ किलोमिटर लामो बार लगाउने योजना छ । त्यसो गर्न सकिए केही हदसम्म बाघका आहार प्रजाति बस्तीनजिक नआउलान् भन्ने विश्वास छ, राजीपुरका राजु चौधरीले भने, हाम्रो अर्को माग भनेको समस्या निम्त्याइरहेका र मान्छेलाई आक्रमण गरेका बाघलाई नियन्त्रणमा लिनुपर्छ भन्ने हो । मधुवन नगरपालिकामा पर्ने भारतीय सीमा जोडिएको खाता जैविकमार्ग क्षेत्रमा पनि बाघको आक्रमणबाट २०७५ माघदेखि २०७८ जेठसम्म ७ जनाको ज्यान गएको छ । त्यसरी आक्रमण गर्नेमध्येको एउटा बाघ निकुञ्जले २०७७ चैत ५ मा नियन्त्रणमा लिएर बाँके निकुञ्जको खोरमा पठाएको थियो । सीमाक्षेत्रमा जडान गरिएको स्वचालित क्यामेराले उक्त क्षेत्रमा ५ वटा बाघ नेपालभारत ओहोरदोहोर गर्ने देखाएको छ । निकुञ्जको भित्री क्षेत्रमा फरकफरक समयमा तीन जनाको ज्यान लिएको बाघलाई पनि नियन्त्रणमा लिएर निकुञ्जले २०७७ चैत २२ मा सदर चिडियाखाना पठाएको थियो । निकुञ्जका माउतेद्वय मंगरु थारू र पुलिसराम थारू तथा न्युरो टिप्न गएकी डल्ली राउतलाई त्यही बाघले आक्रमण गरेको पुष्टि भएपछि बगौराफाँटाबाट नियन्त्रणमा लिइएको थियो । बर्दिया निकुञ्जका प्रमुख संरक्षण अधिकृत विष्णुप्रसाद श्रेष्ठले बाघले समस्या गरेको क्षेत्रलाई विशेष प्राथमिकता दिएर अनुगमन गरिरहेको बताए । समस्या दोहोरिएका क्षेत्रलाई निगरानी गर्ने, क्यामेरा जोडेर समस्याग्रस्त बाघ पहिचान गर्ने काम भइरहेको छ, उनले कान्तिपुरसँग भने, मान्छेलाई धेरै आक्रमण गरेका, धेरै पशु क्षति गरेका र अशक्त बाघलाई नियन्त्रण गर्नुको विकल्प छैन, त्यो काम जारी छ ।आर्थिक वर्ष २०७७७८ मा मात्र बर्दिया निकुञ्जमा बाघको आक्रमणबाट १३ जनाको ज्यान गएको छ । दीर्घकालीन समाधानका रूपमा निकुञ्जले बढी प्रभावित क्षेत्रमा बिमा गर्ने नीति लिएको छ । पहिलो चरणमा वन्यजन्तुले बढी क्षति गरेको ठाकुरबाबा नगर र गेरुवा गाउँपालिकाबाट बिमाको थालनी गर्न खोजिएको श्रेष्ठले बताए । त्यस्तै, पालिकाहरूसँगको सहकार्यमा एकीकृत फेन्सिङ (मेसजाली) गर्ने, बस्तुभाउलाई चराउने प्रचलनबाट विस्थापित गरी उन्नत जातका पशुपालनमा जोड दिने र डाले घाँस रोप्न पनि प्राथमिकता दिइएको छ । निकुञ्जले मानववन्यजन्तु द्वन्द्व न्यूनीकरण तथा व्यवस्थापन रणनीतिक योजना (२०७८२०८३) पनि लागू गरेको छ । पाँचवर्षे योजनामा निकुञ्ज, सरोकारवाला निकाय र समुदायबीचको सहकार्यबाट द्वन्द्व न्यूनीकरण गर्ने तथा स्थानीयको जीविकोपार्जनमा सुधार कार्यक्रमलाई जोड दिइएको छ ।वन्यजन्तुको आक्रमणमा परी अंगभंग भएका र मृत्यु भएका व्यक्तिका आश्रित परिवारलाई राहत रकमको अतिरिक्त जीविकोपार्जनमा सहयोग पुग्ने कार्यक्रम सञ्चालन गरिने योजनामा उल्लेख छ । यो कार्यक्रमका लागि बर्दियामा ५ वर्षमा २ अर्ब ७७ करोड २३ लाख ५० हजार रुपैयाँ खर्च गर्ने उल्लेख छ ।"
दुई मत्ताले जब भेटे जोडी,"(चितवन)  चितवनको जंगलमा डुल्ने भाले हात्ती (मत्ता) हुन्, ध्रुवे र गोविन्दे । ढोई (पोथी हात्ती) सँग नजिक हुन यी दुई मत्ताबीच बेलाबेला संघर्ष चल्थ्यो । पछिल्लो समय गोविन्देले अर्को जंगली मत्ता रोनाल्डोलाई लखेटेर सौराहा खोरसोरको हात्ती प्रजनन केन्द्रका अनेककली र मलालाई एकोहोरो माया बर्साइरहेको थियो । केही दिनयता भने चितवन निकुञ्जको मुख्यालय कसरा आसपास ध्रुवे र गोविन्दे सँगसँगै देखिएका छन् । कुनै बेला चितवनमा ध्रुवेले ठूलो आतंक मच्चाएको थियो । उसलाई मार्न राज्यले १६ लाख रुपैयाँसम्म खर्च गरेर खोज्दै हिँडेको थियो । लुक्दैभाग्दै ज्यान जोगाएको ध्रुवे देखा पर्दा मानिसहरू अहिले पनि झस्किन्छन् । तर, पहिलेको उद्दण्ड ध्रुवे अहिले धेरै शान्त छ । ऊसँगै गोविन्दे पनि छ । दुवैबीच झगडा, लडाइँ, लफडा केही पनि देखिँदैन । मानिस ओहोरदोहोर गर्ने भरतपुर माडी हुलाकी सडक आडमै यी हात्ती हिँड्न थालेपछि डर त लाग्छ नै । उनीहरूको डरले स्थानीय चिन्तित भए पनि हात्तीको बानी व्यवहार बुझेका विज्ञ यी दुई मिल्नुमा अर्को हात्ती कारक हुन सक्ने बताउँछन् । ध्रुवे र गोविन्दे यसरी मिल्नु भनेको जंगलमा अर्कै कुनै बलियो भाले आइसकेको संकेत हो, हात्तीका विषयमा अनुसन्धान गरेका बर्दिया राष्ट्रिय निकुञ्जका सहायक संरक्षण अधिकृत अशोककुमार राम भन्छन्, चितवन निकुञ्जभित्र पश्चिम क्षेत्र वाल्मीकि र पूर्वक्षेत्र हर्दा खोलापारि मनहरीको चुरेमा हात्तीका दुई समूह छन् । त्यहाँ नयाँ भाले आइसकेको छ भन्ने संकेत रोनाल्डो र ध्रुवे सानो क्षेत्रमा खुम्चनुले देखाउँछ । गोविन्दे पनि समूहमा जान सकेको छैन । त्यसैले ध्रुवेसँगै देखिएको छ ।ध्रुवे र रोनाल्डोको गतिविधि नियाल्न सेटेलाइट कलर नै राखिएको थियो । त्यहाँबाट आएको संकेतअनुसार ध्रुवे ४७३ वर्ग किलोमिटर क्षेत्रमा बसेको छ । निकुञ्जले सन् २०२० को अप्रिलमा ध्रुवेको शरीरमा सेटेलाइट कलर राखेर छाडेको थियो । नौ वर्षअघि पनि घाँटीमा यसैगरी सेटेलाइट कलर बाँधिएको थियो । त्यो बेला ध्रुवेले पूर्वरौतहटसम्म डुल्दै १ हजार ४ सय ७० वर्ग किलोमिटर क्षेत्र ओगटेको थियो । पछिल्लो समय ध्रुवे पूर्व लाग्न सकेको छैन, पश्चिमको सानो क्षेत्रमा खुम्चिएको छ । पूर्वमा रोनाल्डो छ, त्यो पनि सानो क्षेत्रमा । कोसी हुँदै छिरेको भाले हात्ती पर्सा र चितवन निकुञ्जमा पसेको अनुमान अध्ययनकर्ता रामको छ । झापादेखि चितवन, पर्सा निकुञ्जसम्म र पश्चिममा कपिलवस्तुको गुगौलीदेखि कञ्चनपुरसम्म हात्ती ओहोरदोहोर गर्न सक्ने सम्भावना देखिएको उनले बताए । त्यसैले यी क्षेत्रमा विशेष सावधानी अपनाउन र जंगल संरक्षण गर्न जागरण कार्यक्रम तत्काल ल्याउनुपर्ने उनको भनाइ छ । रामले सन् २००० देखि २०२० सम्म झापाकञ्चनपुरमा हात्तीबाट भएका घटनाको अध्ययन गरेका थिए । यो अवधिमा ४ सय १२ घरधुरीमा हात्ती आक्रमणका घटना भएका थिए । जसमा २ सय ७४ जनाको मृत्यु र १ सय ३८ जना घाइते भएका थिए । हूलका हूल आएका हात्तीलाई मानिसले लखेट्ने गर्दा धेरै घटना भएको उनको अध्ययनले देखाएको छ । त्यसैगरी समूहमा नअटाएका भाले हात्तीले पनि घटना गराउँछन् । अहिले रोनाल्डो, ध्रुवे र गोविन्दे हात्तीको समूहबाट बाहिर परेका छन् भन्ने देखिन्छ । किनकि बलियो हात्ती नै प्रजननका लागि समूहको छनोटमा पर्छ, अरू बाहिर खेदिन्छन्, रामले भने । त्यस्ता हात्ती जंगलभन्दा बाहिर आउने खतरा पनि रहन्छ । हात्तीको समूहमा नयाँ भाले प्रवेश हुनु सुखद हो, उनले भने, यसले फरक जिन फैलन मद्दत गर्छ ।तर यहाँका ढोईमा हक जमाएका मत्ताहरू विरक्तिएर या खेदिएको झोकमा बस्तीतिर पस्न सक्ने खतरा पनि उत्तिकै छ । चितवनका ध्रुवे र गोविन्दे अनि रोनाल्डो ठूलो वन क्षेत्रभित्र नै छन्, शान्त भए पनि हामी सतर्क छौं, चितवन राष्ट्रिय निकुञ्जका प्रमुख संरक्षण अधिकृत हरिभद्र आचार्यले भने । अनुसन्धानकर्ता राम समस्या ल्याउन सक्ने हात्ती बेलैमा पहिचान भए समुदायमा क्षति हुनबाट रोकिने बताउँछन् । यस्ता हात्तीमा कलर राखेर गतिविधि नियाल्न सकिन्छ । त्यस्ता हात्ती बस्ती नजिक आए स्थानीयलाई सजग गराउन सकिन्छ । हात्ती सधैं आफ्नो पुरानो बाटोमा हिँड्ने गर्छन् । हामीले हात्तीको बाटो रोकेका हौं भन्ने कुरा मनन गरेर त्यहीअनुसार बानी व्यवहार गरौं, रामले अनुरोध गरे । धेरैजसो घटना हात्ती लखेट्ने बेलामा भएको अध्ययनका क्रममा पुष्टि भएको उनको भनाइ छ । पटका पड्काउँदै वा रक्सी खाएर हात्ती लखेट्दा मान्छेमाथि आक्रमण भएको छ । यो ख्याल राखौं, अब यसो नगरौं, उनले भने ।"
हिमाली क्षेत्रमा बीओपीको दुर्दशा,"प्रतिकूल मौसम र कठ्यांग्रिँदो ठिहीसँग जुध्ने पर्याप्त बन्दोबस्तीमा सरकारले ध्यान नदिँदा सीमारक्षकहरू आफ्नै सुरक्षाको चिन्तामा छन् । सामरिक र व्यापारिक हिसाबले पनि सीमा क्षेत्र आफैंमा संवेदनशील हुन्छ । तर, उच्च हिमाली क्षेत्रका बोर्डर आउट पोस्ट (बीओपी) मा तैनाथ सशस्त्र प्रहरीका सुरक्षाकर्मीलाई साधनस्रोतको अभाव भइरहेको छ । विकट क्षेत्रमा सुरक्षा युनिट स्थापना गरेपछि आधारभूत आवश्यकता पूरा गर्नु गृह मन्त्रालयको जिम्मेवारी हो, तर मन्त्रालय र प्रहरी नेतृत्वले ध्यान नदिँदा सुरक्षाकर्मीको मनोबल कमजोर भइरहेको छ ।दार्चुलाको छाङरुदेखि हुम्लाको हिल्सा, मुस्ताङको नेचुङ, संखुवासभाको किमाथाङ्का, पाँचथरका फालोट, चिवाभन्ज्याङ तथा तोरी फुले र ताप्लेजुङको ओलाङचुङगोलासम्मका बीओपीमा तैनाथ सशस्त्रका प्रहरी खाद्यान्न, सञ्चार, न्यानो लुगालगायत न्यूनतम आवश्यकताबाटै वञ्चित छन् । जब कि बसिनसक्नु चिसोले यी क्षेत्रका बासिन्दा कात्तिकदेखि फागुनसम्मै पायक पर्ने बेसीतर्फ सर्छन् । तर सीमारक्षकलाई स्वाभाविक रूपमा त्यस्तो सुविधा छैन । नो म्यान्स ल्यान्ड मा अविच्छिन्न कर्तव्य पूरा गर्नुपर्ने मात्र होइन, मौसम अदली भइरहने हुँदा सञ्चार सुविधा अवरोध हुने भएकाले सुरक्षाकर्मीहरू परिवारसँग महिनौं सम्पर्कविहीन हुनुपर्ने बाध्यता छ । यो प्रतिकूलताबाट सिर्जित मनोवैज्ञानिक असरको त लेखाजोखा नै छैन । उनीहरू पूर्ण क्षमतामा काम गर्न असमर्थ छन्, जसको प्रत्यक्ष असर सीमा सुरक्षामा परिरहेको छ । यस्तोमा आधारभूत आवश्यकताको प्रत्याभूति सरकारबाट नहुँदा कस्तो असर पुग्छ भन्ने विषय झनै सोचनीय छ । प्रतिकूल मौसमका कारण केही बीओपीसँग सम्पर्क हुन नसकेको विषयमा सशस्त्र प्रहरी हेडक्वार्टर स्वयं जानकार छ । जुन प्रयोजनका लागि बीओपी खडा गरिएका हुन्, सोअनुरूपको लक्ष्य हासिल नगर्ने हो भने तिनको कुनै अर्थ छैन । उत्तरी क्षेत्रमा मौसम र भूगोलको अध्ययन गरी उपयुक्त स्थानमा पूर्वाधार विकास नगरी हचुवाका भरमा बीओपी राख्ने चलन छ । त्यसमाथि हिउँ जम्दा पन्छाउने उपकरण नै छैनन् । परम्परागत घरेलु उपकरणले बाटो खुलाउनुपरेको छ । त्यस्तै, हिउँ छिचोल्ने बुट र ज्याकेटको पनि अभाव छ । गस्तीमा निस्कँदा प्रहरीले एउटै पोसाक आलोपालो लगाउनुपर्ने बाध्यता छ । सीमारक्षकका लागि यस्ता आधारभूत आवश्यकता पूरा गर्नेतर्फ सरकारले कन्जुस्याइँ गर्न हुन्न । यस क्षेत्रमा मंसिरदेखि फागुनसम्म असाध्यै चिसो हुन्छ, दिउँसो माइनस ८ र राति माइनस १५ डिग्रीसम्म तापक्रम पुग्छ । हिउँले ढाकेका ब्यारेक तताउन विद्युत्, हिटर, जेनेरेटर छैनन् । बिजुली नपुगेको ठाउँमा इन्धनको पनि अभाव छ । यस्ता आधारभूत आवश्यकता नै पूरा नहुनुले सीमा सुरक्षाजस्तो गहन विषयलाई सरकारले असाध्यै हल्का रूपमा लिएको प्रस्ट पार्छ ।हिमाली क्षेत्रमा खट्ने सुरक्षाकर्मीका लागि पर्वतीय उद्धार शिक्षालय खोल्ने निर्णय गत वर्ष भए पनि अझै सञ्चालनमा आउन सकेको छैन । त्यहाँ खट्ने सुरक्षाकर्मीलाई विशेष तालिम र अनुभव चाहिन्छ । यसैका लागि शिक्षालय खोल्ने निर्णय भएको हो । मनाङमा जग्गा व्यवस्थापनको प्रक्रिया थालिए पनि निर्माण सुरु हुने अत्तोपत्तो छैन । गत वर्ष नै गृह मन्त्रालयले सुरक्षाकर्मीलाई रासन, लत्ताकपडालगायत सेवासुविधा समयसापेक्ष र ठाउँ विशेषसमेतलाई सम्बोधन गर्न अध्ययन समिति बनाएको थियो । तैपनि उच्च हिमाली भेगको परिवेश सम्बोधन भएन । खासमा, विकटका बीओपीमा बाटो, विद्युत्, सञ्चारजस्ता आधारभूत पूर्वाधार अवरुद्ध भएका बेला विकल्प के हुन सक्छन् भन्नेतर्फ योजना बनाउन र लागू गर्न गृह मन्त्रालय संवेदनशील हुनुपर्ने हो । सीमापार चीन र भारतका सुरक्षाकर्मी व्यवस्थित पूर्वाधार र उच्च मनोबलका साथ खटिइरहँदा हाम्रा सुरक्षाकर्मीको अवस्था कमजोर देखिनु मानवीयता र राष्ट्रियताका हिसाबले पनि गलत सन्देश हो । भारतसँग सीमा जोडिएका दक्षिणतर्फका बीओपीका संरचना अत्याधुनिक त छैनन् तर ती क्षेत्रमा बाह्रै महिना कम्तीमा सडक र सञ्चार सुविधा छ, खाद्यान्न अभाव हुन पाउँदैन । सुरक्षाकर्मी स्थानीयसँग सहजै घुलमिल गर्न सक्छन् । तर उत्तरी बीओपीका बारेमा सशस्त्रले गृह मन्त्रालय र गृहले अर्थ मन्त्रालयलाई दोष देखाउने प्रवृत्ति छ । अर्थ र गृह मन्त्रालयबीच तालमेल भए समयमै बजेट निकासा हुन्थ्यो, सुरक्षाकर्मीको दैनिकी केही सहज हुन्थ्यो । गत वर्ष पनि यही समस्या थियो, आज पनि छ, यदि सुधारमा पन्छिँदै जाने हो भने अर्को हिउँदमा यसैको पुनरावृत्ति हुनेछ । सशस्त्र फौजलाई हिमाल, पहाड र तराई क्षेत्रमा छुट्टाछुट्टै विशेष किसिमका तालिम दिलाएर मात्रै खटाउने र त्यसका लागि अल्पकालीन, मध्यकालीन र दीर्घकालीन रणनीति तर्जुमा गर्न गृह मन्त्रालय पुगेको मस्यौदा स्वीकृत गर्ने अग्रसरता सरकारले लिएको छैन । सशस्त्रले दम, मुटु, मिर्गौलालगायत दीर्घरोगीलाई चिसो र जोखिमयुक्त ठाउँमा नखटाउन कार्यविधि नै बनाएर लागू गर्ने भनेकोमा अहिलेसम्म सुरसार छैन । यी विषयमा समस्याको पहिचान गरिन्छ, अध्ययन पनि बेलाबखत हुने गर्छ र सुझाव पनि पेस हुन्छ तर कार्यान्वयन पक्ष फितलो छ । यस्तो प्रवृत्तिको अन्त्य हुनैपर्छ । साथै बीओपी भएका स्थानमा भन्सार, क्वारेन्टिन, अध्यागमन, सीमा प्रशासनजस्ता अरू सरकारी संयन्त्रलाई समेत एकीकृत गरेर चुस्त पूर्वाधार व्यवस्थापनमा सरकारले ध्यान पुर्याउनुपर्छ । यसले सुरक्षाकर्मीले हिमाली भेगमा बेहोर्दै आएको दुःखको अन्त्य हुन्छ । नत्र अरूलाई देखाउन मात्रै बीओपी खडा गर्ने प्रवृत्ति उपलब्धिविहीन हुनेछ ।"
विदेश नीतिको नवीन दृष्टिकोण,"महेन्द्र पी लामाको नेपालको पूर्वतिरवाट थाइल्यान्ड लेख मुलुकको बृहत्तर हितसँग सम्बन्धित छ । लेखकले नेपालसँग जोडिएको सडक सञ्जाल दक्षिण पूर्वी एसियामा पुर्याउन सकिने नवीन दृष्टिकोण प्रस्तुत गरेका छन् । काठमाडौंदिल्लीको आपसी सम्बन्धमा उतारचढाव आइरहने यथार्थ मध्यनजर गर्दै भारत र नेपालका प्रान्तहरूबीच सम्बन्ध विस्तार गर्दा बहुआयामिक विकासको ढोका खुल्ने, केन्द्रसँगको तिक्तता हट्दै जानेजस्ता विचार लेखकले अघि सारे पनि अहिलेको स्थितिमा कार्यान्वयन हुने अवस्था देखिँदैन । विश्वको बौद्धिक जमातले नेपाल, अफगानिस्तान र हाइटीलाई राजनीतिमा असफल देश भनेर उद्घोष गरेको दुःखद समाचारभित्र घेरिएका छौं हामी, असफलताको दुश्चक्र देशभरि फैलिएको अनुभूत गर्न सक्छौं । संघको कालो छायाले सबैलाई गाँजेको छ, प्रदेशका पदाधिकारीहरूलाई आँट, अठोट, दृष्टिकोणविहीन बनाइएको छ । त्यहाँका शासक संघतिर फर्केर सास फेर्न बाध्य बनाइएका छन् । राजनीति सप्रेपछि प्रदेश १ र २ बाट भारतका विहार, बंगाल, सिक्किम लगायत प्रान्तहरूमा गाडी पारवहनको सम्भावना भएको र भारतले म्यानमार हुँदै थाइल्यान्डसम्म अन्तर्राष्ट्रिय राजमार्ग निर्माण गरिरहेको स्थितिमा हामी पनि कूटनीतिक पहलबाट विकासको नयाँ ढोका खोल्न सक्छौं । भारतसँगको सहकार्यले सडक, रेलमार्गमार्फत थाइल्यान्ड, म्यानमार, लाओस, कम्बोडिया, भियतनामजस्ता उदियमान देशमा हाम्रो पहुँच पुग्न सक्ने देखिन्छ । यसबाट एकातिर भारतका उत्तरपूर्वी राज्यहरू, म्यानमारसमेतमा बसोबास गर्ने नेपालीभाषीहरूसँग सम्बन्ध सुमधुर हुँदै जाने देखिन्छ, अर्कातिर धार्मिक एवं अन्य पर्यटकको आकर्षण बढ्ने, निर्यात प्रवर्द्धनमा फड्को मार्ने सम्भावना रहन्छ । यस्तो महत्त्वपूर्ण विषयलाई नतिजामुखी बनाउन शीर्ष नेतृत्वको आँट र अठोट नभएसम्म सम्भव छैन । नेपाललाई विश्वले निकृष्ट राजनीतिको थलोको रूपमा चिन्न थालेपछि हामी मर्माहत बनिरहेका छौं । माथिदेखि तलसम्मको राजनीति लथालिंग र भताभुंग छ । तथापि तालमा ढुंगा फ्याँक्दा देखिने मनोरम तरंगझैं लेखकभित्र छचल्किएको विचार भविष्यका निम्ति फलदायी हुन सक्छ । भुवनेश्वर शर्मा, चन्द्रागिरि२, काठमाडौं नेपालको पूर्वतिरबाट थाइल्यान्ड लेखमा महेन्द्र पी लामाले खुलेर सुझाव दिएका छन्, जुन नेपालका लागि दिशानिर्देश नै हो । लेखकले भारत र नेपालको प्रान्तीय र स्थानीय स्तरमा सम्बन्ध बढाउने त भनेका छन् तर नेपालमा प्रदेशको स्थिति एउटा नामबाहेक केही छैन । उसको छुट्टै सम्बन्धको लगाम पनि संघको हातमै छ । उसैले सदर वा बदर गर्ने हो । सबैलाई थाहै छ यो सदर वा बदर राष्ट्रिय हित वा अहित देखेर होइन बरु व्यक्तिगत रिसराग र कमिसनको कसीमा हुन्छ । लेखकले नयाँ नेताको सराहना र पुरानो नेताको भर्त्सना गरेको ठीक हो तर महाधिवेशनमा त सबै पुराना फेरि आएका छन् । म कामना गर्छु, यस लेखले पुराना नेताका आँखा खोल्नेछ । शिवशंकर यादव, छपकैया, वीरगन्ज"
माओवादीभित्रको लोकतन्त्र जफत,"एमाले महाधिवेशनलाई पञ्चर्याली भनेका नेकपा माओवादी केन्द्रका अध्यक्ष पुष्पकमल दाहालले भर्खरै सम्पन्न आफ्नो महाधिवेशलाई कसरी व्याख्या गर्लान् ? राष्ट्रिय सम्मेलनलाई आठौं महाधिवेशनमा परिवर्तन गरेको सत्ता घटक माओवादीले नेतृत्व लगायतका पदाधिकारी चयन प्रक्रियामा एमालेकै पथलाई पछ्याएको छ । एमालेमा पदका लागि आकांक्षी धेरै भएपछि अध्यक्ष केपी शर्मा ओलीले अन्तिमसम्म सहमतिका लागि निकै प्रयास गरेका थिए, तथापि ओलीले भनेजस्तो सबै पदमा सहमति जुट्न सकेन र नेतृत्वलगायतका मुख्य पदमै पनि निर्वाचन भयो । अध्यक्ष दाहालले पनि त्यही रणनीति अवलम्बन गरे । एमालेको जस्तो मूल नेतृत्वका लागि माओवादीमा दोस्रो व्यक्ति देखिएन, त्यसैले नेतृत्व निर्विरोध नै भयो । अध्यक्षको उत्तराधिकारी मानिने महासचिवलगायतका अन्य पदमा आकांक्षी धेरै भए पनि त्यसलाई चुनावी प्रक्रियामा लैजान दाहाल डराए । अरू त अरू केन्द्रीय समितिमा दाहालले नयाँ अनुहारलाई समेत ल्याउन चाहेनन् ।सहमतिमै पदाधिकारीलगायतका केन्द्रीय सदस्य चयन गर्न दाहाल सफल पनि भए । यसले महाधिवेशन सम्पन्न त भयो तर पार्टीभित्रका नेता कार्यकर्ताको आवाज दबाएर पञ्चायती शैलीमा गरिएको महाधिवेशनको रापतापले पार्टी कहिलेसम्म चल्न सक्ला ? निर्वाचन प्रणालीलाई पर्दापछाडि राखेर सहमतिको नाममा धेरै समय खर्चिनु लोकतान्त्रिक प्रक्रियाको उपहास हो । लोकतान्त्रिक प्रक्रियामार्फत पदमा आउन चाहनेहरूको अपमान पनि । निर्वाचित व्यक्तिहरू जुनसुकै गुटका पनि पर्न सक्छन्, यसो भए, नेतृत्वलाई पार्टी सञ्चालन गर्न भनेजस्तो सहज हुँदैन । नेतृत्वमा आएका वा आउने निश्चित भएकाहरूले आफूअनुकूल पार्टी चलाउन आफूले खोजेजस्तो व्यक्तिलाई पदाधिकारीमा ल्याउन निर्वाचनलाई पछाडि पारेर सहमतिको नाममा धेरै समय खर्चने गर्छन् । यसो गर्नु पार्टीभित्रको फरक मतको सुनुवाइ नहुनु हो र पार्टी फुटलाई बल पुर्याउनु पनि । माओवादीभित्र पदाधिकारीमा जोसुकै आए पनि, अझै दाहालकै निर्णय हावी हुन्थ्यो । त्यसैले निर्वाचन प्रणालीलाई यसरी प्रतिबन्ध लगाउनु पर्दैनथ्यो । त्यसो त दाहालले फकाउनकै लागि भए पनि निर्वाचन पछि विशेष अधिवेशन गर्ने भनेका छन् । यद्यपि लोकतान्त्रिक प्रणालीलाई स्विकारेर यही प्रक्रियामा समाहित भएको पार्टीले यसैलाई झिँजो ठान्नुलाई कुनै पनि कोणबाट ठीक होइन । दाहलले एमालेको खिल्ली उडाए, अब आफ्नो महाधिवेशनलाई कुन र्यालीको उपमा देलान् ? सुजन देवकोटा, पालुङ्टार४, गोरखा"
"समाज, राजनीति र भ्रष्टाचार","भ्रष्टाचार नेपाली जनजिब्रोमा अत्यधिक प्रयोग हुने थोरै शब्दहरूमध्ये पर्ने गर्छ । यस्तो कुनै कार्यक्रम, भाषण, छलफल र बहस भेटिँदैन, जहाँ भ्रष्टाचारको कुरा नउठेको होस् । केही दिनअघि मात्र सम्पन्न नेकपा माओवादीको महाधिवेशनमा माओवादी आन्दोलन कमजोर हुनुमा दलका नेताहरूको अपारदर्शी आर्थिक जीवन जिम्मेवार रहेको भन्दै नेताहरूको आम्दानीको स्रोत र सम्पत्ति छानबिन र अपारदर्शी रूपमा सम्पत्ति थुपार्ने नेताहरूलाई कारबाही गर्नुपर्नेसम्मको कुरा जोडतोडले उठ्यो । लाभको पदमा गएका सदस्यहरूको सम्पत्ति सार्वजनिक र छानबिनका लागि समिति गठन गर्नेसम्मका माग मात्र उठेनन्, पार्टी कार्यकर्ता उत्पादनशील काममा लाग्न नसक्दा अपारदर्शिता बढेको, कम्युनिस्ट पार्टी र यसका नेताहरूमा बढ्दो उपभोक्तावाद र त्यसलाई पूरा गर्न अपनाइने राजनीतिक अवसरवाद अनियन्त्रित बनेको भन्दै पार्टीले आफैंभित्रको भ्रष्ट आचरणलाई निरुत्साहन गर्ने नीति लिनुपर्नेमा जोड दिएको पाइयो । पैतृक सम्पत्ति पार्टीलाई दिएर राजनीतिमा होमिएका भनिएका पुष्पकमल दाहालले नै अहिले अस्वाभाविक उच्च स्तरको जीवनशैली अपनाएका, बिचौलिया र ठेकदारबाट लाभान्वित भएका, ठूला घरानाका बच्चा पढाउने विद्यालयमा नातिहरूलाई पढाइरहेकासम्म कुरा महाधिवेशनमा उठिरहँदा दाहाल आफैंले प्रस्तुत गरेको प्रतिवेदनमा कमिसन, भ्रष्टाचार, पद र पैसाप्रतिको आसक्ति बढ्दो दरमा भएकाले पार्टीभित्र कमिसन र भ्रष्टाचारको समस्या रहेको स्वीकार गरिएको छ । भ्रष्टाचारको विषय माओवादी महाधिवेशनमा उठेको भए पनि अन्य दलका हकमा समेत यो उत्तिकै सान्दर्भिक देखिन्छ ।भ्रष्टाचार नेपालको पुरानै रोग हो । पृथ्वीनारायण शाहले घुस लिने र दिने दुवै देशका शत्रु हुन् भनेको भनी प्रचारित हुनुले पनि यो कुरा प्रमाणित हुन्छ । केन्द्रका शासक र तिनका स्थानीय प्रतिनिधिलाई रैती र प्रजाहरूले विभिन्न उपहार र दाम चढाएर खुसी पार्ने, रिझाउने चलन पुरानै हो र त्यसको प्रभाव विभिन्न रूपमा अहिलेसम्म यथावतै छ । नेपाली समाज यसरी विकसित भएको छ, मानिसको मर्यादा, सम्मान र सामाजिक सम्बन्ध उसको सम्पन्नता, सम्पत्ति र शक्तिमा भएको पहुँचका आधारमा निर्धारण गर्ने गरिन्छ । यसो गर्दा समाजले फेरि मानिसविशेषको सम्पन्नता र शक्तिको पछाडिको स्रोत के हो भनेर चाहिँ खासै खोज्दैन । उसको उच्च जीवनस्तर कसरी सम्भव भएको छ भनी प्रश्न गर्दैन । बरु उसले लगाएका ब्रान्डेड पोसाक, जोडेका जग्गाजमिन र घरघडेरी, महँगा सवारी साधन र लगानी अनि उसको उच्च राजनीतिक तथा व्यावसायिक घरानासँगको उठबस र सरसंगतको समाजले परिचर्चा र प्रशंसा गर्छ । त्यस्तै रवाफको देखासिकी गर्न खोज्ने जीवनशैलीलाई आदरसम्मान गर्ने र उदियमान ठालुका रूपमा स्वीकार गर्ने र मान्यता दिने भइसकेको छ, आजको समाज । अनावश्यक रवाफमा नअल्झने, आफ्नो काम गरेर जीवन निर्वाह गर्ने सोझा, इमानदार र सामान्य मानिसलाई हुतीहारा, केही गर्न नसक्ने, बेकामे, अझ त्यस्ता पुरुषका हकमा नामर्द समेत भन्दै मानमर्दन गर्ने गरिएको पाइन्छ । तपाईंका छोराछोरी के गर्दै छन् ? भनेर अचेल गाउँमा कसैलाई सोध्यो भने, केही गर्न सकेनन्, खेतीपाती गरेर घरमै बस्छन् भन्ने अभिभावकीय उत्तर सबैतिर सामान्य भएको छ । फलस्वरूप आफ्नो आत्मसम्मान र प्रतिष्ठाका लागि पनि गाउँघर छोड्नुपर्ने, रातारात धनी हुनुपर्ने, धनसम्पत्तिको रवाफ नदेखाउनेको मर्यादा नगरिने र गन्ती नै नहुने सामाजिक माहोल नै बनिसकेको छ । यसले बिस्तारै समाजमा गनिन, देखिन र सुनिनकै लागि जे पनि गर्न तयार हुनुपर्ने सामाजिक दबाब सृजना भएको छ । नेपाली समाज उत्पादनमुखी हुनुभन्दा बढी उपभोगतर्फ उन्मुख हुँदै गएको छ । देशभित्र वस्तु उत्पादन गर्ने श्रमिक वा मजदुरलाई आदरभावले नहेर्ने, प्रोत्साहित नगर्ने तर उपभोगका लागि बजारमा निर्भर रहने प्रचलनका कारण अधिकांश नेपाली युवा मिहिनेत र दुःख नगरी पैसा कमाउने बाटो खोजिरहेका देखिन्छन् । गाउँमा बस्न मन नपराउने, खेतबारीमा काम गर्नेलाई हेयभावले हेर्ने अवस्थाका कारण गाउँठाउँमा शानका लागि पनि सहर पस्ने बाध्यता उत्पन्न भएको छ । तर सहरमा एक त रोजगारी नै नपाइने, पाए पनि खर्चका तुलनामा तलब कम हुने र त्यसबाट गुजारा चल्न नसक्ने अवस्थाले अतिरिक्त आम्दानीको खोजीमा लाग्नु सहर पसेको युवा पुस्ताको विवशता बनेको छ । अतिरिक्त आम्दानीका लागि सुरुमा एक्लै भए पनि बिचौलियाका रूपमा काम गर्न यातायात विभाग, सेनाप्रहरी, भन्सार, अध्यागमन, मालपोतजस्ता ठाउँमा जाने गर्ने र पछि ठूलै सञ्जाल बनाएर रक्तचन्दन, सुन हुँदै मानवतस्करीमा समेत संलग्न हुने गर्छन् । यस्ता सञ्जाल एवं राजनीतिक नेता र प्रशासन तथा राज्यसंयन्त्रका जिम्मेवार अधिकारीहरूबीच सोझो सम्बन्ध हुने भएकाले त्यस्ता व्यक्तिलाई कसैले नियन्त्रण गर्न सक्दैनन्, चाहँदैनन् ।दलहरूले बिचौलियालाई राजनीतिमा प्रोत्साहन गरेका कारण महँगो भएको राजनीतिले पनि समाजलाई अनियमित काम र सजिलै पैसा कमाउने बाटामा लाग्न केन्द्रीकृत गरेको छ । परिणामतः राजनीतिक नेताकार्यकर्तादेखि मतदातासम्म चाहेर वा नचाहेर भ्रष्टाचारमा सहभागी भएका छन् । राजनीतिमा आउन, चुनावमा टिकट पाउन, राजनीतिक परिचालन गरेर चुनाव जित्न, दल या राज्यसंयन्त्रमा कार्यकारी भूमिका लिन, राजनीतिमा टिकिरहन र नेताका रूपमा स्थापित हुन सबैमा पैसाको खोलै बगाउनुपर्ने अवस्थाका कारण अहिले राजनीति भ्रष्टाचारको मुख्य क्षेत्र भएको छ । राजनीति गर्छु भन्ने युवाहरू विद्यार्थी जीवनदेखि नै चन्दा संकलन, हरेक प्रशासनिक निकायमा भर्ना, सरुवा, बढुवाको चलखेलमा लाग्ने र यस्ता लेनदेन सामाजिकीकरण हुने प्रक्रिया र अभ्यास सामान्य भैसकेको छ । पेसागत संघसंगठन बनाउने र परिचालन गर्ने राजनीतिक दलहरूको अभ्यास, दलका विश्वासपात्र वा कार्यकतालाई मात्र राजनीतिक नियुक्ति दिने परम्पराको विकास आदिले गर्दा राजनीतिक संरचना र पद्धतिभित्रैबाट समाज र राज्यसंयन्त्रबीच सेतुका रूपमा काम गर्ने भ्रष्ट तथा बिचौलियाहरूको उत्पादन, प्रयोग र संरक्षण नौलो भएन । विभिन्न कालखण्डमा यो अभ्यास सुरु गर्न र संस्कारका रूपमा विकास गर्न सबैजसो राजनीतिक दल सामेल भएका हुनाले सत्तारूढ होस् या प्रतिपक्ष, सबैमा एक खालको आचरणगत समानता र कालेकाले मिलेर खाऔं भाले भनेझैं मनोगत सहमति देखिन्छ । सर्पको खुट्टा सर्पले नै देख्छ भनेझैं, राजनीतिक खपतका लागि सभासम्मेलन वा सार्वजनिक बहसमा एकअर्कालाई भ्रष्टाचारी भनेर दोषारोपण गरे पनि जब नियन्त्रणको पहलको कुरा हुन्छ, जो सरकारमा भए पनि कसैको नैतिक बल पुग्दैन अनि तैं चुप मै चुप । खास पेसा नभएको तर उच्च तहको जीवनयापन गर्ने युवाहरूको ठूलो जमात देखिन्छ, काठमाडौंमा । त्यस्तै अवस्था प्रदेश र स्थानीय तहमा पनि छ । त्यो कसरी सम्भव भएको छ भनेर खोजीनिती गर्ने न कुनै निकाय छ, न त त्यसका बारेमा अध्ययनअनुसन्धान नै भएको छ । आलोचनात्मक चेतका एकदुई नागरिकले भ्रष्टाचारको मुद्दा उठाए भने काँडाको आँखामा काँडै सन्सार भन्दै निरुत्साहित गरिन्छ । भ्रष्टाचारविरुद्धका अभियानका नाममा जति पनि नागरिक प्रयासहरू भए ती प्रभावकारी हुन सकेको देखिँदैन । हातहतियारदेखि जहाज, गाडी, सुरक्षा निकायका लागि आवश्यक रासन, पोसाक र बन्दोबस्तीका सामान खरिदसम्मÙ संघदेखि स्थानीय तहसम्मका सबै खाले ठेक्कापट्टा र सार्वजनिक सम्पत्तिको कब्जा वा दुरुपयोग गर्नमा समेत ठेकदार, बिचौलिया, गुण्डा, सुरक्षाकर्मी, कर्मचारी, राजनीतिक नेताकार्यकर्ता हुँदै मिडियासम्मको बलियो गठजोड देखिन्छ । यस्ता दृष्टान्तहरूको खोजी गर्ने हो भने यसको मूल जरो राजनीतिमै भेटिन्छ, अधिकांश परियोजनाको निर्णयमा तिनै बिचौलिया र ठेकदारको प्रभाव र हितमा राजनीतिक चलखेल र तिकडम हुने स्पष्ट देखिन्छ । तर यो समस्या २०४६ को परिवर्तनले ल्याएको नभई पुरानै अभ्यास रहेको यथार्थ पूर्वप्रधानमन्त्री डा केआई सिंहको भनाइबाट पनि प्रमाणित हुन्छ । डा सिंहले भनेका थिए, मेरो पालामा भ्रष्टाचार निर्मूल पार्ने भनी त्यसको मूल पत्ता लगाउँदै गएँ । जाँदाजाँदा म त दरबारको मूलढोकामै पुगें । जुन दिन म त्यहाँ पुगें, मेरो मन्त्रिमण्डल विघटन भएको सुन्नुपर्यो । गैरकानुनी तवरबाट अकुत सम्पत्ति आर्जन गर्ने बिचौलियासम्म पुग्ने, अनुगमन गर्ने, नियन्त्रण र अनुसन्धान गर्ने विशेष अधिकारसम्पन्न छुट्टै राष्ट्रिय संयन्त्र वा संरचना अहिलेसम्म छैन । पीडितका उजुरीका आधारमा सुनुवाइ गर्ने प्रहरी, अदालतजस्ता निकायहरू अधिकांशतः आफैं भ्रष्टाचारीको चंगुलमा परेका दृष्टान्तहरू बेलाबेला बाहिरिने भएकाले पनि सर्वसाधारणले त्यस्ता निकायबाट न्याय पाउने आशाभरोसा कमै राख्छन् । अर्कातिर, सार्वजनिक पदधारण गरेकाहरूद्वारा अख्तियारको दुरुपयोग गरी बिचौलियाका पक्षमा हुने निर्णय, सुनुवाइ वा अनुचित लाभ लिएर गरिएका निर्णय वा क्रियाकलापलाई अनुसन्धान र नियन्त्रण गर्नका लागि निर्मित अधिकारसम्पन्न संवैधानिक आयोग (अख्तियार दुरुपयोग अनुसन्धान आयोग) लेे पनि अपेक्षाकृत ढंगले भ्रष्टाचारको अनुसन्धान र नियन्त्रण गर्न नसकेको, साना माछा समातेर ठूला माछालाई उन्मुक्ति दिएको, विगतमा एकदुई ठूलाबडालाई अनुसन्धानको दायरामा ल्याएको भए पनि त्यो उसको स्वनिर्णयका आधारमा नभई राजनीतिक बदलाको हिसाबले माथि को दबाब र प्रभावको परिणामस्वरूप गरिएको भन्ने जनगुनासो व्यापक छ । कुनै पेसा वा आयस्रोतबिना ती आरोपितहरूको भन्दा उच्च तहको जीवनयापन गर्ने र अकुत सम्पत्ति जम्मा गर्ने सबैजसो ठूला राजनीतिक दलका सयौं नेताकार्यकर्तालाई सर्वसाधारणले दिनहुँ देखेभोगेका छन् तर त्यता आयोगको नजर पर्ने गरेको छैन । अर्कातिर, अख्तियारले कारबाहीको सिफारिस गरे पनि अन्य न्यायिक निकाय वा अदालतबाट सफाइ पाउने त छँदै छ, दोषी करार भई जेल चलान भएका कतिपय राजनीतिकर्मीका पक्षमा अनि अख्तियार र अदालतका विपक्षमा सडकमा नाराजुलुस हुनु र तिनको रिहाइपछि बाजागाजा र मालासहित नगर परिक्रमा गराइनु पनि सामान्य भएको छ । आयोगले अपेक्षित ढंगले काम गर्न नसक्नु, जनविश्वास जित्ने गरी संस्थागत र विकसित हुन नसक्नुका पछाडि यसको गठनको मूल मर्म वा अवधारणा र नेपालको राजनीतिसामाजिक वातावरण वा परिवेशबीच तालमेल नहुनु वा अन्तरविरोध हुनु रहेको स्पष्ट छ ।भ्रष्टाचार राजनीतिक संलग्नताबिना असम्भवप्रायः हुन्छ, अझ नीतिगत भ्रष्टाचार त राजनीतिक नेतृत्वकै पहलबाट हुने हो । आफ्नो आयस्रोत वा पेसाव्यवसाय नहुने तर जीवनभर राजनीति गर्ने प्रचलन छ । राजनीतिमा भिज्न र टिक्न असाध्य महँगो हुने भएकाले पनि अधिकांश नेताको आर्थिक स्रोत तस्कर, गुण्डा र बिचौलियाहरू हुने गर्छ । भ्रष्टाचारबाट आर्जित आयको उचित हिस्सा दल र नेताहरूसम्म पुग्ने भएकाले भ्रष्टहरूलाई बलियो राजनीतिक संरक्षण मिलिरहेको हुन्छ । देशमा भ्रष्टाचार मौलाउँदै गएको कुरा चौतर्फी रूपमा उठिरहेको छ, तर भ्रष्टाचारमा शून्य सहनशीलता नीति लागू गर्ने र भ्रष्टाचारी जोसुकै भए पनि मुख हेरिँदैन, कारबाही हुन्छ भन्ने, भ्रष्टाचार गर्दिनँ, गर्न पनि दिन्नँ भनेर पियनदेखि मन्त्रीसम्मलाई कसम खुवाएका पूर्वप्रधानमन्त्री केपी ओलीकै विश्वासपात्रहरूले पाइलैपिच्छे भ्रष्टाचार गरेको खबर बाहिरियो । ओलीले तिनलाई कारबाहीको दायरामा नल्याएको मात्र होइन, स्वयं तिनको बचाउमै उत्रिए, जसबाट सरकारमा जाने भ्रष्टाचार गर्नलाई हो र भ्रष्टाचार नियन्त्रण वा निवारण अहिलेको अवस्थामा सम्भव छैन भन्ने सर्वसाधारणको बुझाइ र मनोविज्ञानमा बल पुगेको छ । यस्तो परिपाटीले भ्रष्टाचारीहरूलाई थप प्रोत्साहित गरिरहेको छ । भ्रष्टाचार र अनियमितताले देशैभरि जरा गाड्नुमा एउटा पक्ष मात्र जिम्मेवार छैन । सिंगो समाज, समग्र राजनीति र प्रशासन सबै आआफ्ना ठाउँमा र तहअनुसार दोषी छन् । तर राजनीति नै समाज र देशको मियो भएकाले सुधारको पहल पनि राजनीतिक तहबाटै हुनुपर्छ र त्यसको सुरुआत नेकपा माओवादीबाटै भए त्यो उदाहरणीय र प्रशंसनीय हुनेछ । दलका नेताकार्यकर्ताले नचाहने हो भने बिचौलिया र कर्मचारीतन्त्रले मात्र चाहेर भ्रष्टाचार यसरी मौलाउनै सक्दैन । शिक्षाका पाठ्यक्रममा सुधार, मिडिया र सामाजिक परिचालनमार्फत धन र रवाफभन्दा सदाचार र सादापन, सामान्य जीवन र कामको इज्जतलाई समाजमा पुनःस्थापित गर्न आवश्यक छ । आज अपनाइएको निर्वाचन प्रणालीकै कारण नेताहरू पैसा कमाउनुपर्ने बाध्यतामा रहेको भन्ने हो भने पनि त्यसको सुधारका लागि बहस राजनीतिक तहमै थालिनुपर्छ । यो प्रक्रिया बृहत् संरचनागत सुधार र सुशासनबाट सुरु गरिनुपर्छ ।"
पुस के आग फुस्स !,"शीतलहर फेरि आइपुग्यो । उही ज्यानमारा शीतलहर । तराईमा बर्सेनिको नियति । यससँगै विभिन्न तहका सरकारहरूको कर्मकाण्ड सुरु हुन्छ । उही दाउरा बाल्ने, कम्बल र खाद्यान्न बाँड्ने । तर, बर्सेनि आउने यो विपद्को कहरबाट प्रभावित हुनेहरूको अवस्था ज्युँका त्युँ छ । अचानक आइपर्ने विपद् होइन यो । पछिल्ला केही वर्षदेखि बर्सेनि केही अवधिका लागि शीतलहर आउँछ नै । तर सरकारहरूको तयारी देखावटी मात्र छ । उसो त जाडोले सबैलाई प्रभावित गर्छ, तर यसको असर वर्गअनुसार फरक पर्छ । कमजोर तथा विपन्न परिवारमाथि यसले शत्रुपक्षले जस्तो आक्रमण गर्छ । जाडोले विपन्नको विपन्नता उजागर गर्छ । जति बढी गरिब, त्यति बढी असर । तराईमा शीतलहरका बेला मृत्यु हुनेहरूको संख्या बर्सेनि बढी हुन्छ । तर, मृत्युको प्रमुख कारण गरिबी हो ।हाम्रो समाजको यथार्थ हो एकातर्फ शीतलहरको कहर, अर्कातर्फ उत्सवको माहोल । गरिब परिवार जाडो छल्न घुर ताप्छन्Ù हुनेखानेहरूका लागि गिजर, हिटर, एयरकन्डिसन, पोषिलो खाना वा रमब्रान्डी हुन्छ । हुनेखानेहरू त यो मौसमको प्रतीक्षा गर्छन् । जाडो छल्ने शैली आआफ्नो । कतिपयका लागि शीतलहर बजार भएर आइदिन्छ । यो बजारमा समेत वर्ग विभाजन प्रस्ट देखा पर्छ । कोको सस्तो बजारतिर डोरिएका छन्, कोको भव्य मलतिर लागेका छन् र कोको दानका पुराना कपडा लिन घम्साघम्सी गर्दै छन् ? रजाई र ब्ल्यांकेटबीचको भिन्नता, गाँती र टोपीमफलरको भिन्नताले आर्थिक हैसियतलाई रेखांकित गर्छ । तराईमा लूको प्रकोप कम हुन्न तर शीतलहरको अवधिमा ज्यान गुमाउने बढी हुन्छन् । आगो ताप्दा जलेर मर्ने वा घाइते हुने, जाडोले कठ्यांग्रिएर मर्ने, अन्य रोग लागेकाहरू झन् गाह्रो भएर मर्ने हुन्छन् । ताप्न बालेको आगोले गर्दा, कतिपय अवस्थामा निगरानीको कमीले, घरगोठ जल्छन् र गाईवस्तुको नोक्सानी हुने हुन्छ । जोसँग संसाधन छैन, तिनले यताउता सडकखेतबाट ल्याएका कचरा बाल्छन् र जाडो छल्न खोज्छन् । कहावत नै छ, पुस के आग फुस्स । आशय हो आगो बले पनि त्यसमा गर्मी हुँदैन, ताप पनि चाँडै सकिन्छ । यस्तोमा आगो हुनुको भ्रममा त्यहीँ खुम्चिएर बाँच्नुको विकल्प हुँदैन । चिसो छल्न घरै बसेर पनि भएन, कामका लागि बाहिर निस्किनैपर्यो । कतै त पाइरहेको काम पनि चिसोले खोसिदिन्छ । शीतलहर एउटा तप्कालाई झन् गरिब बनाउने फ्याक्ट्री नै रहेछ । शीतलहरले तराईमा व्याप्त चरम गरिबीको चित्र बाहिर त ल्याउँछ नै, परोपकारी राजनीतिको नक्कली अनुहार पनि उदांगो पार्छ । यसैले शीतलहरको समाजशास्त्र र अर्थतन्त्रबारे गहिरो दृष्टि दिनुपर्ने हुन्छ । शीतलहरबाट बढी आक्रान्त तप्काको बसोबास कस्तो ठाउँमा छ ? नदीकिनार, जलजमाव हुने क्षेत्रवरिपरि, सडक वा नहरको खुला ठाउँमा ? घरको बनोट कस्तो छ ? यो सवाल मूलतः दलितहरूका सन्दर्भमा छ । प्रायः दलितहरू विपन्न छन् र तिनको बसोबास असुरक्षित छ । उसो त तराईको जीवनशैली पारम्परिक रूपमा गर्मीसँग जुध्ने प्रकारको छ । जाडोसँग अनुकूलनको जीवन पद्धति नभएर पनि होला, यहाँको जाडो ज्यानमारा हुने गर्छ । शीतलहरका सन्दर्भमा गरिबीलाई बुझ्न भौतिक अभाव र त्यसको परिपूर्तिप्रति बढी जोड दिइएको आभास हुन्छ । तराईमा जाडो पनि त्यस्तै, गर्मी पनि उस्तै । छोटो समयको अन्तरालमा दुई भिन्न चरम परिस्थितिबाट गुज्रिनुपर्ने हुन्छ । यस्तोमा तराईको जीवनशैली यी दुई विपरीत मौसमका लागि अनुकूल बनाउनुपर्ने देखिन्छ ।एउटा नागरिकलाई बाँच्नका लागि नभइनहुने कुरा हुन् खाना, घर, सुरक्षा आदि । व्यक्तिको क्रय शक्तिका आधारमा गरिबी मापन गर्ने गरिन्छ । व्यक्तिको क्रय शक्तिमै निर्भर हुने हो उसको भौतिक आवश्यकताको पूर्ति । अबको समयमा यसलाई अझ फराकिलो ढंगले हेर्नुपर्छ । कोही व्यक्ति आफ्नो जिन्दगीको निर्णय आफैं गर्छ कि कसैले गरिदिएको भरमा बाँच्नुपरेको छ ? गरिबीको कारण र उत्पत्ति यहीँको सामाजिकआर्थिक संरचनाबाट भएको हो भन्ने मान्यता हाम्रै माझ छ कि छैन ? उपलब्ध स्रोतसाधनको असमान वितरण प्रणाली र त्यसले सामाजिक न्यायमा के प्रभाव पार्यो ? हाम्रो विश्लेषण र बुझाइमै समस्या छ कि ?शीतलहरविमर्श परालको आगोजस्तै हुँदै आयो । संकट आउँदा होहल्ला, त्यसपश्चात् चुपचाप । जतिसुकै शीतलहर आओस्, त्यससँग जुध्दै आफ्नो दैनिकी वहन गर्ने बाध्यतामा रहेकाहरूको महागाथा ओझेलमा पर्छ । कतै विद्यालय र कतै कलकारखाना बन्द त सुन्छौं तर भान्साको काम बन्द भएको सुनिँदैन । अहिले पनि भान्साको काममा महिलाहरूकै संलग्नता छ । महिलाहरूको स्थितिलाई हेर्दा गरिबीको व्याख्या र विश्लेषणका सन्दर्भमा विद्यमान समाजको उनीहरूप्रतिको समग्र दृष्टिकोण र उनीहरूलाई संलग्न गराइएको कामको बाँडफाँटलाई बिर्सनु हुँदैन । यस कोणबाट चियाउँदा शीतलहरबाट पीडित हुनेमा महिलाहरू नै बढी छन् ।शीतलहरले गर्दा जसको जीवन रोकिएको छ, जो दैनिक ज्याला गरेर जीवन धान्छन्, तिनीहरू अर्थोपार्जन गर्न नपाएपछि चर्को ब्याजदरमा ऋण लिन विवश हुन्छन् । साहूहरूका लागि कमाउ मौसम हो यो । चिसोमा जीउ अररिने भएकाले खुला ठाउँमा काम गर्न पनि समस्या हुन्छ । अहिले पनि तल्लो तहका कर्मचारीकामदारका लागि निजी वा सरकारी प्रतिष्ठानमा जाडोअनुकूलको कार्यथलो बन्न सकेको छैन बरु उपल्लो तहकाहरूले मौसमअनुकूल बन्दोबस्त गरेका हुन्छन् । मोटरसाइकलसाइकलबाट रोजगारी वा व्यापार गर्नेहरू पनि यो मौसममा प्रभावित हुन्छन् । शीतलहरले आलु, दाल, गहुँ र तरकारी खेतीमा असर गर्छ । शीतलहरले दैनिकीमा केकस्तो फेरबदल ल्याउँछ ? त्यसले को कहाँ कस्तो असरमा परेका छन् ? सही तथ्यांक र विश्लेषणको अभाव छ । कहिलेसम्म हामीले शीतलहरको कहरलाई दानदातव्यको मौसम ठान्ने ? यसबाट लक्षित तप्कालाई झन् पराधीन र परमुखापेक्षी बनाउने काम भइरहनेछ । यसरी कहिलेसम्म गरिबको नक्कली संरक्षणकर्ता बनेर बस्ने हो ? सोच्ने बेला भइसकेन र ?शीतलहरका नाममा नगरपालिकाहरूले कम्बल बाँड्न वा सार्वजनिक ठाउँमा दाउरा बाँड्न सजिलो हुन्छ, तर केकति कारणले हिमालपहाडका तुलनामा मधेसमा शीतलहरपीडित बढी छन्, त्यसको कारण निफन्न र निर्मूल गर्न त्यति सजिलो छैन । राहतमा कम्बल त बाँडिन्छ तर त्यसले चिसोबाट जोगाउन सक्छ कि सक्दैन ? शीतलहरलाई लिएर जुनसुकै तहका सरकारमा तय हुने रणनीति र कार्यक्रमहरू त्यस्ता गतिला देखिन्नन् । प्रायः देखासिकीमा हुने गरेका छन्, यस्ता कार्यक्रमहरू । एउटा स्थानीय तह वा ठाउँमा गरिएको कार्यक्रम नै सर्वत्र दोहोरिने गर्छ । चाहे सरकारी क्षेत्र होस् वा गैरसरकारी, भाषा र ढर्रा मात्र फरक हुन्छ, आशय एउटै भएको पाइन्छ । यसरी टाउको दुखेको औषधि नाइटोमा लगाउने काम भैरहेको छ । त्यसै गरी तत्काल राहतका नाममा जे स्रोत पोख्ने गरिन्छ, त्यो कहाँ बगेको छ ? त्यसबाट फाइदा कसले लुटेको छ ? त्यसमाथि कसको नियन्त्रण छ ? कुन पक्षले बढी त्यसलाई सोसेको छ ? यस्ता पक्षलाई आधार बनाएर, विश्लेषण गरेर रणनीति तय गरी त्यो जालोलाई च्यात्न सक्नुपर्छ ।तराईकै कुन भूगोलमा शीतलहरको कस्तो असर पर्छ ? यसले पार्ने सामाजिकआर्थिक प्रभाव के हो ? हाम्रा शिक्षण प्रतिष्ठानहरूलाई शीतलहरमैत्री कसरी बनाउने ? हामी देख्छौं, हिमालदेखि तराईसम्मका स्कुलहरूको बनावट समान प्रकारको छ । कक्षाकोठाको छानामा जस्ता हालिएको हुन्छ, जुन तराईमा जाडो याममा झन् चिसिने र गर्मीमा झन् तात्ने हुन्छ । यस्ता कक्षाकोठा विद्यार्थीमैत्री हुन्नन् । पीडितहरूलाई राहत सुविधा पटक्कै चाहिँदैन भन्न खोजिएको होइनÙ यथार्थ के हो भने, शीतलहरको बहुआयामी असर छ, जेलिएको छ, जटिल छ । त्यसैले सबै कोणबाट सोच्ने बेला आएको छ । नत्र हाम्रा सबै प्रयत्न पुसको आगोझैं फुस्स भइरहन्छन् ।"
ओमिक्रोनबाट जोगिने तयारी अत्यावश्यक,"के ही महिनाअघि सरकार प्रमुखले नै हिमालयको हावा वा बेसार पानीले कोभिड महामारी भगाउँछ भनेर भाषण गरे । सायद सरकारी संयन्त्रहरूले यस्तो भ्रममा विश्वास गरेकाले पर्याप्त तयारीमा ध्यान दिएनन्, त्यसैले कोरोनाको दोस्रो लहरको केन्द्रविन्दु नेपाल भयो । गलत अनुमान र पूर्वतयारीको अभावले हजारौंको ज्यान गयो । परिवाजनले आईसीयू, भेन्टिलेटर र अक्सिजन नपाएर तड्पिनुपरेका अत्यासलाग्दा दिनहरू सम्झनुस् त १ अस्पतालका पेटीहरू संक्रमितले भरिएका थिए । विभिन्न समूहले बनाएका अस्थायी कोभिड वार्डहरूमा पनि बेड पाइएको थिएन । उपचार नपाएर धेरैको मृत्यु भयो । अक्सिजन, मास्क वा प्यारा सिटामोलको कालोबजारी हामी कसरी बिर्सन सक्छौं र ? अहिले पनि बेलैमा तयारी गरेनौं भने त्यस्ता दिनहरू दोहोरिन सक्छन् । ओमिक्रोन भेरिएन्ट जंगलको आगोसरि संसारभरि फैलिरहेको छ । अहिलेसम्म अन्त फैलिएको केही महिनापछि मात्र नेपाल आएको छ, यसको मतलब हो हामीले पूर्वतयारीका लागि पर्याप्त समय पाएका छौं । ओमिक्रोन अहिले संसारभरि फैलँदा पनि नेपालमा यसका केस, तुलनात्मक रूपमा कम देखिएका छन् । यसले पूर्वतयारीका लागि समय पनि दिएको छ तर पहिलेकै जस्तो गल्ती दोहोर्याउने हो भने फेरि हजारौंको ज्यान जान सक्छ । ओमिक्रोन छिटो दरमा फैलिएको तथ्यलाई हाम्रा नीतिनिर्माताले ध्यानमा राख्नु जरुरी छ । गम्भीर बिरामीहरूको प्रतिशत कम भए पनि संक्रमित संख्या उच्च हुने भएकाले ओमिक्रोन खतरनाक छ । नेपालजस्तो सघन जनसंख्या भएको मुलुकमा यसलाई कम आकलन गर्न मिल्दैन । र, ओमिक्रोनको रोकथाम र नियन्त्रणका लागि आगामी दिनहरूमा नीतिनिर्माता र सर्वसाधारण दुवैको भूमिका उत्तिकै महत्त्वपूर्ण हुनेछ । नेपालमा कुल जनसंख्याको ४० प्रतिशतभन्दा बढीलाई खोपको पूर्ण मात्रा लगाइएको छैन । संसारभरिको अनुभवबाट थाहा हुन्छ, अब बुस्टर डोजको जोहो गर्नु पनि अत्यावश्यक भइसक्यो । पूर्ण रूपमा खोप नलगाई पूरै जनसंख्याका लागि बुस्टर डोज सुरक्षित गर्न नेपाललाई अझै कठिन छ । यस्तोमा सुसमाचार नै भन्नुपर्छ, हामीले सम्पूर्ण जनसंख्याका लागि पूर्ण खोप र बुस्टरहरू लगाउन नसके पनि, क्लिनिकल अनुभवले देखाउँछ, खोप लगाएकाहरू प्रायः सिकिस्त भएका छैनन् । ओमिक्रोनबाट मृत्यु हुने सम्भावना पनि धेरै कम छ । नेपालमा डेल्टा भेरियन्टको लहर भारतमा सुरु भएको केही हप्तापछि आएको थियो । धेरै हदसम्म दक्षिणी सिमानाबाट भाइरस फैलिएको देखिन्छ । दक्षिणी सीमानाका पालिकाहरूमा स्वास्थ्य डेस्कको व्यवस्था गरी सीमा वारपार गर्दा कडा निगरानी गरे ओमिक्रोन नियन्त्रण गर्न सहज हुन्छ । निःसन्देह, यसका लागि थप कोष र अन्य स्रोत आवश्यक पर्छ, जसको जोहो सरकारले गरिदिनुपर्छ । डेल्टा फैलिरहँदा हामीले क्वारेन्टिन र आइसोलेसन केन्द्रहरूमा संक्रमितहरूलाई राख्न र हेरचाह गर्न सकेका थिएनौं । ओमिक्रोनको लहर आउनुअघि यी सुविधाहरू पुनःस्थापना गर्नुपर्छ । फ्रन्टलाइनमा खटिने स्वास्थ्यकर्मी र स्थानीय सरकारलाई पनि तालिम दिने समय छ । भेरिएन्टहरूको प्रकृतिको जानकारी दिएर स्वास्थ्यकर्मीहरूलाई सशक्त बनाउनु आवश्यक छ । डेल्टा लहरमा अक्सिजनको अभावले गर्दा धेरैले अकालमा ज्यान गुमाउनुपरेको थियो । नेपालमा अक्सिजन प्लान्टको उपलब्धता विस्तार गर्न स्वास्थ्य मन्त्रालय विदेशी सहायतामा धेरै निर्भर छ र देशभरि केही नयाँ अक्सिजन प्लान्टहरू बनाएको पनि छ । आसन्न ओमिक्रोन लहरमा अक्सिजनको अभावमा कुनै पनि नेपालीले ज्यान गुमाउन नपरोस् भन्नका लागि अक्सिजन प्लान्ट बढाउन तीव्रता दिनुपर्छ । नेपालका महिला सामुदायिक स्वास्थ्य स्वयंसेविकाहरूले समुदायस्तरमा निकै राम्रो काम गरेका छन् । यसअघिको कोरोना लहर ग्रामीण भेगमा फैलिँदा यिनै महिला स्वयंसेविकाहरूको सञ्जाल पूर्ण रूपमा प्रयोग भएको थिएन । यस पटक, हामी यस सञ्जाललाई खोप बारे जानकारी दिन, भाइरसको स्थानीय फैलावटलाई कम गर्न र संक्रमितहरूको घरमै हेरचाह गर्न खटाउन सक्छौं । यी स्वयंसेविकाहरूलाई उचित तलब, सुरक्षा सामग्री र तालिम दिने पक्ष महत्त्वपूर्ण छ । उनीहरूलाई परिचालन र सशक्तीकरण गर्नु स्थानीय स्वास्थ्य प्रणाली मजबुत बनाउने र ग्रामीण समुदायलाई सहयोग गर्ने सबैभन्दा छिटो र प्रभावकारी तरिका हो । यसले राष्ट्रिय स्वास्थ्य प्रणालीमा प्रभाव पार्नेछ । यी कार्य सफल बनाउन सरकार र निजी स्वास्थ्य संस्थाहरूको भूमिका हुन्छ । यसबाहेक पनि, व्यक्ति आफैं सतर्क भए, ओमिक्रोन फैलनबाट रोक्न सकिन्छ । हामीले कोरोनाबाट जोगिन पहिले अपनाएको स्वास्थ्य सुरक्षाका मापदण्डको पालना गर्न छाड्नु हुन्न । मास्क लगाउन झिँजो मान्नु हुन्न । सार्वजनिक स्थानहरूमा र जोखिममा रहेका जनसंख्यासँग सम्पर्कमा हुँदा मास्कले नै जोगाउने हो । दुइटा मास्क लगाउनु झनै राम्रो । हातले अनुहार छुनु हुन्न । छुनै आवश्यक छ भने पहिला हात साबुन र पानीले २० सेकेन्डसम्म मिचीमिची धुनुपर्छ । त्यस्तै सार्वजनिक जमघट कम गर्नुपर्छ । यदि भीडभाडमा जानैपर्छ भने कम्तीमा एक मिटरको दूरी अनिवार्य कायम गर्नुपर्छ । स्थानीय सरकारका प्रोटोकल र नियमहरू पालना गर्नुपर्छ । डेल्टाको समयमा देशविदेशका नेपालीले आइसोलेसन सेन्टरहरू बनाउन, अक्सिजन सिलिन्डरको आपूर्ति गरिदिन सहयोग गरेका थियो । सरकारको भूमिका चित्तबुझ्दो थिएन । डेल्टा लहरले हामीलाई आफैं कोभिडसँग संघर्ष गरेर अगाडि बढ्नुपर्छ भन्ने सिकाएको छ । हामीसँग आपत् परेका बेला परिवारबाहेक अरू कोही हुनेछैनन् ।खरेल अमेरिकामा कार्यरत चिकित्सक हुन् ।"
उत्तर कोरियाद्वारा फेरि क्षेप्यास्त्र परीक्षण,"सोल (एजेन्सी) उत्तर कोरियाले बुधबार सामुद्रिक क्षेत्रमा ब्यालेस्टिक क्षेप्यास्त्र परीक्षण गरेको छ । जापानी तटरक्षक निकायका अनुसार उत्तरले कोरियाली प्रायद्वीप र जापानको बीचमा क्षेप्यास्त्र प्रहार गरेको हो । संयुक्त राष्ट्रसंघले उत्तर कोरियालाई क्षेप्यास्त्र तथा परमाणु हतियार परीक्षण गर्न प्रतिबन्ध लगाएको छ । उत्तर कोरियाली नेता किम जोङउनले कोरियाली प्रायद्वीपमा आफ्नो देशको प्रतिरक्षा क्षमता सुदृढ पार्ने क्रम जारी रहेको बताएका छन् । उत्तर कोरियाली सत्तारूढ दलको वार्षिक बैठकमा बोल्दै किमले त्यसको तयारी भइरहेको बताएका थिए । त्यसको केही दिनमा उत्तरले क्षेप्यास्त्र परीक्षण गरेको हो । जापान र दक्षिण कोरियाले क्षेप्यास्त्र परीक्षणको भर्त्सना गरेका छन् । जापानी प्रधानमन्त्री फुमियो किसिदाले पछिल्लो परीक्षण निकै खेदजनक भएको बताएका बीबीसीले उल्लेख गरेको छ । जापानी रक्षामन्त्री नोबुओ किशीले क्षेप्यास्त्र करिब ५ सय किलोमिटर उडेको बताएका छन् । यद्यपि, विज्ञहरूले क्षेप्यास्त्रले मार हान्न सक्ने क्षमताबारे यकिन गर्न नसकिने बताएका छन् ।"
संकटमा सार्क विश्वविद्यालय,"(नयाँदिल्ली)  दक्षिण एसियाली क्षेत्रीय सहयोग संगठन (सार्क) अन्तर्गत सञ्चालित परियोजनामध्ये सफल मानिएको संस्था हो साउथ एसियन युनिभर्सिटी (साउ) । तर, सार्क आफैं गतिशील नहुँदा साउको शैक्षिक भविष्य पनि अनिश्चित बनेको छ ।सन् २०१४ मा नेपालमा १८ औं सार्क शिखर सम्मेलन भएयता अवरुद्धप्रायः यो संगठनका कार्यकारी गतिविधि र नियमानुसार प्रत्येक ६ महिनामा बस्नुपर्ने गभर्निङ बोर्ड को बैठक स्थगितझैं छन् । सार्क शिखर सम्मेलनपछि विश्वविद्यालय सञ्चालनका लागि सबैभन्दा माथिल्लो आधिकारिक संरचना यही हो ।विश्वविद्यालयका प्राध्यापक तथा विद्यार्थी संस्थाको भविष्यलाई लिएर चिन्तित देखिन्छन् । अन्तर्राष्ट्रिय सम्बन्धमा विद्यावारिधि गर्दै गरेका नेपाली विद्यार्थी प्रकाश भण्डारी शैक्षिक क्षेत्रमा हालसम्म कुनै समस्या नभए पनि भविष्यलाई लिएर चिन्ता भएको बताउँछन् । यस्तै अवस्था थप लम्बिँदै गए अध्ययनकै क्रममा बीचमै विश्वविद्यालय नै बन्द हुने हो कि भन्ने चिन्ता छ, उनले भने ।२०१७ यता गभर्निङ बोर्ड बैठक नबस्दा महत्त्वपूर्ण काम प्रभावित छन् । नेपाल अध्यक्ष रहेको बोर्डमा सार्कका अन्य सदस्य राष्ट्र भारत, पाकिस्तान, बांगलादेश, माल्दिभ्स, श्रीलंका, भुटान र अफगानिस्तान सदस्य छन् । विश्वविद्यालयका सहप्राध्यापक युवराज पोखरेल सार्कअन्तर्गत देखिएको राजनीतिक समस्याको असर विश्वविद्यालयमा परेको बताउँछन् । उनका अनुसार ५ पटक बैठक आह्वान भइसकेको छ । तर, एक सदस्यको असहमतिपछि बैठक बस्न नसक्ने प्रावधान ले बैठक हुन नसकेको हो ।विश्वविद्यालय अनुदान आयोगका अध्यक्ष प्राभीम सुवेदी साउथ एसियन युनिभर्सिटीको गभर्निङ बोर्डका अध्यक्ष हुन् । यसअघि, सन् २०१६ मा हुने सार्क सम्मेलनलाई भारतले अस्वीकार गरेका कारण सम्मेलन हुन पाएको छैन । त्यसको असर विश्वविद्यालयमा पनि छ, यस्तै कारणले बोर्ड बैठक हुन सकेको छैन, पोखरेलले भने, अध्यक्ष पद खाली रहेको पनि थुप्रै भएको छ । यसअघिका अध्यक्षले अवकाश पाएपछि दुई वर्षदेखि त्यसको पदपूर्ति हुन सकेको छैन ।अर्का सहप्राध्यापक श्रीनिवास बुराले विश्वविद्यालयका ४ महत्त्वपूर्ण पदमध्ये ३ वटा निमित्तले चलाइरहेको जनाए । अध्यक्ष, उपाध्यक्ष र रजिस्ट्रार निमित्त छन् । शैक्षिक हिसाबले विश्वविद्यालय राम्रो छ । छोटो अवधिमा राम्रो स्थान बनाएको छ । रिसर्च र अध्यापनमा सफल छ, प्राध्यापक बुराले भने, तर, प्रशासनिक पाटोमा देखिएको समस्याले असर पुगेको छ । उनले क्षेत्रीय राजनीतिक अन्तरद्वन्द्वको असर विश्वविद्यालयमा पर्न थाल्नु चिन्ताको विषय रहेको बताए । बोर्ड बैठक नबस्दा र अध्यक्ष नियुक्त नहुँदा विश्वविद्यालयको बजेटकै स्वीकृतिमा समस्या आइसकेको छ । प्राध्यापक तथा कर्मचारीको वृत्तिविकास, तलबभत्ता वृद्धि रोकिएको छ । त्यस्तै रिक्त पदमा भर्ना प्रक्रिया ठप्प छ । सार्कका देशहरूले दिनुपर्ने डोनेसन रोकिएको छ । यस्तै समस्याका कारण कतिपय प्राध्यापकले पछिल्लो समय जागिर नै छाडेका छन् । दिल्लीको मैदानगढी, मेहरौलीमा एक सय एकड जमिनमा विश्वविद्यालयको आफ्नै भवन निर्माण भइरहेको छ । तर, सन् २०१६१७ मै सक्ने लक्ष्य राखिए पनि निर्माण सम्पन्न भइसकेको छैन ।सन् २००५ मा बंगलादेशको ढाकामा भएको १३ औं सार्क सम्मेलनका क्रममा भारतीय प्रधानमन्त्री मनमोहन सिंहको प्रस्तावमा विश्वविद्यालय स्थापनाको निर्णय भएको हो । दिल्लीको चाणक्यपुरीमा भारत सरकारले उपलब्ध गराएको अकबर भवनमा विश्वविद्यालय सञ्चालन हुँदै आएको हो । विश्वविद्यालयमा गणित, बायोटेक्नोलोजी, कम्प्युटर साइन्स, विकास अर्थशास्त्र, अन्तर्राष्ट्रिय सम्बन्ध, कानुन र समाजशास्त्र विषयमा स्नातकोत्तर र विद्यावारिधि तहको पढाइ हुन्छ । भारतको खर्चमा स्थापित विश्वविद्यालयको सञ्चालन गर्न भारतले ५० प्रतिशत र अन्य सदस्य राष्ट्रले ५० प्रतिशत खर्च बेहोर्ने व्यवस्था छ । नेपालले ३५ प्रतिशत खर्च बेहोर्छ । त्यही खर्चका आधारमा विद्यार्थी भर्नाका लागि छात्रवृत्ति प्रदान गरिन्छ । पीएचडी गर्नेमा अहिले पनि ३० जना नेपाली यहाँ अध्ययनरत छन्, स्नातकोत्तरमा ५५ जना छन् । अध्यापन क्षेत्रमा ३ जना नेपाली प्राध्यापक छन् ।"
किसानले छेके मोदीको बाटो,"नयाँदिल्ली (कास) पार्टीको एक कार्यक्रममा भाग लिन पञ्जाब पुगेका भारतीय प्रधानमन्त्री नरेन्द्र मोदी किसानहरूको अवरोधका कारण त्यसै फर्किएका छन् । हजारौं किसानहरूले राजमार्गमै बाटो छेकेपछि मोदी कार्यक्रममा नपुगी फर्कन बाध्य भएका हुन् । घटनापछि केन्द्र सरकार र कांग्रेस नेतृत्वको राज्य सरकारबीच प्रधानमन्त्री मोदीको सुरक्षामा कमजोरी भएको भन्दै आरोपप्रत्यारोप चलेको छ । भारतीय जनता पार्टी (भाजपा) का नेताहरूले पनि राज्य सरकारको विरोध गर्दै वक्तव्यबाजीमा उत्रेका छन् । कांग्रेस नेता तथा पञ्जाबका मुख्यमन्त्री चरणजित सिंह चन्नीले भाजपा नेताहरूले अनावश्यक रूपमा आरोप लगाएका भन्दै सुरक्षा तयारीमा कुनै कमी नभएको बताएका छन् । प्रधानमन्त्री मोदी बुधबार पार्टीको र्यालीमा सहभागी हुन पञ्जाब पुगेका थिए । उनी हुसैनीबालामा रहेको राष्ट्रिय सहिद स्मारक जाँदै गर्दा हजारौं किसानले करिब ३० किलोमिटर वरै राजमार्ग अवरुद्ध गरेका थिए । त्यसपछि कार्यक्रम नै रद्द गरेर मोदी फर्किएका हुन् । अवरोधका कारण मोदी करिब २० मिनेट सडकमा रोकिएपछि विमानस्थल फर्किएका हुन् । भंटिडा विमानस्थलमा आएपछि मोदीले त्यहाँका अधिकारीहरूसँग भनेका थिए, आफ्नो मुख्यमन्त्रीलाई धन्यवाद भनिदिनू म विमानस्थलसम्म जिउँदै फर्किन पाएको छु । केन्द्रीय गृह मन्त्रालयले पञ्जाब सरकारबाट सुरक्षामा कमजोरी भएको दाबी गर्दै राज्य सरकारसँग जवाफ मागेको छ । मुख्यमन्त्री चन्नीले प्रधानमन्त्रीको सुरक्षाका लागि सम्पूर्ण तयारी भएको र कुनै कैफियत देखिए सम्बन्धितलाई कारबाही गरिने जनाएका छन् ।"
अस्ट्रेलियामा संक्रमण तीव्र,"(अस्ट्रेलिया)  अस्ट्रेलियामा कोभिड१९ को संक्रमण रोक्न जारी गरिएका अधिकांश बन्देज खुकुलो पारिएसँगै संक्रमण दर तीव्र रूपमा बढेको छ । पहिलोपटक एकै दिन ६४ हजारभन्दा बढीमा संक्रमण पुष्टि भएको छ । अधिकारीहरूले सबै राज्यमा हालसम्मकै सबैभन्दा धेरै दैनिक संक्रमण पुष्टि भएको जनाएका छन् । अस्ट्रेलियका सबै राज्यमा ८० प्रतिशत बढी योग्य नागरिकले भाइरसविरुद्धको खोप लगाइसकेका कारण अधिकांश स्थानमा बन्देज खुकुलो पारिएको छ । पछिल्लो २४ घण्टाको अवधिमा सबै राज्य तथा टेरिटोरीमा ६४ हजार ८ सय ५३ जनामा संक्रमण देखिएको छ । जुन एक दिनमा देखिएको अहिलेसम्मकै धेरै संक्रमित संख्या हो । २४ घण्टामा १ लाख ८ हजार जनामा परीक्षण गरिएकोमा न्यु साउथ वेल्समा मात्रै ३५ हजारभन्दा बढी संक्रमित देखिएका हुन् । दोस्रो ठूलो जनसंख्या भएको भिक्टोरिया राज्यमा संक्रमित हुनेको संख्या १७ हजार ६ सय ३६ छ । भिक्टोरियामा करिब ६० हजारको परीक्षण गरिएको थियो । भिक्टोरियामा ११ र न्यु साउथ वेल्समा ८ जनाको मृत्यु भएको छ । सबैभन्दा धेरै जनसंख्या रहेको न्यु साउथ वेल्स राज्यमा परीक्षण गरिएका हरेक तीन जनामध्ये एकमा संक्रमण देखिन थालेको छ । यी राज्यबाहेक दक्षिण अस्ट्रेलिया र क्विन्सल्यान्ड राज्यमा पनि संक्रमण दर दैनिक रूपमा बढ्दो छ । पछिल्लो समय पीसीआर परीक्षण गर्न पनि घण्टौंसम्म लाम लाग्नुपर्ने अवस्था देखिएको छ । यद्यपि, अस्ट्रेलियामा ९१ प्रतिशतभन्दा बढी योग्य नागरिकले खोपको पूर्ण मात्रा लगाइसकेका कारण संक्रमण दर तीव्र भए पनि पहिलेको जस्तो असर नपर्ने ठानिएको छ । संक्रमण दर र संख्या बढे पनि अस्पतालमा भर्ना हुने र आईसीयूमा उपचार गर्नुपर्ने बिरामीको संख्या भने पहिलेको तुलनामा कम छ । तर, दैनिक रूपमा बढिरहेको संक्रमणले स्वास्थ्यकर्मी तथा अस्पतालमा काम गर्ने कर्मचारीको कमी हुन थालेको छ । अस्ट्रेलियाले यसअघि संक्रमणको लहरलाई सहज रूपमा नियन्त्रणमा लिएको थियो । अहिलेको संक्रमणसमेत नियन्त्रणमा आउने र अस्पतालहरू संक्रमण धान्न पर्याप्त रहेको बताइएको छ । हाल १ हजार ४ सय ९१ संक्रमित उपचाररत छन् । तीमध्ये १ सय १९ जना आईसीयू र ३२ जना भेन्टिलेटरमा छन् ।"
दिल्लीमा थपिए १० हजार,नयाँदिल्ली (एजेन्सी) दिल्लीमा पछिल्लो २४ घण्टामा १० हजार जनामा कोभिड संक्रमण देखिएको छ । स्वास्थ्य तथा परिवार कल्याण मन्त्रालयका अनुसार संक्रमण दर १२ पुगेको छ । मन्त्रालयका अनुसार बुधबार १० हजार ६ सय ६५ जना संक्रमित भएका हुन् । यो अघिल्लो दिनको तुलनामा ५ हजार बढी हो । सक्रिय संक्रमितको संख्या २३ हजार नाघेको छ । संक्रमित हुनेमध्ये कम्तीमा ४ सय जना विभिन्न अस्पतालका स्वास्थ्यकर्मी छन् । स्वास्थ्यकर्मीमा संक्रमण विस्तार भएसँगै उपचारमै समस्या आउने चुनौती देखिन थालेको छ । एम्सका मात्रै ५० चिकित्सक र अन्य ५३ जना स्वास्थ्यकर्मी संक्रमित भएका छन् । भाइरसको संक्रमणका कारण बुधबार ८ जनाले ज्यान गुमाएका मन्त्रालयले जनाएको छ । केन्द्रीय स्वास्थ्य सचिव लव अग्रवालले भारतमा सक्रिय संक्रमितको संख्या २ लाख १४ हजार रहेको जानकारी दिएका छन् । बुधबारको पत्रकार सम्मेलनमा उनले गतसाता देशभर प्रतिदिन ३० हजार हाराहारीमा संक्रमित थपिएको बताए । १० हजार बढी सक्रिय संक्रमित रहेका राज्यहरूको संख्या ६ पुगेको छ ।
५ महिनामै बजेटबाहिरबाट साढे १३ अर्ब खर्च,"(काठमाडौं)  विनियोजन ऐन (रातो किताब) मा राखिएका बजेट शीर्षकभन्दा बाहिरबाट हालसम्म साढे १३ अर्ब रुपैयाँ खर्च भएको सरकारले जनाएको छ । अर्थ मन्त्रालयले बुधबार चालु आर्थिक वर्ष ०७८७९ को ५ महिनामा भएको रकमान्तर, स्रोतान्तर र थप निकासासम्बन्धी विवरण सार्वजनिक गर्दै १३ अर्ब ५० करोड ३२ लाख रुपैयाँभन्दा धेरै रकम बजेट शीर्षकभन्दा बाहिरबाट खर्च गर्न भुक्तानी अनुमति दिइएको जनाएको हो । विभिन्न मन्त्रालय र मातहतका निकायहरूबाट यस्तो रकम खर्च भएको छ ।सरकारले मंसिर मसान्तसम्ममा गरेको बजेट प्रणालीभन्दा बाहिरको निकासा यही अवधिमा भएको पुँजीगत खर्चको करिब आधा हो । यो अवधिमा पुँजीगत खर्च २८ अर्ब ४० करोड रुपैयाँ बराबर रहेको महालेखा नियन्त्रक कार्यालयको तथ्यांकबाट देखिन्छ । आर्थिक वर्ष सुरु भएको पहिलो त्रैमासमा अत्यावश्यक कामका लागि बाहेक रकमान्तर, स्रोतान्तर र थप निकासा नगर्न अर्थ मन्त्रालयले बजेट कार्यान्वयन मार्गदर्शनमार्फत विषयगत मन्त्रालयलाई परिपत्र गरेको थियो । तर, मन्त्रालयको विवरणबाट भने आर्थिक वर्ष सुरु भएको पहिलो महिनादेखि नै रकमान्तर, स्रोतान्तर र थप निकासा भइरहेको देखिन्छ । गत साउन र भदौमा बजेटविहीन भएको अवस्थामा सरकारले विभिन्न शीर्षकमा बजेट निकासा दिएको थियो । यसरी थप निकासा दिइएका शीर्षकहरू आर्थिक सहायता, भैपरी आउने प्रशासनिक खर्च, कर फिर्ता र दण्ड जरिवानालगायत विषयका छन् ।सरकारले स्वास्थ्य तथा जनसंख्या मन्त्रालयका लागि कोरोनाविरुद्धको खोप खरिद र ढुवानी गर्न भन्दै मंसिर मसान्तसम्ममा १ अर्ब १० करोड ५० लाख रुपैयाँ अतिरिक्त निकासा दिएको छ । त्यस्तै, चीनबाट कोरोनाविरुद्धको खोप किन्न ५ अर्ब २४ करोड रुपैयाँ छुट्याइएको छ । मन्त्रिपरिषद् बैठकको गत कात्तिक २७ को निर्णयअनुसार सुक्खा बन्दरगाह भन्सार कार्यालय विस्तार गर्न अधिग्रहण गरिने जग्गाको मुआब्जाका रूपमा भुक्तानी दिन १ अर्ब रुपैयाँ रकमान्तर निकासा भएको छ । राष्ट्रिय जनगणना कार्यक्रम, २०७८ मा खटिने गणकलाई तलब भुक्तानी शीर्षकमा १ अर्ब १ करोड ७६ लाख रुपैयाँ रकमान्तर भएको अर्थ मन्त्रालयको भनाइ छ ।५ महिनामध्ये सबैभन्दा धेरै रकमान्तर, स्रोतान्तर र थप निकासा मंसिरमा भएको छ । अर्थ मन्त्रालयका अनुसार साउनमा ६ अर्ब ३६ करोड ९४ लाख, भदौमा २ करोड १६ लाख ९३ हजार, असोजमा ३८ करोड ५५ लाख र कात्तिकमा १५ करोड ६५ लाख रुपैयाँ अतिरिक्त निकासा भएको छ । मंसिरमा भएको अतिरिक्त निकासा मात्र ६ अर्ब ५७ करोड रुपैयाँ बराबर छ ।सरकारले भैपरी आउने र आर्थिक सहायता शीर्षकमा पूर्वविशिष्ट व्यक्तिहरूलाई उपलब्ध गराएको रकमलाई पनि रकमान्तर निकासाका रुपमा देखएको छ । पूर्वप्रधानमन्त्री झलनाथ खनालको भारतमा उपचारका क्रममा खर्च भएको ४८ लाख ५० हजार रुपैयाँ सरकारले व्यहोर्ने निर्णय गरेको थियो । गत असोज ३ को मन्त्रिपरिषद् बैठकले खनालको उपचारका लागि थप १० लाख ३ हजार रुपैयाँ उपलब्ध गराउने निर्णय गरेको थियो । यी दुवै रकम भुक्तानीका लागि अनुमति दिइसकेको मन्त्रालयले जनाएको छ ।यसैगरी, सरकारको गत असार २३ को निर्णयअनुसार मन्त्रिपरिषद्का पूर्वअध्यक्ष खिलराज रेग्मीलाई पूर्वप्रधानमन्त्रीका रूपमा उपलब्ध गराइने सेवा सुविधाका लागि पनि रकमान्तर गरिएको छ । रेग्मीलाई शाखा अधिकृत तहका एक सहयोगी, एक सवारी चालक र मासिक १ सय ५० लिटर इन्धन सुविधा उपलब्ध गराउन गत असोजमा ७ लाख ३७ हजार रुपैयाँ निकासा भएको छ ।मन्त्रिपरिषद्को गत कात्तिक ८ को निर्णयअनुसार पूर्वराष्ट्रपति रामवरण यादवलाई आर्थिक सहायताका रूपमा १० लाख रुपैयाँ उपलब्ध गराइएको छ । मन्त्रिपरिषद्कै गत असार २१, भदौ ५ र भदौ १० को निर्णयअनुसार एमाले नेता रघुजी पन्तसमेत ३ जनालाई आर्थिक सहयोग उपलब्ध गराएकोमा उक्त रकमलाई अतिरिक्त निकासाका रूपमा देखाइएको छ । वाग्मती प्रदेश प्रमुख यादवचन्द्र शर्माको उपचारमा खर्च भएको १ लाख २९ हजार र मन्त्रिपरिषद्को गत कात्तिक २२ को निर्णयअनुसार अर्जुनकुमार खड्कालगायत ३ जनालाई औषधि उपचारबापत आर्थिक सहायताका रूपमा १४ लाख रुपैयाँ निकासा दिइएको छ । उपराष्ट्रपतिको कार्यालयका लागि भौतिक सुविधा शीर्षकमा ५ लाख र भैपरी आउने सुविधाका रूपमा ४ लाख रुपैयाँ रकमान्तर गरी निकासा गरिएको छ । भौतिक सुविधाकै लागि प्रधानमन्त्री तथा मन्त्रिपरिषद्को कार्यालयलाई ७७ लाख १३ हजार रुपैयाँ रकमान्तर गरिएको अर्थ मन्त्रालयको तथ्यांकमा छ ।गत कात्तिक दोस्रो साता स्कटल्यान्डको ग्लास्गोमा आयोजना भएको कोप२६ सम्मेलनमा भाग लिएको प्रधानमन्त्रीसहितको टोलीको खर्चका रूपमा १ करोड ८५ लाख ९४ हजार रुपैयाँ निकासा भएको छ । थारू आयोगका पदाधिकारीहरूलाई सवारी साधन खरिद तथा भाडामा लिन पहिलो पटक १ करोड ४३ लाख २५ हजार रुपैयाँ र दोस्रो पटक ६ लाख रुपैयाँ गरी गैरबजेटरी निकासा भएको देखिन्छ । फेवाताल चार किल्ला निर्धारण सीमांकन तथा नक्सांकन समितिको म्याद थप गर्दा समितिका लागि १२ लाख ९६ हजार रुपैयाँ रकमान्तर गरिएको छ ।माओवादी सेनाका लडाकुलगायत घाइते, अपांगता भएका व्यक्तिका लागि दिइने जीवन निर्वाह भत्ताका रूपमा ४ करोड ६१ लाख रुपैयाँ थप निकासा गरिएको अर्थ मन्त्रालयले जनाएको छ । खाद्य व्यवस्था तथा व्यापार कम्पनी र साल्ट ट्रेडिङ कर्पोरेसनले निषेधाज्ञा अवधिमा बिक्री गरेको खाद्यान्न सामग्रीमा २० प्रतिशत छुट दिएकोमा त्यसको शोधभर्नाका रूपमा ६३ लाख ५५ हजार रुपैयाँ निकासा भएको छ । माल्दिभ्समा आयोजना भएको साफ च्याम्पियनसिप फुटबलमा सहभागी खेलाडी र प्रशिक्षकलाई नगद पुरस्कार तथा सम्मानका लागि १ करोड २४ लाख रुपैयाँ रकमान्तर गरिएको छ ।"
कृषि मन्त्रालयलाई भूमिका नदिँदा किसानलाई राहत अन्योलमा,"पुस १२ मा राहत वितरण गर्ने प्रयोजनका लागि भन्दै ११ अर्ब ८७ करोड ५१ लाख ६१ हजार रुपैयाँ बजेट अर्थ मन्त्रालयसँग माग गर्ने उद्देश्यले गृहले टिप्पणी र आदेश तयार पारेको थियो । तर, कृषि मन्त्रालयले पुस १२ मै पठाएको पत्रमा किसानको विस्तृत विवरण नै थिएन । कृषिले धानबाली, तरकारी खेती, फलफूल खेती तथा माछा, हाँस, कुखुरापालन र मलखादमा पुगेको क्षतिसहित एकमुष्ट रकम पठाएको छ । त्यसपछि गृहले पुस १४ मा पुनः सबै जिल्ला प्रशासन कार्यालयमा पत्र पठाउँदै ३ दिनभित्र सबै विवरणसहित पत्राचार गर्न भनेको छ । कृषिअन्तर्गत रहेका ज्ञान केन्द्र, कृषि कार्यालयको विशेषज्ञता आवश्यक छ । ती निकायको समन्वयमा विवरण पुष्टि गर्नुपर्ने हो । त्यसपछि एकएक प्रतिलिपी गृह मन्त्रालय र कृषि मन्त्रालयमा पठाउनु पर्ने थियो, पाण्डेले भनिन्, गृहले समन्वय गर्नुपर्ने, पत्र पठाउनु पर्ने काम गरिरहेको छ तर, विस्तृत विवरण नहुँदा समस्या भयो । अर्थ मन्त्रालयका प्रवक्ता रितेशकुमार शाक्यले किसानलाई राहतका लागि बजेट माग नगरिएको र माग आए तत्काल निकासा हुने बताए । मापदण्ड प्रधानमन्त्री कार्यालयले बनायो, विगतमा रफ तथ्यांक थियो । अब फेरि पूरा विवरण संकलन भइरहेको होला । कृषि मन्त्रालयले गर्दै होला, उनले भने, क्षतिपूर्तिराहतका लागि प्रस्ताव आइसकेको छैन । प्रस्ताव आएपछि अर्थले निकासा गर्छ ।यता, कृषि सचिव गोविन्द शर्माले मन्त्रालयसँग प्रत्येक किसानपरिवारको विवरण नभएको बताए । सुरुमा वडामा क्षति भन्ने थियो, एक खालको तथ्यांक थियो । मापदण्ड बनेपछि अब कुन किसानको कति क्षति, प्रत्येक घर परिवारको खाता नम्बरसहित विवरण संकलन गर्नुपर्छ । तर तथ्यांक तलमाथि हुँदा व्यावहारिक कठिनाइ पनि भएको छ, मन्त्रालयमा आइतबार आयोजित पत्रकार सम्मेलनमा उनले भनेका थिए, त्यही भएर मापदण्डअनुसार गृह मन्त्रालयमार्फत जिल्ला प्रशासन कार्यालयले हेरिरहेको छ । वडाबाट पालिका हुँदै प्रशासनले विस्तृत विवरण एकमुष्ट गृहमा पठाउँछ । त्यसको आधारमा गृहले अर्थसँग बजेट माग्छ । बजेट निकासा भएपछि कोष तथा लेखा नियन्त्रक महाशाखामार्फत किसानको बैंक खातामा रकम जम्मा हुन्छ ।बेमौसमी वर्षाले मुलुकभर १ लाख ११ हजार ६ सय ९ हेक्टर धानबालीमा क्षति पुर्याएको थियो । उक्त क्षेत्रफलबाट करिब ११ अर्ब ८७ करोड ५१ लाख रुपैयाँ (४ लाख २४ हजार १ सय १३ टन धान) बराबरको क्षति पुगेको कृषि मन्त्रालयको तथ्यांक छ । कात्तिक ११ को मन्त्रिपरिषद् बैठकले पीडित किसानलाई वर्गीकरण गरेर राहत दिने घोषणा गरेको थियो । वर्गीकरणका आधारमा राहत वितरण गर्दा करिब ५ अर्ब ५२ करोड रुपैयाँ खर्च हुने सरकारी अनुमान थियो । नोक्सानको आधा मात्रै क्षतिपूर्ति दिने मनसाय बनाएको सरकारले ३ महिना हुनै लाग्दासमेत किसानलाई राहत दिन सकेको छैन ।"
"पटकपटक निरीक्षण, सेवा अझै अनिश्चित","(जनकपुर)  भारत सरकारले निर्माण गरिदिएको जयनगरजनकपुरकुर्थाबर्दिवास रेल सेवाअन्तर्गतका भौतिक संरचनाको नेपाल र भारतका उच्च अधिकारीले फेरि निरीक्षण गरेका छन् । पछिल्लो २ वर्षमा दुवै देशका उच्च अधिकारीहरूले निरीक्षण गरेको यो तेस्रो पटक हो । ७ सय करोड भारतीय रुपैयाँमा ब्रोडगेज लिक, स्टेसन र प्लेटफर्म, कर्मचारी आवासलगायत सबै संरचना बनेर आयोजना हस्तान्तरणसमेत भइसक्दा रेल सेवा भने अझै सुरु हुन सकेको छैन ।निरीक्षण टोलीमा नेपाल रेल्वेका महाप्रबन्धक निरञ्जन झासँगै भारतको रेल मन्त्रालयअन्तर्गतको रेल्वे बोर्डका कार्यकारी निर्देशक डा मनोज सिंह, विदेश मन्त्रालयका त्रिभुवन मिश्रा, समस्तीपुर रेलका प्रमुख तथा संरचना निर्माता कम्पनी कोंकण रेल्वेका पदाधिकारी सहभागी थिए । निरीक्षणपछि भारतीय रेल्वे बोर्डका कार्यकारी निर्देशक सिंहले रेल संरचना पूर्णतः तयारी अवस्थामा रहेकोले जुनसुकै बेला सेवा सुरु गर्न सकिने बताए । रेल संरचना तयारी अवस्थामा छ । संरचनाको हस्तान्तरण पनि भइसकेको छ । पहिलो चरणमा कर्मचारीलाई तालिम पनि दिइसकिएको छ । अब तपाईंहरू जतिबेला पनि रेल सञ्चालन गर्न सक्नुहुन्छ, उनले भने ।२ वर्षमा पटकपटक मिति तोकिए रेल सञ्चालनमा आउन सकेको छैन । कार्यकारी निर्देशक सिंहले उद्घाटन र सञ्चालन राजनीतिक विषय रहेकाले केही भन्न नसकिने बताए । नेपाल रेल्वेका महाप्रबन्धक झाले समेत रेल सञ्चालनको विषय दुवै मुलुकको प्रधानमन्त्री तहबाट टुंगिने विषय रहेको स्मरण गराए । रेल संरचना, रेल इन्जिनलगायत नेपाललाई हस्तान्तरण भइसकेको, अघिल्लो साता रेल सञ्चालनसम्बन्धी कानुन पनि आइसकेकोले यथाशीघ्र रेल सञ्चालन हुने उनको दाबी थियो । नेपाल रेल्वे ऐन, २०२० खारेज भएयता हामीसँग कानुन थिएन । अघिल्लो साता नयाँ कानुन पारित भइसकेको छ । रेल भाडा पनि निर्धारण भइसकेको छ । अब छिट्टै रेल सञ्चालन हुन्छ, उनले भने । संरचना तयारी भएर पनि सुरक्षा व्यवस्था कमजोर हुँदा रेलका सामान चोरी भइरहेको छ । भारतीय र नेपाली अधिकारीहरूले यसमा चिन्ता व्यक्त गरे । दिनदिनै रेल्वे ट्र्याकमा जडान भएको क्लिप, नट भोल्ट चोरी हुन्छ । यी ससाना कारणले पनि रेल सञ्चालन गर्न समस्या हुन सक्छ, कार्यकारी निर्देशक सिंहले भने । भारत सरकारको सहयोगमा रेल्वे स्तरोन्नति आयोजना सुरु हुनुअघि जयनगरजनकपुरबिजुलपुरा (५२ किलोमिटर) सम्म न्यारोगेज रेल सञ्चालनमा थियो । आयोजनाअन्तर्गत जयनगरदेखि बर्दिवाससम्मको ६९ किलोमिटर ब्रोडगेज रेल सञ्चालन हुनेछ । तर, हाल जयनगरकुर्थासम्मको ३५ किलोमिटरको निर्माण कार्य सम्पन्न भएकोले कुर्थासम्म मात्र रेल सञ्चालन हुनेछ ।"
साढे ४ महिनामा उठ्यो ९६ लाख पोल भाडा,"(चितवन)  बिजुलीको पोल प्रयोग गरेबापत चितवनमा केबल टीभी तथा इन्टरनेट सेवा प्रदायकहरूले नेपाल विद्युत् प्राधिकरणलाई पोल भाडा तिर्न थालेका छन् । प्राधिकरणको भरतपुर कार्यालयमा पोल भाडाबापत आइतबारसम्म ९५ लाख ९६ हजार ६ सय ५१ रुपैयाँ संकलन भएको छ । कार्यालयले भदौ १ देखि पोल भाडा उठाउने अभियान सुरु गरेको थियो ।आइतबार मात्रै टेक माइन्ड कम्युनिकेसनले पोल भाडाबापत २० लाख रुपैयाँ बुझाएको प्राधिकरणको भरतपुर शाखाका इन्जिनियर राजेन्द्र पौडेलले जानकारी दिए । इन्टरनेट तथा केबल टीभी सेवा प्रदायक कम्पनीहरूले भाडा तिर्न आनाकानी गर्दै आएका बेलामा प्राधिकरणले भाडा उठाउने अभियान चलाएको थियो । अहिलेसम्म १३ कम्पनीले भाडा तिरेको उनले बताए । केही कम्पनीले आफ्नो नाम नखुलाई भाडा तिरेका छन्, उनले भने ।विद्युत्का पोलमा तार टाँग्ने तर भाडा नतिरेपछि प्राधिकरणले इन्टरनेट प्रदायक कम्पनीहरूले पोलमा राखेका उपकरणहरू जफत गर्न सुरु गरेको थियो । भदौमा विभिन्न ठाउँबाट हामीले त्यस्ता १८ वटा उपकरणहरू ल्यायौं । त्यसपछि ८ वटा कम्पनी हाम्रो सम्पर्कमा आए । तिर्न बाँकी भाडा रकम चुक्ता गरेर ५ वटा उपकरण पनि फिर्ता लगे, इन्जिनियर पौडेलले भने, त्यो बेला एउटै कम्पनीले ३० लाख ५५ हजार रुपैयाँसम्म पोल भाडा तिरेको थियो ।तर ठूला कम्पनीहरूले भने पोल भाडा तिर्न आनाकानी मात्रै गरेनन्, आन्दोलन नै गरे । एक दिन सेवा नै बन्द गरे । २०७३ सम्म इन्टरनेट सेवा प्रदायक र केबल टीभी कम्पनीले पोल प्रयोग गरेबापत प्राधिकरणलाई भाडा तिर्दै आएका थिए । २०७५ सम्म पनि एकाधले तिरेको तथ्यांक छ । तीन वर्षयता भने यो क्रम ठप्प रहेको पौडेलको भनाइ छ । पहिला पोल प्रयोग गरेबापत तिर्नुपर्ने भाडा सस्तो पनि थियो । २०७३ सम्म पोल प्रयोग गर्दा प्रतिपोल प्रतिवर्ष महानगरपालिकामा २ सय रुपैयाँ, उपमहानगरपालिकामा १ सय ५० रुपैयाँ, नगरपालिकामा सय रुपैयाँ र गाउँपालिकामा ५० रुपैयाँ तिरे पुग्थ्यो । २०७३ पछि नियम परिवर्तन भएर प्रतिकिलोमिटर प्रतिवर्ष १४ हजार ४ सय रुपैयाँ भाडा तय भयो ।त्यसपछि कम्पनीहरूले यो भाडा महँगो भयो भने । सरकारले शुल्क तय गर्न समिति बनायो । सो समितिले सिफारिस गरेको आधारमा गत वर्ष भदौमा महानगरपालिका र उपमहानगरपालिकामा प्रतिकिलोमिटर प्रतिवर्ष ब्याक बोन केबलको १४ हजार र वितरण केबलको ९ हजार रुपैयाँ भाडा लिने निर्णय भयो, पौडेलले भने ।त्यसैगरी, नगरपालिका र गाउँपालिकामा प्रतिकिलोमिटर प्रतिवर्ष ७ हजार रुपैयाँ भाडा तय भएको थियो । विवाद गर्ने, महँगो भयो भन्ने र भाडा नतिर्न बहानाबाजी गर्ने चलन व्याप्त भयो । सरकारले नै कम्पनीहरूको आवाज सुनेर भाडादर परिमार्जन गरे पनि तिर्न अटेरै गरेर बसेपछि हामीले अभियान सुरु गर्यौं, उनले भने । अब पनि पोल भाडा तिर्न अटेर गरे त्यस्ता संस्था बसेको कार्यालय भवनको बिजुली सेवा नै काट्ने उनले चेतावनीसमेत दिए ।"
नेपालगन्जमा निगमको अत्याधुनिक पम्प,"काठमाडौं (कास) नेपाल आयल निगमले ३ करोड ६७ लाखको लागतमा नेपालगन्जमा अत्याधुनिक नमुना पेट्रोल पम्प सञ्चालनमा ल्याएको छ । १ लाख ७ हजार लिटर भण्डारण क्षमता रहेको उक्त पम्पको उद्घाटन बुधबार निगमका कार्यकारी निर्देशक सुरेन्द्रकुमार पौडेलले गरे । व्यवसायीसँग प्रतिस्पर्धा नभई सबैतिर यस्तो किसिमको पम्प हुनुपर्छ भन्ने मान्यता हो, पौडेलले भने । निगमले आफ्नै स्वामित्वमा सञ्चालन गरेको यो दोस्रो पम्प हो । यसअघि भैरहवामा डिजिटल पम्प सञ्चालनमा ल्याइसकेको छ । नेपालगन्जको पम्पमा ५ वटा भूमिगत ट्यांकी छन् । २५२५ हजार लिटरका ३ वटा र १६१६ हजार लिटरका २ वटा ट्यांकी रहेको निगमको नेपालगन्ज डिपो प्रमुख दीपक घिमिरेले जनाए । पम्पमा डिजिटल प्रविधिको डिस्पेन्सिङ मेसिन जडान गरिएको छ । जसकारण उपभोक्ताले इन्धन भर्दा परिमाण, कुल मूल्य र प्रतिलिटर मूल्यबारे सहजै जानकारी पाउनेछन् । भुक्तानी पनि क्यासलेस हुनेछ । पम्पमा भएको तेलको मात्रा, ट्यांकीमा मौज्दात र बिक्री परिमाण सबै कम्प्युटर प्रणालीबाट जानकारी लिन सकिने घिमिरे बताए । एकैपटक १० वटा नोजलबाट इन्धन बिक्री हुन्छ, उनले भने ।"
"सीजी नेटले ल्यायो ॅस्प्रिड मोर, गेट मोर अफर","काठमाडौं (कास) सीजी नेटले स्प्रिड मोर, गेट मोर अफर ल्याएको छ । यो अफरअन्तर्गत १ सय २० एमबीपीएस वा ५० एमबीपीएसको ३ महिने प्याकेज लिने वा अन्यलाई लिनका लागि रेफर गर्ने ग्राहकले १० दिन निःशुल्क इन्टरनेट पाउनेछन् । त्यस्तै, अर्धवार्षिक वा वार्षिक प्याकेज लिँदा भने क्रमशः २० दिन र एक महिनाको इन्टरनेट निःशुल्क पाउनेछन् । सीजी नेटले काठमाडौं उपत्यकाका सबै क्षेत्रमा इन्टरनेट सेवा उपलब्ध गराउन सक्षम भएपछि प्रयोगकर्तालाई थप सुविधा दिनेतर्फ ध्यान केन्द्रित गरेको जनाएको छ । यसअघि कम्पनीले काठमाडौं उपत्यकाका जुनसुकै क्षेत्रमा इन्टरनेट सेवा उपलब्ध गराउन आफूहरू सक्षम रहेको दाबी गरेको थियो । मासिक ९ सय ९९ रुपैयाँमा १ सय २० एमबीपीएस गतिको इन्टरनेट दिने सीजीको योजनाले चर्चा बटुल्न सफल भएको थियो ।"
आईएमई जनरल इन्स्योरेन्स अब नेसनल पेमेन्ट स्विचमा,"काठमाडौं (कास) आईएमई जनरल इन्स्योरेन्सले अब नेपाल क्लियरिङ हाउस (एनसीएचएल) को प्रणाली प्रयोग गरी डिजिटल भुक्तानी सेवा सञ्चालन गर्ने भएको छ । इन्स्योरेन्स र एनसीएचएलबीच सेवासम्बन्धी सम्झौता भएको छ । सम्झौता पत्रमा इन्स्योरेन्सका तर्फबाट प्रमुख कार्यकारी अधिकृत युगेशभक्त बादे श्रेष्ठ र एनसीएचएलका तर्फबाट प्रमुख कार्यकारी अधिकृत नीलेशमान सिंह प्रधानले हस्ताक्षर गरे । अब इन्स्योरेन्स कम्पनीको आन्तरिक भुक्तानी प्रणालीलाई एनसीएचएल आईपीएस र कनेक्ट आईपीएस प्रणालीसँग जोडी बिमा दाबी भुक्तानी, क्रेडिट नोट भुक्तानी, एजेन्ट कमिसन, सर्भे पेमेन्ट, तलब, भेन्डर भुक्तानीलगायतका कारोबार आबद्ध भएका बैंक खाताहरूबाट सोझै गर्न सकिनेछ । यी सबै कारोबारहरू सोझै बिमा कम्पनी तथा लाभग्राहीका बैंक खाताहरूबाट हुनेछन् ।"
राष्ट्रिय वाणिज्य बैंकबाट ॅखल्ती वालेटमा पैसा राख्न सकिने,"काठमाडौं (कास) राष्ट्रिय वाणिज्य बैंकका सेवाग्राहीले मोबाइल बैंकिङ एपमार्फत खल्ती वालेटमा पैसा राख्न पाउने भएका छन् । डिजिटल वालेट खल्ती र बैंकबीच यस सम्बन्धमा सम्झौता भएको छ । सम्झौतापछि बैंकका ग्राहकलाई अब खल्ती वालेटमा पैसा राखी सबै प्रकारको भुक्तानी गर्न मिल्ने भएको छ । खल्तीका प्रमुख कार्यकारी अधिकृत विनय खड्काले बैंकसँगको साझेदारीले लाखौं ग्राहकलाई डिजिटल भुक्तानीमा सहजता दिएको बताए । खल्ती डिजिटल वालेटमार्फत मोबाइल र टीभी रिचार्ज, मुभी टिकट बुकिङ, बिमा प्रिमियम तथा अनलाइन सपिङ साइटलगायतमा भुक्तानी गर्न सकिनेछ ।"
जनरल इन्स्योरेन्स नेसनल पेमेन्टमा,"काठमाडौं (कास) जनरल इन्स्योरेन्स कम्पनी नेसनल पेमेन्ट इन्टरफेस (एनपीआई) सँग आबद्ध भएको छ । अब नेपाल क्लियरिङ हाउस (एनसीएचएल) को प्रणाली प्रयोग गरी इन्स्योरेन्सले डिजिटल माध्यमबाट भुक्तानी व्यवस्थापन गर्नेछ । सम्झौतापत्रमा जनरल इन्स्योरेन्सका तर्फबाट प्रमुख कार्यकारी अधिकृत रामचन्द्र श्रेष्ठ र क्लियरिङ हाउसका तर्फबाट प्रमुख कार्यकारी अधिकृत निलेशमान सिंह प्रधानले हस्ताक्षर गरे । सम्झौतापछि कम्पनीको आन्तरिक भुक्तानी प्रणालीलाई एनसीएचएल आईपीएस र कनेक्ट आईपीएस प्रणालीसँग जोडिनेछ । अब इन्स्योरेन्सको बिमा दाबी भुक्तानी, क्रेडिट नोट भुक्तानी, एजेन्ट कमिसन, सर्भे पेमेन्ट, तलब, भेन्डर भुक्तानीलगायतका कारोबार आबद्ध भएका बैंक खाताबाट सोझै गर्न सकिनेछ । यसले जनरल इन्स्योरेन्सलाई आफ्ना विभिन्न खाताबाट भुक्तानी कारोबार सहजै अपरेटिङ्ग खातामा सार्न पनि मद्दत पुर्याउने छ । यी सबै कारोबारहरू सोझै बीमा कम्पनी तथा लाभग्राहीहरूका बैंक खाताबाट हुनेछन् ।"
वैदेशिक रोजगार बोर्डको विज्ञमा व्यवसायी,"काठमाडौं (कास) वैदेशिक रोजगार बोर्डको विज्ञ कोटामा दुई जना म्यानपावर व्यवसायीलाई नियुक्ति दिइएको छ । वैदेशिक रोजगारको क्षेत्रमा विज्ञता हासिल गरेका व्यक्ति नियुक्ति गर्नुपर्नेमा श्रम, रोजगार तथा सामाजिक सुरक्षामन्त्री कृष्णकुमार श्रेष्ठले राधिका कटुवाल र वाईपी राईलाई बोर्ड सदस्यको जिम्मेवारी दिएका हुन् । कटुवाल नेपाली कांग्रेस र राई नेकपा समाजवादी निकट व्यवसायी हुन् । यो नियुक्ति वैदेशिक रोजगार ऐनविपरीत हो । वैदेशिक रोजगार व्यवसायीको संस्थागत प्रतिनिधित्व सुनिश्चित गर्न ऐनमा नै महिलासहित दुई जनाको पदेन सदस्य बोर्डमा रहने व्यवस्था छ । सरोकार पक्षलाई प्रतिनिधित्व गर्ने गरी मन्त्रीको अध्यक्षतामा २५ सदस्यीय बोर्ड गठन गर्नुपर्ने व्यवस्था छ । जसमा श्रम, परराष्ट्र, गृह, अर्थ, कानुन, महिला मन्त्रालय, नेपाल राष्ट्र बैंक, राष्ट्रिय योजना आयोग, उद्योग वाणिज्य महासंघ, आधिकारिक ट्रेड युनियन, अभिमुखीकरण तालिम सञ्चालकहरूको संस्थागत प्रतिनिधित्व रहने व्यवस्था छ । वैदेशिक रोजगार क्षेत्रका विज्ञ र चिकित्सकलाई मात्रै मन्त्रीले नियुक्ति गर्ने प्रावधान छ । विज्ञका रूपमा समेत व्यवसायीहरूको चयनले २५ सदस्यीय बोर्डमा पाँच जना व्यवसायी नै हुनेछन् । विज्ञका रूपमा समेत व्यवसायीको नियुक्तिले बोर्डको निर्णय प्रक्रियामा उनीहरू हाबी हुने सम्भावना रहेको श्रम क्षेत्रमा अध्ययन गर्दै आएका रामेश्वर नेपालको भनाइ छ । स्वार्थको द्वन्द्व हुने देख्दादेख्दै यस्तो निर्णय हुनु दुर्भाग्य हो । यसअघि पनि यस्तै गल्ती गरिएको थियो, उनले भने, त्यसलाई सच्याउनुको साटो निरन्तरता दिने काम भएको छ । मन्त्री श्रेष्ठले भने लामो समय म्यानपावर क्षेत्रमा काम गरेको र विज्ञता हासिल गरेकाले कटुवाल र राईलाई नियुक्ति दिएको दाबी गरे । उहाँहरूले लामो क्षेत्रमा यो क्षेत्रमा योगदान गर्नुभएको छ । उहाँहरू विज्ञ हुनुहुन्छ, उनले कान्तिपुरसँग भने ।यसअघि तत्कालीन श्रम, रोजगार तथा सामाजिक सुरक्षामन्त्री रामेश्वर राय यादवले पनि विज्ञ कोटामा दुई व्यवसायीलाई नियुक्त गरेपछि विवाद भएको थियो । पछि दुई जना व्यवसायीले राजीनामा दिएपछि सो पद खाली भएको हो । ऐनमा सदस्यको कार्यकाल दुई वर्ष तोकिएको छ ।वैदेशिक रोजगार ऐनको दफा ३८ अनुसार वैदेशिक रोजगारलाई सुरक्षित, व्यवस्थित र मर्यादित बनाउन बोर्डको गठन हुने व्यवस्था छ । बोर्ड वैदेशिक रोजगार क्षेत्रसम्बन्धी नीति निर्माण र व्यवस्थापनका हिसाबले निकै महत्त्वपूर्ण निकाय मानिन्छ । वैदेशिक रोजगार कल्याणकारी कोषको परिचालन, नेपाली श्रमिकको हित र संरक्षण, विभिन्न रोजगारदाता मुलुकसँगको श्रम सम्झौताका लागि पहल, सेवा शुल्क र परामर्श प्रवर्द्धन खर्चका सम्बन्धमा नेपाल सरकारलाई सुझाव दिनेलगायत अधिकार बोर्डलाई छ । त्यस्तै वैदेशिक रोजगारसम्बन्धी समयसापेक्ष कानुन तर्जुमा गर्न आवश्यक सुझाव दिने जिम्मेवारी पनि बोर्डकै हो । यति महत्त्वपूर्ण जिम्मेवारी भए पनि बोर्ड श्रमिकलाई क्षतिपूर्ति दिने काममै सीमित भएको गुनासो सरोकारवालाले गर्दै आएका छन् ।वैदेशिक रोजगारको व्यवस्थापनमा देखिएको समस्या समाधानका लागि सुझाव दिन पूर्वसचिव पूर्णचन्द्र भट्टराईको संयोजकत्वमा श्रम मन्त्रालयद्वारा तीन वर्षअघि गठित कार्यदलले पनि बोर्ड गठन प्रक्रियामाथि प्रश्न उठाएको थियो । कार्यदलको प्रतिवेदनमा बोर्डमा सेवा प्रवाहमा चुस्तता ल्याउन अलगै स्वायत्त संस्थाको परिकल्पना गरी विशेषज्ञ निकायका रूपमा स्थापना गरिए पनि संरचना, विद्यमान जनशक्ति, उपलब्ध स्रोतसाधन तथा कार्यसञ्चालन प्रणालीले अपेक्षाअनुसार कार्यसम्पादन गर्न नसकेको जनाइएको थियो ।"
पोखरामा पनि मिर्गौला प्रत्यारोपण,"काठमाडौं (कास) पोखरा स्वास्थ्य विज्ञान प्रतिष्ठानले यही आर्थिक वर्षभित्र मिर्गौला प्रत्यारोपण सुरु गर्ने भएको छ । प्रतिष्ठान र सहिद धर्मभक्त राष्ट्रिय प्रत्यारोपण केन्द्र भक्तपुरबीच बुधबार अंग प्रत्यारोपण तथा डायलसिस सेवा विस्तारमा सहकार्य गर्ने समझदारी भएको हो । प्रतिष्ठानका तर्फबाट उपकुलपति डा डुकबहादुर क्षेत्री र राष्ट्रिय प्रत्यारोपण केन्द्रका तर्फबाट कार्यकारी निर्देशक डा पुकारचन्द्र श्रेष्ठले समझदारी पत्रमा हस्ताक्षर गरेका छन् । सातै प्रदेशमा प्रत्यारोपण तथा डायलासिस सेवा विस्तार गर्ने प्रयोजनअन्तर्गत पोखरा स्वास्थ्य विज्ञान प्रतिष्ठानसँग सहकार्य गर्न लागेका हौं, डा श्रेष्ठले भने । यसअघि राष्ट्रिय प्रत्यारोपण केन्द्रमा तालिम लिएका जनशक्तिबाटै सुमेरु अस्पताल, किस्ट मेडिकल कलेज, निदान अस्पताल तथा भरतपुरको कलेज अफ मेडिकल साइन्सेजमा मिर्गौला प्रत्यारोपण सुरु भएको पनि उनले जानकारी दिए ।"
दिदीबहिनीलाई भारतमा बेच्ने महिला पक्राउ,"काठमाडौं (कास) पोखरा लैजाने भन्दै बेहोस बनाएर दिदीबहिनीलाई भारत पुर्याई बेच्ने महिलालाई प्रहरीले पक्राउ गरेको छ । नुवाकोट दुप्चेश्वर गाउँपालिका५ की २६ वर्षीया अनिशा भन्ने फूलमाया तामाङ समातिएकी हुन् । पुस ९ मा समातिए पनि उनलाई बुधबार सार्वजनिक गरिएको हो । मानव बेचबिखन अनुसन्धान ब्युरोले २०७३ साउनमा ११ र १३ वर्षीया किशोरी दिदीबहिनीलाई भारतको वेश्यालय पुर्याई बेचेको अभियोगमा तामाङलाई पक्राउ गरेको हो । तामाङले पोखराको होटलमा नाच्ने र बाँकी समय घरायसी कामबाट राम्रो कमाइ हुने प्रलोभनमा ती किशोरीलाई भारतको वेश्यालय पुर्याई बेचेको अनुसन्धानबाट खुलेको ब्युरोले जनाएको छ । २०७४ साउनमा काठमाडौंको आकाशेधारास्थित होटलमा लगेर चाउमिनमा बेहोस हुने औषधि खुवाएर ट्याक्सीमा राखी कलंकी र त्यसपछि गाडीमार्फत उनले भारतको मुम्बई पुर्याएकी थिइन् । इलाहाबाद, कोलकाता तथा कुचबिहारका कोठीहरूमा समेत पुर्याई किशोरीलाई वेश्यावृत्तिमा लगाएको खुलेको ब्युरोका प्रवक्ता एसपी राजेन्द्रप्रसाद धमलाले बताए । वेश्यालयबाट भागेर सिलिगुडी पुगेकी एक किशोरीलाई विश्व सेवा संस्थाको सहयोगमा गत असोज २३ गते उद्धार गरेर उनलाई नेपाल ल्याइएको हो । उनकै जाहेरीका आधारमा ब्युरोले तामाङलाई पक्राउ गरी मानव बेचबिखन तथा ओसारपसार नियन्त्रण ऐन, २०६४ बमोजिम कारबाही थालेको छ । उनीसँगै बेचिएकी दिदी अझै बेपत्ता छिन् ।"
पोर्चुगल पठाइदिने भन्दै ४० लाख ठगी,काठमाडौं (कास) पोर्चुगल पठाइदिने प्रलोभन देखाएर ४० लाख रुपैयाँ ठगी गरेको अभियोगमा प्रहरीले काठमाडौंको कोटेश्वरस्थित युनिवर्ल्ड इन्टरनेसनल टुर एन्ड ट्राभल्स प्रालि का सञ्चालक र व्यवस्थापकलाई पक्राउ गरेको छ । ट्राभल्सका सञ्चालक बागलुङ गल्कोट नगरपालिका६ घर भई मैतीदेवी बस्ने २८ वर्षीय अमृत सोती मगर र व्यवस्थापक सर्लाही वाग्मती नगरपालिका१ घर भई ललितपुर महानगरपालिका२९ हरिसिद्धि बस्ने २४ वर्षीय समीर कार्की पक्राउ परेका हुन् । मगर र कार्कीले वर्किङ भिसामा पोर्चुगल जान प्रतिव्यक्ति १४ लाख रुपैयाँ लाग्ने र मासिक १ लाख रुपैयाँभन्दा बढी कमाइ हुने होटल तथा कम्पनीमा काममा लगाइदिने प्रलोभनमा पारेर ठगी गरेको प्रारम्भिक अनुसन्धानमा खुलेको प्रहरीले जनाएको छ । प्रहरीका अनुसार उनीहरूले ४ जनाबाट १० लाखका दरले ४० लाख रुपैयाँ उठाएका थिए । मंगलबार पक्राउ परेका दुवै जनालाई थप अनुसन्धानका लागि महानगरीय प्रहरी परिसर काठमाडौं पठाइएको महानगरीय अपराध महाशाखा मीनभवनका एसपी कृष्णप्रसाद कोइरालाले बताए ।
गौतमबुद्ध रंगशालाको बाँकी निर्माण 'संघीय सरकारबाट,"(चितवन)  धुर्मुससुन्तली फाउन्डेसनले चितवन रामपुरमा बनाउन लागेको गौतम बुद्ध बहुउद्देश्यीय क्रिकेट रंगशालाको काम भदौदेखि स्थगित छ । रंगशाला बनाउँदा ऋण लागेको भनेर फाउन्डेसनले काम अगाडि बढाउन नसक्ने र स्वामित्व ग्रहण गर्न भरतपुर महानगरपालिकालाई पत्र काटेको तीन साता पुग्न लाग्दै छ । तर, यसबारेमा कुनै ठोस निर्णय अझै भएको छैन । यो बीचमा महानगरको १० औं नगरसभा पनि भइसकेको छ ।पुस ८ मा सकिएको १० औं नगरसभाको निर्णयहरू जानकारी दिन महानगरपालिकाले बुधबार बिहान पत्रकार सम्मेलन आयोजना गर्यो । सो बेला महानगरका हालसम्मको प्रगति विवरण राख्दै मेयर रेनु दाहालले गौतमबुद्ध अन्तर्राष्ट्रिय क्रिकेट रंगशालालगायत आयोजना देशकै रूपान्तरणकारी आयोजनाको रूपमा रहेको चर्चा गरिन् । तर रंगशालाको काम रोकिएका बारेमा प्रश्न राखेपछि मात्र बाँकी काम संघीय सरकारले गर्ने बताइन् ।क्रिकेट रंगशाला निर्माणका लागि फाउन्डेसनसँग भएको सहमतिको मुख्य आशय महानगरले जग्गा उपलब्ध गराउने र सहजीकरणको वातावरण बनाउने हो भन्ने रहेको उनले बताइन् । सहयोग रकम धुर्मुससुन्तली फाउन्डेसनले राष्ट्रिय, अन्तर्राष्ट्रिय र जनस्तरबाट जुटाउने भन्ने रहेको दाहालको भनाइ थियो । अब जुट्न सकेन त सरकार यसै बस्दैन । महानगर आफ्नो जिम्मेवारीबाट पन्छिने छैन, मेयर दाहालले भनिन् ।राष्ट्रिय गौरवको अन्तर्राष्ट्रिय स्तरको रंगशाला बनाउन महानगरपालिकाको आफ्नो बुताले भने नभ्याउने उनले बताइन् । संघीय सरकार र प्रदेश सरकारसँग बजेटको आग्रह गरेर काम अगाडि बढाउने भनेर फाउन्डेसनलाई पनि राखेर छलफल गरिसकेको उनले सुनाइन् । फाउन्डेसनले १७ करोड रुपैयाँभन्दा बढी ऋण रहेको जानकारीसहित स्वामित्व ग्रहणका लागि पुस २ मा महानगरलाई पत्र लेखेको थियो । फाउन्डेसनको पत्रअनुसार रंगशाला निर्माणको काम ३५ प्रतिशतको हाराहारीमा मात्रै पूरा भएको छ । स्वामित्व ग्रहण गरेपछि पनि महानगरलाई फाउन्डेसनको ऋण तिर्ने र बाँकी काम पूरा गर्नुपर्ने हुन्छ । यी दुवै काम महानगरले गर्न नसक्ने हुँदा संघीय सरकारलाई अनुरोध गर्ने मेयर दाहालले बताइन् । संघीय सरकारका तर्फबाट यी विषयहरू प्रक्रियागत तरिकाले टुंग्याएर छिटो प्रस्ताव ल्याएर आउन भनिएको उनले बताइन् ।फाउन्डेसनले खर्च र कामको विवरण लेखेको छ । अब सरकारी तबरबाट पनि निर्माणको काम र खर्चको लेखाजोखा गर्ने काम अगाडि बढाएका छौं, दाहालले भनिन् । महानगरले सघन सहरी तथा भवन निर्माण आयोजना कार्यालय भरतपुरलाई भौतिक निर्माणको प्रगति अध्ययन गर्न र खर्च विवरणका लागि चार्टर्ड एकाउन्टेन्ट संस्थामा लेखेर पठाएको छ । छिट्टै दुवै निकायले अध्ययन प्रतिवेदन बुझाउने दाहालले बताइन् । ऋण तिर्न र बहुवर्षीय ठेक्काबाट काम पूरा गर्न संघीय सरकारबाट राम्रो आश्वासन आएको छ । हामीलाई यहाँको प्रतिवेदन चाँडै प्राप्त हुनेछ । पुस २५ मा प्रतिवेदन आउने र २६ गते खेलकुद मन्त्रालयमा लैजाने छौं, दाहालले भनिन् । मन्त्रिपरिषद्ले ऋण तिर्ने विषयमा निर्णय गर्ने र रंगशाला निर्माणको बाँकी काम संघीय खेलकुद मन्त्रालयले अगाडि बढाउने आश्वासन आएका कारण आफूहरू आशावादी बनेको उनको भनाइ छ । अब हाम्रो कार्यकाल सकिन लागेको छ । एउटा प्रतिष्ठाकै विषय बनेको छ । महानगरको बजेटले नसके पनि यसै रहँदैन, दाहालले भनिन् । भरतपुर महानगरपालिका र धुर्मुससुन्तली फाउन्डेसनबीच रंगशाला निर्माणका लागि २०७५ सालको माघ १६ गते सहमतिपत्रमा हस्ताक्षर भएको थियो । रामपुरमा रंगशाला बनाउन महानगरले त्रिवि र कृषि तथा वन विश्वविद्यालयसँग अर्को छुट्टै सहमति गरेर २० बिघा जग्गा लिएको थियो । जग्गा पाएपछि महानगरले फाउन्डेसनसँग गरेको सहमतिपत्रको बुँदा नम्बर ८ मा विशेष परिस्थिति सिर्जना भएको अवस्थाबाहेक रंगशाला शिलान्यास भएको मितिले दुई वर्षभित्र निर्माण कार्य सम्पन्न गरेर फाउन्डेसनले महानगरपालिकालाई हस्तान्तरण गर्ने उल्लेख छ । तर सहमति गरेको तीन वर्ष पुग्न लाग्दै गर्दा एकतिहाइ काम मात्रै गरेर फाउन्डेसन निर्माणबाट अलग भएको छ । रंगशाला बनाउन तीन अर्ब रुपैयाँ लाग्ने प्रारम्भिक अनुमान थियो । सो रकम फाउन्डेसनले जुटाउनुपर्ने थियो । लागत जुटाउन फाउन्डेसनले नेपाल सरकार तथा देश विदेशमा रहेका व्यक्ति, संघ, संस्था र सवै निकायसँग आह्वान गरी नगद तथा जिन्सी सहयोग लिन सक्नेछ सहमतिपत्रको बुँदा ६ मा उल्लेख छ । साथै यसरी उपलब्ध हुने सहयोग रकमले तोकिएको अवधिमा निर्माण कार्य गर्न स्रोत अपुग भए आपसी सहमतिका आधारमा स्रोत जुटाएर निर्माण पूरा गर्न दुवै पक्षको दायित्व हुने पनि सो बुँदामा लेखिएको छ । तर कोरोना प्रकोप बढेसँगै सहयोग जुट्न नसकेको, काम अगाडि बढाउँदा ऋण बढ्दै गएको कारण देखाएर फाउन्डेसनले विशेष परिस्थिति आएको भन्दै अपुरो रंगशालाको स्वामित्व हस्तान्तरण गर्न पत्र लेखेको हो । फाउन्डेसनलाई महानगरले रंगशाला बनाउन भरतपुर महानगरपालिका१५ मा २० बिघा ६ कट्ठा जग्गा उपलब्ध गराएको थियो । सो जग्गा त्रिभुवन विश्वविद्यालयको नाममा रहेको र कृषि तथा वन विज्ञान विश्वविद्यालयले भोगचलन गर्दै आएको जग्गा हो । सो जग्गामा रंगशाला बनाउन दुवै विश्वविद्यालयका उपकुलपतिले ०७५ साल असोज १९ मा महानगरलाई सहमति दिएका थिए । सो जग्गा बराबर अन्यत्र सट्टाभर्ना दिने भएपछि दुवै विश्वविद्यालयका उपकुलपतिको सहमतिमा महानरलाई जग्गा दिएको कृषि विश्वविद्यालयका तत्कालीन उपकुलपति ईश्वरीप्रसाद ढकालले बताए । अहिलेसम्म ५४ करोड रुपैयाँबराबरको निर्माण भएको फाउन्डेशनको दाबी छ ।"
दक्षिण अफ्रिका जिततर्फ,"जोहानसबर्ग (एएफपी) कप्तान डिन एल्गरले आक्रामक भारतीय बलिङको सामना गर्दै कठिन साबित हुन थालेको पिचमा बहादूरीपूर्ण ब्याटिङ गरेपछि दक्षिण अफ्रिका दोस्रो टेस्टमा बुधबार जिततर्फ अग्रसर भएको छ । टोलीले यो टेस्ट जितेमा तीन टेस्टको शृंखला बराबरीमा पुग्नेछ । वन्डरर्स स्टेडियममा तेस्रो दिनको समाप्तिमा दक्षिण अफ्रिकाले आफ्नो दोस्रो इनिङ्समा २ विकेट गुमाएर १ सय १८ रन बनाएको छ । घरेलु टिमले जितनिम्ति २ सय ४० रनको लक्ष्य पाएको थियो । त्यसमा एल्गर ४६ रन बनाएर खेलिरहेका छन् । उनले १ सय २१ बल खेलिसकेका छन् । उनले तीन घण्टा क्रिजमा बिताइसके । जसप्रित बुमराहको बल बायाँहाते ब्याटर एल्गरको घाँटीमा लागेको थियो भने शार्दुल ठाकुरको बल उनको दायाँ हातमा जोडले लागेको थियो । दुवै अवसरमा उनलाई मैदानमै उपचार आवश्यक भयो । यसअघि दक्षिण अफ्रिकाले बलियो सुरुआत लिएको थियो । एडने मारक्रमले ३८ बलमा ३१ रन बनाए । उनले एल्गरसँग पहिलो विकेटमा ४७ रनको साझेदारी गरे । पहिलो इनिङ्सका नायक बलर ठाकुरको बलमा मारक्रम आउट भए । त्यसै ओभरमा उनको दुई जोडदार अपिललाई अम्पायर मारिस इरामुसले स्वीकारेनन् । पिचले आफ्नो स्वाभाविक स्वरूप गुमाइसकेको हुनाले बलको बाउन्स पनि अनियमित हुन थालेको छ । यसमा तीव्र गतिका बलर घातक देखिएका छन् । तर, दक्षिण अफ्रिकालाई दोस्रो आघात पुर्याउने काम अफ स्पिनर रविचन्द्रन अश्विनले गरे । उनले किगन पिटरसनलाई २८ रनमा एलबीडब्लू धरापमा पारे । त्यतिबेला दक्षिण अफ्रिका ९३ रनको स्थितिमा थियो । सेन्चुरियनमा भएको पहिलो टेस्ट गुमाएको दक्षिण अफ्रिकाले शृंखला जितको चुनौती कायम राख्न यो खेल आफ्नो पक्षमा पार्नुपर्नेछ । तेस्रो टेस्ट अर्को साता केपटाउनमा हुनेछ । दक्षिण अफ्रिकी ब्याटिङक्रममा ६ आधिकारिक ब्याटर मात्र रहेको हुनाले चौथो दिन तनावपूर्ण खेल हुने विश्वास गरिएको छ । त्यसअगाडि भारत दोस्रो इनिङ्समा २ सय ६६ रन बनाएर अलआउट भयो । त्यसमा सबैभन्दा ठूलो योगदान चेतेश्वर पुजारा र अजिन्क्या रहानेको रह्यो । उनीहरूले तेस्रो विकेटमा १ सय ११ रनको साझेदारी गरे । भारत बलियो स्थितितर्फ अग्रसर भएका बेला तीव्र गतिका बलर कागिसो राबाडाले टिमलाई खेलमा फर्काए । पुजारा र रहानेले दिनको सुरुआती १४ ओभरमा ६६ रन जोडेका थिए । भारतले ८५२ रनबाट खेल्न सुरु गरेको थियो । यसअघिको खराब प्रदर्शनका लागि आचोलनाको सिकार भइरहेका पुजारा र रहाने आक्रामक रहे । दुवैले अर्धशतक पूरा गरे । तर, दुवै राबाडाको सिकार बने । रहानले ५८ रन बनाउँदा ८ चौका र एक छक्का प्रहार गरे । पुजारा भने ५३ रन बनाएर आउट भए । उनले भने १० चौका प्रहार गरे । भारतीय इनिङ्सको अन्त्यतिर हनुमान बिहारीले नटआउट ४० रन बनाए । अश्विनले १६ र ठाकुरले २८ रनको योगदान दिए ।"
बुद्ध युथले जित्यो त्रिवेणी कप,"(लमजुङ)  खेलको सुरुमै दुई गोल गरेको बुद्ध युथ क्लब भोटेओडारले २९ औं त्रिवेणी कप फुटबल प्रतियोगिताको ट्रफी उचालेको छ । भोटेओडारले ५ लाख रुपैयाँ पुरस्कार र त्रिवेणी कप जितेको छ । बेंसीसहरको सहजीस्थित त्रिवेणी रंगशालामा बुधवार फाइनलमा बुद्ध युथले श्री भगवती क्लब टोखा काठमाडौंले २० ले पराजित गरेको थियो । बुद्धले यसअघि त्रिवेणी कप जितेको दशक बितिसकेको छ । भगवतीले यसपालि पनि उपविजेतामै चित्त बुझायो । साबिक उपविजेता भगवतीले ३ लाख रुपैयाँ पायो । बुद्धको जितमा सन्दीप रानामगरले ११ औं मिनेटमा पहिलो गोल गरे । त्यसको चार मिनेटपछि यान्निक अब्दुल्लाले अर्को गोल थपेका थिए । त्यसपछि निकै आक्रमण बनेको टोखा भगवतीले वुद्धको रक्षापंक्ति तोड्न सकेन । ४४ गोल गरेका बुद्ध युथका फकुन्ले अवायोमी र भगवतीका अर्मान्ड बिडुमले सर्वाधिक गोलकर्ताको पुरस्कार समान ७ हजार ५ सय रुपैयाँ बाँडे । भगवतीका अमित लामा उत्कृष्ट खेलाडी भए । उनले १५ हजार पुरस्कार पाए । वाग्मती फुटबल क्लब सर्लाहीले फेयर प्ले जित्यो । फाइनलमा म्यान अफ द म्याच बुद्ध युथका सन्दीप रानामगर भए । उनले ५ हजार रुपैयाँ पाए । विजेतालाई गण्डकीका मुख्यमन्त्री कृष्णचन्द्र पोखरेल, आयोजक क्लबका अध्यक्ष विनोद गुरुङ, बेंसीसहर नगरपालिकाका प्रमुख गुमानसिंह अर्याललगायतले पुरस्कृत गरे ।"
सन पाँचौंपल्ट उत्कृष्ट,"बेइजिङ (एजेन्सी) इंग्लिस प्रिमियर लिग क्लब टोटेनहमका स्ट्राइकर सन ह्युङमिनले लगातार पाँचौंपल्ट बेस्ट फुटबलर इन एसिया अवार्ड जितेका छन् । उनी ९ वर्षयता सातौंपल्ट महादेशकै वर्षका उत्कृष्ट खेलाडी चुनिए ।दक्षिण कोरियाका २९ वर्षीय सनले सन् २०२१ मा सबैखाले प्रतियोगितामा २१ गोल गरेका थिए । उनले ह्यारी केनको अनुपस्थितिमा यो सिजनको सुरुमा स्पर्सका लागि प्रभावशाली प्रदर्शन गरेका थिए । उनले ८ खेलमा ४ गोल गर्दै विश्वकप २०२२ को एसियाली छनोटको तेस्रो तथा अन्तिम चरणमा कोरियालाई अपराजित राख्न महत्त्वपूर्ण योगदान गरेका छन् । कोरिया लगातार दसौंपल्ट विश्वकपमा छनोट हुने संघारमा छ ।चिनियाँ पत्रिका टाइटन स्पोर्टले सन् २०१३ देखि दिन थालेको बेस्ट फुटबलर इन एसिया अवार्डलाई महादेशको बालोन डीअर मानिन्छ । एसियाली फुटबल महासंघ (एएफसी) का सदस्य ४७ देशमध्ये ३७ मुलुकका विज्ञ र थप १३ अतिथि निर्णायक रहेको यस अवार्डमा उनीहरूले वर्षमा उत्कृष्ट खेल प्रदर्शन गरेका ५ खेलाडीलाई क्रमशः ६, ४, ३, २ र १ अंक दिएका थिए । यसमा सर्वाधिक २४२ अंक (कुल मतको ३०३) पाउँदै सन लगातार पाँचौंपल्ट एसियाकै उत्कृष्ट खेलाडी घोषित भएका हुन् । उनलाई ३१ विज्ञले पहिलो स्थानमा राख्दै अंक दिएका थिए ।रुसी क्लब जेनिथ सेन्ट पिटर्सबर्गका सरदार अजमोन (११ अंक) दोस्रो र पोर्चुगलको पोर्टोका मेहदी तारेमी (९०) तेस्रोमा रहे । यी दुवै खेलाडी इरानी हुन् । अल हिलाललाई कीर्तिमान चौथोपल्ट एएफसी च्याम्पियन्स लिग विजेता बनाउन उत्कृष्ट प्रदर्शन गरेका साउदी अरेबियाका सलेम अलदवसरी (७४ अंक) र इटालीको बोलोग्नाबाट प्रिमियर लिग क्लब आर्सनल पुगेका जापानका ताकेहिरो तोमियसु (५० अंक) शीर्ष पाँचमा रहे । एएफसीका सदस्य देशका खेलाडी तथा एसियामा लिग खेलिरहेका विदेशी फुटबलरहरूलाई यस अवार्डमा समावेश गरिन्छ । यसपालि निर्णायकहरूले कुल ३४ खेलाडीलाई मत दिएका थिए ।"
ग्रेट हिमालय ट्रेलमा साइक्लिङ,"काठमाडौं (कास) नुवाकोटका मंगलकृष्ण लामाले हिमाली क्षेत्रको ट्रेकिङ रुट ग्रेट हिमालय ट्रेल साइकल चलाएर वारपार गर्ने महत्त्वाकांक्षी योजना घोषणा गरेका छन् । बुधबार पत्रकार सम्मेलन गरी लामाले पूर्वको कञ्चनजंगा आधारसिविरदेखि पश्चिममा हुम्लाको हिल्सासम्म करिब १ हजार ६ सय किलोमिटर रुटमा साइक्लिङ गर्ने घोषणा गरेका हुन् । यो एउटा महत्त्वाकांक्षी योजना हो । ग्रेट हिमालय ट्रेलमा अहिलेसम्म हिँडेर वा दौडिएर वारपार भएको छ, पहिलोपल्ट मैले साइक्लिङ गर्ने लक्ष्य लिएको छु, माउन्टेन बाइक गाइड लामाले भने, खासमा हो ट्रेकिङ रुट हो । यसमा साइक्लिङ गर्नु सजिलो काम होइन । मैले यो रुट पत्ता लगाउनेदेखि हिँड्नेहरूसँग अनुभव लिइरहेको छु । मानसिक रूपमा तयार भएपछि असम्भव नहुने रहेछ । लामाका लागि यो कार्यक्रमको संयोजन इयाक प्रालि नामक कम्पनीले गरेको छ । सात जनाको कार्यसम्पादन समिति बनाएर खर्च व्यवस्थापनदेखि साइक्लिङका क्रममा आवश्यक सबै स्रोत व्यवस्थापनको काम भइरहेको छ । लामाले अप्रिल १ मा कञ्चनजंगाको आधारसिविरबाट आफ्नो साइक्लिङ यात्रा सुरु गर्नेछन् । हिल्सासम्म पुग्न उनलाई ७० दिन लाग्ने अनुमान गरिएको छ । यसक्रममा उनले ६ हजार १३५ मिटर उचाइसम्मको क्षेत्रमा साइक्लिङ गर्नेछन् । विकट क्षेत्रमा हुन लागेको सोलो माउन्टेन बाइक राइडका लागि खर्च व्यवस्थापनको काम निकै जटिल हुने रहेछ । हामीलाई केही शुभेच्छुकले आश्वासन दिनुभएको छ तर उपलब्ध गराउनुभएको छैन, ८० लाख अनुमानित खर्चको व्यवस्थापनबारे लामाले भने । नेपाल पर्यटन बोर्डका उपाध्यक्ष चन्द्र रिजालले लामाको साहसिक कार्यको प्रसंशा गर्दै पर्यटन बोर्डबाट सहयोग रहने आश्वासन दिए । लामो समयदेखि राष्ट्रिय तथा अन्तर्राष्ट्रिय माउन्टेन बाइक प्रतियोगितामा भाग लिएका लामाले यो रुटमा साइक्लिङ पूरा गरे नयाँ कीर्तिमानसमेत बन्नेछ ।"
छैटौं झिल्टुङ क्रसकन्ट्री माघमा,"काठमाडौं (कास) झिल्टुङ क्रसकन्ट्री दौडको छैटौं संस्करण माघ ८ गते हुने भएको छ । नुवाकोटको बेलकोटगढी नगरपालिका५ को आयोजनामा हुने यस प्रतियोगिताको नारा जे गरौं गज्जबले गरौं भन्ने रहेको छ । बेलकोटगढी५ कोल्पुटारबाट सुरु हुने १३४ किलोमिटरको क्रसकन्ट्री रुटमा महिला र पुरुष तथा स्थानीयको खुला विधा समावेश गरिने आयोजकले जनाएको छ । कुल १० विधामा दौड गरिनेछ । १३५ किलोमिटर खुलामा महिला र पुरुषतर्फ शीर्ष तीन स्थान जित्नेले क्रमशः १५ हजार, १० हजार र ५ हजार रुपैयाँ पुरस्कार पाउनेछन् । अघिल्लो वर्षको टाइमिङ तोड्नेले ५ हजार विशेष पुरस्कार पाउने दौड संयोजक राजन खत्रीले बताए । सोही दूरीमा स्थानीय खुलातर्फका विजेताले १० हजार, उपविजेताले ७ र तेस्रो हुनेले ५ हजार रुपैयाँ पाउनेछन् । प्रतियोगिताको अर्को आकर्षण भनेको आमाहरूबीचको दौड पनि हो । स्थानीय आमाहरूबीच ३३ जनाको समूह बनाएर डेढ किलोमिटरको रिले दौड हुने गरेको छ । शीर्ष तीन स्थानका विजेता समूहले क्रमशः १२ हजार, ९ हजार र ६ हजार पुरस्कार पाउनेछन् ।"
