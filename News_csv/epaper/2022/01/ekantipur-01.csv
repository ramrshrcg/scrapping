शीर्षक,विवरण
"प्रहरीको 'कंगारु कोर्ट, ठाउँको ठाउँ गोली हानी सजाय","सरकारले २०७६ पुस १८ मा संयुक्त राष्ट्रसंघका लागि नेपालको स्थायी नियोग, जेनेभामार्फत जवाफ फर्कायो । पत्रमा कुमार आतंककारी गतिविधिमा संलग्न भएको र उनी सुरक्षाकर्मीसँगको मुठभेडमा मारिएको दाबी दोहोर्याइयो । त्यसमा सुरक्षाकर्मीले कसैलाई पनि नियन्त्रणमा लिएर नमारेको दाबी गरिएको थियो । पत्रमा भनिएको छ नेपाल सरकार सुरक्षाकर्मीद्वारा अत्यधिक बल वा हतियारको स्वेच्छाचारी प्रयोग हुनेछैन भन्ने विश्वास दिलाउन चाहन्छ । त्यस्तो भएको पाइए संलग्नलाई प्रचलित कानुनबमोजिम दण्डित गर्न सरकार प्रतिबद्ध छ । तर आफन्तको गैरन्यायिक हत्या भएको भन्दै परिवारले दिएका निवेदनसमेत प्रहरीले दर्ता गर्न अस्वीकार गरेका उदाहरण छन् । सप्तरीका चौधरीलाई २०७५ माघ ९ मा नियन्त्रणमा लिएर हत्या गरेको आरोप प्रहरीमाथि छ । भारतमा यातायात मजदुरी गर्ने उनलाई तराईको सशस्त्र समूहको सदस्य भन्दै उतै पक्राउ गरी ल्याएर गोली हानी मारिएको परिवारको दाबी छ । तर प्रहरीले जाहेरी दर्ता गर्नसमेत अस्वीकार गरेपछि परिवारले राष्ट्रिय मानवअधिकार आयोगको जनकपुर कार्यालयमा निवेदन दिएको थियो । त्यस्तै चन्द समूहका नेता पौडेलको गैरन्यायिक हत्या भएको भन्दै परिवारले उजुरी दिन खोज्दा प्रहरीले निरन्तर पन्छाएको थियो । सम्बन्धित जिल्लाको सरकारी वकिलको कार्यालयमा निवेदन दिएपछि भने जाहेरी दर्ता गर्नैपर्छ । तर कुमारको ज्यान गएको घटनामा सरकारी वकिल कार्यालयमार्फत उजुरी दिँदा पनि प्रहरीले पन्छाएको थियो । अदालतको आदेशपछि मात्र जाहेरी दर्ता भएको थियो । तर पनि अनुसन्धान अगाडि नबढाइएको यस मुद्दाले देखाउँछ प्रहरीकै संलग्नतामा भएको अपराध को स्वतन्त्र अनुसन्धान र न्याय प्राप्ति कठिन छ ।छोरा मारिएपछि मलंगवा गएर जाहेरी दिन खोज्यौं, लिएनन् । हुलाकबाट सरकारी वकिलको कार्यालयमा पठायौं, त्यो पनि लिएनन् । सर्वोच्च अदालत गयौं । अदालतले अनुसन्धान गर्न भनेपछि जाहेरी दर्ता त भयो तर अहिलेसम्म अनुसन्धान भएको छैन, सर्लाहीको वाग्मती२ धरहरागाउँकी दुर्गादेवी पौडेलले सुनाइन् । दुर्गादेवीका छोरा कुमारलाई नियन्त्रणमा लिएर प्रहरीले २०७६ असार ५ मा हत्या गरेको थियो । अनुसन्धानको माग गर्दै पीडित परिवारका तर्फबाट दुर्गादेवीले गरेको पहल र संघर्षको कथा लामो छ । मलाई गाडी लाग्छ (बान्ता हुन्छ) । काठमाडौं जाँदा मेरो सास होइन, लास पुग्छ । तंग्रिन तीनचार दिन लाग्छ । बुढ्यौली (७२ वर्ष) उमेरमा हिँड्दाहिँड्दा हैरान भएकी छु, उनले आफ्नै आँगनमा भनिन्, अगाडिको बाटो कहाँसम्म पुग्ने हो, थाहा छैन । प्रहरी प्रधान कार्यालयले सर्लाहीको लालबन्दी१ स्थित लखन्देही जंगलनजिक पर्ने कच्ची सडकको बाँसघारीमुनि इन्काउन्टर मा कुमारको मृत्यु भएको दाबी गर्दै आएको छ । तर राष्ट्रिय मानवअधिकार आयोगको अनुसन्धानले प्रहरीले पौडेललाई नियन्त्रणमा लिएर अनावश्यक बल प्रयोग गरी ९ वटा गोली हानी मारेको देखाएको छ ।प्रहरीबाट घटनाको निष्पक्ष अनुसन्धान नभएको साथै घटनास्थल तथा लासजाँच प्रकृति मुचुल्का तयार पार्दा मेडिकोलिगल दृष्टिकोणबाट समेत त्रुटि भएको देखियो, आयोगले २०७६ कात्तिक ४ मा सार्वजनिक गरेको विवरणमा उल्लेख छ । घटनामा प्रत्यक्ष संलग्न भएको भन्दै प्रहरी निरीक्षक कृष्णदेवप्रसाद साह, हवल्दारद्वय विनोद साह र सत्यनारायण मिश्रलाई तत्काल निलम्बन गरी फौजदारी अभियोगमा मुद्दा चलाउनुपर्ने, प्रहरी निरीक्षकद्वय किरणप्रसाद न्यौपाने र सूर्यकुमार कार्कीले घटनाको मुचुल्का तयार पार्दा त्रुटि गरेकाले सचेत गराउनुपर्ने तथा प्रहरीलाई निर्देशन दिने तालुक निकायका पदाधिकारी तथा कर्मचारी, आदेश दिने अधिकारी तथा दुरुत्साहन गर्ने व्यक्तिहरूमाथि समेत अनुसन्धान गरी कारबाही गर्नुपर्ने आयोगको सिफारिस थियो । आयोगले शव परीक्षणका न्यूनतम प्रक्रिया पनि पूरा नगरेको भन्दै जिल्ला अस्पताल सर्लाहीका तत्कालीन डा वीरेन्द्रकुमार मण्डललाई सचेत गराउन पनि भनेको थियो । मानवअधिकार आयोगले नामै किटान गरेर कारबाही गर्न सिफारिस गरेपछि अनुसन्धान भएर मुद्दा चल्ने आस आफूहरूले गरेको कुमारका बुबा खिलकराजले सुनाए । तर केही भएन । यो सरकारले केही गर्लाजस्तो लाग्दैन, उनले भने, मानवअधिकार आयोगले भनिराखेको, पत्रपत्रिकाले लेखिराखेको हुनाले कुनै दिन त उनीहरूले सुख नपाउलान् नि भन्ने कहिलेकाहीं लाग्छ । तर यहाँ जसले जे गरे पनि हुन्छ । हामीजस्तो गरिब र पहुँच नपुग्नेले न्याय पाइन्छ भनेर ढुक्क कसरी हुने ? गैरन्यायिक हत्यामा संलग्न प्रहरी कर्मचारीहरूलाई उनीहरूको भूमिकाबमोजिम जवाफदेही बनाउनुपर्नेमा प्रधानमन्त्री तथा मन्त्रिपरिषद्को कार्यालयले उल्टै आयोगको निर्णय पुनरावलोकनका लागि निवेदन दियो । २०७७ असोज २८ मा आयोगले पूर्वनिर्णयमा पुनरावलोकन गर्नॅपर्ने कुनै तथ्य, आधार, कारण नभएको निर्णय गर्यो । त्यसपछि पनि सरकारले सिफारिस कार्यान्वयन गरेन । सर्वोच्च अदालतले गत असोज १२ मा जिल्ला सरकारी वकिलको रोहबरमा जाहेरी दर्ता गर्न सर्लाही प्रहरीलाई आदेश दिएको थियो । असोज २० मा जाहेरी दर्ता गरेको प्रहरीले तीन महिना हुन लाग्दासमेत न कसैलाई सोधपुछ गरेको छ न त जाहेरीमा किटानीसाथ आरोप लगाइएका व्यक्तिविरुद्ध पक्राउ पुर्जी नै जारी गरिएको छ । जिल्ला प्रहरी कार्यालय सर्लाहीका प्रवक्ता प्रहरी नायब उपरीक्षक (डीएसपी) माधवप्रसाद बुढाथोकी भन्छन्, मुद्दाको अनुसन्धान भइरहेको छ । प्रहरी अनुसन्धान नसकिएकाले अहिले नै आफूहरूको कुनै भूमिका नहुने सरकारी वकिलको कार्यालयको भनाइ छ । प्रहरीले अनुसन्धान सकेपछि मात्र मुद्दा हाम्रो जिम्मामा आउँछ, जिल्ला सरकारी वकिल ऋद्धिनाथ निरौलाले भन्छन् । दुर्गादेवीले दिएको जाहेरीमा सर्लाहीका तत्कालीन प्रमुख जिल्ला अधिकारी कृष्णबहादुर राउत, सर्लाहीका तत्कालीन प्रहरी प्रमुख (एसपी) गोपाल भट्टराई, प्रदेश २ का तत्कालीन प्रहरी प्रमुख हरिबहादुर पाल, इलाका प्रहरी कार्यालय लालबन्दीका प्रहरी निरीक्षक किरणप्रसाद न्यौपाने, इलाका प्रहरी कार्यालय नवलपुरका प्रहरी नायब निरीक्षक (सई) सूर्यकुमार कार्की, जिल्ला अस्पतालका चिकित्सक वीरेन्द्रकुमार मण्डललाई विपक्षी बनाइएको छ । त्यति बेला प्रहरी प्रधान कार्यालय नक्सालमा कार्यरत रहेका हवल्दारद्वय सत्यनारायण मिश्र तथा विनोद साह र प्रहरी निरीक्षक कृष्णदेवप्रसाद साह र वाग्मती नगरपालिकाका मेयर भरतकुमार थापालाई पनि विपक्षी बनाइएको छ । कुमारको हत्याको केही समयअघि वाग्मती नगरपालिकाका मेयर भरत थापा (माओवादी केन्द्रबाट निर्वाचित), माओवादी केन्द्रका जिल्ला सचिव कमल बुढाथोकी, हाल एकीकृत समाजवादी पार्टीमा आबद्ध प्रदेश सांसद डिल्लीप्रसाद उप्रेती, एकीकृत समाजवादीकै स्थानीय नेता वसन्तराज भट्टराई, सागरनाथ वन परियोजनाका प्रमुख दिवेशमणि त्रिपाठीलगायतले काठमाडौं आएर तत्कालीन गृहमन्त्री थापा र तत्कालीन प्रहरी महानिरीक्षक (आईजीपी) सर्वेन्द्र खनाललाई भेटेका थिए । कुमारले स्थानीयस्तरमा चन्दा आतंक फैलाएको, राजीनामा गर्न धम्की दिएको जस्ता कारण देखाउँदै उनीहरूले नियन्त्रणमा लिन आग्रह गरेका थिए । प्रतिनिधिसभालाई जानकारी गराउँदा पनि तत्कालीन गृहमन्त्री रामबहादुर थापाले स्थानीय जनप्रतिनिधि र राजनीतिज्ञको आग्रहबमोजिम कारबाही चलाइएको भन्ने वाक्यांश फुस्काएका थिए । जसका कारण पनि पीडित परिवारले थापा र खनालको समेत योजनामा कुमारको हत्या भएको आशंका गरेका छन् ।दुर्गादेवीले प्रहरी कार्यालयमा दिएको जाहेरीमा कुमारको हत्या गर्नका लागि आईजीपी खनालले प्रहरी प्रधान कार्यालयमै कार्यरत प्रहरी निरीक्षक कृष्णदेवप्रसाद साह (जसलाई मुख्य सुटरको आरोप लागेको छ) र हवल्दारद्वय मिश्र र शाहलाई खटाएको उल्लेख छ । मानवअधिकार आयोगले गरेको सिफारिसमा पनि यी तीन जनालाई तत्काल निलम्बन गरी फौजदारी अपराधमा मुद्दा चलाउन भनिएको छ । २०७५ मा भक्तपुरमा गोपाल तामाङ र अजय तामाङमाथि फेक इन्काउन्टर गर्दा पनि प्रहरीको कमान्ड खनालकै मातहत थियो । काठमाडौं काँडाघारी बस्ने ११ वर्षीय बालक निसान खड्काको अपहरणपश्चात् हत्या गरेको आरोप लागेका सिन्धुपाल्चोकका गोपाल र नुवाकोटका अजयलाई प्रहरीले २०७५ साउन २१ मा भक्तपुरको सूर्यविनायक जंगलमा लगी गोली हानी मारेको थियो । यस घटनामा प्रहरीले भिडन्तमा उनीहरू मारिएको दाबी गर्यो । अपहरण र हत्याजस्तो जघन्य अपराधमा सहभागीलाई अदालतले हदैसम्मको सजाय दिनुपर्नेमा ठाउँको ठाउँ दण्डित गर्ने महत्त्वाकांक्षा प्रहरीमा बढ्दा समाजमा भयानक अवस्था सिर्जना हुने कानुन व्यवसायीहरूको भनाइ छ । प्रहरीले गोली हानेर फैसला दिने हो भने वकिल, अदालत र न्यायाधीशको परिकल्पना किन गर्नुपर्यो, अर्को कुरा कोही दोषी हो भनेर प्रहरीलाई लाग्नेबित्तिकै गोली हान्ने हो भने निर्मला पन्तको बलात्कार तथा हत्यामा कति जना निर्दोषले गोली खान्थे ? एक कानुन व्यवसायी भन्छन्, त्यसैले जतिसुकै जघन्य अपराधमा पनि सजाय फैसला गर्ने अधिकार प्रहरीलाई हुनुहुन्न, त्यस्ता दुस्साहसीलाई कानुनअनुसार कारबाही हुनुपर्छ ।भक्तपुरको फेक इन्काउन्टर घटनामा पनि मानवअधिकार आयोगले छानबिन गरेर दुवै जना आरोपितलाई नियन्त्रणमा लिएर प्रहरीले गोली हानेको ठहर गरेको थियो । दोषी देखिएका प्रहरी नायब उपरीक्षक रुगमबहादुर कुँवर, प्रहरी नायब निरीक्षकहरू दीपेन्द्र चन्द, प्रसन्न मल्ल, रञ्जित लामा र प्रहरी सहायक निरीक्षक राजन खड्कालाई कानुनबमोजिम कारबाही गर्न सिफारिस गरेको थियो । उनीहरू कसैमाथि पनि कारबाही भएको छैन । प्रहरीले घटनाको प्रभावकारी अनुसन्धान पनि गरेको छैन । त्यसअघि घैंटे र चरीका उपनामबाट गुन्डागर्दीमा संलग्न क्रमशः कुमार श्रेष्ठ र दिनेश अधिकारीलाई पनि प्रहरीले फेक इन्काउन्टर मा मारेको थियो ।कुमारको पृष्ठभूमि विवादरहित भने थिएन । गाविसमा प्राविधिक सहायकका रूपमा काम गर्दागर्दै २०६२६३ को आन्दोलनपछि चुरे भावर पार्टीमा प्रवेश गरेका उनी पछि त्यही पार्टीको सर्लाही अध्यक्ष बने । सागरनाथ वन विकास परियोजनामा सुकुम्बासीलाई बस्ती बसाउने कामको अगुवाइ गरेका उनी त्यसपछि चन्द समूहको जिल्ला इन्चार्ज भए । भूमिगत पार्टीसँग रहेका हतियार र शक्तिको बलमा आर्थिक अनियमितता गरेको, जबर्जस्ती चन्दा असुलेको, आगजनी तथा बम विस्फोट गरी सार्वजनिक सम्पत्तिमा नोक्सान पुर्याएको आरोप उनीमाथि थियो ।सरकारले २०७५ फागुन १८ मा चन्द समूहमाथि प्रतिबन्ध लगाएपछि कुमारविरुद्ध आगजनी, विस्फोट र संगठित अपराधसम्बन्धी ६ वटा मुद्दा विभिन्न अदालतमा विचाराधीन थिए । पौडेलमाथिका यस्ता आरोप अदालतमा प्रमाणित भए उनले कानुनबमोजिम सजाय भोग्नुपर्थ्यो तर प्रहरीले गोली हानी हत्या गर्दा न आरोपको स्वतन्त्र पुष्टि हुन पायो न गैरकानुनी कार्यमा संलग्न व्यक्ति प्रचलित कानुनी विधिद्वारा जवाफदेही बन्नुपर्यो । कुमारको हत्या नेपालमा गैरन्यायिक हत्याको न पहिलो घटना हो, न अन्तिम । अधिवक्ताहरू सुनीलरञ्जन सिंह र दीपेन्द्र झाले सर्वोच्च अदालतमा दर्ता गराएको एक निवेदनमा गैरन्यायिक हत्याका सम्बन्धमा छानबिन तथा अनुसन्धान गर्न विद्यमान संरचनामा नेपाल प्रहरीको स्थानीय कार्यालय अनिच्छित, अक्षम र पूर्वाग्रही भएको उल्लेख गर्दै घटनाहरूको स्वतन्त्र अनुसन्धान गरी अभियोजन सम्भव र प्रभावकारी नभएको दाबी गरिएको छ । सिंह हाल बेपत्ता व्यक्तिको छानबिन आयोगका सदस्य र झा प्रदेश २ को मुख्य न्यायाधिवक्ता छन् । यस्ता विवादित घटनामा स्वतन्त्र र निष्पक्ष अनुसन्धान गर्न विषयगत विशेषज्ञसहितको टोली गठन गर्ने अन्तर्राष्ट्रिय अभ्यास छ । तर नेपालमा त्यसको प्रयोग विरलै भएको छ । सुरक्षा निकायका कोही पनि कर्मचारी आफ्ना हाकिमबाट प्राप्त कानुनविपरीतका आदेश कार्यान्वयन नगर्न स्वतन्त्र रहन सक्ने कानुनी व्यवस्था पनि छैन । गैरन्यायिक हत्या जस्ता जघन्य मानवअधिकार उल्लंघनका आदेश सुरक्षाकर्मीलाई मौखिक रूपमा प्राप्त हुन्छ, जसलाई सम्बन्धित प्रहरी कार्यालयले अभिलेखमा समेत राख्दैन । शव परीक्षण गर्ने अस्पतालमा क्यामेरा, पानी, बिजुली, एक्सरे मेसिन, शव सुरक्षामा आवश्यक रासायनिक पदार्थलगायत स्रोतसाधनको पनि उचित व्यवस्था हुँदैन । जसले यस्ता घटनाको अनुसन्धान अझ दुरुह बनाइरहेको छ । कुमारका भाइ हरिकृष्णले आफ्नो परिवारलाई जाहेरी फिर्ता लिन धम्की आइरहेको बताए । त्यसबारे मैले प्रहरीलाई जानकारी दिएको छु, तर त्यसमा पनि वास्तै गर्दैनन्, उनले भने । कुमारको घरमा उनका बाबु, आमा, भाइ, श्रीमती तथा छोरा कुशल र छोरी कामना छन् । कुमारकी आमा दुर्गादेवीले छोराको मृत्युपछि नातिनातिनालाई हुर्काउनै समस्या भइरहेको बताइन् । स्कुलमा महिनैपिच्छे फिस तिर्न गाह्रो भइरहेको छ, उनले भनिन् । कुमारका बुबा खिलकराज पनि नातिनातिनाको पढाइको खर्च जुटाउन गाह्रो परिरहेका बेला मुद्दा मामिलाको भार थपिएको बताउँछन् । छोरा मारिएपछि लामो समयसम्म कुनै पनि नेता आएका थिएनन् । केही दिनअघि नेत्रविक्रम चन्द आएका थिए । मैले उनलाई यो मुद्दा पार्टीले जिम्मा लिएर तपाईंले हेरिदिनुपर्छ, हामी सक्दैनौं भनेको छु, उनले भने, उहाँहरूले नहेरे कसले हेर्छ त ? हामीजस्तो साधारण व्यक्तिले सरकारसँग लड्न सक्छ र ? धेरै देशले गैरन्यायिक हत्या लाई ज्यानसम्बन्धी मुद्दाकै श्रेणीमा राखेका छन् । यस्तो अपराधलाई कानुनमा अलग्गै उल्लेख गरेर संलग्नलाई छुट्टै व्यवहार गर्न नहुने मान्यताअन्तर्गत त्यसो गरिएको हो । नेपालमा पनि गैरन्यायिक हत्या लाई सम्बोधन गर्ने छुट्टै कानुन छैन । सर्वोच्च अदालतले एक मुद्दामा २०७६ पुस २१ मा गरेको फैसलामा गैरन्यायिक हत्या पनि सामान्य कानुनअन्तर्गत नै अनुसन्धान हुनुपर्ने उल्लेख गरेको छ । गैरन्यायिक हत्यालाई कर्तव्य ज्यानसम्बन्धी सामान्य फौजदारी कानुनअन्तर्गतको अपराधका रूपमा लिने गरिन्छ । यसलाई अलग्गै रूपमा राष्ट्रिय कानुनमा उल्लेख गर्नैपर्ने आवश्यकता देखिँदैन । हत्या हत्या नै हो, धेरै विशेषणको जरुरत रहँदैन, सर्वोच्चले भनेको छ, राज्यका कानुन कार्यान्वयन गर्नेगराउने पदाधिकारीबाट कानुनी अख्तियारीको आडमा गरिने मनसायपूर्ण आक्रमण वा अनुचित र अत्यधिक बलको प्रयोगबाट कसैको हत्या भएको कुरालाई सामान्य ज्यानसम्बन्धी अपराधमा आकर्षित हुने कानुनभन्दा फरक दृष्टिले हेरिनु कानुनको शासनको आधारभूत मान्यताअनुकूल पनि हुँदैन । सर्लाहीबाट ओमप्रकाश ठाकुरको सहयोगमा"
"पक्राउ पुर्जी २२० विरुद्ध, समातिए दुई जना मात्रै","कुन कसुरमा कतिलाई पक्राउ पुर्जी ?११३ रोपनी सुवर्णशमशेरका हकदारका नाममा दर्ता (२०४९) ४० जना१२ आना राणा परिवारलाई हालसाविक कायम (२०६२) १५ जना२८ रोपनी प्रधानमन्त्री, सभामुख र प्रधानन्यायाधीशको निवास विस्तार गर्ने क्रममा मोहीलाई दर्ता (२०६६६७) ८० जना५ रोपनी टिकिन्छा गुठीलाई नामसारी गरी नक्कली मोहीलाई दर्ता (२०६९) ८५ जना"
माओवादीको कार्यदिशा : समाजवादको नेपाली बाटो,"(काठमाडौं)  माओवादीको राजनीतिक र वैचारिक कार्यदिशा २१ औं शताब्दीमा समाजवादको नेपाली बाटो पारित भएको छ । राजधानीमा जारी आठौं महाधिवेशनले यसअघि अपनाउँदै आएको एक्काइसौं शताब्दीको जनवाद लाई विस्थापित गरी नयाँ कार्यदिशा पारित गरेको हो । दाहालले आयोजक तथा प्रतिनिधिबाट प्राप्त सुझाव समावेश गरी आवश्यक परिमार्जन गर्ने प्रतिबद्धता जनाउँदै आफ्नो राजनीतिक प्रतिवेदन पारित गरिदिन आग्रह गरेका थिए । उनको प्रतिवेदन शुक्रबार बन्दसत्रले पारित गरेको छ । हेटौंडा महाधिवेशन (सातौं) ले एक्काइसौं शताब्दीको जनवादको कार्यदिशा अघि सारेको थियो । नयाँ कार्यदिशाले मुख्यगरी समाजवादको आधार तयार गर्ने र नेपाली मौलिकताको समाजवाद निर्माण गर्ने नीति लिएको छ । तत्कालीन दृष्टिले पार्टीको ध्यान शान्तिपूर्ण प्रतिस्पर्धा र वैधानिक बाटोबाट समाजवादको आधार तयार पार्ने कुरामा केन्द्रित हुनेछ, त्यसकारण आज पार्टीको मूल कार्यनीति समाजवादउन्मुख समृद्धि भनिएको हो, समाजवादउन्मुख समृद्धि भन्नाले स्वतन्त्र राष्ट्रिय अर्थतन्त्रको नीति, सामाजिक न्यायसहित राष्ट्रिय पुँजीको विकास प्रक्रियालाई बुझ्नुपर्छ, नयाँ कार्यदिशामा छ, वर्गसंघर्षको विकार र राजनीतिक शक्ति सन्तुलनको आजको ठोस अवस्थामा समाजवादी क्रान्तिको रणनीतिलाई सेवा गर्नु, तुलनात्मक रूपले लामो समय जाने पार्टीको मूल कार्यनीति समाजवादउन्मुख सामाजिक न्यायसहितको समृद्धि हासिल गर्नु हो ।यो कार्यदिशामा समाजवादी आर्थिक आधार तयार पार्न समाजवादउन्मुख आर्थिक नीति (सामाजिक न्यायसहित सहकारी) सार्वजनिक र निजी क्षेत्रको समन्वयमा अगाडि बढाउन ठोस नीति, योजना र कार्यक्रमको विकास गर्नु जरुरी भएको उल्लेख छ । नेपालमा आएको परिवर्तनको मौलिक विशेषताका कारण समावेशी समानुपातिक संघीय लोकतान्त्रिक गणतन्त्र कुनै परम्परागत संसदीय व्यवस्था होइन, अपितु कम्युनिस्ट पार्टीको मुख्य नेतृत्वमा स्थापित भएको समाजवादउन्मुख राजनीतिक प्रणाली हो, कार्यदिशामा छ, यही मूल विशेषताका कारण आजको नेपालमा शान्तिपूर्ण प्रतिस्पर्धा र वैधानिक बाटोबाट समाजवादको आधार निर्माण सम्भव छ भनिएको हो । भोलि वर्गसंघर्ष र राजनीतिक संघर्षको विकास प्रक्रियाले प्रतिक्रान्तिको मोड लियो भने हामीले पक्कै पनि आफ्नो नीति र संघर्षको रूप बदल्नुपर्ने हुन्छ ।हेटौंडा महाधिवेशनले समृद्धिका लागि उत्पादनमा जोड दिएको थियो तर उत्पादन ब्रिगेड बनाएर गाउँगाउँमा उत्पादन थाल्ने अभियान कार्यान्वयन हुन सकेन । यो महाधिवेशनले लिएको कार्यदिशा पनि असफल भए माओवादी पार्टीमा ठूलो संकट आउने देखिन्छ । माओवादीका लागि यो कार्यदिशा कार्यान्वयन गर्नु फलामको चिउरा चपाउनु जस्तै हुनेछ । खासगरी नेताकार्यकर्ताको कार्यशैली सुधार गर्ने काम चुनौतीपूर्ण छ ।माओवादीले विगतमा उठाउँदै आएका निम्नवर्गको जीवनस्तर उठाउने, उत्पादन वृद्धि गर्ने, परिवर्तनको एजेन्डामा सम्झौता नगर्ने विषय भुलेकाले यो नयाँ कार्यदिशा व्यवहारमा उतार्न सजिलो छैन । नवधनाढ्यमा रूपान्तरण भएका सर्वहारा नेताको कार्यशैली सामान्य नागरिकको हितका लागि कामयावी हुनेमा विश्वस्त बन्ने आधार तयार भइसकेको छैन । दाहालले भनेजस्तो त्यो व्यवहारबाटै पुष्टि हुनेछ ।प्रतिवेदन पारित हुनुअघि दाहालले पार्टी सुधारका लागि आफू हाल उपभोग गरिरहेको सुविधा त्यागेर झुपडीमा बस्न तयार रहेको बताएका छन् । एक्काइसौं शताब्दीमा समाजवादको नेपाली बाटो शीर्षकको राजनीतिक दस्ताबेजमा उठेका प्रश्नको उत्तर दिँदै उनले आवश्यक परे गाउँ फर्कने बताएका हुन् । कतिपय मान्छेलाई लाग्छ प्रचण्ड फेरि झुपडीमा जान सक्ला त ? काठमाडौंको यो रमझम छोड्न सक्ला त ? यो चिल्लो गाडी छोड्न सक्ला त ? आफैं व्यक्तिवादी भइसक्या छ, यो गर्न सक्ला त भन्छन् ? उनले बन्दसत्रमा भने, तर यो हाउसको अगाडि उभिएर के भन्न चाहन्छु भने जरुरी पर्ने कुनै दिन यो दस्ताबेज कार्यान्वयनको नेतृत्व मैले नै गर्नुपर्छ भन्ने ठहर गरेरै दस्ताबेज लेखिएको हो । त्यसैकारण जरुरी पर्दा मलाई कुनै गाह्रो छैन गाउँघरमा जान, मजदुरहरूसँग गएर बस्न । जरुरी पर्दा जस्तोसुकै दुःखकष्ट, त्याग, बलिदान गर्न म तयार छु ।उनले ललितपुर खुमलटारमा आफू बस्दै आएको घर छोड्न कुराकानी भइरहेको बताए । हिजो परिवारमा के सल्लाह भयो भने अब यो घर पनि छोड्ने हो, हामी त गाउँतिर जाने तयारी गरौं भन्ने भएको छ, उनले भने, म केही महिना रोल्पा गएर बसें भने के हुन्छ होला नेपालमा भन्ने लागेको छ । हामी त्यस्ता कुरा गरिराख्या छौं ।दाहालले आफ्नो पार्टी बिग्रिएको स्वीकार गरी सुधारको संग्राममा लाग्ने बताए । उनले आफ्नो गल्ती आफैं स्वीकार गर्नुलाई कमजोरीका रूपमा नलिने बन्दसत्रमा बताए । हामी बिग्रेकै, बिग्रेको हो भन्ने कुरालाई दह्रोसँग भन्न सक्ने आँट भएको पार्टी पनि यही माओवादी केन्द्र नै हो, उनले भने, विचलन आएको छ, धेरै खालका विसंगति छन्, हामी व्यक्तिवादी भएका छौं, हामी कुरा क्रान्तिका गर्छौं व्यवहार प्रतिक्रान्तिको हुँदै गएको छ भनेर दस्ताबेजमै लेखेर त्यसका लागि जिम्मेवार प्रचण्ड नै हो भनेर प्रचण्डले नै भन्ने खालको तपाईंले देख्नुभएको छ ?माओवादी पार्टी पुनर्निर्माण गर्ने अन्तिम अवसर भएको उल्लेख गर्दै उनले आवश्यक परे बलिदानका लागि तयार रहन प्रतिनिधिलाई निर्देशन दिए । यो अन्तिम अवसरजस्तै लागेको छ, मेरो जीवनको उमेरको हिसाबले पनि म उत्तरार्द्धतिर चल्दै छु तर सक्रियताको हिसाबले म आफ्नो ठाउँबाट पूरै सक्रिय जीवन बिताइराखेकै छु बिहानदेखि बेलुकासम्म, उनले सुधारवादी बाटोमा गएकोप्रति व्यंव्य गरे, सुधारवादी हो भनेको हाम्रो पार्टी आन्दोलन, एकता र संघर्षको प्रक्रियामा एउटा छलाङमय छ । जरुरी पर्दा आफ्नै टाउकोमा आगो लगाएर हिँड्न सक्ने, जरुरी पर्दा सम्पूर्ण कुरा त्याग गरेर जनताका लागि, वर्गका लागि, क्रान्तिका लागि कीर्तिमान कायम गर्न सक्ने पार्टीका रूपमा हामी सबैले यसलाई गर्व गरेका छौं ।सशस्त्र युद्ध र शान्ति प्रक्रियापछि आएको परिवर्तन संस्थागत गर्ने मुख्य चिन्ता आफ्नो भएको उनको भनाइ छ । सबैभन्दा बढी माओवादी आन्दोलनको निर्माण, जनयुद्धको विचार, रणनीति र कार्यनीतिको निर्माण, जनयुद्धलाई १० वर्षसम्म लडेर एउटा राजनीतिक परिवर्तनमा रूपान्तरण गर्ने प्रमुख जिम्मेवारी तपाईंहरूले मलाई दिएको नाताले सबैभन्दा बढी चिन्ता त मलाई छ नि, उनले थपे, पूरै सफल पार्न पाएको भए, पूरै काठमाडौं आएर कब्जा गर्न पाएको भए सबैभन्दा खुसी र गर्व गर्नेमध्येमा म पनि पर्थें नि त । यो परिवर्तन जसरी भयो, नेपाली मौलिकताअनुसार भयो । यसलाई स्वीकार्न अलिकति पनि हिच्किचाउनु हुँदैन ।ॅजस्तोसुकै संघर्ष गर्न तयारराजनीतिक दस्ताबेजको थप व्याख्या गर्दै दाहालले संविधानले दिएका अधिकार खोस्न खोजे कडा संघर्ष गर्ने चेतावनी दिए । यो महाधिवेशनपछि परिवर्तनको स्वामित्व मुख्य रूपमा लिन बिल्कुल हिचकिचाउनु हुँदैन, यसलाई खोस्न खोजियो भने हामी जे पनि गर्न तयार छौं भन्न छोड्नुभएन । हामीले यो देशका उत्पीडित वर्ग, जाति, क्षेत्र, लिंग, समुदाय उनको हकअधिकार पहिचानका निम्ति भनेर लडेको हो, उनको चेतावनी थियो, तिनको अधिकार खोस्न खोजियो भने हामी जस्तोसुकै संघर्षका लागि पनि तयार छौं भन्ने कुरा यो हलबाट निक्लेपछि हामीले गाउँगाउँ, जिल्लाजिल्ला, टोलटोलमा आक्रामक रूपमा भन्नुपर्नेछ । त्यसपछि मात्रै यसको स्वामित्व अपनत्व लिएको ठहरिन्छ ।उनले यो महाधिवेशन पार्टीलाई क्रान्तिकारी विचारले लैस गर्ने र क्रान्तितिर नै लैजाने ऐतिहासिक पहलकदमी भएको बताए । यो केही नै होइन, गफ दिएको प्रचण्डले भनेको पनि सुनें मैले, हो, २०५२ सालमा गफै दिएर जनयुद्ध भएको हो, उनले प्रतिवाद गरे, २०६३ मा शान्ति सम्झौता, १२ बुँदे सम्झौता गफै दिएर भएको हो, संविधानसभाबाट संघीय लोकतान्त्रिक गणतन्त्रको संविधान पनि गफै दिएर भएको हो । अब गफै गरेर हेर्नुहोला, नेपालमा अर्को परिवर्तन हुन्छ ।चुनावलगत्तै विशेष महाधिवेशनदाहालले आफूले प्रस्तुत गरेको राजनीतिक दस्ताबेजले आगामी कार्यदिशाको सुरुवात गरेको उल्लेख गर्दै यसलाई ठोस गर्न विशेष महाधिवेशनमा जाने बताए । माओवादीले राष्ट्रिय सम्मेलनलाई हठात् महाधिवेशनमा रूपान्तरण गरेको थियो । स्थानीय, प्रदेश र प्रतिनिधिसभाको चुनाव आइहाल्यो, त्यसलगत्तै विशेष महाधिवेशन गरेर यसलाई पूर्णता दिनुपर्छ, उनले बन्दसत्रमा भने, विशेष महाधिवेशन भनेको संगठनको रूपान्तरण गर्न र विचारलाई पनि अझ विकसित गर्नका लागि हामीले चुनावपछि एउटा अधिवेशन त गर्नुपर्छ । यो नै टुंगियो, यो अब सबै पूर्ण भयो भन्ने हाम्रो भनाइ छैन । एउटा ठूलो ऐतिहासिक सुरुवात वैचारिक विकासबाट भयो । अब चुनावपछि हामी विशेष अधिवेशन गरेर अझ त्यसलाई विकसित गर्नेछौं ।लिपुलेक समेट्नेदाहालले राजनीतिक दस्ताबेजमा भारतले अतिक्रमण गरेको लिपुलेक र कालापानीको विषय समेट्ने बताए । चुच्चे नक्सा र जमिनको बारेमा बोल्नुपर्यो भने बोलिन्छ, त्यो छुटेछ, त्यो राखिन्छ, उनले थपे, एकाधिकार पुँजीवादका बारेमा सुझाव आएका छन् । भारत पनि एकाधिकारवादी पुँजीवादी चरित्रकै हो भन्ने कुरा र त्यसको विशेषता पनि राखिन्छ । त्यसमा टेन्सन लिन परेन । उनले चीनको समाजवादबारे थप टिप्पणी गर्नु आवश्यक नभएको बताए । हाम्रो देशको राजनीतिक संघर्ष र शक्ति सन्तुलनमा हामीले कसैलाई कटु शब्दमा के भन्ने के नभन्ने कुरा विचारणीय छ, यहाँ बेस्सरी भन्दिम् जानेजति क्रान्तिकारी कुरा ठोसेर दस्ताबेजलाई महान् क्रान्तिकारी बनाइदिऊँ भन्ने तरिकाले सोच्न हुने स्थिति आज विश्वमा छैन, उनले प्रतिनिधिलाई सम्झाए, बुझ्नुहोला, नजान्या हो र हामीले ? नजानेर नबुझेर नलेख्या हो र ? हामी सबैले बुझ्या छौं । अहिले चीनलाई पनि जिस्क्याएर फाइदा छ र हामीलाई ? हामी जुन ठाउँमा, परिस्थितिमा छौं, त्यसकारण चिनियाँ कम्युनिस्ट पार्टी हो, के चिनियाँ विशेषताको समाजवाद भइराख्या छ त्यहाँ ? उनले विश्वमा कम्युनिस्टहरूको साझा फोरम बनाउनेतिर जाने बताए ।केन्द्रीय समितिमा बस्न चाहनेहरूले तँछाडमछाड गरिरहेका बेला दाहालले केन्द्रीय सदस्यले तीन महिना गाउँ गएर काम गर्नुपर्ने व्यवस्था ल्याउने बताए । अब केन्द्रीय समितिमा तपाईं, हामी को पर्छौं, को पर्दैनौं मलाई पनि थाहा छैन अहिले त । कोको परिन्छ तर त्यो केन्द्रीय समितिले दुःख पाउनेवाला छ है । अहिलेको जस्तो केन्द्रीय समिति किन हुनेवाला छैन भने त्यो काठमाडौं बस्न नपाउने हुन्छ, उनले भने, यो दस्ताबेजले अब केन्द्रीय सदस्यलाई काठमाडौं बस्न दिँदैन ।फरक मत समेट्नेअध्यक्ष दाहालले सुझाव र जिज्ञासामाथि जवाफ दिने क्रममा स्थायी कमिटी सदस्य राम कार्कीले राख्नुभएको पूरक प्रस्तावलाई स्वीकार गरेर दस्ताबेजमा समावेश गर्ने निर्णय गरेको र केन्द्रीय सदस्य लेखनाथ न्यौपानेले राख्नुभएको भिन्न मतलाई भिन्न मतकै रूपमा स्विकारेको जानकारी गराएका थिए । दस्ताबेजमाथि २४ वटै समूहगत छलफलबाट आएका निष्कर्षलाई दस्ताबेजमा समेट्ने उनको भनाइ थियो ।"
"घाइते पूर्वलडाकु भन्छन् 'नेता बिग्रिए, सुध्रिने आस पनि छैन","(रोल्पा)  रोल्पा पाङका लालबहादुर घर्तीमगर वर्षौंदेखि जीउमा बम र गोलीका छर्रा बोकेर बाँचिरहेका छन् । करिब २० वर्षअघि लागेको छर्राका कारण शरीर कहिलेकाहीं असाध्यै दुख्छ । त्यसबेला युद्ध थियो, छर्रा जीउमै बोकेर लडें, शान्ति प्रक्रियामा आएपछि आफ्नै मेलोमेसोमा लागियो, छर्रा झिक्ने समय पाइएन, उनले भने । लामो समय तत्कालीन माओवादीले सञ्चालन गरेको सशस्त्र द्वन्द्वमा प्रत्यक्ष सहभागी भएर गाउँ छाडेर निस्केका उनी अहिले सदरमुकाम लिबाङमा बस्छन् । सानो होटल सञ्चालन गरेर श्रीमती र छोराछोरीको पालनपोषण गर्दै आएका छन् । भन्छन्, शान्ति प्रक्रियापछि सरकारले घाइते भएको परिचयपत्र दिएको छ, तैपनि ५० प्रतिशतमुनिको घाइते भएकाले मैले राज्यबाट केही सुविधा पाएको छैन ।रुकुमको साँख प्रहरी चौकीमाथि आक्रमण गर्ने क्रममा भएको भिडन्तमा उनी घाइते भएका थिए । लडाकुको प्लाटुन भाइस कमान्डर रहेका घर्तीको जीउमा ५ ठाउँमा छर्रा लागेको थियो । घाइते भएपछि पार्टीले नै उपचार व्यवस्था गरेको थियो, शान्ति प्रक्रियापछि जीउका छर्रा (फलाम) झिक्ने व्यवस्था मिलाइदिउँला भनेर नेताले भन्थे तर अहिले सबैले बिर्सिए, उनले भने । रोल्पा पछाबाङको बाँदरमुढेमा तत्कालीन लडाकु कमान्डर विवेक (सांसद जयपुरी घर्तीका श्रीमान्) लाई गुमाउनुपर्दाको क्षण उनले बिर्सनै सकेका छैनन् ।युद्धको समयमा जनतालाई दिएको आश्वासन चटक्कै बिर्सेर सम्पत्ति जोड्न लालायित नेताको व्यवहार देख्दा मन दुखेको उनले बताए । सबै नेताले घर, पैसा र महँगा गाडी जोडेको देख्दा आक्रोश उब्जन्छ, यो हाम्रो मात्रै होइन, जनताको पनि गुनासो हो, उनले थपे । युद्धमै लाग्दा तत्कालीन लडाकु रोल्पास्थित सुनील स्मृति७ तेबाङका मनोज पुनको छाती छेडेर सुरक्षाकर्मीको गोली निस्कियो । थुप्रै स्थानमा भएका भिडन्तमा प्रत्यक्ष लडेका प्लाटुन कमान्डर मनोज यतिबेला घाइते छन् । उहाँको आधा जीउ चल्दैन, गोली लागेको घाउ सन्चो भए पनि पक्षघातले जीउ चल्दैन, युद्धमा सँगै लडेकी मनोजकी पत्नी गौसरा घर्तीले भनिन् । उपचार र राहतका लागि १५ वर्षदेखि राज्य र पार्टीका नेताको सम्पर्कमा पुग्दै आएका ५० वर्षीय मनोज थकित देखिन्छन् । हामी सकुशल र सक्षम हुँदा नेता र पार्टीले खोजीखोजी लड्न सिकाए, घाइते र अशक्त भएपछि कसैले सम्झेनन्, उनले भने । मनोज र पत्नी गौसराले सुलिचौर बजारनजिकै तेबाङ जाने बाटोमा सामान्य पसल गरेर परिवार र सन्तान पाल्दै आएका छन् ।गाउँमै दुःखजिलो परिवार पालिरहेका त्रिवेणी२ बाँफे नुवागाउँका ओजबहादुर बुढामगरको अवस्था पनि दयनीय छ । माओवादीले पहिलोपटक रोल्पामै गठन गरेको लडाकु दस्ताअन्तर्गत पहिलो प्लाटुनका सदस्य थिए ओजबहादुर । उक्त प्लाटुनको कमान्डर थिए रोल्पाकै राजबहादुर बुढामगर । लडाकुका पूर्वसहायक डिभिजन कमान्डर रहिसकेका राजबहादुर अहिले रोल्पा जिल्ला समन्वय समितिका संयोजक छन् तर उनी मातहतका पूर्वलडाकुको अवस्था बिजोग छ । ओजबहादुर भन्छन्, विभिन्न लडाइँमा गोली लाग्यो, छर्रा लाग्यो, ती छर्रा बोकेर बाँचेको छु, उनले भने । उनले आफैंसँग युद्धमा लागेका साला शेरबहादुर घर्तीमगरलाई समेत गुमाए । कैयौं प्रयास गर्दा पनि उनी र सालाको परिवारले क्षतिपूर्ति पाएका छैनन् ।उमेर छँदा मुलुकका लागि भनेर लडे पनि कम्युनिस्ट पार्टीको गति र भविष्य देख्दा दुःख लाग्ने उनको अनुभव छ । हामीलाई लडाइँप्रति आकर्षित गर्दा कैयौं आश्वासन दिइयो, प्रभावित पारियो तर नेतृत्वले अर्कै बाटो लिएको देख्दा निकै दुःख लाग्छ, उनले भने । आफ्नै पेसा गरेर घरमै बसेको भए राम्रोसँग परिवार पाल्न र इमानदारितासाथ समाजप्रति न्याय गर्न सकिने उनको धारणा छ । कम्युनिस्ट राजनीतिमा लाग्दा कैयौं इमानदार साथीहरूको दयनीय अवस्था देख्नुपरेको उनले सुनाए ।रुकुमको महतमा सुरक्षाकर्मीसँग दोहोरो भिडन्तका क्रममा रोल्पा, जंकोटका पूर्णबहादुर घर्तीमगरको आँखा र हातमा गोली लाग्यो । चारैतिरबाट प्रहरी चौकी आक्रमण गर्ने क्रममा एउटा दस्ताको नेतृत्व गरिरहेका बेला पूर्णमाथि गोली लाग्यो । गोली लाग्दा सिस्नोले पोलेको जस्तो अनुभव भयो, मलाई पार्टीले उपचारको व्यवस्था गरेको थियो, उनले सम्झिए । उक्त प्रहरी चौकीमाथि आक्रमणपछि तत्कालीन प्रहरी नायब उपरीक्षक (डीएसपी) ठूले राईलाई माओवादीले नियन्त्रणमा लिएका थिए । पछि उनलाई मुक्त गर्न माओवादीले हिरासतमा रहेका आफ्ना नेतालाई मुक्त गर्नुपर्ने सर्त अघि सारेका थिए । पूर्णबहादुर त्यसबेला तेस्रो तहको सेक्सन कमान्डर थिए । दर्जनौं स्थानमा लडाइँ लडेका उनी हाल दाङमा बसेर व्यवसाय गरिरहेका छन् । आफूले दुःख गरेको पार्टी छिन्नभिन्न भएकामा उनको चित्त दुखेको छ । पार्टी चिराचिरा भयो, नेता र नेतृत्वको आनीबानी बिग्रियो, विचारको लय नै बांगियो, उनले भने ।नुवागाउँको दुर्गम गाउँ बाँफेमा खेतीकिसानी गर्दै आएका पूर्वलडाकु ओजबहादुरलाई अब नेताको धारणा र विचार पुनः फर्केर आउलाजस्तो लाग्दैन । सुझाव, सल्लाह दिए पनि नेतृत्वले जनताको धारणा बुझ्ने गरी सुधारको बाटोमा पुर्याउलान् जस्तो लाग्दैन, त्यसबारे मेरो आशा पनि छैन, उनले भने । पाङका पूर्वलडाकु लालबहादुरले पनि नेतृत्व निकै विचलित भइसकेको बताए । उनले भने, हिजो युद्धमा लाग्दा नेतृत्वले जुन आश्वासन र योजना सुनाएका थिए, ती आफैंले भुले र पुँजी थुपार्नतिर लागे ।आफ्नै नेताको व्यवहार देखेर तेबाङका पूर्वलडाकु मनोजलाई राज्यप्रति विश्वास लाग्दैन । घाइते शरीरको उपचार गर्न, औषधि माग्न र आवश्यक कागजात बनाउन विभेद गरिए पनि उनी लामो समय खुम्चेरै बस्नुपर्यो । पहिले पहिले हामीलाई जोखिमयुक्त काममा लगाइयो, कमजोर भएपछि कसैले फर्केर हेरेन, उनले भने । उनले कैयौंपटक नेता र नेतृत्वको सम्पर्क गर्न तथा पर्खाइ र विश्वासमा बस्दा पक्षघात रोगको सिकार हुनुपरेको गुनासो गरे ।आँखामा गोली लागेर मुस्किलले बाँचेका जंकोटका पारसले पनि आफ्नै बलबुताले आफैं पालिन र परिवार पाल्न संघर्ष गर्दै आएका छन् । तैपनि नेतृत्वलाई सुझाव दिन्छन्, सहिदको सपना नबिर्सिदिए हुन्थ्यो, घाइतेअपांगको हेरचाह गरिदिए हुन्थ्यो । तत्कालीन सशस्त्र द्वन्द्वमा लागेकै कारण ज्यान गुमाएका र बेपत्ता पारिएका व्यक्तिका परिवारलाई राज्य तहबाट सहयोग भइरहनुपर्ने उनको सुझाव छ ।"
हिमाली जिल्लामा बिग्रियो शैक्षिक क्यालेन्डर,"(सुर्खेत)  हुम्लाको सिमकोट गाउँपालिका१ स्थित बालमन्दिर माविमा २ वर्षअघि वर्षसम्म कात्तिक अन्तिम साता वार्षिक परीक्षा सकिन्थ्यो । तर यो वर्ष भने मुस्किलले २ महिना मात्र पढाइ भएको छ । स्कुलको पढाइले कोर्स सकिने त सम्भव नै छैन, ९ कक्षाका विद्यार्थी कपिल रोकायाले भने, तैपनि जाँच त आइहाल्छ, त्यसै भएर ट्युसन पढ्न परेको छ । हुम्ला मात्र होइन कर्णालीका हिमाली जिल्लाहरू मुगु, डोल्पा र कालीकोटका केही भागमा कोरोना महामारीअघिसम्म फागुनमा शैक्षिक सत्र सुरु भइ कात्तिकमा सकिन्थ्यो । अत्यधिक चिसो हुने भएकाले सरकारले विशेष व्यवस्था गरी शैक्षिक क्यालेन्डर बनाएको थियो । तर २ वर्षयता कोरोना महामारीका कारण लामो समय विद्यालय बन्द भएपछि हिमाली जिल्लाको शैक्षिक क्यालेन्डर बिग्रिएको छ । हिमाली जिल्लाहरूमा असारमा नै भर्ना लिइए पनि भदौ दोस्रो सातादेखि पढाइ सुरु गरिएको थियो । तर एक महिना नबित्दै दसैंतिहारको बिदा भएपछि मुस्किलले डेढ महिना मात्र पढाइ भएको छ । हिमपात सुरु भइसक्यो, कालीकोटको ताडीस्थित जनजीवन माविमा कक्षा ९ मा पढ्ने जीवना चौलागाई भनिन्, तर अहिलेसम्म अंग्रेजीको तेस्रो पाठसम्म मात्र पढाइ भएको छ । उनको विद्यालयमा नियमित पढाइ नहुँदा केही विद्यार्थीले सदरमुकाम मान्ममा अंग्रेजी र गणित विषयको ट्युसन कक्षा पढिरहेका छन् । मुगुको मुगुमकार्मारोङ गाउँपालिकाका अधिकांश सामुदायिक विद्यालयमा भने पाठ्यपुस्तक पुग्न सकेको छैन । पुराना च्यातिएका पुस्तक संकलन गरी विद्यार्थीलाई वितरण गरिएको माग्रीस्थित बुद्ध माध्यमिक विद्यालयका प्रधानाध्यापक टीकाप्रसाद उपाध्यायले बताए । उनका अनुसार कक्षा ९ र १० का विद्यार्थीले अझै नयाँ पुस्तक पाएका छैनन् । कर्णालीका हिमाली जिल्लाहरू हुम्ला, मुगु र कालीकोटमा हिमपात भइसकेको छ । हिमपातका कारण पढाइ हुनेनहुने अन्योल बढेको कालीकोटको तिलागुफा९ चिल्खायास्थित शिवालय माविका शिक्षक प्रजापति चौलागाईंले बताए । उनका अनुसार हिमपातअघि नै कक्षा ९ र १० का अधिकांश विद्यार्थी सुर्खेत र सदरमुकाम मान्ममा ट्युसन पढ्न गएका छन् । कोरोना महामारीका कारण भदौ १८ गतेदेखि मुगुका विद्यालयहरूमा पठनपाठन सुरु भएको थियो । त्यसैमा पनि झन्डै एक महिना दसैंतिहार बिदा भएपछि कोर्स पूरा गर्न समस्या भयो । तिहारपछि कात्तिक २६ गतेबाट सामुदायिक विद्यालयमा पढाइ सुचारु गरिएको हो । यो वर्ष डेढ महिना पनि पढाइ नभएको मुगुमकार्मारोङ गाउँपालिकास्थित नेपाल राष्ट्रिय आवासीय विद्यालयका प्रधानाध्यापक कुशल शाहीले बताए । कोर्स पूरा गर्न बिहान र दिउँसो डबल क्लास लिइरहेका छौं, उनले भने, कठ्यांग्रिँदो जाडोमा विद्यार्थीहरू काम्दै पढ्न बाध्य छन् । हिउँ नपर्दै मुगुमकार्मारोङको मुगु, चितै, डोल्फु, कार्ती, किम्रीलगायत बस्तीका स्थानीयवासी चिसो कटाउन गाउँ छोडेर जिल्ला बाहिर गएका छन् । अभिभावकसँगै बालबालिका पनि औलका बस्तीहरूमा झरेपछि विद्यालयहरूमा विद्यार्थीको उपस्थिति न्यून छ । कोरोना महामारीअघि वैशाखबाट शैक्षिक सत्र सुरु हुन्थ्यो, खत्याड गाउँपालिकास्थित सर्वोदय माविका प्रधानाध्यापक लोकेन्द्र कार्कीले भने, त्यसबेला त कोर्स सकिन हम्मे हुन्थ्यो, अहिले झन् कसरी सकिएला ? उनले कोरोना महामारीका कारण लगातार दुई वर्ष पढाइ अवरुद्ध हुँदा विद्यार्थीको सिकाइस्तर कमजोर बनेको बताए । उनका अनुसार विद्यार्थीले गत वर्ष पढेका कुरा पनि बिर्सिएपछि पाठ्यक्रम कभर गर्न समस्या भएको छ । शिक्षा विकास निर्देशनालय कर्णाली प्रदेशकी निमित्त निर्देशक दीपा हमालले हिमाली जिल्लामा एक साताअघि हिमपात भएपछि पढाइ अवरुद्ध हुने सम्भावना बढेको बताइन् । भारी हिमपात भएपछि विद्यार्थीलाई विद्यालय जान समस्या भएको छ, उनले भने, उच्च हिमाली बस्तीमा विद्यालय नै हिउँले पुरिएका छन्, केही विद्यालयमा त पढाउनै समस्या हुने देखियो । उनले कोरोना महामारीका कारण अघिल्लो शैक्षिक सत्रदेखि हिमाली जिल्लाको शैक्षिक क्यालेन्डर प्रभावित भएको बताइन् । हिमपातले पढाइ ठप्परुकुम पूर्व हिमपातका कारण यहाँको सिस्ने गाउँपालिका१ को हिमालय मावि पाखापानीले बिहीबार सुरु गर्न लागेको अर्धवार्षिक परीक्षा रोकेको छ । मंगलबारदेखि बुधबार रातिसम्म बाक्लो हिमपात भएपछि टाढाका विद्यार्थी विद्यालय आउन नसकेका कारण परीक्षा स्थगन गरिएको विद्यालयले जनाएको छ । शिक्षक भीमसेन खत्रीले दुई फिटसम्म हिउँ परेको जानकारी दिए । अब अर्को सूचनापछि मात्रै परीक्षा हुन्छ, उनले भने । यहाँका अन्य विद्यालयको पठनपाठन रोकिएको छ । पुथाउत्तरगंगा गाउँपालिका१ को पुथाहिमालय माविका प्रधानाध्यापक हस्तिमान पुनले विद्यार्थी नआएपछि पठनपाठन हुन नसकेको बताए ।"
चिकित्सा विद्यार्थीलाई नेपालमै इन्टर्नसिप,"बढी शुल्क नलिन ७ विद्यार्थी संगठनको मागअतिरिक्त शुल्क असुलीविरुद्ध मेडिकल कलेजहरूमा भइरहेको विद्यार्थी आन्दोलनमा सात विद्यार्थी संगठनले ऐक्यबद्धता जनाएका छन् । मेडिकल कलेजका विद्यार्थीको माग सुनुवाइ नगरे आफूहरूसमेत आन्दोलनमा उत्रने उनीहरूले चेतावनी दिएका छन् । नेपाल विद्यार्थी संघका अध्यक्ष राजीव ढुंगाना, अखिल क्रान्तिकारीका अध्यक्ष पञ्चा सिंह, अनेरास्ववियुका अध्यक्ष सुदेश पराजुली, समाजवादी विद्यार्थी युनियनका अध्यक्ष रूपनारायण श्रेष्ठ, मोहन वैद्यको दलनिकट अखिल क्रान्तिकारीका अध्यक्ष हरिकृष्ण गजुरेल, अखिल क्रान्तिकारीका अध्यक्ष प्रकाश शाही र अखिल छैटौंका अध्यक्ष देवेन्द्र कुँवरले संयुक्त विज्ञप्ति जारी गरेर पीडित मेडिकल कलेजका विद्यार्थीको पक्षमा आन्दोलन गर्ने बताएका हुन् । उनीहरूले सहज वातावरणमा भर्ना लिन र पठनपाठन गराउन माग गरेका छन् । काठमाडौं मेडिकल कलेज सिनामंगल, नोबेल मेडिकल कलेज विराटनगर र मणिपाल मेडिकल कलेज पोखराले एमबीबीएसमा भर्ना भएका विद्यार्थीसँग थरीथरी शीर्षकमा लाखौं अतिरिक्त शुल्क मागेका छन् । त्यसको विरोधमा विद्यार्थी आन्दोलनमा उत्रँदा ती कलेजमा पठनपाठन हुन सकेको छैन । यसैबीच नेविसंघले चिकित्सा शिक्षा आयोगले तोकेको भन्दा बढी शुल्क नलिन माग गर्दै काठमाडौं मेडिकल कलेजमा शुक्रबार प्रदर्शन गरेको छ ।"
हिमपातले तातोपानी नाका ठप्प,"(सिन्धुपाल्चोक)  चीनको खासा र न्यालम क्षेत्रमा बाक्लो हिमपात कारण चिनियाँ कन्टेनर आउजाउ रोकिएपछि भोटेकोसी गाउँपालिका२ स्थित तातोपानी नाका ठप्प भएको छ । तातोपानी सुक्खा बन्दरगाह तथा भन्सार कार्यालयका प्रमुख भन्सार अधिकृत नारद गौतमका अनुसार १० कन्टेनर भित्रिरहे पनि बिहीबार बेलुकीबाट हिउँले सडक पुरै ढाकेपछि शुक्रबारदेखि कन्टेनर आउन बन्द भएको छ । बिहीबार एउटा मात्रै कन्टेनर भित्रिएको र एक सयभन्दा बढी कन्टेनर उतै थन्किएको उनले बताए । हिमपातको कारण देखाएर चीनले तत्काललाई कन्टेनर पठाउन बन्द गरेको छ, अब फेरि कहिले पठाउने अनिश्चत छ, गौतमले भने । भूकम्पको चार वर्षपछि मालवाहक सवारीसाधनका लागि मात्र खुलाइएको तातोपानी नाकामा निर्यात शून्य छ । चीनको न्यालम काउन्टीस्थित चिनियाँ अधिकारी ल्यूका अनुसार न्यालममा रोकिएका तिब्बत सिल्क र मुसा ट्रान्सपोर्टका ४० फुटका टेलर केही समय खासा क्षेत्रमा आउन सक्ने अवस्था छैन । चार फिट बाक्लो हिउँ सडकमा भरिएकाले एक सय २० सीबीएमसम्म गहुंग्रो भारी बोकेका टेलर न्यालम क्षेत्रमै रोकिएका हुन् । खासामा भ्यान पार्किङमा रोकिएका कन्टेनर पनि हिउँले आधा छोपिएका छन्, खुला टेलरमा लोड गरिएका स्याउजस्ता खाद्य सामग्री हिउँले छोपिएपछि कुहिन थालेका छन्, सयौं टन स्याउ र अन्य सामग्री पनि रोकिएका छन्, उनले भने । चीनको खासा, न्यालम र बिम्बु क्षेत्रमा केही दिन हिउँ परिरहने भएकाले नेपालका लागि लोड गरिएका स्याउजस्ता खाद्य सामग्री बिग्रने अवस्था पुगेको उनको भनाइ छ । सोमबार तातोपानी भन्सार भित्रिएको दुई कन्टेनर स्याउ कुहिएको भेटिएपछि स्थानीय व्यवसायी निराश भएको अधिकृत गौतमले जनाए । चिनियाँ पक्षलाई यो समस्याबारे भन्दा यसको जिम्मा व्यापारी र सप्लायर्स कम्पनीले लिनुपर्ने भन्दै जवाफ दिएको उनले बताए । कोरोनाकालपछि चीनको खासा र न्यालम क्षेत्रमा थन्किएका डेढ सय कन्टेनरका रेडिमेड र अन्य सामग्री राजधानी पुर्याउने लक्ष्य राखेर आइसोलेट एरिया सहित नाका सञ्चालनमा ल्याइएको थियो ।"
हराउँदै ढुंगेधारा,"(काठमाडौं)  वसन्तपुरस्थित ढोकाटोलमा अरुणोदय निम्नमाध्यमिक विद्यालय छ । सडकसँग जोडिएको विद्यालयकै छेउमा छ, हाः हिटी (ढुंगेधारा) । मंगलबार उक्त हिटी रूखका हाँगाहरूले छोपिएको थियो । हिटीको दुवैतिर गमला राखिएका छन् । गमला नयाँ भए पनि हिटी परिसर पुरानो छ । पर्खालहरू जीर्ण छन् । अत्यधिक वर्षा हुँदामात्र पानी आउने गरेको त्यहाँका व्यवसायी सुरेन्द्र शाक्य बताउँछन् । उनी भन्छन्, ०५४०५५ सालसम्म बाह्रै महिना पानी आउँथ्यो । सहरीकरण बढ्दै गएपछि वर्षायाममा मात्र आउन थाल्यो ।हिटीका सबै शिलालेख पुरातत्त्व विभागले लगेको एक स्थानीयले बताए । अहिले हिटी परिसर मात्र देख्न पाइन्छ । उक्त हिटी संरक्षण तथा संवर्द्धनतर्फ महानगरको ध्यान गएको छैन । महानगरकै कर्मचारीले समेत धाराको संरक्षण गरे पनि पानीको मुहान खोज्ने, सधैं पानी आउने वातावरण भने नबनाएको स्विकार्छन् । महानगरले धाराको संरक्षण गर्नेतर्फ ध्यान दिए पनि पानीको स्रोतको सोधखोज भने गरेको छैन । काठमाडौं महानगरपालिका१९ का कार्यवाहक वडाध्यक्ष मधुसुदन प्रधानका अनुसार पनि पहिले उक्त धारामा बाह्रै महिना पानी आउँथ्यो । त्यही धारामा नुहाउने गरेको उनले स्मरण गरे । हामी जन्मिनुभन्दा पहिले नै बनेको धारा हो, उनले भने, धारा सफा गर्नलाई वरिपरिका रूख तथा फूलका हाँगा काटेर त्यहाँ राखिएको हो । नगर प्रहरीले भोलि उठाउँछन् ।उक्त हिटीको पानीको मुहान व्यक्तिको जग्गामा पर्नेसमेत उनले सुनाए । वडामा रहेको ७ वटा हिटीमध्ये ५ वटाको पुनर्निर्माण भइसकेको भन्दै दुई वटाको बाँकी रहेको उनले जानकारी दिए । हाः हिटी संरक्षण तथा निर्माण गर्न केन्द्रको बजेटमा यस वर्ष नपरेको उनी बताउँछन् । त्यस्तै अवस्था छ, धोबीचौरका ढुंगेधाराको पनि । धोबीचौरको अलिकति ओरालो लागेपछि परम्परादेखि लुगा धुने पेसा अपनाइरहेका धोबी समुदायको बस्ती छ । त्यही बस्ती वरिपरि आधा दर्जनको हाराहारीमा ढुंगेधाराहरू अलपत्र अवस्थामा छन् । स्थानीय सरकार आएपछि बस्तीको भित्री बाटोसमेत सडक बने तर ढुंगेधाराहरू अवस्था झन् दयनीय भएको स्थानीयहरू सुनाउँछन् । बस्तीका ढुंगेधाराहरूमा बिहान चार बजेदेखि नै लुगा धुनेहरूको आवाज अझैसम्म ७३ वर्षकी टीकालक्ष्मी कनौजियाको कानमा गुन्जिरहेझैं लाग्छ । ढुंगेधाराहरू हेर्दाहेर्दै सुक्खा भए । बस्ती नै सुनसान जस्तो पो भयो, उनले दुःख पोखिन् । ढुंगेधाराहरूमा लुगा धुनेको तँछाडमछाड हुने दृश्यहरू उनको आँखामा घुमिरहेको छ । पानी आउन छोडेपछि पानीको ट्यांकरको आवाज उनको बस्तीमा गुन्जिरहन्छन् । पानी किनेरै भए पनि धोबीहरूले आफ्नो पेसालाई अगाडि बढाएका छन् । भएका ढुंगेधारा सुकेको देख्दा दुःख लाग्ने स्थानीय रत्नकुमार मघैया सुनाउँछन् । उपत्यकामा बढेको बस्ती र मानिसहरूको चापले ढुंगेधारामा पानी आउन छोडे पनि यसलाई जोगाउनुपर्ने उनको मत छ । धोबी बस्तीभित्र नै सडक निर्माणको क्रममा एउटा ढुंगेधारा आधाभन्दा बढी मिचिएको छ । स्थानीयले चासो नदिएको एउटा ढुंगेधारा झारले पुरिएको छ । जहाँ धोबी समुदायको लुगा पेसालाई सम्झाउने शताब्दी पुराना लुगा धुने ढुंगाहरू छन् । ढुंगाहरूले धोबी समुदायको इतिहास बोल्ने बताउँदै रजक समुदाय विकास संघका अध्यक्ष किरण मघैयाले स्थानीय सरकारलाई संरक्षणका लागि आग्रह गरेको बताए । उनका अनुसार समुदायमा रहेका ढुंगेधारा र चौरहरूमा आफ्नो पुर्खाको सम्बन्ध छ । धोबीहरूले लुगा धुने पेसा गरेकाले काठमाडौं उपत्यकाका चौर र ढुंगेधारासँग हाम्रो समुदायको प्रत्यक्ष सम्बन्ध जोडिएको छ । लोपोन्मुख यस्ता हिटीहरूलाई जोगाउनुपर्ने भनिए पनि स्थानीय सरकार आएपछि ढुंगेधाराहरू मासिने क्रम जारी रहेका उनले बताए । वडामा भएका ढुंगेधारा तथा हिटीहरूलाई संरक्षणका लागि निरन्तर काम गरिरहेको वडा नम्बर १७ का अध्यक्ष नवीन मानन्धर दाबी गर्छन् । हाम्रो वडामा कुनै पनि ढुंगेधारा मास्ने काम भएको छैन, उनी भन्छन्, भएका मूर्त तथा अमूर्त कला, संस्कृति तथा सम्पदा जोगाउन नै हामी आएका छौं । हामी हाम्रो सांस्कृतिक तथा धार्मिक महत्त्व बोकेका सम्पदा संरक्षण गर्दै जानेछौं ।महानगरपालिकाले महानगर भित्रका हिटी र पोखरीलाई संरक्षण गर्न, पुनर्निर्माण गर्न प्रशस्त रूपमा बजेट छुट्याए पनि के कति काम भयो भन्ने जानकारी सम्पदा विभागलाई समेत छैन । महानगरले पोखरी र ढुंगेधारा संरक्षण गर्न भन्दै २०७४७५ मा एक करोड ९ लाख ९८ हजार, ०७५७६ मा पनि एक करोड रुपैयाँ, ०७६०७७ मा एक करोड २५ लाख, गत वर्ष २ करोड ४० लाख र यस वर्ष ५ करोड ८८ लाख ६९ हजार रुपैयाँ छुट्याएको छ । तर, बजेट छुट्याएअनुसार काम भने गर्न सकेको छैन । सम्पदा विभागका प्रमुख सुरज शाक्यले समेत अहिले हाँडीगाउँको पञ्चेधारा र वडा १२ को एउटा हिटी पुनर्निर्माण भइरहेको बताए । ढुंगेधारा र धाराको परिसर पुनर्निर्माण गर्ने जिम्मा महानगरको भन्दै उनले पानीको पहिलाको स्रोत पत्ता लगाउन नसकिने बताए । धारामै ट्यांकी राखेर उपभोक्ता आफैंले पानी वितरण गर्ने कुरा आएको छ, उनले भने, हामीले धाराको संरक्षण र पुनर्निर्माणमात्र गरिदिन्छौं ।झन्डै ११ वर्षअघि महानगरपालिकाकै लागि एक संस्थाले गरेको अध्ययनअनुसार महानगरमा एक सय ६५ वटा हिटी अर्थात् ढुंगेधारा छन् । त्यस्तै, महानगरको सहरी योजना आयोगका लागि अनुसन्धानकर्ता सुरज गौतमले गत वर्ष गरिएको एक अध्ययनमा १ सय ५६ वटामात्र धारा देखाएको छ । त्यसमध्ये ९९ वटा हिटी र १४ वटा पोखरीको फिल्डमै गएर अध्ययन गरिएको र ५७ वटा हिटी र १७ वटा पोखरी पत्ता लगाउन नसकिएकाले थप अध्ययनका लागि सिफारिस गरिएको उक्त रिपोर्टमा उल्लेख छ । दुई वटा अध्ययनअनुसार ११ वर्षको अन्तरालमा मात्रै ९ वटा हिटि हराइसकेका छन् । काठमाडौं महानगरका मेयर शाक्यले मूर्तअमूर्त सम्पदा संरक्षण तथा पुनर्निर्माण गर्न महानगरसँग पर्याप्त बजेट रहेको बताइरहँदा भएका सम्पदालाई पुनर्निर्माण गर्नेतर्फ ध्यान गएको छैन ।"
प्राथमिक स्वास्थ्य केन्द्रलाई उपकरण सहयोग,"हेटौंडा (कास) सवारी दुर्घटनाका घाइतेहरूको प्राथमिक उपचारका लागि ५ वटा प्राथमिक स्वास्थ्य केन्द्रलाई उपकरण सहयोग गरेको छ । शुक्रबार स्वास्थ्यमन्त्री निमा लामा र राज्यमन्त्री कल्पना नेपालीले स्वास्थ्य सामग्री हस्तान्तरण गरेका थिए । मकवानपुरको मनहरी, धादिङको गजुरी, काभ्रेको पाँचखाल, सिन्धुपाल्चोकको मेलम्ची र रामेछापको मन्थली प्राथमिक स्वास्थ्य केन्द्रलाई सहयोग सामग्री हस्तान्तण गरिएको हो । ५० लाख रुपैयाँ बजेटका प्यासेन्ट मोनिटर, अक्सिजन कन्सर्नट्रेटर, ईसीजी मेसिन, ह्विलचियर, बेड, स्टेचर, अक्सिमिटर लगायत उपकरण सहयोग गरिएको छ ।"
भारतबाट गरिने आयातमा एलसी सीमा घटाइयो,"केही महिनायता बढ्दो आयात, घट्दो रेमिट्यान्सलगायत कारण चालु खाता र शोधनान्तर स्थिति घाटामा छन् । विदेशी मुद्रा सञ्चिति पनि लगातार घटिरहेको छ । विदेशी मुद्रा सञ्चितिको घट्दो क्रमलाई कम गर्न राष्ट्र बैंकले नीति परिमार्जन गरिरहेको छ । सोही क्रममा भारतीय मुद्रामा खोलिने एलसीको सीमा पनि घटाइएको हो । नेपालको कुल व्यापारमा झन्डै ६० प्रतिशत हिस्सा भारतसँग छ ।विद्युतीय भुक्तानी प्रणाली लागू भई विद्युतीय माध्यमबाट मात्र भन्सार राजस्व लिने व्यवस्था भएका भन्सार कार्यालयमार्फत हुने आयातको हकमा चेक जारी गर्न नपाइने व्यवस्था पनि राष्ट्र बैंकले गरेको थियो । नेपाली नागरिक तथा नेपालमा विधिवत् दर्ता भएका फर्म, कम्पनी, संघ संस्थाले भारतस्थित नियोग, संघ, संस्था, कम्पनीसँग लिने विभिन्न सेवा शुल्क भुक्तानीका लागि भारतीय रुपैयाँ ३ लाखसम्मको सटही सुविधा पाइने व्यवस्था राष्ट्र बैंकले गरेको छ । यसअघि यस्तो सीमा १ लाख भारतीय रुपैयाँ थियो ।गत बुधबार राष्ट्र बैंकले एक निर्देशन जारी गरेर राहदानीका आधारमा प्रदान गरिने सटही सुविधा पनि एक वर्षमा दुई पटकसम्म पाइने भएको हो । विद्यमान व्यवस्थाअनुसार हाल नेपाली नागरिकले राहदानीबापत प्रतिव्यक्ति १ हजार ५ सय अमेरिकी डलरसम्म सटही सुविधा पाइन्छ । त्यो सीमा नघटाइए पनि एक वर्षमा बढीमा दुई पटकसम्म मात्र सटही सुविधा दिने व्यवस्था राष्ट्र बैंकले गरेको छ ।"
मार्गदर्शन बनाएर चालु पुँजी कर्जा व्यवस्थित गरिँदै,"काठमाडौं (कास) राष्ट्र बैंकले वार्षिक कारोबारको अधिकतम २० प्रतिशतसम्म मात्र चालु पुँजी कर्जा लिन सकिने व्यवस्था गर्न लागेको छ । चालु पुँजी कर्जालाई थप पारदर्शी तथा प्रभावकारी बनाउन राष्ट्र बैंकले तयार पारेको चालु पुँजी कर्जासम्बन्धी मार्गदर्शन को मस्यौदामा यस्तो व्यवस्था छ । मस्यौदा जस्ताको त्यस्तै लागू भए बैंक तथा वित्तीय संस्थाले ग्राहकको वार्षिक अनुमानित कारोबारबिक्रीको अधिकतम २० प्रतिशत हुन आउने रकमसम्म मात्र कुल चालु पुँजी कर्जाका रूपमा प्रवाह गर्न पाउनेछन् ।हाल चालु पुँजी कर्जामा कुनै सीमा तोकिएको छैन । यसकारण पनि चालु पुँजी कर्जाको पारदर्शिता र उपयोगमा प्रश्न उठ्दै आएको छ । यही कारण राष्ट्र बैंकले चालु आर्थिक वर्षको मौद्रिक नीतिमार्फत मार्गदर्शन बनाएर चालु पुँजी कर्जालाई व्यवस्थित बनाउने घोषणा गरेको थियो । सोही घोषणाअनुसार अहिले कार्यविधि तयार गरेको हो । सुझावका लागि ३५ दिनको म्याद दिएर मस्यौदा राष्ट्र बैंकको वेबसाइटमा राखिएको छ । त्यसपछि प्राप्त सुझावका आधारमा मार्गदर्शनलाई अन्तिम रूप दिएर कार्यान्वयनका लागि निर्देशन जारी गरिने राष्ट्र बैंकले जनाएको छ ।चालु पुँजी कर्जाको सीमा निर्धारण तथा अनुगमन कार्यको मूलभूत विषयमा एकरूपता कायम गर्नु, कर्जा स्वीकृति प्रक्रिया एवं कर्जाको उपयोगलाई पारदर्शी बनाउनु र कर्जा सदुपयोगिता यकिन गर्न सकिने आधारभूत पद्धति विकास गर्नु यो मार्गदर्शनको उद्देश्य छ, मस्यौदामा उल्लेख छ । चालु पुँजी कर्जालाई स्थायी, अस्थायी र परिवर्तनशील गरी तीन वर्गमा विभाजन गर्नुपर्ने प्रस्ताव मार्गदर्शनमा छ । एक करोड रुपैयाँसम्म र त्योभन्दा बढी गरी चालु पुँजी कर्जामा दुई प्रकारको सीमा तोकिएको छ । यसअनुसार फर्मसंस्था कम्पनीलाई एक वा एकभन्दा बढी बैंक तथा वित्तीय संस्थाबाट प्रवाह हुने कुल १ करोड वा सोभन्दा कम रकमको चालु पुँजी कर्जाको सीमा निर्धारण गर्दा वार्षिक अनुमानित कारोबारबिक्रीका अधिकतम २० प्रतिशतले हुन आउने रकमसम्म मात्र कुल चालु पुँजी कर्जा सीमा कायम गर्नुपर्ने व्यवस्था छ । यस्तो कर्जाको अवधि १ वर्ष वा त्योभन्दा कम हुनुपर्नेछ र यस्तो कर्जा सीमा नवीकरणयोग्य हुने व्यवस्था छ ।बैंक तथा वित्तीय संस्थाले चालु पुँजी कर्जाको सीमा स्वीकृत गर्नुअघि फर्मसंस्था कम्पनीको चालु सम्पत्तिको परीक्षण तथा मूल्यांकन गरी कर्जा सीमा र ड्रइङ पावरको यथार्थपरक विश्लेषण गर्नुपर्छ, मस्यौदामा लेखिएको छ, यस्तो विश्लेषणबाट प्राप्त ड्रइङ पावरका आधारमा कर्जा प्रबाहको सीमा निर्धारण गर्नुपर्दछ । फर्मसंस्थाकम्पनीलाई एक वा एकभन्दा बढी बैंक तथा वित्तीय संस्थाबाट प्रवाह हुने १ करोडभन्दा बढी रकमको चालु पुँजी कर्जाको सीमा निर्धारण गर्दा चालु पुँजी आवश्यकताको विश्लेषण गर्दा स्थायी, अस्थायी र परिवर्तनशील चालु पुँजी निर्धारण गरी ग्राहको आवश्यकता पहिचान गर्नुपर्छ । परिवर्तनशील चालु पुँजी कर्जाका लागि वार्षिक अनुमानित कारोवारबिक्रीको अधिकतम २० प्रतिशत हुन आउने रकमभन्दा बढी नहुने र कर्जाको अवधि १ वर्ष वा सोभन्दा कम हुनुपर्नेछ । यस्तो कर्जा सीमा पनि नवीकरणयोग्य हुने व्यवस्था प्रस्ताव गरिएको मस्यौदामा उल्लेख छ ।"
६२ प्रतिशत उद्योग जेनेरेटरका भरमा,"काठमाडौं (कास) कोभिडको प्रभाव कम हुँदै जाँदा नेपाली उद्योगहरूको क्षमता उपयोग बढेको देखिएको छ । नेपाल उद्योग परिसंघले सार्वजनिक गरेको औद्योगिक अवस्थिति प्रतिवेदनअनुसार गत आर्थिक वर्षको अन्तिम त्रैमासिक अवधिको तुलनामा चालु आर्थिक वर्षको सोही अवधिमा उद्योगको क्षमता उपयोगमा उल्लेख्य सुधार भएको पाइएको हो ।चालु आर्थिक वर्षको पहिलो त्रैमाससम्म नेपाली उद्योगहरूले आफ्नो कुल क्षमताको ७०५ प्रतिशत उपयोग गरेको प्रतिवेदनमा उल्लेख छ । यो गत आर्थिक वर्षको अन्तिम त्रैमासिक अवधिमा ६४८ प्रतिशत थियो । अध्ययनअनुसार उत्पादनमूलक उद्योगको आयमा पनि सुधार भएको छ । अघिल्लो आर्थिक वर्ष २०७७७८ को प्रथम त्रैमासको तुलनामा चालु आर्थिक वर्ष २०७८७९ को प्रथम त्रैमासमा उद्योगको आय वृद्धिदर ४११५ रहेको अध्ययनले देखाएको छ ।अध्ययनले अहिले पनि ६१८ प्रतिशत उद्योगले ऊर्जाका लागि जेनेरेटर सञ्चालन गर्ने गरेको देखाएको छ । यसले उद्योगको लागत मासिक ५ प्रतिशत बढाएको पनि अध्ययनले औंल्याएको छ । अध्ययन भएको अवधिमा कृषि क्षेत्रका उद्योगले औसतमा ८७, ऊर्जा क्षेत्रका उद्योगले औसतमा ७७, उत्पादनमूलक उद्योगले ८७ प्रतिशत र सेवा क्षेत्रका उद्योगले औसतमा ८२ प्रतिशत ब्याज तिरेका छन्, जुन गत आर्थिक वर्षको अन्तिम त्रैमासको भन्दा धेरै हो ।उत्पादनमूलक उद्योगहरूले आफ्नो चालु पुँजीको ५४१ प्रतिशत बैंक तथा वित्तीय संस्थाबाट ऋण लिएको अध्ययनले देखाएको छ । अध्ययनमा सहभागीमध्ये ६१७ प्रतिशत उद्योगीले नयाँ लगानीका लागि आफू तयार रहेको बताएका छन् । यस्ता उद्योगी गत वर्षको अन्तिम त्रैमासमा ८३ प्रतिशत थिए । प्रमुख औद्योगिक क्षेत्रका गतिविधिको अध्ययन गरेर परिसंघले औद्योगिक अवस्थिति प्रतिवेदन को दोस्रो संस्करण सार्वजनिक गरेको हो । परिसंघले त्रैमासिक रूपमा सार्वजनिक गर्ने प्रतिवेदनको दोस्रो अंक उद्योग सचिव अर्जुनप्रसाद पोखरेलले सार्वजनिक गरे । चालु आर्थिक वर्षको प्रथम त्रैमासिक अवधिमा उत्पादनमूलक उद्योग, सेवा क्षेत्र, कृषि र ऊर्जा क्षेत्रका उद्योगको अवस्थाका विषयमा प्रतिवेदनमा विस्तृत तथ्यांक समेटिएको छ ।निजी क्षेत्रबाट गरिएका अध्ययन अनुसन्धानले सरकारलाई नीति निर्माणमा सहयोग गर्ने उद्योग सचिव पोखरेलले बताए । निजी क्षेत्रबाट प्राप्त सुझावलाई सरकारले नीति निर्माणका क्रममा समावेश गर्दै आएको उनको भनाइ छ । भविष्यमा पनि औद्योगिक विकासका लागि सरकारले निजी क्षेत्रलाई साथमा लिएर अघि बढ्ने उनले उल्लेख गरे । औद्योगिकीकरणका लागि क्षेत्रगत नीति तर्जुमा गरी त्यसको कार्यान्वयन गर्न परिसंघका अध्यक्ष विष्णुकुमार अग्रवालले जोड दिए ।"
'आयात प्रतिस्थापन गरी तरलता बढाऊ,"काठमाडौं (कास) बैंक तथा वित्तीय संस्था परिसंघ नेपाल (सिबिफिन) ले आयात प्रतिस्थापन गर्न तथा तरलता बढाउन राष्ट्र बैंकलाई सुझाएको छ । परिसंघ कार्यसमिति उपाध्यक्ष राजेश उपाध्यायको संयोजकत्वमा गठित कार्यदलले केही दिनअघि सुझावसहितको प्रतिवेदन गभर्नर महाप्रसाद अधिकारीसमक्ष बुझाएको थियो । सोही प्रतिवेदन शुक्रबार पत्रकार सम्मेलनमार्फत सार्वजनिक गरिएको हो । प्रतिवेदन बनाउँदा वाणिज्य बैंक, विकास बैंक तथा फाइनान्स कम्पनीका प्रमुख कार्यकारी तथा सम्बद्ध विज्ञहरूको पनि सुझाव लिइएको बताइएको छ । सुझाव प्रतिवेदनमा हरेक वर्ष तरलता अभाव बल्झिने गरेको र उक्त समस्या समाधानका लागि सरकारले समयमै पुँजीगत खर्च गर्नुपर्ने उल्लेख छ । स्थानीय निकायहरूलाई निकासा भएको रकम सबै स्थानीय निकायमा खोलिएका बैंक तथा वित्तीय संस्थामा राख्ने र लगानीयोग्य पुँजीमा शतप्रतिशत गणना हुने व्यवस्था गर्दा उपयुक्त हुने उल्लेख छ । उद्योग र कृषिमा जाने कर्जाको ब्याजदर अन्य क्षेत्रको तुलनामा ४ प्रतिशत कम गराउन सकिने परिसंघका अध्यक्ष पवन गोल्यानले बताए । आयात प्रतिस्थापनस्वरूप कृषिजन्यसहित सबै आयातित वस्तुमा १५ प्रतिशत अतिरिक्त कर लगाउन सकिने पनि उनको भनाइ छ । विदेशी सामान महँगो बनाउनैपर्छ, त्यसो गरेमा यहाँका उत्पादनले बजार पाउने र किसानले उपयुक्त मूल्य पाउने हुन्छ । अर्कोतिर बैंकिङ प्रणालीमा तरलता बढ्न जान्छ र मुलुकको भुक्तानी सन्तुलन सुधार हुन्छ, उनले भने । कर्जा तथा कुल गार्हस्थ्य उत्पादन अनुपात ९० प्रतिशत नाघिसक्दा पनि आर्थिक वृद्धिदर आशातित रूपमा हुन नसकेकाले आयात र निर्यातको खाडल पुर्ने, उत्पादन क्षेत्रमा कर्जा बढ्ने गरी प्रोत्साहनमूलक नीति ल्याउन परिसंघले सुझाएको छ । पछिल्लो समय प्रतीतपत्र (एलसी) खोल्दा नै नगद व्यवस्थापन गर्नुपर्ने गरी राष्ट्र बैंकले गरेको निर्णयको गोल्यानले प्रशंसा गरे । सीमित वस्तु मात्रै नभई सबैजसो वस्तु आयातमा केही न केही मार्जिन राख्ने व्यवस्था गर्न उनले आग्रह गरे । चार महिनामै विदेशी मुद्राको सञ्चिति ११ प्रतिशत घट्नु र बैंकिङ प्रणालीमा देखिएको तरलताको समस्याले अर्थतन्त्रमा नराम्रो संकेत उनले बताए । परिसंघले बैंक तथा वित्तीय संस्थाहरूले तिर्दै आएको ३० प्रतिशत आयकर घटाउन आग्रह गरेको छ । व्यापारिक फर्म कम्पनी (निकाय) हरूलाई आयकर २५ प्रतिशतका दरले लगाइने तर बैंक तथा वित्तीय संस्थालाई सामान्य बिमा र पेट्रोलियम कार्य गर्नेहरूको समूहमा राखी ३० प्रतिशतका दरले आयकर लिइनु न्यायोचित नहुने परिसंघको निष्कर्ष छ । वाणिज्य बैंकहरूले राष्ट्र बैंकको स्वीकृति लिई विदेशमा शाखा कार्यालय खोल्ने व्यवस्था मिलाउन पनि परिसंघले सुझाएको छ । हाल सम्पर्कप्रतिनिधि कार्यालय खोल्न सक्ने व्यवस्था रहे पनि शाखा खोल्ने व्यवस्था छैन । साधारण सेयर खरिद बिक्री गर्ने व्यवस्था बाफियामा उल्लेख भए पनि संस्थापक सेयर खरिद बिक्री गर्ने प्रक्रिया अगाडि नबढेको जनाउँदै परिसंघले फिट एन्ड प्रोपर टेस्ट का लागि आवश्यक प्रक्रिया तोकी संस्थापक सेयरलाई पनि साधारण सेयर जस्तै दोस्रो बजारमा सूचीकृत गरी खरिद बिक्री गर्न सक्ने व्यवस्था मिलाउन आग्रह गरेको छ । बैंक तथा वित्तीय संस्थाको प्रतिसेयर आम्दानी र प्रतिफलदर घट्दै गएको जनाउँदै परिसंघले खुला बजारको अवधारणाअनुसार ब्याजदर निर्धारण हुन दिन माग गरेको छ । निक्षेप र कर्जाको औसत अन्तर (स्प्रेड) दर लाई सीमा नलगाउन पनि सुझाइएको छ । हाल स्प्रेड दरको सीमा ४४ प्रतिशत तोकिएको छ ।"
धान उत्पादन ५ लाख टन घट्यो,"(काठमाडौं)  यस वर्ष धान लगाएको क्षेत्रफल बढे पनि उत्पादन भने झन्डै ५ लाख टन घटेको छ । समयमै मनसुन सक्रिय भएपछि गतवर्षको तुलनामा ३ हजार ९ सय ४ हेक्टर बढी क्षेत्रफलमा रोपाइँ भएको थियो । अधिकांश प्रदेशमा उत्पादन राम्रो भए पनि असोज ३१ र कात्तिक १२ मा परेको बेमौसमी वर्षाले बाली सखाप पारेको थियो । त्यसको प्रत्यक्ष प्रभाव उत्पादनमा देखिएको कृषि तथा पशुपन्छी विकास मन्त्रालयले जनाएको छ । विवरणअनुसार बेमौसमी वर्षाले मुलुकभरका १ लाख ११ हजार ६ सय ९ हेक्टरमा लगाइएको ४ लाख २४ हजार १ सय १३ टन धान बालीमा क्षति पुर्याएको थियो ।भित्र्याउन तयारी रहेको धान बाली सखाप भयो । तथ्यांक संकलन गर्न कृषिका विभिन्न टोली ७ प्रदेशमै खटिएका थिए । कृषिको स्थलगत अध्ययन, राष्ट्र बैंक, केन्द्रीय तथ्यांक विभागलगायतका अधिकारीसहित भएको छलफलले उत्पादन घटेको निष्कर्ष निकाल्यो, कृषि मन्त्रालयका वरिष्ठ तथ्यांक अधिकृत रामकृष्ण रेग्मीले भने, झन्डै ५ लाख टन घट्नु राम्रो संकेत होइन । मन्त्रालयको विवरणअनुसार २०७७७८ मा १४ लाख ७३ हजार ४ सय ७४ हेक्टरमा रोपाइँ भएको थियो । उक्त क्षेत्रफलबाट ५६ लाख २१ हजार ७ सय १० टन धान उत्पादन भएको थियो । २०७८७९ मा १४ लाख ७७ हजार ३ सय ७८ हेक्टरमा धान रोपाइँ भएको थियो । तर उत्पादन भने ४ लाख ९१ हजार ८५ टन घटेर ५१ लाख ३० हजार ६ सय २५ टनमा झरेको मन्त्रालयको विवरणमा छ । धान उत्पादन २०७७७८ को तुलनामा ८७४ प्रतिशत कमी हो । मन्त्रालयका प्रवक्ता प्रकाशकुमार सन्जेलले पनि बेमौसमी वर्षाले मुख्यतः सुदूरपश्चिम र लुम्बिनी प्रदेशका कैलाली, कञ्चनपुर, बर्दिया, बाँके तथा कपिलवस्तुमा धान थन्काउने बेला भएको ठूलो क्षतिले समग्र राष्ट्रिय धान उत्पादनमा कमी आएको दाबी गरे । विगत ५ वर्षमा भएका उत्पादनसँग तुलना गर्दा २०७४७५ बाहेक अन्य वर्षभन्दा यस वर्षको उत्पादन न्यून रहेको उनले बताए । गत आर्थिक वर्षको तुलनामा धान बाली लगाइएको क्षेत्रफल करिब ४ हजार हेक्टर बढी थियो । उत्पादकत्वमा भने ८६१ प्रतिशतले ह्रास आयो, उनले भने । धान उत्पादन सबैभन्दा बढी सुदूरपश्चिममा घटेको छ । तथ्यांकअनुसार २०७८७९ मा ४ लाख ४१ हजार ९ सय १३ टन मात्र उत्पादन भयो । यो गत वर्षको तुलनामा ३१४९ प्रतिशत कमी हो । २०७७७८ मा सुदूरपश्चिममा ६ लाख ४४ हटजार ९ सय ५१ टन उत्पादन भएको थियो । दोस्रोमा लुम्बिनीमा धान उत्पादन घटेको छ । मन्त्रालयको विवरणअनुसार लुम्बिनीमा ९ लाख ९९ हजार ३ सय ९९ टन मात्रै धान उत्पादन भयो । यो परिमाण गतवर्षको तुलनामा १८३८ प्रतिशत कमी हो । कर्णालीमा पनि ८७६ प्रतिशत घटेर १ लाख २५ हजार १ सय ४६ टनमा झरेको छ । धान उत्पादन हुने मुख्य पकेट क्षेत्र प्रदेश २ मा उत्पादन ३२४ प्रतिशत घटेर १३ लाख ८६ हजार ३ सय २८ टन भएको छ । प्रदेश १ मा शून्य दशमलव ९३ प्रतिशत घटेर १२ लाख ६३ हजार ७ सय १४ टन र वाग्मतीमा शून्य दशमलव ३५ प्रतिशत घटेर ५ लाख ९ हजार ५ सय ९० टन भएको छ । गण्डकीमा भने धान उत्पादन २३३ प्रतिशत बढेर ४ लाख ६ हजार ३ सय ३६ टन पुगेको छ । कुल जीडीपीमा कृषि क्षेत्रको योगदान २५ प्रतिशत रहेको वरिष्ठ तथ्यांक अधिकृत रेग्मी बताउँछन् । कृषि जीडीपीमा धान र परालको योगदान १५ प्रतिशत छ । कुल जीडीपीमा धानको योगदान भने ३०३ प्रतिशत हो । ५ लाख टन ओरालो लाग्नु भनेको धेरै हो । चामल आयात बर्सेनि बढिरहेको छ । यसले आयातको प्रेसरलाई थप बढाउने देखिन्छ, रेग्मीले भने ।"
निर्वाचन कानुन एकीकृत गर्न सहमति,"काठमाडौं (कास) निर्वाचन आयोगले वैशाख दोस्रो साता स्थानीय निर्वाचन गर्न प्रस्ताव राखेको एक सातापछि सरकारले निर्वाचन कानुनको मस्यौदा तर्जुमा गर्न सैद्धान्तिक स्वीकृति दिएको छ । बिहीबार बसेको मन्त्रिपरिषद् बैठकले निर्वाचन आयोग र निर्वाचन सञ्चालन तथा व्यवस्थापनसम्बन्धी विधेयकको मस्यौदा तर्जुमा गर्न सहमति दिएको हो । आयोगले केपी शर्मा ओली नेतृत्वको सरकार रहेका बेला ६ महिनाअघि नै विधेयकको प्रारम्भिक मस्यौदा तयार गरी सैद्धान्तिक सहमतिका लागि गृह मन्त्रालय हुँदै मन्त्रिपरिषद्मा पठाएको थियो । उक्त मस्यौदामा विदेशमा रहेका नेपालीलाई मतदान समावेश गर्ने विषय समेटिएको छ । संवैधानिक प्रावधानअनुसार एक वर्षभित्र तीनवटै तहको निर्वाचन गर्नुपर्नेछ । आयोगले निर्वाचन सञ्चालनसम्बन्धी छरिएका कानुनलाई एकीकृत गर्न खोजेको छ । आयोगले स्थानीय तह, प्रदेशसभा सदस्य, प्रतिनिधिसभा सदस्य, राष्ट्रिय सभा सदस्य निर्वाचन ऐन, राष्ट्रपति तथा उपराष्ट्रपतिको निर्वाचनसम्बन्धी ऐन, निर्वाचन (कसुर तथा सजाय) ऐन र मतदाता नामावलीसम्बन्धी ऐनलाई गाभेर निर्वाचन सञ्चालन तथा व्यवस्थापनसम्बन्धी विधेयकको प्रस्ताव गरेको थियो ।"
लोकतन्त्रका लागि संघर्षपूर्ण वर्ष,"अमेरिकी प्रतिरक्षाजो बाइडेन अमेरिकाको राष्ट्रपति बनेपछि जुनमा पहिलो विदेश भ्रमणका रूपमा युरोप पुगे । जी७ राष्ट्र को शिखर सम्मेलनमा उनले दिएको अमेरिका इज ब्याक अभिव्यक्तिले विश्व राजनीतिलाई नै तरंगित बनायो । तर केही घण्टाअघि मात्रै उनले नाटो सम्मेलनका क्रममा भनेका थिए, सैन्य गठबन्धनका लागि चीन विशाल चुनौती हो । त्यसपछि बाइडेनले रुसी राष्ट्रपति भ्लादिमिर पुटिनलाई लक्ष्य गर्दै हत्याराको संज्ञा दिए । केही दिनमै पुटिनसँग स्विट्जरल्यान्डमा भेट गरे । यो वार्तालाई पुटिनले रचनात्मक को संज्ञा दिएका थिए ।बाइडेनले कार्यकालको पहिलो दिनमै केही महत्त्वपूर्ण निर्णय भने गरेका थिए । विश्व जलवायु परिवर्तनसम्बन्धी पेरिस सम्झौता पालना गर्ने, डब्लूएचओसँग अमेरिकाको सम्बन्ध सुदृढ पार्ने, मुस्लिम मुलुकबाट यात्रा गर्न लगाइएको प्रतिबन्ध फुकुवा गर्ने केही मुख्य निर्णयहरू हुन् । यी निर्णय गर्नुअघि उनलाई राष्ट्रपतिको शपथ ग्रहण गर्न भने मुस्किल पर्यो । पूर्वराष्ट्रपति डोनाल्ड ट्रम्पका समर्थकहरूको हिंसात्मक दंगाले बाइडेनको शपथ ग्रहण प्रभावित बन्यो । क्यापिटल हिलमा भएको उच्छृंखल आन्दोलनले यथार्थमा अमेरिकी लोकतन्त्रकै उपहास गरिरहेको भन्दै विश्वभरबाट व्यापक आलोचना पनि भयो ।सत्ताको पहिलो वर्ष बाइडेनलाई राजनीतिक र रणनीतिक बाध्यता परिरहेको बताइन्छ । बाइडेनले विशेष रूपमा तीन क्षेत्रमा चेतावनी महसुस गर्नुपरेको संकेत देखिन थालेका छन् । इन्डो प्यासिफिक रणनीति, अफगानिस्तानबाट सेना फिर्ता र चीनको द्रुत आर्थिक विस्तारका बीच आफ्नो हैसियत संरक्षण गर्नु । यसमध्ये पनि अमेरिकाले इन्डो प्यासिफिक रणनीतिलाई फैलाउँदै र सशक्त बनाउँदै लगेको भने छ । क्वाड र ओकस जस्ता गठबन्धनले अमेरिकी सर्वोच्चता कायम राख्न मद्दत गर्ने अपेक्षा गरिएको छ । चीनको प्रभाव कम गर्न तयार पारिएका यस्ता गठबन्धनले प्रतिरक्षात्मक भूमिका खेलिरहेका छन् ।अफगानिस्तान संकट२० वर्षे युद्ध अन्त्य गर्दै अमेरिकी सेनाले यही वर्ष अफगानिस्तान छोड्यो । यद्यपि अफगानिस्तान संकटबाट मुक्त हुन भने सकेन । बरु संकटका स्वरूप अरू चरणमा देखिँदै छन् ।गत अगस्टमा अमेरिकी सेना फिर्ता हुँदै गर्दा तालिवानले सत्ता कब्जा गरेको थियो । युद्ध अन्त्यसँगै शान्ति र स्थायित्वको अपेक्षा गरिएकोमा अफगान जनता नै मुलुक पुनः अँध्यारो युगमा फर्किन लागेको चिन्तामा देश छोड्ने कसरतमा लागे । मुलुक छोड्न काबुलस्थित अन्तर्राष्ट्रिय विमानस्थलमा जम्मा भएको भीडको दृश्यले विश्वको ध्यान खिच्यो । हाल भोकभरी र कुपोषणका कहालीलाग्दा दृश्य र कथा उसै गरी बाहिर आइरहेका छन् । तालिवानको सत्ता क्रमशः आर्थिक संकटतर्फ धकेलिएको प्रस्ट देखिन्छ । जसको असर युद्धले बनाएको घाउभन्दा कम नहुने विश्लेषण हुन थालेको छ । यतिसम्म कि युद्धमा मारिएका बालबालिकाको संख्याभन्दा धेरै भोकमरीका कारण मृत्युको जोखिममा परेका मिडिया विश्लेषण छ ।तालिवानको सत्ता कब्जासँगै भएका केही आक्रमणले मुलुक गृहयुद्धमा फस्ने हो कि भन्ने चिन्ता पनि गहिरिएको छ । मध्य अगस्टयता विमानस्थलदेखि विभिन्न मस्जिदमा भएका हमलामा सयौं नागरिक मारिएका छन् । तालिवान सरकारलाई मान्यता दिने सवालमा शक्ति राष्ट्र नै विभाजित बन्न पुगे । सुरुवातमा चीनले समर्थन गरे पनि त्यसयता खासै सहायता गरेको देखिन्न । विदेशी सहायता नआउँदा आर्थिक गतिविधि ठप्प छ । भोकमरी र गरिबी चरम बन्दै छ । यतिसम्म कि, ग्रामीण भेगका कतिपय किसानले खानाको जोहो गर्न कलिला छोरीहरू नै बेच्ने गरेको विभिन्न अन्तर्राष्ट्रिय सञ्चारमाध्यमले लेखेका छन् ।चीनको शक्ति र समृद्धिकोरोना महामारी नियन्त्रणका लागि चीनको सावधानी र विवेकपूर्ण कदम बाँकी विश्वका लागि प्रशंसनीय उदाहरण बन्न पुग्यो । जहाँबाट कोरोना विश्वभर फैलियो, त्यही मुलुक संसारकै कम असर पर्ने मुलुकमध्येमा दर्ज भयो । महामारीपछि चीन आर्थिक रूपमा समेत छिट्टै छलाङ मार्न सफल भयो ।अमेरिकाको निरन्तर आलोचना, टिप्पणी र गठबन्धनका बावजुद चीनले कोरोना नियन्त्रण र खोप अभियानमा आफूलाई केन्द्रित गर्यो । सन् २०२१ मा चीनले कोरोनाविरुद्धको खोप आफ्ना नागरिकलाई उपलब्ध गराउन पूरा बल लगायो, सँगै अन्य विभिन्न मुलुकलाई समेत बाँड्न भ्यायो । ठूलो परिमाणमा मास्क, सेनिटाइजरलगायत स्वास्थ्य सामग्री उत्पादन र बिक्रीमा पनि चीन नै अगाडि देखियो ।हङकङ र ताइवानको विषयलाई लिएर चीन पहिलेझैं आलोचित बन्यो । यही वर्ष हङकङमा नयाँ राष्ट्रिय सुरक्षा कानुन पनि लागू गरायो । जसले गर्दा हङकङमा महिनौंसम्म आन्दोलन चल्यो । पश्चिमा मुलुकले पनि चीनको उक्त कदमको विरोध गरे । चीनले ताइवानमाथि पनि थप निगरानी बढाएको छ । दक्षिणी चीन सागरको मुद्दालाई लिएर पनि चीन अघिल्ला वर्षभन्दा बढी नै उत्तेजित बन्यो ।भारतको जटिलताकोरोना महामारीले अमेरिकामा व्यापक असर पारिरहँदा भारतजस्ता कमजोर पूर्वाधार र बढी जनसंख्या भएका मुलुकमा पनि विकराल स्थिति आउन सक्ने विज्ञहरूले चेतावनी दिएका थिए । फलस्वरूप कोरोनाको सबैभन्दा बढी असर भोग्ने मुलुकको सूचीमा भारत अग्रपंक्तिमै देखियो ।वैज्ञानिक र अनुसन्धाताले कोरोना नियन्त्रणमा विशेष रणनीति बनाएर काम गर्न सुझाव दिइरहँदा भारतका प्रधानमन्त्री नरेन्द्र मोदीसहित मन्त्रीहरू भने लाखौं हिन्दु धर्मावलम्बी भेला भएको कुम्भमेलामा पुगेर पूजाआजा र स्नान गरिरहेका थिए । कोरोनाबाट बच्ने उपायको खोजी गर्नुभन्दा पनि धार्मिक, साम्प्रदायिक अभिव्यक्ति दिएर मोदी सत्ता टिकाउनै लागिपरे ।मोदी सरकारले ल्याएका ३ वटा कृषि कानुनका विरुद्धमा वर्षभरि हजारौं किसान सडकमा उत्रिए । सरकारले आन्दोलन दबाउने रणनीति लियो । झन्डै ७ सय किसानको ज्यान गएको भारतीय सञ्चारमाध्यमहरूले जनाएका छन् । अन्ततः वर्षको अन्त्यतिर क्षमा माग्दै मोदीले ती कानुन फिर्ता त लिए तर पञ्जाब र उत्तरप्रदेशमा हुन लागेका विधानसभा निर्वाचनलाई मध्यनजर गर्दै उक्त कदम चालेको भन्दै उनको थप टिप्पणी भयो ।समग्रमा विश्वभर नै महामारीका कारण सम्पन्न मुलुक नै आर्थिक संकटमा फसे । कतिपय मुलुकका जनता लोकतन्त्रका लागि लडिरहे । म्यान्मार, सुडानलगायतमा रातारात लोकतन्त्र निमोठ्ने काम भयो । सेनाले सत्ता हत्याएपछि म्यान्मारका जनता महिनौंसम्म जुन्ता सरकारको विरोधमा आन्दोलनमा होमिए । युक्रेन, रुस, ताइवान र केही युरोपेली मुलुकहरूमा भएका विशाल आन्दोलनले सत्ता हल्लाउने काम गर्यो ।एजेन्सीहरूको सहयोगमा"
रुसमाथि प्रतिबन्ध लगाउने बाइडेनको चेतावनी,"विलिंग्टन (एपी) अमेरिकी राष्ट्रपति जो बाइडेनले रुसलाई युक्रेनविरुद्ध थप बल प्रयोग गरे नयाँ प्रतिबन्ध घोषणा गर्ने चेतावनी दिएका छन् । बिहीबार रुसी राष्ट्रपति भ्लादिमिर पुटिनसँग फोनवार्ता गर्दै बाइडेनले युक्रेनमाथिको सैन्य दबाब अन्त्य गर्न आग्रह गरेका ह्वाइट हाउसका प्रेस सेक्रेटरी जेन साकीले बताइन् । रुसयुक्रेनबीचको तनाव कम गर्न बाइडेनले आग्रह गर्नुभएको छ, साकीले भनिन्, यदि रुसले युक्रेनमाथिको कारबाही जारी राखे अमेरिका र साझेदार मुलुकले निर्णायक रूपमै जवाफ दिने पनि उहाँले स्पष्ट पार्नुभएको छ ।युक्रेनी सीमामा हजारौंको संख्यामा रुसले सेना परिचालन गरी आक्रमणको तयारी गरेको भन्दै विगत केही सातायता रुस र युक्रेनबीच तनाव बढेको छ । मस्कोले भने बारम्बार उक्त आरोपको खण्डन गर्दै आएको छ । रुसले आफ्नो क्षेत्रभित्र सेनालाई स्थानान्तरण गरेको र उक्त विषय आफ्नो अधिकार क्षेत्रभित्रको रहेको पनि दाबी गरेको छ । रुसी सीमानानजिक नाटोको सैन्य गतिविधि बढेको र यसले मुलुकको सुरक्षालाई खतरामा पारेको उसको आरोप छ । रुसले पनि बाइडेनले चेतवानी दिएको पुष्टि गरेको छ । बाइडेनले आफ्ना रुसी समकक्षीलाई फोनवार्तामा युद्ध सुरु गर्न नहुने र यसबाट राम्रो परिणाम ननिक्लने बताएका पुटिनका विदेश मामिला सल्लाहकार युरी उसाकोभले मस्कोमा पत्रकारहरूसँग बताए । जवाफमा पुटिनले रुसमाथि प्रतिबन्ध लगाए गम्भीर परिमाण भोग्नुपर्ने भन्दै अमेरिकालाई सचेत गराएका छन् । यदि रुसमाथि त्यस्तो कदम चालिन्छ भने त्यो गम्भीर गल्ती हुनेछ, जसको परिणाम सुखद हुने छैन, पुटिनको भनाइ उद्धृत गर्दै उसाकोभले भने ।उनले वार्ता निकै अर्थपूर्ण भएको र नयाँ वर्षपछि पनि निरन्तरता दिने सहमति भएको बताए । सैद्धान्तिक रूपमा हामी वार्ताबाट सन्तुष्ट छौं, किनभने विषय र कुराकानी स्पष्ट, ठोस र विशिष्ट थियो । वार्ताको भावना रचनात्मक थियो, उनले भने । दुई समकक्षीबीच सुरक्षा र रणनीतिक मुद्दाहरूमा भएको वार्ताको संयुक्त राष्ट्रसंघले भने स्वागत गरेको छ । राष्ट्र संघ प्रवक्ता फ्लोरेन्सिया सोटो निनोले स्पुतनिकसँग भनेकी छन्, हामी सधैं सदस्य राष्ट्रहरू बीचको संवादलाई स्वागत गर्छौं ।"
सफलताका सारथि,"(काठमाडौं)  सक्रिय खेलाडी जीवनकै क्रममा प्रशिक्षकको डिप्लोमा कोर्स गर्न भारतको पटियाला जाँदा जगदीश भट्टको सपना ठूलो थिएन, मात्र मानिसलाई स्वस्थ र अनुशासित बनाउन प्रोत्साहित गर्ने । जुनसुकै पेसामा रहे पनि मानिसका लागि मानसिक स्वास्थ्य र शारीरिक तन्दुरुस्ती अत्यावश्यक तत्व हो भनेर बुझाउनु थियो । त्यसका लागि उपयुक्त माध्यम खेलकुद नै रह्यो ।प्रशिक्षकका रूपमा राष्ट्रिय खेलकुद परिषद्को जिम्मेवारी सम्हालेको साढे दुई दशकपछि उनै भट्ट निरन्तर आफ्नो मिहिनेतको फल लिँदै छन् । लामो प्रशिक्षण जीवनमा उनको सफलताको ग्राफ क्रमशः उकालो लाग्दै छ । नेपालले एसियन सेन्ट्रल जोन सिनियर वुमेन्स भलिबलको उपाधि रक्षा गरेपछि त उनी भलिबलका सर्वाधिक सफल प्रशिक्षक बनेका छन् । दुई वर्षको बीचमा नेपाली टोलीको निरन्तर सफलतामा पर्दा पछाडिका नायक रहे उनी ।पुरुष भलिबलमा चार दशक लामो अन्तर्राष्ट्रिय सहभागिताको इतिहासमा नेपालको ठोस उपलब्धि थिएन । पाकिस्तानमा आयोजित नवौं दक्षिण एसियाली खेलकुद सकिएलगत्तै खेलाडी जीवनबाट संन्यास घोषणा गरेर उनी पूर्णकालीन प्रशिक्षणमा होमिए । सीमित अन्तर्राष्ट्रिय सहभागिताको अवसर पाइन्थ्यो । राम्रो तयारी नभए सफलता पनि नमिल्ने रहेछ । खेलाडीका रूपमा पूरा गर्न नसकेका सपना पछ्याउँदै प्रशिक्षक बनेको थिएँ, २५ वर्षदेखि राखेपका सहायक प्रशिक्षक रहेका भट्टले सुनाए । उनी पाकिस्तान साग (२००४, कराँची) खेलेर त्यसको अर्को संस्करण (२००६, श्रीलंका) मा सहायक प्रशिक्षकको भूमिकामा सहभागी थिए ।त्यसयता कुनै न कुनै रूपमा भट्टको नेपाली राष्ट्रिय टोलीसँग संलग्नता छ । नतिजाहरू पनि आइरहेका छन् । म आफ्नै रोजाइले खेलकुदमा लागेको हुँ । धेरै कमाउँला भन्ने सोच थिएन । यति लामो समयसम्म लागिरहँदा मेरो कमाइ भनेकै यही सफलता हो । भलिबलमा लागेर आर्थिक अवस्था सुधार गर्न नपाउँदा, परिवारसँग टाढा हुनुपर्दाको पीडा यस्तै सफलताले भुलाइदिन्छ र फेरि अगाडि बढ्न उत्साहित हुन्छु, परिश्रमपछिको सफलता भनेको सन्तुष्टि हुने माध्यम भएको बताउँदै प्रशिक्षक भट्टले भने । सफलता पछाडिका पीडाहरू सधैं गौण रहन्छन् । महिला भलिबल टोलीले पाएको यो सफलताअघिका संघर्ष र अभाव पनि आफैंमा पीडादायी नै छ । राज्यले खेलकुदलाई प्राथमिकतामा राख्दैन तर सफलता भने खोजिरहन्छ । प्राथमिकतामा राखेर सफलताको आधार तय गर्दैन । यतिबेला नेपाली भलिबलमा एउटा ठोस योजना र संरचनाकै आवश्यकता सबैभन्दा धेरै छ । पूर्वाधार, संरचना, पर्याप्त वैज्ञानिक अभ्यासको अभावबीच खेलाडीले आफ्नो इच्छाशक्ति मर्न दिएका छैनन् । दुई वर्षको अन्तरमा तीन ठूला अन्तर्राष्ट्रिय सफलता पनि त्यसैको उपज हो ।देशका सबै जिल्ला संरचना भएको नेपाल भलिबल संघले सन् १९९८ देखि मात्रै महिला राष्ट्रिय टोली बनाएर अन्तर्राष्ट्रिय प्रतियोगितामा सहभागिता जनाउन थालेको हो । त्यसअघि १९८७ मा थाइल्यान्डमा भएको एक मैत्रीपूर्ण खेलमा महिला भलिबलले सहभागिता जनाएको थियो । पछिल्ला केही वर्षमा नेपालले दक्षिण एसियालीस्तरमा आफ्नो प्रभाव देखाउन थालेको छ । नेपालमै भएको १३ औं दक्षिण एसियाली खेलकुदको फाइनलमा भारतमाथि दबाबपूर्ण प्रदर्शन त्यसको प्रमाण हो ।दक्षिण एसियालीस्तरमा हामी अहिले माथि छौं । श्रीलंका र भारतलाई हराउन सक्ने क्षमता हामीमा छ । भलिबल संघसँग कहाँसम्म पुग्ने भन्ने योजना त छैन तर मेरो विचारमा चाहिँ एसियालीस्तरमा शीर्ष १० भित्र पर्नुपर्छ । त्यहाँ पुग्नु भनेको नेपालका लागि ठूलो फड्को हो, भट्टले आत्मविश्वास पोखे, अहिलेदेखि नै योजना बनाएर अगाडि बढ्ने हो भने १० वर्षमा हामी एसियाली र विश्वस्तरमै धेरै अगाडि बढ्न सक्छौं । त्यसका लागि खेलाडीको सुरक्षा (सुविधा), भौतिक पूर्वाधार, नियमित अभ्यास र म्याच एक्स्पोजर, प्रविधिमैत्री तयारीमा जोड दिनुपर्छ । यो काम राज्यको हो, भलिबल संघको हो ।पछिल्लो दशक भलिबल संघको सक्रियता पक्कै बढेको छ । वार्षिक क्यालेन्डर बनाएर प्रतियोगिता व्यवस्थापन गर्ने प्रयास भएको छ । अन्तर्राष्ट्रिय प्रतियोगिता आयोजना, सहभागिता र उपलब्धि पनि राम्रो छ । तर भलिबलको आफ्नै पूर्वाधार र संरचना छैन । जसले नयाँ खेलाडी उत्पादनमा केही निजी प्रशिक्षण केन्द्रको भर पर्नुपर्ने आवश्यकता छ । भलिबलका स्तरीय र क्षमतावान खेलाडीहरू गाउँगाउँमा भेटिन्छन् । उनीहरूले अवसर पाइरहेका छैनन् । गाउँमा उकाली ओराली गरेर हुर्किएकाको स्टामिना बलियो हुन्छ । उनीहरूलाई पहिचान गरेर खेलाडी बनाउने कार्यक्रम लागू हुनुपर्छ, भट्टले सुझाए, भलिबलले आफ्नो देशव्यापी संरचना निर्माण गरी हरेक प्रदेशमा ग्रासरुट कार्यक्रम सञ्चालन गर्ने, पुरुष र महिलातर्फ कम्तीमा ५०५० खेलाडी पहिचान गरी उनीहरूको संरक्षणमा ध्यान दिनुपर्छ । उमेर समूहदेखि सिनियरसम्म ४५ टोली तयारी अवस्थामा राख्न सकियो भने राष्ट्रिय टिम बलियो हुन्छ ।संघले योजना बनाउने र राज्यले लगानीको वातावरण बनाउनुपर्नेमा दुवै पक्षबीच समन्वय र सन्तुलनको अभाव उनले देखेका छन् । उनले भनेजस्तै संघले दीर्घकालीन योजना तय गर्न द्दसकेको छैन । आफ्नो संरचनाबारे स्पष्ट मार्गचित्र र दीर्घकालीन लक्ष्य पनि छैन । राज्यले भलिबललाई राष्ट्रिय खेल घोषणा गर्नुबाहेक अरू लगानीको वातावरण बनाइदिएको अवस्था नै छैन ।भलिबल संघको एउटै आफ्नो संरचना छैन । अहिले केन्द्रमा एउटा अन्तर्राष्ट्रिय कभर्डहल र सातै प्रदेशमा एकेडेमी र होस्टेलको सुविधासहित कभर्डहल आवश्यक छ, उनले थपे, यसको सुपरिवेक्षण संघले गर्नुपर्छ । देशका सबै जिल्लामा स्तरीय प्रशिक्षक नियुक्त गरी उनीहरूलाई जवाफदेही बनाउन सक्नुपर्छ ।बैतडीबाट कञ्चनपुर बसाइँ सरेका उनी कान्छा छोरा हुन् । उचाइले साथ दिएपछि उनले भलिबल खेल रोजे । त्यतिबेला खेल भनेकै भलिबल थियो । यसको लोकप्रियताले पनि मलाई भलिबलप्रति नै आकर्षित गराएको हो, कान्तिपुरसँगको कुराकानीमा उनले भने । तत्कालीन वीरेन्द्र रनिङ सिल्ड खेलेपछि महाकाली अञ्चल र पछि सुदूरपश्चिम विकास क्षेत्रबाट क्षेत्रीय प्रतियोगिता खेलेका उनी २०४५ देखि ०६४ सालसम्म राष्ट्रिय टोलीको सदस्य रहे । त्यसबीचमा २०५३ सालमै उनी पटियालाबाट स्पोर्ट्स डिप्लोमा कोर्स पूरा गरी करारमा राखेप प्रशिक्षक बनिसकेका थिए । उनले चार संस्करण सन् १९९३, १९९५, १९९९ र २००४ को दक्षिण एसियाली खेलकुदमा नेपालको प्रतिनिधित्व गरे ।प्रशिक्षण कोर्स गरेर फर्किएलगत्तै करार सेवामा सहायक प्रशिक्षकको नियुक्ति लिएका उनले गृहजिल्लामा प्रशिक्षण केन्द्र स्थापना गरे । उनले त्यहींबाटै खेलाडी उत्पादन थालेका थिए । उनका उत्पादनहरू अहिले पनि राष्ट्रिय टोलीबाट खेलिरहेका छन् । कतिले संन्यास लिइसके । राष्ट्रिय टोलीका पूर्वखेलाडी कैलाश भट्ट, नरेन्द्र गिरी, भैरव बम, दीपक जोशी, महिलातर्फ उषा विष्ट, निरुता ठगुन्नाहरू महेन्द्रनगरबाटै आधारभूत प्रशिक्षण लिएर आएका खेलाडी हुन् ।अनुशासित र स्वस्थ व्यक्ति उत्पादन गर्ने लक्ष्यमा अगाडि बढ्दा मैले प्रशिक्षण दिएका १२ सयभन्दा बढी खेलाडीलाई उनीहरूको योग्यताअनुसार कुनै न कुनै ठाउँमा रोजगारीको व्यवस्था गरेको छु, आफ्ना कामबारे भट्ट सुनाए, अहिले पनि आर्थिक अवस्था कमजोर भएका ६० भन्दा बढी खेलाडीलाई उनीहरूको अध्ययन र प्रशिक्षणमा सहयोग गरिरहेको छु । कोरोना महामारीको असर सुरु हुनुअघिका दुई अन्तर्राष्ट्रिय प्रतियोगितामा नेपाली महिला टोलीको प्रदर्शन अविश्वसनीय थियो । तर उपाधि जितेर पनि आफू खुसी हुन नसकेको भट्टको तर्क छ ।विश्वकप नै जिते पनि एउटा प्रशिक्षकले आफ्नो टिमको कमजोरी देखिरहेको हुन्छ । तर यसपल्ट टिमको प्रदर्शन चित्तबुझ्ने खालको चाहिँ थिएन । हाम्रा कुनै पनि खेलाडीले आफ्नो क्षमताको ३० प्रतिशत पनि खेलेनन्, उनले भने, कोरोनाको असर, बलिया प्रतिद्वन्दीको उपस्थिति र अघिल्लो सफलताका कारण धेरै अपेक्षा हुनुले खेलाडीहरू दबाब परेजस्तो छ । लगातारको यो सफलताले नेपाली टोलीको अपेक्षा अझै बढेको छ । बंगलादेशबाट फर्किएकै दिन बिहीबार खेलकुदमन्त्री महेश्वरजंग गहतराजले आसन्न एसियाली खेलकुदमा भलिबलको सहभागिता निश्चित भएकाले तयारी सुरु गर्न निर्देशन नै दिए । पोखरामा हुने टाइगर कप भलिबल र नेपाल स्पोर्ट्स एन्ड इभेन्ट म्यानेजमेन्टले आयोजना गर्न लागेको पूर्वनिर्धारित फ्रेन्चाइज भलिबल सकिएपछि राष्ट्रिय टोलीको प्रशिक्षण सुरु गर्ने योजना प्रशिक्षक भट्टले सुनाए ।अब हामीलाई आफ्नो साख जोगाउन धेरै ठूलो चुनौती छ । अपेक्षा धेरै बढेको छ । त्यहीअनुसार तयारी गर्नुपर्छ । एसियाली खेलकुदअघि नियमित प्रशिक्षण र आफूभन्दा माथिल्लोस्तरका टोलीसँग कम्तीमा १० अभ्यास खेल खेल्न पायौं भने राम्रो नतिजाको आस गर्न सकिन्छ ।"
प्रदीपलाई टेनिस उपाधि,"पोखरा (कास) पोखराका प्रदीप खड्काले १८ औं माछापुच्छ्रे बैंक पोखरा ओपन तथा भेट्रान्स टेनिसको मेन्स सिंगल्सतर्फ उपाधि जितेका छन् । पोखरा रंगशाला टेनिस कम्प्लेक्समा शुक्रबार फाइनलमा प्रदीपले आरभसम्राट हाडालाई ६३, ६४ को सोझो सेटमा पराजित गरे । उनले पुरस्कारवापत ८० हजार रुपैयाँ प्राप्त गरे । जितसँगै उनी नेपालको शीर्ष वरीयतामा उक्लिएका छन् । गत महिना काठमाडौंमा सम्पन्न गणेशमान राष्ट्रिय टेनिसमा प्रदीप आरभसँग ६३, ६१ ले पराजित भएका थिए । आरभले ४० हजार पाए ।३५ वर्षमाथि एकलतर्फको उपाधि सन्तोष खत्रीले जिते । उनले फाइनलमा भीष्म गुरुङलाई ६०, ६१ को सेटमा हराए । विजेताले ६० हजार र उपविजेताले ३० हजार प्राप्त गरे । ४५ वर्षमाथिको एकल उपाधि चन्द्र शाहीले जिते । उनले विमलकुमार गुरुङलाई ६३, ६२ को सोझो सेटमा हराएर उपाधि रक्षा गरेका हुन् । विजेताले ४० हजार र उपविजेताले २० हजार पाए । ४५ वर्षमाथिको मेन्स डबल्समा हिमाल शाह र राजु क्षेत्रीको जोडी च्याम्पियन बन्यो । उनीहरूले पोखराका विनोद कायस्थ र विकास गुरुङको जोडीलाई ६२, ६२ ले हराए । विजेताले २० हजार र उपविजेताले १० हजार पुरस्कार पाए । कास्की जिल्ला टेनिस संघद्वारा आयोजित प्रतियोगितामा विजेतालाई माछापुच्छ्रे बैंकका पूर्व उपाध्यक्ष रोशन केसी, नेपाल टेनिस संघकी अध्यक्ष ज्योति राणालगायतले पुरस्कृत गरे ।"
एनआरटी शीर्ष पाँचमा,"एपीएफआर्मी बराबरदशरथ रंगशालामा दिनको पहिलो खेलमा एपीएफले आर्मीविरुद्ध ११ को नतिजा निकाल्दै अंक बाँडेको छ । अपराजित रहे पनि तेस्रो जितको खोजीमा रहेको आर्मीेले जर्ज प्रिन्स कार्कीको गोलमा ६३ औं मिनेटमा लिएको थियो । उनले दिनेश हेन्जनको पासमा पेनाल्टी क्षेत्रबाहिर पाँच डिफेन्डरको बीचबाट प्रहार गरेको बल राजन गुरुङमा डिफ्लेक्ट हुँदै गोलमा परिणत भएको थियो । तर, बिक्की तामाङले ६७ औं मिनेटमा गोल गर्दै एपीएफलाई ११ को बराबरी दिलाए । नवीन लामाको प्रहारलाई आर्मीका गोलकिपर विकेश कुथुले रोकेका थिए र विकेशले फेरि नियन्त्रण गर्न नभ्याएको त्यही बललाई सहजै पोस्टको दिशा दिँदै बिक्कीले खेल बराबरी गरेका थिए ।सुरुका तीन खेल हारेका एपीएफले पछिल्ला ४ खेलमा १ जित र ३ बराबरी गर्दै ६ अंक जोडेको छ । दुई विदेशी खेलाडी भित्र्याएपछि सुधार गरेको एपीएफ ११ औं स्थानमा उक्लियो । आर्मीले भने लगातार तेस्रो बराबरीसँगै शीर्षस्थानको मछिन्द्रसँगको दूरी एक अंकमा छोट्याउने अवसर गुमायो ।"
जित्नैपर्ने दबाबमा मनाङ,"(पोखरा)  घरेलु मैदानमा पुलिसविरुद्ध सानदार जित पाएको मनाङ मर्स्याङ्दी क्लबले काठमाडौं फर्किएर मछिन्द्रसँग हार बेहोर्यो । सहिद स्मारक ए डिभिजन लिगको दोस्रो स्थानमा झर्यो । शीर्षस्थानमा उक्लिएर मनाङको एएफसी च्यालेन्ज कप खेल्ने सम्भावना भने अझै सकिएको छैन । त्यसका लागि पोखरा रंगशालामा शनिबार हुने बिग्रेड ब्वाइजसँगको खेल जित्नुपर्ने दबाब मनाङलाई छ । मनाङको होम ग्राउन्ड पोखरामा लिगको खेल दोस्रोपल्ट हुँदै छ । लाहुरेकै सन्ततिले निर्माण गरेको काठमाडौंको ब्रिगेड ब्वाइज क्लब लाहुरेकै सहर पोखरामा मनाङविरुद्ध खेल्दै छ । लिगको दोस्रो स्थानको मनाङसँग खेल्नु १२ औं स्थानको ब्रिगेड ब्वाइजका लागि चुनौतीपूर्ण छ । अहिले ब्रिगेडको ध्यान मनाङलाई जित्नुभन्दा पनि बराबरी खेलेर अंक बाड्ने र तालिकामा तल झरेर रेलिगेसनमा नपर्नेमा छ । शुक्रबार भएको प्रिम्याच कन्फ्रेन्समा ब्रिगेड ब्वाइजका प्रशिक्षक समीर विष्टले बराबरी खेलेर एक अंक जोड्दा पनि टिमको जितबराबर हुने बताए । हामी ३ अंककै लागि खेल्ने हो, उनले भने, बराबरी भएर एक अंकमात्रै लिए पनि टेबलको बीचतिर हुन्छौं । त्यो जित बराबर नै हुन्छ । उनले यसपल्ट तयारी राम्रो रहेको र खेलाडीको मनोबल पनि उच्च रहेको बताए । सुरुआतमा आक्रामक खेले पनि परिस्थितिअनुसार रणनीति बदल्ने उनी बताउँछन् । विगतका कमीकमजोरी औंल्याएर कसरी जान सकिन्छ भन्ने योजना बनाएका छौं, उनले भने ।ब्रिगेड ब्वाइजमा तीन अफ्रिकी खेलाडी रुडी, ड्याडी र इबोडे मिडफिल्ड र डिफेन्सबाट खेल्छन् । शनिबार भने गोलरक्षक भारतका गुरप्रितले इन्ट्री गर्दैछन् । क्लबले भारतमा आईएसएल, आई लिग खेलिसकेका गुरप्रितलाई नेपाली लिगमा पहिलोपल्ट उतार्दै छ । राष्ट्रिय टिमका अनिल गुरुङ, यू२३ का शिशिर लेखी, रणदीप पौडेल, विशाल बस्नेतलगायत खेलाडी टिममा छन् । मनाङका प्रशिक्षक टोपे फुजा बीबीसीविरुद्ध जित्नकै लागि खेल्ने बताउँछन् । आफ्ना बलिया खेलाडी ओलावाले आफिजले दुई खेलमा पहेँलो कार्ड पाएर खेल्न नपाएपछि मछिन्द्रसँग पराजित हुनुपरेको उनले बताए । तयारी धेरै गरिएको छ, उनले भने, त्यो हारपछि सामान्यतर्फ फर्किएका छौं । जित्नकै लागि खेल्छौं । होम ग्राउन्डको अवधारणामा पहिलोपल्ट खेलेकाले कसरी खेल्ने भन्ने विस्तारै बुझ्दै गरेको उनले सुनाए । मनाङका कप्तान अञ्जन विष्टले लिग जितेर एएफसी च्यालेन्ज कप खेल्ने सम्भावना जीवितै रहको बताए । आफ्नो टिमका लागि अझै मौका रहेकाले सबै सकियो भनेर नबसेको उनले सुनाए । एउटा खेल हार्दैमा लिग हारेको होइन । अर्को खेल जितेर फेरि अगाडि आउन सक्छौं, उनले भने, हार्यौं भन्दैमा दुखी भएर बसेका छैन । अर्को दिनदेखि नै हार्डवर्क गरेर आएका छौं । तयारी अझै राम्रो अवसर छ । अर्को खेलमा हामीले जित्ने र मछिन्द्रले हार्ने वा बराबरीमा खेल्यो भने हामी अगाडि आउँछौं ।पोखरा रंगशालामा दुवै टिमले लिगमा सातौं चरणका खेल खेल्दैछन् । आठौं चरण पुस २४ मा मनाङ र च्यासल युथ क्लबबीच हुनेछ ।"
मर्न बरु गाह्रो हुन्न !,"सबैका लागि सबै दिन एकनास हुँदैनन् । न त कुनै साल, गते, तारिख र महिना सबैका लागि उस्तै रहन्छन् । निजी भोगाइ र घटनापरिघटनाका कारण उही समय पनि व्यक्तिअनुसार बेगल भइदिँदो रैछ । मेरो लागि चाहिँ पुस १७ गते (जनवरी १) बाँचुन्जेललाई नमेटिने पीडाको विम्ब बनेर रहने भयो । २०७६ चैतमा सुरु भएको मेरो खोकीले महिनौंसम्म विविध घरेलु नुस्खालगायत खसीको खुट्टीको झोललाई समेत टेरपुच्छर लाएन । अँ मेरो खोकी सधैं यस्तै त हो नि भन्दै निच मारियो किनकि प्रथम लकडाउनको बेला थियो । सुरुका तीन महिना अमन भएर पेटमा अन्नका दाना परेनन् । कमजोरीले सुस्तरी गाल्दै गयो । म हिँड्दाहिँड्दै लड्ने, टुक्रुक्क बसेर बारीमा गोडमेल गरिरहँदा भुइँमा हात नटेकाई उभिनै नसक्ने हुन थालें । आफ्नो कोठाबाट निस्केर बैठकमा आउँदा सोफाछेउ भुइँमा पछारिएँ एक अपराह्न । मुवाँ घुँडा दुखाइले हिँड्न सक्नुहुन्नथ्यो, अत्तालिएर सोध्नुभयो, मैयाँ ! के भयो ? आफैं उठ्न नसकेकी मैले रुँदै भनें, मुवाँ ! म लडें । हे भगमान् ! हे पशुपतिनाथ ! मेरो मैयाँलाई चाँडो जाति बनाइदेऊ, प्रभु !, जम्ले हात जोडेर पुकारा गर्दै मेरो विवशतामा आँसु झार्नुभयो मुवाँले ! दुई महिनापछि स्वरै भासियो । अस्पतालमा जँचाउँदा छातीमा क्षयरोगले जरा गाडिसकेछ । भर्ना गरेर टीबी, न्युमोनियाको दबाई चलाए । पीसीआर टेस्टको रिपोर्ट ल्याबमै गोलमाल भयो, पाइएन । नाक र मुखको जरामै घोचेर स्वाब स्याम्पल लिने त्यो दर्दनाक प्रक्रिया फेरि सहेँ । अस्पताल बसाइमै गोडा लुला भएर हिँडडुल गर्न असमर्थ भएँ, दुर्बलताले हरिबिजोगै बनायो । सलाइन लगाउँदा नसा फेला नपर्नाले क्यानुला घोच्दा घोच्दा दुवै हात छियाछिया भयो । दुखाइको कुनै मापन थिएन, केही समाउन र हात टेक्न सक्दिनथें । धेरैचोटि घोचिएको छालामा सुन्निएर रातो, नीलो हुँदै काला बनेका टाटाहरू हातमा बाक्लिन थाले । पछिल्लो पीसीआरको परिणाम निगेटिव आएपछि डिस्चार्ज गरे । भदौमा घर फर्केपछि त झन् सिकिस्तै भएँ । घरकालाई पनि टीबी सर्छ भनेर आफ्नै कोठामा कैदी बनें । भाइले मलाई ह्वीलचेयरमा राखेर शौचालय लान्थ्योल्याउँथ्यो, म आफैं हिँडेर कमोडसम्म जान असमर्थ थिएँ । दुईचोटि वासरुमको ढोकामा उक्लँदा लडेको चोट सम्झनास्वरूप कालो दाग बनेर अद्यापि मेरो घुँडामा छ । भाइ अफिस गएको हुन्थ्यो, घरमा मुवाँ र म मात्र हुन्थ्यौं । म ठूलो स्वरमा बोल्न वा कसैलाई बोलाउन सक्दिनथें । कति बाजी त आफैं हिँड्न नसक्ने मुवाँले ढोकाबाहिर कसैको पदचाप सुन्नुभयो भने उसलाई हारगुहार गरेर बोलाउनुहुन्थ्यो र लौन बाबु ! मेरो छोरीलाई के चाहिएको छ हेरिदिनू न ! ऊ बोल्न सक्दैन भनेर बिन्ती गर्नुहुन्थ्यो । राति तिनताका मलाई घरी जाडो घरी गर्मी लागिरहन्थ्यो । स्ट्यान्डवाला रिमोट कतै हराएकाले खाटभन्दा थोरै परको पंखा आफैं गएर अनअफ गर्न सक्दिनथें, पल्लो कोठामा सुतेको भाइलाई बोलाउनुपर्थ्यो । एउटा सानो रबरको खेलौना थियो कर्कश ध्वनि निकालेर प्याँक् प्याँक् कराउने, म त्यही बजाउँथें । तर, थाकेर चुर हुँदै निदाएको भाइको कानमा त्यो कर्कश ध्वनि पनि पस्न सक्दैनथ्यो, मुवाँले कराएर बाबु ए बाबु ! दिदीले बोलाउँदै छ, उठ् त ! भनेर बोलाइदिनुहुन्थ्यो । दयालाग्दो गरी परनिर्भर दिनरात झेलिरहेकी थिएँ । तीन महिनाको दबाई खाएर गरिएको खकार जाँचको नतिजाले टीबी निगेटिव देखाएपछि बल्ल घरकाले कोठाबाट बाहिर निकाले मलाई । अनि बैठक कोठामा मुवाँको खाटछेउको काउचमा लम्पसार परें । खाना देखेरै बान्ता हुने हाडछाला मात्रको काया मेरो, टीबीका बडेमानका नौवटा चक्की दिनैपिच्छे खान मन मरेर आउँथ्यो । तर, मुवाँकै आँसुले पग्लिएर दबाई खान बाध्य हुन्थें । उतिबेला मुवाँले दबाई खुवाउन करबल नगर्नुभएको भए पक्कै म आजको दिन देख्न पाउँदिनथें । आमाछोरी दुवैले मास्क लाउँथ्यौं । मुवाँलाई अँगाल्दै खुट्टा बोकाएर घुस्रिँदै सुत्ने सारै मन हुन्थ्यो मलाई, तर एक हात परको मुवाँको ओछ्यानसम्म पुग्नु मेरा निम्ति आकाशको फल टिप्नुजत्तिकै थियो । म पीडाले कराउँदाचिच्याउँदा मेरो दुःख बुझेर आँसु खसाल्ने, मेरो आत्मबल र हिम्मत बढाउन हरसम्झव प्रयत्न गर्ने मेरी मुवाँ समीपै हुनुहुन्छ भन्ने सत्यबोधचाहिँ त्यस्ता घडीबाट गुज्रँदा मेरो एक मात्र मानसिक सम्बल हुन्थ्यो । अनिवार्य दैनिकी पनि स्वयम्ले सम्पन्न गर्नु अझै मेरो बुताको कुरा थिएन । क्याथेटर र डाइपरमा आश्रित थियो शौचकर्म । आफू गुज्रिरहेको कहालीलाग्दो समयदेखि बेखबरजत्तिकै थिएँ । तर, अहिलेको स्थितिभन्दा तुलनात्मक रूपमा त्यसबेलाको अवस्था मलाई ढुक्कको लाग्छ । ती दिनरातमा आफूले बेहोरिरहेको शारीरिक कष्ट र सकसको वर्णनातीत अनुभवबाहेक मलाई अर्थोकको वास्ता र चासो हुँदैनथ्यो । मलाई सन्चो छैन, खाना रुचिरहेको छैन । उठेर बस्नधरि सकिरहेकी छैन । यस्तै भइराख्यो भने के गर्ने होला ? जस्ता अत्यासिला सोच मेरो मनमस्तिष्कमा ढिम्कनै सक्दैनथिए । न मलाई कसैको माया लाग्थ्यो, न त कुनै चिन्ताले पिरोल्थ्यो । न मनमा कसैप्रति दयाईर्ष्याभाव जाग्थ्यो । चेतन र अवचेतनको लागछोडले मलाई घडीको पेन्डुलमजस्तो बनाइरहन्थ्यो । मैले खाना खाएँ ?, मैले दबाई खाएँ ?, कस्तो झमक्क रात परेको, मुवाँ ? नानाथरी सोध्दै मुवाँलाई झिँजो लगाइरहन्थें । तिमीलाई चम्चाले भर्खरै थोरै दालभात खुवाएको, मैयाँ ! दबाई पनि केराको टुक्रामा एक एक टबलेट घुसारेर ताराले तिमीलाई खुवाइसक्यो, काली ! अहिले रात हैन दिउँसो हो , मुवाँ बताउनुहुन्थ्यो । ककसलाई केके भनें र कतिको चित्त दुखाएँजस्ता महत्त्वपूर्ण कुराहरू सम्झनामा टिकिरहँदैन थिए । मुवाँलाई नै पनि मैले कति बाजी भन्नुनभन्नु भनें, तर छोरीले भोगिरहेको अधबेस्रो अवस्था बुझेर मुवाँले मलाई हरेकपल्ट माफ गरिदिनुहुन्थ्यो ।निधारमा केही सास फेर्न अझ बाँकी लेखिएको रहेछ, त्यसैले त डार्बिन जीबाको सर्भाइभल अफ द फिटेस्ट मेरो हकमा साँचो साबित भएको ! घस्रीघस्री बाँचे पनि सास नफुस्कुन्जेल त बाँचेकै मान्नुपर्यो !लामो बेहोसीपछि होसमा आउनु भनेको एक प्रकारले मरेर ब्युँतनुजस्तै हो क्यार ! बौरिउठेको मान्छेले आफू बाँचेकोमा खुसी हुनु कि अप्ठ्यारोमा परेको महसुस गर्नु बडो अलमल हुन्छ । मेरो निजी अनुभव त्यस्तै रह्यो । क्षयरोग र त्यसको कडा दबाईले खटिया समाएपछि धेरैजसो अर्धबेहोसीको अवस्थामा रहने मैले ज्यादाजसो कुराहरू बिर्सिएँ । तर, त्यस्तो हालतमा पनि, एक रात अचानक एउटा फोन गरेँ । फोनको छोटो कुराकानीमा खासै यही कुरा गरेँ भन्ने अझै यकिन छैन मलाई । तर, योचाहिँ पक्का सम्झना छ कि म रोएकी थिएँ फोनमा, सायद त्यति बेलाको मेरो पीडा र व्यथा आँसु बनेर छचल्किएको थियो । छेउको ओछ्यानमा मुवाँ सुतिरहनुभएको थियो । उहाँले सायद मेरो त्यो फोनवार्ता याद गर्नुभएन ।मैले त्यस रात तिमीलाई फोन गरेकी थिएँ, प्रिय मान्छे ! बडो ज्याद्रो हुनेरैछ मान्छेको मानसिकता, केही नसम्झने अवस्थामा पनि माया गरेको मानिसलाई सम्झने ! मानौं, कोमामा रहेका कोही कोही बिरामीले चलायमान परिवेशलाई महसुस गरिरहेजस्तै ! मेरो त्यो आधारातको अप्रत्याशित फोन गराई त्यही गहिरो लगावको नतिजा थियो भन्नेमा ढुक्क छु । तिमीसम्म पुग्न मलाई नौ सय खोला तरेर नौ डाँडा काटेर पनि सम्भव छैन, थिएन । त्यसैले होला अवचेतन मनले मलाई फोनमै भए पनि तिम्रो मायालु सान्त्वनाको आवाज सुन्न उक्साएछ । फोन वार्तापश्चात् मैले मनमनै खुई काढें, तिम्रो मायाले मलाई सन्चोले मर्न पनि नदिने भयो ! लगत्तै विह्वल बन्दै सम्झिएँ तिम्रा उद्गारहरू तिमी कति ज्ञानी छौ, मैयाँ ! सबै छोरी तिमीजस्तै भैदिए । अनि के ! त्यो झुलभित्र राजविराजको गर्मी रातमा तिमीलाई मुवाँले पँखा हम्केको मैले आफ्नै आँखाले देखेजस्तै लाग्छ के मलाई ! त्यो मात्र के, मैले त तिम्रो न्वारान नै देखेजस्तो लाग्छ । अनि मेरै आँखा अगाडि तिमी हुर्केजस्तो लाग्छ, काली !तिमी मलाई दुरुस्त उसरी नै बुझ्छौ जसरी मेरी मुवाँ बुझ्नुहुन्थ्यो । मुवाँले जसरी नै तिमी मलाई काली, मैयाँ सम्बोधन गर्छौ । त्यसैले पनि तिम्रो प्रेममा म मुवाँको ममता छिपेको पाउँछु र एक किसिमको सन्तोक मान्छ मेरो दग्ध चित्तले । मान्छेको मन न हो, केही न केहीमा चित्त बुझाउने मेसो भेट्टाइछाड्दोरैछ ! मेरो लागि मुवाँको प्रेम र तिम्रो प्रेम सदैव एकै कित्तामा उभिएर ममा बाँच्नुको मोह जगाइरहन्छन्, दुवै प्रेम स्तुत्य र अतुल्य छन् मलाई !खासमा के होला हगि यो प्रेम भन्ने अबोधगम्य कुरा ?बर्ट जोशुवा (रुबिन जोशी) लेख्छन् प्रेम एउटा मामुली आवेग हो । वैज्ञानिक दृष्टिले रोमान्टिक प्रेमको तीन तह हुँदो रहेछ, यौनआकर्षण र लगाव हामीलाई यस्तो व्यक्ति मन पर्छ, जसले कुशलतापूर्वक हाम्रो जिनलाई निरन्तरता दिन सकोस् । पुरुषको दृष्टिमा आफ्नो वीर्य धारण गरेर जन्म दिन सक्ने र आफ्नो सन्तानलाई हुर्काइदिन सक्ने महिला भए एक किसिमले पुग्यो । अब महिलाहरूको सन्दर्भमा पनि त्यही कुरा लागू हुन्छ । पुरुषको शुक्रकीट र स्त्रीको डिम्ब संयोजन नै जीवनको सुरुवात हो । यदि संसारमा हुने प्रजननका लागि अलग अलग लिंग (स्त्री, पुरुष) नचाहिने भएको भए कुनै पनि प्रेम व्रेम भन्ने आवेग प्रकृतिमा हुँदैनथ्यो । प्रेम एउटा त्यस्तो सम्झौता हो जसले परस्परको जिनलाई निरन्तरता दिन मदत गर्छ ।के साँच्चै आफ्नो जिनलाई निरन्तरता दिन नै प्रेम गर्छन् त मानिसहरू ?हिन्दी सिनेमा लस्ट स्टोरिज हालसालै हेरें, जसभित्रका चार कथाहरू शारीरिक क्षुधाको तुष्टिमै केन्द्रित छन् । सोचें, के वासना र प्रेम एकै कुरा हो ? के प्रेम हुनका निम्ति यौनसम्बन्ध आवश्यक छ ? दस मनमा एक मनले भन्छ होला र त, वात्स्यायनले दुनियाँले मानेको शास्त्रै लेखे कामसूत्र । हाम्रा मन्दिरका टुँडालहरूमा खोपिए अभिसाररत् कलात्मक मूर्ति चित्रहरू र अजन्ता एलोराका गुफाहरू सजिए कामसुखका विविध आसनहरू, अनुपम प्रस्तर कलाकृतिबाट । र, एफ्रडाइटी सेक्सुअल लव र सुन्दरताकी देवी मानिइन् प्राचिन ग्रीसमा !तर, बाँकी मन नकार्छ होइन, प्रेम भनेको सेक्स होइन ! उसो र, सेक्सबिना नै हृदयमा गहिरो गरी जरा गाड्न सक्षम हुन्छ प्रेम, तर सेक्समा प्रेम हुनु अनिवार्य छैन भन्छन् बुज्झकीहरू ! तर, एकअर्कालाई अथाह प्रेम गर्नेहरू यदि दैहिक रूपमा पनि एकाकार हुन्छन् भने त्यो प्रेम झनै प्रगाढ हुन्छ भन्नेचाहिँ मलाई पनि लाग्छ । यौन व्यवसायमा लागेका धेरैजसो पेसाकर्मीका लागि भने यौनकार्यमा प्रेम पनि हुनु वाहियातै हो । व्यवसायलाई इमानदारीसाथ निर्वाह गर्ने प्रसंगमा मलाई पाउलो कोहेलोको उपन्यास इलेवेन मिनट्स की प्रमुख पात्र झलझली याद आउँछिन्, जो उनीकहाँ आउने हरेक ग्राहकको इच्छामुताबिक आफूलाई ढाल्छिन् र तिनको पूर्ण सन्तुष्टिका लागि हरतरहले आफूलाई समर्पण गर्छिन्, तर कुनै ग्राहकलाई प्रेम गर्दिनन् । लस्ट स्टोरिज हेरेलगत्तै हेरेको फिल्म इज लव इनफ, सर ! ले मेरो धारणालाई मजबुती प्रदान गर्यो कि गहिरो प्रेममा भावनाको प्रधानता सन्निहित हुन्छ । मलाई यो लेखिरहँदा तसलिमा नसरिनको उपन्यास लज्जा को एक प्रसंगको तीव्र सम्झना भइरहेको छ, जहाँ पुरुष प्रमुख पात्र सुधामयको लिंग छेदन गरिदिन्छन् जेहादीहरूले, उनकी पत्नीले पतिलाई उसरी नै प्रेम गरिरहन्छिन् जसरी पहिले गर्थिन् । सेक्सको आकांक्षाबिनै मानिस कसैलाई प्रेम गरिरहन सक्छ, हिन्दी फिल्म सदमा, गुजारिश ले त्यही देखाउँछन् । वासनाका पलहरू आवेगको समाप्तिपछि स्मृतिबाट ओझेल पर्लान्, तर जति पटक बोले पनि, लेखे पनि र कबोले पनि समर्पित प्रेमका बातहरू कहिल्यै सकिँदैनन् । प्रेमकथाहरू अजरअमर रहिरहन्छन् र प्रेमपात्रहरू अजम्बरी बन्छन् ।राजा शब्द मेरो जीवनमा प्रेमको प्रतिनिधित्व गर्दै आइरहेको देखेर ताज्जुब लाग्छ । सुरुको मेरा प्रेम पात्र थिए राजा खड्का, जो मेरो क्षणिक सुकुमार आकर्षणदेखि सर्वथा अनजान थिए । उनी मेरा स्कुले साथी पवन बस्नेतका काठमाडौं बसेर अध्ययन गरिरहेका दाजु थिए । र, एउटा शुक्रबारे कक्षा समाप्तिपछि हाम्रो विद्यालयका विद्यार्थीमाझ बसेर गितार बजाउँदै गाउँदै थिए हजार आँखा हेर्ने मेरी मायालुलाई । उतिबेला उनको सम्मोहनको जादु ममा यस्तरी चढ्यो कि लाग्यो त्यो हजार आँखा हेर्ने हजार हात छेक्ने मायालु उनले मलाई नै भनेका हुन् । किशोरी मन केही दिन त्यसैत्यसै फुरुंग भइरह्यो । र वर्तमानमा, उहिले भनिने गरेको कहिल्यै घाम नअस्ताउने मुलुकमा जस्तै मेरो मनको साम्राज्यमा घाम बनेर छाइरहने राजा तिमी ! एकबारको जुनीमा प्रेम मात्र एकचोटि र केवल एक जनासँग हुन्छ भनेर किटानी जाहेरी दिन नमिल्नेरैछ । तापसी पन्नुले भनेजस्तै जीवनमा प्रेम बारबार भइरहँदोरैछ, त्यो बेग्लै कुरा हो कि ती प्रेमका पकड र प्रभाव कति बलशाली हुन्छन् । लामो दूरी वा छोटो दूरीका क्षेप्यास्त्रजस्ता ! तर, झन्डै होसहवास गुमाएको अवस्थामा पनि मैले तिमीलाई याद गर्नुचाहिँ साँचो प्रेमको तिलस्मी घटना हो भन्ने मान्छ मेरो मनले ।कोसी किनारमा जमोठ भएर सदियौंदेखि उभिइरहेका जोर सिमलझैं आमाको प्रेम र प्रियतमको प्रेम मेरो जीवनकहानीमा सतीसालजसरी शिर उठाएर ठडिएका छन् । त्यसैले त तिम्रो प्रेमको आँखिझ्यालबाट म हरदम हरपल मुवाँको मायाममतालाई चियाइरहन्छु । तिम्रो साथको उष्मामा म मुवाँको न्यानोको न्यास्रो मेट्छु । एउटै कुराले मन खिन्न हुन्छ मेरो कि बिस्तारै हिँडडुल गर्न थालेकी अहिलेकी मलाई देखेर तिमीजसरी नै अपार आनन्द र सन्तोकले भरिपूर्ण हुन नपाउँदै मुवाँले सधैंका लागि मलाई छाडी जानुभयो, गएको पुस १७ गते, १ जनवरी ।अन्त्यमा, यही लेखमार्फत स्वदेशपरदेशमा रहनुहुने मेरा प्रिय पाठक, शुभेच्छुक मित्र र आफन्तजनहरू, जसले मलाई तनमनधनले निःस्वार्थ सेवासाथ दिनुभयो, तपाईंहरूको सद्भाव र स्नेहप्रति म सधैं आभारी रहनेछु । सबै सबैमा नमन् !मेरी मुवाँको प्रथम पुण्यतिथिका दिन उहाँलाई यही शब्दश्रद्धाञ्जली अर्पण गरेँ ! र, मुवाँले प्रायः गुनगुनाउनुहुने यस्तो पनि हुँदोरैछ जिन्दगीमा कहिलेकहिले  का गायक प्रिय फत्तेमानज्यूको स्वरमा स्वर खामें मर्न बरु गाह्रो हुन्न तिम्रो माया मार्नै सकिन्न !"
शिक्षालयमा सजायको त्रासद शृंखला,"आज हामी शिक्षाका नाममा स्कुलमा जे गरिरहेका छौं, त्यसले केटाकेटीको आत्मा, तिनको चरित्र र अस्मितालाई नराम्ररी ध्वस्त पार्दै छ, अमेरिकी शिक्षाविद् जोन हल्टको यस भनाइले शिक्षाका नाममा हुने गरेका सजायलाई संकेत गर्छ । शिक्षार्थीको जीवनलाई ध्वस्त पार्ने विभिन्न तत्त्वमध्ये एक हो सजाय । पोखराकी एक होस्टेल वार्डेनले ६ वर्षीय बच्चाको लिंगमा रबरले बाँधेर अमानवीय सजाय दिएपछि शिक्षाक्षेत्रमा हुने गरेको सजायबारे फेरि विमर्श सुरु भएको छ । २१ औं शताब्दीलाई गिज्याउने गरी बालबालिकामाथि हुने जुनै सजाय पनि निन्दनीय छन् । अत्यन्त दुःखको विषय यो छ कि शिक्षालयमा मात्रै नभई घरपरिवार, समाजमा पनि यो उपक्रमको पारो घटेको छैन । जाडोमा बढी पिसाब लाग्नु प्रकृतिसंगत कुरा हो, तर साना नानीहरूले समयमा दिसापिसाब गर्न नपाउने कथित नियम शिक्षालयहरूमा यत्रतत्र छ । शिक्षक प्रत्येक घन्टीमा शौचालय जान स्वतन्त्र छ, तर ऊसँगै रहने विद्यार्थीले भने समयमा दिसापिसाब पनि गर्न पाउँदैनन् । हातखुट्टा भाँचेरै भए पनि यसलाई तह लाइदिनुपर्यो, यसो भन्दै विद्यालयमा आउने अभिभावक अझै छन् । तिनका नजरमा बच्चा भनेकै कुटेर ठीक पार्ने साधन हो । तिनीहरू सोच्छन्, नकुटे बच्चाले टेर्दैन । टाउकैमा टेक्छ । अनुशासनहीन बन्छ । भविष्य बिगार्छ । ज्ञानको ठेक्का लिएर बसेका मास्टरसाप र होस्टेल वार्डेन पनि के कम ! मैले फलानो विद्यार्थीलाई बेस्कन भकुरेपछि ऊ सही बाटोमा लाग्यो भनेर ठूलै पुरुषार्थ गरेजसरी सुनाइहिँड्छन् । खासमा न कसैको कुटाइले कसैको जिन्दगी सप्रिन्छ, न कुटाइ नखाने विद्यार्थी बिग्रन्छ ! बरु सजाय र कुटाइसम्बन्धी यस्तो सोचव्यवहारले हामीबीच विद्यमान बौद्धिक दरिद्रतालाई छर्लंग पार्छ । हो केटाकेटी चल्छन्, उफ्रिन्छन्, भनेको टेर्दैनन् । आफ्नै संसारमा हराउँछन् र आफ्नै नौलो संसार सिर्जना गर्ने क्षमता राख्छन् । उनीहरू मान्छे बन्न चाहन्छन् हामी भने उनीहरूलाई मेसिन र अमानुष बनाउन उद्यत छौं । हामी (अभिभावक र शिक्षक) आफू सानो छँदाका दिन बिर्सन्छौं । हार्मोनका कारण केटाकेटीको शारीरिकमानसिक अवस्थामा तीव्र रूपमा आउने परिवर्तन भुल्छौँ । तनमन दुवैमा चञ्चलता आएर उनीहरू विचारै नगरी प्याचप्याची बोल्न सक्छन्, धेरै चल्नउफ्रिन सक्छन्, मनभित्र उब्जिएको तरंगलाई भित्रै छोपेरदबाएर राख्न सक्दैनन्, जसलाई बालसुलभ क्रियाकलाप भनिन्छ । कतिपय शिक्षक यसैलाई बदमासी भन्छन् । कति त बच्चाले भयकंर अपराध गरेजसरी सजाय दिन्छन् । बालसुलभ गतिविधि आत्मसात गर्न र सहन गर्न नसक्ने मान्छे वास्तवमा शिक्षक बन्न योग्य हुँदैन ।सबै बालबालिका उस्तै हुँदैनन् आनीबानी, स्वभाव, रुचि, शारीरिक एवं मानसिक अवस्था फरकफरक हुन्छ । सबैले उस्तै ढंगले पढ्नलेख्न सक्दैनन् । यो समयको जड समस्या के हो भने सबैलाई फस्ट हुने बच्चा चाहिएको छ । सबैलाई बनिबनाउ ज्ञानी बच्चा चाहिएको छ । यहाँ उमेर छिप्पेकै मान्छे कोही पूर्ण छैन, तर बच्चा भने सबैलाई सबैतिरबाट परिपूर्ण चाहिएको छ । दार्शनिक थोरो भन्छन्, हरेक व्यक्ति स्वयंभित्रको सर्वोत्कृष्ट कलाकृति अर्थात् मास्टरपिस हो । हामी भने सबैलाई उस्तै बनाउन सजायका नयाँनयाँ शृंखला आविष्कार गरिरहन्छौं । बालबालिका हामीले चाहेजस्ता, सोचेजस्ता भएनन् भने हामी कहिले दुर्बासा बन्छौं, कहिले कंश । फलस्वरूप विद्यालयमा ज्ञान आर्जन गर्न गएका बालबालिका कहिले लठ्ठी खान्छन्, कहिले चड्कन र कहिले लात्ती ! चिमोटाइ, लुछाइ र भुत्ल्याइ पनि भेट्छन् । कतिलाई चर्पीमा थुनिन्छ । कति शिक्षक नानीहरूलाई कुखुरा बनाउनेदेखि अष्टावक्र मुद्रामा ठिंगुराउनेसमेत गर्छन् । लौ त पाका मान्छेले पाका मान्छेलाई यस्तो गरोस् ! यो सीधै अपराधमा दरिन्छ । तर, पाका मान्छेले साना मान्छेलाई यसो गर्नुचाहिँ अनुशासन पालना गराएको रे । यस्तो पनि हुन्छ ? हुँदाहुँदा ओछ्यानमै पिसाब फेर्ला भनेर लिंग नै बन्धक गर्ने हर्कतसम्म ! कहाँसम्मको कुबुद्धि हो यो ?शिक्षकले सजाय गरेका समाचार आइरहँदा अभिभवाकले दिने गरेका सजायलाई पनि नजरअन्दाज गर्न मिल्दैन । विद्यालयमा आइपुग्ने बेलासम्म कतिपय अभिभावकले बच्चालाई यस्तो थेत्तरो बनाइसकेका हुन्छन् कि नतर्साई, नपेली र डर नदेखाई ऊ केही पनि नटेर्ने भइसकेको हुन्छ । अभिभावकको पेलानमा परेको विद्यार्थी विद्यालय आएर शिक्षकको पनि पेलानमा पर्छ । एक हिसाबले ऊ अभिभावक र शिक्षकले पालैपालो हान्ने फुटबलजस्तो बनिसकेको हुन्छ । यस्तो बेला उसको भविष्य कसरी सुन्दर हुन सक्छ ? यसरी हामी जानीनजानी भोलिका लागि आफ्नो विवेक प्रयोग नगर्ने अनि अरूको दबाबमा मात्रै काम गर्ने आदेशपालक अनुचरहरू उत्पादन गरिरहेका छौँ । पल गुडम्यान् भन्छन्, सजाय पाउँदा पाउँदा कुनै कुनै बालबालिकाको हालत यस्तो भइसकेको हुन्छ कि तिनले दबाब र सजाय नदिई कुनै कामै गर्दैनन् । विद्यार्थी जीवनमा लागेको यस्तो बानीलाई ऊ जीवनभर छोड्न सक्दैन, जसले एक व्यक्तिलाई मात्रै होइन, सिंगो समाजलाई नै क्षति पुर्याउँछ । बालबालिकालाई खराब र बदमास मात्रै देख्नु मास्टरसापहरूको ठूलो कमजोरी हो । बालबालिका मास्टरसापले सोचेजस्तै समस्यारहित हुन सक्दैनन् । समस्या त ढुंगामा हुँदैन ! लात्तीले हाने पनि, फुटाए पनि, फ्याँके पनि ढुंगा चुपचाप सहन्छ । बालबालिका ढुंगा होइनन्, मानिसका नयाँ संस्करण हुन् । तिनीहरू जीवन्त, सिर्जनशील र जिज्ञासु हुन्छन् । त्यसैले अरूले सोचेजस्तो भइदिन जान्दैनन् र सक्दैनन् पनि । के सजाय नदिई बालबालिकालाई अनुशासित बनाउन सकिँदैन ? अवश्य सकिन्छ । उनीहरूसित मीठो बोलेर हेरौं, उनीहरूका समस्या के छन् सोधौं । सजाय होइन संवाद गरौँ । अनि प्रेमपूर्ण र मित्रवत् व्यवहार गरेर हेरौं त ! बालबालिकामा देखिने अधिकांश समस्या उसै समाधान भएर जानेछन् ।"
२१ औं शताब्दीका डार्बिनका नाममा,"कमिलाको साम्यवाद Ûनौ वर्षको उमेरदेखि जन्मथलो अलावामामा पाइने कमिलाहरूसँग नजिकिएका विल्सनले पीएचडी नै कमिलामाथि गरे । सन् १९५३ मा हार्वड विश्वविद्यालयबाट गरिएको उनको पीएचडी शोध विश्वभरका कमिलाहरूको जैविक विविधताको अध्ययन थियो । कमिलाप्रति उनको लगाब र रुचि यति गहिरो थियो कि उनले एन्टहिल नामक उपन्यास नै लेखेका छन् । कमिलामाथि लेखिएका उनका पाँचमध्ये उनी र वर्ट हल्डोब्लर मिलेर लेखेको गैरआख्यान पुस्तक द एन्टस् (१९९०) ले सन् १९९१ को पुलिट्जर पुरस्कार पाएको थियो । उक्त पुस्तकले पृथ्वीको सबैभन्दा धेरै विविधता भएको कीरो, कमिलाको प्राकृतिक इतिहास, तन्तुविज्ञान, सामाजिक सम्बन्धदेखि जैविक विविधतासम्मका हरेक पक्षलाई समेटेको छ साथै पर्यावरणीय चक्रमा कमिलाको महत्त्वबारे पनि प्रकाश पारेको छ । पुलिट्जर पुरस्कारकै इतिहासमा सयौं कमिलाका चित्र, फोटो भएको विज्ञानका विद्यार्थीहरूको (न कि साहित्यिक फाँटका लागि) पाठ्यक्रमको रूपमा लेखिएको उक्त पुस्तक नै एक मात्र र पहिलो पुस्तक हो, जसले पुलिट्जर प्राप्त गर्यो । उनका अनुसन्धानहरूले कमिलाको जैविक र सामाजिक स्वभाव, उत्पत्ति र विकाससम्बन्धी थुप्रै रोचक तथ्य उजागार गरेका छन् । नजिकैको खानाको, मरेको साथीको, शत्रु आगमनको सूचना बोली र इसाराविहीन कमिलाहरूले फेर्मोन्स (रसायन) मार्फत गर्ने उनले पत्ता लगाए । कमिलाको सामाजिक जीवनभित्र लुकेको रसायन थाहा भएपछि उनीहरूले रेडियो एक्टिभ चिनी कमिलाको गोलोमा छरेर अनुसन्धान गरे । मात्र १० प्रतिशत कामदार कमिलाले खाना ओसार्ने गोलोमा सबै सदस्यहरूको पेटमा बराबर तौलको खाना (चिनी) भेटियो । पाएको खाना सबैमा बराबर बाँडेर खाने कमिलाको स्वभावलाई उनले साम्यवादी भुँडी को नाम दिएका छन् । तर, मानिसमा कमिलाको जस्तै सामाजिक चरित्र विद्यमान भए पनि व्यक्तिगत गुण हावी हुन्छ । मानिस एकैसाथ परोपकारीलोभी, कायरसाहसी, बलिदानीस्वार्थी हुन सक्छ । त्यसैले कार्लमार्क्सको साम्यवादसम्बन्धी विल्सनको घतलाग्दो टिप्पणी छ, मार्क्सवाद एक उत्कृष्ट अवधारणा हो, तर मार्क्सले गलत प्रजाति रोजे । पूर्ण साम्यवाद कमिलामा मात्रै हुन सक्छ ।उनले कमिलामा पाइने सहकार्य संस्कृतिका कारण त्यसभित्रको जैविक तत्त्व भएको निचोडलाई अर्को सामाजिक प्राणी मानिससम्म विस्तार गरे । मानिसलगायतका प्राणीको केही स्वभावजन्य आनीबानी उसको अनुवंश (जैविक तत्त्व) बाट निर्देशित हुन्छ र त्यसलाई प्रकृतिले छनोट गर्छ भन्दै सोसियोवायोलोजी ः द न्यु सिन्थेसिस पुस्तक लेखे । उक्त पुस्तक र विचार निकै विवादास्पद बन्यो । सत्तरीको दशकको प्राज्ञिक जगत् उनको समर्थन र विरोधमा बाँडियो । विरोधीहरू यतिसम्म उग्र भए कि उनलाई प्रतिष्ठित वैज्ञानिक संस्थाका अमेरिकन एसोसिएसन फर द एडभान्समेन्ट अफ साइन्स को वैज्ञानिक सम्मेलनमा प्रवचन दिइरहँदा चिसो बरफपानी खन्याएर हुर्मत लिन खोजियो । पानी पुछ्दै उनले भाषण जारी राखेर भने, सायद म नै पछिल्लो पुस्ताको पहिलो वैज्ञानिक हुँला, जसलाई विचार प्रकट गरेको निहुँमा शारीरिक आक्रमण गरियो । उक्त पुस्तकले जातिवाद, यौनवाद र नरसंहारवादलाई मलजल गरेको आरोप लगाइयो । तर, उनले आफूले नभनेका कुराहरू जोडेर लगाइएका आरोपको प्रतिवाद त्यतिबेलै गरे । तर, पछि जीव विज्ञानको कुरालाई राजनीतिक कुरासँग जोड्दा आफू त्यसको परिणामप्रति सजग हुन नसकेको स्विकारे । तर, वर्तमानमा नयाँ वैज्ञानिक तथ्यहरूले विल्सनको अवधारणालाई सघाउने भेटिए तापनि यो अवधारणालाई ठूलो संख्याका समाजशास्त्रीहरूले खारेज गर्दै आइरहेका छन् । चर्चा र विवादसँगै उनले प्राज्ञिक कर्मलाई निरन्तरता दिए । नयाँ तथ्यसँगै आफ्ना कतिपय पुराना मान्यता त्यागे । जस्तै उत्पत्ति र विकासको सिद्घान्तमा प्रकृति छनोट व्यक्ति (किन् सेलेक्सन) मा हावी हुन्छ कि समूह (ग्रुप सेलेक्सन) मा भन्ने दुई भिन्न मत थिए । उनले सुरुमा प्राकृतिक छनोट समूहमा होइन, व्यक्तिमा लागू हुने (किन् सेलेक्सन) स्विकारेको पाइन्छ भने पछिल्लो समयमा उनले त्यसबाट विमुख भई प्रकृति छनोट व्यक्ति र समूहको बहुचरणमा हुने कुरालाई स्विकारेको पाइन्छ । पछिल्ला तथ्यले त्यसलाई थप आधार दिएको छ ।अध्येतादेखि अभियन्तासम्मप्राध्यापनबाट निवृत्त भएपछि उनी लेखनसँगै जैविक विविधता संरक्षणको अभियानमा संलग्न भए । सन् २००८ मा उनको अगुवाइमा इन्साक्लोपेडिया अफ लाइफ अर्थात् एओएलडटअर्ग सुरु गरियो । एओएलले पृथ्वीभरका पहिचान भएका सबै प्रजातिको सूचना, फोटो, नक्सालगायत सामग्री १० वर्षभित्र एउटै वेभपोर्टलमा राख्ने महत्त्वाकांक्षी लक्ष्य लिएको थियो । उक्त वेभपोर्टलमा यस पृथ्वीमा पहिचान भएका प्रत्येक प्रजातिको सबै किसिमका सूचना समेटिएको छुट्टै वेभपेज राखिएको छ । हाल त्यसमा करिब २० लाख प्रजाति सूचीकृत छन् ।सन् २०१६ मा उनको पुस्तक हाफ अर्थ ः आवर प्लानेटस् फाइट फर लाइफ प्रकाशित भयो । पुस्तकमा बढ्दो जैविक विविधता ह्रासप्रति चिन्ता जाहेर गरिएको छ । हुन पनि यतिखेर विश्वभर जैविक विविधताको ह्रास यति तीव्र र उच्च छ कि वैज्ञानिकहरूले त्यसलाई छैटौं सामूहिक विलोपन (सिक्स्थ मास एस्टिङ्सन) भन्न थालेका छन् । गएको ५०० वर्षमा पृथ्वीमा (स्तनधारी, चरा, सरिसृप र उभयचर वर्गमा पर्ने ६१७ प्रजाति लोप भइसकेका छन् । प्रकृति दोहनको यही सिलसिला कायम रहने हो भने आगामी केही दशकभित्रै दस लाख प्रजाति यस संसारबाट लोप हुने संयुक्त राष्ट्रसंघीय प्रतिवेदनमा अनुमान गरिएको छ । त्यो भनेको प्रतिदिन १५० देखि २०० प्रजाति लोप हुने अवस्था हो । हाम्रो पुस्ताको कारण भइरहेको बढ्दो जैविक विविधता ह्रासप्रति विल्सन भन्छन्, भविष्यका पुस्ताहरूले हामीले गरेका आम नरसंहारलाई माफी दिनेछन्, उनीहरूले पुराना पुस्ताका मुर्ख्याइँहरूलाई पनि भुल्नेछन् तर हाम्रो कारणले हामीजस्तै प्रजातिहरूको विनाशलाई भने माफ गर्ने छैनन् । उत्पत्तिक्रममा परेको चिठ्ठाले पाइमेट्सबाट मानवमा फेरिएको मानिस यतिखेर यस पृथ्वीकै इतिहासको सबैभन्दा विध्वंसकारी प्रजाति बनेको छ । मानिसलाई पृथ्वीमा बस्ने उजस्तै अन्य प्रजातिलाई थप हानि पुर्याउने अधिकार नभएको भन्दै पृथ्वीको आधा भाग गैरमानवका लागि छोडिदिन उनले पुस्तकमार्फत अपिल गरेका छन् । पुस्तकमा उनी लेख्छन्, गैरमानवको लागि आधा पृथ्वी छोड्नु मानव अस्तित्व बचाउनु हो । त्यसो त उनको आधा पृथ्वी गैरमानवलाई छोडिदिनुपर्छ भन्ने कुरा हचुवामा गरिएको होइन । त्यसभित्र उनले पत्ता लगाएको आइल्यान्ड बायोजियोग्राफीको सिद्घान्तको आधार छ । उनको सिद्घान्तलाई संरक्षण क्षेत्रको आकारसँग तुलना गर्दा जब संरक्षण क्षेत्रको आकार बढ्छ, त्यसमा पाइने प्रजातिको संख्या पनि बढ्छ र आकार घट्दा प्रजातिगत विविधता पनि घट्छ । यदि जैविक बासस्थानको ९० प्रतिशत भूभाग मासिदिने हो भने त्यसमा पाइने प्रजातिको संख्या आधाले घट्छ । बाँकी १० प्रतिशत पनि समाप्त पार्दा त्यहाँ भएका सबै प्रजाति लोप हुन्छन् । त्यसैले यदि हामीले यस पृथ्वीको ५० प्रतिशत भूभाग संरक्षण गर्ने हो भने यहाँका लगभग ८५ प्रजाति नाश हुनबाट जोगिन्छन् । त्यसकारण आधा पृथ्वीलाई संरक्षण विज्ञानको हिसाबले उपयुक्त मानिएको छ । यदि यही हिसाबले प्रकृति र जैविक विविधताको विनाश गर्ने हो भने हामी विकासको नयाँ चरणमा पुग्नेछौं । त्यतिबेला यस पृथ्वीमा मानिसले खेती गर्ने, मन पराउने घरेलु जनावर, खेतबारी र मानिस मात्र हुनेछन्, जसलाई उनले एकांकीपनको युग (द एज अफ लोन्लिनेस) अर्थात् इरिमोसिन भनेका छन् । विल्सनको सफलता यस्तै मसिना तथ्यहरूलाई उधिनेर त्यसलाई बृहत्तर मानवजाति र पृथ्वीको भविष्यसँग जोड्न सक्नु थियो ।जीवनभर वैज्ञानिक अध्ययनअनुसन्धान, त्यसको प्रचारप्रसार र जैविक संरक्षणमा बिताएका विल्सन हरेक वर्गसँग संवाद गर्थे राष्ट्रपतिदेखि स्कुले बच्चासम्म ! पछिल्लो समय उनले युवा वैज्ञानिकहरूका लागि लेटर्स टु अ योङ साइन्टिस्ट लेखे, जसमा आफ्नो ६ दशक लामो वैज्ञानिक यात्रामा पाएका सफलता र असफलताका अनुभवलाई पाठकसमक्ष पस्केका छन् । ताकि युवा अध्येताले विल्सनको सफलताअसफलता, उनको सीमितता र उनले पाएका अवसरबाट सिकून् ।मानव अस्तित्व नै विज्ञानको सफलतासँग जोडिएको वर्तमानमा नयाँ पुस्तालाई वैज्ञानिक बन्न अपिल गर्ने विल्सनको व्यावहारिक सुझाव भने सामान्य हुन्थ्यो । पीएचडी कुन विषयमा गर्ने भनेर अलमलमा परेका युवाहरूका लागि विल्सनको सल्लाह हुन्थ्यो, एक छिन कक्षाबाट बाहिर निस्क, बाहिर जुन जीव भेट्टाउँछौ, त्यसैमा अनुसन्धान गर । आफ्ना बीसौं पीएचडी विद्यार्थीलाई त्यसरी दिएको सुझाव सफल भएको र त्यो विधि जहाँ पनि लागू गर्न सकिने उनले लेखेका छन् । पृथ्वीमा पाइने लगभग १ करोड प्रजातिमध्ये २० लाख मात्रै पत्ता लागेको र बाँकी अन्वेषण अधुरै रहेको भन्दै युवाहरूलाई अन्वेषणमा उक्साउँथे उनी । भन्थे, गहिरो अज्ञानतालाई राम्रोसँग सम्हाल्ने हो भने त्यो ठूलो अवसरमा बदलिन्छ । जीवन र जगत्को असीमित जटिलता देखेर विल्सनले लेखे, एउटा निकै कम बुझिएको ग्रहको नाम हो पृथ्वी । विराट् पृथ्वीको सानो कुनामा बसेर सूक्ष्म जीवन बुझ्ने कोसिस गर्दागर्दै उनी अस्ताए । अलविदा !"
ईश्वरलाई घूस !,"फेरि ईश्वरतिरैमन्दिरको अर्थ हो मनभन्दा टाढाको ठाउँ, जहाँ आनन्द र शान्ति मिल्छ । अस्तित्वले हामीलाई दिएको सुन्दर जीवनप्रति कृतज्ञता प्रकट गर्न, परमात्मालाई धन्यवाद दिन र मनभित्र परम आनन्दको अनुभूति गर्न मन्दिर जाने हो । तर, मन्दिरभित्र पुजारी छन्, ढोकाबाहिर छन् केही दुःखी मानिस, जो मागेरै जीवन चलाउँछन् र सँगै छौं हामी अर्थात् भक्तजन । मन्दिरले पुजारीलाई, मन्दिरबाहिर मागेर जीवन चलाइरहेकालाई र भक्तजनलाई अत्यन्तै सघाइरहेको छ । पुजारीले ईश्वरसँग केही माग्न जानेहरूलाई सहजीकरण गरिदिएका छन् र आफ्नो दुनो पनि सोझ्याइरहेका छन् । त्यसपछि ईश्वरसँग मागेर मन हलुका बनाएकाहरूसँग मागिरहेको एक समूह भेटिन्छ, जसलाई दिनुमा हामी श्रद्धालु भक्तजन आनन्द महसुस मात्र गर्दैनौं, चेतनअचेतन मनले बदलामा भगवान्ले केही देलान् भन्ने अपेक्षा पनि राखिरहेकै हुन्छौं । के हामी केही माग्नकै लागि बिहानै उठेर हतारहतार मन्दिर धाउँछौं ? कि ईश्वरछेउ पुग्ने कोसिस गर्छौं ? यो प्रश्नले मलाई घेरिरहेकै छ । असलमा हामी सुख, खुसी, सफलता र उपलब्धिको माग गर्दै निर्जीव मूर्तिअघि पसारिन्छौं । तर, ईश्वरलाई दिइरहेका छौं घूस । यहाँ एउटा उदाहरण सान्दर्भिक होला । मन्दिरबाट बाहिरिँदै गर्दा एक सज्जनवृन्दले मन्दिरबाहिर बसेका हृष्टपुष्टजस्ता देखिने हात फैलाएर मागिरहेका मानिसलाई उपदेश दिए, मागेर हुँदैन, काम गरेर खानुपर्छ । मागिरहेका मानिसले चोटिलो जवाफ फर्काए, तपाईंले पनि त भित्र मागेरै आउनुभयो होला । एउटा माग्नेले अर्को माग्नेलाई उपदेश दिएको सुहाउँदैन । सज्जनवृन्द रिसले आगो भए । मन्दिरबाहिरको माग्ने चाहिँ मज्जाले हाँस्यो । अनि छेउको माग्ने सँग साउती गर्यो, हामी खुल्लमखुला माग्छौं । यिनीहरू त लुकेर माग्छन् । यिनीहरूको अनुहार दुइटा छन् । यो संवादले हाम्रो माग्ने मानसिकतालाई उजागर गर्छ ।जसले आफ्नो वेदना, अस्वस्थता, अभाव बढी प्रभावकारी ढंगले देखाउन सक्छ, उसैले माग्न सक्छ । मन्दिरबाहिर वा सडकपेटीमा यस्ता मानिस देखिन्छन्, जो छटपटाइरहेका हुन्छन् । कोही कलिला नानीहरू काखमा च्यापेर अगाडि कचौरा थापिरहेका हुन्छन् । हामी हरपल मागिरहेकै छौं सम्बन्धहरूमा, दैनिकीहरूमा । प्रेमीले प्रमिकासँग मागिरहेको छ मलाई माया देऊ । बाआमा छोराछारीसँग भनिरहेका छन् मलाई हेरचाह देऊ ! ठूलाबडा सानालाई भनिरहेका छन् मलाई सम्मान देऊ । यी सबै आग्रह होइनन्, खासमा भिख कै सामाजिक रूप हुन् ।दाइजोदेखि सत्ता, कुर्सीदेखि राजीनामा, सामाजिक सञ्जालमा लाइकदेखि कमेन्ट स्टेजमा तालीदेखि माला र खादा, महामारीमा मास्कदेखि अक्सिजन सिलिन्डरसम्म हामी मागिरहेका छौं । नेताहरू जनतासँग भोट मागिरहेका छन् । नयाँहरू पुरानोसँग मागिरहेका छन् अब हामीलाई देऊ । जताततै व्याप्त छ माग्ने रोग । धर्ममा मात्रै होइन, सिंगो देश नै भिखमग्वा दिशातर्फ उद्यत छ । माग्ने संस्कृतिको जालो झन् झांगिँदै गएको अनुभूति हुन्छ । यसकै प्रतीकस्वरूप एनजीओ, आईएनजीओहरूको संख्या दिनप्रतिदिन बढेको छ । अनुदान र ऋणमा राज्य चुर्लम्म छ । मागेर समाजसेवी बन्ने जमातको दायरा झन् फराकिलो बन्दै छ । यसरी मागेर निजी स्वार्थ पूरा गर्न मानिस केन्द्रित छ । सडकपेटीदेखि सरकारसम्मै माग्न अभिशप्त छ । के यो प्रवृत्तिले देश र समाजको हित गर्ला ? भिख मागेर समस्या समाधान हुँदो हो त नेपाल उहिल्यै कायापलट भइसक्नुपर्ने थियो ।कमजोरहरू माग्छन् । त्यसैले, हामी थप कमजोर कहलिने दौडमा छौं । भिख माग्नु र पाउनुलाई हामी गर्वसँग जोड्न थालेका छौं । माग्ने कलालाई नै विकास र परिष्कृत गरिरहेका छौँ । माग्नु एक राष्ट्रिय रोगको रूपमा स्थापित हुँदै छ ।माग्ने प्रवृत्तिले संघर्षलाई मार्दै लैजान्छ । यो गम्भीर विषय हो । जब कोही हरेक कुरा सित्तैमा खोज्न थाल्छ, ऊभित्रको प्रतिभा स्वतः मुर्झाउन थाल्छन् । मगन्ते मानसिकताले मान्छेले आफूलाई कमजोर देख्न थाल्छ र आफूभित्रको आत्मविश्वास गुमाउँदै जान्छ । प्रकृतितिर फर्कनुस् त हाम्रो जन्म र मृत्यु दुवै मागेर सम्भव छैन । यो बीचको जीवनलाई मागेर चलाउनु भनेको हाम्रो जन्ममाथि नै प्रश्न गर्नु हो । मागेर न खुसी मिल्छ न त मोक्ष नै । ओशो भन्नुहुन्छ, भगवान् मागेर होइन कि शून्यतामा प्राप्त हुनुहुन्छ, तब न भगवान्प्रति धन्यवादको भाव प्रकट हुन्छ । जुन भावमा कुनै माग हुँदैन । माग्नका लागि नयाँ नयाँ योजना बनाउनुभन्दा आत्मनिर्भरताको रेखा कोर्न संघर्ष गर्नुमै जीवनको सार्थकता भेटिन्छ । माग्ने रोगबाट संक्रमित हामीले उपचारको विधि खोज्नु श्रेयस्कर हुन्छ । त्यसैले मैले मागेको कुरा पुर्याइदिने भए ईश्वरसँग अन्तिममा एउटा कुरा माग्छु हे भगवान् ! यो मानिसको माग्ने रोगलाई निकट भविष्यमै निको पारिदेऊ !"
"नाइँ, मलाई त्यही सिट चाहिन्छ !","सानो छँदा मामाघर जाँदा गाडी पाउनु नै अहोभाग्य हुन्थ्यो, सिटमा बस्न पाउनुचाहिँ चिठ्ठा परेसरह ! किनकि मामाघर हुँदै जाने स्याङ्जापोखराको ढ्वाङले स्याङ्जा पुग्ने यात्रुलाई मात्रै सिटमा राख्थ्यो । कहिले त ठूलीबिडी वा घुम्ती ओर्लने यात्रुलाई पहिले बोलाईबोलाई राखेर स्याङ्जाका यात्रु भेटिए भने मुन्ट्याएर गाडीबाट बाहिर निकाल्न माहिर थियो सहचालक । बलियाबाङ्गा र ढोकामा उभिन वा झुन्डिन सक्ने पुरुष वा महिला झुन्डिएरै, कोही ढोकाका खुड्किलामा औंला टेकाएरै वा छतमा बसेरै घुम्ती, ठूलीबिडी पुग्थे । हजुरआमा, मामा वा सानीमा पोखरा आएका बेला म उहाँहरूसँगै मामाघर जान्थें । पहिले सिटमा बस्न पाउँथें, अन्तिममा पुगेपछि कि ढोकाछेउ वा कसैको काखमा पुग्थें वा काखमा बस्ने मौका नपाउँदा वा मन नलाग्दा मान्छेका बीचमा च्यापिन्थें । एकपटक बल्लतल्ल उभिने मात्रै ठाउँ पाइएको थियो । एक जना भर्खरकी युवती आइन् र ड्राइभरछेउकै सिट पाए मात्रै आफू स्याङ्जा जाने नत्र नजाने भनेर अडान कसिन् । त्यहाँ आधा घण्टाअघि नै ड्राइभरछेउको सिट एक जना पुरुषले ओगटिसकेका थिए । ती पुरुषले मरिकाटे सिट फेदबदल गर्न मानेनन् । ती युवतीचाहिँ कुरा नमिलेपछि गाडीमा चढिनन् । मैले मनमनै टिप्पणी गरें, सिट पाए त जहाँ बसे नि भइगो नि ! हेर, यिनका नखरा ! म त्यतिबेला ६७ वर्षकी थिएँ होला । हजुरआमा र म स्याउली बजारबाट हिँड्दै एयरपोर्टको मूलबाटोमा पुगेर बस कुर्थ्यौं । पृथ्वीचोकबाट मान्छे खाँदेर ल्याएको ढ्वाङले दिनदिनै हिँड्ने मान्छे चिन्थ्यो र एयरपोर्ट अघि त मरिगए गाडी रोक्दैनथ्यो, कारण त्यहाँबाट चढ्नेहरू नजिकै पुग्नेहरू हुन्थे । धेरैपटक त हजुरआमानातिनी ट्रकको सामान बोक्ने भागमा, कहिले बालुवामाथि, कहिले काठमाथि त कहिले धानचामलका बोरामाथि बसेर ठूलीबिडी झरेका थियौं । त्यसबेला होस् या अहिले, बाटोको हालत उस्तै हो, हातैपिच्छे खाल्डा ! उफार्ने त कति हो कति ! ओर्लंदा ज्यान हुनहुनाएर बस्नुखानु हुन्थेन । हजुरआमाका विरलै पोखरा झर्ने साथीहरूलाई उल्कै गाडी लाग्थ्यो । त्यस्तो स्थितिमा चारपाङ्ग्रेमा खुट्टो टेकाउन पाउनु नै सिकन्दरले साम्राज्य जितेजस्तो विजयोल्लास गर्नुपर्नेमा ड्राइभरछेउको सिट चाहिन्छ भनेर पाएको सिट पनि छोडेर हिँड्ने ती कल्कलाउँदा युवतीहरू देख्दा मेरा भाउन्न छुट्थ्यो । अनि मनमनै सोच्थें, कस्ता नखरेबाज केटीहरू रहेछन् ! त्यस्ता नखरेबाज केटी र महिलाहरूसँग मेरो बारम्बार जम्काभेट भइरहन्थ्यो, टाढा वा नजिकको यात्रामा । उनीहरू ड्राइभरछेउको सिटमा नपरे गाडी लाग्छ भन्थे । म पनि अरूसरह यसलाई बढी नै नाटक हो भन्ठान्थें । मैले त्यति बेलासम्म यसलाई नाटक र नखरा ठानें, जति बेलासम्म म गर्भवती भइनँ । एघार वर्षअघि म गर्भवती हुँदा दिनदिनै कीर्तिपुरदेखि त्रिपुरेश्वरसम्मको गाडी चढ्नुपर्थ्यो । बसाइ थियो कीर्तिपुर, अनि अफिस थियो थापाथलीस्थित मार्टिन चौतारी ! ड्राइभरछेउको सिट ओगट्न नगाउँचोकमा बस्ने म डेराबाट आठै बजे बाहिरिइसक्नुपर्थ्यो । पाँगा दोबाटो पुग्दा कहिले चाहेको सिट भरिएको हुन्थ्यो भने कहिले फेला पार्थें । सहचालक पछाडि खाली रहेका सिट देखाउँथ्यो, म जान्नँ भनेर टाउको हल्लाउँथें । ड्राइभरछेउको सिट पाइएन भने म अर्को बस कुर्थें । कहिलेकाहीं त दुई, तीनवटा बस छाडेर पछाडि आउने माइक्रोको ड्राइभरछेउको सिटमा बस्थें । कति सहचालक र यात्रुहरू मलाई इसारामा उल्याउन कसर राख्दैनथें समय कति धेरै रहेछ, अनि बस्नुपर्ने फेरि ड्राइभरकै छेउमा ! म प्रतिवाद गर्दिनथें । फर्किंने समयमा पनि हालत उही हुन्थ्यो । कीर्तिपुरको माइक्रोबस चढ्न सक्नु भनेको तिनताका एउटा युद्ध जितेसरह नै हुन्थ्यो, जुन अहिले पनि झन्डै उस्तैउस्तै अवस्थामा छ । म सामान्य हालतमा पनि लडभिड गरेर गाडी चढ्ने मार्काकी थिइनँ । यदि ढिलो भए दुई घण्टा ढिलो भइएला भन्दै भीड नसकिउन्जेल र सहज गरी चढ्ने बेलासम्म कुरिरहन्थें । अझ गर्भवती भएका बेला त जोरबल लगाएर गाडी चढ्ने कुरै भएन । एकपटक पुरानो बसपार्कबाट साढे चार बजेकै समयमा संयोगले माइक्रोमा उक्लन सफल भएँ । र, ड्राइभर पछाडिपट्टिको अरूको सामुन्ने भएर बस्नुपर्ने उल्टोमुखको सिट पाएँ । त्यो दिन मलाई पेट र मुख मतमताइरहेको थियो । यस्तो अवस्थामा कुनै पनि क्षण उल्टी हुनु सामान्य थियो । गाडी चढ्दा कहिल्यै उल्टी नहुने मलाई, गर्भवती भएपछि भने अनेक मानिसका अनेक हरक र आफ्नै शारीरिक अवस्थाका कारण पनि निरन्तरजस्तो बान्ता हुन थाल्यो । त्यो दिन पनि गाडीमा पस्दाबित्तिकै एउटा भलादमीको पर्फ्युम र पसिनाको हरकले मलाई पेटभित्र भूकम्प मच्चाइसकेको थियो । त्यसैले माइक्रोको उल्टोपट्टिभन्दा सुल्टोपट्टि बस्न पाए हुन्थ्यो भनेर मेरो सामुन्नेको व्यक्तिलाई तपाईं र मेरो सिट साटौं न । मलाई उल्टी आउलाजस्तो भयो भनेर अनुरोध गरें । त्यो मान्छे वकिल थियो । म उसको कीर्तिपुरस्थित पसलमा फोन गर्न र सामान किन्न गइरहन्थें । तर, उसले मलाई परक्क बटारिँदै जवाफ दियो, मलाई नि उल्टी आउँछ ! म भर्खर चार महिनाकी गर्भवती थिएँ । आफ्नो स्वास्थ्यअवस्थाबारे जानकारी गराउन पनि हिचकिचाहट आयो । भन्नै सकिनँ । उल्टैपट्टि बसेर जबरजस्ती आफूलाई सम्हाल्दै, बान्तापूर्वका ह्वाक्ह्वाक् संगीतसहित कीर्तिपुर पुगेँ ।गाडी चढ्न म प्रायः पुरानो बसपार्क (रत्नपार्क) जान्थें । तर, एक दिन त्यता जान अल्छी लागेर त्रिपुरेश्वरबाटै चढ्न गाडी कुरिरहें । अफिस छुट्ने समयमा सिटमा बसेर जान पाउनु भनेको ठूलो मौका पाउनुसरह हुन्थ्यो, त्यो पनि बसपार्कबाहेकको स्टेसनबाट । मेरो सोचाइमा आठदसवटा गाडी छाडेपछि कम्तीमा उभिन होलो हुने गाडी आइपुग्ला भन्ने थियो । भर्खरै त्रिपुरेश्वर चोकको जाम छिचोलेर गाडी स्टेसनमा आइपुग्यो । मान्छेहरू खाँदिएको देखेर त्यो गाडीमा चढ्न कुनै उत्सुकता नै देखाइनँ । तर, माइक्रो मेरै छेउमा आएर रोकियो । गुरुजीका छेउमा दुई लक्का जवान केटाहरू बसेका थिए । तीमध्ये ढोकाछेउको युवकलाई ओराल्दै ड्राइभरले भने, दिदी आउनुस्, यता बस्नुस् । बसपार्कमा पनि गाडी छैन । जाम छ, जतासुकै । त्यो बेला मेरो गर्भ आठ महिनाको थियो । पेट हेर्दिन भन्ने मान्छेलाई पनि पेटले उछिनपाछिन गरेर आफ्नो जबरजस्त उपस्थिति देखाइरहेको हुन्थ्यो । म अनकनाउँदै गाडीमा उक्लें । जुन युवालाई ड्राइभरले ओरालेर पछाडि उभिन पठाएका थिए, ती युवाले नराम्रोसँग मलाई र ड्राइभरलाई गाली गरे । त्यो गाली अझै पनि मेरो मनमा रन्किरहन्छ, ड्राइभरलाई केटी आफ्नो छेउमा राख्न पर्ने ! उनी यस्तो भाषामा पुटपुटाउँदै पछाडि गएका थिए । उनको अभिव्यक्तिलाई हाँसेर साथ दिनेहरू पनि मैले त्यहाँ देखें । गुरुजीले भने ती युवकको अज्ञानतालाई विनम्र भावमा कस्तो खालको मान्छे रहेछ, सहयोग गर्नुको साटो भन्दै बेवास्ता गरिदिए । कीर्तिपुर ओर्लने बेलासम्म पनि ती युवा गनगन गर्न र भुतभुताउन छाडेका थिएनन् । हुन त उनले बसपार्कबाटै २१ नम्बरको माइक्रोको सिट फेला पार्न कठिन युद्ध लडेको हुनुपर्छ । त्यसमाथि चौथाइ बाटो पनि नकट्दै माइक्रोको भुँडीतिर निचोरिँदै पस्नुपरेको थियो । म भने माइक्रोचालक मप्रति किन त्यसरी नरम भए भनेर अचम्मित भइरहेको थिएँ । पहिलो त उनले मेरो गर्भावस्था देखेर सदाशयता राखेका रहेछन् । दोस्रो, उनले मलाई सार्वजनिक रूपमा चिन्दा रहेछन् । उनी मेरा भूतपूर्व घरबेटीको गाडी चलाउँदा रहेछन् । उनले म एमए पढ्ने र विद्यार्थी संगठनमा राजनीतिक काम गर्ने बेलादेखि मलाई याद गरेका रहेछन् । पछिपछि उनकै गाडीमा धेरैपटक ओहोरदोहोर गर्दै जाँदा उनले यी प्रसंग सुनाए । एक दिन उनले आफ्नी श्रीमतीलाई मेरो संगतमा लगाइदिन खोजेको कुरा प्रसंगवश सुनाए । यस्तो एकाध चिनजानको सम्बन्धका कारण सिट पाएको अनुभवदेखि बाहेक हरदिन मैले सार्वजनिक बस चढ्ने मामिलामा त्यो गर्भावस्थाभरि मानसिक तनाव र शारीरिक कष्टहरू बेहोर्नुपर्यो । घरबाट निस्कनुअघि सधैं सिट पाइएला कि नपाइएला भन्ने चिन्ता भइरहन्थ्यो, अफिसबाट निस्किसकेपछि कसरी गाडी चढ्ने भन्ने पीर मात्रै दिमागमा दोहोरिइरन्थ्यो ।कुनै महिला गर्भवती हुनु त्यस महिलाको नितान्त निजी सरोकारको विषय होइन, हुनुनपर्ने हो । तर, हाम्रा सार्वजनिक थलोहरू, कार्यक्रमहरू, राजनीतिक मञ्चहरूका निर्णयकर्ताहरू यस्तो पितृसत्तात्मक चिन्तनबाट निर्देशित छन्, जसले पहिलो त महिलालाई समान हकको लायक ठान्दैन । दोस्रो, गर्भावस्थामा भएका महिलाका लागि विशेष हेरचाह र सुरक्षाको खाँचो पर्छ भन्ने पनि बुझ्न आवश्यक ठान्दैन । मेरै अनुभवले भन्छ हाम्रो समाजले महिलाको प्रजनन अवस्था र प्रजनन हकलाई महत्त्व दिन चाहँदैन ।गर्भवती हुँदा मात्र होइन, झट्ट हेर्दा एकदमै जवान र बलिया देखिने महिलाहरू पनि किन अगाडिकै सिटमा बस्न खोजिरहेका हुन्छन् त ? गर्भवती अवस्थाबारे अरूले देखिनेगरी थाहा पाउन कम्तीमा ६ महिना लाग्छ । त्यसबीच यात्रा गर्ने महिलाको पेटको कुनै आकारप्रकार देखिँदैन । अनि कतिपय महिला महिनावारी भएका हुन सक्छन्, कतिपयको गर्भ खेर गएको हुन सक्छ वा कतिपय महिलाको आङ खसेको हुन सक्छ । हाम्रा सडक यस्ता खालका छन् कि अरू देशहरूमा साहसिक यात्रा भनेर सूचीकृत गरिने सडक, उस्तै परे सहरबजारका ठाउँमा पाउन सकिन्छ । पहाडी र भर्खरै डोजरले थिल्थिल्याएर छोडेका, बाढीले उधिनेका सडकको त कुरै नगरौं । यस्तो भौगोलिक परिस्थितिमा आफ्नो गर्भ, पाठेघर जोगाउन युवतीमहिलाहरूले नाईं, मलाई त्यही सिट चाहिन्छ भन्दै दाबी गर्नु र नपाए गाडीबाटै झर्नु रहर होइन, बाध्यता हो रहेछ । किनकि लामो वा छोटो दूरीको यातायातमा हिँड्दा गाडीले बढी उफारेर अधिक रक्तस्राव हुने, बिरामी पाठेघर झन् बिरामी हुने, गर्भको बच्चालाई असर पर्ने, गर्भ तुहिन सक्ने त स्त्रीरोग विशेषज्ञले नै बताउँछन् । त्यस्तो बेलामा नाइँ, मलाई त्यही सिट चाहिन्छ भनेर भन्ने कि नभन्ने त ? सुन्दापढ्दा कत्तिलाई अहिले पनि यो कुरा सामान्य लाग्न सक्छ, तर यो सामान्य विषय होइन, यो त गम्भीर राजनीतिक समस्या हो । प्रजनन स्वास्थ्यबारे राज्य, राजनीतिक पार्टी, सामाजिक संस्था वा सार्वजनिक स्थल सञ्चालकहरूको व्यवहार गलत मात्रै होइन, धेरै अर्थमा अमानवीय छ । एउटा नयाँ जीवनलाई जन्म दिन, एउटा स्वस्थ व्यक्ति सकुशल जन्माउन कुनै समाजले कति संवेदनशीलता अपनाउँछ र कति दायित्व पूरा गर्छ भन्ने आधारमा त्यो समाज कति लोकतान्त्रिक र कति मानवीय छ भन्ने मापन गर्न सकिन्छ । विकास र समृद्धिका मोटामोटा नारा लगाउने, तर गर्भवती र सुत्केरी महिला अनि शिशु तथा बालबालिकाको स्याहारसुसारलाई कहिल्यै प्राथमिकतामा नपार्ने राज्यलाई लोकतान्त्रिक राज्य किन मान्ने ? आपराधिक राज्य किन नभन्ने ?बेलाबेला विभिन्न संस्थाहरूले मातृशिशु मृत्युदरको हिसाब प्रकाशित गर्छन् । तर, महिलाले गर्भवती सेवा र प्रसूति सेवा पाइरहेका छन् कि छैनन् ? त्यस्तो सेवा राज्यले नै दिनुपर्छ कि पर्दैन ? हाम्रा सार्वजनिक सेवाका क्षेत्र र सरकारी निकायहरू गर्भवती र प्रसूति महिलामैत्री छन् कि छैनन् ? यस्ता विषयमा बोल्ने, लेख्ने, पैरवी गर्ने र अनुसन्धान गर्नेगराउने समूह, संस्था वा शक्तिहरू कतै फेला पर्दैनन् । जन्मिसकेका शिशु र सुत्केरी भइसकेका आमाको मात्रै ख्याल गरेर पुग्दैन, गर्भभित्रै पनि आमा र शिशुका लागि आवश्यक भौतिक पूर्वाधार र मानसिक स्वास्थ्यको विशेष ख्याल राखिनुपर्छ । यो गर्भवती महिलाको व्यक्तिगत सरोकारको विषय नभई राज्यको सरोकार बन्नुपर्छ, सार्वजनिक संस्था र राजनीतिक पार्टीको पनि प्राथमिकताको विषय हुनुपर्छ । आज राज्यका अधिकारीका लागि यी अत्यन्तै झिनामसिना कुरा लाग्छन् । यी विषय उठान गर्दा आफूलाई राज्यका हकवाला ठान्ने पितृसत्तात्मक सोचका अधिकारीहरू प्रतिवाद गर्न अघि सर्छन् हाम्री आमाले दाउराको भारी बोक्दाबोक्दै हामीलाई जन्माउनुभथ्यो, अहिलेका आइमाईका नखरा ! यस्तो सोचका व्यक्तिलाई सार्वजनिक बसमा राखिएका चारसिटे आरक्षणले पनि भतभती पोल्न थाल्छ । कुनै गर्भवती महिलाले आफ्नो गर्भावस्थालाई सगर्व सामाजिक सञ्जालमा प्रस्तुत गरिन् भने पनि उनीहरूलाई खपिनसक्नु हुन्छ !हुन त अझै पनि देशका अधिकांश आमाहरू दाउरा बोक्दाबोक्दै, कोदाली खन्दाखन्दै, मेलापात जाँदाजाँदै बेथा लागेर बच्चा जन्माउन विवश छन् । उनीहरू आफ्नो ज्यान दाउमा राखेर भगवान् भरोसे बच्चा जन्माइरहेका छन् । अझै पनि सुदूरका महिलाहरूले सामान्य स्वास्थ्य चौकीको मुख नदेखीकनै कि बच्चा जन्माएका छन् कि त जीवन बाटैमा विसर्जन गरेका छन् । गर्भवती महिलाले पाउनुपर्ने सन्तुलित र पोषणयुक्त खाना, पारिवारिक तथा सामाजिक सुरक्षा र सुविधाजस्ता आधारभूत हकहरूलाई राज्यको जिम्मेवारी नै नठान्ने समस्या छ । राज्याधिकारी पुरुषहरू गर्भवती महिलाले स्याहार, माया र जोखिम न्यूनीकरणका उपाय खोज्दा त्यसलाई नखरा पारेको ठान्न सक्छन् । आम सामाजिक तहमा पनि गर्भावस्थाबारे सामाजिक शिक्षाको कमी छ । राज्यको नेतृत्वमा पुग्नेहरूले गर्भावस्थाबारे न्यूनतम मानवीय संवेदनशीलता बुझ्ने र महिलाका विशेष अवस्थालाई प्राथमिकताको सूचीमा राख्ने व्यवस्था कहिले आउने होला ? राजनीतिक दल वा संगठनहरूले महिलाको महिनावारी, गर्भावस्था, सुत्केरी अवस्था र शिशुस्याहार कालबारे मानवीय नीति बनाउने कहिले होला ? यी प्रश्नलाई केन्द्रमा राखेर बोल्ने, माग राख्ने र आन्दोलन गर्ने कसले होला ? साँच्चै, मैले थाहा पाएसम्म नेपालमा गर्भवती महिलाहरूले संगठित भएर आफ्ना न्यूनतम प्रजनन सुविधाका लागि कुनै आन्दोलन वा प्रदर्शन गरेका छैनन् । राज्य सञ्चालक, नीति निर्माता र कार्यान्वयनकर्ताको दिमागमा घण्टी बजाउन हजारौं महिला गर्भसहितको पेट लिएर माइतीघर मण्डलामा जुलुस प्रदर्शनमा निस्के भने पनि पितृसत्ताले भन्ने नै छ भुँडी देखाउन सडकमा आएका छन् ! हेर, यिनका नखरा !"
