शीर्षक,विवरण
चुनाव नसार्न राष्ट्रपतिद्वारा प्रधानमन्त्रीलाई दबाब,"आवश्यकताभन्दा बढी सक्रिय हुन खोजेको भन्दै राष्ट्रपतिको भूमिकालाई संविधानविद्ले पनि आलोचना गरेका छन् । संविधानविद् भीमार्जुन आचार्यले निर्वाचन गर्ने समय सकिएर शून्य अवस्थाको परिस्थिति नभएको अवस्थामा राष्ट्रपतिले लिखित पत्र दिएर सरकारलाई निर्देशन दिने काम विगतमै अपनाइएको गलत अभ्यासकै निरन्तरता रहेको बताए । संघको निर्वाचन सार्ने संवैधानिक प्रावधान छैन तर स्थानीय तहको निर्वाचन कार्यकाल सकिएको ६ महिनाभित्र गरिसक्नुपर्छ भन्ने संवैधानिक व्यवस्था भएको विषयलाई राष्ट्रपतिले संविधानअनुकूल भएन भनेर आवश्यकताभन्दा बढी सक्रियता देखाउने काम भएको छ, उनले भने, राष्ट्रपति अझै कुनै गुट वा व्यक्तिबाट सञ्चालित हुनुहुन्छ भन्ने देखाइँदै छ । यो दुःखद हो ।कानुन संशोधन गरेर स्थानीय तह निर्वाचन सार्ने गठबन्धनको प्रयत्नमा पुनर्विचार गर्नुपर्ने भन्दै पार्टी सभापतिसमेत रहेका प्रधानमन्त्री शेरबहादुर देउवालाई कांग्रेस नेता, कानुन व्यवसायी र नागरिक समाजका प्रतिनिधिले तीव्र दबाब दिएका छन् । गठबन्धनमा आबद्ध माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपाल तयार भएमा वैशाखमा निर्वाचन गराउन आफू तयार रहेको प्रधानमन्त्रीले बताउँदै आएका छन् । पार्टीको ४० प्रतिशत हिस्साको नेतृत्व लिएको शेखर कोइराला समूहले वैशाखमै निर्वाचन गराउन पहिल्यैदेखि दबाब दिइरहेको छ ।केन्द्रीय कार्यसमितिको शुक्रबारको बैठकपछि उपसभापति पूर्णबहादुर खड्का, महामन्त्रीद्वय गगन थापा, विश्वप्रकाश शर्मासहितका नेताहरूले प्रधानमन्त्रीलाई वैशाखमै निर्वाचन गराउने वातावरण बनाउन आग्रह गरेका थिए । देउवाका खास भनिने केही नेतासमेत वैशाखमै निर्वाचन गर्नुपर्ने पक्षमा छन् । गठबन्धनको तयारी भने कात्तिकमा सबै तहको निर्वाचन एकसाथ गर्न कानुन संशोधन गर्नेतिर लक्षित छ । निर्वाचन आयोगले एकैचोटि सबै निर्वाचन गर्न कुनै हालतमा नसक्ने बताएमा भने गठबन्धनको योजनामा पुनर्विचार हुन सक्ने नेताहरू बताउँछन् । पछिल्लो राजनीतिक घटनाक्रमपछि गठबन्धनका नेताहरूको स्वर पनि बदलिएको छ । स्थानीय तह चुनावका विषयमा हामीले संविधानलाई छलफलमा नै राख्न खोजिरहेका छौं तर चुनाव जतिखेर भए पनि त्यसको सामना गर्ने साझा धारणा सबैको देखिएको छ, एकीकृत समाजवादीका अध्यक्ष नेपालले भने, तर संविधान र कानुनले भन्ने कुरालाई पनि केन्द्रबिन्दुमा राख्ने र अझै गहन छलफल गर्ने भन्ने छ ।सत्ता गठबन्धनका नेताहरू सुरुमा २०७९ सालको फागुनचैतमा पहिला संघ र पछि स्थानीय तह निर्वाचन गर्ने योजनामा पुगेका थिए । एमाले वर्चस्वमा रहेको स्थानीय तह निर्वाचनबाट नयाँ जनप्रतिनिधि नआउञ्जेल कर्मचारी संयन्त्रबाट चलाएर एमालेको सांगठनिक धरातल कमजोर तुल्याउने योजना थियो । सत्ता गठबन्धनले वैशाखमा निर्वाचन गर्ने हो भने संसद् सुचारु हुनुपर्ने सर्त पनि अगाडि सारेको छ । वैशाखमा निर्वाचन गर्ने हो भने त संसद् चलाउनुपर्यो, संसद् नचल्दा कामकारबाही रोकिएका छन्, यसबारे प्रमुख प्रतिपक्ष पनि गम्भीर हुनुपर्यो, माओवादी नेता हरिबोल गजुरेलले भने, चल्न नदिने हो भने संसद्को के काम ? यो विषयमा पनि शीर्ष नेताबीच छलफल भइराखेको बुझेको छु ।महान्यायाधिवक्ता खम्बबहादुर खाती, पूर्वमहान्यायाधिवक्ता रमण श्रेष्ठ र वरिष्ठ अधिवक्ता गोविन्द बन्दीले आगामी कात्तिक ३१ भन्दा पर निर्वाचन सार्न र स्थानीय तह कर्मचारीबाट चलाउन नमिल्ने बताएपछि गठबन्धन दल कात्तिकमंसिरमा तीनै तहका निर्वाचन गर्ने ठाउँमा आइपुगेका थिए । निर्वाचन आयोगले तीनै तहको निर्वाचन गर्न सक्दिन भन्यो भने वैशाखमै स्थानीय तहको निर्वाचन हुन पनि सक्छ, गठबन्धन बैठकमा सहभागी हुने गरेका कांग्रेसका एक नेताले भने, जे उद्देश्य प्राप्तिका लागि स्थानीय तहको निर्वाचन सार्न खोजिएको थियो, त्यो नै पूरा नहुने भएपछि सार्नुको अर्थ नहुने निष्कर्षमा गठबन्धन पुग्न पनि सक्छ । कांग्रेस महामन्त्री गगन थापाले गठबन्धनको बैठकमा स्थानीय तहको निर्वाचन सार्नका लागि आइरहेका विकल्प संविधानसम्मत नभएको बताए । संविधानले त्यस्ता विकल्पलाई चिन्दैन । केपी ओली संविधानलाई समाप्त पार्न लागे भनेर त्यसविरुद्ध बनाएको गठबन्धन फेरि त्यही बाटोमा जान मिल्दैन । संविधानलाई हामीले जुन कोणबाट बुझ्यौं, त्यसैका आधारमा स्थानीय तहको निर्वाचन गर्नुपर्छ । कानुन संशोधन गरेर निर्वाचन सार्ने कुरा संविधानसम्मत हुँदैन ।"
उमाशंकर जेलबाट छुट्दै,"राजस्व विभागले रायभरमाथि लगाइएको करिब २८ करोड रुपैयाँ राजस्व छलीसमेत जोडेर मिश्रमाथि एक अर्ब चार करोड रुपैयाँ छलीको अभियोग लगाएको थियो । सर्वोच्च अदालतले रायभर प्रत्यक्ष रूपमा राजस्व चुहावट गरी हानिनोक्सानी गर्ने कार्यमा संलग्न रहेको नदेखिएको, उनले प्रत्यक्ष रूपमा लाभ लिएको पनि नदेखिएको र उनको आर्थिक र पारिवारिक स्थिति तथा कसुरबाट सिर्जित परिणामसमेतलाई विचार गर्दै २५ हजार रुपैयाँ मात्र धरौटी लिनु उपयुक्त र न्यायोचित हुने ठहर्याएको छ ।शुक्रबारको बहसमा अधिवक्ता खतिवडाले अभियुक्त जेल बाहिर बसेर पनि मुद्दाको प्रतिरक्षा गर्न सकोस् भन्ने मनसायले धरौटी माग्ने अभ्यास भए पनि उच्च अदालतले जेलभित्र थुन्ने उद्देश्यले चर्को धरौटी माग गरेको भन्दै त्यस्तो आदेश बदर गर्न माग गरेकी थिइन् । अर्का अधिवक्ता सुनील पोखरेलले राजस्व अनुसन्धान विभागलाई छानबिन गरेका सबैमाथि मुद्दा चलाउने बाध्यता परे पनि सर्वोच्च अदालतलाई त्यस्तो कुनै बाध्यता नरहेको भन्दै धरौटी रकम नै माग नगरी तारेखमा छाड्नुपर्ने तर्क गरेका थिए । रायभरलाई थुनामा पठाउने वा धरौटी रकम माग गर्ने आधार अदालतलाई छैन । तारेखमा छाड्ने गरी आदेश होस्, इजलाससमक्ष अधिवक्ता पोखरेलले भनेका थिए ।त्यस्तै अधिवक्ता टीकाराम भट्टराईले रायभर दोषी ठहर नहोउन्जेलसम्म उनी निर्दोष भएको अनुमान गर्नुपर्ने कानुनी सिद्धान्तको चर्चा गर्दै साधारण तारेख वा न्यूनतम धरौटीमा छाड्ने आदेश हुनुपर्ने बताएका थिए । अर्का अधिवक्ता जनार्दन बन्जाडेले रायभर मुख्य अभियुक्त मिश्रले चलाएको ठगी धन्दाको पीडितका रूपमा रहेको बताए । उनले भने, हाम्रो पक्षलाई पीडकका रूपमा मुद्दा चलाइएको छ । वास्तवमा उनी पीडित हुन् । अत्यन्त नाजुक आर्थिक अवस्थाका उनलाई जति रकम धरौटी माग भए पनि हामीले चन्दा उठाएर दिनुपर्ने अवस्था छ । यस्तोमा अदालतले न्यायिक मनको प्रयोग गरोस् । अर्की अधिवक्ता अन्जना अर्यालले सर्वोच्च अदालतलाई कति धरौटी तोक्ने भन्नेबारे स्वविवेकीय अधिकार भएको भन्दै त्यसको प्रयोग गर्न आग्रह गरिन् । सरकारी वकिलका तर्फबाट सहन्यायाधिवक्ता शम्भु कार्कीले रायभरलाई उच्च अदालत पाटनले मागेको धरौटी रकम उचित भएको भन्दै प्रतिरक्षा गरेका थिए । दुई वटा कम्पनी स्थापना गर्दा, स्थायी लेखा नम्बर लिँदा, बैंक खाता खोल्दा र त्यसको सञ्चालनको जिम्मेवारी मिश्रलाई दिँदा रायभरको हस्ताक्षर प्रयोग भएको उनले बताएका थिए । नागरिकता र हस्ताक्षर दुरुपयोग भएको हो भने रायभरले कहींकतै उजुर गरेको अवस्था छैन । कानुनको अज्ञानता क्षम्य नहुने भएकाले मैले थाहा पाइनँ भन्न मिल्दैन, बहसका क्रममा उनले भनेका थिए । न्यायाधीश मल्लले सहन्यायाधिवक्ता कार्कीलाई रायभरको हस्ताक्षर भए पनि राजस्व ठगीबाट कसले लाभ लिएको छ भनेर अनुसन्धानकर्ताले हेर्नॅपर्दैन र ? भन्दै प्रश्न गरेकी थिइन् । उसको हस्ताक्षर त छ तर उसले बैंकबाट कहिल्यै रकम निकालेको देखिँदैन । सधैं मिश्रले मात्रै चेकबाट रकम झिकेको देखिन्छ । ठगी भएको छ भने त्यसबाट मुनाफा कसले लिइरहेको छ भन्नेबारे पनि अनुसन्धान हुनुपर्यो नि, होइन र ? मल्लको प्रश्न थियो । जवाफमा सहन्यायाधिवक्ता कार्कीले उच्च अदालतले थुनामा पठाउनुपर्नेमा जम्मा ७५ लाख धरौटी मागेर रायभरमाथि सदाशयता देखाएको बताए । त्यसपछि अर्का न्यायाधीश श्रेष्ठले कार्कीलाई सोधे, त्यसो भए उनलाई थुनामै राख्नुपर्नेमा धरौटी माग गरेको उच्च अदालतको आदेशविरुद्ध तपाईंहरू किन आउनुभएन त सर्वोच्चमा ? जवाफमा कार्कीले आफूहरू ७५ लाखमै चित्त बुझाएर बसेको बताए ।विभागले १० जनालाई मुख्य अभियुक्त र सात जनालाई मतियार बनाएर झूटा, जालसाजी तथा नक्कली कर बीजक जारी गरेको र मूल्य अभिवृद्धि कर, आयकर र लाभांश करबापत एक अर्ब रुपैयाँभन्दा बढी छली गरेको अभियोग मुद्दा लगाएको थियो । तीमध्ये मिश्रसँगै उमाशंकर सहनी, हीरालाल जहरा, रामबाबु सहनी, राजकिशोर सहनी, रामसुन्दर रायभर, सुरेन्द्रकुमार इङ्नाम र दीपककुमार कोइराला गरी ८ जना फरार छन् । अदालतमा हाजिर हुन पुगेका ९ जनामध्ये ८ जना उच्च अदालतले मागेको केही हजार तथा लाख रुपैयाँ धरौटी बुझाएर छुटिसकेका छन् ।उच्च अदालत पाटनले रमेश घिमिरे, वीरेन्द्रकुमार चौधरी, गंगाप्रसाद भट्टराई र तोयानाथ अधिकारीसँग ५० हजार रुपैयाँ मात्रै धरौटी मागेको थियो । त्यस्तै टंकबहादुर राउतलाई २ लाख र दीपक निरौलालाई १ लाख रुपैयाँ धरौटी मागिएको थियो । राउत एन्ड एसोसिएट्स नामको लेखा परीक्षण गर्ने फर्म सञ्चालक राउत र दीपक एन्ड कम्पनी नामको लेखा परीक्षण गर्ने फर्मको सञ्चालक रहेका निरौला दुवैमाथि मिश्रका कम्पनीमा लेखा परीक्षण गरी झूटा प्रतिवेदन दिएको अभियोग छ । उनीहरू सबै धरौटी बुझाए छुटे । उच्च अदालतले कर सहयोगीहरू परमेश्वर साहलाई ७५ लाख र जयकिशोर साहलाई ७० लाख रुपैयाँ धरौटी मागेको थियो । जयकिशोर ७० लाख रुपैयाँ धरौटीस्वरूप बैंक जमानत बुझाएर छुटे भने परमेश्वर उच्च अदालतको आदेशविरुद्ध कानुन व्यवसायी खोजेर सर्वोच्च अदालत गए । गत असोज १ मा सर्वोच्च अदालतका न्यायाधीशहरू टंकबहादुर मोक्तान र सुष्मालता माथेमाले धरौटी रकम ७५ लाखबाट १० लाखमा झारिदिएपछि उनी पनि छुटिसकेका छन् । उमाशंकर रायभरका काका रूपनारायण गाउँमै एक लाख रुपैयाँ ऋण गरेर काठमाडौं आएका छन् । सर्वोच्च अदालतको आदेशपछि खुसीको आँसु झार्दै उनले भने, काम गर्न सक्ने छोरो छ । २५ हजार रुपैयाँ त ऋण नै गरेर भए पनि बुझाउन सकिन्छ । काम गरेर तिर्न सक्ला । ७५ लाख रुपैयाँ सुन्दा पो त हाम्रो होस गुमेको थियो । उमाशंकर आइतबार छुटे पनि उनले कानुनी झमेलाबाट मुक्त हुन भने लामो समय लाग्नेछ । अहिले जेलमुक्त हुनुको अर्थ उनीविरुद्ध उच्च अदालतमा दायर मुद्दाको अन्तिम फैसला नहोउन्जेल उनी जेलमा बस्नु परेन भन्ने मात्र हो, उनले सफाइ पाइसकेका होइनन् । उनले उच्च अदालतबाट मुद्दाको अन्तिम फैसला कुर्नॅपर्नेछ । त्यसबखत उच्च अदालतले दोषी ठहर गरेमा उनी फेरि जेल बस्नुपर्ने हुन्छ । उच्च अदालतबाट सफाइ पाइहाले पनि सरकारी वकिलले त्यसविरुद्ध सर्वोच्च अदालतमा पुनरावेदन गर्ने हुनाले २४ वर्षीय उमाशंकरले यो कानुनी झमेलाबाट मुक्ति पाउन अझै केही वर्ष लाग्नेछ ।"
कपास फुल्ने फाँटमा बस्ती,"सरकारले बाँके, बर्दियालगायत जिल्लाका किसानको आर्थिक अवस्था सुधार्न २०३७ पुसमा समिति गठन गरेको थियो । १ हजार २ सय हेक्टर वन क्षेत्र फँडानी गरी सरकारले कपास खेतीका लागि बर्दियाको कुम्भर फार्मको नाममा ५ सय ५० हेक्टर जग्गा राखेका थियो । त्यही जग्गामा कपास खेती हुने गरेको थियो । कपास खेती बन्द भएपछि जग्गा अतिक्रमण सुरु भएको हो । कुम्भरस्थित कपास फार्मको जग्गा सशस्त्र द्वन्द्वका क्रममा २०५८ देखि अतिक्रमणमा परेको हो । यहाँ कपासको नामोनिसान छैन, घरहरू मात्रै छन्, स्थानीयबासी महादेव चौधरीले भने ।सरकारले ८ सय २५ बिघामध्ये १ सय ३८ बिघा १५ कट्ठा जग्गा मुक्त कमैयाका नाममा वितरण गरिसकेको छ । बाँकी रहेको जग्गा राजनीतिक दलका आडमा कब्जा गरिएका छन् । यहाँको जग्गा सरकारले ५५ कट्ठाका दरले घरबासका लागि ५ सय ५५ मुक्तकमैया परिवारलाई वितरण गर्यो । बाँकी दलको आडमा कब्जा गर्नेहरूबाट फिर्ता लिने प्रयास गरेन । । घडेरीमा वितरणसँगै घर बन्न् सुरु भएको कपास फार्मको जग्गामा यतिबेला घरैघर छ । सरकारले ०३० सालताका नवलपुर, बाँके र बर्दियाका पुनर्वास क्षेत्रमा व्यावसायिक किसिमले कपास खेतीका लागि परीक्षण गरेको थियो । परीक्षण र नमुना परियोजनाले नेपालमा कपास खेती वित्तीय र आर्थिक दृष्टिले सम्भव छ भन्ने देखाएको थियो । त्यतिबेला मुलुकमा विदेशी मुद्रा सञ्चिति निकै कम थियो । कपडा उद्योगलाई कच्चा पदार्थका लागि उपयोग हुने भएकाले कपास खेती गर्दा विदेशी मुद्रा बाहिरिन कम हुने विश्वास गरिएको थियो । ०५६ सालमा हेलियोथिस नामक किराले सयौं बिघाको कपास नष्ट गरेपछि किसानको रुचि घटेको थियो । त्यसबेला विषादीले किरा मार्न सकेन । त्यसपछि कपास खेती गर्ने किसानको रुचि घट्यो, कपास खेती गर्नेमध्येका बर्दियाको बढैयातालका गोपाल थारूले भने, विस्तारै खेती घट्यो । त्यसको केही वर्षपछि जग्गा कब्जा भएको हो ।पछिल्लो समय भने कपास विकास समितिले जग्गा फिर्ताका लागि स्थानीयसँग छलफल थालेको छ । समितिका कार्यकारी निर्देशक बुद्ध थापा घर्ती नेतृत्वको टोली कुम्भर पुगेर जग्गा जोतभोग गर्दै आएका किसानसँग छलफल गरेको हो । व्यावसायिक रूपमा कपासको उत्पादन गर्ने योजना अगाडि बढाइएको छ । जग्गा फिर्ता लिने प्रक्रिया अघि बढाउँछौं, निर्देशक घर्तीले भने । कपास विकास सेयर किसान समितिका अध्यक्ष बुद्धि थारूले आफूले उपभोग गर्दै आएको जग्गा आफ्नो नाममा सरकारले गराउनुपर्ने बताउँछन् । कपास विकास समिति बाँकेको खजुरा गाउँपालिकामा १० बिघा जग्गा, कार्यालय भवन कपास प्रशोधनशाला तथा ६ गोदाम घर, पाँच कर्मचारी आवास गृह छन् । यसैगरी बर्दियाको मधुवन नगरपालिमामा तीन बिघामा पक्की आवास गृह, गोदाम घर, कार्यालय भवन, बर्दियाकै बढैयाताल गाउँपालिकाको जमुनीमा ५ बिघा १२ कट्ठामा पक्की आवास गृह, गोदाम र कार्यालय भवन छ । दाङको तुलसीपुर टरी गाउँमा तीन बिघा तारबार गरी राखिएको छ । मधुवन र जमुनीमा रहेको जग्गा तथा संरचनामा अहिले सशस्त्र प्रहरी बल बस्दै आएको छ ।"
"भेरोसेलको चरम अभाव, आपूर्तिमा आलटाल","भेरोसेलको बुस्टर डोज लगाउन चौतर्फी माग भए पनि आपूर्ति नहुँदा समस्या भएको छ । स्वास्थ्य मन्त्रालय र विभागमा अहिले यस्तो फाइलको चाङ लागेको छ । सरकारले माघ २ देखि अग्रपंक्तिमा खटिने, माघ १४ देखि ६० वर्षमाथि र पूर्ण मात्रा लगाएको ६ महिना पूरा भएकालाई बुस्टर डोज दिने भनी २०७८ पुस ९ गते निर्णय गरेको थियो ।संक्रमणको जोखिम कायमै रहेकाले खोपलाई प्राथमिकता दिन जनस्वास्थ्य विज्ञहरूले औंलाउँदै आएका छन् । तर, खोप खरिदमा आलटाल गर्दा भेरोसेलको बुस्टर लगाउन योग्य समूह र वृद्धावृद्धाले मात्रै हैन अग्रपंक्तिमा खटिनेले समेत लगाउन पाएका छैनन् । खोप अभावकै कारण पहिलो डोजको रूपमा भेरोसेल लगाउन इच्छुक व्यक्तिले पनि लगाउन पाएका छैनन् । स्वास्थ्य विज्ञ डा ढुण्डीराज पौडेलले कुनै पनि बहानामा खोप खरिदमा आलटाल गर्न नमिल्ने बताए । अनुदानमा पाउने आसमा पर्खिरहनु पनि हुँदैन, उनले भने, मानिसको ज्यानसँग सम्बन्धित भएकाले चाँडै व्यवस्थापन गर्न अनुरोध गर्छु । निर्वाचन आयोगका अधिकारीहरू पनि खोप व्यवस्थापन प्रभावकारी बनाउनुपर्ने औंल्याउँछन् । निर्वाचन आयोग प्रवक्ता शालिग्राम शर्मा पौडेलका अनुसार अहिले सातै प्रदेश, ७७ जिल्ला, ७३ इलाका प्रशासनमा क्रमशः ९, ७ र ३ जनाका दरले कर्मचारी जोखिम मोलेर खटिएका छन् । सरोकारवाला निकायलाई बुस्टरका लागि ताकेता गर्दै आइरहेको छु । तर, उपलब्ध गराएको छैन, उनले भने ।केही साताअघिसम्म खोपप्रति सर्वसाधारणको चासो कम रहेकामा सरकारले माघ ७ देखि सार्वजनिक सेवाका लागि खोप कार्ड अनिवार्य गरेपछि खोप लगाउनेको संख्या ह्वात्तै बढेको छ । मन्त्रिपरिषद्को निर्णयसँगै स्वास्थ्य मन्त्रालयले सातै प्रदेश स्वास्थ्य निर्देशनालय, प्रदेश स्वास्थ्य आपूर्ति व्यवस्थापन केन्द्र र ७७ वटै स्वास्थ्य कार्यालयलाई पत्र लेख्दै बुस्टर मात्राको खोप लगाउन निर्देशन दिइएको छ । तर, त्यसअनुसार खोपको व्यवस्थापन भने प्रभावकारी बन्न सकेको छैन ।खोप अभावका कारण उपत्यकाबाहिर जिल्लाका अग्रपंक्तिमा खटिनेहरू मर्कामा छन् । उपत्यकाका तीन जिल्लाले भेरोसेल खोप लगाउने कार्यक्रम स्थगित गरेका छन् । काठमाडौंमा भेरोसेलको दोस्रो र बुस्टर डोज लगाउन बाँकी सर्वसाधारण मात्रै १० लाखभन्दा बढी छन् । ललितपुर र भक्तपुरमा क्रमशः ३ लाख ४ हजार र २२ हजार छन् । कीर्तिपुरमा डेढदेखि दुई लाख जना छन् । सरकारले शुक्रबारसम्म ३ करोड ६ लाख ४ हजार १ सय ५२ मात्रा खोप लगाएको छ । त्यसमध्ये कम्तीमा एक मात्रा लगाउनेको संख्या एक करोड ६४ लाख ७४ हजार ५ सय १४ जना र पूर्ण मात्रा लगाउनेको संख्या १ करोड ३८ लाख ३३ हजार ६ सय २९ जना र अतिरिक्त मात्रा २ लाख ९६ हजार ९ जनाले लगाइसकेको मन्त्रालयले जनाएको छ । स्वास्थ्य मन्त्रालयका अनुसार पुस ९ सम्म १ करोड ८५ लाख ५१ हजार ४ सय ८७ डोज भेरोसेल भित्रिएको थियो । पहिलो डोज लगाएकाले दोस्रो डोज चार सातापछि र ६ महिनापछि बुस्टर लगाइन्छ । यो हिसाबले पनि भेरोसेल खोप ठूलो मात्रामा आवश्यक देखिन्छ । स्वास्थ्य मन्त्रालयका अधिकारीहरू भने भेरोसेललगायतका खोप पर्याप्त ल्याउन पहल भइरहेको दाबी गर्छन् । स्वास्थ्य सचिव डा रोशन पोखरेलले खोपका लागि चीन, रुसलगायतसँग निरन्तर सम्पर्क र समन्वय भइरहेको बताए । छिट्टै पर्याप्त खोप ल्याइसक्छौं, उनले भने, भेरोसेल लगाएकाले बुस्टरका रूपमा कोभिसिल्ड र कोभिसिल्ड लगाएकाले भेरोसेल लगाउन दिनेबारेमा छलफल भइरहेको छ । तर, सरकारले पहिले लगाएकै खोपकै बुस्टर मात्रा दिने निर्णय गरेको छ ।"
बुस्टर डोज को पर्खाइमा ज्येष्ठ नागरिक,"(काठमाडौं)  सरकारले ज्येष्ठ नागरिकलाई कोरानाविरुद्धको बुस्टर डोजमा प्राथमिकता दिने घोषणा गरे पनि धेरैजसोले खोप पाउन सकेका छैनन् । पहुँच र भनसुनका आधारमा एकाधले पाए पनि अधिकांश ज्येष्ठ नागरिक पट्यारलाग्दो पर्खाइमा छन् । २०६८ को जनगणनाअनुसार ६० वर्षमाथिका ज्येष्ठ नागरिक देशभर करिब ३० लाख छन् ।प्रधानमन्त्री तथा मन्त्रिपरिषद्को कार्यालयले पुस ३० गते स्वास्थ्य मन्त्रालयलाई पठाएको पत्रमा खोपको उपलब्धताका आधारमा ५० वर्षमाथि उमेर समूहका व्यक्तिलाई बुस्टर डोजमा प्राथमिकता दिइने भनेको थियो । जसमा माघ ८ देखि यो काम सुरु हुने उल्लेख थियो । तर उनीहरूभन्दा पहिलो प्राथमिकतामा स्वास्थ्यकर्मी, अत्यावश्यक सेवामा काम गर्ने व्यक्ति, सुरक्षाकर्मी, अन्य सरकारी कर्मचारी, पत्रकारलगायत छन् । उनीहरूलाई माघ १ देखि बुस्टर डोज लगाउन थालिएको छ । यसबाट पहिलो प्राथमिकतामा परेकाहरूलाई खोप लगाएपछि मात्रै ५० वर्षमाथिकाले बुस्टर डोज पाउने देखिन्छ ।बुढानीलकण्ठको गोल्फुटारस्थित रिमा सेवा समाज (वृद्धाश्रम) मा आश्रय लिइरहेका ३० जना ज्येष्ठ नागरिक पनि बुस्टर डोजको पर्खाइमा छन् । सरकारी निकायले प्राथमिकता नदिएकाले लायन्स क्लब जस्ता संस्थामार्फत पहल गरिरहेको छु, समाजकी प्रमुख रिमा सापकोटाले भनिन्, ज्येष्ठ नागरिकको रोग प्रतिरोधात्मक क्षमता कमजोर हुने भएकाले पनि उनीहरूलाई छिटो बुस्टर दिइनुपर्छ ।ज्येष्ठ नागरिकको अधिकारबारे पैरवी गर्दै आएका कृष्णमुरारी गौतम भने सरकारको खोप कार्यक्रम व्यावहारिक नभएको बताउँछन् । स्वास्थ्य मन्त्रालयमा कुरा गर्यो भने यहाँ (खोप केन्द्र) आए लाइदिन्छु, लाइन लाग्न पर्दैन भन्छन्, तर सबै खोप केन्द्र पुग्द सक्दैनन् । ज्येष्ठ नागरिक भार हुन् भन्ने बुझाइ भयो, उनले भने ।अपांगता भएका व्यक्ति पनि बुस्टर डोजको प्राथमिकतामा परेको देखिँदैन । २०६८ सालको जनगणनाअनुसार देशभर अपांगता भएका व्यक्ति ५ लाख १३ हजार ९ सय ९३ जना छन् । ह्वीलचियर अभियन्ता गजेन्द्र बुढाथोकी भन्छन्, योभन्दा अगाडि पनि कराउँदाकराउँदा बल्ल खोप दिएको थियो, अहिले त छँदै छैन, उनले भने । विश्व स्वास्थ्य संगठनले अपांगता भएका व्यक्तिहरूको रोग प्रतिरोधात्मक क्षमता कम हुने, सहयोगी सेवा चाहिने भनेर जोखिमयुक्त वर्गमा राखे पनि सरकारले प्राथमिकतामा नराखेको उनको भनाइ छ ।राष्ट्रिय अपांग महासंघका महासचिव राजु बस्नेतले बुस्टर डोजका लागि पहल गरिने बताए । सरकारले सबै नागरिकलाई समान ढंगले हेर्नुपर्ने हो, अपांगतालाई झन् बढी महत्त्वमा राख्नुपर्ने हो, तर त्यस्तो देखिएन, उनले भने । स्वास्थ्य मन्त्रालयका सहप्रवक्ता डा समीरकुमार अधिकारीले अर्को छुट्टै व्यवस्था गरेर बुस्टर डोजकै लागि घरघर अभियान चलाउने स्थिति नरहेको बताए । त्यसका लागि धेरै स्रोतसाधन चाहिन्छ, अहिले खोपकेन्द्र थप्ने भन्नेमा छौं, उनले भने, आउन नसक्नेका लागि केन्द्रमा ल्याएर खोप लगाउने व्यवस्था गर्छौं ।केही स्थानीय सरकारले भने अपांगता भएकालाई बुस्टर डोजमा प्राथमिकता दिएका छन् । ललितपुर महानगरपालिकाले खोप केन्द्रमा जान सक्नेलाई लाइनमा नराखेरै खोप लगाइदिने गरेको अपांगताको क्षेत्रमा सक्रिय अभियन्ता भोजराज श्रेष्ठले बताए । केन्द्र आउन नसक्नेलाई वडाहरूले घरैमा गएर लगाउने गरेको र यो अभ्यासलाई सबै स्थानीय सरकारले पछ्याउनुपर्ने उनको भनाइ छ ।"
राजनीतिक स्वार्थले बीपी प्रतिष्ठान झन् अस्तव्यस्त,"(सुनसरी)  बीपी कोइराला स्वास्थ्य विज्ञान प्रतिष्ठानको समस्या समाधान हुनुको सट्टा झन् जेलिँदै गएको छ । सञ्चालक परिषद् (सिनेट) र अख्तियार दुरुपयोग अनुसन्धान आयोगमार्फत पदाधिकारी हटाउन सकिने वैधानिक कानुनी बाटो रोज्नुको सट्टा स्वास्थ्य मन्त्रालयले प्रतिष्ठान ऐनविपरीत १२ औं तहका अधिकृत डा श्यामसुन्दर यादवलाई प्रतिष्ठानको प्रशासनिक र आर्थिक पक्ष हेर्न पठाएपछि समस्या झन् बढेको हो ।प्रतिष्ठान सुधार्नका लागि डा चोपलाल भुसाल, डा भगवान कोइराला, डा केदारबहादुर कार्की, डा बैकुण्ठ अर्याल स्वयं स्वास्थ्यमन्त्री विरोध खतिवडा, नेपाल मेडिकल काउन्सिल, नेपाल चिकित्सा शिक्षा आयोग, अख्तियार दुरुपयोग अनुसन्धान आयोग र महालेखा परीक्षकका प्रतिवेदनसमेत बनेका छन् । ती प्रतिवेदनका आधारमा प्रतिष्ठानको ऐन २०४९ को दफा ११ (घ) अनुसार वा अख्तियारमार्फत विशेष अदालतमा मुद्दा दर्ता गरेर पदाधिकारी निलम्बन गर्न सकिने उपायलाई सरकारले बेवास्ता गरेको छ । सरकारले बीपी कोइराला स्वास्थ्य विज्ञान प्रतिष्ठान ऐन २०४९ को दफा २० (क) मा टेकेर स्वास्थ्य मन्त्रालयका अधिकृत डा यादवलाई प्रतिष्ठानको आर्थिक र प्रशासनिक काम हेर्न पठाए पनि उक्त दफामा सरकारले निर्देशन दिन सक्ने मात्र उल्लेख छ । पदाधिकारी हटाउने अरू उपाय प्रशस्त हुँदाहुँदै राजनीतिक अभीष्ट पूरा गर्न ऐनमै नभएको कदम चालेर झन् गिजोलियो, नागरिक दबाब सञ्जालका संयोजक राजेन्द्र शर्माले भने, पदाधिकारीको अधिकार सबै खोसेर मन्त्रालयबाट कर्मचारी पठाउनु भनेको अर्को ऐंजेरु सिर्जना गर्नु हो ।स्वायत्त प्रतिष्ठानमा सरकारले मन्त्रालयबाट कर्मचारी खटाएर भविष्यमा जुनसुकै बेला असहज परिस्थिति सिर्जना हुनासाथ यसैलाई नजिर मानेर अरू संस्थामा पनि कर्मचारी पठाएर हस्तक्षेप गर्ने चाहना राखेको उनले बताए । तत्कालका लागि पदाधिकारीको अधिकार खोसेर राजनीतिक दलहरूले आफ्नो अभीष्ट पूरा गर्न कर्मचारीलाई पठाउँदा प्रतिष्ठानमा आन्दोलन गरिरहेका चिकित्सक, कर्मचारी तत्कालका लागि खुसी देखिए पनि स्वायत्त प्रतिष्ठानको हैसियतमा चुनौती थपिएकोतर्फ कसैले विचार नगरेको संयोजक शर्माले बताए । उनले भने, प्रतिष्ठानमा अनेक पटक अख्तियारले छापा मारेर कागजपत्र लगेको छ । अनेक प्रतिवेदन सार्वजनिक भएका छन् । तिनैका आधारमा सिनेटबाट पदाधिकारी निलम्बन गरे भइहाल्थ्यो तर सिनेट राख्नबाट सरकार तर्कियो । आफूले चाहेजस्तो परिणाम आउन नसक्ने देखेपछि सरकार सिनेटबाट तर्किएको आरोप उनले लगाए । उनले प्रतिष्ठानलाई गठबन्धन सरकारले आफ्नो अनुकूल चलाउन चाहेको तर प्रतिष्ठान सुधार्न नचाहेको स्पष्ट भएको पनि बताए ।प्रतिष्ठानमा २३ जना सिनेट सदस्य छन् । तीमध्ये पाँच जनाको पद रिक्त छ । प्रतिष्ठान ऐनअनुसार उपकुलपति र कार्यकारिणी समितिले सिफारिस गरेपछि कुलपति (प्रधानमन्त्री) ले नियुक्त गर्छ । गठबन्धन सरकारको चाहना भनेको रिक्त रहेका सिनेटलाई पूर्णता दिने हो । सिनेटमा गठबन्धन सरकारका पक्षधरलाई टिपेर सदस्य बनाउने र बहुमतका आधारमा पदाधिकारी हटाउने खेलमा ऐन बाधक बनेको शर्माले बताए । शर्माले भने, मन्त्रालयले पठाएका डा यादव उपकुलपतिको हैसियतमा नभएकाले उनले सिफारिस गर्नै सक्दैनन् । कित कानुन संशोधन गर्नुपर्छ । के त्यो अहिले नै सम्भव होला त ?प्रतिष्ठान ऐनअनुसार चेकमा हस्ताक्षर कि उपकुलपतिको हुन्छ कि रजिस्ट्रार र लेखा प्रमुखको । कोष तथा लेखा नियन्त्रक प्रमुख चिरञ्जीवी अधिकारी र डा यादवलाई प्रतिष्ठानको चेकमा हस्ताक्षर गर्ने अधिकार नभएको उनले बताए । जनकपुरस्थित मधेस स्वास्थ्य विज्ञान प्रतिष्ठानका बहालवाला कुलपति रामकेवट साह, सुर्खेतस्थित मध्यपश्चिम विश्वविद्यालयका पूर्वउपकुलपति उपेन्द्रकुमार कोइराला, पाटन स्वास्थ्य विज्ञान प्रतिष्ठानका पूर्वकुलपति भरतकुमार यादव, पूर्वाञ्चल विश्वविद्यालयका तोरणबहादुर कार्की, त्रिभुवन विश्वविद्यालयका पूर्वउपकुलपति गणेशबहादुर गुरुङ, पोखरा विश्वविद्यालयका पूर्वउपकुलपति चिरञ्जीवी शर्मा, दाङको बेल्झुन्डीस्थित नेपाल संस्कृत विश्वविद्यालयका पूर्वउपकुलपति कुलप्रसाद कोइरालालगायत सात जनाले संयुक्त विज्ञप्ति जारी गर्दै सरकारको कदम स्वायत्त संस्थामाथि हस्तक्षेप भएको ठहर गरेका छन् । उनीहरूले जारी गरेको संयुक्त विज्ञप्तिमा प्रतिष्ठानको ऐन नियमविपरीत पुस ३० को मन्त्रिपरिषद्को निर्णयले प्रतिष्ठानको प्रमुख पदाधिकारीहरूले दैनिक कामकारबाही गर्न नपाउने गरी स्वास्थ्य तथा जनसंख्या मन्त्रालयको प्रमुख विशेषज्ञले अस्पतालको सञ्चालन तथा प्रतिष्ठानको दैनिक प्रशासनिक कार्य गर्न गरिएको निर्णयले प्रतिष्ठानको स्वायत्ततामाथि हस्तक्षेप भएको उल्लेख छ । प्रतिष्ठानलाई नजिकबाट नियालिरहेका आनन्द आचार्यले गठबन्धन सरकारले प्रतिष्ठान सुधार्ने तत्परता देखाउन नसकेको बताए । स्वास्थ्यमन्त्री विरोध खतिवडा प्रतिष्ठान ऐनविपरीत गएर सिनेट राख्नबाट तर्किए । बरु आफ्नो पालामा नियुक्त भएकालाई कसरी संरक्षण गर्ने भनेर प्रतिपक्षी लाग्यो । यसले गर्दा समस्या झन् जेलियो, उनले भने । उनले प्रतिष्ठानको समस्या समाधान गर्नका लागि यसअघिका विभिन्न कार्यदलका प्रतिवेदनका आधारमा मुद्दा लगाएको भए पदाधिकारी निलम्बनमा पर्ने र नयाँ बाटो खुल्ने बताए ।"
वरिष्ठताका आधारमा कांग्रेस कार्यसम्पादन समिति,"(काठमाडौं)  कांग्रेसले ३७ सदस्यीय केन्द्रीय कार्यसम्पादन समिति गठन गरेको छ । केन्द्रीय कार्यसमितिको भर्चुअल बैठकले शुक्रबार सभापति शेरबहादुर देउवाद्वारा प्रस्तावित कार्यसम्पादन समितिलाई अनुमोदन गरेको हो ।सभापति देउवाले समितिमा १३ जना पदेन पदाधिकारीबाहेक २४ सदस्य मनोनयन गरेका छन् । कार्यसम्पादन समिति गठनमा वरिष्ठतालाई प्रमुख आधार बनाइएको छ । पूर्वपदाधिकारीहरू रामचन्द्र पौडेल, गोपालमान श्रेष्ठ, प्रकाशमान सिंह, विमलेन्द्र निधि, विजयकुमार गच्छदार, कृष्णप्रसाद सिटौला, शशांक कोइराला, चित्रलेखा यादव, रामशरण महत, अर्जुननरसिंह केसी, प्रकाशशरण महत र सुनीलबहादुर थापा कार्यसम्पादन समितिमा समेटिएका छन् ।वरीयताका आधारमा केन्द्रीय सदस्यहरू शेखर कोइराला, बलबहादुर केसी, बालकृष्ण खाँण, ज्ञानेन्द्रबहादुर कार्की, उमा रेग्मी, रमेश रिजाल, नारायण खड्का, जिपछिरिङ लामा, सुजाता कोइराला, एनपी साउद, जीवनबहादुर शाही र आनन्दप्रसाद ढुंगाना समिति सदस्य बनेका छन् । साउदभन्दा माथिल्लो वरीयतामा रहेका पद्मनारायण चौधरी र दिलेन्द्रप्रसाद बडू भने कार्यसम्पादन समितिमा छुटेका छन् ।कांग्रेस विधानको दफा २३ मा ४७ सदस्यीय कार्यसम्पादन समिति गठन हुने प्रावधान छ । समितिमा १४ जना पदाधिकारी, प्रवक्ता र संसदीय दलका नेता पदेन सदस्य हुन्छन् । हाल कोषाध्यक्ष र प्रवक्ता मनोनीत भएका छैनन् भने संसदीय दलको नेता सभापति स्वयं छन् । दफा २३ (२) मा सभापतिले कार्यसमितिका सदस्यमध्येबाट समावेशी सिद्धान्तसमेतलाई ध्यानमा राखी ३१ सदस्य प्रस्ताव गर्ने उल्लेख छ । तर कार्यसम्पादन समितिमा महिला ४ जना मात्र छन् । दलित समुदायका सहमहामन्त्री जीवन परियार मात्र पदेन हैसियतले समितिमा पुगेका छन् । केही सदस्य मनोनयन गर्न बाँकी रहेकाले सभापतिले ख्याल गर्नुहुन्छ भन्ने विश्वास छ, परियारले भने ।केन्द्रीय सदस्य डिला संग्रौलाले पार्टीका हरेक तहका कार्यसमितिमा एकतिहाइ महिला अनिवार्य हुनुपर्ने व्यवस्था भए पनि कार्यसम्पादन समितिमा संख्या किटान नगरिएकाले महिला प्रतिनिधित्व कम भएको बताइन् । उनले भनिन्, कार्यसम्पादन समितिलाई समावेशी गर्ने हो भने संख्या तोक्नुपर्छ । समितिमा ७ जना सदस्य मनोनीत हुन बाँकी छन् । एक नेताका अनुसार वरिष्ठतालाई आधार मान्दा आफ्नो समूहका धेरै नेता समेटिने र विवाद पनि कम हुने भएकाले देउवाले वरीयताअनुसार मनोनयन गरेका हुन् । कांग्रेस विधानमा महिनाको एक पटक कार्यसम्पादन समितिको बैठक बस्ने प्रावधान छ । प्रत्येक दुई महिनामा बस्ने केन्द्रीय कार्यसमिति बैठक नभएका बेला केन्द्रीय कार्यसमितिले गर्नुपर्ने काम समेत गर्ने भनिएको छ । कार्यसम्पादन समितिले आफ्नो निर्णय केन्द्रीय कार्यसमिति बैठकमा पेस गरी अनुमोदन गर्नुपर्छ ।३७ सदस्यीय समितिमा सभापति देउवा समूहका २१ जना छन् । शेखर कोइराला समूहका उनीसहित रामशरण महत, अर्जुननरसिंह केसी र बलबहादुर केसी मात्र मनोनीत भएका छन् । उपसभापति गुरुङ, महामन्त्री थापा, सहमहामन्त्रीद्वय परियार र पाण्डे पदेन हैसियतले स्वतः समितिमा परेका छन् । महाधिवेशनमा छुट्टै प्यानल बनाएका प्रकाशमान सिंह र सुजाता कोइराला पनि सदस्य भएका छन् । उक्त समूहका महामन्त्री शर्मा स्वतः समितिमा पुगेका छन् । कृष्णप्रसाद सिटौला समूहका उनीसहित सहमहामन्त्री उमाकान्त चौधरी छन् । त्यसबाहेक रामचन्द्र पौडेल, शशांक कोइराला, विमलेन्द्र निधि पनि सदस्य भएका छन् ।शुक्रबारको भर्चुअल बैठकमा केन्द्रीय सदस्यहरू उत्साहपूर्ण रूपमा जोडिएका थिए । सभापति देउवा, उपसभापतिद्वय खड्का र गुरुङ तथा महामन्त्रीद्वय थापा र शर्मा भने केन्द्रीय कार्यालय सानेपाबाट बैठकमा सहभागी भएका थिए । बैठक ३ बजे सुरु हुने भनिए पनि करिब २५ मिनेट ढिलो सुरु भएको थियो ।बैठक सुरु हुनुअघि करिब आधा घण्टा केन्द्रीय पदाधिकारी र सदस्यबीच अनौपचारिक गफगाफ चलेको थियो । सभापति देउवाले बैठक सुरुवात गर्दै महामारी छ, भौतिक रूपमा बैठक बोलाउन सकिएन, त्यसैले पहिलो पटक भर्चुअल माध्यमबाट बैठक राख्नुपरेको बताएका थिए । त्यसपछि उनले महामन्त्री थापाले थोरै भूमिकासहित सभापति देउवाद्वारा प्रस्तावित नाम पढेर सुनाए । लगत्तै भर्चुअल बैठकका लागि दिइएको जुम लिंक विच्छेद भयो । एक केन्द्रीय सदस्यले भने, सभापतिले राखेको प्रस्तावमा समर्थन छ भन्नसमेत नपाएर बैठक सकियो ।"
ब्रिटिस गोर्खा समस्या समाधान राजदूत आचार्यको मुख्य चुनौती,"(काठमाडौं)  भूतपूर्व गोर्खा सैनिकको वर्षौंदेखिको समस्या समाधानका लागि वार्ताको तयारी भइरहेका बेला सरकारले शुक्रबार बेलायतका लागि नयाँ राजदूतमा ज्ञानचन्द्र आचार्यलाई नियुक्ति गरेको छ । नेपाली राजदूत रिक्त रहेकाले वार्ता अनिश्चित भइरहेका बेला भएको यस नियुक्तिले भूपू ब्रिटिस गोर्खा वृत्तमा आशा र उत्साह छाएको छ । उनीहरूको आशा र उत्साहअनुरूप असमान तलब, पेन्सनलगायत समस्या समाधानमा पहल गर्नु पूर्वपरराष्ट्र सचिवसमेत रहिसकेका राजदूत आचार्यका लागि आफ्नो कार्यकालको मुख्य चुनौती हुने देखिएको छ । बेलायत नेपालको पहिलो कूटनीतिक सम्बन्ध स्थापित भएको मुलुक हो । ब्रिटिस भारत र नेपालबीच सुगौली सन्धि (१८१६) भएकै वर्ष दुई मुलुकबीच कूटनीतिक सम्बन्ध स्थापना भएको थियो । बेलायतले त्यही बेलाबाटै नेपाली नागरिकलाई ब्रिटिस सेना (पहिले ब्रिटिस भारत र पछि बेलायती सेना) मा भर्ती गर्दै आएको छ । जवानीमा आफ्नो रगत र पसिना दिएका भूतपूर्व ब्रिटिस गोर्खा सैनिकले सन् १९९० को दशकदेखि असमान सेवा सुविधाविरुद्ध बेलायतमा आवाज उठाइरहेका छन् । यसमा उनीहरूले नेपाल सरकारको साथ खोजिरहेका छन् । भूपू ब्रिटिस गोर्खाले ५ महिनाअघि गरेको आमरण अनशनपछि दुई मुलुकबीच गत डिसेम्बरमा वार्ता गर्ने सहमति भएको थियो । तर नेपालमा नयाँ सरकार आएपछि तत्कालीन राजदूत लोकदर्शन रेग्मीलाई फिर्ता बोलाइयो । त्यस बीचमा भूपू ब्रिटिस गोर्खाले नेपालको परराष्ट्र मन्त्रालयका अधिकारी र बेलायतस्थित नेपाली दूतावासमा निरन्तर सम्पर्क गरे । परराष्ट्रमन्त्री नारायण खड्काले मन्त्रालयमै बोलाएर परराष्ट्र सचिव भरतराज पौड्याल र युरोप अमेरिका महाशाखा प्रुमख तथा सहसचिव निर्मलराज काफ्ले तथा गोर्खा सत्याग्रह संयुक्त संघर्ष समिति बेलायतनेपालका प्रतिनिधिलाई नयाँ राजदूत नियुक्त भएलगत्तै सरकारले बेलायतसँग वार्ताका लागि पहल गर्ने प्रतिबद्धता गरेका थिए । उनले नयाँ राजदूतकै नेतृत्वमा बेलायतसँग वार्ताको लागि टोली बन्ने पनि प्रस्ट पारेका थिए । सहसचिव काफ्ले तथा गोर्खा सत्याग्रह संयुक्त संघर्ष समिति नेपालतर्फका महासचिव एसबी घिसिङले आचार्यको शुक्रबार नियुक्त भएसँगै अब बेलायतसँग वार्ताको काम अघि बढ्ने बताए । घिसिङले केही दिनदेखि नै यस विषयमा गृहकार्य भइरहेको पनि जानकारी दिए । उनका अनुसार बेलायतस्थित नेपाली दूतावासकी कार्यवाहक राजदूत रोशन खनालले माघ १० मा लन्डनस्थित दूतावासमा गोर्खा सत्याग्रह संयुक्त संघर्ष समिति बेलायतनेपाल, भूपू गोर्खा सेना सेवक संस्था (गेसो), ब्रिटिस गोर्खा बेलफेयर सोसाइटी (बीजीडब्लूएस), नेपाल भूपू सेवक एसोसिएसन (नेसा) यूके शाखा र गोर्खा पेन्सन इनजस्टिस ग्रुप (जीपीआईजी) सँग वार्ताको तयारीका लागि छलफल गरेकी थिइन् । राजदूतका लागि आचार्यको एग्रिमो बेलायत सरकारबाट स्वीकृत भएपछि खनालले उक्त गृहकार्य थालेकी हुन् । उक्त छलफलपछि भूपू गोर्खाका ५ वटै संस्थाबाट वार्ताका लागि मेजर जुद्धबहादुर गुरुङको नाम सिफारिस गरिएको छ । महासचिव घिसिङका अनुसार बेलायतसँग वार्तामा नेपाल तथा बेलायत सरकार र भूपू गोर्खाको तर्फबाट ३३ जनाको टोली राख्ने प्रारम्भिक सहमति छ । अन्य नाममा एकमत नभएपछि भूपू गोर्खाले तत्काललाई गुरुङ मात्र सिफारिस गरेको छ । नवनियुक्त राजदूत आचार्य र भूपू ब्रिटिस गोर्खा बीचमा केही दिनभित्रै परराष्ट्र मन्त्रालयमा छलफल हुने भएको छ । त्यसपछि आचार्यले लन्डनमा गएर त्यहाँका भूपू ब्रिटिस गोर्खालाई भेट्ने छन् । त्यस बीचमा सरकारले मन्त्रिपरिषद्को निर्णय गरेर राजदूत आचार्यलाई बेलायतसँग नेपाली टोलीको नेतृत्व गर्दै वार्ता गर्नका लागि स्वीकृति दिने योजना बनाएको छ । पछि आवश्यक परे वार्तामा परराष्ट्र वा रक्षामन्त्रीसमेत उपलब्ध हुने गरी परराष्ट्र मन्त्रालयले गृहकार्य गरेको एक अधिकारीले बताए । मंसिर २० मा भएको संसदीय सुनुवाइमा आचार्यले बेलायतका लागि राजदूतमा नियुक्त भए आफ्नो पहिलो प्राथमिकतामा भूपू ब्रिटिस गोर्खाको समस्या समाधान रहेको प्रस्ट पारेका थिए । बेलायत, नेपाल र भूपू ब्रिटिस गोर्खाबीच त्रिपक्षीय वार्तामा सहमति भएपछि गोर्खा भर्तीलाई लिएर दुई मुलुकबीचमा सन्धि हुने गरी गृहकार्य भएको छ । सन्धि भए सन् १९४७ मा भएको त्रिपक्षीय सन्धि खारेज हुनेछ । दोस्रो विश्वयुद्ध सकिएको दुई वर्षपछि सन् १९४७ मा बेलायतले भारतलाई आफ्नो उपनिवेशबाट मुक्त गरेपछि गोर्खा ब्रिगेडका सम्बन्धमा नेपाल, भारत र बेलायत सरकारबीच सन् १९४७ नोभेम्बरमा त्रिपक्षीय सन्धि भएको थियो । सन्धिमा गोर्खा ब्रिगेडका ६ बटालियन भारत र ४ बटालियन बेलायती सेनाअन्तर्गत रहने उल्लेख छ । संसद्को अन्तर्राष्ट्रिय सम्बन्ध समितिले २०७६ साउन २५ मा भूतपूर्व ब्रिटिस गोर्खा सैनिकका मागबारे बेलायत सरकारसग कूटनीतिक वार्ताका लागि परराष्ट्रमन्त्रीको नेतृत्वमा उच्चस्तरीय समिति गठन गर्न सरकारलाई निर्देशन दिएको थियो । समितिमा प्रतिनिधिसभा, अन्तर्राष्ट्रिय सम्बन्ध समितिका सदस्य, भूतपूर्व गोर्खाका प्रतिनिधि एवं सम्बन्धित विषयका विज्ञसमेत समेट्न भनिएको थियो । तर सरकारले परराष्ट्रमन्त्री र संसदीय समिति सदस्यसमेत रहेको उच्चस्तरीय समिति गठन नगरी सुरुआतमा राजदूतकै नै नेतृत्वमा समिति गठन गर्न लागेको हो । बेलायत सरकारले गत भदौ २३ मा नेपाल सरकार र गोर्खा प्रतिनिधिसँग वार्ता गरी मुद्दा सम्बोधन गर्ने लिखित प्रतिबद्धता जनाएको थियो । भूतपूर्व गोर्खा सैनिकले लन्डनस्थित प्रधानमन्त्रीको कार्यालय अगाडि १३ दिन आमरण अनशन बसेपछि बेलायत सरकार वार्तामा बस्न तयार भएको हो । त्यसबेला बेलायतका रक्षामन्त्री बेन वालेस र रक्षा राज्यमन्त्री लियो डोचेर्टी, बेलायतका लागि तत्कालीन नेपाली राजदूत लोकदर्शन रेग्मी र भूपू ब्रिटिस गोर्खा संगठनहरूबीच डिसेम्बरमा सुरु हुने वार्ताका लागि समिति गठन, कार्यादेशलगायत तयारीबारे छलफल भएको थियो । सन् १९४७ को सन्धिमा गोर्खा ब्रिगेडमा कार्यरत सैनिकलाई भ्रातृ सेनाका अन्य सैनिकसरह व्यवहार गरिने उल्लेख भए पनि बेलायतले पालना नगरेको आरोप भूतपूर्व ब्रिटिस गोर्खा सैनिकले लगाउँदै आएका छन् । उनीहरूका अनुसार त्रिपक्षीय सन्धिअनुसार भारत सरकारले गोर्खा सैनिकलाई त्यहाँका नागरिकसरह सेवामा रहँदा सुविधा र अवकाशपछि पेन्सन दिँदै आए पनि बेलायतले सन् १९९७ अघि भर्ती भएका गोर्खा सैनिकलाई विभेद गर्दै आएको छ । परराष्ट्र मन्त्रालयले २०७६ माघ २९ मा सन् १९४७ मा भएको त्रिपक्षीय (नेपालभारतबेलायत) गोर्खा भर्ती सन्धि पुनरावलोकनका लागि कूटनीतिक नोटमार्फत बेलायत सरकारलाई अनुरोध गरेको थियो । त्यहीअनुसार अहिले गृहकार्य अघि बढेको हो । त्रिभुवन विश्वविद्यालयकी प्राध्यापक मीना वैद्य मल्ल भूपू ब्रिटिस गोर्खाको समस्यालाई जतिसक्दो छिटो समाधान गर्नुपर्नेमा जोड दिन्छिन् । नेपाल र बेलायतबीच सुमधुर सम्बन्ध रहिआएको थियो । बीचमा केही तीतामिठा समस्या आए । यसलाई कार्यदल बनाएर समाधान गर्नुपर्छ, उनले भनिन्, यस्तो पहलले दुई मुलुकबीचको सम्बन्धलाई प्रगाढ बनाउँछ ।"
गैंडा मरेको घटनामा निर्माण व्यवसायीलाई पक्राउ पुर्जी,"चितवन (कास) सडक विस्तारका क्रममा खनेर छाडिएको नालामा परेर गैंडा मारिएको घटनामा चितवन राष्ट्रिय निकुञ्ज कार्यालयले निर्माण कम्पनीका प्रतिनिधिलाई पक्राउ गर्ने भएको छ । निकुञ्जका सहायक संरक्षण अधिकृत गणेशप्रसाद तिवारीका अनुसार निर्माण कम्पनी इन्डो सगुन जेभीका सञ्चालक सहदेव खड्काविरुद्ध पक्राउ पुर्जी जारी गरिएको हो । भरतपुर गोन्द्राङमा गत आइतबार दिउँसो एउटा गैंडा मरेको थियो । पूर्वपश्चिम राजमार्गको भरतपुर खण्डअन्तर्गत नारायणगढको पुल्चोकदेखि गोन्द्राङसम्मको ६ किलोमटर सडकलाई ६ लेनको बनाइँदै छ । सडक किनारको नाला ढलान गर्ने प्रयोजनका लागि खनेको खाल्डोमा परेर गैंडा मरेको हो । ढलान सकिए पनि खाल्डो नपुरी छाडिएको थियो । त्यसैमा परेर करिब ११ वर्ष उमेरको भाले गैंडा मरेको थियो । घटनापछि निकुञ्जले सहायक संरक्षण अधिकृत राजु घिमिरेलाई अनुसन्धान अधिकृत तोकेर छानबिन गरिरहेको छ । छानबिनकै क्रममा पक्राउ पुर्जी काटेका हौं । मान्छे समातिएका छैनन्, तिवारीले भने । दुर्लभ वन्यजन्तु गैंडालाई हानिनोक्सानी पुर्याउनु गैरकानुनी हो । निकुञ्जको मध्यवर्ती क्षेत्रअन्तर्गत पर्ने बरन्डाभार जंगलको मुखैमा उक्त घटना भएको थियो । बरन्डाभार जंगल चुरे र महाभारत पर्वत शृङ्खलालाई चितवन राष्ट्रिय निकुञ्जसँग जोड्ने महत्त्वपूर्ण जैविक मार्ग हो । यो जंगललाई चिरेर पूर्वपश्चिम राजमार्ग गएको छ । बरन्डाभार जंगलमा दुर्लभ वन्यजन्तु गैंडा, बाघको ओहोरदोहोर हुन्छ । राजमार्गको दायाँबायाँ दिउँसै चित्तलका बथान र गैंडा चरेको देखिन्छ ।यस्तो महत्त्वपूर्ण जैविक मार्गमा काम गर्दा निर्माण कम्पनीले सावधानी नअपनाएको देखिनुका साथै सम्बन्धित निकाय डिभिजन वन कार्यालय र निकुञ्ज कार्यालयको भूमिकाका बारेमा पनि संरक्षणकर्मीले प्रश्न गर्न थालेका छन् । वन मन्त्रालयले घटनाका बारेमा छानबिन गर्न पाँच सदस्यीय टोली गठन गरेको छ । जसमा मन्त्रालयका सहसचिवको नेतृत्वमा निकुञ्जका प्रमुख र डिभिजन वनका प्रमुखसमेत छन् । छानबिन समिति पनि अहिले घटनास्थलमा आएर अनुसन्धान सुरु गरेको छ । हाम्रो कार्यालयले पनि प्रक्रिया अगाडि बढाएको छ, तिवारीले भने । समितिले स्थलगत अध्ययनपछि १० दिनभित्र मन्त्रालयमा प्रतिवेदन पेस गर्ने छ । गैंडा विश्वबाट लोप हुने अवस्थामा पुगेको दुर्लभ वन्यजन्तु हो । गत वर्ष सार्वजनिक भएको गणनाअनुसार देशभर ७ सय ५२ वटा गैंडा रहेकामा चितवनमा मात्रै ६ सय ९४ वटा छन् ।"
निजी अस्पतालद्वारा कोरोना उपचारबापत १२ करोड माग,"(चितवन)  कोरोना संक्रमित बिरामीको निःशुल्क उपचार गरेको भन्दै चितवनका दुई मेडिकल कलेजका शिक्षण अस्पतालहरूले सरकारसँग १२ करोड रुपैयाँ भुक्तानी दिन सरकारसँग माग गरेका छन् । चितवन मेडिकल कलेजले ९ सय ६६ जना र कलेज अफ मेडिकल साइन्सेस (पुरानो मेडिकल कलेज) ले १ सय ७६ जनाको उपचार गरेको विवरण पेस गरेका छन् । तर अस्पतालले निःशुल्क उपचार गरेको भनिएका केही बिरामीले भने आफूहरूले शुल्क तिरेको दाबी गर्दै जिल्ला प्रशासनमा उजुरी दर्ता गराएका छन् । निःशुल्क उपचारबापत चितवन मेडिकल कलेजले १० करोड ९५ लाख रुपैयाँ भुक्तानी दिन सरकारलाई आग्रह गरेको छ । त्यसैगरी, पुरानो मेडिकल कलेजले १ करोड ३५ लाख रुपैयाँ दाबी गरेको प्रशासन कार्यालयका सूचना अधिकारी खेमराज पौडेलले बताए । प्रशासनले निःशुल्क उपचारसम्बन्धी गुनासो वा उजुरी पेस गर्न बिरामीको विवरण नै सार्वजनिक गरेर अपिल गरेको थियो । मेरी श्रीमतीको पनि निःशुल्क उपचारमा नाम समावेश भएको देखें । मलाई पहिल्यै एक पटक स्वास्थ्य मन्त्रालयबाट सोधीखोजी भएको थियो । मैले पैसा तिरेको र निःशुल्क भएको होइन भनेको थिएँ । फेरि अस्पतालले नाम निकालेछ, चितवन चुम्लिङटारका तेजकृष्ण प्रजापतिले भने ।उनले श्रीमतीलाई उपचारका लागि चितवन मेडिकल कलेजको शिक्षण अस्पतालमा भर्ना गराएका थिए । निको भएर अस्पतालबाट घर आउने दिन बिल तिर्न जाँदा उनले शुल्क लाग्नेनलाग्नेबारे सोधेका पनि थिए । त्यो बेला मलाई पैसा तिर्नुपर्छ भनेका थिए । पछि मन्त्रालयबाट फोन आउँदा दंग परे । मन्त्रालयका मान्छेलाई त्यो बेला सबै कुरा भनेको हो । फेरि अस्पतालले निःशुल्क उपचार गरेको भनेर नाम राखेको देख्दा छक्कै परेको छु, प्रजापतिले भने । अस्पतालले उनकी श्रीमतीको निःशुल्क उपचार गरेको भनेर ७५ हजार रुपैयाँ दाबी गरेको छ ।प्रशासनका सूचना अधिकारी पौडेलले पुरानो मेडिकल कलेजको नामावलीबारे हालसम्म कुनै उजुरी नपरे पनि चितवन मेडिकल कलेजको विवरणविरुद्ध ५ वटा लिखित उजुरी आएको बताए । हामीले शुक्रबारसम्मको म्याद दिएर उजुरी आह्वान गरेका थियौं । चितवन मेडिकल कलेजको सूचीका सम्बन्धमा मात्रै लिखितमा ५ वटा उजुरी परेका छन्, पौडेलले भने । उनले इमेलमा पनि उजुरीहरू आएको र ती आइतबार मात्रै हेरिने बताए । प्रजापतिले पनि उजुरी इमेल गरेका छन् । लिखित उजुरी दिएकामध्ये सम्पर्कमा आएका एक जनाले आफूले उपचारबापत लाखौं रकम तिरेको र नामावली हेर्दा निःशुल्क भनेर सरकारसँग माग गरेको देखेपछि उजुरी गरेको बताए । त्यो बेला लामो समय अस्पताल बसियो । पैसा तिरेकै हो । अहिले निःशुल्कमा कसरी नाम पर्यो ?, उनले प्रश्न गरे ।चितवन मेडिकल कलेजका अध्यक्ष तथा प्रबन्ध निर्देशक डा हरिश न्यौपाने नियमअनुसार नै आफूहरूले रकम माग गरेको बताउँछन् । हामीले बिरामीसँग कोभिड प्रमाणित हुनुअघि र कोभिड भएर उपचार गरेपछि नेगेटिभ आए पनि डिस्चार्ज गर्न नमिल्ने अवस्थामा रहेकालाई यहीं राखेर उपचार गरेको खर्च मात्रै लिएका हौं । कोभिड प्रमाणित भएर नेगेटिभ नआउँदासम्मको पैसा लिएकै छैन । सरकारसँग त्यही पैसा दाबी गरेका हौं, उनले भने ।"
६२ प्रतिशतले लगाए खोपको प्राथमिक मात्रा,"(हेटौंडा)  मकवानपुरमा कोरोनाविरुद्धको खोपको प्राथमिक मात्रा (कम्पनीअनुसार १ वा २ मात्रा) लगाउनेको संख्या २ लाख नाघेको छ । शुक्रबारसम्म खोपको प्राथमिक मात्रा लगाउनेको संख्या २ लाख १७ हजार २ सय १२ जना पुगेको स्वास्थ्य कार्यालय प्रमुख भीमसागर गुरागाईंले बताए । यो खोप लगाउन उपयुक्त मानिएको जनसंख्याको झन्डै ६२ प्रतिशत हुन आउँछ ।जिल्लामा १२ वर्षमाथिका ३ लाख ५० हजार ४ सय जनालाई खोप लगाउन उपयुक्त जनसंख्या तोकिएको छ । खोपको पहिलो मात्रा लगाउनेको संख्या २ लाख ९० हजार ४ सय १२ जना अर्थात् ८३ प्रतिशत र बुस्टर डोज लगाउनेको संख्या ४ हजार ५ सय ३६ पुगेको गुरागाईंले जानकारी दिए । पछिल्लो समय सञ्चालित खोप अभियान प्रभावकारी रूपमा अगाडि बढिरहेको छ, उनले भने, चेपाङ बाहुल्य क्षेत्रमा पनि खोपको पहिलो मात्रा लगाउनेको संख्या ७० प्रतिशतभन्दा बढी पुगेको छ । मकवानपुरको चेपाङ बाहुल्य राक्सिराङ र कैलाश गाउँपालिकामा घरदैलो अभियान नै सञ्चालन गरी स्थानीयलाई खोप लगाइएको थियो । पछिल्लो समय कोरोना संक्रमण फैलन थालेपछि खोप लगाउनेको संख्या पनि बढ्दै गएको गुरागाईंले बताए । सरकारले सार्वजनिक स्थल र कार्यालयहरूमा खोप कार्ड अनिवार्य गरेका कारण पनि खोप लगाउनेको संख्या बढेको उनको भनाइ छ ।यसैबीच, मकवानपुरमा शुक्रबार थप ८१ जनामा कोरोना संक्रमण पुष्टि भएको छ । योसँगै जिल्लामा सक्रिय संक्रमितको संख्या १ हजार १७ पुगेको छ । जसमध्ये १० जना मात्रै संस्थागत आइसोलेसनमा उपचाररत छन् भने बाँकी घरमै रहेका कार्यालयले जनाएको छ । पछिल्लो २४ घण्टामा २ सय ४६ जना संक्रमणमुक्त भएको पनि कार्यालयको तथ्यांक छ ।"
कहाँ पुग्यो रासायनिक मल खरिद प्रक्रिया ?,"(काठमाडौं)  विगतका वर्षझैं यस वर्ष पनि धान बालीमा रासायनिक मल अभाव हुने संकेत देखिएको छ । अर्थ मन्त्रालयले चालु आर्थिक वर्षको बजेटमार्फत र मल खरिद गर्न थप बजेटको सुनिश्चितता गरे पनि खरिद प्रक्रिया सुरु हुन सकेको छैन । न त मल आपूर्ति गर्ने जिम्मा पाएका कृषि सामग्री कम्पनी र साल्ट ट्रेडिङ कर्पोरेसनसँग मलको मौज्दात पर्याप्त छ । अन्तर्राष्ट्रिय बजारमा भइरहेको कच्चा पदार्थको मूल्यवृद्धिले यी दुई कम्पनीले विनियोजित बजेटबाट पर्याप्त मल खरिद हुन सकेन ।मल खरिदका लागि गरिएका कतिपय ग्लोबल टेन्डर पनि रद्द भए । सरकारले चालु आर्थिक वर्षका लागि करिब १५ अर्ब रुपैयाँ विनियोजन गरेको थियो । तर मल खरिद गर्न बजेट अभाव भएपछि अर्थ मन्त्रालयले दुई पटक गरी थप १२ अर्ब ७१ करोड रुपैयाँको स्रोत सुनिश्चितता गरिसकेको छ । बजेट सुनिश्चितता भएको महिना दिन पुग्दा मल खरिद प्रक्रिया भने सुरु भएको छैन ।मल खरिदका लागि टेन्डर निकाल्न कृषि मन्त्रालयले चिठी दिनुपर्छ । अर्थले ३ अर्ब रुपैयाँ तत्काल दिने जनाएपछि टेन्डरका लागि छलफल पनि चल्यो । तर कृषि सामग्री कम्पनीको घटनाले पुनः त्यत्तिकै सेलायो, साल्टका सहायक महाप्रबन्धक कुमार राजभण्डारीले भने, टेन्डरका लागि कृषि मन्त्रालयबाट कुनै चिठी आएको छैन । चिठी नहुँदा टेन्डर गर्न सकिएन । अनुदानको मल कृषि सामग्री कम्पनी र साल्ट ट्रेडिङमार्फत खरिद भइरहेको छ ।अनुदानको मल कृषि सामग्री कम्पनीले ७० र साल्टले ३० प्रतिशत खरिद गर्छन् । तर रासायनिक मल खरिदमा १ अर्ब ५३ लाख रुपैयाँ भ्रष्टाचार गरेको आरोपमा अख्तियार दुरुपयोग अनुसन्धान आयोगले कृषि सामग्री कम्पनी लिमिटेडका प्रबन्ध सञ्चालकसहित १० जनाविरुद्ध मुद्दा दायर गरेको छ । कम गुणस्तरको डीएपी मल खरिद गरी गुणस्तर भनी गलत प्रतिवेदन बनाएर अनियमितता गरेको कसुरमा उनीहरूविरुद्ध पुस १८ मा मुद्दा दायर गरेपछि कृषि कम्पनी अहिले नेतृत्वविहीन बनेको छ । यसले पनि मल खरिदमा थप अन्योल देखिएको जानकारहरू बताउँछन् ।सरकारसँग मल मौज्दात शून्य छ । ३ अर्ब रुपैयाँमध्ये ३० प्रतिशतका हिसाबले साल्टले करिब ४० हजार टन खरिद गर्न टेन्डर गर्न सकिन्थ्यो, राजभण्डारीले भने, कृषि मन्त्रालयलाई ३४ पटक पत्र पठाइसक्यौं । तर जवाफ आएको छैन । मल खरिदका लागि टेन्डर पनि हुन सकेको छैन । साल्टका अनुसार चालु आर्थिक वर्षका लागि १ लाख टन रासायनिक मलको टेन्डर गरेको थियो । त्यसमध्ये २५ हजार टन युरिया आए पनि ७५ हजार टन (२५ हजार डीएपी र ५० हजार युरिया) आउन सकेन । अन्तर्राष्ट्रिय बजारमा भइरहेको मूल्यवृद्धि र मल अभावका कारण चीनले निर्यात रोकेको छ । मल आयात हुन नसक्दा सरकारी भण्डारण रित्तिएको छ । साल्टसँग डीएपी मल पनि नभएको ७८ महिना भइसक्यो । युरिया मल पनि छैन । पोटास करिब ८ सय टन भए पनि यो त्यति प्रयोगमा आउँदैन । साल्टले भारतीय कम्पनी आईपीएल इन्डियासँग सम्झौता गरेको थियो । तर कोभिडले धेरै फ्याक्ट्री बन्द भए । चीनले पनि निर्यात रोक्यो, जसले गर्दा आयात हुन सकेन, राजभण्डारीले भने, गहुँ बालीलाई जसोतसो पुग्यो । अब धान बालीका लागि युरिया चाहिन्छ । अहिले तत्काल प्रक्रिया नथाल्ने हो भने धान बालीमा पुनः समस्या देखिन्छ । कृषि सामग्री कम्पनीका सूचना अधिकारी राजेन्द्रबहादुर कार्कीले पनि रासायनिक मलको मौज्दात रित्तिएको बताए । कृषिको भण्डारण शून्यजस्तै छ । डीएपी मल छैन । युरिया करिब २ हजार र पोटास जम्मा २ सय टन मौज्दात छ । कम्पनी करिब महिना दिनदेखि नेतृत्वविहीन भएकाले टेन्डर गर्न पाइएन, कार्कीले भने, माघ भनेको आउँदो धान बाली सिजनका लागि मलको सुनिश्चितता गर्ने समय हो । अहिले टेन्डर नगरे धान बालीलाई पुनः समस्या हुन्छ । टेन्डर प्रक्रियाबाट मल किन्दा कम्तीमा ६ महिना लाग्छ । अहिले प्रक्रिया सुरु नगरे धान बालीका लागि मल आउने सम्भावना न्यून रहेको कार्कीको भनाइ छ । अन्तर्राष्ट्रिय बजारमा मलको मूल्य बढेका कारण समयमै आउन नसकेको कृषि तथा पशुपन्छीमन्त्री महिन्द्र राय यादवले बताए । यससम्बन्धी समस्या समाधानका लागि सरकारसरकार (जीटूजी) आवश्यक रहेको उनको भनाइ छ । मल अभावको समस्या हटाउन परराष्ट्र मन्त्रालयमार्फत जीटूजीको प्रक्रिया अघि बढिरहेको उनले जानकारी दिए । भारतको क्याबिनेटबाट पनि निर्णय भएपछि यसको प्रक्रिया बढेको छ । हाम्रातर्फबाट परराष्ट्र मन्त्रालयले समन्वय गरिरहेको छ, मन्त्री यादवले भने, प्र्रधानमन्त्रीको भ्रमण भएको भए जीटूजी भइसक्थ्यो । भ्रमण स्थगन हुँदा केही ढिलाइ भयो । एक वर्षको अवधिमा युरिया मल प्रतिटन ५८८ १७ डलर बढेको छ । डीएपी प्रतिटन ४५५४१ डलरबाट बढेर ९२०५ डलर पुगेको छ । पोटासमा पनि प्रतिटन ५२९८ डलर बढेर ८४३ डलर पुगेको जनाइएको छ ।यही कारण ठेकेदारले पैसा लगिसकेको चीनबाट डेढ लाख टन मल आउन सकेको छैन । चीनले निर्यात रोकेका कारण आउन सकेन, त्यो आउँदा समस्या समाधान हुन्थ्यो, मन्त्री यादवले भने, धेरै प्रयासपछि डेढ लाखमध्ये तातोपानी नाकाबाट १४ सय क्विन्टल रासायनिक मल आएको थियो । अहिले नाका पुनः बन्द छ । रोपाइँ हुने क्षेत्रफलका आधारमा साढे ७ लाखदेखि ८ लाख टन मल आवश्यक पर्छ । यसमध्ये साढे ५ लाख टन रासायनिक मल आयात गर्न सके किसानले अभाव महसुस गर्नुपर्ने अवस्था हुँदैन । पहाडी क्षेत्रमा मलको आवश्यकता नहुँदा साढे ५ लाख भए पर्याप्त हुने कृषि मन्त्रालयको दाबी छ । तर उक्त परिमाणमा अहिलेसम्म आयात हुन सकेको छैन ।"
हिमपात नरोकिँदा ५ हजार चौपाया जोखिममा,"(हुम्ला)  भारी हिमपातका कारण नाम्खा गाउँपालिकासहित हुम्लाका उच्च हिमाली बस्तीका झन्डै ५ हजार पशुचौपाया जोखिममा परेका छन् । नाम्खाको लिमीमा मात्रै १ हजार चौरी पालिएका छन् । अहिले नाम्खाको लिमीसहित तांगिन, चाला, यारी, मचु, यालबाङ, यांगारलगायत ठाउँमा एक फिट हिउँ छ । नाम्खाका धेरैजसो बासिन्दाको मुख्य पेसा नै पशुपालन हो ।चखेली गाउँपालिका५ नेक्पामा पनि भारी हिमपात भएको छ । सदरमुकामस्थित सिमकोट गाउँपालिकाका माथिल्ला भेगमा पनि बाक्लो हिउँ जमेको छ । हिमपातले वनमा भएको घाँस पुरिँदा पशुचौपाया पाल्न समस्या भएको हो । न घाँसको व्यवस्था छ, न चरन क्षेत्रमा लगेर चराउने बन्दोबस्ती नै, नाम्खा गाउँपालिका६ हल्जीका फुन्जोक तामाङले भने, जताततैको घाँस हिउँले छोपेको छ ।घाँस अभावले पशु जोगाउन कठिन भएको उनको भनाइ छ । भारी हिमपातले जनजीवनसमेत कष्टकर बनेको छ । गाउँमा झन्डै एक फिटसम्म हिउँ जमेको तामाङ बताए । उनले पालेका ८ वटा चौंरीसहित ३५ पशुलाई घरभित्रै थुनेर राखेका छन् ।अन्न उत्पादन न्यून हुने हुम्लाको माथिल्लो भेगका बासिन्दाले चौंरीसहित जुमा, झोपा, घोडा र लुलुगाई पालेका छन् । यो वर्ष कात्तिक पहिलो साता नै हुम्लामा हिउँ परेको थियो । पहिलेको हिउँ नसुक्दै पटकपटक हिमपात भएपछि पशुचौपाया जोखिममा परेको सिमकोटका कमान लामाले बताए । यस वर्ष घाँस नकाट्दै छिटो हिमपात भयो, उनले भने, हिउँले सबै घाँस छोपिएपछि पशुबस्तुका लागि घाँस स्टक राख्नै पाएनौं । अहिले भुस, खोले र उवा, कोदोलगायत बालीको नल खुवाएर पशु पालिरहेको उनले जानकारी दिए । विगतका वर्षमा हिउँ ढिलो पर्ने हुँदा घाँसको व्यवस्था गर्न पाइन्थ्यो । यस वर्ष भने न पाकेको अन्न भित्र्याउन पाइयो, न घाँसको व्यवस्था गर्न, नाम्खा६ का वडाध्यक्ष पाल्जोर तामाङले भने, खाद्यान्नको जोहो त जसोतसो भयो । तर हिउँ छिटो पर्दा कसैले पनि पशुका लागि घाँसको व्यवस्था गर्न सकेनन् । जिल्लाका धेरैजसो वनभरि हिउँ जमेका कारण पशुबस्तु चराउन मुस्किल भएको उनको गुनासो छ ।हिमपातका कारण पशुपालन व्यवसाय नै संकटमा परेको हल्जीका कोतान्बा तामाङले बताए । हिउँले घाँस ढाकेपछि मान्छेले खानलाई ल्याएको मैदा र चामलको खोले पकाएर पशुलाई खुवाइरहेका छौं, उनले भने, चैत नलागेसम्म हिउँ बिलाउँदैन, यसरी कहिलेसम्म पशु पाल्ने ? गाउँमा वर्षमा एक बाली मात्र पाक्छ । त्यही पनि कात्तिकमा भएको वर्षा र हिमपातले भित्र्याउन नदिएको उनको गुनासो छ । दुई दशकअघिसम्म हिउँदयाममा पशुबस्तु चीनमा र वर्षायाममा चीनतिरका पशु नेपालतिर चरन सार्ने परम्परा थियो । चीनले झन्डै दुई वर्षदेखि कोरोना महामारीका कारण हिल्सा नाका बन्द गरेको छ ।"
फेब्रुअरी दोस्रो सातासम्म रेल सेवा उद्घाटन,"(धनुषा)  जयनगरकुर्था मार्गमा रेल सञ्चालनका लागि तयारी पूरा भएको छ । यससँगै नेपालभारत दुवै देशका प्रधानमन्त्रीले उद्घाटन गर्ने मिति तोक्न छलफल भइरहेको छ ।रेल सञ्चालनका लागि कानुन (अध्यादेश), बजेट, एसओएस, प्राविधिक र आवश्यक कर्मचारीलाई तालिम दिइएको नेपाल रेलवे कम्पनीका महाप्रबन्धक निरञ्जन झाले बताए । रेल सञ्चालनका लागि ६० जना कर्मचारीलाई भारतीय प्राविधिक र रेलका कर्मचारीबाट तालिम दिइएको छ । भौतिक संरचना हस्तान्तरण भए पनि महत्त्वपूर्ण काम बाँकी थियो, झाले भने, रेल सञ्चालनको तयारीमा जुटेका छौं । अहिले तयारी पूरा भएको छ । दुई देशका प्रधानमन्त्रीले उद्घाटन गर्ने मिति तोक्न बाँकी छ । दुई देशका प्रधानमन्त्रीस्तरबाट उद्घाटन हुने भएकाले रेल सञ्चालनको मिति तय हुन नसकेको उनले बताए । आउँदो फेब्रुअरी दोस्रो सातासम्म दुवै देशका प्रधानमन्त्रीबाट रेल सेवा उद्घाटन गराउने गरी काम भइरहेको झाले जानकारी दिए । भौतिक पूर्वाधार तथा यातायातमन्त्री रेणु यादवले पनि रेल सेवा उद्घाटनका लागि प्रधानमन्त्रीको समय मिलाउनेबारे छलफल गरिरहेको प्रस्ट्याइन् । प्रधानमन्त्री शेरबहादुर देउवा भारत भ्रमणमा जाँदा उद्घाटन मिति तय हुने तयारी भए पनि भ्रमण रद्द हुँदा समय तोक्न ढिलाइ भएको झाले बताए । कुर्थादेखि जयनगरसम्म चल्ने रेलवे सेवाको भाडासमेत तय भइसकेको छ । कुर्थाजयनगरसम्म एसी बोग्गीमा प्रतिव्यक्ति ३ सय रुपैयाँ र सामान्यमा प्रतिकिमि २ रुपैयाँ भाडा निर्धारण गरिएको छ । रेल सेवाको सुरक्षाका लागि सशस्त्र प्रहरीको डीएसपीको नेतृत्वमा १ सय ६० सदस्यीय कार्यदल गठन प्रक्रियासमेत अगाडि बढाइएको झाले जानकारी दिए । जयनगरकुर्था ३५ किलोमिटर खण्ड रेल सेवा सञ्चालनको अन्तिम तयारी भइरहेको र कुर्थाभंगहा १७ किमि दोस्रो खण्ड निर्माण पनि कम्पनीले हस्तान्तरण गर्ने तयारी गरेको छ । निर्माण काम अन्तिम चरणमा रहेको र केही दिनभित्रै दोस्रो खण्ड पनि हस्तान्तरण हुने झाले बताए ।"
दबाब थेग्न नसकेपछि सार्वजनिक सवारीमा जोरबिजोर हट्यो,"(काठमाडौं)  सार्वजनिक सवारीमा लगाइएको जोरबिजोर प्रणाली हटाइएको छ । शुक्रबार साँझ सिंहदरबारस्थित गृह मन्त्रालयमा काठमाडौं, ललितपुर र भक्तपुरका प्रमुख जिल्ला अधिकारीसहितको उपस्थितिमा भएको छलफलपछि यस्तो निर्णय भएको हो । बस, माइक्रो बस र टेम्पोमा लगाइएको जोरबिजोर प्रणाली मात्र हटाइएको ललितपुरका प्रमुख जिल्ला अधिकारी घनश्याम उपाध्यायले जानकारी दिए । ट्याक्सी र निजी सवारीमा भने जोरबिजोर कायमै रहेको उनले बताए । कोभिड संकट व्यवस्थापन समन्वय केन्द्रको सिफारिसअनुसार यस्तो निर्णय गरिएको उनको भनाइ छ । पछिल्लो दुईतीन दिनयता संक्रमण दर घटेको देखिन्छ, उनले भने, भीडभाड नियन्त्रणका लागि सार्वजनिक सवारीमा लगाइएको जोरबिजोर प्रणाली उपयुक्त उपाय होइन भन्ने धेरैतिरबाट सुझाव पनि आयो, त्यहीअनुसार छलफल गरी निर्णय गरिएको हो । भीड नियन्त्रण गर्न भन्दै यही माघ ७ मा सार्वजनिक र निजी सवारीमा जोरबिजोर प्रणाली लागू गरिएको थियो । एक सातामा कार्यान्वयनको अवस्था हेरिएको र संक्रमण दर केही घटेको महसुस भयो, उनले भने, सार्वजनिक सवारीमा जोरबिजोर प्रणाली लागू गरेर भीड नघट्ने सुझाव पनि निकै आयो । सबै सुझावलाई विश्लेषण गरेरै यस्तो निर्णय गरेका हौं । सार्वजनिक सवारीमा जोरबिजोर प्रणाली लागू भएदेखि नै सामाजिक सञ्जालमा यसबारे निकै टीकाटिप्पणी भएका थिए । थोरै सवारी चल्दा झन् बढी यात्रु कोचाकोच हुने र त्यसले कोभिड संक्रमण फैलने भन्दै निर्णय फिर्ता लिन सामाजिक सञ्जालमार्फत सरकारलाई चर्को दबाब दिइएको थियो । यही दबाब थेग्न नसकेर प्रशासनले जोरबिजोर प्रणाली फिर्ता गरेको बताइएको छ । नयाँ नियमअनुसार सार्वजनिक सवारीले सिट क्षमताभन्दा बढी यात्रु राख्न पाउने छैनन् । सबै यात्रुलाई मास्क अनिवार्य गर्नुपर्ने र सवारीसाधनको ढोका तथा यात्रुले प्रयोग गर्ने गरी सेनिटाइजरको व्यवस्था गर्नुपर्ने पनि तीन वटै प्रशासनले जारी गरेको आदेशमा उल्लेख छ । लामो दूरीमा चल्ने सार्वजनिक यातायातका यात्रुलाई सम्भव भएसम्म एन्टिजेन परीक्षण गर्ने व्यवस्था मिलाउने र राष्ट्रिय राजमार्गमा सञ्चालित होटल तथा रेस्टुरेन्टले जनस्वास्थ्यका मापदण्ड पालना गरी भीडभाड नहुने व्यवस्था मिलाई आलोपालो गर्दै सेवा दिनुपर्ने जारी आदेशमा उल्लेख छ । यातायात व्यवसायी राष्ट्रिय महासंघका महासचिव सरोज सिटौलाले भने ट्याक्सीमा लगाइएको जोरबिजोर प्रणाली पनि हटाउनुपर्नेमा जोड दिए । ट्याक्सीमा धेरै यात्रु बस्ने पनि होइनन्, उनले भने, निजी सवारीबाहेक सबैमा लगाइएको जोरबिजोर हटाइदिए हुन्थ्यो । सरकारले ढिलै भए पनि उचित निर्णय गरेको उनले बताए ।"
बजारमा रेडमी नोट ११,"काठमाडौं (कास) साओमीले नेपाली बजारमा रेडमी नोट ११ ल्याएको छ । प्रविधिलाई आम जनसमक्ष सर्वसुलभ रूपमा पुर्याउने उद्देश्यले यो मोबाइल सार्वजनिक गरिएको साओमी नेपालका कन्ट्री जनरल म्यानेजर सौरभ कोठारीले बताए । फ्ल्यागसिप लेभल ६एनएमसहितको स्न्यापड्रागन ६८० को प्रोसेसर भएको यो फोनले उत्कृष्ट पर्फमेन्स दिनुका साथै ब्याट्री टिकाउयुक्त रहेको कम्पनीले जनाएको छ । यसमा ५ हजार एमएएचको ब्याट्री छ । ५० एमपी मुख्य क्यामेरा, ८ एमपीको अल्ट्रावाइड क्यामेरा, २ एमपीको म्याक्रो क्यामेरा र २ एमपीको डेप्थ क्यामेरा यसमा छन् । रेडमी नोट ११ मा ६६७ इन्च र ६४३ इन्चको स्क्रिन साइज दिइएको छ । रेडमी नोट ११ ग्राफाइट ग्रे, ट्वाइलाइट ब्लु, स्टार ब्लु रङमा उपलब्ध छ । ४ जीबी तथा ६४ जीबी भेरिएन्टको मूल्य २२ हजार ९९९ तोकिएको छ । त्यस्तै ४ जीबी तथा १२८ जीबी भेरिएन्टको २४ हजार ९९९ रुपैयाँ र ६ जीबी तथा १२८ जीबी भेरिएन्टको मूल्य २६ हजार ९९९ रुपैयाँ पर्ने कम्पनीले जनाएको छ ।"
नेपाल बैंकको एनआरएन निक्षेप खाता,"काठमाडौं (कास) गैरआवासीय नेपाली (एनआरएन) लाई लक्ष्य गर्दै नेपाल बैंकले आकर्षक सुविधासहितका निक्षेप खाता सञ्चालनमा ल्याएको छ । विदेशमा बस्ने नेपालीले अब अनलाइनबाटै नेपाल बैंकमा विदेशी मुद्रामा बचत र मुद्दती खाता खोल्न सक्नेछन् । अमेरिकी डलर, पाउन्ड स्टर्लिङ र अस्ट्रेलियन डलरमा बचत तथा मुद्दती खाता खोल्दा उच्चतम ब्याज दिने बैंकले जनाएको छ । अमेरिकी डलरमा बचत तथा मुद्दती खाता खोल्दा वार्षिक ब्याजदर क्रमशः ४५ प्रतिशत र ५ प्रतिशत दिने बैंकले जनाएको छ । विदेशी मुद्राको निक्षेपमा पनि आकर्षक ब्याजदर दिने बैंकको भनाइ छ ।"
बाघ संरक्षणमा बर्दिया निकुञ्जलाई अन्तर्राष्ट्रिय पुरस्कार,"(काठमाडौं)  बाघले मान्छे र पशुमाथि लगातारको आक्रमणका कारण नकारात्मक खबर आइरहेका बेला बर्दिया राष्ट्रिय निकुञ्जले बाघ पाइने ११ देशलाई उछिन्दै महत्त्वपूर्ण पुरस्कार जितेको छ । संसारका १३ देशमा बाघ पाइन्छन् । तर करिब १२ वर्षमा बाघको संख्या दोब्बर गर्न सफल भएका बर्दिया राष्ट्रिय निकुञ्ज र भारतको सत्यमंगलम टाइगर रिजर्भले डब्लूडब्लूएफको टीएक्सटु पुरस्कार जितेका हुन् । तमिलनाडुमा पर्ने सत्यमंगलममा सन् २०११ सम्म २५ वटा बाघ रहेकामा अहिले ८० पुगेको छ । यता सन् २०१० पछि अहिलेसम्म बर्दिया निकुञ्जमा बाघको संख्या दोब्बर भएको छ । रसियामा २०६७ मंसिर ७ मा भएको बाघ पाइने १३ मुलुकका सरकार प्रमुखहरूको सम्मेलनले १२ वर्ष अर्थात् सन् २०२२ सम्ममा प्राकृतिक बासस्थानमा बाघको संख्या दोब्बर बनाउन लागिपर्ने घोषणा गरेको थियो । त्यो बेला बर्दिया निकुञ्जमा १८ वटा बाघ थिए, सन् २०१८ को गणना अनुसार ८७ पुगेका छन् । बर्दियामा सन् २०१० पछि चार गुणाले बाघको संख्या बढेको हो । २०६७ मा नेपालमा १ सय २१ वटा बाघ थिए । सन् २०१८ को गणनाअनुसार २ सय ३५ पुगेका छन् । अहिले फेरि बाघ गणना जारी छ । यो गणनाले उत्साहजनक नतिजा दिने अपेक्षा संरक्षणकर्मीहरूको छ । राष्ट्रिय निकुञ्ज तथा वन्यजन्तु संरक्षण विभागका महानिर्देशक रामचन्द्र कँडेलले पुरस्कारका लागि बर्दिया छानिनु गौरवको विषय भएको बताए । यो अवार्ड हामीले बाघ संरक्षणमा पाएको उपलब्धि हो, उनले भने, पुरस्कारले बाघ पाइने देशहरूमध्येमा हामी अग्र स्थानमा भएको पुष्टि पनि गरेको छ ।यो पुरस्कार आगामी भदौ २० मा रुसको भ्लादिभोस्तोकमा हुने दोस्रो बाघ संरक्षण सम्मेलनमा प्रदान गरिनेछ । ग्लोबल टाइगर फोरम (जीटीएफ), डब्लूडब्लूएफ, कन्जर्भेसन एस्युर्ड टाइगर स्ट्यान्डर्टस (सीएटीएस), यूएनडीपी, वाइल्डलाइफ कन्जर्भेसन सोसाइटी, फाउना एन्ड फ्लोरा इन्टरनेसनल, प्यान्थेरालगायतका संस्थाहरूले बाघ संरक्षणमा गरेका प्रयास र योगदानलाई मूल्यांकन गर्दै यो पुरस्कार गरिने भएको हो ।बाघ संरक्षणमा उत्कृष्ट काम गरेको भन्दै बर्दियाको खाता जैविक मार्ग समितिलाई समेत पुरस्कृत गरिएको छ । नेपालभारत सीमामा पर्ने खाता जैविकमार्ग वन्यजन्तु ओहोरदोहोरका लागि प्रख्यात छ । भारततिर कतरनियाघाट वाइल्डलाइफ सेन्चुरी छ । एनटीएनसीको बर्दिया संरक्षण कार्यक्रमका प्रमुखसमेत रहेका वन्यजन्तुविद् रबिन कडरियाका अनुसार सीमा क्षेत्रमा जडान गरिएको स्वचालित क्यामेराले उक्त क्षेत्रमा ५ वटा बाघ नेपालभारत ओहोरदोहोर गर्ने गरेको देखाएको छ ।डब्लूडब्लूएफको टाइगर्स अलाइभ इनिसियटिभका प्रमुख स्टुअर्ट च्यापम्यानले फिल्डमा काम गर्ने कर्मचारी, संरक्षणका साझेदार र बाघ पाइने क्षेत्रमा बस्ने समुदायको अथक संरक्षण प्रयासका कारण यो असाधारण परिणाम प्राप्त भएको बताएका छन् । बाघ संरक्षणमा सरकारलाई सघाइरहेको जुलोजिकल सोसाइटी अफ लन्डन, नेपाल (जेडएसएल) का नेपाल प्रतिनिधि डाहेमसागर बरालले बर्दिया निकुञ्ज पुरस्कृत हुनु संरक्षण क्षेत्रका लागि गौरव मान्नुपर्ने प्रतिक्रिया दिए ।बर्दिया निकुञ्जका प्रमुख संरक्षण अधिकृत विष्णुप्रसाद श्रेष्ठले टिएक्सटु पुरस्कारलाई ठूलो उपलव्धी भनेका छन् । काम गरेपछि पुरस्कार पाइन्छ भन्ने यो एउटा उदाहरण हो, उनले भने, सँगै बाघका लागि बर्दिया महत्त्वपूर्ण गन्तव्य हो भन्ने साबित पनि भएको छ । उनका अनुसार निकुञ्जले बाघको संख्या बढाउन बाघका आहार प्रजातिका लागि घाँसे मैदान बिस्तार र पानीका घोलहरू बिस्तार गर्ने कार्यक्रमलाई जोड दिएको छ । पछिल्लो पटक बढेको बाघमानवबीचको द्वन्द्व न्यूनीकरणका लागि पनि निकुञ्जले अल्पकालीन र दीर्घकालीन कार्यक्रम अघि सारेको छ । बाघ पाइने देशका मन्त्रीहरूको गत शुक्रबार सम्पन्न चौथो बैठकले पनि बाघमानवबीच बढ्दो द्वन्द्व घटाउँदै वासस्थान बिस्तार र जैविक करिडोर संरक्षणमा अझ सशक्त काम गनुपर्ने निष्कर्ष निकालेका छन् । बाघ संरक्षणसम्बन्धी मलेसिया घोषणा पत्रमा भनिएको छ बढ्दो मानववन्यजन्तु द्वन्द्वको विषयलाई सम्बोधन गरिनेछ ।"
विश्वकपमा इरान,"तेहरान (एएफपी) इरानले इराकलाई १० गोलले हराएर कतारमा हुने फिफा विश्वकप २०२२ मा छनोट हुने पहिलो एसियाली देश बनेको छ । जापान र दक्षिण कोरिया पनि आफ्नो खेल जितेर कतारका लागि एक कदम अघि बढेका छन् ।पोर्चुगिज क्लब पोर्टोका स्ट्राइकर मेहदी तेरेमीले ४८ औं मिनेटमा निर्णायक गोल गरी कतारलाई लगातार तेस्रोपल्ट र समग्रमा छैटौंपल्ट फिफा विश्वकपमा पुर्याए । इरान समूह ए मा ७ खेलबाट १९ अंकसाथ शीर्षस्थानमा रह्यो । इरानी टिम दक्षिण कोरियाभन्दा २ अंकले अगाडि छ । दक्षिण कोरियाले सिडोनमा लेवनानमाथि १० को जित रचेको थियो । यूएई समूहको तेस्रो स्थानमा छ । तर कोरियाभन्दा ८ अंकले पछाडि छ ।रेफ्रीले अन्तिम सिठी बजाएपछि तेहरानको राष्ट्रिय रंगशालामा आतिसबाजीसहित ठूलो खुसीयाली मनाइएको थियो । सन् २०१९ को अक्टोबरपछि पहिलोपल्ट रंगशालामा महिलालाई पनि प्रवेश दिइएको थियो । विश्व फुटबल महासंघ (फिफा) ले सेप्टेम्बर, २०१९ मा निश्चित संख्या तोकेर रंगशालामा महिलाको प्रवेश अनुमति दिन इरानलाई निर्देशन दिएको थियो । म धेरै खुसी छु । आजादी रंगशालामा कुनै खेल हेर्न मैले प्रवेश पाएको यो पहिलोपल्ट हो, आफ्नो नाम मान्या बताउने एक २६ वर्षीया सिभिल इन्जिनियरले भनिन् । क्रोएसियाली मुख्य प्रशिक्षक ड्रागन स्कोसिचले टिम सम्हालेपछि इरानले आफ्नो अपराजित यात्रा १२ खेलसम्म पुर्याएको छ । ११ जित र १ बराबरीको नतिजा निकालेको इरानले विश्वकप छनोटका दुवै खेलमा इराकलाई हराएको हो । इराकी टोली आफ्नो लयमा संघर्षरत थियो र चर्चित इरानी रक्षापंक्ति तोड्न असफल रह्यो ।"
इतिहास रच्न आतुर,"(पोखरा)  पुलिसविरुद्ध ३२ ले जित निकालेर दोस्रोपल्ट आहारारा गोल्डकपको उपाधि उचाल्दा ०६१ मा मनाङका कप्तान थिए, कुमार थापा । पुलिसविरुद्ध नै ०७६ मा टाइब्रेकरमा ४३ को जित निकालेर मनाङलाई छैटौंपल्ट उपाधि दिलाउने प्रशिक्षक थिए, टोपे फुजा । जारी २० औं संस्करणको उपाधिका लागि मनाङसामु नयाँ प्रतिस्पर्धी खडा भएको छ विभागीय टोली एपीएफ क्लब । जसका प्रशिक्षक उनै कुमार थापा छन् । शनिबार पोखरा मैदानमा यी दुवै टिम उपाधि जितेर इतिहास रच्न आतुर छन् । पछिल्लो समय लयमा देखिएको एपीएफसामु पहिलोपल्ट उपाधि आफ्नो पोल्टामा पार्ने अवसर छ । मनाङले पुलिससँगै समान ६ पल्ट उपाधि हात जितेको छ । यसपालि जितेर कीर्तिमान सातपल्टको उपाधि विजेता बन्ने दाउमा छ मनाङ । एपीएफ ०६४ पछि दोस्रोपल्ट फाइनल पुगेको हो । पाँचौं संस्करणमा उपाधि नजिक पुगे पनि पुलिससँग २० ले पराजित हुन पुग्यो । मनाङको कप्तान हुँदा उपाधि चुम्ने मौका पाएका थापाका लागि एपीएफ प्रशिक्षकका रूपमा उपाधि भित्र्याउने अवसर यसपल्ट छ । उनी आफ्नो समयका उत्कृष्ट मिडफिल्डरमा गनिन्छन् । ०६३ मा उनले एपीएफको कप्तानका रूपमा आहारारा गोल्डकप खेले । जारी आहारारा गोल्डकपमा एपीएफले नकआउट चरणमा आयोजक सहारालाई २० ले हरायो । क्वाटरफाइनलमा अमेरिकाको बीवाईएससी मिनेसोटालाई ३१ ले पराजित गर्न सफल भयो । लिगको शीर्षस्थानको मछिन्द्रलाई सेमिफाइनलमा ३१ ले नै पराजित गरेर एपीएफ उपाधि नजिक पुगेको हो । उद्देश्यमा स्पष्ट प्रशिक्षक र निरन्तरको जितले उत्साही खेलाडी एपीएफको बलियो पक्ष हो । मनाङका ४ प्रमुख खेलाडी मोरिसससँग खेल्ने राष्ट्रिय टिममा पर्नु पनि एपीएफका लागि प्लस प्वाइन्ट हो । कोभिड महामारीबीचमा सहारा क्लबले व्यवस्थित रूपमा प्रतियोगिता आयोजना गरेकाले आफ्नो टोली फाइनलमा न्यायसंगत तरिकाले प्रस्तुत हुने प्रशिक्षक थापा बताउँछन् । हामी लगातार ९ म्याच हारेका छैनौं । त्यसमा सन्तुष्ट छौं । खेलाडी पनि सन्तुष्ट छन्, उनी भन्छन्, व्यवस्थापनले पनि भनेको कुरा पुर्याइरहेको छ । मनाङ राम्रो टोली हो, सम्मान गर्छौं । ग्राउन्डमा हाम्रो उपस्थिति छ भनेर देखाउँछौं । शुक्रबार प्रिम्याच कन्फ्रेन्समा उनले आहाराराको फाइनल र लिग समापनपछि आफ्नो मूल्यांकन हुने बताए । कप्तान नवीन लामाले व्यावसायिक फुटबल खेल्न थालेको १३१४ वर्ष पुग्यो । उनको सानैदेखिको सपना थियो आहारारा गोल्डकप खेल्ने र फाइनलमा पुगेर उपाधि जित्ने । मनाङलाई रोक्नेमा उनी आत्मविश्वासी देखिए । म्याच टफ हुन्छ । १४ वर्षपछि फाइनलमा पुगेका छौं । अलिअलि प्रेसर छ हामीलाई पनि । खेल राम्रो हुन्छ, उनले भने, मनाङलाई बिट गरेर उपाधि जितेरै जान्छौं । एपीएफसामु चुनौती देखिएको छ चार खेलाडीको निलम्बन । दुई खेलमा दोहोरो पहेँलो कार्ड पाएकाले प्लेइङ सेटकै रहने गरेका चार खेलाडी सविन थापा, अदामा दोम्बिया, प्रदीप लामा र आवास लामिछाने निलम्बनमा छन् । पहिलो रोजाइका यी खेलाडीको अभावसँगै फाइनलमा मिडफिल्ड र फरवार्डमा एपीएफलाई गाह्रो पर्नेछ । एपीएफका ४ खेलाडी नहुनु मनाङका लागि अवसर हो । त्यसो त पहिलेजस्तो स्टार खेलाडी नभएको मनाङका अञ्जन विष्ट, पुजन उपरकोटीलगायत चार खेलाडी राष्ट्रिय टिममा छन् । उनीहरूको अभाव आहारारा गोल्डकपमा स्पष्ट देखिएको थियो । उनीहरूको ठाउँमा मनाङले लिग खेलिरहेको एनआरटीबाट शिव गुरुङ, राजेश परियारलगायत खेलाडी भित्र्यायो । नाइजेरियन फरवार्ड ओलावाले आफिज, एडेलाजा सोमिडे, डिफेन्स फ्र्यांकलिन टल्लाको भरमा मनाङ छ । विमल रानाले होम ग्राउन्डमा कप्तानी सम्हाल्ने मौका पाएका छन् । सिधैं क्वाटरफाइनल खेलेको मनाङले पछिल्लो समय लिगमा कमजोर प्रदर्शन गरिरहेको पुलिसलाई २० ले हराएको थियो । सेमिफाइनलमा आर्मीलाई हराउन टाइब्रेकरको सहारा लिनुपर्यो । निर्धारित र अतिरिक्त समय गोलरहित भएपछि टाइब्रेकरमा ४३ ले मनाङले नजिता आफ्नो पक्षमा पार्यो । यससँगै १२ पल्ट मनाङ फाइनलमा पुगेको हो । ए डिभिजन लिगअन्तर्गत पोखरामा भएका ३ वटै खेल मनाङले जितेको छ । होमग्राउन्ड को अवसर मनाङलाई छ ।सधैं फाइनल खेल्ने अपेक्षा गर्ने गरेकामा यसपल्ट पनि साकार भएको मनाङ प्रशिक्षक तोपे फुजा बताउँछन् । एपीएफले एक खेलपछि अर्को खेलमा सुधार गर्दै गइरहेकाले फाइनल कठिन हुने उनी ठान्छन् ।"
"महाहाराहरूको कथा, यो महाभारा","यतातिर बस्तीमा शहरमा जस्तो एकै नजरमा लभ हुँदैन । महाभाराका डुक्पा र सुक्मतीले त छक्कै पारे । सुक्मतीले डुक्पा र डुक्पाले सुक्मती, एकार्कालाई देख्ने बित्तिकै मख्खिँदैनन् मात्रै, झाडी पनि छिर्छन् । चुम्माचाटी पनि गर्छन् । हाम्रोतिर हो भने त्यहाँसम्म पुग्न त दसबीस पन्ना लाग्छलाग्छ ।प्रेम कहाँ, कतिखेर, कसरी पर्छ, यसको पनि भूगोलअनुसार अनुशासन हुँदोरहेछ, लेखक बसन्त बस्नेतको उपन्यास पढेर पाठकलाई यस्तो लाग्न सक्छ । यसो त सेक्मुरीमा भमरा बस्ला नै, यो बायोलजिकल सत्य हो । मेलामा रल्लिएका ती युवकयुवतीहरूले भुनभुन नगरेका हुँदा हुन् त, पखेटा काटिएको, उम्रिएको र पर्खिएको नेपाली ६० को दशकको, चिथोरिएको समयको उहापोह कसरी चिन्न सक्नु ?दरबार हत्याकाण्डपछि राजनीतिक महत्त्वाकांक्षामा युटर्न आउने नै भयो । इतिहासमा आएको यो अचानकको आँधीमा डुक्पाजस्ता फेदका मान्छेले धेरै गुमाउनुपर्छ । महाभारा को कथा त्यही गुमाउनुपर्ने वास्तविकताको वरिपरि घुमेको छ । लेखनमा टाइम र स्पेसको बढो महत्त्व हुन्छ । खासगरी आख्यानमा आउने टाइमस्पेस भनेको लेखकले लेखन मार्फत दिन खोजेको विचारका लागि चाहिने टुल्स (औजार) हो । दरबार काण्डअघि समाजमा जुन रूपान्तरणको सपना थियो, काण्डपछि त्यो रहेन । उपन्यासले भन्न खोजेको यत्ति हो । चीजहरू बदलिइरहन्छन् । त्यसको पछिल्तिर ठूलो चलखेल हुन्छ । लेखकले कुन समयचेतनामा कुन चलखेल पस्किने भन्ने तय गर्छ । बसन्त त्यही अनुशासनमा छन् ।हुन त उहिल्यै सेक्सपियरले भनेका छन् नाममा के छ ? तर, नाममा के हुँदैन ? कमजोरभन्दा कमजोर पाठकलाई पनि पाठ को आस्वादनपछि उपन्यासको नाम महाभारा होइन, महाहारा हुनुपर्थ्यो भन्ने लाग्न सक्छ । दार्जिलिङसित कुम जोडेको महाभारा भित्र बाँचिरहेका, मरिरहेका, लडिरहेका, उठिरहेका मानिसहरूको कथा कस्तो हुन्छ ? पत्रकारितामार्फत राजनीति र समाजसित खाइखेली हुर्किएका बसन्तलाई थाहा नहुने कुरै भएन । तर, उपन्यासमा जितेका कसैले छैनन्, सबैले हारेका छन् । भन्न सकिन्छ यसलाई महाहारा उपन्यास । न कटकहरूले जित्यो, न डुक्पाले, न सुक्मतीले, न तान्छोहाङले, न मेरिनाले ! जित्ने कोही छैनन् । फेरि पनि कसरी ओक्के छ त ? लेखकले जुन विशाल पर्दामा फेदका मानिसहरूको चलचित्र कुँदेका छन्, त्यो साँच्ची नै ओक्के छ त ?तपाईं संघर्षले पिल्सिनुभएको छ, दुख्दै, जल्दै बसिरहनुभएको छ, लड्दैउठ्दै गरिरहनुभएको छ, बारम्बार हारिरहनुभएको छ, अंकुसेमा पर्नुभएको छ, जालोमा बेह्रिनुभएको छ, चेप्टिनुभएको छ यस्तो हुनु तपाईंको आफ्नै नियति होइन । कठपुतलीहरूको आफ्नो नियति हुँदैन । तर, पाठकलाई लाग्न सक्छ, आफ्नो नभएको दुःख जब आफ्नै भनेर स्विकार्नुपर्ने हुन्छ, त्यो पीडा बोल्ने शब्द बन्न सक्छ ओक्के छ त ! आफ्नो नभएको युद्ध जब आफ्नै भनेर लड्नुपर्ने हुन्छ, त्यो सकस बोल्ने शब्द बन्न सक्छ ओक्के छ त ! आफ्नो नभएको जीवन जब आफ्नै भनेर जिउनुपर्ने हुन्छ, त्यो बाध्यता बोल्ने शब्द बन्न सक्छ ओक्के छ त !लारुम्बाभित्र जब नवधनाढ्य छिर्छ, महत्त्वाकांक्षा छिर्छ, आसक्ति छिर्छ, धर्म पनि व्यापार बन्छ, राजनीति पनि व्यापार, उमेर पनि व्यापार बन्छ, शिक्षा पनि व्यापार । क्रान्तिभित्र जब प्रेमासक्ति छिर्छ, तब सपना पनि गद्दार बन्छ । मिङ्सो र गुराँसले त्यही बताउँछन् । आफूलाई चिन्नु सबैभन्दा गाह्रो विषय हो, तर जसले पनि आफूलाई चिन्छ, त्यो कसैको लिसोपासोमा पर्दैन तान्छोहाङले त्यसै भन्छ । कमजोरीहरूलाई पनि जसले प्रेम गर्छ, त्यसको आँखाबाट सपना लुटिन्छ सुक्मतीले त्यही भन्छे । विद्रूप समयको चक्रवातमा परेपछि जिम्मेवारी ले हन्डर खान्छ । महत्त्वाकांक्षा भनेको भारी हो, जसको काँधमा यो पर्छ, त्यो गधा बन्छ डुक्पाले शिक्षकको अनुहारमा मोसो दलेर चिच्याईचिच्याई यही भन्छ ।मानिस भनेकै राजनीतिक पशु हो भनिन्छ । जगजाहेर छ, पशुहरू कुनै पनि बुद्धिमानी दार्शनिकले कोइन गरेको अनुशासन पालन गर्दैनन् । पशुहरूको ज्ञानशाखा मौजुदा संक्रमण र अन्तरविरोधले तयार पार्छ । मानिसले निश्चित समयमा सोचेको कुरा, निश्चित समयसम्मै सीमित बन्छ । त्यो स्थायी हुँदैन । त्यसैकारण क्रान्तिहरू विचलनमा परेका छन् । समाजवादीहरू विशृंखलित बनेका छन् । मार्क्सवादीहरू धर्मरमा परेका छन् ।पश्चिम बंगालमा कम्युनिस्ट पार्टीको सरकार थियो । आत्मनिर्णयको अधिकार सबै नागरिकसँग हुन्छ भनेर दार्जिलिङका गोर्खाहरू लडिरहेका थिए । पहिचानको लडाइँलाई कम्युनिस्ट पार्टीले विच्छिन्नतावादी भनिदियो ।बंगालबाट चुँडेर छुट्टै राज्य गोर्खाल्यान्ड बनायो भने कंग्रेसले हल्ला फैलाउने भयो यो कम्युनिस्ट पार्टी बंगाल विभाजनकारी हो । अंग्रेजले छाडेर गइसकेपछि अंग्रेजको ठाउँमा बंगाली प्रशासक आए । उनीहरू भन्थे दार्जिलिङ बंगालको सुनको मुकुट हो । बंगालका मेजोरिटी भोटरले पाएको शिक्षादीक्षा त्यही थियो । माकपालाई बंगालमा सत्ता लामो तन्काउनु थियो । त्यसपछि ज्योति बसुले गोर्खाल्यान्डको आन्दोलन दबाए । संविधानले सीमा खिचेर बनाएको राज्य संस्थान त जनताका लागि हो । तर, जब बीचमा सत्ताको वर्चस्वको सवाल आयो, जनता पनि वर्गीय बने । ज्योति बसु न राज्यको बंगाली जनताका लागि लडेका हुन्, न उनले गोर्खा जनतालाई शोषण गरेका हुन् । गरेको त त्यही सत्ताको बचाउको राजनीति मात्रै हो ।यसैले महाभारा पढ्दैगर्दा मैले त्यहाँभित्र रुमल्लिएको क्रान्तिपथ, त्यहाँका नागरिकले देखेका सपना, आन्दोलनकारीका प्रतिबद्धता, सेनाको क्रुरता, धर्मको मलिनता, समाजको बुनोट, समानताको लक्ष्य, बराबरीको न्याराटिभ, चेतनाको बाटो दुर्घटनामा पर्ने छनक पाइसकेको थिएँ । लेखकले बेस गरे समुद्रको पानी अञ्जुलीमा उघाए र तिर्खा लागेकाहरूलाई पिलाए । कसलाई थाहा छैन र सबैको तिर्खा एकसाथ मेटिँदैन । न त लेखकले नै अञ्जुलीमा समुद्रको नीलो उघ्याउन सक्छन् । तर, लेख्नु भनेको क्यामेरा छ भन्दैमा त्यसै ख्याच्याक्क फोटो खिच्नुजस्तो पनि होइन । वैचारिक आगो दिमागमा खेलाइरहनेहरूले अँध्यारोमा एक सिन्का सलाईको काँटी त कोरिराखेकै बेस हो भनिन्छ । कतैतिर अलिकति झिलिक्क बलिहालेको पो छ कि ? लेखकले कहाँ सलाईको काँटी कोरिराखेका छन्, म त्यही खोजिरहेको छु । नेपालको भूगोल, इतिहास, संस्कृति, राजनीति, सत्ता, पार्टी, सामाजिकता जम्मै दिमागमा राखेर खोजें भने म त्यो झिल्को पाउँछु पनि होला । तर, किताब पढिसकेर पनि म त्यो झिल्को भेटिरहेको छैन । सम्भावना, आशा र भविष्यको किटान यो उपन्यास पढेर मैले अनुमान गर्न सकिरहेको छैन । सायद म कमजोर पाठक हुँ ।थाकेर, लडेर, भत्किएर पनि फेरि अंगालो मारेर परपरको डाँडा हेरेर आगामी जीवनको दुर्दशा केलाइरहेका सुक्मती र डुक्पाको आँखामा पो पाइएला कि त्यो झिल्को ? उपन्यासले उत्पन्न गर्ने स्वतःस्फूर्त प्रश्नहरू हुन् जुन समान संघीय संस्थानको स्थापना खोजिएको थियो, बराबरी शासनको जुन परिकल्पना थियो, जुन रूपान्तरणको खाका बनाइएको थियो, जुन कट्टर धार्मिक, सांस्कृतिक दादागिरीभित्र अरू उपसंस्कृति, धर्म किनारमा परेको थियो, त्यसको मार खपेकाहरू लारुम्बामा किन सन्त हुन पस्छन् ?मार्ने राजनीति र बचाउने धर्म भन्ने मनोसमाज खतरनाक हुन्छ कि हुँदैन ? त्यसलाई कसले संस्थागत गरेको हो ? लिम्बूगाउँको बोलीचाली त आयो, पूर्वीय भाषाको मिठास त आयो, तर लिम्बूहरूले केन्द्रमा स्थापित हुनका लागि गरेको लडाइँ कहाँ छ ? जे थियो, त्यही ठीक थियो कि जे ठीक थिएन त्यो ठीक गर्न लड्नुपर्छ ? यो विषय उपन्यासले कहाँनेर भनेको छ ?जसरी हिन्दु राजाले उप्रान्तका सबै धर्मलाई छोपेर हिन्दुकरण गरे, के त्यसरी नै लिम्बू गाउँका अलिम्बूहरू लिम्बू संस्कृतिमा (प्रभावमा) लपक्क भिजेका हुन् ? समावेशी संस्कृतिले छपक्क भिजेको फूलको पत्र चुँडाल्ने आँधी थियो त माओवादीहरूले लडिरहेको लडाइँ ? क्रान्तिसित फेदकाहरू केन्द्रमा पुग्नुपर्छ भन्ने चेतना निर्माणका लागि चाहिने प्रभावकारी पहुँच थिएन ?विशाल क्यानभासमा जसरी सामाजिक, सांस्कृतिक, राजनीतिक, धार्मिक प्रेम ध्वस्त बन्यो, महाभारा त्यसैको कथा पो हो कि ? तर, कसै गरे पनि त्यो डुक्पा र सुक्मतीको प्रेमको कथा त होइन । न त ट्रक ड्राइभरको कथा हो । न माओवादीको कथा हो । न त सरकारी म्याकनिज्म को कथा हो । यो शुद्ध रूपमा एउटा हारेको राजनीतिक संघर्षको कथा हो । महाहाराहरूको कथा, यो महाभारा । दार्जिलिङमा सन् १९८६ जुलाई २७ को दिन गोर्खा राष्ट्रिय मुक्ति मोर्चाले १९५० को नेपालभारतको शान्तिमैत्री सन्धिको धारा ७ जलायो । भनियो, त्यहाँ लेखिएको रेसिप्रोकल र रैती शब्दले अन्याय गरेको छ । भारतले विदेशी भन्छ, नेपालले प्रवासी । भारतका गोर्खा न भारतको न नेपालको । देशमा गोर्खालाई मझधारमा पार्ने यो सन्धि नयाँ गरी बनाइनुपर्छ भनियो । तर, धारा जलाउनेहरूलाई सरकारको अर्धसैनिक बलले गोली बर्सायो, धेरै सहिद बने । सरकारको यही दमनविरुद्ध ४० दिन ४० रातको बन्द डाकियो । भनिएको थियो, दार्जिलिङमा सुंगुरले पनि नुनिया चामल खानेछ । तर, मानिसहरूले सिस्नुको जरासमेत उसिनेर खानुपर्यो । जनता टाट पल्टिए । दार्जिलिङमा सबै मूल्य ध्वस्त बन्यो । जबसम्म जनता गोर्खाल्यान्ड चाहिँदैन, जेमा सम्झौता गरे पनि गरोस् भन्ने मनोदशामा पुगे, तब सम्झौता भयो । त्यस्तै राजनीतिक माखेसाङ्लोमा परेपछि जनताको सपनालाई कसरी दुर्घटनामा पारिन्छ, त्यसको हेक्का भएको दिमागले पढ्दै गर्दा महाभारा नेपालको पूर्वीय क्षेत्रको पीडा होइन, त्यो त संसारभरिकै मानिसहरूको संघर्षपीडा हो भन्ने लाग्नेरहेछ । लेखकको सफलता यही आस्वादन दिनुमा हुन्छ कि ? उपन्यासको चुर भनेको कालो अध्याय हो । त्यहीँदेखि नै संघर्षका जटिलताहरू स्पष्ट बन्छन्, उपन्यासको उत्कर्ष पनि कालो अध्यायबाटै सुरु हुन्छ । द्वन्द्वभित्र र बाहिर घुमिबस्ने धेरै उपन्यासहरू छन्, ठ्याक्क द्वन्द्वभित्र आम समाज र आम नागरिकका मूल्य हरू कसरी भत्किए होलान्, कसरी बनिए होलान् भन्ने कुराको आइडियाचाहिँ महाभारा ले दिने रहेछ । मैले चिनेका बसन्त पत्रकार र बौद्धिक हुन् । महाभारा पढिसकेपछि बसन्त कताको मान्छे हो भन्ने पत्तो पाएँ । तिनी त न माओवादीको, न सेनाको, न लारुम्बाको, न लिम्बु गाउँको । बीचमा बसेर हेर्नु भनेको एकप्रकारको चलाखी हो । त्यसैले मलाई लेखक निक्कै चलाख रहेछन् भन्ने लागेको छ । दार्जिलिङको आन्दोलनभित्र डुबुल्की मार्ने लेखनाथ छेत्रीको फुलाङ्गे जस्तै रहेछ बसन्तको महाभारा । उनी हारेको कथा लेख्ने लेखक रहेछन् । पढिसकेर लाग्यो, द्वन्द्वले कोपरेको जीवन त डुक्पाहरूले आफैँ डिजाइन गरेका होइनन् । कसले गरेको हो त महाभारा भित्रको जीवनको डिजाइन् ? बसन्तले ? होइन त्यहाँको राजनीतिले । कस्तो राजनीति ? त्यही बुझ्न त पढ्नुपर्ने रहेछ बढो चलाख लेखकको सचेत उपन्यास महाभारा ।प्रकाशकलेखकले महाभारा लाई प्रेमको कथा भनेका छन् । तर, मलाई महाभारा प्रेमको कथा फिटिक्कै लागेन । प्रेम त औजार मात्र हो, थपना मात्रै हो । किनभने प्रेमका लागि न डुक्पाले संघर्ष गरेको छ, न सुक्मतीले । यहाँ आकर्षण छ, त्याग छैन । यसरी बुझ्दा हुन्छ, उनीहरूको प्रेम खोलामा खस्यो, त्यसलाई छालले यत्तै हुत्त्यायो, उत्तै हुत्त्यायो । भएको यत्ति हो । पौडिन नजान्ने प्रेम उपन्यासमा राखेर प्रेमको उपन्यास भनिदिने ?उपन्यासका पात्रहरू सिनित्त परेको भाषामा बोल्छन् । वास्तवमा कविहरू पनि त्यतिको सिनित्त परेको भाषामा बोल्दैनन् । महाभारा कै विमोचनमा कवि उपेन्द्र सुब्बा बोलेको हेरियो भने थाहा लाग्छ, सुब्बा सेक्मुरीजत्तिको पावरफुल बोलेनन् । यस्तो लाग्छ, सुक्मतीले कविता लेखी भने उपेन्द्र सुब्बाहरू किनार लाग्नेछन् । सहरमा जस्तो बस्तीमा मानिसहरू पलिस लगाएको भाषामा बोल्दैनन् ।"
'आशा भर्ने पुस्तक हुन्,"एउटा आशाऊर्जा र प्रेरणाका लागि म फिक्सन पढ्छु । विशेषगरी उपन्यास, जीवनी र कविता पनि । तर, सूचना र ज्ञानका लागि भने ननफिक्सन नै पढ्छु समाजशास्त्रीय, सांस्कृतिक र विचारधारात्मक आयाम समेटिएका पुस्तक । किताब र लेखक मन पर्ने भन्ने कुरा उमेर, जिम्मेवारी र चेतनाको आयामले फरक पार्दो रहेछ । केही किताबले ममा गहिरो प्रभाव छाडेका छन् होवार्ड फास्टको माई ग्लोरियस ब्रदर्स, मिखाइल सोलोखोभको भर्जिन सोइल अपटर्न्ड, अल्बेयर कामुको द जस्ट, के दामोदरनको भारतीय चिन्तन परम्परा, नेल्सन मण्डेलाको लङ वाक टु फ्रिडम, युअल नोआ हरारीको सापियन्स, स्टेफन हकिङको ब्रिफ आन्सर्स टु द बिग क्वेस्चन्स, अनशनका क्रममा २७ वर्षमै जीवन गुमाएका आयरिस विद्रोही बबी स्यान्ड्सको जीवनमा आधारित नथिङ बट एन अनफिनिस्ड सङ, पाब्लो नेरुदाको रुको ओ पृथ्वी, जनकलाल शर्माको हाम्रो समाज ः एक अध्ययन, रमेश विकलको अविरल बग्छ इन्द्रावती, हर्क गुरुङको मैले देखेको नेपाल, मदनमणि दीक्षितको माधवी आदि । आत्मश्लाघाले भरिएका, कुण्ठा या निराशा मात्रै पोखिएका र सतही पुस्तक मलाई मन पर्दैन । सोच्छु, पुस्तकका अन्तिम पाना पढिसकेपछि जतिसुकै पीडा भए पनि मनमा एउटा आशा भरिन सकोस् । आजको रात जतिसुकै चिसो भए पनि भोलि बिहान उज्यालो त अवश्य हुनेछ, पुस्तकबाट म यस्तै अपेक्षा गर्छु ।"
काठमाडौंलन्डनकाठमाडौंलन्डन,"सुन्नेहरू जान्दछन्, बोलीको माधुर्य कस्तो हुन्छ ! जसरी सुमन खरेललाई चिन्नेहरू उनलाई सुनिरहूँ भन्ने अनुराग पाल्छन् । चार दशक भएछ उनको मधुरो, रेशमी आवाज विद्युतीय तरंगहरूमा फैलिएर रेडियो हुँदै मानिसका कानबाट पसेर हृदयमा बसेको । मैलेझैं एउटा सिंगै पुस्ताले बुझ्ने भएदेखि बीबीसी नेपाली सेवामा एउटा मह घोलेजस्तो रेसमी आवाज सुनेर हुर्कियो । मैलेझैं एउटा सिंगै पुस्ताले त्यो रेशमी आवाज पहिले सुन्यो र त्यस वाणीको धनिको नाम सुमन खरेल हो भन्ने पछि बुझ्यो । सुमनको स्वर कुनै व्यक्तिको नभएर त्यो एउटा इतिहासलाई ध्वनित गर्ने समयको स्वर होजस्तो भ्रान्तिसमेत हुने अवस्था थियो एक समय, जतिखेर नेपालमा संकटकालले गर्दा ज्यादा बोल्न सक्ने अवस्था थिएन र उनी लन्डनबाट हरेक रात पौने नौ बजे निर्धक्कसँग खबरहरू फलाक्ने गर्थे । यस्तो सम्मोहक वाणीका स्रोत सुमन केही वर्षयता त देखिन पनि थालेका थिए टेलिभिजनको पर्दामा, जहाँ उनी मूलधारको पत्रकारिताले ज्यादा नखोतल्ने विषय र पात्रबारे बहस चलाउँथे उस्तै मोहक शैलीमा । बीबीसीको जागिर र लन्डनको बसाइ दुवैलाई छाडेर नेपाल आई कान्तिपुर टेलिभिजनमा उनी देखिन थालेपछि मैलेझैं उनलाई केवल सुन्दै मात्रै आएका असंख्य श्रोताले थाहा पाए, सुमनको आवाज मात्रै होइन, उनको व्यक्तित्वमा नै एउटा माधुर्य छ । त्यसको केही कालपछि एक साँझ उनीसँग भेट हुने मौका जुरेको थियो लन्डनमा । महिना, डेढ महिनामा उनी लन्डनकाठमाडौं गरिरहँदा रहेछन् । काठमाडौं आयो, टेलिभिजनको काम सक्यो, लन्डन फर्क्यो, घरपरिवारको नियास्रो मेट्यो र फेरि काठमाडौं फर्क्यो । यस्तो उनको तालिका रहेछ । अब म जाँदै छु फर्केर कोरोनाको पहिलो लहर सुस्ताएजस्तो भएपछिको एउटा भेटमा सुमनले सुनाए । अनि टेलिभिजनको काम ? मैले मानूँ रोक्न नहुने कुनै काममा बाधा आउन लाग्दा निस्कने तहमा प्रश्न गरेँ । त्यो अब बन्द हुँदै छ उनले केही भएको छैन जस्तो गरी उस्तै बेपरवाह रेशमी जवाफ फिराए । त्यसपछि केही कुरा भए उनीसँग । सन् २०१५ मा बीबीसी सकेर नेपाल फर्केपछि उनका दुई मुख्य काम काठमाडौंमा थिए । पहिलो, ब्रिटिस फोर्सेस ब्रोडकास्टिङ सर्भिस (बीएफबीएस) को समाचार प्रमुख भई बेलायती सेनामा कार्यरत नेपाली सैनिक सम्बद्ध समाचार प्रसारणको नेतृत्व गर्नु । दोस्रो, कान्तिपुर टेलिभिजनमा हरेक हप्ता टक सो चलाउनु । अचानकसँग कोरोनाले संसारको रीतमा खलबल ल्यायो । आठनौ महिना पर्खंदा पनि उनले लन्डन फर्किन पाएनन् । एक अति दुर्लभ रोग रेट्स सिन्ड्रोमका कारण वाणीहीन भई सानैदेखि बिच्छ्यौनामै थला परेकी छोरी स्मारिकाको एक्लो रेखदेखमा खटिएकी पत्नी सितुलाई साथ दिन पाएनन् । यो अवधिमा उनले छोरीलाई कुनै मद्दत पनि गर्न सकेनन् । कोरोनाले संसार पूर्ववत् अवस्थामा आउन वर्षौंजस्तो लाग्ने आकलन आइरहेका बेला ओमिक्रोन भेरिएन्टले फेरि संसार हल्लायो । अवस्था यस्तो बुझेपछि सुमनले ३७ वर्षको लामो वाणी व्यवसायलाई विश्राम दिन लागेका रहेछन् । गत साता उनले कान्तिपुर टेलिभिजन र बीएफबीएस दुवैबाट बिदा लिए । छोरालाई डाक्टर बनाउने गीतकार बाबु किरण खरेलको सपना पूरा गर्न चिकित्साशास्त्रको विद्यार्थी हुँदा भगवान् कोइरालाहरू उनका सहपाठी थिए । आफ्नै सपनाको बाटो पच्छ्याउँदै एप्रोन फुकालेर २४ वर्षको उमेरमा २०४१ मा रेडियो नेपाल छिर्दा सुमन राजधानीको मोस्ट इलिजिबल ब्याचलर बन्न पुगे जोसँग कुरा गर्न, भेट्न र एकान्तमा प्रेमका केही मधुर कुरा गर्न हजार आँखाहरू प्रतीक्षारत हुन्थे । रेडियो नेपालमा समाचार पढ्न जाँदा हरेक दिन एउटा फोन आउँथ्यो सुमनलाई । यस्ता अनेक लहडी शुभेच्छुकहरूबाट सुमन नित्यजस्तो घेरिएरै रहे । रेडियो नेपालमा तहल्का मच्चाउने रेसमी आवाजवाला गोरे, अग्लो र अनुहारमा मृदु मुस्कान छरेर हिँड्ने ठिटो कलेजमा पढ्न पुग्दा चाहनाको एउटा आँधी आउँथ्यो वरपर । यस उपक्रमको सात वर्षपछि उनी बीबीसी नेपाली सेवामा काम गर्न लन्डन पुगे । त्यहाँ बसेको चारै वर्षमा उनलाई नेपालको अग्घोरै माया लाग्यो । लन्डनको घर बेचबाच पारेर उनी सपरिवार नेपाल फिरे । यहाँ आएर उनी आमसञ्चारको तालिम चलाउने काममा सक्रिय भए । नारायण श्रेष्ठ, विजय पौडेलजस्ता थुप्रै पत्रकार उनको तालिम गृहबाट तयार भएका केही नाम हुन् भन्ने सम्झँदा सुमनलाई त्यो समय त्यसै खेर गएको रहेनछ भन्ने सन्तुष्टिको अनुभव हुन्छ । दरबार हत्याकाण्डपछि सुमनलाई बीबीसी नेपाली सेवाले फेरि बोलायो । यस पटक उनले नाइँ भन्न सकेनन्, किनभने छोरी स्मारिकाको दुर्बल स्वास्थ्यलाई सम्बोधन गर्ने कुनै संयन्त्र नेपालमा उनले देखेनन् । फेरि उनी सपरिवार लन्डन पुगे । त्यसपछि बीबीसीबाट स्वैच्छिक अवकाश लिएका सुमनले परिवारलाई फेरि नेपाल ल्याउने आँट गर्न सकेनन् । सधैँ उडिरहने जहाजका कारण नेपाल आएर रहर र लन्डन पुगेर पारिवारिक दायित्व दुवै पूरा गर्न उनलाई बाधा थिएन । तर, कोरोनाले सारा संसार ठप्प भएपछि सुमन नेपालमा काम गर्ने धीत नमर्दै फर्कने अवस्थामा पुगे । अपाङ्गता भएकालाई पढाउने एउटा गतिलो स्कुलसम्म पनि छैन मेरो देशमा भन्दा सारै मन दुख्छ, उनको मधुर बोलीमा यस पटक पीडाको गहिरो लेपन पनि थियो, आशा गर्छु, छिट्टै नै विशेष स्कुल र अस्पतालहरू यहाँ खुलून् ।अचेल सुमन जाने तयारीमा छन्, मित्रहरूसँग भेटघाट र विदाबादी गर्दै छन् । फेब्रुअरी १३ तारिखका दिन उड्ने टिकट पनि उनले काटिसकेका छन् । थाहा छैन यो रेसमी आवाज र माइकको सम्बन्ध फेरि कसरी जुर्छ ! उनी स्वयं जान्दैनन्, सधैंका लागि उनी अवकाश लिँदै छन् कि यो एक विश्राम मात्रै हुनेछ ! जे होस्, हालैका आउने दिनहरूमा उनको कुनै डेडलाइन भने हुने छैन । फुर्सदिला दिन उनी छोरीका साथमा हुनेछन्, लन्डनका पार्कहरूमा सुस्ताउनेछन् र जता गए पनि हुने पाइलाहरू चाल्नुको आनन्द लिनेछन् । संसार एउटा ठूलो घडी हो र जिन्दगी त्यसको पेन्डुलम हो भने सुमनले एउटा निश्चित दूरी हिर्काइरहेका छन्, काठमाडौंलन्डनकाठमाडौंलन्डन!"
सत्यका साक्षीलाई शब्द श्रद्धाञ्जली !,"संकथन पुनर्निर्माणखाना, पानी, हावा, ऊर्जा, परिवार एवं परिवेशसँगसँगै जीवनका अनपेक्षित संकटहरूसँग सामना गर्न सामान्यजनलाई कथाहरू को पनि आवश्यकता हुन्छ । महत्त्वाकांक्षी शासक स्तुतिगायकहरू परिचालन गरेर दैविक वैधानिकता एवं वीरताका गाथा निर्माण गर्न लगाउँथे । राजा पृथ्वीनारायण एवं गुरु गोरखनाथको पवित्र दहीको कथा मार्फत राज्य विस्तारका लागि ईश्वरीय अनुमतिको संकथन निर्माण गरिएको थियो । राजा महेन्द्रलाई राष्ट्रवादको प्रतिमान बनाउन राजा त्रिभुवनको समेत भारतपरस्त भनेर दैत्यीकरण गर्न शाही गाथाकारहरू पछि परेनन् । राजा वीरेन्द्रको शान्तिप्रिय एवं प्रजातान्त्रिक छविका पछाडि उनको झन्डै दुई दशक निरंकुश शासनको इतिहास छ । राजा ज्ञानेन्द्रको असफलताका धेरै कारण छन्, तर तीमध्ये नारायणहिटी हत्याकाण्डको आम ग्रहणबोधलाई (पर्सेप्सन) विश्वनीय एवं वैकल्पिक संकथन मार्फत परिवर्तन गर्न नसक्नु पनि एउटा हो । राजा वीरेन्द्रको वंशनाश इतिहासमा फगत दुर्घटनाका रूपमा दर्ज हुन पुग्नु भनेको शाही गाथाकारहरूको संकथन निर्माण क्षमता बिसे नगर्चीको बयान कविताको शक्तिका अगाडि कमजोर ठहरिनु पनि हो ।प्रजा परिषद्सँग सम्बद्ध रहेकाले प्राक् शहीद सम्झिने जिम्मेवारी अब काठमाडौं महानगरपालिकामा सीमित भएको छ । नेपाली कांग्रेसका लागि शहादत पाएकाहरूभन्दा तिनको दललाई गति दिने चार नेताहरू महत्त्वपूर्ण भएका छन् । नेकपा (एमाले) शहीदको साटो सडक दुर्घटनामा दिवंगत भएका राजनीतिकर्मीहरूलाई श्रद्धाञ्जली दिन रुचाउँछ । गत वर्षदेखि माओवादीले आफ्नो जनयुद्ध दिवस समारोहलाई शहीद स्मृति तथा सम्मान कार्यक्रम नामकरण गरिसकेको भए तापनि सबभन्दा अपहेलित अवस्था सशस्त्र संघर्षमा ज्यान गुमाएका दलित, थारू एवं नारी योद्धाका परिवारहरूकै छ । सम्मान एवं समानताका लागि दशकौंको निरन्तर आन्दोलन तथा पहिलो, दोस्रो एवं तेस्रो मधेश विद्रोहमा शहादत पाएकाहरूको सम्झना बलिदानी दिवस मा सीमित भएको छ । राजनीतिलाई क्रूर त्यसै भनिएको होइन ।व्यावहारिक व्यक्तिले प्रश्न गर्न सक्छन् शहीदलाई किन सम्झिने ? भूपि शेरचन भन्न त भन्छन्, हुँदैन बिहान मिर्मिरेमा तारा झरेर नगए, बन्दैन मुलुका दुईचार सपूत मरेर नगए । र, फेरि आफैँ उच्छवास लिन्छन् मरेर शहीद हुनेहरू, जिएर त हेर, जिउन झन् गाह्रो छ ! हुन पनि लाखौं देश र धर्मका लागि मरेर गए, अफगानिस्तान अझै बनेको छैन । श्रीलंकामा तमिल इलमका शहीदलाई तिनका आफ्नै परिवारले पनि सम्झिने आँट गर्दैनन् । शहादत व्यक्तिको सुविचारित छनोट नभएर परम सत्यसँग साक्षात्कारको स्वाभाविक परिणति हो । सुकरातले चाहेका भए पनि विषपान गर्नबाट स्वयंलाई रोक्न सक्दैनथे । सत्यको दर्शन यस्तो शक्तिशाली अनुभूति हो कि त्यसलाई देखिसकेपछि अनदेखा कदापि गर्न सकिँदैन । शहीदलाई सम्झिनु भनेको आफ्ना कमजोरीहरूको आत्मबोध हुनु हो । त्यस्तो आँट थोरै व्यक्तिमा हुन्छ । कमजोर समाजमा शहीदका प्रतिमाहरू वार्षिकीका दिन मात्र सफा गरिने गरिन्छ । संकथन निर्माताहरू तिनको सम्झनालाई साहित्यमा जीवित राख्छन् । सत्ताका कथाहरूसँग स्वतन्त्र एवं विचारधारा निरपेक्ष शहीद दिवसको सही प्रतीक सम्भवतः प्रतिमाहरूको साटो प्रतीकात्मक कलाकृतिमा खोजिनुपर्छ । राणा, शाह, प्रजातन्त्र एवं गणतन्त्र कालखण्डका क्रमशः प्राक् शहीद, प्रजातान्त्रिक शहीद, गणतान्त्रिक शहीद एवं सम्मानका शहीदहरूलाई समवेत रूपमा सम्झिने दिन माघ १६ हुन सक्छ । त्यस दिवसको प्रतीक चिह्न भने आफ्नै खरानीबाट जन्मिने मिथिकीय फिनिक्स अमरपक्षी, आगोको थुप्रोले डढाउन नसकेको प्रस्तरबीजबाट उम्रिने अमरलताको लहरा वा परम सत्यको काल्पनिक जलचित्रमध्ये जे पनि हुन सक्छ । सत्यको रूप, रङ, गन्ध, स्वाद र स्पर्शको अनुभव त मृत्युले मात्र दिन सक्छ । त्यसको अनुभूति भने साहित्य र कलाले दिलाउने गर्छ । कल्पना मात्र गरेर सत्यका साक्षीहरूलाई श्रद्धाञ्जली अर्पण गर्नु भने त्यसभन्दा सहज उपाय हो । वीर शहीद, अमर रहून् भनेर चिच्याउनु पर्दैन । तिनले अमृतत्व प्राप्त गरिसकेका छन्, फगत अमरत्वको के कुरा भयो ! तिनलाई सम्झिनु भनेको आफ्नै इच्छाशक्तिलाई बलियो बनाउनु हो । त्यसको आवश्यकता र महत्त्व कहिल्यै घट्ने छैन ।"
