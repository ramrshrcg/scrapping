शीर्षक,विवरण
"न्याय टाढा, अभियुक्तबाटै मुद्दा र अदालतबाट आदेश","तर दिलीपको हत्या भएको खबर राष्ट्रिय मुद्दा बन्यो, एक महिनाको अनुसन्धानपछि माघ २२ मा जिल्ला अदालतमा मुद्दा दर्ता भयो । अभियोगपत्रमा दिलीपलाई यातना दिई क्रूरतापूर्वक मारेको भन्दै सात जनालाई मुलुकी अपराध संहिता २०७४ को दफा ४१ बमोजिम जीवित रहेसम्म कैद सजाय माग गरिएको छ । तर, जिल्ला न्यायाधीश केशवप्रसाद घिमिरेले उद्योग सञ्चालक विपिन तथा कर्मचारीहरू मुनिन्द्र र रञ्जितलाई मात्रै मुद्दाको फैसला नहोउन्जेलसम्म थुनामा राख्न आदेश दिए । रोशनकुमार, सत्यनारायण र शत्रुधन भने २५ हजार रुपैयाँ धरौटीमा छुटे ।एक वर्ष फरार रहेर अदालतमा हाजिर भएका उद्योगका अर्का सञ्चालक विनोदले साधारण तारेखमा बसे हुने गरी २०७७ असोज २६ मा जिल्ला अदालतबाटै अनुमति पाए । मुख्य अभियुक्त नै धरौटी र तारेखमा बसे पुग्ने भन्दै आएको आदेशविरुद्ध उच्च सरकारी वकिलको कार्यालय जनकपुर उच्च अदालत पुग्यो । उता यसअघि नै थुनामा बसिरहेका तीन जना पनि साधारण तारेखमा बस्न पाउनुपर्ने मागसहित निवेदन लिएर उच्च अदालत पुगे । उच्च अदालतका न्यायाधीशद्वय हरिप्रसाद बगाले र रमेश ढकालले २०७७ पुस २ मा जिल्ला अदालतका सबै आदेशलाई सदर गर्यो । त्यसविरुद्ध सर्वोच्च अदालतमा निवेदन परेकामा २०७७ माघ २२ मा कैफियत प्रतिवेदन मगाउने आदेश भएको छ ।अदालतको आदेशपछि निस्फिक्री घुमिरहेका उद्योग सञ्चालक विनोदले उल्टै दिलीपको परिवारविरुद्ध गत वर्ष चैत २० मा जनकपुर उच्च अदालतमा मुद्दा हालेका छन् । उनले आफ्नो चुरिया माई बालुवा प्रशोधन उद्योगमा हस्तक्षेप गरेको भन्दै दिलीपका बुबा रामजीवन, आमा चन्द्रकलादेवी र दुई बहिनी संगमकुमारी (२२ वर्ष) र लक्ष्मी (२० वर्ष) विरुद्ध मुद्दा हालेका हुन् ।घरेलु तथा साना उद्योग कार्यालय धनुषामा विनोदका भाइ विपिनका नाममा दर्ता भएको उक्त उद्योग दिलीपको हत्यापछि सञ्चालन हुन सकेको थिएन । हत्या अभियोगमा विपिन जेल परेका थिए भने विनोद फरार थिए । अवैध बालुवा, गिट्टी उत्खननलाई रोक्न दिलीपले चलाएको अभियानलाई सफल पार्न भन्दै गाउँका अधिकांश परिवारबाट कम्तीमा एक जना जम्मा भएर २ सय ३२ जनाको भेलाले २०७६ फागुन १० मा औरही खोलामा अवैध उत्खनन रोक्ने निर्णय गरेको थियो । उक्त भेलाले दिलीपलाई पर्यावरण सहिदसमेत घोषणा गरेको थियो ।त्यस्तै मिथिला नगरपालिकाले नगरभित्र सञ्चालित उद्योगहरूको व्यवस्थापनका लागि गठन गरेको अध्ययन टोलीले स्थलगत अनुगमन र निरीक्षणका आधारमा तयार पारेको औरही, जलाद र जगधर खोलाबाट ढुंगा, गिट्टी र बालुवा संकलन एवं उत्खनन कार्यको प्रारम्भिक वातावरणीय परीक्षण प्रतिवेदन २०७५ मा पनि चुरिया माई बालुवा प्रशोधन उद्योगले न्यूनतम मापदण्ड पालना नगरेको उल्लेख छ । उक्त उद्योगले तोकिएभन्दा बढी परिमाणमा र गहिरो गरी उत्खनन गरेको तथा निषेध गरिएको क्षेत्रबाट पनि ढुंगा, गिट्टी, बालुवा झिकेको थियो । आफू साधरण तारेखमा बसे हुने भनेर अदालतबाट अनुमति पाएपछि विनोदले दिलीपका परिवारलाई लक्ष्य गरी उच्च अदालतमा मुद्दा हाले । रिट परेको दुई दिनपछि नै न्यायाधीश उज्ज्वल शुक्लले कारण देखाऊ आदेश जारी गरे । उनले अन्तरिम आदेशबारे छलफल गर्न दुवै पक्षलाई चैत ३१ मा बोलाए । छोराको हत्याविरुद्ध न्यायका लागि प्रहरी कार्यालय, सरकारी वकिल कार्यालय र अदालत धाइरहेका बाबु र आमालाई मात्र होइन, दिलीपका दुई बहिनीलाई पनि अर्को आपत् थपियो, हत्याका आरोपितले हालेको मुद्दामा उल्टै लिखित जवाफ पेस गर्नुपर्ने भयो । आफैं लेख्न नजानिने, वकिल खोज्नुपर्यो । उसलाई पैसा दिनैपर्यो, यता छोराको मुद्दामा न्याय पाइएकै छैन । उता उसैले परिवारका सबैलाई मुद्दा लगाएर दुःख दिएको छ, रामजीवनले भन्छन् ।जवाफ पठाउन अदालतले १५ दिन दिएको थियो । त्यही बीचमा वकिल खोजेर रामजीवनले श्रीमती र छोरीहरूको समेत वारेस भएर उच्च अदालतलाई जवाफ पठाए निवेदक विनोदकुमार महतो एक वर्षदेखि फरार थिए । हालै उपस्थित भएर तारेखमा छुटेपछि मुद्दा हालेर हामीलाई दुःख दिएका हुन् । उनीहरू आफैंले उद्योग बन्द गरी लुक्दैभाग्दै हिँडेका हुन् । हामीले कुनै बाधा विरोध गरेका छैनौं । सञ्चालन गर्न रोकेका छैनौं । जबकि उक्त बालुवा प्रशोधन उद्योग सरकारले कर नतिरी, सम्बन्धित निकायको अनुमति नलिई खोलामा उत्खनन र ढुंगागिट्टीबालुवा निकासी गर्दै आएको थियो । उद्योगले सर्वसाधारणको स्वास्थ्य, जनजीवन र पर्यावरणमा पार्ने नकारात्मक प्रभावको हिसाब भएकै थिएन ।दिलीपको हत्याविरुद्ध दायर भएको अभियोगपत्रमा अपराधमा प्रयोग गरिएको साधन तथा कसुरजन्य सम्पत्ति रोक्का राख्न तथा नियन्त्रण गरी जफत गर्न माग गरिएको छ । गैरकानुनी रूपमा उत्खनन गरिरहेको उद्योग परिसरमै दिलीपको हत्या भएकाले उक्त सम्पत्ति पनि रोक्का राख्न माग गरिएको थियो । तैपनि गत चैत ३१ मा न्यायाधीशद्वय लेखनाथ घिमिरे र रमेश ढकालले उद्योगका पक्षमा अन्तरिम आदेश जारी गरे । दिलीपका परिवारका नाममा दिएको आदेशमा भनिएको छ, कानुनले नदिएको अधिकार प्रयोग गरी उद्योग सञ्चालनमा अनधिकृत हस्तक्षेप नगर्नूनगराउनू ।पीडित परिवारलाई दुःख दिन अभियुक्तहरूका तर्फबाट दायर मुद्दामा सुनुवाइमा अदालतबाट कुनै ढिलाइ भएन, ११ दिनमै आदेश आयो । तर हत्या आरोपीहरूविरुद्धका सुनुवाइ अवरुद्ध छ । न्याय मागेर धाउन थालेको दुई वर्ष बितिसक्यो । उनीहरू दिनहुँ हाम्रै घरअघिबाट ओहोरदोहोर गरिरहन्छन् । तर दाइकै हत्याराले हामीलाई दुःख दिन हालेको मुद्दामा भने दर्ता भएको ११ दिनमै अदालतले अन्तरिम आदेश दियो । हामीले हार्यौं, उनीहरूले जिते, दिलीपकी बहिनी लक्ष्मीले भन्छिन्, त्यत्रो शक्तिशाली व्यक्तिको उद्योग हामीले कसरी बन्द गर्नू ? अहिले पनि हाम्रै खेत मिचेर बालुवा थुपारेका छन् । त्यही रोक्न सकेका छैनौं ।दिलीपकी अर्की बहिनी संगमकुमारी पनि अदालतले आफूहरूलाई न्याय होइन, दुःख दिएको सुनाउँछिन् । दाइको हत्याको मुद्दा जहाँको त्यहीं छ । तर उनीहरूले उच्च अदालतमा पुगेर भए पनि चाहेजस्तो आदेश गराइछाडे, भन्छिन्, मेरो दाइले यहाँका लागि जीवन बलिदान दिनुभयो । तर, खोला झन् बिग्रिएको छ । ढुंगा, गिट्टी, बालुवा अझ बढी खोतलिएको छ ।अभियुक्त विनोदले दायर गरेको मुद्दामा पीडित परिवार र समग्र पर्यावरणविरुद्ध आदेश जारी भएकाले सत्यको विजय हुने विश्वास टुटेको उनले बताइन् । जसको हातमा पैसा छ, उसकै हातमा कानुन छ । यो देश पनि उसकै हातमा छ, उनको भनाइ छ ।दिलीपको हत्यासम्बन्धी मुद्दा धनुषाका जिल्ला न्यायाधीश ध्रुवराज कार्कीले सुनुवाइ गरिरहेका छन् । जिल्ला अदालतको अभिलेखमा उक्त मुद्दा गत वर्ष चैत ३१ देखि पुस ७ सम्ममा जम्मा पाँच पटक पेसीमा चढेको छ । जसमा एक पटक मात्रै सुनुवाइ भएको छ । सुनुवाइ भएको गत असोज ७ मा न्यायाधीश कार्कीले साक्षी बुझ्ने आदेश गरेका थिए । मुद्दाको प्रक्रिया त्यहाँभन्दा अगाडि बढ्न सकेको छैन ।न्याय प्राप्तिको लडाइँसँगै दिलीपका बहिनीहरू संगम र लक्ष्मीले दाइको अभियान पनि अघि बढाइरहेका छन् । वृद्ध हजुरबुबा, हजुरआमा, बुबा, आमा, थप दुई बहिनी र एक भाइको जिम्मेवारी आफूहरूको काँधमा आएको संगम र लक्ष्मीले सुनाए । तर उनीहरूले नदी उत्खनन रोक्ने चुनौती पनि स्विकारेका छन् । बीबीएस सकेकी संगम र बीएड तेस्रो वर्ष अध्ययनरत लक्ष्मी दिलीपले जस्तै वातावरण जोगाउन फिल्ड मा नै खटिएका छन् । गत मंसिर २७ मा कान्तिपुर संवाददातालाई दाइको हत्या भएको स्थान देखाउन औरही खोला पुगेका उनीहरूले त्यहाँ जथाभावी ढुंगागिट्टी उत्खनन भएको देख्नेबित्तिकै ढल्केबर इलाका प्रहरी कार्यालयका प्रमुख, प्रहरी निरीक्षकलाई फोन गरेर जानकारी दिए । तर, उतापट्टिबाट प्रहरी अधिकृत बोले मलाई केही नभन्नुस्, जे भन्नुछ, त्यहीं नगरपालिकालाई भन्नुहोस् ।लक्ष्मी यत्तिकैमा छाड्नेवाला थिइनन् हामी कहाँकहाँ भन्न जाने ? गैरकानुनी काम रोक्ने काम प्रहरी प्रशासनको होइन ? आफ्नो जिम्मेवारी किन पन्छाउनुहुन्छ ?जवाफमा प्रहरी निरीक्षकले आफूहरूले रोक्ने प्रयास गरे पनि नगरपालिकाले नै आफूहरूलाई अब उत्खनन नरोक्नू भन्ने आदेश गरेकाले केही गर्न नसक्ने बताए । अदालतले समेत ढुंगागिट्टी निकाल्न नरोक्नू भन्ने आदेश दिएकाले लडाइँ चुनौतीपूर्ण छ, तर यो अभियान नरोक्ने संगम र लक्ष्मीको अठोट छ । त्यसैले संगमको अध्यक्षतामा ओमप्रकाश महतो (दिलीप) पर्यावरण संरक्षण प्रतिष्ठान दर्ता गरिएको छ । २०७७ भदौ ३१ मा दर्ता भएको प्रतिष्ठालाई राष्ट्रपति चुरे तराई मधेस संरक्षण समितिले १५ लाख बजेट दिएपछि संरक्षणका कार्यक्रम अगाडि बढेका छन् । दिलीपको हत्यापछि प्रदेश सरकारले पाँच लाख रुपैयाँ राहत दिएको थियो । त्यो रकमबाट पनि औरही खोलामा दिलीप चुरे बाटिका बनाइँदै छ ।भारतको भोपालमा इन्जिनियरिङमा स्नातक अध्ययनरत दिलीप अन्तिम सेमेस्टरको अन्तिम परीक्षा दिएर घर आएको ११ औं दिनमा उनको हत्या गरिएको थियो । घटनाको केही समयपछि उनका साथीले संगमलाई फोन गरेर भने रिजल्ट आयो । तिम्रो दाइ दिलीप पनि पास भएछन् । दाइको मृत्युपछि उनी पास भएको खबर पाउँदा कैयौं दिन आफ्नो आँसु नरोकिएको संगमले सुनाइन् । भनिन्, दाइ हुनुभएको भए हामीलाई थप पढाउनुहुने थियो । वातावरण जोगाउन हामीले थोरै भए पनि केही गर्दा दाइको सपना पूरा भएजस्तो लाग्छ । त्यसले हामीलाई उत्प्रेरणा दिन्छ ।(जनकपुरबाट सन्तोष सिंहको सहयोगमा)"
सरकारप्रतिपक्ष ६ महिनापछि संवाद,"दल विभाजनलाई सहज हुने गरी सरकारले अध्यादेश ल्याउन खोजेपछि एमालेले भदौ १ मा माधवकुमार नेपालसहित १४ सांसदलाई कारबाही गरेको पत्र संसद् सचिवालयमा दर्ता गरेको थियो तर सभामुख सापकोटाले एमालेको निवेदन सुनुवाइ नगर्दा निर्वाचन आयोगमा नेकपा एकीकृत समाजवादी दर्ता भएको थियो । एमालेले १४ जना सांसदलाई कारबाहीको सूचना टाँस्नुपर्ने वा आफैं मार्गप्रशस्त गर्नुपर्ने माग राखेर संसद्मा अवरोध गर्दै आएको छ । सभामुख सापकोटा भने एमालेको माग सुन्न तयार छैनन् ।नेकपाभित्र चर्किएको द्वन्द्व र त्यसपछि भएको पार्टी विभाजनको पृष्ठभूमिमा तत्कालीन प्रधानमन्त्री ओलीले दुईपटक संसद् भंग गरेका थिए । सर्वोच्च अदालतले दोस्रो पटक संसद् भंगको निर्णय बदर गर्दै जेठ २८ मा देउवालाई प्रधानमन्त्री नियुक्त गर्न परमादेश जारी गरेको थियो । देउवालाई प्रधानमन्त्री बनाउन माओवादी केन्द्र, एकीकृत समाजवादी (तत्कालीन एमालेको माधवकुमार नेपाल समूह), जनता समाजवादी पार्टी र राष्ट्रिय जनमोर्चाबीच गठबन्धन बनेको थियो । सर्वोच्चको आदेशपछि प्रमुख प्रतिपक्षी बेन्चमा पुगेको एमाले र सरकारबीच सम्बन्ध चिसिएको थियो । एमालेको चितवनमा आयोजित महाधिवेशनमा कांग्रेस सभापतिको हैसियतमा प्रधानमन्त्री देउवा र काठमाडौंमा आयोजित कांग्रेस महाधिवेशनमा एमाले अध्यक्ष ओली अतिथिका रूपमा सहभागी भएका थिए तर दुई नेताबीच औपचारिक संवाद हुन सकेको थिएन ।"
नेपालमै निर्मित स्याटेलाइट प्रक्षेपण हुँदै,"सानो स्याटको आयु २ वर्षको हुनेछ । प्रजापतिका अनुसार यसले मुख्य गरी दुईवटा काम गर्नेछ । पहिलो, पृथ्वीको कक्षमा हुने गामा रेडिएसनको मात्रा नाप्ने र दोस्रो सर्ट म्यासेज रिले गर्नेछ । फुच्चे स्याटेलाइटको ग्राउन्ड स्टेसन भक्तपुरको सूर्यविनायकमा छ । ओरियन स्पेसले काठमाडौं विश्वविद्यालयमा ग्राउन्ड स्टेसन निर्माण गर्ने तयारी गरेको छ । यो स्याटेलाइटलाई नास्टको ग्राउन्ड स्टेसनबाट पनि मोनिटरिङ गर्न सकिनेछ । स्याटेलाइटको इन्जिनियरिङ मोड्युल नेपालमै तयार भएपछि परीक्षणका लागि स्पेन पठाइएको थियो । स्पेनमा उक्त मोड्युलले अन्तरिक्षमा काम गर्छगर्दैन भनेर कृत्रिम अन्तरिक्ष वातावरणमा परीक्षण गरिएको प्रजापतिले जानकारी दिए । स्पेनमा परीक्षण भएपछि नेपालमै स्पेस मोड्युल तयार गरेर स्पेनको फोसा कम्पनीलाई निर्माणकर्ता प्रजापति र सौरभ पौडेलले बुझाएका थिए । यो फुच्चे स्याटेलाइटलाई अन्तरिक्षसम्म पुर्याउनका लागि ओरियन स्पेसको करिब ४० लाख रुपैयाँ खर्च र ५ वर्ष समय लागेको छ । डीएचएलसहित स्पेनमा स्याटेलाइट पुर्याउँदा र परीक्षण खर्च मात्रै ३ लाख रुपैयाँ लागेको प्रजापतिले बताए । अन्तरिक्षमा छाड्नका लागि फोसालाई २५ हजार युरो तिरिएको उनले बताए । कम्पनीले स्याटेलाइट प्रक्षेपण गर्न अघिल्लो वर्ष चन्दा संकलनसमेत गरेको थियो । त्यसबाट ६ हजार ८ सय ४१ स्वीस फ्र्यांक संकलन भएको थियो ।नेपालको अन्तरिक्ष शिक्षालाई प्रमोसन गर्नका लागि आफूले यो काम गरेको प्रजापतिले जनाएका छन् । प्रजापति स्विट्जरल्यान्डको पहिलो स्याटेलाइट मिसनमा सहभागी वैज्ञानिक हुन् । लाखौं खर्च गरेर फुच्चे स्याटेलाइट उडाउँदा कुनै फाइदा नभए पनि कम्पनीमा कार्यरत इन्जिनियरहरूले विभिन्न तालिम तथा भ्रमणमा जाने अवसर पाएको उनले बताए । नेपाली स्याट१ प्रक्षेपण गर्दा नेपाल सरकारको करिब दुई करोड रुपैयाँ खर्च भएको थियो ।"
रानीमहल र श्रीनगरमा पनि बतास : स्वार्थ नमिल्दा पछि हट्यो,"(पाल्पा)  तानसेनको श्रीनगरडाँडा र रानीमहल क्षेत्र सञ्चालन तथा व्यवस्थापनबाट बतास समूह पछि हटेको छ । तानसेन नगरपालिकाले बतास समूहको स्वार्थअनुसार काम गर्न नदिने अडान लिएपछि सार्वजनिक निजी साझेदारी (सानिसा) मा कम्पनी छनोट भइसकेपछि पनि पछि हटेको हो । रानीमहल सञ्चालन तथा व्यवस्थापनका साथै श्रीनगर सौन्दर्यकरणका लागि बतासका तीनवटा कम्पनीले जेभीमा प्रस्ताव पेस गरेका थिए । प्रनि होल्डिङ्सबीपीएस लिजिङ एन्ड म्यानेजमेन्ट प्रालिसीटीस्क्वायर प्रालि पोखराको नाममा जेभीबाट प्रस्ताव परेको तानसेन नगरपालिका सार्वजनिक निजी साझेदारी (पीपीपी) का फोकल पर्सन दुर्गा थापाले जानकारी दिए । उनका अनुसार रानीमहल र श्रीनगरडाँडामा दुवैतर्फ यी कम्पनीको प्रस्ताव पेस भएको थियो । प्रस्ताव पनि राम्रो थियो, उनले भने, तर कतिपय कुरामा दुवै पक्षको कुरा मिल्न सकेन । नगरपालिकाले पीपीपी मोडलमा श्रीनगर सौन्दर्यकरण, सञ्चालन तथा व्यवस्थापन आयोजना, रानीमहललगायत आठ क्षेत्रका लागि प्रस्ताव आह्वान गरेको थियो । बतासबाहेक अन्य पाँच कम्पनीले प्रस्ताव पेस गरेका थिए । रानीमहलमा भने बतास र अर्को एक कम्पनीको प्रस्ताव परेको थियो । रानीमहल क्षेत्र पुरातत्त्व विभागले तानसेन नगरपालिकालाई १० वर्षका लागि जिम्मा दिएको छ । नगर प्रमुख अशोककुमार शाहीका अनुसार रानीमहल क्षेत्रका लागि समय थोरै भएको भनेर बतास समूहले खासै रुचि देखाएन । श्रीनगरडाँडामा पनि कोभिड महामारी र राजनीतिक तरलताका कारण प्रारम्भिक सम्झौतामा हस्ताक्षर गर्न समूह आएन । हामीले एमओयू गर्न बोलाएका हौं, नगर प्रमुख शाहीले भने, पत्र नै काटेका हौं तर राजनीतिक तरलता र कोभिड भन्दै सम्झौता हुन सकेन । स्रोतका अनुसार प्राविधिक रूपमा बतास समूहका कम्पनी दक्ष देखिएका थिए । प्रस्तावको अध्ययन र लगातारको छलफलपछि एमओयूका लागि नगरपालिकाले बोलाएको पनि थियो । नगरपालिकाले तोकेको स्थान र सम्झौताभन्दा बाहिर जान नपाउने सर्तमा कुरा नमिल्दा बतास समूह नै पछि हटेको स्रोतको दाबी छ । रानीमहलमा पनि नगरपालिकाको विस्तृत परियोजना प्रतिवेदन (डीपीआर) र पुरातत्त्व विभागले तोकेको मापदण्डभन्दा बाहिर जान नमिल्ने भएकाले पछि हटेको हुन सक्छ, उनले भने । श्रीनगरमा काम गर्न चाहनेले कम्तीमा २० करोड रुपैयाँको लगानी गर्नुपर्ने नगरपालिकाले प्रस्ताव माग गरेको थियो । उक्त समूहले भने २ अर्बभन्दा बढीको परियोजना प्रस्ताव पेस गर्यो । रेस्टुरेन्टलगायतका संरचना बजारनजिक, डाँडाको खाली भागमा बनाउन बतासले माग गरेपछि नगरपालिकाले जंगल क्षेत्रमा असर पुग्ने गरी संरचना बनाउन नदिने अडान राखेको थियो ।जंगलभित्र संरचना बनाउन नपाउने र आम्दानी भएको रकमबाट सिधै १० प्रतिशत नगरपालिकालाई तिर्न नसक्ने भन्दै बतास पछि हटेको नगरपालिका स्रोतले जनायो । श्रीनगरमा काम गर्नबाट बतास समूह पछि हटेपछि नगरपालिकाले वेबसाइटमार्फत पुनः प्रस्ताव आह्वान गरेको थियो । अहिले श्रीनगरमा इन्भारोमेन्टल वर्क्स एन्ड सर्भिसेज प्रालि नयाँ बजार काठमाडौं र वाइल्ड वन्डर्स नेपाल प्रालि हात्तीसार काठमाडौंले प्रस्ताव पेस गरेर काम अघि बढेको सानिसा शाखा प्रमुख दुर्गा थापाले बताए । उनका अनुसार प्राविधिक र आर्थिक प्रस्ताव माग गर्न बाँकी रहेको छ । रानीमहल सञ्चालन तथा व्यवस्थापनमा पनि बतास समूह पछि हटे पनि प्राइम एक्सेस प्रालि ललितपुरसँग नगरपालिकाले काम अघि बढाएको छ । प्राइमले रानीमहलको संरक्षण, मर्मतसम्भार, सरसफाइ, पिउने पानी व्यवस्था, पर्यटकीय सूचना केन्द्र, पार्किङ, बगर वरपर सौन्दर्यकरण, संग्रहालय, गुरुयोजनाअनुसार काम गर्न ९ करोडभन्दा बढीको प्रस्ताव पेस गरेको छ । तर, बतास समूहले उक्त कार्यका लागि १ करोड ५० लाख रुपैयाँको मात्र प्रस्ताव पेस गरेको थियो । तानसेन नगरपालिकाले २०७६ कात्तिक १ गते पहिलोपटक प्रस्ताव माग गरेको सूचना प्रकाशन गरेको थियो । रानीमहल र श्रीनगरलाई पर्यटकको पहिलो रोजाइ बनाउने नगरपालिकाले योजना बनाएको थियो । यसबाहेक बिग बुद्ध, वातारणमैत्री बसपार्क, फोहोरमैला व्यवस्थापन, हाइवे रिफ्रेसमेन्ट निर्माण, कोकलदेवी क्षेत्र व्यवस्थापन, नगर यातायात क्षेत्रमा समेत सार्वजनिक निजी साझेदारीअन्तर्गत सूचना निकालेको थियो । तर बिग बुद्ध, बसपार्क, कोकलदेवी र नगर यातायातमा प्रस्ताव नै परेन ।"
पशुपति धर्मशालाको सम्झौतासमेत छानबिनमा,"काठमाडौं (कास) पशुपति धर्मशालामा बतास समूहले होटल सञ्चालन गरेको उजुरी परेपछि पर्यटनमन्त्री प्रेम आलेले पशुपति क्षेत्र विकास कोषका कोषाध्यक्षको संयोजकत्वमा छानबिन समिति बनाएका छन् । नारायणप्रसाद सुवेदीको संयोजकत्वमा गठित समितिमा कोष सञ्चालक परिषद्का सदस्यहरू विश्वकरण जयन, आशा पाण्डे, देवी बराल र मन्त्रालयका लेखा उपसचिव सदस्य छन् । परिषद्का अध्यक्षसमेत रहेका आलेले एक साताभित्र धर्मशालामा सञ्चालन गरिएको होटलबारे अध्ययन गरी रायसहितको प्रतिवेदन पेस गर्न निर्देशन दिएको मन्त्रालयका प्रवक्ता टोकराज पाण्डेले बताए । पशुपति क्षेत्रमा वनकाली, गौशाला र तिलगंगा गरी तीनवटा धर्मशाला छन् । भारतीय तीर्थयात्रीलाई लक्षित गरी भारतीय प्रधानमन्त्री नरेन्द्र मोदीको पहलमा ४० करोड लगानीमा धर्मशाला बनाइएको हो । तिलगंगामा बतास समूहको होटल आनन्द प्रालि छ । त्यहाँ आउने तीर्थयात्री र पर्यटकसँग होटल आनन्दले मनपरी भाडा असुलेको आरोप लगाउँदै पर्यटन मन्त्रालयमा युवा संघ नेपालले केही दिनअघि ज्ञापनपत्र बुझाएको थियो ।"
नोबेल र केएमसीमा यसअघि नै ६३ करोड ठगी,"(काठमाडौं)  विद्यार्थीसँग अतिरिक्त शुल्क मागेपछि नोबेल मेडिकल कलेज र काठमाडौं मेडिकल कलेज (केएमसी) मा नयाँ शैक्षिकसत्रको पठनपाठन सुरु हुन सकेको छैन । देशभरका मेडिकल कलेजमा एक महिनादेखि नै एमबीबीएसलगायत चिकित्सा शिक्षाको पहिलो वर्षको पठनपाठन सुरु भइसकेको छ । तर, विगत वर्षदेखि नै अतिरिक्त शुल्क असुल्दै आएका नोबेल र केएमसीले चालु शैक्षिकसत्रमा पनि उक्त धन्दा लाई निरन्तरता दिन लागेको विद्यार्थीले बताएका छन् । राष्ट्रिय सतर्कता केन्द्रले गरेको छानबिनमा यसअघिका शैक्षिकसत्रमा चिकित्साशास्त्रका विद्यार्थीसँग नोबेलले ३५ करोड ४७ लाख र केएमसीले २७ करोड ८१ लाख रुपैयाँ गरी ६३ करोड रुपैयाँभन्दा बढी रकम ठगी गरेको पाइएको थियो । १२ वटा मेडिकल कलेजले शैक्षिकसत्र २०१५ देखि २०१८ सम्म २ अर्ब ८८ करोड रुपैयाँ ठगी गरेको केन्द्रको प्रतिवेदनमा उल्लेख छ । सतर्कताले प्रतिवेदन प्रधानमन्त्री तथा मन्त्रिपरिषद्को कार्यालय, शिक्षा मन्त्रालय, सम्पत्ति शुद्धीकरण र अनुसन्धान विभागमा पठाए पनि अहिलेसम्म कारबाही हुन सकेको छैन । केन्द्रले २०७६ कात्तिक ७ मै प्रतिवेदन बुझाएको थियो ।सञ्चालक सुनील शर्मा रहेको नोबेल र केएमसी त्यतिबेलैदेखि विद्यार्थी ठगी गर्ने मेडिकल कलेजमध्येको अग्रस्थानमा पर्छन् । सत्तारूढ कांग्रेसको महाधिवेशन प्रतिनिधिसमेत रहेका शर्माले केएमसी कलेज यसै वर्षमात्र किनेका हुन् । सतर्कताको प्रतिवेदनअनुसार गण्डकी मेडिकल कलेज पोखरापछि नोबेल सबैभन्दा बढी ठगी गर्ने मेडिकल कलेजमा पर्छ । चारवटा ब्याचका विद्यार्थीसँग गण्डकीले ४३ करोड अवैध शुल्क उठाउँदा नोबेलले ३५ करोड ४७ लाख रुपैयाँ असुलेको थियो ।त्यतिबेला केन्द्रले त्रिभुवन विश्वविद्यालय र काठमाडौं विश्वविद्यालयबाट सम्बन्धनप्राप्त १२ वटा मेडिकल कलेजले तोकिएकोभन्दा बढी शुल्क लिई चार वर्षमा विद्यार्थी र अभिभावकसँग २ अर्ब ८५ करोड १३ लाख १६ हजार २ सय ९७ रुपैयाँ ठगी गरेको जनाएको थियो । प्रधानमन्त्री तथा मन्त्रिपरिषद् कार्यालय मातहतको केन्द्रले स्थलगत अध्ययन गरी दुई विश्वविद्यालयबाट सम्बन्धनप्राप्त कलेजहरूले शिक्षण शुल्कका अतिरिक्त कानुनविपरीत थप २३ शीर्षकमा शुल्क लिएको प्रतिवेदन तयार पारेको छ । तर चिकित्सा शिक्षा आयोगको अध्यक्षसमेत रहेका प्रधानमन्त्रीले तोकेभन्दा बढी शुल्क लिने मेडिकल कलेजलाई कारबाही गर्न चासो नदेखाएको पीडित विद्यार्थी र अभिभावक गुनासो गर्छन् । शिक्षामन्त्री र स्वास्थ्यमन्त्री आयोगको सहअध्यक्ष रहने व्यवस्था छ भने आयोगले नै चिकित्सा शिक्षाका विषयको शुल्क निर्धारण गर्ने गर्छ । शुल्क विवाद हुँदा तत्कालीन प्रधानमन्त्री केपी शर्मा ओलीले कारबाहीमा चासो देखाएनन् भने प्रधानमन्त्री शेरबहादुर देउवाले पनि बेवास्ता गर्दै आएका छन् ।दुई वर्षअघिसम्म भर्ना शुल्क, रजिस्ट्रेसन, सम्बन्धन, कम्युनिटी फिल्ड, क्लिनिकल ट्रेनिङ, इन्टर्न फि, मेडिकल टेस्ट, विद्यार्थी कल्याण, शिक्षकगाइड, पुस्तकालय, खेलकुद, परीक्षा, मेडिकल शुल्कलगायत शीर्षकमा अतिरिक्त शुल्क उठाएका मेडिकल कलेजले अहिले पनि यिनै शीर्षकमा शुल्क असुलिरहेका छन् । केन्द्रले कानुनविपरीत अर्बौं रुपैयाँ ठगी गर्ने मेडिकल कलेजका सञ्चालकलाई सम्पत्ति शुद्धीकरण ऐनबमोजिम कारबाही गर्न सिफारिस गरे पनि राजनीतिक पहुँचकै आधारमा कारबाही हुन नसकेको आयोगका सदस्यहरूले बताए । नोबेल र केएमसीले होस्टल अनिवार्य गरेर विद्यार्थीसँग १८ लाखसम्म अतिरिक्त शुल्क मागेका छन् । दुवै मेडिकल कलेजले एउटै प्रकृतिको करारनामा बनाएर अतिरिक्त शुल्क बुझाउन विद्यार्थीलाई दबाब दिएका छन् । अतिरिक्त शुल्कविरुद्ध आन्दोलन गर्ने विद्यार्थीलाई प्रयोगात्मक परीक्षामा फेल गराउने चेतावनी दिइएको उनीहरूले बताए । सतर्कताको प्रतिवेदनमा वीरगन्जस्थित नेसनल मेडिकल कलेजले ३२ करोड ५५ लाख रुपैयाँ, लुम्बिनी मेडिकल कलेज पाल्पाले ३२ करोड ९६ लाख रुपैयाँ, युनिभर्सल कलेज अफ मेडिकल साइन्स भैरहवाले ३२ करोड ७२ लाख रुपैयाँ, नेपालगन्ज मेडिकल कलेजले २१ करोड ९१ लाख रुपैयाँ, किस्ट मेडिकल कलेज ललितपुरले ५ करोड ९९ लाख रुपैयाँ, देवदह मेडिकल कलेज रूपन्देहीले ३ करोड ८९ लाख रुपैयाँ, मणिपाल कलेज अफ मेडिकल साइसेन्ज पोखराले १० करोड ९ लाख रुपैयाँ, विराट मेडिकल कलेज विराटनगरले १९ करोड ९ लाख ३३ हजार २ सय ८९ रुपैयाँ र कलेज अफ मेडिकल साइन्स भरतपुरले १० करोड ६१ लाख ५७ हजार रुपैयाँ अतिरिक्त शुल्क लिएर ठगी गरेको ठहर गरिएको छ । केन्द्रले बिल भर्पाइसमेत नदिई हातहातै अवैध तरिकाले रकम लिएर कर छली गरेका मेडिकल कलेज सञ्चालक र तिनका नातेदारको सम्पत्ति छानबिन गर्नुपर्ने सुझाव दिएको थियो । बढी शुल्क नतिरे परिचयपत्र, लाइब्रेरी कार्ड, परीक्षाबाट विद्यार्थीलाई वञ्चित गर्ने र धम्की दिने गरिएको छानबिनका क्रममा भेटिएको थियो । चिकित्सा शिक्षा ऐन जारी भएर आयोग बन्दा पनि अतिरिक्त शुल्क असुल्ने चक्र नरोकिएको विद्यार्थी र अभिभावकले गुनासो गर्दै आएका छन् ।"
'प्रधानमन्त्रीले कारबाही गर्नुपर्छ,"चिकित्सा शिक्षा जाचँबुझ आयोग २०७४ का अध्यक्ष तथा विशेष अदालतका पूर्वअध्यक्ष गौरीबहादुर कार्कीले विद्यार्थीअभिभावकलाई ठगी गर्ने मेडिकल कलेजमाथि कारबाही गर्न प्रधानमन्त्रीले कदम चाल्नुपर्ने बताए ।कान्तिपुरसित कुरा गर्दै उनले प्रधानमन्त्रीले नचाहेकै कारण विगतदेखि नै अवैध शुल्क असुली गर्ने मेडिकल कलेजमाथि कारबाही हुन नसकेको प्रस्ट्याए । मनपरी शुल्क लिने मेडिकल कलेजलाई सम्बन्धन दिने विश्वविद्यालयका उपकुलपति पनि प्रधानमन्त्री नै हुन्छन्, मेडिकल कलेजको नियमन, अनुगमन गर्ने र कारबाही गर्ने चिकित्सा शिक्षा आयोगका अध्यक्ष पनि प्रधानमन्त्री नै छन्, उनले भने, प्रधानमन्त्रीले चाहे मात्र मेडिकल कलेजमाथि कारबाही हुन सक्छ । राजनीतिक दल, तिनका नेता, प्रधानमन्त्री, मन्त्री र सांसदको मेडिकल कलेजसँग साँठगाँठ गरेका कारण पनि कारवाही हुन नसकेको उनले प्रस्ट्याए । कारबाही नगरी प्रधानमन्त्री शेरबहादुर देउवाले नै मेडिकल कलेजको संरक्षण गरेको उनले जनाए ।कार्कीले प्रधानमन्त्री देउवा, एमाले अध्यक्ष केपी शर्मा ओली र पुष्पकमल दाहालसँग मेडिकल कलेजको साँठगाँठ रहेकाले पनि कारबाही हुन नसकेको औंल्याए । मेडिकल कलेजहरूले हाम्रा नेतालाई खरिद गरेर राखेका छन्, अभिभावक र विद्यार्थी लुटिँदा नेताहरू कहीं बोलेको सुन्नुभएको छ ? उनले प्रश्न गरे । सरकार सञ्चालकहरू लठैत भएकै कारण विद्यार्थी, अभिभावक ठगिनुपरेकामा उनले आक्रोश व्यक्त गरे । प्रधानमन्त्री कार्यालय, सरकारका निकाय, राजनीतिक दल निदाएर बस्नुको कारण के हो ? नेताहरू चुप लागेर बस्नुको कारण के ? मेडिकल कलेजले सबै पार्टी नेताको मुखबुजो लगाएको छ, लेनदेन गरेका छन्, उनले ठोकुवा गरे । विद्यार्थी, अभिभावकको समस्या सुन्न पनि उनले सुझाए । प्रधानमन्त्रीले जुन कुनै क्षेत्रमा बदमासी भयो, अनियमितता भयो भने सचेत गराउन सक्छन्, सुशासन भंग भो भने स्वतः प्रधानमन्त्रीले कारबाही चलाउन सक्छन्, उनले भने, अरू अंगले बोलेर काम छैन, प्रधानमन्त्रीले मात्र कारबाही गर्न सक्ने अधिकार राख्छन्, उनैले एक्सन लिनुपर्छ ।शिक्षा मन्त्रालयले विज्ञप्ति निकालेर अतिरिक्त शुल्क लिने मेडिकल कलेजको सम्बन्धन खारेज गर्ने चेतावनी दिएकोप्रति उनले असन्तुष्टि जनाए । पूर्वअध्यक्ष कार्कीले भने, शिक्षामन्त्री र शिक्षा सचिव त आयोगका सदस्य मात्र हुन्छन्, कारबाही गर्न प्रधानमन्त्री नै इच्छुक हुनुपर्छ । ठगी गर्ने मेडिकल कलेज सञ्चालकसँग वार्ता गर्नेभन्दा पनि कारबाही गर्नुपर्ने उनले सुझाव दिए । मन्त्री मेडिकल कलेज डुल्दै हिँड्ने हैन, चोरफटाहासँग पनि वार्ता हुन्छ र ? उनले थपे, वार्ता त केही कुरा मिलेन, मेलमिलापमा जान पर्यो भने मात्र गर्ने हो ।शिक्षामन्त्रीले वार्ता गर्न आग्रह गर्नेभन्दा पनि खुरुखुरु कक्षा चलाउन निर्देशन दिनुपर्ने उनले सुझाए । विद्यार्थीसँग मेडिकल कलेजले अतिरिक्त शुल्क मागेपछि आयोग र शिक्षा मन्त्रालयले सम्बन्धन खारेजी गर्ने चेतावनी दिँदै आएका छन् भने प्रमुख जिल्ला अधिकारीहरूले वार्ताबाट समस्या समाधानको प्रयास गर्दै आएका छन् । चिकित्सा शिक्षा जाँचबुझ आयोगका अध्यक्ष कार्कीले त्यसमा असहमति जनाउँदै कारबाहीको माग गरेका हुन् ।"
एसईई वैशाखमा,"काठमाडौं (कास) यस वर्षको माध्यमिक शिक्षा परीक्षा (एसईई) आगामी वैशाखमा हुने भएको छ । कोरोना महामारीका कारण असारमा मात्र पठनपाठन सुरु भएकाले करिब एक महिना ढिलो गरी एसईई लिने तयारी गरिएको हो । नियमित तालिकाअनुसार चैतमा एसईई हुने गर्थ्यो । शिक्षा, विज्ञान तथा प्रविधि मन्त्रालयका सहसचिव तथा प्रवक्ता दीपक शर्माले ७७ वटै जिल्ला र पालिकाबाट चैतभरि पठनपाठन गर्ने सुझाव आएकाले एसईई वैशाखमा लिने निर्णय गरिएको बताए । यसअघि संसदीय समितिले एसईई परीक्षा खारेज गर्न सुझाव दिएको थियो । तर कुनै पनि शैक्षिक तहको परीक्षा खारेजभन्दा परिमार्जन गर्न उपयुक्त हुने सुझाव विज्ञले दिएका थिए । राष्ट्रिय परीक्षा बोर्डका अध्यक्ष महाश्रम शर्माले परीक्षाबारे आन्तरिक गृहकार्य भइरहेको जनाए । नवनियुक्त अध्यक्ष शर्माले भने, चाँडै बोर्ड बैठक बसेर निर्णय गर्छौं । त्यसपछि सूचना सार्वजनिक हुन्छ । कोरोना महामारीका कारण दुई वर्षयता अनलाइनभर्चुअल माध्यमबाट पठनपाठन सञ्चालन गरिँदै आएको छ । आर्थिक अवस्था कमजोर रहेका तथा दुर्गम भेगका विद्यार्थीको भर्चुअल कक्षामा पहुँच विस्तार हुन सकेको छैन । देशभरका विद्यालयले विद्यार्थीको मूल्यांकन गरी प्राप्तांक पठाएपछि त्यसैअनुसार परीक्षा बोर्डले प्रमाणित गरेर नतिजा प्रकाशित गर्ने गरेको छ । गत वर्ष ५ लाख १७ हजार विद्यार्थी एसईईमा सामेल थिए । यो वर्ष परीक्षार्थी संख्या यकिन हुन बाँकी छ । मन्त्रालयले नयाँ शैक्षिक सत्र २०७९ को पठनपाठन वैशाखमै सुरु गर्ने तयारी गरेको जनाएको छ । त्यसनिम्ति कक्षा १ देखि १० सम्मको पाठ्यपुस्तक छपाइ प्रक्रिया चलिरहेको छ । विद्यालय तहमा ७२ लाख जति विद्यार्थी पढ्छन् । पाठ्यक्रम विकास केन्द्रका निर्देशक तथा प्रवक्ता गणेश भट्टराईका अनुसार आगामी शैक्षिक सत्रका निम्ति ४, ७ र ९ कक्षामा नयाँ पाठ्यपुस्तक लागू हुनेछ । अनिवार्य पाँच विषयको पाठ्यपुस्तक नयाँ छापिन्छ, उनले भने, ४ र ७ कक्षाको सीआरसी (क्यामरा रेडी कपी) तयारी भएर छपाइका निम्ति जनक शिक्षामा पठाइसकिएको छ । अब कक्षा ९ का तीन विषयको सीआरसी बन्ने क्रममा छ । चाँडै पठाउँछौं ।जनक शिक्षा सामग्री केन्द्रका प्रबन्ध सञ्चालक अनिल झाले अन्य कक्षामा अघिल्लो वर्षमा छापिएका पुस्तकसमेत बाँकी रहेकाले यस पटक धेरै पाठ्यपुस्तक छाप्नु नपर्ने बताए । नियमानुसार शैक्षिक सत्र सुरु हुनु एक महिनाअघि पाठ्यपुस्तक छापिइसक्नुपर्छ ।"
रातो कर माफ गर,सरकारले सेनेटरी प्याडमाथि लगाएको कर खारेजीको माग गर्दै शनिबार ललितपुरको जावलाखेलमा गरिएको प्रदर्शन । महिनावारी हुँदा लगाइने प्याडमा १३ प्रतिशत ॅविलासी कर लगाइएको भन्दै अभियन्ताले विरोध गर्दै आएका छन् । तस्बिर ः सन्जोग मानन्धरकान्तिपुर
खुल्यो तातोपानी नाका,"(सिन्धुपाल्चोक)  चीनको खासा र न्यालम इलाका क्षेत्रमा बाक्लो हिमपातका कारण चिनियाँ कन्टेनर आउजाउ रोकिएपछि ठप्प बनेको भोटेकोसी२ स्थित तातोपानी नाका शुक्रबारबाट सञ्चालनमा आएको छ । तातोपानी सुक्खा बन्दरगाह तथा प्रमुख भन्सार अधिकृत नारद गौतमका अनुसार हिमपातले बन्द भएको नाकाबाट शुक्रबार १० कन्टेनर भित्रिए । चार फिट बाक्लो हिउँले सडक भरिएकाले १ सय २० सीबीएमसम्म वजन बोकेका एक सयभन्दा बढी कन्टेनर न्यालम र खासा भ्यान पार्किङमै रोकिएका थिए । हिमपातका कारण देखाएर चीनले तत्काललाई कन्टेनर पठाउन बन्द गरिदिएको थियो, शुक्रबारबाट भने ७ देखि १० चिनियाँ कन्टेनर आउन थालेका छन्, गौतमले भने । भूकम्पको चार वर्षपछि खुलाइएको तातोपानी नाकामा भूकम्पपछि निर्यात शून्य छ । कन्टेनरबाट आयात मात्रै भइरहेको नाका पनि हिमपातकै कन्टेनर नआएपछि ठप्प भएको थियो । हिउँले आधा छोपिएकाले खुला टेलरमा लोड गरिएका स्याउलगायत खाद्य सामग्री कुहिन थालेका छन् । सयौं टन स्याउ र अन्य सामग्री बिग्रिएको छ । चीनको खासा, न्यालम र बिम्बु क्षेत्रमा केही दिन हिउँ परिरहने देखिएकाले नेपालका लागि लोड गरिएका अन्य कन्टनेरको खाद्य सामग्री पनि बिग्रने अवस्थामा पुगेको छ । साता दिनअघि तातोपानी भन्सार भित्रिएको दुई कन्टेनर स्याउ कुहिएको भेटिएपछि स्थानीय व्यवसायी चिन्तित भएका छन् । यसअघि तिब्बतको स्थानीय प्रशासन नेलाम काउन्टीले खासाभन्दा करिब ३५ किमि माथिको क्यानोन कु ताल फुट्ने सम्भावाना भएकाले तातोपानी नाकाबाट कारोबार नगर्न भन्दै नागरिकलाई सूचना जारी गरेपछि पछिल्लो पटक तातोपानी नाका बन्द थियो । कोभिडकालपछि चीनको खासा र न्यालम क्षेत्रमा थन्किएका डेढ सय कन्टेनरका रेडिमेड र अन्य सामग्री राजधानी पुर्याउने लक्ष्य राखेर आइसोलेट एरिया सहित नाका सञ्चालनमा ल्याइएको थियो ।तातोपानी नाका पूर्ववत् अवस्थामा नै चल्ने आसमा बसिरहेका झोलेपोकेदेखि ठूला व्यापारी, कन्टेनर, होटल व्यवसायी नाका खण्डहरझैं हुँदा निराश भएका छन् । यो नाका अनेक बहानामा खुल्ने, बन्द हुने धेरै भइरहँदा व्यवसायी र स्थानीय दिक्क छन्, सरकारकै गैरजिम्मेवारीका कारण चीनले यसअघिदेखि एकतर्फी आयातका रूपमा मात्रै नाकालाई खुलायो, भोटेकोसी गाउँपालिकाका अध्यक्ष राजकुमार पौडेलले भने । यसअघि चीनको ल्हासामा भएको कार्गो बैठक तथा छलफलमा तातोपानी र केरुङ दुवै नाकाबाट २०२० कन्टेनर सामान छाड्ने निर्णय ल्हासामै सीमित रहेको उनले बताए । चिनियाँ अधिकारीले योभन्दा बढी कन्टेनर पठाउन नसकिने बताउँदै आएको छ । चीनले ठाउँको अभाव, कोरोना महामारी र मौसम प्रतिकूलताको अनेक कारण देखाउँदै कार्गो कन्टेनर आयात तत्कालका लागि नबढाउने सूचना दिएको उनले प्रस्ट्याए । गत महिना चीनको ल्हासास्थित नेपाली महावाणिज्य दूतावासमा नेपाल र चीनका उच्च अधिकारीबीच कार्गो कन्टेनर आयात बढाउने विषयमा लामो छलफल र बैठक भएको थियो । चाइनिज रुट सिस्टम ले सीमित कन्टेनरबाट ढिलो गरी सामग्री उत्तरी तातोपानी र केरुङ नाका क्षेत्र भित्रिँदा नेपाली व्यापारी आजित छन् ।"
घरभाडा र पेन्सनबाट दुर्गममा सहयोग,"सिन्धुपाल्चोक (कास) चाउरी परेका गाला, जीर्ण शरीर । अब उनमा कुनै रहर बाँकी छैन, शरीरमा प्रेसर, सुगर, दमजस्ता अनेकन् रोग समस्याले बिरामी परिरहिन्छन् । तरचौतारा साँगाचोकगढी नगर वडा१ स्याउले गाउँकी ७७ वर्षीया पदमकुमारी कार्की झोला बोकेर जिल्लाको तीन नगर र नौ गाउँपालिकाको दुर्गम भेगका विद्यालय, वृद्ध, बालबालिका आश्रममा सहयोग गर्न धाइरहेकी हुन्छिन् । पदमकुमारीको आम्दानीको स्रोत हो, काठमाडौं सुकेधारास्थित दुईतले घरको भाडा र श्रीमान्को फौजी पेन्सन । उनी आफ्नो आम्दानी सामाजिक क्षेत्रको सहयोगमा खर्चिन्छिन् । दुर्गम इलाकाका ७ विद्यालयलाई आठ वर्षयता उनले वार्षिक चार लाख बराबरको लत्ताकपडा, झोला र शैक्षिक सामग्री वितरण गरिरहेकी छन् । केही वृद्धाश्रममा पनि वार्षिक १० हजार बराबरको सहयोग गरिरहेकी छन् । पदमकुमारी बुधबार जुगल७ हगाम गाउँ पुग्दा बालबालिकाले हजुरआमा आउनुभो भन्दै अँगालो हाले, वरिपरि घेरिएर गाला मुसार्दै स्नेह पोखे । उनले झोला, लत्ताकपडा र चकलेट हगामस्थित पञ्चकन्या माध्यमिक विद्यालयका बालबालिकालाई बाँडिन् । यी भगवान्रूपी निर्दोष बालबच्चाले हजुरआमा भन्दै माया गर्छन्, मेरो परिवार यही हो, मलाई यति भए पुग्छ, उनले भनिन् । सेनामा जागिरे श्रीमान् लीलाबहादुर बितेपछि उनी एक्लो छिन् । उनले २०६३ सालमा पदमलीला प्रतिष्ठान खोलेर वृद्धाश्रम र बालगृहलाई सहयोग गर्न थालेकी हुन् ।"
प्रधानमन्त्री आइसोलेसनमा,"दाहालसहित माओवादीका आधा दर्जन नेता संक्रमितकाठमाडौं (कास) सत्ता गठबन्धनको प्रमुख घटक नेकपा माओवादी केन्द्रका अध्यक्ष पुष्पकमल दाहाललाई कोभिड संक्रमण देखिएपछि प्रधानमन्त्री शेरबहादुर देउवा आइसोलेसनमा बसेका छन् । दाहालमा शनिबार बिहान कोभिड संक्रमण पुष्टि भएको थियो । शुक्रबार प्रधानमन्त्री निवास बालुवाटारमा बसेको सत्ता गठबन्धनको उच्चस्तरीय राजनीतिक समन्वय समिति बैठकमा दाहाल सहभागी थिए । प्रधानमन्त्रीका प्रमुख स्वकीय सचिव भानु देउवाले प्रधानमन्त्रीमा कुनै लक्षण नदेखिए पनि दाहाललाई कोभिड देखिएकाले पीसीआर रिपोर्ट नआउँदासम्म (करिब तीन दिन) आइसोलेसनमा बस्न चिकित्सकले सुझाव दिएको बताए । प्रधानमन्त्री शनिबार बिहान प्रमुख प्रतिपक्षी दलका नेता केपी शर्मा ओलीसँग भेटेर आएलगत्तै आइसोलेसनमा बसेका हुन् ।दाहाललाई कोरोना संक्रमण पुष्टि भएपछि उक्त बैठकमा सहभागी सबै नेता कन्ट्याक्ट ट्रेसिङमा परेका छन् । शुक्रबारको बैठकमा प्रधानमन्त्री देउवा, कांग्रेस नेताहरू रामचन्द्र पौडेल, उपसभापति पूर्णबहादुर खड्का, मन्त्री ज्ञानेन्द्रबहादुर कार्की, माओवादी नेताहरू नारायणकाजी श्रेष्ठ र देवप्रसाद गुरुङ, एकीकृत समाजवादी अध्यक्ष माधवकुमार नेपाल, महासचिव वेदुराम भुसाल, जसपा अध्यक्ष उपेन्द्र यादव, जनमोर्चाकी उपाध्यक्ष दुर्गा पौडेललगायत सहभागी थिए । माओवादी नेताहरू नारायणकाजी श्रेष्ठ, मातृका यादव, हरिबोल गजुरेल, डोरप्रसाद उपाध्याय, रामप्रसाद सापकोटा, सुवोध शेर्पाली, अनेरास्ववियु (क्रान्तिकारी) की अध्यक्ष पञ्चा सिंह, वाईसीएल अध्यक्ष सुमन देवकोटालगायतलाई पनि कोभिड संक्रमण भएको छ । यी नेताहरू पछिल्लो समय दाहालको सम्पर्कमा थिए । दाहालको सचिवालयले स्वास्थ्यमा असहजता देखिएपछि गरिएको परीक्षणमा कोभिड संक्रमण पुष्टि भएकाले सम्पर्कमा आएकालाई सतर्कता अपनाउन आग्रह गरेको छ । दाहाल निवास खुमलटारमा बस्दै आएका सबैको शुक्रबार पीसीआर परीक्षण गरिएको थियो, जसमा उनका स्वकीय सचिव रमेश मल्लमा पनि संक्रमण भेटिएको थियो ।"
लिमीका बालबालिका खोपबाट वञ्चित,"(हुम्ला)  हुम्लाको नाम्खा गाउँपालिका६ लिमीका बालबालिका कोरोनाविरुद्धको खोपबाट वञ्चित भएका छन् । हिउँले लिमी जाने बाटो बन्द भएपछि खोप अभियान प्रभावित बनेको हो । बर्सेनि झन्डै ६ महिना लिमी आसपासका डाँडाकाँडा हिउँले छोपिएका हुन्छन् । लिमी जान हिल्साबाट नाङ्मा र सदरमुकाम सिमकोटबाट न्यालु लेक पार गर्नुपर्छ । झन्डै ५ हजार मिटर उचाइका दुवै लेकमा कम्तीमा ५ फिट हिउँ परेकाले बाटाहरू पुरिएका छन् । स्वास्थ्य कार्यालयका खोप फोकल पर्सन मानबहादुर रोकायाका अनुसार हुम्लामा १२ देखि १७ वर्षका ५ हजार ४ सय ९७ (९०६१ प्रतिशत) बालबालिकाले मोडर्ना खोप लगाइसकेका छन् । नाम्खामा लिमीबाहेकका ३ सय ३१ बालबालिकालाई खोप दिइएको छ । लिमीमा झन्डै २ सय ५० बालबालिका छन् । गाउँ पस्ने बाटो नै हिउँले पुरिएको छ, उनले भने, कसरी खोप लिएर जाने ? हुम्लामा ६ हजार ३ सय ७० डोज मोडर्ना खोप आएको थियो । अब २ सय २९ डोज खोप मौज्दात छ । कात्तिक पहिलो साता लिमीमा झन्डै ३ फिट हिउँ परेको थियो । पहिलेको हिउँ नबिलाउँदै फेरि ३ पल्ट हिमपात भएको थियो । लिमीमा झन्डै ३ फिटसम्म हिउँ जमेको जिल्ला प्रहरी कार्यालयले जनाएको छ । हिमपातको समयमा बर्सेनि अन्य गाउँका बासिन्दासँग लिमीको सम्पर्क विच्छेद हुन्छ । त्यसैले लिमीका बासिन्दाले हिउँ पर्नुअघि नै गाउँ छोड्छन् । तर यो वर्ष कात्तिक पहिलो साता नै हिउँ परेपछि स्थानीयले गाउँ छाड्न पाएनन् । प्रमुख जिल्ला अधिकारी गणेश आचार्यले ३ सातादेखि लिमीसँगको सम्पर्क विच्छेद भएको बताए । गत वर्षसम्म घरकुरुवा मात्र छोडेर उनीहरू गाउँ छाड्थे, उनले भने, तर अहिले सबै गाउँमै छन् । उनीहरूले हिमपातको समयमा चाहिने खाद्यान्न र अन्य आवश्यक सामग्री जोहो गरिसकेकाले खासै समस्या नभएको आचार्यको भनाइ छ । लिमी समुद्र सतहदेखि झन्डै ३ हजार ८ सय मिटरको उचाइमा छ । लिमीमा तिल, जाङ र तिल गाउँ छन् । हल्जीमा ८०, जाङमा ३० र तिलमा २५ परिवारको बसोबास छ । प्रजिअ आचार्यका अनुसार हल्जीमा मात्र भिस्याट फोन छ । फोन नलाग्दा त्यहाँको अवस्था थाहा हुन नसकेको उनले बताए । अहिले लिमीमा अहिले झन्डै ६ सय जना रहेको उनको अनुमान छ । लिमीबाट गाउँपालिका केन्द्र यलबाङ पुग्न दुई दिन र सदरमुकाम सिमकोट पुग्ने पाँच दिनको पैदल दूरी छ ।"
आसेपासेलाई पोस्ने र आफू पोसिने घातक प्रवृत्ति,"मुलुकलाई आसेपासे पुँजीवाद (क्रोनी क्यापिटालिजम) ले कसरी गाँज्दै लगेको छ भन्ने पछिल्ला दृष्टान्त हुन् दिनहुँजसो एकपछि अर्को गरी उजागर भइरहेका बतास समूहका चलखेलहरू । राज्यशक्तिलाई हातमा लिएर अनुचित तवरबाट व्यापारिक स्वार्थ पूरा गराउँदै आएका ओम्नी, यतीलगायतका समूहहरूका गतिविधिसम्बन्धी चर्चा सेलाउन नपाउँदै, र उनीहरूका कार्यहरू समुचित ढंगले कानुनी दायरामा नआउँदै फेरि अर्को व्यापारिक समूहका उस्तै हर्कतहरू समाचारशीर्षक बन्ने परिस्थिति आउनुले मुलुक कसरी चलिरहेको छ, र कुन दिशाउन्मुख छ भन्ने दुःखपूर्ण अवस्था देखाउँछ । निर्बाध उद्यम प्रणाली (फ्रीइन्टरप्राइज सिस्टम) को मान्यताविपरीत गएर राजनीतिज्ञ तथा प्रशासनतन्त्रसँगको मिलेमतो र संरक्षणमा भइरहेका यस्ता कार्यहरू मुलुकका लागि अत्यन्त घातक छन्, जुन रोकिनुपर्छ । र, सम्बन्धित व्यापारीव्यवसायी मात्र होइन, यस्ता अनुचित नीतिनिर्णयमा संलग्न प्रशासक तथा राजनीतिक नेतृत्वलाई पनि कानुनको दायरामा ल्याइनुपर्छ । कानुनलाई कब्जामा लिएर वा आफूअनुकूल बनाएर राज्यसम्पत्ति तथा स्रोतमाथि लुट मच्चाउने यस्तो खेलबाट सम्बन्धित व्यापारीव्यवसायीहरू त रातारात मालामाल होलान् यसका निम्ति वातावरण सिर्जना गरिदिने राजनीतिज्ञ र प्रशासकहरू पनि अकुत र अपारदर्शी धनले उसै गरी मोटाउलान्, तर इमानदार व्यवसायी र आम जनताका लागि मुलुकमा गरिखाने वातावरण भने झन्झन् ओरालो लाग्दै जानेछ हेर्दा गरिखाएकै जस्तो देखिने तर कानुन हातमा लिएर लुटिखाने मेलो मात्रै मौलाउनेछ । त्यसैले खुला बजारअनुरूप स्वच्छ तथा स्वस्थ व्यापारव्यवसायमा हुनुपर्ने मूल्यमान्यतालाई लत्याएर जुनसुकै समूहका नाममा भइरहेका यस्ता अनुचित कार्यहरू बिनासर्त रोकिनुपर्छ ।स्थिति कतिसम्म दुर्दशापूर्ण छ भने, ऐतिहासिक तथा पुरातात्त्विक महत्त्वको नारायणहिटी संग्रहालयभित्रै पनि रोयल बगैंचा रेस्टुरेन्ट सञ्चालन गर्न दिइएको रहेछ । एक त, नारायणहिटीभित्र रेस्टुरेन्ट चलाउने कुरा प्रथम दृष्टिमै अति अशोभनीय र खारेजयोग्य देखिन्छ, यसले उक्त स्थलको ऐतिहासिक मूल्यलाई नै ओझेलमा पार्छ । संग्रहालयलाई कसरी अझ दिगो र जीवन्त बनाउने, दर्शकहरूलाई त्यहाँ कसरी धेरैभन्दा धेरै जानकारी दिने र अधिकतम समय बिताउन योग्य तुल्याउने भन्ने विषयमा चिन्ता गरी तदनुरूप योजना अघि सार्नुपर्ने संग्रहालयले रेस्टुरेन्ट सञ्चालन गर्न दिने सोच बनाउनु आफैंमा उल्टो मतिको द्योतक हो । संग्रहालयको मुखैमा रहेको दरबारमार्ग र दाहिने कुममा जोडिएको ठमेलमा जस्तो भन्यो त्यस्तै रेस्टुरेन्ट जति पनि भएको अवस्थामा नारायणहिटीभित्रै रेस्टुरेन्ट चलाउन दिइनु त्यहाँ खाली रहेको जग्गामाथि व्यापारिक स्वार्थदृष्टि परेको स्पष्ट संकेत हो । अर्को, रेस्टुरेन्ट खोल्न जम्मा तीन कम्पनीबीच प्रतिस्पर्धा भएकामा, तीनै कम्पनी (बतास एसोसिएट्स, बीपीएस लिजिङ एन्ड म्यानेजमेन्ट र होटल आनन्द) एउटै समूहका हुनु र कौडीका भाउमा भाडा रकम तोकिनुबाटै यो प्रकरण कति षड्यन्त्रपूर्ण छ भन्ने त्यसै थाहा हुन्छ । धन्न, यसबारे समाचार प्रकाशित भएपछि संग्रहालय परिसरमा रेस्टुरेन्ट सञ्चालनका लागि बनाइँदै गरिएका संरचनालाई भत्काउन थालिएको छ । बतासले पारेको बित्यास यतिमा मात्र सीमित छैन, सार्वजनिक सम्पत्तिमाथि रजाइँ गर्ने क्रम अन्यत्र पनि भएको देखिन्छ । पशुपतिनाथ क्षेत्रमा तीर्थालुका लागि भारतले बनाइदिएको धर्मशालामा चारतारे होटल सञ्चालन गरेको यही समूहलाई नै पोखरामा सेती नदी नै थुनेर ३५ वर्षसम्म ढुंगागिट्टी निकाल्न दिने तयारी भइरहेको छ । यही समूहकै योजनामा निजी कम्पनीबाट तयार भएको प्रस्तावअनुसार पोखरा महानगरले सार्वजनिकनिजी साझेदारी ऐन र नियमावली २०७५ बनाई त्यसकै आधारमा सहरका प्रमुख प्राकृतिक सम्पदा निजी कम्पनीको जिम्मा लगाउन थालेको हो । यस्ता व्यापारीव्यवसायीहरूको खास चरित्र के देखिन्छ भने, उनीहरू जुनसुकै दलको सरकार आए पनि सम्बन्धित राजनीतिक नेतृत्वलाई हातमा लिन र आफ्नो धन्दा चलाउन खप्पिस छन् । बतास समूहका अध्यक्ष आनन्दराज बतासले सार्वजनिक भएको एउटा भिडियोमा आफू देउवाको मान्छे हुँ, ओलीले ज्वाइँ भन्नुहुन्छ, ब्युरोक्रेसीमा त खेल्ने हो भन्नु पनि यसैको द्योतक हो । विशुद्ध व्यापारिक धर्मनिर्वाह गर्ने क्रममा पनि व्यापारीहरूको नेतासित राम्रो सम्बन्ध हुन सक्छ तर स्वाभाविक सम्बन्ध र स्वार्थपूर्ण हिमचिमको अन्तर उनीहरूउपर हुने राज्यव्यवहारबाट खुल्छ, खुलेकै छ । राजनीतिक नेतृत्वहरू यस्ता व्यापारीव्यवसायीको स्वार्थजालोमा सजिलै पर्नुको अर्थ हो उनीहरू पनि यस्तै लालसा राख्छन् । अचाक्लीसँग अकासिँदो निर्वाचन खर्च जसको कारक उनीहरू नै हुन् जुटाउन होस् या आफ्नो आम्दानीले एक छेउ पनि नधान्ने वैभवपूर्ण र विलासी जीवन जिउनका निम्ति, नेताहरू स्वयं यस्ता मौकाको खोजीमा भएजस्ता देखिन्छन् । राजनीतिज्ञप्रशासक र नीतिगत चलखेल गर्ने व्यापारीव्यवसायीहरूको यस्तो स्वार्थ सम्बन्धका कारण देशमा पुँजी जुटाएर कानुनी प्रक्रिया पूरा गर्नेको व्यवसाय होइन, ठूलो मान्छे समाएर कानुन हातमा लिनेहरूको उद्यम मात्र मौलाउन सक्ने वातावरण बनिरहेको छ । निर्णायक स्थानमा बसेर देशको चिन्ता गर्नुपर्नेहरूले यो क्रममा विराम नलगाए यस्तो धन्दा अझ मौलाउनेछ । यसबाट स्वच्छस्वस्थ ढंगले मर्यादित व्यवसाय गर्नेहरू निरुत्साहित हुनेछन्, र देशमा उद्यम गर्ने वातावरण हराउँदै जानेछ । तसर्थ, व्यवसायी स्वयंले आफ्ना उद्यमव्यवसायलाई मर्यादित बनाउनुपर्ने आवश्यकता त छँदै छ, त्यसभन्दा बढी राजनीतिज्ञ र प्रशासकहरू मुलुक र विधिको शासनप्रति उत्तरदायी हुनुपर्छ । यसमा खासगरी राजनीतिक नेतृत्व नै बढी सच्चिनुपर्छ । किनभने, उनीहरूको स्पष्ट संकेत नपाउने हो भने स्थायी सरकार भनिने प्रशासनतन्त्रले मात्रै यति ठूलो जोखिम मोल्न सक्दैन, कुनै प्रशासकले कहीँ यस्तो जोखिम उठाइहालेछ भने दीर्घकालसम्म उसले उन्मुक्ति पाइरहन सम्भव हुँदैन । आफ्नो नाम भजाइरहेको व्यक्तिसित कुनै स्वार्थ सम्बन्ध छैन भने यस्ता घटना सार्वजनिक हुनेबित्तिकै सम्बन्धित राजनीतिकप्रशासनिक नेतृत्वमाथि कारबाही गर्नगराउन राजनीतिज्ञहरू आफैं अग्रसर हुनुपर्छ । सम्बन्धित संवैधानिककानुनी निकायलाई झकझकाउनुपर्छ, यस्ता संयन्त्रहरू आफैं पनि अग्रसक्रिय रहनुपर्छ । तर दिग्दारलाग्दो अवस्था के छ भने, सरकारअन्तर्गतका संयन्त्र मात्र होइनन्, स्वायत्त र स्वतन्त्र भनिएका संवैधानिक निकायहरू पनि सरकार, शक्ति र राजनीतिज्ञहरूको लाचार छायाझैं प्रतीत भइरहेका छन् । राजनीतिक दल तथा उम्मेदवारहरूले चुनावमा जति खर्च गरे पनि निर्वाचन आयोग आँखा चिम्लिदिन्छ राजनीतिज्ञ र उच्च प्रशासकहरूले आर्थिक हैसियतभन्दा कैंयौं गुणा भव्य र सानसौकतको जिन्दगी बाँच्दा पनि अख्तियार दुरुपयोग अनुसन्धान आयोग थाहा नपाएजस्तै गरिरहन्छ । परिणामस्वरूप व्यापारीराजनीतिज्ञ स्वार्थ सम्बन्ध झन्झन् झाँगिँदो छ । यो अवस्थामा सुधार अनिवार्य छ, सम्बन्धित पदाधिकारीहरूले दबाबप्रभाव तथा लोभलालचबाट मुक्त भएर आफ्नो पदीय जिम्मेवारी निर्वाह गर्नुपर्छ । यो अवस्थाबाट कसरी माथि उठ्न सकिन्छ भनेर आम बहसविमर्शको पनि खाँचो छ । नत्र, देश बिस्तारै आसेपासे पुँजीवादको दलदलमा फस्नेछ, र सम्पूर्ण व्यवस्थाकै साख उँधो लाग्दै जानेछ ।"
विश्व राजनीतिबारे बहस,"प्रकाशचन्द्र लोहनीको युक्रेनमा रुस र अमेरिका लेख विश्व राजनीतिमा चासो राख्नेहरूका लागि काम लाग्ने खालको छ । युक्रेनको गहिरिँदो राजनीतिक समस्यामा पुराना दुई शक्तिराष्ट्र रुस र अमेरिकाको विशेष ध्यान केन्द्रित भएको र तनाव बढ्दै गएको देखिँदै छ । युक्रेनको सीमानामा एक लाखभन्दा बढी सेना रुसले उतारिसकेको छ । यदि रुसले युक्रेनमा हमला गरेको खण्डमा जबाफी कारबाहीका लागि अमेरिका तयार भएको छ । द्वितीय विश्वयुद्धपछि अमेरिका र सोभियत संघले आफूलाई महाशक्तिराष्ट्रका रूपमा दाबी गरे एवं घोषित र अघोषित रूपमा आआफ्नो प्रभाव क्षेत्र पनि कायम गरे । पूर्वी युरोपका राष्ट्रहरू वार्सा सन्धिअन्तर्गत सोभियत प्रभावक्षेत्रभित्र रहे भने, पश्चिमी मुलुकहरू अमेरिकी नेतृत्वमा नाटो अर्थात् पश्चिमी मुलुकहरू सदस्य भएको सैनिक संगठनभित्र रहे । दक्षिण अमेरिकी राष्ट्रहरू पनि अमेरिकी प्रभावक्षेत्रका रूपमै रहे । दोस्रो विश्वयुद्धमा कायम भएको दुई ध्रुवीय प्रभावक्षेत्रको संरचनाले झन्डै पचास वर्ष यी दुई महाशक्तिसम्पन्न राष्ट्रबीच सन्तुलन कायम रह्यो, किनकि शीतयुद्ध ताका एउटा महाशक्तिसम्पन्न राष्ट्रले अर्को राष्ट्रको प्रभावक्षेत्र खलबल्याउने कुनै काम नगर्ने अघोषित सहमति थियो । यो आफैंमा एउटा ठूलो उपलब्धि मान्नुपर्छ । हालको युक्रेन संकट भने रुसमा सन् १९८० को दशकमा भएको राजनीतिक उथलपुथलको परिणाम हो । सन् १९८६ मा कम्युनिस्ट पार्टीका महासचिव मिखाइल गोर्बाचोभले प्रेस र वाक्स्वतन्त्रताको दृष्टिकोण पेस गरे । साथै कम्युनिस्ट पार्टीभित्र पनि प्रजातान्त्रीकरण र पार्टीभित्र भ्रष्टाचार रोक्ने र बजारमूखी अर्थतन्त्र बनाउने कदमहरू लागू गर्ने कोसिस गरे । हुन त त्यो कम्युनिस्ट पार्टीलाई समसामयिक सुधार गरेर बढी शक्तिशाली र कुशल बनाउने प्रयास थियो तर रुसी समाजमा सरकार र जनताबीचको खाडल र नयाँ राजनीतिक चिन्तनको मागको बाढीलाई व्यवस्थापन गर्न परम्परागत रुसी कम्युनिस्ट पार्टीले सकेन । अन्ततः यसको प्रभाव रुसमा मात्रै नपरेर रुसी प्रभावक्षेत्रका सबै राष्ट्रमा पर्न गयो र कम्युनिस्ट सत्ता धरासायी भयो । गोर्बाचोभले लिएको आन्तरिक राजनीतिक सुधार र पारदर्शिता नीतिले सम्हाल्नै नसकिने परिस्थितिको निर्माण भयो । यसले शीतयुद्धकालीन शक्तिराष्ट्रहरूको सन्तुलन पनि भताभुंग भयो । आजको रुस घटेको कद र आफ्नो सुरक्षाका लागि कायम गरिएको प्रभावक्षेत्र गुमेको तथ्यबाट आक्रोशित छ र यही पक्षले युक्रेनमा तनाव बढेको हो । विश्व परिस्थिति सधैं एकै हुँदैन । अहिले चीन अर्को नयाँ महाशक्तिका रूपमा उदाइरहेको छ । दुई पक्षीयजस्तो देखिएको युक्रेन समस्या चीनको आगमनसँगै त्रिपक्षीय हुन जानेछ । आजको विश्व युद्ध होइन, शान्ति चाहन्छ र यस मामिलामा पनि शान्तिपूर्ण कूटनीतिक समाधान नै उत्तम उपाय हो । वीरेन्द्र सुवाल, ब्यासी, भक्तपुर"
तारहरू पन्छाऔं,"काठमाडौंमा बिजुली, टेलिफोन, इन्टरनेट र केबल तारहरूको व्यवस्थापन नहुँदा सहर अशोभनीय देखिएको छ । माकुराको जालोझैं देखिने तारको डुंगुरका कारण आगलागीसमेत हुने गरेका छन् । र, तिनलाई हटाउन खोजिए पनि अझै ठाउँठाउँमा त्यसै असरल्ल नै छन् । कतै सडकछेउ तार लत्रैको, छरपस्ट थुपारिएको पाइन्छ, जसले गर्दा पैदल यात्रु उक्त तारमा अल्झेर लड्ने डर मात्र होइन कि सवारी दुर्घटना हुने जोखिम पनि बढी छ । यसर्थ सम्बन्धित निकायले यस्ता तारहरू यथाशीघ्र हटाओस् । अच्युतमानसिंह प्रधान, बालुवाटार, काठमाडौं"
पूर्वपर्यटनमन्त्रीको अनपेक्षित जवाफ,"नारायणहिटी दरबार संग्रहालयमा धमाधम रेस्टुरेन्टका लागि संरचना बनिरहेको रहेछ, चौतर्फी विरोध भएपछि, रेस्टुरेन्ट संरचना भत्काउन पनि थालिसकियो । विभागीय मन्त्रीको सहमतिबिना मन्त्रालयको कुनै पनि महत्त्वपूर्ण काम वा योजना अघि बढ्न सक्ला ? सम्बन्धित मन्त्रीलाई थाहै नदिई कर्मचारीहरूले मात्रै गुपचुप व्यापक जनचासोको फाइल बढाउन सक्लान् ? तत्कालीन संस्कृति, पर्यटनमन्त्री तथा नागरिक उड्डयनमन्त्री योगेश भट्टराईजस्तो राजनीतिक व्यक्तिले जिम्मेवारीबाट पन्छिन् यस्तो गैरजिम्मेवार कुरा गरे पनि, नेपालको विद्यमान प्रशासनिक संयन्त्रमा मन्त्रीको सहमतिबिना विभागहरूमा पात पनि हल्लिँदैन । तर, तत्कालीन पर्यटनमन्त्री भट्टराई जसको पालामा नारायणहिटी दरबार संग्रहालयभित्र रेस्टुरेन्ट सञ्चालन गर्न दिने भनेर निर्णय गरियो, जसको पालामा टेन्डर निकालियो, उसैले मलाई त केही जानकारी नै थिएन, निर्णयमा मेरो हस्ताक्षर नै छैन भनेर पन्छिन वा उम्किन मिल्छ ? यो सरासर गैरजिम्मेवारीपन हो । भट्टराईकै पालामा नारायणहिटी दरबार संग्रहालयको जग्गामा रेस्टुरेन्ट चलाउन दिने भनेर निर्णय भएको थियो । उनकै पालामा टेन्डर निकालिएको थियो, जुन उनकै मौखिक सैद्धान्तिक सहमतिमा भएको भनेर कार्यकारी निर्देशक भेषनारायण दाहालले भनेका पनि छन् । केवल दुई पक्षबीच सम्झौता हुँदा गरिने दस्तखत मात्र भट्टराईको पद फुस्केपछि भएको छ । घरको जग खन्ने काम भट्टराईकै पालामा भएको हो र घरको उद्घाटन अहिले हुन थालेको जस्तो मात्र हो । के भट्टराईले नचाहेको हो भने तत्कालै त्यो निर्णय र त्यो टेन्डर रोक्न सक्दैन थिए ? त्यस्तो काम गर्ने कर्मचारीलाई मन्त्रालयमा झिकाएर स्पष्टीकरण लिन सक्दैन थिए ? अहिले विवाद आएपछि पानीमाथिको ओभानो बन्न खोज्दै छन्, उनी । आफ्नो स्वार्थअनुरूप काम गर्ने र विवाद आएपछि पन्छिने नेपाली राजनीतिज्ञहरूको पुरानै रोग हो, जुन भट्टराईमा पनि देखियो । तर, भट्टराईबाट आमनागरिकले यस्तो अपेक्षा गरेका थिएनन् । गोपाल देवकोटा, गौरीनगर चाबहिल"
एकीकरणको बहस,"निष्कर्षमा पृथ्वीनारायण र ॅएकीकरणपृथ्वीनारायण शाह त्यति बेलाका एक सक्षम हिन्दु पहाडे खसआर्य अहंकारवादी राजा थिए । हरेक सामन्तवादी राजालाई जस्तै धेरै भूभाग र जनतामाथि शासन गर्ने, आफूभन्दा विकसित राज्य पनि हात पार्ने सपना उनमा थियो । आफ्नो नेतृत्वमा विजय हासिल गरिएको राज्यका प्रत्येक राजाले सामन्ती राष्ट्रवादलाई बढावा दिन्थे । उनको दिव्य उपदेश भनी चर्चा गरिने गरिएका देशभक्तिका बखानहरू वास्तवमा सामन्तवादकालीन सामन्ती राष्ट्रवादभन्दा माथिल्लो स्तरका होइनन् । पृथ्वीनारायण शाह कुनै युद्धसरदार वा लुटाहा योद्धा पनि होइनन्, उनी प्रस्ट रूपमा एक राजा हुन् ।उनलाई देशनिर्माता भन्न सकिन्छ तर राष्ट्रनिर्माता होइन, एकताको प्रतीक होइन । किनभने, नेपालका फरकफरक राष्ट्रियतालाई दमन गरेर वास्तविक बहुराष्ट्रिय राज्य बन्नै सक्दैनथ्यो र बनेन । उनले त झन् बहुराष्ट्रियतामाथि दमनको योजनाबद्ध अभियान सुरु गरे, जसका कारण नेपालको आन्तरिक राष्ट्रियताको मुद्दा दिनप्रतिदिन कचल्टिन गयो र आजसम्म समाधान भएको छैन । नेपालमा देश र राष्ट्रको अन्तरलाई हेरिएन भने नेपाल एउटै सभ्यताको देशका रूपमा मात्रै बुझिन्छÙ जुन कुरा सत्य होइन ।देश हुनका निम्ति राज्यसत्ता, जनता र भूभाग भए पुग्छ तर राष्ट्र हुनका निम्ति त्यहाँका मानिसहरूबीचको सांस्कृतिक सम्बन्ध मुख्य भएर आउँछ । उनले देशनिर्माण गरे तर नेपालमा बहुसभ्यताबीचबाट वास्तविक नेपाली राष्ट्रियता निर्माणको प्रवेशद्वारमै ताला मारिदिए । त्यसकारण उनको बहुसभ्यताविरोधी अभियान एकता र एकीकरण थिएन, बरु बहुसभ्यता ध्वंसीकरण अभियान थियो ।वास्तवमा पृथ्वीनारायण शाहको राज्यविस्तारको कदमलाई सही रूपमा अर्थ्याउन प्रचलित एकीकरणको भाष्यमाथि नै प्रश्न उठाउनु र त्यस भाष्यलाई परिवर्तन गर्नु जरुरी छ । सामन्तवादी युगका विजेताहरूले जसरी पनि एउटै राज्यमातहत ल्याउनुलाई एकीकरण अथवा एकता भनी भाष्य निर्माण गरे, त्यही भाष्यलाई पुँजीवादले पनि ग्रहण गर्यो र त्यो भाष्यबाट मार्क्सवादीहरूसमेत प्रभावित हुन पुगे, मूल वैचारिक समस्या यहीँनेर छ । बहुसंख्यक जनताको स्वीकृतिमा र उनीहरूको फाइदाका निम्ति नभएका सबै युद्ध गलत थिए, त्यसै गरी फरक सभ्यतामाथिका बलात् हस्तक्षेपहरू जतिसुकै राम्रो नियतका साथ भए पनि ती अन्यायपूर्ण थिए भन्ने भाष्य अब निर्माण गरिनुपर्छ र विगतको समग्र मानव इतिहासलाई यही दृष्टिले हेर्नु आवश्यक छ । यदि यसो नगर्ने हो भने त इतिहासमा हारेकाहरू सबै गलत थिए भन्ने निष्कर्षमा पुगिन्छ अनि हजारौं वर्षमा निर्मित बौद्धिक एवं भौतिक सम्पदाहरू जुन विजेताहरूले ध्वंस गरे, त्यस ध्वंसको प्रक्रियालाई पनि एकता मान्नुपर्ने पो हुन जान्छ १"
सार्वजनिक बौद्धिक र लोकप्रियतावादी बौद्धिक,"राज्यशक्ति, सरकार र कानुन अपेक्षित रूपमा सधैं तटस्थ, वस्तुनिष्ठ, वैध र न्यायउन्मुख हुँदैनन् । त्यस अवस्थामा आलोचनात्मक चेतसहित असहमतिका बौद्धिक आवाजहरू अन्तिम अस्त्र मानिन्छन् । विख्यात ग्रिक दार्शनिक सुकरात (सोक्रेटिस) ले असहमतिको आवाज उठाउन, स्वतन्त्र रूपमा सोच्न, शक्तिमाथि प्रश्न उठाउन र शक्तिशालीहरूसँग नडराउन युवाहरूलाई उत्प्रेरित गरेका थिए (जस्तै प्लेटो र उनका समकालीन सुकरातबाट प्रभावित थिए, त्यसपछि एरिस्टोटल प्लेटोबाट प्रभावित भए) । युवामाथि सुकरातको बढ्दो प्रभावले गर्दा तत्कालीन ग्रिक शासकहरूमाथि असहजताको अवस्था आइलागेको थियो । परिणामतः सुकरातलाई युवाहरूलाई भड्काएको, देवनिन्दा गरेको झूटो आरोपसहित मृत्युदण्ड दिइएको थियो । सुकरातले पनि आफ्नो दर्शन त्याग्नुभन्दा मृत्युलाई रोजेका थिए । त्यसैले, सुकरातलाई सार्वजनिक हितरक्षार्थ प्रतिबद्ध बौद्धिक (दार्शनिक) तथा असहमतिका लागि बौद्धिक आवाजको उत्कृष्ट नमुनाका रूपमा लिइन्छ । राजनीतिको मूलधार (विचार, समाज वा संस्कृति) को सुधार, परिवर्तन र उन्नतिका लागि असहमतिका आवाजहरू उठ्ने गर्छन् । र, त्यस्ता आवाजहरूको भूमिका महत्त्वपूर्ण हुन्छ । नेपालका सन्दर्भमा लोकतान्त्रिक आदर्श र जनअधिकार रक्षाका लागि प्राणउत्सर्ग गर्ने शुक्रराज शास्त्री, धर्मभक्त माथेमा, दशरथ चन्द र गंगालाल श्रेष्ठहरू आलोचनात्मक सोच र स्वतन्त्र विचार भएका प्रभावशाली व्यक्तित्वको माथिल्लो सूचीमा पर्छन् । यस्ता असहमतिका आवाज र आलोचनात्मक सोचहरूले कुनै पनि समाज वा मुलुक परिवर्तनको दिशामा बौद्धिक मार्गदर्शनको भूमिका निर्वाह गरेका हुन्छन् । फ्रान्सेली बौद्धिक जुलियन बेन्डाले यस प्रकारका बौद्धिकहरूलाई प्लेटोको फिलोसफर किङ भनेर वर्गीकृत गरेका छन् । यस्ता बौद्धिकहरू कुनै पनि समाजका लागि दुर्लभ तर महत्त्वपूर्ण मानिन्छन् । अमेरिकाजस्तो खुला उदारवादी समाजमा पनि नोम चोम्स्की, हावर्ड जिन र गोर भिडाल जस्ताका असहमतिका आवाजहरू लाई अर्थपूर्ण रूपमा लिने गरिन्छ । नेपालका सन्दर्भमा त्यस्ता प्रतिनिधि बौद्धिकहरू को हुन् र कसले कसको प्रतिनिधित्व गर्छन् तथा तिनीहरूका बौद्धिक विशेषता के हुन् भनी यकिन गर्न गाह्रो भए पनि यस प्रकारको छलफल रोचक, सान्दर्भिक र उपयोगी हुन सक्छ । सार्त्रले बौद्धिक को सट्टामा लेखक शब्द प्रयोग गरेका छन् । प्रस्तुत लेखमा बुद्धिजीवी शब्द प्रयोग गरिएको छैन, किनकि यसले गलत सन्देश दिन्छ । त्यसैले बुद्धिजीवी को सट्टामा बौद्धिक प्रयोग गरिएको छ । यस लेखमा बाहिरी वा भित्री बौद्धिक भनेर नेपालबाहिरका वा भित्रका विचारक (वा, लेखक) लाई जनाउन खोजिएको होइन । एन्टोनियो ग्राम्सीले भनेझैं, सबै मानिस लेखक, कवि, गायक, पत्रकार, प्राध्यापक, शिक्षक, वकिल, नीतिनिर्माता, कूटनीतिज्ञ, विज्ञविशेषज्ञ, सरकारी सल्लाहकार, बौद्धिक हुन सक्छन् । असहमतिका आवाजहरूले कसरी सत्य बोल्छन्, कस्तो सत्य बोल्छन्, कसका लागि र कहाँ बोल्छन् भन्ने सवालबारे एडवर्ड सइदले आफ्नो पुस्तक रेप्रेजेन्टेसन अफ दी इन्टेलेक्चुअल मा व्यापक छलफल गरेका छन् । सइद स्वयं सार्वजनिक बौद्धिकताका नमुना हुन् । पुस्तकमा सइदले स्वतन्त्र बौद्धिकहरूका विशेषताबारे भनेका छन् बौद्धिक हुन विज्ञ हुनु जरुरी छैन । सार्वजनिक भूमिकामा प्रतिबद्ध बौद्धिकहरू शक्तिकेन्द्रबाट बाहिर हुन्छन् । बौद्धिक यस्तो सौखिन (एमेच्योर) व्यक्ति हो, जसले ज्ञानका विविध विधामार्फत यात्रा तय गर्ने जोखिम मोल्छ । वंश वा सम्बद्धता (फ्यालिएसन र एफिलिएसन) का हिसाबले सौखिन बौद्धिकले समस्याका माध्यमबाट यात्रा गर्छ, तटस्थताका साथ विषयको व्याख्या गर्न सक्छ । कुनै पनि कठिन मुद्दामा बौद्धिकले निडरतासहित बिनापक्षपात बोल्छ, बोल्नुपर्छ । प्रतिबद्ध बौद्धिकले न सान्त्वना दिन्छ, न त सहमति निर्माण गर्छ । यस्तो बौद्धिक आत्मालोचनात्मक हुन्छ, आलोचनाबिना उसले सहअस्तित्व स्विकार्दैन, सीमान्तकृत हुन्छ र भीडबीच एक्लो खडा हुन्छ । एकै समयमा पर्यवेक्षक पनि सहभागी पनि हुन सक्छ । सार्वजनिक भूमिकामा प्रतिबद्ध बौद्धिक पहिचानको राजनीतिको पक्षपाती हुनुका साथै विरोधी पनि हुन्छ, किनकि उसले आफूलाई अरूबाट अलग गर्नुको सट्टा आफ्नो पहिचान अरूमा देख्छ । सत्ताबाट पुरस्कृत सरकारी कर्मचारीहरू बौद्धिकअन्तर्गत पर्दैनन् । बौद्धिकले कसैलाई जात वा जातिमा वर्गीकृत गर्दैन र मूलतः उसले विश्वव्यापी मानवतावादी दृष्टिकोण राख्छ । श्रोता, दर्शक वा पाठकहरूका लागि ऊसँग केही रोचक र मौलिक विषय हुनुपर्छ । बौद्धिक सनकी हुनु हुँदैन । निराशावादी भए पनि इच्छाशक्तिमा आशावादी हुनुपर्छ । विषम परिस्थितिमा पनि विचारप्रति दृढ संकल्प र न्यूनतम बौद्धिक स्वायत्ततालाई अक्षुण्ण राख्न सक्ने आधारभूत चरित्र उसमा हुनुपर्छ । सइद आधुनिक बौद्धिकलाई सम्पादक, पत्रकार, प्राज्ञिक वा राजनीतिक सल्लाहकारका रूपमा हेर्छन् । उनी भन्छन् आधुनिक बौद्धिक यस्तो विशिष्ट पेसेवर हो जो शक्तिशाली कर्पोरेट र संस्थागत वा सरकारी संगठनहरूसँग गठबन्धनमा हुन्छ । यसविपरीत सौखिन बौद्धिकले मात्र इमानदारी र साहसका साथ आवाज उठाउँदै सार्वजनिक बौद्धिकको भूमिका निर्वाह गर्न सक्छ, गर्नुपर्छ । सार्वजनिक बौद्धिकले मात्र सत्तामा रहेकाहरूका विरुद्धमा बोल्न सक्ने सइदको निष्कर्ष छ । सइद पोलिस मूलका अंग्रेजी उपन्यासकार जोसेफ कोनराडबाट प्रभावित देखिन्छन् । मार्क्सवादी बौद्धिक एन्टोनियो ग्राम्सी र गैरमार्क्सवादी जुलियन बेन्डा पनि उनका मन पर्ने बौद्धिक हुन् । सइदका अनुसार, फ्रेन्च वेस्टएन्दिएस मनोविश्लेषक र दार्शनिक फ्रान्ज फानन, जर्मन सामाजिक आलोचनात्मक सिद्धान्तकार थियोडोर विसेन्ग्रन्ड एडोर्नो, इटालीका दार्शनिक जिआम्बाटिस्टा भिको, त्रिनिडाडका इतिहासकार सीएलआर जेम्स, फ्रान्सेली दार्शनिक रेगिस डेब्रे, अफ्रिकीअमेरिकी मानवअधिकारकर्मी माल्कम एक्स, भारतको बिहारमा जन्मेका पाकिस्तानी लेखकयुद्धविरोधी कार्यकर्ता इकबाल अहमद आदि आलोचनात्मक सोचका उदाहरणीय प्रतिनिधि हुन् । माथि उल्लिखित सारांशका आधारमा सइद शतप्रतिशत सही छन् भन्ने होइन । र, पनि उनले उठाएका मुद्दामा छलफल चलाइराख्नु उपयोगी छ । सइदद्वारा प्रस्तुत विशेषतायुक्त बौद्धिकहरू विरलै हुन्छन् । बर्ट्रान्ड रसेल, सार्त्र र सिमोन डे बेउवियरको समयपछि पश्चिमी समाजमा असहमतिपूर्ण आवाजहरू टुहुरा भएका छन् भनिन्छ । वैज्ञानिक पद्धतिमा विश्वास गर्ने रसेल र अस्तित्ववादी सार्त्रका आदर्श, शान्ति र मानवतावादका साथै विचारको स्वतन्त्रता धेरै हदसम्म समान थिए । तर उनीहरू दुवैबीच केही भिन्नता पाउन सकिन्छ । जस्तो, रसेलले सन् १९५० को नोबेल साहित्य पुरस्कार स्विकारेका थिए भने सार्त्रले शक्तिको साथ संस्थागत हुन नचाहेका कारण १९६४ को नोबेल साहित्यमा पुरस्कार अस्वीकार गरेका थिए । सार्त्रले अल्जेरिया र भियतनाम युद्धहरूमा फ्रान्सको विरोध गरेका थिए । रसेल आजीवन शान्ति कार्यकर्ता थिए, जसले आणविक निःशस्त्रीकरणको माग गरे । सिमोन डे बेउवियर र सार्त्र समकालीन थिए । द सेकेन्ड सेक्स शीर्षक चर्चित पुस्तककी लेखिका बेउवियर अस्तित्ववादी, अग्रणी सामाजिक नारीवादी विचारक हुन् । हेगेलियन सर्वसत्तावादी सत्य विपरीत, सार्त्र र उनका समकालीन अस्तित्ववादीहरूले मानवतावादलाई पुनः परिभाषित गर्दै मानवलाई दार्शनिक बहसको केन्द्रमा राखेका छन् । फ्रान्सेली बौद्धिक जुलियन बेन्डा सार्त्रलाई मानव अन्तःकरण, नैतिक र बौद्धिकहरूको रूप भन्छन् । सार्त्रले शक्तिसँग संस्थागत हुन नचाहेका सन्दर्भमा अर्का फ्रान्सेली बौद्धिक मिसेल फुको भन्छन् सत्तामा नहुनु भनेको एक अथक ज्ञान र वैकल्पिक स्रोतहरू खोज्नु, गाडिएका कागजातहरू उत्खनन गर्नु, बिर्सिएका (वा, परित्यक्त) इतिहासलाई पुनर्जीवित गर्नु हो । रोजा लक्जम्बर्ग बौद्धिक र व्यक्तिगत स्वतन्त्रताको महत्त्वबारे भन्छिन् सरकारका समर्थक वा पार्टी सदस्यहरूका लागि मात्र हुने स्वतन्त्रता स्वतन्त्रता होइन, स्वतन्त्रता भनेको फरक सोच हुनु हो ।रुसोलाई एक सच्चा बौद्धिकको विश्वव्यापी उदाहरण मान्छन् फुको । जोन लक र रुसोको सामाजिक सम्झौता मा फरक दृष्टिकोण थियो । लकका अनुसार प्राकृतिक मानव स्वतन्त्रता सामाजिक सम्झौता मा प्रवेश गर्दा समाप्त हुन्छ, जबकि रुसो भन्छन् सामाजिक सम्झौता मा प्रवेश गर्दा मानव नागरिक स्वतन्त्रता प्राप्त हुन्छ । आत्मशिक्षित, राज्यशक्तिसँग कहिल्यै सम्झौता नगर्ने, अभिजात वर्गविरुद्ध उभिने, राज्य प्रहरीद्वारा सताइएका रुसोको विचार अमेरिकी संविधानको प्रस्तावना (हामी जनता) मा र स्विट्जरल्यान्डको प्रत्यक्ष लोकतन्त्र मा समाहित भएको छ । रुसो, मोन्टेस्क्यु र भोल्तेयरले फ्रान्सेली क्रान्ति र अमेरिकी स्वतन्त्रता युद्धलाई प्रभावित गरे । कार्ल मार्क्स, फ्रेडरिक नित्से, सिग्मन्ड फ्रायड, म्याक्स वेबर, जुर्गेन ह्याबरमास प्रसिद्ध जर्मनयुरोपेली बौद्धिकहरू हुन् । पुँजीवाद र साम्यवाद सम्बन्धी मार्क्सका सिद्धान्तहरू, मानिसले आत्मानुभूतिका माध्यमबाट आफ्नो पहिचान बनाउनुपर्छ भन्ने नित्सेको दर्शन (अवधारणा), मनोवैज्ञानिक विकास सम्बन्धी फ्रायडको सिद्धान्त, संस्कृति र आर्थिक प्रणाली बीचको सम्बन्धबारे वेबरको दर्शन एवं र ह्याबरमासको आलोचनात्मक सामाजिक सिद्धान्त बौद्धिकहरूका योगदान हुन् । इमानुएल कान्टको ज्ञान, नैतिकता, र सौन्दर्यशास्त्रको दर्शनले मानवतावादलाई प्रभाव पारेको छ भनिन्छ । उन्नाइसौं शताब्दीका प्रभावशाली तीन एसियाली बौद्धिकहरूबारे पंकज मिश्रले आफ्नो पुस्तक फ्रम द रुइन्स अफ एम्पायर मा सजीव चित्रण गरेका छन् । तिनीहरूमध्ये मार्क्सवादी जमालअलदिन अफगानी इस्लामिक आधुनिकतावादी थिए । अफगानीका समकालीन चिनियाँ विद्वान् (पत्रकार) लियाङ छिचाओ प्रगतिशील समाजसुधारक थिए । उनका समकालीन रवीन्द्रनाथ टैगोरले दोस्रो विश्वयुद्धअघि नै जापानी शासकवर्गलाई चरम युरोपेली राष्ट्रवाद नअपनाउन सल्लाह दिएका थिए । टैगोर पश्चिमी (आधुनिक) विचारका गुणदोष छुट्याउन सक्षम थिए । टैगोर स्वतन्त्रतासम्बन्धी पश्चिमी विचारका प्रशंसक रहे पनि भारतीय समाजको पहिचान कायम राख्न उत्प्रेरित थिए । टैगोरलाई भारतमा कतिपयले आलोचनात्मक रूपमा हेर्ने गरेका छन् । टैगोरले भारतीय राष्ट्रगानमा जन गण मन अधिनायक जय हे भारत भाग्यविधाता भनेर संयुक्त अधिराज्यका राजा जर्ज पञ्चमका लागि लेखेका थिए भनी विरोध हुने गरेको छ ।बीसौं शताब्दीका सबैभन्दा चिनिने व्यक्ति महात्मा गान्धीले आफू विचारक भएको दाबी त गरेनन् तर उनका प्रशंसक र आलोचकहरू भन्छन् गान्धी विश्वशिक्षक हुन् । मेरो विचारमा, शान्ति र अहिंसाका माध्यमबाट आफ्नो राजनीतिक विश्वासलाई व्यवहारमा उतार्ने गान्धीवादी क्षमता सार्वजनिक बौद्धिकताको अद्वितीय नमुना हो । त्यस्तै, जवाहरलाल नेहरू अन्तर्राष्ट्रिय राजनीतिक सिद्धान्त, विशेष गरी असंलग्नता सिद्धान्तका अग्रणी प्रवक्ता थिए । विश्व सैन्य गठबन्धनविरुद्ध असंलग्नताको सिद्धान्तले औपनिवेशिकताबाट उन्मुक्त राष्ट्रहरूलाई प्रभावित तुल्याएको थियो । अहिले विश्वपरिस्थिति फेरिएको छ । भारतमा वन्दना शिवाले भूमण्डलीकरणविरुद्ध तथा खाद्य सम्प्रभुता र पृथ्वी लोकतन्त्र का पक्षमा वकालत गर्दै आएकी छन् । गायत्री स्पिभाकका प्रश्नहरू समकालीन बौद्धिकहरूका लागि चुनौती बनेका छन् के सबाल्टर्न बोल्न सक्छ ? के सबाल्टर्नलाई सुन्न सकिन्छ ? के सबाल्टर्नको अस्तित्व अन्त्य हुनुपर्छ ?वर्तमान भारतमा लोकप्रियतावादी बौद्धिक वर्ग गान्धी र नेहरूका विचारको खिलाफमा छ । त्यसैका आधारमा राजनीतिक नेतृत्वले चुनाव जितेका छन् । तीन दशकयता समृद्धि र विकासे मुद्दाको साटो राम जन्मभूमि भारतीय राजनीतिको केन्द्र बनेको थियो । त्यो ठाउँ अब कृष्ण जन्मभूमि ले लिने पक्का छ । धार्मिक ऐतिहासिकतावाद बढ्दै गएको छ । अमर्त्य सेन र उनीजस्तै असहमतिका आवाजहरू लोकप्रियतावादको प्रतिरोधमा छन् । भारतमा जस्तै नेपालमा पनि लोकप्रियतावादी राजनीतिले ठाउँ लिइरहेको छ । धेरैजसो साम्यवादी धार्मिक ऐतिहासिकतावादी मा परिणत भएका छन् । राम जन्मभूमि भारतमा नभई नेपालमा हो भन्ने राजनीतिक एजेन्डा थपिएको छ ।"
सार्वजनिक बौद्धिक,"लोकप्रियतावादी बौद्धिकहरूसार्वजनिक असन्तुष्टि र लोकप्रियतावाद बीचको भिन्नतालाई स्पष्ट गर्नुपर्छ । बौद्धिक लोकप्रियतावादबारे पल स्टोब आफ्नो पुस्तक इन्टेलेक्चुअल पपुलिज्म मा लेख्छन् लोकप्रियतावादी बौद्धिकले सामान्य मानिसहरूको ज्ञानको खोजीमा प्रमुख भूमिका खेल्छन् । यस सन्दर्भमा नोम चोम्स्कीको विचार मननीय छ, जो भन्छन् उच्च वर्गविरुद्ध श्रमजीवीहरूले विरोध गर्नु लोकप्रियतावादी हुनु होइन । कसले सत्ताको पक्षमा बोल्छ, कसले सत्ताका विरुद्धमा सत्य बोल्छ, कसले व्यापक मानवता र न्यायका लागि बोल्छ, विचार र तर्कको हिसाबले को स्थिर छ र को छैन, बौद्धिकले आलोचनात्मक सोचको प्रयोग गर्छ वा गर्दैन, कसले सत्तामा पुग्नका लागि शक्तिको पूजा मात्र गर्छ भन्ने प्रश्नहरू आलोचनात्मक सोचका कारण र परिणाम हुन् । लोकप्रियतावादी बौद्धिकहरू व्यक्तिगत स्वार्थका खातिर दृष्टिकोण परिवर्तन गर्छन् । तिनीहरू चरम राष्ट्रवादी, जातिवादी हुन सक्छन् । तिनीहरूमा विचारको स्थिरता हुँदैन, विवेकको संकट हुन्छ र बौद्धिकताविरोधी हुन्छन् । कतिपयले सत्तामा पुग्न अक्सर विचार परिवर्तन गर्छन् । स्वभावैले विज्ञानविरोधी हुन्छन् । जस्तै, नेपालको लोकप्रियतावादी प्रवृत्तिको राजनीतिक नेतृत्वले गौतम बुद्धसँग कुनै विश्वविद्यालयको डिग्री थिएन भन्ने मूर्खतापूर्ण दाबी गर्यो । निहित स्वार्थका कारण यस्ता बौद्धिकहरूले आफ्ना विचार, आदर्श, नायक र इतिहास परिवर्तन गर्छन् । उदाहरणका लागि, वर्तमान सत्ता र प्रतिपक्षमा रहेका अधिकांश कम्युनिस्टहरूले नेपालका वामपन्थी सार्वजनिक बौद्धिकताका नमुना पुष्पलाललाई गद्दार घोषणा गरेका थिए । अहिले तिनै कम्युनिस्टहरू पुष्पलाललाई भगवान्का रूपमा पुजिरहेका छन् । पञ्चायतकालमा बीपी कोइरालालाई अराष्ट्रिय तत्त्व भनेर आलोचना गर्नेहरूमध्ये कतिपयले उनलाई अहिले आफ्नो नायकका रूपमा हेर्छन् । तत्कालीन राजा महेन्द्रको अधिनायकवादको आलोचना गर्नेहरू अहिले उनलाई राष्ट्रियताको प्रतीकका रूपमा व्याख्या गरिरहेका छन् । केही राष्ट्रिय मुद्दाहरूमा महेन्द्रजस्तै जंगबहादुर राणाले पनि योगदान पुर्याएका छन् । तर, कसरी एउटा तानाशाह अर्कोभन्दा राम्रो हुन सक्छ ? वास्तवमा बीपी कोइरालाको अठारमहिने शासनकालमा नेपाल समाजवादी प्रधानमन्त्री र राष्ट्रवादी राजा भएको देशका रूपमा विश्वमा चिनिएको थियो । त्यसविपरीत महेन्द्रले नेपाललाई तानाशाही राजतन्त्र भएको देश भनेर चिनाए । यदि अहिले गणतन्त्रात्मक शासन प्रणाली राम्रोसँग चलिरहेको छैन भने त्यति बेला राजतन्त्र राम्रोसँग चलिरहेको थिएन । लोकप्रियतावादी बौद्धिकहरू जनताको भावनाको दुरुपयोग गर्छन्, आफ्नो धर्म, इतिहास र जातिलाई अरूभन्दा धेरै उच्च मान्छन् । यस्ता बौद्धिकहरूले अक्सर इतिहासलाई मेट्ने प्रयास गर्छन् । इतिहासलाई पुनः लेख्ने प्रयास गर्छन् । तिनीहरू वैकल्पिक तथ्यको पनि कुरा गर्छन् । व्याख्या फरक हुन सक्छ तर तथ्य वैकल्पिक हुन सक्दैन भन्ने स्वीकार गर्दैनन् । सइद भन्छन् लोकप्रियतावादी बौद्धिकहरूका लागि मिथक वा काल्पनिक पहिचान सांस्कृतिक युद्धका हतियार बनेका छन् । जस्तै, पश्चिम, पूर्व, ओरिएन्ट, अक्सिडेन्ट, युरोपेली मन, अफ्रिकी दिमाग, एसियाली स्पिरिट, जापानी दिमाग, इस्लाम, इसाई धर्म, ती तहहरूमा केही सत्यता छ, तर तीमध्ये धेरैजसो वैचारिक मिथक हुन्, तिनीहरू काल्पनिक पहिचान हुन् । सइदका अनुसार, स्यामुएल हन्टिङ्टन र फ्रान्सिस फुकुयामाका उदाहरणीय पुस्तकहरू क्रमशः क्ल्यास अफ सिभिलाइजेसन र इन्ड अफ हिस्ट्री लाई लोकप्रियतावादी राजनीतिक नेतृत्व वर्गले आफ्नो विचारधारालाई सार्थक बनाउन प्रयोग गरिरहेको छ । अमेरिकी कुख्यात षड्यन्त्र सिद्धान्तकार एलेक्स जोन्स जस्ताको कमी छैन नेपालमा । लोकप्रियतावादी समयमा को सच्चा बौद्धिक र को नक्कली भनी पहिचान गर्न गाह्रो भइरहेको छ । को भित्री वा बाहिरी, को सार्वजनिक वा शक्तिपूजा गर्ने बौद्धिक भनेर पत्ता लगाउन, सइदको मापदण्ड छलफलका लागि उपयोगी छ । जबसम्म शक्तिका पुजारी बौद्धिकहरू बहुमतमा रहन्छन्, तबसम्म न आर्थिक उन्नति सम्भव छ न त राजनीतिक स्थिरता वा सामाजिक न्याय नै । त्यसैले यथास्थितिमा निरन्तर गडबड गर्ने असहमतिका बौद्धिक आवाजहरू सबै प्रकारका अन्यायविरुद्धका अन्तिम सुरक्षा हुन्छन् र चौतर्फी प्रगतिका लागि प्रेरणा पनि हुन्छन् । कता उभिने, नेपाली बौद्धिकहरूका लागि मुख्य प्रश्न हो यो । मल्ल स्विडेनका स्टकहोम विश्वविद्यालय र कार्लस्टाड विश्वविद्यालयमा प्राध्यापनरत छन् ।"
हुस्सुले हिमाली जिल्लामा उडान ठप्प,"(मुगुहुम्ला)  नेपालगन्जमा बिहानैदेखि बाक्लो हुस्सु लाग्न थालेपछि कर्णालीका हिमाली जिल्लाहरूमा हवाई सेवा ठप्प हुन थालेको छ । नेपालगन्ज विमानस्थलबाट मुगु र हुम्लासहित जुम्ला, डोल्पा र बाजुराको कोल्टीमा प्रतिदिन ५ देखि ७ वटा उडान हुने गरेकामा अहिले हुस्सुले एउटा उडान गर्न पनि समस्या हुन थालेको छ । हवाई उडान कम हुन थालेपछि विमानस्थलमा यात्रु अलपत्र पर्न थालेका छन् । नेपालगन्जमा बाक्लो हुस्सु लाग्दा एक सातादेखि उडान प्रभावित भएको रारा विमानस्थल प्रमुख विशाल बरुणले बताए । साताअघि ५७ वटा उडान हुन्थे, उनले भने, अहिले नेपालगन्ज र सुर्खेत जाने यात्रुहरू सदरमुकाममै अलपत्र छन्, हिउँ खेल्न रारा आउने यात्रुलाई पनि मुगु भित्रिन समस्या भयो । नेपालगन्जमा बिहानैदेखि झन्डै १२ बजेसम्म हुस्सु लाग्ने र त्यहाँ मौसम खुल्दा मुगुमा हावा चल्ने भएकाले उडान ठप्प भएका हुन् । नेपालगन्जमा बाक्लो हुस्सु लाग्दा सडक सुविधा नपुगेको हुम्लामा पनि उडान गर्न समस्या भएको छ । अहिले एउटा उडान गर्न पनि मुस्किल भएको सिमकोट विमानस्थल प्रमुख मोहन गिरीले जानकारी दिए । हुम्लामा झन्डै एक सय यात्रु जहाजको प्रतीक्षामा रहेको उनको भनाइ छ । नेपालगन्ज विमानस्थलमा पनि कर्णालीका हिमाली जिल्लामा जाने यात्रुको चाप छ । जिल्ला अस्पतालले रिफर गरेका बिरामीलाई पनि समयमै नेपालगन्ज र सुर्खेतका ठूला अस्पतालमा पुर्याउन समस्या भएको छ । मुगुमा धावनमार्ग कच्ची हुँदादेखिको हवाई भाडा अहिलेसम्म कायमै छ । जिल्लामा हवाई सेवा सञ्चालन भएको १८ वर्षसम्म यात्रुले महँगो हवाई भाडा तिरिरहेका छन् । रारा विमानस्थलबाट नेपालगन्ज उडान गर्ने निजी जहाजले ६ हजार ५ सयदेखि ७ हजार रुपैयाँसम्म भाडा लिने गरेका छन् । नेपाल एयरलाइन्सको भाडा भने ५ हजार ५ सय ३५ रुपैयाँ छ । धावनमार्ग कालोपत्र भइसक्दा पनि उही भाडा तिर्नुपर्ने बाध्यता भएको स्थानीय कमल शाहीले गुनासो गरे । यता प्रमुख जिल्ला अधिकारी रोमबहादुर महतले भने हवाई भाडामा एकरूपता ल्याउन निजी कम्पनीका कर्मचारीसँग बैठक बस्ने तयारी गरिएको बताए ।"
मौसम सुध्रिएपछि गौतम बुद्धमा परीक्षण उडान,"(भैरहवा)  निर्माणाधीन गौतम बुद्ध अन्तर्राष्ट्रिय विमानस्थल परीक्षण उडानका लागि तयारी अवस्थामा रहेको संस्कृति, पर्यटन तथा नागरिक उड्डयनमन्त्री प्रेमबहादुर आलेले बताएका छन् । विमानस्थलको निरीक्षण गर्दै उनले परीक्षण उडान गरिएको दुई महिनाभित्र विमानस्थल सञ्चालनमा ल्याइने दाबी पनि गरे । अहिलेको मौसममा सुधार आउनासाथ परीक्षण उडान सुरु गरिने उनको भनाइ छ । विमानस्थल चाँडो सञ्चालन गर्न हामी आतुर छौं, उनले भने, मौसममा आएको खराबीका कारण गौतम बुद्ध अन्तर्राष्ट्रिय विमानस्थलको परीक्षण उडानमा ढिलाइ भएको हो ।मौसम सफा भएको साता दिनमै परीक्षण उडान गरिने उनले बताए । केही समयअघि भारत भ्रमणका क्रममा मैले भारतीय समकक्षीसँग छोटो हवाई रुट अनुमति दिन आग्रह गरिसकेको छु, उनले भने, उताबाट काम टुंगिँदै जान्छ । यता हामीले सबै काम समयमै सक्नुपर्छ । छोटो हवाई रुट दिन भारतीय नागरिक उड्डयनमन्त्री सकारात्मक रहेको र सहयोग गर्न पनि तयार रहेको उनको दाबी छ । यसबारे प्रधानमन्त्री शेरबहादुर देउवाले भारत भ्रमणका क्रममा भारतीय प्रधानमन्त्रीसमक्ष छलफल गर्ने तयारी गरे पनि कोरोना संक्रमण बढेपछि भ्रमण रद्द भएको उनले बताए । परीक्षण उडान गर्ने जिम्मेवारीसहित ठेक्का लिएको थाइल्यान्डको एरो थाई कम्पनीले कोरोना संक्रमणको कारण देखाउँदै परीक्षणमा ढिलाइ गरेपछि नागरिक उड्डयन प्राधिकरणले गत कात्तिक पहिलो साता भारतको एयरपोर्ट अथोरिटी अफ इन्डियासँग परीक्षण उडान गर्ने विमान ल्याउने सम्झौता तयारी गरेको थियो । मन्त्री आलेले अब ढिलाइ नगर्न आयोजना र ठेकेदारलाई निर्देशन दिए । स्थलगत निरीक्षणका क्रममा मन्त्री आलेले अहिलेको टर्मिनल भवनको क्षमता निकै कम भएको बताए । आयोजनाका अनुसार टर्मिनल भवनको क्षमता ४ सय जना अट्न सक्ने छ । विमानस्थल बनेपछि लुम्बिनी क्षेत्रमा पर्यटकको ओइरो लाग्ने मन्त्री आलेको भनाइ छ । आईसीबी वान अर्थात् भौतिक निर्माणका काम थोरै बाँकी रहे पनि आईसीबी टूअन्तर्गतका उपकरण जडानको काम सकिएको गौतम बुद्ध विमानस्थल आयोजना प्रमुख प्रवेश अधिकारीले बताए । परीक्षण उडानका लागि विमानस्थल तयार भएको छ, उनले भने, अबको मुख्य काम भनेको परीक्षण उडान नै हो । आयोजनाको अहिलेसम्म करिब ९९ प्रतिशत काम सकिएको छ । विमानस्थलको भौतिक संरचना निर्माणको काम भने चिनियाँ कम्पनी नर्थवेस्ट सिभिल एभिएसनले गरिरहेको छ । आयोजनामा अब केही निर्माण र फिनिसिङका काम मात्र बाँकी छन् ।"
अररिया प्रशासनले दियो वीरपुर नाका प्रयोग अनुमति,"(विराटनगर)  जोगवनी नाकाबाट हुने आयातनिर्यातमा अवरोध नपुगोस् भनेर भारतको अररिया प्रशासनले वैकल्पिक मार्गका रूपमा तत्कालका लागि वीरपुर नाका प्रयोग गर्ने अनुमति दिएको छ । तर प्रक्रिया पूरा गर्न समय लाग्ने भएकाले अझै दुई दिन जोगबनी नाकाबाट भइरहेको आयातनिर्यात ठप्प हुने बताइएको छ । भारतको बथनाहस्थित मिरगन्ज पुल भासिएपछि जोगवनी नाकाबाट हुने आयातनिर्यात शुक्रबारदेखि ठप्प छ । अररियाका सहायक प्रशासक अलवेलासहित नेपालको उद्योग मन्त्रालयका सहसचिव नारायण रेग्मी, मोरङ व्यापार संघका पूर्वअध्यक्ष पवनकुमार सारडा र वरिष्ठ उपाध्यक्ष नवीन रिजालबीच शनिबार भएको छलफलमा अररिया प्रशासनले तत्कालका लागि आयातनिर्यात गर्न वीरपुर नाका प्रयोग गर्न अनुमति दिएको हो । भारतीय पक्षले जोगवनी नाका सञ्चालनमा ढिलाइ हुने भएपछि सुनसरीको भन्टाबारी नाका पारिको वीरपुर नाका प्रयोग गर्ने सहमति दिएको हो । तर दुवै मुलुकले माथिल्लो निकायको अनुमति लिनुपर्ने प्रावधानका कारण अझै केही दिन आयातनिर्यात सुरु भइहाल्ने अवस्था छैन, छलफलमा सहभागी रिजालले भने । नेपाल पक्षबाट आइतबार मात्र माथिल्लो निकायबाट स्वीकृति आउने स्थिति छ । भारतमा आइतबार बिदा हुन्छ । त्यसैले त्यहाँको माथिल्लो निकायबाट स्वीकृति लिन सोमबार पर्खनुपर्ने भएकाले अझै दुई दिन जोगवनी नाकाबाट आयातनिर्यात हुने अवस्था छैन, संघका वरिष्ठ उपाध्यक्ष रिजालले भने । सुनसरी मोरङ औद्योगिक क्षेत्रका उद्योगी व्यवसायीले शुक्रबार अररिया प्रशासनसमक्ष करिब १५ किमि घुमाउरो कुर्साकट्टा नाका प्रयोग गर्न दिन माग गरेका थिए । उक्त नाकामा पर्ने सडक साँघुरो भएकाले साना मालवाहक गाडी मात्र गुड्न सक्ने भएपछि यसअघि पनि वैकल्पिक मार्गका रूपमा वीरपुर मार्ग प्रयोग गर्न अररिया प्रशासन सहमत भएको रिजालले बताए ।"
उद्यमीले किन लिएनन् व्यावसायिक निरन्तरता कर्जा ?,"(काठमाडौं)  कोभिड प्रभावित उद्योग व्यवसाय निरन्तरतामा सघाउने उद्देश्यले सरकारले ल्याएको ५ प्रतिशत ब्याजदरको व्यावसायिक निरन्तरता कर्जामा उद्योगी व्यवसायीको रुचि देखिएको छैन । चालु आर्थिक वर्षको साढे पाँच महिनासम्म एउटा कम्पनीले मात्र उक्त कर्जा लिनुले पनि यसलाई पुष्टि गर्ने जानकारहरू बताउँछन् । सैद्धान्तिक रुपमा उक्त कार्यक्रम राम्रो देखिए पनि कार्यविधिमा व्यावहारिक अप्ठ्यारा धेरै रहेकाले व्यावसायिक निरन्तरता कर्जामा आफूहरूको पहुँच नपुगेको उद्योगी व्यवसायीहरूको भनाइ छ । सरकारले गत आर्थिक वर्षको बजेटमार्फत कोभिडबाट प्रभावित उद्योगी व्यवसायीका लागि ५० अर्ब रुपैयाँको कोष स्थापना गर्ने र त्यही कोषबाट पाँच प्रतिशत ब्याजदरमा व्यवसायीलाई कर्जा प्रदान गर्ने कार्यक्रम थियो । त्यो कार्यक्रमलाई सरकारले चालु आर्थिक वर्षमा पनि निरन्तरता दिएको छ । घरेलु, साना, मझौला तथा ठूला उद्योग पर्यटन, निजी शैक्षिक संस्था, यातायात, चलचित्र उद्योग तथा सञ्चार गृहमा कार्यरत श्रमिक तथा कर्मचारीको पारिश्रमिक भुक्तानी तथा व्यवसाय सञ्चालनका लागि स्थापना गरिएको व्यावसायिक निरन्तरता कोषलाई आगामी आर्थिक वर्षमा पनि निरन्तरता दिएको छु, पूर्वअर्थमन्त्री विष्णु पौडेलले अध्यादेशमार्फत ल्याएको बजेट वक्तव्यमा भनिएको छ ।कार्यक्रमअन्तर्गत गत आर्थिक वर्षमा ३५ जना ऋणीले करिब ४२ करोड रुपैयाँ मात्र कर्जा लिएको राष्ट्र बैंकको तथ्यांक छ । गत साउनसम्म एउटा शैक्षिक संस्थाले यस्तो कर्जा लिएको देखिन्छ, स्रोतले भन्यो, त्यसयता उक्त कर्जा प्रवाहको अवस्था दयनीय छ । यो शीर्षकमा नयाँ कर्जा गएकै छैन । कार्यक्रम लागू भएको डेढ वर्षसम्म निकै नगन्य मात्र कर्जा प्रवाह हुनुले यो कार्यक्रमको प्रभावकारितामै प्रश्न उठेको जानकारहरू बताउँछन् । कार्यविधि व्यावहारिक हुन नसक्दा धेरै उद्योगी व्यवसायीले ५ प्रतिशत ब्याजदरको व्यावसायिक निरन्तरता कर्जा लिन नसकेको नेपाल उद्योग वाणिज्य महासंघका अध्यक्ष शेखर गोल्छाको भनाइ छ । कार्यविधिको व्यवस्थाअनुसार कागजात पुर्याउनै गाह्रो छ, उनले भने, कार्यविधिका जटिल व्यवस्था परिमार्जन गर्नुपर्ने देखिन्छ । यसबारे सरकार र राष्ट्र बैंकसँग पनि महासंघले कुरा राखेको छ । प्रायः व्यवसाय आफ्नै ढंगले सञ्चालन भएकाले सबै व्यवयायीले कार्यविधिका कतिपय व्यवस्था पूरा गर्न नसक्ने उनले बताए । धेरै व्यवसायीले कर्जा पाउने अवस्था बनाउन लक्षित समूहसँग छलफल गरी कार्यविधि परिमार्जन गर्नुपर्ने उनको सुझाव छ । व्यावसायिक निरन्तरता कर्जा धेरै प्रवाह हुन नसकेको सम्बन्धमा राष्ट्र बैंक पनि जानकार छ । यो कर्जा कार्यक्रम र अहिलेको परिवेश नै फरक भएकाले व्यवसायीको रुचि नभएको हुन सक्छ । यद्यपि के करणले यस्तो अवस्था आयो भनेर अध्ययन गर्नुपर्ने भएको छ, स्रोतले भन्यो ।व्यवसायीहरूले सहुलियत दरको कर्जा, पुनर्कर्जामार्फत कर्जा पाइसकेकाले व्यावसायिक निरन्तरता कर्जामा रुचि नबढेको बैंकर्स संघका अध्यक्ष अनिलकुमार उपाध्यायको भनाइ छ । यस शीर्षकमा सीमित कर्जा माग मात्र आयो । उनीहरूलाई सम्बोधन भयो । अरूलाई यस शीर्षकमा कर्जा नचाहिएकाले थप माग नआएको होला, उनले भने, माग भएर सम्बोधन नभएको भए बहस हुन्थ्यो होला । अरु नै शीर्षकबाट चाहिए जति पैसा पाएकै छन् । उनीहरूले अब किन थप झण्झट लिऊन् । व्यावसायिक निरन्तरता कर्जा कार्यविधिमा केही व्यावहारिक कठिनाइ रहेको गुनासो पनि व्यवयायीबाट आएको उनले बताए ।गएका महिनामा बैंक तथा वित्तीय संस्थाद्वारा उच्च दरमा कर्जा विस्तार भएको, सोही अनुपातमा ब्याज अनुदानको सहुलियत कर्जा र सस्तो ब्याजदरको पुनर्कर्जा प्रवाह भएकाले व्यावसायिक निरन्तरता कर्जाको माग कम आएको हुन सक्ने राष्ट्र बैंकका प्रवक्ता गुणाकर भट्टको भनाइ छ । उक्त कर्जाका लागि व्यवसाय कोभिडबाट प्रभावित भएको, सरकारी निकायमा कम्पनी दर्ता र नियमित नवीकरण भएको, न्यूनतम पाँच जना कर्मचारी, नियमित रुपमा तलब तथा ज्याला भुक्तानी गरेको, कानुनबमोजिम अग्रिम आयकर कट्टी र दाखिला गरेको हुनुपर्ने प्रावधान कार्यविधिमा छ । व्यवसायीहरूले आय विवरण बुझाएको र कर चुक्ता प्रमाणपत्र लिएको, कर्मचारीको तलब बैंक खातामार्फत भुक्तानी गरेको हुनुपर्ने व्यवस्था पनि कार्यविधिमा छ । व्यवसायीले उल्लिखित प्रावधान पूरा गर्न नसकेका कारण यस्तो कर्जा लिन नसकेका हुन् । सरकारी निकाय, बैंक तथा वित्तीय संस्था र दातृ निकायहरूबाट सहुलियत ब्याजदरमा कर्जा वा सहायता उपभोग गरिरहेका ऋणीले व्यावसायिक निरन्तरता कर्जा पाउँदैनन् । कोभिडका कारण उत्पन्न असहज परिस्थितिले शिथिल बनेको व्यावसायिक क्षेत्रलाई प्राण दिन भन्दै सरकारले गत आर्थिक वर्षको बजेटमार्फत ५० अर्ब रुपैयाँको कोष स्थापना गरी ५ प्रतिशत ब्याजदरमा कर्जा उपलब्ध गराउन उक्त कार्यक्रम ल्याएको थियो । कार्यक्रम घोषणा भएपछि मन्दीमा रहेको व्यवसायले पुनर्जीवन पाउने भन्दै निकै सकारात्मक रूपमा हेरिएको थियो । निजी क्षेत्रले पनि निकै प्रशंसा गरेका थिए । तर कार्यविधि लागू भएपछि भने अनपेक्षित परिणाम देखियो । सरकारले २०७७ मंसिरमा उक्त कार्यविधि जारी गरेको थियो । कार्यविधिअनुसार व्यावसायिक निरन्तरताका लागि उद्योगी व्यवसायीले ५ प्रतिशत ब्याजदरमा कर्जा पाउँछन् । यसका लागि सरकारले राष्ट्र बैंकको बैंकिङ कार्यालयमा ५० अर्ब रुपैयाँको व्यवसाय सञ्चालन निरन्तरता कर्जा प्रवाह शोधभर्ना खाता खोल्ने प्रावधान कार्यविधिमा छ । सोहीअनुसार राष्ट्र बैंकमा खाता पनि खुलिसकेको छ । २०७७ पुससम्म खातामा ३० अर्ब रुपैयाँका लागि प्रतिबद्धता आइसकेको थियो । त्यसपछि यो विषयमा खासै प्रगति नभएको अर्थ मन्त्रालय स्रोतले जनाएको छ ।"
नयाँनयाँ श्रम गन्तव्य पहिल्याउँदै नेपाली,"गत वर्ष कहाँ कति नेपाली रोजगारीमा पुगे पोल्यान्ड ४,७२८ माल्दिभ्स ३,७६३ जोर्डन ३,४०२ टर्की ३,३९६ साइप्रस ३,३०४ माल्टा २,३१७ जापान १७२० मकाउ १३६८स्रोत ः सूचना व्यवस्थापन प्रणाली"
रिस पोख्न 'रेज रुम,"(काठमाडौं)  भडास, माया, जात, धोका, पागल, रिलिज द एंगर, म्याडनेस, डर लाग्यो, तनाव, बुम ! यस्तैयस्तै अक्षरहरूले भरिएको सानो कोठा । दुइटा टायर र एउटा ड्रम, छेउमा फलामका रड । कोठाको ठीकबाहिर पीपीई सुट ।दुई युवा पीपीई सुट, ग्लोब्स, चस्मा, मास्क, ह्याटमा कोठाभित्र छिर्नेबित्तिकै चर्को आवाजमा गीत बज्यो । उनीहरू उफ्रँदै, खुसी हुँदै बियरका बोतल फुटाउँदै छन् । छेउमा भएका टायरलाई सक्दो बल लगाएर चुट्दै छन् । करिब ८१० वटा बोतल फोडेर उनीहरू बाहिर निस्के । यो बन्द कोठाको नाम हो, तोडफोड रेज रुम ।बन्द कोठाभित्र विभिन्न वस्तु फुटाएर आफूभित्रको आक्रोश हटाउन प्रयोग गरिने रेज रुम को कन्सेप्टमा तोडफोड गत शुक्रबारदेखि काठमाडौंको त्रिपुरेश्वरमा खुलेको छ ।जसलाई फ्रस्टेसन हुन्छ, रमाइलोका लागि यहाँ आउँदा हुन्छ । यस्तो ठाउँमा फ्रस्टेसन कम गर्नभन्दा पनि रमाइलोका लागि खोल्नुपर्छ भन्ने लाग्छ, कोठाभित्रबाट बाहिर निस्कँदै गर्दा २१ वर्षीय दिवस अधिकारीले सुनाए । दिवसको कुरा सकिनेबित्तिकै स्वयं ढकालले थपे, कलेजको व्यवस्थापन, देश, सरकार, बेरोजगार हुनुको फ्रस्टेसन थियो । हामीले त्यो रिस सिसामा पोख्यौं । उनी दुवैले टिकटक भिडियोबाट तोडफोडबारे थाहा पाएका रहेछन् । सिसा फुटाउँदै भिन्नै अनुभव भएको स्वयंले सुनाए । पहिलो पटक सिसा त्यसरी फुटाउँदा आएको आवाजले त अर्कै अनुभव भयो । मज्जा आयो । त्यसरी पहिला कहिल्यै सिसा फुटाएका थिएनौं, उनले भने । तोडफोडमा आएका दुई सहभागीको प्रतिक्रिया सुनेर उत्साहित छन् सञ्चालक विभूषण शर्मा । तनाव हटाउनभन्दा पनि मनोरञ्जनका लागि तोडफोड खोलेको उनी बताउँछन् । रेज रुमको विषयमा मैले एउटा लेखबाट थाहा पाएँ । सुरुमा यसको कन्सेप्ट सुन्नेबित्तिकै प्रश्न मनमा आयो । मैले यसका बारेमा धेरै खोजें । काठमाडौं उपत्यकामा यति तनावमा छन् । तनाव त भइहाल्यो, काठमाडौंमा मनोरञ्जनका लागि सीमित स्थान मात्रै छन् । त्यसैले मनोरञ्जनका लागि केही नयाँ गरौं भन्ने सोचेरै रेज रुमको कन्सेप्टमा काम गयौं, उनले सुनाए ।रिस उठ्दा विभूषणलाई पनि सामान फुटाउन मन लाग्थ्यो । एकपटक रिसमा मोबाइल फुटाइदिए । कम्प्युटर ह्याङ हुँदा कम्प्युटर नै फुटाइदिए । आफ्नो सामान फुटाउँदा त आफैंलाई घाटा । बरु फुटाउनै मिल्ने स्थानमा गएर फुटाउनुको मज्जा कस्तो होला भन्ने कौतूहलताले पनि विभूषणलाई रेज रुमको स्टार्टअप व्यवसाय खोल्न प्रेरित गर्यो । तोडफोडको प्याकेज किनेर भएको जति रिस त्यसमा पोख्दा भइहाल्यो । तपाईंलाई त्यसले राहत मिल्नेछ, उनले भने । सहभागी हुन चाहनेहरू सजिलै तोडफोडको कोठाभित्र छिर्न पाउँदैनन् । उनीहरूलाई सुरुमा स्वीकृतिपत्रमा हस्ताक्षर गर्न लगाइन्छ । सहभागी हुन चाहनेले टीभी, फ्रिजदेखि अन्य भान्साका सामग्रीलाई फोड्न चाहेमा तोडफोडले त्यसको पनि व्यवस्थापन गरिदिन्छ ।झट्ट हेर्दा तोडफोड जोखिमपूर्ण देखिन्छ । यस्तो जोखिमपूर्ण कुरामा मनोरञ्जन लिन मानिस आउलान् त ?उनले भने हामीले जसरी यसको प्रचार गरेका छौं, त्यो हेर्दा त मानिसहरू आउँछन् भन्ने नै लाग्छ । अर्को कुरा हामी पीपीई, ह्याट, चस्मा, वेल्डिङ ग्लोब्स, जुत्ता लगाएको व्यक्तिलाई मात्र भित्र छिराउँछौं । तोडफोडमा सहभागी हुनेको सुरक्षामा त्यत्तिकै ध्यान दिने प्रयास गरेका छौं । उहाँहरूलाई चोटपटक नलागोस् भन्ने नै हाम्रो मुख्य उद्देश्य हो ।तोडफोडमा ३ सय ५० देखि १ हजार ५ सय रुपैयाँसम्मको प्याकेज छन् । सोच कम्पनीमार्फत तोडफोड खुल्यो । अहिले तोडफोडको कन्सेप्ट बुझाउन आफूहरूलाई चुनौती भएको अनुभव सुनाउँछन् विभूषण । भन्छन्, सुरुमा त आफ्नो परिवारलाई नै कसरी बुझाउने भन्ने थियो । मैले आमाबुबालाई कन्सेप्ट सुनाएँ, उहाँहरूको प्रतिक्रिया एकदम सकारात्मक थियो । बुबाले त सामग्री फुटाइसकेका व्यक्तिलाई मन्द संगीतमा आराम गर्ने अर्को कोठा पनि हुनुपर्छ भन्दै सल्लाह दिनुभयो । मैले त उहाँले साथ दिनुहुन्न भन्ने लागेको थियो । तर रेज रुम बुझ्न धेरै गाह्रो हुँदैन रहेछ ।रेज रुम को कन्सेप्ट पहिलो पटक सन् २००८ मा जापानमा खुलेको थियो । त्यसपछि उक्त कन्सेप्ट विभिन्न देशले पछ्याए । अमेरिकामै पनि सयभन्दा बढी रेज रुम खुलेका छन् । रेज रुमलाई लिएर चिकित्सकदेखि विभिन्न व्यक्तिले मिश्रित प्रतिक्रिया दिएका छन् । कतिले यसले मानिसको रिस हटाउन मद्दत नगरी बढाउने काम गरेको अध्ययन पेस गरेका छन् भने कतिले यसको आवश्यकताबारे प्रतिक्रिया दिएका छन् । भारतको भडास क्याफे रेज रुमकै कन्सेप्टमा तयार पारिएको हो ।विभूषण रेज रुमको कन्सेप्टलाई तोडफोडमार्फत पहिलो पटक नेपालमा आफैंले सुरु गरेको दाबी गर्छन् । यसअघि उनले नै टर्किस आइसक्रिमको कन्सेप्टलाई नेपालमा भित्र्याएका थिए । ३ लाख बढीको लगानीमा सुरु गरेको तोडफोडमा उनले ५ जना कर्मचारी राखेका छन् । तोडफोडका प्रचारका लागि उनीहरूले टिकटकलाई प्रयोग गरेका छन् । कतिले टिकटकमार्फत सजिलै बुझ्नुभएको छ । यस्तो पनि गर्ने र भन्ने पनि छन् । तर त्यही त हाम्रो व्यवसायको चुनौती हो । मनोरञ्जनका लागि क्लब, रेस्टुरेन्टमा मानिस गइरहेकै हो । तर यो त सबैका लागि नयाँ हो, उनी सुनाउँछन्, मैले पनि रेज रुमभित्र बोतल फोडें । पहिला फोड्दा त डर नै लाग्यो । जब त्यो रडले त्यसलाई पड्काइन्छ । अर्कै किसिमको अनुभव हुँदो रहेछ । अर्कै किसिमको रमाइलो हुन्छ ।एक वर्षको तयारीपछि विभूषणले तोडफोड खोले । उनले फुटेका सिसाको टुक्रा रिसाइकल गर्ने मेसिनलाई भारतबाट मगाएका छन् । २ लाख बढी पर्ने त्यो मेसिनलाई मगाएका छौं । त्यो मेसिनले बोतललाई बालुवा बनाउँछ । त्यसलाई अर्कै तरिकाले प्रयोग गर्ने हाम्रो सोच छ, उनले भने, पहिला म तोडफोड गर्थें अहिले अरूलाई गराउँछु । यो वर्षभित्र ३ ठाउँमा तोडफोडको ब्रान्च खोल्ने योजना छ । बन्द गर्ने त सोचेकै छैन ।"
संक्रमितले भरिँदै बेलायतका अस्पताल,"(लन्डन)  कोभिड१९ को नयाँ भेरिएन्ट ओमिक्रोनको संक्रमण तीव्र बनेसँगै बेलायतका अस्पताल संकटपूर्ण अवस्थामा पुगेका छन् । बिरामीको चाप बढेको र स्वास्थ्यकर्मी तथा कर्मचारी घरैमा आइसोलेसनमा बस्नुपरेपछि अस्पतालले अत्यावश्यकीय सेवा प्रवाह गर्न सकेका छैनन् । उत्तरपश्चिम इंग्ल्यान्डमा तत्काल जरुरी नभएका अपरेसन रद्द गरिएको छ भने बेलायतभर २४ अस्पतालले संकटपूर्ण अवस्था आएको घोषणा गरेका छन् । कतिपय ठाउँमा बिरामीले एम्बुलेन्सका लागि २४ घण्टा कुर्नुपरेको बताइएको छ । इंग्ल्यान्डमा अहिले १५ जनामा एक जना संक्रमित छन् । बेलायतमा दैनिक संक्रमितको संख्या अत्यधिक बढेपछि स्वास्थ्य क्षेत्र प्रभावित छ । यहाँ दैनिक २ लाख हाराहारी संक्रमित थपिने गरेका छन् । देशभरका अस्पतालमा हाल करिब ११ हजार संक्रमित भर्ना भएको जनाइएको छ । यसअघिको डेल्टाजस्तो घातक नभए पनि अति संक्रामक ठानिएको ओमिक्रोनका कारण आगामी साताहरूमा अस्पतालले थप चाप बेहोर्नुपर्ने देखिएको प्रधानमन्त्री बोरिस जोन्सनले बताएका छन् । जोन्सनले कोभिड महामारी अन्त्य भएको ठान्नु मूर्खता हुने बताएका छन् । हाल अस्पतालको आईसीयूमा रहेका बिरामी खोप वा बुस्टर डोज नलगाएका बढी भएको पाइएका जोन्सनको भनाइ छ । यद्यपि, यो अन्य भेरिएन्टभन्दा कम घातक भएको प्रधानमन्त्रीको धारणा रहेको बीबीसीले उल्लेख गरेको छ । बेलायतमा शुक्रबार मात्र १ लाख ७८ हजार २ सय ५० जना संक्रमित भएका छन् भने २ सय २९ जनाले ज्यान गुमाएका छन् । संक्रमण बढेसँगै सरकारले बुस्टर खोपलाई प्राथमिकता दिँदै सबैलाई खोप लगाउन आग्रह गरेको छ । नेसनल हेल्थ सर्भिस (एनएचएस) प्रमुखले लन्डनका अस्पतालमा पनि बिरामी भर्ना उच्च हुन सक्ने चेतावनी दिएका छन् । एनएचएसमा अहिले १० मा एक जना कर्मचारी संक्रमित भएर अनुपस्थित भएका तथ्यांकले देखाएको छ । लन्डन, योर्कसायर र इसेक्सका दर्जन बढी अस्पतालले कोभिड बिरामी बढेपछि भेटघाटका लागि भिजिटर आउन प्रतिबन्ध लगाएका छन् । बेलायती शिक्षामन्त्री नधिम जहावीले ५० वर्षभन्दा माथिको उमेर समूहमा ओमिक्रोन फैलिइरहेको जनाएका छन् । तर उनले ९० प्रतिशत बढी वृद्धवृद्धाले बुस्टर खोप लगाइसकेकाले अहिले इंग्ल्यान्डमा तत्काल थप प्रतिबन्ध आवश्यक पर्ने तथ्यांकले नदेखाएको बताए । बेलायत सरकारले देश भित्रिने यात्रुहरूका लागि गर्दै पीसीआर टेस्ट अनिवार्य गर्नुपर्ने नियम यही शुक्रबारदेखि हटाउने भएको हो । प्रधानमन्त्री बोरिस जोन्सनले कोभिडको नयाँ भेरिएन्ट ओमिक्रोनको विस्तारसँगै लागू नियम अहिले सही समयमा पुनरावलोकन गरिएको जनाएका छन् । यद्यपि, सरकारले इंग्ल्यान्डका माध्यमिक तह पढ्ने सबै विद्यार्थीले कोभिड परीक्षण र मास्क अनिवार्य लगाउनुपर्ने नियम लागू गरेको छ । राष्ट्रिय तथ्यांक कार्यालय (अफिस फर नेसनल स्टाटिस्टिक्स) ले गत ३१ डिसेम्बरमा सार्वजनिक गरेको तथ्यांकअनुसार ७५ वर्ष र १५ देखि २४ वर्ष उमेर समूहका मानिस अस्पताल भर्ना हुने क्रम बढे पनि अन्य समूहमा घटेका पाइएको थियो । नेपलिज् डक्टर्स एसोसिएसन यूके अध्यक्ष तथा कन्सल्टेन्ट सर्जन डा कमल अर्यालले ४ सय बेडको आफू कार्यरत अस्पतालमा कोभिड बिरामी झन्डै दोब्बर बढेको बताए । पहिलेका दुई लहरभन्दा हाल चाप कम भए पनि बिरामी भर्ना बढ्दै गएको अर्यालले जनाए । नडराई बस्न सकिने अवस्था छैन, अर्यालले सुझाए, बुस्टर डोज लगाएर सबैजना सुरक्षित रहनुस् ।डारेन्ट भ्याली अस्पताल डार्टफोर्डमा एपिलेप्सी स्पेसलिस्ट नर्स तथा नेपलिज् नर्सिङ एसोसिएसन यूकेकी अध्यक्ष सुनिता गौतमले ओमिक्रोनका कारण नर्सलाई चुनौती थपिएको बताइन् । बिरामी भर्ना वृद्धिसँगै नर्सहरू नै संक्रमित भएर थप मार परेको छ, उनले भनिन् । डार्टफोर्ड नेपाली समुदायमा धेरै नेपालीसमेत ओमिक्रोन संक्रमित रहेको उनले जनाइन् । क्विन एलिजाबेथ अस्पतालमा कार्यरत स्पेसलिस्ट नर्स सुशीला कार्की पनि आफ्नो अस्पतालमा कोभिड बिरामी भर्ना हुनेक्रम बढेपछि त्यसले सामान्य बिरामी परीक्षण तालिका फेरिएको बताउँछिन् ।"
हिउँमा फसेर पाकिस्तानमा २२ को मृत्यु,"इस्लामाबाद (एजेन्सी) पाकिस्तानको उत्तरी क्षेत्रको सडकमा भारी हिमपातका कारण गाडीहरू फसेपछि कम्तीमा २२ जनाको ज्यान गएको छ । मृतकमध्ये ६ जना बालबालिका छन् । सेनाले हिउँमा फसेकाहरूको उद्धार गरी मुर्रेस्थित सडक खुलाउने प्रयास गरिरहेको अधिकारीहरूले जनाएका छन् । गृहमन्त्री शेख रसिदले कम्तीमा एक हजार गाडी हिउँमा फसेका जनाएका छन् । पञ्जाब प्रान्तको रावलपिण्डी जिल्लामा पर्ने मुर्रे पाकिस्तानको राजधानी इस्लामाबादबाट उत्तरतर्फ पर्छ । स्थानीय सञ्चारमाध्यमहरूका अनुसार शुक्रबारदेखि उक्त क्षेत्रमा हिमपात भएसँगै पर्यटक रोकिएका हुन् । त्यसयता हिउँ खेल्न कम्तीमा एक लाख निजी गाडी मुर्रे क्षेत्रमा पुगेका थिए । जसका कारण निकै लामो जाम परेको प्रहरीले जनाएको छ । ६ जनाको चिसोले कठ्यांग्रिएर गाडीभित्रै ज्यान गएको हो । अन्यको मृत्यु कारण थाहा हुन नसकेको प्रहरीले जनाएको छ । अधिकारीरूले मुर्रेलाई विपद् क्षेत्र घोषणा गर्दै मानिसहरूलाई अन्यत्रै रहन आग्रह गरेको छ । मानिसहरूले निकै भयावह स्थितिको सामना गरिरहेका छन्, त्यस क्षेत्रमा अड्केका एक पर्यटक उस्मान अब्बासीले समाचार संस्था एएफपीलाई भने, पर्यटकमात्र होइन, स्थानीय पनि निकै समस्यामा छन् । ग्यास र पानी अभाव भएको छ । गृहमन्त्री रसिदले एक भिडियो सन्देशमा करिब २० वर्षयता हिउँ खेल्न मुर्रे क्षेत्रमा निकै ठूलो संख्यामा मानिसहरू पुगेका कारण ठूलो संकट उत्पन्न भएको बताएका छन् । पाकिस्तानी प्रधानमन्त्री इमरान खानले पर्यटकहरूको दुःखद् मृत्युले आफू मर्माहत भएको बताएका छन् । मैले यसबारे छानबिन गर्न निर्देशन दिएको छु, खानले भने ।"
भारतका ५ राज्यमा अर्को महिना चुनाव,"(नयाँदिल्ली)  भारतका पाँच राज्यमा अर्को महिना विधानसभा चुनाव हुने भएको छ । देशभर कोभिडको संक्रमण फैलिइरहेका बेला निर्वाचन आयोगले शनिबार उत्तर प्रदेश, उत्तराखण्ड, पञ्जाब र गोवामा फेब्रुअरीका लागि चुनावी तालिका सार्वजनिक गरेको छ । संक्रमण बढेको भन्दै कतिपयले तत्काल चुनाव गर्न उचित नहुने बताएका छन् । तर भारतीय संविधान र कानुनअनुसार संकटकालीन अवस्थामा मात्र चुनाव सार्न सकिने व्यवस्था छ । मिति घोषणासँगै निर्वाचन आचारसंहिता पनि लागू भएको छ । आयोगले जनवरी १५ सम्म कुनै पनि सभासम्मेलन नगर्न निर्देशन दिएको छ । कोभिडको स्थिति मूल्यांकन गरेर त्यसपछि थप आदेश जारी हुने आयोगले उल्लेख गरेको छ । मुख्य निर्वाचन आयुक्त सुशील चन्द्राले पत्रकार सम्मेलन गर्दै आचार संहिता कार्यान्वयनका लागि सबै पक्षलाई आग्रह गरेका छन् । जनसंख्याका हिसाबाले सबैभन्दा ठूलो उत्तर प्रदेशमा ७ चरणमा मतदान हुनेछ । उत्तर प्रदेशमा फेब्रुअरी १० मा सुरु भएर मार्च ३ सम्म मतदान हुने आयोगले सार्वजनिक गरेको कार्यतालिकामा उल्लेख छ । उत्तराखण्ड, पंजाब र गोवामा फेब्रुअरी १४ मा एकै चरणमा मतदान हुनेछ । त्यस्तै, मणिपुरमा फेब्रुअरी २७ र मार्च ३ मा गरी भने दुई चरणमा मतदान हुने छ । मतगणना भने पाँचवटै प्रदेशमा मार्च १० बाट सुरु हुनेछ । भारतमा पछिल्लो २४ घण्टामा १ लाख ४१ हजार ९ सय ८३ संक्रमित थपिएका छन् । उक्त अवधिमा २ सय ८५ जनाको मृत्यू भएको छ । सबैभन्दा बढी महाराष्ट्रमा ४० हजार ९ सय २५, बंगालमा १८ हजार २ सय १३ र दिल्लीमा १७ हजार ३ सय ३५ संक्रमित थपिएका हुन् । आगामी तीन सातामा तेस्रो लहर चुचुरोमा पुग्ने विज्ञहरूको अनुमान छ । गत वर्ष दोस्रो लहर सुरु भएको ५६ दिनपछि संक्रमित संख्या १ लाख पार भएको थियो । हाल १० दिनमै दैनिक संक्रमित हुने लाखभन्दा बढी छन् । मुख्य आयुक्त चन्द्राले कोभिडसम्बन्धी निर्देशिकाको पालना गर्दै चुनावी प्रक्रिया पूरा गरिने बताए । उनले चुनाव हुने प्रदेशमा कोभिडविरुद्धको खोप अभियानकै रूपमा सञ्चालन गर्न सरकारलाई आग्रह गरेका छन् । पहिलेको तुलनामा १६ प्रतिशत मतकेन्द्र बढाइएको र एउटामा बढीमा १ हजार ५ सय मतदातालाई भोट खसाल्ने व्यवास्था गरिएको उनले जनाए । त्यस्तै, संक्रमितका लागि पोस्टल ब्यालेटको व्यवस्था गरिएको आयोगले जनाएको छ । मतदानबाट ६ सय ९० विधानसभा सदस्य चुनिनेछन् । उत्तर प्रदेशमा ४०३, पञ्जाबमा ११७, उत्तराखण्डमा ७०, मणिपुरमा ६० र गोवामा ४० सिट छन् । उत्तर प्रदेश र उत्तराखण्ड नेपालका सीमावर्ती राज्य हुन् । आयोगले उत्तर प्रदेश, पञ्जाब र उत्तराखण्डमा उम्मेदवारलाई ४० लाख रुपैयाँ खर्चको सीमा निर्धारण गरेको छ । त्यस्तै, मणिपुर र गोवामा खर्चको सीमा २८ लाख तोकिएको छ ।"
फ्रेन्ड्स अझै आत्मविश्वासी,"(काठमाडौं)  यो टप भर्सेस बटम को टिम भिडन्त थियो । जित अंकतालिकाको शीर्षस्थानमै रहेको मछिन्द्रकै पक्षमा रह्यो । तर, खेल सकिँदा उल्टै फ्रेन्ड्सका प्रशिक्षक मृगेन्द्र मिश्र आत्मविश्वासी देखिए । बरू मछिन्द्रकै प्रशिक्षक प्रवेश कटुवालले खेलमा गाह्रो भएको माने । खेलाडी छँदा प्रवेश कुनै समय थ्रीस्टारबाट खेल्थे । त्यतिबेला कुनै अवसरमा उनका प्रशिक्षक थिए, मिश्र । आठौं चरण आइपुग्दा पनि जितविहीन एक्लो टिम रहेको छ फ्रेन्ड्स । सहिद स्मारक लिग ए डिभिजनको शनिबार दशरथ रंगशालामा भएको खेलमा आत्मघाती गोलका कारण फ्रेन्ड्स १० ले पराजित रह्यो । त्यही खेलपछि प्रशिक्षक मिश्रले फ्रेन्ड्सलाई जसरी भए पनि आफूले रेलिगेसनबाट जोगाउने दाबी गरे । उनको जसरी भए पनि भनाइ आफैंमा अर्थपूर्ण छ । उनी भन्थे, अझै ५ खेल बाँकी छ । यी खेलमध्ये तीन खेल जित्नैपर्छ । अरूको पनि धेरै अंक छैन । अबको खेलमा यस्तै खेल्ने हो भने जोगिन्छौं ।खेलको एकमात्र गोल ६८ औं मिनेटमा भएको थियो । यो वास्तवमै दुर्भाग्यपूर्ण रह्यो । बल क्लियर गर्ने प्रयासमा रोनेल एन्थोनी पाउलको हेडिङले पोस्टको दिशा लिएको थियो । फ्रेन्ड्स तीन अंकमै सीमित रहेर तालिकाको पुछारमा छ । मछिन्द्रले भने तालिकामा २० अंक लेखाएको छ । लिग उपाधि रक्षा गर्नेक्रममा थप एक पाइला चालेको छ । मछिन्द्र अहिलेसम्म अपराजित छ । टोलीको लिगमा अपराजित यात्रा १४ खेलसम्म पुगेको छ । मछिन्द्रका गोलरक्षक विशाल श्रेष्ठ पनि आफ्नो खेलजीवनकै उत्कृष्ट लयमा बगिरहेका छन् । उनले यसपल्ट लगातार क्लिन सिट राखेको खेल ७ पुगेको छ । रंगशालामा शनिबारै दोस्रो खेलमा भने आर्मीले एनआरटीलाई १० ले पराजित गर्यो । हारपछि एनआरटीका प्रशिक्षक राजुकाजी शाक्य निराश देखिए । उनले टिमको प्रदर्शन यो खेलमा राम्रो नरहेको माने । एनआरटी स्वयं एक प्रकारको लयबाट गुज्रिने प्रयासमा थियो । टोलीको ५ खेलको अपराजित यात्रा टुंगिएको छ । आर्मीका लागि भने यो जित ठूलो राहतको रूपमा आएको छ । लगातार तीन बराबरी खेलेपछि आर्मीले जित निकालेको हो । खेलपछि आर्मी प्रशिक्षक नवीन न्यौपानेले फेरि एकपल्ट शीर्ष चार स्थानका लागि टोलीले आफ्नो चुनौती पेस गरेको माने । जितपछि आर्मीको १४ अंक भएको छ । टोली चौथो स्थानमा छ । तेस्रोमा रहेको संकटा र आर्मी दुवैको समान अंक छ । संकटा गोल अन्तरले अगाडि रहेको हो । उनीहरूको ठीक अगाडि मनाङ मर्स्याङ्दी १९ अंकसहित दोस्रोमा छ । मनाङले शनिबारै पोखरामा च्यासललाई ५० ले हराएको थियो ।रंगशालामा खेलको १७ औं मिनेटमा आर्मीले निकालेको गोल धेरै हदसम्म विवादस्पद रह्यो । जगजित श्रेष्ठले निकालेको सटिक क्रसमा दिनेश हेम्जनले हेड गर्दै गोल गरेका हुन् । जतिबेला जगजितले बल नियन्त्रणमा लिएका थिए, त्यतिबेलासम्म मैदानमा अर्को दोस्रो बल पनि थियो । मैदानमा दुई बलमा हुँदा खेल रोकिनुपर्छ, यदि त्यो दोस्रो बलले खेलमा अवरोध पुर्याएको छ भने । मूल प्रश्न, के त्यो दोस्रो बललाई त्यस्तै अवरोधको काम गरेको थियो त ? रेफ्री नवीन्द्र महर्जनले त्यस्तो मानेनन् र गोल कायम रह्यो । तर एनआरटीका खेलाडीको आर्मीले बुनेको आक्रमणमा भन्दा त्यही बलमा केन्द्रित थियो । बलले पोस्टको दिशा लिने बित्तिकै यसबारे एनआरटी गोलरक्षक अजित प्रजापतिले विरोध गर्न खोजे, तर त्यो त्यत्तिकै रह्यो । यस्तो गोलमा पराजित हुने टिमको गुनासो प्रायः हुने गर्छ । अजित खेलमा सबैभन्दा सक्रिय खेलाडी जस्तै रहे । उनले आर्मीले बुनेको एकपछि अर्को आक्रमण निस्तेज बनाइरहे ।"
ओलावालेको ह्याट्रिकमा मनाङको सान,"(पोखरा)  काठमाडौंबाहिर होम एन्ड अवे का अवधारणामा पहिलोपल्ट पोखरामा भएको ए डिभिजन लिगका तीनै खेलमा मनाङ मर्स्याङ्दी क्लबले सफलता हात पारेको छ । पोखरालाई घरेलु मैदान मानेको मनाङले शनिबार च्यासलविरुद्ध ५० को सानदार जित निकाल्दै उपाधि यात्रा बलियो बनाएको छ ।यसअघि मनाङले पुलिसलाई ३१ र ब्रिगेड ब्वाजलाई १० ले पोखरा रंगशाला मैदानमा हराएको थियो । शनिबार च्यासललाई हराएर मनाङले पछिल्लो लिगको बदला लियो । च्यासलसँग २० ले हार बेहोर्दा मनाङ तेस्रो स्थानमा समेटिएको थियो । यसपालि भने ओलावाले ओलाडिपे अफिजको ह्याट्रिकसँगै जित निकाल्यो । एडिलाजा सोमिडे र दिनेश राजवंशीले ११ गोल गरे ।सोमिडेले तेस्रो मिनेटमै गोल गरेर मनाङलाई अग्रता दिलाए । ओलावालेको पासलाई फिनिसिङ टच दिँदै उनले गोल गरे । सुरुमै रक्षात्मक खेलेको च्यासलको रक्षापंक्तिको कमजोरीमा फाइदा उठाउँदै मनाङले अग्रता लिएर दबाबमा राख्यो । खेलको ४३ औं मिनेटमा ओलावालेले गोल गर्दै मनाङको अग्रता दोब्बर बनाए । विश्व अधिकारीको फ्रिकिकमा पेनाल्टी बक्सभित्रबाटै सुन्दर हेडरमा उनले गोल गरे । उक्त गोल जारी लिगको एक सय गोल बनेको थियो ।दोस्रो हाफमा भने च्यासलले केही आक्रामक खेल्यो । खेलको ६३ औं मिनेटमा बक्सभित्र मनाङका डिफेन्सले च्यासलका खेलाडीलाई लडाएपछि पेनाल्टी अपिल गरे । रेफ्रीले कुनै कार्ड दिएनन् । च्यासलका प्रशिक्षक बालगोपाल साहुखल मैदानभित्र प्रवेश गरे । रेफ्रीले सन्तोष साहुखल र प्रशिक्षक बालगोपाललाई पहेँलो कार्ड देखाए । बालगोपालको आक्रोश नथामिएपछि रेफ्रीले उनलाई रातो कार्ड दिँदै प्यारापिट फर्काए । त्यसपछि पाएका सुन्दर अवसर च्यासलले गोलमा परिणत गर्न सकेन । बरू मनाङले मौका हेरेर काउन्टर एट्याक गर्दै गोल थप्यो । खेलको ८६ औं मिनेटमा रूपेश केसीको कर्नरमा हेड गोल गर्दै दिनेशले मनाङको अग्रता फराकिलो बनाए । अनमार्क रहेको अवस्थामा सहज गोल गर्दै उनले खेल ३० को अवस्थामा पुर्याए । ओलावालेले इन्ज्युरी समयमा दुई गोल थप्दै ह्याट्रिक पूरा गरे । तेस्रो मिनेटमा गोल गर्दा उनले च्यासलका डिफेन्स कमल श्रेष्ठ, अभिषेक लिम्बु र चेतन थारुलाई कुनै मौका दिएनन् । विमल रानाको पासमा तीन डिफेन्सलाई बिट गर्दै गरेको प्रहारमा च्यासलका गोलरक्षक सन्तोष महतले बचाउको प्रयाससम्म गर्न भ्याएनन् । च्यासलका पहिलो रोजाइका गोलकिपर प्रदीप भण्डारी घाइते भएपछि सन्तोष मैदान छिरेका थिए । जसको फाइदा मनाङले लियो । अर्को मिनेटमा ओलावालेले कप्तान अञ्जन विष्टको पासमा च्यासलका डिफेन्डर चेतनलाई बिट गर्दै ह्याट्रिक पूरा गरे । उनी नै म्यान अफ द म्याच भए । उदीयमान खेलाडी च्यासलका आशिष राई घोषित भए । लिगमा यो दोस्रो ह्याट्रिक हो । यसअघि सातदोबाटो युथका अजयी मार्टिन्सले एपीएफविरुद्ध ह्याट्रिक गरेका थिए । ८ खेलमा मनाङ ६ जित, १ बराबर र १ हारमा १९ अंकसाथ दोस्रो स्थानमा छ ।च्यासलका सहायक प्रशिक्षक थमन भुसालले रेफ्रीको निर्णयप्रति असन्तुष्टि जनाए । टिमको खेल राम्रो हुँदाहुँदै पनि रेफ्रीको कमजोर निर्णयले स्कोर हुन नसकेको उनले बताए । उस्तै फाउलमा हामीलाई कार्ड दिने, उस्तै फाउलमा उनीहरूलाई साथ दिने किसिमको भयो, उनले भने ।"
विवादको भुमरीबीच नेसन्स कप,"जोहानेसबर्ग (रोयटर्स) अफ्रिकी फुटबलको सबैभन्दा ठूलो प्रतियोगिता अफ्रिकन कप अफ नेसन्स आइतबारदेखि क्यामरुनमा सुरु हुँदै छ । यो स्पर्धा हुनेछ विवादको भुमरीबीच । विवाद कस्तो भने गलत समयमा भएको प्रतियोगिताका लागि खेलाडीको बोलावट, आयोजक देशको तयारीमा कमजोरी अनि कोरोना भाइरस संक्रमण महामारीको सम्भावित अर्को लहर । एउटा तथ्य पक्कै निश्चित छैन । यो हो, फेब्रुअरी ६ मा फाइनल हुनेछ, सम्भावित विजेताबारे पटक्कै अनुमान गर्न सकिन्न ।यो प्रतियोगिताको विशेषता भनेकै बलियो मानिएका टिमको कमजोर प्रदर्शन छ । त्यसैले केही पनि भविष्यवाणी गर्न गाह्रो छ । अल्जेरिया प्रतियोगिताको डिफेन्डिङ च्याम्पियन हो । सन् २०१९ मा इजिप्टमा भएको पछिल्लो प्रतियोगितायता यो टिम अपराजित थियो । यो निकै लामो छ । टिम आफैं म्यानचेस्टर सिटीका रियाद महारेजको नेतृत्वमा छ । पछिल्ला २४ महिनामा यो टिमले बिरलै कुनै बलियो चुनौती र अवस्थाको सामना गर्नुपरेको छ ।तर, प्रतियोगितामा अल्जेरियाले बलियोभन्दा बलियो चुनौती सामना गर्नुपर्नेमा दुविधा रहने छैन । इजिप्ट, मोरक्को र ट्युनिसियासँग अन्य उत्तर अफ्रिकी देश पनि उपाधिका बलिया प्रत्याशी हुन्, तर यी सबै टिमले पछिल्ला संस्करणमा राम्रो गर्न सकेका छैनन् । त्यसमध्ये पनि मोरक्को यसअघि पनि प्रतियोगितामा बलियो प्रत्याशी रहेको थियो । तर, प्रत्येकपल्ट टोलीको प्रदर्शन निराशाजनक साबित भएको छ । पश्चिमी अफ्रिकी देश घाना, आइभोरी कोस्ट र नाइजेरिया सबै पूर्वविजेता हुन् ।त्यसैले यी टिममा सबैको नजर हुनेछ, तर यी टिमको प्रदर्शन पनि पछिल्लो समय ठीक छैन । गत महिनामात्रै नाइजेरियाले आफ्ना प्रशिक्षक ग्रेनोट रोहरलाई बर्खास्त गरेको थियो । विश्वकप छनोटको समूह चरणमा विजेता रहे पनि त्यसपछि टिमको लगातार खराब प्रदर्शनपछि प्रशिक्षकले आफ्नो जिम्मेवारी गुमाएका हुन् । आयोजक क्यामरुन पनि उत्तिकै खराब लयबाट गुज्रिइरहेको छ । टोलीमाथि पनि आफ्नो घरमा राम्रो प्रदर्शनका लागि चर्को दबाब रहनेछ ।विश्वकप छनोटमा नोभेम्बरमै मात्र आइभोरी कोस्टलाई हराएको हुनाले टिम आफैं पनि उत्साही छ । सेनेगल सन् २०१९ को उपविजेता हो, त्यसैले यो पनि उपाधिका लागि सबल दाबेदार रहनेछ । फ्रान्समा जन्मेहुर्केका सेनेगली मूलका खेलाडीलाई टिममा भित्र्याउन सफल रहेका हुनाले यो टिम अत्यधिक बलियो देखिएको हो । लिभरपुलका साडियो मानेले टिमका लागि महत्त्वपूर्ण भूमिका निभाउन सक्नेछन्, देशलाई पहिलो अफ्रिकन कप अफ नेसन्स उपाधि दिलाउन ।प्रतियोगिता आयोजकदेखि सबै सहभागी र अफ्रिकी फुटबलप्रेमीको एउटै इच्छा हो, यसक्रममा कोभिड१९ को महामारी चर्को नहोस् । देश फर्केका केही प्रमुख खेलाडी यसैबाट संक्रमित पाइएपछि धेरै टिमको तयारी कमजोर बनेको छ ।"
वित्तीय निर्देशक निलम्बन 'गुपचुप,"(काठमाडौं)  अखिल नेपाल फुटबल संघ (एन्फा) मा वित्तीय निर्देशक (फाइनान्स डाइरेक्टर) का लागि पदपूर्ति समितिले दुई जना चार्टर्ड एकाउन्टेन्टको सिफारिस गरेको थियो । नम्बर १ मा थिए रमेश न्यौपाने र २ नम्बरमा निरञ्जन शाह । सिफारिस गरेको केही महिनापछि एन्फाले दोस्रो नम्बरका शाहलाई वित्तीय निर्देशक नियुक्त गरेको थियो । एन्फामा २०२० को जनवरीदेखि काम थालेयता उनी लगातार विवादमा मुछिएका छन् ।एन्फा कार्यसमितिको २० घण्टा चलेको कार्यसमिति बैठकमा शुक्रबार वित्तीय निर्देशक शाहको विषयमा ठूलै बहस भयो । चर्काचर्की पर्यो । कार्यसमिति बैठकमा उनलाई स्पष्टीकरणको मौका नै दिइयो । अन्त्यमा एन्फा उनको विषयमा छानबिन गर्ने निर्णयमा पुग्यो । त्यसका लागि उपाध्यक्ष वीरबहादुर खड्कालाई संयोजक तोकिएको थियो । छानबिन अवधिसम्म शाहलाई निलम्बनको निर्णय गरिएको माइन्युटमा भने एन्फा अध्यक्ष कर्माछिरिङ शेर्पा र महासचिव इन्द्रमान तुलाधरले हस्ताक्षर गरेका छैनन् । खासमा कोभिड१९ महामारीले गतिविधि नै ठप्प भइरहेका बेला गत वर्ष नै वित्तीय निर्देशक शाहमाथि प्रश्न उठेको थियो । हवाई टिकटको वास्तविक मूल्यलाई मेटाएर बढी रकम लेखाई भुक्तानी गरेको आरोप उनमाथि लागेको थियो । त्यसबारे महासचिव तुलाधरले प्रतिवेदन पनि तयार गरेका थिए । त्यसबेला तुलाधर र अध्यक्ष शेर्पाको सम्बन्ध केही चिसिएको थियो । तर, हवाई टिकटको भुक्तानीमा अनियमितताबारे छानबिन गरिएपछि तुलाधर र शेर्पाको सम्बन्धमा सुधार आएको थियो । र, जति प्रश्न उठे पनि वित्तीय निर्देशकको क्रियाकलापलाई बेवास्ता गरियो ।फेरि अहिले आएर शाहमाथि लागेको आरोप हो, पेस्की फर्स्योटको रकम आफैंले राखेको । लिग कमिटीका गौरीमान राईले सहिद स्मारक सी डिभिजन लिग २०७७ का लागि एक लाख ३० हजार रुपैयाँ पेश्की लिएका थिए । त्यससम्बन्धी खर्च भएको ९५ हजारको बिलभर्पाई र ३५ हजार नगद पेस्की फर्स्योटको लागि वित्तीय निर्देशक शाहलाई बुझाएको भन्दै अध्यक्ष शेर्पालाई सम्बोधन गरेर एन्फामा २०७८ साल असार २ गते निवेदन दिएका थिए । जसलाई लिग समितिका निर्देशक सन्जीव मिश्रले पनि बिल र बाँकी रकम बुझाएको हुँदा पेस्की फर्स्योटका लागि सिफारिस गर्दछु भन्दै हस्ताक्षर गरिदिएका छन् ।वित्तीय निर्देशक शाह आफैंले गत असार ३० गते उठाएको टिप्पणीमा महासचिव तुलाधरले रु१३०,०००। को उक्त पेस्की फर्स्योर्ट गरिदिनू भनेर हस्ताक्षर गरेका छन् । जसलाई एन्फाको जर्नल भौचरमा अध्यक्ष शेर्पा, महासचिव तुलाधर, वित्तीय निर्देशक शाह र सिनियर एकाउन्टेन्ट सन्जीव पाण्डेले हस्ताक्षर गर्दै सदर गरिदिएका छन् । यसमा कोषाध्यक्ष रवीन्द्र जोशीको भने हस्ताक्षर छैन । त्यसबारे जोशीले भने, त्यसबारे मलाई केही थाह छैन । कार्यसमिति बैठकमा धेरै कुरा उठेपछि थाह पाएँ । तर, पेस्की फर्स्योटको त्यो फाइल मेरो टेबलमा आएको छैन ।तर, वित्तीय निर्देशक शाहमाथि पेस्की फर्स्योर्टको ३५ हजार रुपैयाँ एन्फामा दाखिला नगरी आफैं राखेको र त्यसमा हिसाब मिलाउन नक्कली बिल पेस गरेको आरोप लागेको छ । यसबारे वरिष्ठ उपाध्यक्ष पंकजविक्रम नेम्बाङको समूहले छानबिनको माग गरेपछि कार्यसमिति बैठकमा शाहलाई बोलाइएको थियो । बैठकमा शाहले कागजात नै अर्कै भएको दाबी गर्दै भने, यो (पेस्की फर्स्योटको कागजात) ओर्जिनल होइन, डुप्लिकेट हो । त्यसपछि मनोनीत सदस्य तपेश्वर राउतले व्यंग्य गरे, यहाँ डुप्लिकेट फाइल पनि बन्छ !शाहले दाबी गरेको सक्कली कागजात पेस गर्न सकेनन् । अनि वरिष्ठ उपाध्यक्ष नेम्बाङ, सदस्यहरू पूर्णमान चित्रकार, किरण राई, दावा लामा, पेमा डोल्मा लामा, दिनेश व्यञ्जनकार र निरोज खड्गीले विवादास्पद बनेका वित्तीय निर्देशक शाहको कार्यलाई लिएर छानबिन समिति बनाउनुपर्ने माग गरे । चर्को बहसपछि उपाध्यक्ष खड्काको संयोजकत्वमा एक सदस्यीयय छानबिन समिति बनाइएको छ । तर, मिडियालाई पठाइएको प्रेस विज्ञप्तिमा भने उक्त निर्णयलाई एन्फाले समावेश गरेको छैन । बैठकमा एजेन्डाका २० बुँदामा १६ र विविधमा १० निर्णय गरिएको थियो । त्यसमध्ये १२ निर्णयमात्रै मध्यरात जारी गरिएको प्रेस विज्ञप्तिमार्फत् सार्वजनिक गरिएको छ ।वित्तीय निर्देशकको शंकास्पद कार्यलाई अध्यक्ष र महासचिवले हस्ताक्षर गरेर सदर गरेका छन्, त्यसैले एन्फा नेतृत्वमाथि नै छानबिन हुनुपर्छ, केन्द्रीय सदस्य दावा लामाले भने, एन्फाको आर्थिक क्रियाकलापलाई पारदर्शी बनाउन कसैले बाधाअड्चन गर्नुहुँदैन ।दुई दिन चलेको एन्फा बैठकले २०७९ साल जेठ १५ गते कार्यसमितिको चुनावी साधारणसभा गर्ने निर्णय पनि गर्यो । त्यसअघि माघ २९ मा विशेष साधारणसभा गर्ने निर्णय गर्यो । जिल्ला संघको निर्वाचन फागुन १५ देखि ३० सम्म र प्रदेश संघहरूको चुनाव चैत १ देखि १० गतेभित्र गर्ने पनि निर्णय गर्यो ।"
टाइम्स बास्केटबल च्याम्पियन,"काठमाडौं (कास) राष्ट्रिय र उमेरसमूहका राष्ट्रिय खेलाडीको बाहुल्य रहेको टाइम्स कलेजले प्रथम अनमोल स्मृति पुरुष खुला बास्केटबल प्रतियोगिताको उपाधि जितेको छ ।चण्डोलस्थित विशाल मिलन केन्द्र (बीएमके) को कोर्टमा शनिबार फाइनलमा टाइम्सले रोयललाई ७०६७ स्कोरले हरायो । टाइम्स अपराजित रहँदै च्याम्पियन बनेको हो । टाइम्सको जितमा मनीष केसीले २० स्कोर गरे । मनीष नै प्रतियोगिताको उत्कृष्ट घोषित भए । उनले १० हजार रुपैयाँ पुरस्कारसहित गिफ्ट ह्याम्पर पाए । शिवसेना नेपाल ललितपुरद्वारा आयोजित प्रतियोगितामा फाइनलका म्यान अफ द म्याच रोयलका निकेश मगरले १६ स्कोर जोडे । टाइम्सका लागि राष्ट्रिय बास्केटबल टोलीका कप्तान सदीश प्रधानको १२ अंक र विजय बुर्जाको १६ अंक महत्वपूर्ण बन्यो । टाइम्स पहिलोमा १४१६, दोस्रोमा १८२१ र चौथोमा १२१६ ले पछि परेको थियो । तेस्रो क्वाटरमा २६१४ को अग्रता लिँदै टाइम्सले उपाधि सुनिश्चित गर्यो । टाइम्सले १ लाख र रोयलले ५० हजार रुपैयाँ पुरस्कार पाए । बास्केटबलका टेक्निकल कमिस्नर दुर्गाबहादुर थापा सम्मानित भए । आर्मीका बास्केटबल टोलीका कप्तान रविन खत्री पनि १० हजार नगदसहित सम्मानित भए ।"
