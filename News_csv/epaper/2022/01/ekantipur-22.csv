शीर्षक,विवरण
निर्वाचन एकै पटक गर्न संवैधानिक चुनौती,"समन्वय समितिका नाममा छलफल गर्न उहाँहरू स्वतन्त्र हुनुहुन्छ, तर उहाँहरूको एजेन्डाको संवैधानिक वैधता छैन, उनी भन्छन्, स्थापित कानुन कार्यान्वयन गर्ने किन नगर्ने भनेर छलफल गर्नु शोभनीय होइन । वैधानिक व्यवस्थाअनुसार निर्वाचन आयोगको सिफारिसमा सरकारले मिति घोषणा गर्ने हो, गर्ने किन नगर्ने भनेर विकल्प छान्ने अधिकार सरकारलाई पनि छैन । कांग्रेस महामन्त्री गगन थापा पनि निर्वाचनको मिति तोक्नेबारे गठबन्धनले छलफल गर्नु अनौठो भएको टिप्पणी गर्छन् । यो विषयमा त हामीले संविधान र कानुन बनाउँदा नै पर्याप्त छलफल गरेका हौं, अहिले त कानुन कार्यान्वयन गर्ने चरण हो, उनले कान्तिपुरसँग भने, स्थानीय तहको नेतृत्व एक दिन पनि रिक्त हुनुहुन्न भनेर कानुनले प्रत्याभूत गरेको छ, त्यसैले जेठ ५ सम्म नयाँ नेतृत्व आउनैपर्छ, त्यसमा सम्झौता हुने गरी छलफल गर्नु नै अनुपयुक्त हो ।संसद्मा गतिरोध भयो भन्ने नाममा प्रतिनिधिसभा विघटन गरेर संसद्का निर्वाचन गर्न पनि नमिल्ने थापाको भनाइ छ । हिजो ओलीले विघटन गर्दा पनि त्यही भनेका थिए, त्यसलाई दुईदुई पटक खारेज गरेर सर्वोच्च अदालतले स्पष्ट दिशानिर्देश गरिसकेको छ । फेरि पनि त्यही बहानामा प्रतिनिधिसभा विघटन गर्न मिल्दैन, उनको भनाइ छ । माओवादी केन्द्रका अध्यक्ष पुष्पकमल दाहालले वैशाखमा प्रतिनिधिसभा र मंसिरमा स्थानीय निर्वाचन गर्ने प्रस्ताव राखेपछि संविधानविपरीत प्रस्ताव भन्दै आलोचना भएको थियो । यसबीच तीनवटै तहको चुनाव वैशाखमै किन नगर्ने भनेर गठबन्धनले छलफल गरिरहेको छ । तर वैशाखमा प्रतिनिधिसभा र प्रदेशसभाको चुनाव गर्न संवैधानिक रूपमा पनि सम्भव छैन । किनकि संघीय सरकारका निर्माणका विभिन्न विकल्प प्रयोग भएकाले अन्तिम विकल्प पनि असफल भएको भन्दै दलहरूको सहमतिमा प्रतिनिधिसभा निर्वाचनको बाटो खुल्न सक्छ । तर, सात प्रदेश सरकार के आधारमा भंग गर्ने ? नेपाल बारका पूर्वमहासचिवसमेत रहेका अधिवक्ता सुनील पोखरेल भन्छन्, सत्तारूढ गठबन्धन वा संघीय सरकारले निर्णय र सिफारिसमा प्रदेशसभाहरू विघटन हुन सक्दैनन् । कम्तीमा चार प्रकारका सरकारहरू निर्माणको प्रयास असफल भएमा प्रदेशका मुख्यमन्त्रीको प्रस्तावमा प्रदेश प्रमुखले ६ महिनाभित्र निर्वाचन घोषणा गर्न सक्छन्, सबै सरकार त्यसरी ढाल्न राजनीति र संवैधानिक रूपमा सम्भव देखिँदैन, हुँदै हुन्न भनेर जिद्दी किन गर्नु ?निर्वाचन आयोगको कानुन तथा दल व्यवस्थापन महाशाखा प्रमुख यज्ञप्रसाद भट्टराई भन्छन्, प्रतिनिधिसभा र प्रदेशसभाको निर्वाचन दुई अवस्थामा हुन्छ । पहिलो, कार्यकाल पूरा हुनु अगावै विघटन भएमा र दोस्रो कार्यकाल पूरा भएमा । संविधानको धारा १६८ (७) अनुसार हरेक प्रदेशमा छुट्टाछुट्टै रूपमा ती प्रदेशका सभाले सरकार दिन नसकेको स्थापित हुनुपर्छ र विघटन गरी चुनावको घोषणा पनि सातैवटा प्रदेश प्रमुखले एउटै मितिमा गर्नॅपर्छ । त्यसका लागि अहिले एकै पटक प्रतिनिधिसभा र प्रदेशसभा विघटन हुन सक्ने सम्भावना छैन । संघीय संरचनामा गइसकेपछि सबै संघ तथा सबै प्रदेशको निर्वाचन एकै मितिमा हुनुपर्छ भन्ने मान्यताको पनि सैद्धान्तिक आधार देखिँदैन । संवैधानिक विकल्पका आधारमा कुनै प्रदेशमा मध्यावधि र कुनै प्रदेशमा पूरा कार्यकाल निर्वाचन हुन सक्छ । छिमेकी भारतमै प्रदेशको निर्वाचन छुट्टाछुट्टै मितिमा हुने गरेको छ । प्रदेशका चुनावहरू फरकफरक मितिमा हुन सक्ने अवस्थाको परिकल्पना संविधानले नै गरेको देखिन्छ, अधिवक्ता पोखरेलले भने ।संसद्बाटै संकल्प प्रस्ताव पारित गरेर प्रतिनिधिसभाको अर्ली इलेक्सन मा जान सकिने विकल्पमा पनि गठबन्धनले छलफल गरेका छन् । अघिल्ला प्रधानमन्त्री केपी ओलीले गरेको प्रतिनिधिसभा विघटविरुद्ध बहस गर्दा अधिवक्ता टीकाराम भट्टराईले त्यस्तो विकल्प भने अभ्यास हुन सक्ने तर्क संवैधानिक इजलासमा राखेका थिए । शुक्रबार कान्तिपुरसँगको कुराकानीमा पनि अधिवक्ता भट्टराईले भने, संसदीय व्यवस्थामा संसद्ले आफैंलाई मारेर चुनावमा जान सक्ने अभ्यासहरू छन् । संसदीय व्यवस्थाको जननी मानिने बेलायतले सन् २०११ मा बनाएको फिक्स्ड टर्म पार्लियामेन्ट एक्ट मा यस्तो व्यवस्था छ, त्यसको अभ्यास हामीले पनि गर्न सक्छौं । तर, दलहरूको राजनीतिक संकल्पलाई संवैधानिक मान्यता दिन भने जटिल छ । किनकि संविधानमा राजनीतिक संकल्पको व्यवस्था छैन, त्यहाँ स्पष्ट उल्लेख धारा र उपधारा मात्र अभ्यास हुन्छन् भन्ने तर्क पनि बलियोसँग उठेको छ । यस्तो विकल्प कुनै पनि कानुन र संविधानले दिएको छैन । दलहरूले संविधान नै संशोधन नगरेसम्म मिल्दैन, निर्वाचन आयोगका प्रवक्ता शालिग्राम शर्मा पौडेल भन्छन् । तीन तहका निर्वाचन एकै पटक गर्न भनेर छलफल गरिरहेका नेताहरूले स्थानीय तहको निर्वाचनलाई पछाडि धकेलेर प्रदेश र प्रतिनिधिसभाको कार्यकाल सकिने मितिसम्म पुर्याउने अर्को विकल्पमा पनि छलफल जारी राखेका छन् । संविधानको धारा २२५ मा गाउँसभा र नगर सभाको कार्यकाल निर्वाचन भएको मितिले पाँच वर्षको हुने र कार्यकाल समाप्त भएको छ महिनाभित्र अर्को निर्वाचन सम्पन्न गर्नॅपर्ने भन्ने व्यवस्थालाई उनीहरूले तर्कका रूपमा अघि सारेका छन् । २०७४ सालमा वैशाख ३१, असार १४ र असोज २ गते गरी तीन चरणमा स्थानीय तहको निर्वाचन भएको थियो । उक्त मितिमा भएका चुनावबाट गठित स्थानीय तहका सभाहरूको पाँचवर्षे कार्यकाल सकिएको पनि थप ६ महिनासम्म चुनाव गर्ने सुविधा संविधानले दिएको नेताहरूको तर्क छ । कानुनविद्हरूका अनुसार यस्तो तर्क अहिले सरकार र संसद्मै रहेका नेताहरूको संलग्नतामा संविधानका प्रावधान लागू गर्न बनाइएको स्थानीय तह निर्वाचन ऐन विपरीत छ । उक्त ऐनको दफा ४ ले अलगअलग मितिमा निर्वाचन सम्पन्न भएमा पनि पहिलो चरणको निर्वाचनका लागि तोकिएको मितिमा भएको मानिने स्पष्ट व्यवस्था गरेको छ । साथै पहिलो चरणको निर्वाचन भएको सातौं दिनलाई निर्वाचित भएको मानिने व्यवस्था पनि ऐनको दफा ५५ मा व्यवस्था छ । जसका आधारमा निर्वाचन आयोगले जेठ ६ लाई कार्यकाल सुरु मिति मान्दै आगामी २०७९ जेठ ५ सम्म कार्यकाल रहने तय गरेको छ । असोजमा निर्वाचित भएका स्थानीय तहका पदाधिकारीको कार्यकाल पनि आगामी जेठ ५ मै सकिनेछ । त्यतिन्जेल पनि चुनाव हुन सकेन भने त्यसपछि स्थानीय तहहरू रिक्त रहनेछन् । त्यसरी रिक्त हुनबाट रोक्नकै लागि यही ऐनले कार्यकाल सकिनुभन्दा दुई महिनाअगावै स्थानीय तहको निर्वाचन गर्नॅपर्ने व्यवस्था गरेको हो, महान्यायाधिवक्ता कार्यालयका प्रवक्ता सञ्जीवराज रेग्मी भन्छन्, संविधानले कुनै कारणवश चुनाव हुन नसकेमा पनि त्यो ६ महिनाभन्दा बढी खाली गर्न हुन्न भनेको हो । संविधानले कार्यकाल सकिएको ६ महिनासम्म निर्वाचन नगरे पनि हुन्छ भन्ने कल्पना गरेको होइन । नाम उल्लेख गर्न नचाहने उच्च अदालतका एक न्यायाधीश नेपालको विगतको अनुभवका आधारमा ६ महिनाको अन्तिम डेडलाइन तोकिएको बताउँछन् । २०५९ मा स्थानीय तह रिक्त भएपछि १५ वर्षसम्म रिक्त नै रहे । अब त्यस्तो नहोस् भनेर कुनै पनि अवस्थामा ६ महिनाभन्दा बढी रिक्त नराख्नु भन्ने संविधानको कल्पना हो, उनले भने, गठबन्धनका नेताहरूले भनेजस्तो ६ महिनासम्म निर्वाचन नगरे पनि हुने संविधानको परिकल्पना हुन्थ्यो भने उक्त अवधिमा स्थानीय तहरू कसरी सञ्चालन हुन्छन् भन्ने पनि व्यवस्था गरिन्थ्यो । त्यस्तो व्यवस्था न संविधानमा न कानुनमा कतै छ ।"
संविधान मिच्न गठबन्धनको जोड,"२०७४ वैशाख ३१, असार १४ र असोज २ मा गरी स्थानीय तहको निर्वाचन तीन चरणमा भएको थियो ।राष्ट्रिय जनमोर्चाकी नेत्री दुर्गा पौडेलले निर्वाचन तीन चरणमा भएकाले कुन मितिलाई आधार मानेर स्थानीय तहको निर्वाचन गराउने भन्ने विषयमा द्विविधा देखिएकाले त्यसको निर्क्योल गरेर अघि बढ्ने सहमति भएको बताइन् । यहाँ संविधान र ऐन बाझियो, त्यसकारण यसबारे संविधानकानुनविद्सँग एकदुई दिनभित्रै छलफल गरेर निष्कर्षमा पुग्ने भन्नेछ, उनले भनिन् ।संविधान र कानुनविद्ले २०७४ को असार १४ वा असोज २ मा भएको निर्वाचनलाई आधिकारिता मान्नुपर्ने सुझाव दिए कात्तिकमंसिरमा एकै पटक तीन तहकै निर्वाचन गर्न सकिने गठबन्धनका नेताहरूको बुझाइ छ । तर, एकै पटक निर्वाचन गर्दा बाझिन सक्ने कानुनी व्यवस्थाबारे संविधानविद्सँग परामर्श गर्ने निर्णय भएको सञ्चारमन्त्री एवं सरकारका प्रवक्ता ज्ञानेन्द्रबहादुर कार्कीले बताए । तीन तहको निर्वाचन एकसाथ गर्न प्रतिनिधिसभा विघटन गर्नुपर्ने हुन्छ । त्यसका लागि प्रमुख प्रतिपक्ष एमाले सहमत नभए सम्भव देखिँदैन । एमालेले स्थानीय तहको निर्वाचन नसार्ने गरी तीनवटै निर्वाचन एकसाथ गर्नेबारे विचार गर्न सकिने प्रतिक्रिया दिएको छ ।तर, संविधान र सर्वोच्च अदालतको फैसलाअनुसार संसद्को पूर्ण आयु चाहेका माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालले नै अहिले एकाएक संघको निर्वाचन अघि सार्न खोजेपछि कांग्रेस र एमाले सशंकित बनेका छन् । सर्वोच्च अदालतको परमादेशबाट शेरबहादुर देउवा प्रधानमन्त्री नियुक्त भएलगत्तै कांग्रेस नेताहरूले अर्ली इलेक्सन को विषय उठाएका थिए । नेकपा विभाजन, त्यसपछि एमाले र जसपा विभाजनले खडा गरेको द्वन्द्वको प्रभाव पर्ने र त्यसको असरले संसद्को बाँकी कार्यकाल प्रभावकारी रूपमा अघि बढ्न नसक्ने निष्कर्षका साथ कांग्रेस नेताहरूले त्यतिबेला अर्ली इलेक्सन को बहस उठाउँदा दाहाल र नेपालले मानेका थिएनन् । तीनै तहको एकै पटक गर्न खोज्दा कुनै पनि निर्वाचन समयमा हुन नसक्ने हो कि भन्ने संशय पैदा भएको कांग्रेस नेताहरूले बताएका छन् । कांग्रेसकै केही नेताले भने अन्तर्घातको डरका कारण संघकै निर्वाचन अगाडि गर्दा राम्रो हुने पनि बताइरहेका छन् । प्रधानमन्त्री देउवाले भने वैशाखजेठको प्रसंगै ननिकाली एक वर्षभित्र तीनै तहको निर्वाचन हुने बताएका छन् । एक वर्षभित्रै तीन तहको निर्वाचन गर्नॅपर्ने दायित्व सरकारमाथि छ । निर्वाचनको पूर्वतयारीका काम सम्पन्न गर्न म सम्बन्धित सबैसँग अनुरोध गर्न चाहन्छु, प्रधानमन्त्री देउवाले शुक्रबार राष्ट्रका नाममा सम्बोधन गर्दै भनेका छन्, आगामी एक वर्षभित्र तीनै तहको निर्वाचन गर्नॅपर्ने कुरालाई मध्यनजर गरी सरकारले पूर्वतयारीका कार्य अघि बढाइरहेको छ ।निर्वाचन आयोगले एकै पटक तीन तहको निर्वाचन सम्पन्न गर्न विभिन्न कठिनाइ हुन सक्ने बताइरहेका बेला गठबन्धनमा रहेका दल भने तीन तहको निर्वाचनको पक्षमा देखिएका हुन् । प्रमुख प्रतिपक्ष दल एमालेले संसद् लगातार अवरोध गरेकाले एकै पटक तीन तहको निर्वाचनमा जानुबाहेक अन्य विकल्प नरहेको एकीकृत समाजवादीका अध्यक्ष नेपालले बताइसकेका छन् । समन्वय समितिको शुक्रबारको बैठकमा पनि तीनवटै चुनाव एकै पटक गर्ने कुरा जोडतोडले आएको उनले बताए । चुनावका विषयमा धेरै राय आएका छन्, त्यसमध्ये एकै चरणमा चुनाव गर्नुपर्छ कि भन्ने कुरा सबैभन्दा जबर्जस्त आएको छ, नेपालले भने, त्यसका लागि संविधान, कानुन सबै हेर्ने । संविधानलाई केन्द्रबिन्दुमा राख्ने र संविधानकानुनविद् र मिडियासँग व्यापक छलफल गरेर निष्कर्षमा पुग्ने भन्नेमा सहमति भएको छ ।गत मंगलबार उच्चस्तरीय राजनीतिक समन्वय समितिको बैठकमा माओवादी केन्द्रका अध्यक्ष दाहालले वैशाखजेठमा संघीय र कात्तिकमंसिरमा स्थानीय तहको चुनाव गर्न प्रस्ताव गरेका थिए । शुक्रबारको बैठकमा स्थानीय तह, प्रदेश र संघीय संसद्को कार्यकाल पाँचवर्ष पूरा गर्ने सहमति भएको जनता समाजवादी पार्टीका संघीय परिषद् अध्यक्ष बाबुराम भट्टराईले बताए । हामी केपी ओलीको प्रतिगमनविरुद्ध संघर्ष गरेर लोकतन्त्रको रक्षकका रूपमा आएका शक्ति हौं, कुनै पनि ढंगले चुनाव टार्ने, नगर्ने भन्ने गर्नै हुँदैन, उनले भने, त्यसकारण सबै (स्थानीय तह, प्रदेश र प्रतिनिधिसभा) ले पाँचवर्षे कार्यकाल पूरा गर्ने र समयमै चुनाव गराउने भन्नेमा सहमति भयो ।निर्वाचन आयोगले भने वैशाखमा स्थानीय तहको निर्वाचन गर्ने गरी मिति नै प्रस्ताव गरेको छ । तर, गठबन्धनमा रहेका दलहरूले एकै पटक तीनै तहका चुनाव गर्दा आर्थिक मितव्ययिता र समयको बचत हुने तर्क गरेका छन् । हाम्रो मुलुकको भौगोलिक अवस्था र निर्वाचन प्रणाली धेरै खर्चिलो भयो भन्ने जुन किसिमको आवाज आइराखेको छ, यसलाई कसरी सम्बोधन गर्न सकिन्छ ? सरकारका प्रवक्ता कार्कीले भने, तीनै तहको निर्वाचन एकै पटक गर्दा के हुन्छ भन्नेबारे पनि छलफल चलेको छ । यसबारे एकदुई दिनभित्र निष्कर्षमा पुग्छौं ।तीनै तहको निर्वाचन एकै पटक गर्दा सत्ता गठबन्धनको सुरक्षा सहज हुने कांग्रेसभित्र केही र गठबन्धनका अन्य दलको बुझाइ छ । तर, स्थानीय तहको निर्वाचन सार्न खोजेको भन्दै गठबन्धनमा रहेका दलका नेताहरूको आलोचना भएको छ । दलहरूमाथि संविधानले निर्दिष्ट गरे अनुसारका जनप्रतिनिधि थलोहरूलाई एकै दिन पनि रिक्त हुन नदिने तथा संसद्लाई पूर्ण कार्यकाल दिने गरी निर्वाचन कार्यतालिका अविलम्ब तय एवं त्यसैअनुसार कानुनी व्यवस्था गर्न सरोकारवालाहरूको सरकारमाथि दबाब छ । प्रधानमन्त्री देउवालाई भने यीबाहेक गठबन्धन भत्कने हो कि भन्ने डर छ । २०७४ मा निर्वाचन गराउँदा कांग्रेस र माओवादीकै गठबन्धन सरकार थियो । स्थानीय तहमा कांग्रेस र माओवादी गठबन्धनका साथ निर्वाचनमा होमिएका थिए । केन्द्रमा गठबन्धन बने पनि अलग विचारधाराका मतदाताले त्यसलाई पूर्ण रूपमा स्वीकार गर्न सकेनन्, जसको फलस्वरूप संघको निर्वाचनमा दाहालले सरकारबाट नबाहिरिकनै एमालेसँग गठबन्धन बनाएका थिए । स्थानीय तहको निर्वाचन पहिला गर्दा त्यस्तै हुने हो कि भन्ने आशंका देउवालाई छ । तीनै तहको एकै पटक वा स्थानीय निर्वाचनअघि संघको निर्वाचन गर्ने निर्णय लिँदा समयमा दुवै निर्वाचन नहुने अवस्था आयो भने अर्को कलंकको टीका लगाउनुपर्ने भय पनि उनमा छ ।कांग्रेस नेता रमेश लेखकले वैशाखमै स्थानीय तहको निर्वाचन हुने गरी संघको निर्वाचन गर्न सकिने तर स्थानीय निर्वाचन सार्ने कुरा कांग्रेसले स्वीकार गर्न नहुने बताए । सुल्टो त पहिला संघको निर्वाचन गराउनमै हुन्थ्यो, यसको विरोधमा रहेका दाहालनेपालले अहिले के उद्देश्यका साथ यस्तो प्रस्ताव ल्याइरहेका छन् भन्ने विषयले नै प्रधानमन्त्रीलाई भित्री रूपमा सशंकित बनाएको छ, सरकारका एक मन्त्रीले भने, स्थानीय तहको निर्वाचनपछि गठबन्धन भत्किन सक्छ भन्ने चिन्ताले मात्रै हो वा अन्य उद्देश्य जोडिएका छन् भन्ने बुझ्न सकिएको छैन । त्यसैले पनि प्रधानमन्त्री वैशाखमै स्थानीय तहको निर्वाचन गराउने पक्षमा हुनहुन्छ । बरु निर्वाचन आयोगले गर्न सक्यो भने वैशाखमा स्थानीय तहसँगै संघ र प्रदेशको पनि निर्वाचन गराउन प्रधानमन्त्री सकारात्मक हुनुहुन्छ । पार्टीभित्र विवाद बढ्ने भएकाले स्थानीय तहको निर्वाचन पछि सार्ने कुरामा सहमति जनाउन अब गाह्रो छ ।संविधानले स्थानीय तह र गाउँ तथा नगरपालिका सभालाई अलगअलग संरचना मानेको छ । गाउँ सभाको र नगरसभा स्थानीय व्यवस्थापिकाअन्तर्गतका संरचना हुन् । स्थानीय तहका पदाधिकारी निर्वाचित भइसकेपछि गाउँ र नगरसभा गठनमा समेत संविधानले छुट्टै निर्वाचनको परिकल्पना गरेको छ ।गाउँसभा र नगरसभाको कार्यकालबारे संविधानको धारा २२५ मा व्यवस्था छ । यही धारामा उल्लेखित व्यवस्थालाई टेकेरै सत्तारूढ दलका नेताहरूले स्थानीय तहको निर्वाचन ६ महिनासम्म सार्न सकिने व्याख्या गर्दै आएका छन् । संविधानमा भनिएको छ, गाउँसभा र नगरसभाको कार्यकाल निर्वाचन भएको मितिले पाँच वर्षको हुनेछ । त्यस्तो कार्यकाल समाप्त भएका ६ महिनाभित्र गाउँसभा र नगरसभाको निर्वाचन सम्पन्न गर्नुपर्नेछ ।संविधानको धारा २१५ (६) ले गाउँपालिकाका अध्यक्ष, उपाध्यक्ष, वडा अध्यक्ष र सदस्यको पदावधि निर्वाचित भएको मितिले पाँच वर्षको हुनेछ भनेर उल्लेख गरेको छ । यस्तै व्यवस्था संविधानको धारा २१६ (६) ले नगरपालिकाको प्रमुख, उपप्रमुख र वडाध्यक्ष र सदस्यको हकमा पनि गरेको छ । संविधानको धारा २१५ (४) र धारा २०१६ को उपधारा ४ ले निर्वाचनको अन्तिम मत प्राप्त भएको मितिले १५ दिनभित्र गाउँ र नगरसभाको गठनसम्बन्धी व्यवस्था गरेको छ । जसमा सभाका सदस्यहरूले आफूमध्येबाट निर्वाचित गरेका गाउँपालिकामा चार र नगरपालिकामा पाँच जना महिला सदस्य र दलित वा अल्पसंख्यक समुदायबाट गाउँसभाले निर्वाचित गरेका दुई र नगरसभाले निर्वाचित गरेका तीन सदस्यसमेत गाउँ र नगरकार्यपालिकाको सदस्य हुनेछन् भनेर उल्लेख गरेको छ । यसले स्थानीय तह र गाउँ तथा नगरसभा दुई अलग संरचना हुन् र यी दुवै निर्वाचनबाट गठन हुने हुन् भन्ने देखाउँछ ।"
मन्त्रीको 'बेलगाम बोली मा प्रधानमन्त्री मौन,"मनोवैज्ञानिक कुण्ठा र नियतवश पनि त्यस्तो अभिव्यक्ति आएको हुन सक्ने उनले बताए । मानिसमा संवेगात्मक सबलता र दुर्बलता हुन्छन् । जोसँग संवेगात्मक सबलता छ, उसले रिस, क्रोध, आवेग, ईर्श्या, खुसी, सन्तुष्टि आदि व्यवहार र स्वभाव देखाइहाल्दैन । संवेगात्मक दुर्बलता हुनेबाट निम्त्याइने नतिजा पनि हानिकारक नै बन्न पुग्छन् र पछि आफैंले गरेको व्यवहारप्रति आत्म हीनताबोध हुन्छ । त्यस्ता मानिसलाई मनोवैज्ञानिक भाषामा बोर्डर लाइन इन्टेलिजेन्ट का रूपमा पनि चित्रण गरिने उनले बताए । यसअघि मन्त्री तथा सांसदले पदीय मर्यादा र आचरणविपरतका अभिव्यक्तिले विवादमा तानिएपछि राजीनामा दिएका थिए । राजीनामा दिन नमान्ने बर्खास्तमा परेका थिए । बाबुराम भट्टराई नेतृत्वको सरकारका पालामा राष्ट्रिय अखण्डताविरोधी अभिव्यक्ति दिएको कसुरमा तत्कालीन रक्षामन्त्री शरदसिंह भण्डारी बर्खास्तमा परेका थिए । त्यस्तै व्यक्ति हत्या आरोपितलाई मन्त्री बनाएको भन्दै सर्वत्र विरोध भएपछि तत्कालीन भूमिसुधारमन्त्री प्रभु साह पनि बर्खास्त भएका थिए । सुशील कोइराला नेतृत्वको सरकारका पालामा कृषिमन्त्री रहेका हरि पराजुली महिलामाथि दुर्व्यवहार गरेको आरोपमा विवादमा तानिएपछि राजीनामा दिन बाध्य भए । त्यस्तै २०७५ साउनमा कानुनमन्त्री शेरबहादुर तामाङले बंगलादेशमा एमबीबीएस अध्ययनरत छात्रामाथि गरेको आपत्तिजनक अभिव्यक्तिका कारण पदबाट राजीनामा दिनुपर्यो । नेपालको राष्ट्र्रिय अखण्डताविरुद्ध अभिव्यक्ति दिएकै कसुरमा समाजवादी पार्टीकी तत्कालीन सांसद सरिता गिरी बर्खास्तमा परेकी थिइन् । उनलाई २०७६ असार २३ मा सांसद र पार्टीका सबै जिम्मेवारीबाट बर्खास्त गरिएको थियो । सञ्चारमन्त्री गोकुल बाँस्कोटाले पनि विचौलियासँग रकम मोलमोलाई गरेको अडियो सार्वजनिक भएपछि पदबाट राजीनामा दिएका थिए । आन्तरिक विवाद र शक्ति आर्जन गर्ने खेलमा विवाद हुँदा पनि मन्त्रीहरूले पद गुमाएका थिए । तत्कालीन वनमन्त्री मातृका यादव, तत्कालीन खेलकुदमन्त्री पुरुषोत्तम पौडेल, तत्कालीन सहरी विकासमन्त्री दिलनाथ गिरी, राज्यमन्त्री करिमा बेगमलगायत पनि पदमा रहेकै बेला विवादमा तानिएका थिए । यादवले त सरकारी कर्मचारीलाई ट्वाइलेटमै थुनेका थिए । बेगमले पर्साका प्रजिअ दुर्गाप्रसाद भण्डारीमाथि हातपात गरेकी थिइन् । पौडेल भ्रष्टाचार आरोपमा छानबिनमा तानिए । गिरी राप्रपा नेपालका तत्कालीन अध्यक्ष कमल थापासँग मन्त्रिपरिषद् बैठकमै भनाभन भएपछि मन्त्रीबाट हटाइएका थिए ।"
जसले पद गुमाए,प्रभु साह विश्वहिन्दु युवा संघ पर्साका अध्यक्ष काशी तिवारीको हत्या प्रकरणमा मुछिएपछि २०६८ असोज २९ मा मन्त्री पदबाट राजीनामाशरत्सिंह भण्डारी मधेसका माग सम्बोधन नभए नेपालबाट तराईका २२ जिल्ला टुक्रिन सक्ने अभिव्यक्तिपछि २०६८ कात्तिक २ मा मन्त्री पदबाट मुक्तहरि पराजुली रोपाइँमै कार्यक्रममा महिलामाथि अशोभनीय व्यवहार देखाएपछि २०७२ असार १७ मा मन्त्रीबाट राजीनामा शेरबहादुर तामाङ बंगलादेशमा एमबीबीएस अध्ययनरत नेपाली छात्राका विषयमा अभिव्यक्ति दिएपछि २०७५ साउन ४ मा मन्त्रीबाट राजीनामागोकुल बाँस्कोटा सेक्युरिटी प्रिन्टिङ प्रेस खरिदको कमिसनबारे भएको कुराकानीको अडियो टेप सार्वजनिक भएपछि २०७६ फागुन ८ मा मन्त्रीबाट राजीनामा सरिता गिरी राष्ट्र्रिय अखण्डता र सार्वभौमिकताविरूद्ध गतिविधि गरेको आरोपमा समाजवादी पार्टीका तर्फबाट प्रतिनिधिसभा सदस्यबाट २०७६ असार २३ मा बर्खास्त
वास्तविक संक्रमितको २३ प्रतिशत मात्रै पहिचान,"५१५ उमेर समूह अधिकसम्पर्कमा : अध्ययनएक अन्तर्राष्ट्रिय वैज्ञानिक जर्नलमा प्रकाशित विश्लेषणले नेपालमा ५ देखि १५ वर्षका बालबालिका सबैभन्दा बढी व्यक्तिको सम्पर्कमा रहने देखाएको छ । पब्लिक लाइब्रेरी अफ साइन्सले इन्टरनेसनल सोसाइटी अफ कम्प्युटेसनल बायोलोजीसँगको सहकार्यमा प्रकाशित हुने जर्नलका लागि अध्ययन गरेको थियो । विभिन्न देशका शोधकर्ताको विश्लेषणमा एक व्यक्तिले दिनभरमा कति जनासँग भेट गर्न सक्छ भन्नेबारे खोज गरेका थिए । सो अध्ययनका लागि सोधकर्ताले विभिन्न १५२ देशको तथ्यांक हासिल गर्न डेमोग्राफिक हाउसहोल्ड सर्भे, विश्व बैंक र यूएनको तथ्यांक विभागलगायतसँग सहकार्य गरेका थिए । अध्ययनअनुसार नेपालमा विद्यालय जाने उमेरका बालबालिका सबैभन्दा धेरै व्यक्तिको सम्पर्कमा आउने देखिएको हो । त्यसपछि १५ देखि २५ वर्षका व्यक्ति सबैभन्दा बढी प्रतिदिन २८ जना व्यक्तिको सम्पर्कमा आउने देखिन्छ । सबैभन्दा कम व्यक्तिको सम्पर्कमा आउने उमेर समूह भने ६० वर्षमाथि रहेको छ । उक्त उमेर समूहका मानिस दैनिक केवल ६ जनाको सम्पर्कमा आउने गर्छन् । यस्तै, २५ देखि ६० वर्ष उमेर समूहका मानिस भने सरदर १५ जना व्यक्तिको सम्पर्कमा आउँछन् । यो अध्ययनले समाजमा संक्रमण फैलिएको अवस्थामा कुन उमेर समूहले सबैभन्दा बढी संक्रमण विस्तार गर्छ भन्ने तस्बिर देखाउने गणितका विद्यार्थी खगेन्द्र अधिकारी बताउँछन् । अध्ययनले विद्यालय र कलेज जाने ५ देखि २५ वर्ष उमेर समूह सबैभन्दा बढी व्यक्तिसँग घुलमिल हुने गरेको देखाउँछ, उनले भने, तसर्थ संक्रमण विस्तार हुनेबित्तिकै शैक्षिक संस्थालगायत भीडभाड हुने स्थान बन्द गर्नु उचित हुन्छ ।"
मलेसिया र खाडी भ्रमणमा रोक,"१०,७०३ संक्रमित थपिए, ३ को मृत्युपछिल्लो २४ घण्टामा २३ हजार ९२ नमुनाको पीसीआर र एन्टिजेन परीक्षण गर्दा १० हजार ७ सय ३ जनामा कोरोना संक्रमण पुष्टि भएको छ । सोही अवधिमा ३ जनाको मृत्यु र ७ सय ६६ जना निको भएका छन् । हाल सक्रिय संक्रमित ६५ हजार ३ सय ७४ जना रहेको स्वास्थ्य मन्त्रालयले जनाएको छ ।"
सफलता पुष्टि गर्ने प्रधानमन्त्रीको प्रयास,"(काठमाडौं)  प्रधानमन्त्री शेरबहादुर देउवाले शुक्रबार राष्ट्रका नाममा सम्बोधन गर्ने क्रममा नीतिगतभन्दा सानातिना कार्यमूलक प्रगति सुनाएर सफलता पुष्टि गर्ने प्रयास गरेका छन् । करिब आधा घण्टा लामो सम्बोधनमा उनले ६ महिने अवधिमा कोभिड१९ ले जनजीवनमा पारेको प्रभाव र त्यसको उत्थान, प्राकृतिक विपद्बाट गरिएको राहत र पुनर्निर्माणमा सरकारले गरेको कामको वर्णन गरे । मुलुकको अर्थतन्त्र प्रतिकूल अवस्थाबाट गुज्रिरहे पनि सुधारका लागि सरकारले अधिकतम प्रयास गरेको भन्दै देउवाले बचाउ गरेका छन् ।प्रधानमन्त्री देउवाले एक वर्षभित्र तीनै तहको निर्वाचन गर्नुपर्ने दायित्व सरकारमाथि रहेको जनाउँदै चुनावको तयारीका काम गर्न सम्बन्धित सबै पक्षसँग अनुरोध गरेका छन् । उनले संघीयता कार्यान्वयनलाई थप सुदृढ बनाउन संघीय सरकारले प्रदेश र स्थानीय तहलाई थप सक्रिय बनाउन पहलकदमी चालेको बताए । प्रधानमन्त्री देउवाले कोभिड१९ संक्रमणको तेस्रो लहरको रोकथाम, नियन्त्रण र संक्रमितका उपचार अभियानलाई प्रभावकारी बनाइएको बताएका छन् । उनले १८ वर्षमाथिका १ करोड ९९ लाख २२ हजार १ सय ६४ नेपालीमध्ये ५९ दशमलव ६ प्रतिशतलाई पूर्ण मात्राको खोप लगाइएको जानकारी दिए । ७८ दशमलव ३ प्रतिशतले पहिलो डोजको खोप लगाइसकेको उनको भनाइ छ । कोभिड१९ विरुद्धका विभिन्न खोपको क्लिनिकल ट्रायल गर्न अनुमति दिइएको छ, संक्रामक रोगविरुद्ध खोप उत्पादन गर्ने उद्योगलाई वित्तीय सहुलियत, छुट तथा सुविधा प्रदान गर्ने र तरल (लिक्विड) अक्सिजन उद्योगलाई वित्तीय सहुलियत, छुट तथा सुविधा प्रदान गर्ने नीतिगत व्यवस्था कार्यान्वयनमा ल्याइएको छ, उनले भने, कोभिड१९ सामना गर्नका लागि सरकारी अस्पतालहरूमा पूर्वाधार सेवाहरूमा उल्लेख्य सुधार गरिएको छ । उनले १२ देखि १७ वर्ष उमेरका १८ लाखभन्दा बढीलाई पहिलो मात्राको खोप दिइएको बताए । विद्युत् उत्पादनमा भएको वृद्धि तथा आर्थिक एवं सामाजिक क्रियाकलापमा भएको सुधार, निर्यातमा भएको बढोत्तरी, उच्च कर्जा प्रवाहजस्ता कारण आर्थिक वृद्धिदर गत वर्षको भन्दा माथि हुने अपेक्षा गरिएको देउवाले बताए । तर पछिल्लो समय अर्थतन्त्रका आन्तरिक र बाह्य दुवै क्षेत्रबाट अर्थतन्त्रमा परेको चापलाई सरकारले गम्भीरताका साथ नलिएको देखिएको छ । प्रधानमन्त्री देउवाले मुलुकको विकासका लागि अन्तर्राष्ट्रिय सहायता परिचालन गर्ने नीतिअनुसार अन्तर्राष्ट्रिय मुद्रा कोषबाट ४ सय मिलियन अमेरिकी डलर बराबर सहुलियतपूर्ण ऋण लिइएको जानकारी दिएका छन् । विश्व बैंक र एसियाली विकास बैंकबाट पनि बजेटरी सहयोग र कोभिड१९ विरुद्धको खोप कार्यक्रमका लागि २ सय ३५ मिलियन अमेरिकी डलर बराबरको सहायता प्राप्त गर्ने सम्झौता भएको उनले बताए । तीव्र आर्थिक विस्तारका लागि आवश्यक उच्च लगानीयोग्य पुँजीको अभाव हुन नदिइएको प्रधानमन्त्री देउवाको भनाइ छ । विपद् प्रभावित सिन्धुपाल्चोक, मनाङलगायत १२ जिल्लालाई संकटग्रस्त क्षेत्र घोषणा गरी विपद् पछाडिको राहत र पुनर्निर्माणको कामलाई उच्च प्राथमिकता दिइएको र यस अवधिमा बेमौसमी वर्षात्का कारणबाट धानबालीमा भएको क्षतिको निर्धारण गरी किसानलाई क्षतिपूर्ति दिने निर्णय गरी कार्यान्वयनमा लगिएको उनले बताए । प्रधानमन्त्री देउवाले यस अवधिमा ४ सय ५६ मेगावाटको माथिल्लो तामाकोसी जलविद्युत आयोजना पूर्ण रूपमा सञ्चालनमा आएको र राष्ट्रिय विद्युत प्रसारणमा कुल ६ सय मेगावाट बिजुली थपिएको पनि जानकारी दिए । सरकारमाथि संसद् अवरोध खुलाउन नसकेको, एमसीसी सम्झौता टुंगो लगाउन नसकेको, न्यायपालिकाको अस्तव्यस्तता हटाउन नसकेको, स्पष्ट वैदेशिक नीति लिन नसकेको आरोप छन् । शुक्रबारको सम्बोधनमा सरकारमाथिको यी आरोपको खण्डन हुने अपेक्षा गरिएको थियो । तर प्रधानमन्त्री देउवाको सम्बोधनले त्यतापट्टि छोएन । उनले बरु संघीय संसद् भवन निर्माण सन्तोषजनक ढंगले अघि बढिरहेको, ८२ वटा झोलुंगे पुल निर्माण भएका, नौबिसेनागढुंगा ३ दशमलब ३ किलोमिटर सुरुङको २ किलोमिटर सम्पन्न भएको, थप १० लाख नेपाली नागरिकको राष्ट्रिय परिचयपत्रको विवरण संकलन गरेको जस्ता प्रगति सुनाए ।"
आदेश दिने कार्यालयमै भीडभाड,"सिन्धुली प्रशासन कार्यालयमा शुक्रबार सेवा लिन आउनेको भीड । कोरोना संक्रमण नियन्त्रण गर्न २५ जनाभन्दा बढी भेला हुन नपाइनेलगायत ९ बुँदे आदेश जारी गरेको प्रशासनमै नागरिकता, राहदानी र राष्ट्रिय परिचयपत्र बनाउन आउनेको चाप बढेको छ । तस्बिर ः राजकुमार कार्कीकान्तिपुर"
झुरझुरे भिडन्तका साक्षी युद्धवीर,"(हेटौंडा)  युद्धवीर को आज जन्मदिन हो । उनी उमेरले १७ टेके । सन्तानको जन्मदिन आफू पनि आमाको रूपमा जन्मिएको अर्थमा हरेक आमाका लागि विशेष हुने गर्छ । तर युद्धवीरका हरेक जन्मदिनमा आमा ज्योमाया बजूका आँखा रसाउँछन् ।हेटौंडाबाट करिब ५५ किलोमिटर पूर्वमा पर्छ, वाग्मती गाउँपालिका४ (साविकको फापरबारी१) झुरझुरे । २०६२ माघ ८ को साँझ ६ बजेदेखि तत्कालीन शाही नेपाली सेना र विद्रोही माओवादीबीच भिडन्त सुरु भएको थियो । झन्डै १२ घण्टासम्म चलेको भिडन्तमा ३ सर्वसाधारणसहित ३९ जनाको मृत्यु भएको थियो । ५० जनाभन्दा बढी घाइते भएका थिए । उक्त भिडन्त सुरु हुनु झन्डै २ घण्टाअघि मात्रै जन्मिएका हुन् युद्धवीर ।झुरझुरेको थलीलाई आफ्नो सुरक्षित किल्ला बनाएर बसेको माओवादीले फापरबारीमा खोजतलास गर्दै आएको सरकारी सुरक्षा टोली थलीमा प्रवेश गरेपछि दोहोरो भिडन्त भएको थियो । सेनाले हेलिकोप्टरबाट बमबारी पनि थाल्यो । त्यसै क्रममा ज्योमायाको घरमा आगो लाग्यो । युद्धवीरलाई जन्म दिएर उनी घरको भुइँतलामा नवजात शिशु च्यापेर सुतिरहेकी थिइन् । सुत्केरी बुहारीलाई मासु खान दिएर घरमै आराम गरिरहेका ८५ वर्षीय ससुरा प्रतापसिंह बजू वरिपरि लगातार बन्दुक पड्केको आवाज सुनिन थालेपछि आत्तिँदै बाहिर निस्केर कराउन थाले । त्यसै क्रममा गोली लाग्दा उनी आँगनमै ढले । तर, ससुराको मृत्यु भएकोबारे ज्योमाया बेखबर थिइन् ।काठेघरको छाना हुरहुर बल्न थालेपछि उनी नवजात शिशु (युद्धवीर) लाई ओछ्यानमै छाडेर जंगल पसेकी थिइन् । श्रीमान् प्रतापसिंह आँगनमै ढलेको देखेपछि होसहवास गुमाएर आगलागी भएको घरमै रुँदै बसिरहेकी माइलीमाया बजु र नवजात युद्धवीरलाई माओवादीका दुई छापामारले उद्धार गरी जंगलतर्फ लगेका थिए । जन्मेको २ घण्टामै शाही सेनामाओवादी भिडन्तले बिछोडिएका आमा र छोराको भेट १७ घण्टापछि मात्र सम्भव भएको थियो । त्यतिबेलासम्म युद्धवीर जन्मिएको घर खरानीमा परिणत भइसकेको थियो । ससुरा प्रतापसिंहको शव आँगनमै रगताम्मे अवस्थामा थियो । घरभित्र रहेका अन्नपात, लुगाफाटा, भाँडाकुँडा मात्र होइन, गोठमा बाँधिएका १० वटा बाख्रा र दुई हल गोरुलाई समेत आगोले पचाइसकेको थियो ।भिडन्तमा खरानी बनेका ज्योमायासहित अन्य २ गाउँलेका घरसमेत माओवादी छापामारले घटनाको ३ महिनाबीचमै पुनर्निर्माण गरिदिएका थिए । आगलागीबाट बचेको एक स्थानीयको घरको फल्याकमा गोलीले पारेका प्वालहरूले अझै पनि झुरझुरे भिडन्त स्मरण गराउँछ । त्यसबाहेक युद्धवीर अर्का साक्षी र पीडित दुवै हुन् । दोहोरो भिडन्तको पूर्वसन्ध्यामा जन्मेका र जोगिएका उनको नाम एक वर्षपछि स्थानीयको उपस्थितिमा माओवादी लडाकुले नै झुरझुरे युद्धको स्मरणस्वरूप युद्धवीर राखेका हुन् । युद्धवीर स्थानीय देवकी माविमा कक्षा ९ मा पढ्छन् ।घटनाको भोलिपल्ट दिउँसो माहोल शान्त भएपछि जंगलबाट नवजात शिशुलाई दूध चुसाउने आसमा ज्योमाया घर फर्किन् । घर खरानीमा परिणत भएको देखेपछि उनलाई लाग्यो छोराको इहलिला सकियो । तर ज्योमाया घर आएको देखेपछि माओवादी छापामारले नवजात युद्धवीरलाई जंगलबाट ल्याएर उनको जिम्मा लगाए । त्यसपछि भने ज्योमायाको साहस र आत्मबल केही बढ्यो । उक्त भिडन्तमा फापरबारी लम्कनाका ६ वर्षीय बालकसहित ३ सर्वसाधारण मारिएका थिए । माओवादीतर्फ २८ जना र शाही नेपाली सेनाका ८ जनाले ज्यान गुमाए । २ दर्जनभन्दा बढी चौपाया जलेर मरे । युद्धवीरको जस्तो पीडा अब कसैले भोग्न नपरोस्, झुरझुरेका रामबहादुर बजूले भने, लडाइँमा महिला र बालबालिका अनायासै पीडित हुँदा रहेछन् । रामबहादुर उक्त घटनाका प्रत्यक्षदर्शी पनि हुन् ।मुलुकको राजनीतिक परिवर्तनको गतिसँगै झुरझुरेको घाउमा पनि खाटा बस्दै गएको बताउँछन्, स्थानीय रहरमान थिङ । युद्धवीरलाई देखेपछि त्यही दिनको सम्झना आउने गरेको उनले सुनाए । उक्त भिडन्तमा माओवादीतर्फको नेतृत्व गरेका थिए, वर्षमान पुन र देवेन्द्र पौडेलले । सेनाको गोली लागेर घाइते भएका सर्केश घलान अहिले गाउँपालिका अध्यक्ष छन् । झुरझुरेस्थित युद्धस्थलमा गाउँपालिकाले सहिद पार्कको निर्माण कार्य थालेको छ । दोहोरो भिडन्तमा ज्यान गुमाउनेहरूको स्मरणमा गाउँपालिकाले सहिद पार्क निर्माण गर्न लागेको अध्यक्ष घलान बताउँछन् । पार्कमा सहिद स्तम्भ, भ्यु टावर, पिकनिक स्थललगायत निर्माण गर्न गाउँपालिका र प्रदेश सरकारले करिब ४० लाख रुपैयाँ बजेट विनियोजन गरेको उनले जनाए ।"
चितवनमा सक्रिय संक्रमित २३ सय नाघे,"सरकारी कार्यालयद्वारा सेवा कटौतीहेटौंडाकाभ्रे कोरोना संक्रमणको विस्तारलाई मध्यनजर गर्दै मकवानपुर र काभ्रेका सरकारी कार्यालयले आफ्ना सेवा कटौती गर्न थालेका छन् । मकवानपुरस्थित जिल्ला अदालत र जिल्ला प्रशासन कार्यालयले कोरोना संक्रमण पुनः फैलिएर असहज परिस्थिति उत्पन्न भएको भन्दै माघ ९१४ सम्म अत्यावश्यकबाहेक सबै सेवा बन्द गर्ने निर्णय गरेका छन् ।जिल्ला अदालतका निमित्त स्रेस्तेदार अमृत घिमिरेका अनुसार अदालतको बिहीबार बसेको पूर्ण बैठकले पक्राउ पुर्जी अनुमति, जरुरी पक्राउ पुर्जीको समर्थन र कल डिटेलको अनुमति, पक्राउ परेका व्यक्तिलाई हिरासतमा राख्ने अनुमति (म्याद थप) दिने, अभियोग पत्र दर्ता गर्ने, उपस्थित प्रतिवादीको बयान लिने र थुनछेकलगायत सेवा मात्रै दिने निर्णय गरेको छ । यसैगरी, मुद्दा मिलापत्र र फिर्ता, मुलुकी फौजदारी कार्यविधि संहिता २०७४ को दफा १५५ अनुसारको निवेदन तथा बाल सुधारगृहमा रहेका बालबालिका जिम्मा लिनलाई निवेदन दिनसमेत पाइनेछ । सेवा संकुचन गरिएको अवधिमा रोकिएका तारेख, हदम्याद, म्यादसमेतको हकमा प्रचलित कानुनबमोजिम हुने पनि घिमिरेले बताए ।यसैगरी, मकवानपुर प्रशासनले पनि आइतबारबाट ६ दिनसम्म नयाँ नागरिकता तथा प्रतिलिपि, संघ, संस्थासम्बन्धी काम, नाबालक परिचयपत्र र राष्ट्रिय परिचयपत्रलगायत सेवा स्थगन गरेको जनाएको छ । सहायक प्रमुख जिल्ला अधिकारी बद्रीनाथ गैरेद्वारा जारी सूचनामा कर्मचारीलाई संक्रमण देखिएको र थप संक्रमण विस्तारलाई रोक्न सेवाग्राहीको प्रत्यक्ष सम्पर्क हुने सेवा स्थगन गरेको जनाइएको छ ।कोरोना संक्रमण फैलने जोखिम बढेको भन्दै काभ्रे प्रशासनले पनि अत्यावश्यकबाहेकका सेवा आइतबारदेखि अर्को सूचना नहुन्जेलसम्मका लागि स्थगन गरेको छ । नागकरिता, राष्ट्रिय परिचयपत्र लिन आउनेको कारण अत्यन्त भीड बढ्यो, प्रमुख जिल्ला अधिकारी हुमकला पाण्डेले भनिन्, केही कर्मचारीमा संक्रमण देखियो, अरूमा पनि मिल्दोजुल्दो लक्षण देखिएपछि आइतबारदेखि केही समयका लागि अत्यावश्यक सेवा मात्रै दिने निर्णय भएको हो ।यसअघि नमोबुद्ध नगरपालिका, भुम्लु, रोशी गाउँपालिकाले पनि अत्यावश्यकबाहेकका सेवा स्थगन गरिसकेका छन् । जिल्ला अदालतले पनि सेवा संकुचन गरेको जनाएको छ । हाललाई सबै प्रकृतिका मुद्दामा आदेशबमोजिम हुने बकपत्र र मुलुकी देवानी कार्यविधि संहिता, २०७४ को दफा १२३ बमोजिम गरिने बयान कार्यहरू मात्रै सञ्चालनमा रहने श्रेस्तेदार गोविन्द घिमिरेले जानकारी दिए ।"
६ महिनापछि आन्तरिक ऋण उठाउने सुरसार,"(काठमाडौं)  चालु आर्थिक वर्षको तेस्रो त्रैमास (आउँदो चैत मसान्त) भित्र सरकारले १ खर्ब ५० करोड रुपैयाँ आन्तरिक ऋण उठाउने भएको छ । सरकारी खर्च नभएकाले वित्तीय प्रणालीमा तरलता अभावको समस्या कायमै रहेका बेला सरकारले आन्तरिक ऋण उठाउन थालेको हो । यसका लागि शुक्रबार राष्ट्र बैंकले आन्तरिक ऋण उठाउने तालिका सार्वजनिक गरेको छ । आर्थिक वर्षको सुरुदेखि आन्तरिक ऋण उठाउने भनिए पनि तरलता अभाव रहेको भन्दै उठाइएको थिएन ।लामो समयदेखि तरलता अभावको समस्या भोगिरहेको वित्तीय प्रणालीबाट सरकारले आन्तरिक ऋण उठाउने भएपछि तरलता समस्या थप बढ्ने जानकारहरू बताउँछन् । तर तालिका सार्वजनिक गरे पनि बजारमा तरलता अवस्था हेरेर मात्र आन्तरिक ऋण उठाइने भएकाले बैंक तथा वित्तीय संस्थामा थप चाप नपर्ने राष्ट्र बैंकले प्रस्ट्याएको छ । आन्तरिक ऋणको तालिका सार्वजनिक गर्नुअघि दोस्रो त्रैमास (पुस) सम्म ट्रेजरी बिल्समार्फत सरकारले ६ अर्ब रुपैयाँ (वार्षिक लक्ष्यको २५ प्रतिशत) आन्तरिक ऋण उठाइसकेको छ । अब दोस्रो त्रैमासभित्र ट्रेजरी बिल्समार्फत ४४ अर्ब, विकास ऋणपत्रमार्फत ५४ अर्ब ५० करोड र नागरिक बचतपत्रमार्फत २ अर्ब रुपैयाँ गरी १ खर्ब ५० करोड रुपैयाँ (वार्षिक लक्ष्यको ४२१ प्रतिशत) आन्तरिक ऋण उठाउने तयारी सरकारको छ ।यस वर्ष सरकारले ५० करोड रुपैयाँ बराबरको मात्र वैदेशिक रोजगार बचतपत्र बिक्री गर्ने भएको छ । गत वर्ष १ अर्ब रुपैयाँ बराबरको वैदेशिक बचतपत्र बिक्री गरेको थियो । गत वर्ष बाह्रै महिना बचतपत्र बिक्री गरेको सरकारले यो वर्ष चौथो त्रैमासमा मात्र बिक्री गर्ने भएको हो । गत वर्ष निकै कम परिणामका बचतपत्र बिक्री भएपछि यो वर्ष सरकारले ५० करोडको मात्र बिक्री गर्ने योजना बनाएको हो । यो वर्ष सरकारले विद्युतीय (अनलाइन) मार्फत बचतपत्र बिक्री गर्ने योजना बनाएको छ ।आर्थिक वर्षको चौथो त्रैमासमा ट्रेजरी बिल्समार्फत ५५ अर्ब, विकास ऋणपत्रमार्फत ७५ अर्ब, नागरिक बचतपत्रमार्फत २ अर्ब र वैदेशिक रोजगारी बचतपत्रमार्फत ५० करोड रुपैयाँ गरी १ खर्ब ३२ अर्ब ५० करोड रुपैयाँ (वार्षिक लक्ष्यको ५५४ प्रतिशत) आन्तरिक ऋण उठाउने तालिकामा उल्लेख छ । चालु आर्थिक वर्षको बजेटमार्फत सरकारले २ खर्ब ३९ अर्ब रुपैयाँ आन्तरिक ऋण उठाउने लक्ष्य राखेको छ । सोहीअनुसार आन्तरिक ऋण उठाउन थालेको हो । पूर्वअर्थमन्त्री विष्णु पौडेलले विधेयकमार्फत ल्याएको बजेटमा सरकारले चालु आर्थिक वर्षमा २ खर्ब ५० अर्ब रुपैयाँ आन्तरिक ऋण उठाउने लक्ष्य तय गरिएको थियो । पछि अर्थमन्त्री जनार्दन शर्माले ल्याएको प्रतिस्थापन विधेयकमा आन्तरिक ऋणको लक्ष्य घटाएर २ खर्ब ३९ अर्ब रुपैयाँ कायम गरिएको थियो ।"
उदयपुरबाट वर्षमा सवा अर्बभन्दा बढीको सिमेन्ट,"(उदयपुर)  उदयपुर सिमेन्ट उद्योग लिमिटेडले एक वर्षमा १ अर्ब २८ करोड ५७ लाख ८७ हजार रुपैयाँ बराबरको सिमेन्ट बिक्री गरेको छ । गैंडा छाप सिमेन्ट उत्पादक उद्योगले १ लाख ४ हजार १ सय ८५ टन क्लिंकर उत्पादन र १९ लाख ६९ हजार ३ सय ८३ बोरा सिमेन्ट बिक्री गरेको हो ।उद्योगले चालु आर्थिक वर्षको पुस मसान्तसम्म राजस्व तथा महसुल २२ करोड ९७ लाख १६ हजार ५ सय ६१ रुपैयाँ भुक्तानी गरेको बताएको छ । गत वर्ष सिमेन्ट मिलबाट प्रतिघण्टा २० टनका दरले उत्पादन भइरहेकामा मर्मतसम्भारपछि चालु आर्थिक वर्षमा प्रतिघण्टा ४३ टनका दरले उत्पादन भइरहेको उद्योगका महाप्रबन्धक गोपीकृष्ण न्यौपानेले जानकारी दिए । यसबाट उत्पादन बढ्नुका साथै विद्युत् खपतमा समेत मितव्ययिता आएको छ, उनले भने । कच्चा पदार्थ पिस्ने मिलमा लगाइएका तीन रोलरमध्ये एउटा केही वर्षदेखि बिग्रिएर सञ्चालनमा आएको छैन । त्यसैले रमिल उत्पादन कम भइरहेको महाप्रबन्धक न्यौपानेले बताए । यस वर्ष उक्त बिग्रिएको रोलर मर्मत तथा रमिलमा जापानबाट सेलोनाइड भल्ब आयात गरी परिवर्तन गरेपछि रमिल उत्पादनमा उल्लेख्य प्रगति भएको छ, उनले भने, त्यसैले विद्युत् खपतमा समेत मितव्ययिता भएको छ । न्यौपाने महाप्रबन्धक भएर आएयता आर्थिक वर्ष २०६३६४ देखि २०७६७७ सम्म १४ वर्षको वार्षिक साधारणसभा सम्पन्न गरिएको उद्योग प्रशासन महाशाखा प्रमुख कमलप्रसाद पौडेलले बताए । न्यौपाने महाप्रबन्धक भएर आएपछि २०४४४५ देखिको सम्पूर्ण विवरण कम्पनी ऐन, २०६३ बमोजिम कम्पनी रजिस्ट्रारको कार्यालयमा अभिलेख गराइयो, पौडेलले भने, सेयरधनी लगत, प्रबन्धपत्र नियमावलीमा संशोधन, पुँजी वृद्धि गरी अधिकृत पुँजी १० अर्ब कायम गरियो ।"
कृषिलाई पहिलो प्राथमिकता,"(काठमाडौं)  कर्जा प्रवाह गर्दा बैंक तथा वित्तीय संस्थाले कृषिलाई पहिलो प्राथमिकता दिन अर्थमन्त्री जनार्दन शर्माले निर्देशन दिएका छन् । आन्तरिक उत्पादन बढाएर मात्र अर्थतन्त्रलाई बलियो बनाउन सकिने भएकाले बैंकहरूले कृषिलगायत उत्पादनमूलक क्षेत्रमा कर्जा प्रवाह गर्नुपर्नेमा उनको जोड थियो । कृषि विकास बैंकको ५५औं वार्षिकोत्सवका अवसरमा शुक्रबार आयोजित कार्यक्रममा अर्थमन्त्री शर्माले कृषि विकास बैंकलाई निर्देशन दिए, स्थापनाकालमा लिएको प्रमुख उद्देश्यबाट विचलित नभई कृषिलाई पहिलो प्राथामिकता दिँदै सरकारले अगाडि सारेका लोककल्याणकारी कार्य र उत्पादनमुखी कार्यलाई समेत प्रोत्साहन गर्नुहोस् । कृषि क्षेत्रमा थप लगानी अवसर सिर्जना गर्न कृषि विकास बैंकलाई नेतृत्वकर्ताका रूपमा अघि सारिएकाले सोहीअनुरूपको काम गर्नुपर्ने राष्ट्र बैंकका गभर्नर महाप्रसाद अधिकारीले बताए । गत आर्थिक वर्षको मौद्रिक नीतिमार्फत कृषि विकास बैंकको नेतृत्वका रूपमा रहने गरी कृषि ऋणपत्र जारी गर्ने अवसर प्रदान गरेअनुरूप कृषि ऋणपत्र जारी भइसकेको छ, उनले भने, पछिल्लो समय वाणिज्य बैंकका रूपमा सञ्चालन भए तापनि कृषिलाई पहिलो प्राथमिकता दिएर नै आफ्नो बैंकिङ व्यवसाय सञ्चालन गरेको देखिन्छ ।किसानको सुविधाका लागि किसान क्रेडिट कार्डको व्यवस्था गरिएको र आगामी दिनमा वाणिज्य बैंकिङलगायत कृषि र किसानको प्रगतिका लागि समेत टेवा पुग्ने खालका कार्यक्रम सञ्चालन गरिरहेकाले त्यसलाई थप प्रभावकारी बनाउन उनले निर्देशन दिए ।बैंकले अहिले पनि कुल कर्जाको करिब ४० प्रतिशत कृषि क्षेत्रमा प्रवाह गरिरहेको बैंकका प्रमुख कार्यकारी अधिकृत अनिलकुमार उपाध्यायले बताए । बैंकले १ लाख ५६ हजार ऋणीलाई करिब १ खर्व ७५ अर्ब रुपैयाँ कर्जा प्रवाह गरेको छ । त्यसको करिब ४० प्रतिशत कृषि क्षेत्रमा रहेको उनले जानकारी दिए ।"
तातोपानी नाकामा चीनको मनपरी,"ज्ञापन बुझाउँदै हैरानताल फुट्ने जोखिम र कोभिडको अनेक कारण देखाएर सरकारको गैरजिम्मेवारीकै कारण चिनियाँ पक्षले एकतर्फी आयात मात्रै खुलाएको भोटेकोसी गाउँपालिकाका अध्यक्ष राजकुमार पौडेलले बताए । अहिले तातोपानी नाका नाम मात्रैका रूपमा खुलाइएको छ, चिनियाँ मनमौजीमा मात्रै कन्टेनर भित्रिरहेछन् । यहाँको क्षतिग्रस्त भौतिक संरचना बलियो बनाइयोस्, नाकाका लागि ज्ञापनपत्र र पहलकदमी गर्दागर्दै हैरान भइसकेका छौं, उनले दुखेसो गरे । तातोपानी नाका पुनः पहिलेझैं चल्ने आसमा बसिरहेका झोलेपोकेदेखि ठूला व्यापारी, कन्टेनर, होटल व्यवसायी नाका खण्डहर झैं हुँदा निराश भएको उनको भनाइ छ । नाका सहज बनाउन ज्ञापनपत्र बोकेर ढोकाढोका धाउन थालेको महिनौं बितिसकेको नेपाल हिमालय सीमापार वाणिज्य संघका अध्यक्ष अशोककुमार श्रेष्ठ सुनाउँछन् । भूकम्प, बाढीपहिरो र कोभिडको बहानामा चीनले स्थल नाका हुँदै आएको सामग्री आयातनिर्यात व्यापारलाई निरुत्साहित गरेको देखिन्छ । तातोपानीबाट व्यापार गर्दै आएका सयौं व्यवसायी चिनियाँ कठोर नीतिका कारण दक्षिणको भर पर्न बाध्य भएको उनको भनाइ छ । उत्तरी नाकाबाट आयात गर्दा ढुवानी भाडा कम पर्ने र सामान छोटो समयमा भित्रने भएकाले व्यवसायी सकभर दक्षिण जान चाहँदैनन् । तर प्रतिदिन १० देखि १२ कन्टेनर छाडेर कति दिनमा सामान ल्याउने ?, उनले भने । बैंकको ब्याज, गोदाम भाडा र कर्मचारी तलबका कारण सयौं व्यापारी पेसाबाटै र केही विदेश पलायन भएको उनले बताए । व्यापारी, उद्योग वाणिज्य संघ र नेपाल हिमालय सीमापार वाणिज्य संघले तातोपानी नाका सहज बनाउन माग गर्दै ६६ महिनामा प्रधानमन्त्री, मन्त्री र कर्मचारीलाई ज्ञापनपत्र बुझाउँदै आए पनि समाधान हुन सकेको छैन ।"
३ करोड ट्याब्लेटको कच्चा पदार्थ मौज्दातमा,"उत्पादन र बजारमा ढुवानी नियमित रहेकाले सिटामोल अभाव नहुने औषधि व्यवस्था विभागले जनाएको छ । कृत्रिम अभाव गर्नेमाथि कारबाहीको चेतावनी दिएको विभागले शुक्रबार विज्ञप्ति जारी गर्दै हाल मौज्दात कच्चा पदार्थबाट करिब तीन करोड चक्की उत्पादन हुन सक्ने भएकाले आत्तिनु नपर्ने जनाएको छ । औषधि कम्पनीको निरीक्षणमा कच्चा पदार्थको मौज्दात १२ सय ३७ केजी, बजारमा बिक्रीका लागि पठाएको ४ लाख ४९ हजार चक्की, उत्पादनका क्रममा २० लाख र प्राप्त हुने क्रममा रहेको कच्चा पदार्थ १७ हजार केजी रहेको विवरणमा प्राप्त भएको छ, विज्ञप्तिमा भनिएको छ ।"
३५ वर्षपछि चोत्रेमा खानेपानी,"(सल्यान)  कालीमाटी गाउँपालिका१ चोत्रेकी ४५ वर्षीया ममता भण्डारीले १५ वर्षको उमेरदेखि शारदा नदीबाट पानी बोक्न थालेकी हुन् । घरनजिकैको मुहान सुकेपछि र पञ्चायतकालमा सुरु भएको योजना पूरा नभएपछि उनलाई एक गाग्री पानीका लागि २ घण्टा समय लाग्थ्यो । नदीको पानी बोक्दाबोक्दै आधा जुनी बित्यो, उनले भनिन्, अहिले घरनजिकै पानीको धारा छ, जतिबेला पनि पानी भर्न मिल्ने भयो ।चोत्रेमा २०४३ सालमा खानेपानी योजना सुरु गरिएको थियो । तर पहिलो वर्ष ५० हजार बजेट आए पनि त्यसयता बजेट नै आएन । चोत्रेकै बबिता ओली पनि लामो समयदेखि टाढाबाट पानी बोक्नुपर्दा कम्मर दुख्ने रोगबाट पनि ग्रस्त छिन् । राति नै उठेर सल्ले झर्रो बालेर पानी ल्याउनुपर्थ्यो, पानीको दुःखका कुरै नगरौं, उनले भनिन्, समय घर्किए पानी फोहोर हुने कारणले झिसमिसेमै पानी भर्न जानुपर्ने बाध्यता थियो । बाटो अप्ठ्यारो भएकाले पानीका लागि आफूहरूले ठूलो दुःख भोगेको उनको गुनासो छ । कालीमाटी गाउँपालिका१ चोत्रे र हिङबरेका स्थानीयले झन्डै ३५ वर्षपछि खानेपानी सुविधा पाएका हुन् । जिल्ला खानेपानी कार्यालयको ५५ लाख रुपैयाँ बजेटबाट गाउँमा लिप्ट खानेपानी योजना सञ्चालन भएको छ । योजनामार्फत २ टोलका ४० घरमा खानेपानी सुविधा पुगेको हो । यसअघि महिला र बालबालिकाको कामै पानी ल्याउने हुन्थ्यो । समयमै पानी ल्याउन सकिएन भने पढाइ नै छुट्थ्यो, १५ वर्षीया पूर्णिमा बोहराले भनिन्, अहिले विद्यालय नियमित भएको छ । पानीको सुविधा पुगेपछि प्रयोगविहीन शौचालय सञ्चालनमा आएको र सरसफाइका काममा सजिलो भएको उनको भनाइ छ । कालीमाटी गाउँपालिका१ का वडाध्यक्ष रविलाल बस्नेतले डाँडाका बस्ती भएकाले चोत्रे र हिङबरेमा लामो समयदेखि खानेपानी समस्या समाधान भएको बताए । पालिकामा आउने टुक्रे बजेटले लिप्ट खानेपानी सञ्चालन गर्न समस्या थियो, उनले भने, नजिक मुहान नहुँदा स्थानीयले लामो समय पानीका लागि विभिन्न सास्ती भोग्नुपर्यो । पानीकै समस्याका कारण विगतमा झन्डै २ दर्जन परिवारले बसाइँ सराइ गरेको उनको भनाइ छ ।खानेपानी कार्यालयले २०७६ देखि खानेपानी योजना सञ्चालन गरेको हो । तर कोरोना महामारीका कारण योजना निर्माणमा ढिलाइ भएको कार्यालयका प्रमुख पदमराज देवकोटाले बताए । दुवै बस्तीमा करिब २ दर्जन धारा जडान गरेर सामूहिक रूपमा पानी वितरण गरिएको उनको भनाइ छ । एक घर एक धाराको अवधारणाअनुसार योजनाको काम सुरु गरेका हौं, उनले भने, तर महामारीका कारण सबै घरमा धारा जडान नभएकाले सामूहिक रूपमा पानी वितरण गरिएको छ । योजनाको झन्डै ९० प्रतिशत काम पूरा भएको र २ महिनाभित्र सबै घरमा पानी वितरण गरिने उनले जानकारी दिए ।"
मन्त्री यादवको अभिव्यक्तिप्रति दलहरूको आपत्ति,"रौतहट (कास) भौतिक पूर्वाधार तथा यातायातमन्त्री रेणुकुमारी यादवले बुधबार गौर नरसंहार दोहोर्याइदिने भन्दै दिएको अभिव्यक्तिप्रति राजनीतिक दलहरूले आपत्ति जनाएका छन् । सत्ताधारी दलकै नेताले समेत उनको बर्खास्तीको माग गरेका छन् । समाजवादी युवा संघ रौतहटले बलिदानी दिवस का अवसरमा बुधबार गौरमा आयोजना गरेको कार्यक्रममा मन्त्री यादवले सीके राउतलाई लक्ष्य गरेर धम्कीपूर्ण भाषण गरेकी थिइन् । राउतको पार्टीले कार्यक्रम बिथोल्न खोजेको सूचना पाएपछि उनी आक्रामक बनेकी थिइन् । कांग्रेसका मधेस प्रदेश सभापति कृष्णप्रसाद यादवले सार्वजनिक सभासमारोहमा बोल्दा मन्त्रीले ख्याल गर्नुपर्ने बताए । उनले सीके राउतले पनि भिडन्त निम्त्याउने खालको गतिविधि गर्न थालेकाले त्यसलाई रोक्नुपर्ने बताए । एमालेका नेता प्रभु साहले मन्त्री यादवको अभिव्यक्तिप्रति आपत्ति जनाउँदै गौर हत्याकाण्डमा संलग्न जोसुकैलाई कानुनको दायरामा ल्याउनुपर्ने बताए । गौर हत्याको घटनापछि प्रहरीमा कर्तव्य ज्यानसम्बन्धी जाहेरी दर्ता छ, उनले भने, हत्यामा संलग्न जोसुकै जुनसुकै पार्टीको भए पनि संलग्नलाई कारबाही हुनुपर्छ । तत्कालीन माओवादी नेता साह उपस्थित कार्यक्रममा नै २०६३ चैत ७ गते गौरस्थित राइस मिलमा भिडन्त भएको थियो । तत्कालीन मधेसी जनअधिकार फोरम र माओवादी दुवैले एकै दिन कार्यक्रम राख्दा भएको झडपमा माओवादीका २७ जनाको मृत्यु भएको थियो ।माओवादीका रौतहट जिल्ला इन्चार्ज युवराज भट्टराईले मन्त्री यादवले दिएको अभिव्यक्तिप्रति आपत्ति जनाउँदै तत्कालै बर्खास्तीको माग गरे । गौर घटना नियोजित ढंगले घटाइएको हो भन्ने अहिले आएर पुष्टि भएको छ, उनले भने, सरकारले छानबिन समिति गठन त गर्यो । तर दोषी को हो भन्ने थियो । आज आएर दोषी आफैंले घटना स्विकारेको छ । मधेस प्रदेश सरकारका भौतिक पूर्वाधार तथा यातायातमन्त्री रामसरोज यादवले संघीय मन्त्री यादवको अभिव्यक्ति आपत्तिजनक रहेको बताए । प्रजातन्त्रप्रति विश्वास राख्ने पार्टीको मन्त्रीले यस्तो अभिव्यक्ति दिन सुहाउँदैन, उनले भने, यो फाँसीवादी शैली भयो । पछिल्लो समय जनमत पार्टीले किसान आन्दोलनका नाममा मधेसका विभिन्न जिल्लामा प्रदर्शन गर्दै आएको छ । जनमत पार्टीले माग सम्बोधन नभएसम्म केन्द्रीय मन्त्रीलाई जिल्ला प्रवेशमा रोक लगाउने, कालोझन्डा देखाउनेलगायत कार्यक्रम घोषणा गरेको छ । घोषित कार्यक्रमअनुसार नै बुधबारको कार्यक्रम बिथोल्न जनमत पार्टीका कार्यकर्ता गौरमा जम्मा भएका थिए ।"
जसले पद गुमाए,"सरिता गिरी नेपालको राष्ट्र्रिय अखण्डता र सार्वभौमिकताविरुद्ध गतिविधि गरेको आरोपमा समाजवादी पार्टीका तर्फबाट प्रतिनिधिसभा सदस्य रहेकी सरिता गिरी २०७६ असार २३ मा बर्खास्तमा परेकी थिइन् । भारतीय अतिक्रमणमा परेका नेपाली भूमि कालापानी, लिपुलेक र लिम्पियाधुरा समेटिएको राजनीतिक तथा प्रशासनिक नक्साअनुसार संविधानका अनुसूची संशोधन गर्ने विषयमा फरक प्रस्ताव पेस गरेपछि पार्टीले उनीसँग स्पष्टीकरण सोधेको थियो । त्यसअघि प्रस्ताव फिर्ता लिन पनि निर्देशन दिइएको थियो । तर, गिरीले भारतसँग संवाद नगरी नक्सामा भूभाग समावेश गरेको भन्दै सरकारको निर्णयको विरोध गरेकी थिइन् ।"
डम्बर गुरुको 'फुटबल प्रेम,"फेरि फुटबलकै इच्छाअहिले उनी पोखरामै आफ्नो रिटायर्ड जीवन बिताइरहेका छन् । साथमा छिन् श्रीमती पूर्णकुमारी गुरुङ । मष्तिस्कघातपछि श्रीमतीले डम्बरसिंको खुबै हेरविचार गरिरहेका छिन् । के खान्छन्, के खाँदैनन्, औषधि खाए कि खाएनन्, छिनछिनमा सतर्क हुन्छिन् । अनि कतै उनलाई चिसो त लागेन भनेर उत्तिकै हेरविचार पनि गरिरहेकी हुन्छिन् । अहिलेसम्मको यात्रामा डम्बरसिंलाई हरदम साथ दिने तिनै श्रीमती हुन् । चाहे त्यो सुखका दिन होस् या दुःखका । आर्मीमा छँदा विदेशबाट श्रीमतीलाई चिठी बरोबर लेख्थे । अन्त्यमा छुट्याउँदैन थिए यति भन्न, म तिमीलाई माया गर्छु । सिधा मुखामुख हुँदा भने यत्तिको भन्ने आँट उनमा छैन । बरू अहिले यसैबारे प्रश्न गर्दा उल्टै लजाएजस्तै गर्छन् । मुसुक्क हाँस्छन् । प्रश्न गर्छन्, यस्तो किन भनिरहनुपर्यो र ? तर एउटा कुरा भने हाकाहाकी भन्छन्, म फुटबललाई असाध्यै माया गर्छु । सायद यसकै मायाले मैले नयाँ जीवन पाएको छु । खासमा डम्बरसिंलाई फेरि एकपल्ट फुटबलमा सक्रिय बन्ने इच्छा छ ।"
बाहिरिइन् ओसाका,"मेलवर्न (एएफपी) साबिक विजेता नाओमी ओसाका ग्रान्ड स्लाम टेनिस अस्ट्रेलियन ओपनको तेस्रो चरणबाटै बाहिरिएकी छन् । शुक्रबार ओसाकामाथि अविस्मरणीय जित पाएकी वरीयताविहीन अमेरिकी खेलाडी अमान्डा अनिसिमोभाले चौथो चरणमा उपाधिको मुख्य दाबेदार एस्ले बार्टीसँग प्रतिस्पर्धा गर्नेछिन् । विश्व वरीयतामा ६० औं स्थानमा रहेकी अमान्डाले दुईपल्ट म्याच प्वाइन्ट बचाएर विश्व नम्बर एकमाथि ४६, ६३, ७६ (१०५) को सेटमा जित हासिल गरेकी ह्न् ु।मेलबर्नमा ओसाकाको उपाधि रक्षा यात्रामा यो निराशाजनक अन्त्य थियो । सेप्टेम्बरमा युएस ओपनको तेस्रो चरणबाटै बाहिरिएपछि उनले खेलबाट केही समय विश्रामको निर्णय गरेकी थिइन् । म यति खुसी छु कि केही बोल्न सकिरहेकी छैन, २० वर्षीय अमान्डाले भनिन् । अस्ट्रेलियाकी बार्टीले इटालीकी ३० औं वरीयताकी क्यामिला जियोर्जीमाथि ६२, ६३ को सेटमा जित निकाल्दै घरेलु कोर्टमा करिअरको पहिलो ग्रान्डस्लाम जित्ने लक्ष्यको एक कदम अगाडि बढेकी छन् । ओसाका लामो विश्रामपछि ग्रान्ड स्लाममा फर्किएकी हुन् । सेप्टेम्बरमा युएस ओपनको तेस्रो चरणबाटै बाहिरिएपछि उनी आफैंले डिप्रेसनबाट ग्रसित रहेको खुलासा गरेकी थिइन् । नयाँ वर्षमा नयाँ योजनासहित अस्ट्रेलियन ओपनको उपाधि रक्षा गर्ने अभियान सुरु गरेकी ओसाकाले हारको बाबजुद आफूलाई सम्हाल्ने प्रयास गरिन् । यो प्रतियोगितामा १३ औं वरीयताप्राप्त ओसाकाले भनिन्, खेलमा हरेक क्षण मैले संघर्ष गरें । यो हारबाट दुःखी छैन । तपाईंलाई पनि थाहा होला म भगवान होइन । म हरेक खेल जित्न सक्दिनँ, उनले भनिन् । दुईपल्टकी विजेता भिक्टोरिया अजारेन्का पनि चौथो चरणमा पुगेकी छन् । २४ औं वरीयताप्राप्त बेलारुसकी उनले १५ औं वरीयताकी एलिना भिटोलिनालाई ६०, ६२ ले हराइन् । कीर्तिमानी २१ औं ग्राण्डस्लाम जित्ने योजनामा रहेका स्पेनिस राफेल नडाल रुसका कारेन खाचानोभलाई पराजित गरी चौथो चरणमा प्रवेश गरेका छन् । नोभाक जोकोभिच र रोजर फेडेरर यो प्रतियोगितामा सहभागी नहुनुको फाइदा पनि नडाललाई छ । सन् २००९ को विजेता तथा पाँचपल्टका फाइनलिस्ट नडालले २८ औं वरीयताका खाचानोभमाथि ६३, ६२, ३६, ६१ को सेटमा हराए ।तेस्रो वरीयताका जर्मन स्टार अलेक्जेन्डर जेरेभ र इटालीका सातौं वरीयताका माट्टेओ बेरेट्टिनी पनि आफ्नो खेल जितेर चौथो चरणमा पुगेका छन् । बेरेट्टिनीले स्पेनिस खेलाडी कार्लोस अल्काराजमाथि ५ सेटको सानदार जित हासिल गरे । प्रतियोगिताकै कान्छा खेलाडीका रूपमा १८ वर्षीय कार्लोसले दुई सेट पछि परेको स्थितिबाट पुनरागमन गरी खेल पाँचौं सेटसम्म पुर्याएका थिए । बेरेट्टिनीले ६२, ७६(७३), ४६, २६ र ७६ (१०५) को सेटमा जित निकालेका हुन् । टोकियो ओलम्पिकका स्वर्ण विजेता जेरेभले भने क्वालिफायर माल्दोभाका राडु अल्बोर्टलाई ६३, ६४, ६४ को सेटमा पराजित गरे ।"
फाइनलमा आर्मीविरुद्ध सुदूरपश्चिम,पर्सा (कास) वीरगन्जमा भइरहेको चौथो सहाना प्रधान स्मृति राष्ट्रिय महिला हक्की प्रतियोगिताको उपाधिका लागि शनिबार नेपाल आर्मी र सुदूरपश्चिम टिम भिड्ने भएका छन् । शुक्रबार यहाँस्थित आदर्शनगर रंगशालामा सम्पन्न पहिलो सेमीफाइनलमा आर्मीले गण्डकी प्रदेशलाई ३० गोलले पराजित गर्यो । एकतर्फी जस्तै बनेको खेलमा आर्मीले आफ्नो नियन्त्रण राख्यो । टोलीका लागि आठौं मिनेटमा सीताकुमारी चौधरीले पहिलो गोल गरिन् । २५ औं मिनेटमा अञ्जना चन्द ठकुरीले र ४६ र्औ मिनेटमा निलिमा पाण्डेले गोल थप्दै आर्मीको जित सुनिश्चित गरेका थिए । आर्मीकी सीताकुमारी प्लेयर अफ द म्याच घोषित भइन् । मधेस प्रदेशलाई २० गोलले पराजित गरी सुदूरपश्चिमले फाइनलमा सुरक्षित गर्यो । सुदूरपश्चिमबाट १५ औं मिनेटमा लक्ष्मी बम र ५६ औं मिनेटमा सुनीता नेगीले गोल गरेका थिए ।
"किरातकाल, जो थियो","११ वर्षअघि कान्तिपुर दैनिक को एक अंकमा (२०६७ मंसिर २५) लेखक सौरभको आलेख प्रकाशित भएको थियो नभएको किरातकाल । लगभग १० वर्षयता किरात मौखिक ज्ञानबारे अध्ययन गर्ने क्रममा केही विषय थाहा पाएको हिसाबले ढिलै भए पनि म यो लेखमाथि फरक कोणबाट विमर्शमा सहभागी भएको छु । सर्वप्रथम सौरभको लेखको सार, परिकल्पना र तर्क कत्ति पनि तोडमरोड नगरी सारांशमा प्रस्तुत गर्छु । यसो गर्नु विमर्शकारको पहिलो जिम्मेवारी हो । सौरभले त्यो लेख खास उद्देश्यपूर्तिका लागि लेखिएको भनेर सुरुकै वाक्यमा इमानदारीपूर्वक यसरी स्पष्ट पारेका छन् माओवादीको जातीयताको आधार बनेको एउटा लेखोटमाथि प्रश्न उठाउनु अनिवार्य भएको छ किनभने सेसिल बेन्डिलले पत्ता लगाएको भनिएको वंशावलीमा आधारित रहेर उपत्यकामा ३२ किरात राजाहरूले शासन गरेका थिए भन्ने संस्कृति नै बनिसकेको छ । सौरभकै भाषामा भन्दा माओवादीको जातीयताको आधार भत्काउन त्यो लेख लेखिएको हो । माओवादीको जातीयता माथि थुप्रै विमर्श भइसकेको छ । र, हुँदै जानेछ । यो अलग पाटो भएकाले म त्यतातिर जान चाहन्नँ । सौरभको लेखको सार थियो पश्चिम रोमन साम्राज्यमाथि आक्रमण गर्ने हुण नायक तथा रोमन साम्राज्यका सम्राटलगायतको नाम किरात राजाका भनिएका नामसँग मिल्दोजुल्दो छ, त्यसैले किरातहरूले ३२ पुस्ता शासन गरे भन्ने विषय अफवाह मात्रै हो । जस्तो कि सौरभ तुलना गर्दै भन्छन् प्रथम किरात राजा एलम (यलम्बर) को नाम प्रथम हुण नायक वालामिर (बोलाम्बर) सँग मिल्छ । त्यसरी तुलना गर्दै सौरभ लेख्छन् किरात राजा पेलमको भनेको हुण नायक बल्दिन, मोलम भनेको मन्कुक, चमिं भनेको बैंडा, धस्कं भनेको डेन्जिसिक, बलुंच (वलम्ब) भनेको इलेक, हुंति भनेको हुण सेनापति इटेको, हुरमा भनेको हेर्नाक, तुस्कें भनेको कोवात, प्रसफुं र पव भनेको प्रिस्कस, जितेदास्ती भनेको अगस्टस, चम्ब भनेको जोभिनस, कंक भनेको कन्स्टान्टिन, स्वनन्द भनेको सेवास्तियन, फकों भनेको योहानेस, शिंघु भनेको सिजर थियोडोसियस, जुलम भनेको जुलियस अगस्टस, लुकं भनेको रोमुलस, थोरम भनेको होनोरियस, थुंको भनेको सेनापति स्टिली, वर्म्म भनेको गुन्डवारिक, गुजं भनेको गाइसेरिक, पुस्क (पटुक) भनेको साम्राज्ञी गाल्ला प्लाकिडिया, त्यपमि भनेको रुलाभियस एटियस, मुगमम भनेको माक्सिमस, शसरु भनेको रशीमर, गुण भनेको रशीमरका भतिज गुंडोवाद, खिमबुं भनेको अलिब्रियस, गिरिजं भनेको ग्लाइसेरियस, खुरांज भनेको ओरेस्टेज र ३२ औं किरात राजा खिगुं भनेको ओगासर हुन् । त्यसोभए यी हुण नायक र रोमन सम्राटलगायतका नाम किन कसरी मिल्न पुग्यो त किरात राजाका नामसँग ? सौरभले यी प्रश्नको उत्तरमा एउटा सार्थवाह (व्यापारी) को हाइपोथेसिस (परिकल्पना) अगाडि सारेका छन्, एउटा उपत्यकावासी सार्थवाहु (व्यापारी) ले हुणहरू र पश्चिम रोमनहरूबीच साम्राज्य विस्तारका निम्ति मध्ययुरोपमा भइरहेको भिडन्तबारे साह्रै ठूलो अभिरुचि राखेर त्यसलाई लिपिबद्ध गरिरहेको थियो । व्यापारीको टिपोटमा प्रयोग भएको नामलाई नै किरात राजाका नाम भनिएको हो भन्ने तर्क हो उनको । उक्त लेखमा प्रस्तुत गरिएका सबै नाममाथि छलफल गर्न सकिन्छ । तर, मात्र एक नाम यलम्बरमाथि छलफल गर्दा पर्याप्त हुन्छ भन्ने लागेको छ । पहिलो कुरा, वंशावलीहरूमा यलम्बरका तीनथरी नाम छन् यलुङ, एलम र यलम्बर । सम्भवतः यलम्बरको खास नाम यलुङ हो, जुन एलम हुन पुग्यो । र, एलम मा संस्कृत भाषाको अम्बर थपिएर यलम्बर हुन पुग्यो । मैले किरात राईहरूको नाम कहिलेदेखि संस्कृत भाषामा राख्न थालियो भनेर सानो अध्ययन गर्दा ११ पुस्तादेखि सुरु भएर पाँच पुस्ताअघि मात्रै पूर्णतः संस्कृतकरण हुन पुगेको स्पष्ट भयो । एक पुस्तालाई औसतमा २५ या ३० वर्ष मान्दा लगभग ३०० वर्षयता मात्रै राईहरूको नाम संस्कृत भाषामा रहन थालेको छ । भनेपछि संस्कृतभाषी आर्यहरूसँग सम्पर्क नै नभएको इसापूर्वका किरातीहरूको नाम संस्कृत भाषामा यलम्बर हुनु त सम्भवै छैन । ठीक यहाँनेर इतिहासकार डा रमेश ढुंगेलको मत तथ्यआधारित देखिन्छ । उनको विचारमा यलम्बरको खास नाम यँलुङपा हुनुपर्छ । किनभने, यँ भनेको अहिलेको काठमाडौंको प्राचीन नाम हो, लुङ भनेको बस्ती र पा भनेको अगुवा हो अर्थात् प्राचीन काठमाडौंको अगुवा (प्रमुख) भन्ने अर्थमा राखिएको नाम हो यलुङ(पा) । प्राचीनकालमा नामको अन्त्यमा पा जोड्ने प्रचलन किराती समाजमा छ पनि कुरुप्पा, तोदिप्पा, खोक्चिलिपा, वाछाप्पा, छोछाप्पा । जब यलम्बरको नाम यलुङ हुन पुग्छ, तब सौरभको तर्कले फेल खाइजान्छ । कहाँको यलुङ (पा), कहाँको बलम्बर अथवा बालामिर ! आनका तान नै मिल्दैन । दोस्रो कुरा, किराती राजाहरूले ३२ पुस्ता शासन गरे भन्ने पनि अर्धसत्य मात्र हो । हालसम्म फेला परेका वंशावली (गोपालराजवंशावली, भाषावंशावली, पण्डित कोटा बेङ्कटाचेलम, पदमगिरी, कर्कप्याट्रिक, ड्यानियलाभराइट, सिल्भा लेभी, स्वामी प्रपन्नाचार्य, बालचन्द्र शर्मा) हरू मात्रै अलिकति गहिरिएर अध्ययन गर्ने हो भने किराती राजाहरूको नाम लगभग ६ दर्जन पुग्छ । उल्लिखित ३२ पुस्ताबाहेकका यी नामहरू हेरौं सुंसा (संस, सुन्स, सुम्गु, संग, गंस), गिग्रिन (गिघ्रि, गिध्रि, गिन्ध्री), तुन्ने (तुन्के), केसु, लुङ्गो, गस्ती, ह्रिति (रुति), गली, सुयर्मा (सुयार्म), नने, पटुंक (पटुक), बुंक, मनवीर, चुनमान, सुगु, वैज, जने (जन्नेबी), सुमकै (सुएन्के), असु, किङ्गली, हुन्नन्तर, स्रुपुसर्त, पुन्छेम, सुय (सुयस्य), बुङ्का, पम्का, थुमु (थामु, थमु), केम्का, कुसकुन, तीसू, सुगमिअ (सुग), जुसा, गोन्थो, सिम्बु र त्वते । अब यी नामहरू पनि हुण नायक र पश्चिम रोमन सम्राटहरूकै नामका विकृत टिपोट हुन् त ? बरु एउटा टड्कारो सम्भावना के छ भने खम्बू भनेर चिनिने हालका राईहरू खिमबुं (किम्बु, खिम्बु, खेबु, खेम्भुम)का सन्तान हुन सक्छन् । हालका थामीहरू थुमु (थामु, थमु) का सन्तान हुन सक्छन् ।ल ल ल समाजलाई सकारात्मक वा नकारात्मक कुनै पनि कोणबाट गहिरोसँग प्रभावित पार्ने इतिहासको कुनै घटना कसरी संस्कृति, मिथक र किंवदन्ती (लिजेन्ड) मा परिणत हुन्छ भन्ने थाहा पाउन धेरै पर पुग्नै पर्दैन । केही सय वर्ष परको कुरा स्मरण गरे पुगिहाल्छ । जस्तो कि काठमाडौंमा हरेक वर्ष मनाइने गठेमङ्गल चाड खासमा घुँटीमुँगल हो अर्थात् मध्यकालमा काठमाडौं उपत्यकामा आक्रमण गर्ने मुसलमान राजा समसुद्दीन इलियासलाई बिदाइ गर्न गरिएको तयारीको सम्झनामा सुरु भएको हो । जस्तो कि तिहारमा भैलो खेल्दा मागिने दान भनेको तिमूरलङलाई दिन संकलन गरिएको चन्दाको सांस्कृतिक अवशेष हो (बालकृष्ण पोखरेल, खस जातिको इतिहास, २०७६) । यही कारण मिथक विगतको यथार्थबाट निर्माण हुन्छ र जीवित यथार्थका रूपमा संस्कार तथा नैतिकता (आचारविचार) का रूपमा क्रियाशील हुन्छ भनिएको हो (ब्रनिस्ल मालिनोस्की, सेक्स, कल्चर एन्ड मिथ, १९६२) । मेरो यो लेखको सैद्धान्तिक जग यही छ । गोपालराजवंशावली भन्छ लिच्छविहरूबाट पराजित भइसकेपछि किरातीहरू पूर्वतर्फ लागे (धनवज्र वज्राचार्य, कमल पी मल्ल, द गोपालराजवंशावली, १९८५) । के हालका किरातीका पुर्खाहरू उहिले काठमाडौं उपत्यकामा थिए ? के किरातीहरू वंशावलीले भनेजस्तो पूर्वतर्फ लागेकै हुन् ? किन पूर्वैतर्फ लागे ? यी प्रश्नको उत्तर किराती समाजमा प्रचलित मौखिक इतिहास र सांस्कृतिक अभ्यासमा टड्कारैसँग भेटिन्छ । हालका किरातीहरू काठमाडौं उपत्यकालाई आफ्ना प्राचीन पुर्खाहरूको थातथलो मान्छन् । खासगरी पितृपूजा र मृत्युसंस्कारमा उहिले पुर्खाहरूले गरेको यात्रा, संघर्ष, श्रमसँग सम्बन्धित थातथलोहरूको उल्लेख गर्दै मृतात्मा (पितृ) हरूलाई धामीले बाटो देखाउने, बाटो लगाउने गरिन्छ, जसलाई मानवशास्त्रीहरू रिचुअल जर्नी (मुन्दुमी यात्रा) भन्छन् । त्यस क्रममा काठमाडौं उपत्यकाको बारम्बार उल्लेख हुने गर्छ । जस्तो कि थुलुङ राईहरूमा मृत्युसंस्कार गर्दा मृतात्मालाई नेपालदेल नेवारदेल (काठमाडौं उपत्यका) जाऊ भनेर फकाउँदै बाटो लगाउने या बोलाउने गरिन्छ । त्यस क्रममा यस्तो भनिन्छ ठोट्ने खोला घ्ल्वाकुमाडा लक्सा मेसी ने इ ल्वाखेल छेडाबोलेम्कु युख्रेम्कु डुङाम स्युम्द्यु क्र्यो साला क्र्यो लाम्का ने हुनु नेपालदेल नेवार देल (डा सुकराज राई, खुक्सङ खम्बु राई, जसिहव थुलुङ ः थुलुङ मुन्दुम, २०७७) (भावानुवाद ः अनि ठोट्ने खोला जाऊ । हाँस्दैहाँस्दै जाऊ । खुसी हुँदैहुँदै जाऊ । कहाँ जाऊ भन्दा उता पुर्खाहरूको गाउँ नेपालदेल नेवारदेलमा जाऊ । उता पो तिम्रो त भाषालय मिल्ने, अनुहार मिल्ने सबै छन् ।) त्यस्तै बायुङ (बाहिङ) राईहरूमा पनि पितृहरूलाई राम्रो कुरा नराम्रो कुरा सप्पै नेपालदेल नेवालदेल (काठमाडौं उपत्यका) मै पाइन्छ, त्यहीँ गएर बस भनेर बाटो लगाइन्छ (लोकबहादुर राई, २०७८) । बायुङ (बाहिङ) राईहरूको ठूलो पितृकार्य ह्वङसिली (सेग्रो) र सानो पितृकार्य नाग्ले गर्दा तुम्लो (मुन्दुम) मा काठमाडौं उपत्यकामा बसोबास गरेका पितृपुर्खाका आत्मालाई चुलामा आइदिन अनुरोध गर्दै भनिन्छ ओ नेपालदु दा नेवालदुलाङ ओउ । त्यस्तै नेपालदु नेवालदु अर्थात् काठमाडौं उपत्यकामा तामा (सिपाग्रो), काँस (माइग्रो) को काम गर्ने उहिलेका किराती पुर्खा (रदु) हरूको स्मरण यसरी गरिन्छ ओ सिपाग्रो दा माइग्रो दा यो, ओ रदुग्रो दा खाप्चुग्रो यो, ओ नेपालग्रो दा नेवालग्रो यो (बुद्धिकुमार ह्वङ्गु, किरात बाहिङ (बायुङ) तुम्लो, २०६९) । लिम्बू मुन्धुममा आदिम बजु नेपाल (काठमाडौं) उपत्यकामा गएर बसेको वर्णन पाइन्छ । त्यसमा यस्तो भनिन्छ ना लाजे नेपाल के पे केयुङे मेम्बी ? हेः यो से हेने महारानी केपोखारो । (भावानुवाद ः उहिले नै तिमी नेपालमा गयौ बस्यो । र, नै तिमीलाई सबैले महारानी भने) (बैरागी काइँला, लिम्बू जातिमा कोखपूजा, २०४८) । किरातीहरूमा प्रचलित यी मुन्दुम र सांस्कृतिक कार्यले काठमाडौं उपत्यका उनीहरूको प्राचीन थलो थियो भन्ने देखाउँछ । र, काठमाडौं उपत्यकामा छँदा उनीहरू शासक थिए भन्ने संकेत याम्फू मिन्दुम (मुन्दुम) ले गरेको छ । याम्फू मिन्दुम (मुन्दुम) मा भनिन्छ सप्तकोसीस्थित बराहाचतरा क्षेत्रबाट किरात राईका चार पुर्खाहरू अलगअलग क्षेत्रमा बाँडिए । त्यस क्रममा काइँला भाइचाहिँ नेपाल पुगेर नेपाहाङ राजा भयो । रिसिया (श्लोक) मा यस्तो भनिन्छ हे हे हे लाङमु टिमाबे ? हे हे हे बाराहा क्षेत्राबाङगो चतरा डेम हे हे हे अंशा टाङबामी जिम्मा ल्या ? मा लोङली ? मा खडाऐ ऐ हे टुम्मी बुबु, टुम्मी वावे ? को सोल्लेम्मा डुडु होङमा माहोङमा टिङसे हे हे हे टुम्मी वावा खे?मा लोङलीटा हे हे हे खे ? मा लोङलीटायेहे हे हे माईलागो वावे ? तुम्बोरा होङमा माहोङमा टिङसे कावेलीहोङमा माहोङमा टिङसे माईला वावा खे ? मा लोङलीखडाहे हे हे हाङसारुम्बे ? को तुम्बोरा होङमा माहोङमा टिङखेट्टुहे हे हे साईलागो वावा हे हे हे यिवा कोशी, आरुणा कोशी बरुणा होङमा टिङमागो लोङलीखडाहे हे हे मोडोक्पे कागो कानीङगो माहोङमा टिङसे खे ? मे लोङलीखडीङे कानाडे सानुङमीहे हे हे युङसारुम्बा वावा गो हे हे हे विदेशी खे ? मा है लोङलीटेयेहे हे हे विदेशी लाङमुटिखडायो नेपाहाङ राजा हाङ लिसायो(संकलन ः होम याम्फू) यो मिन्दुमको (मुन्दुम) श्लोकअनुसार, बराहाचतरा क्षेत्रदेखि आआफ्ना अंश जिम्मा लिँदै किरातीका पुर्खाहरू बाटो लागे । जेठा पुर्खा सुनकोसीदूधकोसी पछ्याउँदै गयो । माइला पुर्खा तम्बर कोसी पछ्याउँदै गयो । साइँला पुर्खा अरुण कोसी, बरुण कोसी पछ्याउँदै गयो । (याख्खाबाको पुर्खा) ठूलो पानी (अरुण कोसी) पछ्याउँदै दिदीबहिनीहरूलाई साथमै लिएर गयो । काइँला पुर्खाचाहिँ विदेश गयो र नेपाहाङ अर्थात् नेपालको राजा भयो ।त्यस्तै प्रकृति र पितृसँग सम्बन्धित कोँइच (सुनुवार) हरूको मुइली मुक्दुम (मुन्दुम) मा पनि किरात इतिहासमा महत्व राख्ने घटना तथा केही किरात राजाहरूको उल्लेख पाइन्छ । मुइली मुक्दुम (मुन्दुम) मा आफ्नो थातथलो छाडी डाँडा काटेर जाने किरातीहरूलाई लास्तीहोंपो भनेर सम्बोधन गरिन्छ । यसरी डाँडा काटेर जानेहरूमा थिए हाङ्वा होमा र हाङ्वा होपो अर्थात् राजारानीहरूको समूह । आफ्नै थातथलोमा बस्ने किरातीलाई चाहिँ बास्तीहोपो सम्बोधन गरिन्छ । यसरी थातथलो (काठमाडौं) मै बस्ने बास्तीहोपोहरूमा मुख्यतः बासुहोमा बासुहोपो (बासु राजा, बासु रानी) पर्छन्, जसमा नाःसो बासु, पोंइबो बासु, गुरु गोंसाई, सिम्बु जस्ता पुर्खा र देवीदेवताहरू पर्छन् । त्यस्तै अन्तिममा काठमाडौंबाट हिँड्नेलाई गास्तीहोपो भनेर सम्बोधन गरिन्छ । यी गास्तीहोपोलाई हरेक कोँइच (सुनुवार) हरूको घरमा पूजा गरिन्छ (अतीत मुखिया, मुक्दुमको सेरोफेरो, २०७७) । यसबाट हामीलाई थाहा हुन्छ पूर्वतर्फ लाग्ने किरातीहरूमा मूलतः लिच्छविहरूसँग प्रत्यक्ष अन्तर्विरोध भएका राजखलक र निकटवर्तीहरू थिए । आम किरातीहरू काठमाडौं उपत्यकामै रहे । अनि अर्को कुरा, लिखित वंशावलीका किरातराजा सिम्बुको नाम कोंइच मुक्दुम (मुन्दुम) मा दुरुस्तै उल्लेख भएको छ । मुक्दुम (मुन्दुम) मा भनिएको गास्ती अन्तिम किराती राजा गस्ती नै हुन् । यसले इतिहासको अर्को पोयो पनि फुकाइदिएको छ । त्यो के भने लिखित वंशावलीहरूमा अन्तिम किरात राजाका नाम अलगअलग पाइन्छ खिगु, गलिज, खेम्बु, गुन्ज, गुनम र गस्ती । यीमध्ये को चाहिँ हुन् त अन्तिम राजा ? मुक्दुम (मुन्दुम) मा स्पष्ट व्याख्या भएकाले यीमध्ये गस्ती नै अन्तिम किराती राजा हुन् भन्ने टुङ्गोमा पुगिन्छ । सम्भवतः पहिलोपटक काठमाडौं छाडेर हिँड्नेहरूमध्येका थिए बुसुरी (भुसुरी) । चाम्लिङ राईहरूमा प्रचलित मौखिक इतिहासअनुसार, उनी अन्तिम किराती राजाको जेठो छोरा थिए । लिच्छविहरूको आक्रमणमा उनका सातजना चेलीहरू मारिए । थुप्रै सेना मरे । त्यसपछि बुसुरी (भुसुरी) ले भने, भागौं । म अगाडिअगाडि झोरजंगल फाँड््दै जान्छु । पछाडि आउनेहरूले रूख ढलेको टुप्पा पछ्याउँदै आउनू, फेदपट्टि नआउनू । म बाटैबाटो (लामलामी) फाँड्दै (खोरम्बु) जान्छु । यही कारण चाम्लिङ राईहरूमध्ये एउटा खलकको सामूहिक वंशनाम जसलाई सामै भनिन्छ, सुरुमा बुसुरी लामलामी खोरम्बु राखिएको थियो । चाम्लिङ मौखिक इतिहासले थप भन्छ बसुरी (भुसुरी) ले वनकेरा फाँड्दै हिँड्यो । केरा त एकैछिनमा पलाइहाल्छ । तर, पछिपछि पछ्याउनेहरूले सोचे, ओहो, हाम्रो अगुवा त धेरै अगाडि गइसकेछ । काटेको केरा त यत्रो पलाएछ । ऊ कहाँ पुग्यो पुग्यो, भेटिँदैन । त्यसरी कोंइच (सुनुवार) हरू तामाकोसीसुनकोसी क्षेत्रतिरै बसे । कोही राईहरू दूधकोसी हुँदै उभो लागे । वाछापा र छोछापाचाहिँ भुसुरीसँगै खुवालुङ तरेर माझकिरात क्षेत्रमा फैलिए । बुसुरी (भुसुरी) र वाछापाका सन्तान अहिले चाम्लिङ राई भनेर चिनिन्छन्, छोछापाका सन्तान अहिलेका बान्तावा राईहरू हुन् (सर्वजित राई, लामाखु, खोटाङ, २०७७ माघ १६) । तर, लिच्छविबाट पराजित भएका किरातीहरू कतै नरोकिईकन सरासर पूर्वतर्फ लागेका भने होइनन्, क्रमशः स्थानान्तर हुँदै नयाँ केन्द्रहरू निर्माण गर्दै, सर्दै पूर्वतर्फ लागेका हुन् भन्ने बुदाहोपो (बुदाहाङ) सम्बन्धी मौखिक इतिहासले बताउँछ । कोंइच (सुनुवार) मुइली मुक्दुम (मुन्दुम) मा लिच्छविबाट विस्थापित गास्तीका सन्तान बुदाहोपो बनेपाका राजा भए । सहकी देवी सुरोमले दिएको सहको प्रतीक होमाचिरि (सुनढुकुर) कसले लिने भनेर उनका भाइहरूबीच कचिङ्गल हुँदा अलप भयो । त्यही स्थानमा मल्लकालमा चण्डेश्वरी मन्दिर निर्माण गरियो (अतीत मुखिया, मुक्दुमको सेरोफेरो, २०७७) । बुदाहोँपोलाई पुमा राईहरूले बुढाहोङ, आठपहरिया राईहरूले बुढाहाङ, चाम्लिङ राईहरूले बुद्दाहाङ जो भन्छन् । राईहरूमा प्रचलित मौखिक इतिहासले चाहिँ बुदाहाङलाई बनेपा होइन, दोलखाका शक्तिशाली राजा मान्ने गरेको छ । किंवदन्तीअनुसार, हरेक वर्ष साकेला पुज्दा उनका चेली सोइसोइला र श्रीमतीहरू वासाकुम्मा तथा सिल्टाङकुम्माले पहाडदेखि तराईसम्मका चराचुरुङ्गीहरूको प्वाँखले सजाइएको दोलो (मुकुट) शिरमा लगाइदिन्थे । दोलो (मुकुट) उठाउने भएकाले दोलोखाम भनिएको त्यो ठाउँ अहिले अपभ्रंस भएर दोलखा हुन पुग्यो (लालधन राई, २०७७ माघ २६, इटहरी) । बुदाहाङलाई दोलो (मुकुट) लगाइदिने प्रचलनकै निरन्तरताका रुपमा दोलोकुम्मा दो मुन्दुम गाउने प्रचलन अहिले पनि किरात राईहरूमध्ये खालिङ, साम्पाङ र बायुङ (बाहिङ) राईहरूमा चाहिँ जीवित रहेको मैले पाएको छु । कोंइच (सुनुवार) र राईहरूमा प्रचलित मौखिक इतिहासमा बुदाहाङबारे फरकफरक व्याख्या पाइए पनि त्यसबखतको अवस्थासँग तुलना गरेर भन्न सकिन्छ बनेपामा जरा गाडेर बसे भने खतरा हुने ठानेर लिच्छविहरूले सम्भवतः बनेपाबाट पनि विस्थापित गरेको हुनाले बुदाहाङले दोलखामा नयाँ राज्य स्थापना गरे । दोलखा क्षेत्रमा बसोबास गर्ने थामीहरूमा चाहिँ भक्तपुरको नारानथान क्षेत्रमा थामी राजा थियो, उनको नाग (सर्प) हरूसँग लडाइँ हुँदा कसैको पनि हारजित हुन सकेन, तर नाग (सर्प) र थामी राजा शिलाढुंगामा परिणत भए (रमेश थामी, किराती लोकसाहित्य, भाग १, २०७७) भन्ने मौखिक इतिहास प्रचलित छ । यसले काठमाडौं उपत्यकामा किराती र लिच्छविबीच मात्रै होइन, किराती र नागजातिका बीचमा पनि संघर्ष चल्थ्यो कि भन्ने संकेत गरेको छ । ल ल लकाठमाडौं उपत्यकाका नेवारी समाजमा पनि किरात इतिहाससँग सम्बन्धित किंवदन्ती र संस्कृति उत्तिकै जीवित भेटिन्छन् । किंवदन्तीअनुसार, नेपाल (काठमाडौं) खाल्डो जङ्गलको अवस्थामा हुँदा किराती सिकारीहरू प्रवेश गरे । तिनैमध्येका यलम्बर ले वंघः टोलमा राजघर (दरबार) बनाएर बसे र ठूलो पुरुषार्थ देखाए । त्यही भएकाले वंघः टोलको आजुद्यःलाई यलम्बरको प्रतीक मानिन्छ । प्राचीनकालमै वंघः टोलको चोकपट्टि आजुद्यःको अगाडि) द्यःघर बनाएर पछाडिपट्टि घर बनाई बसेका ज्यापूहरू यलम्बर वंशका हुन् (बलदेव जुजु, वंघत्वाया आजुद्यः व येँदेय्, २०६७) । त्यस्तै टेकुस्थित पचली भैरवसम्बन्धी मौखिक इतिहास पनि कम रोचक छैन । फर्पिङका किराती राजा पचली भैरव भेष बदलेर हरेक दिन सानेपास्थित राजतीर्थमा पूजा गर्न आउँदा नै नामकी अजिमाको सौन्दर्यबाट विमुग्ध भए । अजिमालाई हेर्न उनी हरेक दिन टेकु दोभानमा घुम्न थाले । उनीहरूबीच देखादेख भयो, प्रेममा पनि परे र वाग्मती नदीको किनारैकिनार डुलिहिँड्न थाले । एक दिन स्थानीयहरूले थाहा पाएपछि फर्पिङको राजा भएको भेद खुले बेइज्जत होला भन्ने डरले पचली भैरवले अजिमालाई छाडेर गोप्य स्थानमा लुके । त्यही ठाउँमा अहिले पचली भैरव मन्दिर बनाइएको तथा जुन ठाउँमा नै अडिएकी थिइन्, त्यही ठाउँमा अजिमा मन्दिर बनाइएको जनविश्वास छ । र, फर्पिङमा पुरानो दरबारको अवशेष छ, जसलाई स्थानीयहरू पचली भैरव राजाको निवास मान्छन् (सुदीप श्रेष्ठ, प्रेमिका भेट्न लुकीछिपी काठमाडौं आउने फर्पिङका किराती राजा हुन् पचली भैरव, सेतोपाटी डट कम, २०७८ कात्तिक ७) । इतिहासकार शान्ति सुरभले भने टेकुस्थित पचली भैरवलाई किरात राजा पब्बीको स्मृतिमा स्थापित भएको मानेका छन् (किरातकालीन सांस्कृतिक अवशेष ः एक चिन्तन, नेपाली त्रैमासिक, २०३४) । सुरभले थानकोटनजिकैको गाउँ बलम्बुलाई किरात राजा बलम्बाको नामबाट रहेको बताएका छन् । त्यस्तै किरातराजा ह्तिले बालबालिकाको संरक्षिकाका रूपमा अजिमाको मन्दिर स्थापना गरेका कारण हारती अजिमा भनिएको हुन सक्ने सम्भावना पनि औंल्याएका छन् । उनले काठमाडौं उपत्यकामा प्रचलित आजुअजिमा पूजालाई किरात संस्कृतिको अवशेष मानेका छन् । उनको नजरमा पचली भैरवको खड्ग साट्ने संस्कृति र प्रत्येक १२ वर्षमा प्रदर्शन गरिने भैरव नाट्य पनि किरातकालीन संस्कृतिकै अवशेष हुन् । अनि, गथुप्वाखंप्याखं पनि भनेर चिनिने पचली भैरव नृत्य अझैसम्म जोगाइरहेका गथुहरू अन्तिम किरात राजा गस्तीगस्थीका सन्तान हुन्, जसलाई जयस्थिति मल्लले मालाकार बनाए । यदि शान्ति सुरभको विश्लेषण सही हो भने खड्ग साट्ने संस्कृति किरात र लिच्छवि वंशबीचको शक्तिसंघर्ष र शान्ति सम्झौताको सांस्कृतिक अवशेष हुनुपर्छ । किराती र नेवारी समाजमा प्रचलित यी मौखिक इतिहास र संस्कृतिका आधारमा निर्धक्क भन्न सकिन्छ हालका किरातीहरू प्राचीनकालमा काठमाडौं उपत्यकाबाट विस्थापित भएर पूर्वतर्फ लागेको सत्य हो । पूर्वबाटै काठमाडौं आइपुगेका हुनाले लिच्छविहरूबाट विस्थापित भएपछि उनीहरू उतै लागे । मौखिक इतिहासले यलम्बर, पचली या पब्बी, बलम्ब, गस्ती र सिम्बुलाई प्रामाणिक देखाएको मात्र नभएर लिच्छविहरूसँगको संघर्षको पनि प्रस्ट संकेत गरेको हुनाले लिखित वंशावलीले उल्लेख गर्ने किरात राजाहरू कदापि हुण नायक या रोमन सम्राटका विकृत टिपोट होइनन् । कथित व्यापारीले टिपोट गरेको हुण नायक र रोमन सम्राटलगायतको नामकै आधारमा किराती र नेवारी समाजले माथिका सबै विषय सांस्कृतिक पुँजीका रूपमा सुरक्षित गरेका हुन् भनेर मान्न मुस्किलै पर्छ । तथाकथित टिपोटमा यत्रो तागत हुने कुरा पनि भएन । बरु तत्कालीन किराती र नेवारी समाजमा अमिट प्रभाव पार्ने यथार्थ घटना र पात्रहरू भएकाले ती अहिलेसम्म पनि सामाजिक स्मृतिका रूपमा जीवित रहेका हुन् । र, माथि उल्लेख गरिएका मिथक, किंवदन्ती अनि मौखिक इतिहासको आधारमा भन्न सकिन्छ किरातकाल अवश्य थियो ।"
५० वर्षअघिको भेट,"दोलखाको बाबरे गाउँबाट यो कथा सुरु हुन्छ । ३ वर्षे उमेरमा बाआमाका साथ लागेर छाडेको बाबरे गाउँ घुम्न २२ वर्षे लक्का जवान भएपछि मात्रै पुगेको थिएँ । त्यो पहाडी गाउँको दुःख र हैरानी तथा १२ महिनै काम गरेर मात्रै हातमुख जोर्न सकिने स्थिति देखेर म भावुक बनेको रहेछु क्यार ! दार्जिलिङ फर्कनासाथै नाटकरंगमञ्चका चिनारुको संगत र गोर्खा दुःख निवारकजस्ता संस्थाको रस भिजेर होला, मैले लेखेको थिएँ अनि देउराली रुन्छ । उसो त सन् १९७२ मा अनि देउराली रुन्छ सार्वजनिक हुनुअघि दुई छोटा नाटक तर क्षितिज हाँस्दैन र अनुराग लेखेर मञ्चन भइसकेका थिए । त्यसमा कर्म योञ्जनको संगीत र कुमार सुब्बा, दावा ग्याल्मोको स्वर थियो । तर, एक सिकारु नाटक लेखक भएकाले हुन सक्छ मभन्दा केही वर्षले जेठा कुमार सुब्बालाई मैले प्रत्यक्ष चिन्न पाएको थिइनँ, कर्म दाजुले सबै तरतिव मिलाउनुभएको थियो ।पछि अनि देउराली रुन्छ नाटकलाई रंगमञ्चमा उतार्ने इच्छाबारे र यो गीति नाटक भएकाले आफूले लेखेका गीतमा ट्युन भरिदिनसमेत अग्रज कर्म योञ्जनलाई आग्रह गरेको थिएँ । गीतमा धुन भरिसकेर गायकका रूपमा कुमार सुब्बालाई लिएर मकहाँ आउनुभएको थियो, कर्म योञ्जन । सन् १९७२ को सुरुवातमा मैले कर्ममार्फत गायक कुमारलाई गोर्खा दुःख निवारक सम्मेलन कक्षमा पहिलो पटक चिनेको थिएँ, कुराकानी भएको त्यही पहिलोपालि थियो । त्यसअघि कुमारले दार्जिलिङका केही सांस्कृतिक कार्यक्रमका स्टेजमा गीत गाइरहेको मैले देखेको थिएँ । उनी मजस्तै मझौला कदका थिए, हेर्दैमा असल लाग्ने । पछि संगतमा थाहा भयो उनी निकै अन्तर्मुखी पनि रहेछन् । कति कुरा आफूलाई लागिरहेको भए पनि भन्नै नसक्ने । कतिपय गीतका शब्द वा सन्दर्भबारे उनी केही भन्न खोजिरहेका हुन्थे तर, भनिहाल्दैनथे ।एक पटक भने कुमार वा कर्मले नभने पनि नेपालको तत्कालीन राजा शासनका कारण होला, मेरो एउटा गीतको शब्दमा हेरफेर गरिएको रहेछ । कुमारकर्मसहितको टोली काठमाडौंको रत्न रेकर्डिंङ स्टुडियोमा अनि देउराली रुन्छ को गीत रेकर्ड गराएर आएपछि र रेडियोबाट गीत बज्न थालेपछि मात्रै यस्तो शब्द हेराफेरी थाहा पाएको थिएँ । मैले लेखेको सारंगीको तारले गीतको बीचको अन्तरामा मेरो स्वरमा झुपडी र दरबारको कथा थियो, पछि रेकर्डमा भने मेरो स्वरमा आफ्नै गाउँ र बस्तीको कथा भएको रहेछ । पछि दार्जिलिङमा कुमारलाई भेटेर त्यो शब्द हेरफेरबारे जिज्ञासा राखेको पनि थिएँ, त्यत्तिकै कुरो फासुफुस भयो । त्यसपछि मैले लेखेका र मन्चमा आएका फेरि इतिहास दोहोरिन्छ (सन् १९७४), क्रसमा टाँगिएको जिन्दगी (१९७५) र विद्रोही राजरक्त (१९७८) भन्ने नाटकमा पनि कर्म र कुमारकै जोडा थियो । तर, अनि देउराली रुन्छ ले अचम्मै गर्यो, मैले नसोचेको कुरा ! त्यसको देउरालीका ठिटी हो, हे फूल चुँडेर लाने हो जस्ता गीतमा कर्मको संगीत र कुमारको स्वर यसरी जम्यो कि त्यो नाटक भनेकै त्यही गीत हो भनेजस्तै भयो । कथावस्तु त थियो नै, त्यसमाथि शब्दसंगीतस्वर पनि परिपूरकझैं बने, पपुलारिटी बढाउन । त्यसरी मानवीय संवेदनालाई सूक्ष्म रूपले ब्याख्या गर्न नाटकभित्र गीतसंगीत प्रयोग गरिनु अपरिहार्यझैं थियो, त्यो समयमा । सन् ६० को दशकमा ख्याति कमाएका नाटककार मोहन थापाका नाटकमा पनि गीतसंगीत हालिएको थियो । थापाका साँझको तारा (१९६४), भुलेको बाटो (१९६४), सीमा (१९६२), समाधि (१९६३) जस्ता नाटकमा पनि प्रशस्तै गीत थिए । त्यसमा संगीत कपिलराज सुब्बा वा शरणरञ्जितको हुन्थ्यो । त्यसबाहेक, नन्दा हाङखिमको युद्धहरू नाटक र भवानी भिक्षुको त्यो फेरि फर्केला ? कथामा पनि कुमारकर्मकै जोडी थियो । भिक्षुको कथामा भने अगमसिंह गिरीले नाटकीकरण गरेका थिए । कुमारसँगको सांगीतिक साइनोको कुरा गर्दा अनि देउराली रुन्छ का गीतहरू तथा मेरो सानो मुरलीमा गीतबीच घनिष्ठ सम्बन्ध रहेकोझैं धेरै श्रोताले ठानेका रहेछन् । म दार्जिलिङ छँदै र पछि काठमाडौं आएपछि (सन् १९७९) पनि मेरो सानो मुरलीमा गीतलाई अनि देउराली रुन्छ भित्रकै कथाव्यथा सम्झनेहरू पनि प्रशस्तै भेटिए । यो संयोग मात्रै हो, यी दुवै रचनामा कर्म योञ्जनको संगीत छ, यी दुवै एकै समयमा रेकर्ड भएर (सन् ७२ पछि) उधुम चर्चामा छाएका हुन् । तर, समय र सृजनाको तारतम्य मात्रै यसमा मिलेको हो । मञ्जुलको मेरो सानो मुरलीमा गीत त मैले कर्म दाजुमार्फत पाएको हुँ, मञ्जुलले मलाई दिएको होइन । सन् ६० दशकको अन्त्यतिर राल्फाली समूह दार्जिलिङ पुगेका बेला मञ्जुलले यो गीत कर्म दाजुलाई दिएका रहेछन्, धुन भरिपाऊँ भनेर । पछि मैले त्यही गीत गाउन पाएको हुँ, जसले कुमारकर्ममञ्जुल ट्रियोलाई नसोचेको तालमा सबैतिर चिनायो, कुमारले कतै अन्तर्वार्तामा भनेका पनि छन् ।यसरी सन् १९७२ भरि नै अनि देउराली रुन्छ ले नामकाम बनाइरह्यो । त्यसपछि पनि कुमारसँग हिमालय कला मन्दिरमा यदाकदा भेट हुन्थ्यो । धेरैपछि सन् २००७०८ तिर होलाकाठमाडौंमा आयोजना भएको कुमार सुब्बाको सांगीतिक पलेंटीमा पनि मैले कुमारलाई भेट्न पाएको थिएँ । कुमार एकदमै समर्पणयुक्त र भाव बोकेर मात्रै गाउन थाल्ने गायक थियो, रिहर्सल परेका बेला ऊ दिनैभर गीत गाइरहेको हुन्थ्यो । उसले गीत गाउन पाएमा मलाई दिनरातै उज्यालो लाग्छ भनिरहन्थ्यो पनि । आज मेरो समवयी दौंतरी कुमारलाई स्मरण गरिरहँदा उसले गाएको एउटा गीत म खुबै सम्झन्छु । कहीँकतै चर्चा पनि त्यति भएन, अहिलेको हिसाबमा अन्डररेटेड भन्छन् नि ! गीतकार किरण खरेलको शब्द र कर्म दाजुकै संगीतमा रेकर्ड भएको त्यो गीत मैले एकदुई पटक रेडियोमा सुनेको हुँ । मैले सम्झेको त्यो गीतको स्थायीका शब्द तलमाथि पर्न सक्छन् तर, गीत भने यही थियो । यही गीतका शब्दबाट मेरो जीवनकाल र संघर्षका क्षणमा एकदमै नजिकमा बसेको साथी कुमार सुब्बालाई श्रद्धाञ्जली अर्पण गर्न चाहन्छु ःसारा तारा चुँडालेर आकाश रित्तै पारिदिऊँजस्तो लाग्छयस्तो लाग्छ कहिलेकाहीँ आफैंलाई मारिदिऊँजस्तो लाग्छ ।"
थाना लाइनको त्यो कुमार केटो,(कुराकानीमा आधारित)
'सृष्टिकै कान्छो सन्तान का नाममा,"मेचीपारिमेचीवारिलिम्बू जातिमा तीन प्रकारका माङ्देम्बा हुन्छन्, फेदाङ्माबा, साम्बा र येबामा । मुन्धुम संस्कृतिका संवाहक भनेर चिनिने यी प्रमुख पात्र, जसले तागेरा निङ्वाफुमाङ सर्वव्यापी ईश्वरको सेवा गर्छन् । संस्कृतिविद् येहाङ लाओतीका अनुसार, घरभित्रका सबै र घरबाहिरका ताक्फेङलगायत पूजाआजा गर्ने पुरोहितलाई फेदाङ्माफेदाङ्बा भनिन्छ । मुन्धुम ज्ञाता र व्याख्यातालाई साम्बा भनिन्छ । भूतप्रेतलगायत अनिष्टकारी शक्तिलाई तह लगाउने, मन्साउने, पन्साउने तन्त्रविद्यामा निपुण व्यक्तिलाई येबायेमा भनिन्छ । भीमप्रसाद आङदेम्बे माङ्धुक फेदाङ्मा हुन् । सपनाबाटै मुन्धुमी ज्ञान प्राप्त गरेको उनी बताउँछन् । आफूलाई या साम्बाफेदाङ्बा भनी चिनाउँछन् । भन्छन्, १३ वर्षकै छँदा माङ (देउता) ले पक्रियो । २०२२ को उमेरदेखि तङ्सिङ बस्न थालेका उनी ४६ वर्षका भए । पान्थरमा जन्मिएका उनी भारतको मिरिकमा बस्छन् । लिम्बू समुदायमा जन्मेदेखि मृत्युपर्यन्तसम्मका सबै मुन्धुम विधिप्रक्रियाका जानकार छन् । बेलाबेला मेचीवारि नेपालतर्फका दाजुभाइका घरआँगन धाउँछन्, बेलाबेला मेचीपारि पुग्छन् भावनात्मक माङ्गेना गर्न ।दार्जिलिङ, सिक्किमका विभिन्न ठाउँ पुग्नुपर्छ, नेपालका दाजुभाइको घर पनि आउनैपर्छ, लिम्बू समुदायमा कतिपयले संस्कारै बिर्सिसकेको बताउँछन्, जन्मिँदा कसरी गर्ने ? मर्दा कसरी गर्ने ? म गएर सिकाइदिन्छु ।"
"खै, म के बोलूँ ?","खैम के बोलूँ !बोल्ने विषय दुईचार होइन, हजारौं छन् यहाँ । तर, आजभोलि मलाई बोल्नै मन लाग्दैन । कहिलेकाहीँ मलाई पनि लाग्छ, किन मलाई बोल्न मन लाग्दैन ?बोली केलाई भन्ने ? आजको युगमा यो प्रश्न बडो गम्भीर भएर आएको छ, सबैमाझ । प्रविधिले आफूलाई एक्सप्रेस गर्ने माध्यम मानिसहरूको हातहातमा पुर्याइदिएको छ । त्यसैले मनमा लागेका कुरा मानिसहरू तुरुन्तै बोल्छन् । चाहे त्यसको नतिजा जेसुकै आओस् । पहिले कसैलाई केही भन्नुपर्यो भने हप्तौं वा महिनौं कुरेर भन्नुपर्थ्यो । अथवा चिठी पठाउनुपर्थ्यो । आजकल प्रविधिले मान्छेलाई कुर्नै नपर्ने बनाइदियो । कसैको समर्थन वा विरोध गर्नुपर्यो भने तपाईं आफू उभिएकै ठाउँबाट तुरुन्तै गर्न सक्नुहुन्छ ।त्यसैले आजकल बोली हलुंगो भएको छ । पहिले बोलीको तुलना गोलीसँग हुन्थ्यो । आजकल खै कुन्नि केसँग पो हुन्छ !अहिलेको समयमा बोली सुनिने वा देखिने माध्यम बनेको छ सोसल मिडिया । कुनै मानिस सोसल मिडियामा देखिने वा सुनिने गरी एक्टिभ भएन भने मानिसहरू सोच्छन्, फलानो केही बोलिरहेको छैन ! त्यो प्रतिगमनकारी हो कि क्या हो ? पुँजीवादी दलाल पो हो कि ? कि राजावादी हो, नभए अनुदार कम्निस्ट हो ? केही समययता मेरो फेसबुक पेजको इनबक्समा पनि शुभचिन्तक मित्रहरूका म्यासेज आउन थालेका छन् । म्यासेजमा राजनीतिक, सामाजिक अथवा भनौं समाजसेवाका विषयमा तिमी किन बोल्दैनौ भन्ने खालका प्रश्नहरू हुन्छन् ।मेरा शुभचिन्तक मित्रहरूको आग्रह होला यो मान्छे प्रतिगमनकारी, पुँजीवादी दलाल, राजावादी अथवा कठोर कम्निस्ट केही पनि नभइदिए हुन्थ्यो ।साँच्चै तपाईंले सोचेजस्तै म केही पनि होइन । हाम्रै समाजको एक असाध्यै साधारण मानिस हुँ । आमाको कोखबाट जन्म लिँदा म कुनै पुँजीवादी दलाल, प्रतिगमनकारी, राजावादी वा कठोर कम्निस्ट भएर जन्मेको होइन । म मानिसको रूपमा जन्मेको हुँ । त्यसैले म साधारण मानिस बनेरै जीवन बिताउन चाहन्छु । मनुष्य चोलामा एक दिन बिदा लिनु त छ नै । त्यति हो, यो पृश्वीमा मनुष्य चोला लिएबापत बोलेर मात्रै होइन, केही गरेर बिदा हुन चाहन्छु ।नेपाल विषेशतः पहाडी क्षेत्र बढी भएको मुलुक हो । अहिले बाँझो देखिने पहाडका तरेली परेका खेतबारीछेउ भएर तपाईं पक्कै पनि हिँड्नुभएको होला । फोटो पनि खिच्नुभएको होला र मुस्कानसहितको त्यही फोटो सोसल मिडियामा पोस्ट्याउनुभएको पनि होला । तर, ती पहाडका तरेली परेका खेतबारी बनाउन कति पुस्ताले रगतपसिना बगायो, कहिल्यै कल्पना गर्नुभएको छ ? उहिलेका मानिसहरू हामीजस्तो बोल्ने भएको भए सायद ती तरेली परेका खेतबारी बन्ने थिएनन् । र, आज हामी धेरै नबोल्ने भएको भए ती खेतबारी बाँझै बस्ने थिएनन् । तरेली परेका ती खेतबारीका छेवैमा उभिँदा म बडो अलमलमा पर्छु, म बोलौं कि केही गरौं ? तैपनि शुभचिन्तकहरू सोधिरहन्छन्, देशमा यस्तो बेथिति छ, तिमी किन बोल्दैनौ ?फिस्स हाँसेर मनमनै भन्छु, खै, म के बोलूँ !फेरि म को हो र बोल्नैपर्ने ? तपाईंलाई लाग्ला, लेखककलाकार भएर तैंले यस्तो भन्न पाउँछस् ? कलाकार मात्र होइन, यो देशका सबै नागरिक राष्ट्रका गहना हुन् भन्ने मान्यता राख्छु म । मैले लेख्नु, कलाकारिता गर्नु र किसानले जुम्लामा स्याउ फलाउनु, शेर्पाले हिमाल चढ्नु, वीरगन्जका कारखानामा मजदुरले काम गर्नु अनि एउटा डाक्टरले बिरामीको अप्रेसन गर्नु सारमा एउटै हो । नाम त हिमाल चढ्नेले पनि कमाउँछन्, स्याउसुन्तला फलाउनेलाई पनि मान्छेले चिन्छन् । प्रसिद्ध डाक्टर पनि छन्, प्रसिद्ध मजदुर पनि छन् । जति नै आदर्श छाँटे पनि मानिसमा सामाजिक अनि मनोवैज्ञानिक दबाब पर्छ नै । मलाई पनि त्यस्तै भयो । त्यसैले एक दिन म बोलें ।कुरा गएको पुस महिनाको हो । चिसो बिहानीमा म पोखरा फेवातालको किनारमा हिँडिरहेको थिएँ । अचानक एउटा दृश्यले मेरा आँखा तान्यो । दृश्यमा एक जना दिदीले तालको किनारमा मज्जाले साबुनको फिँज निकाल्दै कपडा धोइरहनुभएको थियो । दृश्य देखेर बडो चित्त दुख्यो मेरो । टाढाबाट कपडा धोइरहेकी दिदी नचिनिने गरी फोटो खिचें । अनि होटलमा पुगेर फेसबुक पेजमा लेखें, फेवाताललाई माया नगर्ने पोखरेली दिदी । सबेरै बिहान हिँड्न जाँदा देखेको यो दृश्यले मेरो बिहान नै बिगारिदियो ।प्रतिक्रिया सकारात्मक पनि आए, नकारात्मक पनि आए । मानिसहरूको सोचअनुसार नै प्रतिक्रिया आउने हो । क्रिया भएपछि प्रतिक्रिया त हुन्छ नै ! प्रतिक्रियामाथि फेरि प्रतिक्रिया दिइरहन जरुरी ठान्दिनँ म । तर, मैले लेखेको कुरा गलत थिएनजस्तो लाग्छ । अलि प्रकृतिप्रेमी छु, त्यसैले पनि मलाई खोलानाला, रूखपात, जंगलताल सबैको माया लाग्छ । तालको क्षेत्रफल मिचिएको खबरहरू पढ्दा दुःख लाग्छ । साबुनको फिँज निकाल्दै तालमा कपडा धोएको देख्दा चित्त दुख्छ । फेवातालमा बगिरहेका होटलहरूका ढलको कुरा सुन्दा त लाजै लाग्छ ।तर, अब मैले तालको विषयमा केही नबोल्ने निर्णय गरेको छु । बरु तालमा डुङ्गा चढेर दिनभर घुमेका फोटाहरू सामाजिक सञ्जालमा सेयर गर्छु । म न अब तालको बारेमा फेसबुकमा लेख्छु, न ट्वीटरमा । यो मेरो नितान्त व्यक्तिगत निर्णय हो ।बोल्न पाउनु मेरो अधिकारको कुरा हो भने, बोल्न नचाहनु पनि मेरो अधिकारको कुरा हो । त्यसैले अब म केही बोल्दिनँ ! पचासको दशकमा म पोखरामा पढ्दा सुनेको हुँ ताल संरक्षणको कुरा । बोलेर तालको संरक्षण हुने भए संसारकै उत्कृष्ट ताल बनिसक्थ्यो फेवाताल । धेरै मान्छेहरू घाँटी सुक्ने गरी कराए, कोकोहोलै मच्चाए । तर, ताल खिइँदै गयो दिनप्रतिदिन ।त्यसैले अब म बोल्दिनँ । बरु, अब म केही गर्छु ।म तालमा कहिल्यै कपडा धुन्नँ । पिसाब पनि गर्दिनँ । न सिँगान नै फाल्छु । न त तालको जग्गा नै मिच्छु । पोखरा जाँदा तालमा ढल फाल्ने होटलमा त झन् बस्दै बस्दिनँ ।यति काम गरेपछि फेवातालको विषयमा अब म के बोलूँ ?कस्सम म नबोलेको होइन !२०४६ सालको जनआन्दोलनमा म बालक थिएँ । तर, पनि गाउँका दाइहरूले आयोजना गरेको राँके जुलुसमा राँको लिएर तोते बोलीमा नारा लगाउँदै, पन्तायती वेवत्ता मुल्दाबात ! भनेकै हुँ ।माओवादी जनयुद्ध ताका पनि हामी फरक तरिकाले बोल्यौं । सरकारको विरुद्धमा पनि बोल्यौं । माओवादीको विरुद्धमा पनि बोल्यौं । फेरि दोस्रो जनआन्दोलन भयो । कस्सम मैले आफ्ना दाँत हल्लिने गरी शंख बजाएको छु, त्यो आन्दोलनमा । नारा लगाउँदा घाँटी त कति पल्ट सुक्यो सुक्यो । त्योबेला जनता र जनताको नेतृत्व गर्ने झुन्डले धेरै बोलेर पो देशलाई लोद्दर लागेको हो कि भन्ने पनि लाग्छ कहिलेकाहीँ, कस्सम !देशमा बेथिति हुँदा मलाई पनि दुख्छ । मेरो मनमा पनि चण्डीज्वाला छुट्छ । रिसले भाउन्नै हुन्छ ! रिसले भाउन्न हुँदा मान्छेको नाकमा हान्यो भने त पुलिसले लगिहाल्छ । त्यसैले हामीले खुट्टा बजार्ने त भुइँमा हो । मुड्की बजार्ने भित्तामा हो ।तर, जति नै रिसले भाउन्न भए पनि भुइँमा खुट्टा र भित्तामा मुड्की बजारियो भने आफैंलाई दुख्छ । त्यसको सट्टा कोदाली बजार्नुभयो भने जमिन खनिन्छ । खनेको जमिनमा बीऊ छर्नुभयो भने उम्रन्छ । फसल लाग्छ । पाक्छ । अनि खान पनि पाइन्छ ।रिसलाई सदुपयोग गर्ने कि दुरुपयोग ? आफ्नै हातमा छ !त्यसैले मित्र अब म बोल्दिनँ । पटक्कै बोल्दिनँ । तिमी खुसी भए पनि बोल्दिनँ, दुःखी भए पनि बोल्दिनँ । कस्सम, म बोल्दै बोल्दिनँ ।थाहा छ ?म बोलेको भए सायद टलकजंग भर्सेस टुल्के का सबै डाइलग बोलेरै सकिन्थे । पशुपतिप्रसाद लगायत अरू फिल्मका डाइलग पनि हावामा उडिरहन्थे । तर, मैले तिनलाई लेखें । त्यसैले फिल्म बन्यो । आज तपाईंले ती फिल्म हेरेर मज्जा लिँदै हुनुहुन्छ । मैले ती फिल्म लेखिरहँदा मनाङ र जुम्लाका किसानले स्याउ रोपेका थिए । चोकमा बसेर तिनै अर्ग्यानिक स्याउ नुनमा चोबेर खाँदै तपाईं फेसबुकमा लेख्दै हुनुहुन्छ, आखिर तिमी किन बोल्दैनौ ?खै, म के बोलूँ ?मैले बुझिसकें, अब त म बोल्दै बोल्दिनँ !मैले चुड्की बजाएको भए मेरो कथासंग्रहका सबै कथा चुड्कीमै उड्थे । नाटकहरू त झन् चोकका रमितेहरूले मात्र हेर्थे होलान् । तर, मैले त्यसो गरिनँ । त्यसैले त ती पुस्तक बनेर तपाईंको बुक र्याकमा छन् होला ।तरेली परेका खेतबारी मैले बाँझो राखेको छैन । त्यसैले घुम्दैफिर्दै मेरो बारीको सुन्तला तपाईंले चाख्नुभयो होला । अब त मैले झनै कुरा बुझें मित्र, म त अब बोल्दै बोल्दिनँ ! थाहा छ किन ?सुन्नुस्माथि लेखेका कुरा ट्वीटरमा लेखेको भए सायद हप्तौंका लागि ट्वीट पुग्थे होला । फेसबुकमा लेखेको भए कैयौं हप्तालाई पुग्ने स्टाटस बन्थे होला ।तर, मैले त्यसो गरिनँ । किन थाहा छ ?यदि मैले त्यसो गरेको भए सामाजिक सञ्जाले भाषामा त्यो बक्बक् बन्थ्यो । सायद कोही बम्की पनि हाल्थ्यो, एऽऽऽ तिम्रो बक्बक् धेरै भयो, बन्द गर !त्यसैले मैले बक्बक् गरिनँ । त्यसो नगरेको हुनाले अहिले यो आत्मपरकै भए पनि निबन्धात्मक लेख बनेको छ । र, तपाईंले बडो चाख मानेर अथवा रिसाउँदै पढ्दै हुनुहुन्छ ।अझै गज्जबको कुरा के भएको छ थाहा छ तपाईंलाई ?यो लेखेबापत मलाई पैसा पनि आउनेछ । सायद त्यसले मेरो भौतिक जीवनका दुईचार दिनलाई सजिलो बनाइदिनेछ ।  ? खै म के बोलूँ ?"
गुरुकुलसँगै ब्युँझेका स्मृति,"थापागाउँस्थित कुञ्ज नाटकघरमा ३० पुस २०७८ मा पुतलीको घर मञ्चन गरी गुरुकुल निकै वर्षपछि फेरि आयो । यो नर्वेली नाटककार हेन्रिक इब्सेन (१८२८१९०६) ले लेखेको र अंग्रेजीमा अ डल्स हाउस भएर सन् १८७९ मा प्रकाशित नाटक हो । यसलाई सुनील पोखरेलले नेपालीमा पुतलीको घर (२०६३) शीर्षकमा रूपान्तरण गरेर गुरुकुलबाट छापेका हुन् । दक्षिण एसियामा उन्नाइसौं शताब्दीको यो युरोपेली नाटकलाई कालिक उद्बोधनका रूपमा प्रयोग गरियो । यस्तो चेतनाको पहिलो केन्द्र थियो बंगाल । प्रसिद्ध बंगाली नाट्य निर्देशक शम्भु मित्रले सन् १९५८ मा बंगालीमा रूपान्तरण गरेर कलकत्ताको एक रङ्गमञ्चमा यो नाटक मञ्चन गरे । त्यसको शीर्षक थियो पुतुल खेला अथवा पुतलीको खेल । त्यसो त बंगालीमा यो पहिलो अनुवाद थिएन । त्यसभन्दा पहिला सन् १९५१ मा पुतुलेर संसार शीर्षकमा प्रसिद्ध नाट्य निर्देशक उत्पल दत्तको निर्देशनमा यो नाटक कलकत्तामै प्रस्तुत भइसकेको थियो । तर, मित्रको अनुवाद र निर्देशनमा इब्सेनको यो नाटकको बढी प्रभावकारी प्रयोग भएको थियो । त्यसपछि मैले पढेअनुसार, सुनीलको अनुवाद यो भेगमा गरिएको अत्यन्त सफल प्रयोग हो । यो नाटक सुनीलले पहिले कसैलाई अनुवाद गराएर मलाई देखाए । केही नबुझिने त्यो अनुवाद देखेपछि मैले सुनीललाई भनें, भाइ, तपाईं आफैं अनुवाद गर्नुहोस् । त्यसपछि सुनीलले अनुवाद गरेको यो नाटकको पाण्डुलिपि हेरेपछि म अत्यन्त पुलकित भएको थिएँ । इब्सेनको यो नाटकको अनुवाद र मञ्चनको कथा चीन र जापानमा पनि छ, यहाँ विस्तृत लेख्न सकिँदैन । यसबाट नोर्डेली देशहरूमा इब्सेन एक पहिचान हुन् भन्ने बुझिन्छ । इब्सेनलाई नर्वे, स्विडेन, डेनमार्क र फिनल्यान्डका मानिसले आफ्नै नाटककारको रूपमा लिन्छन् । ती मृत्यु भइसकेका उन्नाइसौं शताब्दीका नाटककार इब्सेन नोर्डेलीका साझा पहिचान हुन् । एउटा वाचाल घटना छ । डेनमार्क एलबोर्ग सहरको थिएटरमा सुनीलले अक्टोबर २००३ मा पुतलीको घर र अग्निको कथा मञ्चन गराए । नेपालबाट नाटक प्रस्तुति गर्नेसँगै एउटा साझा सेमिनारमा भाग लिन लोकराज बरालसहित हामी केही एकेडेमिकहरू पनि गएका थियौं । अन्तिम दिन अग्निको कथा सकिएपछि उनीहरूले एउटा पार्टी दिएका थिए । त्यसमा एक जना प्रोफेसरसँग मेरो पहिचान भयो । उनले मलाई सोधिन्, प्रोफेसर, यो अग्निको कथा लेख्ने नाटककार मरेको कति भयो ? कुरा वाचाल र रमाइलो थियो । तर, मेरो भनाइको अर्थ हो नोर्डेलीका निम्ति इब्सेन नै नाटककार हेर्ने मापदण्ड हुन्, जो विगतका भए पनि जीवित राखिराख्नुपर्ने एक संस्कृतिको पर्याय र माग हुन् । ती प्राध्यापकलाई नोराको भूमिकामा निशाले गरेको अभिनय अत्यन्त मन पर्यो । उनले निशाको अभिनयमा अर्कै संस्कृतिको घरायसी परिवेशमा पनि कसरी इब्सेनको नारी काल्पनिकीको प्रयोग हुने रहेछ भन्ने देखेको सुनाइन् । गुरुकुल माघ २३ गते २०५९ सालको दिन अग्निको कथा मञ्चन गरेर बानेश्वर डाँडामा बनाएको सम नाटकघरमा आरम्भ भएको थियो । त्यही नाटक मञ्चन गरी पुस ३० गते २०६८ को दिन जमिनको लिज सकिएका कारण गुरुकुलले बन्द भएको घोषणा गर्यो । अग्निको कथा को मञ्च अनुप बरालले डिजाइन गरेका थिए, जुन सधैं रह्यो । पछि दिल्ली नाट्य फेस्टिभलमा यो नाटक गर्दा अनुप बरालले मुख्य पात्र ज्ञानको पाठ खेलेका थिए । दिल्लीका अखबारमा अनुपको अभिनयको प्रशंसा भएको पढ्यौं । यो बीचको समय आधुनिक नेपाली नाटक र रङ्गमञ्चका निम्ति अत्यन्तै महत्त्वपूर्ण रहिआएको छ । यो कालमा सक्रिय युवा निर्देशक, नाट्य कलाकार र लेखकहरूमा गुरुकुल र सुनील पोखरेलको प्रभाव देखिएको छ । तर, आधुनिक नेपाली नाट्यमञ्च र मञ्चनको यो कालमा सर्वनाम थिएटरका निर्माता, निर्देशक र लेखक अशेष मल्लले रचेको इतिहास अलग र स्वतन्त्र छ । अरू निर्देशक र कलाकारले पनि यो कालमा आफ्नै कामहरू गरे । त्यसमा अनुप बरालका आफ्नै शैली, काम र थिएटर थिए । त्यस्तै गुरुकुलसँग नजिकको सम्बन्ध भएका, तर स्वतन्त्र निर्देशक र नाटकहरू गर्ने पुष्कर गुरुङ यो कालमा सक्रिय थिए । यी सुनील पोखरेलका समकालीन मित्रहरू सबै अहिले पनि सक्रिय भएको कुरा महत्त्वपूर्ण छ भनेर उल्लेख मात्र गरेको हुँ । अनेकौं लेखक, शोधकर्ता र रङ्गमञ्चका इतिहासकारहरूले यो विषयमाथि लेखिआएका छन् । यो लेखको उद्देश्य केवल गुरुकुलको फेरि आरम्भ भएको सुखद कुराले प्रेरित भएर केही कुराहरू लेख्नु मात्र हो । गुरुकुलको विषयमा लेख्नु मेरा निम्ति अर्को कारणले महत्त्वपूर्ण छ । गुरुकुलकालमा मैले लेखेका पाँचवटा जति नाटक त्यही मञ्चमा प्रस्तुत भए । दुईवटाबाहेक ती सबै सुनीलको निर्देशनमा गुरुकुलमा त्यहीँका कलाकारले अभिनय गरेर प्रस्तुत भए । ती सबैमा मूल अभिनय गर्ने महिला पात्र निशा थिइन् । ती दुइटा नाटकचाहिँ मैले त्यही कालमा लेखेको ठमेलको यात्रा थियो, जुन पुष्कर गुरुङको निर्देशनमा गुरुकुलमा वैशाख २०६१ मा मञ्चन भएको थियो । पुष्करले ब्रोसरमा लेखेका छन्, नाटक गर्नुपर्छ भन्नेमा विशेष सुनील पोखरेल र अनिल पाण्डे दाइको उक्साइ, अनुप बरालको मञ्च परिकल्पना र राजन खतिवडा भाइको दिनरातको मञ्च निर्माणप्रपर्टी मेकिङ आदिको सामूहिक मद्दतले यो ठमेलको यात्रा निर्माणमा ठूलो सहयोग पुगेको छ । नेपाली संस्कृतिमा आधारित सत्यमोहन जोशीले लेखेका नाटकहरू पनि गुरुकुलमा मञ्चित भए । अरू पनि धेरै भए । त्यस अर्थमा गुरुकुल मञ्च नाट्यकर्मीहरूको एउटा संगम भएको थियो । माओवादीकाल र त्यसको अन्त्यको चित्रण गरेर मैले लेखेको नाटक मायादेवीका सपना निशाको निर्देशन र मूल अभिनयमा प्रस्तुत भएको थियो । त्यो नाटक निशाले दिल्लीमा नारी थिएटर फेस्टिबलमा र गुरुकुलमा सफलतापूर्वक प्रस्तुत गरेकी थिइन् । नाटककै माध्यमबाट त्यही कालको यो देशको सांस्कृतिक परिवर्तनको चित्र त्यसमा उल्लेख गरेको हुँ । गुरुकुललाई एकादेशको अमूक रङ्गमञ्चको कथाको रूपमा हेर्ने चलन छ । त्यसले भ्रम सिर्जना गर्छ । त्यस्तो धारणाले मूल कुरो नै छुट्छ । यो गुरुकुल नाट्य मञ्च र संस्थाले आधुनिक नेपाली रङ्गमञ्चमा खेलेको भूमिका र गरेको कर्म यसको एकल कथा होइन । सुनीलको भूमिका, उनको काल्पनिकी, सफलता र निराशाका कथा त्यसमा आउँछन् । त्यो अर्कै कथा हो, जसबारे अनेकौं लेख लेखिएका छन् । मैले पनि लेखेको छु । तीमध्ये माइकेलान्जेलोको पग्लेको मर््तृि शीर्षकमा कान्तिपुर १७ साउन २०७१ मा प्रकाशित लेख म सम्झिन्छु, जसमा सुनीलको विषयमा लेखेको छु ।गुरुकुल वैश्विक थिएटर संस्कृतिको एउटा थलो भएको थियो, जुन नेपालमा त्यसअगाडि रचिएको थिएन । हामी सन् २००० मा अन्तर्राष्ट्रिय नाट्य संस्थाको सदस्य भएपछि यो क्षेत्रका बंगलादेश, भारत र नेपालका नाटकका साझा प्रस्तुति गर्ने थलो भयो, गुरुकुल । गुरुकुलले नाटक हेर्ने संस्कारको स्थापना गर्यो । त्यो बेला युवाहरूका भाष्यमा परिचित विषय अग्नि थियो । हामीले त्यो आगो लुकाएनौं, त्यसैको नाटक गर्यौं । तिनै युवाले आगोमा अन्तर्निहित विशाल सिर्जनाको सम्भावना देखे । हामीले त्यो भाष्य कवितामा राख्यौं । तिनै युवा नाटकका धरोहर भए । मैले भर्खरै गुरुकुलका निम्ति लेखेको छु, स्थापनावादी, क्रान्तिकारी, पुरातनवादी र अभाँगार्दहरू सबै नाटक हेर्न र कति भाग लिन आए । गुरुकुल त्यसैले संगीत र चित्रकलाको पनि थलो भयो । विख्यात चित्रकारहरू कुची र क्यानभास लिएर गुरुकुल थिएटरमा, अझ नाटक चलिरहेकै बेला, चित्रकला बनाउन आए ।नेपाली राष्ट्रिय चरित्र हेर्दा यहाँको राजनीति र परिवर्तन आगो पार गरेर आएको छ । रङ्गमञ्चले त्यो अनौठो र अप्ठ्यारो यात्रालाई अनेकौं नाट्य प्रस्तुतिमा देखाएको छ । त्यो थलो मूलतः गुरुकुल थियो । गुरुकुल बन्द भएपछि खुलेका र युवाहरूले चलाएका सबै थिएटर त्यस्ता खोजी र नयाँ सिर्जनाका थलो भए । शिल्पी, मण्डला, कौसी, थिएटर मल, पुरानो घर र राष्ट्रिय नाचघरले अनेकौं नाटकलाई शक्ति र सिर्जनका थलोको रूपमा प्रयोग गरिआएका छन् । निशाले मलाई भनिन्, अबको गुरुकुलमा म एउटा नयाँ किसिमको नाट्य संस्कृतिको नैरन्तर्य भएको हेर्न चाहन्छु । जिन्दगी यही हो, अनि म अर्को भाष्य जान्दिनँ । तर, निशाले नजानेको अर्को भाष्य जटिल छैन । यो निशा र सुनीलको सहयात्रा हुनेछ । सुनीलले नेपथ्य (अंक ८, २०६२) मा लेखे, नाटकको प्रदर्शन सकिएपछि त्यसको प्रभाव हाम्रो घरसम्म आइपुग्छ । एकखालको डरलाग्दो खालीपन, आफूलाई रित्याएको अनुभव, एक्लोपन । अभि दाइले एउटा नाटक मेरो हातमा राखिदिनुभयो नाटकपछिको यात्रा । (यो नाटक उहाँकै पाँच नाटक मा प्रकाशित भएको छ अहिले ।) हाम्रो घर एउटा अर्को मञ्च रहेछ भन्ने कुरा मैले त्यस दिन बुझें । अनौठो लाग्यो र एकदम डर लागेर आयो । अहिलेसम्म त्यो नाटक खेल्ने आँट गर्न सकेको छैन । तर, अबको गुरुकुलको कर्म निशा र सुनीलको सहज र सिर्जनशील सहयात्रा हुनेछ ।"
