शीर्षक,विवरण
राजस्व छलीको अभियोगले अनिँदो माझीगाउँ,"कान्तिपुरकर्मी शनिबार फेरि भीरकोट पुग्दा लछुमनका जेठा छोरा दिनेश दुईकोठे टहरो छेउमा बसेर माछा मार्ने जाल बनाइरहेका थिए । पाँच जना छोराछोरी हुर्काइरहेका उनी चिसो बढेकामा चिन्तित देखिए । चिसो घट्यो भने तामाकोसीमा हेलिएर माछा मारौंला, खर्चको जोहो गरौंला भनेर सोच्दै छु, उनले भने । राहत पाइन्छ भनेर उनी नागरिकता बोकेर बाबुसँगै काठमाडौं पुगेका थिए । काठमाडौंमा ९ बसेपछि बाबु लछुमनलाई गाउँ फर्किन भनिएको थियो भने छोरा दिनेशलाई उनीहरूले जनकपुर लगेका थिए । जनकपुरमा पनि होटलमा राखेर थुप्रै कागजपत्रमा औंठाछाप गर्न लगाए । घर फर्किने बेलामा १५ हजार थमाइदिए, त्यसैमा चित्त बुझाएको थिएँ, उनी भन्छन् । लछुमनलाई पत्र आएसँगै अन्य सातै जनालाई राजस्व अनुसन्धान विभागबाट फोन आएको थियो । अस्तिको दसैंमा माछा मार्न जाली बुनिरहेका बेलामा राजस्वबाट पहिलो पटक फोन आएको थियो । तुरुन्त राजस्वमा हाजिर हुन आउनू भन्ने आदेश थियो, उनी भन्छन्, बल्ल त दसैं खर्च जुटाउन जाली बुन्दै छौं । काठमाडौं आउने खर्च छैन भन्दा समयमा नआए गाउँमै आएर पक्राउ गरिन्छ भनेर चेतावनी दिए ।तारन्तार फोन आएपछि तर्सिएका गाउँलेहरूले हारगुहार गर्न वडाध्यक्षलाई भेटे । माछा मार्ने, भारी बोक्ने र ज्यालादारी गर्ने माझीहरूले अर्बौंको कारोबार गरेर कराडौंको राजस्व छलेको मुद्दा परेको सुनेपछि वडाध्यक्ष महेश काफ्ले पनि आश्चर्यचकित भए । बिहान खाए बेलुका के खाउँ भन्ने अवस्थाका माझीहरूलाई त्यति ठूलो राजस्व छलीमा फसाउनु अन्याय हो, उनी भन्छन् । काफ्लेले दसैंलगत्तै सातै जनालाई काठमाडौं लगेर राजस्व अनुसन्धान विभागमा हाजिर गराए । दिनेशका अनुसार त्यतिबेला उनीसहित तीन जनाको बयान लिइयो र फेरि बोलाउनेबित्तिकै आउनु भनेर छाडियो । दिनेश भन्छन्, पक्राउ गर्छन् भनेर बुबालाई लगेनौं, अब हाम्रोबारेमा के गर्ने हुन् भन्ने निश्चित छैन । बोलाउनेबित्तिकै आउनु भनेका छन्, गएका बेला पक्राउ गर्ने हुन् कि, लिन घरमै आउने हुन् कि भन्ने केही थाहा छैन ।माझीहरूको पक्षमा मुद्दा लड्न अघि सरेका अधिवक्ता सुकदेव काफ्लेका अनुसार प्रोप्राइटर लछुमन सहितका सबै आठ जनालाई पीआरके ट्रेड इन्टरनेसनलका सञ्चालक मानेर उच्च अदालत पाटनमा राजस्व चुहावटको मुद्दा दायर भएको छ । राजस्व अधिकृतनिर्देशक रामप्रसाद रेग्मीसमेतको प्रतिवेदनका आधारमा उनीहरूलाई प्रतिवादी बनाएर मुद्दा दायर भएको छ, उनी भन्छन्, उनीहरूमाथि ठूलो अन्याय भएको छ, उनीलाई भयभीत छन् । आफ्नै गाउँका भएकाले उनीहरूको मुद्दा मैले हेरिरहेको छु ।पीआरके ट्रेड इन्टरनेसनलका अर्का सञ्चालक वीरबहादुर माझी शनिबार टहरोअगाडि कोदो केलाउँदै थिए । उनको वर्षमा ७ मुरी धानखेत र १० पाथी कोदो फल्ने बारी छ । दुई छोराछोरीसहित चार जनाको परिवार पाल्न उनी पनि कहिले माछा मार्न तामाकोसीको वेगमा हेलिन्छन् कि त ज्यालाको काममा कुद्छन् ।राहत पाइन्छ भन्दै उनलाई गिरोहले सर्लाही सदरमुकाम मलंगवा पुर्याएको थियो । चार दिनसम्म मलंगवा राखे । के के हो कागजातमा ल्याप्चे लगाउन लगाए । म पढ्न नजान्नेले कसरी बुझ्नु ? काम सकिएपछि १५ हजार रुपैयाँ दिएर बिदा गरे, उनी भन्छन् । राजस्व अनुसन्धान विभागबाट ताकेता आएपछि मात्र थाहा पाए, उनको नाममा त कम्पनी नै खडा भएको रहेछ । निरक्षर भएकाले फोनसमेत चलाउन नजान्ने उनले छिमेकीलाई फोन आएपछि मात्र आफ्नो नाम पनि मुछिएको पत्तो पाएका हुन् । शरण माझीलाई नरेशले सिन्धुली सदरमुकाम पुर्याएका थिए । उनले पनि ल्याप्चे लगाएपछि १० हजार पाएका थिए । भन्छन्, अहिले यत्रो कान्डमा परियो, सरकारले बोलायो भने काठमाडौं जाने खर्च पनि छैन । नगए पुलिस लगाएर समाउलान् भन्ने डर छ ।"
महाधिवेशनमा देउवालाई सघाउने १० नेता मनोनीत,"शेखर कोइराला समूहका नेताहरूले भने नेता पौडेल केन्द्रीय सदस्यमा मनोनीत भएको विषयमा प्रश्न उठाएका छन् । नेता गुरुराज घिमिरेले महाधिवेशनको प्रक्रियाबाटै अलग भएका उनी मनोनीत भएको विषयमा नैतिक प्रश्न उठेको बताए । उहाँ नेतृत्व छनोट प्रक्रियाबाट अलग रहनुभएको मान्छे, अहिले केन्द्रीय सदस्य बन्नुभएको छ, प्रक्रियाबाटै अलग्गिएको व्यक्ति कसरी मनोनीत हुनुभयो ? उनले भने । उनले पराजित उम्मेदवार एउटालाई छान्दा अर्कोलाई नसमेट्नु राम्रो नभएको बताए । केन्द्रीय सदस्य रमेश लेखकले विधानको प्रावधानका कारण मनोनयनमा नेताहरू छुट्न सक्ने बताए । केन्द्रीय समितिमा महिलाको संख्या ३३ प्रतिशत पुर्याउनकै लागि १५ जना महिला मनोनयन गर्नुपर्ने हुन्छ, उनले भने, धेरै जना साथी हुनुहुन्छ, यति सानो संख्यामा सबै साथी अटाउने कुरा हँॅुदैन ।"
सबै चुनावमा गठबन्धन गर्न देउवा सहमत,"लमजुङ (कास) नेकपा (एकीकृत समाजवादी) का अध्यक्ष माधवकुमार नेपालले प्रधानमन्त्री एवं कांग्रेस सभापति शेरबहादुर देउवा सबै चुनावमा गठबन्धन गरेर जान सहमत भइसकेको दाबी गरेका छन् । प्रधानमन्त्री देउवाले माओवादी केन्द्रको महाधिवेशन उद्घाटनमा सबैखाले चुनावमा अहिलेको गठबन्धन एक भएर जाने भनेको उनले बताए । पार्टी कार्यकर्ता भेलालाई शनिबार सम्बोधन गर्दै अध्यक्ष नेपालले देउवाले नै चुनावमा मिलेर जाने भनेको बताए । अब राष्ट्रिय सभा चुनाव आउँदै छ, पालिकाको चुनाव, प्रदेशसभा, प्रतिनिधिसभा चुनाव आउँदै छ, उनले भने, अस्ति भर्खर प्रधानमन्त्री शेरबहादुर देउवाजीले नेकपा माओवादी केन्द्रको महाधिवेशनमा चुनावमा हामी मिलेर जान्छौं भनिसक्नुभएको छ । त्यो कुरा सुन्नेबित्तिकै हाम्रा बैरीहरू (एमाले) को सातोपुत्लो उडेको छ ।कांग्रेस सभापतिको कुरा सुन्नेबित्तिकै एमालेको होसहवास गुम भएको उनले बताए । अहिले एमाले हरिबिजोग भएर रुँदै, कराउँदै, भुक्दै, गाली गर्दै हिँडिरहेको उनले दाबी गरे । भुकेर र गाली गरेर एमालेले आफ्नो चरित्र र हैसियत देखाएको आरोप उनले लगाए । अहिले हामी पाँच दल सरकारमा छौं, पाँचै दल मिलेर चुनावमा सँगसँगै जान्छौं । हामी मोर्चाबन्दी गर्न गइरहेका छौं । अनि प्रचार के गर्छन् भने, एक्लै त आउन्, पूर्वप्रधानमन्त्रीसमेत रहेका नेपालले भने, म सोध्न चाहन्छु, ०७४ सालमा एक्लै गएका थिए ओलीजी ? किन गए प्रचण्डजीको शरणमा ? हिजो उनले गर्दा ठीक, आज हामीले मिलाउँदा बेठीक हुन्छ ? ओलीले कुप्रचार गरेको भन्दै खण्डन गर्न कार्यकर्तालाई उनले निर्देशन दिए । जोसँग विचार मिल्छ हामी मिलेर अघि बढ्छौं, मिल्ने मिल्ने अगाडि बढ्ने हो, नमिल्नेहरू आफ्नो ढंगले हिँडुन्, उनले भने । उनले एमाले पार्टी केपी ओलीले कब्जा गरेको आरोप लगाए । उनले आफ्नो पार्टीमा लुटेराको काम नभएको र लुटेराहरू एमालेमा गए हुने बताए । लुटेरा अन्तै, के के भन्छन्, एमाले, बिमालेमा गए हुन्छ । इमान्दार मान्छेहरूलाई स्वागत छ । उनले केपी ओली नेता नभई अधिनायकवादी हुन पुगेको र सत्ताको मात लागेर अहंकारी, घमण्डी र तानाशाह भएको आरोप लगाए ।"
निर्वाचनमा जान माओवादीलाई कठिन,"(काठमाडौं)  माओवादी केन्द्रले जारी आठौं महाधिवेशनबाट सर्वसम्मत नेतृत्व चयनलाई प्राथमिकतामा राखेको छ । महाधिवेशनबाट पारित विधानअनुसार निर्वाचन आयोगले मिश्रित निर्वाचन प्रणालीबाट केन्द्रीय समिति चयनको प्रक्रिया सुरु गरे पनि माओवादीले सहमतिमार्फत केन्द्रीय समिति घोषणाको गृहकार्य गरेको हो ।सहमतिमा केन्द्रीय समिति चयनको गृहकार्यसँगै माओवादीको निर्वाचन आयोगले औपचारिकताका लागि निर्वाचनको संशोधित कार्यतालिका सार्वजनिक गरेको छ । महाधिवेशनबाट शनिबार विधान अनुमोदन भएलगत्तै आयोगले केन्द्रीय समिति ५० प्रतिशत खुला र ५० प्रतिशत पूर्ण समानुपातिक गरी मिश्रित निर्वाचन प्रणालीबाट चयन गर्ने प्रक्रिया अगाडि बढाएको थियो । तर, सहमतिका लागि भन्दै निर्वाचन प्रक्रियाका सबै काम आइतबार २ बजेसम्मका लागि रोकिएका छन् ।अध्यक्ष पुष्पकमल दाहालले बन्दसत्रमा सहमतिमा नेतृत्व टुंग्याउने प्रस्ताव राखेका थिए । माओवादीको महाधिवेशन प्रचार तथा प्रकाशन उपसमितिका अनुसार शनिबारको बन्दसत्रमा अध्यक्ष दाहालले केन्द्रीय समिति सहमतिबाटै चयनका लागि अधिकतम प्रयास गर्ने र सहमति हुन नसके लोकतान्त्रिक विधिबाट चयन गर्ने जानकारी गराएका थिए । केन्द्रीय समिति सहमतिबाट चयन गर्न महाधिवेशन आयोजक समितिमा छलफल गर्ने भन्दै त्यसका लागि अनुमति दिन बन्दसत्रसमक्ष दाहालले प्रस्ताव गरेका थिए । दाहालले सहमतिबाटै केन्द्रीय समिति चयनका लागि राम्रो गृहकार्य भएको र थप गृहकार्य गर्नुपर्ने भएकाले बन्दसत्र आइतबार १ बजेसम्मका लागि स्थगित गर्ने प्रस्ताव राखेका थिए । बन्दसत्रले उक्त प्रस्ताव पारित गरेपछि सहमतिबाटै केन्द्रीय समिति चयनका लागि दिनभर छलफल चलेको थियो । शनिबार अपराह्न १ बजेबाट बन्दसत्र सुरु भएको थियो । त्यसपछि सहमति जुटाउन भन्दै ५ बजेसम्मका लागि स्थगित भएको थियो । महाधिवेशन आयोजक समितिको बैठकमा सर्वसम्मतिको प्रयास जारी राख्दै केही सदस्यले गरेको मागअनुसार आयोगका अध्यक्ष विष्णुपुकार श्रेष्ठले निर्वाचन प्रक्रिया सुरु गरेका थिए । पछि आइतबार दुई बजेबाट प्रक्रिया थाल्ने गरी संशोधित कार्यतालिका आयोगले सार्वजनिक गरेको छ ।स्थायी समिति सदस्य गणेश साहका अनुसार प्रदेश २ बाहेक बाँकी प्रदेशले करिबकरिब केन्द्रीय सदस्यको नामावली टुंगो लगाएका छन् । प्रदेश २ को टुंगिन बाँकी छ, त्यहाँ पनि आइतबार आंशिक रूपमा टुंगिन्छ, उनले भने, आइतबार बिहान स्थायी समिति बैठक बसेर सबै फाइनल गर्ने र सहमतिमा केन्द्रीय समितिको घोषणा गर्ने भन्नेछ । साहका अनुसार केन्द्रीय समिति चयन भएलगत्तै पदाधिकारी पनि सहमतिमा आइतबारै टुंग्याउने तयारी भएको छ । दाहालले गृहकार्य गरेर पदाधिकारीको नाम ल्याउने र त्यसमा सहमति नभए निर्वाचनमा जाने साहले बताए । आइतबार ११ बजेसम्म सहमतिका लागि गृहकार्य सक्ने, ११ बजे स्थायी समिति बैठकमा छलफल गरेर केन्द्रीय सदस्यको नाम टुंग्याउने र दिउँसो १ बजे बन्दसत्र बस्ने कार्यतालिका बनाइएको छ । स्थायी समितिको बैठकपूर्व सबै प्रदेश र विभागले केन्द्रीय सदस्यका आकांक्षीको नाम बुझाउनेछन् । शनिबार पनि विधान पारित भएलगत्तै विधानले व्यवस्था गरेका क्लस्टरअनुसार केन्द्रीय सदस्यको नाम जुटाउन सबै प्रदेशका प्रतिनिधिको भिन्दाभिन्दै छलफल भएको थियो ।माओवादीको विधानमा मिश्रित निर्वाचन प्रणालीबाट केन्द्रीय समिति र केन्द्रीय समितिबाट पदाधिकारी चयनको व्यवस्था छ । २९९ सदस्यीय केन्द्रीय समितिमा १५४ जना समानुपातिकतर्फबाट र १४५ जना खुलातर्फबाट निर्वाचित हुने गरी सूचना जारी भएको थियो । विधानमा समानुपातिकमा दलित, मुस्लिम, थारू, मधेसी, आदिवासी जनजाति, खसआर्य, अपांगता, पिछडिएको क्षेत्र, महिला र युवाको क्लस्टर बनाइएको छ । १५ प्रतिशत मनोनीत प्रक्रियाबाट केन्द्रीय समितिमा प्रवेश गर्नेछन् । सहमतिमा यी नाम टुंग्याउन थप गृहकार्य चाहिएकाले आइतबार दिउँसोसम्मका लागि बन्दसत्र स्थगित भएको स्थायी समिति सदस्य हरिबोल गजुरेलले बताए । सहमतिबाटै केन्द्रीय समिति चयन गर्नुपर्छ भन्ने सबैको कुरा आएपछि गृहकार्यका लागि स्थगित गरिएको हो, सहमति भएन भने आइतबारै निर्वाचन हुन्छ, उनले भने । माओवादी केन्द्रको निर्वाचन आयोगको सूचनाअनुसार केन्द्रीय समितिमा निर्वाचन वा सर्वसम्मत जसरी आए पनि समानुपातिकतर्फको खसआर्यतर्फ ४५ जना (पुरुष १२, पुरुष युवा ३, महिला २४, महिला युवा ६), दलिततर्फ २२ (पुरुष ६, पुरुष युवा १, महिला १२, महिला युवा ३), मुस्लिमतर्फ ७ (पुरुष १, पुरुष युवा १, महिला ४, महिला युवा १), मधेसीतर्फ २३ (पुरुष ६, पुरुष युवा १, महिला १३, महिला युवा ३), आदिवासीजनजाति ४३ (पुरुष ११, पुरुष युवा ३, महिला २३, महिला युवा ६), थारूतर्फ १० (पुरुष २, पुरुष युवा १, महिला ६, महिला युवा १), अपांगतातर्फ २ (पुरुष १, महिला १), पिछडिएको क्षेत्रतर्फ २ (पुरुष १, महिला १) जना आउनेछन् । खुलातर्फ १४५ जनाको निर्वाचन हुने केन्द्रीय निर्वाचन आयोगको सूचनामा छ । केन्द्रीय समितिमा सबै क्लस्टर र खुलाबाट गरी ३५ प्रतिशत महिला र २० प्रतिशत ४० वर्षमुनिका युवाको प्रतिनिधित्व हुने विधानले व्यवस्था गरेको छ ।विधानअनुसार महाधिवेशनले केन्द्रीय समिति बनाएपछि केन्द्रीय समितिले पदाधिकारी, पोलिटब्युरो र स्थायी समिति चयन गर्नेछ । केन्द्रीय समितिको एक तिहाइ पोलिटब्युरो र पोलिटब्युरोको एक तिहाइ संख्यामा स्थायी समिति रहनेछ । पोलिटब्युरो, स्थायी समिति र पदाधिकारी समावेशी सिद्धान्तका आधारमा चयन हुनेछन् । आयोगले सुरुमा आइतबार ११ः३० मा मतदान सुरु गर्ने गरी निर्वाचन कार्यतालिका सार्वजनिक गरेको थियो । सोहीअनुसार १ हजार ७ सय ४२ जना अन्तिम मतदाताको नामावली सार्वजनिक गरिएको थियो । सूचीमा आयोजक समिति, विभिन्न विभाग, ज्येष्ठ कम्युनिस्ट मञ्च, सल्लाहकार समिति तथा पार्टी एकता प्रक्रियामा सहभागी भएका र मनोनीत प्रतिनिधिलाई समेटिएको छ । कार्यक्रमअनुसार शनिबार उम्मेदवारहरूको मनोनयन पत्र दर्ता, सूची प्रकाशन र आइतबार ११ः३० बाट मतदान गर्ने कार्यतालिका थियो । संशोधित तालिकाअनुसार आयोगले मनोनयन दर्ता आइतबार २ देखि ३ः३० बजेसम्म तय गरेको छ । मतदान ६ः२५ देखि १०ः२५ बजेसम्मका लागि तोकिएको छ । महाधिवेशनको शनिबारको बन्दसत्रमा स्थायी समिति सदस्य देवप्रसाद गुरुङले विधान मस्यौदामाथि आएका सुझाव र उठेका जिज्ञासामाथि जवाफ दिएका थिए । सुझावहरू समेटेर विधान परिमार्जन गर्ने र त्यसलाई आगामी केन्द्रीय समितिले अन्तिम रूप दिने गरी विधान मस्यौदा पारित गर्न गुरुङले आग्रह गरेपछि महाधिवेशनको बन्दसत्र हलले सर्वसम्मतले पार्टीको विधान पारित गरेको थियो । पारित विधानमा माओवादीले बहुपदीय अवधारणा अगाडि सारेको छ । त्यसैले केन्द्रीय समितिको पहिलो बैठकले नै पदाधिकारीको संख्या टुंग्याएर विधान परिमार्जन गर्नेछ । नेताहरूका अनुसार यसअघि १५ सदस्यीय पदाधिकारी हुने भनिए पनि त्यो संख्या बढ्न सक्नेछ ।"
जाडो छल्न आएका पानीचरा गणना,"(कपिलवस्तु)  उच्च हिमाली भेगबाट मानिस भेडीगोठ लिएर बेंसी झरेका छन् । उधौली झर्ने यस याममा चरा पनि तल झर्छन् । जाडो छल्न तराईका खोलानाला र तालहरूसम्म चरा आउँछन् । यही मेसोमा चराविद्हरू पानीचराको गणनामा व्यस्त भएका छन् ।मध्यहिउँदमा सिमसार क्षेत्रमा पाइने चराको प्रजाति, संख्या घटबढ, विचरणका बानी, बासस्थान र आहारा उपलब्धताको अवस्था पत्ता लगाई संरक्षणका योजना बनाउन गणना थालिएको हो । वेटल्यान्ड इन्टरनेसनलको संयोजनमा हिमाली प्रकृतिको समन्वयमा मुलकभर शनिबारबाट पानीचरा गणनाको काम भइरहेको छ । जलपक्षी गणना विश्वभर एकै पटक भइरहेको हो । पहिलो दिन काठमाडौंको वाग्मती नदी र टौदह पोखरीमा चराविद् र नेचर गाइडले गणना थालेको पानीचरा गणना नेपाल संयोजक हेमसागर बरालले बताए । त्यस्तै कोसीका दर्जनभन्दा बढी ठाउँ र पोखराका १० ठाउँमा गणना सुरु भएको छ । सुदूरपश्चिमको शुक्लाफाँटाका ६ ठाउँ र बर्दियाका ३ ठाउँमा गणना गरिनेछ । आफ्नो अनुकूलता मिलाएर माघ २ सम्म सबै क्षेत्रमा गणना गरिनेछ, बरालले भने ।पानीचरा पाइने क्षेत्र छुट्याएर पक्षी संरक्षणमा क्रियाशील संस्थालाई गणनाका लागि जिम्मेवारी दिइएको छ । यसका लागि ३ सय ५० बढी चराविद्, नेचर गाइड र स्वयंसेवी परिचालित हुनेछन् । विश्व सिमसार क्षेत्रमा सूचीकृत जगदीशपुर, बीसहजारी र घोडाघोडी तालमा गणना गरिनेछ । त्यस्तै लुम्बिनी क्षेत्र, सौराहा, बर्दिया, राप्ती नदी र नवलपरासीलगायत ठाउँमा चरा गणना गरिनेछ । हेटौंडा, दाङ, धनुषा, पश्चिम चितवन र रूपन्देहीको गैंडहवा र गजेडीलगायत ठाउँमा पनि गणना हुनेछ । नदी, सिमसार, ताल र पोखरी गरी ५० भन्दा बढी ठाउँमा गणनाको लक्ष्य छ । गणनाले दिने परिणाम हेरेर संरक्षणका कार्यक्रम र नीति बनाउन सहयोग पुर्याउने चराविद् दिनेश गिरीले बताए ।चरा निकै चञ्चल हुने भएकाले गन्ने कुरा सुन्दा धेरैलाई अचम्म लाग्न सक्छ । बसाइँ सरेर आएका पानीमा आश्रित चरा अन्य रैथाने चराजस्तो भुर्रर उड्ने खालका हुँदैनन् । जहाँ पायो त्यहीं बस्दैनन् । जहाँको पानीमा लेउ र माछा राम्रो पाइन्छ, त्यहीं झुन्डझुन्ड बनाएर बस्ने चराविद् टीका गिरीले बताए । पानीचरा मुख्य रूपमा कुन क्षेत्रमा बस्छन् भन्ने जानकारी भएपछि निश्चित दूरीबाट गणना गर्छौं, उनले भने, अगाडि दखिने चराको संख्या र प्रजाति टिपोट गर्दै जान्छौं । कुनै चराले हामीलाई पछाडिबाट नाघेर अगाडि जान्छन्, संख्या नदोहोरियोस् भनेर त्यसलाई घटाउँछौं ।चराको रङ, बनोट र आवाजका बारेमा जानकारी भएका चरााविज्ञ, नेचर गाइड दूरबिन र वाइनाकुलर लिएर गणनामा खट्ने गर्छन् । उत्तरी ध्रुवमा हिमपातको सुरुवात सुरु भएसँगै चरा बसाइँ सर्न थाल्छन् । बढी चिसोले मानिसकै जीवनयापन कठिन बन्छ । उता चरालाई पनि आहारविहारमा समस्या हुन्छ । त्यही भएर हिउँदको बढ्दो जाडो छल्न नेपालमा चरा आउँछन् । त्यस क्रममा तल्लो हिमाली भेग, पहाड र तराईका सिमसार, धाप, तालतलैया र नदी आसपास हजारौं चरा बसाइँ सरी आउने गर्छन् । कतिपयले बच्चा कोरलेर हुर्काइ फर्कने गर्छन् । उत्तरी मुलुक रुस, चीन, मंगोलियाका साथै युरोप, कोरिया तथा तिब्बती क्षेत्रबाट हिउँदे आगन्तुक चरा नेपालमा आउने गर्छन् । त्यस्तै मध्यएसियाका तुर्कमिनिस्तान, किर्गिस्तान र साइबेरियाबाट यहाँ चरा आउँछन् ।नेपालमा तराईका जलाशयहरूमा बर्सेनि १ सय ५० बढी प्रजातिका चरा आउँछन् । धेरै चिसो ठाउँबाट उडेका चरा सातादेखि १० दिनमा नेपाल र भारतका विभिन्न स्थानमा पुग्छन् । ४ देखि ५ हजार माइल उडेर चरा यहाँ आउँछन् । धेरै चरा सिधै उडेर ३४ दिनमै पुग्छन्, चराविद् बरालले भने, कतिपय रोकिँदै बीचबीचमा बास बस्दै साता लगाएर यहाँ पुग्छन् । चरा उडेर यता आउँदा यिनीहरूले गन्तव्यसम्म पुग्ने दिशा र बाटो पहिचानका लागि सूर्य तथा ताराको सहारा लिँदै आउने संरक्षणकर्मी कृष्ण भुसालले बताए । त्यस्तै नदी, भौगोलिक शृंखला, चुम्बकीय दिशालगायत हेर्छन् । यसरी चराले बसाइँसराइका बेला प्रयोग गर्ने बाटोलाई फ्लाई वे भनिन्छ । विश्वमा ८ वटा यस्ता बाटा छन् । तीमध्ये नेपाल मध्यएसिया बाटोमा पर्छ ।नेपालमा अहिले चरा पर्यटन फस्टाइरहेको छ । विदेशी पर्यटकमध्ये ८ प्रतिशतको हाराहारीमा चरा हेर्न लालायित भई आउने तथ्यांकले देखाएको छ । सन् १९८७ देखि बर्सेनि सिमसारमा आश्रित पानीचराको गणना गरिँदै आएको छ । गणनाले पानीचराको अवस्था खतराउन्मुख देखाएको छ । नेपालमा पाइने विश्वका दुर्लभ चरामध्ये १३ प्रजाति जलपक्षी छन् ।"
महिनावारीमा टालोको भर,"(लुम्बिनी)  रूपन्देहीको मर्चवारी३ की सविता कोइरीलाई महिनावारी हुने बेला नजिकिएसँगै तनाव हुन्छ । पेट दुख्ने र कम्मर करकर्ती खाने समस्या हुन्छ । शारीरिक र मानसिक रूपमा कमजोर महसुस हुने उनले बताइन् । महिनावारीका बेला कुनै पनि काम गर्न सक्दिनँ, उनले भनिन्, राम्रोसित निद्रा पनि लाग्दैन । महिनावारीको पीडा सम्झिँदा दिक्क लाग्ने गरेको उनले सुनाइन् । एकातिर दुखाइको पीडा, अर्कोतर्फ रगत रोक्नका लागि प्रयोग गर्ने कपडा (टालो) भिजिरहँदा हैरानी हुने गरेको उनले बताइन् । धोएर तुरुन्तै फेर्न सकिन्न, उनले भनिन् । यस्तो बेला महिलाले भान्सामा पस्न नहुने, राम्रा कपडा लगाउन नहुने मान्यता छ । सासू, माइतीमा आमा, भाउजूलगायतले सिकाएअनुसार चलन मानिरहेका छौं, उनले भनिन्, छोरीलाई भने यस्तो चलनमा बाध्य पारेका छैनौं । छोरीले प्रयोग गर्ने सेनेटरी प्याड हाम्रा लागि उचित लाग्दैन । उनका अनुसार छोरीले विद्यालयबाट प्याड पाउँछिन् । मैले किनेर कतिन्जेल लगाउनु ? उनले भनिन्, प्याड किन्ने पैसाले नुनतेल किन्न पुग्छ । मर्चवारी३ की ३० वर्षीया अमरावती मुराउको समस्या पनि उस्तै छ । विवाहको १८ वर्ष भइसक्यो । सेनेटरी प्याड देखेकी छैनन् । महिनावारीका बेला टालो बनाउन सुतीकै साडी काम लाग्ने उनले बताइन् । पाँच सन्तानकी आमा उनले महिनावारीलाई घृणाको अवधिका रूपमा लिने गरेको बताइन् । काममा व्यस्त भइन्छ, टालो पूरै नभिजेसम्म फेरिँदैन, उनले भनिन्, कहिले त २४ घण्टासम्म एउटै टालो रहन्छ, कहिलेकाहीं केही छिटो बदल्छु । सुरुमा प्रयोग गरेको कपडा भिजेर साडीमा रगत नलागेसम्म थाहै नपाउने गरेको उनले बताइन् । उक्त अवधिमा हिँड्नुपरे मानिसहरूले रगत देख्ने पिरलो हुने गरेको उनले बताइन् । महिनावारीमा चलाएका टाला डिटर्जेन्ट पाउडरले धुने गरेको मुराउले बताइन् । गाउँभरिकै महिलाले यस्ता टाला धोएपछि लुगाले ढाकेर अरूले नदेख्ने ठाउँमा सुकाउने गर्छन् । ती नच्यातुन्जेल प्रयोग गर्ने मुराउको भनाइ छ । महिनावारी हुँदा काम लाग्छ भनेर नै चिप्लाको साटो सुतीका साडी लगाउने गरेको उनले बताइन् ।स्थानीय तहका जनप्रतिनिधिले निर्वाचित भएपछि सुरु गरेको सेनेटरी प्याड वितरण र प्रयोगबारेको सचेतना विद्यालय, क्याम्पसका छात्राका लागि उपयोगी बनेको छ । घर गृहस्थीमा भुल्ने ती छात्राका आमा भने प्याडको प्रयोगबारे अनभिज्ञ पाइन्छन् । छोरीले विद्यालयमा पाएर घरमा ल्याई प्रयोग गर्ने भए पनि महिनापिच्छे प्याड किनेर लगाउने आफूहरूको भाग्यमा नरहेको गुनासो उनीहरूको छ । सहरी क्षेत्र र पहाडी समुदायको बाहुल्य रहेका गाउँमा भने अग्रज महिला र किशोरीहरू धेरैजसोले टालोको सट्टा तयारी वा घरमै बनाउने सेनेटरी प्याड प्रयोग गर्ने गरेका छन् । महिनावारीका बेलासमेत निरन्तर काममा खटिनुपर्ने बाध्यता रहेका मधेसी महिलाले भने टालोबाट छुटकारा पाएका छैनन् । कसैगरी कहींबाट प्याड हात लागे पनि त्यसको प्रयोग प्रभावकारी नलाग्ने र प्रयोग नगर्ने गरेको उनीहरू बताउँछन् । मर्चवारी४ की साम्रती कोहारको महिनावारी धेरै रगत जान्छ । उनी रगत थाम्नका लागि एकैपटकमा तीनवटासम्म टालो लगाउँछिन् । कपडा बाफिएर कतिपटक घाउ भइसकेको छ, उनले भनिन्, नलगाऔं रगत बग्छ, धेरै बग्ने भएकाले लुगाले जोगाउनुपर्छ । दैनिक कपडा बदल्नुपर्ने भन्दै उनले धुन र सुकाउनुको झन्झटले महिनावारी नै रोकिए हुन्थ्यो जस्तो लाग्ने गरेको बताइन् । चाहेर पनि प्याड उपयोग गर्न नपाएकाले कहिलेकाहीं गरिबीप्रति रिस उठ्ने गरेको उनले गुनासो गरिन् । सम्मरीमाई७ की झिन्की लोनियाले रजस्वला भएको वर्षदेखि टालो लगाएरै महिनावारीका दिन कटाएकी छन् । उनले भनिन्, आफ्ना पालामा पाइएन । ५० वर्ष पुगिसकेकाले दुई महिनामा एकपटक महिनावारी हुने गरेको भन्दै उनले कपडा बाँधेर अड्याएका दिन सम्झँदा अहिले पनि आँसु बग्ने बताइन् । लुगामा रगत लाग्ने, कहीं बस्दा रगताम्य हुने घटना धेरै भोगेको उनले बताइन् । आफूसँग जे छ, त्यसैले काम चलाउनुपर्ने रहेछ, उनले भनिन्, नयाँ पुस्ताले आमाहरूका यस्ता दुःखको निदानबारे ध्यान दिन जरुरी रहेको उनको भनाइ छ ।प्याड किन्न महिनैपिच्छे चाहिने पैसा आफूले नकमाउने भएकाले घरमा माग्न नसकिने तिलोत्तमा५ की सुनिता चौधरीले बताइन् । बल्लतल्ल कमाएको पैसाले छाक टार्नै पुग्दैन, उनले भनिन्, सन्तानलाई पढाउन र खुवाउन सके आफूले जसोतसो निर्वाह गरौंला भन्ने लाग्छ । किशोरावस्थादेखि अहिलेसम्म कपडाकै जोहो र उपयोग गरिरहेकाले त्यसमै निर्भर भइरहेको उनी सुनाउँछिन् । घरमा आफूसँगै अन्य दुई देउरानीले समेत कपडाको टालो नै लगाइरहेको उनको भनाइ छ । टालोले पाछ्ने, बाहिर गएको बेलामा धुन नपाउँदा कटकटिने र असर गर्ने डर हुँदाहुँदै पनि कपडाको विकल्प सपनासरह नै हुने हो कि जस्तो लागेको उनले बताइन् । ग्रामीण महिलाका यस्ता समस्याबारे जानकार रहेर काम पनि भइरहेको जनप्रतिनिधि बताउँछन् ।पालिकास्तरमै हरेक विद्यालयमा छात्राका लागि सेनेटरी प्याड वितरण गरिएको मर्चवारी गाउँपालिका उपाध्यक्ष सुनीता कलवारले बताइन् । आफूले जितेर आएपछि पालिकाका छोरीहरूलाई स्वस्थ राख्न र सफाइ सिकाउन सुरु गरेको उनको भनाइ छ । सचेतनाका कति धेरै कार्यक्रम गर्छौं, उनले भनिन्, पुराना परम्परा मान्ने महिलालाई सकिएन, नयाँलाई पढ्ने ठाउँमै सुविधा उपलब्ध गराइएको छ । हरेक महिलालाई स्वास्थ्यबारे बुझ्नुपर्ने कार्यक्रम गरी जानकारी दिलाएको उपाध्यक्ष कलवार बताउँछिन् । विद्यालय र क्याम्पसका छात्राले समेत कक्षामा आउँदा मात्र प्याड लगाउने र घरमा कपडा नै चित्त बुझाउन गरेको पाइएको कलवारको भनाइ छ । छात्राहरूमध्ये पनि केहीले प्याड थपक्क राख्ने हो जस्तो मानेर कपडा नै लगाउने गरेको पनि पाइएको उनले बताइन् । कुनै छात्राको महिनावारी हुने पालो आएमा सम्बन्धित शिक्षकलाई भनी आफ्ना लागि आवश्यक प्याड लैजाने र त्यसलाई उपयोग गर्ने चेतना थप आवश्यक रहेको उनले जनाइन् । सीमावर्ती बस्तीबाट स्वास्थ्य समस्या लिएर उपचारमा आउने धेरैजसो महिलामा महिनावारीका बेला प्रयोग गर्ने टालोका कारण फंगल, ब्याक्टेरियल र प्रोटोजोअल संक्रमण भएको पाइएको स्त्री तथा प्रसूति रोग विशेषज्ञ डा विष्णु गौतम बताउँछन् । सामान्य अल्ट्रासाउन्डबाट नदेखिने भए पनि शल्यक्रियाका बेला पाठेघरको पाइपदेखि पिप बग्ने गर्छ, उनले भने, महिनावारीमा सफा र स्वस्थ नरहे बच्चा नबस्ने समस्या पनि हुन्छ ।"
रोगले जुनारसुन्तलाका बगैंचा सखाप,"(सिन्धुली)  जुनार र सुन्तला उत्पादनका लागि पकेट क्षेत्र मानिएको सिन्धुलीमा सिट्रस ग्रिनिङ (बोट सुकेर मर्ने) रोगका कारण बगैंचा सखाप हुँदै गएका छन् । गोलन्जोर, सुनकोसी, फिक्कल गाउँपालिकाका बगैंचामा जुनार, सुन्तलाका बोट धमाधम मर्न थालेपछि किसान चिन्तित छन् ।सुन्तला जातका फलफूलमा सिट्रस ग्रिनिङ रोगको प्रकोप बढेर जुनार, सुन्तलाका बगैंचा नै नासिँदै गएको केन्द्रीय जुनार संघका अध्यक्ष दीपक कोइरालाले बताए । रोग लागेका जुनार, सुन्तलाका बोट सुकेर दाउरा पनि काम नलाग्ने भएको उनको भनाइ छ । यो रोगलाई बेलैमा नियन्त्रण गर्न नसके जुनार, सुन्तला देख्नै नपाइने अवस्था पनि आउन सक्छ, उनले भने । बगैंचामा पुराना र नयाँ बोट दुवैमा रोग लागेको छ । संघले गोलन्जोरको चिसापानी, नाकाजोली, माख्लो आलेगाउँ, तल्लो आलेगाउँ, माझकुबिन्डे, ओख्ले, खोक्लिङ, नयाँखर्कका १ सय १० किसानका जुनार, सुन्तलाका बगैंचाबाट रोगको लक्षणका आधारमा ६ सय २५ नमुना परीक्षण गर्दा ६ सय २० वटामा यो रोग पुष्टि भएको उनले जानकारी दिए । झन्डै शतप्रतिशत नै जुनार, सुन्तलाको बोटमा सिट्रस ग्रिनिङ रोग फेला परेकाले अवस्था भयावह रहेको पुष्टि हुने जुनार विकास संघका अध्यक्ष तिलकबहादुर थापा बताउँछन् । फल दिन लागेको एक वर्षमै रोगले बोटहरू सुकेर खंग्रङ्ग हुने गरेको छ, उनले भने । पछिल्लो २ वर्षमा गोलन्जोर५ नयाँखर्कका किसान रामबहादुर बरालको बगैंचामा भएका जुनारका ५ सय बोटमध्ये अब एक सयको हाराहारीमा मात्र बाँकी छन् । प्रधानमन्त्री कृषि आधुनिकीकरण परियोजना जुनार सुपरजोनबाट अनुदानमा वितरण गरिएको संक्रमित बिरुवाका कारण रोग छिटो फैलिएको किसानको आरोप छ । नर्सरीबाट नै रोगले ग्रसित बिरुवा अनुदानमा वितरण भएकाले बगैंचाहरूमा रोग चाँडो फैलिएको अध्यक्ष कोइरालाले दाबी गरे ।सुपर जोनका प्रमुख देवराज अधिकारी सिट्रस ग्रिनिङ रोग तीव्र फैलिएको बताउँछन् । यसको व्यवस्थापनका लागि विश्वमै विभिन्न परीक्षण भइरहेका छन् । अझै सही विधि पत्ता लागेको छैन, उनले भने, हाललाई रोग अन्यत्र फैलन नदिन संक्रमित सुन्तला जातका फलफूलको बोट नष्ट गर्नु नै बुद्धिमानी हुन्छ । सुपर जोनका प्राविधिकको सल्लाहमा रोग लागेका बोटहरू धमाधम नष्ट गरिरहेको किसानहरूले बताए । तर कति मात्रामा क्षति पुगेको भन्नेबारे भने यकिन तथ्यांक आइनसकेको अधिकारीले बताए ।उनका अनुसार सिन्धुलीमा १ हजार ३ सय ८५ हेक्टर क्षेत्रफलमा जुनार खेती हुन्छ । यो वर्ष विस्तार भएको ४५ हेक्टरसहित ७ सय ५० हेक्टरमा गरिएको जुनार खेतीबाट किसानले प्रत्यक्ष आम्दानी लिने अनुमान थियो । तर करिब ४ सय हेक्टरमा लगाइएको जुनार, सुन्तलाका बोट नै सुकेको आकलन छ । जुनार खेतीमा ५ हजार किसान आबद्ध छन् ।"
राजमार्गमा तौल पुल,"काभ्रे (कास) मालबाहक सवारीसाधनले क्षमताभन्दा बढी तौल बोक्दा सवारी दुर्घटना र सडकमा समेत क्षति भएपछि काभ्रेका जिल्लाका प्रमुख राजमार्ग र फिडर सडकमा तौल पुल राखिएको छ । बीपी राजमार्गको भकुण्डेबेंसी, अरनिको राजमार्गको केराघारी र पनौती सडकको नैकिनटारमा तौल पुल स्थापना गरिएको हो । मालबाहक सवारीसाधन तथा निर्माण सामग्री बोक्ने टिपर अत्यधिक सञ्चालन हुने ती सडकमा यातायात व्यवस्था विभागको अनुमतिमा तौल पुल सञ्चालमा ल्याइएको ग्लोबल मेसिनरी एन्ड टेक्नोलोजी सर्भिसेजका सञ्चालक राजेशसुन्दर सैजूले जानकारी दिए । ती स्थानमा मालसमानसहित सवारीसधान तौल गरेर लोड सिट दिइन्छ । सोही सिटका आधारमा नियामक निकायले आवश्यकताका आधारमा कारबाही अघि बढाउनेछ । पनौती नगर प्रमुख भीम न्यौपानेले मालबाहक साधनले क्षमताभन्दा बढी भार बोक्दा सडक जीर्ण भएको र दुर्घटनासमेत भएको भन्दै तौलपुल सञ्चालनमा ल्याएपछि सहज हुने विश्वास व्यक्त गरे । जिल्लाको पनौती, दोलालघाट, सिन्धुपाल्चोकको मेलम्ची, बन्देउ, रोशी, सिन्धुलीलागयतमा रहेका क्रसर तथा खानीबाट ढुंगा, गिट्टी, बालुवालगायतका निर्माण सामग्री बोकेर दैनिक २ देखि ३ हजार टिपर ओहोरदोहोर गर्छन् । बढी क्षमता बोक्ने ती साधनका कारण सडक जीर्ण हुनुका साथै सवारी दुर्घटना हुने गरेको छ । ६ चक्के २ एक्सएल क्षमताका ती सवारीसाधले ८ टनसम्म मालसामान बोक्न पाउने भए पनि १५ टनसम्म बढी भार बोक्ने गरेको भेटिएको छ । तौल गर्दा टिपरले १३ टन निर्माण सामग्री बोकेको पाइएको थियो । जिल्ला ट्राफिक प्रहरी प्रमुख प्रहरी निरीक्षक प्रमिला श्रेष्ठले बढी भार बोके कानुनअनुसार कारबाही गरिने बताइन् ।"
सिन्धुपाल्चोक कांग्रेस सभापतिमा दुई उम्मेदवार,"सिन्धुपाल्चोक (कास) नेपाली कांग्रेस सिन्धुपाल्चोक सभापतिका लागि संस्थापन र इतरपक्षबाट चुनावी मैदानमा उत्रिएका उम्मेदवारबीच रोचक प्रतिस्पर्धा हुने देखिएको छ । जिल्ला सभापति पदका लागि शेरबहादुर देउवा र शेखर कोइराला पक्षबाट क्रमशः क्षेत्र नं १ का प्रेमध्वज लामा र २ का वंशलाल तामाङ चुनावी मैदानमा छन् । कांग्रेसले पुस २७ मा जिल्लाको पार्टी अधिवेशन गर्ने सबै तयारीसहित समय पनि तोकिसकेको छ । यसअघि तामाङ क्षेत्र नं २ को अधिवेशनका उम्मेदवारमध्ये सबैभन्दा बढी लोकप्रिय मत ल्याएर महाधिवेशन प्रतिनिधिमा विजयी भएका थिए । क्षेत्र नं १ मा लामाले पूर्वसञ्चारमन्त्री मोहनबहादुर बस्नेतपछि धेरै मत ल्याएर जितेका थिए । त्रिभुवन विश्वविद्यालयको इतिहास, संस्कृति तथा पुरातत्त्व केन्द्रीय विभागका उपप्राध्यापक रहेका ५३ वर्षीय लामाले जिल्ला सभापति लड्ने होडमा शुक्रबार पदबाट राजीनामा नै गरिसकेका छन् । उनी यसअघि नेविसंघ सिन्धुपाल्चोकका सभापति भएका थिए । तामाङ इन्द्रावती गाउँपालिकाका अध्यक्ष र गाउँपालिका राष्ट्रिय महासंघका महासचिव हुन् । उनी जिल्लामा बौद्धिक र काम गर्ने जनप्रतिनिधिका रूपमा चिनिन्छन् । ०३६ सालबाट नेवि संघको इकाइ सभापति भएर राजनीतिक सुरु गरेका तामाङ ०४६ देखि ०४८ सालसम्म संघको जिल्ला अध्यक्ष भएका थिए ।"
संक्रमण सर्ने दर उकालो,"(काठमाडौं)  नेपालमा कोरोना भाइरसको औसत आरभ्यालु १०४ पुगेको छ । आरभ्यालु एकभन्दा बढी भए संक्रमण उकालो लागिरहेको बुझिन्छ । आरभ्यालुले कोभिड संक्रमित एक जनाले कति जनालाई भाइरस सारिरहेको छ भन्ने देखाउँछ । आरभ्यालु एकभन्दा मुनि रहँदा महामारी नियन्त्रणभित्र रहेको देखाउँछ । असार पहिलो साता कोभिडको दोस्रो लहर उच्चबिन्दुमा पुगेर ओरालो लागेका बेला आरभ्यालु ०६ सम्म झरेको थियो । दोस्रो लहर उच्च हुँदाताका आरभ्यालु २ भन्दा बढी देखिएको थियो । त्यतिबेला ७५ जिल्लामा निषेधाज्ञा लगाइएको थियो । स्वास्थ्य मन्त्रालयले शनिबार सार्वजनिक गरेको ताजा तथ्यांकले कोरोना संक्रमण तीव्र बनेको संकेत गर्छ । मन्त्रालयका अनुसार शनिबार ५ हजार ७ जनाको आरटी पीसीआर परीक्षण गर्दा ३ सय ४२ जना अर्थात् ६८३ प्रतिशतमा कोभिड संक्रमण देखिएको छ भने एन्टिजेन परीक्षणमा ४० जनामा संक्रमण पुष्टि भएको छ । शनिबार देखिएका कुल संक्रमितमध्ये ५८७७ प्रतिशत ३१ देखि ४० वर्ष उमेर समूहका छन् भने ७१३४ प्रतिशत (२ सय ४४ जना) संक्रमित काठमाडौं जिल्लाका छन् । जबकि शुक्रबार ७ हजार ८ सय ८५ को पीसीआर परीक्षण गर्दा २ सय २४ जनामा संक्रमण देखिएको थियो ।आरभ्यालु सुदूरपश्चिममा अलि उच्च छ भने प्रदेश १ मा समेत उच्चस्तरमा छ, स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी) का निर्देशक डा कृष्णप्रसाद पौडेलले कान्तिपुरसँग भने, आरभ्यालु एकभन्दा बढी हुनु संक्रमण उकालो लाग्ने छाँट वा सन्निकट तेस्रो लहरको पूर्वसंकेत हो । आरभ्यालुसँगै संक्रमितको संख्या पनि उकालो लाग्नुलाई कोभिड१९ को नयाँ भेरिएन्ट ओमिक्रोनसँग पनि जोडेर हेरिएको छ । ओमिक्रोनले अमेरिका, युरोपमा मात्र नभएर छिमेकी भारतमै समेत त्रास मच्चाउन थालिसकेको छ । भारतमा पछिल्लो दिन २२ हजार ७ सय ७५ नयाँ संक्रमित पहिचान भएका छन् । त्यसमध्ये १ हजार ४ सय ३१ जनामा ओमिक्रोन पुष्टि भएको छ । कोभिड१९ को यो नयाँ भेरिएन्ट यसअघिको डेल्टा भेरिएन्टभन्दा बढी संक्रामक पाइएको छ । नेपालमा हालसम्म दुई जनामा मात्र ओमिक्रोन पुष्टि भएको छ । यद्यपि खुला सिमानाका कारण भारतमा ओमिक्रोनको बढ्दो संक्रमणलाई हेर्दा नेपालमा पनि जोखिम स्वतः बढेको छ । भारतमा बढ्दो संक्रमणले नेपालमा तेस्रो लहर सन्निकट रहेको देखाउँछ । विगतमा भारतमा संक्रमण उकालो लाग्दा त्यसको दुई सातापछि नेपालमा पनि महामारी तीव्र बनेको थियो । हामी कोभिडको नयाँ लहरनजिक छौं, डा पौडेलले भने, माघको दोस्रो साता महामारी तीव्र बन्ने प्रारम्भिक आकलन गरिएको छ । डा पौडेलका अनुसार आरभ्यालु बढ्नुका साथै विभिन्न नाकामा गरिएको परीक्षणमा संक्रमण दर बढेको देखिएको छ । नाकाहरूमा भएका विभिन्न हेल्थ डेस्कमा कोभिड संक्रमण दर २३ प्रतिशतबाट उच्च हुँदै गएको छ, डा पौडेलले भने ।वरिष्ठ जनस्वास्थ्यविद् डा राजेन्द्र बीसीले नेपालमा कोभिडको तेस्रो लहर आउने निश्चितप्रायः भइसकेको बताए । हालसम्मको सूचना, तथ्यांक आदिले नेपालमा ओमिक्रोनले कोभिडको तेस्रो लहर ल्याउने नै देखिएको छ तर यो लहरमा देखिने स्वास्थ्य जटिलता र मृत्युदर कस्तो हुन्छ तत्काल भन्न सकिँदैन, उनले भने । भारतलगायत मुलुकमा ओमिक्रोनले समेत मृत्यु भएकाले महामारी तीव्र बन्दा आत्तिएर अस्पताल भर्ना हुनेको संख्या बढ्न सक्ने उनको भनाइ छ ।तेस्रो लहरमा मुलुकमा भएका स्वास्थ्य संस्था कोभिड बिरामीले भरिने हुँदा अन्य रोग वा अवस्थामा स्वास्थ्य सेवा पाउनुपर्नेहरू उचित स्वास्थ्य सेवा नपाएर मृत्युको मुखमा पुग्न सक्ने खतरा रहेको समेत डा बीसीले औंल्याए । त्यस्तो अवस्था आउनुअघि नै सरकारले ओमिक्रोनले संक्रमित भएका र कोभिडबाहेकका बिरामीको उपचार सुनिश्चित गर्न व्यापक तयारी थाल्नुपर्ने उनको भनाइ छ । नेपालमा ओमिक्रोन भेरिएन्टले गर्दा आउने सम्भावित कोभिडको नयाँ लहरलाई पूर्ण रूपमा रोक्न नसकिने हुँदा त्यसका लागि आवश्यक तयारीको विकल्प नभएको डा पौडेलले पनि स्विकारे । दक्षिण अफ्रिकामा मृत्यु र हस्पिटलाइजेसन बढी देखिएको छैन तर हामीले अस्पतालमा शय्या वृद्घि, अक्सिजन आपूर्ति, परीक्षण, सिक्वेन्सिङ, क्वारेन्टिनको पूर्वतयारी गर्नु आवश्यक छ, उनले भने ।हाल उपत्यकाका काठमाडौं, भक्तपुर र ललितपुर गरी ३ जिल्लामा ५ सयभन्दा बढी कोभिड संक्रमित उपचार गराइरहेका छन् । सुनसरी, कास्की, बाँके र कैलालीमा २ सयभन्दा बढी संक्रमित छन् भने सोलुखुम्बु, रसुवा, मनाङ, मुस्ताङ, हुम्ला, मुगु र बाजुरामा संक्रमित छैनन् । ८९ जना आईसीयू र २७ जना भेन्टिलेटरमा गरी देशभरिमा जम्मा १ सय १६ जना सघन उपचारमा छन् । सघन उपचारमा रहेकामध्ये ७५८६ प्रतिशत (८८ जना) वाग्मती प्रदेशका छन् ।"
विदेशबाट आउँदा लक्षण नदेखिए सिधै घर,"काठमाडौं (कास) सरकारले कोरोना भाइरसको नयाँ भेरिएन्ट ओमिक्रोनको रोकथाम गर्न एक महिनाअघि जारी आदेश संशोधन गर्दै पूर्ण खोप लगाएका र ७२ घण्टाभित्रको पीसीआर रिपोर्ट नेगेटिभ भएका नेपालीलाई त्रिभुवन अन्तर्राष्ट्रिय विमानस्थल र अन्तर्राष्ट्रिय स्थल नाकाबाट सिधै घर जान दिने निर्णय गरेको छ । त्यस्ता व्यक्तिहरू घरमा भने १० दिन क्वारेन्टिन बस्नुपर्नेछ । मन्त्रिपरिषद्ले गत मंसिर १३ मा संक्रमणको जोखिम भएका देशबाट आउँदा सात दिन आफ्नै खर्चमा तोकिएको होटलमा क्वारेन्टिनमा बस्नुपर्ने आदेश जारी गरेको थियो । उक्त आदेशमा क्वारेन्टिन अवधिमा लक्षण देखिएकालाई तत्कालै र अन्य अवस्थामा सातौं दिनमा आरटीपीसीआर विधिबाट परीक्षण गर्नुपर्ने तथा नतिजा पोजेटिभ भएका व्यक्तिलाई तोकिएको आइसोलेसन केन्द्र वा अस्पतालमा पठाइने उल्लेख थियो ।क्वारेन्टिनबारे नयाँ निर्णय प्रधानमन्त्री तथा मन्त्रिपरिषद् कार्यालयले कार्यान्वयनका लागि गृह मन्त्रालयमा पठाएको थियो । गृहले निर्णय कार्यान्वयन गर्न शुक्रबार नेपाल प्रहरी, सशस्त्र प्रहरी बल (एपीएफ), राष्ट्रिय अनुसन्धान विभाग, अध्यागमन विभाग र सबै जिल्ला प्रशासन कार्यालयलाई परिपत्र गरेको छ । यसअघिको मन्त्रिपरिषद् बैठकबाट जारी आदेशमा जुनसुकै कुरा लेखिएको भए पनि पूर्ण खोप लगाएको १४ दिन पुगेको र ७२ घण्टाभित्रको पीसीआर परीक्षण रिपोर्ट नेगेटिभ भएका नेपाली नागरिक तथा कूटनीतिकअफिसियल राहदानीवाहक वा आवासीय भिसा प्राप्त गरेका विदेशी नागरिकलाई कोभिड१९ सँग मिल्दोजुल्दो लक्षण नदेखिएको अवस्थामा घरमै १० दिन क्वारेन्टिन बस्ने गरी प्रवेश अनुमति दिने गरी मन्त्रिपरिषद्बाट निर्णय भएको छ, गृह स्रोतले भन्यो । खोपको मात्रा पूरा नगरेका वा खोपको मात्रा पूरा गरेको १४ दिन नपुगेका कूटनीतिक, अफिसियल र आवासीय भिसा प्राप्त गरेका विदेशीको नेपाल प्रवेश बिन्दुमा एन्टिजेन्ट परीक्षणको व्यवस्था मिलाइने पनि निर्णय भएको छ । यसरी परीक्षण गर्दा रिपोर्ट पोजिटिभ देखिएका विदेशीको हकमा संस्थागत आइसोलेसन वा सम्बन्धित कूटनीतिक नियोगको जिम्मेवारीमा होम आइसोलेसनमा पठाउने र नेगेटिभ देखिए १० दिन होटल क्वारेन्टिन वा सम्बन्धित कूटनीतिक नियोगको जिम्मेवारीमा होम क्वारेन्टिनमा बस्ने गरी प्रवेश अनुमति दिइनेछ । यसअघि जारी आदेशअनुसार निर्णय कार्यान्वयन भएनभएको अनुगमन र क्वारेन्टिन व्यवस्थापन गर्न कोभिड१९ संकट व्यवस्थापन समन्वय केन्द्र (सीसीएमसी) का प्रमुखको संयोजकत्वमा संस्कृति, पर्यटन तथा नागरिक उड्डयन मन्त्रालय, स्वास्थ्य तथा जनसंख्या मन्त्रालय, गृह मन्त्रालय र सुरक्षा निकायसमेतको प्रतिनिधित्व हुने गरी कार्यटोली गठन गर्न निर्देशन दिइएको थियो । त्यसलाई संशोधित निर्णयमा पनि कायम राखिएको छ । ओमिक्रोनको संक्रमण देखिएका मुलुक वा ती मुलुकलाई ट्रान्जिट बनाई नेपाल आउने वा गएको तीन साताभित्र ती मुलुकको भ्रमण गरेका यात्रुलाई २०७८ मंसिर १६ गते रातिबाट नेपाल प्रवेश नदिने निर्णय भएको थियो । यो निर्णय हुँदाका बखत ट्रान्जिटमा रहेका यात्रु नेपाल आगमनपश्चात् आफ्नै खर्चमा सात दिन होटलक्वारेन्टिनमा बस्नुपर्ने भनिएको थियो ।"
कांग्रेसमा सुधारको उपाय,"नेपाली कांग्रेसको केन्द्रीय कार्यसमितिलाई पूर्णता दिने अन्तिम कार्यभार यतिखेर सभापति शेरबहादुर देउवाको काँधमा आएको छ । १ सय ६७ सदस्यीय केन्द्रीय कार्यसमितिमा १३४ पद निर्वाचनबाट र बाँकी सभापतिको विवेकबाट भरिने विधानमा व्यवस्था छ । देउवाले आफ्नो विवेकलाई कुन रूपमा प्रयोग गर्छन् ? कस्ता कस्ता पात्रलाई कुन आधारमा केन्द्रीय सदस्यमा मनोनयन गर्छन् ? यसैबाट कांग्रेस आगामी दिनमा सप्रिन्छ कि बिग्रेर जान्छ भन्ने अनुमान गर्न सकिन्छ । यो नै कांग्रेस सुधारको पहिलो सिँढी हो । निश्चय नै केन्द्रीय सदस्य बन्ने आकांक्षी घेरै छन्, यसर्थ छनोट गर्न निकै कठिन छ, तथापि एउटा निश्चित आधार बनाएर नियुक्ति गरेमा त्यसले पार्टी र सभापति देउवा दुवैको ओज बढाउँछ, र मनोनयन विवादमुक्त्त हुन पुग्छ । म किन परें वा म किन पर्न सकिनँ भन्ने कुराको जस्टिफाई गर्न पनि एउटा आधार बनाउनैपर्छ । कांग्रेसले पदाधिकारी वा केन्द्रीय सदस्यमा चुनाव नलडेका तर पार्टीका निम्ति अपरिहार्य व्यक्तिहरूलाई मनोनयन गर्नुपर्छ । चुनाव लडी पराजित हुनेहरूलाई केन्द्रीय सदस्यमा मनोनयन गर्न हुन्न, त्यस्ता व्यक्तिलाई गर्नैपरे सदर मतको कम्तीमा १० प्रतिशत पाएकालाई मात्र मनोनयन गर्नुपर्थ्योगर्नुपर्छ । जित्ने र हार्ने जति सबैलाई मनोनयन गरे न कांग्रेस बन्छ न त प्रतिनिधिहरूको मतको सम्मान हुन्छ । त्यसो भएमा कांग्रेस उही २३ सिट जित्ने पार्टी मात्र बनिरहनेछ । महाधिवेशनले अधिकांश पदहरूमा नयाँ नेतृत्व चुनेर पठाएको छ । यसैले अबको कांग्रेस हिजोको जस्तो अकर्मण्य हुनु हुन्न । अब काम देखाउन नयाँ जोस, जाँगरका साथ नयाँ सोच र कार्यकम पनि चाहिन्छ । देउवाले लिने हरेक निर्णय नवनिर्वाचित पदाधिकारीहरूको सल्लाहबाट हुनुपर्छ, पराजित माहासचिवपदाधिकारीहरूको सल्लाहबाट होइन । महाधिवेशनअघि गगनले सार्वजानिक गरेको अवधारणापत्र, विश्वप्रकाश शर्माले सारेको १ कार्यकाल राष्ट्रपति, २ कार्यकाल प्रधानमन्त्री, ३ कार्यकाल मन्त्री र ४ कार्यकाल सभासद् भन्ने कुरालाई पनि मूर्तरूप दिइनुपर्छ । गोपाल देवकोटा, गोकर्णेश्वर८, काठमाडौं"
संघीयताको मर्ममा प्रहार,"राजनीतिक दलका नेताहरूमा सोचविचार नभएपछि जनताले ल्याएको उपलब्धिमाथि घात हुन्छ । तन्त्र आफैंमा खराब होइन, यसलाई चलाउने चालकचाहिँ खराब हो भन्ने अहिले देखिएको छ । संघीयता देश र जनताका लागि नभएर नेताका लागि कमाइ खाने भाँडो मात्र बनाइएको छ । प्रदेशमा भएभरकालाई मन्त्री बनाइएको छ, वाग्मतीमा १८ जना पुर्याइएको छ । यसबाट नेतालाई फाइदा होला तर राज्यको व्ययभार कति बढ्छ ? आदर्शको भाषण गरेर राजनीतिज्ञ भइँदैन, व्यवहारमा पनि आदर्श देखाउनुपर्छ । नेताले नीतिलाई प्राथमीकतामा राखेनन्, राजनीतिलाई व्यापार बनाए, जसका कारण देश गरिब भयो, जनता गरिब भए, नेता धनी बन्दै गए । नेताको लापरबाहीलाई कसले खबरदारी गर्न ? कसले निगरानी राख्ने ? यो ख्यालख्याल नभएर सोचनीय विषय हो । अहिले यसलाई हल्का रूपमा लिइएको छ, भोलि विकराल अवस्था आउन सक्छ । नेताहरूले संघीयता के हो ? संघीय राज्य किन बनाइयो भनेर बुझन नसक्दा जनमानसमा संघीयता ठीक होइन भन्ने भान पर्न थालेको छ । सघीयता खारेजको माग उठ्न थालेको छ । यो देख्दादेख्दै दलहरू अझ यसलाई नै कमजोर पार्न खेल खेलिरहेका छन् । एउटा मन्त्रालय थप्दा राज्यलाई कति व्ययभार पर्छ भन्ने हेक्कासम्म नेताले राख्न सकेनन् । मात्र आफ्नो कुर्सी बचाउन मन्त्रालय फोर्नु र मन्त्री थप्नु सरासर गलत कार्य हो । पुरुषोत्तम घिमिरे, जोरपाटी, काठमाडौं"
निगमको ऋण,"नेपाल वायुसेवा निगमको ऋणसमाचार पढ्दा आफ्नै ऋणको भन्दा बढी चिन्ता लाग्छ । लामो इतिहास भएको संस्था अनि यथेष्ट भौतिक पूर्वाधार, अनुभवी चालकले भरिपूर्ण निगम पछिल्ला दिनमा गतिलो कार्ययोजना वा व्यवस्थापन अभावमा ब्याजसमेत तिर्न नसक्ने अवस्थामा छ । हिजो जहाज भएन भनेर रोइलो गरे । आज ठूलासाना गरी ४ अन्तर्राष्ट्रिय उडान भर्ने जहाज भएर पनि बजार विस्तार या आम्दानी खर्चको बराबरी हिसाब पनि हुन नसक्नु दुर्भाग्य हो । निजी क्षेत्रका एयरलाइन्सले बजार ओगट्दा निगम २ प्रतिशतमा सीमित भनेर समाचार पढ्दा अफसोस लाग्छ । निकै पछि उदाएका मध्यपूर्वका हवाईजहाज कम्पनीले आज संसारमा आधिपत्य जमाउँदै छन् । निगमले अहिलेका लागि भएका ४ थान जहाजलाई भरिपूर्ण योजना र लक्ष्यले लक्षित गन्तव्य वा बजार लिन सकिने क्षेत्रमा उडान भर्ने हो भने ब्याज तिर्न नसक्ने कुरै हुँदैन । खाडी मुलुकमा आधाजसो उडानलाई बजेट एयरलाइन्स जसरी सस्तो बनाउने हो भने हाम्रा अधिक कामदार दाजुभाइ तथा दिदीबहिनीले सहुलियत पाउने थिए, निगमको आम्दानी पनि उल्लेख्य बढ्ने थियो । खाली उडान हुन लाग्दा सस्तो कार्गो सेवा दिन या सस्तो टिकट बिक्री योजना लागू गर्न सक्नुपर्छ । निगमको आन्तरिक कमजोरी भनी साध्य छैन । यसलाई सेवामुखीसँगै उत्तरदायी संस्था बनाउन जरुरी छ । सधैंको अध्यक्ष र कार्यकारीमा को शक्तिशाली भन्ने लफडा हुनुभन्दा हायर र फायर गर्न पाउने खुला प्रतिस्पर्धाबाट एक मात्र सीईओ नियुक्त हुनुपर्छ । साँच्चै निगमलाई दीर्घजीवन दिने हो भने यसको ५१ प्रतिशत सेयर सरकारले राखेर कम्पनी मोडेल मा लानु उपयुक्त हो । त्यसपछि उक्त बिजनेस मोडल लाई कम्तीमा ५ वर्ष सरकारले बिनाहस्तक्षेप विदेशी व्यवस्थापनको जिम्मा दिन सके हाम्रो वायुसेवाले नाम र दाम दुवै कमाउँछ । श्रीकृष्ण राजवंशी, सुनकोसी३, सिन्धुली"
मेडिकल कलेजका ठग सञ्चालकलाई नसिहत देऊ,"१ प्रत्येक वर्ष मेडिकल कलेजबाट विद्यार्थी ठगिएका घटना समाचारमा आउँछन् तर त्यसउपर कारबाही गरिएका कुनै समाचार पढ्न पाइँदैन किन ?२ मेडिकल कलेज सम्बन्धनमा हुने चलखेल नै यसको प्रमुख कारण हो । सम्बन्धन दिने बेलामा सत्तामा आसीन राजनीतिक दल, सम्बन्धन दिने विश्वविद्यालयका पदाधिकारी तथा सम्बन्धित मन्त्रालयको कर्मचारीतन्त्रलाई समेत खुसी पार्न मेडिकल कलेज हात पार्ने सञ्चालकले करोडौं रुपैयाँ लगानी गरेका हुन्छन्, जसको कुनै प्रमाण हुँदैन ।३ त्यही निहुँमा प्रत्येक वर्ष मेडिकल कलेजले विद्यार्थी ठग्छन् र तेस्रो पक्षलाई दिएको घूसको ब्याजसमेत असुलउपर गर्छन् । यसैकारण उनीहरूमाथि नसिहत दिने नैतिक हैसियत राजनीतिक दल, विश्वविद्यालय र सम्बन्धित मन्त्रालयले गुमाइसकेको हुन्छ ।४ विद्यार्थी र तिनका अभिभावकलाई आर्थिक र मानसिक शोषण गर्न पाइने र अर्बौं कमाउन पाइने भएपछि शैक्षिक माफियाहरू मेडिकल कलेज सम्बन्धन पाउन मरिहत्ते गर्छन् । अनि साम, दाम, दण्ड, भेद सबै नीति अख्तियार गर्छन् ।५ प्रत्येक प्रधानमन्त्री यसका दोषभागी छन् । विश्वविद्यालयका कुलपतिका हैसियतले तिनले उपकुलपतिलाई ठाडो दबाब दिन्छन् र जबर्जस्ती विश्वविद्यालय सभाबाट मेडिकल कलेजको सम्बन्धनको एजेन्डा पारित गराउँछन् । यति गरेबापत पार्टीलाई मोटै रकम मिल्ने भएर नै नेपालमा सरकारी मेडिकल कलेज कम छन् र कैयौं गुणा बढी निजी मेडिकल कलेज सञ्चालनमा छन् ।६ यही विकृति रोक्न डा गोविन्द केसीको दर्जनौं आमरण अनशनको परिणामस्वरूप राष्ट्रिय चिकित्सा शिक्षा ऐन पारित भई चिकित्सा शिक्षा आयोग गठन भएको तथ्य जगजाहेर छ । तर ऐन मिचेर काम गर्नेलाई राजनीतिक संरक्षणले झन् प्रोत्साहन गरेको छ ।७ नियमविपरीत शुल्क उठाउने मेडिकल कलेजको सम्बन्धन खारेज गर्न सक्ने अधिकार चिकित्सा शिक्षा आयोगलाई दिइएको छ । के चिकित्सा शिक्षा आयोगले पनि राजनीतिक दलका झन्डा ओढेकै हो त ? हैन भने सञ्चालकको मनोमानी रोक्न किन पहल गर्दैन ?८ आयोगले तोकेको भन्दा बढी शुल्क लिन नपाउने नियम हुँदाहुँदै पनि विभिन्न शीर्षकमा मनलाग्दी शुल्क उठाउने अधिकार कुन ऐन वा नियमले मेडिकल कलेज सञ्चालकलाई दिएको छ ? बिजुलीको समेत छुट्टै पैसा तिर्नुपर्ने होस्टेलमा बस्नेनबस्ने, कलेजले दिएकै खाना खानेनखाने, डेटा प्याकभन्दा पनि महँगो इन्टरनेट शुल्क तिर्नेनतिर्नेजस्ता अधिकार विद्यार्थीमा सुरक्षित छ र हुनुपर्छ । यस्ता अधिकारमाथि जबर्जस्ती हस्तक्षेप गर्नु र आफ्नो खल्ती भर्ने प्रपञ्च गर्नु अपराध हो ।९ तोकेको भन्दा बढी शुल्क नतिर्नेलाई कलेजको गेटबाट छिर्न नदिने, गुन्डा लगाएर हातपात गर्ने, कक्षा चलिरहेको अवस्थामा नै विद्यार्थी निष्कासन गर्ने र धम्की दिने सञ्चालक र तिनका मतियारलाई, विद्यार्थी र तिनका अभिभावकलाई दिइएको मानसिक यातना र अमानवीय कार्यका लागि, फौजदारी अभियोग नै लगाउनुपर्छ ।१० ठगी व्यवसायमा लिप्त निजी मेडिकल कलेज खारेज गरी सरकारले नै जिम्मा नलिने हो भने पैसाकै बलमा डाक्टर बन्ने प्रवृत्तिले प्रोत्साहन पाउने र क्षमतावान गरिबहरू पछाडि पर्ने क्रमले निरन्तरता पाइरहनेछ । राजनीतिक दलहरूले यस्ता ठगी गर्ने गिरोहलाई कतिन्जेल संरक्षण गरिरहने ? अलिकता लाज मान्नु पर्दैन ? कि ब्रिफकेस बुझाउनेलाई सबै खुन माफ गरिएको हो ? मनप्रसाद वाग्ले, मीनभवन, काठमाडौं"
श्रमिक समुदाय र मुक्तिको प्रश्न,"छुवाछुत र विभेदबाट मुक्तिको सवालछुवाछुत प्रथा वर्णव्यवस्था र हिन्दुधर्मीय समाजको सामाजिक विकृति हो । यो समस्या समाधानका लागि हामीले समाज विकासको नियमलाई समात्नुपर्छ । समाज विकासको नियमविपरीत थोपरिएको समस्या भएकाले यो पहिचानको मुद्दा होइन । उत्पीडन र वञ्चितीकरणमा परेको अवस्था हो यो । राजनीतिकआर्थिक अधिकारप्राप्ति र सामाजिकसांस्कृतिक रूपान्तरणसहितको अन्तरघुलनपछि यो समस्या रहँदैन । त्यसपछि सम्बन्धित जाति र समुदायमा अन्तरघुलित हुने भएका कारण अल्पकालका लागि यो पहिचान र अस्तित्वको सवाल भए पनि दीर्घकालमा रूपान्तरण, अन्तरघुलन र उन्मूलनको मुद्दा हो । दलित समुदायको जातिगत विशेषता पहाडमा खसआर्य, मधेसमा अष्ट्रोद्रविड र उपत्यकामा नेवाः समुदायसँग सम्बन्धित रहेकोÙ निश्चित भूगोलमा नभई देशैभरि छरिएर रहेका कारण पनि यो समुदाय छुट्टै पहिचानसहितको अस्तित्वमा रहिरहनुमा वैज्ञानिकता देखिँदैन । मधेसमा कतिपय राजनीतिकआर्थिक सुविधाका लागि दलित बन्न चाहने र नेवाःभित्र दलित बन्न नचाहने बरु त्यही जातिमा अन्तरघुलित हुन चाहने यथार्थले पनि यो मुद्दा पहिचान वा छुट्टै अस्तित्वको विषय होइन भन्ने पुष्टि हुन्छ । भारतमा अम्बेडकरले यो समुदायलाई गाउँबाट स्थानान्तरण गरेर सहरमा बसाल्नेजस्ता थुप्रै विकल्पमा विचार गरे पनि अन्ततः उनी अन्तरघुलनकै विधिमा पुगेका थिए । तर राज्यव्यवस्था र आर्थिक प्रणाली परिवर्तनसहितको सामाजिकसांस्कृतिक अन्तरघुलनको बाटो छाडेर धर्मपरिवर्तनको भ्रमपूर्ण बाटामा लाग्दा उनी असफल हुन पुगे । वर्णव्यवस्थामा आधारित रहेर प्रारम्भमा शूद्र, अछुत हुँदै हाल आएर दलित समुदायका रूपमा परिचित ऐतिहासिक सर्वहारा वर्गको पूर्ण मुक्ति वर्णव्यवस्थामा आधारित जातव्यवस्थाको उन्मूलन र निजी सम्पत्तिको अन्त्य एवं राज्यको सामूहिक सम्पत्तिको निर्माणसँग सम्बन्धित छ । राज्यव्यवस्था र आर्थिक प्रणाली परिवर्तनसहितको समृद्धिसँगसँगै सामाजिकसांस्कृतिक रूपान्तरण, अन्तरघुलन र विभेद उन्मूलन नै यो समस्याको सही समाधान हो । सामाजिकसांस्कृतिक रूपान्तरणको विषय तीनवटा प्रक्रियाबाट अघि बढाउनुपर्छ । पहिलो, यो समुदाय थर र गोत्रमा फर्किनुपर्छ । दोस्रो, पहाडमा खसआर्यसँग, मधेसमा अष्ट्रोद्रविडसँग र उपत्यकामा नेवाःभित्र अन्तरघुलित हुनुपर्छ । तर, अन्तरघुलित खसआर्य, अष्ट्रोद्रविड र नेवाःलगायत अन्य जनजाति पनि पुरानै पहिचान र अस्तित्वमा सदासर्वदा रहनु प्रकृति र मानव समाज विकासको नियमविपरीत हुन्छ । सामूहिकतामा निरन्तर गतिशील र रूपान्तरण भइरहनु नै कुनै पनि वस्तु, समाज र विज्ञानको नियम हो । तसर्थ, सबै जाति पुरानो पहिचान र अस्तित्वबाट माथि उठेर नयाँ अन्तर्राष्ट्रिय मानव जातिमा विकास वा परिवर्तन हुनुपर्छ । र त्यसको साझा आधार श्रम हुन सक्छ । श्रम गर्नेहरूको नयाँ मानव जाति १विश्वकर्मा राष्ट्रिय दलित आयोगका पूर्वअध्यक्ष हुन् ।"
ओलीप्रचण्ड र राजनीतिक इमानदारी,"उपर्युक्त महत्त्वपूर्ण चार पक्ष अन्तर्राष्ट्रिय स्थितिको मूल्यांकन, इतिहासको मूल्यांकन (मदन भण्डारी र प्रचण्डले नेपाली क्रान्तिमा पुर्याएको योगदान), संविधानसभाबाट निर्मित संविधानप्रतिको प्रतिबद्धता तथा संश्लेषण र नेपाली पुँजीवादी क्रान्ति सम्पन्न भएको संश्लेषणप्रतिको पुनर्प्रतिबद्धताबाट प्रचण्डले नेतृत्व गरेको पार्टी नै एकीकृत नेकपाको उत्तराधिकार रहेको स्पष्ट हुन्छ । २०७८ असोज १५ गते भएको नेकपा एमालेको विधान महाधिवेशनबाट पारित राजनीतिक प्रतिवेदनमा नेकपाकालीन निष्कर्षहरूलाई स्पष्टतासाथ आत्मसात् गर्न आनाकानी गरिएको देखिन्छ । यद्यपि २०७४ सालसम्म नेकपा एमाले र नेकपा माओवादीले अपनाएका दुइटा धारका सकारात्मक पक्ष (एकताका बेला लिइएको निष्कर्ष) लाई भने जस्ताको तस्तै संक्षेपीकरण गरेको छ एमालेले । तर त्यो एकता सही थियो वा अझै एकताको आवश्यकता छ कि छैन भन्नेबारे एमाले अध्यक्ष केपी शर्मा ओली मौन छन् । त्यो बेला ओली थप वाम एकताका लागि भन्दा पनि अदालतको विरासतबाट प्राप्त पार्टीको आन्तरिक एकतालाई कसरी जोगाउने भन्ने पिरलोमा थिए । विधान महाधिवेशनपछि ओलीले अब नेपालमा एमालेले कसैसँग एकता गर्न आवश्यक नरहेको अभिव्यक्ति दिँदै आएका छन् । तर प्रचण्डले भने सबै वामपन्थी र देशभक्त क्रान्तिकारीहरूसँग एकता गर्ने कुरा महाधिवेशनको प्रतिवेदनमा समेत महत्त्वका साथ उल्लेख गरेका छन् । प्रचण्डले नेपाली समाजवादको बाटो भन्दै केही कार्यक्रम अघि सारेका छन् भने, ओलीले संविधानले उल्लेख गरेका कुरा पूरा गर्नुपर्छ भन्नेबाहेक थप कार्यक्रम अघि सारेका छैनन् ।जसरी ओलीले समाजवादको बाटामा जाने भन्दै र मदन भण्डारीको नयाँ जनवादी पुँजीवादी कार्यक्रमलाई सिद्धान्त भन्दै पछि फर्केर राजनीतिक टाटपल्टाइ प्रदर्शन गरेका छन्, ठीक त्यसरी नै प्रचण्ड नेपाली समाजवादको बाटो भन्दै गर्दा जनयुद्धकालीन विशेषतः गाउँले सहर घेर्ने सैन्य तथा राजनीतिक रणनीतिको मार्गदर्शक सिद्धान्तका रूपमा मानिएको माओवादलाई समेत मार्गदर्शक सिद्धान्त बताएर जडसूत्रीय चिन्तनबाट अघि बढ्न डराएका छन् । जबकि पार्टी एकताका सन्दर्भमा बडो स्पष्टसँग व्याख्यासहित नेपाली कम्युनिस्टहरूको मार्गदर्शक सिद्धान्त मार्क्सवादलेनिनवाद हुने बताइएको थियो । एमाले र माओवादी पार्टीमध्ये एउटाले कार्यक्रमिक हिसाबले र अर्काले सिद्धान्तका नाममा पछि फर्केर कम्युनिस्टिक प्रतिगामी बाटो लिएका छन् भन्न पनि सकिन्छ । नेपाली समाजको विकासक्रमलाई प्रचण्डले बढी मिहिनेतका साथ संश्लेषण गरेका छन् भने ओलीले आफू प्रधानमन्त्री हुँदा भएगरेका कुराहरूलाई निकै महत्त्वका साथ रिपोर्टिङ गरेका छन्, जुन महाधिवेशनबाट पारित गर्नुपर्ने विषय होइनन् । जसरी ओलीले आफ्नो सरकारले गरेका कामको प्रशंसा र संसद् विघटनको बाध्यतालाई सही ठहर्याउने कोसिस गरेका छन्, त्यसरी नै प्रचण्डले नेकपाकालीन सरकारको उपलब्धिभन्दा प्रधानमन्त्रीका रूपमा ओलीका संविधान र ऐनकानुनविरोधी क्रियाकलाप, संसद् विघटन तथा संसद् पुनःस्थापनाका लागि भएको संघर्षलाई विशेष महत्त्वका साथ उल्लेख गरेका छन् । दुवैलाई आआफ्नै हिसाबले सही लाग्ने विषयहरू हुन् यी । यिनका बारेमा दुवैका प्रतिवेदनहरू आग्रहबाट प्रेरित छन् भन्न पनि सकिन्छ । प्रचण्डले प्रतिवेदनमा सूचना प्रविधिको विश्वव्यापी विकास र त्यसले उत्पन्न गरेका चुनौती तथा विश्व पुँजीवादको विकराल रूपको चर्चा गर्ने सन्दर्भमा अनावश्यक रूपमा दस जना धनकुवेर तथा केही देशका हातहतियार र सम्पत्तिको तुलना गरेको समाचारीय तथ्यांक मिथ्यांक बन्न पुगेको छ । त्यसको सन्दर्भस्रोत नै आफैंमा अविश्वसनीय र गलत छ । प्रचण्डले समाजवाद निर्माणका लागि गर्नुपर्ने कार्यभारका सन्दर्भमा अघि सारेको मार्गचित्रमा अझै पनि केही सैद्धान्तिक प्रस्थापनामा हिचकिचाहट र अन्योल देखिएको छ । शान्तिपूर्ण प्रतिस्पर्धा र वैधानिक बाटाको कुरा गरिरहँदा त्यसको यथोचित व्याख्या गरिएको छैन । यही विन्दुमा उभिएर गैरकम्युनिस्टहरूले अधिनायकवादी र मौलिक अधिकारको हननकर्ताका रूपमा कम्युनिस्टहरूको विरोध गर्दै आएका छन् । यो स्पष्ट गर्नुपर्ने महत्त्वपूर्ण विषय हो । यहीँनेर मार्क्सवादलेनिनवादमाओवादप्रति प्रतिबद्ध रही सम्झौताहीन संघर्षको पदावली आफैंमा हाँसोउठ्दो छ । यसका लागि राम कार्कीको पूरक प्रस्तावले पनि संकेत गरेको छ । प्रचण्डको प्रतिवेदनका यी केही हिचकिचाहट र अन्योललाई पन्छाएर हेर्ने हो भने, नेपालको कम्युनिस्ट आन्दोलनमा २०४९ सालमा मदन भण्डारीले जसरी जडसूत्रीय परम्परामाथि हमला गरेका थिए, त्यसभन्दा अझ माथि उठेर गरिएको सृजनात्मक आत्मसातीकरण पनि हो यो पटकको राजनीतिक प्रतिवेदन । जस्तो, भूमण्डलीय साम्राज्यवादी विश्वमा कुनै अमुक राजनीतिक पार्टीलाई प्रमुख दुस्मन वा दुस्मन करार गर्न नसकिने तथ्यलाई प्रचण्डले खुला रूपमा आत्मसात् गरेका छन् । अर्को शब्दमा, वर्तमान संविधानका पक्षधर शक्तिहरूसँग अधिकतम रूपमा सहकार्य, तालमेल र एकता गर्ने नीति अघि सारेर प्रचण्ड वस्तुवादी बनेका छन् । अर्थात्, प्रचण्डले महाधिवेशनकै माध्यमबाट आफ्नो पार्टीलाई सर्वग्राह्य बनाउने उद्देश्य राखेको प्रतीत हुन्छ । यसबाट वर्गसंघर्षको रूप पूर्णतया बदलिएको र वर्गसंघर्षकै परिभाषासमेत परिवर्तन भएको स्पष्ट हुन्छ । यो जडसूत्रीय चिन्तनधाराविरोधी बाटो हो भने जडसूत्रवादीहरूका नजरमा आत्मसमर्पणवादी र वर्ग समन्वयवादी तरिका हो । यो विवाद चली नै रहनेछ । समग्र नेपाली राजनीतिमा प्रचण्ड प्रतिवेदनको विशेषता आफ्ना कमजोरीलाई लिखित रूपमा सहर्ष स्वीकार गर्दै रुपान्तरणका लागि तयार रहेको घोषणा गर्नु हो । यद्यपि उनले व्यवहारको कसीमा खरो उत्रन खोजेका हुन् वा भ्रमजालमा पार्न, यसलाई भविष्यले निर्धारण गर्नेछ । तथापि कतिपय सामूहिकताका काम सस्तो प्रचारबाजी जस्ता देखिएका छन् । श्रमसँग जोडिने आदर्शका कुरा गर्नुभन्दा सत्ता (सरकार) माथिबाट नीतिगत रूपमा श्रमसम्बन्धी अवधारणा र व्यवहार नै बदल्नुपर्ने आवश्यकता छ । त्यो जनताले महसुस गर्ने गरी हुनुपर्छ । यति बेला माओवादी केन्द्र सरकारमा मुख्य हिस्सेदार छ । तर उसले सम्हालेका मन्त्रालय र उसका मन्त्रीहरूको चरित्र भने रवीन्द्रनाथ शर्मा, रामशरण महत र विजय गच्छदारहरूको शैलीलाई माथ गर्ने खालको छ । सीमित दलाल पुँजीपतिहरूलाई पोस्ने गरी भएका केही ज्वलन्त नीतिगत भ्रष्टाचारहरूको चाङको पहाडमा उभिएर माओवादीका मन्त्री नेताहरूले देखाइरहेको अभिमानले भने प्रचण्ड दस्तावेजको खिल्ली उडाएको छ । अब त्यस्तो प्रवृत्तिलाई यो महाधिवेशनपछि लगाम लगाउने काम होला ? यो सबैभन्दा गम्भीर प्रश्न र प्रचण्ड दस्तावेजको पहिलो परीक्षण पनि हो । प्रचण्ड प्रतिवेदनको अर्को सकारात्मक पक्ष भने फेरि पनि नेपालमा वामपन्थी पार्टीहरूबीच एकता हुन सक्ने आशा जीवित राख्नु हो । केवल वामपन्थी एकताको रटानमा अल्झेर संगठनात्मक रूपमा खिइँदै जाने सूत्रमा नजकडिईकन उनले सम्पूर्ण वामलोकतान्त्रिक शक्तिहरूबीच व्यापक सहकार्य गर्ने बाटो पनि सैद्धान्तिक रूपमा खोलेका छन् । त्यसको मुख्य आधार नै वर्तमान संविधान पक्षधरहरू सँगै हिँड्नुपर्ने आवश्यकता रहेको ठहर गर्नु नै हो । शिशु गणतन्त्र र प्रगतिशील एजेन्डाहरूको कार्यान्वयन र राजनीतिक प्रणालीको विकासका लागि सबै वामलोकतान्त्रिक राजनीतिक दलहरूको कार्यभार हो यो । प्रचण्डले यो महाधिवेशनलाई पहिल्यै महाधिवेशन घोषणा गरेर आफ्नो राजनीतिक प्रतिवेदनमाथि कम्तीमा एक महिना आम रूपमा डिस्कोर्स हुने वातावरण बनाएका भए यसले देशको मार्गचित्र बनाउने दिशामै योगदान गर्ने थियो । प्रचण्डले आफ्नो दस्तावेजको महिमालाई अन्तिमसम्म अति गोप्य बनाउन बाध्य भएर राजनीतिक प्रतिवेदनको गुणवत्तालाई नै साँघुरो बनाए । माओवादी स्कुलभित्रको वैचारिक बहस, फरक मतमाथिको मन्थन, तल्ला कमिटीहरूको सुझाव र सिंगो पार्टी पंक्ति वैचारिक काममा कनीकुथीमा अल्झिनुपर्ने झन्झटलाई प्रचण्डले प्रज्ञा भवनमा आइपुग्दा आफूमा मात्र सीमित गराएर सबैको दुःख हरण गरिदिएका छन् ।केही समयपहिले अर्को वामपन्थी दल एमालेको वैचारिक मन्थन परम्परालाई ओलीले आफ्नो जिम्मा लिएका थिए । त्यसबारे व्यापक बहस र टिप्पणी भएको थियो । यी पछिल्ला दुई वामपन्थी दलको विचारविमर्श शैलीले नेपालको वाम राजनीतिका प्रमुख दुई धारले विचारको बहस र वैचारिक कामको जिम्मा केवल संसदीय चुनावको अंकगणितलाई दिने गरी त्यसका मुख्य अगुवाको थाप्लोमा हालिदिएका छन् । त्यसप्रति ती दलका कुनै नेता वा कार्यकर्ताको समेत गुनासो छैन । यसले कतै नेपालको मार्क्सवादी स्कुलमा विचारको अन्त्य त भएको छैन भन्ने प्रश्न खडा गरिदिएको मान्नु अन्यथा हुनेछैन । एमाले अध्यक्ष ओली र माओवादी केन्द्रका प्राधिकार अध्यक्ष प्रचण्डलाई विचारको उद्बोधन गर्ने जिम्मेवारीको भारी उनीहरूका दलका देशभरबाट छानिएका भनिएका नेताकार्यकर्ताले बोकाइदिए । बिचरा ओली र प्रचण्डको यसमा केही दोष छैन । यदि दोष छ भने ती प्रतिनिधिहरूको गिदीमा छ । ओली र प्रचण्डको त चाहना मात्र यस्तै थियो । त्यसमा ठप्पा लगाइदिए प्रतिनिधिहरूले । युद्धपश्चात्को इतिहासको एक विशेष अवधि (युग) बितेको मात्र होइन, तर इतिहासको अन्त्य जस्तै मानवजातिको वैचारिक विकासको अन्तिम विन्दु र मानव कल्याणको अन्तिम रूपको अर्थमा पश्चिमी उदारवादी लोकतन्त्रको विश्वव्यापीकरणको मानवीय सरकार बनेपछि विचारधाराका आधारमा बन्ने युगको पनि अन्त्य भएको छ भन्ने फ्रान्सिस फुकुयामाको घोषणा स्वीकार गर्ने तहमा त आइपुगेनन् नेपालका वाम पार्टीहरू ? नेपालमा २००७ सालदेखिको, संविधान जनताका प्रतिनिधिले बनाउने भन्ने कार्यभार पूरा हुनेबित्तिकै बहस, विमर्श र विचारमाथिको मन्थन औचित्यहीन भएको छ । द इन्ड अफ हिस्ट्री एन्ड द लास्ट म्यान पुस्तकमार्फत अमेरिकी राजनीतिक वैज्ञानिक फ्रान्सिस फुकुयामाले पश्चिमी उदारवादी लोकतन्त्रको विजयारोहणसँगै शीतयुद्धको अन्त्य र सोभियत संघको विघटनपछि इतिहास र विचारको अन्त्य भएको घोषणा गरेका थिए । यद्यपि नेपालमा छिपछिपे रूपमा विचारको बहस भए पनि राजनीतिक पार्टीहरू विचार अन्त्यको व्यावहारिक दिशातिर तीव्र रूपले दौड भने लगाइरहेका छन् । चार्ल्स डिकेन्सको उपन्यास अ टेल अफ टु सिटिज को व्यंग्यजस्तै भएको छ आजको नेपाली राजनीतिक समाज । डिकेन्स भन्छन्, यो समय उत्कृष्ट थियो, यो सबैभन्दा खराब समय थियोÙ यो ज्ञानको युग थियो, यो मूर्खताको युग थियोÙ यो विश्वासको युग थियो, यो अविश्वासको युग थियोÙ यो प्रकाशको मौसम थियो, यो अन्धकारको मौसम थियोÙ यो आशाको वसन्त थियो, यो निराशाको जाडो थियोÙ हामीअगाडि सबै कुरा थियो, हामीअगाडि केही थिएनÙ हामी सबै स्वर्गमा सीधै जाँदै थियौं, हामी सबै अर्को बाटोमा जाँदै थियौं  । नेपालका राजनीतिक पार्टीका कार्यकर्ता र कमिटीहरूले नेतृत्वहरूबाट पाएका उपदेशलाई यसरी नै लिएका छैनन् र ? यही कथ्यलाई नेपालका चारवटा दलका महाधिवेशनका हालै सम्पन्न जम्बोरी भेलाले सुन्दर तरिकाले सही साबित गरिदिएका छैनन् र ?महाधिवेशनका सन्दर्भमा देखिएका तडकभडक र व्यक्तिपूजाले देशका मुख्य तीन दल नेपाली कांग्रेस, नेकपा एमाले र माओवादी केन्द्रको कार्यशैलीबीच तात्त्विक फरक नदेखिनु आफैंमा विडम्बना हो । लेनिन, माओ, होची मिन्ह, बेलामौकामा रोजा लक्जेम्बर्गसमेतलाई आदर्श मान्ने प्रचण्डको पार्टीमा यस्तो व्यक्तिपूजा र भद्दा तडकभडक देखिनु आफैंप्रतिको मजाकजस्तो देखिएको छ । कँडेल एबीसी न्युज टेलिभिजनका प्रधानसम्पादक हुन् ।"
सीप नभई बिदेसिनुका दुःख,"१ ८१८ वर्षसम्म विदेश बसें । न सीप थियो न राम्रो पढाइ । राम्रो कमाउन पनि सकिनँ । हाडछाला घोटीघोटी काम गरें । थोरैथोरै कमाएर भए पनि पुर्ख्यौली ऋण तिरें । विकट पहाडी गाउँको परिवार बजारमा झारें । सानोतिनो घर बनाएँ । छोराछोरी पढाएँ । तर परिवारलाई खोजेजति सम्पत्ति र खुसी दिन सकिनँ । अहिले न आफूसित उमेर छ, न पैसा न त परिवारको माया छ । धिक्कार छ, मलाई १ मंसिर १३ मा रूपन्देहीको कञ्चन गाउँपालिकाका एक व्यक्तिले लेखेको सुसाइड नोट हो यो । ४५ वर्षीय उनले विष खाई आत्महत्या गरेका थिए । धेरैपछि मात्रै परिवारजनले यो नोट भेटे, जसले वैदेशिक रोजगारीमा जाने अदक्ष मजदुरको दुःख चित्रित गरेको छ । वैदेशिक रोजगारी सहज छैन । तर, पछिल्लो समय हरेकजसो घरबाट युवाहरू वैदेशिक रोजगारीमा गएका छन् । सीपबिना वैदेशिक रोजगारीमा गएका अधिकांशको अवस्था राम्रो छैन । न त्यहाँ उनीहरूले राम्रो सुविधा पाउँछन्, न त कमाएको रकमले यहाँ उनीहरूको आर्थिक अवस्था सुध्रिएको छ । धेरैजसोको कमाइ अनुत्पादक क्षेत्रमै खर्च भएको छ । त्यही कारण केही समयका लागि भनेर वैदेशिक रोजगारीमा गएका युवा उर्वर समयभर उतै अल्झिरहेका छन् । काम गर्न नसक्ने भएपछि घर फर्के पनि परिवारमा समायोजन हुन सकस परिरहेको छ । पारिवारिक समायोजन नभएकै कारण कलह, किचलो हुँदै सम्बन्धविच्छेद र आत्महत्यासम्मका घटना भएका छन् । यस्तो समस्या सीपविहीन भई वैदेशिक रोजगारीमा जानेहरूकै घरमा धेरै छ । हुन त वैदेशिक रोजगारीमा जानेलाई दक्ष बनाउन सरकारी र गैरसरकारी सीपमूलक संस्थाहरू सञ्चालनमा छन्, कामदारलाई अनावश्यक झमेलामा पर्न नदिन अभिमुखीकरण तालिम दिने संघसंस्था र बिमा कम्पनी पनि छन् तर विपन्न घरका युवाहरूले तिनबाट अवसर लिन पाएका छैनन् । गाउँमा विदेशमा काम लाग्ने खालको सीप सिक्ने व्यवस्था छैन । सहरमा बसेर सीप सिक्न उनीहरूको आर्थिक स्रोतले भ्याउँदैन । अनि वैदेशिक रोजगारीमा काम अनुसारको दाम पाउनबाट सधैं वञ्चित हुन्छन् ।वैदेशिक रोजगार विभागको तथ्यांक अनुसार, विदेश जाने दक्ष कामदार ३ प्रतिशत मात्रै छन् । २६ प्रतिशत अर्धदक्ष र ७१ प्रतिशत अदक्ष कामदार छन् । सीप नभएकै कारण अदक्ष कामदारले वैदेशिक रोजगारीमा सम्झौता अनुसार काम, दाम र अन्य सेवा पाउँदैनन् । उनीहरू शोषित र पीडित हुने क्रम पनि बढी छ । चर्को ब्याजमा ऋण खोजेर गएका उनीहरू सम्झौता अनुसार तलब नपाउँदा ऋण र कामको बोझले मानसिक तनावमा पर्छन्् । कडा परिश्रम गर्दा ज्यान गुमाउनेको संख्या पनि बढ्दै गएको छ । अहिले दैनिक करिब तीनवटा शव स्वदेश भित्रिने गरेका छन् । वैदेशिक रोजगारीमा अंगभंग हुने, मानसिक अवस्था बिग्रने, जेल पर्ने, यातना पाउने र घरपरिवारमा विग्रह हुनेको त लेखाजोखा नै छैन । त्यस्तामा अधिकांश अदक्ष कामदार नै छन् । सीपविहीन युवा वैदेशिक रोजगारीको प्रक्रियादेखि नै ठगिएका हुन्छन् । यसै त वैदेशिक रोजगारीका लागि बढी जाने देशहरूमा श्रमिकको अधिकार कम छ, त्यसमाथि सीपविहीनले पाइलापाइलामा दुर्व्यवहार भोग्नुपर्छ । वैदेशिक रोजगारीमा जस्तोसुकै समस्या भए पनि युवाहरू जाने क्रम बढ्दो छ किनकि त्यो अब आवश्यकता मात्रै होइन, सामाजिक दृष्टिकोणबाट समेत निर्देशित हुन थालेको छ । समाजमा छोरालाई पढाउनुभन्दा समयमै वैदेशिक रोजगारीमा पठाउन पाए टन्टै साफ भन्ने मान्यता बढ्दो छ । कतिपय गाउँ युवाविहीन बनेका छन् । खेतीयोग्य जमिन बाँझै रहने गरेका छन् । घरको एक जना विदेश गएपछि परिवारका बाँकी सदस्य आफ्ना परम्परागत पेसा छाडेर उसैप्रति निर्भर भएका छन् । स्वदेशमा कामका लागि मजदुरको अभाव छ । नेपालमा कृषि मजदुरीदेखि उद्योगधन्दासम्ममा विदेशी श्रमिक छन् । तथ्यांक विभागका अनुसार, वार्षिक ७ अर्बदेखि ८ अर्ब रुपैयाँसम्म रेमिट्यान्स भित्रिने गरेको छ । तर वैदेशिक रोजगारीबाट फर्केको रेमिट्यान्स कसरी उत्पादक क्षेत्रमा लगाउने भन्नेबारे सरकारी नीति छैन । सरकारी योजना नहुँदा पनि रेमिट्यान्स फजुल खर्चमै सकिने गरेको छ । स्थानीय सरकार सञ्चालन ऐन२०७४ ले वैदेशिक रोजगारीमा गएका व्यक्तिहरूको तथ्यांक संकलन र सीप विकासको जिम्मेवारी स्थानीय तहलाई दिएको छ । विदेशमा सिकेको सीप तथा पुँजी परिचालनमा पनि स्थानीय सरकारलाई नै जिम्मेवारी दिइएको छ । तर धेरै स्थानीय तह यसबारे बेखबरजस्तै छन् । अब स्थानीय तहले वैदेशिक रोजगारीमा गएका व्यक्तिहरूका परिवारलाई रेमिट्यान्स सदुपयोग, बचत र उत्पादनशील क्षेत्रमा लगानी गर्नेबारे सिकाउन आवश्यक छ । अदक्ष युवालाई सीप सिकाएर मात्रै विदेश पठाउनुपर्छ । विदेशबाट फर्केका व्यक्तिलाई यथोचित रोजगारी दिने र सहुलियतमा ऋण दिनेसम्मका कार्यक्रम ल्याउनुपर्छ । पारिवारिकसामाजिक पुनर्मिलन र अन्तर्घुलनमा पनि सघाउनुपर्छ ।"
बुद्धिजीवी को हुन् ?,"प्रायः विभिन्न सामाजिक अवस्थाको निर्माण र तिनले पार्ने प्रभावहरूबारे गरिने विश्लेषण र छलफलहरूमा, आशा र अपेक्षाका साथ प्रयोग गरिने बुद्धिजीवी शब्दको खपत बढ्दो छ । जबजब समाज सकसमा हुन्छ, त्यति बेला बुद्धिजीवीहरूले आफ्नो जिम्मेवारी इमानदारीपूर्वक निर्वाह नगरेको आरोप पनि लगाउने गरिन्छ । तर बुद्धिजीवी भनेका को हुन् त ? विश्वका विभिन्न उत्कृष्ट विश्वविद्यालयबाट प्रमाणपत्र हासिल गरेका र प्राप्त ज्ञानलाई आफू र आफ्नाका अनुकूलता अनुसार प्रयोग गर्ने जमात ? शैक्षिक प्रमाणपत्रको चाङ कम भए पनि आफ्नो पेसामा आबद्ध अनुभवले निखारिएको समूह ? अथवा, ती व्यक्तिहरू जसले शक्तिलाई रिझाउन सकेका हुन्छन् र आफ्ना विचारहरू विभिन्न माध्यममार्फत निरन्तर प्रवाह गर्दै समाजलाई प्रभावित पारिराखेका हुन्छन् ? कसलाई मान्ने बुद्धिजीवी ? विचारले समाज डोर्याउँछ । र विचारहरू समाजमै निर्मित हुन्छन् जसमा बुद्धिजीवी वर्गको भूमिका गहन हुन्छ । राज्यसँग हस्तक्षेपकारी भूमिका निर्वाह गरी सत्यको पैरवी गर्ने चरित्रकै कारण बुद्धिजीवीलाई अन्य व्यक्तित्वभन्दा विशिष्ट ठानिने मान्यता समाजमा स्थापित छ । अमेरिकी बौद्धिक नोम चोम्स्कीले बुद्धिजीवीहरूको उत्तरदायित्वलाई लिएर भनेका छन्, सत्य बताउनु र झुटको पर्दाफास गर्नु नै साँचो अर्थमा बौद्धिक वर्गको उत्तरदायित्व हो । चोम्स्कीका शब्दमा, बौद्धिक वर्ग सधैं सत्ताको विपक्षमा उभिएको हुन्छ । स्रोतसाधन र शक्तिसम्पन्न सत्ताको चरित्र सधैं सर्वसाधारणलाई कुनै न कुनै आशा र भरोसा बाँडेर आफ्नो स्वार्थ सिद्ध गर्नतर्फ केन्द्रित हुन्छ । सर्वसाधारणले सत्ताको यो कूटनीतिलाई बुझ्न सक्दैनन् र सत्ताको झुटो जालमा फस्छन् । तसर्थ, सत्यतथ्यलाई सर्वसाधारणसामु पुर्याउने र बुझाउने दायित्व बौद्धिकहरूले नै निर्वाह गर्नुपर्छ । अर्का अमेरिकी लेखक क्रिस्टोफर हिचेन्स्कोका अनुसार, बौद्धिकहरूलाई सबैले चिनेकै हुनुपर्छ भन्ने छैन, तर शक्तिसामु सत्य बोल्ने क्षमता भने उसमा हुनैपर्छ । सत्यलाई चिन्न र झुटको पर्दा उघार्न सधैं प्रयत्नशील हुन्छ बौद्धिक वर्ग । यसो भन्दै गर्दा यहाँ केही प्रश्न उठ्छन् बौद्धिक हुन कुनै विशिष्ट प्रमाणपत्र चाहिन्छ कि सार्वजनिक हितप्रतिको संवेदनशीलता र त्यसलाई साथ दिने साहस ? सत्य केलाई मान्ने अनि झुट के हो ? यसलाई निर्धारण गर्ने मापदण्डहरू केके हुन् ? अनि ती मापदण्ड कसले तयार गर्छन् ? ती मापदण्डहरू समय, सन्दर्भ र अन्य विषयले प्रभावित हुन्छन् वा हुँदैनन् ? सत्यको पहिचान कसरी गर्ने र झुटलाई कसरी छुट्याउने ? बुद्धिजीवीहरूका लागि यक्षप्रश्न हुन् यी ।हुन त २० औं शताब्दीका जर्मन कवि, नाटक तथा निबन्धकार बर्तोल्त ब्रेख्तले सत्य र झुट छुट्याउन सघाउ मिल्ने गरी सत्य लेख्दा आइलाग्ने पाँच कठिनाइ बारे उल्लेख गरेका छन् । झुट तथा अज्ञानताको विरोध गर्न र सत्य लेख्न चाहने जोसुकैले सत्य लेख्ने साहस, सत्यलाई चिन्ने उच्च सजगता, सत्यलाई हतियारका रूपमा कुशलतासाथ प्रयोग गर्ने सीप, ती मानिसहरूको छनोट गर्ने बुद्धिमत्ता जसका हातमा सत्य प्रभावकारी होस् र सत्यलाई धेरै मानिसबीच पुर्याउने चतुर्याइँजस्ता कम्तीमा पनि पाँच कठिनाइमाथि विजय प्राप्त गर्नैपर्ने उनको धारणा छ । तर यहाँ पनि सत्य निर्धारण गर्ने मापदण्डबारे स्पष्टता छैन । हुन त ब्रेख्त थप संकेत दिन्छन्, सर्वत्र सत्यको विरोध भइरहेका बेला लेखकमा सत्य लेख्ने साहस हुनैपर्छ । सत्य सर्वत्र छद्म रूपमा रहने हुँदा लेखकमा सत्यलाई चिन्ने उच्च सजगता र सत्यलाई हतियारका रूपमा प्रयोग गर्ने सीप पनि हुनैपर्छ, सत्य कसको सामु पुर्याउने र कसरी फैलाउने भन्नेमा पनि लेखक सचेत हुन उत्तिकै आवश्यक हुन्छ । यसरी हेर्दा, सत्यको पक्षधर भएर समाजमा बौद्धिक गतिविधि गर्ने तथा लेखेर, बोलेर या अन्य माध्यमबाट राज्यलाई सघाउने र समाजका सकसहरूलाई निकास दिन योगदान गर्नेहरूलाई बुद्धिजीवी भन्न सकिएला । यो सर्वस्वीकार्य तथ्य हो, मानिस पूर्ण रूपमा स्वतन्त्र छैन । विश्वदेखि राज्य र समाजसम्मले अँगालेको हरेक प्रणालीको प्रभाव मानिसको सोच्ने शैलीदेखि सम्पूर्ण व्यक्तित्व निर्माणसम्ममा परेको हुन्छ, चाहे त्यो आर्थिक होस् वा राजनीतिक अथवा सांस्कृतिक र साहित्यिक । ती सबैले कुनै न कुनै रूपमा मानिसको सोच निर्माण र निर्णय प्रक्रियामा योगदान गरेकै हुन्छन् । त्यसैले बुद्धिजीवी निर्माणमा आवश्यक वातावरण बनाउनमा राज्यको भूमिका र योगदान निकै महत्त्वपूर्ण हुन्छ ।चरम बेथिति, शक्ति र स्रोतसाधनको असमान उपयोग र वितरण, बढ्दो बेरोजगारी, अवसरविहीनताका साथै दण्डहीनता र संरक्षित भ्रष्टाचारजस्ता विकृतिले गाँजेको राज्यका संरचनाहरूलाई यो दुश्चक्रबाट निकाल्नमा बुद्धिजीवीको भूमिकालाई नकार्न सकिन्न । तर त्यसका लागि उचित वातावरण बनाउने जिम्मा राजनीतिले लिनुपर्ने हुन्छ । र सहयोगी भूमिकामा राज्यको चौथो अंग अत्यधिक महत्वपूर्ण हुन जान्छ । समाजमा कस्तो विचार दिने, ती विचारहरूले समाजलाई सशक्तीकरण गर्छन् वा क्षयीकरणतर्फ धकेल्छन् भन्ने कुराको निर्णय र जवाफदेही चौथो अंगकै हुन्छ । किनकि मिडियाको भूमिकाबिना समाज रूपान्तरण सम्भव छैन । हुन त समाजको कमजोर वर्गलाई विभिन्न तरिकाको बुद्धिकै प्रयोग गरी शोषण गरिने यथार्थलाई नकार्न सकिन्न तर ती पनि बुद्धिजीवी नै हुन् जसको इमानदार प्रयासले राज्यलाई सकस परेका बेला दिशानिर्देश गर्छ र सामाजिक न्याय स्थापना गर्न मद्दत गर्न सक्छ । त्यसका लागि बुद्धिजीवीको एउटा मुख्य भूमिका व्यक्ति र राज्यबीच स्वस्थ सम्बन्ध निर्माण र निरन्तरताका लागि सामूहिक प्रतिबद्धता पनि हो । विभिन्न परिवर्तनलाई केवल राजनीतिकआर्थिक आधारमा मात्रै बुझ्ने र व्याख्या गर्ने परिपाटीलाई बदल्न र त्यस्ता परिवर्तनमा सामाजिकसांस्कृतिक शक्तिहरूको पनि महत्त्वपूर्ण भूमिका हुन्छ भन्ने दृष्टिकोण बनाउन बुद्धिजीवीहरूको भूमिका महत्त्वपूर्ण हुन सक्छ । आजको युगमा भौतिक शक्तिको प्रयोग गरी कसैमाथि सहजै नियन्त्रण गर्न सम्भव छैन र त्यस्तोमा सांस्कृतिक शक्तिहरूको प्रयोगले सफलता मिल्ने सम्भावना बढ्छ, जसलाई लिएर सय वर्षअगाडि नै एन्टोनियो ग्राम्सीले कल्चरल हेजेमोनी सिद्धान्त प्रतिपादन गरेका थिए । सामान्य अर्थमा संस्कृति भन्नाले कुनै समुदायले आफ्नो भिन्नता दर्साउन मनाउने विशेष चाडपर्व, पहिरन, भाषा र खानपानलाई बुझ्ने गरिन्छ । फराकिलो रूपमा हेर्दा, संस्कृति भनेको जीवनशैलीको सम्पूर्ण रूप हो जसमा सोच्ने शैलीदेखि लिएर गरिने व्यवहार र दृष्टिकोणको निर्माणसमेत पर्छ अनि त्यसको निर्माणचाहिँ समाजको नियन्त्रण र सहज निरन्तरताका लागि गरिएको हुन्छ । त्यसैले विश्वका सबै समाजमा संस्कृतिहरू जीवित हुन्छन् अनि समयअनुकूल परिमार्जित, परिवर्तित र विस्थापित भइरहन्छन् । चलायमान हुनु समाजको प्रकृति हो तर कतिपय सन्दर्भमा समाज रिजिड भइरहेको हुन्छ । जस्तो कि, विगतको आवश्यकता हेरी आकार लिएका संस्कृतिहरूलाई मानवनिर्मित नसम्झी समुदायविशेषको अहंसँग जोड्दा समाज परिवर्तन र स्थापित संस्कृतिबीच बेमेलसँगै विभिन्न समस्या उत्पन्न हुन्छन् । त्यसैले संस्कृति निर्माणमा बुद्धिजीवीहरूको भूमिका निकै महत्त्वपूर्ण हुने गर्छ ।संस्कृतिलाई मानिसले प्राकृतिक रूपमा स्विकारेको हुन्छ । संस्कृतिमा विचलन ल्याउनुको अर्थ समाजको हरेक संरचना भताभुंग पार्नु हो भन्ठानेर मानिस यसतर्फ कसैलाई अग्रसर भएको हेर्न सक्दैन । हरेक मानिसले समाजविशेषको सांस्कृतिक व्यवस्थासँग, मूल्यमान्यतासँग अर्गानिक सम्बन्ध स्थापित गरेको हुन्छ । हुन त ती सबै मूल्यमान्यता मानवनिर्मित हुन्छन् र तिनमा परिवर्तनसमेत सम्भव हुन्छ । संस्कृतिलाई प्राकृतिक व्यवस्थाका रूपमा स्विकारिनुचाहिँ मुख्य समस्या हो । यही भिन्नता बुझाउन बुद्धिजीवीहरू अग्रसर नहुने हो भने समाजको आर्थिक विकासले गति लिए पनि सामाजिक विकास निकै पछाडि पर्न सक्छ । तसर्थ, ती मानिस जो आआफ्ना पेसामा इमानदारी र दक्षताका साथ आबद्ध छन् अनि सार्वजनिक हितका लागि हमेसा प्रतिबद्ध भई जवाफदेहीका साथ अडिग छन्, जसलाई समाजले आफ्नो आदर्श मान्न हिचकिचाउँदैन, तिनीहरू नै हुन् बुद्धिजीवी ।"
परीक्षामा स्मरण शक्ति बढाउन ड्रग्स !,"(लन्डन)  बेलायती विश्वविद्यालयका विद्यार्थीले परिक्षाअघि राम्रो नतिजा ल्याउन भन्दै प्रेस्क्रिप्सन बिना औषधि सेवन गरेको समाचार सार्वजनिक भएपछि अनुसन्धान सुरु गरिएको छ । बेलायतस्थित विभिन्न विश्वविद्यालयका उपकुलपति आबद्ध संस्था युनिभर्सिटिज यूके ले विश्वविद्यालयका विद्यार्थीले परीक्षाका बेला आफ्नो स्मरण शक्ति र ध्यान बढाउन औषधि प्रयोग गर्ने गरेका विषयमा अनुसन्धान गर्न आदेश दिएको हो । संस्थामा १ सय ४० भन्दा बढी विश्वविद्यालय तथा कलेज सदस्य छन् । बेलायतका अक्सफोर्ड, एडिनबरा, नटिङहाम र लन्डन स्कुल अफ इकनमिक्सलगायत प्रतिष्ठित विश्वविद्यालयका छात्रछात्रमा त्यस्तो व्यवहार देखिएको समाचारहरूमा जनाइएको छ । अनिद्राको समस्या तथा कुनै काममा ध्यान लगाउन नसक्ने बिरामीका लागि चिकित्सकले सिफारिस गर्ने गरेका औषधि विद्यार्थीले परीक्षाअगावै किन्ने र सेवन गर्ने गरेका बताइएको छ । स्टडी ड्रग्स भनिने मोडाफिनिल र रिटालिनले स्मरण शक्ति बढाउने र पढाइमा फोकस गराउने विश्वास विद्यार्थीको छ । एटेन्सन डिफिसिट हाइपरएक्टिभिटी डिसअर्डर (एडीएचडी) वा डिमेन्सियाका बिरामीले खाने उक्त औषधि प्रेस्क्रिप्सनबिना खानु गैरकानुनी मानिन्छ । बेलायतमा धेरैजसो औषधि चिकित्सकको प्रेसक्रिप्सनबिना किन्न पाइँदैन । तर यस्ता औषधि लुकीछिपी बिक्री गर्ने गरेको बताइएको छ । इन्टरनेट रिटेलरमार्फत बेलायतबाहिरबाट २ पाउन्डभित्रै ती औषधि उपलब्ध हुने एक विद्यार्थीलाई उद्धृत गदै द टाइम्स पत्रिकाले जनाएको छ । विद्यार्थीले त्यस्ता ड्रग्स सजिलै किन्न सकिने बताएको अखबारले उल्लेख गरेको छ । गत वर्ष ५४ वटा विश्वविद्यालयका विद्यार्थीमाझ गरिएको एक अनलाइन सर्वेक्षणमा १९ प्रतिशत विद्यार्थीले ती औषधि सेवन गरेको बताएका थिए । बेलायतको युनिभर्सिटी अफ हडर्सफिल्डमा ग्लोबल पब्लिक हेल्थका प्राध्यापक तथा एसोसिएट डिन डा पदम सिम्खडा यहाँका विश्वविद्यालय पढ्ने विद्यार्थीमा स्मार्ट ड्रग्स प्रयोग सामान्य भएको बताउँछन् । कोभिडका कारण साथीभाइसँग घुलमिल नगरी घरमै बस्नुपर्दा डिप्रेसनले यसको प्रयोग झन् बढेको पाइएको छ, उनले भने, तर स्मरण शक्ति बढ्छ वा पढाइमा केन्द्रित हुन्छु भनेर सामान्य मानिसले सेवन गर्नु राम्रो होइन । यसका साइड इफेक्ट निकै धेरै छन् ।सिम्खडाले बेलायतका सबै विश्वविद्यालयले मेडिकल कन्डिसन बाहेक त्यस्ता ड्रग्स प्रयोग गर्न प्रतिबन्ध लगाउने नीति बनाएको बताउँछन् । लिभरपुल युनिभर्सिटी हस्पिटल्समा कार्यरत एनेस्थेसियोलोजिस्ट डा शम्भु आचार्य चिकित्सकको सल्लाहबिना यस्ता औषधि नलिन सुझाउँछन् । मेडिकल इन्डिकेसनबाहेक अन्य औषधि खानु हानिकारक छ, उनले भने, छाती, किड्नी, ब्लड प्रेसर, मानसिक स्वास्थ्य समस्या हुने र अन्य धेरै रोगका बिरामीलाई यसले धेरै नकारात्मक असर गर्ने भएकाले ज्यान नै जोखिममा पर्न सक्छ ।"
"वैष्णोदेवी मन्दिरमा भागदौड, १२ को मृत्यु","जम्मु (एजेन्सी) भारतको जम्मुकश्मीरस्थित वैष्णोदेवी मन्दिर परिसरमा शनिबार बिहान भएको भागदौडमा कम्तीमा १२ जना तीर्थालुको मृत्यु भएको छ । घटनामा कम्तीमा २० जना गम्भीर घाइते भएका जनाइएको छ । अधिकारीहरूले मृतकको संख्या बढ्न सक्ने जनाएका छन् । अंग्रेजी नयाँ वर्ष २०२२ को पहिलो दिन शनिबार ठूलो संख्यामा दर्शनार्थी मन्दिर दर्शनका लागि गएका थिए । मन्दिर दर्शनका लागि प्रत्येक दिन दसौं हजार मानिस जाने गर्छन् । त्रिकुटा पहाडमा रहेको मन्दिरको गर्भगृहबाहिर तीर्थालुहरूबीच विवाद भएपछि भागदौड मच्चिएको हो । जम्मुकश्मीरका प्रहरी प्रमुख दिलबाग सिंहले तीर्थालुहरूबीच विवाद भएपछि एकअर्कालाई धकेल्न थालेपछि भागदौड सुरु भएको थियो । उनले शनिबार बिहान करिब ३ बजे भएको घटनामा १२ जनाको मृत्यु भएको पुष्टि गरे । समाचार संस्था पीटीआईले तीर्थयात्रुबीचको विवादका कारण एकले अर्कालाई धक्का दिएका र त्यसले उग्ररूप लिएको उल्लेख गरेको छ । साँघुरो बाटो भएका कारण दुवैतर्फबाट दर्शनार्थी निस्किने क्रममा विवाद र भागदौड भएको बीबीसीले उल्लेख गरेको छ । वैष्णोदेवी माताको मन्दिरमा भएको भागदौडमा मृत्यु हुनेमा जम्मुकश्मीर, दिल्ली, हरियाणा, पञ्जाबका नागरिक छन्, घटनास्थल नजिकैको सामुदायिक स्वास्थ्य केन्द्रका मेडिकल अधिकृत डा गोपाल दत्तले भने, थप जानकारी आउन बाँकी छ । घाइतेहरूको नरैना अस्पतालमा उपचार भइरहेको छ । घटनाको केही समयअघि पनि मन्दिरमा भीड अनियन्त्रित भएको थियो । घटनाप्रति भारतीय प्रधानमन्त्री नरेन्द्र मोदी, गृहमन्त्री अमित शाह, विपक्षी दलका नेता राहुल गान्धीलगातयले दुःख व्यक्त गरेका छन् । मोदीले घटनाबाट आफू दुखित भएको भन्दै शोक व्यक्त गरेका छन् । उनले जम्मु र कश्मीरका उपराज्यपाल मनोज सिन्हासँग त्यहाँको अवस्थाबारे जानकारी लिएको बताएका छन् । मोदीले प्रधानमन्त्री राहत कोषबाट मृतकका परिवारलाई जनही २ लाख र घाइतेलाई ५० हजार रुपैयाँ सहयोग उपलब्ध गराउने घोषणा गरेका छन् । त्यस्तै, जम्मु र कश्मीरका उपराज्यपाल मनोज सिन्हाले घटनाप्रति दुःख व्यक्त गर्दै मृतकप्रति समवेदना र घाइतेहरूको स्वास्थ्य लाभको कामना गरेका छन् । सिन्हाको कार्यालयले ट्वीट गर्दै घटनाबारे प्रधानमन्त्री नरेन्द्र मोदीलाई जानकारी गराइएको र प्रधानमन्त्रीबाट पूर्ण सहयोगको आश्वासन पाएको जनाएको छ । उपराज्यपाल सिन्हाले मृतकका परिवारलाई जनही १० लाख रुपैयाँ र घाइतेलाई २ लाख सहयोग गर्ने बताएका छन् । घाइतेको उपचार खर्च मन्दिर सञ्चालक समितिले बेहोर्ने भएको छ । सिन्हाले घटनाको उच्चस्तरीय छानबिनका लागि गृह मन्त्रालयका प्रमुख सचिवको नेतृत्वमा प्रहरी उच्च अधिकारी सम्मिलित छानबिन समिति बनाइने बताएका छन् । नयाँदिल्लीस्थित नेपाली दूतावासले भने घटनामा कोही पनि नेपाली परेको विषयमा कुनै जानकारी नआएको जनाएको छ । प्रत्येका वर्ष लाखौं दर्शनार्थी वैष्णोदेवीको मन्दिरको दर्शनका लागि जाने गर्छन् । तर अंग्रेजी नयाँ वर्षको पहिलो दिन भने निकै ठूलो भीड लाग्ने गर्छ । सन् २०२१ मा करिब ६० लाख मानिसले मन्दिरको दर्शन गरेका थिए ।"
सरकारले मूल्य नतोकिदिएपछि फेरि उधारोमै उखु,"(परासी)  सरकारले समयमै उखुको न्यूनतम समर्थन मूल्य नतोक्दा पश्चिम नवलपरासीका किसानले चिनी उद्योगलाई उधारोमा उखु बिक्री गर्नुपरेको छ । मंसिर अन्तिमदेखि पुस पहिलो सातासम्म सरकारले उखुको न्यूनतम समर्थन मूल्य तोक्नुपर्ने भए पनि सरकारले शनिबारसम्म तय गरेको छैन । खेतमा उखु तयार भए पनि केही दिनमा उखु नकाट्ने हो भने फुल्ने डरले किसानले मूल्यबिनै उद्योगलाई उखु बिक्री गर्नुपरेको हो । गत पुस १२ बाट जिल्लाका चिनी उद्योग सञ्चालनमा आए पनि उखुको मूल्य तोकिएको छैन, जसका कारण मूल्य निर्धारण भएपछि भुक्तानी लिने सर्तमा किसानले उद्योगलाई उखु बिक्री गर्नुपरेको प्रतापपुरका किसान जगदीश साहनीले गुनासो गरे । सरकारले उखुको मूल्य अहिलेसम्म तोकेको छैन । उखु फुलेर खेर जानुभन्दा हचुवाका भरमा चिनी र भेली उद्योगलाई उखु बिक्री गरेका छौं, उनले भने, अब सरकारले तोकेको मूल्य मान्दैनौं भन्दै उद्योगीले भने अघिल्लो वर्षकै मूल्य भुक्तानी दिन सक्छन् । किसानको मर्का सरकारले किन नबुझेको होला ?अघिल्लो वर्ष सरकारले ढिलो गरेर प्रतिक्विन्टल ५ सय ४४ रुपैयाँ मूल्य तोकेको थियो । जिल्लामा लुम्बिनी सुगर मिल, इन्दिरा सुगर मिल र वाग्मती खाडसारी चिनी उद्योग छन् । तर भुक्तानी र विभिन्न कारण देखाउँदै यस वर्ष वाग्मती चिनी उद्योग मात्र सञ्चालनमा आएको छ । बाँकी दुई मिल सञ्चालन हुने नहुने टुंगो छैन । समयमै मूल्य नतोक्ने र भुक्तानी पनि समयमा नहुने भएपछि किसानले उखु खेती छाड्दै गएका छन् । चिनी उद्योगलाई उखु अपुग हुँदासमेत यस्तो समयमा मूल्य नतोक्ने सरकारबाट के आशा गर्ने ? सरावल५ का रवीन्द्र चौधरीले भने, उधारोमा उखु बिक्री गर्नुभन्दा मैले भेली उद्योगलाई सस्तोमा भए पनि नगद भुक्तानी लिएर उखु बिक्री गरें । समयमा भुक्तानी नहुने भएपछि धेरैजसो किसानले अहिले भेली उद्योगलाई बिक्री गर्न थालेका छन् । साना किसानले भने उधारोमा बिक्री गर्नुभन्दा सस्तो मूल्यमा भए पनि भेली उद्योगलाई बिक्री गरेका हुन् । भेली उद्योगले सस्तो दरमा खरिद गरे पनि नगद भुक्तानी गर्छन् । गत वर्ष पुसको दोस्रो सातामा मूल्य तोकेकाले केही किसानले घरखर्च चलाउन सस्तोमा उखु दिनुपरेको थियो । यस वर्ष पनि ढिलाइ भएको भन्दै तत्काल उखुको मूल्य तोक्न उखु उत्पादक कृषक समिति लुम्बिनी प्रदेशका अध्यक्ष उमेश यादवले माग गरेका छन् । उखु काटिसकेपछि उद्योगले आफ्नो मूल्यमा मात्र खरिद गर्छन्, नबेचौं सुकेर जाने र बेचौं भने लगानीसमेत नउठ्ने समस्या छ, उनले भने, राष्ट्रिय बाली घोषणा भए पनि मूल्यको अनिश्चितताले किसान मर्कामा परेका छन् । उखु किसानका यिनै समस्याले गर्दा उखु खेती क्रमशः घट्दै गएको छ । पाँच वर्षअघि १२ हजार हेक्टर क्षेत्रफलमा हुँदै आएको उखु खेती अहिले ५ हजार हेक्टरमा सीमित भएको छ ।"
अध्ययनको म्याद सकिनै लाग्दा सप्तकोसी उच्च बाँधमा भारतको सक्रियता,"के हो नेपालको विमति ? यो परियोजनाअन्तर्गत सिँचाइ, बाढी नियन्त्रण, जलविद्युत् र जलमार्ग गरेर चार क्षेत्रगत आयोजना प्रस्ताव गरिएका छन् । परियोजना निर्माणका लागि भारतले निकै महत्त्व दिए पनि नेपालले भने यसको लाभहानिको सामान्य विश्लेषणसमेत गरेको छैन । बिहारमा बर्सेनि बाढी निम्त्याउने कोसीको पानी व्यवस्थापन गर्नु र डुबान रोक्नु भारतको सबैभन्दा बढी चासोको विषय हो । तर नेपाले परियोजनाबाट के पाउँछ भन्ने विस्तृत अध्ययनसमेत भएको देखिँदैन । सप्तकोसी उच्च बाँध परियोजना बनाउँदा त्यसबाट नेपालले लिने लाभको प्रश्न सबैभन्दा महत्त्वपूर्ण हो । संयुक्त विज्ञ समूहको अघिल्लो बैठकमा नेपालले परियोजनाबाट नेपाली भूमिमा सिँचाइको उपयोगिताबारे प्रश्न उठाएको थियो । कोसी नदीमा बराहक्षेत्रभन्दा करिब १ किलोमिटरमाथि साढे २ सय मिटरभन्दा अग्लो बाँध बनाउँदा त्यसले नेपाललाई गर्ने लाभहानिको विश्लेषण हुन सकेको छैन, जसकारण सिँचाइसम्बन्धी प्रस्तावित नीति परिमार्जन गरिनुपर्ने धारणा नेपालले राख्दै आएको छ । सप्तकोसी उच्च बाँधअन्तर्गत सिँचाइ आयोजना पनि प्रस्ताव गरिएको छ । यो सिँचाइ आयोजनाका लागि निर्माण प्रस्ताव गरिएका दुई नहरले नेपालको आवश्यकतालाई सम्बोधन गर्न नसक्ने भन्दै यो स्वीकार गर्न नसकिने नेपाली पक्षको बुझाइ छ । पश्चिम क्षेत्रमा वाग्मतीतर्फ १५४ किलोमिटर नहर बनाउने र यसबाट नेपालमा १ लाख ९६ हजार र भारतमा ५ लाख ३० हजार हेक्टर भूमिमा सिँचाइ गर्ने गरी आयोजना निर्माण गर्ने प्रस्ताव गरिएको थियो । त्यस्तै पूर्वतर्फ मेचीसम्म १०३ किलोमिटर लामो नहर बनाउने नेपालतर्फ २ लाख १७ हजार हेक्टर तथा भारततर्फ २ लाख ३० हजार हेक्टर भूमिमा सिँचाइ सुविधा पुग्ने गरी नहर निर्माण प्रस्ताव गरिएको थियो । तर यसमा नेपालले विमति राख्दै आएको छ । सप्तकोसी उच्च बाँधको पूर्वी क्षेत्रमा निर्माण गर्ने भनिएको नहर क्षेत्रमा कन्काईतमोर बहुउद्देश्यीय आयोजनासमेत भएकाले नेपालले त्यसलाई स्विकारेको थिएन ।चतराबाट भारतको कुसेलासम्म पानीजहाज चलाउन सम्भव देखिएको आयोजना प्रमुख साहले बताए । त्यहाँ पानीजहाज चलाउन सम्भव छ भनेर हाम्रो अध्ययनले देखाइसकेको छ । उच्च ड्याम बनेपछि बाढी नियन्त्रण हुन्छ । ३ हजार ३ सय मेगावाट बिजुली उत्पादन गर्न सकिन्छ पनि भनिएको छ, उनले भने । सप्तकोसी उच्च बाँधसम्बन्धी अध्ययनको काममा देखा पर्दै आएको स्थानीय अवरोध तथा कोसी बाढीपीडितहरूको क्षतिपूर्तिसँग गाँसिएको सन्दर्भलाई पनि नेपालले उठाउँदै आएको छ । यो समस्या समाधानका लागि कोसीगण्डक आयोजना संयुक्त समितिमार्फत पहल गर्ने भनेर पटकपटक निर्णय भएको देखिन्छ । भारतले यो परियोजना बनाउने भनेर प्रक्रिया सुरु गरेदेखि नै नेपालमा जनस्तरबाट त्यसको विरोध भएको थियो । स्थानीयको अवरोधका कारण आयोजनाको काम अहिले पनि पूर्ण रूपमा बन्द छ । फिल्डमा कुनै काम भएको छैन । केही युवा (फोकसग्रुप) लाई सीपमूलक तालिम दिने काम मात्रै भएको छ, आयोजना प्रमुख साहले भने । विस्तृत परियोजना प्रतिवेदन, वातावरणीय प्रभाव मूल्यांकन (ईआईए) र मुआब्जा तथा पुनर्वाससँग सम्बन्धित विषय सकिएका छैनन् । आयोजनाको ड्रिलिङमा स्थानीयको अवरोध छ । पुनःस्थापना तथा पुनर्वासका मुद्दा पनि यथावत् छन् ।"
खान मिल्ने जंगली फल नेपालमा २५६ प्रकारका,"(काठमाडौं)  नेपालका जंगलमा खान मिल्ने फल २ सय ५६ प्रकारका पाइएका छन् । नेपाल विज्ञान तथा प्रविधि प्राज्ञ प्रतिष्ठानले प्रकाशन गरेको वाइल्ड इडिबल फ्र्रुट्स अफ नेपाल मा खान मिल्ने जंगली फल सूचीकृत गरिएको हो ।नास्टका वरिष्ठ वैज्ञानिक अधिकृत लोकरञ्जन भट्ट मुख्य लेखक रहेको पुस्तकमा खान मिल्ने फलहरूमध्ये ६१ प्रतिशत पहाडी क्षेत्रमा पाइने उल्लेख छ । यसअघि सन् २०२० मा प्रकाशित एक वैज्ञानिक आलेखअनुसार नेपालका जंगलमा १ सय ९९ प्रकारका खाना मिल्ने फलहरू पाइने उल्लेख थियो । पहाडी क्षेत्रको भौगोलिक अवस्था, जलवायु, जैविक विविधता, तापक्रमले पनि जंगली फल धेरै पाइएको लेखक भट्टले बताए । नेपालको कुल भूभागमध्ये ४४७४ प्रतिशत वन क्षेत्रले ओगटेको छ ।खान हुने फल ६८ प्रकारका परिवारअन्तर्गतका १ सय १४ प्रजातिभित्र पर्छन् । सबैभन्दा बढी रोजेसी परिवारका छन् । यो परिवारका ४४ प्रकारका फलहरू खान मिल्ने पाइएको भट्टले बताए । सात वर्षको अनुसन्धानपछि पुस्तक तयार भएको हो । यो संख्या धेरै पनि हुन सक्छन् । मैले पुराना अनुसन्धान, फिल्ड भिजिटबाट तथा लिटरेचरहरूको अध्ययनबाट संकलन गरेको हुँ, भट्टले कान्तिपुरसित भने । नेपालमा ६ सय प्रकारका खान मिल्ने वनस्पतिजन्य उत्पादन छन् । तीमध्ये ३ सय ७४ प्रकार जंगल क्षेत्रबाट प्राप्त हुने पुस्तकमा उल्लेख छ ।यी फलहरूलाई सही सदुपयोग गरे व्यावसायिक उत्पादन पनि गर्न सकिने अनुसन्धानकर्ता भट्ट बताउँछन् । यी फलहरूबाट चुक, अचार, जुस, स्क्वास, वाइन, घिउलगायतका उत्पादन बनाइने गरिएको छ । जस्तै, लप्सीबाट अचार, बेलबाट जुस तथा स्क्वास, चिउरीबाट बटर (घिउ) आदि, उनले भने । नेपालमा जंगल फलहरूको अध्ययन तथा अनुसन्धान अन्य प्रदेशको तुलनामा वाग्मती र गण्डकीका जिल्लामा भएका छन् । अध्ययन पनि यिनीहरूको ट्याक्सोनोमी र भेटिने क्षेत्रबाट मात्रै भएको पुस्तकमा उल्लेख छ । जंगली फलहरूमा पोषक तत्त्वहरू हुने गरे पनि यससम्बन्धी विस्तृत अध्ययन नेपालमा भएको छैन । नास्टका पूर्वउपकुलपति दयानन्द बज्राचार्यले यी फलहरूमा पाइने रसायन एवं पोषक तत्त्वहरूको अध्ययन गरेका थिए । उनको निधनपछि यी प्रजातिहरूको प्राथमिकता कम हुन थालेको अनुसन्धानकर्ता भट्टको भनाइ छ । यो पुस्तक वाइल्ड इडिबल फ्र्रुट्स अफ नेपाल मा १ सय ६८ वटा फलका रंगीन तस्बिर तथा भेटिएका २ सय ५६ प्रजाति हरेकका विवरण समावेश छ । नास्टका बायोलोजिकल रिसर्च ल्याबका प्रमुखसमेत रहेका वरिष्ठ वैज्ञानिक अधिकृत भट्टले धेरै मात्रामा संकलन र प्रयोगले यिनको अवस्था जोखिममा पर्ने औंल्याए । चुरे विनाश, भूक्षय, पहिरोलगायत प्राकृतिक विपत्तिका कारण पनि यस्ता वनस्पतिका प्रजाति संकटमा परेको उनले बताए ।नेपालका जंगल क्षेत्रमा पाइने खान मिल्ने फलहरूबारे पहिलो पटक सन् १९८० मा प्रकाशित भएको थियो । त्यसबेला १ सय ३३ प्रकारका खान मिल्ने फलहरू रेकर्ड भएका थिए । जंगल क्षेत्र तथा आदिवासी समुदायले जंगल फलहरूलाई परापूर्वकालदेखि प्रयोग गर्दै आएको पनि उनले बताए ।"
अञ्जनको गोलमा मनाङ शीर्षमा,"(पोखरा)  घरेलु मैदानमा अञ्जन विष्टले ब्रिगेड ब्वाइजविरुद्ध गरेको निर्णायक गोल मदतमा मनाङ मर्स्याङ्दी क्लबलाई पुनः सहिद स्मारक ए डिभिजन लिगको शीर्षस्थानमा पुर्याएको छ । पोखरा रंगशाला फुटबल मैदानमा शनिबार अञ्जनले पहिलो हाफको इन्ज्युरी समयमा गरेको गोल नै निर्णायक भयो । ब्रिगेडसँग १० को जितसँगै मछिन्द्रलाई पछि पार्दै मनाङ लिगको शीर्षस्थानमा उक्लिएको हो । मनाङले १६ अंक भएको छ भने मछिन्द्रसँग १४ अंक छ । यो जितले मनाङको एएफसी कप छनोट खेल्ने सम्भावना जीवितै छ । सातौं चरणअन्तर्गत मछिन्द्रले आइतबार पुलिससँग खेल्नेछ । यो खेलले नै मनाङ एएफसी कप छनोट खेल्ने टोली तय गर्नेछ । एन्फाले लिगको सातौं चरण सकिँदासम्म एएफसी लाइसेन्सप्राप्त क्लबमध्ये शीर्षस्थानमा हुने टिम एएफसी कपका लागि छनोट हुने निर्णय गरेको थियो । मछिन्द्रले जित पाए १७ अंक हुन्छ । यसो हुँदा मात्र मछिन्द्र छनोट हुन्छ । नत्र मनाङले बाजी मार्नेछ ।शनिबारको खेल मनाङका लागि निकै संघर्षपूर्ण बन्यो । कम्तीमा बराबरीमा रोक्ने रणनीतिका साथ खेलेको ब्रिगेड ब्वाइजले सुरुदेखि नै आक्रामक खेल्यो । पटकपटक गोलका अवसर सिर्जना गरे पनि उत्कृष्ट फिनिसिङ हुन सकेन । खेलको १६ औं मिनेटमै ब्रिगेडले अग्रता लिने सुनौलो अवसर गुमायो । मनाङका आदित्य चौधरीले शिशिर लेखीलाई पेनाल्टी एरियामा लडाएपछि प्राप्त पेनाल्टी अवसर ब्रिगेडले उपयोग गर्न सकेन । शिशिरको पेनाल्टी प्रहार क्रसबार माथिबाट बाहिरियो । अग्रता लिएर मनाङमाथि दबाब सिर्जना गर्नबाट ब्रिगेड चुक्यो । खेलको २९ औं मिनेटमा मनाङका पुजन उपरकोटीको पास अञ्जनले प्रहार गर्दा ब्रिगेडका गोलकिपर गुरप्रित सिंहले पन्च गर्दै बचाए । ३३ औं मिनेटमा मनाङले अर्को अवसर गुमायो । ब्रिगेडका विशाल बस्नेत र इबोडेलाई बिट गर्दै मनाङका ओलावाले आफिजले गरेको प्रहार गोलकिपरले बचाए । ३९ औं मिनेटमा निशान लिम्बुको कडा प्रहार पोस्ट नजिकबाट बाहिरियो । ब्रिगेडका गोलकिपर गुरप्रितले उत्कृष्ट प्रदर्शन गरे । भारतबाट सुपर लिग र आई लिग खेलिसकेका उनले नेपालको लिगमा शनिबारै डेब्यु गरेका हुन् । पहिलो हाफको अतिरिक्त समय मनाङका कप्तान अञ्जनले खेर फालेनन् । दयानन्द सिंहको क्रस बल ब्रिगेडका गोलकिपर गुरप्रित पन्च गरेर क्लियर गर्न असफल भए । त्यही रिबाउन्ड बलमा अञ्जन पेनाल्टी एरियाबाट हेडबाट गोल गर्न सफल भए । घरेलु मैदानमा उनको यो तेस्रो व्यक्तिगत गोल हो । दोस्रो हाफमा समेत आक्रामक देखिएको ब्रिगेडले गोल गर्न नसक्दा लिगमा रेलिगेसनमा पर्ने सम्भावना बढी छ । मनाङका अञ्जन विष्ट म्यान अफ द म्याच र प्रवेश कुँवर उदीयमान खेलाडी घोषित भए । ब्रिगेडका प्रशिक्षक सनोज श्रेष्ठ आफ्ना खेलाडीको प्रदर्शनबाट सन्तुष्ट रहे । पेनाल्टी सदुपयोग गर्न नसक्नु खेलको टर्निङ प्वाइन्ट भएको उनले स्वीकारे । पहिलो हाफमा वान भर्सेस वान को अवस्थामा गोल गर्न चुक्नु र दोस्रो हाफमा दुई बल बारमा लागेर फर्किनु टोलीका लागि दुर्भाग्य भएको उनले बताए । फुटबलमा भाग्य पनि चाहिन्छ, उनले भने, राम्रो खेल्दाखेल्दै हार्नुपर्यो । लिगमा मछिन्द्र, थ्रीस्टारलगायत बलिया टिमसँग खेल्न बाँकी नै रहेकाले रेलिगेसनबाट बच्न गाह्रो देख्छन् उनी । मनाङका प्रशिक्षक राजेन्द्र तामाङले आफ्नो योजनाभन्दा विपरीत रणनीतिमा ब्रिगेडले खेलेपछि जित कठिन भएको बताए । ब्रिगेडले सुरुआतमा रक्षात्मक खेलेर पछि आक्रामक खेल्छ भन्ने थियो, उनले भने, त्यस विपरीत हामीले रक्षात्मक खेल्नुपर्यो । ब्रिगेडको पेनाल्टीमा गोल नहुनु, बारमा लागेर बल फर्किनु नै मनाङको भाग्य भएको उनी बताउँछन् । नयाँ वर्ष मनाउने क्रममा खेलाडीलाई आराम नपुग्दा प्रदर्शन कमजोर देखिएको उनले सुनाए । भने, राम्रोनराम्रो खेले पनि खेल जितेर ३ अंक जोड्न सक्यौं, त्यसमै खुसी छौं ।"
थ्रीस्टारको दोस्रो जित,"(काठमाडौं)  दशरथ रंगशालामा शनिबार जावलाखेलविरुद्ध आयुश घलानले सातौं मिनेटमै गोल गर्दै थ्रीस्टारलाई अग्रता दिलाए । कप्तान विक्रम लामाको फ्रिकिकमा क्रोमा गनेफोले हेडद्वारा दिएको बललाई सन्जोक राईले पास दिए । त्यसैमा एक डिफेन्स छक्याउँदै आयुशले गोल गरेर थ्रीस्टारलाई १० ले अघि बढाएका थिए । यससँगै थ्रीस्टारले गोलरहित यात्रालाई तीन खेलमा पूर्णविराम लगायो ।आयुशकै पासमा ऋतिककुमार खड्काले १८ यार्ड लाइन बाट आकर्षक गोल गरी २६ औं मिनेटमा थ्रीस्टारको अग्रता दोब्बर बनाए । निकोलस फर्नान्डेजले उत्कृष्ट फिनिसिङ प्रदर्शन गर्दै ५५ औं मिनेटमा गोल गरे पनि उनको गोल जावलाखेलको हार टार्न पर्याप्त भएन । उनले पछिल्ला तीनै खेलमा गोल गरेका छन् । ललितपुरका दुई टिमको प्रतिस्पर्धामा दुवैले गोलका कही अवसर गुमाएका थिए । लगातार चार खेलमा फ्रेन्ड्स, एपीएफ, एनआरटी र आर्मीसँग अंक बाँडेपछि थ्रीस्टारले जित हात पारेको हो । दोस्रो जितसँगै थ्रीस्टार १० अंक बनाएर शीर्ष पाँचमा उक्लियो । उति नै अंक भए पनि एनआरटी गोल अन्तरमा पछाडि परेको छ । अघिल्ला तीन खेलमा ७ अंक जोडेको जावलाखेल भने चौथो हारसँगै नवौं स्थानमा यथावत् रह्यो ।संकटाच्यासल बराबरफरवार्ड सन्तोष साहुखलको आगमनसँगै च्यासल युवा क्लबले संकटाविरुद्ध गोलरहित खेल्दै हारको शृृंखलालाई तीन खेलमा रोकेको छ ।दशरथ रंगशालामा दिनको दोस्रो खेलमा संकटा सुरुमै अग्रता लिन चुकेको थियो । गोलकिपर प्रदीप भण्डारीले फर्काएको बल फोडे फोफनाले खाली पोस्टमा प्रहार गरेका थिए । तर, बल पोलमा लागेर फर्किंदा संकटा अग्रता लिन असफल भयो । त्यस्तै, अर्को अवसरमा संकटाका डिफेन्डर नीरज बस्नेत पनि चुके । उनको प्रहारलाई गोललाइन अघिबाट सागर थापाले क्लियर गर्दै च्यासलको संकट टारेका थिए ।अपराजित रहेको संकटा तीन जित र चार बराबरीसँगै १३ अंकसहित तेस्रो स्थानमा रहेको छ । रेलिगेसन क्षेत्रमा रहेको च्यासलविरुद्ध अंक बाँड्न बाध्य भएपछि संकटाले १६ अंकसहित शीर्षस्थानमा उक्लिएको मनाङसँगको दूरी छोट्याउने अवसर पनि गुमायो । च्यासल र ब्रिगेड ब्वाइजले समान ५ अंक जोडेका छन् । राम्रो गोल अन्तरको आधारमा ब्रिगेड ब्वाइज रेलिगेसन क्षेत्रभन्दा एक स्थानमाथि छ । ब्रिगेड शनिबारै पोखरामा मनाङसँग पराजित भएको थियो ।"
सिटीको फराकिलो अग्रता,लन्डन (एएफपी) रोड्रीले ९३ औं मिनेटमा निर्णायक गोल गरेपछि म्यानचेस्टर सिटीले इंग्लिस प्रिमियर लिग फुटबलमा शनिबार १० खेलाडीमा समेटिएको आर्सनलमाथि २१ को जित हात पारेको छ । यो जितपछि पेप ग्वार्डिओलाको सिटीले तालिकामा ११ अंकको अग्रता लिएको छ । सिटीले २१ खेलमा ५३ अंक जोडिसकेको छ । चेल्सीसँग २० खेलमा ४२ र लिभरपुलसँग १९ खेलमा ४१ अंक छ । चेल्सी र लिभरपुल आइतबार लन्डनमा भिड्दै छन् । तर सिटीको रफ्तारमा दोस्रो र तेस्रो स्थानमा रहेका यी दुई टोली धेरै पछाडि परिसकेका छन् । नयाँ वर्षमा यति ठूलो अग्रतापछि कुनै टोलीले प्रिमियर लिग गुमाएका छैनन् । आर्सनल पछिल्लो पटक अगस्टमा सिटीसँग भिड्दा ०५ ले पराजित भएको थियो र लिगमा ६७ वर्षयता सबैभन्दा खराब सुरुआत गरेको थियो । त्यसयता आर्सनल आफ्नो खेलमा ठूलो सुधार गर्दै चौथो स्थानमा उक्लिसकेको छ । त्यसको प्रमाण बुकायो साकाको गोलमा इमिरेट्समा पहिलो हाफमा अग्रता लिनु पनि हो । ३१ औं मिनेटमा साकाले गरेको जारी सिजनको सातौं गोल थियो । सिटीको हकमा टोलीले यस सिजनमा पहिलो हाफमा खर्चेको यो केवल दोस्रो गोल थियो । यसअघि १२ औं मिनेटमै सिटीका ब्राजिलियन गोलरक्षक इडरसनले मार्टिन ओडेगार्डलाई लडाए पनि पेनाल्टी नदिएकामा आर्सनलका खेलाडीहरूले रेफ्रीसँग ठूलै विमति राखेका थिए । दोस्रो हाफपछिको सातौं मिनेटमा सिटीले रियाद महारेजको पेनाल्टी गोलबाट खेल बराबरीमा ल्याएको थियो । साकाले बर्नान्डो सिल्भालाई लडाएपछि सिटीलाई पेनाल्टी दिइएको थियो । अफ्रिकन नेसन्स कप खेल्न जानुअघि महारेजको यो अन्तिम खेल थियो ।महारेजको गोलको ६० मिनेटपछि ग्याब्रियल मगालहेज दोस्रो पहेँलो कार्ड पाउँदै मैदान छाडेपछि आर्सनल १० खेलाडीमा झरेको थियो । आर्सनल योग्य १ अंकको नजिक पुगेको समयमा सिटीबाट रोड्रीले इन्ज्युरी समयमा निर्णायक गोल गरेका थिए ।
भलिबलप्रेमी काभ्रेलाई मेयर कप,"काभ्रे (कास) बनेपामा सम्पन्न मेयर कप काभ्रे जिल्लाव्यापी पुरुष भलिबलको उपाधि भलिबलप्रेमी काभ्रे टिमले जितेको छ । वेस्ट अफ फाइभको आधारमा खेलाइएको फाइनलमा बनेपा नगरपालिकाको टिमलाई ३२ सेटले हराउँदै भलिबलप्रेमीले ट्रफी उचालेको हो । लायकु क्लब बनेपाले आयोजना गरेको प्रतियोगितामा जिल्लाका ८ टिमले भाग लिएका थिए । विजेता ५० हजार र दोस्रोले २५ हजार रुपैयाँ पुरस्कार पाए । खानीखोला गाउँपालिका तेस्रो र दलिनचोक भलिबल क्लब चौथो भए । उत्कृष्ट खेलाडी भलिबलप्रेमीका संस्कार थापा भए । उत्कृष्ट सेटर भलिबलप्रेमीका धर्मराज थापा, उत्कृष्ट स्पाइकर बनेपाका राम श्रेष्ठ, उत्कृष्ट ब्लकर भलिबलप्रेमीका सञ्जय अर्याल र उदीयमान खेलाडी बनेपाका एलन आलेमगर घोषित भए । विजेता खेलाडीलाई नगर प्रमुख लक्ष्मीनरसिं बादेलगायतले पुरस्कृत भए ।"
वाग्मतीलाई ६ स्वर्ण,"काठमाडौं (कास) आयोजक वाग्मती प्रदेशले प्रथम राष्ट्रिय मेयर कप तेक्वान्दो प्रतियोगितामा ६ स्वर्ण, २ रजत र ९ कांस्य पदकसहित टिम च्याम्पियनको ट्रफी जितेको छ । त्रिपुरेश्वरस्थित राखेप कभर्डहलमा भएको प्रतियोगितामा ५ स्वर्ण, ३ रजत र ४ कांस्यसहित लुम्बिनी प्रदेश दोस्रो भयो । तेस्रो स्थानमा रहेको आर्मीले ५ स्वर्ण, २ रजत र ७ कांस्य जितेको थियो । पुरुषमा लुम्बिनीका सपन थापा र महिलामा वाग्मतीकी स्वस्तिका महर्जन उत्कृष्ट खेलाडी भएका छन् । विजेतालाई काठमाडौं महानगरपालिकाका मेयर विद्यासुन्दर शाक्य, आयोजक वाग्मती प्रदेश तेक्वान्दो संघका अध्यक्ष केशव पुरीलगायतले पुरस्कृत गरे । दुईदिने प्रतियोगितामा ११ टिमका ३ सय ३० खेलाडीले विभिन्न २४ स्पर्धामा प्रतिस्पर्धा गरेका थिए ।"
अनमोल स्मृति बास्केटबल आज,"काठमाडौं (कास) चन्डोलस्थित विशाल मिलन केन्द्रको कोर्ट (बीएमके) मा आज आइतबारदेखि प्रथम अनमोल स्मृति पुरुष खुला बास्केटबल प्रतियोगिता सुरु हुने भएको छ । प्रतियोगितामा ८ टिमले लिगकम नकआउट आधारमा प्रतिस्पर्धा गर्नेछन् । समूह ए मा टाइम्स, कीर्तिपुर, बीएमके र गोल्डेनगेट छन् । रोयल, गोड्स, स्कल क्यान्डी र क्याम्पियन समूह बी मा छन् । शिवसेना नेपाल ललितपुरको आयोजनामा हुने प्रतियोगिता विजेताले १ लाख र उपविजेताले ५० हजार रुपैयाँ पुरस्कार पाउने छन् । उत्कृष्ट खेलाडीले १० हजार पाउनेछन् ।"
