शीर्षक,विवरण
चुनाव नसार्न कांग्रेसभित्रै दबाब,"(काठमाडौं) सत्तारूढ दलहरू स्थानीय तह निर्वाचन सार्ने गरी ऐन संशोधनमा अग्रसर भइरहेका बेला सत्ताको नेतृत्व गरिरहेको कांग्रेसभित्र त्यसको विरोधमा संगठित धारणा बन्न थालेको छ । शेखर कोइराला समूहले सोमबार भर्चुअल बैठक गरी स्थानीय चुनाव कुनै पनि बहानामा वैशाखभन्दा पर सार्न नहुने र चुनावमा कांग्रेस एक्लैले प्रतिस्पर्धा गर्नुपर्ने निष्कर्ष निकालेको छ । नेता कोइरालाले आवधिक निर्वाचनमाथि बन्देज गर्दा लोकतन्त्र कमजोर हुन्छ भन्ने साझा धारणा बनेको बताए । सत्ता गठबन्धनभित्र विभिन्न बहानामा स्थानीय निर्वाचनलाई पर सार्ने कसरत भइरहेको छ । त्यसो गरियो भने संविधान नै धरापमा पर्ने खतरा रहेकाले हामीले पार्टी नेतृत्वलाई आफ्नो धारणा सुनाउने निर्णय गरेका छौं, उनले भने । कोइराला समूहको बैठकले महत्त्वपूर्ण मुद्दामा पार्टीभित्र औपचारिक छलफल हुनुपर्नेमा पनि जोड दिएको छ । कांग्रेसभित्र एक थरी नेताले स्थानीय निर्वाचन तत्काल (वैशाखमा) गर्दा सत्ता गठबन्धन भत्किने र त्यसले संसदीय निर्वाचनमा असर पुग्ने बताउने गरेका छन् । यस्तो मत राख्ने नेताहरू गठबन्धनलाई संसदीय निर्वाचनसम्मै कायम गर्नुपर्ने पक्षमा छन् । सत्ता साझेदार दल माओवादी केन्द्र र एकीकृत समाजवादीले संसदीय निर्वाचनपछि मात्र स्थानीय निर्वाचन गराउन चाहेका छन् । माओवादी केन्द्रका अध्यक्ष पुष्पकमल दाहालले एक साताअघि संसद्को निर्वाचन वैशाखमा गर्नुपर्ने प्रस्ताव गठबन्धनको बैठकमा राखेका थिए । चौतर्फी आलोचनापछि उक्त प्रस्तावमाथि छलफल रोकिएको छ । प्रधानमन्त्री एवं कांग्रेस सभापति शेरबहादुर देउवा पनि संसदीय निर्वाचनसम्म समीकरण हुनुपर्छ भन्नेमा छन् । कोइराला समूहको बैठकले भने वर्तमान सत्ता सञ्चालनका लागि मात्र सीमित गर्नुपर्ने निष्कर्ष निकालेको छ । स्थानीय होस् वा संसदीय निर्वाचन, कांग्रेस एक्लै चुनावमा जानुपर्छ भन्नेमा हामी अडिग छौं, कोइरालाले बैठकको निष्कर्ष सुनाउँदै भने, विशिष्ट परिस्थितिमा बनेको गठबन्धनलाई सत्ता सञ्चालन र संविधान रक्षामा केन्द्रित गरिनुपर्छ । बैठकमा कोइरालाका साथै महामन्त्री गगन थापा र नेताहरू अर्जुननरसिंह केसी, रामशरण महत, बलबहादुर केसी, चन्द्र भण्डारी, मीनेन्द्र रिजाललगायत थिए । पछिल्लो समय सभापति देउवाले निर्वाचनबारे उच्चस्तरीय राजनीतिक समन्वय समिति, सत्ता साझेदार दलका नेता र कानुन व्यवसायीसँग छलफल चलाउँदै आएका छन् । भर्चुअल बैठकमा नेताहरूले सभापति देउवा पार्टीको औपचारिक निकायमा छलफल गरेर साझा धारणा बनाउनुको साटो पेलेर अघि बढिरहेका बताएका थिए । उनीहरूले सत्तारूढ दलबीच बनेको उच्चस्तरीय राजनीतिक समन्वय समितिको वैधतामाथि पनि प्रश्न उठाए । त्यो समिति कति वैधानिक छ भन्ने अलग्गै छलफलको विषय हो । त्यसको कार्यभार गठबन्धन सरकार सञ्चालनमा सहजीकरण गर्नेमात्र हो, नेता केसीले भने, तर पार्टी पद्धतिलाई नै छायामा पार्ने गरी निर्वाचनजस्ता महत्त्वपूर्ण मुद्दामा छलफल चलाएर विधिमाथि आक्रमण गर्ने काम भइरहेको छ । त्यो समिति कति वैधानिक छ भन्ने अलग्गै छलफलको विषय भए पनि त्यसको कार्यभार गठबन्धन सरकार सञ्चालनमा सहजीकरण गर्नेमात्र हो, नेता केसीले भने, तर पार्टी पद्धतिलाई नै छायामा पार्ने गरी निर्वाचनजस्ता महत्त्वपूर्ण मुद्दामा छलफल चलाएर विधिमाथि आक्रमण गर्ने काम भइरहेको छ । उनले उच्चस्तरीय समन्वय समितिको सर्वोच्चता स्वीकार्न नसकिने र निर्वाचनलगायत महत्त्वपूर्ण मुद्दामा निर्णय लिन केन्द्रीय समितिको बैठक बोलाइनुपर्ने माग बैठकले गरेको जानकारी दिए । उनका अनुसार पार्टी सञ्चालन पद्धतिबारे पनि बैठकमा छलफल भएको थियो । कांग्रेसभित्र महामन्त्री थापाले स्थानीय तहमा राजनीतिक रिक्तताको परिकल्पना संविधानले नगरेकाले जेठ ५ मा कार्यकाल सकिनुअगावै निर्वाचन गर्नुपर्ने बताए । अर्का महामन्त्री विश्वप्रकाश शर्माले ताजा जनादेश लिने कुरा संविधानले निर्दिष्ट गरेको परिधिभित्र रहेर हुनुपर्ने बताए । वैशाख वा जेठ भन्ने कुरा मुख्य होइन, संविधानले निर्दिष्ट गरेको समय महत्त्वपूर्ण हो, उनले भने, यसका लागि पार्टीभित्र छलफल भएर साझा धारणा बाहिर आउनुपर्छ । सत्ता गठबन्धन भने कानुन व्यवसायीसँग आइतबार छलफल गरेपछि बैठकबाट स्थानीय तह निर्वाचन ऐन२०७३ संशोधन गर्न अग्रसर भएको छ । बैठकपछि सञ्चारकर्मीसँग कुरा गर्दै सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले कानुनविद्हरूको सुझावअनुसार संविधानको धारा २२५ सँग बाझिएको स्थानीय तह निर्वाचन ऐनको दफा ३ को प्रावधान संशोधन गरिने बताएका थिए । उक्त दफामा स्थानीय तहका जनप्रतिनिधिको कार्यकाल सकिनु २ महिनाअघि निर्वाचन गरिनुपर्ने उल्लेख छ । संविधानको दफा २२५ मा भने गाउँ तथा नगरसभाको कार्यकाल ५ वर्ष हुने र कार्यकाल सकिएको ६ महिनाभित्र निर्वाचन गरिसक्नुपर्ने व्यवस्था छ । ऐनमा अन्य केके कुरा संशोधन गर्ने भन्नेबारे छलफल हुँदै छ, महान्यायाधिवक्ता खम्मबहादुर खातीले भने, संविधानसँग बाझिएको कुरा स्वतः अमान्य हुने त संविधानमै लेखिएको छ । सत्ता गठबन्धननिकट कानुन व्यवसायीले जेठ ५ अगाडि स्थानीय निर्वाचन हुन नसक्ने सुझाव सरकारलाई दिएका छन् । संविधानले नै स्थानीय तहका जनप्रतिनिधिको कार्यकाल पाँच वर्ष तोकेको छ, त्यसभन्दा अघि त निर्वाचन गर्नै मिल्दैन, आइतबारको छलफलमा सहभागी अधिवक्ता गोविन्द बन्दीले भने, २०७९ जेठ ६ गतेपछि ६ महिनाभित्र जहिले गरे पनि समस्या हुँदैन । तीनै तहका सभा (प्रतिनिधिसभा, प्रदेशसभा वा गाउँनगरसभा) को कार्यकाल सकिए पनि कार्यपालिका कामचलाउ अवस्थामा सञ्चालन हुने संविधानको भावना रहेको उनको भनाइ छ । यस हिसाबले जेठ ६ पछि पनि स्थानीय तहमा राजनीतिक रिक्तता हुने छैन, उनले भने ।"
सेवा वारि बास पारि,"(बैतडी)डिलाशैनी गाउँपालिका३ सिमारकी अनमी सिर्जना बोहरा नेपालभारत नाकाको झुलाघाटस्थित हेल्थ डेस्कमा कार्यरत छिन् । एक वर्षयता कोरोना कहरमा भारतबाट आउनेको स्वास्थ्य परीक्षणमा खटिएकी छन् । नेपालतर्फ नाकामा बिहानैदेखि खटिने उनको बसाइ भने भारतीय बजारमा छ । उनलाई हरेक साँझ बासका लागि पारि जाने हतारो पर्छ ।महाकाली नदी किनारको झुलाघाट नाकामा वारि भीरमाथि सानो बजार छ । त्यहाँ बस्नलाई कोठा नपाउँदा बोहरा गत वर्षदेखि नै भारतीय बजारमा बस्दै आएकी हुन् । नाकास्थित झोलुंगे पुलमा साँझ दुवैतर्फका सुरक्षाकर्मीले ताला लगाउँछन् । हरेक बिहान झिसमिसेमै जब पुलको ताला खुल्छ, बोहरा स्वदेश आउँछिन् । नाका पार गर्ने र कालापारबाट फर्केकाहरूको जाँच गर्न थाल्छिन् । सीमाको हेल्थ डेस्क मा कार्यरत भएबाटै उनी भारतीय बजारमा कोठा लिएर बस्न थालेकी हुन् । नेपालतर्फ बस्ने ठाउँ नै छैन, पसलहरू मात्र छन्, उनले भनिन् । नेपालभारत सीमाको झुलाघाट बजारलाई झोलुंगे पुलले जोडेको छ । वारिपारि आउजाउ टाढा र असहज नभए पनि भारतीय बजारमा बस्दा गाह्रो लागिरहने उनले बताइन् । एक्लै बिनाचिनजानका छिमेकीसँग बस्नुभन्दा गाह्रो उनलाई त्यहाँको वारिपारि गर्ने पुलको गेटले गराउँछ । हिउँदमा साँझ सवा ५ बजे नै पुलको गेट बन्द हुन्छ, बिहान पौने ८ बजे मात्र खुल्छ । उनले भनिन्, अरूको समयमा चल्नु परिरहेको हुन्छ । गेट बन्द हुने समयमा काम नसक्दै पनि दौडिनुपर्छ । साँझ पर्दा गेट बन्द भइहाल्ने डरले समय हेर्दै बस्नुपर्छ । सुरुमा दैनिकजसो पारिको गेटमा भारतीय सुरक्षाकर्मीले सोधपुछ गर्थे । अचेल उनलाई चिन्छन्, सोधपुछ गर्दैनन् । त्यही कार्यरत हेल्थ असिस्टेन्ट सुरज धामीको बसाइ पनि भारतीय बजारमै छ । पुलको ढोका बन्द हुनुअघि पारि पुग्नुपर्ने र खोल्नासाथ वारि आउने गरिरहेको धामीले सुनाए । वारि बस्ने ठाउँ नभएकाले पारि बस्नुपरेको हो । कोरोनाको पोजिटिभि केस हेरिरहेको समयमा पनि गेट बन्द हुने बेला भए छाडेर दौडिनुपर्ने हुन्छ, उनले भने, बेलामा नहिंडे अलपत्र परिन्छ । गेट बन्द हुने बेला भारतबाट फर्कनेहरू बढी आउने भए पनि आफूहरू पारि जानुपर्ने हतारमा हुने गरेको उनले सुनाए । सीमा नाकास्थित हेल्थ डेस्कमा ४ जना स्वास्थ्यकर्मी छन् । पुल बन्द हुँदा पारि जाने हतारोले शंकास्पद बिरामीको परीक्षण नै प्रभावित हुन थालेपछि पछिल्लो समय अन्य दुई स्वास्थ्यकर्मी महाकाली भन्सार कार्यालयको एउटा कोठामा बस्न थालेका छन् । तीन महिनायता २ जना वारि नै बस्न थालेपछि केही राहत महसुस भएको उनीहरू बताउँछन् । कोरोना धेरै बढ्यो भने बासका लागि पारि जानै बन्द हुन्छ कि भन्ने चिन्ता छ, धामीले भने, दुई जना यतै बस्न थालेपछि साँझ केही सहज त भएको छ तर स्वास्थ्य जाँचको भीड हुने बेला साझ सधैं हतारो हुन्छ । नाकामा खटिएका स्वास्थ्यकर्मीहरूले कोरोनाको जोखिम भत्ता भने पाउन सकेका छैनन् । गत असारमा जोखिम भत्ता पाए पनि अहिले नपाएको धामीले बताए । निकासा नै ढिला भएकाले स्वास्थ्यकर्मीहरूलाई जोखिम भत्ता दिन नसकेको स्वास्थ्य कार्यालय प्रमुख योगेशप्रसाद भट्टले बताए । गत शनिबार नाकाको अनुगमनमा पुगेका प्रमुख जिल्ला अधिकारी राजेन्द्रदेव पाण्डेसमक्ष पनि स्वास्थ्यकर्मीले बसाइको समस्या राखेका थिए । काम सकेर बस्न पारि जानुपर्ने समस्या सुनेपछि वारि नै बसोबासको व्यवस्थापनका लागि ठाउँ खोज्ने प्रतिबद्धता प्रजिअ पाण्डेले जनाएका थिए । भन्सार कार्यालयमै बसोबासको व्यवस्थापन गर्न ठाउँ अभाव भएकाले केही दिनभित्र अन्यत्र मिलाउने उनले बताए ।"
'तीन सातापछि संक्रमण मत्थर',"(काठमाडौं)कोभिडको नयाँ भेरिएन्ट ओमिक्रोनका कारण सुरु भएको महामारीको तेस्रो लहर तीन सातापछि क्रमशः मत्थर हुँदै जाने सरकारी अधिकारीले आकलन गरेका छन् । उनीहरूको मुख्य चिन्ता भने तीव्र संक्रमणका कारण अस्पताल भर्ना दर अस्वाभविक ढंगले उकालो लाग्ने र त्यसले बिरामीको स्वास्थ्य उपचार र स्याहारमा आउन सक्ने जटिलतातर्फ छ । अबको तीन सातापछि अवस्था सामान्यतिर फर्कन थाल्ने हाम्रो आकलन छ, स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी) का निर्देशक डा कृष्णप्रसाद पौडेलले भने, बढ्दो संक्रमणले अस्पताल भर्ना हुनेको संख्यामा अप्रत्याशित वृद्घि नभए हाम्रो स्वास्थ्य सेवा संरचना, पूर्वाधारले धान्न सक्छ । तीन सातापछि भने धेरै जटिलता नदेखिएको खण्डमा अवस्था सामान्य हुँदै जाने उनको अपेक्षा छ । तर, अस्पताल भर्ना हुने संक्रमितको संख्या ह्वात्तै बढ्न सक्नेतर्फ चनाखो रहँदै त्यसैअनुरूपको तयारी भने गर्नुपर्ने उनी बताउँछन् । तेस्रो लहरमा सोमबारसम्म सक्रिय संक्रमितको संख्या ८२ हजार ५ सय ५० पुगेको छ । आईसीयूमा २ सय ३८ र भेन्टिलेटरमा ४३ जना छन् । जबकि दोस्रो लहरमा जेठ ७ गते सक्रिय संक्रमितको संख्या १ लाख १६ हजार १ सय ९२ पुगेको थियो । सोही दिन १ सय ७७ जनाको मृत्यु हुनुका साथै आईसीयूमा १ हजार ७ सय १६ र भेन्टिलेटरमा ५ सय ११ जना थिए । महामारीको यो अवस्थामा सरकार पनि पर्ख र हेर अवस्थामा छ । ओमिक्रोन यसरी नै उच्च संक्रामक, मध्यम र न्यून गतिका साथ अगाडि बढ्दै जाने आकलन छ, स्वास्थ्य मन्त्रालयका एक अधिकारीले भने । संक्रमण तीव्र भए पनि अस्पतालमा चाप कम भएकाले लकडाउनलगायत कडा कदम चाल्ने मनस्थितिमा नदेखिएको उनको भनाइ छ । दोस्रो लहरको जेठ ७ को दाँजोमा हाल आईसीयू र भेन्टिलेटरमा धेरै कम व्यक्ति छन् भने मृत्युसमेत नगण्य जस्तै देखिएको छ । मृत्यु हुनेहरू पनि खोप नलगाएका, खोप लगाए पनि दीर्घरोगी, रोग प्रतिरोधक क्षमता कम भएका र ज्येष्ठ नागरिक छन् । हामीकहाँ युवाको जनसंख्या बढी छ, त्यसैले अन्त देखिने अवस्थाभन्दा नेपालमा पार्ने प्रभाव फरक हो, डा पौडेलले भने, संक्रमितको संख्या अत्यधिक बढे अस्पतालमा पनि चाप थपिन्छ, त्यसैले आगामी तीनचार साता सबैले स्वास्थ्य सुरक्षा उपायमा थप कडाइ गर्न आवश्यक छ । परीक्षणको आधामा संक्रमण कोभिड परीक्षण गराउनेमध्ये करिब आधामा संक्रमण देखिएको छ । सोमबार पीसीआरबाट १६ हजार ६ सय ५४ नमुना परीक्षण गर्दा ४८३६ प्रतिशत अर्थात् ८ हजार ५४ जनामा संक्रमण देखियो भने एन्टिजेनबाट ४ हजार ५ सय ४७ नमुना परीक्षण गर्दा ४९८१ प्रतिशत अर्थात् २ हजार २ सय ६५ जनामा संक्रमण पुष्टि भयो । दुवै प्रविधिबाट २१ हजार २ सय १ नमुना परीक्षण गर्दा ४८६७ प्रतिशत अर्थात् १० हजार ३ सय १९ जनामा संक्रमण पुष्टि भएको मन्त्रालयले जनाएको छ । सोमबारसम्म १५ जिल्लामा ५ सयभन्दा बढी सक्रिय संक्रमित छन् । ती जिल्लामा मोरङ, सुनसरी, झापा, धनुषा, काठमाडौं, भक्तपुर, ललितपुर, चितवन, मकवानपुर, काभ्रेपलाञ्चोक, कास्की, नवलपरासी पूर्व, बाँके, रूपन्देही र कैलाली रहेका छन् । त्यस्तै, १७ जिल्लामा २ सयभन्दा माथि सक्रिय संक्रमित छन् । सक्रिय संक्रमितको झन्डै दुई तिहाइ उपत्यकामै छन् । देशभर रहेका सक्रिय संक्रमितको ६४०१ प्रतिशत अर्थात् ५२ हजार ८ सय ४२ जना उपत्यकामै रहेको मन्त्रालयको तथ्यांक छ । सबैभन्दा बढी संक्रमित भएको जिल्ला काठमाडौं हो । काठमाडौंमा मात्र मुलुकभरका कुल सक्रिय संक्रमितमध्ये ४६७३ प्रतिशत अर्थात् ३८ हजार ५ सय ८१ जना छन् । उपत्यकाका बाँकी दुई जिल्ला ललितपुरमा १०९६ प्रतिशत र भक्तपुरमा ६३१ प्रतिशत छन् । सोमबारसम्म कुल जनसंख्याको ४२७ प्रतिशत अर्थात् १ करोड २९ लाख ६६ हजार ३ सय ६२ जनाले पूर्ण मात्रा खोप लगाएका छन् । एक मात्रा लगाउने ५३६ प्रतिशत अर्थात् १ करोड ६२ लाख ८९ हजार ४ सय २५ जना छन् । हालसम्म १ लाख ६८ हजार ९ सय ६९ जनाले बुस्टर डोज लगाएका छन् ।"
लुम्बिनीमा खोप र सिरिन्ज अभाव,"(लुम्बिनी), (पाल्पा) र (बाँके)लुम्बिनी प्रदेशमा खोप र सिरिन्ज अभावले कतिपय ठाउँमा खोप कार्यक्रम स्थगित भएको छ । केही जिल्लामा उमेर समूहअनुसार खोप उपलब्ध भएको छैन । जसले गर्दा लक्षित समूह खोपबाट वञ्चित भइरहेका छन् ।कपिलवस्तुमा आवश्यक खोप सकिएपछि तीन दिनदेखि खोप कार्यक्रम रोकिएको स्वास्थ्य कार्यालयका प्रमुख हेमराज पाण्डेले बताए । हामीकहाँ उपलब्ध खोप संख्या सकियो, उनले भने, १२ दिनमा पाइने आश्वासन प्राप्त भएको छ । तत्काल १ लाख मात्रा खोप आवश्यक रहेको उनले बताए । जिल्लामा ८० प्रतिशतले पहिलो मात्रा र ६० प्रतिशतले दोस्रो मात्रा लगाइसकेका छन् । माघ १६ देखि जिल्लामा १२ देखि १७ वर्षसम्मका बालबालिकालाई दोस्रो डोज लगाउने सूचना गरिएको थियो । खोप पर्खिने कामबाहेक अन्य केही गर्न सकिएन, उनले भने ।रूपन्देहीमा भने खोपसँगै आउने सिरिन्ज अभाव भएकाले समस्या भएको स्वास्थ्य कार्यालय प्रमुख गौरव ढकालले बताए । खोपको मात्राजति सिरिन्ज नआउँदा समस्या भइहाल्छ, उनले भने, सिरिन्ज र खोपको मात्रा बराबर पठाउनुपर्ने हुन्छ । रूपन्देहीमा १७ वर्षमाथिका सबै जनाले खोपको पहिलो मात्रा लगाइसकेको उनले बताए ।दोस्रो मात्रा पूरा गर्न भने सिरिन्ज अभाव छ । जिल्लामा अहिलेसम्म १२ देखि १७ वर्ष उमेर समूहका बालबालिकाका लागि खोप नआएको उनले बताए । जिल्लाभर उक्त उमेर समूहका १ लाख २२ हजार जना छन् । उनीहरूलाई दुवै मात्रा आवश्यक छ ।रुकुम पूर्वमा जिल्लाभर खोप कार्यक्रम जारी छ तर खोप केन्द्र पुग्न असहज र खोपप्रति चासो नदिएकाले धेरैले नलगाएको सहायक प्रमुख जिल्ला अधिकारी रवीन्द्र बुढा क्षत्रीले बताए । सार्वजनिक सेवा लिन जाँदा पनि खोप कार्ड अनिवार्य भनेपछि मात्रै खोप लगाउन भन्दै तर्खरिएका छन्, उनले भने, लेकतिर गएका, चिसो र पानीले सडक अवरुद्ध भई आउन नसकेकाहरू पनि खोपबाट वञ्चित भएका छन् । पश्चिम नवलपरासीका ९३ प्रतिशतले खोप लगाइसकेको स्वास्थ्य कार्यालयले जनाएको छ । सोमबारसम्म १२ वर्षमाथिका सबैलाई खोप लगाइएको कार्यालय प्रमुख ओमप्रकाश पन्थीले जनाए ।प्यूठान र रोल्पामा पनि खोप लगाउने कार्य जारी छ । यी जिल्लामा माघ १६ गतेबाट १२१७ उमेर समूहका बालबालिकालाई खोपको दोस्रो मात्रा लगाउने तयारी थालिएको स्वास्थ्य कार्यालयले जनाएका छन् । बाँकेमा ८२ प्रतिशतले खोप लगाइसकेका छन् । जिल्लाका ४ लाखमध्ये ७२ हजार ९ सय २५ जनाले अझै खोप लगाएका छैनन् । त्यसैले हामी जोखिममा छौं, जिल्ला स्वास्थ्य कार्यालयका खोप अधिकृत नरेशबाबु श्रेष्ठले भने, खोप नलगाएका व्यक्तिमा मृत्युदर बढी छ । त्यसैले खोप अभियानमा केन्द्रित छौं ।लुम्बिनी प्रदेशका १२ जिल्लामध्ये हालसम्म कोभिसिल्ड र एस्ट्रोजेनिका खोपको पहिलो मात्रा लगाउनेको संख्या ९ लाख १९ हजार ६ सय २२ पुगेको स्वास्थ्य निर्देशनालय लुम्बिनी प्रदेशले जनाएको छ । उक्त खोपको दोस्रो डोज ४ लाख २२ हजार ५ सय ५५ ले लगाएका छन् । त्यस्तै, भेरोसेलको पहिलो मात्रा १६ लाख १ सय ६७ ले लगाइसकेका छन् भने दोस्रो डोज १३ लाख ८१ हजार ५८ ले पाए । कोरोना फोकल पर्सन कौशल भण्डारीका अनुसार प्रदेशभरि जोन्सन लगाउनेको संख्या ३ लाख ६३ हजार ६ सय २८ रहेको छ । उनले फाइजर खोपको पहिलो मात्रा ५ हजार ३ सय ५९ र दोस्रो डोज ५ हजार १ सय १९ जनाले पाएको जनाए । मोडर्ना खोपको पहिलो डोज पाउने संख्या ३ लाख ४४ हजार १ सय ४ रहेको छ भने दोस्रो डोज पाउने ६७ हजार ८ सय ८८ रहेका छन् ।प्रदेशमा खोप लगाउने जम्मा जनसंख्या ३८ लाख ९७ हजार ८ सय ३८ रहेकामा ६६ प्रतिशतले पूर्ण खोप पाएको भण्डारीले जानकारी दिए । स्टोरका कर्मचारीमा कोभिड संक्रमण भएकाले कुनै जिल्लामा खोप पुर्याउन नसकिएको उनको भनाइ छ ।खोज र खोप अभियान सञ्चालन गरेको पाल्पा स्वास्थ्य कार्यालयलाई सिरिन्ज अभाव भएको छ । जसका कारण १८ वर्षमाथि मात्र होइन, १२ देखि १७ वर्ष उमेर समूहकालाई खोप लगाउन पनि समस्या भएको छ । तानसेनस्थित पाल्पा अस्पताल, रामपुर अस्पताल र खस्यौली प्राथमिक स्वास्थ्य केन्द्रको नियमित खोपबाहेक सबै स्थानीय तहमा सिरिन्ज अभाव छ । आइतबारदेखि प्रायः सबै स्थानीय तहमा खोप अभियान रोकिएको छ ।पर्याप्त सिरिन्ज नभएपछि हामीले अभियान चलाउन सकेका छैनौं, स्वास्थ्य शाखा प्रमुख झविन्द्र न्यौपानेले भने, विदेश जाने र कोही अप्ठेरो भयो भन्नेलाई लगाउनबाहेक अभियान चलाउन सिरिन्ज समस्या छ । प्रदेशमै अभाव भएकाले केही दिनका लागि खोप अभियानलाई रोक्नु परेको स्वास्थ्य कार्यालयले जनाएको छ । शुक्रबार ७ हजार आएको थियो तर नगरपालिकाभित्रका विद्यार्थी र बगनासकालीका लागि अधिक लगाइयो, स्वास्थ्य प्रमुख डा राजेन्द्र गिरीले भने, निस्दीका लागि १ हजार छुट्याएर बाँकी वितरण गरेका छौं । निस्दी र बगनासकालीले विद्यार्थीको दोस्रो डोज खोप लगाउन पाएको थिएन । सबैभन्दा कम कभरेज भएको निस्दी गाउँपालिकामा माघ १४ गतेभित्र लगाउने कार्ययोजना बनाएको छ । निस्दीमा २ हजार ३ सय सिरिन्ज आवश्यक रहेको स्वास्थ्य शाखा प्रमुख रेमबहादुर दिशा मगरले जानकारी दिए ।"
"१०,३१९ संक्रमित, ४ को मृत्यु","काठमाडौं (कास) पछिल्लो २४ घण्टामा २१ हजार २ सय १ नमुनाको पीसीआर र एन्टिजेन परीक्षण गर्दा १० हजार ३ सय १९ जनामा कोरोना संक्रमण पुष्टि भएको छ । सोही अवधिमा ४ जनाको मृत्यु र २ हजार ५ सय ४० जना निको भएका छन् । हाल सक्रिय संक्रमित ८२ हजार ५ सय ५० जना रहेको स्वास्थ्य मन्त्रालयले जनाएको छ । यस्तै, काठमाडौं उपत्यकामा मात्रै ४ हजार ६ सय ७६ संक्रमित थपिएका छन् । मन्त्रालयका अनुसार काठमाडौंमा ३ हजार ६ सय ३४, ललितपुरमा ५ सय ८७ र भक्तपुरमा ४ सय ५५ जनामा संक्रमण पुष्टि भएको हो । देशभर आईसीयूमा २ सय ३८ र भेन्टिलेटरमा ४३ संक्रमित उपचाररत छन् ।"
पीसीआर शुल्क महँगो हुँदा परीक्षण बढेन,"(काठमाडौं)अरुणा (नाम परिवर्तन) को परिवारका पाँचै जनामा कोरोना भाइरससँग मिल्ने लक्षण छ । टाउको दुख्ने, घाँटी दुख्ने, बेलाबेला काम ज्वरो आउने, शरीर दुख्ने समस्याका बिरामी घरभरि हुँदा पनि उनीहरूले पीसीआर वा एन्टिजेन परीक्षण गराएका छैनन् । उनका छिमेकी भक्तपुर सूर्यविनायक नगरपालिका६ कटुञ्जेका अधिकांश घरमा कोरोनासँगै मिल्दोजुल्दो लक्षण देखिएका बिरामी छन् । अस्पताल भर्ना हुनुपरेको छैन, मेडिकलबाट आफैं औषधि ल्याएर खाइरहेका छौं, अरुणाले भनिन्, सिटामोल, भिटामिन ल्याएर सबैले सेवन गरिरहेका छन् । पीसीआर परीक्षण किन नगराएको भन्ने प्रश्नमा उनले दुःख नगर्ने बताइन् । परीक्षणमा पोजिटिभ देखिएको खण्डमा आइसोलेसन बस्नुपर्ने र त्यसो गर्न सम्भव नभएकाले पनि परीक्षणका लागि चासो नदेखाएको उनको भनाइ छ । ससाना बच्चा पनि छन्, उनले भनिन्, डेरामा आइसोलेसन बस्न सम्भव नहुँदो रैछ । अरुणाकै जस्तो चिन्ता काठमाडौं बूढानीलकण्ठ नगरपालिका१० मिलनचोककी सारिका खत्रीलार्ई पनि छ । बेलाबेलामा ज्वरो आउने, टाउको दुख्नेजस्ता समस्या देखिए पनि अस्पताल जानुपर्ने अवस्थामा कोही नपुगेको उनले सुनाइन् । दुई छोरीसहित हामी आमाबुबा दुवै जनाले खोप लगाइसक्यौं, तीन वर्षीय छोरालाई मात्र खोप आएन, उनले भनिन्, अब छोराको मात्र डर छ, ज्वरो त सबैलाई आइरहेको छ, पीसीआर परीक्षण गराएका छैनौं । परीक्षणपछि संक्रमण पुष्टि भयो भने आइसोलेसनमा बस्न कठिन हुने भन्दै उनले परीक्षण गराउन नगएको बताइन् । अघिल्ला लहरहरूमा जस्तो स्थानीय तहहरूले यस पटक आइसोलेसन सेन्टरहरूको व्यवस्था नगरेका कारण पनि परीक्षणमा चासो नदेखाएको खत्रीले बताइन् । काठमाडौं महानगर१७ क्षेत्रपाटीका सूर्य शाही त सर्वसाधारण नागरिकले मात्र होइन, स्थानीय तहहरूले पनि नयाँ भेरिएन्ट ओमिक्रोनलाई साधारण तरिकाले लिएको बताउँछन् । यसअघि स्थानीय तहले आइसोलेसनको व्यवस्था गर्ने, टोलटोलमा पुगेर कन्ट्याक्ट ट्रेसिङमा परेकाहरूलाई निःशुल्क पीसीआर परीक्षण गराउने, होम आइसोलेसनमा बसेकालाई जुममार्फत परामर्श गर्ने गरेका थिए, शाहीले भने, यसपल्ट स्थानीय तह, जनप्रतिनिधि नै बेखबर छन् । परीक्षण शुल्क महँगो भएकाले पनि सर्वसाधारणले परीक्षणमा चासो नदिएको उनको भनाइ छ । स्वास्थ्यमा जटिल समस्या नदेखिएकाले सर्वसाधारणमा लक्षण भए पनि अस्पताल नजाने र पीसीआर परीक्षणमा अटेर गरेको हुन सक्ने स्वास्थ्य कार्यालय भक्तपुर प्रमुख जनस्वास्थ्य अधिकृत कृष्णबहादुर मिजार बताउँछन् । कोरोनासँग मिल्दाजुल्दा लक्षण भएका बिरामी धेरै देखिनु र परीक्षणलाई बेवास्ता गर्नु राम्रो होइन, उनले भने, परीक्षणपछि आइसोलेसनमा बस्यो भने मात्र संक्रमण रोकथाम तथा नियन्त्रण गर्न सकिन्छ । ओमिक्रोनलाई साधारण रुघाखोकी जस्तो मात्र नसोचेर सचेत भई परिवार र समाजलाई जोगाउनुपर्ने उनी बताउँछन् । जनस्वास्थ्य अधिकृत मिजारले ओमिक्रोनले गम्भीर क्षति असर पुर्याएन भन्दैमा ढुक्क हुने अवस्था नभएको र अझै केही समय सचेत हुनैपर्ने बताए । अघिल्लोपल्टको भेरिएन्टहरूमा टोलमा कसैलाई कोरोना संक्रमण पुष्टि भयो रे भन्दा मान्छे कानेखुसी गर्थे, अहिले लक्षण देखिँदा पनि परीक्षण गराउन अटेर गरिरहेका छन्, उनले भने । जिल्ला स्वास्थ्य कार्यालय काठमाडौंका वरिष्ठ जनस्वास्थ्य प्रशासक शम्भु काफ्ले उपत्यकामा डेरा गरी बस्नेहरूलाई आइसोलेसनमा बस्न समस्या पर्ने भएकाले पनि परीक्षण गर्न अटेर गरिरहेको बताउँछन् । खोप लगाएका र रोगसँग लड्ने क्षमता भएका व्यक्तिलाई नयाँ भेरिएन्टले स्वास्थ्यमा खासै असर पुर्याएको नदेखिए पनि अन्यमा सर्दा प्रतिरक्षात्मक क्षमता कमजोर भएकाको ज्यानै जान सक्ने स्वास्थ्यकर्मी बताउँछन् । कोरोना भाइरस संक्रमण होहोइन भन्नेबारे ढुक्क हुन पीसीआर वा एन्टिजेन परीक्षण गराउनैपर्छ, शुक्रराज ट्रपिकल तथा सरुवा रोग अस्पताल टेकुकी निर्देशक डा मनीषा रावलले भनिन्, लक्षण देखिएकाहरूले परीक्षण नगराउँदा भाइरस संक्रमण फैलिने जोखिम बढ्छ, परिवार र समाजको भलाइका लागि पनि परीक्षण गराउनु जरुरी हुन्छ । लक्षण देखिनेबित्तिकै परीक्षण गराउने, जनस्वास्थ्य मापदण्ड पालना गर्ने, खानपानमा ध्यान दिने गर्नु नै संक्रमण दर घटाउने उपाय भएको उनले बताइन् ।"
बीपीका २१६ स्वास्थ्यकर्मी संक्रमित,"सुनसरी (कास) धरानस्थित बीपी कोइराला स्वास्थ्य विज्ञान प्रतिष्ठानमा विभिन्न विभागका चिकित्सक र १ सय १४ नर्ससहित २ सय १६ स्वास्थ्यकर्मी कोरोना संक्रमित भएका छन् । यति धेरै स्वास्थ्यकर्मीमा संक्रमण पुष्टि भएपछि जनशक्ति अभावले उपचार सेवा प्रभावित भएको छ । नियमित शल्यक्रिया, ओपीडी सेवा र वार्ड राउन्ड प्रभावित भएको हो । संक्रमित हुनेको यो संख्या क्लिनिकल क्षेत्रका मात्र हो । दन्तचिकित्सक महाविद्यालय (डेन्टलका नौ विभाग) बेसिक नन क्लिनिकल विभाग र कर्मचारीको संख्या यसमा समावेश गरिएको छैन । प्रतिष्ठानभित्र चिकित्सक, नर्स, कर्मचारी २ हजारभन्दा बढी कार्यरत छन् । उनीहरूका आवासमा बस्ने करिब १० हजार परिवार र विद्यार्थीको संक्रमित संख्या पनि यसमा समावेश गरिएको छैन । एनाटोमी, फिजियोलोजी, बायोकेमेस्ट्री, माइक्रोबायोकेमेस्ट्री, फर्माकोलोजी, फरेन्सिक र कम्युनिटी हेल्थ विभागका कार्यरत संक्रमित स्वास्थ्यकर्मीको समेत तथ्यांक आएको छैन । प्रतिष्ठानका डेपुटी डाइरेक्टर डा विकास साहका अनुसार संक्रमित चिकित्सकमध्ये सबैभन्दा बढी एनेस्थेसिया विभागका ११ जना छन् । ५ जना टेक्निसियन पनि संक्रमित भएका छन् । यसैगरी सर्जरी (शल्यक्रिया) विभाग, आँखा विभाग, हाडजोर्नीमा ९९ जना चिकित्सकमा संक्रमण पुष्टि भएको छ । जनरल मेडिसिन विभाग, प्याथोलोजी र स्त्री तथा प्रसूति विभागका ८८ जना, नाककानघाँटी विभागका ७, बालरोग र मानसिक रोग विभागका २२ जना, आकस्मिक विभाग र डर्मा (चर्म रोग विभाग) का ११ जना चिकित्सक संक्रमित छन् । ४ सयको संख्यामा रहेका नर्सहरूमा १ सय १४ जना संक्रमित भएका छन् । यहाँ नर्सको ६ सय दरबन्दी छ । सबै संक्रमित होम आइसोलेसनमा छन् । ओपीडीमा बसेर बिरामीको स्वास्थ्य जाँच गर्ने र औषधि सिफारिस गर्ने, शल्यक्रिया गर्ने, त्यस अगाडि बेहोसीको जाँच गर्ने एनेस्थेसियाका स्वास्थ्यकर्मी नै संक्रमित भएपछि अधिकांश सेवा प्रभावित भएका छन् । चिकित्सक र नर्स संक्रमित भए पनि कुनै पनि सेवा पुरै बन्द गरेका छैनौं, डा साहले भने, संक्रमित नभएका स्वास्थ्यकर्मीबाट भ्याएसम्म सेवा दिइरहेका छौं । उनका अनुसार प्रतिष्ठानले गर्दै आएको नियमित शल्यक्रिया भने केही दिनलाई स्थगित गरिएको छ । प्रतिष्ठानले अति गम्भीर बिरामीमात्र ओपीडी वा इमर्जेन्सीमा ल्याउन अनुरोध गरेको छ । प्रतिष्ठानमा ८ सयभन्दा बढी बिरामी उपचाररत छन् ।"
चुनढुंगा अनियन्त्रित उत्खनन,"(पाल्पा)पाल्पाका चुनढुंगा खानीमा जथाभावी भइरहेको उत्खनन रोक्न र कडाइका साथ अनुगमन गर्न खानी तथा भूगर्भ विभागले डिभिजन वन कार्यालयलाई निर्देशन दिएको छ । गत वर्ष चार उद्योगले जथाभावी गरेको भेटिएपछि छानबिन समितिले ७० करोड ५३ लाख जरिवाना गर्न प्रतिवेदनमार्फत सुझाव दिएको थियो । तर पुरातत्त्व विभागले न्यूनतम जरिवाना लिएर ती उद्योगलाई उन्मुक्ति दिएपछि मुद्दा अख्तियार अनुसन्धान आयोगमा पुगेको जानकारी दिँदै विभागले कडाइ गर्न डिभिजन वनलाई पुस २७ मा पत्राचार गरेको हो । अनुगमनकारी निकायको बेवास्ताले उत्खननमा जथाभावी भएको हो । पाल्पा जिल्लाभित्र सिमेन्ट उद्योग छैनन् । यहाँका चुनढुंगा संकलक उद्योगले रूपन्देही, नवलपरासी र कपिलवस्तुका सिमेन्ट उद्योगलाई पठाउँछन् । जथाभावी उत्खननले पहिरोको जोखिम बढेको स्थानीय तहहरूको गुनासो पछि खानी तथा भूगर्भ विभागले २०७७ जेठ १५ मा नौ सदस्यीय छानबिन समिति गठन गरेको थियो । उक्त समितिको प्रतिवेदनमा जथाभावी उत्खनन भइरहेको उल्लेख छ । पाल्पामा सञ्चालित चार खानी उद्योगलाई जथाभावी उत्खनन गर्दासमेत उन्मुक्ति दिइएको प्रतिवेदनमा छ । यीबाहेक अन्य चुनढुंगा खानी उद्योगले पनि जथाभावी उत्खनन गर्दै आएका छन् । अग्लो डाँडा फाँट बन्न लागिसकेको छ । कोही पनि अनुगमन गर्न आएजस्तो लाग्दैन, माथागढी गाउँपालिका अध्यक्ष सन्तोष थापाले रहवासस्थित पाल्पा सिमेन्टको चुनढुंगा खानीमा पुग्दा भने, यसका विषयमा अनावश्यक हामीलाई आरोप आउने गर्छ तर हामीले केही गर्न सक्दैनौं ।उत्खननका लागि अनुमति दिने, राजस्व लिने काम विभागले गर्छ । तर, चुनढुंगा उद्योगले बिना नापतौल जथाभावी उत्खनन गरेर चुनढुंगा लैजाने गर्छन् । पाल्पामा ज्यामिरे, रहवास, हात्तीलुङ, मस्याम, मरेक, कोलडाँडा, श्रीडाँडा, कचल, सिद्देश्वरमा चुनढुंगा खानी छन् । कुनै पनि खानीले तौलका लागि धर्मकाँटा प्रयोग गर्दैनन् । पाल्पा क्षेत्रबाट दैनिक २ हजारभन्दा बढी टिपर चुनढुंगा र डोलोमाइट निकासी हुन्छ । चुनढुंगा खानी उद्योगले उत्खनन परिमाण थोरै बताएर हरेक वर्ष राजस्व छली गरे पनि सरोकारवाला निकाय मौन छन् । त्यस्ता उद्योगलाई एकएक लाख जरिवानामात्र गरेर उन्मुक्ति दिइएको खुलेको छ । पाल्पाको सिद्धार्थ मिनरल्स प्रालि तिनाउ गाउँपालिका३ श्रीडाँडाले तोकिएको परिमाणभन्दा ९ लाख ८९ हजार १ सय ३ टन बढी चुनढुंगा उत्खनन गरेको छानबिन समितिको प्रतिवेदनमा उल्लेख छ । कम्पनीबाट ४९ करोड ४५ लाख ५१ हजार रुपैयाँ असुल गर्नुपर्ने छ । पाल्पाकै सर्वोत्तम सिमेन्ट तिनाउ१ कचल र रैनादेवी छहरा गाउँपालिका१, सिद्देश्वरमा रहेको चुनढुंगा खानी उद्योगले अनुमतिभन्दा २ लाख ५१ हजार टन बढी उत्खनन गरेको प्रतिवेदनमा उल्लेख छ । सर्वोत्तमबाट १२ करोड ५५ लाख २४ हजार राजस्व असुलउपर गर्नुपर्ने हुन्छ । तर, यी दुवै उद्योगलाई पुरातत्त्व विभागले एकएक लाख जरिवाना गराएर उन्मुक्ति दिएको छ । पाल्पाकै डोलोमाइट चुनढुंगा प्रालि तिनाउ५ मस्यामसँग ५ करोड ४३ लाख २१ हजार रुपैयाँ असुल्न समितिले भनेको थियो । उसले १ लाख ३५ हजार ८ सय टन डोलोमाइट अधिक उत्खनन गरेको छ । पाल्पाकै कञ्चन क्वारिज प्रालि तिनाउ३ मरेकले अनुमतिविपरीत ९४ हजार ९ सय ८२ टन बढी चुनढुंगा उत्खनन गरेको छ । जसबाट ३ करोड ८ लाख ६९ हजार रुपैयाँ बराबरको ९४ हजार ९ सय ८२ टन बढी उत्खनन गरेको छानबिन समितिले देखाएको थियो । तिनाउ३ श्रीडाँडामा सिद्धार्थ मिनरल प्रालिले ०६६ देखि नै चुनढुंगा उत्खनन गर्दै आएको छ । तिनाउ३, मरेकमा कञ्चन क्वेरिजले पनि ०६४ सालदेखि नै उत्खनन गरिरहेको छ । तिनाउ५, गिट्टीखानी क्षेत्रमा डोलोमाइट चुनढुंगा प्रालिले पनि १० वर्षदेखि नै उत्खनन गरेको छ । तिनाउ१, कचलमा सर्वोत्तम सिमेन्टले, तिनाउ गाउँपालिका५, कोलडाँडामा सत्यवती खानी उत्खनन प्रालिले चुनढुंगा निकाल्दै आएका छन् । तिनाउ२ सुकेतालमा अल्फा कन्स्ट्रक्सन एन्ड डेभलोपर्स प्रालि, माथागढी७, रहबासमा पाल्पा सिमेन्ट इन्डस्ट्रिज प्रालिले, निस्दी७, ज्यामिरेमा होङ्सी शिवम् सिमेन्ट प्रालिले सिमेन्ट उद्योगका लागि चुनढुंगा लगेका छन् । माथागढी६, हात्तीलुङमा बीएस सिमेन्ट र रैनादेवी छहरा१, सिद्देश्वरबाट सर्वोत्तम सिमेन्टले चुनढुंगा खानी उत्खनन गरिरहेका छन् । डिभिजन वन कार्यालयको अनुगमनले पाल्पा सिमेन्ट, अल्फा कन्स्ट्रक्सन एन्ड डेभलोपर्स र होङ्सी शिवम् सिमेन्टलाई सम्झौतामा उल्लेखित मापदण्ड एवं सर्त पालना गर्न निर्देशन दिएको थियो । यस्ता निर्देशनलाई चुनढुंगा खानी उद्योगले कहिल्यै टेरेनन् । पक्की पिलरबाट पूर्ण रूपमा डिमार्केसन गरी चिह्न लगाई तोकिएबमोजिमको क्षेत्र छुट्याएको समेत छैन, डिभिजन वनको प्रतिवेदनमा समेत उल्लेख छ, सम्झौताबमोजिम व्यवस्थापन गर्नुपर्ने रूखहरूको कटान मुछान गरी उत्पादित काठ दाउरा सुरक्षितसमेत गरेको छैन । जिल्लाको स्रोत र साधनको निकासी भइरहँदा डिभिजन वन कार्यालय, जिल्ला प्रशासन, जिल्ला समन्वय समितिलगायतले पनि अनुगमन र निरीक्षण गर्न सक्छन् । तर, सरोकारवाला निकाय भने अनुगमन नै गर्दैनन् । राजनीतिक दल, स्थानीय पनि चुनढुंगा खानीका विषयमा बोल्दैनन् । डिभिजन वन कार्यालय पाल्पाले ०७६ सालमा गरेको अनुगमन प्रतिवेदनमा पनि प्रारम्भिक वातावरणीय परीक्षणमा उल्लेखित क्षति न्यूनीकरणका उपायसमेत अनिवार्य रूपमा पालना नगरेको पाइएको थियो । समयावधिमा प्रतिवेदन नबुझाउने, सट्टा भर्ना जग्गा तोकिएको अवधिमा सम्बन्धित निकायमा रजिस्टेसन पास नगर्ने, रूख कठान गरेर सट्टा बिरुवा लगाउने, गोडमेल, झाडी, वन डढेलो नियन्त्रणमा व्यवस्थापन मिलाउने, भूक्षय नियन्त्रणका लागि प्रभावकारी उपाय नअपनाएको पाइएको प्रतिवेदनमा उल्लेख छ । तोकिएको क्षेत्रमा काम भएको छ वा छैन भन्ने अनुगमन गर्ने गरिन्छ, डिभिजन वन कार्यालयका सूचना अधिकारी संयोग बस्नेतले भने, वन तथा वातावरण क्षेत्रका साथै सट्टा जग्गाका विषयमा हामीले हेर्ने गर्छौं । चुनढुंगा उत्खनन गर्दा प्राविधिकको रेखदेखमा गर्नुपर्छ । तर, त्यस्तो यहाँ भएको छैन । जथाभावी उत्खनन गर्ने र टिपरमा तराई झार्ने काम मात्र भएको छ । उत्खननका बेला निस्कने कम गुणस्तरीय ढुंगा, माटोलाई जथाभावी फ्याँक्न पाइँदैन । उत्खनन क्षेत्रबाट बग्ने पानीलाई सिल्टेसन पोन्डमा थिग्राएर मात्र खोला खोल्सीमा छाड्नुपर्ने हुन्छ । यस्तो नियम कुनै पनि चुनढुंगा खानीमा छैन । उद्योगले तयार पारेको माइनिङ स्किम र प्रारम्भिक वातावरणीय परीक्षण (आईईई) प्रतिवेदनमा निजी जग्गा तथा वन क्षेत्रको जग्गामा चुनढुंगा उत्खनन गर्ने उल्लेख छ । सरकारबाट वन क्षेत्रको जग्गा नपाएसम्म राष्ट्रिय वन क्षेत्रमा उत्खनन गर्न पाइँदैन । अनुगमनकारी निकायले भने बेवास्ता गर्दै आएको स्थानीयले बताए । स्थानीय जनतालाई रोजगारी, बजार आवतजावत, विद्यालयलाई सहयोग, खानेपानी, कुलो मर्मत, विद्युतीकरणलगायत कार्यमा सहयोग पुर्याउने भएकाले कोही पनि उनीहरूको विपक्षमा बोल्न चाहँदैनन् । सानो सहयोगमा स्थानीय बासिन्दा रमाइरहेका छन्, वातावरणविज्ञ तथा तिनाउ गाउँपालिकाका प्रवक्ता राजेश श्रेष्ठले भने, यसमा सबै क्षेत्रबाट निगरानी हुन जरुरी छ । नियमानुसार काम गर्नुपर्छ र काम नगर्नेलाई कारबाही गर्नुपर्ने उनले बताए । खानी सञ्चालकले उत्खनन अनुमतिपत्र, माइनिङ स्किम, आईईई प्रतिवेदनमा उल्लेखित वातावरणीय संरक्षण र प्रतिकूल प्रभाव न्यूनीकरणका उपायलाई अनिवार्य रूपले अवलम्बन गर्नुपर्ने हुन्छ । खानी सञ्चालकले उत्खनन र निकासी परिमाणको विवरण स्थानीय तह, जिल्ला समन्वय समिति कसैलाई पनि बुझाएका छैनन् । खानी सञ्चालन गर्दै जाँदा उपल्लो तटीय र तल्लो तटीयमा पर्ने भागमा प्रतिकूल प्रभावको न्यूनीकरणको उपाय अवलम्बन गर्नुपर्छ । खानी सञ्चालन र ढुवानी क्षेत्रमा ध्वनि, वायु, जमिन र जलप्रदूषण कम गर्न प्रभावकारी उपाय अवलम्बन गर्नुपर्ने, डिभिजन वनको दुई वर्षअघिको प्रतिवेदनमा समेत उल्लेख छ ।"
फरार सांसदलाई मतदानमा ल्याउने एमालेको तयारी,"(मोरङ) राष्ट्रिय सभा सदस्य निर्वाचनमा बुधबार मतदान गराउन अदालतको फरार सूचीमा रहेकी प्रदेश सांसद गुलेफुन खातुनलाई ल्याउने एमालेले तयारी गरेको छ । प्रदेश १ एमालेले संसदीय दलका नेता भीमप्रसाद आचार्य, पूर्वमुख्यमन्त्री शेरधन राई, प्रदेश इन्चार्ज देवराज घिमिरे र प्रदेश अध्यक्ष तुलसीप्रसाद न्यौपानेलाई प्रदेश सांसद खातुनलाई मतदान गराउने जिम्मा दिएको छ । एमालेका प्रमुख सचेतक बुद्धिकुमार राजभण्डारीले प्रदेश सांसद खातुनलाई मतदान गराउने वातावरण बनाउन प्रयास भइरहेको जानकारी दिए । जिल्ला प्रहरी कार्यालय मोरङले भने प्रदेश सांसद खातुनलाई समात्न तयारी गरेको जनाएको छ । सांसद खातुनका हकमा गर्नुपर्ने काम प्रहरीले कानुनअनुसार गर्छ, जिल्ला प्रहरी प्रमुख एसपी जनार्दन जीसीले भने । एमालेबाट समानुपातिकमा प्रदेश सांसद भएकी खातुन सरकारी छाप दस्तखत किर्ते मुद्दामा उच्च अदालत विराटनगरले दोषी ठहर गरेदेखि फरार छिन् । किर्ते मुद्दामा जिल्ला अदालत मोरङले गरेको आदेश उच्च अदालत विराटनगरले सदर गरेको थियो । खातुन र उनका पति शेख सिलावर मियाँले आफ्ना बुबा शेख धाई मियाँका नाममा रहेको मोही जग्गाको हक हस्तान्तरणका लागि तत्कालीन कदमहा गाविसको लेटरप्याड, छाप र गाविस सचिवको दस्तखत किर्ते गरेका थिए । गुलेफुनका पति शेख सिलावर मियाँले आफ्ना बुवा शेख धाई मियाँको ०६३ माघ १० र आमा खैरुन खातुनको ०६५ मंसिर १२ मा मृत्यु भएको उल्लेख गर्दै तत्कालीन कदमहा गाविस वडा२ स्थित मधुसुदनराज पाण्डेको कित्ता नम्बर ११० को ७२८० वर्ग मिटर जग्गामा आफ्ना बुबाका नाममा रहेको मोहियानी हक हस्तान्तरणका लागि भूमि सुधार कार्यालय मोरङमा मुद्दा दर्ता गराएका थिए । शेख धाई मियाँको शेख सिलावर र दिलावर मियाँ दुई भाइ छोरा रहेकामा शेख सिलावरले आफू एक मात्र छोरा रहेको उल्लेख गर्दै एकलौटी मोहियानी हक हस्तान्तरणका लागि किर्ते गरी २०७१ चैत ४ को चलानी नम्बर ४८७ को गाविसको सिफारिसपत्र भूमि सुधार कार्यालय मोरङमा बुझाएका थिए । गुलेफुन र उनका पति शेख सिलावरले गाविसका तत्कालीन खरिदार विजय कामत र कार्यालय सहयोगी दीपचन्द मण्डललाई १ हजार रुपैयाँ घूस दिई सरकारी छाप, दस्तखत किर्ते गरेको पाइएको थियो । मोरङ प्रहरीले गुलेफुन र उनका पति शेख सिलावरलाई ०७३ असार ४ मा पक्राउ गरी जिल्ला अदालतमा ०७३ असार २८ मा सरकारी कागज, छाप, दस्तखत किर्ते मुद्दा दर्ता गराएको थियो । उनीहरू ०७३ असार २९ मा धरौटीमा रिहा भए । उक्त मुद्दामा नै खरिदार कामत र कार्यालय सहयोगी मण्डल ०७३ असार ३१ मा अदालतमा हाजिर भई धरौटीमा त्यही दिन रिहा भएका थिए । जिल्ला अदालत मोरङका न्यायाधीश अम्बिकाप्रसाद निरौलाको इजलासले ०७४ वैशाख ३१ मा उक्त मुद्दामा चारै जनालाई दोषी ठहर गरेको थियो । गुलेफुन र उनका पति शेख सिलावरलाई ११ वर्ष कैद र ५०५० रुपैयाँ जरिवाना तोकिएको थियो । खरिदार कामत र कार्यालय सहयोगी मण्डललाई अदालतले भने ३३ वर्ष कैद तोकेको थियो । त्यसपछि उनीहरूले उच्च अदालत विराटनगरमा ०७४ माघ ३० मा पुनरावेदन गरेका थिए । उच्च अदालत विराटनगरका मुख्य न्यायाधीश तिलप्रसाद श्रेष्ठ र न्यायाधीश यमुना भट्टराईको संयुक्त इजलासले ०७६ पुस ६ मा कैदका हकमा जिल्ला अदालतकै निर्णय सदर गरेको थियो भने जरिवानाका हकमा शेख दिलावरलाई सफाइ र गुलेफुन, कामत र मण्डललाई १४ हजार ५ सय ८३ रुपैयाँको दरले बुझाउन आदेश दिएको थियो । प्रदेशसभा निर्वाचन ऐन २०७४ को दफा १३ मा नैतिक पतन देखिने अन्य फौजदारी कसुरमा अभियोग प्रमाणित भएको व्यक्ति सदस्य पदका लागि अयोग्य हुने उल्लेख छ । प्रदेशसभाको सदस्यमा निर्वाचित व्यक्ति दफा १३ बमोजिम अयोग्य रहेको अदालतबाट ठहर भए पदबाट मुक्त हुने उक्त ऐनको दफा १६ मा व्यवस्था छ । तर हालसम्म उनलाई पदमुक्त गरिएको छैन । फरार भएकै कारण गुलेफुनले अघिल्लो राष्ट्रिय सभा सदस्य निर्वाचनमा मतदान गरेकी थिइनन् । प्रदेश १ मा राष्ट्रिय सभाका तीन सदस्यका लागि हुने निर्वाचनमा सत्तारूढ गठबन्धन, एमाले र राप्रपाले छुट्टाछुट्टै उम्मेदवारी दर्ता गराएका छन् । सत्ता गठबन्धनबाट अल्पसंख्यक अपांगमा भोजपुरका हेमराज राई थुलुङ, अन्यतर्फ गोपाल बस्नेत र महिलातर्फ जयन्ती राई उम्मेदवार छन् । एमालेले अन्यमा गुरु बराल, महिलामा सुमित्रा भण्डारी र अल्पसंख्यकअपांगमा सोनाम ग्याल्जेन शेर्पाको मनोनयन दर्ता गराएको छ । यस्तै, राप्रपाबाट रञ्जु प्याकुरेलले महिलामा र अमरबहादुर विष्टले अन्य सदस्यका लागि उम्मेदवारी दर्ता गराएका छन् । यस प्रदेशको कुल मतभार ९ हजार ३ सय १२ रहेकामा सत्तारूढ गठबन्धन दलको ४ हजार ६ सय ६८, एमालेको खातुनसमेतको गरी ४ हजार ५ सय २४ र राप्रपाको १२० मतभार छ ।"
आमा र शिशुको शव चार दिनदेखि अस्पतालमा,"हुम्ला (कास) हुम्ला जिल्ला अस्पतालमा मृत्यु भएका आमा र शिशुको शव सोमबार चौथो दिन पनि उठाइएको छैन । परिवारले बुझ्न नमान्दा शव अस्पतालमै रहेको हो । शल्यक्रिया गरेको एक दिनपछि नवजात शिशु र आमा सिमकोट५ की सलिना सार्कीको गत शुक्रबार मृत्यु भएको अस्पतालको प्रसूति गृहकी इन्चार्ज वरिष्ठ अनमी सरिता बोहराले बताइन् । सार्कीको स्वास्थ्यमा शुक्रबार साँझ अचानक समस्या देखिएको थियो । उपचारका लागि गरिएको प्रयास असफल भएको अस्पतालले जनाएको छ । उद्धारका लागि हेलिकोप्टर बोलाए पनि राति भएकाले तत्काल पुग्न नसकेको बोहराले बताइन् । सुत्केरी बेथाले च्यापेकी बुहारीले घरमा बच्चा जन्माउन नसक्दा जिल्ला अस्पताल ल्याइएको ससुरा धनसिंह सार्कीले बताए । अस्पताल ल्याएपछि अपरेसन गरेर सुत्केरी त गराइयो, तर आमा र बच्चा दुवैको ज्यान बचेन, उनले भने, के कारणले मृत्यु भयो केही थाहा छैन । जुम्लाको चन्दननाथ८ कोटिलामा रहेका माइती पक्षले आफ्नो उपस्थितिबिना शव नउठाउन आग्रह गरेपछि अस्पतालमै राखिएको उनले बताए । जिल्ला प्रहरी प्रमुख डीएसपी हेरम्ब शर्माले प्रहरीले माइती पक्षलाई बोलाएर शव उठाउने तयारी भइरहेको बताए ।"
२२ स्वास्थ्य संस्था पुनर्निर्माण हुँदै,"रामेछाप (कास) भूकम्पले क्षति पुर्याएर जीर्ण बनेका भवनबाटै स्वास्थ्य सेवा दिँदै आएका रामेछापका २२ स्वास्थ्य संस्थाको पुनर्निर्माण धमाधम भइरहेको छ । बिरामीलाई सुविधा सम्पन्न भवनबाट स्वास्थ्य सेवा दिने उद्देश्यले पूर्वाधार निर्माणको काम तीव्र रूपमा अघि बढाइएको हो ।२०७२ वैशाखको भूकम्पले क्षति पुगेका जिल्लाभरका २५ स्वास्थ्य संस्थाको पुनर्निर्माणको जिम्मा राष्ट्रिय पुनर्निर्माण प्राधिकरणलाई थियो । हालसम्म जिल्ला अस्पताल, बाम्ती अस्पताल र कठजोर स्वास्थ्य चौकीको भवन मात्रै निर्माण सकिएर सञ्चालनमा आएको छ । सरकारले प्राधिकरण खारेज गरेसँगै बाँकी स्वास्थ्य संस्थाको भवन निर्माणको जिम्मा पाएको सघन सहरी तथा भवन निर्माण आयोजनाका अनुसार देउराली र खाँडादेवी स्वास्थ्य चौकी भवनको निर्माण कार्य अन्तिम चरणमा पुगेको छ । यसैगरी, मन्थली र गेलु प्राथमिक अस्पतालको काम धमाधम भइरहेको छ । मन्थलीमा १५ शय्या र गेलुमा ५ शय्या क्षमताको भवन निर्माण भइरहेको हो ।कुभुकास्थली, चुचुरे, तिल्पुङ, बिजुलीकोट, सालु, गोठगाउँ हिमगंगा, रामपुर, ओख्रेनी, दुरागाउँ र भलुवाजोरमा पनि भवन निर्माण कार्य धमाधम भइरहेको आयोजना प्रमुख सुरेशकुमार वाग्लेले दाबी गरे । ती भवनहरू २० करोड ५२ लाख रुपैयाँमा बनाउने गरी निर्माण कम्पनीसँग सम्झौता भएको हो । पश्चिमी रामेछापको गोश्वारा, डडुवा, गेलु, चनखु, चिसापानी, पिङखुरी, मझुवा र खनियापानीमा समेत स्वास्थ्य संस्थाका लागि भवन बनिरहेको वाग्लेले बताए । ती भवन निर्माण गर्न १९ करोड ३७ लाख रुपैयाँमा सम्झौता भएको हो । मन्थली अस्पतालको भवन बनाउन आयोजनाले ९ करोड ३२ लाख रुपैयाँमा सम्झौता गरेको आयोजनाले जनाएको छ ।मन्थली नगरपालिकाले प्राथमिक स्वास्थ्य केन्द्रमा गत साउनदेखि १५ शय्याको सेवा सञ्चालन गर्ने निर्णय गरे पनि पूर्वाधार अभावमै निर्णय पूर्ण रूपमा कार्यान्वयन हुन सकेको छैन । हाल नगरपालिकाले आफ्नै खर्चमा अस्थायी भवन निर्माण गरी कठिनाइका साथ सेवा सञ्चालनको तहमा पुगेको नगर प्रमुख रमेशकुमार बस्नेतले बताए । पूर्वाधारको अभाव भएका बेला सरकारले सुविधा सम्पन्न अस्पतालको निर्माण निर्धारित समयमा गरिदिए प्रभावकारी र गुणस्तरीय सेवा सञ्चालनमा सघाउ पुग्ने थियो, उनले आग्रह गरे ।"
२ सातामा ४ चित्तल मारिए,"(हेटौंडा)सामुदायिक कुकुरको आक्रमणमा परी हेटौंडा उपमहानगरपालिका१० मा रहेको वनविज्ञान अध्ययन संस्थानको जंगलमा चित्तलका ४ पाठापाठी मारिएका छन् । यी पाठापाठी पछिल्लो २ सातायता मारिएका हुन् । खुला रूपमा छाडिएका कुकुरको आक्रमणमा वनविज्ञान जंगलभित्र चित्तल र मृग मारिएका नौलो घटना भने होइन ।सोमबार बिहान करिब साढे ८ बजेतिर एउटा चित्तलको पाठालाई कुकुरले आक्रमण गरेको अवस्थामा विद्यार्थीले देखेर उद्धारको प्रयास गरेका थिए । तर, गम्भीर घाइते चित्तल मरेको विद्यार्थी सुजन खतिवडाले बताए । चितल र मृग मारिएको विषयलाई लिएर वनविज्ञानका विद्यार्थीले क्याम्पस प्रशासन र स्थानीय सरकारको ध्यानाकर्षण गराउँदै आएका छन् । तर त्यसप्रति कसैले ठोस कदम उठाएका छैनन् । आफूहरूले हेटौंडा उपमहानगरपालिका र जिल्ला वन कार्यालयका प्रमुखहरूलाई भेटेर चितल र मृगको संरक्षणका लागि पटकपटक अनुरोध गरिसकेको खतिवडा बताउँछन् ।घना जंगल, नदी, घाँसे मैदान भएका कारण चित्तलको सुरक्षित बासस्थानका रूपमा चिनिन्छ वनविज्ञान क्याम्पस क्षेत्र । अध्ययन संस्थानको जंगलबाट बाहिर चर्न निस्केको अवस्थामा सामुदायिक कुकुरहरूले लखेटेर चित्तल र मृग मारिने गरेका हुन् । खुला रहेको यो क्षेत्रमा कुकुर नियन्त्रण नहुँदा यहाँ चित्तल र मृगको संख्यासमेत घट्दै गएको सरोकारवालाहरू बताउँछन् । कुकुरकै आक्रमणका कारण गत आवमा १५ वटा चित्तल र ६ वटा मृग मारिएका थिए ।यसरी चित्तल र मृग मारिने कारणहरूमध्ये उपमहानगरको डम्पिङ साइट पनि एक हो । वनविज्ञानको जंगलछेउमै, राप्ती नदीको किनारमा छ उपमहानगरपालिकाको डम्पिङ साइट । पानी पिउन नदी आएका बेला डम्पिङ साइटमा जम्मा हुने कुकुरहरूको आक्रमणमा चित्तल र मृग पर्ने गरेका छन् । कतिपय अवस्थामा कुकुरबाट जोगिन भाग्ने क्रममा पनि चित्तल र मृग डम्पिङ साइटको काँडेतारमा अल्झिएर मर्ने गरेका छन् ।१ सय ५८ बिघा क्षेत्रफलमा फैलिएको वनविज्ञान अध्ययन संस्थानमा विगतमा सयभन्दा धेरैको संख्यामा चित्तल थिए । अहिले १२१४ वटाको एउटा झुन्डबाहेक चित्तल देखिँदैनन्, क्याम्पस प्रमुख कृष्णप्रसाद दाहालले भने, संस्थानको कम्पाउन्ड भत्काइएकाले चित्तलहरू मासिँदै गएका हुन् । उनका अनुसार सडक विभागले राजमार्गसँग जोडिएको संस्थानको पर्खाल भत्काएपछि बाहिरका कुकुरहरू सहज ढंगले जंगल प्रवेश गर्न पाए । अर्कोतिर जंगलवरिपरि चारैतिर बाटो बनाएकाले पनि चित्तलहरू आक्रमणमा पर्ने गरेका छन् ।चोरीसिकारीबाट भने चित्तलहरू नमारिएको उनको भनाइ छ । त्रिभुवन विश्वविद्यालय र कृषि तथा वन विज्ञान विश्वविद्यालयको विवादका कारणले भत्काइएका पर्खाल पुनर्निर्माण हुन सकेको छैन । उता, छाडा कुकुरहरूलाई मार्न खोज्दा पशुअधिकारकर्मीले मार्न हुँदैन भनेर दबाब दिएकाले समस्या समाधान गर्न नसकिएको उपमहानगर बताउँछ । चौकीटोल, पदमपोखरी र पिप्लेनजिकका जंगलबाट बाहिर निस्केका मृग र चित्तल पनि कुकुरको सिकार हुने गरेका छन् । तर यसतर्फ कसैको ध्यान पुगेको छैन ।"
धमाधम बन्द हुँदै पालिका र प्रशासन,"दोलखासिन्धुली (कास) कर्मचारीमा कोरोना संक्रमण देखिएपछि दोलखाका स्थानीय तहले धमाधम सेवा कटौती गर्न थालेका छन् । कालिञ्चोक गाउँपालिकाले ४ कर्मचारीमा सोमबार कोरोना पुष्टि भएपछि ५ दिनसम्म अत्यावश्यकबाहेक सबै सेवा बन्द गरेको छ । तामाकोसी गाउँपालिकाले पनि सार्वजनिक सूचना निकाल्दै अत्यावश्यकबाहेकका सबै सेवा बन्द गरेको जनाएको छ । शैलुङ गाउँपालिकामा वडाध्यक्षसहित १७ जना कर्मचारी संक्रमित छन् । पालिकाले ५ दिनका लागि सेवा ठप्प पारेको छ । जिल्लामा पछिल्लो समय परीक्षण गरिएका झन्डै दुई तिहाइ कर्मचारीमा संक्रमण पुष्टि भइरहेको स्वास्थ्य कार्यालयले जनाएको छ । जिल्लामा २ सयको हाराहारीमा सक्रिय संक्रमित छन् । उता, सेवाग्राहीको चाप बढेपछि आलोपालो सेवा सुरु गरेको ३ दिन नबित्दै सिन्धुली प्रशासनसमेत बन्द भएको छ । अधिकांश कर्मचारी संक्रमित भएपछि कार्यालयले शान्तिसुरक्षा र मुद्दाबाहेकका सबै सेवा सोमबारबाट अनिश्चितकालका लागि बन्द गरेको जनाएको छ । प्रशासनले शुक्रबारबाट ९ स्थानीय तहलाई क्लस्टर छुट्याएर आलोपालो सेवा दिन सुरु गरेको थियो ।"
महाकालीको धार नेपालतिर फर्काउन सवा अर्बको तटबन्ध,"(काठमाडौं)अन्तर्राष्ट्र्रिय सीमावर्ती क्षेत्रमा निर्माण गरिएका अनधिकृत संरचना हटाउन र त्यस्ता संरचना बनाउनै नदिन सरकारबाट बलियो कूटनीतिक पहल नहुँदा भारतीय बलमिच्याइँका घटना दोहोरिन थालेका छन् । भारतले पछिल्लो पटक दार्चुला सदरमुकाम खलंगापारि महाकाली नदीको प्राकृतिक बहाव रोक्न सवा अर्ब रुपैयाँ लागतमा १ किमि लम्बाइ र ९ मिटर उचाइको पक्की तटबन्ध धमाधम बनाउँदा पनि त्यसमा रोक लगाउन नेपालका तर्फबाट कूटनीतिक पहल हुन सकेको छैन । भारतीय उत्तराखण्ड सिँचाइ विभागको लगानी एवं सशस्त्र सीमा बल (एसएसबी) को सुरक्षा घेरामा पुलाघाटदेखि जहरलालसिंह नवियाल स्टेडियम नजिकै घट्टेखोलासम्म माघ ३ देखि पक्की तटबन्ध बनाइँदै गरेको हो । ८० करोड भारुमा तटबन्ध निर्माण सक्ने गरी भारतीय अरुण कन्स्ट्रक्सन कम्पनीलाई जिम्मा दिइएको छ । भारतले नयाँ परियोजना साविकको तटबन्धभन्दा ७ मिटर नदी तटीय क्षेत्रमा छिरेर निर्माण अघि बढाएको छ । भारतले एकतर्फी रूपमा बनाइरहेको तटबन्धका कारण वर्षायाममा नदीको बहाव नेपालतर्फ फर्केर ठूलो क्षति पुग्न सक्ने स्थानीय बताउँछन् । उनीहरूका अनुसार महाकालीको धार फेरिए नेपाली भूमि कटान मात्र हुँदैन, वारितर्फका बस्ती नै विस्थापित हुने जोखिम छ । हेलसिन्की सन्धि १९६२ ले एकअर्कालाई प्रतिकूल असर पर्ने र नदी तथा खोलाको प्राकृतिक धार परिवर्तन हुने गरी कुनै पनि देशले सीमा इलाकामा भौतिक संरचना बनाउन नपाउने भनेको छ । उक्त सन्धिमा नेपाल र भारत दुवैले हस्ताक्षर गरेका छन् । प्राकृतिक प्रकोप तथा विपत्ति रोकथाम तथा नियन्त्रणका लागि कुनै संरचना बनाउनै परे एकअर्को मुलुकसँग समन्वय र सहमति लिनुपर्ने हुन्छ । तर भारतले दार्चुला सदरमुकाम खलंगाबाट केही सय मिटर मात्रै पारि धारचुलाबाट महाकाली नदीको धार नेपालतर्फ फर्काउन पक्की तटबन्ध बनाइरहेको छ । नेपाललाई दीर्घकालीन असर पर्ने तटबन्ध निर्माण भइरहे पनि परराष्ट्र्र मन्त्रालयले खोजबिन र चासो देखाएको छैन । यस विषयमा सत्तारूढ दलहरूले पनि मुख खोलेका छैनन् । भारतीय प्रधानमन्त्री नरेन्द्र मोदीले केही साताअघि लिपुलेक हुँदै सडक निर्माण गरिरहेको विषयमा बोल्दा पनि परराष्ट्र मन्त्रालयले कूटनीतिक माध्यमबाट विरोध जनाएन । विगतमा नेपाललाई अहित हुने गरी भारतले संरचना निर्माण गर्दा यहाँस्थित भारतीय राजदूतलाई बोलाएर ध्यानाकर्षण गराएका उदाहरण छन् । प्रमुख प्रतिपक्षी एमालेका अध्यक्ष तथा पूर्वप्रधानमन्त्री केपी शर्मा ओलीले आइतबार विज्ञप्तिमार्फत सीमा क्षेत्रमा भइरहेको भारतीय गतिविधिप्रति सरकार मौन बसेको भन्दै असन्तुष्टि जनाएका छन् । ओली नेतृत्वको पूर्ववर्ती सरकारका पालामा ढुंगागिट्टी निकासी गर्न दिने निर्णय हुँदा संयुक्त विज्ञप्ति निकालेका पाँच पूर्वप्रधानमन्त्री महाकालीमा अनधिकृत संरचना निर्माण गरिँदा मौन छन् । कांग्रेस उपसभापति धनराज गुरुङले राष्ट्रियतासँग जोडिएको विषयमा सत्ता र प्रतिपक्ष नभनी सबै दल एक ठाउँमा उभिनुपर्नेमा त्यसो हुन नसक्नु दुर्भाग्य भएको बताए । महाकाली नदीमा भारतले अनधिकृत तटबन्ध बनाउनु आपत्तिजनक छ । त्यसविरुद्ध सबै दलको एउटै आवाज हुनुपर्छ र परराष्ट्र्र मन्त्रालयले पनि बेलैमा आफ्नातर्फबाट ढिला नगरी कूटनीतिक पहल थाल्नुपर्छ, उनले भने । दार्चुलाका प्रमुख जिल्ला अधिकारी दीर्घराज उपाध्यायले महाकाली नदीको प्राकृतिक धारलाई असर पुग्ने गरी भारतले बिनासमन्वय तटबन्ध निर्माण थालेको र आफूले जिल्ला सुरक्षा समिति बैठकबाट निर्णय गराएर शुक्रबार नै गृह मन्त्रालयमा जानकारी पठाएको बताए । खलंगास्थित सशस्त्र प्रहरी बल (एपीएफ) को गणले पनि भारतीय अनधिकृत संरचना निर्माणबारे हेडक्वार्टरलाई जानकारी गराइसकेको स्रोतले जनाएको छ । जिल्ला प्रशासनबाट प्राप्त पत्र ४ दिनपछि बल्ल सोमबार गृह मन्त्रालयले परराष्ट्र मन्त्रालयलाई पठाएको छ । गृह मन्त्रालयका प्रवक्ता फणीन्द्रमणि पोखरेलले महाकाली नदीको धार परिवर्तन हुने गरी भारतीय पक्षले तटबन्ध बनाउन सुरु गरेको भनेर दार्चुला प्रशासनबाट प्राप्त पत्र थप कार्यार्थ सम्बन्धित निकायलाई पठाइएको बताए । सीमा क्षेत्रमा कसैले पनि एकतर्फी संरचना बनाउन पाइँदैन, यसमा हाम्रो ध्यानाकर्षण भइसकेको छ, उनले कान्तिपुरसँग भने । दार्चुलाकै व्यास गाउँपालिका१, छाङरु नजिकै सीतापुल संरक्षणका लागि नेपालतर्फ संरचना बनाउँदा गत वर्ष भारतले अवरोध गरेको थियो । भारतले पारिपट्टि सडक खन्दा नेपाली घोडेटो बाटो भत्किएर स्थानीयको आउजाउमै अवरोध पुग्यो । दार्चुलाको मालघाटपारि ६ महिनाअघि तुइन तरिरहेका बेला भारतीय एसएसबीले लट्ठा खुस्काइदिँदा नेपाली युवा जयसिंह धामी महाकाली नदीमा खसेर बेपत्ता छन् । छाङरु र टिंकरमा जनगणनाका लागि जान पनि भारतीय बाटो प्रयोग गर्न दिइएन । भारतले यसअघि महाकाली तटीय क्षेत्रमा विभिन्नखाले संरचना बनाउँदा पनि रोक लगाउन नेपालबाट बलियो पहल हुन सकेन । विगतमा नेपाली पक्षबाट गरिएका औपचारिक र अनौपचारिक आग्रह भारतले सुनेको नसुन्यै गर्दै आएको छ । महाकालीको बाढीले २०७० असार २ मा दार्चुला सदरमुकाम खलंगा डुबाएको थियो । बाढीका कारण महाकालीको धार नेपालतर्फ प्रवेश गर्दा करिब २ सय रोपनी भूभाग नदीपारि पुगेको थियो । पारिपट्टि पुगेको नेपाली जमिनमै करिब डेढ सय मिटर लामो पक्की बाँध भारतले २०७७ पुसमै बनाइसकेको छ । बाँध बनाएका विषयमा नेपाल सरकारले असन्तुष्ट जनाउँदै भारतलाई पत्र लेखेको थियो । त्यसपछि दुवै देशका नापी, परराष्ट्र र गृह मन्त्रालयका अधिकारी तथा दुवै देशका प्रशासनका प्रतिनिधि सम्मिलित संयन्त्रले महाकालीको धारबारे नापनक्सा परीक्षण गरेको थियो । त्यस क्रममा भारततर्फ करिब २ सय रोपनी जमिन परेको पुष्टि भए पनि प्रतिवेदन बनाउने क्रममा भारत पन्छियो । नेपालको भूभागमा संरचना निर्माण भएको पुष्टिपछि पक्की तटबन्ध निर्माण रोकेको भारतले २०७७ चैतमा पुनः काम अघि बढाउन खोजेको थियो । यताबाट विरोध भएपछि त्यो काम अघि बढेको थिएन । अहिले भारतले महाकालीकै अर्को स्थानमा नदीको प्राकृतिक बहाव नेपालतर्फ फर्काउने नियतका साथ पक्की संरचना निर्माण अघि बढाएको हो । दार्चुलाका प्रमुख जिल्ला अधिकारी उपाध्यायले संरचना निर्माण थालिएको क्षेत्र कानुनसम्मत छछैन भनेर दुवै देशका प्राविधिक टोलीबाट परीक्षण हुनुपर्ने बताए । भारतीय पक्षले पुरानै तटबन्ध व्यवस्थित गर्न लागेको जिकिर गरेको छ तर अहिलेको संरचनाभन्दा ७ मिटर वर नदीतर्फ तटबन्ध सार्न खोजिएको जानकारी प्राप्त भएको छ, यसलाई स्वीकार गर्न सकिँदैन, उनले भने । भारतको पिथौरागढका जिल्लाधिकारी (डिस्ट्रिक्ट मजिस्ट्रेट) आशिष चौहानले २०७८ मंसिर ११ मा नेपालसँग समन्वय गरेर मात्रै सीमावर्ती क्षेत्रमा भौतिक संरचना बनाउने प्रतिबद्धता जनाएका थिए । दार्चुला र बैतडीका प्रजिअसँग चौहानले उक्त प्रतिबद्धता जनाएका हुन् । एक पूर्वसचिव भारतसँग व्यक्तिगत निकटतामा दरार आउने भय र सत्ता स्वार्थ ले नेपालको अहित हुने विषयमा पनि सरकारमा भएका र बाहिर रहेका दलहरूले बोल्न आनाकानी गरेको बताउँछन् । देशको अहित हुने गरी छिमेकीबाट गतिविधि हुन्छ भने देशभित्रका सबै राजनीतिक शक्तिले एक स्वरमा विरोध गर्न सक्नुपर्छ । सबै शक्ति एक भइसकेपछि विरोधका स्वर सुन्न छिमेकी देश बाध्य हुन्छ, उनले भने ।"
एमसीसी कार्यदल प्रारम्भिक छलफलमै सीमित,"(काठमाडौं)अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सम्झौतामाथि अध्ययन गर्न सत्ता गठबन्धनले बनाएको कार्यदल एक महिना बितिसक्दा पनि प्रारम्भिक छलफलमा मात्र सीमित भएको छ । गठबन्धनमा साझा धारणा तय गर्न एकीकृत समाजवादीका वरिष्ठ नेता तथा पूर्वप्रधानमन्त्री झलनाथ खनालको नेतृत्वमा गत पुस ४ मा बनाइएको कार्यदलले हालसम्म तीनवटा बैठक मात्र गरेको छ । कार्यदलमा माओवादी केन्द्रका नेता तथा पूर्वपरराष्ट्र मन्त्री नारायणकाजी श्रेष्ठ र कांग्रेसका तर्फबाट सञ्चार तथा सूचना प्रविधिमन्त्री ज्ञानेन्द्रबहादुर कार्की सदस्य छन् । अहिलेसम्म प्रारम्भिक रूपमा छलफल गरेका छौं । अब यसलाई बुँदागत रूपमा छलफल गर्ने योजना छ, कार्यदल एक सदस्य श्रेष्ठले कान्तिपुरसँग भने, अहिले राष्ट्रिय सभाको निर्वाचनमा केन्द्रित हुनु पर्ने छ । चुनाव सकिएपछि कार्यदलको बैठक बस्छ । कार्यदलका अर्का सदस्य मन्त्री कार्कीले कार्यदलमा एमसीसीका विषयमा छलफल भइरहेको तर कहिलेसम्म प्रतिवेदन तयार हुन्छ भन्ने टुंगो नलागिसकेको बताए । नेपालको ऊर्जा र सडक पूर्वाधार विकासका लागि ५०० मिलियन डलर अमेरिकी अनुदान रहने सम्झौता संसदीय अनुमोदन नहुँदा कार्यान्वयन सुरु भएको छैन । सत्ता गठबन्धनले एमसीसी सम्झौताका विषयमा निर्णय गर्न ढिलाइ गरेकामा प्रमुख प्रतिपक्ष एमालेले टीकाटिप्पणी गरिरहेको छ । एमाले अध्यक्ष केपी शर्मा ओलीले सोमबार विज्ञप्ति जारी गर्दै एमसीसी सम्झौतालाई लिएर सरकारमा देखिएको दुविधालाई लिएर आलोचना गरेका थिए । विज्ञप्तिमा एमसीसीबारे सत्ता गठबन्धनकै नेताहरूले दिइरहेका विरोधाभासपूर्ण अभिव्यक्तिले विकास परियोजनालाई भूराजनीति द्वन्द्वको विषय बनाउन भूमिका खेलेको आरोप लगाइएको छ । अमेरिकी अधिकारीहरूसँग एक खालको र आफ्ना कार्यकर्तासँग बेग्लै खालको कुरा गर्ने गठबन्धन नेताहरूले द्वैध भूमिका खेलिरहेका छन् र जनतालाई दिग्भ्रमित पारिरहेका छन् । उनीहरूले हिजो आफैंले हस्ताक्षर गरेको सम्झौता ठीक थियो कि थिएन भनेर पाँच वर्षपछि अध्ययन कार्यदल बनाउने जस्ता हास्यास्पद र कच्चा काम गरिरहेका छन्, विज्ञप्तिमा भनिएको छ । सरकारलाई दुविधा गरेर दिग्भ्रमित पारिरहेको आरोप लगाएको एमालेलाई पनि अमेरिकीले त्यस्तै रूपमा व्याख्या गर्न थालेका छन् । नेपाल भ्रमणमा आएका अमेरिकीहरूले सत्तामा हुँदा एमसीसी सम्झौता ठीक छ भन्ने एमाले सत्ताबाट बाहिरिएपछि मौन बसिदिएकामा अचम्ममा परेका हुन् । एमाले विदेश विभाग प्रमुख राजन भट्टराई भने सरकारको पूर्ण बहुमत भएकाले एमसीसी सम्झौता संसद्बाट अनुमोदनका लागि प्रमुख प्रतिपक्षको आवश्यक नपर्ने र त्यही कारणले यस विषयमा सत्तापक्षले एमालेसँग छलफल नगरेको हुन सक्ने बताउँछन् । सत्ता गठबन्धनसँग एक सय ६५ सिट छ, जुन बहुमतभन्दा पनि बढी हो । त्यसैले उहाँहरूले हामीसँग सम्झौताका विषयमा कुरा गर्न नखोज्नुभएको हो, उनले भने, सरकारले आफ्नो धारणा बनाएर आएपछि एमसीसीबारे हाम्रो धारणा राख्छौं । अहिले कार्यदल संयोजक बनेका खनालकै नेतृत्वमा तत्कालीन नेकपाले २०७६ माघ १९ मा पूर्वपरराष्ट्रमन्त्री भीम रावल र तत्कालीन परराष्ट्रमन्त्री प्रदीपकुमार ज्ञवाली सदस्य रहेको सम्झौता अध्ययन कार्यदल गठन गरेको थियो । उक्त कार्यदलले २० दिनभित्रमै तत्कालीन नेकपालाई एमसीसी सम्झौता संशोधन गरेर मात्र अगाडि बनाउनुपर्ने सुझावसहितको प्रतिवेदन दिएको थियो । प्रतिवेदनमा ज्ञवालीले फरक मत राख्दै हुबहु सम्झौता अनुमोदन गर्नुपर्ने तर्क गरेका थिए । प्रतिवेदनपछि पनि तत्कालीन नेकपाले स्पष्ट धारणा तय गर्न सकेको थिएन । त्यस बेला खनालकै नेतृत्वमा २० दिनमा सकिएको अध्ययन अहिले एक महिना भइसक्दा समेत प्रारम्भिक छलफलमै सीमित भएको हो । एमसीसी सम्झौता कार्यान्वयनमा जान नसकेपछि अमेरिकाले बढी चासो दिइरहेको छ । वासिङ्टन डीसीस्थित एमसीसीको कार्य सञ्चालनसमेत हेर्ने कार्यवाहक प्रमुख कार्यकारी अधिकृत महमुद बाहले माघ २ मा कान्तिपुरलाई थिए, दुर्भाग्यवश, अनुमोदनमा भएको निरन्तर ढिलाइले एमसीसीलाई यस्तो स्थानमा पुर्याएको छ, अब हामी पर्खन सक्दैनौं । सरकारले कदम चाल्न र एमसीसीसँगको साझेदारीलाई निरन्तरता दिन चाहन्छ या चाहँदैन भनेर निर्णय गर्ने समय आएको छ । प्रधानमन्त्री शेरबहादुर देउवा र पूर्वप्रधानमन्त्री पुष्पकमल दाहालले गत सेप्टेम्बरमा निश्चित समयभित्र संसदीय अनुमोदन गर्न आवश्यक समर्थन जुटाउने प्रतिबद्धता व्यक्त गर्दै एमसीसीलाई पत्राचार गरेका थिए । सत्ता गठबन्धनभित्र एमसीसी सम्झौतालाई लिएर फरक फरक धारणा भएपछि सरकारलाई अनुमोदन प्रक्रिया अघि बढाउन अप्ठेरो भइरहेको छ । अहिले कार्यदलले पनि जानाजान ढिला गरिरहेको जस्तो देखिएको छ । नेपाल र एमसीसी बीच २०७४ भदौ २९ मा अनुदानसम्बन्धी सम्झौता भएको थियो । त्यसपछि तत्कालीन केपी शर्मा ओली सरकारले २०७५ असारको अन्त्यमा सम्झौता अनुमोदनका लागि संसद् सचिवालयमा दर्ता गराएको थियो । त्यसयता सम्झौता संसद्मा पेस हुन सकेको छैन ।"
"मन्त्री यादवलाई उन्मुक्ति दिएकै हो, प्रधानमन्त्रीज्यू ?","भौतिक पूर्वाधार तथा यातायातमन्त्री रेणु यादवले बुधबार रौतहटमा आयोजित एक कार्यक्रममा जनमत पार्टीका अध्यक्ष सीके राउतलाई लक्ष्य गर्दै गौर घटना दोहोर्याउने सर्वथा आपत्तिजनक धम्की दिएकी थिइन् । जोकोहीले झुक्किएर पनि बोल्न नहुने कुरा संघीय मन्त्रीजस्तो जिम्मेवार सार्वजनिक ओहोदामा रहेको व्यक्तिले खुलेआम उद्घोष गरेकी थिइन् । यसरी हिंसाप्रेरक भाषण गर्नु अशोभनीय तथा अमर्यादित मात्र थिएन, गैरकानुनी पनि थियोहो । मन्त्री यादवले नियोजित रूपमा यसो भनेकी थिइनन् भने उनले तत्क्षण गल्ती महसुस गरेर माफी माग्दै पदबाट राजीनामा दिनुपर्थ्यो । र, उनीसम्बद्ध दल जनता समाजवादीले पनि यससम्बन्धी आधिकारिक धारणा सार्वजनिक गर्नुपर्थ्यो । नैतिक राजनीतिका यी साधारण सर्तहरूलाई न मन्त्रीले पालना गरिन्, न उनको दलले, न त उनको दलका शीर्षनेताले । सर्वत्र आलोचना भएपछि घटनाको पाँचौं दिन बल्ल मन्त्री यादवले विज्ञप्ति निकाल्दै आगामी दिनमा यसप्रति सचेत रहनेछु त भनेकी छन्, तर आफूबाट गल्ती भएको भन्दै माफी मागेकी छैनन्, उल्टो आफ्नो भनाइलाई पूर्वाग्रहपूर्ण तरिकाले अपव्याख्या गरिएको जिकिर गरेकी छन् ।आश्चर्यलाग्दो त, प्रधानमन्त्री शेरबहादुर देउवाले अहिलेसम्म यसप्रति सामान्य चासोसम्म राखेका छैनन् । देशमा कानुन र व्यवस्था कायम राख्ने कार्यपालिकाको सर्वोच्च निकाय मन्त्रिपरिषद्को एउटा सदस्यले कानुनी राज्यलाई चुनौती दिने गरी यस्तो हुँकार गर्दा पनि प्रधानमन्त्रीले यतिका दिनसम्म केही थाहा नपाएजस्तो गरिरहेका छन् । मन्त्री यादवलाई बरखास्त गर्ने या राजीनामा दिन लगाउने, नभए माफीसम्म माग्न लगाउने दायित्व प्रधानमन्त्रीको हो; नैतिक र राजनीतिक रूपमा मात्र होइन, कानुनी हिसाबले पनि प्रधानमन्त्रीले कारबाही गर्नुपर्ने विषय हो । तर, मन्त्री यादवले झैं प्रधानमन्त्री देउवाले पनि आफ्नो पदीय दायित्वको उपहास गरिरहेका छन् । यतिका दिन उसै बितेकाले अब लाग्दै छ यो कुरा त्यसै फासफुस हुँदै छ, मानौं मन्त्री यादवले त्यस्तो अनर्थकारी केही कुरा बोलेकी नै थिइनन्, र उनको भनाइउपर भैरहेको सार्वजनिक आलोचनाको कुनै अर्थै थिएनछैन । गौरमा २०६३ चैत ७ गते तत्कालीन मधेसी जनअधिकार फोरमका कार्यकर्ताको आक्रमणबाट माओवादीका २७ कार्यकर्ताको ज्यान गएको घटनाका दोषीहरूलाई राजनीतिक दबाब र प्रभावमा परेर अहिलेसम्म कानुनी दायरामा नल्याइएको अवस्थाबीचै फेरि त्यस्तै अभिव्यक्ति आउनु र त्यसबारे जिम्मेवार व्यक्ति तथा निकायबाट उचित प्रतिक्रिया नआउनुले राम्रो सन्देश दिँदैन । यसबाट देशमा जसले जे गरे पनि र जे बोले पनि हुन्छ भन्ने सन्देश एकसाथ प्रवाह हुन्छ, जसप्रति सम्बन्धित सबै गम्भीर रहनुपर्छ । सत्ता गठबन्धनको सोझोका निम्ति प्रधानमन्त्री देउवा अहिले चुप रहलान्, तर उनीबाट भैरहेको यो भूलप्रति इतिहासले बोल्नेछ । इतिहासलाई त्यो मौका नदिन कत्ति पनि ढिला नगरी मन्त्री यादवसित स्पष्टीकरण मागी उपयुक्त कारबाही गर्ने अवसर प्रधानमन्त्री देउवासँग अझै छ । यसका निम्ति पर्याप्त सार्वजनिक दबाब पनि छ, खालि उनले साधारण हिम्मत जुटाउनुपर्छ । यस्ता घटनापश्चात्को अपेक्षाकृत नैतिक राजनीतिका निम्ति कुनै बिरलाकोटि दृष्टान्त खोज्नु पनि पर्दैन । आफ्नो अभिव्यक्तिकै कारण नैतिक संकटमा परेपछि वा विवादमा आएपछि राजनीतिकर्मीहरूले सार्वजनिक पदबाट राजीनामा दिएका वा दिनुपरेका घटनाहरू हाम्रै देशमा यथेष्ट छन् । विगतमा राष्ट्रिय अखण्डताविरोधी अभिव्यक्ति दिएको कसुरमा शरदसिंह भण्डारीले रक्षामन्त्री र सरिता गिरीले सांसद पदबाट एवम् अशोभनीय अभिव्यक्ति दिएपछि शेरबहादुर तामाङले कानुनमन्त्रीबाट राजीनामा दिएर हट्नुपरेका घटना गणतन्त्र नेपालकै हुन् । बोलीमा लगाम नलगाउँदैका परिणति थिए यी घटना । अन्य विवादास्पद घटनामा मुछिएकाले राजीनामा दिएका उदाहरण त अरू पनि छन् । गत जेठमा मात्रै वाग्मती प्रदेश सभा सदस्य नरोत्तम वैद्यले तत्कालीन प्रधानमन्त्री केपी शर्मा ओलीलाई लक्ष्य गरेर आपत्तिजनक मन्तव्य दिएकामा आत्मालोचनासहित माफी मागेका थिए । मन्त्री यादव र उनको दलले यी घटनाबाट पाठ सिक्नुपर्छ । प्रधानमन्त्री देउवाले पनि यी प्रसंगहरू यति बेला स्मरण गर्नु आवश्यक छ । यो घटनालाई यसै बिर्सिइयो भने, यस्ता घृणास्पद र असंवेदनशील अभिव्यक्तिको सिलसिला नरोकिन सक्छ । सार्वजनिक व्यक्तिहरूको हरेक अभिव्यक्ति स्वभावगत कारणले पनि भद्र हुन नसक्ला, तर अभद्र पनि हुनु हुँदैन; प्रशंसनीय हुन नसक्ला, तर निन्दनीय पनि हुनु हुँदैन । जतिसुकै आवेग वा उत्तेजनामा आउँदा पनि जिम्मेवार व्यक्तिले आफ्नो बोलीमा विवेकको लगाम अनिवार्य लगाउनुपर्छ; अभिव्यक्ति स्वतन्त्रताको सीमा उल्लंघन गर्ने छुट कसैलाई पनि छैन, हुनु हुँदैन । यसकारण भड्काउपूर्ण अभिव्यक्ति दिनेमाथि यथोचित कारबाही हुनैपर्छ । त्यसैले, जवाफदेह शासनव्यवस्थाको परिकल्पना गरिएको मुलुकमा प्रधानमन्त्री देउवालाई फेरि यति त सोध्नैपर्छ के मन्त्री यादवलाई त्यसै उन्मुक्ति दिइएकै हो ?"
मधेशप्रति केको द्वेष ?,ट्वीटर :
साइपाललाई चाहिएको टेको,"साइपालमा खाद्यान्न अभाव हुँदा भोकमरीको डर समाचार पढेपछि बझाङ हिमपातको चपेटामा परेको थाहा पाइयो । मंसिरदेखिको निरन्तरको हिमपातले बझाङको विकट साइपाल गाउँपालिकामा खाद्यान्नको चरम अभाव देखिन थालेको रहेछ । खाद्य व्यवस्था कम्पनीमार्फत चामल ढुवानी, आपूर्ति गर्ने व्यवस्थाबीच प्रतिकूल मौसमका कारण खाद्यान्न नपुग्दा गाउँगाउँमा भोकमरी सुरु भएको रहेछ । एक गाउँबाट अर्को गाउँ जाने बाटोमा चारदेखि पाँच फिटसम्म हिउँ जमेको, गाउँहरूबीच सम्पर्कसमेत विच्छेद भएको र खच्चडमार्फत खाद्यान्न ढुवानी भइरहेका गाउँहरूमा पनि सो माध्यम बन्द भएको रहेछ । हिमपातका कारण धेरै गाउँका बासिन्दाले अन्न, बन्दोबस्ती तथा उपभोग्य सामग्री लैजान सकेका रहेनछन् । यस्तो अवस्था आउँदा पनि सरकारी निकायहरूले यस विषयलाई गम्भीर रूपमा लिएका छैनन् ।दसैंअघि नै चामल आपूर्तिका लागि गाउँलेबाट संकलन गरेको पाँच लाख रुपैयाँ अग्रिम पेस्की बुभाएकोमा माघ लाग्दासम्म पनि चामल नआएको दुखेसो गाउँलेहरूले पोखिरहेका छन् । भोकले छटपटिएका स्थानीय बासिन्दा बाक्लो हिउँका कारण कन्दमूलसमेत खोज्न जान नसकेको, चिसोले उनीहरूको स्वास्थ्यमा समस्या देखिन थालेको, ढुवानीमा प्रयोग हुने सयौं भेडाबाख्रा मरेकोजस्ता थप समस्याबाट पनि त्यहाँका बासिन्दा घेरिएका छन् । हेलिकप्टरबाट खाद्यान्न ढुवानी गर्न, साइपालमा स्थायी खाद्य डिपो राख्न प्रदेश सरकारसँग अनुनयविनय गर्दा वास्ता नगरेको दुखेसो पीडितले पोखिरहँदा प्राकृतिक सौन्दर्यले भरिएको र समृद्धिको अथाह सम्भावना बोकेको क्षेत्र साइपललाई टेवा दिनमा सरकारी संयन्त्र उदासीन रहेको प्रस्ट हुन्छ । एकातिर फापर, उवा, कोदो, गहुँ, आलुजस्ता स्थानीय कृषिउपजको प्रवर्द्धन गरेर दुर्गम क्षेत्रलाई खाद्यान्नमा आत्मनिर्भर बनाउने कार्यक्रम सरकारसँग छैन, अर्कातिर साइपाल क्षेत्रको पर्यटन विकासले ल्याउने समृद्धि कुन चराको नाम भन्नेजस्तो चरम निराशामा प्रदेश सरकार रङमगिएको देखिन्छ । उग्रतारा, शैलेश्वरी, खप्तड क्षेत्रको धार्मिक उचाइदेखि पनि स्थानीय सरकार बेखबर देखिन्छ । पर्यटन उद्योगबाट स्थानीय अर्थतन्त्रलाई चलायमान बनाउन सकिनेतर्फ सरकारी निकायले सोचेकै छैन । यसो गरे, भौतिक पूर्वधारको विकासका साथै स्थानीयको जीविकोपार्जनमा पनि मद्दत पुग्ने थियो । अब साइपालमा हेलिकप्टरबाट चामल पुर्याउनुका साथै सुदूरपश्चिम क्षेत्रलाई प्रमुख पर्यटकीय गन्तव्य बनाएर स्थानीयको आर्थिकस्तरमा उल्लेख्य सुधार ल्याउने कार्यक्रम तत्काल अघि सार्नुपर्छ । भुवनेश्वर शर्मा, चन्द्रागिरि२, काठमाडौं"
स्थानीय चुनाव समयमै होस्,"अप्ठ्यारो, असहज र संकटको अवस्थामा, त्यसलाई टार्न वा सहज बनाउन मानिसले जे पनि गर्छ । यस्तोमा जायज र नाजायज दुवै तरिका अपनाउन मानिस तत्पर हुन्छ । २०५९ सालमा स्थानीय तह पदाधिकारीविहीन बन्दा, त्यसपछिका १५ वर्ष स्थानीय निकायहरू कर्मचारीको तजबिज चले र गर्ज टार्न जनताले सबै खाले जायजनाजायज सर्त पूरा गरे । यस कालमा सर्वाधिक भ्रष्टाचार भयो । नभएका कार्य भए, हुनुपर्ने काम थाती रहे । यसै भोगाइबाट संविधानमा सरकारको अनुपस्थितको कल्पनासमेत गरिएको छैन । हाल सत्ता साझेदारहरूले गठबन्धनको सजिलोका लागि २०७९ जेठ ५ देखि रिक्त हुन लागिरहेको स्थानीय तहको चुनावलाई, संविधानमा रहेको ६ महिनाभन्दा बढी खाली गर्न हुन्न भन्ने वाक्यांशको सहाराले २०७९ माघसम्म तान्न खोज्नु कदापि उचित छैन । यसो गर्दा एक पटक पुनः स्थानीय तह रित्तो भई कर्मचारीहरूको तजबिजी शासनको सुरुआत हुनेछ, जुन समाज र आमनागरिकका लागि सहज र हितकर हुने छैन । जनहितकारी सरकारले यस्तो कदापि गर्नु हुन्न, समयमै स्थानीय चुनाव गराउन सरकार लाग्नुपर्छ । महेन्द्रसिंह बम, टीकापुर१, कैलाली"
खोप वितरणमा गन्जागोल,"कोरोनाको तेस्रो लहर उच्च विन्दुमा पुगेको छ । तर, न सरोकारवाला निकाय न त नागरिक नै यसप्रति संवेदनशील छन् । सरकार सामान्य औषधि सिटामोलको पनि व्यवस्था गर्न सक्दैन । सिटामोलका लागि पनि प्रधानमन्त्रीकै निर्देशन पर्खनुपर्ने अवस्था छ । सडकका फोहोरमैला नउठे पनि प्रधानमन्त्रीकै आदेश चाहिने व्यवस्था छ, हाम्रोमा । दर्जनौं निजी औषधि उद्योगले प्रशस्त नाफा कमाएका छन् । तर, सरकारी औषधि उद्योग भने निरन्तर घाटामा छ । त्यस्तै अनुदानमा पाएका र किनेका खोपहरू गोदाममै थुप्रिएको समाचार पनि आइरहेको छ । केहीअघिसम्म कोरोनासोरोना सकियो भनेर कतिले खोप लगाएनन् । र, तिनै जमात अहिले तँछाडमछाड गरी खोप लगाउन अस्पतालहरूमा पुगिरहेका छन् । फेरि हाम्रो वितरण प्रणाली यस्तो भद्रगोल छ कि पहुँच हुनेहरूलाई घरमै खोप डेलिभरी हुन्छ । नहुनेहरूले दिनभरि लाइन बस्दा पनि पाउँदैनन् । त्यसैले अब यस्तो प्रणाली सुधार्नुपर्छ । अहिलेको विषम परिस्थितिमा खोपलाई प्रभावकारी बनाउन तीनै तहका सरकार योजनाबद्ध रूपमा लाग्नुपर्छ । श्रीकृष्ण राजवंशी, सुनकोसी३, सिन्धुली"
"१९५० को सन्धि, ईपीजी अनि गोर्खा परिचय","भारतमा गोर्खाको राजनीतिमा अन्तर्राष्ट्रिय सन्धिको चर्चालाई प्राथमिकता दिने श्रेय सुवास घिसिङलाई जान्छ । अलग राज्यको आन्दोलनबाट सुरु भएको राजनीतिमा ऐतिहासिक आधार आवश्यक भएका कारण अनि चिनारी स्थापित गर्ने संघर्षलाई न्यायोचित प्रमाणित गर्न घिसिङले जरा पहिल्याउने प्रयास गरेझैं देखिए पनि त्यो प्रयासमा गाम्भीर्यको साटो सस्तो लोकप्रियता नै बढ्ता थियो । आफैं आन्दोलनकारी, आफैं राजनेता अनि आफैं इतिहासकार हुन खोज्दा एउटा गम्भीर विषय चुनावको मुद्दामा पुगेर बिसायो । सधैं चिया अनि सिन्कोना बगानका श्रमिक, बेरोजगारी अनि शैक्षिक साथै स्वास्थ्यका विषयलाई लिएर गरिने राजनीतिमा भारतनेपाल मैत्री सन्धिको फेसा हालेर घिसिङले पहाडका पुराना राजनीतिक दलहरूलाई चिराचिरा पारिदिए । अन्ततः हात्तीको पुच्छरलाई नै सर्वांग हात्ती बताउने काम भयो । सन् १९९५ मा एसियाली पत्रकारहरूको सम्मेलनमा निम्तो पाएर म र मेरा मित्र अनमोलप्रसाद काठमाडौं पुगेका थियौं । कार्यक्रमको आयोजना हिमाल खबर पत्रिकाका सम्पादक कनक दीक्षितले गरेका थिए । सम्मेलनको आखिरी दिन नेपालका प्रधानमन्त्री मनमोहन अधिकारीसित चियामा भेटघाटको निम्तो थियो । मौकामा मैले प्रधानमन्त्री अधिकारीसित सन् १९५० को भारतनेपाल सन्धिको धारा ८ ले दुई राष्ट्रबीच त्यसअघि दुई देशमाझ भएका अन्य सबै सन्धिहरू खारेज हुने घिसिङले उठाएको दाबीबारे नेपाल किन चुप छ ? भन्ने प्रश्न गरेको थिएँ । अंग्रेजसित गरिएका विगतका सबै सन्धिलाई १९५० को सन्धिको धारा ८ ले खारेज गर्ने हुनाले सन् १८१६ मा सुगौलीको सन्धिले काटेको भूभाग भारतको हुन सक्दैन, त्यो नेपालकै हुनपर्ने अनि नेपालले दाबी गर्नपर्ने भन्ने स्पष्ट रूपमा नभने पनि घिसिङको अडानको आशय यस्तै केहीबाहेक अर्को के हुन सक्थ्यो होला र ? उत्तरमा प्रधानमन्त्री अधिकारीले मलाई सहानुभूतिपूर्वक हेरे अनि भने, पूरै सन्धि एकपल्ट फेरि राम्ररी हेर्नुहोस् । सुरुमै शान्ति र मैत्रीको सन्धि भनी लेखिएको छ । साँधसिमानाबारे कुरै छैन । शान्ति र मैत्रीको सन्धिले सिमानाको कुरालाई कसरी छुन्छ ? घिसिङ यस्ता कुराहरू बुझ्दैनन् । ही इज अ बेक्ड पोलिटिसियन । सिकाउनुपर्छ तपाईंहरूले उनलाई ।मसित पनि सन्धिको खेस्रा थिएन । थिएन र नै, २७ जुलाई १९८६ मा सन्धिको धारा ७ जलाउने जुलुसमा आफैं पनि सामेल भइयो । सन् २००४ मा जब आर मोक्तानले सिक्किमदार्जिलिङसित सम्बन्धित समस्त सन्धि अनि अन्य कागजपत्र संकलन गरेर प्रकाशमा ल्याए, तब अधिकारीजीले बताएको तथ्य त्यहाँ देखेर अवाक् भएको थिएँ । ३१ जुलाई १९५० मा भएको भारतनेपाल मैत्री सन्धिको धारा ७ का आधारमा एउटा राष्ट्रको नागरिक अर्को राष्ट्रमा बिनारोकटोक ओहोरदोहोर गर्न सक्ने अनि व्यापारवाणिज्य, सम्पत्तिको मालिकाना हकका साथै बसोबासो गर्ने बराबरी अधिकारको हकदार हुने कुरा उल्लेख छ तर राजनीतिक अधिकार चैं छैन भन्छन् कति । तर सन्धिमा यो कुराको उल्लेख छैन, साथै राजनीतिक अधिकार पनि भनेर लेखिएको छैन, त्यो पनि सत्य हो । यही धाराका कारण भारतीय नेपालीले जब पनि राजनीतिक अधिकारको कुरा गर्छन्, तब उनीहरूलाई राजनीतिक अधिकारदेखि वञ्चित राख्नैका लागि तिमीहरू १९५० को सन्धिपछि आएका नेपालका नागरिक हौ भन्ने लाञ्छना लगाइन्छ । तर यस्तो लाञ्छना आधिकारिक रूपमा सरकारले कहिल्यै लगाएको छैन । सिलिगुडी र डुवर्सतिर समयसमयमा संगठनहरू देखा पर्छन् । विशेष गरी जब पहाडमा अलग राज्यको माग चर्किन्छ तब बंगला भाषा बचाउ समिति र आम्रा बंगालीहरू देखा पर्छन् अनि गोर्खाल्यान्ड माग्नेहरू नेपाल जाऊ भन्छन् । भारतमा दुई प्रकारका नेपालीहरू अवश्यै छन् । सन् १९५० भन्दा धेरै अघिका नेपाली जसको आगमनको कुरा गहिरो शोधको विषय हो । इतिहासको कुरा गर्नपर्दा, सन् १७७९ मा नेपालको फौजले सिक्किममा आक्रमण गर्दा सिपाही भएर आएकाहरू सबै नेपाल फर्केनन् अनि यतै बसे । ३४३५ वर्ष एक ठाउँमा बसेपछि त्यो मानिस त्यहीँको रैथाने बन्छ । स्थायित्वको कुनै कानुनी समयसीमा आजसम्म कसैले तोकेको देखिएको छैन । त्योभन्दा अघिको कुरा गर्नपरे इतिहासको गहन शोधको आवश्यकता पर्छ । सन् १८३९ मा दार्जिलिङमा रेसिडेन्ट कमिस्नर भएर आएका क्याम्पबेलले चियाको खेती सुरु गर्दा जनसंख्या पातलो अनि मूल रूपले नेपालीहरूकै थियो । धेरै श्रमिकको आवश्यकता पर्दा दार्जिलिङ पहाडका निम्ति नेपालबाट अनि डुवर्सतराईका निम्ति छोटा नागपुरबाट चिया श्रमिकहरू झिकाइएको इतिहास छ । यो कुरा सिक्किम अलग राष्ट्र हुँदाको हो । अवश्य, कालेबुङ अनि डुवर्स त्यस बेला भोटाङको अधीनमा थिए (सन् १७०७ देखि यता मात्र, त्यसअघि यी इलाकाहरू पनि सिक्किमभित्रै रहेको पाइन्छ) । अर्थात्, बृहत् सिक्किम (दार्जिलिङ, तराई अनि डुवर्ससहितको) मा अंग्रेजहरू पस्नभन्दा ५६ वर्षअघि नै नेपालीहरू त्यहाँ थिए भन्ने त प्रमाण छ तर कहिलेदेखि थिए भन्ने कुराचैं गहन शोधको विषय हो । किनकि सन् १६४२ को ल्होमेनचोङ को सम्झौता योक्सुमको दुब्दी गुम्बामा आयोजना गरिएको थियो, चोङ अर्थात् लिम्बूहरू सिक्किमको मूल रैथाने भएको कुरा सन्धिले प्रमाण गर्छ अनि त्यहाँदेखि गन्ती लगाउने हो भने आजको भारतमा गोर्खाहरूको ५०० वर्ष पुरानो इतिहास भएको ऐतिहासिक प्रमाण भेटिन्छ । जर्ज कोटुरमको पुस्तक द हिमालयन गेटवे : हिस्ट्री एन्ड कल्चर अफ सिक्किम (पृष्ठ १६२५, सन् १९८३) मा यस विषयमा विस्तृत विवरण पाइन्छ । तिनले लिम्बूहरूलाई पौडानिक सिक्किमको बासिन्दा मानेका छन् । सन् १८१६ अघि ब्रिटिस सिक्किम भनी मानिएको भूभाग नेपालको अधीनमा थियो । नेपालले त्यो भूमि युद्धमा जितेको थियो । सीमा विवादका कारण अंग्रेजसित भएको सन् १८१४ को लडाइँमा गोर्खाको हार भयो । त्यस युद्धमा पराजयपछि नेपालले अंग्रेजलाई ४,००० वर्ग माइल इलाका सुगौलीको सन्धिमार्फत फर्काउनुपर्यो, जुन १० फरवरी १८१७ मा अंग्रेजले तितलियाको सन्धिमार्फत पुनः सिक्किमलाई फर्कायो । यस विषयमा ईसी डोजीले आफ्नो पुस्तक अ कन्साइज हिस्ट्री अफ दार्जिलिङ डिस्ट्रिक्ट सिन्स १८३५ मा एउटा चाखलाग्दो कुरा लेखेका छन् आश्चर्य यो छ कि, सुरतमा रहेका अर्जुनजी र नाथजीले आवश्यक रकम उपलब्ध गराएका थिए । सुरतका यी दुई व्यापारीलाई नालापानीको युद्धमा अंग्रेजलाई सघाउने के आवश्यकता थियो होला भन्ने कुरा ठूलै रहस्यको छ । आखिर अंग्रेजहरू भारतका हितैषी त थिएनन् नै । सन् १९३५ मा लेफ्टिनेन्ट जनरल लायडले सिक्किम राजाबाट पाएको दार्जिलिङ २४ माईल लामो अनि ५६ माइल चौडा थियो । नोभेम्बर १८४९ मा हुकरसित सिक्किम पसेका क्याम्पबेललाई सिक्किम राजाका सालो, जो सिक्किमका दिवान पनि थिए, नाम्गेले पक्रेर थुनुवा मात्र बनाएनन्, अत्याचारसमेत गरे । हातखुट्टा बाँधेर थुनुवा पारे । हुकरलाई त्यस्तो शारीरिक यातना नदिए पनि क्याम्पबेललाई त मार्ने नै प्रयास गरिएको कुरा डोजीले आफ्नो पुस्तकमा लेखेका छन् । अंग्रेजको भनाइ अनुसार, २० रुपैयाँको रेभिन्यु नकमाउने दार्जिलिङको त्यो इलाकाका निम्ति उसले ३,००० बाट सुरु गरेर ६,००० रुपैयाँ कम्पेन्सेसन राजालाई दिँदै थियो तर हुकर र क्याम्पबेलसित घटेको घटनापछि त्यो कम्पेन्सेसन बन्द मात्र गरिएन तर पूरै दार्जिलिङ जिल्लालाई ब्रिटिस भारतमा मिलाउने काम भयो ।भारतनेपाल शान्ति अनि मैत्री सन्धिलाई लिएर सन् २०१६ मा इमिनेन्ट पर्सन ग्रुप (ईपीजी ः प्रबुद्ध व्यक्ति समूह) गठन भएको थियो । भारत र नेपालको सम्बन्ध अझ मजबुत बनाउने उद्देश्यले गठन भएको यो समूहले २०१६ देखि २०१८ भित्र नौपल्ट भेट गर्यो । अन्तिम सभा २०१८ मा काठमाडौंमा भएको थियो तर यसले अझै आफ्नो रिपोर्ट बुझाएको छैन । ११ दिसम्बर २०१९ मा प्रश्न संख्या ३७७६ मा संसद्मा राजु विष्टले यो विषय लोकसभामा उठाएका थिए ।जे होस्, गोर्खाल्यान्डको आन्दोलनमा अचानक नेपाल अनि भारतनेपाल सन्धिको प्रवेश सुवास घिसिङसितै भएको हो । उसो त नेपालीहरू सबै नै नेपालबाटै आएका हुन् भन्ने चलन भारतको राजनीतिमा घिसिङअघिदेखि नै थियो । यो कुनै ऐतिहासिक शोधबाट आएको तथ्य थिएन तर राजनीतिक रूपमा भारतीय नेपाली नागरिकहरूलाई वञ्चित राख्ने उद्देश्यले तयार गरिएको षड्यन्त्रकारी तर्क थियो । इन्द्रबहादुर राईले यस सन्दर्भमा एक समय भनेका थिए, नेपालीहरू नेपालबाट ऐतिहासिक समयमा आए तर आजको परिस्थिति जे छ त्यो हिसाबमा भन्ने हो भने, आज परिस्थिति ठीक विपरीत छ । नेपालीहरू केका लागि भारत आउँछन् ? यहाँकै नेपालीहरू बेरोजगारीको कारण भारतका विभिन्न महानगरीहरूतिर पलायन भइरहेछन् । आज जति रोजगार नेपालले भारतका नेपालीहरूलाई दिन सक्छ, त्यति भारतले दिन नसकेको कारण दार्जिलिङका नेपालीहरू नेपालतिर पलायन हुँदै छन् ।हुन पनि नेपालमा गई अंग्रेजी माध्यमको स्कुल खोलेर जीविका धान्ने थुप्रैलाई म स्वयंले देखेको छु, मेरै छिमेकीहरू छन् । दसैंतिहारमा महँगो पजेरो गाडीमा आमाबाबु भेट्न आउँछन् । उनीहरूको रवाफै अर्कै छ । काम न दाम भएर यतैतिर रङ्गालिएर हिँड्ने केटाहरू कस्तो र्याल चुहाउँदै हेर्छन् तिनिहरूलाई ! बसाइँ सर्ने दिशा विपरीत छ अहिले । अघि अंग्रेजले चिया रोप्नलाई प्रोत्साहित गर्यो । अनि त्यस समय दार्जिलिङ कहाँ भारत थियो त ? भनौं नै भने, आज हामीले बुझेको भारत त अस्तित्वमा आएको सन् १९४७ देखि मात्र हो अनि यो देन त अंग्रेजकै हो । नत्र आज पनि जुन संघर्ष जाति र धर्मका नाममा भारतभरि चलिरहेछ, त्यो देख्दा हामीमाझ एकताको सम्भावना दुर्लभ देखिन्छ । प्रशासनको प्रभावमा आएको एकता साँचो एकता हुन सक्दैन, जबसम्म भावनात्मक एकताले समग्र देश बाँधिँदैन । भारतमा पश्चिम बंगालबाहिर भारतकै नेपालीहरूलाई पनि नेपाली नागरिकको दर्जा दिने कुरा सबैले भोगेको सत्य हो । सन् २०११ मा बंगालको विधानसभा चुनावमा गोर्खा जनमुक्ति मोर्चा (गोजमुमो) बाट तीन जना विधायक निर्वाचित भएका थियौं कालेबुङबाट म आफैं, दार्जिलिङबाट आन्ध्रप्रदेश सरकारमा मुख्यसचिवको पदबाट अवकाश ग्रहण गरेका त्रिलोक देवान अनि खरसाङबाट डा रोहित शर्मा । आफू कलकत्ता पोर्ट ट्रस्टको चेयरम्यान हुँदा, त्यहाँका बासिन्दाहरू नेपालीले कसरी हाम्रो राज्यमा यति ठूलो पदको काम पायो ? भनी छक्कै पारे । त्यस्तै, केन्द्रीय रेशम विभागको कर्मचारी भएर म सन् १९८१ तिर पश्चिम बंगालको वीरभूम जिल्लाको कोलिठा नामक पछौटे गाउँमा कार्यरत थिएँ । नियुक्ति लिएर त्यहाँ पुगेको पहिलो दिन गाउँलेहरू नेपाली अफिसर देखेर छक्कै परेका थिए । साधारण गाउँका मानिसहरू त जतैतिरका पनि एकै प्रकारका हुँदा रहेछन् । अनि दुई प्रकारका नेपालीहरू त भारतमा छँदै छन् सन् १९५० अघिका र १९५० पछिका । सिक्किम र दार्जिलिङमा मात्र होइन, देशका विभिन्न इलाकामै भेटिन्छन् यस्ता नेपालीहरू । नेपाली नजान्ने नेपालीहरू पनि प्रशस्तै छन् भारतमा । त्रिलोक देवानको अर्दली आन्ध्रप्रदेशको बमबहादुर तेलुगुबाहेक अर्को भाषा जान्दैनथ्यो । बमबहादुरको कुरा गरेर एक साँझ देवान साहेबले विधायक आवास नै रमाइलो बनाएका थिए ।मेरी छोरी दिल्लीको कलेज पढ्थी, सेन्ट स्टिफन्स । कमलानगरमा उसको डेरा थियो । उसलाई भेट्न गएका बेला मैले एक दिन मजनू का टीला मा खाना खुवाउन लगें । होटलमा काम गर्ने केटो नेपाली देखेर खुसी लाग्यो । खाना अर्डर गर्नलाई मैले उसलाई बोलाएँ । केटोले मलाई फर्केर हेर्यो अनि मतिर आउनुको साटो पिठ्युँ फर्काएर अर्को टेबलतिर लाग्यो । मैले छक्कै परेर छोरीलाई हेरें । उसले भनी, बाबा, यहाँ काम गर्नेसित नेपालीमा बोल्नु हुँदैन । हामी बोले पनि उनीहरूले हिन्दीमा उत्तर दिन्छ ।किन ?स्वर केही सानो पारेर छोरीले भनी, यहाँ नर्थइस्टकोहरूलाई हेला गरेर चिन्की भन्छ, तर नेपाली भन्नुचैं चिन्कीभन्दा पनि तलको हुनु हो । माने चिन्कीहरूले पनि हेला गर्छ नेपालीलाई अनि कसैले उनीहरूलाई नेपाली भन्यो भने त कस्तो रिसाउँछ !कुरा सुनेर म छक्क परें । गोजमुमोको टोलीमा केन्द्र सरकारसित बात गर्न गएका बेला पनि थुप्रै होटलतिर खाना खान गइयो तर त्यहाँ त फेरि होटलका नेपाली केटाहरू विमल गुरुङलाई ढोग्न लाम लाग्थे अनि नेपालीमा बात गर्थे । सायद त्यो चैं गुरुङको रवाफको प्रभाव थियो होला । घिसिङले जब गोर्खा भाषाको कुरा निकाले, तिनले त्यस समय दिएको तर्क भारतको राजनीतिक परिप्रेक्ष्यमा सही थियो । नेपाली भाषाले नेपालको राष्ट्रियता बोक्छ भन्ने कुरालाई भूल भन्न सकिँदैन । भूल थियो भने तिनको यस दिशामा उठाइएको कदम भूल थियो । भाषाका विद्वान् अनि नेपाली भाषा मान्यता आन्दोलनसित संलग्नहरूलाई बोलाई त्यसको राजनीतिक पक्षबारे आफ्नो विचार बताएर निदानको बाटो निकाल्नको साटो तिनको दल आक्रामक भएर नेपाली भाषाका समर्थकहरूमाथि जाइलाग्यो । बम पड्कियो भाषा समितिका नेताहरूका घरमा । नेपाली भाषा माग्नेहरू नेपाल जाऊ भन्ने आशयका पोस्टरहरू सहरभरि टाँसिए । जहाँ सहयोगको आवश्यकता थियो, त्यहाँ संघर्ष भयो । एकचोटि म दिल्लीमा राज्यसभा टीभीको बहसमा भाग लिन पुगेको थिएँ । त्यस समय केन्द्र सरकारसित मोर्चाको त्रिपक्षीय वार्ता चलिरहेको हुनाले पूरै टोली दिल्लीमा थियो । बहसमा भाग लिन आएका एक प्रतिनिधिले गोर्खाबारे अपमानजनक मन्तव्य व्यक्त गरे । तिनले दार्जिलिङमा गोर्खाल्यान्ड माग्नेहरू सबै नेपाली नागरिक भएको भन्दै सरकारले यस्तो माग दिन नहुने दलील दिए । तिनको दलीलविरुद्ध बोल्दै मैले भनेको थिएँ, तपाईं एक मुसलमान हुनुहुन्छ । यदि भारत अनि पाकिस्तानको सिमाना भारत र नेपालको झैं खुला हुँदो हो त तपाईंलाई पनि देशले पाकिस्तानी भनेर शंका गर्ने थियो, जसरी अहिले तपाईंले गोर्खाहरूमाथि गर्नुहुँदै छ । इतिहासको ज्ञान नभएको व्यक्तिले यस्तो संवेदनशील विषयमा नबोलेकै उत्तम हो । आज बंगालमा यही कुरा हुँदै छ । बंगलादेशीहरू पनि सिमानाको कारणले गर्दा भारतमा खाँटी भारतीय भएको लाभ पाइरहेछन् अनि सिमानाको अभावमा खाँटी गोर्खाहरू नेपाली भएको शंकाको सिकार हुन परिरहेछ । त्यस समय ती महाशय चुप भए तर तिनले व्यक्त गरेको विचार व्यक्तिगत नभई गोर्खाबारे देशकै सोचको प्रतिविम्ब मात्र थियो । सन् १९५० को सन्धिका सन्दर्भमा कुरा गर्दा, यो अन्तर्राष्ट्रिय सन्धि भएका कारण एउटा सानो क्षेत्र दार्जिलिङका जनताको यसबारे जस्तोसुकै मन्तव्य भए पनि त्यसले धेर अर्थ बोक्दैन । आखिर त्यो दुईवटा राष्ट्रमाझ भएको सम्झौता हो । यसअघि पनि जब सन् १९८६ मा सुवास घिसिङले यो सन्धिको धारा ७ रद्द हुनपर्छ भनेर आवाज उठाए, तिनका कति विरोधीहरूले यो कुरा घिसिङलाई नेपालका व्यापारीहरूले उठाउन लगाएको हो भन्ने तर्क नदिएका होइनन् । जे नै भए पनि दार्जिलिङ त्यो सन्धिले सोझै प्रभाव पार्ने स्थान हो अनि पीडित भएका कारण दार्जिलिङले त्यो आवाज उठाउनु स्वाभाविक हो । आखिर प्रबुद्ध व्यक्तिहरूको समूहले कस्तो रिपोर्ट के आधारमा दिएको छ भन्ने कुराको जानकारी हामीलाई छैन । जे नै भए पनि भारतनेपाल मैत्री सन्धिको धारा ७ रद्द हुनु भनेको भारतमा नेपालीहरूको परिचयमाथि सधैं उठ्ने गरेको शंकाको स्रोतको अन्त हुनु हो । भारतबाट गएका ठूलठूला उद्योगपतिहरू नेपालको अर्थव्यवस्थामा राम्रै जरो गाडेर बसेका छन् भन्ने सुनिन्छ, नेपालबाट त अचेल पर्यटनको मौसममा केवल भरियाहरू मात्र आउँछन् अनि पर्यटनको मौसम सिद्धिएपछि पुनः नेपाल फर्कन्छन् । यो परिस्थितिको जानकारी भारत सरकारलाई छैन भन्ने सोच्नु आफ्नै मूर्खता मात्र हो । यस्तो परिस्थितिमा दार्जिलिङ सोचेर के केन्द्र सरकारले १९५० को सन्धिमा परिवर्तन ल्याउने निर्णय लेला र ? तर त्यस्तो निर्णय लिएको खण्डमा दार्जिलिङ पहाडमा विगत पाँच दशकदेखि चलिआएको चिनारीको राजनीतिको निश्चय पनि अन्त हुनेछ ।"
घरदैलो सेवा नरोक्न स्थानीय तहको चुनाव,"जसरी राजनीतिक खिचातानी बढ्दो छ, त्यसबाट मुलुकले फेरि जनप्रतिनिधिविहीन स्थानीय तहको मार खेप्नुपर्ने हो कि भन्ने आशंकाको बादल मडारिन थालेको छ । स्थानीय तहको चुनाव २०७९ को प्रारम्भमै गराउनुपर्छ । सत्ता गठबन्धन स्थानीय तहको चुनाव पर धकेल्ने प्रयत्नमा देखिन्छ । त्यसरी पर धकेलिँदै जाँदा २०५९ मा जसरी स्थानीय तहको चुनावका निम्ति १५ वर्ष कुर्नुपर्ने हो कि ? निर्वाचित प्रतिनिधिविहीन भएपछि स्थानीय तह कहिले मनोनीत स्थानीय कार्यकर्ताबाट त कहिले कर्मचारीतन्त्रबाट सञ्चालित भएको कुख्यात इतिहास हाम्रा सामु छ ।अर्को संयोग पनि त्यस्तै छ, १९ वर्षअघि पनि प्रधानमन्त्री शेरबहादुर देउवा थिए । उतिखेर पनि स्थानीय निकाय एमालेको पकडमा थियो, उसको जग किन निरन्तर राख्ने भनेर राजनीतिक दाउपेच गरियो । स्थानीय तहको आयु संविधानतः एक वर्ष लम्ब्याउन सकिने भए पनि देउवा सरकार नै २०५९ साउन १ का दिन मौन रहिदियो, म्याद थपिदिएन । त्यसको मूल कारण के थियो भने, देउवा स्वयंले नेपाली कांग्रेस विभाजन गरेर कांग्रेस (प्रजातान्त्रिक) खोलेका थिए । उनले कांग्रेस विभाजनको जरा गाउँ तहसम्म पुर्याउन पाएका थिएनन् । खासमा यतिखेर दलीय दृश्य अलि फरक देखिएको मात्र हो । उतिखेरको निर्णयमा देउवा हाबी थिए, २०५९ जेठ ८ मा प्रतिनिधिसभा विघटन गरेसँगै निर्णयमा एकल अधिकार जमाएका थिए । तर, यतिखेर देउवा गठबन्धनमा माओवादी केन्द्र, एकीकृत समाजवादी, जनता समाजवादी छन् । एमालेमाओवादी केन्द्र मिलनपछि शक्तिशाली नेकपा बनेको थियो । तर अदालतले नेकपालाई अनौठो तरिकाले वैधता नदिएसँगै बिउँतिएको माओवादी केन्द्रले पनि आफूलाई सुसंगठित गर्न भ्याएको छैन । उता, एमालेबाट चोइटिएको माधवकुमार नेपालको एकीकृत समाजवादीको संगठनको जरा पनि तल पुग्नै बाँकी छ । त्यही कारण कांग्रेसभन्दा माओवादी केन्द्र र एकीकृत समाजवादी स्थानीय चुनाव पर धकेल्न चाहन्छन् । तर २०५९७४ को खराब विगत पुनरावृत्त गराउने दल र पात्रहरूलाई इतिहासले माफी दिनेछैन ।दलीय हस्तक्षेप अनुचितसंविधानको धारामा २२५ मा गाउँसभा र नगरसभाको कार्यकाल निर्वाचन भएको मितिले ५ वर्षको हुने व्यवस्था छ । स्थानीय तह निर्वाचन ऐन२०७३ को दफा ३(१) मा सदस्यको निर्वाचन गाउँसभा वा नगरसभाको कार्यकाल समाप्त हुनुभन्दा दुई महिनाअगाडि हुने व्यवस्था छ । यसरी पदावधि सकिनुभन्दा दुई महिनाअगावै निर्वाचन गरिसक्नु भन्नुमा कुनै पनि हालतमा खाली राख्नु हुँदैन भन्ने मान्यताले काम गरेको हो ।जनप्रतिनिधिनिर्मित संविधानले स्थानीय तहहरूलाई केन्द्रीय शासनजत्तिकै शक्तिशाली तुल्याएको छ । हो, उति बेला संवैधानिक अधिकार प्राप्त थिएन, तिनीहरू केवल स्थानीय स्वायत्त शासन ऐनका आधारमा मात्र सञ्चालित थिए । अहिले कानुनतः स्थानीय सरकारको मान्यता पाइसकेका छन् ।तर, नेपालको संविधान२०७२ को धारा ५६ ले संघ, प्रदेश र स्थानीय गरी तीन सरकारको व्यवस्था मात्र गरेको छैन कि राज्यशक्तिकै बाँडफाँट भएको छ । संविधानले तीन तहकै सरकारलाई समान हैसियत मा राखेको छ । संविधानकै भाषामा, राज्य संरचना : संघीय लोकतान्त्रिक गणतन्त्र नेपालको मूल संरचना संघ, प्रदेश र स्थानीय तह गरी तीन तहको हुनेछ । अर्थात्, स्थानीय सरकारलाई संविधानले संघीय शासन मातहत राखेको पाइँदैन ।त्यति मात्र होइन, धारा ५६(६) बमोजिम संघ, प्रदेश र स्थानीय तहले नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता, राष्ट्रिय हित, सर्वांगीण विकास, बहुदलीय प्रतिस्पर्धात्मक लोकतान्त्रिक गणतन्त्रात्मक संघीय शासन प्रणाली, मानव अधिकार तथा मौलिक हक, कानुनी राज्य, शक्ति पृथकीकरण र नियन्त्रण तथा सन्तुलन, बहुलता र समानतामा आधारित समतामूलक समाज, समावेशी प्रतिनिधित्व र पहिचानको संरक्षण गर्नेछन् । संविधानकै निर्देशक सिद्धान्त अनुरूप पनि स्थानीय तह स्वायत्तता का आधारमा सञ्चालन हुने पद्धतिमा मुलुक अघि बढिसकेको छ । केन्द्रीकृत शासनकालमा जसरी अब माथिल्लो तहको हस्तक्षेप स्थानीय मान्नुपर्ने अवस्था छैन । यति स्पष्ट प्रावधान हुँदाहुँदै पनि सत्ता गठबन्धनले संविधानविपरीत हस्तक्षेप गर्न पाउँछ ? सत्ता गठबन्धन संविधान र कानुनको भावनाभन्दा बाहिर जान पाउँदैन । दलको संगठन विस्तारका निम्ति राज्य सञ्चालनमा गतिरोध उत्पन्न गर्ने अधिकार सरकारलाई छैन । सत्तामा आसीन पात्रहरू विधिको शासनमा हिँड्नुपर्छ ।संविधानतः संघ, प्रदेश र स्थानीय तह एकआपसमा सहकारिता, समन्वय र सहअस्तित्वको सिद्धान्तमा आधारित हुन्छन् । हस्तक्षेपबेगर संविधानतः स्थानीय तहहरू पनि कार्यकारिणी, विधायिकी र न्यायिक अधिकार प्रयोग गर्न स्वतन्त्र छन् । सिंहदरबारभित्रको संसद्ले मात्र होइन कि संविधानतः प्राप्त २२ अधिकार कार्यान्वयनको सवालमा तिनले गाउँसभा र नगरसभाबाट कानुन निर्माण गर्न पाउँछन् ।नागरिकसँग ज्यादै नजिक रहेर काम गर्ने सरकारी संयन्त्र हो स्थानीय सरकार । संविधान बमोजिम स्थानीय सरकार नागरिकहरूको दैनिक सेवासुविधासँग जोडिएको छ । विकासनिर्माण, बाटो, खानेपानी, बिजुली, स्वास्थ्यदेखि कोभिड महामारीका बेला खाद्यान्न वितरणसम्मका काम स्थानीय सरकारबाटै भएका हुन् । स्थानीय तहको चुनाव समयमै नभए नाता प्रमाणितदेखि नागरिकतासम्मका काम प्रभावित हुनेछन् । निर्वाचित प्रतिनिधि नहुँदा लोकतन्त्रको आधारस्तम्भ स्थानीय तहमा अराजकता र स्वेच्छाचारिता बढ्न सक्छ । पारदर्शिता र जवाफदेही न्यून हुन्छ । वैधानिक जनप्रतिनिधि नहुँदा सुशाासन र लोकतान्त्रिक पद्धतिको अभ्यास संस्थागत गर्नमा अवरोध उत्पन्न हुने निश्चित छ । हाम्रो संविधानले लोकतन्त्रको मूलभूत आधार नै जनप्रतिनिधिमूलक शासन व्यवस्थालाई मानेको छ ।संवैधानिक अधिकार प्राप्तिपछि स्थानीय सरकार र तिनका प्रतिनिधिहरूले असल या खराब के काम गरे भन्ने तथ्य पनि नागरिकको मतबाटै परीक्षण हुनुपर्छ । कुनै दल र तिनका प्रतिनिधिले खराब, भ्रष्ट र कानुनविपरीत गरेका भए, नागरिकले मतबाट पन्छाउनेछन् । त्यसो हुँदा प्रतिनिधिशून्यता र तदर्थवादी स्थानीय सरकारको कल्पनामा जाने छुट सत्ता गठबन्धनलाई छैन ।विगतमा जस्तो थोरै बजेट, त्यो पनि केन्द्रको इच्छा बमोजिम पुग्ने बजेटमा स्थानीय तहहरू सञ्चालित हुँदैनन् । यतिखेर उनीहरू ठूलो बजेट खेलाउँछन् । त्यसका अतिरिक्त वार्षिक बजेट बनाउन, नीति तथा योजना तयार गर्न र कार्यान्वयन गर्न स्वतन्त्र छन् । यस्ता कामका निम्ति केन्द्रको आदेश या निर्देशन कुर्नु पर्दैन । अर्को, विकासका कार्यक्रम राष्ट्रिय योजना आयोगको बहीखाताभित्र परे कि परेनन् भनी कुर्नुपर्ने अवस्था छैन । अर्थात्, ७५३ पालिका स्थानीय सरकारको अवधारणामा संस्थागत हुँदै छन् । तर, जसरी स्थानीय तहको चुनाव समयमै नगर्ने चलखेल हुँदै छ, त्यसले स्थानीय सरकारलाई क्षतविक्षत पार्नेछ ।राजनीतिक नेतृत्व वृत्तका क्रियाकलापकै कारण आमनागरिकले लोकतन्त्रको खास स्वाद लिन पाएका छैनन् । नेतृत्व र तिनका वरिपरिको वृत्तले लोकतन्त्रको स्वेच्छाचारी भोगमा लिप्त भएको दृश्य नागरिकले टुलुटुलु हेर्नुपरेको छ । हुँदाहुँदा संविधानतः प्राप्त स्थानीय तहको सेवा खोस्न केन्द्रीय नेताहरूको रस्साकस्सी चल्न थालेको छ । के लोकतन्त्र र लोकतान्त्रिक संविधानको लाभ नेताहरूका निम्ति मात्र हो ? नेताहरूले चरम स्वार्थकेन्द्रित हुँदै जसरी अनुचित तरिकाले लाभ लिन खोज्दै छन्, कुनै पनि नागरिकले बदला लिन सक्छन् । नेतृत्व वृत्तलाई चेतना होस् ।सत्ता गठबन्धनलाई लाग्न सक्ला, स्थानीय सरकारको निर्वाचन पहिले भएमा केन्द्रीय सत्ता गठबन्धन टुट्न सक्छ । तर तिनको दिमागमा के घुसेको देखिँदैन भने, नागरिकलाई अझ बढी सेवा दिए स्थानीय तहको चुनावपछि झन् प्रदेशसभा, प्रतिनिधिसभा, राष्ट्रिय सभाका निर्वाचनका बेला लाभ लिन पाइन्छ । यतिखेर स्थानीय तह सत्ता गठबन्धनप्रतिकूल छ र चुनाव गरेमा अनुकूलको परिणाम प्राप्त हुन सक्छ ।अन्त्यमा, दलहरू राजनीतिक स्वार्थभन्दा माथि उठ्नुपर्छ, अरू दलको वर्चस्व होला भन्ने त्रासमा पर्दै स्थानीय तहको चुनाव रोक्नु हुन्न । अर्को, अघिल्लो निर्वाचनमा हुँदाको गठबन्धनदेखि पार्टीकै हैसियतमा समेत तलमाथि भइसकेको स्थिति छ । अझ हाल कार्यरत स्थानीय तहका पदाधिकारीहरूसँग नागरिक असन्तुष्ट भएका पनि हुन सक्छन् । तिनले बदला लिन पनि चुनाव चाहिन्छ । कुनै किसिमले सत्ता गठबन्धन स्थानीय तहबाट पन्सिन खोजेमा निर्वाचन आयोग, नागरिक समाज, सञ्चार माध्यम र नागरिकले स्वयंले पनि दबाब बढाउनुपर्छ ।अर्कातिर, प्रतिनिधिसभा पुनःस्थापनालाई पचाउन नसकेको एमालले संसद्मा सबभन्दा ठूलो दल भएको नाताले आफूलाई जिम्मेवार राजनीतिक दलका रूपमा हिँडाउन सक्नुपर्छ । सत्ता घटकले बोलाएको सर्वदलीय बैठकमा एमाले सहभागी हुनुपर्छ । संसदीय प्रक्रियालाई अवरुद्ध गर्ने जुन अहंवादी चरित्र एमालेले देखाएको छ, इतिहासले त्यसको पनि निर्मम समीक्षा गर्ने नै छ । नेपाली कांग्रेस, नेकपा एमाले, माओवादी केन्द्र, नेकपा एकीकृत समाजवादी, राष्ट्रिय प्रजातन्त्र पार्टी, मधेसवादी पार्टीहरूबीच तत्काल सर्वदलीय बैठक बोलाउँदै स्थानीय तहको निर्वाचनमा होमिनुको विकल्प छैन । नयाँ संविधान र नयाँ जनप्रतिनिधिका कारण ५ वर्षयता नागरिकहरूले घरदैलामा सेवा पाएको अनुभव गरिरहेका छन्, त्यसमा कतैबाट रोकावट हुनु हुन्न ।प्रधान नेपाल कानुन समाजका कार्यकारी निर्देशक हुन् ।"
प्रवासी नेपालीलाई बेवास्ता गर्दै दिल्ली दूतावास,"(नयाँदिल्ली)भारतस्थित नेपाली दूतावास प्रवासी नेपाली का समस्या समाधानप्रति उदासीन देखिएको छ । कोरोनाको तेस्रो लहर फैलिएका बेला उनीहरूको अवस्थाबारे जानकारी लिनसमेत दूतावासले कुनै सक्रियता देखाएको पाइँदैन । प्रवासी नेपालीका सरोकारवाला संघसंस्थाले दूतावासको रवैयालाई लिएर रोष प्रकट गरेका छन् । दूतावासले कोभिडको सन्दर्भमा एउटा सूचना जारी सम्पर्क नम्बर दिनुबाहेक केही नगरेको उनीहरूको गुनासो छ । संकटकै बेला दूतावासका अभिभावकको भूमिका खेल्नुपर्नेमा कुनै चासो नदिएको उनीहरूले बताए । विगतमा दूतावासले समन्वय मात्र गरिदिँदा प्रवासी संघसंगठनले सक्रिय भएर काम गर्दै आएका थिए र त्यसको जस दूतावासले नै पाउँथ्यो । तर पछिल्लो समय दूतावासका कर्मचारी प्रवासीका विषयमा गुनासा सुन्न पनि तयार नहुने नेताहरूको भनाइ छ । नेपाली कांग्रेसको भ्रातृ संगठन नेपाली जनसम्पर्क समिति भारतका अध्यक्ष बालकृष्ण पाण्डे यति बेला दूतावासले प्रवासी संघसंगठनसँग कुनै सम्पर्क नगरेको बताए । कोभिडको सन्दर्भमा मात्रै होइन, प्रवासी नेपालीका विभिन्न समस्याका विषयमा जुन ढंगले दूतावास सक्रिय भइदिनुपर्ने हो, त्यो हुँदै भएको छैन, उनले भने, हामी आफैंले भारत सरकार वा प्रदेश सरकारलाई आग्रह गरेर नेपालीको समस्या समाधान गर्ने कोसिस गर्छौं । दूतावास सक्रिय भइदिए समाधान छिटो हुन्थ्यो । कोभिडका सन्दर्भमा दूतावासले जारी गरेको फोन नम्बरसहितको सम्पर्कको सूचना कर्मकाण्डी मात्रै रहेको माओवादीको भ्रातृ संगठन अखिल भारत नेपाली एकता मञ्चका उपमहासचिव आरबी खड्का बताउँछन् । दूतावासबाट केही सहयोग हुन सक्छ भन्ने खालको विश्वास नै बन्न सकेको छैन, उनले भने, जारी गरिएका फोनमा कल गरे फोनै नउठ्ने, उठे पनि समस्या समाधानमा कुनै पहलकदमी नहुने अनुभव प्रवासी नेपालीहरूको छ । कोभिडको संक्रमणको दौरान वा अन्य कुनै विषम परिस्थितिका बेला सामूहिक भूमिकाले राम्रो परिणाम दिने गर्छ तर त्यसतर्फ दूतावासले कुनै अग्रसरता नै नदेखाएको उनले गुनासो गरे । दूतावास तीन महिनादेखि कार्यवाहक राजदूतको भरमा छ । तत्कालीन राजदूत नीलाम्बर आचार्य कात्तिक ३ मा बिदा भएका थिए । त्यसयता नियोग उपप्रमुख रामप्रसाद सुवेदी कार्यवाहक राजदूतको भूमिकामा छन् । पछिल्लो तीन महिनाको अवधिमा प्रवासी नेपाली संगठनका अगुवाहरूले दूतावासले कुनै सन्दर्भमा पनि समन्वय नगरेको बताउँछन् । हामी आफैंले कार्यवाहक राजदूतलाई भेट्न खोज्दा पनि मुस्किल हुन्छ, विभिन्न समस्या आइरहेका हुन्छन् । कतिपय अवस्थामा तत्कालै उहाँलाई फोनबाटै वा भेटेर जानकारी गराउनुपर्ने हुन्छ । तर, उनी फोन सम्पर्क वा भेट दुवैका लागि अनिच्छुक देखिन्छन्, नाम उल्लेख नगर्ने सर्तमा एक प्रवासी नेताले भने, उनको फोन उठ्दैन, कल ब्याक आउने त सम्भावना नै हुँदैन । प्रवासी नेपालीका संघसंगठनका नेतृत्वलाई भेट्ने सन्दर्भमा कार्यवाहक राजदूतले जहिले पनि आफूलाई व्यस्त देखाउँदै पन्छिने गरेको गुनासो उनीहरूको छ । संघसंगठनहरूले भारतमा करिब २० लाख नेपाली कामदार रहेको दाबी गर्दै आएका छन् । तर, त्यसको यकिन तथ्यांक दूतावाससँग छैन । भारतमा रहेका कामदारले गत वर्ष सवा खर्ब रेमिट्यान्स नेपाल पठाएका संगठनहरूको दाबी छ । कतारपछि सबैभन्दा बढी रेमिट्यान्स भारतबाट नेपाल भित्रिन्छ । तर, भारतमा रहेका कामदारका विषयमा भने दूतावासले कुनै जिम्मेवारी नै बोध नगर्नु विडम्बना भएको खड्काले बताए । संक्रमण फैलिएका बेला प्रवासी नेपालीले कोरोनाविरुद्धको खोप लगाउन चाहेका छन् । तर, धेरैसँग भारतीय आधार कार्ड नहुँदा समस्या छ । व्यक्तिगत सम्पर्क र भनसुनका आधारमा हामीले त्यस्ता समस्या समाधान गर्ने प्रयत्न गरिरहेका छौं, खड्काले भने, तर, दूतावासलाई यस्ता कैयन् समस्याबारे जानकारी हुँदा पनि संस्थागत पहल गर्न सकेको छैन । राजदूत नहुँदा कार्यवाहकले त्यसअनुसारको जिम्मेवारीबोध नगरेको पनि खड्काले बताए । दूतावासमा प्रवासीका विषयमा प्रभावकारी ढंगले काम गर्ने गरी केही कर्मचारीसहित श्रम डेस्कको स्थापना गरिनुपर्ने खड्काको सुझाव छ । दूतावासका एक अधिकारीले पनि नेपाली संघसंगठनका नेतृत्वलाई कार्यवाहक राजदूतले महत्त्व नदिँदा भारतका अन्य सहरका नेपालीसँग टाढा रहेको दूतावास पछिल्लो समय दिल्लीका प्रवासीसँग पनि टाढिँदै गएको बताए । कार्यवाहक राजदूत सुवेदीले भने कोरोनाको तेस्रो लहरले कोही नेपाली अप्ठ्यारोमा परेको सूचना दूतावासलाई प्राप्त नभएको दाबी गर्छन् । हामीले फोन नम्बर दिएर सार्वजनिक सूचना जारी गरेका छौं । वेभसाइटमा पनि राखिएको छ । कोही कसैलाई अप्ठ्यारो परे सम्पर्कमा आउन आह्वान गरिएको हो, उनले भने, तर, कसैले सम्पर्क गर्नु भएको छैन । आम नेपाली, श्रमिक, विद्यार्थी, व्यवसाय गरेर बस्नेहरूको समस्यामा अग्रसरता लिन र सहकार्य गर्न दूतावास तत्पर रहने उनको भनाइ छ । एमालेको भ्रातृ संगठन प्रवासी नेपाली संघका भारत अध्यक्ष लोकनाथ भण्डारीले दिल्लीमा नेपाली दूतावास छ र त्यसले प्रवासी नेपालीको हितमा काम गर्छ भन्ने आश्वस्त पार्न नसकेको बताउँछन् । संकटकै बेला अभिभावकत्व खोज्ने हो । संक्रमण फैलिएका बेला संघसंस्थामार्फत पनि नेपालीको हालखबर बुझ्ने कोसिस गरेको भए दूतावासप्रति राम्रो सन्देश जान्थ्यो, उनले भने, तर, त्यसतर्फ दूतावासले सामान्य सक्रियता पनि देखाएको छैन । भारतमा ठूलो संख्यामा नेपाली रहेकाले तिनका व्यावहारिक समस्या कूटनीतिक नभई व्यावहारिक रूपमै समाधान गर्न दूतावास अग्रसर हुनुपर्ने उनले बताए । दूतावासले समन्वय गरिदेऊ, धेरै विषयमा हामी संघसंस्थाहरूले भारतभरि नै काम गर्न सक्छौं भन्दा पनि सुनुवाइ हुँदैन, उनले भने । दुई देशबीचको सन्धिअनुसार नेपाली नागरिकताका आधारमा नेपालीले सबै सुविधा पाउनुपर्नेमा त्यो नभइरहेको उनले बताए । भारतीय आधार कार्ड बनाउन नपाउँदा नेपालीले अनेकन समस्याको सामना गर्नुपरेकोतर्फ दूतावास जानकार भए पनि मौन रहेको उनले बताए । पछिल्लो समय नेपाली पासपोर्टका आधारमा सिमकार्ड दिन बन्द गरिएको छ । अन्य सबै देशका यात्रुले विमानस्थलमै आफ्नो देशको पासपोर्टका आधारमा सिमकार्ड पाउँछन् । तर, नेपालको पासपोर्टमा भिसाको छाप वा अवधि नलेखिएकाले नेपालीलाई सिमकार्ड दिन रोकिएको छ । यो पछिल्लो समय दिल्ली आउने सबै नेपालीले भोगेको साझा समस्या हो । यस विषयमा दूतावास जानकार भए पनि समाधान गर्नेतर्फ सक्रियता छैन । यस्ता सानाठूला कामहरूको चाङ छ, जसलाई दूतावासले समाधान गराउन सक्छ, जनसम्पर्क समितिका अध्यक्ष पाण्डेले भने, तर, त्यो काम गर्ने वा समन्वय गरिदिने इच्छा शक्ति नै दूतावासमा देखिँदैन ।"
युक्रेनमा रुसले आक्रमण गरे स्थिति भयावह,"लन्डनवासिङ्टन (एजेन्सी) बेलायती प्रधानमन्त्री बोरिस जोन्सनले युक्रेनमा रुसले आक्रमण गरे स्थिति भयावह हुने चेतावनी दिएका छन् । त्यसो भएमा अवस्था निकै भयावह, दर्दनाक, हिंसात्मक र रक्तपातपूर्ण हुनेछ, जोन्सनले भनेका छन् । विदेश मन्त्रालयले युक्रेनस्थित केही कूटनीतिक कर्मचारीलाई देश फर्कन आदेश दिएको विषयमा जोन्सनले अवस्था चिन्तापूर्ण भए पनि अपरिहार्य नभइसकेको बताए । जोन्सनले रुसमाथि आर्थिक प्रतिबन्ध लगाउनका लागि बेलायतले नेतृत्व गरेको जनाए । त्यस्तै, युक्रेनलाई हतियारहरू उपलब्ध गराउने काम भइरहेको र बेलायत युक्रेनी जनताको पक्षमा रहेको जोन्सनको भनाइ छ । रुसले पछिल्लो समय युक्रेनी सीमामा एक लाख सैनिक तैनाथ गरेको छ तर उसले युक्रेनमाथि हमला गर्न लागेको पश्चिमा देशका आरोप अस्वीकार गर्दै आएको छ । युक्रेनी सीमा क्षेत्रमा ६० वटा रुसी युद्धभूमि भएकोमा गुप्तचर निकाय प्रस्ट छ । युक्रेनलाई नियन्त्रण लिने प्रयासका लागि चर्काइने युद्ध सबैले देख्न सक्छन्, जोन्सनले भने, त्यसो भयो भने निकै भयावह स्थिति उत्पन्न हुनेमा हामीले रुसलाई प्रस्ट पार्न जरुरी छ ।युक्रेन सैन्य गठबन्धन उत्तर एटलान्टिक सन्धि संगठन (नेटो) को सदस्य बन्ने तयारी गरेपछि रुष्ट रुसले आक्रमणको तयारी गरेको हो ।"
सहज छैन नर्सलाई बेलायत आउन,"(लन्डन) बेलायतले नेपालबाट करिब १० हजार नर्सिङ जनशक्ति ल्याउने तयारी गरिरहेको भन्ने समाचारप्रति सरोकारवाला संस्थाले चासो व्यक्त गरेका छन् ।सुन्दर भविष्य, मासिक ५ लाख रुपैयाँसम्मको कमाइ, अंग्रेजी परीक्षामा थोरै अंक ल्याए पनि हुने आदि जस्ता भ्रामक खबर फैलिरहेकामा बेलायतस्थित स्वास्थ्यकर्मीहरूले चिन्ता व्यक्त गरेका हुन् । धेरै उत्साहित नहुन, जागिर नछाड्न र एजेन्टलाई पैसा नदिन पनि उनीहरूको सुझाव छ । बेलायत आउने क्रममा मानव ओसारपसार हुन सक्ने चिन्ता पनि विज्ञहरूको छ । नेपालका लागि मात्र फरक कानुन नबन्ने भएकाले बुझेर मात्र आफ्नो मनस्थिति बनाउन पनि सरोकारवालाको सुझाव छ ।नेसनल हेल्थ सर्भिस (एनएचएस) ले सर्टिफाइड एजेन्टलाई मात्र मान्यता दिने भएकाले सबैलाई विश्वास नगर्न पनि अनुरोध गरिएको छ । नेपलिज् नर्सिङ एसोसिएसन यूकेले लन्डनस्थित नेपाली दूतावास र ब्रिटिस दूतावास काठमाडौंसँग सम्पर्क एवं डिपार्टमेन्ट अफ हेल्थका पदाधिकारीसँग भेट गरी यथार्थ बुझेपछि थप सचेतना आवश्यक रहेको जनाएको छ । नेपाल र बेलायतका अधिकारीबीच पहिलो चरणको वार्ताअघि नै धेरै हल्ला भए । तर यहाँको वास्तविकता भिन्न छ, नेपलिज् नर्सिङ एसोसिएसन यूकेकी अध्यक्ष सुनिता गौतमले आइतबार एक पत्रकार सम्मेलनमा भनिन्, यहाँ नर्सिङका धेरै चुनौती छन् । अहिले भनिएजस्तो ५ लाख मासिक कमाउने कुरा साँचो होइन । नर्सको तलब वार्षिक २५ हजार पाउन्डबाट सुरु हुन्छ र २० प्रतिशत अलाउन्स (सुगम भत्ता) हुन सक्छ ।अहिले लाखौं रुपैयाँ डुबाएर केयरर भिसामा धेरै नेपाली बेलायत आएका पाइएको जनाउँदै उनले त्यो वर्गले धेरै दुःख पाएको बताइन् । एजेन्टलाई एक पैसा खर्च नगरी बेलायत आउने प्रावधान छ । राम्रोसँग मिहिनेत गर्नुस्, सजिलो बाटो आउन खोज्दा यहाँ झन् दुःख पाइन्छ, उनले भनिन् । बेलायत आउन आर्थिक, पारिवारिक, सामाजिक असुरक्षा, सांस्कृतिक विविधता, भाषिक समस्या, शैक्षिक भिन्नता, सोचेभन्दा कम अवसर आदि चुनौती रहेको पनि अध्यक्ष थापाले जनाइन् । नेपालमा ओईटी वा आईईएलटीएस पास गरेपछि आफैंले अर्को परीक्षा सीबीटी दिन सकिन्छ । सीबीटीका लागि नर्सिङ मिडवाइफरी काउन्सिल (एनएमसी) मा दर्ता गर्नुपर्छ ।नेपालबाटै दुईवटा परीक्षा उत्तीर्ण गरेपछि बेलायतबाट प्रायोजक (नर्सिङ होम वा एनएचएस) खोजेर यूके आइसकेपछि अब्जेक्टिभ स्ट्रक्चर्ड क्लिनिकल एक्जामिनेसन (अस्की) पास गरेर बेलायतको पिन नम्बरका लागि आवेदन दिन सकिने थापाको भनाइ छ । विश्व स्वास्थ्य संगठनको वर्कफोर्स सपोर्ट एन्ड सेफगार्ड लिस्टमा नेपाल रेड लिस्ट मा रहे पनि व्यक्तिगत रूपमा अहिले पनि नेपालबाट नर्सहरू आउन सक्छन् । नेपलिज् नर्सिङ एसोसिएसनकी अध्यक्ष मन राईले आफ्नो संस्थालाई श्रम वा स्वास्थ्य मन्त्रालयबाट औपचारिक जानकारी नआएको बताउँदै बेलायतले माग्यो भन्दैमा हतारिएर सम्झैता गर्न नहुने बताइन् ।"
अफगानिस्तानमा हिमपातले ४२ को मृत्यु,"काबुल (एजेन्सी) अत्यधिक हिमपातका कारण अफगानिस्तानमा कम्तीमा ४२ जनाको मृत्यु भएको छ । अधिकारीहरूले ७६ जना घाइते भएका जनाएका छन् । प्रकोप व्यवस्थापन मामिला मन्त्रालयले देशका १५ प्रान्तमा अत्यधिक हिमपात भएको जानकारी दिएको छ । मन्त्रालयका अधिकारीका अनुसार पछिल्ला २० दिनमा हिमपातका कारण २ हजारभन्दा बढी घरमा क्षति पुगेको छ । हिमपात प्रभावितलाई अस्थायी शिविर बनाएर राखिएको र अत्यावश्यक सेवा तथा सामग्रीहरू उपलब्ध गराइएको जनाइएको छ । तर कतिपय स्थानमा भने प्रतिकूल मौसमका कारण प्रभावितको खोजी, उद्धार तथा राहतका लागि समस्या भइरहेको जनाइएको छ ।"
भारतमा थपिए ३ लाख संक्रमित,नयाँदिल्ली (एजेन्सी) भारतमा पछिल्लो २४ घण्टामा ३ लाख जनाभन्दा बढी कोभिड संक्रमित थपिएका छन् । स्वास्थ्य तथा परिवार कल्याण मन्त्रालयका अनुसार उक्त अवधिमा ३ लाख ६ हजार ६४ जनामा संक्रमण पुष्टि भएको हो । यो अघिल्लो दिनको तुलनामा करिब २८ हजार कम हो । त्यसैगरी दैनिक परीक्षण पनि घटेको छ । अघिल्लो दिन १८ लाख ७५ हजार ५ सय ३३ जनाको परीक्षण गरिएकामा पछिल्लो २४ घण्टामा १४ लाख ७४ हजार ७ सय ५३ जनाको परीक्षण गरिएको हो । मन्त्रालयका अनुसार भारतमा हाल २२ लाख ४९ हजार ३ सय ३५ जना सक्रिय संक्रमित छन् ।
अत्यधिक वर्षाले मह उत्पादन घट्यो,"(जाजरकोट)चिउरी फुल्ने सिजनमा अत्यधिक वर्षा भएपछि जाजरकोटमा यस वर्ष महको उत्पादन झन्डै आधा घटेको छ । जाजरकोटमा १ हजार किसानले व्यावसायिक मौरीपालन गर्दै आएको जिल्ला कृषि विकास कार्यालयको तथ्यांक छ । तर उत्पादन घटेपछि किसानलाई जीविकोपार्जनको चिन्ताले सताएको छ ।गत वर्ष ८ सय ५० किलो मह उत्पादन गरेका नलगाड नगरपालिका१ कल्पतका हरिबहादुर बुढाले यस वर्ष मुस्किलले ४ सय किलो मात्र उत्पादन गरे । गत वर्ष मात्रै खर्च कटाएर उनले ५ लाख रुपैयाँ आम्दानी गरेका थिए । यस वर्ष मह उत्पादन झन्डै आधा घट्यो, उनले भने, उत्पादन घटेपछि परिवार पाल्नै समस्या भयो । असोजदेखि फुल्न सुरु गर्ने घरकान्ला र चिउरीको फूलबाट मौरीले कात्तिकदेखि पुस पहिलो सातासम्म मह उत्पादन गर्छन् ।गतसाल ६० घार मौरीबाट ३ सय किलो मह उत्पादन गरेका किसान हरिबहादुर परियारले पनि २० किलो मात्र मह उत्पादन गरे । सबै व्यवसाय छाडेर मौरीपालनमा लागियो, उनले भने, अहिले उत्पादन भएको महले त खर्च पनि उठेन । जाजरकोटको कात्तिके मह काठमाडौंलगायत सहर मात्र नभई विदेशमा समेत पठाउने गरिएको थियो । जिल्लामा लहँ, डाँडागाउँ, खगेनकोटलगायत गाउँ मह उत्पादनका पकेट क्षेत्र मानिन्छन् । नलगाड र भेरी नगरपालिकाको झन्डै २० प्रतिशत भाग चिउरीकै जंगलले ढाकिएको छ । जसका कारण किसान मौरीपालनमा उत्साही भएका छन् । तर चिउरीको रस संकलन हुने बेला असोजकात्तिकमा धेरै पानी परेपछि मह उत्पादन घटेको नलगाड१ का धनवीर नेपालीले बताए । चिउरी फूलको रस पानीले बगायो, मौरी चर्नै पाएनन्, उनले भने, मह उत्पादन घट्दा पेसाबाटै पलायन हुनुपर्ने बाध्यता आयो । चरन क्षेत्रको अभाव, वन विनाश, वन अतिक्रमण, बालीनालीमा विषादीको प्रयोग, जलवायु परिवर्तनको प्रभावलगायत कारण बर्सेनि मह उत्पादन घट्दै गएको छ । उत्पादन घटेका कारण गत वर्ष प्रतिकिलो ६ सय रुपैयाँ मूल्य पाएको मह यस वर्ष १ हजार रुपैयाँमा खरिद गर्न पनि नपाइएको स्थानीय व्यवसायी कमल शाहीले जानकारी दिए । सरकारले केही वर्षदेखि प्रधानमन्त्री कृषि आधुनिकीकरण परियोजनाको मौरी जोन मार्फत अनुदान तथा प्राविधिक सहयोग गरेपछि किसान मौरीपालनमा उत्साही छन् । जिल्ला कृषि विकास कार्यालयले पनि यस वर्ष मह उत्पादन घटेको बताएको छ । बेमौसमी वर्षाले चिउरी र अन्य मौसमी फूलमा जम्मा भएको रस बगाएका कारण मह उत्पादन घटेको कार्यालयका सूचना अधिकारी टोपेन्द्र नेपालीको भनाइ छ । यस वर्ष जिल्लाभर उत्पादित महको तथ्यांक संकलनको काम भइरहेको छ । पछिल्लो समय आहारा नपाएर मौरी भाग्दा र आधुनिक घार प्रयोग नहुँदा पनि उत्पादन घट्दै गएको उनले बताए । गत वर्ष जिल्लामा १० टन मह उत्पादन भएको उनले जानकारी दिए । जाजरकोटमा ४ हजार २ सय परम्परागत र १ हजार ९ सय आधुनिक घार छन् । घरको भित्तामा भने १ हजार ८४ घार रहेको कार्यालयको तथ्यांक छ । यी घारमा करिब ९१ टन मह उत्पादन क्षमता रहेको कार्यालयले जनाएको छ ।"
सेयर लगानीकर्ताको सम्पत्ति एकै दिन डेढ खर्ब घट्यो,"(काठमाडौं)एकै दिन सेयर बजार परिसूचक नेप्से करिब १ सय अंक घटेको छ । सोमबार ९९८ अंक झरेपछि नेप्से २८२० अंकमा अडिएको छ । पुस १२ मा २५२१ अंकमा रहेको नेप्से एक महिनामै ४ सय अंकले उक्लिएर गत साता २९३१ अंकमा पुगेको थियो । एकै दिन १ सय अंक बजार घट्नुको मुख्य कारण स्थानीय तहको चुनाव मिति धकेल्ने सरकारको गृहकार्य रहेको सम्बद्ध अधिकारीहरू बताउँछन् । सत्तारूढ गठबन्धनले आइतबार मात्रै चुनावको मिति सार्ने सम्बन्धमा कानुनविद्सँग परामर्श गरेको थियो । त्यस क्रममा कानुनी छिद्र हटाउन संशोधन गरेर अघि बढ्ने लगभग सहमति जुटेको जनाइएको छ । चुनाव केही पर धकेलिने वातावरण बनेपछि बजारलाई ठूलो असर परेको नेपाल इन्भेस्टर्स फोरका निवर्तमान अध्यक्ष छोटेलाल रौनियारले बताए । चुनाव समयमै हुने आशाले गर्दा गत सातासम्म बजार नघटीकन बढेको थियो । तर अहिले चुनाव सार्ने गरी कानुन संशोधनका कुरा आएपछि घटेको हो, उनले भने । वैशाखजेठमा स्थानीय तहको चुनाव हुने आशाले पनि यसअघि बजार बढ्नमा टेवा पुगेको थियो । बजारलाई असर पार्ने बैंकहरूको ब्याजदर यथावत् छ । क्षणिक सुधार देखिए पनि तरलता अभाव कायमै छ । अर्थतन्त्रका सूचक पनि खस्किरहेकै छन्, रौनियारले भने, सेयरको गिरावट धेरै लामो समय नजाला । सस्तोमा किनेकाहरूले सोमबार एक्कासि नाफा बुक गर्न खोज्दा पनि बजार घटेको उनले बताए ।विगतका वर्षमा पनि चुनावका बेला सेयर बजार बढ्ने गरेको थियो । चुनाव हुँदा अर्बौं रुपैयाँ पैसा खर्च हुन्छ, त्यसले प्रणालीमा तरलता बढ्न गई बजारलाई सकारात्मक असर पार्छ, रौनियारले भने । निर्वाचन आयोगले समेत वैशाखमा स्थानीय तहको चुनाव गर्न सकिने प्रस्ताव गरेको थियो । वैशाखजेठमा पुँजीगत खर्च पनि बढ्ने गर्छ । चुनावसँगै पुँजीगत खर्च बढ्दा सिधा प्रभाव सेयर बजारमा पर्छ । चुनावले राजनीतिक स्थिरता प्रदान गर्न पनि सहयोग पुग्ने भएकाले त्यसलाई लगानीकर्ताले सकारात्मक रूपमा लिने गरेको रौनियार बताउँछन् । चुनावपछि स्थिर सरकार आउँछ । त्यो सरकारमा जोस, जाँगर पनि हुन्छ भन्ने खालको सकारात्मक भावना बढाउँछु, उनले भने ।सोमबार एकै दिन सेयर लगानकर्ताको सम्पत्ति करिब डेढ खर्ब (१ खर्ब ४१ अर्ब) घटेको छ । बजारमा सूचीकृत सम्पूर्ण धितोपत्रको कुल मूल्य (पुँजीकरण) आइतबार ४१ खर्ब २७ अर्ब २३ करोड बराबर थियो । सोमबार यो मूल्य घटेर ३९ खर्ब ८६ अर्ब ११ करोडमा सीमित भएको छ । सोमबार ६ कम्पनीको मात्रै मूल्य बढ्यो भने १८५ को घट्यो । कारोबार रकम भने आइतबारको तुलनामा बढेको छ । आइतबार ७ अर्ब ३ करोडको कारोबार भएकामा सोमबार ८ अर्ब ८८ करोडको भयो । सबै उपसमूह घटे । बैंकिङ ५४, विकास बैंक २३४, फाइनान्स ११०, होटल तथा पर्यटन १०७, जलविद्युत् १५४, लगानी ३, जीवन बिमा ५६९, उत्पादन २४४, लघुवित्त १८३, निर्जीवन बिमा ५०६, अन्य ८४ र व्यापार उपसमूह ११३ अंक घटे ।"
प्रदेशबाट कार्यान्वयन भइरहेका योजनालाई छैन बजेट,"(कास्की)कास्की र लमजुङ जोड्ने सडक हो, तालाबेसीलियापानीचमेरेओडारसिग्दीपसगाउँ । पसगाउँ हुँदै लमजुङ पुग्ने सडक निर्माणाधीन भए पनि बजेट अभावका कारण यसले त्यति गति लिन सकेको छैन । पूर्वाधार विकास कार्यालय कास्कीले यसको प्रत्यक्ष निगरानी गर्दै आएको छ । तर बजेट नहुँदा निर्माण सुस्त बनेको कार्यालय प्रमुख महेन्द्र बानियाँले बताए ।संघीय सरकारले प्रदेश सरकारलाई योजना हस्तान्तरण गरे पनि पर्याप्त बजेट नदिँदा कैयौं योजना अलपत्र परेको कार्यालयले जनाएको छ । ३१ लाख ६२ हजारमा ठेक्का सम्झौता भएको यस योजनामा हालसम्म १० लाख ६६ हजार रुपैयाँ खर्च भएको बानियाँको भनाइ छ । यो योजना सम्पन्न गर्न २० लाख ९६ हजार बजेट आवश्यक पर्छ । बिरौटाचोकपुडिटार सडक १ करोड १५ लाख ३४ हजारमा ठेक्का सम्झौता भएको थियो । पूर्वाधार कार्यालयबाट हालसम्म १ करोड ५ लाख ४२ हजार खर्च भएको छ । योजना सम्पन्न गर्न भने ९ लाख ९२ हजार आवश्यक पर्ने कार्यालयले बताएको छ ।३३ लाख ५८ हजार रुपैयाँमा जनचेतनाचिलाउनेखर्कबास्पानीथाप्लेशिवालय मार्गको ठेक्का सम्झौता भएको थियो । यसका लागि १९ लाख २८ हजार खर्च भएको छ । काम सम्पन्न गर्न १४ लाख २९ हजार बजेट आवश्यक पर्ने कार्यालयको भनाइ छ । सात ताल रिङरोडका लागि ३२ लाख ९४ हजारमा ठेक्का सम्झौता भई २२ लाख १५ हजार खर्च भएको छ । त्यसमा थप ५ लाख २५ हजार बजेट चाहिन्छ । चिसापानीदुलेगौंडासिगारेबास सडकको ३५ लाख ७३ हजारमा ठेक्का सम्झौता भएको थियो । अहिलेसम्म ३० लाख ७४ हजार खर्च भएको छ । योजना सम्पन्न गर्न ४ लाख ९९ हजार बजेट चाहिने कार्यालयका इन्जिनियर अशोक थापा बताउँछन् । अन्नपूर्ण चक्रपथ लुम्लेतान्चोकभिच्चुकलान्द्रुक रोड स्तरोन्नतिका लागि ३४ लाख १७ हजारमा ठेक्का सम्झौता भएको थियो । अहिलेसम्म २१ लाख ८३ हजार खर्च भएको छ । योजना सम्पन्न गर्न भने १२ लाख ३४ हजार बजेट आवश्यक पर्छ ।आर्थिक वर्ष २०७७७८ मा दायित्व सिर्जना भएका सालबसाली र प्रदेश सरकारका बहुवर्षीय योजना हुन् यी । यी मात्र होइन, अन्य योजनामा पनि भनेअनुसार बजेट पुगेको छैन । योजना ठेक्का लगाउनुअघि यति बजेटको सीमामा रही ठेक्का लगाउने परिपत्र आउँछ, बानियाँ भन्छन्, योजना ठूला छन् तर बजेट थोरै । यसले निर्माणाधीन अवस्थामै काम छाड्नुपर्ने बाध्यता छ । योजनाअनुसार बजेट ठेक्का लगाउन नपाउँदा समयमै काम सम्पन्न हुन नसकेको उनले बताए ।योजनाको ठेक्का सुनिश्चित नगरी निर्माण गर्दा बजेट समस्या भएको उनी बताउँछन् । संघीय सरकारले अलपत्र पारेका योजना प्रदेश सरकारलाई हस्तान्तरण गरेपछि आवश्यक बजेट नदिँदा निर्माणाधीन योजना पनि बीचमै छाड्नुपर्ने बाध्यता रहेको भौतिक पूर्वाधार, सहरी विकास तथा यातायात व्यवस्था मन्त्रालयका सचिव रामचन्द्र श्रेष्ठको धारणा छ । मन्त्रालयले प्रथम चौमासिकमा ११५७ प्रतिशत बजेट खर्च गरेको छ । गत वर्ष ठेक्का भई चालु वर्षमा नभएका सालबसाली योजना प्रदेशभर १२ सय छन् । यस्ता योजनाका लागि ३८ करोड ९१ लाख ५१ हजार बजेट आवश्यक पर्ने मन्त्रालयका योजना महाशाखा प्रमुख राम पराजुलीले जानकारी दिए । सबै जिल्लामा २०७७७८ बाट २०७८७९ मा दायित्व सरेका योजना रहेको मन्त्रालयले बताएको छ । प्रदेश सरकारबाट काम सम्पन्न भएका तर बजेट भुक्तानी दिन बाँकी २०४ योजना पनि रहेको पराजुलीको भनाइ छ । कुल योजनाका लागि १९ करोड ५ लाख रुपैयाँ आवश्यकता छ । समयमै योजनाको बजेट व्यवस्थापन गरी भुक्तानी गर्न माग राख्दै सोमबार गण्डकीको प्रमुख प्रतिपक्षी दल नेकपा एमालेले मुख्यमन्त्री कृष्णचन्द्र नेपालीलाई ध्यानाकर्षणपत्र बुझाएको छ । विविध शीर्षकमा राखेको बजेटले समेत योजनाको रकम भुक्तानी गर्न नसकिने पूर्वभौतिकमन्त्रीसमेत रहेका एमाले सांसद रामशरण बस्नेतले बताए । भौतिक मन्त्रालयले अपुग भएका योजनाको बजेट व्यवस्थापनका लागि अर्थ मन्त्रालयमा पत्राचार गरिएको जनाएको छ । सालबसाली र बहुवर्षीय योजनालाई निरन्तरता दिन एमालेले सरकारसँग माग गरेको छ । एमाले सरकारले ल्याएका योजनालाई छायामा राखेर सरकारले नयाँ योजना ल्याउनु गलत रहेको एमाले संसदीय दलका प्रमुख सचेतक मायानाथ अधिकारीको भनाइ छ । यसरी बजेट पनि हिनामिना हुन्छ, अधिकारीले भने, सरकारले आफ्नो कमजोरी सुधारेर अघि बढ्नुपर्छ । प्रदेशका गौरवका आयोजना हुन् । निर्धारण गरिएका बहुवर्षीय योजना सम्पन्न नगरी कसरी नयाँ योजना अघि बढाउन सकिन्छ ? सम्पन्न भइसकेका र हुँदै गरेका योजनामा बजेट व्यवस्थापन नगरी कामलाई प्राथमिकतामा नराखी नयाँ योजनामा प्रवेश गर्नु बजेटको दुरुपयोग हो, लागत बढ्ने काम हो । समय र बजेटको बर्बादी मात्र हो । सबै बहुवर्षीय योजना समयमै सकेर योजनाको दोस्रो खण्डको काम प्रारम्भ गर्नुपर्ने उनको भनाइ छ । बजेट अपुग भएका योजनाका लागि रकम व्यवस्थापन गरिने मुख्यमन्त्री कृष्णचन्द्र नेपालीले बताए ।"
बुढीगण्डकी आयोजनामा संरचनाको मुआब्जामा ह्रासकट्टी नहुने,"(गोरखा)प्रस्तावित बुढीगण्डकी जलविद्युत् आयोजनाका लागि पेचिलो बनेको संरचनाको ह्रासकट्टी विवाद समाधान भएको छ । संघीय सरकारको मन्त्रिपरिषद् बैठकले पुस ३० मा संरचनाको ह्रासकट्टी नगर्ने निर्णय गरेसँगै विवाद समाधान भएको हो । यसले दुई वर्षदेखि हुन नसकेको मुआब्जा वितरण चालु आर्थिक वर्षमा वितरणको तयारी थालिएको छ ।ह्रासकट्टी विवादकै कारण गत वर्ष विनियोजित ६ अर्ब रुपैयाँ फिर्ता भएको थियो । मन्त्रिपरिषद्ले आयोजनाको घर, गोठ तथा संरचनाको मुआब्जा वितरणमा ह्रासकट्टी नहुने निर्णय गरेको हो ।दुई वर्षदेखि ह्रासकट्टी नगर्ने प्रस्ताव ऊर्जा, जलस्रोत तथा सिँचाइ मन्त्रालयबाट अर्थ मन्त्रालयमा पुगेर रोकिएको थियो । अर्थ मन्त्रालयले मंसिर २१ मा ह्रासकट्टी नगरी मुआब्जा दिने सहमति दिएको थियो । यससँगै ऊर्जा मन्त्रालयले आयोजनाको डुबान क्षेत्रमा रहेका घरगोठलगायत भौतिक संरचनाको ह्रासकट्टी नगरी क्षतिपूर्ति दिने अर्थको रायसहितको प्रस्ताव मन्त्रिपरिषद्मा पेस गरेको थियो । बुढीगण्डकी जलविद्युत् आयोजनाको डुबान क्षेत्रमा रहेका घरगोठलगायत भौतिक संरचनाको ह्रासकट्टी नगरी क्षतिपूर्ति (मुआब्जा) दिने विषयको ऊर्जा, जलस्रोत तथा सिँचाइ मन्त्रालयको प्रस्ताव मन्त्रिपरिषद् बैठकमा पेस हुँदा त्यसमा नेपाल सरकार, मन्त्रिपरिषद्ले प्रस्तावमा लेखिएबमोजिम गर्ने, मन्त्रिपरिषद्को निर्णयमा भनिएको छ । संरचनामा ह्रासकट्टी नगर्ने सरकारको निर्णय सही भएको बुढीगण्डकी जलविद्युत् आयोजनाअन्तर्गतको वातावरण मुआब्जा वितरण पुनर्वास तथा पुनःस्थापना इकाइका प्रमुख कृष्ण कार्कीले बताए । मन्त्रिपरिषद् निर्णयको औपचारिक पत्र भने इकाईमा प्राप्त भइनसकेको उनको भनाइ छ ।आयोजना प्रभावितलाई जग्गाको मुआब्जा वितरण अन्तिम चरणमा छ । घर, गोठ, संरचना, फलफूल र बोटबिरुवाका मुआब्जा वितरण भने सुरु भएको छैन । घर, गोठ, संरचना, फलफूल र बोटबिरुवाको मुआब्जा वितरणका लागि मात्र करिब सात अर्ब रुपैयाँ लाग्ने अनुमान छ । धादिङ र गोरखामा २४ हजार पाँच सय ५५ घरसहित विभिन्न संरचना (कुखुरा, बाख्राको खोर, धन्सार, शौचालय, पाली) को लगत संकलन भएको आयोजनाले जनाएको छ । ३० प्रजातिका चार लाख ६३ हजार १ सय ४९ फलफूलको लगत संकलन गरिएको कार्कीले बताए । डुबानमा पर्ने ४९ प्रजातिका ३ लाख ६२ हजार ५ सय ६३ बोटबिरुवाको पनि लगत संकलन भएको छ ।"
उत्पादनमूलक क्षेत्रमा लगानी बढाऊ,"(काठमाडौं)कृषिलगायत उत्पादनमूलक क्षेत्रमा ठूलो लगानी विस्तार गरेर राष्ट्रिय पुँजी निर्माणमा थप योगदान गर्न बैंकहरूलाई अर्थमन्त्री जनार्दन शर्माले निर्देशन दिएका छन् । उत्पादनमूलक क्षेत्रमा लगानी विस्तार गर्ने सरकारको प्रमुख नीति रहेकाले त्यो अभियानमा बैंकहरूले महत्त्वपूर्ण भूमिका निर्वाह गर्नुपर्नेमा उनले जोड दिए । यस बैंकका नयाँ कार्यक्रममा हालको ११ प्रतिशत कृषि क्षेत्रको लगानी, ५ प्रतिशत पर्यटन र ५ प्रतिशत औद्योगिक क्षेत्रको लगानीलाई अवश्य पनि वृद्धि गर्नुहुनेछ, राष्ट्रिय वाणिज्य बैंकको ५७औं वार्षिकोत्सव कार्यक्रमलाई सोमबार सम्बोधन गर्दै अर्थमन्त्री शर्माले भने, यी क्षेत्रको लगानी सकेसम्म दुई गुणा वृद्धि गर्नुहुनेछ भन्नेमा म आशावादी छु । ती क्षेत्रमा भएको लगानी वृद्धिले राष्ट्रिय पुँजी निर्माण, उत्पादन तथा रोजगारीमा महत्त्वपूर्ण योगदान पुग्ने पनि उनले बताए ।बैंकहरू निक्षेपको परम्परागत स्रोतहरूमा मात्र केन्द्रित रहेकाले अब वैदेशिक ऋण, सहायता, ऋणपत्र निष्कासनलगायत उपायमार्फत निक्षेप बढाउन पनि उनले निर्देशन दिए । यस क्रममा सरकारले आवश्यक सहयोग गर्ने उनको प्रतिबद्धता छ । राष्ट्रिय वाणिज्य बैंक सरकारी बैंक भएकाले पनि बढी जिम्मेवार र नेतृत्वदायी भूमिका निर्वाह गर्नुपर्छ, उनले भने, निजी क्षेत्र, सहकारी र सार्वजनिक क्षेत्रको त्रिपक्षीय साझेदारीमा देशको अर्थतन्त्रलाई विकास गर्ने हाम्रो मुख्य रणनीति हो । यसमा राणनीति प्रभावकारी कार्यान्वयनका लागि यस बैंकले वित्तीय क्षेत्रमा एउटा मोडल स्थापित गर्नुपर्छ ।बैंकले सुरु गरेको अनस्ट्रक्चर्ड सप्लिमेन्ट्री सर्भिस डाटा (यूएसएसडी) पनि अर्थमन्त्री शर्माले शुभारम्भ गरे । इन्टरनेट नभएको स्थानमा पनि मोबाइल बैंकिङको लाभ ग्राहकले लिन सक्ने प्रडक्ट हो यो । यस प्रविधिबाट वित्तीय साक्षरता तथा पहुँच वृद्धि हुने उनको भनाइ छ । विगतका तुलनामा राष्ट्रिय वाणिज्य बैंकले धेरै उपलब्धि हासिल गरे पनि संस्थागत वृद्धि, सूचना प्रविधि र सेवाको गुणस्तरमा अझै सुधार गर्नुपर्ने राष्ट्र बैंकका गभर्नर महाप्रसाद अधिकारीले बताए । बैंकको समग्र स्थितिमा सुधारका लागि विगतमा आफूसमेत सहभागी भई कदमहरू चालिएकाले बैंकका वित्तीय अवस्था र सेवाको गुणस्तरमा सुधार भई उत्पादकत्व बढेको उनको भनाइ छ । पुनः आउन सक्ने चुनौतीको सामना गर्न बैंक तयार भइरहनुपर्छ, उनले भने, त्यसका लागि सबै पक्षबाट बैंक बलियो बन्न सक्नुपर्छ । कोभिड संक्रमणको जोखिम कायमै रहेकाले अहिलेको अवस्थामा आफू पनि जोगिएर प्रणालीलाई जोगाउनुपर्नेमा उनले जोड दिए । बैंक तथा वित्तीय संस्थाले तल्लो वर्गका नागरिकको जीवनस्तर उकास्ने गरी लगानी विस्तार गर्न उनले निर्देशन दिए । आफ्नो वित्तीय अवस्था तथा परिसूचक उत्कृष्ट रूपमा प्रस्तुत गर्न र बैंकिङ क्षेत्रका सबै क्षेत्रमा नेतृत्वदायी भूमिका वहन गर्न यो बैंक सफल भएको बैंक सञ्चालक समितिका अध्यक्ष बलराम पाठकको दाबी थियो । बैंकको वर्तमान स्थिति र समग्र योजनाबारे जानकारी गराउँदै बैंकले डिजिटल सेवालाई जोड दिइरहेको बैंकका प्रमुख कार्यकारी अधिकृत किरणकुमार श्रेष्ठले बताए । २०७७ पुस मसान्तसम्म बैंकले २ खर्ब ४५ अर्ब रुपैयाँ निक्षेप संकलन गरी २ खर्ब १४ अर्ब रुपैयाँ कर्जा लगानी गरेको उनले जानकारी दिए ।"
गाउँमै धमाधम योजना सम्झौता,"(लमजुङ)क्व्होलासोंथर गाउँपालिका५ सिङ्दीका डम्बरबहादुर गुरुङलाई गाउँपालिका आउन र जान मात्रै दुई दिन लाग्थ्यो । आधारभूत स्वास्थ्य सेवा केन्द्रका लागि विनियोजित २ लाख रुपैयाँ बजेटको योजना सम्झौता गर्न उनलाई यस पटक भने पालिका धाउनुपरेन ।उपभोक्ता समिति बनाएर योजना सम्झौता गर्न कार्यालय जानुपर्छ । तर योजना सम्झौता गर्ने भन्दै यस पटक कर्मचारी नै घरआँगनमा आइपुगे । कर्मचारी नै गाउँमा आउँदा खुसी लाग्यो । पालिका गएमा काम भ्याएर आउँदा ३ दिन लाग्थ्यो । कर्मचारी आएपछि ३ घण्टा पनि लागेन, उनले भने । यसअघि योजना सम्झौता गर्न जाँदा ५ दिनसम्म लाग्थ्यो ।क्व्होलासोंथर४ भुजुङ कमागाउँकी विष्णुमाया गुरुङलाई पालिका कार्यालयमा योजना सम्झौता गर्न जाँदा ठूलो गाउँसम्म अढाई घण्टा हिँडेर सवारीसाधनमार्फत जानुपर्थ्यो । कर्मचारी गाउँ आएपछि समय र खर्चको बचत भएको उनले बताइन् । आमा समूहको भवन बनाउन ५ लाख बजेट परेको हो । योजना सम्झौता जानेआउने गर्दा २३ दिन लाग्थ्यो । कर्मचारी नै आएपछि सजिलो भयो, उनले भनिन् । पालिका कार्यालयतिर नियमित जिप नचल्ने र बिहानबाहेक गाउँमा जिप नपाइने भएकाले पालिका कार्यालयसम्म पुग्न पनि निकै समस्या पर्ने उनको भनाइ छ । गाउँपालिकाबाट कर्मचारी आएर वडाभित्रको ५ योजना सम्झौता गरेर काम धमाधम भइरहेको वडा नम्बर ६ पसगाउँका अध्यक्ष मनलाल गुरुङले जानकारी दिए । वडाबाट योजना सम्झौता गर्न अध्यक्ष, सचिव, कोषाध्यक्ष जानुपर्थ्यो । कर्मचारी नै गाउँ आएपछि गाउँलेलाई सुविधा पुग्यो । उपभोक्ताको समय र पैसाको बचत भयो, उनले भने । पसगाउँसिङ्दीबाट घाम्राङ भएर मालिङस्थित पालिका कार्यालय जानुपर्छ । मिदिमखोलामा पुल निर्माण भइरहेकाले हिउँदमा जसोतसो जान सकिए पनि बर्खामा पोखरा पुगेर दमौली हुँदै बेंसीसहर निस्किएर गाउँपालिका कार्यालय जानेआउने गर्नुपर्ने बाध्यता रहेको उनले बताए ।योजना सम्झौता गर्न उपभोक्ता पालिकामै आउनुपर्ने क्व्होलासोंथर गाउँपालिका प्रमुख प्रशासकीय अधिकृत त्रिलोकचन्द्र गुरुङको भनाइ छ । तर गाउँपालिकाले वडा तहमै पुगेर योजना सम्झौता गरेको छ । गाउँबाट योजना सम्झौताका लागि कर्मचारी खोज्दै आउनुपर्ने बाध्यता क्व्होलासोंथरमा छैन । प्रमुख प्रशासकीय अधिकृत, योजना शाखा प्रमुख, इन्जिनियर र ओभरसियर खटिन्छन् । वडामा वडाअध्यक्ष, सबै वडा सदस्य, वडाको ओभरसियर साथमा उपभोक्ता समितिको अध्यक्ष, सचिव र कोषाध्यक्षलगायत जम्मा हुन्छन् । योजना सम्झौता हुन्छ ।बर्खे अधिवशेन गाउँसभाले ९ वटा वडामा ९८ योजना र गाउँपालिकाको १५ योजना चालु आर्थिक वर्षमा कार्यान्वयन गर्ने गरी योजना छनोट गरेको गाउँपालिकाका योजना शाखा प्रमुख चित्र घलेले बताए । कुल योजनामध्ये ३ वटाबाहेक सबै योजना सम्झौता गरिएको र हिउँदे अधिवेशनले छनोट गरेका योजना पनि सम्झौताको चरणमा रहेको उनको भनाइ छ । हामीले गाउँमै पुगेर योजना सम्झौता गरेका छौं । योजना सम्झौता भइसकेर योजनाका काम पनि धमाधम भइरहेको छ, उनले भने । उपभोक्ता गाउँपालिकामा आउँदा कहिलेकाहीं कागजपत्र छुटेमा दोहोरो दुःख पाइने गरेको प्रमुख प्रशासकीय अधिकृत गुरुङले बताए । हामी गाउँमै पुगेपछि अध्यक्ष, वडा सचिव सबै गाउँमै हुन्छन् । त्यसपछि कुनकुन कागजपत्र चाहिने हो, ठाउँको ठाउँ बन्यो । उपभोक्तालाई पनि सजिलो । कर्मचारीले स्थानीयलाई योजनाबारे जानकारी गराउने, उपभोक्ता समितिको काम, कर्तव्य र अधिकारबारे प्रशिक्षण दिने गरेका छन् । उपभोक्तालाई दुःख नदिन कर्मचारीलाई गाउँमै खटाइएको गाउँपालिका अध्यक्ष प्रेमबहादुर घलेले बताए । हामीले सकेसम्म गाउँलेले दुःख नपाऊन् भनेर काम गरिरहेका छौं, उनले भने ।"
जिल्ला अस्पतालमा फार्मेसी नै छैन,"(मुगु)मुगु अस्पतालमा फार्मेसी सेवा नहुँदा बिरामीलाई औषधि पाउन मुस्किल हुने गरेको छ । २०६३ सालमा स्थापना भएको अस्पतालमा फार्मेसी नभएकाले बिरामी निजी मेडिकलमा औषधि किन्न बाध्य छन् ।उपचारका लागि अस्पतालमा आएका बिरामीलाई चिकित्सकले अस्पतालभित्र पाइने निःशुल्क औषधि दिने र नभएको औषधि पुर्जामा लेखेर गमगढी बजारमा रहेका निजी मेडिकलमा पठाउने गरेका छन् । अस्पतालमै फार्मेसी नहुँदा बिरामीले महँगोमा औषधि किन्नुपरेको चिकित्सक नहकुल शाहीले बताए । बिरामीलाई सबै प्रकारका औषधि प्राप्त होस् भनेर सरकारले अस्पतालमा अनिवार्य फार्मेसी राख्नुपर्ने व्यवस्था गरेको छ । सरकारले दिएको निःशुल्क औषधिले सबै बिरामीलाई पुग्दैन, केही औषधि फार्मेसीबाट पनि ल्याउनुपर्ने हुन्छ तर त्यो सुविधा यहाँ छैन ।उज्यालोमा सदरमुकामका मेडिकलबाट औषधि किनेर ल्याउन सहज भए पनि राति निकै अप्ठेरो पर्ने गरेको छ । जिल्ला अस्पतालबाट माथि गमगढी बजारका मेडिकल पुग्न ३० मिनेट समय लाग्छ । निःशुल्क र सहुलियत दरमा उपचार गर्न जिल्ला अस्पताल आएका बिरामी उल्टै महँगो औषधि किन्नुपर्ने अवस्थामा छन् ।निर्देशिका बनाएर अस्पतालमा फार्मेसी स्थापना गर्ने सोचमा छौं, जिल्ला स्वास्थ्य सेवा कार्यालयका प्रमुख व्यवस्थापक उमेश गौतमले भने, फार्मेसी स्थापना गर्न करिब ५ लाख बजेट चाहिन्छ, उक्त बजेट प्रदेश कार्यालयमा माग गर्छौं । हाम्रो प्रयासले फार्मेसी स्थापना गर्न सकियो भने बिरामीलाई औषधिमा २० प्रतिशत छुट दिएर बिक्री गर्छौं ।क्षेत्रीय मेडिकल स्टोरले उपलब्ध गराउने ७० प्रकारको निःशुल्क औषधि र जिल्ला स्वास्थ्य सेवा कार्यालयको बजेटबाट खरिद गरेको औषधि स्टोरमा राख्ने र आवश्यकताअनुसार सोही औषधि बिरामीलाई दिने गरिएको छ । जिल्ला स्वास्थ्य सेवा कार्यालयले चालु आर्थिक वर्षमा आफ्नो बजेटबाट औषधि खरिद नगर्दा जिल्लामा औषधिको जटिल समस्या देखिएको छ । औषधि खरिदका लागि १८ लाख बजेट भए पनि त्यसको प्रक्रिया अघि बढाइएको छैन । जिल्ला अस्पताल व्यवस्थापन समितिले पनि फार्मेसी स्थापनाका लागि ध्यान दिएको छैन ।"
निःशुल्क भनिएका औषधि छैनन्,"(रौतहट), (सिन्धुली) र (कञ्चनपुर)अस्पतालले बिरामीलाई सुलभ र गुणस्तरीय सेवा प्रदान गर्न सञ्चालन गरेको फार्मेसीमा सरकारले उपलब्ध गराउने निःशुल्क औषधिसमेत पाइँदैन । रौतहट सदरमुकाम गौरमा रहेको एक मात्र सरकारी अस्पतालको फार्मेसीमा निःशुल्क दिने औषधि नहुँदा बिरामी निजीमा किन्न बाध्य छन् । अस्पताललाई प्रदेश सरकारले पठाएको न्यून बजेटले औषधि खरिद गरे पनि अपुग छ । गौर अस्पतालले ५ वर्षअघि सञ्चालनमा ल्याएको फार्मेसीमा सरकारले निःशुल्क उपलब्ध गराएको ७० प्रकारका औषधिमध्ये १५ प्रकारका पनि छैनन् । औषधि अपुगबारे अस्पतालले प्रदेश सरकारलाई पटकपटक जानकारी गराइसकेको छ । अहिले एन्टिबायोटिक, एलर्जी, ग्यासटिक हटाउने औषधि फार्मेसीमा छैनन् । अस्पताल प्रमुख डा कृष्ण साहले वर्षमा १ करोडको औषधि खपत हुने अस्पतालमा प्रदेश सरकारले जम्मा १० लाख मात्र बजेट दिएको बताए । हात्तीको मुखमा जिराजस्तै भएको छ । ठूलो जनसख्या भएको अस्पतालमा निःशुल्क औषधिको आस गर्ने बिरामी धेरै हुन्छन्, उनले भने, बजेट बढाइदिनुस् भनेकै हो । अहिले पनि कतिपय निःशुल्क औषधि छैनन् । ५० शय्याको सरकारी अस्पतालमा सीमाक्षेत्र भारतका बिरामीसमेत आउँछन् । अस्पतालका अनुसार ग्रामीण भेगबाट आउने बिरामी बाहिर औषधि किन्न जानै मान्दैनन् । उनीहरू निःशुल्क औषधि चाहियो भन्दै बाहिरबाट किनेर दिनू भनेर दबाब दिने गरेको अस्पतालका स्वास्थ्यकर्मी बताउँछन् । अस्पतालका स्टोरकिपर रामश्रेय मुखियाले निःशुल्क औषधि सकिएको बारे प्रदेश सरकारलाई जानकारी गराइसकेको बताए । एकदुई दिनभित्र प्रदेश सरकारले पठाउने भनेको छ, उनले भने, केही महत्त्वपूर्ण औषधि नहुँदा बिरामी मर्कामा पर्छन् । खुट्टामा चोट लागेर अस्पताल पुगेका गौरका सरोज कुर्मीले ग्यास्ट्रिकको औषधिसमेत बाहिर किन्नुपरेको सुनाए । निःशुल्क भनिएको औषधि नै छैन, उनले भने, सरकारले औषधि नै दिन सक्दैन भने किन सरकारी फार्मेसी भनेर बिरामीलाई मख्ख पार्नु ? नेपाल सरकारले निःशुल्क दिने भनिएको औषधि र औषधिजन्य सामग्रीको सूची सबैले देख्नेगरी राख्नुपर्नेमा अस्पतालले त्यसो गरेको छैन ।बिमाको भुक्तानी नपाउँदा फार्मेसी रित्तोबिमा रकम समयमै भुक्तानी नहुँदा सिन्धुली अस्पतालको फार्मेसी रित्तिँदै गएको छ । स्वास्थ्य बिमा गरेका बिरामीका लागि निःशुल्क औषधिको रकम साउनदेखिकै बाँकी रहेको अस्पतालको भनाइ छ । बिमाले मंसिर महिनासम्मको एक करोड ७२ लाख रुपैयाँ जिल्ला अस्पताललाई भुक्तानी गर्न बाँकी छ । बिमाबाट आएको रकमले नै औषधि खरिद गरेर बिरामीलाई निःशुल्क वितरण गर्नुपर्नेमा फार्मेसी नै रित्तो बन्दै गएको अस्पतालका अध्यक्ष प्रल्हादकुमार पोखरेलले गुनासो गरे । निःशुल्क स्वास्थ्य बिमा गरेबापत बिरामीका लागि एक हजार २५६ थरीको औषधि फार्मेसीमा राख्नुपर्ने हुन्छ । तर त्यसो हुन सकेको छैन । निःशुल्क वितरणका लागि सरकारले उपलब्ध गराउने ७२ थरीको औषधि पनि फार्मेसीमा छैन । प्रदेश स्वास्थ्य मन्त्रालयमा औषधि लिन जाँदा सिटामोलसमेत नपाएको अध्यक्ष पोखरेलको अनुभव छ । प्रदेशसभा सदस्य लेखनाथ दाहालका साथमा निःशुल्क औषधिका लागि प्रदेश स्वास्थ्य मन्त्रालयमा गएका थियौं, उनले भने, त्यहाँबाट सिटामोल पनि पाइएन अरू औषधिको त कुरै छोडौं ।कञ्चनपुरको महाकाली प्रादेशिक अस्पतालको फार्मेसीमा अहिले दम, खोकीलगायतका औषधि अभाव छ । स्वास्थ्य बिमाबाट प्राप्त हुने अधिकांश औषधि प्रायः अभाव हुने गरेको छ । अस्पतालले स्वास्थ्य बिमाबापतको रकम समयमै भुक्तानी गर्न नसक्दा फार्मेसीमा समयमै औषधि उपलब्ध नहुने गरेको हो । अस्पतालका निमित्त मेडिकल सुपरिन्टेन्डेन्ट डा अर्जुन भट्टका अनुसार अस्पतालमा स्वास्थ्य बिमाबापतको रकम समयमै नआउँदा भुक्तानीमा समस्या भएको हो । अहिले पनि ३०४० लाख रकम भुक्तानी गर्न बाँकी छ, उनले भने, फेरि औषधिको ठेक्का गर्नुपर्ने बेला छ, अब केही खुकुलो पार्ने योजना छ । उनका अनुसार बिमाबापत प्राप्त हुने औषधि स्थानीयस्तरमै पनि खरिद गर्न सकिने गरी प्रक्रियामा केही खुकुलो पार्ने योजना बनाइएको छ ।महाकाली अस्पतालले वर्षमा २ करोडभन्दा बढीको औषधि खरिद गर्छ । जसमध्ये ६० प्रतिशत स्वास्थ्य बिमामै जाने गरेको छ । यसबाहेक ठेकेदारले पनि औषधि उत्पादक कम्पनीबाट कमिसन प्राप्त हुने औषधि सहजै उपलब्ध गराउने र कमिसन नपाइने औषधि दिन आनाकानी गर्ने गरेका कारण अभाव हुने गरेको हो । सेती प्रादेशिक अस्पताल धनगढीका सूचना अधिकारी दिलीप श्रेष्ठका अनुसार वार्षिक रूपमा टेन्डर प्रक्रियाबाट औषधि खरिद हुने गरेको छ । जेठ महिनातिर अस्पताललाई आवश्यक पर्ने औषधिको लिस्ट तयार हुन्छ, उनले भने, साउनमा टेन्डर आह्वान गरेर वर्ष दिनका लागि औषधि खरिद हुने गरेको छ । श्रेष्ठका अनुसार बजारमा दिनहुँ नयाँनयाँ औषधि आउने गरेको र डाक्टरहरूले पनि नयाँ औषधि प्रिस्क्राइब गर्दा, नयाँ औषधि फार्मेसीमा उपलब्ध नहुने दाबी गरे । आर्थिक नियमको खरिद प्रक्रियाको परिधिभित्र बाँधिएकाले सुरुमा तयार भएको लिस्टभन्दा नयाँ खालको औषधि किन्न नसकिएको मात्र हो, उनले भने । सेती प्रादेशिक अस्पतालको फार्मेसीमा गत वर्ष चार करोडको औषधि खरिद भएको उनले बताए । त्यही बजेटको औषधि बिमा, कोभिड र सामाजिक इकाइलगायतलाई बिक्रीवितरण र निःशुल्क दिने गरिएको हो, श्रेष्ठले भने ।"
नेपाललाई 'बलियो' मान्छ मोरिसस,"सन् १९८३ मा नेपालले मलेसियामा भएको मर्डेका कपमा सहभागिता जनाउनेक्रममा अल्जेरिया११ को सामना गरेको थियो । त्यसमा नेपाल २० ले पराजित रह्यो । दोस्रो अवसर सन् २००८ मा जुरेको थियो, जतिबेला मलेसियामै भएको मर्डेका कपका क्रममा नेपालले सियरा लियोनको यू२० टिमको सामना गरेको थियो । नेपाल त्यसमा ३१ ले पराजित रह्यो । यो खेल भने निकै विवादास्पद छ । साह आलम स्टेडियमको लगभग विनादर्शक भएको खेल नेपालका लागि लिग चरणको अन्तिम खेल थियो । त्यसअगाडि नेपाल मलेसियासँग ४० ले पराजित रहेको थियो भने अफगानिस्तानविरुद्धको खेल २२ को बराबरीमा टुंगिएको थियो । यस्तोमा अन्तिम खेलमा निश्चित जित निकाल्दै नेपालसामु सेमिफाइनल प्रवेशको अवसर थियो । तर केही विदेशी मिडिया र यसै प्रतियोगितालाई लिएर लेखिएका पुस्तकले भने यो खेलमा मिलेमतो भएको दाबी गर्छ । त्यो खेलमा नेपाल ३१ ले पराजित भएको थियो । नेपालका लागि एकमात्र गोल जुमनु राईले ४० औं मिनेटमा पेनाल्टीबाट गरेका थिए । यससँगै खेल ११ को बराबरीमा पुगेको थियो, जुन सट्टेबाजको योजनाअनुसार थिएन । त्यसपछि सियरा लियोनले दोस्रो हाफमा दुई गोल गरेको थियो । त्यसको चार वर्षपछि सन् २०१२ मा नेपालले फेरि एकपल्ट नेहरू कपमा क्यामरुनविरुद्ध लिग चरणमा खेल्ने अवसर पाएको थियो । यो क्यामरुनी टिम कुनै औपचारिक टिम थिएन । तर यो खेलमा नेपाल नमीठोसँग ५० ले पराजित रह्यो । क्यामरुनी टिम आफैंमा बलियो भने थियो । सम्भवतः मोरिसस नेपालले अहिलेसम्म सामना गरेका यी तीन टिम जत्तिको छैन ।"
बार्सिलोनाको मूल्यवान् जित,"म्याड्रिड (एएफपी) फ्रान्क डी जोङले खेलको अन्त्यतिर गोल गरेपछि स्पेनिस ला लिगामा बार्सिलोनाले अलाभेसमाथि महत्त्वपूर्ण जित प्राप्त गरेको छ । रियल म्याड्रिडले भने एल्चेसँग २२ गोलको बराबरी खेल्दै सिजनको उपाधि यात्रा अन्य टिमका लागि खुला छोडेको छ ।अलाभेसको मैदानमा डी जोङको ८७ औं मिनेटको गोल अलावा बार्सिलोनाको प्रदर्शन उत्साहजनक थिएन । तर शीर्ष चारको यात्राका लागि यो १० को जित महत्त्वपूर्ण थियो । सुपर कपमा हामी रियल म्याड्रिडसँग हार्यौं । खेल जित्न नसके पनि हाम्रो प्रदर्शन सन्तोषजनक थियो, बार्सिलोनाका प्रशिक्षक जाभी हर्नान्डेजले भने, यो हामी खेलबाट सन्तुष्ट छैनौं तर ३ अंक हाम्रा लागि निकै मूल्यवान छ ।जितपछि बार्सिलोना पाँचौं स्थानमा उक्लिएको छ । अझै चौथो स्थानको एट्लेटिको म्याड्रिडभन्दा १ अंकले पछाडि छ । यी दुईबीच अर्को साता क्याम्प नोउमा खेल हुँदै छ । हामी लडाइँमा छौं र यस्तो नतिजाले धेरै अर्थ राख्छ, जाभीले भने ।यता, रियल म्याड्रिडले दोस्रो स्थानको सेभियासँग ६ अंकको स्पष्ट अग्रता बनाउने अवसर गुमायो । सान्टियागो बेर्नाबेउमा करिम बेन्जेमाले पेनाल्टी उपयोग गर्न सकेनन् । उनी खेलका क्रममा चोटग्रस्त पनि बने ।रियलका लागि एल्चेसँगको खेल खराब थियो । तर, अन्तिम ११ मिनेटमा दुई गोल गरेपछि टोलीले कम्तीमा १ अंक लिन सक्यो । लुका मोड्रिचले पेनाल्टीमा गोल गरे भने इन्ज्युरी समयमा एडर मिलिटाओले हेडमार्फत बराबरी गोल फर्कार्ए । त्यसअघि एल्चेका लुकास बोए र पेरे मिल्लाले गोल गरेका थिए । सिजनमा संघर्ष गरिरहेको टिमसँग रियलले गुमाएको २ अंक दोस्रो स्थानको सेभियाका लागि बोनस थियो । जसले शनिबार सेल्टा भिगोसँग बराबरी खेलेको थियो । खेलमा हामी सबै क्षेत्रमा उत्कृष्ट हुन सकेनौं, रियलका प्रशिक्षक कार्लो एन्सेलोट्टीले भने, हामीले २ अंक गुमायौं, त्यसैले खुसी छैनौं । समग्रमा हामी राम्रै स्थितिमा छौं । हामी कोपा डेल रे र च्याम्पियन्स लिगमा छौं र लिगमा पनि राम्रो स्थानमा छौं ।बेन्जेमाको चोट सबैभन्दा ठूलो चिन्ताको विषय बनेको छ । फ्रान्सेली स्ट्राइकर दोस्रो हाफमा मैदान बाहिरिँदा ह्यामस्ट्रिङमा दुखाइ महसुस गरिरहेका देखिन्थे । एन्सेलोट्टीका अनुसार थप परीक्षणपछि मात्रै चोटको गम्भीरताबारे थाहा हुन्छ ।इंग्ल्यान्डलन्डन इंग्लिस प्रिमियर लिगको शीर्ष चारभित्र रहेको चेल्सीले टोटेनहमलाई २० ले पराजित गरेको छ । लिभरपुलले पनि क्रिस्टल प्यालेसमाथि ३१ को जितसँगै शीर्षस्थानको म्यानचेस्टर सिटीसँग दुरी ९ अंकमा झारेको छ । एक महिनाबीचमा चेल्सीसँग बेहोरेको तेस्रो हारले टोटेनहम सातौं स्थानमा झरेको छ । समान ३६ अंक भए पनि बर्नलीसँग गोलरहित बराबरी खेलेको आर्सनल छैटौं स्थानमा उक्लिएको छ । चेल्सीले पछिल्लो ७ लिग खेलमा एकमात्र जित पाएको छ । त्यसपछि टोलीको उपाधि सम्भावना कमजोर बन्दै गएको हो ।च्याम्पियन्स लिगमा स्थान सुरक्षित गर्न महत्त्वपूर्ण खेलमा टोलीको पहिलो हाफ निराशाजनक रह्यो । दोस्रो हाफको सुरुआती ८ मिनेटभित्र दुई गोल गरेपछि तेस्रो स्थानमा १० अंकको अग्रता कायम राख्न सफल भयो । चेल्सीका हाकिम जियच र थियागो सिल्भाले गोल गरे । चेल्सीले दोस्रो स्थानको लिभरपुलसँग १ अंकको दूरी बनाएको छ । तर लिभरपुलले २ खेल कम खेलेको छ । योर्गन क्लोपको टोली लिभरपुलले सेलहर्स्ट पार्कमा पाएको जितपछि उपाधि सम्भावना जीवित पारेको छ । लिभरपुलका भर्जिल भान डाइक र एलेक्स चेम्बरलिनले गोल गरे ।फ्रान्सपेरिस लियोनल मेसी कोरोना संक्रमणमुक्त भएर फर्किएको र सर्जियो रामोसले गोल गरेको खेलमा पेरिस सेन्ट जर्मेन (पीएसजी) ले रिम्समाथि ४० को जितसँगै फ्रान्सेली लिग वानको शीर्षस्थानमा ११ अंकको अग्रता बनाएको छ । मेसी सब्स्टिच्युटका रूपमा मैदान छिरेका थिए । ग्रोइन इन्ज्युरीबाट मुक्त हुँदै केलियन एमबाप्पेले पनि सुरुआती टिममा स्थान बनाए । मध्यान्तर हुनलाग्दा मार्को भेर्राट्टीले गोल गरी पीएसजीलाई अग्रता दिलाए । उनले २०१७ को मे पछि पहिलो लिग गोल गरे । दोस्रो हाफमा पीएसजीले आफ्नो गति बढाएको थियो । रियल म्याड्रिडबाट पीएसजी पुगेका रामोस पहिलो लिग वान गोल गर्न सफल भए । रिम्सका वोउट फेसले आत्मघाती गोल गरेपछि पीएसजीले अग्रता बढाएको थियो । अन्तिममा डानिलो पेरेइराले चौथो गोल गरे ।"
मेसुकेको प्रवेश मछिन्द्रलाई फलदायी,"(पोखरा)आफ्ना ६ खेलाडी अफ्रिकी मुलुक मोरिससविरुद्ध खेल्ने राष्ट्रिय टोलीमा परेपछि मछिन्द्रमा फरवार्डको खडेरी पर्यो । २० औं आहारारा गोल्डकप खेल्न क्लबले न्युरोड टिम (एनआरटी) का विदेशी खेलाडी मेसुके ओलोमोउलाई भित्र्यायो । साबिक विजेता संकटा क्लबलाई हराएर सेमिफाइनल पक्का गर्दा उनै मेसुकेको प्रवेश मछिन्द्रलाई फलदायी बन्यो । पोखरा रंगशालामा सोमबार मेसुकेको व्यक्तिगत दुई गोल मद्दतमा मछिन्द्रले ४१ को फराकिलो जित रचेको हो । प्रतियोगिताको तेस्रो क्वाटरफाइनलमा ए डिभिजन लिगको लय कायम राख्दै मछिन्द्रले उत्कृष्ट खेल प्रदर्शन गर्यो । खेलको १३ औं मिनेटमै अग्रता लिएर मछिन्द्रले संकटालाई दबाबमा राख्यो । युवा मिडफिल्डर उत्सव राईले गोल गर्दै मछिन्द्रलाई सुरुआती अग्रता दिलाए । उनको लामो दुरीको सशक्त प्रहारले पोस्टको दिशा लिएको थियो । जय गुरुङले क्लियर गर्न खोजेको बल मछिन्द्रका अभियान प्रधानबाट डिफ्लेक्ट भएपछि उत्सवले नियन्त्रणमा लिए । पोजिसनबाट अगाडि बढेका रोशन पहारीलाई बिट गर्दै उत्सवले लामो दुरीमा प्रहार गरेका थिए । यसअघि खेलको सातौं मिनेटमा संकटाका ग्लोरी अग्रता लिनबाट चुके । यान्निक ओआनाको पासमा रोशन पहारीको प्रहारलाई गोलरक्षक सूर्य अधिकारीले नियन्त्रणमा लिन नसक्दा ग्लोरीले पाएको पहिलो मौका गुमाए । उनको प्रहार सूर्यले पञ्च गर्दै बचाए । रिबाउन्डमा पुनः ग्लोरीले सिक्स यार्ड बक्सबाट गरेको प्रहार ओमोजाला नुरेन करिमले गोललाइनबाट क्लियर गरिदिए । दोहोरो अवसर चुक्नु संकटाका लागि दुर्भाग्य बन्यो । २७ औं मिनेटमा रेजिन सुब्बाको प्रहार संकटाका गोलरक्षक राजाबाबु थापाले बचाए । रेजिनको क्रस सिधै पोस्टको फ्रेममा परेकोमा क्रसबारमाथि फाल्दै संकटाका गोलकिपरले कर्नरको अवसर बनाइदिए । २९ औं मिनेटमा संकटा फेरि बराबरीबाट चुक्यो । फोडे फोफानाको बक्सबाहिरको प्रहार पहिलो बारभन्दा थोरै माथिबाट मात्रै बाहिरियो । ३६ औं मिनेटमा लक्ष्मण रुचालको फ्रिकिकमा पोस्टमै पुगेका नीरज बस्नेतले फिनिसिङ टच दिन सकेनन् । उनको हेडर सदुपयोग भएन ।दोस्रो हाफमा दुवै टोली आक्रामक देखिए । संकटाले पनि खेलको रफ्तार बढायो । मछिन्द्रले काउन्टर एट्याकमा बढी ध्यान दियो । ४७ औं मिनेटमा मेसुकेले गोल गर्दै मछिन्द्रको अग्रता दोब्बर बनाए । नाथानिल जुडे गार्सियाको पास अफसाइड पोजिसनबाट कलेक्ट गर्दै अभिषेक रिजालले मेसुकेलाई उपलब्ध गराए । उनले मौका नगुमाई बल गोलमा परिणत गरे । दुई गोलको अग्रतासँगै मछिन्द्रले दुई वैकल्पिक खेलाडीलाई मैदानमा उतारेर खेल अझै आक्रामक बनाउने योजना बुन्यो । ५७ औं मिनेटमा मेसुकेको क्रसमा रेजिन सुब्बाको फ्लिकलाई संकटाका डिफेन्डर नीरज बस्नेतले विफल बनाए । ६३ औं मिनेटमा संकटाका वैकल्पिक खेलाडी गणेश हमालको गोलले खेलमा फर्किने कोशिष गर्यो । अमित तामाङको कर्नर बललाई निरज बस्नेतको हेड पासलाई वैकल्पिक खेलाडी गणेश हमालले हेडमार्फत नै गोल गरेर २१ को स्थिति बनाए । त्यसपछि भने संकटालाई दबाब कम भएको देखियो । ७४ औं मिनेटमा गणेश हमालले सुवर्ण अवसर गुमाउँदा संकटा फेरि बराबरी बनाउनबाट चुक्यो ।वैकल्पिक फरवार्ड अभिषेक गुरुङले ८४ औं मिनेटमा गोल थप्दै जित सुनिश्चित बनाए । संकटाका अमित तामाङले मछिन्द्रका कप्तान रञ्जित धिमाललाई लडाएपछि प्राप्त फ्रिकिक करिमले प्रहार गरे । उनको फ्रिकिकलाई गोलरक्षक राजाबाबुले पञ्च गरेर बचाए । रिबाउन्डमा अभिषेक क्लोज रेन्जबाट गोल गर्न सफल भए । त्यसको दुई मिनेटपछि मेसुकेले पुनः अर्को गोल थप्दै जित अन्तर फराकिलो बनाए । गार्सियाको पासमा उनले दोस्रो बार च्याप्दै गरेको प्रहार गोलमा परिणत भएको थियो । गार्सियाको फ्लिक पासलाई अफसाईड विट गर्दै उनले गोल गरेका थिए । मेसुके प्लेयर अफ द म्याच भए । संकटाका प्रशिक्षक राजकुमार केसीले खेलाडीबीचको समन्वय अभावमा स्कोर हुन नसकेको बताए । खेलको दोस्रो हाफमा संकटाको खास खेल देखिए पनि डिफेन्सलाइनको गल्तीले अन्तर फराकिलो हुन पुगेको उनको भनाइ छ । हामीले गल्तीमाथि गल्ती गर्दै गयौं, त्यसैले हार्नुपर्यो, उनले भने, सिनियर र जुनियर खेलाडीबीचको समन्वय नमिल्दा पनि हार बेहोर्यौं । विपक्षी टोली र आफ्नो खेलको स्तर उस्तै भए पनि मेसुकेले प्रवेश गर्दा खेलले अर्को रूप लिएको उनले बताए । जितका बाबजुद मछिन्द्रका प्रशिक्षक प्रवेश कटुवाल भने रेफ्रीको निर्णयप्रति असन्तुष्ट देखिए । विपक्षी टोलीका खेलाडीले फाउल गर्दा समेत रेफ्रीले नदिएको उनको आरोप थियो । संकटाजस्तो टिमसँग ४१ ले जित्नु मछिन्द्रको धेरै नै उत्कृष्ट प्रदर्शन हो, उनले भने ।मछिन्द्रले फाइनल पुग्नका लागि बुधबार एपीएफसँग खेल्नेछ । मंगलबार अन्तिम क्वाटरफाइनलमा त्रिभुवन आर्मी र थ्रीस्टार क्लबबीच प्रतिस्पर्धा हुनेछ ।"
"मेदभेदेभ अघि बढे, सबालेन्का बाहिरिइन्","मेलबर्न (एएफपी) उपाधिको प्रवल दाबेदार मानिएको डानियल मेदभेदेभले अमेरिकी म्याक्सिम क्रेसीको कडा चुनौती पार गर्दै सोमबार अस्ट्रेलियन ओपन टेनिसको अन्तिम आठको यात्रा तय गरेका छन् । महिलातर्फ फ्रान्सेली भेट्रान खेलाडी एलिज कोर्नेट आफ्नो लामो खेलजीवनमा पहिलोपल्ट ग्रान्ड स्लामको क्वाटरफाइनल पुग्न सफल भएका छन् । दोस्रो वरीयताका रुसी खेलाडी मेदभेदेभले तीन घण्टा ३० मिनेट खर्चेर क्रेसीमाथि ६२, ७६, ६७, ७५ को जित पाएका थिए । आजको खेल निकै गाह्रो र लामो भयो, पहिलो सेटलाई छाडेर आजको पूरा खेल निकै कठिन रह्यो, मेदभेदेभले भने, मैले चौथो सेट जित्न नसकेको भए मेरो प्रदर्शन निकै कमजोर भएको साबित हुन्थ्यो । यसअघि लगातार अन्तिम १६ मा हार बेहोरिइरहेकी कोर्नेटले क्वाटरफाइनल यात्रा तय गरिन् । यसअघि उनी ६३ ग्रान्ड स्लाम प्रतियोगितामा सुरुआती चरणमै रोकिने गरेकी थिइन् । अब सेमिफाइनल पुग्नका लागि उनले अमेरिकी खेलाडी डेनियल कोलिन्सको सामना गर्नेछिन् । सन् २००५ मा पहिलोपल्ट ग्रान्ड स्लाममा डेब्यु गरेकी कोर्नेट शनिबार मात्रै ३२ वर्षकी भइन् । उनी यसअघि पाँचपल्ट ग्रान्ड स्लाम चौथो चरण पुगे पनि अघि बढ्न सकेकी थिइनन् । यसपल्ट भने उनले पूर्व विश्व नम्बर एक रोमानियाली सिमोना हालेपलाई ६४, ३६, ६४ ले पराजित गरिन् । जितपछि कोर्नेटले भनिन्, निकै खुसीको अनुभव गरिरहेकी छु । उनले दोस्रो चरणमा विश्व नम्बर ३ गार्बिन मुगुरुजालाई हराएकी थिइन् । २७ औं वरीयताकी कोलिन्सले भने जितका लागि उत्तिकै संघर्ष गर्नुपरेको थियो । उनले २ घण्टा ५१ मिनेट चलेको खेलमा बेल्जियमकी एलिस मार्टेन्सलाई ४६, ६४, ६४ ले पराजित गरिन् । सन् २०१९ मा मेलबर्नमा सेमिफाइनल खेलेकी कोलिन्सले जितपछि भनिन्, जितका लागि निकै कडा संघर्ष गर्नुपर्यो । पुरुषतर्फ नवौं वरीयताका क्यानडाका फेलिक्स अगुर एलिसिमले सन् २०१८ मा मेलबर्नको फाइनल खेलेका क्रोएसियाका मारिन सिलिचलाई २६, ७६ (९७), ६२, ७४ ले हराए । महिलातर्फ पोल्यान्डकी सातौं वरीयताकी इगा स्विटेकले रोमानियकी सोराना क्रिस्टियालाई ५७, ६३, ६३ ले हराएर क्वाटरफाइनल तय गरिन् । विश्व नम्बर दुई बेलारुसकी अर्यना सबालेन्का पराजित भएकी छन् । पहिलो ग्रान्ड स्लामको आसमा रहेकी उनलाई इस्टोनियाकी भेट्रान खेलाडी कैया कानेपीले ५७, ६२, ७६ (१०७) ले हराएकी थिइन् । ३६ वर्षे कानेपी पछिल्लो आठ पटकमा मेलबर्नमा पहिलोपल्ट क्वाटरफाइनल पुगेकी हुन् ।"
