शीर्षक,विवरण
"कोभिड उपचारमा पूर्वाधार थप, जनशक्ति अभाव","अक्सिजन प्लान्ट र बेड विस्तारगत वैशाखमा दोस्रो लहर चुलिएका बेला सुदूरपश्चिममा अक्सिजन, आईसीयू, भेन्टिलेटर, शय्या, होल्डिङ सेन्टरलगायत पूर्वाधारको संकट थियो । तेस्रो लहरको जोखिम बढिरहेका बेला पूर्वाधारको तयारी अझै पर्याप्त हुन सकेको छैन । प्रदेशका १२ सरकारी अस्पतालमा ९ सय ७७ शय्या छन् । सबै अस्पतालमा एक सय ३९ शय्या एचडीयू रहेकामा कोभिड एचडीयूको संख्या १ सय २६ छ । प्रदेशभर ६९ आईसीयू रहेकामा ५४ वटा कोभिड आईसीयू निर्माण गरिएको छ । कुल ३५ वटा भेन्टिलेटर रहेकामा २१ वटा कोभिडका लागि तयार गरिएको स्वास्थ्य निर्देशनालयले जनाएको छ । ९ वटै जिल्लाका ८७ स्थानमा १ हजार ५ सय ९२ शय्या आइसोलेसन छन् ।गत वैशाखमा प्रदेशभरका स्वास्थ्य संस्थामा आईसीयूको संख्या ६८ रहेकोमा कोभिड आईसीयूको संख्या २७ मात्रै थियो । त्यसबेला ३८ वटा भेन्टिलेटर रहेकामा कोभिड बिरामीका लागि १९ वटा भेन्टिलेटर सञ्चालनमा थिए । धनगढी, महेन्द्रनगर र डडेलधुरा अस्पतालमा रहेका आईसीयू र भेन्टिलेटर मात्रै सञ्चालनमा थिए । महाकाली अस्पतालमा ६ वटा मात्रै सञ्चालनमा थिए भने डडेलधुरा अस्पतालमा रहेका ४ वटा भेन्टिलेटर भने सञ्चालित थिए । बझाङ र अछाममा रहेका आईसीयू, भेन्टिलेटर दक्ष स्वास्थ्य जनशक्ति अभावले सञ्चालन हुन सकेका थिएनन् । हाल केही पूर्वाधार थपिएको सामाजिक विकास मन्त्रालयका प्रवक्ता नरेन्द्रसिंह कार्कीले बताए । सुदूरपश्चिमको रेफरल सेन्टरका रूपमा रहेको सेती प्रादेशिक अस्पतालमा दुई हजार सिलिन्डर भर्न सकिने क्षमताको लिक्विड अक्सिजन प्लान्ट जडान गरिएको छ । अस्पताल प्रमुख डा हेमराज पाण्डेले थप अर्को प्लान्ट जडानको तयारीमा रहेको बताए । १८ शय्या बालबालिकाका लागि तयार गरिएको छ । महेन्द्रनगरस्थित महाकाली प्रादेशिक अस्पतालमा पनि ७० बेडका लागि पाइपबाटै अक्सिजन उपलब्ध हुने सुविधा भएको छ । डडेलधुरा अस्पतालमा नयाँ अक्सिजन प्लान्ट जडान गरिएको र थप लिक्विड अक्सिजन प्लान्ट जडानको तयारी भइरहेको प्रयोगशाला प्रमुख ईश्वरी भुसालले बताए । गत वर्ष उपकरण भएर पनि जनशक्ति अभावमा थन्किएका आईसीयू र भेन्टिलेटर सञ्चालनका लागि प्रदेश सरकारले डाक्टर र नर्सलाई तालिम दिइएको प्रवक्ता कार्कीले बताए । पूर्वतयारीका क्रममा कैलाली र कञ्चनपुरमा ५०५० शय्याको कोभिड अस्पताल तयार भएको, पहाडी जिल्लाका अस्पतालमा आईसीयू र भेन्टिलेटर सञ्चालन गर्न सक्ने जनशक्ति तयार गरिएको, अक्सिजन प्लान्ट थप गरिएको उनको भनाइ छ । संघीय सरकारले सेना मातहत कञ्चनपुरको भीमदत्त नगरपालिका१८ मा निर्माण थालेको हजार बेडको होल्डिङ सेन्टरको काम अझै सकिएको छैन । भित्री काम मात्रै बाँकी रहेको निर्माण कम्पनी हनुमान कन्स्ट्रक्सनका प्रोजेक्ट म्यानेजर लक्ष्मण सापकोटाले बताए ।"
दोस्रो लहरको दाँजोमा अक्सिजन र शय्या दोब्बर,सुदूरपश्चिम आइसोलेसन बेड ७१०एचडीयू बेड २१३आईसीयू बेड ७२भेन्टिलेटर ३१अक्सिजन सिलिन्डर १३९१अक्सिजन कन्सन्ट्रेटर १९९अक्सिजन प्लान्ट ४
नारायणहिटी रेस्टुरेन्टका संरचना भत्काइए,"(काठमाडौं)नारायणहिटी परिसरमा बतास समूहले रोयल बगैंचा रेस्टुरेन्टका लागि निर्माण गरेको भौतिक संरचना भत्काउन सुरु गरिएको छ । रेस्टुरेन्ट सञ्चालनसम्बन्धी सम्झौता नै विवादित बनेपछि संग्रहालयका कार्यकारी निर्देशक भेषनारायण दाहालको ठाडो आदेशमा टहरा, सटर जस्ता संरचना भत्काउन थालिएको हो । संस्कृति, पर्यटन तथा नागरिक उड्डयन मन्त्रालयका सहसचिवको नेतृत्वमा छानबिन चलिरहेकै बेला कार्यकारी निर्देशक दाहालले उक्त रेस्टुरेन्ट निर्माणको जिम्मा लिएको बतास समूहको बी म्यानेजमेन्टलाई नभई संग्रहालयमा नियमित मर्मत सम्भार गरिरहेको नवयुवा कन्स्ट्रक्सन एन्ड सप्लायर्सलाई नवनिर्मित संरचना भत्काउन शुक्रबार लगाएका हुन् । नारायणहिटी प्रहरी गारद गुल्मका अनुसार निर्देशक दाहालले नवयुवा कन्स्ट्रक्सन एन्ड सप्लायर्सका अध्यक्ष रमेश ढकाललाई संरचना हटाउन मौखिक निर्देशन दिएका थिए । सप्लायर्स कम्पनीका अध्यक्ष ढकालले शुक्रबार ११ जना कामदार लगाई बतास समूहद्वारा निर्मित संरचना भत्काएका थिए । बाँकी संरचना शनिबार पनि भत्काउँछौं, ढकालले भने । नारायणहिटी संग्रहालयका प्रवक्ता बुद्धि गुरुङले मन्त्रालयबाट गठित छानबिन समितिका पदाधिकारीले शुक्रबार संग्रहालयबाट कागजात लिएर गएको बताए । नारायणहिटी दरबार संग्रहालय गणतन्त्र स्मारक व्यवस्थापन तथा सञ्चालक समितिले गत वर्ष पुस १७ मा बी म्यानेजमेन्ट प्रालिलाई रोयल बगैंचा नामको क्याफेटेरिया सञ्चालन गर्न अनुमति दिएको थियो । बी म्यानेजमेन्ट प्रालिलाई समितिले तीन वर्षका लागि ७ हजार ९ सय २६ वर्गफिट (१ रोपनी ७ आना) जग्गा तथा क्यान्टिन घर बहालमा दिएको हो । बी म्यानेजमेन्टले खाली जग्गा र क्यान्टिन घर प्रयोग गरेबापत मासिक २ लाख २१ हजार रुपैयाँ भाडा दिने सम्झौतामा उल्लेख छ । असारदेखि सञ्चालनमा आउनुपर्ने क्याफेटेरिया कोभिड महामारीका कारण निर्माणाधीन अवस्थामै थियो ।"
प्रजिअकै सामु केएमसीले दियो विद्यार्थी फेल गराउने धम्की,"(काठमाडौं) काठमाडौं मेडिकल कलेज (केएमसी) ले एमबीबीएसलगायत चिकित्सा शिक्षाका विद्यार्थीसँग अतिरिक्त शुल्क लिई छाड्ने अडान दोहोर्याएको छ । जिल्ला प्रशासन कार्यालय भक्तपुरमा शुक्रबार भएको वार्तामा कलेजका प्रिन्सिपल रतिन्द्रनाथ श्रेष्ठलगायत प्रतिनिधिले चिकित्सा शिक्षा ऐनअनुसार नै विद्यार्थीसँग शुल्क मागिएको दाबी गरे । कलेजले अतिरिक्त शुल्क लिने अडान राखेपछि वार्ता निष्कर्षविहीन भएको छ । भक्तपुरका प्रमुख जिल्ला अधिकारी रुद्रादेवी शर्माले चिकित्सा शिक्षा आयोग र शिक्षा मन्त्रालय पनि छलफलमा बस्न आवश्यक देखिएकाले पुनः वार्ता हुने बताइन् । सीडीओ (प्रमुख जिल्ला अधिकारी) कै अगाडि कलेजका प्रतिनिधिले आन्दोलन गरे प्रयोगात्मक परीक्षामा पास हुन नदिने धम्की दिए, वार्तामा सहभागी एक छात्रले भने । केएमसीले करारनामा बनाएर नै विद्यार्थीसँग आयोगले तोकेभन्दा बढी शुल्क मागेको छ । शुल्क विवादका कारण एक महिनादेखि पठनपाठन अवरुद्ध छ । केएमसीले विद्यार्थीसँग काठमाडौं विश्वविद्यालय सम्बन्धन शुल्क ९८ हजार ५ सय, रजिस्ट्रेसन शुल्क २५ हजार, नेपाल मेडिकल काउन्सिल रजिस्ट्रेसन शुल्क ५ हजार, प्रतिपरीक्षा ११ हजारका दरले शुल्क माग गरेको छ । विश्वविद्यालयमा भर्ना भएर पठनपाठनका लागि आएका विद्यार्थीसँग ५ हजारका दरले भर्ना फाराम शुल्क मागिएको छ । यीलगायत अनेक शीर्षकमा कलेजले लाखौं रुपैयाँ माग गरेको विद्यार्थीको गुनासो छ । कलेजले होस्टल बस्नुपर्ने बाध्यकारी नियम पनि लागू गरेको छ । होस्टलको एउटा कोठाको २४ हजार मासिक भाडा तोकिएको छ । एउटा कोठामा दुई जनासम्म बस्न मिल्छ । त्यसो गर्दा पनि एउटा कोठाको मासिक भाडा १२ हजार पर्छ । पानी, बिजुली र इन्टरनेटको छुट्टै शुल्क लाग्ने केएमसीले बनाएको करारनामामा उल्लेख छ । होस्टल बसेर मेसमा खाना खान दुई महिनाअघि नै रकम बुझाउनुपर्ने नियम छ । विद्यार्थी होस्टल बस्दा कोठाका फर्निचर, पंखा, धारालगायत बाथरुममा सामान बिग्रिए स्वयः विद्यार्थीले फेर्नुपर्ने करारनामामा उल्लेख छ । प्रत्येक वर्ष कलेजकै शिक्षण अस्पतालमा स्वास्थ्य परीक्षण गरेर प्रशासनमा बुझाउनुपर्ने भनिएको छ । चिकित्सा शिक्षा आयोगले भने एकमुष्ट शिक्षण शुल्कबाहेक कुनै पनि शुल्क लिन नपाइने जनाएको छ । होस्टल अनिवार्य गर्न नपाइने सूचना आयोगले जारी गरेको छ । शुल्क विवाद भएका कारण बिहीबार शिक्षामन्त्री देवेन्द्र पौडेलले कलेजको अनुगमन गरेर प्रशासनसँग वार्तामा बस्न निर्देशन दिएका थिए । प्रजिअ शर्माले शुक्रबार वार्तामा भएको छलफलबारे शिक्षा मन्त्रालयलाई जानकारी दिने बताइन् । कलेजले अतिरिक्त रकम लिएको छैन भनेर दाबी गरेको छ, विद्यार्थी र अभिभावकले मागेको छ भन्नुभएको छ, उनले भनिन्, चिकित्सा शिक्षा आयोग र मन्त्रालयका प्रतिनिधिसहित बसेर टुंगो लगाउँछौं । पुनः वार्तामा बसेर होस्टललाई ऐच्छिक बनाउने र शुल्क विवाद समाधान गरिने उनको भनाइ छ । आयोगले तोकेभन्दा बढी शुल्क लिन दिँदैनौं, होस्टलको शुल्क पनि महँगो रहेछ, घटाउनुपर्छ, प्रजिअ शर्माले थपिन्, वार्ताबाट समस्या समाधान गरेर शीघ्र पठनपाठन थाल्न कलेज प्रशासनलाई निर्देशन दिएका छौं ।नोबेल मेडिकल कलेजका विद्यार्थीद्वारा चक्काजाममोरङ अतिरिक्त शुल्कको विरोध गर्दा नोबेल मेडिकल कलेज विराटनगरले प्रवेशमै रोक लगाएपछि एमबीबीएसका विद्यार्थीले शुक्रबार कोसी राजमार्गअन्तर्गत विराटनगरको कञ्चनबारीमा चक्काजाम गरेका छन् । नेपाल विद्यार्थी संघ, अनेरास्ववियु, अखिल क्रान्तिकारी, एकीकृत समाजवादीको भ्रातृ संगठन अनेरास्ववियु, समाजवादी विद्यार्थी युनियन र चिकित्सा शिक्षा विद्यार्थी आन्दोलन संघर्ष अभियानको सहयोगमा पीडित विद्यार्थीे सडकमा उत्रिएका हुन् ।गण्डकी मेडिकल कलेजका विद्यार्थी संगठनका नेता तथा चिकित्सा शिक्षा विद्यार्थी आन्दोलन संघर्ष अभियानका संयोजक मनीष भट्टराईले चिकित्सा शिक्षा आयोगद्वारा तोएिकोभन्दा बढी शुल्क नबुझाउने विद्यार्थीलाई कलेज प्रवेशमा रोक लगाएर नोबेल मेडिकल कलेजले अपराध गरेको टिप्पणी गरे । विद्यार्थी संगठनका नेताहरूले अतिरिक्त शुल्क नबुझाउने विद्यार्थीलाई कलेज प्रवेशमा नै रोक लगाउनु अमानवीय कार्य भएको बताए । उनीहरूले कुनै किसिमको अतिरिक्त शुल्क नलिई निर्बाध रूपमा पठनपाठनको व्यवस्था नहुञ्जेल आन्दोलनलाई निरन्तरता दिने जनाए ।विद्यार्थी संगठनहरूको सहयोगमा पीडित विद्यार्थीले बुधबार कलेज प्रशासनमा तालाबन्दी गरेका छन् । मोरङका प्रमुख जिल्ला अधिकारी काशीराज दाहालले भने सबै विद्यार्थीको पठनपाठन आइतबारदेखि सञ्चालन गर्न सहमति भएको जानकारी दिए । मेडिकल कलेजले अतिरिक्त शुल्क लिएको र अतिरिक्त शुल्कको बहानामा विद्यार्थीको पठनपाठन रोकिएको भए कानुनी कारबाही गर्न गृह मन्त्रालयले जिल्ला प्रशासन कार्यालयलाई पत्राचार गरेको छ ।मोरङका प्रमुख जिल्ला अधिकारी दाहालले अतिरिक्त शुल्कसम्बन्धी उजुरी जिल्ला प्रहरी कार्यालय मोरङमा दिन विद्यार्थीलाई आग्रह गरेका छन् । तर कलेजले आन्तरिक मूल्यांकन गरेर परीक्षामा अंक दिने भएकाले उजुरी दिने हिम्मत विद्यार्थीले गरेका छैनन् । कलेज प्रशासनले परीक्षामा आन्तरिक मूल्यांकनको अंक नदिई अनुत्तीर्ण गराउने भएकाले कलेजविरुद्ध उजुरी गर्नॅ विद्यार्थी र अभिभावकका लागि चुनौतीपूर्ण बनेको छ, अनेरास्ववियु मोरङका नवीन पहाडीले भने । चिकित्सा शिक्षा आयोगले तोकेभन्दा विपरीत पठनपाठन सुरु नै नगरी ४ लाख ८२ हजार रुपैयाँ अतिरिक्त शुल्क बुझाउन दबाब दिएपछि अभिभावक तथा विद्यार्थीले प्रदेश १ का मुख्यमन्त्री, मन्त्रीदेखि जिल्ला प्रशासनमा ज्ञापनपत्र बुझाएका थिए । आयोगले एमबीबीएस अध्ययनका लागि ४४ लाख ३६ हजार २५ रुपैयाँ शुल्क निर्धारण गरेको छ । त्यसमध्ये प्रथम वर्षको १४ लाख ८५ हजार अभिभावकले बुझाइसकेका छन् । तर कलेज सञ्चालक सुनील शर्मा अतिरिक्त २० लाख रुपैयाँ शुल्क बुझाउने सम्झौतापत्रमा हस्ताक्षर गराएपछि मात्रै पठनपाठन सुरु गर्ने अडानमा छन् ।"
अस्पताललाई तयारी अवस्थामा रहन सरकारको निर्देशन,"(काठमाडौं)सरकारले कोभिडको नयाँ भेरिएन्ट ओमिक्रोनको संक्रमण फैलन नदिन उच्च सतर्कता अपनाउन अस्पतालहरूलाई तयारी अवस्थामा रहन निर्देशन दिएको छ । सिंहदरबारमा शुक्रबार बसेको कोभिड१९ संकट व्यवस्थापन समन्वय केन्द्र निर्देशक समितिको बैठकमा प्रधानमन्त्री शेरबहादुर देउवाले यस्तो निर्देशन दिएका हुन् । स्वास्थ्य मन्त्रालयले पनि मुलुकमा उपलब्ध तथ्यांकका आधारमा ओमिक्रोनका कारण अत्यधिक बिरामी बढ्न सक्ने सम्भावना रहेकाले सबैलाई सजग रहन आग्रह गरेका छन् । बैठकले ओमिक्रोन भेरिएन्टका कारण हुन सक्ने चापलाई मध्यनजर गर्दै देशभरको स्वास्थ्य जनशक्तिलाई तयारी अवस्थामा राख्ने, अक्सिजनलगायत अत्यावश्यक स्वास्थ्य उपकरणको व्यवस्थापन चुस्तदुरुस्त राख्ने निर्णय गरेको छ । परीक्षणलाई थप सशक्त बढाउने तथा पोजिटिभ आएकालाई आइसोलेसनमा राख्ने व्यवस्था मिलाउने र भारतबाट प्रवेश गर्ने नाकाहरूमा अझै कडाइ, आइसोलेसन र होल्डिङ सेन्टरहरू व्यवस्थित गर्नेलगायत निर्णय भएको मन्त्रालयले जनाएको छ । स्वास्थ्यमन्त्री विरोध खतिवडाले खोप लगाउने अभियानलाई तीव्रता दिने बताए । माघ दोस्रो साताबाट खोपको बुस्टर डोज क्रमशः ज्येष्ठ नागरिक र क्वारेन्टिन हुँदै सबैका लागि अभियान सञ्चालन गर्नेछौं, उनले भने । कोभिड१९ केन्द्रीय अस्पताल वीरमा भने जनशक्ति अभावमा ५ सय बेडको नयाँ सर्जिकल भवन पूर्ण रूपमा सञ्चालनमा आउन सकिरहेको छैन । अहिले १ सय ७० जना स्वास्थ्यकर्मीमात्र कार्यरत छन् । नर्समात्रै ४ सय जनाको आवश्यकता रहेको वीरका प्रमुख डाभूपेन्द्रकुमार बस्नेतले बताए । लोक सेवा आयोगबाट कर्मचारी पूर्ति गर्न पहल भइरहेको छ, उनले भने, तत्काल नयाँ भेरिएन्ट फैलिएमा करारमा कर्मचारी लिएर भने पनि व्यवस्थापन गर्छौं ।मुलुकमा थप २४ जनामा ओमिक्रोन भेरिएन्ट पुष्टि भएको छ । यसअघि तीन जनामा ओमिक्रोन संक्रमण पुष्टि भइसकेको छ भने कञ्चनपुरको महेन्द्रनगरस्थित महाकाली अस्पताल कोरोना संक्रमितले भरिसइकेको छ । नाकामा संक्रमित देखिएका सबैलाई यही अस्पतालको आइसोलेसनमा राखिएको छ । काठमाडौं उपत्यकाका अस्पतालहरूमा भने पर्याप्त ठाउँ छन् । सरकारले ओमिक्रोन भेरिएन्ट पुष्टि भएसँगै एस जिन स्क्रिनिङ (नयाँ भेरिएन्ट परीक्षण) को सुविधा विस्तार गर्ने भएको छ । वीर, निजामती कर्मचारी अस्पताल (सिभिल), वीरेन्द्र सैनिक, त्रिवि शिक्षण अस्पताल, प्रदेश जनस्वास्थ्य प्रयोगशाला प्रदेश २ र भेरी अस्पतालमा पनि सञ्चालन गर्ने भएको हो । बैठकमा गृहमन्त्री बालकृष्ण खाँण, स्वास्थ्यमन्त्री विरोध खतिवडा, अर्थमन्त्री जनार्दन शर्मा, परराष्ट्रमन्त्री नारायण खड्का, मुख्यसचिव र प्रधानसेनापतिलगायत सीसीएमसीका अधिकारीहरू सहभागी थिए ।"
अवैतनिक दूतलाई फेरि झन्डा र नीलो नम्बर प्लेट,"(काठमाडौं)कूटनीतिक विशेषाधिकार दुरुपयोग गरेको भन्दै आलोचित अवैतनिक वाणिज्य दूतका लागि सवारीसाधनमा नीलो नम्बर प्लेट र झन्डा फहराउने व्यवस्था ब्युँताइएको छ । परराष्ट्रमन्त्री नारायण खड्काले मन्त्रीस्तरीय निर्णय गरी अवैतनिक दूतले आफ्नो सवारीसाधनमा नीलो नम्बर प्लेट र सम्बन्धित देशको झन्डा राख्न पाउने निर्णय गरेका हुन् ।नेपालका लागि किर्गिस्तानका अवैतनिक दूत सुलभ अग्रवाल कालोबजारीको कसुरमा दुई वर्षअघि पक्राउ परेपछि यस्तो व्यवस्था खारेज भएको थियो । तत्कालीन परराष्ट्रमन्त्री प्रदीपकुमार ज्ञवालीले मन्त्रीस्तरीय निर्णयबाटै त्यस्तो सुविधा कटौती गरेका थिए । मुलुक कोरोना महामारीले आक्रान्त भएका बेला किर्गिस्तानका अवैतनिक दूत तथा शंकर ग्रुपका सञ्चालक अग्रवालले कूटनीतिक सुविधा र विशेषाधिकार दुरुपयोग गरी ज्वरो नाप्ने थर्मलगनको कालोबजारी गरेका थिए । नीलो नम्बर प्लेटको २०९एचसीसी१ गाडीमा थर्मल गनसहित उनी २०७६ चैत २५ मा नक्सालबाट पक्राउ परेका थिए । उनले पाँच हजार पर्ने थर्मल गर्न १५ हजार रुपैयाँसम्ममा बिक्री गरेको प्रहरीको निष्कर्ष निकालेको थियो । पछि उनी धरौटीमा छुटे । त्यतिबेला नै परराष्ट्रले सबै दूतको सुविधा खोसिदिएको थियो । हाल किर्गिस्तानका लागि अवैतनिक दूत छैनन् । अन्य चार दर्जनभन्दा बढी मुलुकका यस्ता दूतले फेरि यो सुविधा पाउने भएका छन् । अवैतनिक दूतलाई नीलो नम्बर प्लेट र झन्डा राख्न पाउने व्यवस्था गरिएको मन्त्रालयकी प्रवक्ता सेवा लम्सालले पुष्टि गरिन् । नेपालका थुप्रै व्यवसायी, व्यापारी र उद्योगपति सामाजिक हैसियत देखाउन, कूटनीतिक सुविधा उपभोग गर्न विभिन्न देशको अवैतनिक दूत बन्ने क्रम बढ्दो छ । यो मानका खातिर मानको उपाधि मात्रै हो, एक पूर्वशिष्टाचार महापालले भने, अवैतनिक दूतलाई कुनै प्रशासनिक, कूटनीतिक वा कानुनी उन्मुक्ति हुँदैन । नेपालमा भने यात्रा तथा विभिन्न क्षेत्रको सुविधामा यो व्यवस्था भजाउने गरिएको छ । नीलो रङको कूटनीतिक नम्बर प्लेट भएको गाडीमा विदेशी झन्डा हल्लाउँदै हिँड्न पाएपछि व्यावहारिक रूपमा उनीहरूले विभिन्न छुट पाउने गरेका छन् । परराष्ट्र मन्त्रालयका अनुसार अगस्ट २०२१ सम्म नेपालमा विभिन्न देशका लागि ५३ जना अवैतनिक दूतमहावाणिज्य दूत छन् । दुई मुलुकबीच कूटनीतिक सम्बन्ध स्थापना भएपछि आफ्ना नागरिक आउजाउ गर्न भिसालगायतका कामको सहजीकरणका लागि यस्ता दूत नियुक्त गरिन्छ । नेपालसँग द्विपक्षीय सम्बन्ध स्थापित गरेका तर काठमाडौंमा राजदूतावास नभएका ५३ मुलुकले आफ्नो दूतका रूपमा नेपाली व्यापारीलाई नियुक्त गरेका छन् । शेरबहादुर देउवा नेतृत्वमा नयाँ सरकार बनेपछि आफूहरूलाई पहिलेकै हैसियतमा कूटनीतिक नम्बर प्लेट र झन्डा राख्ने व्यवस्थाका लागि व्यापारीले परराष्ट्रमा पुगेर लबिइङ गरेका थिए । उनीहरूले मन्त्री खड्कालाई पटकपटक भेटेर एउटा व्यक्तिले गल्ती गर्दा अरूलाई सजाय दिनु गलत भएको भन्दै गुनासो गरेको मन्त्रीनिकट एक व्यक्तिले कान्तिपुरलाई बताए । सम्बन्धित मुलुकले नियुक्तिका लागि सिफारिस गरेर पठाएपछि परराष्ट्र मन्त्रालयले स्वीकृत गर्ने चलन छ । यसमा धेरै केरकार गरिन्न, परराष्ट्रका एक अधिकारीले भने, त्यसैले विदेशी मुलुकको दूत बनेर आफ्नो सामाजिक हैसियत बढाउन खोज्नेले यस्तो कूटनीतिक परिचय लिने गर्छन् । अवैतनिक दूतले सामान्यतः नीलो प्लेटको कूटनीतिक गाडी सुविधासरह पाउँदै आएका थिए । यसबाहेक अन्य सुविधा दिने व्यवस्था छैन । तर, विमानस्थल तथा भन्सारमा आफ्नो ओहदाको कुरा झिकेर कतिपयले सुविधा लिने गरेका छन् । पूर्वशिष्टाचार महापाल गोपालबहादुर थापाका अनुसार नीलो प्लेटको गाडी सुविधा पाउन काठमाडौंस्थित व्यापारव्यवसायमा जोडिएका अवैतनिक दूतले दबाब दिएपछि सन् २००८ पछि यस प्रकारको सुविधा दिइएको हो । यो मेरै पालामा भएको निर्णय हो । तत्कालीन प्रधानमन्त्री गिरिजाप्रसाद कोइरालाको निर्देशन र परराष्ट्रमन्त्री सहाना प्रधानको सहमतिमा यो निर्णय गरिएको थियो, थापाले भने, तर पाएको सुविधा दुरुपयोग बढी भएको छ । उनका अनुसार नीलो नम्बर प्लेट भएको गाडी लिएर काठमाडौंबाहिर जानुपरे परराष्ट्र मन्त्रालयको अनुमति लिनुपर्छ, तर अनुगमन र परराष्ट्रको कडाइ देखिन्न । कूटनीतिज्ञ तथा पूर्वराजदूत दिनेश भट्टराई यस्ता दूतले पाउने विशेषाधिकार व्यक्तिगत काम वा व्यवसायका लागि नभएको बताउँछन् । कूटनीतिसम्बन्धी काम गर्दा मात्र त्यस्ता सुविधा र विशेषाधिकारको उपयोग गर्न पाइन्छ, उनले भने, यहाँ त गलत रूपमा व्यवसायीले फाइदा उठाइरहेका हुन्छन् । अनुगमन गर्ने विशेष संयन्त्र चाहिन्छ । चेक रिपब्लिकका दूत विष्णु अग्रवालले कुनै व्यक्तिले फट्याइँ गर्दैमा सबैले त्यसै गर्छन् भन्न नमिल्ने बताए । जुन देशको दूत हो, त्यहाँबाट पाहुना आउँदा उनीहरूको सवारीका लागि प्रयोग गर्ने गरेका छौं, नेपाल उद्योग परिसंघका अध्यक्षसमेत रहेका उनले भने, हामी त्यही देशको प्रतिनिधित्व गर्दै कुनै कार्यक्रममा गयौं भने पनि त्यो सुविधा प्रयोग गरिन्छ । यसले दुई देशको सम्बन्धलाई आत्मीयता बनाउने हो ।नेपाल चेम्बर अफ कमर्सका पूर्वअध्यक्ष तथा भियतनामका दूत राजेशकाजी श्रेष्ठको पनि यस्तै प्रतिक्रिया छ । धेरै देशमा यस्तो व्यवस्था छ । कतिपय देशमा दूतलाई रातो पासपोर्ट पनि दिने गरिएको छ । हामीले भन्सार छुट लिन, गाडि झिकाउन, भत्ता खान यो सुविधा लिएको होइन, उनले भने, सम्बन्धित देशको मन्त्री आउँदा, आपत् विपत् पर्दा झन्डा भएको गाडी प्रयोग गर्न दिने गरेका छौं । जस्तै बन्द हडताल, भूकम्प, कोरोना वा अन्य समयमा अपर्झट बैठकहरू आयोजना गर्नुपरे प्रयोग गर्ने गरेका छौं ।दुरुपयोग भएको छ नि ? भन्ने प्रश्नमा उनले भने, नेपालमा अवैतनिक दूतले गाडी दुरुपयोग गरेको भन्ने घटना भएको भोलिपल्ट नै एम्बुलेन्समा ड्रग्स ओसारपसार गरेको भनेर प्रहरीले प्रक्राउ गरेको थियो । दुरुपयोग भयो भन्दैमा सबै एम्बुलेन्स सेवा बन्द गर्ने त ?श्रेष्ठले थपे, रातो पासपोर्टको पनि दुरुपयोग भएको छ, तर सबै रातो पासपोर्ट त बन्द गरिएन नि । सबै सज्जन छन् भन्ने छैन, तर एउटाले गल्ती गर्यो भने सबैलाई बन्द गरिदिनुभएन । विभिन्न देशहरूसँगको सम्बन्धका लागि यो आवश्यक छ ।कोको छन् दूत ?विदेशी मुलुकको अवैतनिक दूत वा अवैतनिक महावाणिज्य दूतको नाममा नेपालका व्यापारिक घरानाले कूटनीतिक सुविधा लिने गरेका छन् । जसमा प्रख्यात चौधरी ग्रुप, अग्रवाल घराना, वैद्य समूह, खेतान समूहदेखि विवादास्पद व्यापारीसम्मको नाम भेटिन्छ । चौधरी ग्रुपका अध्यक्ष विनोद चौधरीको परिवारका दुई भाइ र तीन छोरासहित पाँचै जना अवैतनिक दूत छन् । उनका भाइ वसन्तकुमार चौधरी नेपालस्थित मोरक्कोका अवैतानिक महावाणिज्य दूत हुन् भने कान्छा भाइ अरुणकुमार चौधरी हंगेरीका अवैतनिक दूत हुन् । यस्तै, विनोदका छोरा बरुण नेपालका लागि कजाकस्तानका, अर्का छोरा राहुल माल्दिभ्सका र निर्वाण सर्बियाका अवैतनिक दूत हुन् । होटल मरिअटका सञ्चालक तथा चिनी उद्योग उत्पादक संघका अध्यक्ष शशिकान्त अग्रवाल नेपालका लागि इक्वेडरका अवैतनिक दूत हुन् । शंकर ग्रुपका साहिल अग्रवाल बोस्निया एन्ड हर्जगोभिना, अशोककुमार अग्रवाल गुयना र सुमितकुमार अग्रवाल पेरुका अवैतनिक दूत हुन् । वैद्य समूहका प्रमुख सुरज वैद्य नेपालका लागि फिलिपिन्सका अवैतनिक महावाणिज्य दूत हुन् । करन वैद्य लात्भिया र किरण वैद्य युक्रेनका अवैतानिक महावाणिज्य दूत हुन् । उद्योगपति राजेन्द्र खेतान पोर्चुगलका, प्रेमप्रकाश खेतान टर्कीका र व्यापारी अजेयराज सुमार्गी बेलारुसका अवैतनिक दूत हुन् । नेपाल चेम्बर अफ कमर्सका पूर्वअध्यक्ष राजेशकाजी श्रेष्ठ भियतनाम र शोभाकर न्यौपाने लिथुवानियाका अवैतनिक दूत हुन् । नेपाल उद्योग परिसंघका पूर्वअध्यक्ष तथा देउराली जनता फर्मास्युटिकल्सका अध्यक्ष हरिभक्त शर्मा स्लोभेनियाका अवैतनिक दूत हुन् । नेपाल उद्योग वाणिज्य महासंघका पूर्वअध्यक्ष तथा पञ्चकन्या ग्रुपका सञ्चालक प्रदीपकुमार श्रेष्ठ दक्षिण अफ्रिकाका दूत हुन् । नेपाल उद्योग परिसंघका अध्यक्ष विष्णुकुमार अग्रवाल चेक रिपब्लिकका दूत हुन् । नेपाल उद्योग वाणिज्य महासंघका वरिष्ठ उपाध्यक्ष तथा आईएमई ग्रुपका सञ्चालक चन्द्र ढकाल इन्डोनेसियाका, महासंघकै उपाध्यक्ष दिनेश श्रेष्ठ माल्टा, मनकामना केबुलकारका सञ्चालक राजेशबाबु श्रेष्ठ अस्ट्रिया, लोकमान्य गोल्छा पोल्यान्ड, पर्यटन व्यवसायी वसन्तराज मिश्र चिलीका अवैतनिक दूत हुन् । गोल्डस्टार जुत्ताका लगानीकर्ता अमीरप्रताप राणा क्रोएसियाका, ज्योति ग्रुपका सञ्चालक पद्म ज्योति साइप्रसका र दुगड समूहका नरेश दुगड मेक्सिकोका अवैतनिक दूत हुन् । यस्तै, पर्यटन व्यवसायी विक्रम पाण्डे ग्रिसका लागि अवैतनिक महावाणिज्य दूतका रूपमा काम गर्छन् । नेपालका लागि बेल्जियमका अवैतनिक दूत भने पर्यटन व्यवसायी आङछिरिङ शेर्पा हुन् । बुल्गेरियाका लागि झोलाविक्रम थापा, क्यानडाका लागि बुद्ध बस्न्यात, कोलम्बियाका लागि विनयमान श्रेष्ठ, डेनमार्कका लागि हरि धरेल, इस्टोनियाका लागि नवराज दाहाल, इथियोपियाका लागि राजेन्द्र गिरी, फिजीका लागि परेश शाक्य अवैतनिक दूतको जिम्मेवारीमा छन् । जर्जियाका लागि शिवरत्न सारर्दा, इरानका लागि नरेश श्रेष्ठ, आयरल्यान्डका लागि मनोजबहादुर श्रेष्ठ, इटालीका लागि प्रतिमा राणा पाण्डे, लक्जेम्बर्गका लागि श्रीराम लामिछाने, मउरिससका लागि गणेश कार्की, मंगोलियाका लागि सेतान ग्युरमान श्रेष्ठ, नेदरल्यान्ड्सका लागि पेपिज्न ट्र्यापमेन, पपुवा न्युगिनीका लागि पूर्ण भण्डारी अवैतनिक दूत हुन् । रोमानियाका लागि नारायण बजाज, सेसेल्सका लागि नरेश दास, स्लोभाक गणतन्त्रका लागि पासाङ दावा शेर्पा, स्पेनका लागि अम्बिका श्रेष्ठ, स्विडेनका लागि गजेन्द्रबहादुर श्रेष्ठ, तान्जानियाका लागि राजेश चौधरी, जाम्बियाका लागि डेसबन्धु बस्नेत नेपालमा अवैतनिक दूतका रूपमा काम गरिरहेका छन् ।"
६१ जिल्लामा एकै पटक एमाले अधिवेशन,"(काठमाडौं) एमालेले ६१ जिल्ला र दुई विशेष जिल्ला अधिवेशन शुक्रबार एकै पटक सुरु गरेको छ । अध्यक्ष केपी शर्मा ओलीले पार्टी मुख्यालय काठमाडौंबाट भर्चुअल सम्बोधन गर्दै सबै जिल्ला अधिवेशनको उद्घाटन गरेका थिए । उनले सहमतिमा जिल्ला नेतृत्व छनोट गर्न पनि आग्रह गरेका छन् । एमालेका उपमहासचिव विष्णु रिमालले एकै पटक जिल्ला अधिवेशन गरेर एमालेले संगठनात्मक शक्ति प्रदर्शन गरेको बताए । जिल्ला अधिवेशन नभएको ८ वर्ष भइसकेको थियो । किन महिनौं लगाएर गर्नुपर्यो र ! एकै पटक गर्दा सन्देश पनि राम्रो जाने रहेछ, उनले भने । अधिवेशनहरूबाट एमाले एउटै लयमा अघि बढेको उनको भनाइ छ । एमालेले जस्तै गरी माओवादी र कांग्रेसले पनि एकै पटक अधिवेशन गर्न खोजे तर पूर्णता दिन सकेनन्, रिमालले भने । एमालेको भूगोलमा ७७ वटा जिल्ला कमिटी छन् । उपत्यका विशेषअन्तर्गत विद्यार्थी तथा युवा, मजदुर, पेसागत तथा उद्योगी व्यवसायीको चार वटा विशेष जिल्ला कमिटी छन् । मजदुर र पेसागत विशेष जिल्ला कमिटीको अधिवेशन शुक्रबार सुरु भएको छ । रिमालका अनुसार जिल्ला अधिवेशनबाट ९ हजारभन्दा बढी नेता निर्वाचित हुन्छन् । एमालेको मंसिर अन्तिम साता भएको केन्द्रीय कमिटी बैठकले भूगोलतर्फका ७७ जिल्ला कमिटीको एकै पटक पुस २३ मा अधिवेशन गर्ने निर्णय गरेको थियो । शुक्रबार भूगोलतर्फ ६१ वटाको मात्रै अधिवेशन सुरु भएको छ । मौसमी प्रतिकूलताका कारण सबै स्थानमा एकै पटक अधिवेशन गर्न नसकिएको एमाले केन्द्रीय कार्यालयका सचिव भीष्म अधिकारीले बताए । उनका अनुसार प्रदेश १ को संखुवासभा, प्रदेश २ का सिरहा, धनुषा, महोत्तरी, सर्लाही, रौतहट, बारा, पर्सा, गण्डकी प्रदेशको मनाङ र मुस्ताङमा जिल्ला अधिवेशन हुन बाँकी छ । संखुवासभामा सोमबार, सिरहामा आइतबार, धनुषामा माघ ७, महोत्तरी र सर्लाहीमा माघ ५, रौतहटमा पुस २९, बारामा पुस २८, पर्सामा पुस २७ गते अधिवेशन तोकिएको छ । प्रदेश २ मा गृहकार्य पुगेन, त्यही भएर शुक्रबार जिल्ला अधिवेशन सुरु भएन, उपमहासचिव रिमालले भने । यस्तै, पूर्वी रुकुममा माघ २२ गते मिति तोकिएको छ । कालीकोटमा शनिबार, मुगुमा मंगलबार र हुम्लामा माघ २३ मा अधिवेशन हुनेछ । रोल्पामा जिल्ला कमिटी सचिवको निधन भएका कारण अधिवेशन रोकिएको हो, अधिकारीले भने । सुदूरपश्चिम प्रदेशमा बझाङको अधिवेशन सुरु हुन बाँकी छ । युवा तथा विद्यार्थी र उद्योग व्यवसाय विशेष जिल्ला कमिटीको पनि अधिवेशनमा हुन सकेन । एमालेमा प्रदेश सम्पर्क कमिटीको हैसियत पनि जिल्ला कमिटीको बराबर छ । प्रदेश सम्पर्क कमिटीको अधिवेशन एकै पटक पुस ३० मा हुने अधिकारीले जनाकारी दिए । प्रदेश अधिवेशन भने माघ ८ का लागि तोकिएको छ ।"
"'सभामुखको नाम नलिऊँ, कुल्ला गर्ने पानी छैन","काभ्रे (कास) एमाले अध्यक्ष केपी शर्मा ओलीले कांग्रेस नेतृत्वको वर्तमान सरकार पूरै असफल भएको टिप्पणी गरेका छन् । एमाले काभ्रेको १० औं जिल्ला अधिवेशन उद्घाटन गर्दै उनले सरकारले राज्यका तीनवटै अंग बर्बाद पारेको तर्क गरे । पूर्वप्रधानमन्त्री ओलीले सभामुख अग्निप्रसाद सापकोटाको आलोचना गरे । काभ्रेली जनतालाई सभामुखका बारेमा मैले भनिरहनुपर्दैन, म नाम नलिऊँ, फेरि यहाँ कुल्ला गर्ने पानी छैन, उनले भने, निष्पक्षता छैन, सभामुख पदको मर्यादा, गरिमा छैन । देशको प्रमुख पार्टीविरुद्ध नाङ्गो नाच गरेर, पार्टी फुटाउने षड्यन्त्रमा सहभागी भएर लोकतन्त्र र संविधानका विरुद्ध अहिले पनि पाप गरिरहेका छन् । ओलीले सरकारकै कारण बैंकमा राखेको पैसासमेत फिर्ता दिन नसक्ने स्थिति बनेको बताए । अस्ति बैंकमा पैसा लिन जाँदा बरु मेरो रगत लिनुस्, पैसा दिन सकिँदैन भने रे, उनले भने, एक अलक्षिन पसे त बर्बाद हुन्छ, ५५ वटा अलक्षिन एक ठाउँमा भएपछि के हुन्छ ?"
सिमसार क्षेत्रमा बहुउद्देश्यीय ताल,"काभ्रे (कास) बनेपा नगरपालिका२ र ३ मा पर्ने सिमसार क्षेत्र हिले जलजलेमा बहुउद्देश्यीय ताल निर्माण थालिएको छ । पर्यटकीय क्षेत्र नगरकोटसँगै जोडिएको भूभागमा पर्यटन प्रवर्द्धनसमेतको उद्देश्यले १ किलोमिटर लामो कृत्रिम ताल बनाउन लागिएको हो । प्राकृतिक संरचनाहरू कायम नै राखेर ताल निर्माण गर्न लागेका हौं, नगरप्रमुख लक्ष्मीनरसिं बादेले भने, डुंगा, मचानलगायतका संरचना बनाएर पर्यटक भित्र्याउने पहिलो योजना हो, प्रशोधन गरेर खानेपानी, सिँचाइका लागि पनि प्रयोग गर्न सकिन्छ । १८ करोडको विस्तृत परियोजना प्रतिवेदन (डीपीआर) तयार भएको वडा नं २ को भूभागमा वाग्मती प्रदेश सरकारबाट विनियोजित १ करोड ५० लाख बजेटबाट काम सुरु भएको छ । वडा नं ३ को भूभागमा सुरुवाती चरणमा पर्यटन मन्त्रालयको १५ लाखको ससर्त अनुदानको रकमबाट काम सुरु भएको हो । डीपीआर अनुसार स्रोत सुनिश्चित गरेर थप काम गरिने नगरप्रमुख बादेले जानकारी दिए ।"
टहरामा कठ्यांगि्रँदै पढाइ,"(सिन्धुपाल्चोक)विद्यालय भवन नबन्दा बालबालिकाहरू जस्ताको टहरोमुनि कठ्यांग्रिदै पढ्न बाध्य छन् । भोटेकोशी गाउँपालिका१ लिस्तीकोटस्थित उग्रचण्डी माध्यमिक विद्यालयको क्षतिग्रस्त भवन भूकम्प गएको साढे ६ वर्षसम्म पनि अझै निर्माण हुन सकेको छैन ।२०७२ वैशाखको भूकम्पले जिल्लाका ४ सय ४७ मध्ये ४ सय ४५ विद्यालयका ३ हजार ६ सय २० कक्षाकोठा ध्वस्त बनाएको थियो । अहिलेसम्म दुर्गम र सुगम सबै क्षेत्रका अधिकांश विद्यालय भवनहरू पुनर्निर्माण भइसकेका छन्, केही निर्माणको अन्तिम चरणमा छन् । तर उग्रचण्डी माविको भवन निर्माणको कामै सुरु भएको छैन । जसका कारण पठनपाठनमा समस्या भइरहेको प्रधानाध्यापक कृष्णप्रसाद तिमिल्सिनाले दुखेसो पोखे । विद्यालयको भवन बनाउन जनप्रतिनिधिको रोहवरमा २०७२ चैत २९ मा चिनियाँ राजदूतावाससँग सम्झौता भएको थियो । निर्माणस्थलको माटो परीक्षण र ४२ कोठे भवनको नक्सा डिजाइन सकिए पनि अझै निर्माण थालिएको छैन । उनका अनुसार तत्कालीन जिल्ला शिक्षा अधिकारी रुद्रहरि भण्डारीले झिर्पू मावि र उग्रचण्डी माविको भवन बनाउन सिफारिस गरेका थिए । जग्गा अभावमा झिर्पू माविले निर्माण सहयोग अस्विकार गरेपछि राजदूतावासले बाह्रबिसे नगरपालिकाको कर्थली बुदेपास्थित एक विद्यालय र उग्रचण्डी माविको भवन बनाउने जिम्मा लिएको थियो । दुवै विद्यालय अझै बन्न सकेका छैन, दुई वर्षअघि केन्द्रीय आयोजना कार्यान्वयन इकाइमा चिनियाँ राजदूतावासको टोलीसँग भेट्दा टेन्डर प्रक्रियामा रहेको बताइएको थियो । आहिले पनि त्यही भनिरहेका छन्, उनले भने । सम्झौतामा जग्गा, पानी, बिजुली विद्यालयले उपलब्ध गराइदिनुपर्ने र दूतावासको सहयोगमा भवन बन्ने मात्रै उल्लेख रहेको उनले प्रस्ट्याए ।यति लगानी रहने र यति समयावधिमा बन्ने जस्ता महत्वपूर्ण कुरा सम्झौतापत्रमा उल्लेख छैन । त्यतिबेला विद्यालय भवन बन्ला भनेर हुन्छ भनियो, आहिले हालत यस्तो छ, उनले भने, निर्माण सुरु नहुनुको कारणसमेत हामीलाई थाहा छैन ।१० कक्षासम्म पढाइ हुने यो विद्यालयमा हाल १ सय ५८ विद्यार्थी छन् । महिना दिनअघि हुरीले एउटा टहराको छानो उडाएपछि केही कक्षाको पढाइ खुला चौरमा हुँदै आएको छ । उच्च पहाडी क्षेत्र भएकोले अहिले चिसो अत्यधिक छ । चिसो सिरेटो झल्दै बढ्नुपर्दा केही बालबालिका बिरामीसमेत परेका तिमिल्सिनाले बताए । भोटेकोशी१ का वडाध्यक्ष मुके शेर्पाले आफूहरू चिनियाँ राजदूतावासलाई सम्पर्कमा ल्याउन प्रयत्नरत रहेको बताए । शिक्षा विकास तथा समन्वय इकाइ प्रमुख कृष्ण सुवेदीका अनुसार भूकम्पले ढलाएकामध्ये अब केही निर्माणाधीन र एकआध मात्रै विद्यालय बन्न बाँकी छन् । गैरसरकारी संस्थाद्वारा २ सय १२ र बाँकी भवन सरकारले नै बनाएको हो । कोरोना महामारीका कारण ५५ विद्यालयमा शौचालय र खानेपानी व्यवस्थापनको काममा केही ढिलाइ भए पनि अहिले धमाधम अघि बढिरहेको उनको भनाइ छ ।"
भाइको कलेजोले पुनर्जीवन,"(चितवन)दाइको जीवन जोगाउन भाइले आफ्नो कलेजो दान गरेका छन् । भाइको कलेजको ६० प्रतिशत हिस्सा लिएर कैलाली धनगढीका ३८ वर्षीय जीवन पुजाराले नयाँ जीवन थालेका हुन् । चितवन मेडिकल कलेज (सीएमसी) को शिक्षण अस्पतालमा उनको कलेजो प्रत्यारोपण भएको हो । माइला भाइ ३२ वर्षीय कृष्णले दाइ जीवनलाई कलेजो दान गरेका हुन् । नेपालमा २०७३ मंसिरमा कलेजो प्रत्यारोपण सेवा सुरु भएको थियो । उपत्यकाबाहिर पहिलो पटक गत चैत ८ मा सीएमसीको शिक्षण अस्पतालमा कलेजो प्रत्यारोपण भएको थियो । त्यसयता सीएमसीले पुजारासमेतको गरेर ६ जनामा कलेजो प्रत्यारोपण गरेको छ । जसमध्ये पुरुषले कलेजो दान गरेको यो पहिलो रहेको अस्पताल निर्देशक डा दयाराम लम्सालले बताए ।प्रत्यारोपणमा संलग्न डा सञ्जयकुमार यादवले १८५० वर्षका स्वस्थ व्यक्तिले कलेजो दान गर्न सक्ने बताए । जसका लागि कलेजो लिनेदिने व्यक्तिको रक्त समूह मिल्नुपर्छ । पारिवारिक सदस्यबाट मात्रै कलेजो लिन पाइने कानुनी प्रावधान छ । जीवनको हकमा कलेजो दिन भाइ कृष्ण सहजै तयार भए । परीक्षण र अन्य प्रक्रियापछि पुस ४ मा कृष्णको कलेजोको ६० प्रतिशत जीवनको शरीरमा सारियो । दाइलाई जोगाउनु मेरो कर्तव्य हो । परीक्षणपछि दिन मिल्छ भने दिन्छु भनेर तयार भएँ, कृष्णले भने ।धनगढी१९ का जीवन डेढ वर्षदेखि बिरामी थिए । उपचार गराउन नेपालगन्ज आएका बेला कलेजोमा समस्या भएको थाहा पाए । प्रत्यारोपण नै गर्नुपर्ने भनेपछि सीएमसी आएको उनले बताए । पेट डम्म फुल्ने, शरीरमा पानी जम्ने, खाना नपच्ने जस्ता समस्या देखिएको थियो । फोक्सोमा पनि पानी जमेर सुत्नै नमिल्ने भएको थियो । अहिले त खाना पच्न सुरु भएको छ, उनले भने । १३ जना चिकित्सकसहित २५ जनाको टोलीले १२ घण्टा लगाएर प्रत्यारोपण सकेको थियो । यो टोलीमा भारतको एपोलो अस्पतालका ३ चिकित्सक पनि सामेल रहेको सीएमसीले जनाएको छ ।रोगका कारण कलेजको ५०६० प्रतिशत हिस्सा बिग्रँदासम्म खासै गम्भीर लक्षण देखिँदैन । बिग्रने दर त्यो भन्दा बढेमा प्रत्यारोपण गर्नुको विकल्प नहुने डा यादव बताउँछन् । समयमै प्रत्यारोपण गरे जीवन बाँच्न सक्छ । नभए ६ महिनादेखि बढीमा २ वर्षसम्मको आयु रहन्छ, डा यादवले भने । प्रत्यारोपण गरिएको ४६ महिनामा कलेजो लिने र दिने दुवैको कलेजो ९०९५ प्रतिशतसम्म विकसित हुने उनको भनाइ छ । जीवन शुक्रबार र कलेजो दिने भाइ कृष्ण एक सातापछि नै अस्पतालबाट डिस्चार्ज भएका थिए । म सामान्य अवस्थामा आइसकेँ । कुनै अप्ठ्यारो छैन, सीएमसीले शुक्रबार गरेको पत्रकार सम्मेलनमा कृष्णले भने । दाइ जीवनले पनि आफ्नो स्वास्थ्य मा धेरै नै सुधार भएको बताए । प्रत्यारोपण शुल्क १५ लाखसमेत गरेर २५ लाखजति खर्च भयो, उनले भने ।सीएमसीमा एउटा प्रत्यारोपण असफल भएको छ । भरतपुर६ का बोधराज पौडेलको गत असोजमा मृत्यु भएको थियो । प्रत्यारोपणमा सावधानी नअपनाएको भन्दै उनका परिवारले कारबाही अघि बढाएका छन् । सीएमसी अध्यक्ष डा हरिशचन्द्र न्यौपानेले भने, हामीले लापरबाही गरेको होइन, उहाँको शरीरमा प्रतिरोधी क्षमता कम भएर बचाउन नसकिएको हो ।"
बजेट अभावले मुआब्जा रोकिँदा ठेक्का लाग्न सकेन,"(काठमाडौं)पूर्वपश्चिम विद्युतीय रेलमार्गअन्तर्गत काँकडभिट्टाइनरुवा खण्डमा पर्ने जग्गाको मुआब्जा वितरण हुन सकेको छैन । मुआब्जा वितरण नभएकै कारण यस खण्डको ठेक्का लाग्न सकेको छैन । रेल विभागले भने बजेट सुनिश्चित नभएसम्म मुआब्जा वितरण गर्न सक्ने अवस्था नरहेकाले काम अघि बढ्न नसकेको बताएको छ । उक्त खण्डको १ सय ६ किलोमिटर दूरीमा ७६० बिघा जग्गा पर्छ ।काँकडभिट्टाइनरुवा खण्डमा मुआब्जाका लागि आर्थिक वर्ष २०७७७८ मा मूल्यांकन गरिएको दर २४ अर्ब ४१ करोड रुपैयाँ छ । त्यहीअनुसार रकम मागिएको विभागका महानिर्देशक दीपककुमार भट्टराईले बताए । यो अघिल्लो बर्षको जग्गाको मूल्यांकन अनुमान गरिएको रकम हो, उनले भने, यसमा हेरफेर हुन सक्छ । रकम बढ्न सक्छ । बजेट दिन सकिन्छ भन्दै अर्थ मन्त्रालयबाट लिखित जानकारी नआउँदासम्म मुआब्जा वितरण सुरु गर्न सक्ने अवस्था नरहेको उनको भनाइ छ । अहिले करिब सवा दुई अर्ब रुपैयाँ मात्र मात्र बजेट छ । अहिले जति बजेट छ, त्यति नै वितरण गर्न थाल्दा पछि बजेट नपुगेर फेरि अप्ठ्यारो पर्छ, उनले भने, कसैले पाउने, कसैले नपाउने हुन्छ । सबैलाई पुग्ने बजेट भयो भने मात्र वितरण गर्न सुरु गर्छौं । मुआब्जा निर्धारण गरेर वितरण थालेपछि मात्र ठेक्काको काम अघि बढ्ने उनको भनाइ छ । अन्यत्र पनि मुआब्जाको रकम नपुगेको गुनासो आएको छ । यस वर्षलाई ६ अर्ब रुपैयाँ भए पुग्छ, उनले भने, तर सरकारबाट आउने निश्चित भएपछि मात्र यसको वितरण थाल्छौं । ९४५ किमि दूरीको यो आयोजना आर्थिक वर्ष २०६६६७ मा सुरु भएको हो । यसको विस्तृत परियोजना प्रतिवेदन आर्थिक वर्ष २०७५७६ मा तयार भएको थियो । सुरुको अध्ययनअनुसार निजगढभरतपुर खण्डमा धेरै निकुञ्ज क्षेत्र पर्ने भएकाले अहिले त्यसलाई परिवर्तन गरेर अध्ययन गरिएको छ । रेलमार्गअन्तर्गत हेटौंडाभरतपुर खण्डको विस्तृत अध्ययन चलिरहेको विभागले जनाएको छ ।बजेट सुनिश्चितता माग्दै भौतिक पूर्वाधार तथा यातायात मन्त्रालयमार्फत अर्थ मन्त्रालयमा चिठी पठाइसकिएको महानिर्देशक भट्टराईले बताए । बजेट सुनिश्चितता भएर आउनासाथ हामीलाई मुआब्जा वितरण गर्न समस्या हुन्न, उनले भने । रेलमार्गअन्तर्गत बर्दिबासदेखिनिजगढ खण्डमा भने निर्माण काम जारी छ । ७० किमि दूरीको यस खण्डमा ४० किमिमा प्रारम्भिक निर्माणका काम सकिएका छन् । माटो फिलिङ गर्ने, कल्भर्ट बनाउने र पुल निर्माणका काम जारी छन् । केही काम सकिन लागेको र केही काम बाँकी नै रहेको भट्टराईको भनाइ छ । प्रारम्भिक निर्माण सकिएको खण्डमा रेल ट्र्याक निर्माण, इलेक्ट्रिफिकेसन र सिग्नलिङको काम सुरु गरिने उनले जानकारी दिए । बाँकी ३० किमि खण्डमा भने कुनै प्रगति छैन । बर्दिबास खण्डमा मुआब्जा निर्धारण भइसकेको छ । वितरण गर्न पनि उक्त खण्डमा बजेटको समस्या नहुने उनको दाबी छ । विभागले पठाएको पत्रमा आवश्यक छलफल गरी त्यसलाई अर्थ मन्त्रालयमा पठाइसकिएको भौतिक पूर्वाधार तथा यातायात मन्त्रालयका प्रबक्ता एवं सहसचिव ललिजन खनालले बताए । मुआब्जासम्बन्धी रकम उपलब्ध नभएसम्म ठेक्का व्यवस्थापनको काम अघि बढाउन मिलेन, उनले भने, समयमै बजेट नआउँदा त्यसको असर निर्माणमा पर्ने गरेको छ, निर्माणमा ढिलाइ हुने भयो । पूर्वमा काँकडभिट्टाबाट पश्चिममा महेन्द्रनगरको गड्डाचौकीसम्म रेलवे बनाउने सरकारी योजना छ ।"
अब सबै पालिकामा आयोजना बैंक अनिवार्य,"काठमाडौं (कास) सरकारले सबै पालिका र प्रदेशका लागि आवधिक योजना, मध्यमकालीन खर्च संरचना र आयोजना बैंक निर्माणको कामलाई बाध्यकारी बनाउने तयारी गरेको छ । स्थानीय तहको योजना तर्जुमा दिग्दर्शन २०७५ लाई संशोधन गर्दै राष्ट्रिय योजना आयोगले यस्तो व्यवस्था गर्न लागेको हो । आयोगले तयार पारेको स्थानीय तहको योजना तर्जुमा दिग्दर्शन २०७८ मा यस्तो व्यवस्था समेटिएको र यसलाई बाध्यकारी बनाउन सबै स्थानीय तहलाई परिपत्र गर्ने तयारी गरिरहेको आयोगका सूचना अधिकारी दिवाकर लुइँटेलले जानकारी दिए । पालिकाहरूले आफ्नो योजना तर्जुमा प्रक्रियालाई अझ सहज बनाउन यो मार्गदर्शन बनाइएको उनको भनाइ छ । पालिकाहरूले आफूखुसी योजनाकार्यक्रम बनाउने परिपाटीलाई यसले नियन्त्रण तथा व्यवस्थित गर्न सघाउने उनले बताए । पहिले यो नमुनाका रूपमा मात्रै पालिका र प्रदेशहरूलाई पठाइएको थियो । तर अहिले बाध्यकारी नै बनाइएको छ । सबै पालिकाले अनिवार्य रूपमा पालना गर्नुपर्छ, लुइँटेलले भने, आयोगले संघीय मामिला तथा सामान्य प्रशासन मन्त्रालयसँग समन्वय गरेर सबै प्रदेश र पालिकालाई परिपत्र नै गर्ने तयारी गरेको छ । यस्तो परिपत्रपछि सबै प्रदेश तथा पालिकाले समेत अनिवार्य रूपमा आवधिक योजना, मध्यमकालीन खर्च संरचना र आयोजना बैंक तयार पार्नुपर्नेछ । केन्द्र र प्रदेश सरकारले अहिले यस्तो व्यवस्था केही हदसम्म लागू गरिरहे पनि स्थानीय तहका लागि नौलो अभ्यास हो ।आयोजना बैंकमा परेको योजनालाई मात्रै बजेट व्यवस्थापन गर्ने तथा केन्द्र वा प्रदेश सरकारबाट इंगित भएका कुराहरूलाई मध्यमकालीन खर्च संरचनाद्वारा स्रोत सुनिश्चितता गर्ने नयाँ दिग्दर्शनको मुख्य उद्देश्य रहेको लुइँटेलले बताए । यसबाट प्रदेश र स्थानीय तहको बजेट निर्माण र कार्यान्वयनको प्रक्रिया बढी प्रभावकारी हुने सरकारको अपेक्षा छ । पालिकाहरूले राष्ट्रिय तथा प्रादेशिक दीर्घकालीन सोच, आवधिक योजना र क्षेत्रगत प्राथमिकता अनुकूल हुने गरी यस्ता योजना बनाउनुपर्नेछ । दिगो विकास लक्ष्य, राष्ट्रिय योजना, प्रदेश योजना र स्थानीय आवधिक योजना एवम् वार्षिक बजेट तथा कार्यक्रमबीच अन्तर्सम्बन्ध र तादात्म्य कायम हुने गरी आवधिक योजना, मध्यमकालीन खर्च संरचना र आयोजना बैंक तयार पारिनुपर्ने व्यवस्थासमेत दिग्दर्शनमार्फत गरिएको छ । तीन वटै सरकारका एकल तथा साझा अधिकार सूचीहरूको प्रभावकारी कार्यान्वयनबाट मात्र दिगो विकासका लक्ष्य प्राप्त गर्न सकिने भएकाले सबै पालिकालाई जिम्मेवार भएर यी प्रावधान कार्यान्वयन गर्नसमेत आयोगले निर्देशन गरेको छ । आर्थिक कार्यविधि तथा उत्तरदायित्व ऐन २०७६ र नियमावली २०७७ ले आयोजना बैंकको व्यवस्था गरे पनि स्थानीय निकायहरूमा यसको प्रभावकारी कार्यान्वयन हुन सकेको छैन । नियमावलीमा पालिकाहरूमा आयोजना बैंक स्थापना गर्न तथा आयोजनाको पहिचान, मूल्यांकन, छनोट तथा प्राथमिकीकरणसम्बन्धी व्यवस्था राखिएको छ । संघीय बजेटबाट प्रदेश तथा स्थानीय तहमा कार्यान्वयन गरिने आयोजना राष्ट्रिय आयोजना बैंकमा अनिवार्य राखिएको हुनुपर्ने पनि मौजुदा कानुनी व्यवस्था छ । राष्ट्रिय आयोजना बैंकमा समावेश नभएको आयोजनाका लागि बजेट विनियोजन गर्न नपाइनेसमेत व्यवस्था गरी यसलाई अनिवार्य बनाइएको हो । आयोजना बैंक बनाएर सोहीअनुसार वार्षिक बजेट विनियोजन गर्दा वित्तीय र आर्थिक रूपमा सम्भाव्य आयोजना निर्माण हुने मात्र नभई प्रतिफलमुखी आयोजना छनोटमा पनि सहयोग पुग्ने ठानिएको छ । तर आयोजनाको पहिचान तथा विश्लेषण र प्राथमिकता निर्धारणबिनै आयोजना छनोट गर्दा त्यसले विकासमा बाधा पर्ने मात्र नभई मुलुकको अर्थतन्त्रमा दीर्घकालीन असर पार्न सक्छ । हचुवाका भरमा टुक्रे आयोजना छनोट तथा बजेट विनियोजन हुने यसअघिको परिपाटीलाई नयाँ व्यवस्थाले निकै हदसम्म नियन्त्रण गर्ने आयोगको अपेक्षा छ । तयारीबिनै आयोजनाहरूका लागि बजेट छुट्याउँदा कार्यान्वयनका क्रममा समस्या आउँछन् र यस्ता आयोजनाले प्रतिफल दिनसमेत सक्दैनन् । आयोगले तयार पारेको स्थानीय तहको योजना तर्जुमा दिग्दर्शनअनुसार अब आयोजनाको पहिचान, पूर्वसम्भाव्यता अध्ययन, विस्तृत सम्भाव्यता अध्ययन, वित्तीय तथा जोखिम विश्लेषण गरेर मात्रै आयोजना छनोट गर्नुपर्नेछ । यसरी आयोजनाको पहिचान, पूर्वसम्भाव्यता अध्ययन र विस्तृत आयोजना प्रतिवेदनका आधारमा मात्र आयोजनाको सही पहिचान र त्यसको प्राथमिकता निर्धारण गर्न सकिने दिग्दर्शनमा उल्लेख छ । नेपालको संविधानले नै संघ, प्रदेश र स्थानीय तहले आफ्नो अधिकार क्षेत्रभित्रको आर्थिक अधिकारसम्बन्धी विषयमा कानुन बनाउने, वार्षिक बजेट बनाउने, निर्णय गर्ने, नीति तथा योजना तयार गर्ने र त्यसको कार्यान्वयन गर्ने व्यवस्था राखेको छ । स्थानीय सरकार सञ्चालन ऐन २०७४ ले गाउँपालिका तथा नगरपालिकाले आफ्नो अधिकार क्षेत्रभित्रको विषयमा स्थानीयस्तरको विकासका लागि आवधिक, वार्षिक, रणनीतिक र विषय क्षेत्रगत मध्यमकालीन तथा दीर्घकालीन योजना बनाई लागू गर्नुपर्ने व्यवस्था गरेको छ । अन्तरसरकारी वित्त व्यवस्थापन ऐन २०७४ ले समेत स्थानीय तहले सार्वजनिक खर्चको अनुमानित विवरण तयार गर्ने, मध्यमकालीन खर्च संरचना तयार गर्ने र आयव्ययको प्रक्षेपण तयार गर्नुपर्ने व्यवस्था गरेको छ । यसअघि सरकारले स्थानीय तहको योजना तथा बजेट तर्जुमा दिग्दर्शन २०७४ र स्थानीय तहको योजना तर्जुमा दिग्दर्शन २०७५ जारी गरेको थियो ।"
चिया कलमीमा भारतीय श्रमिकको भर,"(काँकडभिट्टा)जाडोयाम सुरु भएसँगै चियाका बोट काँटछाँट (कलमी) गरिन्छ । हिउँदमा जब चियाको मुना पलाउन कम हुन्छ, तब काँटछाँट गरिन्छ । यसो गर्दा चियाको उत्पादनसँगै गुणस्तर बढ्छ । विगतमा यो काममा नेपाली श्रमिककै बाहुल्य थियो । घरेलु हतियार (सिक्कल) बोकेका श्रमिक समूहले चियाका हरिया बोट काँटछाँट गरेर नांगो पार्थे । तर अहिले त्यस्तो दृश्य देखिँदैन । सीमित भारतीय श्रमिक मेसिनको सहायतामा बोट काँटछाँट गरिरहेका भेटिन्छन् । बिर्तामोडको गिरिबन्धु चिया बगान काँटछाँट गर्दागर्दै भेटिएका भारतीय श्रमिक इनावुल इस्लामले झापाका आधा दर्जनभन्दा बढी चिया बगान कलमी गर्ने ठेक्का लिएको जानकारी दिए । चिया बोट काँटछाँटका लागि मात्रै प्रत्येक वर्ष आफूहरू आउने गरेको उनले बताए । पाँच जनाको टोली जिल्लाका केही बगानको काम सकेर भारत फर्किन्छन् । हामी पाँच वर्षदेखि प्रुनिङ र स्किपिङका लागि नेपाल आउँछौं, इस्लामले भने, एक डेढ महिना काम गर्छौं, दुईचार लाख रुपैयाँ कमाएर फर्किन्छौं । स्किप मेसिनको प्रयोगबाट उनीहरूले चियाका बोट काँटछाँट गर्दै आएका छन् । मेसिनको प्रयोगले कम जनशक्तिमा चाँडो काम गर्न सम्भव हुन्छ ।प्रतिबोट ६० पैसाका दरले काँठछाँट ठेक्का लिइएको इस्लामले जानकारी दिए । आफूहरूको टोलीले प्रतिदिन १० हजार बोट काँटछाँट गर्ने गरेको उनको भनाइ छ । गिरिबन्धुका करिब १ लाख ७५ हजार बोट काँटछाँट गर्नै पाँच दिन लाग्यो, उनले भने । यसबाट आफूहरूले कम्तीमा एक लाख रुपैयाँ आम्दानी गर्ने उनले बताए । केही समययता चिया टिप्ने, विषादी छिट्ने आदि काममा भारतीय श्रमिककै बाहुल्य देखिन्छ । कारखानाभित्र त धेरैजसो कर्मचारी भारतीय नै छन् । निजी लगानीको गोमादेवी चिया बगानमा होस् या सरकारले लिजमा दिएको टोकला चिया बगानमै किन नहोस्, सबैतिरका बगानमा भारतीय श्रमिककै बाहुल्य छ । नेपाली श्रमिक अभावका कारण भारतबाट ल्याएर काम लगाउनुपरेको चिया उद्यमीहरू बताउँछन् । नेपाली श्रमिक पाइन छाडेपछि भारतीय श्रमिक बोलाएर काम लगाउन बाध्य छौं, चिया उद्यमी कुमार गिरीले भने । भारतको पश्चिम बंगाल सोनापुर, चोप्राथान, धुपगुढी, कोचविहारसम्मका श्रमिक चिया बगानमा कार्यरत छन् । नेपाली श्रमिकको तुलनामा भारतीय सस्तोमा उलपब्ध हुने पनि चिया उद्यमीहरूको भनाइ छ । भारतीय श्रमिकको पारिश्रमिकमा मात्रै बर्सेनि करोडौं रुपैयाँ बाहिरिइरहेको उनीहरू बतताउँछन् । झापा र इलाममा मात्रै सानाठूला गरी सयभन्दा बढी चिया कारखाना छन् । चिया क्षेत्रमा करिब ४५ हजार नेपाली श्रमिक कार्यरत रहेको अनुमान छ । यसमध्ये थोरै मात्र स्थायी छन् । हजारौं मजदुर वर्षौंदेखि ज्यालादारीमा छन् । पछिल्लो समय ज्यालादारी नेपाली श्रमिक बगानको काम छाडेर विदेश पलायन हुने क्रम बढेको छ । यसले पनि जिल्लाका धेरैजसो चिया उद्योगले भारतीय श्रमिक प्रयोग गरिरहेको चिया तथा कफी विकास बोर्डअन्तर्गतको चिया विस्तार योजना कार्यालय प्रमुख इन्द्र अधिकारीले बताए । भने, त्यही कारण उनीहरूको प्रयोग बढेको हुन सक्छ ।"
मिरगन्ज पुल भासिँदा जोगबनीबाट आयातनिर्यात ठप्प,"(विराटनगर)भारतको बथनाहस्थित मिरगन्ज पुल भासिएपछि जोगबनी नाकाबाट शुक्रबारदेखि आयातनिर्यात ठप्प भएको छ । पाँच वर्षअघि बाढीले उक्त पुल क्षतिग्रस्त बनाएको थियो । झन्डै डेढ वर्षसम्म ४५ किलोमिटर सडक घुमेर सुनसरीको भन्टाबारी नाकाबाट आयातनिर्यात गरिएको थियो ।उक्त पुल सुनसरीमोरङका उद्योगका लागि आवश्यक कच्चापदार्थ आयात र तयारी सामान निर्यात गर्ने प्रमुख मार्गमा पर्छ । पुल मर्मत गरेर सञ्चालन हुँदै आएको थियो । भारतको अररिया प्रशासनले बिहीबार रातिदेखि पुलबाट मालवाहक र ठूला सवारी आउजाउमा रोक लगाएको छ । शुक्रबार जोगबनी नाकाबाट आयातनिर्यात पूर्ण ठप्प भएको विराटनगर भन्सारका अधिकृत अमित तिवारीले बताए । पुलबाट खाली गाडी पनि फर्कन पाएका छैनन् । विराटनगर भन्सार, जोगबनी भन्सारका प्रतिनिधिसहित मोरङ व्यापार संघ, उद्योग संगठन, नेपाल उद्योग वाणिज्य महासंघ र नेपाल उद्योग परिसंघका पदाधिकारीले शुक्रबार वैकल्पिक बाटोको खोजी गरेका छन् । करिब १५ किमि घुमेर भारतको अररिया हुँदै कुर्साकट्टा नाकाबाट आयातनिर्यात गर्न सकिने सम्भावना देखिएको तिवारीले बताए । कुर्साकट्टा नाकाबाट कम्तीमा १० दिनसम्म आयातनिर्यात गर्न र मिरगन्ज पुलकै छेउमा निर्माणाधीन आरसीसी पुललाई द्रुतगतिमा निर्माण गर्ने विषयमा भारतीय पक्षसँग सहमति भएको अनुगमनमा सहभागी मोरङ व्यापार संघका अध्यक्ष प्रकाश मुन्दडाले जानकारी दिए । मिरगन्ज पुल भएर प्रतिदिन तीन सयभन्दा बढी मालवाहक सवारी औद्योगिक कच्चापदार्थसहित सुनसरीमोरङ औद्योगिक क्षेत्रमा आउँथे । त्यसकै आधारमा विराटनगर भन्सारले प्रतिदिन १५ करोड रुपैयाँ राजस्व असुल्दै आएको थियो ।"
मोदीको विवादित अभिव्यक्ति,"नयाँदिल्ली (कास) भारतीय प्रधानमन्त्री नरेन्द्र मोदीले लिपुलेक जोड्ने सडक विस्तारको कार्य भइरहेको बताएका छन् । नेपाली भूमिमा भारतले सडक निर्माण गरिरहेको छ । नेपालले दुई वर्ष अगाडि नै त्यसप्रति विरोध जनाएको थियो । पुस १५ मा उत्तराखण्डको हल्द्वानीमा विभिन्न परियोजनाको शिलान्यास गर्ने क्रममा उनले मानसरोवर यात्रा सहज बनाउन लिपुलेकसम्मको सडक बनाइएको र त्यसमा थप विस्तारको काम भइरहेको अभिव्यक्ति दिएका थिए । पहिलाको सरकारले उत्तराखण्डको विकासमा ध्यान नदिएको भन्दै अहिले गरिएका कामको फेहरिस्त बताउने क्रममा मोदीले भनेका थिए, टनकपुरदेखि पिथौरागढसम्मको अल वेदर रोडमा मात्रै हामीले काम गरेका छैनौं । मानसखण्ड मानसरोवरको प्रवेशद्वार सडकबाट वञ्चित थियो । अहिले लिपुलेकसम्मको सडक बनाइएको छ । त्यसमा अगाडि पनि विस्तारको काम जारी छ । नेपाली भूमि लिपुलेक लामो समयदेखि भारतको नियन्त्रणमा छ । भारतीय सेनाको नियन्त्रणमा रहेको उक्त क्षेत्रमा नेपालको सहमतिबेगर भारतले पूर्वाधार निर्माण तथा सडक विस्तारलगायतका काम गरेको छ । लिम्पियाधुरा, लिपुलेक र कालापानी क्षेत्रलाई लिएर दुई देशबीच विवाद कायम छ । दुवैले उक्त क्षेत्रलाई आफ्नो भन्दै नक्सामा समेटेका छन् । मोदीको पछिल्लो अभिव्यक्तिप्रति नेपाल सरकारले कुनै प्रतिक्रिया दिइसकेको छैन । यसअघि सडक निर्माणको विषय सार्वजनिक भएपछि यसअघि परराष्ट्र मन्त्रालयले त्यसप्रति आपत्ति जनाउँदै कूटनीतिक नोट पठाएको थियो । मोदीको पछिल्लो अभिव्यक्ति भन्दा ठीक दुई साता अगाडि मंसिर २९ मा रक्षामन्त्री राजनाथ सिंहले पनि लिपुलेकमा सडक निर्माण गरिएको चर्चा गरेका थिए । तर उनले शिर झुकाएर भए पनि नेपालसँगको सम्बन्ध कुनै हालतमा बिग्रिन नदिने अभिव्यक्ति दिएका थिए ।"
खट्किरहेछ फिजियोको महत्त्व,"त्यतिबेला मैलेमात्र होइन हाम्रा गुरुहरूले पनि फिजियोबारे सुनेका पनि थिएनन् । थाइल्यान्डमा शल्यक्रिया गराएपछि मात्रै मैले पहिलोपल्ट फिजियोबारे सुनेको र भोगेको हुँ । त्यसपछि पनि नेपालमा फिजियो सेवा थिएन, आफ्नो चोटपूर्ण करिअर स्मरण गर्दै दीपकले भने, चौथोपल्ट स्वर्ण जितेपछि त म खेलमा फर्किनै सकिनँ । सुरुदेखि नै थेरापीबारे ज्ञान भएको भए र सुविधा पाएको भए म अझै लामो समय खेल्न सक्थें जस्तो लाग्छ । टिममा फिजियो हुनु र नहुनुको फरकबारे राष्ट्रिय क्रिकेट टिमका पूर्वकप्तान पारस खड्का पनि राम्रो जानकार छन् । उनी आफैंले फिजियोको अभाव झेलेका छन् र फिजियोको आगमनपछि सहजता महसुस गरेका छन् । सन् २०११ मा पुबुदु दासानायकेले मुख्य प्रशिक्षकको जिम्मेवारी सम्हालेपछि क्रिकेट टोलीमा फिजियो राख्न सुरु गरिएको हो । सन् २०१४ मा ट्वान्टी२० विश्वकप खेल्दा नेपालले मलेसियाबाट फिजियो झिकाएको थियो । मैले नै भोगेको कुरा के हो भने हामी विदेशमा खेल्न जाँदा सामान्य चोट लागेका बेला विपक्षी टोलीका फिजियोसँग सल्लाह लिएका छौं । लगातार खेल हुँदा रिकोभरीका लागि विपक्षी फिजियोबाट सहयोग लिएका छौं, पूर्वकप्तान पारसले भने, पुबुदु सर आएपछि हामीसँग आफ्नै फिजियो हुन थाल्यो । फिजियोको आगमनले हाम्रो आत्मविश्वासको स्तर पनि बढेको महसुस भएको थियो । यो क्रिकेटका लागि मात्र होइन, सबै खेलका लागि अत्यावश्यक छ ।सागका दुई स्वर्ण विजेता तथा कराते प्रशिक्षक दीपक श्रेष्ठ फिजियोलाई खेलाडी र प्रशिक्षकपछिकै सबैभन्दा महत्त्वपूर्ण पक्ष मान्छन् । अन्तर्राष्ट्रिय सफलतामा पनि कराते अग्रपंक्तिमा आउँछ । दक्षिण एसियाली खेलकुदमा नेपालले जितेको १ सय २२ स्वर्णमध्ये २२ स्वर्ण करातेले जितेको छ ।हाम्रो कन्ट्याक्ट खेल हो । त्यसमा त झन इन्ज्युरीको सम्भावना धेरै हुन्छ । प्रशिक्षकहरूले नै अलि अलि दुखेको हो सहेर खेल भनेर खेलाडीलाई भन्ने गरेका छन् । त्यसले खेलाडीको करिअरमा दीर्घकालीन असर पर्छ । बुझेको प्रशिक्षक भयो भने खेलाडीको सुरक्षामा ध्यान दिन्छन्, उनले कान्तिपुरसँग भने, वैज्ञानिक प्रशिक्षण प्रणालीमा खेलाडी र प्रशिक्षकसँगै फिजियो अनिवार्य रहन्छ । खेलकुदमा विकास गर्ने धेरै राष्ट्रहरूले यस्ता सबै सुविधामा ध्यान दिएका कारण अहिले नतिजा आएको हो ।गत आर्थिक वर्षमा एन्फाले तीन खेलाडीको उपचारका लागि ठूलो रकम खर्चिनुपर्यो । कतार फुटबल संघको सहयोगमा दोहास्थित विश्वप्रसिद्ध अस्पेटार अस्पतालमा शल्यक्रिया र त्यसपछिको फिजियोथेरापी महँगो परेपछि एन्फा आफैंले सोही गुणस्तरको रिह्याब सेन्टर स्थापनाको काम सुरु गरेको छ ।दुई फिजियोलाई कतार पठाएर प्रशिक्षण दिएका छौं । उनीहरू दोस्रो चरणको प्रशिक्षणका लागि केही समयमै पुनः कतार जाँदै छन् । सातदोबाटोमा रिह्याब सेन्टर स्थापनाका लागि टेण्डर भइसकेको छ, एन्फा अध्यक्ष कर्माछिरिङ शेर्पाले भने, हाम्रा फिजियो कतारबाट प्रशिक्षण लिएर फर्केपछि विश्वकै प्रसिद्ध हड्डी तथा खेल चिकित्सामा नाम कमाएको अस्पताल अस्पेटरका प्रशिक्षकसमेत बोलाएर ए डिभिजन लिगका फिजियोहरूलाई आधारभूत प्रशिक्षणसमेत दिनेछौं ।राखेपको खेलकुद चिकित्सा शाखा प्रमुख नेपालीले एन्फाले मात्र नभई समग्र खेलकुदका लागि फिजियोथेरापी सेक्सनलाई बलियो बनाउने र एउटा रिह्याब सेन्टर स्थापनाका लागि आफूले पहल गरेको बताए । फुटबल र क्रिकेटले आफ्ना खेलाडीलाई विदेशमा उपचार गराउन सक्षम छन् । तर अधिकांश खेल संघ त्यसका लागि आर्थिक रूपमा समुन्नत छैनन् । चोट लागेपछि करिअर समाप्त भएका खेलाडी पनि हामीले देखेका छौं, उनले थपे, हामी आफैंले उत्कृष्ट फिजियोथेरापी सेक्सन र अत्याधुनिक रिह्याब सेन्टरको स्थापना गर्न सक्यौं भने धेरै खेलाडीले लाभ लिन सक्नेछन् ।फिजियोथेरापी धेरै प्रकारका छन् । खेलकुदका लागि अर्थोपेडिक्स एन्ड स्पोर्ट्स थेरापी अध्ययन गरेकाहरू योग्य हुन्छन् । खेलकुद फिजियोथेरापीमै लामो समयदेखि काम गरिरहेका सुरज भुसालले नेपालमा पर्याप्त जनशक्ति रहेको बताए । अर्थोपेडिक्स एन्ड स्पोर्टस फिजियोथेरापिस्टमा मास्टर्स गरेर आएको जनशक्ति अहिले १ सयदेखि १५० सम्म छन् । त्यो भनेको नेपाली खेलकुदका लागि पर्याप्त संख्या हो । राष्ट्रिय फुटबल टोलीका पूर्वफिजियो रहेका भुसालले कान्तिपुरसँग भने, हाम्रो खेलकुदमा फुटबल र क्रिकेटले केही हदसम्म फिजियोथेरापीको महत्त्व बुझेका छन् । अरूले चासो नदिँदा पर्याप्त जनशक्ति भएर पनि प्रयोगमा ल्याउन सकिएको छैन । खेलकुद फिजियोथेरापीको विशेषज्ञता हासिल गरेका फिजियोथेरापिस्टको खेलकुदमै संलग्नता निकै कम छ ।नेपाल फिजियोथेरापिस्ट संघका सदस्य रहेका भुसालका अनुसार नेपाल हेल्थ प्रोफेसनल काउन्सिल (एनएचपीसी) मा करिब ३ हजार फिजियो दर्ता छन् । विदेश पलायन भएका संख्या घटाउँदा नेपालमा २ देखि २ हजार ५ सयसम्म फिजियोथेरापिस्ट कार्यरत छन् । नेपालमा पहिलोपल्ट अर्थोप्लास्ट स्पोर्टस इन्जुरी एन्ड रिह्याबिलिटेसन सेन्टर स्थापना गरी खेलाडीलाई नै सेवा दिँदै आएको दावी गरेका भुसालले पछिल्लो समय थेरापीबारे जनचेतना बढेको बताए । मैले मास्टर्स सकाएर पहिलोपल्ट सन् २०१३ मा राष्ट्रिय फुटबल टोलीको जिम्मेवारी सम्हाल्ने अवसर पाएँ । त्यतिबेलादेखि अहिलेसम्म फिजियोबारे मान्छेको चासो र चेतना बढेको छ । तर अझै पर्याप्त भइसकेको छैन ।"
संकटालाई बराबरीको धक्का,"(काठमाडौं)सहिद स्मारक लिग ए डिभिजनमा संकटाको शुक्रबार बराबरी यात्रा कायम त रहेको छ । तर, टोलीलाई एक अर्को बराबरीको धक्का परेको छ । दशरथ रंगशालामा आठौं चरणको पहिलो खेलमा संकटा क्लब नवप्रवेशी सातदोबाटो युथको हातबाट ११ को बराबरीमा रोकिएको हो । संकटाले खेलेको ८ खेलमा यो पाँचौं बराबरी हो । यसपल्ट भने संकटाले एक गोलले पछाडि रहेर १ अंक बटुलेको छ । प्रशिक्षक विष्णु गुरुङले आफ्नो योजनाले काम नगरेको स्वीकारे । उनले भने, हाम्रो टिमले खेलेर खेल्न सकेन । चोटका कारण खेलाडीमा शारीरिक र मानसिक तनाव थियो । खासमा हामी जुन योजनामा आएका थियौं, त्यो सफल हुन सकेन । सकटाको यो लगातार दोस्रो बराबरी हो । अर्कोतर्फ लगातार दुई हारपछि सातदोबाटोले बराबरी खेलेको हो । टोलीले २३ औं मिनेटमा सुशील राईको गोलले अग्रता लिएको थियो, यद्यपि यसमा उनी आफैंलाई गर्व भने रहने छैन । संकटा गोलरक्षक राजाबाबु थापाले क्लियर गर्न प्रहार गरेको बल सुशीललाई लागेर गोलमा परिणत भएको थियो । तर खेलको ३२ औं मिनेटमा जय गुरुङले गरेको गोल भने उत्कृष्ट थियो । दीपेश आलेमगरको पासमा उनले पेनाल्टी एरियाबाहिरबाट प्रहार गर्दै गोल गरे । संकटा १४ अंक लिएर तेस्रो स्थानमा कायम रह्यो । सातदोबाटोको भने ९ अंक भएको छ र माथिल्लो डिभिजनमा पहिलो सिजन खेलिरहेको सातदोबाटो ९ अंकमा आठौं स्थानमा छ । शुक्रबारै अर्को खेलमा एपीएफ र जावलाखेलले गोलरहित बराबरी खेले । एपीएफको यो लगातार तेस्रो बराबरी हो । टोली ८ खेलबाट ७ अंकसहित दसौं स्थानमा छ । जावलाखेलको भने ८ खेलबाट ८ अंक भएको छ । टोली नवौं स्थानमा छ । जावलाखेलको यो दोस्रो बराबरीमात्र हो । रेलिगेसन क्षेत्रबाट टाढिन संघर्ष गरिरहेका दुवै टिमका लागि यो बराबरीले फाइदा भने गर्ने छैन ।"
मनाङको दाउ,"पोखरा (कास) एएफसी कप खेल्ने अवसर चुकाएपछि मनाङ मर्स्याङ्दी क्लब यतिखेर सहिद स्मारक ए डिभिजन लिगको उपाधि जित्ने दाउमा छ । साबिक विजेता मछिन्द्रसँग अघिपछि हुँदै लिगको दोस्रो स्थानमा रहेको मनाङले शनिबार पोखरामा च्यासल युथ क्लबसँग खेल्दै छ ।होम ग्राउन्ड मा मनाङको यो तेस्रो तथा अन्तिम खेल हो । यसअघि पुलिस र ब्रिगेड ब्वाइज क्लबलाई मनाङले पोखरा रंगशालाको फुटबल मैदानमा हराएको थियो । लिगको सातौं चरणसम्म मछिन्द्रको १७ अंक हुँदा मनाङको १ अंकमात्रै कम छ । आठौं चरणमा शनिबार च्यासललाई हराएर मनाङ उपाधि यात्रातर्फ लम्किने तयारीमा छ । मनाङका प्रशिक्षक तोपे फुजाले शनिबार खेलाडीले उत्कृष्ट प्रदर्शन गर्ने अपेक्षा गरे । एएफसी खेल्न छनोट नहुँदा सुरुआतमा खेलाडीमा नैराश्यता देखिए पनि अहिले त्यसबाट बाहिर निस्किएको उनले बताए । अहिले हाम्रा खेलाडीमा आत्मविश्वास घटेको छैन, शुक्रबार प्रिम्याच कन्फ्रेन्समा उनले भने, अब लिग जित्नेतर्फ हाम्रो नजर छ । हामी जित्ने छौं । यो हाम्रो गृहमैदान हो । हामी हार्न चाहँदैनौं । मनाङको गतिला मिडफिल्डर पुजन उपरकोटी च्यासलसँग खेल्ने छैनन् । टिममा पुजन नहुँदा शनिबार रणनीति परिवर्तन हुने उनी बताउँछन् । शनिबार भिन्न तरिकाले खेल्छौं, उनले भने, खेलाडीलाई पोखरामा खेल्दा सहज हुन्छ । यो राम्रो पनि हो । फुटबल त्यतिखेर मात्रै राम्रो खेलिन्छ जतिखेर खेलाडीले खेल्न सहज मान्छन् । उता च्यासललाई भने रेलिगेसनबाट बच्ने भन्ने चिन्ता छ । लिग खेलिरहेका १४ टिममध्ये अंकतालिकाको अन्तिममा हुने दुई टिम बी डिभिजनमा झर्छन् । च्यासल ५ अंकसहित १३ औं नम्बरमा छ । रेलिगेसनबाट माथि आउन च्यासललाई जित आवश्यक छ । च्यासलका प्रशिक्षक बालगोपाल साहुखल शनिबारको खेल जित्नकै लागि खेल्ने बताउँछन् । तयारी राम्रो भएको छ । गएको खेल बराबरी खेलेकाले पनि खेलाडी आत्मविश्वासी छन्, उनले भने, रेलिगेसन जोनको पोजिसनबाट बाहिर निस्किएर नवौं, दसौं नम्बरसम्म उक्लिनेमा हाम्रो ध्यान छ । आफ्ना सबै खेलाडी युवा हुँदा त्यसैको फाइदा विपक्षी टिमले उठाउने गरेको उनले बताए । अनुभवी खेलाडी नहुँदा आफ्ना खेलाडी सम्हालिन गाह्रो हुने गरेको उनको अनुभव छ । मनाङसँग भने डिफेन्सलाई बलियो बनाएर आक्रामक खेल्ने च्यासलको रणनीति छ ।"
१० किमि केटीएम रन माघमा,"काठमाडौं (कास) सर्वाधिक पुरस्कार राशिको केटीएम रन अर्को महिना हुने भएको छ । शेर्पा आउटडोरको केटीएम सिटीले शुक्रबार काठमाडौंमा पत्रकार सम्मेलन गर्दै केटीएम रन टेनके माघ १५ गते हुने जनाएको हो । हरेक अंग्रेजी नयाँ वर्षको अन्तिम शनिबार आयोजना गर्ने लक्ष्यसहित सुरु गरिएको १० किलोमिटरको केटीएम रन सर्वाधिक पुरस्कार राशिको रहनेछ ।महिला र पुरुष गरी दुई स्पर्धामा प्रतिस्पर्धा हुने प्रतियोगिता विजेताले ट्रफीसहित समान १ लाख रुपैयाँ प्राप्त गर्नेछन् । दोस्रो हुनेले ५० हजार, तेस्रो हुनेले ३० हजार, चौथो हुनेले २० हजार, पाँचौं हुनेले १० हजार र छैटौं हुनेले ५ हजार रुपैयाँ प्राप्त गर्नेछन् । सातौंदेखि दसौं स्थानसम्म प्राप्त गर्ने खेलाडीले गिफ्ट ह्याम्पर प्राप्त गर्ने आयोजकले जनाएको छ ।सहभागी खेलाडीलाई आयोजकले टिसर्टसहित आवश्यक सामाग्री उपलब्ध गराउने बताइएको छ । काठमाडौंको दरबारमार्गबाट सुरु हुने दौड भद्रकाली हुँदै सिंहदरबार, माइतीघर, बानेश्वर पुगेर पुनः माइतीघर, थापाथली हुँदै त्रिपुरेश्वर, सुन्धारा, न्युरोड, रत्नपार्क, जमल भएर दरबारमार्ग पुगेर समापन हुने बताइएको छ ।केटीएम रनका रेस डारेक्टर सुशील नरसिंह राणाले १० किलोमिटर दौडबाट खेलाडीलाई धेरैभन्दा धेरै फाइदा पुग्ने बताए । खेलाडीले म्याराथन वर्षमा तीन पटकभन्दा धेरै दौडन सक्दैन तर १० किमि दौड ६ पटकभन्दा बढी दौडन सक्छ । यसले खेलाडीलाई एक्सपोजर मिल्छ साथै म्याराथनका लागि खेलाडी तयार पनि हुन्छ, उनले भने । प्रतियोगिताको प्राविधिक निर्देशकमा राजन खत्री छन् । केटीएम रनका म्यानेजर आशिष पौडेलले गौरवमय इतिहास बोकेको एथलेटिक्स प्रतियोगिता गर्न पाउँदा खुसी लागेको बताए ।"
त्रिवेणीघाटको निशाचर,"वर्षात्मा कस्तो हुन्छ त्रिवेणीघाट ? पनौती प्रवेशपछि सम्झनाको झटारो हान्दै पुराना स्मृतिले लखेटिरहन्छन् मलाई । बेस्कन उर्लेको थियो रोसी ! २८ वर्षअघि उत्कट वर्षाका बेला बनेपा जान आमाको पछिपछि कुशादेवीबाट पनौती आएको सम्झन्छु त्यो मानौं आरीघोप्टे झरी परिरहेको झमक्क हुनै लागेको साँझ थियो घार्घार, झार्झार्, दर्दर, सिरसिर! पिठ्युँमा निदाइरहेको भाइ बोकेर च्यारच्यार आवाज आउने सेतो प्लास्टिक शिरमा ओढेर हिँडिरहेकी आमा र बहिनीका कलिला हात समाएर आमाकै पछिपछि हिँडिरहेको म ! मानौं, मेरो दिमागमा पानीफोटो बनेर थपक्कै बसेको छ त्यो बर्खे साँझ । पनौतीमा उत्खनन गरिएको प्राचीन लायकुअघिको ढुंगा छापेको गल्लीमा टेकेका दिनहरूको स्मृति पनि छन् मसँग (इतिहासकार ज्ञानकाजी मानन्धरको किताब बनेपा सातगाउँ मा लायकुलाई यसरी अर्थ्याइएको छ लायकु भनेको राजकुल हो । लायकु शब्द मल्लशासनको मध्यकालदेखि चल्दै आएको पाइन्छ) । कुशादेवीको एक सज्जनको घरको बुइँगलमा मकैका खोस्टाको डंगुरभित्र पुरिएको जीर्ण अवस्थामा फेला परेको थियो, भूपी शेरचनको किताब घुम्ने मेचमाथि अन्धो मान्छे । पाइन्टको पछिल्लो खल्तीमा गोलो आकारमा खुम्च्याएर राखिएको त्यस किताब घाम लागेको एक दिन त्रिवेणीघाटमा बसेर खोलेको थिएँ । नवयौवनाको बयान गर्ने शुभ्र शान्त र स्निग्ध शिखा मैनबत्तीको यसरी मैले घाटमा बसेर पहिलोपटक पढेको थिएँ । भूपीसँग मेरो पहिलो परिचय यही घाटमा भएको थियो । म कुनै जोगी वा निशाचरझैं रातसाँझ बारम्बार पुगिरहेको हुन्थे त्रिवेणीघाट, यहाँका नसा छाम्न । मकरमासमा धुनी जगाएर रातैभर जाग्राम बस्ने निशाचरहरू पनि महिनैभर त्रिवेणीघाटमै भेटिन्छन् । साताअघिको यो चिसो पुसमा म फेरि बाल्यकालको स्मृतितिर पस्दै त्रिवेणीघाट र पनौतीका पुराना गल्लीतिर डुलिहिँडे । २८ वर्षअघि पहिलो पाइला टेकेको लायकु दरबारको ठ्याक्कै अघि अहिले खुलेको छ क्याफे लाम्पाटी । प्राचीन बजारको ढुंगा छापेको पुरानो गल्लीमा खुलेका छन् अन्य लिकर सप । भूपीको कविता पढेका ती दिनमा घाटकिनारको पाटीमा एउटा पुरानो किसिमको बिग्रेको घडी झुन्डिएको हुन्थ्यो । त्यसले पनि समय त दिइरहन्थ्यो थाहा छैन, त्यो घडीले दिने समय गलत थियो वा सही ! अहिले भित्तामा त्यो घडी थिएन । गर्जिरहेको बाघको अनुहार खोपिएका ढुंगाबाट तिरतिराउने सदियौं पुराना थुप्रै ढुंगेधारा अहिले पनि छन् यहाँ । तर, ती धाराबाट विरलै पानी आउँछन् । पाटीमा भजन चलिरहेकै छ । र, अहिले पाटीमा एक जोगी बस्छन्, २४ घण्टै धुनी जगाइरहेका । उनी रातैभर घाटवरिपरि डुली हिँड्छन् मकरमासका नयाँ निशाचरजस्तै । पुराना एल्बम पल्टाउँदा देखिन्छन् २० वर्ष पुराना तस्बिर, जसले पनौतीको पुरानो कथा भनिरहेको छ । पुराना मानिस छन् तस्बिरमा, सायद कत्तिको यस सहरमा अब कुनै चिनो बाँकी छैन । त्रिवेणीघाट पनि कैद छ तस्बिरमा फ्रोजन भएको छ त्यो ! पनौती बजार हुँदै त्रिवेणी घाटसम्म पुग्ने बाटोवरपरका चोकडबली, ढुंगेधारा, पाटीपौवाले मुक उद्घोष गरिरहेका छन् पनौती शताब्दिऔँ पुरानो बस्ती हो । घाटका भर्याङ, वरपर उभिएका पाटी र तिनका भित्तामा कुँदिएका अनेक देवताका अनेक मुद्राका अनेक कला सबैमा एकतमासको प्राचीन ध्वनि अनुगुञ्जित छ । एकछिन प्रवेश गरौं पनौतीको इतिहासमा । महाभारत पर्वत शृंखलाको उत्तरी काखको यस नगरलाई विभिन्न कालमा विभिन्न नामले पुकारियो पूर्णमती, अश्मपुर, पूर्णवती, पुण्यवती, पानवती, पाञ्चाल, पाञ्चाल देश, पुण्यावतीपुरी, पलाँती, पनाती,पनौती ग्राम, पनौती । केही किंवदन्ती भन्छन् राजकुमार महासत्त्वको पाञ्चाल देश नै पुण्यवती हो र यसैको अपभ्रंश भएर पनौती नाम रहेको हो । महासत्त्वले आफ्नो शरीरको रगतमासु खुवाएर एउटी भोकी बघिनी र उसको डमरुको प्राणरक्षा गरेको आख्यान बौद्धसाहित्यमा प्रचलित छ । पनौतीबाट ५ किलोमिटरजति सीधा पूर्वमा पर्ने नमोबुद्धको स्तूप महासत्त्वकै अस्तुमाथि उभिएको भनिन्छ । पनौतीको अगलबगलका बनेपा र खोपासी अहिलेभन्दा १४ सय वर्षअघि नै विकसित अवस्थामा आइसकेका थिए भन्ने लिच्छविकालका अभिलेखबाट बुझिन्छ, इतिहासकार महेशराज पन्त भन्छन्, पनौती त्यसै कालखण्डमा विकसित भइसकेको थियो भन्ने अनुमान गर्न सकिन्छ । पौने ६ सय वर्षअघिदेखि हामी पनौतीको उल्लेख तात्कालिक अभिलेखहरूमा भएको पाउँछौं ।राजा अंशुवर्मा प्रशासनलाई केन्द्रमुखी मात्रै बनाउन चाहँदैनथे । त्यसैले काठमाडौंबाहिरको खोपासी प्रदेशका जनतालाई सानातिना मुद्दामामिलाको छिनोफानो गराउनुपर्दा राजकुलको द्वारसम्म धाउनु नपरोस् भनी केही अधिकार स्थानीय अगुवालाई नै दिएको राजाज्ञा जारी गरेका थिए उनले । खोपासीमा भेटिएको अभिलेखबाट यही कुरा प्रस्ट हुन्छ (धनवज्र बज्राचार्य, लिच्छविकालका अभिलेख, पृष्ठ २७४) ।स्थाननामकोश अनुसार, राजा आनन्ददेवले बनेपाबाट ६ किलोमिटरजति दक्षिणपूर्वतिर पुण्यवती र रोशमतीको मध्यभागमा कलिगत संवत् ४१९७ (विसं ११५३) मा आसपासका गाउँहरू मिलाएर सात सय घरधुरीको बस्ती बसाएका थिए । (आनन्ददेवको शासनकाल विसं १२०३१२२४ मानिन्छ । त्यसैले उनले विसं ११५३ मा सात सय घरधुरीको बस्ती बसाए भन्ने मिति इतिहासको तथ्यसँग बाझ्छ ।) ज्ञानकाजी मानन्धरले पनौतीको निर्माण आनन्ददेवले गरेको लेखेका छन्, चार दिशामा चार दिक्पालहरू अनि अष्टमातृकाले परिवेष्टित, कलिगत संवत् ४१९७ मा राजा आनन्ददेवबाट निर्मित यो सहर अति पवित्रस्थल हो । काभ्रेमा अहिले पनि बृहत्तर पनौती क्षेत्रलाई सात सय पनौती भन्ने चलन छ । किनभने राजा आनन्ददेवले त्यतिबेला सात सय घरको पनौती सहर निर्माण गरेका थिए । (बनेपा सातगाउँ, पृष्ठ ९०) । सूर्यप्रसाद लाकोजू भने ज्ञानकाजीभन्दा भिन्न मत राख्छन् । आनन्ददेवले ती सात गाउँको निर्माण होइन, एकीकरण मात्र गरेको उनको विचार छ । पनौतीको स्थापना आनन्द मल्लले गरेको भनिए पनि त्यसभन्दा धेरैअघि नै नगरबस्तीको रूपमा पनौतीको विकास भइसकेको थाहा हुन्छ (पनौती, पृष्ठ ६८) । प्राचीन नेपाल किताबमा साफल्य अमात्यले पनि आनन्ददेव (मल्ल) को कथनलाई सत्य मान्न गाह्रो मानेका छन् । पनौती आसपासका गाउँहरू खोपासी, बनेपा आदिमा लिच्छविकालीन शिलालेखहरू प्राप्त भएबाट यो प्रमाणित भइसकेको छ कि ती गाउँहरू लिच्छविकालदेखि नै बसोबास तथा गुलजार थिए (पृष्ठ १०९) । इतिहासकार केदारनाथ प्रधानले चाहिँ पनौती प्रागैतिहासिक कालदेखि मानव सभ्यताको थलो रहेको जनाएका छन् । उनका अनुसार, आनन्ददेवको समयमा पनौतीको स्थापना भएको कथन मान्न कठिन छ । किनभने पनौती वरिपरि खोपासी, बनेपा, नाला, साँगामा लिच्छविकालीन अभिलेख पाइएका छन् । तेह्रौं शताब्दीदेखि नेपालको इतिहासमा देखिएका भ्वन्तश्री (बनेपाली) राजवंशको बोलवाला भएको चौधौं शताब्दीताका बनेपाइलाकाको सामन्तशासक रामवर्द्धन परिवारको मूलघर पनौती थियो भन्ने दाबी गरिएको छ (बनेपाको ऐतिहासिक रूपरेखा, पृष्ठ ३) । प्रधानले पनौती, खोपासी र नजिकैको बल्थलीमा करिब ७ हजार वर्षअघिका ढुंगाका कोदालो, बन्चरो र हँसियाजस्ता हतियार भेटिएको लेखेका छन् । २०७७ भदौमा पनौतीमा एक प्राचीन मूर्ति भेटियो । पुरात्तत्वविद्हरूका अनुसार, त्यो मूर्ति कम्तीमा २२०० वर्ष पुरानो हो । ठेट प्रमाण नभए पनि उक्त मूर्ति महिलाको आकृतिजस्तै देखिन्छ । बिहारस्थित पटना संग्रहालयको एक मूर्तिसँग त्यो मूर्ति धेरै समान रहेकाले यसलाई पहिलो शताब्दीतिरको आकलन गरिएको हो । पनौती निकै प्राचीन बस्ती हो भन्ने कुरा यहाँ भेटिएको मूर्तिले बताउँछ, सुमनराज ताम्राकार भन्छन् । त्यसैले भन्न सकिन्छ, पनौती कम्तीमा पनि २ हजार वर्ष पुरानो सहर हो ।केदारनाथ प्रधानले मल्लकालको पनौतीको इतिहासलाई फरक ढंगले प्रस्तुत गरेका छन् । लेख्छन्, भक्तपुरका युवराज भूपतीन्द्र मल्ल सानै छँदा कान्छी आमा र दरबारको भाजुकस मिलेर हत्याको षड्यन्त्र रची उपत्यकाबाहिर लगी मार्नू भनी हत्यारालाई खटाए । तर, उनीहरूले मारेनन्, पनौती नजिकैको कुशादेवीको जंगलमा छोडेर फर्किए । दाउरा खोज्न गएका मानिसले बालकको उद्धार गरे र पनौतीका राजप्रतिनिधि सरदारलाई जिम्मा लगाए । सरदारले बालकको पहिचान गरे र पनौतीको गद्दी उनैलाई सुम्पिए । भूपतीन्द्रले पछि भक्तपुरमा आक्रमण गरे र गद्दी हात पारे । भूपतीन्द्रले नै ब्रह्मायणीको मन्दिर स्थापना गरे । पृथ्वीनारायण शाहले काठमाडौं उपत्यका जित्नुअघि विसं १८२२ तिर पनौती गोरखाको हात परेको थियो, तर सो भेगका तामाङहरूको समर्थन जित्न नसकेको पृथ्वीनारायणको पत्रले भन्छ (पनौतीको ब्रह्मायणी जात्रा, पृष्ठ ६) । महेशराज पन्तको लेखमा भने पृथ्वीनारायण शाहले पनौती विजय गरेको मिति फरक छ । उनी लेख्छन्, झन्डै ५०० वर्षअगाडि मल्लहरूको राज्य पनि टुक्रियो र यहाँ बनेपा, काठमाडौं, भक्तपुर र पाटन यी ४ राज्य खडा भए । बनेपामा स्वतन्त्र राज्य खडा भएपछि बनेपासँगै रहेको पनौती पनि बनेपाली राज्यको अंग बन्न पुग्यो । तर, बनेपाली राजवंश छिट्टै निःसन्तान भएकाले बनेपा राज्यसँगैको गोतिया राज्य भक्तपुरमा मिल्न गयो र पनौती पनि भक्तपुरकै अंग भई विसं १८२० सम्म रह्यो । विसं १८२० कात्तिक ११ गते पृथ्वीनारायण शाहको सेनाले पनौती विजय गरेपछि पनौती नेपाल राज्यको विशाल अंग हुन पुगेको थियो । (जनैपूर्णिमादेखि रानीपोखरीसम्म, पृष्ठ ३५) ।इतिहासविद्हरूको विश्वास छ पनौतीको प्राचीन थलो पनौतीभन्दा पश्चिमको जेना वा जेलाँदे भन्ने ठाउँमा थियो । केदारनाथ प्रधानले लेखेका छन् मल्लकालको पूर्वार्द्धको अन्त्यतिर जेलाँदेमा उडुस, उपियाँहरूले सार्है दुःख दिएका कारण त्यहाँका सबै बासिन्दाहरू पुरानो थलो छोडी हालको थलोमा बसाइँ सरे । जेलाँदेको त्यस प्राचीन थलोमा अझै मूर्ति तथा मुद्राहरू पाइन्छन् ।मल्लकालको पनौतीबारे ज्ञानकाजी मानन्धर भन्छन्, मल्लकालका लागि पनौती क्वाठ (सिपाही राख्ने ठाउँ) थियो । उत्खननमा यहाँ चारैतर्फ चारवटा इनार फेला परेका थिए । इतिहासविद्हरूले लिच्छविकालका अंशुवर्माको जन्म पनौती क्षेत्रस्थित खोपासीमा भएको अनुमान गरेका छन् । बनेपा सातगाउँ (बनेपा, पनौती, धुलिखेल, नाला, साँगा, श्रीखण्डपुर र चौकोट) मा बसी भोटान्त प्रदेशमा नीलिम वर्मादेखि वसन्त वर्मासम्म जम्मा ४८ जनाले शासन गरेका थिए । पछि विसं ६५० तिर यस भेगका प्रशासक महासामन्त अंशुवर्माले महाराजधिराज (बनेपा दक्षुटोलको गोरखनाथ मन्दिरनेरको अभिलेखअनुसार) उपाधि लिएका थिए (श्यामसुन्दर राजवंशी, भोँतः देशका सात गाउँ र त्यहाँका अभिलेखहरू, बनेपा सातगाउँ स्मारिका) । साफल्य अमात्यले लेखेअनुसार, पनौतीका रामवर्द्धन परिवार सामन्तमध्ये एक थिए । र, पन्ध्रौं शताब्दीमा रामवर्द्धन परिवारले पनौतीवरपर मात्र होइन, सम्पूर्ण नेपाल उपत्यकाको शासन व्यवस्थामा ठूलो भूमिका खेलेको थियो । करिब ६०६५ वर्षजति नेपाल उपत्यकाको राजनीतिमा पनौतीका रामवर्द्धन परिवारका सामन्तको बोलवाला चल्यो । जयज्योति मल्लका छोरा यक्ष मल्लको उदय (विसं १५१०) सँगै रामवर्द्धन परिवारको इतिहास पनि टुंगिएको छ । यक्षका अगाडि सामन्य रामवर्द्धन परिवारका सदस्यहरू टिक्न सकेनन् र तिनीहरूको दबदबा त्यहीँ बिलाएर गयो । (प्राचीन नेपाल पृष्ठ ११०) । यो सांस्कृतिक सहरमा जसरी जीवनका धेरै विविधता भेटिन्छन्, उसैगरी यहाँबारे कतै अभिलेख नभएका अनेकौँ किंवदन्ती र किस्साकहानी यस भेगका बूढापाकाहरूको स्मृतिमा संगृहीत छन् । किंवदन्तीहरूमा विश्वास गर्नुपर्छ भनेर होइन, तर तिनलाई सांस्कृतिक सम्पदा ठानेर जगेर्ना गर्ने हेतुले त्यस्ता केही जनश्रुतिलाई अभिलेखमा राख्न लिपिबद्ध गरिँदै छ । त्रिवेणीघाटनजिकै घर भएका प्रेमबहादुर प्रधानको मस्तिष्कमा यस तीर्थबारे अनेक किंवदन्तीकिस्साहरू खाँदाखाँद छन् । जान्ने भएदेखि हरेक बिहान त्रिवेणीघाट पुगेर नुहाए, ०४१ सालसम्म । त्यसपछि त्यो रुटिनमा ब्रेक लाग्यो । भन्छन्, त्रिवेणीघाट त ऋषिमुनिहरू नुहाउने ठाउँ हो । मैले हजुरआमाबाट सुनेको जनश्रुति उनले पनि सुनाए, मकरमासमा त्रिवेणीमा दूध बगेको कुरा मैले सानो छँदा सुनेको थिएँ, बुबाबाट । मैले देख्न पाइनँ । त्रिवेणीमा दूध बगे देशमै सहकाल आउँछ भन्नुहुन्थ्यो बुबा, अनि रगत बगे देशमै अनिष्ट हुन्छ भन्नुहुन्थ्यो । प्रधान सुनाउँछन्, पद्मावती रातो भएर बगेको मैले आफ्नै जीवनकालमा देखेँ, २०२८ सालमा । सबैले राजा मरे भने । हामी सबैले अचम्म मानेर हेरिरह्यौं । माथिबाट बगेको रातो नदी नागदह पुगेपछि सङ्लो भयो । उनले बुबाले सुनाएकै अनुश्रुति दोहोर्याए, नागदहमा बसेका नागले रगत सोस्छन् ।त्रिवेणीघाटको कृष्ण मन्दिरसँगै संकष्टनारायण देवताको मूर्ति छ, प्रेमबहादुर जनश्रुति सुनाउँछन्, उहिले ती देवतालाई सुत्केरी हुन लागेकी महिलाका आफन्तजनले तोरीको तेल चढाउँथे । चढाइएको तेल दाहिनेतिर बगे छोरा हुने विश्वास गरिन्थ्यो, देब्रेतिर बगे छोरी । बीचबाट तेलको धारा बग्यो भने गर्भमा संकट आउँछ भनिथ्यो र यथार्थमा हुन्थ्यो पनि त्यस्तै । अब त्यो चलन हराइसक्यो । आस्थाको पछाडि लागेर मानिसहरू मकरस्नान गर्न यो घाटसम्म आइपुग्छन् । पछिल्लोपटक २०६६ मा धुमधामसँग यहाँ मकर मेला लागेको थियो । अरू बेला प्रायः शान्त हुने सहरमा यस वर्षको (माघ१) को मेलापछि भीडभाड र कोलाहल निकै बढ्नेछ । तर, महामारीको मौसममा कुम्भमेला उस्तै भव्य होला ? त्रिवेणीघाटनेरैको इन्द्रेश्वर मन्दिरको हाताभित्र दक्षिणपट्टि उन्मत्त भैरवको मन्दिर छ । मन्दिरको टुँडालको कलाकारिता पनि शानदार छ । यहाँ युगलमूर्ति प्रशस्तै छन् । तर, ती कुनैमा कामकला खोपिएको छैन । प्यागोडा शैलीमा बनेको तीनतले इन्द्रेश्वर मन्दिरको स्थापना कहिले भयो भन्नेमा पन्तको खोजबिन छ कम से कम साढे ६ सय वर्षअगाडि । उनी भन्छन्, जयसिंहरामको पालाको एउटा शिलालेख पढ्दा उनले इन्द्रेश्वरको मन्दिरमा सुनको गजुर र ध्वजा चढाएका थिए भन्ने थाहा हुन्छ । जयसिंहरामको सम्झनामा राखिएको पनौतीको ताम्रपत्रमा विसं१४५७ मा जयसिंहरामको मृत्यु भएपछि इन्द्रेश्वर महादेवलाई चतुर्मुख सुवर्णकोष चढाइयो भनिएको छ । त्रिवेणीघाटको पाटीमा चारैतिर भव्य चित्र कोरिएका छन् मत्स्य, कूर्म, बराह, नरसिंह, वामन, पर्शुराम, राम, कृष्ण, बुद्ध, कल्कि अर्थात् विष्णुका दस अवतार । चित्रहरूका रंग खुइलिएका छन् र ती उप्किने तरखरमा छन् । रविनभक्त कर्माचार्य पाकाबाट सुनेका कथा सुनाउँछन्, यी चित्र डेढ सय वर्षअघि भक्तपुरका एक कलाकारले बनाएको इतिहास पाइन्छ । सुनेअनुसार ती कलाकारका आँखा थिएनन् । केदारनाथ, मुक्तेश्वर, संकष्टनारायण, चार नारायण, कृष्ण, सूर्यनारायण, तुलानारायण, अहल्या शिला, शिवलिंग र ढुंगामा कुँदिएका अन्य कलात्मक मूर्तिले त्रिवेणीघाट एक खुला संग्रहालयजस्तो लाग्छ ।पनौतीको इतिहास, मिथक र आख्यानको केन्द्रबिन्दुमा त्रिवेणीघाट नै आउँछ । ज्ञानकाजी भन्छन्, यो घाटले किंवदन्तीमा कति महत्त्व राख्छ भने पशुपतिका विरूपाक्षलाई पापमोचनका लागि नेमुनिले त्रिवेणी गई स्नान गर्न सुझाएका थिए भनी संस्कृतमा लिखित ठ्यासफूमा उल्लेख छ ।महेशराज भन्छन्, यी सबै कथा केवल पुराण हुन्, इतिहास होइनन् ।त्रिवेणीमा दूध बग्ने कथा केवल किंवदन्ती हो, इतिहास होइन । यस्ता मिथककथाहरू हजुरआमाहरूसँगै बाँच्छन्, उनीहरूले अर्को पुस्तालाई सुनाउँछन्, जसरी नदीमा दूध बग्ने कथा मेरी हजुरआमासँगै बाँच्यो र त्यो अहिले मसँग पनि अलिअलि बाँचिरहेको छ ।"
अझै हिँड्नु छ हजारौं माइल,"नेपालगन्जका निर्मला कुर्मी र नन्कुन्नी धोबीका लागि न्यायको लडाइँमा होमिएको लामो समय भयो, न्याय अझै नजिक छैन । निर्मलाको परिवारका सदस्यको शंकास्पद मृत्यु भयो, अनेक षड्यन्त्र गरी उनलाई पनि बेपत्ता पारियो । घटनामा संलग्नहरूविरुद्ध जति नै आवाज उठाए पनि सुनुवाइ भएको छैन । निरीह महिलाहरूमाथि यति ठूलो अन्याय भइरहँदा पनि राज्यका संरचनाहरू मौन छन् । महिलाको बाँच्न पाउने अधिकारको हनन मात्र होइन, यो मानव अधिकारकै उल्लंघन हो भन्ने जान्दा पनि स्थानीय सरकारदेखि सम्बन्धित सबै निकाय न्यायका लागि प्रतिबद्ध छैनन् । हामी आफ्नै बलबुतामा लड्नुपरिरहेको छ, आन्दोलन गर्नुपरिरहेको छ । उत्पीडनविरुद्ध कदम बढाउँदा हामीलाई कैयौंपटक रोक्न खोजिएको छ । शक्ति र सत्तामा पहुँच भएकाहरू हाम्रो आँसुमा रमाइरहेका देखेका छौं । निर्मलाको सम्पत्ति हडप्न निकै घीनलाग्दो काम भइरहँदा पनि तिनलाई कानुनी कठघरामा उभ्याउन सम्बन्धित निकायले आनाकानी गरिरह्यो ।निकै लामो हिँडाइपछि पनि हामीलाई थकान महसुस भएको छैन । बरु हामीसँग प्रश्नहरू छन् न्यायका लागि अझै कहिलेसम्म संघर्ष गरिरहनुपर्ने हो ? हामीलाई कसले दिन्छ न्याय ? कसरी पाइन्छ न्याय ? नेपालको संविधानले महिलालाई आत्मसम्मानपूर्वक बाँच्न पाउने हकको व्यवस्था गरेको छ । महिला हिंसा वर्जित गर्ने संविधानमा टेकेर अनेक कानुन बनेका छन् । कानुन पालनाका लागि अनेकन संरचना छन्, पदाधिकारी छन् । कहीँकतैबाट महिलाका आवाज नदबियोस्, महिलाहरू हिंसाको सिकार नबनून् भन्ने तिनका उद्देश्य र कार्य क्षेत्र हुन् । महिलाको सुरक्षा, स्वतन्त्रता, आत्मसम्मानसहितको बाँच्न पाउने अधिकार स्थापनाकै लागि राष्ट्रिय तथा अन्तर्राष्ट्रिय सन्धिसम्झौता भएका छन् । महिला हिंसाविरुद्धका अभियान बारम्बार चलिरहन्छन् । यस्ता कानुन, सन्धि र सम्झौता बनाउनुपछाडिको कारण हो सरकारलाई खबरदारी गर्नु । विभिन्न कालखण्डमा महिलाले अधिकार प्राप्तिका लागि आफ्नै तरिकाले संर्घष गरेको इतिहास छ । महिला आन्दोलन विभिन्न चरणमा कहिले मुखर भएका छन् त कहिले शिथिल । तर, यति धेरै सयन्त्र र प्रयासपछि पनि राज्य संरचना अझै महिलामैत्री छैनन् भन्ने उजागर गर्छ निर्मलाका लागि न्याय माग्दा हामीले भोग्नुपरेको कष्टले ! र, अझै यस्तै अवस्था रहिरहने हो भने अर्को पुस्ताले पनि हामीझैं महिला हिंसाविरुद्ध संघर्ष गरिरहनुपर्नेछ । महिलाका सवाल हाम्रो समाजमा गम्भीरता साथ हेरिँदैन । न महिलालाई हेर्ने दृष्टिकोण नै बदलिएको छ । कतिसम्म भने, निर्मलाको न्यायका लागि हामी धाएका प्रत्येक सरकारीगैरसरकारी कार्यालयका पदाधिकारीमा पनि महिलालाई हेर्ने दृष्टिकोण उही पायौं पुरातन र पितृसत्तात्मक !न्यायका लागि हामीले ढक्ढक्याएका ढोकाहरू खुल्न सकेनन्, यही सोचले । यति लामो यात्रामा हामी बेलाबेला निराश भएका छौं, तर न्याय पाउने आशा मरेको छैन । यसका लागि जस्तै संघर्ष गर्नुपरे पनि हामी मानसिक रूपमा तयार छौं । यो न्याय यति बहुमूल्य छ, जो ठूला हरूसँग मात्रै हुने रहेछ । देहातबाट हिँड्दै काठमाडौं आएका हामीले यति शक्तिशाली व्यक्ति र यस्तो बलशाली पितृसत्ताविरुद्ध लड्नुपरिरहेकै छ अनवरत । पुरुषप्रधान यो समाज सोच्छ छ महिलामाथि हिंसा हुनु सामान्य कुरा हो । महिलाहरू हिंसा भोग्नकै लागि जन्मेका हुन् । उनीहरू खाना पकाउन, घरव्यवहार चलाउन, बच्चा जन्माउन, रेखदेख गर्न, स्याहारसुसार गर्न जन्मेका हुन् । योबाहेक महिलाको जीवन छैन । महिलालाई सम्पत्तिको अधिकार किन दिनुपर्यो ? महिलालाई घरमुली किन बनाउनुपर्र्या ? महिलालाई घरबाहिर किन पठाउनु पर्यो ? महिलालाई घरभित्रै राख्नुपर्छ । यिनीहरू लजालु हुनुपर्छ । यस्तो सोचले महिलामाथिको हिंसामा बढोत्तरी भइरहेको छ । र, यस्तै सोचले महिलाका मुद्दा अझै प्राथमिकतामा छैनन् । जब कोही महिला हिंसामा पर्छिन्, तब सकभर त्यो हिंसाबारे उनी बाहिर नबोलून् भन्ने सोच्छ यो समाज । उनी बोले परिवारकै बेइज्जत हुन्छ भनिन्छ । र, सम्झाईबुझाई घरभित्रै यस्ता हिंसालाई साम्य पार्न खोजिन्छ । जब उनी सम्झिनबुझ्न मान्दिनन् र मलाई हिंसा भयो, मलाई न्याय चाहियो भनेर घरको चौघेरा नाघ्छिन्, तब खडा हुन्छ चुनौतीको पहाड । उनले म हिंसामा छु, मलाई न्याय चाहियो भन्नेबित्तिकै यो समाजले उनको चरित्रमाथि प्रश्न उठाउँछ । न्याय दिने सम्बन्धित निकायमा पनि उनले अनेकन् प्रश्न सामाना गर्नुपर्छ । न्याय माग्ने महिलालाई उल्टै कठघरामा उभ्याइन्छ । त्यो पनि एकपटक होइन पटकपटक । बारम्बार उनीमाथि भएको हिंसालाई सम्झना गराइन्छ । हिंसापीडित महिलालाई हाम्रो समाज र सरकारी संरचनाहरूले निकै दौडाउँछ, उनीहरूलाई गलाउनका लागि । गरिब तथा विपन्न परिवारका पीडित महिलालाई कहिले समाजका अगुवा भनौंदाको दैलोमा बोलाइन्छन् र भनिन्छ मिलेर बसे मात्र तिम्रो हित हुन्छ । कहिले घरपरिवारको नाममा त कहिले छरछिमेकीको नाममा मिल्न दबाब दिइन्छ । पीडित महिलालाई भन्ने गरिन्छ, तिमी गरिब छौ, हिंसा गर्ने ठूलाबडा हुन्, उनीहरूसामु उभिने तिमीहरूको हौसियत छैन । महिलालाई न्यायका लागि दौडधुप गर्न कठिन पनि छ । छोराछोरीको रेखदेख गर्नैपर्यो । एक दिन खेतमा नगए भोकै बस्नुपर्ने हुन सक्छ । यस्तोमा न्याय माग्न जाने कि, न्याय माग्दा हुने खर्च जोगाएर बालबच्चाको पेट भर्ने ? यस्ता चुनौती चिरेर सम्बन्धित निकायमा पुग्दा अलमलमै परिन्छ । दुविधा मात्रै हुन्छ कहाँ जाने ? कुन हाकिमसाबले मेरो कुरा सुन्छन् ? हिंसापीडित महिलाले काखमा बच्चा च्यापेर हाकिमसाबको कोठाकोठामा गएर ममाथि हिंसा भयो भन्दा ठूलो आवाजमा जवाफ आउँछ भोलि आउनुस् आज फुर्सद छैन । भोलिपल्ट पुगेर सबै बताउँदा तिम्रै गल्ती होला, मिलेर बस्नु पर्दैन ? दौडेर आइहाल्ने हो ? भन्ने प्रश्न गरिन्छ । त्यसपछि पनि बल्लतल्ल कानुनी बाटोमा जान्छु भन्दा पर्सि वकिलबाट निवेदन लेखाएर ल्याऊ भनिन्छ । यस्ता नानाथरीका झमेला जानाजान दिएजस्तो महसुस हुन्छ ताकि कुनै महिला न्यायका लागि यसरी सरकारी कार्यालय नआऊन् भनेर । कतिपय स्थानमा त, थर्काएरै पठाइन्छ पनि । अझ निरीह महिला देखे, प्रहरी प्रशासनका मान्छेले यसो हेर्छन् अनि फेरि उही प्रश्नको सिलसिला सुरु हुन्छ काँ आको ? नाम के हो ? कोसँग भेट्ने ? हाकिमसाबलाई यसरी भेट्न पाइन्न, हाकिमसाबको भेट्ने समय लिएर आउनुस्, अहिलेलाई जानुस् । यसरी गेटबाटै फर्काइन्छ । हाकिमसाबसँग भेट्न पाए पो समय लिने ! हाकिमसाबले दर्शन दिए पो आफ्नो गुहार राख्ने ! बल्लतल्त थुरथुर काम्दै प्रहरीको गेटमा पुगेकी महिला यस्ता व्यवहारबाट झनै डराएर फर्किहाल्छन् । यसरी पटकपटक प्रहरी कार्यालय धाउँदा भएको पैसा पनि सकिन्छ, न्याय पनि पाइँदैन ! र, घरमा पनि कसैले कुरा सुन्दैन । यस्तो व्यवहारले पीडितलाई झनै पीडित बनाउँछ । उता फेरि जो पीडक हो र जसले हिंसा गरेको छ, उसको पहुँचमै हाकिमसाब हुन्छन् । हाकिमसाबको कोठामा समेत बिनारोकटोक आउजाउ गर्छन् । गेटको प्रहरीले पनि ती पीडकलाई रोक्दैन, पीडित महिलालाई जसरी अनेकन् प्रश्न गर्दैन । पीडक शानले हाकिमसाबको सरकारी गाडीमा मज्जाले डुल्छ, तिनलाई कसैले हप्कीदप्की गर्दैन । खासमा न्यायमै पनि असमानता छ । यो महिलामाथिको परोक्ष अन्याय पनि हो । हिंसापीडित महिलाको आत्मसम्मानमा यस्ता गतिविधिले चोट पुर्याइरहेको छ, तिनीहरूमाथि ज्यादती भएको छ । महिलाले कानुन, नीतिनियमको पालना गर्नुपर्ने, तर यस्ता प्रावधान पीडकले खल्तीमा राखेर हिँड्छन् । बरु पीडित महिलालाई धम्की दिंदै हिँड्छन् । आफ्नै अघि हिंसापीडित महिलालाई तथानाम गाली गर्दा पनि हाकिमसाब बोल्दैनन् । किनभने व्यक्तिगत स्वार्थ उसको कतर्व्यभन्दा ठूलो छ । उनीहरू सत्यलाई सत्य र झुठलाई झुठ भन्न चाहँदैनन् । पीडक, जो पहुँचवाला पनि हुन्, तिनीहरूसँगको सम्बन्ध बिगार्ने चाहना कानुनको पालना गर्ने स्थानमा भएकाहरूलाई हुन्न । यस्ता अनुभव हामीले न्यायका लागि लडिरहँदा बटुल्यौं । यो आम हिंसापीडित महिलाको भोगाइ पनि हो । महिलाका लागी न्याय भनेको सम्बन्धित निकायमा जाने, फर्किने कसैलाई केही नभनी रुने र भोलिपल्ट फेरि उही सरकारी कार्यलय धाउने, अनि गालीबेइज्जती सहने । र, उही असजिला प्रश्नको सामाना गर्ने, प्रत्येकपटक सरकारी कार्यलय धाउँदा । सोधिने अनुहार फरकफरक भए पनि प्रश्न उस्तै हुन्छन् । न्यायका लागि जति धेरै आवाज महिलाले उठाउँछन्, त्यति नै धेरै बल त्यसलाई दबाउनमा पीडक लागेको हुन्छ । पीडित महिलाको हिम्मत तोड्न, हौसला परास्त गर्न, चरित्रलाई जोडेर कुरा काट्न पीडक रमाएका हुन्छन् । कतिपय अवस्थामा त पैसाको प्रलोभन देखाएर उत्पीडनमा परेका महिलालाई चुपचाप बस्न दबाब दिइन्छ । विद्यमान संरचनामा रहेर गरिब तथा असहाय महिलाले न्याय पाउन निकै संघर्ष गर्नुपर्छ । न्यायमूलक समाज यसरी कसरी बन्छ ? जसलाई यस्तो परेको छैन, तिनलाई यस्तो भोगाइ, सिनेमाको कुनै पटकथाजस्तो लाग्न सक्छ । तैपनि यति प्रतिकूलताका बावजुद न्याय पाउने हाम्रो आशा मरेको छैन । यस्तो अँध्यारोमा पनि टाढा कतै जलिरहेको टुकीको उज्यालोजस्तै भएको न्यायसामु हामी पुग्छौं भन्ने सपना अझै छ । प्रत्येक दिन त्यही सपनाका कारण हामी अघि बढिरहेका छौं । यो सपना अब विपना भएको हेर्न मन छ । स्थानीयदेखि संघीय सरकारसम्मलाई हामीले न्यायका लागि गुहारेका छौं । तर, हामीले बनाएको सरकारले पनि हामीलाई न्याय दिन सक्दैन भन्ने निष्कर्षमा हामी पुग्दै छौं । सरकारीस्तरबाट केही प्रयास नभएका होइनन्, तर यस्तो परिस्थतिमा ती प्रयास अत्यन्तै कमजोर साबित भइरहेका छन् । सरकार भन्छ सिंहदरबार घरघरमा पुगेको छ । तर, खोइ महिलाका लागि न्याय पुगेको ? महिलामाथिको उत्पीडनले समाजको अवस्था जर्जर बनाएको छ । जब कसैमाथि अन्याय हुन्छ, तब पीडितभन्दा पहिले पीडक नै प्रहरीकोमा जान्छन्, नेताहरूको घरघरमा तुरुन्तै पुग्छन् । नेताले पनि किन हिंसा गर्यौ, यस्तो गर्नु हुन्न, अब कानुनअनुसार जे कारबाही भोग्नुपर्ने हो त्यसका लागि तयार हौ भन्नुको सट्टा उल्टै स्याबासी दिन्छन् र संरक्षण गर्छन् । अझ उत्पीडनमा परेका वर्गलाई थिचोमिचो गर्न प्रोत्साहन गर्छन् । यो यथार्थ हामीले प्रत्यक्षअप्रत्यक्ष रूपमा भोगेका छौं । न्याय पाउन पनि अब त कानुनको होइन, प्रहरी र नेताहरूको दैलोमा धाउनुपर्ने अवस्था छ ।यस्तो अवस्था परिवर्तन नभएसम्म सबैका लागि न्याय समान हुन्न । समस्या हाम्रो कानुनमा होइन त्यसलाई कार्यान्वयन गर्ने संरचना र व्यक्तिहरूमा छ, यसलाई मलजल गर्ने राजनीतिक प्रणालीमा छ । स्थानीय सरकारकहाँ न्याय माग्न जाँदा प्रदेशलाई देखाइन्छ । प्रदेश सरकारमा उही माग लिएर जाँदा भनिन्छ हामी त स्थानीय र संघीय सरकारका पुल मात्रै हौं, अधिकार सबै उतै छ । यस्ता विषय हाम्रो अधिकारभित्रको होइन भन्दै संघतिर देखाइन्छ । प्रदेश र स्थानीय सरकारले यति भनेपछि हामी संघीय राजधानी काठमाडौं आएका थियौं, यहाँका शासकलाई आफ्नो माग सुनायौं, त्यही पनि महिनौंसम्म हाम्रो मागको सुनुवाइ भएन । न्यायका लागि स्थानीय र प्रदेशमा यतिका संरचना हुँदा पनि हामी बाध्य भएर संघमै आउनुपर्यो । यदि संघले मात्रै न्याय दिन्छ भने किन चाहियो प्रदेश र स्थानीय संरचना ? एकअर्कालाई सरकारहरूले औंला तेर्स्याउन थालेपछि न्याय कसरी पाउने हामीले ? पीडितहरू न्याय पाउन काठमाडौं नै आउनुपर्ने बाध्यतालाई संघीयताले तोड्न सकेको छैन । लाग्छ, न्याय त केवल शब्दमा छ । न्याय केवल कानुनका धाराहरूमा छन्, जसको कार्यान्वयन हुँदै हुँदैनन्, कार्यान्वयन भए पनि ती असहायका लागि हुँदै होइनन् । पहुँच र शक्ति हुनेहरूका लागि मात्र न्याय छ, हाम्रो देशमा । स्थानीय र प्रदेश सरकारले न्याय दिन नसकेपछि हामी सिंहदरबार हान्नियौं । आँखाभरि आँसु र गोडाभरि ठेला उठाउँदै चिसो सडकमा निकै दिन धर्ना दियौं । आमसमुदायले हाम्रो माग जायज हो भनिरहँदा पनि सरकारले हामीलाई शंका गरिरह्यो । हामीले गरेको यो कोसिस, हिम्मत र हाम्रो सपनालाई सरकारले विश्वास गरेन । अत्याचारीलाई साथ दिन ठूल्ठूला प्रहरी हाकिम र नेतालाई के बाध्यता पर्यो ? हाम्रो आशा अब निराशामा फेरिनु हुन्न । महिला हिंसाजस्तो मुद्दामा पनि जालझेल, भनसुन, चलखेल अब हुनु हुन्न । र, हाम्रो चाहना छ न्यायको परिभाषा बदलिनुपर्छ । न्याय हाम्रा लागि पनि हुनुपर्छ । पीडक र पीडितबीच अब राजनीतिक शक्ति उभिनु हुन्न । यसो भए मात्रै न्यायको हाम्रो आशा निभ्दैन ।"
दिव्य उपदेशमाथि एक शंका,"राजा पृथ्वीनारायण शाहले आफ्नो जीवनको अन्तिम घडीमा टिपाएको भनिएको ग्रन्थलाई दिव्य उपदेश को नामले चिनिँदै आएको छ । यसको पाण्डुलिपि काठमाडौंका एक बस्न्यात परिवारसँग थियो र इतिहासकार बाबुराम आचार्यले सन् १९३० को दशकमा यसलाई फेला पारेको बताइएको छ । यो ग्रन्थको ऐतिहासिकताबारे कहिलेकाहीँ प्रश्न उठे पनि नेपालको औपचारिक राष्ट्रवादको कथामा पृथ्वीनारायण शाह र दिव्य उपदेश को महत्त्वपूर्ण भूमिका रहेको निर्विवाद छ । दिव्य उपदेश मा अर्थव्यवस्था, कूटनीति, युद्ध रणनीतिलगायत विषयको चर्चा छ । तर, नेपाल असली हिन्दुस्तान र चार जात र छत्तीस वर्ण को फूलबारी हो भन्ने दुई भनाइ सायद सबैभन्दा बढी चर्चित छन् । यो लेखमा असली हिन्दुस्तानको अर्थ चलनचल्तीको अर्थभन्दा फरक हुन सक्ने विचार प्रस्तुत गरिएको छ र दिव्य उपदेश को ऐतिहासिकतामाथि समेत प्रश्न उठाइएको छ ।भूगोल र धर्मइतिहासकारहरूका अनुसार, हिन्दु धर्मसँग नजिकको सम्बन्ध राख्ने इन्दु वा हिन्दुस्तान जस्ता शब्दहरू भारतमा लामो समयदेखि प्रयोग हुँदै आएका थिए । यी शब्दहरूले हाल पाकिस्तानस्थित इन्दु नदीभन्दा पूर्वको भूभाग भन्ने बुझाउँथे । भौगोलिक अर्थ यति बलियो थियो कि ईश्वीको अठारौं शताब्दीसम्म हिन्दु क्रिस्चियन वा हिन्दु मुसलमान जस्ता शब्दहरूसमेत प्रचलित थिए । अर्थात् भौगोलिक अर्थमा र त्यसमा बसोबास गर्ने बासिन्दालाई जनाउने विशेषणका रूपमा हिन्दु शब्दको प्रयोग भएको थियो । हिन्दु शब्दले धर्म को अर्थ कहिलेदेखि बोक्यो ? हिन्दु शब्दले भारतीय उपमहाद्वीपमा मानिने विभिन्न सांस्कृतिक अभ्यासलाई धर्मको रूपमा बुझाउन थालेको इस्वीको अठारौं शताब्दीको अन्तिमतिर मात्र हो । यही बेला भारतका अंग्रेज शासकहरू र पश्चिमी अध्येताहरूले हिन्दु शब्दलाई धर्मको अर्थमा प्रयोग गर्न सुरु गरेका थिए । त्यसैबेलादेखि मनुस्मृति जस्ता ग्रन्थहरूलाई हिन्दु धर्मको कालजयी ग्रन्थका रूपमा चित्रित गरियो । सन् १७७२ मा एउटा ग्रन्थको अंग्रेजी अनुवादमा हिन्दु धर्म लाई तन्द्रु धर्मका रूपमा चिनाइएको थियो ! एक अध्येताले सन् १८०२ मा मात्रै भारतमा एक धार्मिक अभियन्ताले आफूलाई हिन्दु धर्मावलम्बी का रूपमा चिनाएर लेखेका छन् । अर्थात् उन्नाइसौं शताब्दीको सुरुका वर्षहरूमा समेत भारतमा हिन्दु शब्दले धर्म बुझाउने अभ्यास व्यापक थिएन ।सन् १७७५ मा पृथ्वीनारायण शाहको निधन नुवाकोटमा भएको थियो । उसो भए, पृथ्वीनारायण शाहले असली हिन्दुस्तान भनेर धर्म होइन, तर अरू केहीलाई इंगित गरेका थिए होलान् ? इतिहासका अन्य पात्र र अभ्यास हेर्दा यो रहस्य झनै बाक्लो देखिन्छ । नेपाली इतिहासकार र अध्येताहरूका अनुसार, पृथ्वीनारायण शाहभन्दा अगाडि नै मकवानपुर र पाल्पाका सेन राजाहरूले आफूलाई हिन्दुपति भनेर चिनाउँथे । दिव्य उपदेश को परिचयमै पनि पृथ्वीनारायण शाहले हिन्दुपतिको राज्य लिएको उल्लेख छ । रणबहादुर शाहको पालामा जारी भएको एक दस्तावेजमा मकवानपुरका राजाहरूलाई हिन्दुपति भनिएको छ । यहाँ अर्को प्रश्न पनि उठाउन सकिन्छ के भारतमा भन्दा अघि नेपालमा हिन्दु शब्दको प्रयोग धर्मको अर्थमा प्रचलनमा आयो ? सम्भव त छ, तर यदि भारतलाई हिन्दु धर्मको उद्गम मान्ने हो भने यस्तो बुझाइ पत्यारलाग्दो देखिँदैन । नेपालमा हिन्दु शब्दले धर्मको एकल अर्थ दिनेगरी प्रयोग कहिले सुरु भयो ?मेरो प्रारम्भिक अध्ययनले के देखाउँछ भने सायद हिन्दु शब्द धर्मको अर्थमा नेपाल र भारतमा एकैसाथजस्तो प्रचलनमा आएको हुनुपर्छ । नेपाल र भारतबीच जारी धार्मिक र शैक्षिक आदानप्रदानले यस्तो अवस्था सृजना भएको हुन सक्छ । इस्वीको उन्नाइसौं शताब्दीका सुरुका वर्षहरूमा नेपालमा हिन्दु शब्दको प्रयोग धर्मको अर्थमा भएको छँदै थिएन वा एकदमै कम थियो । पृथ्वीनारायण शाहले लेखेका भनिएका केही पत्रहरूमा हिन्दु शब्दको प्रयोग भएको पाइँदैन । उन्नाइसौं शताब्दीको सुरुवाततिर गोवधविरुद्ध जारी धर्मसँग सरोकार राख्ने सरकारी आदेशहरूमा पनि हिन्दु शब्द प्रयोग भएको देखिँदैन । बरु सन् १८०५ मा राजा गीर्वाणयुद्ध शाहको पालामा जारी भएको जग्गासम्बन्धी एक आदेशमा एक जना हिन्दु सुबेदार को उल्लेख गरिएको छ ! समकालीन दृष्टिकोणबाट हेर्दा असली हिन्दुस्तान का एक व्यक्तिको नाम हिन्दु हुनु एकदमै अस्वाभाविक लाग्छ । यसैगरी, असली हिन्दुस्तान का राजा रणबहादुरले सेन राजालाई हिन्दुपति भन्नु पनि अनौठो लाग्छ । सन् १८४० को दशकबाट भने हिन्दु शब्द आधुनिक अर्थमा सरकारी दस्तावेज र आदेशहरूमा प्रयोग भएको देखा पर्छ ।उसोभए पृथ्वीनारायण शाहले वा उनीभन्दा अगाडिका सेन राजाहरूले हिन्दु शब्दलाई भौगोलिक विशेषणका रूपमा प्रयोग गरे होलान्, भारतमा जस्तै ? यो बिलकुलै सम्भव छ । र, यो अर्थमा शाहले आफ्नो भूमिलाई असली हिन्दुस्तान भने । शाहले आफूलाई अगाडिका सेन राजाहरू वा दक्षिणी मैदानका राजाहरूभन्दा गतिलो भएको दाबी गर्न असली हिन्दुस्तान शब्द प्रयोग गरेका हुन सक्छन् । यसैगरी सेन राजाहरूको राज्य दक्षिणको मैदानसम्म फैलिएकाले उनीहरूले भौगोलिक अर्थमा (भूपतिको रूपमा) आफूलाई हिन्दुपति भनेका हुन सक्छन् । तर, यो विषयलाई अर्को दृष्टिकोणबाट पनि हेर्न सकिन्छ । पश्चिमा लेखक र हिन्दु शब्दको प्रयोगरमाइलो के पनि छ भने उन्नाइसौं शताब्दीका सुरुका दशकहरूमा लेखिएका पुस्तक र दस्तावेजहरूमा कृस्चियन मिसिनरी र अंग्र्रेज कूटनीतिज्ञहरूले नेपालमा पवित्र र शुद्ध हिन्दु धर्म भएको जिकिर गरेका छन् । मैले माथि उल्लेख गरिसकेँ भारतमा यसै समयमा हिन्दु शब्दले धर्मको अर्थ दिन थालेको हो । नेपालमा (खासगरी काठमाडौं उपत्यकामा) देखिएका मठ मन्दिर, मानिसहरूको भक्तिभाव र जात्राहरू देखेर विदेशीहरूले त्यस्तो ठानेका हुन सक्छन् । उनीहरूले इस्लाम धर्मले प्रभाव नपारेका हुनाले पनि नेपालको हिन्दु धर्म उच्चकोटीको रहेको तर्क गरेका छन् । नेपालका इतिहासकारहरूले पनि शाहको असली हिन्दुस्तानको भनाइलाई यसरी नै अर्थ्याउने गरेका छन् ।उसो भए पश्चिमा लेखकहरूको भनाइ र दिव्य उपदेश मा शाहको भनाइ कसरी उस्तै हुन आयो भन्ने प्रश्न आउँछ । यो बिलकुलै संयोग पनि हुन सक्छ । तर, मैले माथि भनिसकेँ सन् १७७५ मा शाहको निधन हुँदा भारतमा समेत हिन्दु शब्दले धर्म नबुझाउने वा भर्खरै मात्र बुझाउन सुरु हुन थालेको थियो । यी दुई तथ्यहरूलाई सँगै राखेर हेर्दा दिव्य उपदेश को ऐतिहासिकतामा प्रश्न उठाउन सकिन्छ ।दिव्य उपदेशको ऐतिहासिकता र सामाजिक जीवनउसो भए के दिव्य उपदेश कसैको कल्पनाबाट सिर्जित रचना हो ? के कसैले जानीबुझीकनै विदेशीहरूले कल्पना गरेको उच्चकोटीको हिन्दु धर्मको चित्रलाई दिव्य उपदेशमा घुसाइदियो ? यसको जवाफ सीधा र सरल छैन, तर यसलाई शंकाको दृष्टिकोणबाट हेर्न भने सकिन्छ । केही अध्येताहरूले राम शाहको समयमा जारी चर्चित एतिहासिक दस्तावेजहरू उन्नाइसौं शताब्दीमा मात्रै लिपिबद्ध गरिएको बताएका छन् । दिव्य उपदेश कहिले लिपिबद्ध गरियो ? लिपिबद्ध गर्ने क्रममा भूल भयो ? यसको जवाफ इतिहासकारहरूले अहिलेसम्म दिएका छैनन् ।पृथ्वीनारायण शाहका छोरा र खासगरी नाति स्वामी महाराज रणबहादुर शाहको गतिविधि हेर्दा शाहको मृत्युलगत्तै असली हिन्दुस्तानको आदर्श (धर्मको अर्थमा) मानेको देखिँदैन । बरु, हिन्दु धर्मलाई सार्वजनिक रूपमा अपमान गर्ने र दिव्य उपदेशमा नगर्नू भनेका सबै काम गरेको देखिन्छ । शाहका सन्तानहरूलाई दिव्य उपदेश न दिव्य थियो, न उपदेश । पृथ्वीनारायण स्वयंले भारतका मुगल सम्राट्बाट जमिन्दार को मान्यता पाउने प्रयास गरेका थिए । शाहको निधनपछि सरकारी आदेशहरू तथा दस्तावेजमा कतै पनि दिव्य उपदेशको चर्चा नगरिनु उदेकलाग्दो देखिन्छ । न त विदेशी लेखकहरूले नै यो दस्तावेज वा श्रुतिको चर्चा गरेको देखिन्छ । जब कि पृथ्वीनारायण शाहको नायकत्वलाई सबैले स्वीकार गरेका थिए ।दिव्य उपदेशको सामाजिक जीवन र लोकप्रियता बुझ्न भने राजनीतिलाई हेर्नुपर्ने हुन्छ । इस्वीको बीसौं शताब्दीको सुरुका दशकहरूमा नेपालमा राष्ट्रवादको औपचारिक कथा बुन्ने प्रक्रिया सुरु भएको थियो । ठीक यसै समयमा दिव्य उपदेश अचानक देखा पर्छ । यही समयमा उत्तरी भारतमा हिन्दु राष्ट्रवाद को उदय भएको थियो र त्यहाँका राष्ट्रवादीहरूले हिन्दु नेपालबाट ठूलो आशा राखेका थिए । कसैलाई लाग्न सक्छ, संसारका अन्य देशहरूमा पनि दस्तावेजहरू लामो समयसम्म हराएका र भेटिएका छन् । सही हो र यो संयोग मात्र पनि हुन सक्छ । तर, फर्जी ऐतिहासिक दस्तावेजहरूको उदारहण पनि संसारभर नै पाइन्छन् । अन्य देशका केही चर्चित घटनामा राष्ट्रवादी र सत्यको खोजीमा लागिपरेका धार्मिक संस्थाहरूको संलग्नतामा फर्जी दस्तावेजको उत्पादन गरिएको पाइएको छ ।असली हिन्दुस्तान को भनाइले खासगरी राणा शासनपछि राजाको शासन र गतिविधिहरूलाई देवत्वकरण र वैधानिकता प्रदान गर्न मद्दत पुर्यायो । राजा महेन्द्रलाई नेपाललाई हिन्दु राज्य घोषणा गर्न वैचारिक र वैधानिक आधारशिला दियो । र, यो नेपालको औपचारिक राष्ट्रवादको अभिन्न अंग बनेर रह्यो । राजा महेन्द्रकै पालामा यसलाई पटकपटक मुद्रण गरेर व्यापक प्रचार गरियो र कमन सेन्स बनाइयो ।यसैगरी असली हिन्दुस्तानको भनाइ नेपालको जनजाति आन्दोलनका पक्षधरहरूमाझ पनि उत्तिकै लोकप्रिय छ । नेपालमा पृथ्वीनारायण शाहको पालादेखि हिन्दुकरण गरेर अन्य संस्कृतिमाथि थिचोमिचो भयो भन्ने मान्यतालाई स्थापित गराउन दिव्य उपदेशमा उल्लेख भएको उक्त भनाइ प्रयोग गरिँदै आएको छ । यी दुवै समूहहरू असली हिन्दुस्तानको समकालीन अर्थलाई निःसंकोच स्वीकार गर्छन् । तर, हिन्दु शब्दको अर्कै ऐतिहासिक अर्थ पनि हुन सक्छ वा दिव्य उपदेश पूर्ण वा आंशिक रूपमा कसैले राष्ट्रवादको पवित्र उद्देश्य राखेर रचना गरेको साहित्य पनि हुन सक्छ । दिव्य उपदेशमा उल्लिखित अरू घटना, पात्र र भनाइहरूलाई पनि शंकाको दृष्टिकोणबाट हेर्न सकिन्छ । तर, यो प्रसंग अर्कै समयका लागि ।(बस्नेत नयाँदिल्लीस्थित साउथ एसियन युनिभर्सिटीमा समाजशास्त्र पढाउँछन् ।)"
मत्स्यांगनाको तस्बिर,"छुट्टीको दिन पाँच वर्षकी मेरी भदै बिहानको न्यानो घाममा पिङमा झुल्दै थिई । मलाई देख्नेबित्तिकै ह्वाइटबोर्डतिर देखाउँदै भनी, निनी, हेर्नू त, मैले के बनाएको छु त्यहाँ ? खोइ, के बनाइछ मेरो छोरीले ? ह्वाइटबोर्डतिर हेर्दै मैले भनें । उसले भनी, त्यो त मरमेड हो नि ।हो रै छ । यो त कस्तो राम्रो मरमेड, मत्स्यांगना, बनाएछ छोरुले ।त्यो हेरेर, झ्वाट्ट मलाई डेनमार्कको राजधानी कोपनहेगनमा देखेको मरमेडको मूर्ति याद आयो । मैले उत्साहित हुँदै भने, तिमीलाई थाहा छ ? निनीले मरमेडसँग फोटो खिंचेको छु नि । उसले अचम्म मान्दै भनी, हो र ?तिमीलाई हेर्न मन छ ?छ, नि ।मैले तल कोठामा जाने इसारा गर्दै भनें, त्यो त एकदम पहिलेको फोटो हो । जाऊँ हिँड । हामी पुरानो फोटो एल्बममा त्यो फोटो खोज्न जाऊँ ।त्यो फोटो त म जन्मनुभन्दा पहिलेको होला नि । है निनी ?हो बेटा, तिमी जन्मनुभन्दा धेरै वर्षपहिलाको फोटो हो त्यो ।त्यो एउटा फोटो भेट्टाउन हामीले बिभिन्न एल्बमहरू पल्टाइसकेका थियौं । फोटो हेर्दै गर्दा जन्मिएका उसका कौतूहल र टिप्पणी निकै रहरलाग्दा थिए । प्रत्येक नयाँ फोटो पल्टाउँदाको उसको उत्सुक र कल्पनाशील हेराइलाई पछ्याउने कोसिस गर्दै थिएँ । त्यति नै बेला ठ्याक्कै मरमेडको फोटो पल्टियो ।यी, ल हेर त मरमेड ।तर, यो त कस्तो अर्कै खालको छ त निनी ?उसले जिउँदो मरमेडको तस्बिरको कल्पना गरेको हुनुपर्छ । यो त कांसको मरमेडको तस्बिर थियो । त्यो पनि अक्सिडाइज भएर हरियोहरियो पत्र लागेको । यो मरमेडको मूर्ति हो नि छोरु ।उसको उत्सुक र कौतूहल मस्तिष्क अन्योलमा परिसकेको थियो । मैले फ्याट्ट उसलाई अर्को एल्बमको फोटो देखाउँदै भनें, यो फोटो हेर त । को होला यो ? यो त निनी, तिमीजस्तै बच्चा हुँदाको फोटो हो नि ।उसको अन्योल मस्तिष्क फेरि उत्सुक हुन थाल्यो । मैले उबाटै सिकेको बचावनीति हो यो । आफूसँग उत्तर र तर्क नभएपछि अगाडिको मान्छेले सोच्न नभ्याउँदै विषय परिवर्तन गरिदिने । धेरै पहिलेको कुरा होइन । पन्ध्र वर्षअगाडिसम्म घरमा आएका पाहुनाको सत्कारमा उनीहरूलाई फोटोएल्बम देखाउने चलन थियो । ती एल्बमका पुरानानयाँ फोटोहरू पल्टिरहँदा तीसँगै घरका नयाँपुराना कथाहरू पनि पल्टिन्थे । फोटो देखाउने र हेर्नेहरू, सबैको आआफ्नै प्रयोजन हुन्छ । ती फोटोहरू पल्टिरहँदा म भने त्यसको वरिपरि नै भुनभुनाइरहेकी हुन्थेँ । नयाँ फोटोमा गरिने टिप्पणीभन्दा पुरानो फोटोहरूको विस्तृत वर्णनहरूमा बढी चासो हुन्थ्यो मलाई । ती वर्णनहरूमा टेकेर फोटोको सीमित चार कुनाभित्र देखिएका मूर्त आकृतिहरूलाई फैलाउँदै म आफ्नै आलंकारिक चित्र बनाइरहेको हुन्थेँ । फोटोको विवरणबारे मेरो माताजी र पिताजीको स्मरणशक्ति र त्यसलाई वर्णन गर्ने उत्साह पनि गजबकै छ । चालीस वर्षपहिले घरको आँगनमा खिचेको फोटोको पृष्ठभूमिमा देखिएको ठूल्ठूलो पातवाला मनिप्लान्टमा झुन्डिएको गोमन सर्प देखेर भागाभाग भएको वर्णन उहाँहरूको मुखबाट सुन्दा आङ नै सिरिंग भएको थियो । त्यतिबेला मलाई पनि लागेको थियो, त्यो भागाभागमा म पनि त्यतै थिएँ कि ? आँगनमा दुईवटा अग्लो नरिवल, त्यसपछि, आँप, अम्बा र खजुरका रूखहरू मेरो सम्झनाको सुरुआतदेखि नै धेरैजसोमा फूल र फल लागेको थियो । एल्बमको चाङमा मैले ती रूखका बिरुवाहरू रोप्दा र रोप्नुअघिका फोटोहरू भेट्टाएको थिएँ । ती फोटोहरूले मेरो सम्झना र कल्पनामा रहेको मेरो घरआँगनको स्थायित्वलाई चुनौती दिएको थियो । मेरो चेतन मस्तिष्कले बुझ्न नभ्याउँदै स्थापित भइसकेको अस्थायित्वको सत्यले नयाँ कथन निर्माण गरिसकेको थियो ।कल्पना र स्मृतिले समयको विपरीत धारहरूको लेखाजोखा राख्ने गरे पनि यी दुबै एकअर्कामा आश्रित हुन्छन् ः एकअर्काका पूरक हुन्छन् वा भनौं, सहअस्तित्वमा कायम रहन्छन् दुवै । जसरी कल्पना कुन बेला पखेटा निकालेर स्मृतिबाट फुत्किसकेको हुन्छ थाहै हुँदैन त्यसैगरी, कल्पनाले उड्दाउड्दै बनाएका आकृतिहरू कुन बेला स्मृतिको पानामा अंकित भइसकेको हुन्छ त्यो पनि थाहा हुँदैन । र, त्यसले एउटा बेग्लै कथनको सृजना गरिसकेको हुन्छ । हामीलाई त्यसको पत्तै हुँदैन । हो, कथन । हाम्रा स्मृति, कल्पना, अनुभव अनि अनुभूति । यी सबैका सूत्रधार र सार हाम्रा कथन र कथाहरू नै हुन । कविता, उपन्यास, इतिहास, धर्मग्रन्थ, लोककथा र दन्त्यकथाहरू, यी सबैमा हामीले खोज्ने पनि कथा र कथनहरू नै हो । मूर्तिकार, चित्रकार र संगीतकारले आफ्ना कृतिमा केही न केही कथन नै अभिव्यक्त गरिरहेका हुन्छन् । कथा र कथनको प्रभावकारिता जति ब्यापक छ, यी त्यति नै सूक्ष्म र संवेदनशील छन् । यही सूक्ष्म र व्यापकबीचको द्वैधतामा म आफ्नै कथन खोज्ने गर्छु क्यामराका लेन्स र फोटोको चार कुनाभित्र । करिब पैंतालीस वर्षपहिले पिताजीले हङकङबाट यासिका क्यामरा मगाउनुभएको थियो । अन्दाजी सातआठ सय रुपैयाँ परेको थियो रे । त्यो क्यामराले फोटो खिच्न त्यसमा रिल लोड गर्नुपर्थ्यो । रिल बेग्लै किनेर ल्याउनुपर्थ्यो । घाम नलाग्ने, अँध्यारो कुनामा गएर रिल लोड गर्नुपर्थ्यो । संख्या गनीगनी खिच्नुपर्थ्यो । त्यसपछि रिल ल्याबमा सफा गर्न दिनुपर्थ्यो । खिचिएका तस्बिर हेर्न कम्तीमा एक घण्टा, बढीमा दुई दिनसम्म कुर्नुपर्थ्यो । यति मिहिनेत लागेको फोटोमा एउटा फोटो हेर्न पाँचदस मिनेट समय दिनु एकदम जायज ठहरिन्थ्यो । अहिले परिस्थिति बदलिएको छ । प्रविधि सुलभ छ र सबैको पहुँचमा छ । अझ भनौं, प्रविधिले रातारात फड्को मारेको छ । फोटो खिच्न कुनै अवसर कुर्नै पर्दैन । तर, जति छिटो फोटो तयार हुन्छ, त्यति नै छिटो फोटोबाट हाम्रो ध्यान भंग भइसकेको हुन्छ । म अहिले नै एक मिनेटमा दसवटा फोटो सजिलै सर्सर्ती स्क्यान गरिदिन्छु ।हामी चाहन्छौं, कसैले हामीलाई सुनिदेओस्, हेरिदेओस्, कसैले हामीलाई बुझिदेओस् । यस्तो चाहना हुनु मानवीय प्रकृति तथा मानव सभ्यताको संवेदनशील आधार र आवश्यकता नै हो । यही मूलभूत मानवीय आवश्यकताको आधारमा हाम्रा अभिव्यक्ति, प्रदर्शनका प्रविधि र माध्यमहरू झन्झन् गतिशील र आकर्षक बन्दै गएका छन् । तर, तिनीहरू जति आकर्षक बन्दै छन्, तिनको क्षमतामा क्षय हुँदै गएको छ । जताततै व्याप्त भएका यी स्रोत र साधनहरूको चमक र कोलाहलमा हाम्रो ज्ञानेन्द्रियहरू गुम्सिँदै गएका छन् । हाम्रो ग्रहण गर्ने क्षमता र त्यसका लागि आवश्यक धैर्य हामीले गुमाउँदै गएका छौं । कथा, कथन र विचारहरूको सूक्ष्मता कतै अलमलिइरहेको छ ।समस्या यो होइन कि प्रविधि दिन दुई गुना, रात चौगुनाको गतिमा दौडिइरहको छ । समस्या त यो हो कि प्राविधिक विकासको दाँजोमा हाम्रो सुन्न सक्ने, हेर्न सक्ने, बोल्न सक्ने, सोच्न सक्ने र महसुस गर्न सक्ने क्षमतामा रातारात वृद्धि हुन सक्दैन ।यसले गर्दा मानव सभ्यतामै एक प्रकारको भ्रामक सोच आएको छ । हामी प्राविधिक उत्कृष्टतामै आफ्नो श्रेष्ठताको परिचय खोज्न थालेका छौं । प्रविधिसँग दाँजिएर आफूमा हीनताबोध महसुस गर्न थालेका छौं । प्रविधिको व्यापकतालाई हामीले मानवीय परिमितताको अर्थमा बुझ्न थालेका छौं । हामीले बिर्सनु हुँदैन प्रविधि जति नै सामर्थ्यवान भए पनि यो मात्र साधन हो । यो कदाचित साध्य हुन सक्दैन । प्रविधिले हाम्रा लागि तथ्यसामग्रीको जगेर्ना गर्न सक्छ । तर, ती तथ्यमा विचार र कथन खोज्ने त हामी र हाम्रा असीम अनि रहस्यमयी कल्पनाहरूले नै हो । पछिल्लोपल्टको कोरोनाआतंकका समयमा घर बसेको निकै दिन भइसकेको थियो । एक दिन म टीभी हेर्दै थिएँ । हजुरआमाले नातिनीलाई, उही मेरी पाँच वर्षकी भदैलाई, आफूहरू विदेश घुम्दाका फोटाहरू देखाउँदै हुनुहुन्थ्यो । नातिनीले सोधी, तपाईंहरू म जन्मनुभन्दा पहिला नै यो सब्बै ठाउँमा जानुभएको होला है ?हो नि । उसले फेरि सोधी, म कहिले जाने होला यो सब्बै ठाउँहरूमा ?जवाफमा हजुरआमाले भन्नुभयो, भोलिपर्सि । तिमी ठूली भएपछि । आफ्नो सबै काम आफैं गर्न सक्ने भएपछि जाने नि ।सुनेर नातिनीको अनुहार केही न्यास्रियो । उसले मसिनो आवाजमा भनी, अनि, त्यतिबेला त तपार्इंहरू सब्बै जना बूढो भइसक्नुहुनेछ ।"
"समले भने, मलाई 'शून्यम् मा विश्वास छैन","दार्जिलिङ बसेर नेपाली साहित्यको सेवा गर्दै आएका पारसमणि प्रधानले सन् १९८० को दशकमा मेकर्स अफ नेपाली लिट्रेचर सिरिज शीर्षकमा सात नेपाली साहित्यकारबारे बेग्लाबेग्लै किताब प्रकाशित गरेका थिए । यही मेसोमा सन् १९८० मा प्रधानले साहित्यकार बालकृष्ण समबारे ८० पृष्ठको किताब निकालेका थिए । कालिम्पोङको भाग्यलक्ष्मी प्रकाशनले छापेको उक्त अंग्रेजी भाषाको किताब लेखक पारसमणिले सन् १९८० जुन १९ मा चित्रकारसाहित्यकार लैनसिंह बाङ्देललाई पठाएका थिए । हस्ताक्षरसहितको पुस्तकमा लेखिएको छ विथ काइन्ड रिगार्डस श्री लैनसिंह बाङ्देल । पारसमणि प्रधान, कालिम्पोङ । पुस्तकको परिचय खण्डमा लैनसिंह बाङ्देल र आभार खण्डमा कमल दीक्षितले केही शब्द खर्चेका छन् । बाङ्देलले हाइस्कुल छँदा आफूलाई पारसमणिले पढाएको भन्दै गुरुको पुस्तकमा आभार लेख्नपाउनु भाग्यको कुरा भएको उल्लेख गरेका छन् । साहित्यकार सूर्यविक्रम ज्ञवालीदेखि तत्कालीन कलकत्ता उच्च अदालतका न्यायाधीश रामकृष्ण शर्मा, भारतीय साहित्य अकादमीका पूर्वसभापति सुनीतिकुमार चटर्जी, अमेरिकाका लागि नेपाली राजदूत रहेका हृषिकेश शाह, प्रधानमन्त्रीसमेत भइसकेका मात्रिकाप्रसाद कोइरालालगायतका व्यक्तिको संक्षिप्त भनाइ पनि किताबमा छ । पारसमणिले उतिबेला नेपाली लिट्रेचर सिरिजअन्तर्गत लक्ष्मीप्रसाद देवकोटा, लेखनाथ पौड्याल, भानुभक्त आचार्य, रूपनारायण सिंह र मोतीराम भट्टबारे पुस्तक लेखेर छापेका थिए । नौ अध्यायमा बाँडिएको यो पुस्तकमा समको समग्र व्यक्तित्व, साहित्य प्रवृत्ति, उनका कविता, नाटक, लामा कविताको प्रवृत्तिबारे पनि सविस्तार उल्लेख गरिएको छ । समको चित्रकारिताबारे भने पुस्तकमा विस्तृतमा चर्चा गरिएको छैन । एक पाना समकै भनाइ पनि छापिएको छ । समले पारसमणिलाई सम्बोधन गर्दै लेखेको आभारमा उनी निराशावादी सुनिन्छन् । समले लेखेका छन्, अहिले म कविताको संग्रह गर्न लागेको छु । टाइप गर्दै छन् । अनि तातो चुल्हो लेख्न लागेको छु, कहिले सिद्धिने हो ! संसारको परिस्थिति राम्रो छैन । केको आधारमा लेख्ने हो । किन लेख्ने ? लेख्नकै निम्ति हो कि ? कति क्षणिक ! नेपाली सेनाको राजदल बटालियनका क्याप्टेन रहेर मासिक ६ सय तनखा बुझ्ने सम शारीरिक सुगठन र सैन्य गतिविधिसँगै करुणा रसले भरिएको सुललित साहित्य र कलामा पनि प्रखर रूपमा रहनुलाई पारसमणिले अद्भुत क्षमता भनी व्याख्या गरेका छन् । तर, किताबमा आफ्नो भनाइ लेख्दै समले उमेर पुगिसकेको र पक्षाघातपछिको आफू फरक महसुस गरिरहेको बताएका छन् । समले लेखेका छन्, सम्झन मन लाग्छ, सर्व स्वलक्षणम्सर्व क्षणिकम्सर्व अनृतमसर्व शून्यम । मलाई शून्यम् मा विश्वास लाग्दैन, सर्व ब्रह्म मा मेरो विश्वास छ ओं खम ब्रह्म ! यो सब शून्य नभनेर ब्रह्म भन्नाले नै हाम्रो अमरत्व रहन्छ भन्नेमा मेरो विश्वास छ । अनि लेख्न मन लाग्दछ, यो छ ।"
शुभकामना : फोहोरको नयाा प्रजाति,"नियालिरहेको छु घीनलाग्दा शुभकामनाहरुको चारपाटे दिगमिगकुण्ड धडविहीन इमोजीहरुले बित्थामा गरिदिएका छन् ट्राफिक जाम फसेको छ, सिकिस्त भावना बोकेको एम्बुलेन्स एउटा वाहियात मान्छे अर्को वाहियात मान्छेको महिमामण्डन गरिरहेको छ यो धर्तीमा थप एक वर्ष घिसिपिटी बााच्नुमाके छ हौ त्यस्तो उत्सवी कुरा ?आमाको जन्मदिनमा सुकाइएकी छन् उनी बिस्कुनसरि फेसबुकमा तर, (अरु बेला) जबजब आमा बिरामी पर्छिन् छोराको जरूरी काम पर्छ छोरीलाई चटारो पर्छ आमालाई सुगर छ कि प्रेसर दम छ कि बाथ शुभकामनाहरु केही जान्दैनन् हैरान छन् सफाइशिल्पीहरुप्लास्टिक, कन्डम, बान्ता, बिष्टा, थोत्रा लुगा, बासी भात, ब्रोइलरका हड्डी बदनियत, क्रूरता, बेइमानी, हृदयहीनतार, अब फोहोरको दुनियाामा थपिएको छ नयाा प्रजाति शुभकामना अरुभन्दा भिन्न छ यो यस मानेमा कि चढाउाछ यसले आफूमाथि जलपसफाइशिल्पीहरु हैरान छन्तिनका खरेटा र साबेल घिनाइरहेका छन् शुभकामनाहरु उठाउन संसार यसै त छ रद्दीघाट त्यसमाथि फोहोरको थप एक प्रजातिछन् हैरान सफाइशिल्पीहरु ट्यामकुट्याम यामबेयामगरिरहेका छन् शुभकामनाहरु ओहोरदोहोरएक चुली अहंकार धारण गरेर भलादमीहरु बााडिरहेका छन् टोपी दिवसको शुभकामना कि हामी त हौं नि देशमा हामी त छौं नि देशमा विहत मायालुहरुको हाडखोरनिकुञ्जमा वनभोज खाइरहने थितिको हिस्सा भइरहनुमा छैन कुनै खेदबस्, बेलुनको मुटुको गहिराइदेखि फलाक्नु छ प्रेम दिवसको शुभकामना लोक र शौचकागजमा जो देख्दैन अन्तर उसैलाई हतार हुन्छ लोकतन्त्र दिवसको शुभकामना टक्य्राउन सारा रसिला शब्दहरुको सलादका बीचमा सजाएर आफ्नो टाउको कार्यकर्ताहरु नेताका पाउमा अर्पण गरिरहेका छन् शुभकामना जसको धमनीमा बग्दैन उदात्त सपनाको कुनै रसायन उही छ अगाडि सहिद दिवसको शुभकामना बााड्न जरूरी भइसकेको छ अब एउटा स्वभर्त्सना दिवस किआफैंमाथि थुकको वर्षात जरूरी, एकदम जरूरी भइसकेको छ ।"
सर पिन्टोको केश सफारी,"अरस्तु भन्छन्, जीवनयात्राका निम्ति शिक्षा सबैभन्दा राम्रो प्रावधान हो । हुन पनि शिक्षालाई भविष्यको पासपोर्ट मान्न सकिन्छ । कारण विद्यार्थीको आउँदो भविष्यको तयारी यस्तै स्कुल वा कलेज शिक्षाबाटै हुनेगर्छ । त्यसैले भन्न मन लाग्छ शिक्षालय विद्यार्थीका निम्ति ज्ञानको फोहरा हो, जहाँ विद्यार्थी ज्ञान पिउन भेला हुन्छन् ।तर, जस्तै परिपक्व कुरा गरे पनि व्यक्तिगत रूपमा भने म कलेजियन जीवनमा अपरिपक्व नै थिएँ । अपरिपक्व उमेरमा जीवनप्रतिको कुनै सचेतना नलिईकन बाँच्ने सिद्धान्तले कैयौं भूल पनि भए । त्यसबेला ती भूल औंल्याउने कोही भएनन् । तर, अहिले बितेका तिनै कुरालाई परिपक्व दिमागले खुट्याउँदा मनभित्र लाजले लिप्त अजबको हाँंसो जागेर आउँछ । यस्तै हास्यास्पद एउटा घटना छ सर पिन्टोको । स्नातक तहमा सर पिन्टो जीवविज्ञानका हाम्रा दक्ष प्राध्यापक थिए । ५९ वसन्त पार गरेका उनी, तर घमण्डले प्रचुर भरिएका । सधैँजसो टाईसुटले चिरिच्याँट्ट सजिएका, अनुहार चाउरी परेको भए पनि केश विन्यासचाहिँ सत्तरअसीका दशकका चलचित्रका नायकजस्तै ठूलो पप उठाएर चिटिक्क मिलाइएको, कालो, बाक्लो अनि चम्किलो !सरको चर्चित सिद्धान्त थियो कठोर परिश्रमबिनाको सफलता, आफूले नरोपेको बीउबाट सुन्दर फसल काट्ने रहर राखेजस्तो हो । सफलताका निम्ति लिफ्ट होइन सिँढी चढ्नु जरुरी छ ।सरको पढाउने पद्धति पनि अरू सबैभन्दा बेग्लै थियो । सरले पढाउँदा न कहिल्यै ब्ल्याकबोर्ड र चकको कृत्रिम सहारा लिए न जीव विज्ञानका कठिन विषयलाई हामी विद्यार्थीमाझ परिभाषित गर्ने प्रयत्नै गरे । उनले सधैँ समयको चपेटामा परेर पुरानो र पहेँलो बन्दै फाटिसकेको पाठ्य सामग्रीको प्रतिलिपि आफूसित लिएर आएका हुन्थे । उनी पुरानो किताब खोल्थे अनि आवश्यक हरफहरू यिनै हुन् भनेर सार्न लगाउँथे । सरको पैंतालीस मिनेटको दिक्कलाग्दो क्लासमा आँखालाई निद्रारानीले अँगाल्न खोजिरहेको हुन्थ्यो । प्रायः सबै विद्यार्थी झप्की लिन थाल्थे त्यसरी झप्की लिनेमध्ये म पनि एक थिएँ ।मेरो अधिक ध्यान भने सर पिन्टोको लेक्चरमा भन्दा उनको सुन्दर केशमा अल्झिरहेको हुन्थ्यो । मभित्र एउटै प्रश्न उठिरहन्थ्यो, सरले ५९ वर्षको उमेरमा पनि कसरी केशलाई त्यसरी कालो र बाक्लो राख्न सकेका होलान् ? विधाताको कस्तो खेल ! मेरो भने उमेरले बाइस वर्ष मात्रै पार गर्दानगर्दै शीतकालले कमजोर बनेका पातहरू झरेजस्तै केशहरू लगातार उखेलिँदै झर्न थालिसकेको थियो । बरु सरले जीवविज्ञानभन्दा केश विन्यासमाथि क्लास लिनु नि भन्ने म अनौठो कल्पना पनि गर्थें । कल्पनामा डुबिरहेकै बेला अघिल्लो दिन लेखाएका नोटबाट प्रश्नहरू सोध्ने क्रम आरम्भ हुन्थ्यो ।मध्यमस्तरीय विद्यार्थी भएका हुँदा सरको प्रश्नको जवाफ दिनु मेरा लागि निकै गाह्रो हुन्थ्यो । म प्रायः लाजले गुलाबी बन्दै मौन उभिरहन्थेँ । उत्साहित विद्यार्थीहरूचाहिँ सरले दिएका नोट रातैभरि रटेर आउँथे र प्रश्नको सही जवाफ दिएर गमक्क बन्थे । अनि उत्तर दिन असमर्थ विद्यार्थीलाई खिसीको दृष्टिले हेर्थे । लज्जित विद्यार्थीमाथि सर पिन्टोको सजाय पनि अनौठो हुन्थ्यो । असमर्थ विद्यार्थीले सरका निम्ति पुरानो च्यातिएको खाताको पाठलाई कुनै नयाँ रङबिरङका खातामा सार्नुपर्थ्यो । हामी मध्यमस्तरीय विद्यार्थी प्रायः त्यस्तो उच्चाटिलो सजायको सिकार बनेका हुन्थ्यौँ ।तर, जस्तै सजाय पाए पनि सरको व्यक्तित्वलाई सुहाउने सुन्दर केश विन्यासचाहिँ हामी विद्यार्थीमाझ उत्सुकता र चर्चाको विषय बनेको थियो । प्राक्टिकल परीक्षा हुँदासमेत परीक्षास्थलमा सरको आगमन हुँदा सबैको दृष्टि प्रथमतः सोझै केशमा पर्थ्यो । तर, हामीले केशतर्फ हेर्दाहेर्दै सर जीव विज्ञानको कठिन प्रश्न गर्नुहुन्थ्यो । र, हामी उत्तर नजानेर लज्जित हुन्थ्यौं । एक मध्यान्तरमा जलपानका निम्ति एकत्रित बन्दा जीव विज्ञानका कतिपय कठिन विषयमा चर्चा गरिरहेका थियौं । अचानक सर पिन्टोको केशबारे बहस हुन थाल्यो । ५९ वर्षमा पनि सरको कपाल सुन्दर हुनुमा सबैले आआफ्ना प्रकारका विचार जाहेर गरिरहेका थिए । बीस प्रतिशत विद्यार्थीको मतानुसार, सरको केश परमेश्वरको उपहार हो । चालीस प्रतिशत विद्यार्थीले सरलाई अमला र विशुद्ध तोरीको तेल किनिरहेको देखेका थिए । उनीहरूको तर्क थियो अमला र तेलकै कारण केश सप्रिएको हो । केहीको रायमा नियमित योगाभ्यास र आपसमा नङको रगडाइ नै सरको सुन्दर केशरहस्य थियो । त्यसपछि धेरजसो विद्यार्थी केश सुन्दर पार्ने ध्येयमा लागे । उनीहरूले अमला सेवन, कपालमा विशुद्ध तोरी तेलको मर्दन, योगाभ्यास आरम्भ गर्न थालिसकेका थिए । मैले पनि यी अभ्यास खुबै ध्यान दिएर पालन गरेकी थिएँ । एक दिन सर पिन्टोको बिदाइको बेला आइपुग्यो । अवकाशप्राप्त प्यारो पिन्टो सरको बिदाइउपलक्ष्यमा कलेजका सम्पूर्ण स्टाफविद्यार्थी मिलेर एउटा भव्य समारोह आयोजना गरेका थिए । कलेजको प्रांगणमै आयोजित सो कार्यक्रममा आरम्भमा सरलाई सम्मान गर्न विद्यार्थीहरू पुष्पमाला अर्पण गरिरहेका थिए । तर, माला ग्रहण गर्दा पिन्टो सर निकै सतर्क देखिन्थे, प्रत्येकपल्ट माल्यार्पण गरिँदा सर दाहिने हातले केश मिलाइरहेका हुन्थे । अन्त्यमा सरको सारगर्भित भाषणपछि चियाचमेनाका बेला स्टाफ र विद्यार्थीले ठूलो आँट गरेर उनलाई केशको रहस्य सोधे । सरले मुसुक्क हाँसेर भनेका थिए दिस इज इन माई जिन ।सरको कुरा बुझ्न कठिन भएको थियो । सोचें सरको सुन्दर केश उनको आमाबाबाको बलियो जिनको उपहार थियो । तर, अहिलेको तनावपूर्ण जीवनमा पनि तरुण केटाहरूजस्तै केश रहनु अचम्मकै विषय थियो । कारण अनुवांशिकताले केश झर्नु जीवनको सामान्य हिस्सा नै भइसकेको छ, जसलाई एड्रोजेनेटिक एलोपेसिया भनिन्छ । वंशानुगत चिन्डोपनमा कपाल बिस्तारै पातलो हुँदै जान्छ र बढ्दो उमेरसित चिन्डोपन पनि बढ्दै जान्छ । विज्ञान भन्छ वंशानुगत प्याटर्नको चिन्डोपन परिवारमा आमाबाट विरासतमा आउँछ भने कपाल झर्ने समस्या पिताबाट आउँछ । जेजस्तै वैज्ञानिक तथ्य होस्, म पनि त्यसबेला यस्तै समस्यासित लडिरहेको थिएँ । र, मेरो ध्यान केवल केशमै केन्द्रित हुन्थ्यो । र, नै म सर पिन्टोको केशको फ्यान थिएँ । बिस्तारै कलेजको अन्तिम सत्र पनि शेष भयो । समयचक्रमा हामी सहपाठी छुट्टिएर कताकता पुग्यौँ । म पनि समयको हावामा ठेलिँदै रायगन्ज कलेजमा सिमुलियर अफ दार्जिलिङ हिल्स नामक वैज्ञानिक प्रोजेक्टअन्तर्गत काम गर्न थालें । एक दिन रायगन्ज जाँदा ट्रेनमा मैले सर पिन्टोजस्तै व्यक्तिलाई अचानक देखेँ । तर, तिनको तालुमा कपाल थिएन । उनी पूरै चिन्डे थिए । त्यसपछि केही हाँसेर नजिकै सिटमा बस्दै नम्र भएर सोधेँ के तपाईं दार्जिलिङ सरकारी कलेजको भूतपूर्व जीव विज्ञानका प्राध्यापक सर पिन्टो होइन ?आश्चर्यचकित तिनले भने, यस यस यस चिनेनौ र ? म नै त हो सर पिन्टो, जीव विज्ञानका भूतपूर्व प्राध्यापक ।एक क्षण उनलाई नियालेपछि सोधें, सरको त कालो, बाक्लो, सुन्दर केश थियो । त्यसबारे तपाईंले दिस इज इन माई जिन भन्नुभएको थियो, खोई त सर केश ? कसरी यस्तो परिवर्तन ?प्रत्युत्तरमा गम्भीर बन्दै सरले विस्तारपूर्वक भने नानी बहुतै दुर्भाग्यको कुरा हो, एक प्रकारको अज्ञात तथा उपचार असम्भव वंशानुगत विकार जेनेटिक डिसअर्डर अर्थात् एड्रोजेनेटिक एलोपेसिया को प्रकोपमा हाम्रा पुर्खाहरू सानै उमेरमै केशरहित बन्थे । मानिसहरू मेरा पुर्खा तथा बाबुबाजेलाई तालुचिन्डे भनेर उपहास गर्थे । म पनि युवावस्थामा पुग्दानपुग्दै त्यही विकारको सिकार बनें । र, जापाननिर्मित कृत्रिम केशको आवरणको सहारा लिएँ । तसर्थ बिदाइ समारोहमा केशबारे प्रश्न गर्दा मैले सत्यवचन बोलेको थिएँ दिस इज इन माई जिन । केश लगातार झरेर चाँडै चिन्डे बन्नु मेरो वंशानुगत विकार नै हो, जसलाई कुनै विद्यार्थीसमक्ष सतहत्तर वसन्त पार गरेपछि आज मात्रै स्पष्ट रूपमा स्विकारें ।सरले यति भनिसक्दानसक्दै स्टेसन आइपुग्यो । सर मलाई आशीर्वाद दिँदै हिँडिसकेका थिए । म ट्रेनमा बसेर झ्यालबाट बाहिर हेर्दै सोचिरहेकी थिएँ यो कस्तो मिल्दो संयोग थियो ! आजसम्म सैयौं उपचार गरे पनि म वंशानुगत केश झर्ने विकारको प्रभावबाट कहिल्यै मुक्त हुन सकिनँ । म पनि कतिपय कृत्रिम केश आवरणको सहारामै बाँचिरहेको थिएँ । बाँच्नु जीवन हो, तर कृत्रिम वस्तुको परतन्त्रको ढकनीमा बाँच्नु साह्रै गाह्रो हुँदोरहेछ । गहिरो तर्कमा बुझ्ने हो भने सम्पूर्ण रूपले कमजोरीलाई स्वीकार गर्नु नै जीवनलाई उत्सवसरह मनाउनु हो, जसलाई सर पिन्टोले सतहत्तर वसन्त पार गरेपछि स्वीकार गरे । अनि त्यस दिनदेखि मैले पनि मेरो कमजोरीलाई सहर्ष स्वीकार गरेकी थिएँ ।सोच्नुस् त समाजमा उपहासको डरले कृत्रिम प्रसाधनको परतन्त्रमुनि बाँचिरहेका भोक्ता कति होलान् ! मजस्तै यी भोक्तामध्ये कतै तपाईं पनि त एक होइन ?"
"वृषदेवको धातुचैत्य, हारितीको मूर्ति","सन् १९६५ तिरको कुरा हो । मेरा काका धनवज्र वज्राचार्य र संशोधन मण्डलका अरु सबै साथीसँग हरेक शनिबार काठमाडौं उपत्यकाका विभिन्न सहरगाउँमा गएर शिलापत्र खोज्थ्यौं । कुनै महत्त्वपूर्ण शिलापत्र प्राप्त भएको दिन उत्सव जस्तै हुन्थ्यो । दिनैभर शिलापत्र खोजेर म र काका महाबौद्धको हाम्रो पुरानो घर फर्कंदा मेरी बज्यै हामीलाई हाँसको फुल फकाएर खुवाउनुहुन्थ्यो । नेवारी चलन अनुसार हाँसको फुल सगुन अर्थात् शुभकामनाको प्रतीक मानिन्थ्यो । प्राप्त भएका सबै शिलालेखहरू अभिलेखसंग्रह पूर्णिमा आदि पत्रिकामा प्रकाशित गर्थ्यौं । तर, त्यस बेला पुरातत्त्वअनुसन्धानमा रुचि लिने मान्छेहरू धेरै थिएनन् । साइन्स र टेक्नोलजी पढ्नुपर्ने जमानामा यस्ता पुरानो विषयमा ध्यान दिनु उचित छैन भनेर हितैषीहरू हामीलाई सुझाव दिन्थे । इतिहास र प्राचीन सम्पदाको महत्त्व उनीहरूले पक्कै पनि बुझेका थिएनन् । तर, आजभोलि नेपालको अवस्था भिन्न छ । लिच्छविकालका कुनै नयाँ अभिलेख प्राप्त हुनासाथ बुद्धिजीवीहरू उत्साहित हुन्छन् । र, पत्रपत्रिकाहरूमा सनसनीदार खबर बनेर छापिन्छन् । यो त साह्रै सुन्दर कुरो भयो । हालैको उदाहरण लिऊँ । पाटन मंगलबजार भीमसेनस्थान अगाडि गैह्रीधारा नजिकै जमिनभित्र पाइएको एउटा शिलालेख लिच्छविकालको हो । यो शिलालेखका केही भाग खिइएको र सिमेन्ट लागेको हुनाले अहिले केही अंश मात्रै पढ्न सकिने अवस्थामा छ । मेरो अहिलेसम्मको अध्ययन अनुसार, राजा अंशुवर्माको यो अर्को सनद शिलालेख हो । यस अभिलेखको माथिल्लो भागमा राजा अंशुवर्माले आफूभन्दा दुई सय वर्षजति अघिका लिच्छवि राजा वृषदेवले स्थापना गरेको धातुचैत्य र सो चैत्य नजिकै बनेको बौद्ध विहारको सुरक्षा अधिकार, आर्थिक बन्दोबस्त गरिदिएको वर्णन छ । यसै गरी, तल्लो भागमा यो राजकीय सनदमा उल्लिखित आदेश नमान्नेहरूले ठूलो सजाय भोग्नुपर्ने सूचना दिइएको छ र अभिलेखको अन्तिम पंक्तिमा दूतक चन्द्र (जीव) को नाम र संवत्को उल्लेख छ । मेरो विचारमा यहाँ दिइएको संवत् ५३९ हो, तदनुसार सन् ६१७ । श्री वृषदेव राजकारित धातुचैत्य राजा वृषदेवले स्थापना गरेको धातुचैत्य भनेर यस अभिलेखमा वर्णन गरिएको लिच्छवि चैत्य अहिले विलुप्त भइसकेको छ । तर, यो चैत्यसँग सम्बन्ध राख्ने त्यसैबेलाको एक प्रस्तर मूर्ति अझै बचेको छ । मंगलबजार नजिकै दक्षिणतिर हौगल बहाल भन्ने सानो बौद्ध विहार छ । त्यस विहारको पछाडि चार फिट जति गहिरो खाल्टोमा ढुंगाको तोरणले सजाइएको मन्दिरभित्र प्रस्तर मूर्ति छ । यो तोरण धेरै पुरानो होइन, एक्काइसौं शताब्दीतिर मात्रै बनेको हो । तर, हारितीको मूर्ति धेरै पुरानो हो । दुई कारणका आधारमा यो मूर्ति लिच्छवि राजा वृषदेवले बनाएको धातु चैत्यको एक अपरिहार्य अंग थियो भन्ने बुझ्न सकिन्छ । पहिलो कारण, प्राचीन परम्पराअनुसार चैत्य अथवा स्तूप बनाउँदा त्यो स्तूपसँगै हारती माताको मूर्ति हुनैपर्छ भन्ने थियो । मौर्य राजा अशोकको पालामा त्यो चलन आइसकेको थिएन । दोस्रो शताब्दीपछि मात्रै त्यो चलन सुरु भएको देखिन्छ । त्यसैताका लेखिएको मूलसर्वास्तिवाद विषयवस्तु भन्ने प्रसिद्ध बौद्ध ग्रन्थअनुसार, आमाजस्तो मानी पूजा गरिने हारिती उठानमा देवताका रूपमा थिइनन्, मान्छेको मासु खाने यक्षीका रूपमा थिइन् । बुद्ध शाक्यमुनिले उनलाई अनुशासनमा ल्याएपछि मात्रै हारितीले सबै केटाकेटीहरूको रक्षा गर्न थालिन् । बुद्धले खुसी भएर अबदेखि हरेक विहारमा हारितीको पूजा हुनैपर्छ भन्ने नियम बनाइदिए । त्यसैले स्तूप अथवा चैत्यसँगै हारितीको मूर्ति राख्ने चलन चल्यो । र, त्यहीअनुसार अहिले प्रसिद्ध स्वयम्भू स्तूपनजिकै हारिती माताको मन्दिर छ । त्यसैगरी काठमाडौंको नघल टोलमा काठेसिम्भुको स्तूपसँगै स्थापना गरिएको हारिती माताको मूर्ति अद्यापि मन्दिरभित्रै सुरक्षित छ । यसरी चैत्यसँग हारितीको निकटतम सम्बन्ध देखिएको हुनाले मंगलबजारसँगैको हौगल बहालको हारितीको मूर्ति राजा वृषदेवको धातुचैत्य र त्यसको वरिपरि बनेको विहारको अवशेष हुनुपर्छ भन्ने विचार तर्कसंगत देखिन आउँछ । दोस्रो कारण लिच्छवि राजा वृषदेवको शासनकाल चारौं शताब्दीको अन्त्यतिर पर्न आउँछ । हारितीको मूर्ति पनि शैलीको हिसाबले यही समयतिर बनेको हुनुपर्छ भन्ने देखिन्छ । कला इतिहासका विद्वान् लैनसिंह बाङ्देलले यस मूर्तिको समय दोस्रो अथवा तेस्रो शताब्दीतिर हुनुपर्छ भनी लेखेका छन् । उठानमा मलाई यो कुरा होजस्तो लागेको थियो । तर, गम्भीरतापूर्वक विचार गरी हेर्दा यो अलि मिलेन । किनभने यस प्रस्तर मूर्तिमा चित्रण गरिएअनुसार, हारिती माता त्यसबेला नेपालमा भर्खरै चलनचल्तीमा आएको काँधसम्म पुग्ने लामो अडेस भएको आसनमा बसेकी छन् । त्यस अडेसको सबैभन्दा माथिल्लो भागमा दायाँबायाँ दुइटा मकरको आकृति कुँदिएका छन् । यस प्रकारको मकर आसन दोस्रो अथवा तेस्रो शताब्दीको नेपालको कलाकृतिमा कतै देखिँदैन । दोस्रो शताब्दीतिर भारतीय कलाको इतिहासमा मथुरा शैली र अमरावती शैली प्रसिद्ध छन् । यी दुवै शैलीको सम्मिश्रण नेपालमा चारौं शताब्दीमा भएको थियो । हारितीको मूर्ति त्यसैको एक उदाहरण हो । त्यसैले यो मूर्ति राजा वृषदेवले धातुचैत्यसहितको विहार बनाउँदा सर्वास्तिवादी विनयवस्तुजस्तो बौद्धग्रन्थमा लेखिएअनुसार, सोही चैत्यको आसपासमा विधिपूर्वक स्थापना गरिएको हारिती माताको प्रतिमा हुनुपर्छ भन्ने विचारको पुष्टि हुन्छ । यो सानो लेख टुंग्याउनु अघि भनिहाल्नुपर्ने अर्को कुरा के छ भने सनद शिलापत्रद्वारा आफ्नो आदेश घोषणा गर्दा जनताले सजिलैसँग देखून् भन्ने विचारले लिच्छवि राजाहरू त्यस्ता शिलापत्रहरू गैह्रीधाराजस्ता सार्वजनिक ठाउँमा राख्थे । यसको उदाहरण योबाहेक अरू पनि छन् । त्यसैले राजा अंशुवर्माले वृषदेवको धातुचैत्यसँग सम्बन्ध राख्ने यो शिलापत्र पाटन मंगलबजारको धारासँगै राखेका हुन् । राजा अंशुवर्मा (राज्यकाल सन ६०५६२१) भन्दा सय वर्षअघि नै राजा मानदेवका नाति भारविले बनाइदिएको धारा यहाँ विद्यमान थियो । अंशुवर्माको यो महत्त्वपूर्ण अभिलेख पढ्ने काम अझै सिद्धिएको छैन । शिरोभागमा कुँदिएको मृगदावको कलात्मक दृश्यबारे लेख्नुपर्ने विषय धेरै छन् । मैले सुनेअनुसार, नेपालका अरू विद्वान्हरू पनि उत्साहपूर्वक यो शिलालेख पढ्ने काममा लागेका छन् । नयाँ पुस्ताका बुद्धिजीवीले पनि यस काममा गहिरो अभिरुचि लिएका छन् । मेरा लागि यो निकै खुसीको विषय हो । पाटन मंगलबजारमा पाइएको उक्त शिलापत्रका धेरैथरि फोटोग्राफ पठाइदिएर शिलालेख पढ्न मद्धत गर्ने बाबुकाजी बज्राचार्यलाई धन्यवाद ।"
