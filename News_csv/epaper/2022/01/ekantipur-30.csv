शीर्षक,विवरण
"निर्वाचन सार्ने यत्न असफल, जेठमै गर्ने तयारी","आयोगले ऐनअनुसार आगामी जेठ ५ मा स्थानीय तहको पदाधिकारीको कार्यकाल सकिने भन्दै ऐनअनुसार वैशाखमा निर्वाचन गर्ने गरी मिति तोक्न सरकारसँग प्रस्ताव गरेको थियो । तर गठबन्धन भने कानुनी दाउपेच निकालेर निर्वाचन अर्को फागुन वा चैतमा गर्ने योजनामा थियो । तर, शनिबार गठबन्धन बैठकको निर्णयपछि स्थानीय तहको निर्वाचन नहुने हो कि भन्ने संशयको अन्त्य भएको प्रतिक्रिया आयोगले दिएको छ । प्रमुख निर्वाचन आयुक्त दिनेश थपलियाले जेठमा निर्वाचन सम्पन्न गर्ने गरी आयोगले अर्को मिति प्रस्ताव गर्ने बताए । समयमा नै निर्वाचन नहुने हो कि भन्ने संशयको अन्त्य भएको छ । यसलाई आयोगले सकारात्मक रूपमा लिएको छ, थपलियाले कान्तिपुरसँग भने, सबै पक्षलाई हेरेर उपयुक्त मिति तय गरेर हामी समयमा नै निर्वाचन सम्पन्न गर्छौं । नेताहरूका अनुसार जेठको तेस्रो वा अन्तिम साता निर्वाचन गर्ने गठबन्धनको योजना छ । यद्यपि आयोगको परामर्शमा सरकारले अन्तिम मिति घोषणा गर्नेछ ।बिहीबार कानुन विज्ञहरूसँग छलफल गरेका प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल र एकीकृत समाजवादी पार्टीका अध्यक्ष माधवकुमार नेपालबीच शुक्रबार पनि छलफल भएको थियो, यही बैठकबाट वैशाख वा जेठभित्र स्थानीय निर्वाचन गर्ने समझदारी भएको थियो । शीर्ष तीन नेताको समझदारीपछि औपचारिक निर्णयका लागि शनिबार समन्वय समितिको बैठक बोलाइएको थियो । माघ ९ मा बसेको गठबन्धनको बैठकमा भने स्थानीय तहको निर्वाचन अर्को माघ वा फागुनमा गर्ने गरी कानुन संशोधन गर्ने समझदारी भएको थियो । त्यसअघि माओवादी केन्द्रका अध्यक्ष दाहालको वैशाखमा पहिला संघीय संसद्को निर्वाचन गर्ने र कात्तिक मंसिरमा स्थानीय तहको निर्वाचन गर्ने प्रस्ताव गरेका थिए । तर यी सबै विषयमा सर्वत्र आलोचना भएको थियो । पछिल्लो पटक राष्ट्रपति विद्यादेवी भण्डारीले पनि स्थानीय तहको निर्वाचन नसार्न सरकारमाथि दबाब दिएकी थिइन् । उनले बिहीबार प्रधानमन्त्री देउवालाई शीतल निवास बोलाएर निर्वाचन गर्न लिखित पत्र नै दिएकी थिइन् । ऐनअनुसार स्थानीय तहका पदाधिकारीको कार्यकाल समाप्त हुनु दुई महिनाअगावै स्थानीय तहको निर्वाचन गरिसक्नुपर्दछ । त्यसैले जेठ ६ गते नयाँ जनप्रतिनिधिले कार्य आरम्भ गर्नॅपर्दछ, राष्ट्रपतिको पत्रमा थियो, हाम्रो संविधान र ऐनले स्थानीय तह खाली हुने वा अधिकार अन्यत्र हस्तान्तरण हुने वा निर्वाचनबाहेकका विधिबाट स्थानीय तहलाई सीमित गर्ने परिकल्पना गरेको छैन । तसर्थ निर्वाचन आयोगलाई उसको तयारीबमोजिम निर्वाचन गराउने दायित्व सुम्पिनु नेपाल सरकारको दायित्व हो । तर, राष्ट्रपतिले अनावश्यक सक्रियता देखाएको भन्दै सत्ता गठबन्धनको बैठकमा नेताहरूले उनको आलोचना गरेको कांग्रेसका एक नेताले बताए । गैरसंवैधानिक र राजनीतिक दुराशययुक्त पत्र हो भन्ने सबैको बुझाइ छ । तर, गठबन्धनले यसबारे औपचारिक रूपमा केही भनेको छैन, ती नेताले भने ।त्यसअघि निर्वाचन आयोगले पनि माघ ११ मा जारी गरेको विज्ञप्तिमा स्थानीय तहको निर्वाचनको मिति छिटो तोक्न सरकारलाई ताकेता गरेको थियो । संवैधानिक एवं कानुनी व्यवस्थाका आधारमा स्थानीय तहको निर्वाचनको मिति तोक्ने काम जति विलम्ब हुँदै जान्छ, त्यति नै निर्वाचन व्यवस्थापनको कार्य व्यावहारिक एवं प्राविधिक कारणले जटिल बन्दै जान्छ भन्ने तथ्यलाई दृष्टिगत गरी निर्वाचनको मिति यथाशीघ्र तोक्न आयोगले आग्रह गरेको थियो ।त्यसअघि आयोग पदाधिकारीले सर्वदलीय बैठक र प्रधानमन्त्रीसँग भेट गरेर पनि निर्वाचनको मिति तोक्न आग्रह गरेका थिए । आयोग पदाधिकारीले पुस ९ मा प्रधानमन्त्री देउवालाई भेटेर एकै चरणमा गरे आगामी वैशाख १४ र दुई चरणमा गरे वैशाख १४ र २२ मा स्थानीय तहको निर्वाचनको मिति तोक्न प्रस्ताव गरेका थिए । आयोगले निर्वाचनका लागि १२० दिन अगाडि मिति तोक्न सरकारलाई सुझाव दिएको थियो । उता, प्रमुख प्रतिपक्षी दल एमालेले पनि वैशाखमै चुनाव हुनुपर्ने माग राख्दै आएको थियो । शनिबार एमालेका जनवर्गीय संगठनहरूले स्थानीय तहको चुनाव घोषणा गर्न सरकारसँग माग गरेका थिए । सोमबारसम्म मिति घोषणा नभए थप आन्दोलन गर्ने उनीहरूको चेतावनी थियो । त्यसअघि एमाले अध्यक्ष केपी शर्मा ओलीले विज्ञप्ति जारी गरेर चुनाव पछाडि धकेल्ने प्रपञ्च भइरहेको आरोप लगाएका थिए ।"
केन्द्रले कानुन नबनाएपछि प्रदेश आफैं अग्रसर,"(मकवानपुर)  वाग्मती प्रदेश सरकार संघसँगको साझा अधिकार सूचीमा रहेको निजामती सेवासम्बन्धी ऐन निर्माणमा जुटेको छ । साझा अधिकार सूचीका कानुन निर्माणमा संघीय सरकारले चासो नदिएपछि वाग्मती प्रदेश सरकार आफैं अग्रसर भएको हो । प्रदेश सरकारले यसअघि पनि प्रदेश प्रहरी ऐन तयार गरेको थियो । संविधानअनुसार संघ र प्रदेश सरकारको साझा अधिकारमा पर्ने ऐन नबाझिने गरी बनाउनुपर्छ । संघले काम नगरेपछि प्रदेशले पछि बन्ने संघीय कानुनसँग बाझिए संशोधन गर्ने गरी कानुन निर्माण गर्न लागेको हो । अहिले प्रदेश सरकार निजामती ऐनको अभावमा कर्मचारी भर्ना गर्न नपाउँदा कर्मचारी अभाव छ । संघीय सदनमा लामो समयदेखि निजामती सेवासम्बन्धी विधेयक विचाराधीन छ । संविधानअनुसार साझा अधिकार सूचीका २५ ऐन संघले निर्माण गरेपछि मात्र प्रदेश तहमा बन्न सक्ने अवस्था छ । तर संघले ती ऐन निर्माणमा चासो दिएको छैन । कानुन अभावले प्रदेशलाई काम गर्न समस्या देखिएछ । चार वर्षदेखि निजामती ऐन बनाएर प्रदेश सरकारलाई बाटो खुल्ला गरिदिन आग्रह गर्दै आए पनि संघीय सरकारले ढिलाइ गरेपछि वाग्मती सरकार आफैं विधेयक निर्माणमा जुटेको छ, वाग्मती प्रदेशका आन्तरिक मामिला तथा कानुन मन्त्रालयका उपसचिव नारनप्रसाद पोखरेलले भने, प्रदेश सरकारले अब आफ्नै ढंगले विधेयक बनाएर संसद्मा लैजान्छ । विधेयक संसद्बाट ऐन बनेर आउँछ । पछि संघीय सरकारसँग ऐन बाझिन पुग्यो भने संशोधन गरिन्छ । उनका अनुसार हाल मुख्यमन्त्री तथा मन्त्रिपरिषद्को कार्यालयले प्रदेश निजामती सेवासम्बन्धी विधेयक २०७८ को खाका बनाइरहेको छ ।प्रदेश सरकारका एकल अधिकार सूचीमा रहेका कानुन भने अधिकांश बनिसकेका छन् । प्रदेश सरकारलाई पूर्ण रूपमा सञ्चालन गर्न ९९ वटा कानुन आवश्यक रहेकामा हालसम्म ६१ वटा कानुन तयार भइसकेका छन् ।"
पूर्वपश्चिम गर्दै छ अनौठो गाडी,"गाडी तयार पार्न उनलाई जम्माजम्मी ४ लाख रुपैयाँ खर्च लाग्यो । शिवराजले सबै रकम मजदुरी गरेरै जम्मा पारेका थिए । आर्थिक अभावकै कारण गाडी तयार पार्न उनलाई त्यतिका समय लागेको हो । पैसा हुने हो भने ३ देखि ४ महिनाभित्रमा गाडी तयार हुन्छ, उनले भने । गाडीमा जम्मा १० लिटर पेट्रोलको ट्यांकी छ । पुरानो इन्जिन भएकाले माइलेज ठीकै छ । कालोपत्रेमा प्रतिलिटर २५ र ग्राभेल सडकमा प्रतिलिटर २० किलोमिटर गुड्छ । अधिकतम गति ८० किलोमिटर प्रतिघण्टा । गियर चारवटा छ । हात र खुट्टा दुवैले गियर चलाउन मिल्छ । केही समय आविष्कार केन्द्रमा रहेर पनि काम गरेका शिवरामले यसअघि हाते ट्र्याक्टर बनाएका थिए । भविष्यमा हवाई जहाज बनाएर उडाउने उनको सपना छ । नेपालमै बनेको राष्ट्रिय ध्वजावाहक जहाज उडाउने सपना देखेको छु, बिसौनीमा उनले भविष्यको योजना सुनाए, आफैं कमाएर जहाज बनाउँछु अनि उडाएर देखाउँछु ।"
स्थानीय ऐन संशोधन गर्न प्रतिनिधिसभा बैठक सर्यो,"(काठमाडौं)  स्थानीय तह निर्वाचन ऐन र स्थानीय सरकार सञ्चालन ऐन संशोधन गर्न सरकारलाई समय आवश्यक परेपछि प्रतिनिधिसभा बैठक सारिएको छ । प्रधानमन्त्री निवास बालुवाटारमा शनिबार साँझ सत्ता गठबन्धनको बैठकले २०७९ जेठ मसान्तभित्र स्थानीय तहको निर्वाचन गर्ने समझदारी जुटाएपछि आइतबार दिउँसो १ बजेका लागि तोकिएको प्रतिनिधिसभा बैठक स्थगन गरिएको हो । संघीय संसद् सचिवालयका महासचिव भरतराज गौतमले भने कोभिड१९ को संक्रमणको जोखिम यथावत् रहेका कारण आइतबार बस्न नसक्ने भएको उल्लेख गर्दै प्रतिनिधिसभा बैठक माघ २६ गते १ बजे बस्ने गरी निर्धारण गरिएको सूचना जारी गरेका छन् । संसद् सचिवालयले आइतबारका लागि सम्भावित कार्यसूची सार्वजनिक गर्नुका साथै कार्यव्यवस्था परामर्श समितिको बैठकसमेत बोलाइसकेको थियो । सत्ता गठबन्धनको बैठकपछि सरकारका प्रवक्ता तथा सञ्चारमन्त्री ज्ञानेन्द्रबहादुर कार्कीले आगामी जेठमा स्थानीय निर्वाचन गर्ने र त्यसका लागि कानुन संशोधन गरिने बताएका थिए । सरकारले जेठमा स्थानीय तहको निर्वाचन गर्न स्थानीय तह निर्वाचन ऐन, २०७३ र स्थानीय सरकार सञ्चालन ऐन, २०७४ संशोधन विधेयक तयार पार्न लागेको छ । यी ऐनका केही दफा संविधानसँग बाझिएको र केही संविधान प्रतिकूल भएको भन्दै सरकारले संशोधन गर्न लागेको हो ।संसद् सचिवालयका एक अधिकारीका अनुसार सरकारले ऐन संशोधन विधेयक तयार पार्न समय मागेपछि सभामुख अग्नि सापकोटाले प्रतिनिधिसभा बैठक स्थगन गर्न भनेका थिए । सभामुखले सरकारसँग परामर्श गरेपछि महासचिवलाई २६ गतेका लागि बैठक सार्नुपर्ने भयो भन्नुभएको थियो, ती अधिकारीले भने । सम्बन्धित मन्त्रालयले विधेयक तयार पारेपछि मन्त्रिपरिषद्बाट पारित हुनुपर्छ । त्यसपछि संसद् सचिवालयको विधेयक शाखामा दर्ता गर्नुपर्छ । सरकारी विधेयक त्यसरी दर्ता भएको ५ दिनपछि र गैरसरकारी विधेयक ७ दिनपछि संसद् बैठकको कार्यसूचीमा राखेर बैठकमा पेस गर्न परिपक्व हुने प्रतिनिधिसभाको नियमावलीको व्यवस्था छ । निर्वाचन आयोगसँग सम्बन्धित विधेयक भएकाले प्रधानमन्त्री कार्यालयले विधेयक संसद्मा दर्ता गर्छ । आइतबारको बैठकको सम्भावित कार्यसूचीमा सहिद तथा पूर्वसांसद जगतबहादुर ताजपुरियाको निधनमा श्रदाञ्जली अर्पण गर्ने र थारू आयोगको वार्षिक प्रतिवेदन पेस गर्ने उल्लेख थियो ।"
यसकारण पछि हटे देउवा,"(काठमाडौं)  सत्ता गठबन्धनको बैठक बस्नु अघिल्लो दिन माघ ३ मा प्रधानमन्त्री शेरबहादुर देउवाले आफ्नो पार्टी कांग्रेसका केही शीर्ष नेतासँग निर्वाचनबारे परामर्श गरे । त्यसबेला नेताद्वय रामचन्द्र पौडेल र कृष्णप्रसाद सिटौलाले गठबन्धनको निरन्तरताका लागि संसद्को निर्वाचन अगाडि गर्नुपर्ने धारणा राखे । उनीहरूले वैशाखमा संसद् र कात्तिकमंसिरमा स्थानीय निर्वाचन गर्न सुझाव दिएका थिए ।त्यसपछि पार्टी सभापतिसमेत रहेका देउवाले गठबन्धनलाई संसदीय चुनावसम्म कायम राख्न प्रयास गर्छु, त्यसमा चिन्ता मान्नु पर्दैन भन्दै स्थानीय निर्वाचन सार्न अनिच्छा देखाएका थिए । तर, माघ ४ को गठबन्धन बैठकमा माओवादी केन्द्रका अध्यक्ष पुष्पकमल दाहालले वैशाखमा संसदीय निर्वाचन र त्यसपछि मात्र स्थानीय निर्वाचन गर्ने प्रस्ताव राखे । देउवाले त्यसमा असहमति राखेनन् । बरु उनले कानुन व्यवसायीसँग छलफल गर्दर् ैनिर्वाचन सार्नका लागि कानुन संशोधन प्रक्रिया थाले । शनिबार भने प्रधानमन्त्री देउवा सत्ता साझेदार दल र कानुनविद्सँगको परामर्शपछि आगामी जेठमा स्थानीय निर्वाचन गर्न तयार भएका छन् । गठबन्धनले कानुन संशोधन गरेर जेठमै स्थानीय निर्वाचन गर्न सुझाव दिएको छ, अब सरकारले निर्वाचन आयोगसँग परामर्श गरेर मिति घोषणा गर्छ, सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले भने ।स्थानीय निर्वाचनको सन्दर्भमा शुक्रबारसम्म राजनीतिक हिसाबले दुईथरी मत थिए । प्रमुख प्रतिपक्षी एमाले र कांग्रेसभित्रको ठूलो जनमत वैशाखजेठमा निर्वाचन गर्नुपर्ने पक्षमा थिए । सत्ता साझेदार दुई दल माओवादी केन्द्र, एकीकृत समाजवादी र कांग्रेसको एउटा समूह भने पहिले संसदीय निर्वाचन गरेर मात्र स्थानीय निर्वाचन गर्ने पक्षमा थिए । समयमै स्थानीय निर्वाचन गर्ने अडानमा रहेका प्रधानमन्त्री देउवा भने पछिल्लो समय निर्वाचन सार्ने मनोविज्ञानबाट अघि बढिरहेका थिए । तर शुक्रबार उनी एकाएक जेठमै निर्वाचन गर्ने मनस्थितिमा पुगे । यसका लागि सत्ता गठबन्धनका अन्य दललाई पनि कन्भिन्स गराए ।देउवा जेठमा स्थानीय निर्वाचन गर्न तयार हुनुमा उनको दलभित्रको दबाब र निकट नेताहरूको सुझाव प्रमुख कारक रहेको नेताहरूको भनाइ छ । महामन्त्री गगन थापालगायतका युवा नेता सुरुदेखि नै स्थानीय तह निर्वाचन सार्न नहुने अडानमा थिए । एक साताअघि शेखर कोइराला समूहले भर्चुअल बैठक गरेर स्थानीय तह निर्वाचन समयमै गर्न सभापति देउवालाई दबाब दिएको थियो । शुक्रबार आयोजित केन्द्रीय कार्यसमितिको भर्चुअल बैठकपछि प्रमुख पाँच पदाधिकारीबीच केन्द्रीय कार्यालय सानेपामा निर्वाचनबारे छलफल भएको थियो । उनका विश्वासपात्र रहेका उपसभापति पूर्णबहादुर खड्काले समेत स्थानीय तह निर्वाचन समयमै गर्नुपर्ने सुझाव दिएका थिए । बैठकलगत्तै पार्टी कार्यालयमा निर्वाचनलगायत विषयमा छलफल भयो, हामीबीच संविधानको परिधिमा रहेर स्थानीय तह निर्वाचन गर्नुपर्नेमा एकमत बन्यो, महामन्त्री विश्वप्रकाश शर्माले भने, प्रधानमन्त्रीले राजनीतिक दलका साथै अन्य सरोकारवाला निकायसँग परामर्श गरेर निर्वाचनको मिति तोक्नुहोला । एक साताभित्र कार्यसम्पादन समितिको बैठक बस्ने र निर्वाचनलगायत विषयमा थप छलफल गरिने उनले बताए ।राष्ट्रपति विद्यादेवी भण्डारी र निर्वाचन आयोगको दबाबले पनि प्रधानमन्त्री देउवा निर्वाचन नसार्ने मनस्थितिमा फर्किएका हुन् । आयोगले मंगलबार प्रेस विज्ञप्ति प्रकाशित गरी जेठ ५ मा स्थानीय तहका जनप्रतिनिधिको कार्यकाल सकिने स्मरण गराउँदै मिति तोक्न आग्रह गरेको थियो । आयोगले त्यसअघि पनि प्रधानमन्त्रीसँगको बैठकमा वैशाख १४ र २२ मा निर्वाचन गर्न प्रस्ताव गरेको थियो । आयोगले सुरुदेखि नै स्थानीय तह निर्वाचन समयमै गर्न दबाब दिइरहेको थियो, त्यसमाथि राष्ट्रपतिले लिखित रूपमै दबाब दिनुभयो, देउवानिकट एक नेताले भने, यसले प्रधानमन्त्री ठूलो दबाबमा पर्नुभयो र सत्ता गठबन्धन दललाई स्थानीय निर्वाचन गर्नका लागि सहमत गराउनुभयो । ती नेताका अनुसार देउवाले शुक्रबारै माओवादी केन्द्रका अध्यक्ष दाहाल र एकीकृत समाजवादीका अध्यक्ष माधवकुमार नेपाललाई जेठमा निर्वाचन गर्नुपर्ने बाध्यता सुनाएका थिए । स्थानीय तह र संसदीय निर्वाचनमा गठबन्धन दलबीच चुनावी समीकरण गर्ने विश्वास दिलाएपछि दाहाल र नेपाल पनि स्थानीय तह निर्वाचन समयमै गर्न सहमत भएको ती नेताले बताए ।सरकारले निर्वाचन सार्न अध्यादेशमार्फत कानुन संशोधनको तयारी गरेको थियो । राष्ट्रपति भण्डारीले भने लिखित रूपमै निर्वाचन सार्न सकिने गरी ऐन संशोधन गर्ने प्रयास हुनु चिन्ताजनक छ भनेर सरकारको कदममा असहयोग गर्ने सन्देश दिइन् । यो भनेको निर्वाचन सार्ने गरी आएको अध्यादेश जारी गर्दिन भन्ने स्पष्ट सन्देश हो, एक नेताले भने, अर्कातिर संसद्मा एमालेको निरन्तर अवरोध छ । ती नेताका अनुसार राष्ट्रपति भण्डारी र निर्वाचन आयोगको अस्वाभाविक सक्रियतामा प्रमुख प्रतिपक्षी एमालेको चाहना प्रतिबिम्बित भएकोबारे प्रधानमन्त्री देउवा जानकार नभएका होइनन् । तर एमालेले देखिने गरी दिएको दबाब सरकारका लागि थप चुनौती बन्दै गयो । उसले पहिलो चरणमा भ्रातृ संगठनमार्फत समयमै निर्वाचन गर्नका लागि दबाबमूलक आन्दोलनको रणनीति बनाएको थियो । एमालेले सरकारमाथि संविधान र कानुन मिचेर निर्वाचनबाट भागेको र स्थानीय तहलाई जनप्रतिनिधिविहीन बनाएको आरोप स्थापित गर्न खोजिरहेको थियो, ती नेताले भने, त्यसैले प्रधानमन्त्री जेठमै निर्वाचन गर्ने गरी अघि बढ्नुभयो ।जेठमा निर्वाचन गर्नका लागि पनि स्थानीय तह निर्वाचन ऐन संशोधन गर्नुपर्ने हुन्छ । शनिबार बालुवाटारमा बसेको सत्ता गठबन्धनको बैठकमा सरकारनिकट कानुनविद्हरूले ऐन संशोधन गरेर मात्र निर्वाचन गर्न सकिने सुझाव दिएका हुन् ।बैठकमा महान्यायाधिवक्ता खम्मबहादुर खातीका साथै कानुनविद्हरू हरिहर दाहाल, रमण श्रेष्ठ र गोविन्द बन्दीलाई बोलाइएको थियो । अधिवक्ता बन्दीले ऐनको दफा ३ (१), ४ र ५५ संशोधन गर्न सुझाव दिएको बताए । ऐनको दफा ३ (१) मा सदस्यहरूको निर्वाचन गाउँनगरसभाको कार्यकाल समाप्त हुनुभन्दा दुई महिनाअघि हुने उल्लेख छ । यो प्रावधान संविधानको धारा २२५ का साथै २१५ (६), २१६ (६) र २२० (५) सँग बाझिएकाले दफा खारेजी वा संशोधनका लागि सुझाव दिइएको उनले बताए । संविधानका यी धारामा जनप्रतिनिधिको कार्यकाल निर्वाचित भएको मितिले ५ वर्ष हुने भनिएको छ तर ऐनमा दुई महिनाअघि निर्वाचन हुनुपर्ने लेखिएको छ, उनले भने, यो दफा खारेज वा संशोधन गरेर ऐनलाई संविधानअनुकूल बनाउनुपर्छ ।अर्कोतर्फ दफा ४ मा सरकारले दुई वा दुईभन्दा बढी चरणमा निर्वाचन गर्न सक्ने तर पहिलो चरणको मितिलाई निर्वाचन सम्पन्न भएको मानिने उल्लेख छ । २०७४ मा वैशाख ३१, असार १४ र असोज २ मा निर्वाचन भएको थियो । कानुनअनुसार दुई महिनाअघि निर्वाचन गर्दा असोज २ मा निर्वाचित जनप्रतिनिधिको कार्यकाल ६ महिनाअघि समाप्त हुन्छ । वैशाखजेठमै निर्वाचन गर्ने भए पनि यी दफा संशोधन गर्नुपर्ने सुझाव दिएका छौं, वरिष्ठ अधिवक्ता श्रेष्ठले भने । महान्यायाधिवक्ता खम्मबहादुर खातीले भने एकै चरणमा चुनाव गर्ने गरी ऐन संशोधनबारे छलफल भइरहेको बताए । संविधानले स्थानीय तहमा राजनीतिक रिक्तताको कल्पना गरेको छैन । वरिष्ठ अधिवक्ता श्रेष्ठले भने, स्थानीय तहमा पनि कहीं न कहीं कामचलाउ रूपमा चल्न सक्ने व्यवस्था हुनुपर्छ भनेर हामीले सुझाव दिएका छौं ।"
अझै जोखिमपूर्ण तुइनकै भर,"(जाजरकोट)  सरकारले ६ वर्षअघि तुइन विस्थापन अभियान सुरु गरे पनि जाजरकोटरुकुम जोड्ने केही ठूला नदीमा तुइन तर्नुपर्ने बाध्यता अझै हटेको छैन । स्थानीय बासिन्दा लामो समयदेखि जोखिम मोलेर तुइनकै भरमा नदी र खोला गर्न बाध्य छन् । नलगाड नगरपालिका१ ठूलाबगरका जयमल पुन दैनिक तुइनकै भरमा भेरी नदी वारपार गर्छन् । खाद्यवस्तु ल्याउन र घरायसी कामकाजका लागि उनले जाजरकोटडोल्पा सडक किनारको तुइन तर्नुपर्छ । ठूलाबगरका झन्डै ५० घरपरिवार अझै तुइन प्रयोग गरिरहेका छन् । ६ देखि १० कक्षा पढ्ने बालबालिकालाई पनि माध्यमिक तहको पढाइका लागि रिम्नास्थित विद्यालय पुग्न जोखिमपूर्ण तुइन चढ्नुको विकल्प छैन । ठूलाबगर र रुकुम पश्चिमको आठबीसकोट नगरपालिका१४ छोटेतराबीचको सम्बन्ध तुइनले नै जोडिएको छ । भेरी नदीमा पुल नहुँदा र अन्यत्रबाट पनि आवतजावत गर्ने बाटो नहुँदा वर्षौंदेखि दुवै गाउँका बासिन्दाले तुइनको जोखिमपूर्ण यात्रा गरिरहेका छन् । तुइनमा सर्वसाधारण मात्रै होइन, चुनावका बेला प्रचार गर्न आउने जिल्लास्तरीय नेतालाई पनि तुइन प्रयोग नगरी धर छैन । तुइन विस्थापन गर्ने वाचा गर्ने उनीहरू चुनावपछि उक्त वाचा बिर्सन्छन् । काठले बनेको ढुंग्रोमा बसी फलामको डोरीमा झुन्डिएर सय मिटर दूरीको भेरी वारपार गर्नुपर्छ, ६५ वर्षीय झुपे पुनले भने, तुइन तरेरै जिन्दगी बित्न लाग्यो । भेरीमा पुल बनाइदिन आग्रह गर्दा कसैले सुनेनन्, पुल भएको स्थानसम्म पुग्न डेढ घण्टा लाग्छ । उनका अनुसार भीरको बाटोबाट लडेर ३ वर्षमा झन्डै १० जनाको ज्यान गइसकेको छ । अप्ठेरो बाटोबाट लडेर ज्यान गुमाउनुभन्दा जोखिमपूर्ण तुइनकै सहायता लिनु जाती भएको उनले बताए । स्थानीयका अनुसार २०३० वर्षअघिसम्म नदी वारपार गर्दा चिन्डा र ढुंगा (नाउ) को प्रयोग गरिएको थियो । चिन्डाबाट वारपार गर्दा बगेर ज्यान गुमाउनेको संख्या बढेपछि तत्कालीन जिल्ला विकास समितिले फलामे लट्ठा दिएर तुइन बनाउन लगाएको थियो । त्यही जीर्ण तुइनबाट आवतजावत गर्नुको विकल्प नभएको स्थानीय मानवीर पुन बताउँछन् । भेरीमा पुल बनाउन विभिन्न निकायमा पटकपटक आग्रह गरे पनि राजनीतिक पहुँच नहुँदा सम्बन्धित निकायको ध्यान नपुगेको उनको गुनासो छ । विकासे कार्यकर्ता र राजनीतिक दलका स्थानीय नेता पनि तुइनको सहायताले नदी वारपार गर्छन्, उनले भने, हामी पुल निर्माणका लागि पहल गर्छौं भन्न थालेको वर्षौं बित्यो । तुइनको पोल, घिर्नी र मान्छे बस्ने ढ्वांग्रो काठबाट बनेकाले झन् जोखिम भएको स्थानीयको भनाइ छ । उक्त काठ बदल्न स्थानीयबाट चन्दा उठाएर बर्सेनि मर्मत गरिन्छ । यस वर्ष ३० हजार खर्चेर तुइन मर्मत गरिएको पुनले बताए । नलगाड१ को ठूलाबगर र ८ नम्बर वडाको मैदे मालुवातरामा तुइन सञ्चालनमा छ । स्थानीय तहको बजेटले पुल बनाउन सम्भव नहुँदा संघीय सरकारसँग माग गरिएको नगर प्रमुख टेकबहादुर रावलले बताए । २०७२ असोजमा तत्कालीन प्रधानमन्त्री केपी शर्मा ओलीले दुई वर्षभित्र देशलाई तुइनमुक्त बनाउने घोषणा गरेका थिए ।"
२२ वर्षदेखि बिनाप्रतिस्पर्धा रारामा होटल,"(मुगु)  कर्णालीको मुख्य पर्यटकीय गन्तव्य रारातालमा २२ वर्षदेखि बिनाप्रतिस्पर्धा एउटै व्यक्तिले होटल सञ्चालन गरिरहेका छन् । २०५६ सालदेखि राराको हुटुमा प्रतिनिधिसभा सदस्य गोपालबहादुर बमले क्यान्टिनको नाममा डाँफे गेस्ट हाउस सञ्चालन गर्दै आइरहेका हुन् ।तालनजिकै होटल सञ्चालनले परेको वातावरणीय प्रभावलाई मूल्यांकन गर्न सरकार उदासीन छ । वन तथा वातावरण मन्त्रालयले उक्त होटलको म्याद थप्दै आएको छ । करिब ३ वर्षसम्म अर्का व्यवसायी राजु कार्कीले निकुञ्जको घर भाडामा लिएर अर्को होटल सञ्चालन गरेका थिए । त्यसमा आगलागी भएपछि उनले छोडेका थिए । तालनजिकै डाँफे गेस्ट हाउस मात्र सञ्चालनमा छ । एक वर्षअघि राष्ट्रिय निकुञ्ज तथा वन्यजन्तु संरक्षण विभागले रारा निकुञ्जभित्रका होटलहरू हटाउने तयारी गरे पनि गत जेठ ४ मा बमले ५ वर्षको म्याद थप गराएका थिए । मन्त्रालयले गरेको म्याद थप्ने निर्णयविरुद्ध सर्वोच्च अदालतमा मुद्दा परेको थियो । उक्त मुद्दा विचाराधीन रहेको रारा राष्ट्रिय निकुञ्जका अधिकृत बद्रीविनोद दाहालले बताए ।पहिले क्यान्टिन भनेर सम्झौता भएको रहेछ, स्थानीय डबलबहादुर रोकायाले भने, त्यसैलाई होटल बनाइएपछि एउटै व्यक्तिको एकाधिकार त चलेकै छ, होटलको फोहोर तालमा फालिएको छ । पर्यटकीय क्षेत्रमा लामो समयदेखि रारामा सीमित व्यक्तिलाई मात्र फाइदा लिन दिइनु ठीक नभएको उनले बताए । रारा क्षेत्रको होटल हटाउन माग गर्दै गत वर्ष मुर्मा, तुम, कार्कीबाडा, कोटीलालगायत मध्ययवर्ती क्षेत्रका स्थानीयले निकुञ्जमा ज्ञापनपत्र बुझाएका थिए । रारामा होटल मात्र नभई पूर्वाधार योजना सञ्चालनमा पनि एउटै व्यक्तिको एकाधिकार हुने गरेको छ । रारामा भ्यु टावर, सार्वजनिक शौचालय, बाटो मर्मत र तालवरिपरि साइकल लेन निर्माणलगायतमा बिनाप्रतिस्पर्धा योजना वितरण हुने गरेको छ । गत वर्ष प्रदेश सरकारको उद्योग, पर्यटन, वन तथा वातावरण मन्त्रालयले रारा तालवरिपरि साइकल लेन निर्माणका लागि ३ करोड रुपैयाँ विनियोजन गरेको थियो । डिभिजन वन कार्यालयले शंकरमाली कम्पनीसित सम्झौता गरी निर्माणको काम अघि बढाएको थियो । उक्त बजेटले एक किलोमिटर पनि साइकल लेनको निर्माण पूरा भएको छैन । यसकै लागि चालु आर्थिक वर्षमा ४९ करोड रुपैयाँ छुट्याइएको छ । यो वर्ष भने डिभिजन वन कार्यालयले टेन्डर खोलेको छ । रारामा भौतिक पूर्वाधारका योजनामा एकल व्यक्तिको मनोमानी चलिरहेको निर्माण व्यवसायी संघका अध्यक्ष हिमाल टमाटाले बताए । प्रदेशको मन्त्रालयदेखि डिभिजन वन कार्यालयसँग सेटिङ मिलाएर योजना लुट्ने काम भइरहेको छ, उनले भने, अधिकांश योजना कोटेसनकै भरमा सञ्चालन भइरहेका छन् । ठूला बजेटको काम गर्ने फार्मले केन्द्रमै सेटिङ मिलाउँदा जिल्लाका व्यवसायी मर्कामा परेको उनको गुनासो छ ।"
भूमाफिया र काठ तस्करको फन्दामा पहिरोपीडित,"(धनगढी)  कैलालीको चुरे क्षेत्रका पहिरोपीडित परिवार भूमाफिया र काठ तस्करको फन्दामा परेका छन् । उनीहरूलाई घुम्ती शिविरजस्तै चुरेको ठाउँठाउँमा सार्दै वन फँडानी र काठ चोरी तस्करी गर्ने क्रम बढेको छ ।२०७७ साउनमा पहिरोले विस्थापित भएका चुरे गाउँपालिका४ र ६ का २ सय ११ घरपरिवार अहिले चुरेफेदीको पनरुवा वनक्षेत्र फँडानी गरेर बसेका छन् । यसअघि उनीहरू गोदावरीको चौमाला पशुपति सामुदायिक वनको छेउमा बसेका थिए । त्यहाँबाट स्थानीय वन उपभोक्ता समितिले बस्न नदिएपछि उनीहरू पनरुवा सरेका हुन् । उक्त अतिक्रमित क्षेत्र चुरे गाउँपालिका र गौरीगंगा नगरपालिकाको सीमामा पर्छ । गाउँकै स्कुल, आफन्त र भीमदत्त राजमार्गमा त्रिपाल हालेर बसेका उनीहरू ०७७ मंसिरमा कैलालीको चौमाला झरेका थिए । पहिलो चरणमा पहाडबाट एक सय परिवार चौमाला झरेका थिए । अहिले उनीहरूको यो संख्या २ सय ११ पुगेको छ । उनीहरूलाई भूमाफिया र काठ तस्करले तराई झारेको वनकर्मीहरूको दाबी छ । घुम्ती शिविर सञ्चालन गरेजस्तै उनीहरूलाई भूमाफिया र काठ तस्करले चलाइरहेका छन्, सबडिभिजन कार्यालय चौमालाका सहायक वन अधिकृत किशोर धामीले भने, उनीहरू जहाँ सर्दै गए, त्यहाँको वनमा कटानी फँडानी हुने गरेको छ । उनीहरूले राजनीतिक संरक्षण पनि पाइरहेको धामीले बताए । उनका अनुसार यहाँ अहिले २ सय ११ सहित अन्य स्थानबाट आएका ३ सयभन्दा बढी परिवार बसेका छन् । १० हेक्टरभन्दा बढी वन क्षेत्र फँडानी भइसकेको वन कार्यालयले जनाएको छ । सुकुम्बासी र बाढीपहिरोपीडितका नाममा जिल्लाभित्र र बाहिरबाट यो क्षेत्रमा अतिक्रमण गर्नेको संख्या दिनहुँ थपिँदै गएको सहायक वन अधिकृत धामीले बताए ।यो अतिक्रमित क्षेत्रबाट काठ तस्करीसमेत भइरहेको स्थानीय जानकारहरूले बताए । काठ तस्करको समूहले पहिरोपीडित परिवारलाई प्रयोग गरेर यहाँबाट काठ चोरी तस्करी गरिरहेका छन्, एक स्थानीयले भने, यहाँबाट काटिएका सालका गोलिया राति ट्र्याक्टरमा हालेर सःमिलमा पुर्याइन्छ । उनका अनुसार गौरीगंगा खोलाकै बाटो भएर पूर्वपश्चिम राजमार्गनजिकका काठ मिलहरूमा काठ लैजाने गरिएको छ ।सहायक वन अधिकृत धामीले पनि वन अतिक्रमणकारी समूहलाई प्रयोग गरेर तस्करले फाइदा उठाएको हुन सक्ने बताए । हाम्रो जनशक्ति र साधनस्रोतको अभावले त्यहाँको अतिक्रमण हटाउन सकिने अवस्था छैन, उनले भने, न त्यो क्षेत्रको वन अनुगमन गर्न सकिएको छ न वनभित्र तस्कर समूहलाई समात्न जान सकिने अवस्था छ । उनले विस्थापित र वन अतिक्रमणकारीलाई प्रयोग गरेर बाहिरका काठ तस्करले काठ काट्ने र राति ढुवानी गरी गाउँघर तथा काठ मिलमा लुकाउने गरेको हुन सक्ने बताए । पनरुवा छाप्रोमा भेटिएकी सुमित्रादेवी कार्कीले सरकारले आफूहरूको पुनर्वासको व्यवस्था नगर्दा पुर्ख्यौली ठाउँबाट लालाबालासहित यो जंगलको छेउमा बस्नुपरेको बताइन् । तर, आफूहरूले एउटा पनि रूख नकाटेको उनले दाबी गरिन् । जंगलभित्रका रूख कसले लैजान्छ, थाहा छैन, उनले भनिन्, यहाँ हामी पनि सुरक्षित छैनौं । कामका लागि श्रीमान्हरू बाहिर जाने गर्छन् । अधिकांश घरमा महिला र केटाकेटी मात्रै छौं । हामी हाम्रोबाहेक अर्काको कुरा गर्न सक्दैनौं ।उनले एक परिवारले बढीमा पाँचसात कट्ठाजति झाडी फाँडेर बसेको बताइन् । चुरेको गाजरीमा रहेको घर २०७७ साउन १५ को पहिरोले भत्केपछि धौलीपहरा स्कुलमा ६ महिना बसेको उनले सुनाइन् । त्यहाँ पहाडमा पहिरोले केही पनि बाँकी राखेको छैन, उनले भनिन्, हामी कहाँ बस्ने ? ठाउँ देखाइदिनुपर्यो । कि सरकारले यो देशका होइनौं भन्नुपर्यो, हामी देश छाडेर कहाँ जाने ? चुरे पहिरोपीडित संघर्ष समितिका अध्यक्ष टीकाराम कार्कीले कुनै भूमाफिया र काठ तस्करसँग पहिरोपीडितको संलग्नता नरहेको दाबी गरे । हाम्रो उद्देश्य जंगल कब्जा गर्ने नभएर सुरक्षित पुनर्वास मात्रै हो, उनले भने, ६ महिना यथावत् ठाउँमा बस्दा सरकारको ध्यान पुग्न सकेन । त्यसैले चुरेबाट तराई झर्नुपरेको हो । उनले यहाँ आफूहरूलाई जंगल कब्जा गर्न आएको आरोप लागेको तर सरकारले कुनै पनि ठाउँमा पुनर्वासको व्यवस्था गरेमा आफूहरूले यो ठाउँ खाली गर्न सक्ने बताए । यो ठाउँमा चुरे गाउँपालिकाका अध्यक्षले बस्नु भन्नुभएको हो, उनले भने । उनका अनुसार गाउँपालिकाबाट त्रिपाल र खानेपानीका दुईदुई हजार लिटरका दुई पानी ट्यांकी पनि सहयोग भएको छ । प्रदेश सरकारको बजेटमा तीन किलोमिटर दूरीबाट खानेपानीको व्यवस्था गर्न पाइपका लागि सहयोग भएको हो । डिभिजन वन अधिकृत केशव पराजुलीले अतिक्रमण भएको ठाउँमा तुरुन्तै विभिन्न संस्था र सरकारी निकायबाट समेत सहयोग उपलब्ध गराइदिने गरेकाले हटाउन गाह्रो हुने बताए । पराजुलीले पनरुवामा अतिक्रमण गरेका परिवारलाई स्थानीय तह र राजनीतिक संरक्षण पुष्टि भएको खानेपानीलगायतका सहयोगबाट समेत पुष्टि गर्ने बताए । भोट बैंक बनाउनका लागि कुनै एक ठूलै नेताले अतिक्रमणलाई प्रश्रय दिएको बुझिएको छ, उनले भने, राजनीतिक संरक्षण पनरुवामा मात्रै होइन जिल्लाका अन्य अतिक्रमित क्षेत्रमा पनि भएको छ । यसैले अतिक्रमित क्षेत्रबाट हटाउन समस्या भएको छ । राजनीतिक प्रतिबद्धता नभएसम्म अतिक्रमण हटाउन असहज भएको उनले बताए । कैलालीको नयाँ र पुरानो गरी २५ हजार हेक्टर भूमि अतिक्रमणको चपेटामा परेको छ । डिभिजन वन अधिकृत पराजुलीले चुरेको पानी रिचार्ज हुने अति महत्त्वपूर्ण वन क्षेत्र पनरुवाको अतिक्रमण तत्काल हटाउन जरुरी भएको बताए । वन कार्यालय एक्लैले हटाउन सकिने स्थिति देखिँदैन, उनले भने, बल प्रयोग गर्नुपर्ने स्थिति छ, त्यसका लागि प्रहरी प्रशासनको सहयोग चाहिन्छ । प्रहरी प्रशासनको सहयोग लिन, स्थानीय, प्रदेश र संघीय सरकारको समन्वय र सहयोग चाहिएको पराजुलीले बताए ।आइतबार सुदूरपश्चिम प्रदेशको प्राकृतिक स्रोत साधन समितिका सदस्यहरूले पनि पनरुवालगायत कैलाली र कञ्चपुरको वन अतिक्रमण क्षेत्रको स्थलगत निरीक्षण गरेका थिए । उक्त टोलीका सदस्य एवं प्रदेश सांसद महेश जोशीले भने यहाँ ठूलो मात्रामा वन अतिक्रमण भएको बताए । व्यावसायिक रूपमा अतिक्रमण भएको पनि देखिन्छ । पैसा कमाउने, जग्गा बेच्ने काम भएको छ ।"
७ वर्षमा पनि बनेन चरिकोट सभाहल,"दोलखा (कास) भूकम्पले क्षति पुर्याएका जिल्लाका अधिकांश सरकारी भवन तथा कार्यालयहरू बनिसके । तर भूकम्पअघि नै निर्माण थालिएको जिल्लाकै अत्याधुनिक सभाहल भने ७ वर्षसम्म पनि निर्माण सम्पन्न नहुँदा अलपत्र अवस्थामा छ । २०७१ सालमा १ करोड ७८ लाख रुपैयाँमा काभ्रेस्थित सघन सहरी तथा भवन निर्माण आयोजनाले ठेक्का लगाएको चरिकोट सभाहल अझै बनेको छैन । आयोजनाको कार्यालय भूकम्पपछि जिल्लामा आए पनि संघीयता लागू भएपछि काठमाडौं सर्यो । त्यसपछि उक्त कार्यालय दोलखासमेत हेर्ने गरी रामेछापमा छ । आयोजना कार्यालय व्यवस्थापन, बजेट अभाव र निर्माण कम्पनीको ढिलासुस्तीका कारण चरिकोट सभाहलको निर्माण पूरा हुन नसकेको हो । सभाहलको २ तला ढलान गरेर त्यत्तिकै छाडिएको छ ।भूकम्पले तत्कालीन जिल्ला विकास समितिको सभाहल भत्केपछि जिल्लामा ठूला कार्यक्रम गर्ने भवन छैन । चरिकोट सभाहल नबन्दा जिल्लामा आयोजना हुने अधिकांश ठूला कार्यक्रम भीमेश्वर नगरपालिका३ सिमपानीमा बनेको सेल्टरमा हुँदै आएका छन् । सभाहल निर्माण अलपत्र बनेको भन्दै सघन सहरी आयोजनालाई पूरा गरिदिन आग्रह गरेको जिल्ला आयोजना कार्यान्वयन इकाइ (भवन तथा आवास) प्रमुख अर्जुन तामाङले बताए । लामो समयदेखि सभाहल अलपत्र परेको विषयमा आयोजनालाई पटकपटक आग्रह गरियो, उनले भने, यो हल हेर्ने कार्यालय सरेको सर्यै गर्दा व्यवस्थापन कमजोरीका कारण समस्या आएको हो ।यसै महिना सम्बन्धित कार्यालयले निर्माणाधीन सभाहलको अनुगमन गरेको छ । सहरी आयोजनाले पुरानो ठेक्का तोडेर आगामी आर्थिक वर्षमा सभाहलको बाँकी काम सक्न नयाँ ठेक्का लगाउने उनले बताए । निर्माण कम्पनीको बेवास्ताले पनि सभाहल निर्माणमा ढिलाइ भएको हो, उनले भने, नयाँ ठेक्काका लागि प्रतिवेदनसहित लागतको तयारी थालेका छौं । उनले सभाहल निर्माण पूरा हुन १० करोड रुपैयाँ खर्च हुने अनुमान गरेको बताए ।रौताहओमबुद्धसुन्दरीमाई जेभीले यो सभाहल निर्माणको जिम्मा लिएको हो । तर सम्झौता गरेको ६ महिनासम्म कार्यालयले जग्गा नै उपलब्ध नगराएको ओमबुद्धका प्रतिनिधि गेल्बु तामाङले बताए । पहिलो तला बनाएपछि चुनावका क्रममा १ वर्षसम्म यही हलमा म्यादी प्रहरी राखिदिएपछि काम अघि बढ्न पाएन, उनले भने । सभाहल निर्माणमा कार्यालयबाटै गलत डिजाइन भएका कारण पनि समस्या आएको उनले दाबी गरे । सभाहल निर्माणले पूर्णता पाउने सघन सहरी आयोजना प्रमुख सुरेशकुमार वाग्ले बताउँछन् ।"
हटेन जंगली हात्तीको विध्वंस,"(सिन्धुली)  भान्सा सकेपछि छोराछोरीहरू कोही पढ्दै र कोही खेल्नमा मस्त थिए । गड्याङगुडुङ सामान झरेको जस्तो आवाज आएपछि बुधबार राति उनले छोराछोरीलाई हकारिन् । भूकम्पले घर भत्काएजस्तो गरी आवाज आएपछि उनी बाहिर निस्किइन् । निस्किँदा दुई वटा हात्तीले भान्सा घर भत्काउँदै थिए । अर्को एउटा हात्ती केराघारी सखाप पार्दै थियो । भाग्ने अवस्था पनि थिएन, थरथर काम्दै घरभित्रै बस्यौं, कमलामाई नगरपालिका१४ चन्दनपुरकी लक्ष्मी विश्वकर्माले भनिन्, हातमा आगोको मुस्लो लिएर गाउँलेहरू हल्लाखल्ला गर्दै आएपछि हात्ती जंगलतिर लागे ।लक्ष्मीका आँखैअघि हात्तीले भान्साको गाह्रो एकै झमटमा भत्काइदिएको थियो । हात्तीले रानीवासको सुनखानी चुरे जंगल नछाडेको खबर आइरहन्छ, डरले गर्दा हररात जाग्राम बस्नुपरेको छ, वडा सदस्यसमेत रहेकी उनले भनिन्, फेरि कुन बेला राति आएर के विध्वंस गर्ने हो, डर हटेको छैन ।बिहीबार सबेरै ५ बजेतिर चन्दनपुरकै रत्नकुमारी विश्वकर्माको घर पनि हात्तीले भत्काइदियो । भण्डारमा रहेको धान, चामल खाइदियो । धेरै संख्यामा जम्मा भई स्थानीयले हात्तीको प्रतिकार गर्न खोजे । तर हात्तीले सुँढले ढुंगा टिपेर हिर्काएको उनले सुनाइन् । अन्ततः केहीबेरमा ३ हात्तीको समूह जंगलतिर लाग्यो ।हात्तीले घर भत्काएको, बाली नाश गरेको यो पहिलो घटना भने होइन । पुसयता कमलामाईको रानीबास क्षेत्रका ३३ घर र दुधौली नगरपालिकाको निपाने, हत्पते, हर्षाही, टाँडीमा ४३ घर हात्तीले भत्काइदिएको छ । अन्नपात, बालीनाली र फलफूल खेती नष्ट गरिदिएको छ । फेरि हात्ती आउने त्रासले बस्तीका मानिस थाल ठटाएर र धुनी बालेर राति जाग्राम बस्ने गरेका स्थानीय रत्नबहादुर कार्कीले बताए ।हात्तीपीडितलाई क्षतिपूर्तिको व्यवस्था गर्न नगर प्रमुख खड्गबहादुर खत्रीलाई समेत उक्त क्षेत्रको स्थलगत निरीक्षण गराइएको लक्ष्मीले सुनाइन् । तर हालसम्म नगरपालिकाले प्रभावकारी र दीर्घकालीन कुनै कदम चालेको भने छैन । डिभिजन वन कार्यालय प्रमुख थिरबहादुर कार्कीले हात्तीलाई आफ्नो बाटो निर्बाध हिँड्न दिनुपर्ने र जिस्क्याएर आतंकित बनाउन नहुने बताउँछन् । ती हात्ती वर्षमा १२ पटक एक निकुञ्जबाट अर्को निकुञ्जमा बसाइँ सर्छन् । बसाइँ सर्दा उनीहरूले पुस्तौंदेखि प्रयोग गर्दै आएको बाटो (रुट) हिंड्छन् । उनीहरूले प्रयोग गर्ने बाटोमा वन फँडानी भएर उजाड हुँदा बस्ती छिर्ने गरेका हुन्, उनले भने ।"
अक्सिजनमा आत्मनिर्भर बन्यो हेटौंडा अस्पताल,"हेटौंडा (कास) कोरोनाको दोस्रो लहरमा अक्सिजनको अभावले तड्पिएको हेटौंडा अस्पतालले अहिले भने दैनिक २ सय ५० सिलिन्डर (ठूलो) अक्सिजन उत्पादन गर्ने क्षमता बनाएको छ । शनिबारबाट दैनिक १ सय २५ सिलिन्डर अक्सिजन उत्पादन हुने गरी प्लान्ट सञ्चालनमा आएको हो ।यसअघि उद्योग संघ मकवानपुरले १ सय १० र हेटौंडा उपमहानगरपालिकाको पहलमा घर जग्गा व्यवसायी मकवानपुरले दैनिक १५ सिलिन्डर अक्सिजन उत्पादन गर्ने प्लान्ट जडान गरिदिएका थिए । हाल अमेरिकी सरकारको सहयोगमा संघीय स्वास्थ्य मन्त्रालयले करिब ३ करोडको लागतमा दैनिक १ सय २५ सिलिन्डर अक्सिजन उत्पादन गर्ने प्लान्ट स्थापना गरिदिएको जानकारी दिँदै अस्पतालका अध्यक्ष राजेश प्रसार्इंले भने, अव हेटौंडा अस्पताललाई अक्सिजनको समस्या पर्दैन । यसअघि अक्सिजनको अभावमा कोरोनाका बिरामीलाई वीरगन्ज र भरतपुर रेफर गर्नुपर्ने बाध्यता थियो । अस्पतालमा अक्सिजन ल्याउन ठूलै सोर्सफोर्स लगाउनुपरेको उल्लेख गर्दै अध्यक्ष प्रसाईंले भने, अब त्यस्तो समस्या व्यहोर्नु पर्दैन । हेटौंडा अस्पतालमा अहिले कोरोनाका ९ जना संक्रमित उपचाररत छन् । मदन भण्डारी स्वास्थ्य विज्ञान प्रतिष्ठान मातहत रहेको उक्त अस्पतालमा भेन्टिलेरसहित २० बेड तयारी हालतमा राखिएको छ । तेस्रो लहरमा कोरोनाका बिरामीलाई शय्याको अभावले अन्यत्र रेफर गर्न नपरेको अस्पतालका प्रमुख डा रामचन्द्र सापकोटाले बताए । अस्पतालमै संक्रमित सुत्केरीहेटौंडा अस्पतालको क्षमता र गुणस्तर सेवा पनि बढ्दै गएको छ । अस्पतालले संक्रमित गर्भवतीलाई सुरक्षित ढंगले सुत्केरी गराउन थालेको छ । यसअघि कोरोना संक्रमित गर्भवतीलाई भरतपुर र वीरगन्ज पठाउने गरिएको थियो ।अस्पतालले माघ १ देखि संक्रमित गर्भवतीलाई अस्पतालमै सुरक्षित ढंगले सुत्केरी गराउन थालिएको अस्पतालका कोभिड विभागका फोकल पर्सन प्रशान्त बिडारीले बताए । उनले यस अवधिमा २० जना संक्रमित गर्भवतीलाई सुत्केरी गराइसकेको जनाए । संक्रमण पुष्टि भएकी गर्भवतीलाई सुत्केरी गराउन अलग्गै कोठा, स्वास्थ्यकर्मी चाहिन्छ, हेटौंडा अस्पतालका स्त्रीरोग विशेषज्ञ डा रामकाजी महर्जनले भने, संक्रमितका लागि पहिले छुट्टै अप्रेसन कक्ष र सुत्केरी कक्ष थिएन । तर अहिले अलग्गै व्यवस्था गरिएको छ, त्यसैले सक्रमितलाई सुत्केरी गराउन सम्भव भयो । यो अस्पतालमा अहिले दैनिक १० देखि १५ जनासम्म सुत्केरी हुने गरेका छन् । त्यसमा एक, दुई जना संक्रमित सुत्केरी हुने गरेको अस्पतालले जनाएको छ ।"
संरक्षित क्षेत्रमै वन्यजन्तुलाई जोखिम,"(काठमाडौं)  चितवनमा बाघका गतिविधि अध्ययन गरिरहेका संरक्षणकर्मीले गत साउनमा एउटा तथ्य बाहिर ल्याए बाघलाई गाडीको डर लाग्छ । पर्सा राष्ट्रिय निकुञ्जमा रेडियो कलर राखेर प्रारम्भ नाम दिई छाडिएको बाघको विचरण क्षेत्रको जीपीएस ट्रयाकिङ अध्ययनबाट यो खुलेको थियो । करिब ८ वर्ष उमेरको त्यो वयस्क भाले बाटो काट्न डराएर निकै दिन राजमार्ग क्षेत्रभन्दा भित्री भागमा रोकिएको थियो । जेठ ६ मा राजमार्ग पार गरेर पश्चिम क्षेत्र लाग्यो । रेडियो कलर लगाएर छाडेपछि तीन महिनामा डुल्दाडुल्दै त्यो बाघ सवारी आवागमनको चाप रहने राजमार्गमा नआएको होइन । चारपाँच पटक राजमार्गनजिक आयो तर पार गरेर पश्चिम लागेन । मुलुकका अधिकांश संरक्षित क्षेत्रनजिक बस्ती छन्, सडक विस्तारका काम बराबर भइरहेको छ । प्रारम्भ जसरी सबै जन्तु सतर्क छैनन् । राजमार्ग पार गर्न खोज्दा गाडीको ठक्करले बाघ मारिएका घटना पनि छन् । गतवर्ष पुस १८ को बिहान बाराको पथलैया सडकमा कारको ठक्करले एउटा बाघ मारिएको थियो । गत आइतबार चितवन राष्ट्रिय निकुञ्जको गोन्द्राङ खण्डमा नालामा परेर एउटा गैंडा मारियो । नेपालका राष्ट्रिय निकुञ्ज तथा आरक्षहरूमा सडक दुर्घटनाका कारण वन्यजन्तु मारिने क्रम बर्सेनि बढ्दो रहेको पाइएको छ । वन्यजन्तुमैत्री संरचना निर्माण नहुँदा निकुञ्ज आसपासका सडकमा ओहोरदोहोर गर्ने क्रममा वन्यजन्तुहरू मारिने गरेका हुन् । यस्ता घटना समेटेर राष्ट्रिय निकुञ्ज तथा वन्यजन्तु संरक्षण विभागले तयार पारेको ५ वर्षको विवरण विश्लेषण गर्दा मारिएका वन्यजन्तुमध्ये करिब २६ प्रतिशत दुर्घटनामा परेको तथ्य पाइएको छ । विभागको तथ्यांकमा २०७७७८ मा विभिन्न कारणले मरेका ५ सय ७३ वन्यजन्तुमध्ये १ सय ३० वटा दुर्घटनाबाट मारिएको उल्लेख छ । ०७६७७ मा मरेका ५ सय ९१ वन्यजन्तुमध्ये १ सय ८, ०७५७६ मा ४ सय ९५ मध्ये १ सय १९ वटा, ०७४७५ मा ३ सय ९१ मध्ये १ सय २४ वटा, ०७३७४ मा ३ सय २६ मध्ये १ सय ३३ वटा मारिनुको कारण सडक दुर्घटना छ । यी पाँच आर्थिक वर्षमा २ हजार ३ सय ७६ वन्यजन्तु मारिए । तिनमा दुर्घटनामा परेर मारिनेको संख्या ६ सय १४ वटा छन् । यो कुल मृत्युको २५८४ प्रतिशत हो ।विभागको तथ्यांक अनुसार सबैभन्दा बढी मृत्यु बाँके र बर्दिया राष्ट्रिय निकुञ्जमा भएका छन् । अघिल्लो आर्थिक वर्षमा बर्दियामा ४९ र बाँकेमा ४४ वटा वन्यजन्तु दुर्घटनामा मारिएका थिए । उक्त वर्ष चितवनमा १५, पर्सामा ११, शुक्लफाँटामा ९ वटा वन्यजन्तु दुर्घटनाबाट मारिए । त्यसअघि ०७६७७ मा बाँकेमा ४८, बर्दियामा ३५, पर्सामा १५, चितवनमा एउटा मारिएका थिए । मारिएकामध्ये सबैभन्दा बढी चित्तल, बँदेल, वनबिरालो, नीरबिरालो, दुम्सी, मलसाँप्रोलगायतका मझौला र साना किसिमका वन्यजन्तु धेरै छन् । मारिने मझौला किसिमका वन्यजन्तुमा अधिकांश शाकाहारी हुन् । यस्तै, मारिएका साना जीवहरूमा रातको समयमा सक्रिय रहने मांसाहारी जन्तु छन् । अघिल्लो आर्थिक वर्षमा दुर्घटनाबाट पर्सा र बर्दियामा बाघ पनि परेको थियो । डब्लूडब्लूएफ नेपालका अधिकृत एवं वन्यजन्तुविद् डा कञ्चन थापा वन्यजन्तुहरू आहाराको खोजीमा ओहोरदोहोर गर्दा मारिएका घटना रहेको बताउँछन् । उनका अनुसार खुला ठाउँमा वन्यजन्तु आकर्षित हुने र त्यही क्रममा सडकमा निस्कँदा दुर्घटनामा पर्ने गरेका छन् । शाकाहारी जीवहरू बढी दुर्घटनामा पर्नुको कारण बढी संख्या र घनत्वको कारण पनि हुन सक्ने उनले औंल्याए । ठूला जीवहरूको तुलनामा साना शाकाहारी जीवहरूको संख्या धेरै हुन्छ । खानाका लागि ओहोरदोहार गरिरहेका बेला दुर्घटनामा मारिन्छन् ।मुलुकका राष्ट्रिय निुकञ्ज तथा मध्यवर्ती क्षेत्रभित्र पूर्वपश्चिम राजमार्गको भाग २ सय ७१ किलोमिटर पर्छ । पर्सा, चितवन, बाँके, बर्दिया, शुक्लाफाँटाका निकुञ्ज तथा मध्यवर्ती क्षेत्र हुँदै राजमार्ग छ । हुलाकी मार्गअन्तर्गत बाँकेको कम्दी, बर्दियाको खाता, कैलालीको वसन्ता र लालझाडीमोहना करिडोर निकुञ्जभित्रै पर्छन् । विभागका अनुसार यिनै क्षेत्रमा बढी वन्यजन्तु मारिने गरेका छन् । त्रिभुवन विश्वविद्यालय प्राणीशास्त्र केन्द्रीय विभागका प्रमुख प्राडा तेजबहादुर थापा वन क्षेत्रमा सडक निर्माण गर्दा वन्यजन्तुमैत्री संरचना नहुनु, उनीहरूलाई जोगाएर पूर्वाधारका योजना नबन्नुले पनि जोखिम बढेको बताउँछन् । सडक उसै पनि साँघुरो भएको छ । तीव्र गतिमा सवारी चलाउने प्रवृत्ति छ, उनले भने, ससाना वन्यजन्तुलाई चालकले नदेख्नुका कारण पनि ओहोरदोहार गर्ने क्रममा अकालमा मारिन्छन् । ग्लोबल इन्स्टिच्युट फर इन्टरडिसिप्लिनरी स्टडिज (जिस) का रिसर्च एसोसिएट विवेकराज श्रेष्ठ वन्यजन्तु हिँड्ने मार्गमा सडक निर्माण हुँदा दुर्घटना बढेको हो । कुनै जीव रातको समयमा सक्रिय हुन्छन्, सडक छेवैमा फालिने फोहोर खान आएका बखत पनि मारिने गरेका छन्, उनले भने ।"
तस्करले गोली हानेर बाघ मारे,"परासी (कास) गोली लागेर मरेको अवस्थामा शनिबार एउटा वयस्क बाघ फेला परेको छ । बर्दघाट१६ दाउन्नेदेवी सामुदायिक वनमा १५० किलो तौल, साढे सात फिट लम्बाइ र साढे तीन फिट उचाइको पोथी बाघ मृत फेला परेको डिभिजन वन कार्यालय नवलपरासीका प्रमुख शंकरप्रसाद गुप्ताले बताए । उनका अनुसार घाउचोट हेर्दा बाघलाई तस्करले तारको पासोमा पारेर गोली हानी मारेको अनुमान गरिएको छ । यसमा अनुसन्धान भइरहेको छ, उनले भने, मारेपछि घाँसपात गर्न जानेहरूलाई देखेर बाघका अंग लैजान नसकेको हुन सक्ने अनुमान छ । वनमा घाँसदाउरा गर्न जानेहरूले नै मरेको बाघ देखेर वन डिभिजनलाई खबर गरेका हुन् । बर्दघाटसँगैको विनयी त्रिवेणीमा केही दिनअघि बाघको आक्रमणबाट एक महिलाको मृत्यु भएको थियो । बाघले यस क्षेत्रमा ४ वटा पशुचौपाया पनि मारेको छ । गाउँले महिला मारिएको घटनापछि उक्त बाघको खोजी गर्न चितवन राष्ट्रिय निकुञ्जको टोली दुई सातादेखि खटिएको छ । सीमा जोडिएको स्थानीय तहको वनमा बाघ मृत फेला परे पनि निकुञ्जले खोजी गरिरहेको जन्तु यो होहोइन भन्ने यकिन भएको छैन ।"
शुक्लामा कालोटाउके हाँस,"(कञ्चनपुर)  उत्तर अमेरिका, युरोप र साइबेरियाबाट जाडो छल्न हिउँदमा कम चिसो हुने ठाउँको यात्रा गर्ने कालोटाउके हाँस (ग्रेटर स्काउप) नेपालमा विरलै देखिन्छ । बर्दिया र जगदीशपुरमा यदाकदामा मात्रै देखिने हाँसको यो फिरन्ते प्रजाति यस पटक शुक्लाफाँटा राष्ट्रिय निकुञ्जमा देखिएको छ । निकुञ्ज र आसपासका क्षेत्रमा पुस तेस्रो साता गरिएको हिउँदे आगन्तुक जलपन्छीको गणनाका क्रममा उक्त हाँस करिब ८ वटाको संख्यामा देखिएको हो । निकुञ्जको सिकारी ताल क्षेत्रमा कालो टाउके हाँस समूहमा देखिएको जलपन्छी गणनामा सहभागी राष्ट्रिय प्रकृति संरक्षण कोषको शुक्लाफाँटा संरक्षण कार्यक्रमका प्राविधिक देवराज जोशीले बताए । शुक्लामा यो पहिलो पटक देखिएको हो, उनले भने, हरेक वर्ष जलपन्छी गणना हुँदै आएको छ, यसअघि यो प्रजातिको शुक्लामा हाँस देखिएको थिएन । हाँसको यो प्रजाति पानीमा डुबुल्की मार्दै आहारा खोज्छ । जाडो छल्न नेपालका तालतलैयाहरूका बेलाबखत देखिए पनि यसले प्रजनन भने यहाँ गर्दैन । हिउँदमा लामो दूरी यात्रा गर्ने यो चरासँगै शुक्लाफाँटामा यस पटक १३ वर्षपछि नादुन हाँस पनि देखिएको छ । जोशीका अनुसार २००९ मा देखिएको उक्त हाँस त्यसयताका गणनामा देखिएको थिएन । नादुन नेपालमा पाइने हिउँदे आगन्तुक हाँसमध्ये पर्छ । तर निकै कम संख्यामा देखिन्छ । यस पटक पनि निकुञ्जमा २ वटा मात्रै देखिएको जोशीले बताए । शुक्लाफाँटा राष्ट्रिय निकुञ्जमा यस वर्ष हिउँदे आगन्तुक चराको संख्या गत वर्षको तुलनामा ५० प्रतिशतले बढेको छ । एक सातासम्म हेड काउन्टिङ विधिबाट गरिएको गणनामा ६२ प्रजातिका ६ हजार ४ सय ७८ जलपन्छी देखिएको जोशीले बताए । गत वर्ष ६० प्रजातिका करिब ४ हजार जलपन्छी देखिएका थिए । प्रजाति वृद्धि नदेखिए पनि संख्याका हिसाबले गत वर्षभन्दा निकै बढी देखिएका छन्, जोशीले भने । निकुञ्ज र आसपासका एक दर्जन सिमसार क्षेत्रमा गणना गरिएको थियो । जसमध्ये निकुञ्जभित्रका ९ वटा ताल र नदी तथा बाहिरका ३ वटा तालमा गणना गरिएको हो । गणनाका क्रममा सबैभन्दा बढी संख्यामा सुनजुरे हाँस १ हजार १ सय २४ वटा देखिएको छ । सबैभन्दा बढी जलपन्छी कालीकिच तालमा भेटिएका छन् । निकुञ्जभित्रका तालहरू सिकारी, बाबा, रानी, कालीकिच, बठनिया र बाउन्ने नदीलगायतमा गणना गरिएको हो भने निकुञ्ज बाहिर पुरैनी ताल, बन्दा ताल र बेलडाडी फार्मल्यान्डमा गरिएको हो । निकुञ्जभित्र ६० प्रजातिका ५ हजार १ सय ३२ जलपन्छी देखिए भने निकुञ्ज बाहिरका तीन तालमा थप दुई प्रजातिसमेत १ हजार ३ सय ४६ पानीचरा भेटिए । शुक्लाफाँटा राष्ट्रिय निकुञ्ज कार्यालय, राष्ट्रिय प्रकृति संरक्षण कोष, जुलोजिकल सोसाइटी अफ लन्डन, हिमाली प्रकति, नेपाल पन्छीविद् संघ, नेपाल पन्छी संरक्षण संघ र शुक्लाफाँटा नेचर गाइड एसोसिएसनलगायत संस्थाहरूको सहभागितामा गणना गरिएको हो । तालतलैया र नदीनालामा १५ जनाको समूह कम्तीमा दुईतीन घण्टादेखि दिनभरिसमेत एक स्थानमा बसेर दूरबिन र क्यामेरा लिएर चरा गणनामा खटिएका थिए । चरा बढी देखिएको स्थानमा दिनभरिसमेत लाग्यो, पन्छीविद् संघका सुदूरपश्चिम प्रतिनिधिसमेत रहेका जोशीले भने, खटिएका सबैजना सबै क्षेत्रमा पुगेर एकएक चरण गणना गरिएको छ । उनका अनुसार अक्टोबरनोभेम्बरदेखि आगन्तुक चराहरू चिसो छल्न आउने र मार्चसम्म बस्ने गरेका छन् । प्रतिकूल मौसम, तालहरूमा अग्ला खर, ढड्डी लगायतसँगै मिचाहा प्रजातिका वनस्पतिका कारण सजिलै हेर्न सकिँदैन । केही ठाउँमा विषादिको प्रयोग गरेर चरा मार्ने गतिविधि देखिएको छ, राष्ट्रिय प्रकृति संरक्षण कोषको शुक्लाफाँटा संरक्षण कार्यक्रम प्रमुख लक्ष्मीराज जोशीले उनले भने, महाकाली नदीमा विषादी हालेर केही चरा मरेका भेटिए, गत वर्ष पनि विषादीका कारण सिकिस्त भएका गिद्धहरूको उद्धार गरिएको थियो । चरा मार्ने क्रम बढेका कारण त्यसको रोकथामका लागि पनि गणना गर्नु आवश्यक भएको उनले बताए ।"
कालापानी तथ्यांकबारे ध्यानाकर्षण,"केन्द्रीय तथ्यांक विभागले जनगणना२०७८ को प्रारम्भिक नतिजा प्रकाशमा ल्याउँदै भारतले कब्जा जमाएको नेपालको कालापानी क्षेत्रको जनसंख्या ५०० देखि ६०० मात्रै रहेको अनुमान गरेको छ । जबकि ११ वर्षअघि नै सन् २०११ मा भारत सरकारले गरेको जनगणना अनुसार त्यस कालापानी इलाकाको ५ वटा गाउँको कुल जनसंख्या ९६८ (महिला ः ३९३ र पुरुष ः ५७५) र घरधुरीपरिवार संख्या ४०१ थियो । यो जनसंख्या त कुटी, राङकाङ, नावी, नेपालचु र गुन्जी गाउँको मात्रै हो । यस अलावा कालापानीमा भारतीय सुरक्षा पोस्टबाहेक कालापानी नामको सानो गाउँ पनि छ । अझ अनलाइन टाइम्स अफ इन्डियामा जुलाई ३०, २०२० मा राघवेन्द्र शुक्लाले कालापानी इलाकाको तीन गाउँ कुटी, नावी र गुन्जी गरी तीन हजार जनसंख्या भएको लेखेका छन् । केन्द्रीय तथ्यांक विभागको यसतर्फ ध्यान जाओस् भन्ने आग्रह गर्छु । दिनेशप्रसाद श्रेष्ठ, गुलरिया नपा५, बर्दिया"
विद्यालय बन्दै गरौं,"अहिले ओमिक्रोनको प्रभाव बढ्दै गएको भनी पुनः धेरै कुरामा सरकारले पावन्दी लाउँदै गएको छ, जसको प्रत्यक्ष असर असहाय र कमजोर नागरिकहरूमाथि पर्ने देखिन्छ । सिनेमाहल, मेला, रात्रिकालीन व्यवसायसाथै स्कुलकलेज बन्द गर्ने उर्दी जारी छ । तैपनि कतिपय स्कुलकलेज भने सुचारु छन् । कैयौं विद्यार्थीको परीक्षा चल्दै वा नजिकिँदै गरेकाले कठ्यांग्रिँदो चिसो र महामारीको विषम परिस्थितिमा पनि जबरजस्ती स्कुलकलेज जान विवश छन् बालबालिका । सरकारले भीडभाड हुने ठाउँ बन्द गर भने पनि भने अटेरी सञ्चालक कुनै हालतमा स्कुलकलेजका सञ्चालन गरिरहने अडानमा छन् । रुघा, खोकी र ज्वरोले नसताएको घर छैन । पीसीआर टेस्ट गर्दा प्रायःको नतिजा पोजेटिभ आउँछ । बिमारी हुँदाहुँदै स्कुलकलेज जाँदा अरू साथीलाई पनि भाइरस सर्छ । यस्तो विषयमा सबै सतर्क र सचेत हुनुपर्नेमा स्कुलकलेजको मनोमानीले झनै चिन्ता थपिदिएको छ । स्कुलकलेज केही महिना बन्द हुँदा र अनलाइन क्लास सञ्चालनमा रहँदा पनि अभिभावकले पूरै शुल्क तिरेकै छन्, फेरि किन विद्यार्थीहरूलाई दुःख दिनु ? जीवनभन्दा पढाइ कदापि ठूलो होइन । सरकार र स्कुलकलेज दुवैले विद्यार्थीहरूको भावना र समस्या नबुझेको देख्दा आश्चर्य लागेको छ । स्कुलकलेजले विद्यार्थी र शिक्षकहरूको सुरक्षामा ध्यान दिन ढिला भइसकेको छ । रोशन भट्टराइ, इनरुवा३, सुनसरी"
कार्यपालिकामाथि हस्तक्षेप,"स्थानीय तहको निर्वाचन सम्बन्धमा सरकार, राजनीतिक दल, निर्वाचन आयोग, कानुनविद् तथा जनस्तरमा छलफल चलिरहँदा, महामहिम राष्ट्रपतिबाट स्थानीय चुनावको सन्दर्भमा शीर्षक पत्र कार्यपालिका प्रमुख प्रधानमन्त्रीलाई बुझाउनु भनेको, कार्यपालिकाको कामकारबाहीमा हस्तक्षेप गर्नुसरह हो । संविधान र विभिन्न कानुनी व्यवस्थाको हवाला दिँदै, लेखिएको पत्र प्रधानमन्त्रीलाई बुझाउँदै स्थानीय तहको निर्वाचन सार्न नमिल्ने कुरो गर्ने राष्ट्रपतिले अघिल्लो सरकारले संसद् विघटन गर्दा कुनै कानुनी परामर्श नगरी आदेश दिएको कुरा सर्वविदितै छ । व्यक्तिविशेष प्रधानमन्त्री भएको सरकारका सबै कुरा ठीक र मन नमिल्नेले संविधान र कानुनी परामर्श गर्नॅ पनि बेठीक ठान्नु राष्ट्रपतिजस्तो संस्थाबाट उचित हुन्न होला । यस्तो क्रियाकलापले आगामी दिनमा सम्मानित संस्थाको दिशा दिग्भ्रमित हुने हो कि भन्ने आशंका बढेको छ । महेन्द्रसिंह बम, टीकापुर१, कैलाली"
सहिद पार्कहरूको दयनीय स्थिति,"नेपालले छिमेकी मुलुक भारत लगायत अन्य देशमा जस्तो वैदेशिक उपनिवेशविरुद्ध संघर्ष गर्नॅ परेन । तैपनि राणाशासन र पञ्चायती निर्दलीयताको अन्त्य र गणतन्त्र स्थापनार्थ हजारौंले ज्यान गुमाएका छन् । अरबी शब्द सहिदको अर्थ धर्मका लागि ज्यान दिने भन्ने गरिए पनि यसको प्रचलनमा रहेको अर्थ हो मुलुकको हितका लागि आफ्नो जीवनलाई समेत तुच्छ सम्झी मृत्युवरण गर्ने व्यक्ति । १९३३ सालमा राणाशासनविरुद्ध लड्दा ज्यान गुमाउने लखन थापा नेपालको पहिलो सहिद मानिन्छ । त्यसयता विभिन्न कालखण्डमा राणाशासन एवम् राजाहरूको निरंकुशताविरुद्ध धेरैले अनेक प्रसंगमा ज्यान गुमाएका छन् । कतिको त सैनिक एवम् सशस्त्र विद्रोहका कारण पनि हत्या गरिए । सहिदहरूका बलिदानका गाथाहरू सुन्दा र पढ्दा मात्रै पनि हृदयमा श्रद्धा जाग्छ । पारिवारिक रूपमा सम्पन्न या राणा र निजहरूको परिवारसँग निकट सम्बन्ध भए पनि राणाशासनकै अन्त्यका खातिर जीवनोत्सर्ग गर्ने दशरथ चन्द, गंगालाल श्रेष्ठ, धर्मभक्त माथेमा र शुक्रराज शास्त्रीहरूको योगदान भुल्न सकिन्न । अहिले ती महान् सहिदहरूले शहादत गरेका स्थान शुक्रराजको टेकु पचली, धर्मभक्तको सिफल, गंगालाल र दशरथ चन्दहरूको शोभाभगवतीमा सालिक छन् । देशैभरि पनि सालिक बनाइएका छन् । तर शहादत गरेका ठाउँहरूलाई जसरी महत्त्व दिएर व्यवस्थित गर्नुपर्ने हो, त्यो हुन सकेको छैन । राजा त्रिभुवन शाह र चार सहिदको सालिक रहेको स्मारक भवन जुन सहिदगेटको नाममा प्रख्यात छ, अत्यन्तै व्यस्त सडकमा छ ।धेरै देशमा राजधानीको केन्द्रमा विशाल स्मारक पार्क हुन्छ, जहाँ सम्बन्धित राष्ट्रका निर्माता, स्वतन्त्रता आन्दोलनका नायक एवम् सहिदहरूको सालिक र नाम कुँदिएका विशाल पत्थरका स्मारकहरू हुन्छन् । राष्ट्रिय दिवस एवम् अन्य दिन पनि पर्यटक एवम् त्यही देशका नागरिकले भ्रमण गर्छन्, आफ्ना मुलुकका सच्चा हिरोहरूका प्रस्तर मूर्तिअघि श्रद्धा भावले उभिएर तस्बिर खिच्ने गर्छन् । यसले देशका ऐतिहासिक व्यक्तित्वहरूप्रति श्रद्धाभाव जाग्छ । हाम्रो देशमा भने अत्यन्तै व्यस्त सडकबीच सहिद स्मारक राखिएको छ । राजधानीमै यस्तो स्मारक भए पनि सहज र गम्य छैन । साँघुरो स्मारकलाई फरकिलो बनाउन सकिन्छ, तर त्यतातिर सरकार अघि बढेजस्तो देखिन्न । उक्त सडकको वैकल्पिक व्यवस्था गरेर त्यस स्थानलाई फरकाकिलो बनाउने अभियानमा लाग्न ढिलो भइसक्यो । ढुण्डीराज पौडेल, नेपालगन्ज"
जनगणनाको सन्देश र प्रयोग,"जनगणना२०७८ को प्रारम्भिक नतिजामा नेपालको जनसंख्या वृद्धिदर घटेको देखिन्छ । पछिल्लो समय अविकसित देशहरूमा जनसंख्या वृद्धिदर कम भइरहेका उदाहरणका आधारमा हाम्रोमा पनि घट्ने अनुमान गरिएको थियो, जसलाई नतिजाले पुष्टि गर्यो । विश्वव्यापीकरणको युगमा अविकसित देशहरूमा यस्तो परिवर्तन देखिनु स्वाभाविकै मानिन्छ । विभिन्न देशले नेपालीलाई कामदार, विद्यार्थी वा स्थायी बासिन्दाका रूपमा छानीछानी लगिरहेको थियो, छ । त्यसरी छानिनेहरू प्रायः अब्बल नै हुन्छन् । अन्तर्राष्ट्रिय बसाइँसराइबाहेक पहिलेको तुलनामा जन्मदर घट्नुले पनि जनसंख्या वृद्धिदर घटेको हो । सरकारले विकसित देशहरूमा जस्तै नागरिकलाई शिक्षा, स्वास्थ्यजस्ता आधारभूत आवश्यकतामा सहायता दिन सकेको छैन, कहिले यस विषयमा ध्यान दिन्छ भन्न सक्ने अवस्था छँदा पनि छैन । यस्तोमा धेरै बच्चा हुँदा उनीहरूको शिक्षा, स्वास्थ्यलगायत आधारभूत आवश्यकतामा खर्च गर्न कम आय भएका परिवारलाई गाह्रो पर्छ । कम बच्चा जन्माउनुपर्ने बाध्यता नेपालीलाई छ, जसको असर जनसंख्या वृद्धिदरमा देखियो । पहाडको जनसंख्या ४३०१ बाट घटेर ४०२५ प्रतिशत र हिमालको ६७३ बाट घटेर ६०९ प्रतिशत भएको छ । तराईमा भने जनसंख्या ५०२७ बाट बढेर ५३६६ प्रतिशत पुगेको छ । यो परिवर्तन अपेक्षित नै थियो । सरकारले गर्न खोज्दाखोज्दै पनि भौगोलिक कठिनाइका कारण चाहेअनुरूप पहाड र हिमालमा पूर्वाधारको विकास भएका छैनन् । जबकि तराईमा सडक लगायत पूर्वाधार बनाउन सजिलो हुने गर्छ, विकास पहाड र हिमालको तुलनामा पहिल्यै पुग्ने गरेको छ, त्यसैले यहाँ बसाइँसराइ बढेको हो । तराईको जनसंख्या बढ्नुमा असन्तुलित विकास नीति मुख्य कारक हो । तराईलाई पहिल्यैदेखि नेपालको अन्नभण्डार मानिन्थ्यो, मलिलो माटो र उत्पादन बढी हुनुले पनि यसो भनिएको हो । कतिपय हिमाली तथा पहाडी क्षेत्रमा अझै खाद्यान्न अभाव हुने गर्छ । तराईको यस्तो विशेषताले पहाड तथा हिमालको ठूलो जनसंख्यालाई तानिरहेकै थियो, छ । अनि विवाह तथा रोजगारीजस्ता कारणले तराई झर्नेहरू पनि धेरै छन् । जनगणनाको प्रारम्भिक नतिजामा परिवार सदस्य घटेको देखिएको छ । यसो हुनुमा सरकारले लिएको थोरै सन्तान, सुखी परिवार नारालाई कारक मान्न सकिन्छ । १० वर्षको तुलनामा अहिले शिक्षा, प्रविधि र चेतनाले फड्को मारेको छ । नाफा कमाउने हेतुले नै भए पनि शिक्षण संस्थाहरू निकै फस्टाएका छन् । हुँदाखाने र हुनेखाने दुवै वर्गले आआफ्नो हैसियत अनुसार शिक्षण संस्थाको छनोट गर्छन् । आफ्ना छोराछोरीलाई शिक्षा दिनुपर्छ भन्ने चेतना समाजमा बढेको छ, आम्दानी बढ्नेबित्तिकै छोराछोरीका शिक्षाका लागि सहर पस्ने क्रम बढेको छ, जसले गर्दा संयुक्त फरिवार टुत्रेर एकल हुने गरेको छ । विश्व व्यवस्थाले ल्याएको परिवर्तनसँगै काम गर्न बिदेसिने, उतै परिवार बनाउने तथा बढ्दो सम्बन्धविच्छेद पनि परिवार सदस्य घट्नुका कारक तत्त्व हुन् । पहिला धेरै बच्चा हुँदा खेतबारीमा सहयोग हुने ठानिन्थ्यो, समयक्रमसँगै अहिले कृषिमा निर्भर जनसंख्या घटिरहेको छ, जसले गर्दा परिवार पनि सानो भएको छ । पुरुषका तुलनामा महिलाको संख्या अघिल्लो जनगणनामा पनि बढी नै थियो । नेपाली समाज पितृसत्तात्मक छ, यसका अवगुणबाट टाढिन सकेको छैन । धेरैजसो दम्पती पहिलो सन्तान छोरा भए एउटा मात्र बच्चा जन्माउने तर छोरी भए अर्को सन्तान पनि जन्माउने गरेका छन् । यस्तो मानसिकता पितृसत्ताकै देन हो, जसले गर्दा छोरीको संख्या बढेको हो । शिक्षा र जनचेतना विस्तारका कारण छोरीप्रतिको दृष्टिकोणमा परिवर्तन आए पनि पहिलाकै असन्तुलित मात्रालाई परिपूर्ति गर्न अझै केही दशक लाग्न सक्छ ।महिलापुरुष गरेर लगभग २१ लाख नेपाली विदेशमा छन् । अर्थतन्त्रका लागि यो निकै ठूलो चुनौती हो । नेपाल कृषिप्रधान देश भए पनि कृषिलाई आधुनिकीकरण गर्न असफल भएकाले खेतबारी बाँझै छाडेर युवाहरू खाडीलाई हरियाली बनाउन पुगेका छन् । पर्यटन विकासको अथाह सम्भावना हुँदाहुँदै पनि यस क्षेत्रमा अपेक्षाअनुरूपको रोजगारी सृजना गर्न सकिएको छैन । निर्यातभन्दा आयात बढी हुने भएकाले यहाँ ठूलठूला कलकारखानाहरू पनि कमै छन्, जसले बिदेसिने वातावरण तयार पारिदिएको छ । महिलाहरू बिदेसिने क्रम बढ्नुको मुख्य कारण हो विकसित देशहरूमा कामदारहरूको माग तीव्र हुनु र नेपालको तुलनामा श्रमको मूल्य बढी हुनु । जस्तो इजरायलमा केयर गिभर का रूपमा नेपाली महिला खटिइरहेका छन् र उनीहरूको माग पनि त्यहाँ तीव्र गतिमा बढिरहेको छ । आम्दानी पनि राम्रै गर्छन् । हाम्रो समाजमा छोरीका लागि पीआर वा ग्रिन कार्ड भएको दुलहा खोज्ने चलन पछिल्लो समय झनै बढेको छ, छोरीहरूको आर्थिक सुरक्षाका लागि पनि यसो गर्न अभिभावकहरू लालायित हुने गर्छन् । फलस्वरूप महिलाहरू बिदेसिने क्रम बढेको छ । पहिलेजस्तो छोरीहरू घरमै बस्नुपर्छ भन्ने धारणामा कमी आइरहेको छ, जसको उदाहारण हो उच्च शिक्षाका लागि छोरीहरूलाई विदेश पठाउने चलनको वृद्धि । यसरी पढ्न भनेर गएका छोरीहरू नेपाल फर्कने सम्भावना कमै हुन्छ ।डिग्री पास गरे पनि खरिदार पदका लागि लड्नेहरू यहाँ धेरै छन् । शिक्षा अनुसारको रोजगारी पाउन मुस्किल छ । महँगो शुल्कमा प्राविधिक विषय पढेर पनि बजारमा बिकिँदैन । समाज विज्ञान पढेकाहरूको पनि हालत उही हो । शैक्षिक उत्पादनलाई न बजारले पहिचान गर्न सकेको छ न त विद्यार्थी आफैंमा सन्तुष्ट देखिन्छ । फलस्वरूप पैसाका लागि भए पनि विदेश चर्न चाहने महिलापुरुष दुवैको भीड बढिरहेको छ । पछिल्लो समय भइरहेका यस्ता परिवर्तनका बारेमा चर्चा गर्न जनगणनाले सहयोग गरेको छ । तथ्यांक विभिन्न संस्थाको अध्ययनअनुसन्धानको आधार हो । केन्द्रीय तंथ्याक विभागले गरेको जनगणनाको महत्त्व छ, यसका विधि तथा प्रक्रियामा कमीकमजोरी होलान्, तैपनि देशमा भइरहेको सामाजिक विकास यसमा देखिन्छ, जसका आधारमा राज्यलाई सुहाउँदो नीतिनियम बनाउन मद्दत पुग्नेछ ।"
गुणस्तरीय जीवन र प्रोस्टेट ग्रन्थि,"प्रोस्टेट ग्रन्थि अस्थिरता र परिवर्तनको जल्दोबल्दो उदाहरण हो । अधबैंसे उमेरदेखि पुरुषले भोग्नुपर्ने प्रोस्टेट समस्या वृद्धावस्थामा झनै टड्कारो हुन्छ । जीवनशैलीमा आएको हेरफेर, असन्तुलित भोजन, मोटोपन, मधुमेह, उच्च रक्तचाप लगायतले पुरुषलाई प्रोस्टेट ग्रन्थिसँगको संघर्ष अपरिहार्य तर कठिन बनाएको छ । स्वस्थ प्रोस्टेट ग्रन्थि नभई पुरुषहरूले तन्दुरुस्त अनुभूति गर्न सक्दैनन् । भविष्यमा पुरुष भएर जन्म लिनुपर्ने भ्रूणको विकास प्रक्रियामा प्रोस्टेट ग्रन्थि २५३० दिनमै अस्तित्वमा आउँछ । तर पनि ७८ हप्तामा शुक्र ग्रन्थिले डिहाइड्रो टेस्टास्टेरोन हर्मोन (डिहाटे) उपलब्ध गराएपछि मात्र १२ हप्तातिर प्रोस्टेटको वास्तविक विकास हुन्छ । हर्मोन डिहाटेले जीवनचक्रको अन्तसम्मै प्रोस्टेटलाई परिवर्तनका निम्ति चाहिने सामग्री उपलब्ध गराउँछ । शिशु जन्मिन्छ, ०४ ग्रामको प्रोस्टेटसँग । १३ वर्षको उमेर पुग्दा प्रोस्टेट ४ ग्रामसम्मको हुन्छ । २०४० वर्षको उमेरसम्म १०२० ग्राममा सीमित रहन्छ । त्यसपछि प्रोस्टेटको वृद्धि वर्षमा करिब २३ ग्रामका दरले हुन्छ भन्ने मान्यता छ । तर ग्रन्थिको सुरुको वृद्धिले पुरुषलाई खासै केही असजिलो महसुस नगराउन सक्छ । बढ्दै गए र खास गरी बीचको भाग बढे यसले मूत्र अवरोध निम्त्याउन थाल्छ । प्रायः ६० वर्षपछि पनि धेरैजसो पुरुषमा यो ४०६० ग्राममा सीमित रहन्छ, प्रायः ४ प्रतिशतमा भने १०० ग्राम वा त्योभन्दा धेरै बढी हुन्छ । सबैभन्दा ठूलो प्रोस्टेट ग्रन्थि ७४० ग्रामको शल्यक्रिया गरेर निकालिएको इतिहास छ । प्रोस्टेट तीन प्रकारका व्याधिबाट प्रभावित हुन सक्छ (क) संक्रमण ः यस्तो भए अंग सुन्निएर ठूलो हुने, ज्वरो आउने र दिसापिसाबमा समेत बाधा उत्पन्न हुने हुन सक्छ । (ख) ग्रन्थिको सौम्य वृद्धि ः यस्तो वृद्धि उमेर अनुसार हुन्छ । तर ग्रन्थिले मूत्रनलीको सुरुको भागलाई चारैतिरबाट बेर्ने हुँदा बढेको अवस्थामा मूत्र अवरोध गर्ने सम्भावना हुन्छ । (ग) प्रोस्टेटको क्यान्सर ः यो पुरुषमा देखा पर्ने क्यान्सरमध्येको एउटा प्रमुख हो । यसले मूत्र अवरोधबाहेक अरू लक्षण देखाउने गर्छ । यो लेख प्रोस्टेटको सौम्य वृद्धिमा मात्र केन्द्रित रहनेछ ।प्रोस्टेट वृद्धिका कारण ः उमेर बढेसँगै किन प्रोस्टेट ग्रन्थि बढ्छ, यकिन भन्न सक्ने प्रमाण वैज्ञानिकहरूसँग अझै पनि उपलब्ध छैन । तर पुरुष तथा स्त्री हर्मोनको सन्तुलन खलबल हुनुलाई धेरैले ठूलो महत्त्व दिने गरेका छन् । उमेर बढ्दै जाँदा पुरुष हर्मोन उत्पादन कम हुन्छ भने स्त्री हर्मोन उच्च रूपमा देखा पर्छ । आनुवंशिक कारणको पनि भूमिका रहने विश्वास गरिन्छ । जसका बाउबाजेमा प्रोस्टेट वृद्धि देखिन्छ, त्यस्ता पुरुषमा यो समस्या देखिने सम्भावना उच्च हुन्छ । मेटाबोलिक सिन्ड्रोमग्रस्त बिरामीलाई पनि प्रोस्टेट व्याधिको सम्भावना हुन्छ । शुक्राशयमा असाधारणताका कारण पनि प्रोस्टेट वृद्धिमा असर गर्न सक्छ । यी तीन मुख्य कारणबाहेक अरू पनि धेरै हुन सक्छन् । तर त्यो स्तरको अध्ययन अझै भइसकेको छैन । प्रोस्टेट वृद्धिका लक्षण ः प्रोस्टेट ग्रन्थि वृद्धिका लक्षणहरू मूत्राशयको क्रियासँग सम्बन्धित छन् । मूत्राशयका मुख्य दुई कार्य हुन्छन् मूत्र सञ्चय र निष्कासन । मूत्र सञ्चय कार्यमा प्रोस्टेटले असर पारे उत्तेजनात्मक लक्षण देखा पर्छन्, जस्तो छिटछिटो पिसाब लाग्ने, पिसाब रोक्न गाह्रो हुने वा रोक्दारोक्दै चुहिने, राति पटकपटक पिसाब लाग्ने, पिसाब पोल्ने ।मूत्र निष्कासन लक्षण सामान्यतया प्रोस्टेट ग्रन्थिले अवरोध गरेर उत्पन्न हुन्छ । ज्यादै सुरुको अवस्थामा जब भर्खर ग्रन्थि बढ्न थाल्छ, पुरुषले सधैंझैं शौच गरे पनि अन्तमा थोपाथोपा गरेर पिसाब निख्रिने हुन्छ । यसलाई मूत्राशयको कार्यक्षमतामा कमी हुनुको पहिलो लक्षण मान्नुपर्छ । ग्रन्थि बढ्दै गएपछि वा प्रोस्टेटको लचकतामा कमी आएपछि शौचको आरम्भमै बिरामीले केही बेर कुरेपछि मात्र पिसाब आउन थाल्छ । यो लक्षण सबैभन्दा बढी प्रोस्टेट ग्रन्थिको बीच भाग बढ्दा देखा पर्छ । पिसाबको धारा लुलो हुने, एकैपल्ट पिसाब ननिख्रेर पेट र मलद्वारको मांसपेशी खुम्च्याएर निकाल्नुपर्ने लक्षण देखिन सक्छन् । उपचार ः प्रोस्टेट ग्रन्थि वृद्धि उपचारको मूल उद्देश्य मूत्र सञ्चार र मूत्र निष्कासनमा पारेको असर र त्यसले बिरामीमा पुर्याएको असुविधालाई सक्दो घटाउनु हो । सुरुको अवस्थामा जीवनशैलीको सामान्य हेरफेरले पनि फाइदा हुन्छ । तर रोग बढ्दै गएसँगै मूत्र सञ्चय बढाउन र मूत्र निष्कासन बढाउन औषधिउपचार अनिवार्य हुन्छ । यसबाट ठीक नभए शल्यक्रिया गर्नुपर्ने हुन्छ । प्रायः प्रोस्टेट ग्रन्थि ४० ग्रामभन्दा बढी भएका, ग्रन्थिको मध्यभाग १० मिलिमिटर वा धेरै भएका, १५० मिलिलिटर बढी पिसाब ननिख्रिने अवस्थामा पुगेकाहरूले शल्यक्रिया गर्नु राम्रो हुन्छ । पिसाबमा रक्तस्राव हुने, मूत्र संक्रमण भइरहने, मूत्राशयमा पत्थरी भएका, माथिल्लो मूत्र प्रणाली (मूत्रवाहिनी नली र मृगौला) फुलेर मृगौलाको कार्यमा ह्रास आए, राति सुतेका बेला निख्रिन नसकेको पिसाब फुलेको मूत्राशयबाट ओछ्यानमा चुहिने बिरामीले यथाशीघ्र शल्यक्रिया गर्नॅपर्छ । सामान्यतया प्रोस्टेट ग्रन्थि सम्बन्धी मूत्र समस्याको उपचारको अवधि तोक्न सकिन्न । किनकि औषधिले रोगको पूर्ण रूपमा उन्मूलन गर्ने सामर्थ्य राख्दैन । दुई प्रकारका औषधिमध्ये एउटाको लक्ष्य ग्रन्थि बढ्न नदिने र सम्भव भए बढेको ग्रन्थि पनि घटाउने हो । तर औषधिको प्रयोग बन्द गरेपछि वृद्धि फेरि सुरु हुन्छ । अर्को थरीको औषधि मूत्र निष्कासन सुधार्न दिइन्छ । यसले चौबीस घण्टासम्म मात्र काम गर्छ । त्यसपछि मूत्र निष्कासन उस्तै हुन्छ । लामो समय कनेर पिसाब फेर्ने, निद्रामा ओछ्यान भिजाउने, प्रोस्टेट सम्बन्धी मूत्राशय पत्थरीबाट पीडित, रक्तस्राव हुनेजस्ता पुरुषका निम्ति शल्यक्रिया अत्यावश्यक हुन्छ । अन्त्यमा, मूत्र सञ्चय तथा निष्कासनमा असर गरेर प्रोस्टेट ग्रन्थिले पुरुष स्वास्थ्यमा प्रतिकूल प्रभाव पार्न सक्छ । यसको असर कम गर्न जीवनशैलीमा परिवर्तन, शारीरिक व्यायाम, सन्तुलित भोजन, ध्यान आवश्यक हुन्छ । रोग बढ्दै गए औषधि सेवन तथा शल्यक्रिया गर्नुपर्ने हुन सक्छ ।भट्ट युरोलोजिस्ट हुन् ।"
'युक्रेनमा रुसी आक्रमण भीषण हुन सक्छ,"वासिङ्टनकिभ (एजेन्सी) अमेरिकी सैन्य प्रमुख मार्क मिलीले युक्रेनमाथि रुसले भीषण आक्रमण गर्न सक्ने बताएका छन् । जर्नेल मिलीले युक्रेन सीमामा एक लाख रुसी सेनाको उपस्थिति शीतयुद्धयताकै सबभन्दा ठूलो भएको र रुसी आक्रमणमा ठूलो संख्या हताहती हुन सक्ने जनाए । एउटा पत्रकार सम्मेलनमा बोल्दै मिलीले युक्रेनको सीमा क्षेत्रमा उपस्थित सेनाको संख्याले आक्रमण भएको खण्डमा परिणाम गम्भीर हुने बताएको दाबी गरे । उनी अमेरिकी राष्ट्रपति जो बाइडेनका सैन्य सल्लाहकार हुन् । यदि रुसले आक्रमण गर्यो भने त्यो निकै ठूलो हुनेछ र ठूलो संख्यामा मानिसहरू मर्नेछन्, मिलीले भने । तर अमेरिकी रक्षामन्त्री लोयड अस्टिनले कूटनीतिका माध्यमबाट अझ पनि द्वन्द्व रोक्न सकिने बताए । युद्ध अपरिहार्य छैन । अझै पनि कूटनीतिका लागि ठाउँ छ, अस्टिनले भने । पुटिनले आफ्ना फौज फिर्ता लैजान आदेश दिन सक्ने उनको भनाइ छ । रुसले भने आफ्नो कुनै आक्रमणको योजना नरहेको बताउँदै आएको छ । अमेरिकालगायत पश्चिमा देशले युक्रेनलाई उपलब्ध गराएको सैन्य सहयोग आफ्ना लागि खतरा रहेको उसको भनाइ छ । रुसले युक्रेन नाटोको सदस्य बन्ने कुरामा आपत्ति जनाउँदै आएको छ । तर उसको माग अमेरिकाले अस्वीकार गरेको छ । रुसी राष्ट्रपति भ्लादिमिर पुटिनले पश्चिमा देशले आफ्नो सुरक्षा चासोलाई बेवास्ता गरेको आरोप लगाएका छन् । तर उनले केही गर्ने निर्णय गर्नुअघि अमेरिकी प्रतिक्रियाको राम्ररी अध्ययन गर्ने बताएका छन् । अमेरिकी राष्ट्रपति बाइडेनले पूर्वी युरोपमा नाटो उपस्थिति बलियो बनाउन छिट्टै सानो संख्यामा सैनिकहरू पठाउने बताइसकेका छन् । यद्यपि, बाइडेनले ती सैनिक कहाँ पठाइने भने जनाएनन् । यसैबीच, युक्रेनका राष्ट्रपति भोलोदिमिर जेलेन्स्कीले देशको सीमा क्षेत्रमा रुसी सेनाको उपस्थितिका विषयमा आतंक सिर्जना नगर्न पश्चिमा देशलाई आग्रह गरेका छन् । रुसले आक्रमण गर्न लागेको चेतावनीले युक्रेनको अर्थतन्त्र जोखिममा परेको उनको भनाइ छ । गत वर्षको रुसी सैन्य उपस्थितिको तुलनामा अहिले बढी खतरा नदेखिएको उनको भनाइ छ ।"
भारतमा सहज बन्दै जनजीवन,"नयाँदिल्ली (एजेन्सी) कोभिड१९ को संक्रमणमा कमी आएसँगै भारतमा जनजीवन सहज बन्न थालेको छ । कतिपय राज्यले प्रतिबन्धात्मक नियमहरू खुकुलो पार्दै गएका छन् । भारतीय सञ्चार माध्यमका अनुसार कर्नाटक राज्यले सोमबारदेखि लागू हुने गरी रात्रिकालीन कर्फ्यु हटाएको छ । त्यस्तै, सिनेमा हलबाहेक होटल, बार तथा पब ५० प्रतिशत क्षमतामा मात्र चलाउन पाउने नियम पनि हटाइएको छ ।बैंग्लोरमा सोमबारदेखि नै विद्यालयले भौतिक उपस्थितिमा पठनपाठन सुरु गर्ने भएका छन् । स्विमिङ पुल, व्यायामशाला तथा खेलकुद स्थलहरूले ५० प्रतिशत क्षमतामा काम गर्न पाउने भएका छन् । सरकारी कार्यालय भने पूर्ण कर्मचारीसहित खुला हुने जनाइएको छ । पछिल्लो २४ घण्टामा कर्नाटकमा ३१ हजारभन्दा बढीमा संक्रमण पुष्टि भएको छ । उक्त अवधिमा बैंग्लोरमा १५ हजार संक्रमित थपिएको जनाइएको छ । यसअघि दिल्लीले पनि अधिकांश प्रतिबन्ध हटाइसकेको छ । तीन सातापछि दिल्लीमा सप्ताहन्तमा कर्फ्यु र जोर बिजोरका आधारमा पसल व्यवसाय खोल्न पाउने प्रावधान हटाइएको हो । तर रात्रिकालीन कर्फ्यु र विद्यालय बन्दको नियम भने अझै कायमै छ ।सिनेमा हल, बार तथा रेस्टुराँ ५० प्रतिशत क्षमतामा चलाउन दिइएको छ भने विवाह समारोहमा मापदण्डको पालना गर्दै २ सय जनासम्म सहभागी हुन सक्ने बताइएको छ । सरकारी कार्यालय भने ५० प्रतिशत कर्मचारीसहित खुला गरिएको छ । भारतमा पछिल्लो २४ घण्टामा कोभिड१९ बाट २ लाख ३५ लाखभन्दा बढी संक्रमित भएका छन् । स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा भारतमा २ लाख ३५ हजार ५ सय ३२ जना संक्रमित भएका हुन् । उक्त अवधिमा ८ सय ७१ जनाको भाइरसको संक्रमणका कारण मृत्यु भएको छ । योसँगै मृत्यु हुनेको संख्या ४ लाख ९३ हजार १ सय ९८ पुगेको छ । पछिल्ला समय भारतमा दैनिक संक्रमितहरूको संख्यामा भने निरन्तर कमी आइरहेको छ । मन्त्रालयका अनुसार भारतमा हाल सक्रिय अवस्थामा रहेका संक्रमितको संख्या पनि घट्दै गइरहेको छ । शनिबारसम्म २० लाख ४ हजार ३ सय ३३ जना संक्रमणको अवस्थामा छन् ।अधिकारीहरूका अनुसार पछिल्ला केही दिनमा नयाँ संक्रमितको भन्दा निको हुनेको संख्या बढी छ । पछिल्लो २४ घण्टामा ३ लाख ३५ हजार ९ सय ३९ जना संक्रमणमुक्त भएका छन् । भारतमा पछिल्लो २४ घण्टामा १७ लाख ५९ हजार ४३४ जनामा भाइरसको परीक्षण गरिएको थियो ।"
पीपीए रोकेर जलविद्युत् आयोजनालाई सर्वेक्षण र उत्पादन अनुमतिपत्र,"(काठमाडौं)  सरकारले जलविद्युत् आयोजनाको सर्वेक्षण र उत्पादन अनुमतिपत्र रोकेको आरोप निजी क्षेत्रले लगाइरहेका बेला विद्युत् विकास विभागले भने प्रवर्द्धकहरूलाई धमाधम यस्तो अनुमतिपत्र जारी गरिरहेको देखिएको छ । विभागका अनुसार गत साउनयता मात्र सर्वेक्षणतर्फ १४ र निर्माणतर्फ १२ वटा जलविद्युत् आयोजनालाई अनुमति दिइएको छ ।नदी प्रवाहमा आधारित (आरओआर) जलविद्युत् आयोजनाका लागि तोकिएको ५ हजार २ सय ५० मेगावाट बराबरको विद्युत् खरिद सम्झौता (पीपीए) सीमा सकिएको भन्दै नेपाल विद्युत् प्राधिकरणले पछिल्लो तीन वर्षदेखि यस्तो सम्झौता गरेको छैन । अहिले सञ्चालनमा रहेका जलविद्युत् आयोजनाले नै बजार नपाइरहेका बेला थप आयोजनाको बिजुली किन्न नसकिने प्राधिकरणले बताउँदै आएको छ । निजी क्षेत्रले आफैं बिजुली बेच्ने कानुनी आधार अझै बनिसकेको छैन । तर यही समयमा अर्को सरकारी निकाय विद्युत् विकास विभागबाट भने आरओआर आयोजनाका लागिसमेत धमाधम सर्वेक्षण र उत्पादन अनुमतिपत्र जारी भइरहेको छ ।सर्वेक्षण र उत्पादन अनुमतिपत्र जारी गर्न सरकारले अघोषित रूपमा रोक लगाएको भन्दै निजी क्षेत्र अहिले पनि रुष्ट छ । तर विभागले विभिन्न आयोजनाका लागि जारी गरेको अनुमतिपत्रको पछिल्लो विवरण हेर्दा निजी क्षेत्रले लगाइरहेको आरोप निराधार रहेको पुष्टि भएको छ । गत असोज पहिलो साता प्रधानमन्त्री तथा मन्त्रिपरिषद्को कार्यालयले ऊर्जा, जलस्रोत तथा सिँचाइ मन्त्रालयसँग छलफल गरेपछि तयार पारेको माइन्युटमा विद्युत् वितरण र उपभोगको मोडालिटी तय नभएसम्म आयोजनाको विद्युत् उत्पादन अनुमति नदिने रणनीति अवलम्बन गर्ने उल्लेख भएको थियो । यसबाट जलविद्युत् प्रवर्द्धकहरू बिच्किएका थिए । ऊर्जा मन्त्रालयसँगको ब्रिफिङपछि प्रधानमन्त्री तथा मन्त्रिपरिषद्को कार्यालयका राज्यमन्त्री उमेश श्रेष्ठ र मुख्यसचिव शंकरदास बैरागीको रोहवरमा यस्तो माइन्युट भएको तथ्य बाहिरिएपछि प्रवर्द्धकहरूले यसको विरोध गर्दै आएका छन् । स्वतन्त्र ऊर्जा उत्पादकहरूको संस्था नेपाल (इप्पान) ले गत कात्तिक ७ गते पत्रकार सम्मेलन गर्दै सर्वेक्षण र उत्पादन अनुमति रोक्न सरकारले गुपचुप निर्णय गरेको आरोपसमेत लगायो । २०७८ असोज ७ गते मुख्यसचिवस्तरीय बैठकले अनुमतिपत्र रोक्ने निर्णय गरेको इप्पानले उक्त दिन जारी गरेको विज्ञप्तिमा भनिएको थियो । त्यसयता इप्पानले जलविद्युत् क्षेत्रको विकास तथा प्रवर्द्धनमा बाधा पुग्ने नीति सरकारले अवलम्बन गरेको आरोप सरकारलाई लगाउँदै आएको छ ।तर सरकारी तथ्यांक भने फरक देखिएको छ । विद्युत् विकास विभागका अनुसार अहिले सर्वेक्षण अनुमतिपत्र लिएर बसेका जलविद्युत् आयोजनाको संख्या २ सय नाघेको छ । १५ हजार ५ सय ४५ मेगावाट उत्पादन क्षमताका यी आयोजना अनुमतिपत्र पाएर सर्वेक्षणको विभिन्न चरणमा रहेको विभागले जनाएको छ । यो संख्या लगानी बोर्डको कार्यालयबाट सर्वेक्षण अनुमति लिएका आयोजनाबाहेकको हो । विभागका अनुसार चालु आर्थिक वर्षमा मात्रै १४ वटा जलविद्युत् आयोजनालाई सर्वेक्षण अनुमतिपत्र दिइएको छ । यसमा ४९० मेगावाट उत्पादन क्षमताको अरुण ४ अर्धजलाशययुक्त (पीआरओआर) जलविद्युत् आयोजना हो । अरू नदी प्रवाहमा आधारित (आरओआर) आयोजना हुन् ।पछिल्लो पटक विभागले गत साता अर्थात् माघ ७ मा साढे १२ मेगावाट उत्पादन क्षमताको म्याग्दी खोलाबी जलविद्युत् आयोजनालाई सर्वेक्षण अनुमतिपत्र दिएको थियो । त्यस्तै सर्वेक्षण अनुमति लिन ३ सय १७ मेगावाट उत्पादन क्षमताका १४ वटा जलविद्युत् आयोजना पाइपलाइनमा रहेको पनि विभागले जनाएको छ । पाइपलाइनमा रहेका आयोजनाहरूमा घाटगंगा खोला जलविद्युत् आयोजना ४७ मेगावाट, सानीभेरी३ आयोजना ३० मेगावाट, सुपर हुम्ला कर्णाली नदी ८४ मेगावाट र रोलिङ खोला जलविद्युत् आयोजना ८८ मेगावाट उत्पादन क्षमताका छन् । निवेदन दिएका अरू सबै आयोजना १० मेगावाटभन्दा कम उत्पादन क्षमताका छन् ।हालसम्ममा ६ हजार ९ सय ८८ मेगावाट उत्पादन क्षमता बराबरका २ सय १५ वटा आयोजनाले विभागबाट निर्माण अनुमतिपत्र लिएको देखिएको छ । यसमध्ये चालु आर्थिक वर्षमा मात्रै १२ वटा जलविद्युत् आयोजनाले यस्तो अनुमति पाएका छन् । कात्तिकमा अपर पिलुवा१, सुपर काबेली खोला ए, सुपर काबेली खोला कास्केडलाई निर्माण अनुमतिपत्र दिइएको छ । त्यस्तै मंसिरमा काबेली ३, भलौदी खोला, पुसमा इसुवा खोला पीआरओआर कासकेड र अरुण खोला २ लाई निर्माण अनुमति दिइएको छ । तर अझै ३९ वटा जलविद्युत् आयोजना कन्स्ट्रक्सन लाइसेन्सका लागि विभागको पाइपलाइनमा छन् ।सर्वेक्षण अनुमति लिएका सोलार आयोजनाको संख्या हाल २६ वटा रहेको विभागले जनाएको छ । यसबाट ६ सय २३ मेगावाट बराबर बिजुली उत्पादनका लागि प्रस्ताव गरिएको छ । प्रसारणलाइनतर्फ सर्वेक्षण अनुमति लिएका आयोजनाको संख्या १ सय ५१ र निर्माण अनुमतिपत्र लिएका आयोजनाको संख्या १ सय ६८ छ ।"
कोरोना बिमा भुक्तानीको विकल्प दिन समितिलाई अर्थको निर्देशन,"(काठमाडौं)  भुक्तानी गर्न बाँकी कोरोना बिमा रकममा कम्पनीहरूले थप दायित्व वहन गर्ने गरी विकल्प पेस गर्न अर्थ मन्त्रालयले बिमा समितिलाई पुनः निर्देशन दिएको छ । बिमा कम्पनी, पुनर्बिमा कम्पनी र बिमा समितिले थप केकति दायित्व वहन गर्न सक्छन्, निर्क्योल गरेर भुक्तानी विकल्प पेस गर्न अर्थ मन्त्रालयले पत्र पठाएर समितिलाई निर्देशन दिएको हो । सरकारले भुक्तानी गर्न बाँकी रकम धेरै भएकाले केही हिस्सा कम्पनीहरूले पनि बेहोर्ने गरी विकल्प पेस गर्न बिमा समितिलाई भनिएको अर्थ मन्त्रालय स्रोतले बताएको छ । यसअघि कम्पनीले पेस गरेका विकल्पमा केही रकम कम्पनीहरूले पनि बेहोर्ने भनिएको छ, स्रोतले भन्यो, उक्त विकल्पमा उल्लेख गरिएको भन्दा थप रकम कम्पनीले बेहोर्न सक्छ कि भनेर उक्त आग्रह गरिएको हो ।अर्थ मन्त्रालयको निर्देशनअनुसार गत असोजमा बिमा समितिले कम्पनीहरूसँग छलफल गरेर भुक्तानीका दुई विकल्प पेस गरेको थियो । त्यसमध्ये दोस्रो विकल्पमा, कुल भुक्तानी हुन बाँकी ११ अर्ब ४३ करोड ९६ लाख ६३ हजार ८ सय ९२ रुपैयाँ सरकार, नेपाल पुनर्बिमा कम्पनी, बिमा कम्पनीहरू र बिमा समितिले बाँडफाँट गर्ने भनिएको छ । यसअनुसार सरकारले ५५, नेपाल पुनर्बिमा कम्पनीले १२, बिमा कम्पनीहरूले २५ र बिमा समितिले ८ प्रतिशतका दरले रकम संकलन गरेर भुक्तानी दिने प्रस्ताव छ । यही विकल्पमा बिमा कम्पनी, पुनर्बिमा कम्पनी र बिमा समितिले थप दायित्व बेहोर्ने गरी सरोकारवालाहरूसँग छलफल गरेर पुनः पठाउन अर्थ मन्त्रालयले समितिलाई निर्देशन दिएको हो । गत असोज २५ मा बिमा समितिले पठाएको पत्रमा उल्लेख गरिएका कोरोना बिमा भुक्तानीका थप विकल्पमा थप उपाय तथा सुझाव भए अध्ययन गरी पठाइदिन निर्देशानुसार अनुरोध छ, अर्थ मन्त्रालयले पठाएको पत्रमा भनिएको छ । भुक्तानीको थप विकल्प पेस गर्न अर्थ मन्त्रालयले आग्रह गरेको समितिका कार्यकारी निर्देशक राजुरमण पौडेलले स्विकारे । यसबारे बिमकहरूसँग छलफल गर्न बाँकी छ, उनले भने, उनीहरूसँग छलफल गरेर थप विकल्प पठाउँछौं । बाँकी रकम भुक्तानी दिने सम्बन्धमा अर्थ मन्त्रालयको चासो बढेकाले छिट्टै पैसा आउने सम्भावना रहेको उनले बताए । अर्थमन्त्री जनार्दन शर्माले पनि बिमा समितिको नयाँ भवन शिलान्यास कार्यक्रममा आएर छिट्टै भुक्तानी दिने प्रतिबद्धता व्यक्त गर्नुभएको थियो, पौडेलले थपे, त्यसयता कोरोना बिमा भुक्तानी सम्बन्धमा अर्थ मन्त्रालयको चासो बढेको छ ।सरकारले तिर्नुपर्ने रकम अर्थ मन्त्रालयले लामो समयदेखि रोकिदिँदा १ लाखभन्दा बढीले कोरोना बिमाको भुक्तानी पाउन सकेका छैनन् । बिमा मापदण्डअनुसार सरकारले तिर्नुपर्ने रकम नदिँदा करिब एक वर्षदेखि दाबी भुक्तानी रोकिएको हो । अर्थ मन्त्रालयले बेमौसमी वर्षाले धानबालीमा क्षति पर्याएपछि किसानलाई राहत दिनुपर्ने, मल खरिदका लागि अतिरिक्त बजेट चाहिने लगायत कारण देखाई स्रोत नभएको भन्दै बिमाको रकम निकासा गरिदिएको छैन ।कोरोना बिमा दाबीको रकम दिन स्रोत खोजी भइरहेको अर्थ मन्त्रालयका प्रवक्ता रितेश शाक्यले जानकारी दिए । यस वर्ष बेमैसमी वर्षाले धानबालीमा पुर्याएको क्षति, मल खरिदलगायत कामका लागि पनि बजेट बाहिरबाट खर्च गर्नुपर्ने अवस्था आयो । यसकारण अब बजेट बाहिर धेरै स्रोत छैन, उनले भने, अन्य कुन कुन स्रोतबाट रकम जुटाउन सकिन्छ भन्नेबारे छलफल भइरहेको छ । स्रोत जुटाएपछि कुन विधि र प्रक्रियाबाट रकम बाँडफाँट गर्ने सम्बन्धमा बिमा समितिसँग छलफल गर्ने तयारी भएको पनि उनले बताए । स्रोत नभेटिएरै रकम दिन नसकिएको हो, उनले थपे, आर्थिक वर्षको दोस्रो चैमास अन्त्य (फागुन) सम्म स्रोत जुटाउन सकिन्छ कि भन्ने छ । बिमा कम्पनीले भने सरकारबाट रकम नआउँदा भुक्तानी रोक्नुपरेको जनाएका छन् । सरकारले प्रतिबद्धता जनाएको रकम नदिएको र बिमा कम्पनीहरूले पनि आनाकानी गरेपछि बिमितहरू अधिकारबाट वञ्चित हुने जोखिम बढेको हो । गत चैतदेखि बिमा कम्पनीहरूले कोरोना बिमा भुक्तानी ठप्प पारेका छन् । बिमा समितिका अनुसार अहिले कोरोना बिमाबापत कम्पनीहरूले १० अर्ब ५० करोड ५२ लाख रुपैयाँ भुक्तानी गर्न बाँकी छ । संख्याका आधारमा हेर्दा अहिले करिब १ लाख ५ हजार बिमितले भुक्तानी पाएका छैनन् । भुक्तानी गर्न बाँकी दाबीमध्ये धेरैजसो प्रतिव्यक्ति एक लाख रुपैयाँका छन् । प्रतिव्यक्ति ५० हजार र उपचार खर्चका आधारमा भुक्तानी हुने दाबी निकै थोरै रहेको समितिले जनाएको छ ।कोरोना बिमालेखअन्तर्गत १७ लाख ५८ हजार ३ सय ४३ जनाले कोरोना बिमा गरेका थिए । बिमालेख बिक्रीबाट कम्पनीहरूले करिब १ अर्ब ५ करोड रुपैयाँ मात्र बिमा शुल्क संकलन गरेका छन् । बिमा गरेकामध्ये १ लाख ६१ हजार ५ सय ४९ जनाले बिमा दाबी गरेका छन् । परेको कुल दाबी १५ अर्ब ९३ करोड २० लाख रुपैयाँको हो । त्यसमध्ये हालसम्म करिब ४ अर्ब ८१ करोड ७८ लाख ३६ हजार रुपैयाँ भुक्तानी भएको छ । त्यसमध्ये बिमा पुलबाट ३ अर्ब ५० करोड रुपैयाँ र बिमा कम्पनीहरूबाट १ अर्ब ३१ करोड ६८ लाख रुपैयाँ भुक्तानी भएको छ । यसअनुसार अब सरकारले ११ अर्ब ८२ करोड २० लाख रुपैयाँ भुक्तानी गर्न बाँकी छ ।उल्लिखित रकम सरकारले भुक्तानी गरेपछि सबै बिमितको रकम भुक्तानी गर्न सकिने बिमा समितिका जनाएको छ । कोरोना बिमाको मापदण्डअनुसार अब भुक्तानी गर्न बाँकी रकम सरकारको दायित्वअन्तर्गतको मात्र हो, समितिका कार्यकारी निर्देशकले भने, कम्पनीहरूले मापदण्डमा भएको भन्दा धेरै रकम भुक्तानी गरिसकेका छन् । २०७७ जेठमा बिमा समिति, बिमा कम्पनी, पुनर्बिमा कम्पनी र सरकारबीच भएको सहमतिअनुसार कोरोना बिमामा परेका दाबी सबै पक्षले बेहोर्ने सहमति भएको थियो । सोहीअनुसार कारोना बिमा मापदण्ड संशोधन गरिएको थियो । मापदण्डमा भएको व्यवस्थाअनुसार परेको कुल दाबीमध्ये १ अर्ब रुपैयाँसम्मको दाबी बिमा कम्पनीहरूले नै भुक्तानी गर्नुपर्नेछ । १ अर्बदेखि २ अर्ब रुपैयाँसम्मको नेपाल पुनर्बिमा कम्पनीले, २ अर्बदेखि साढे २ अर्ब रुपैयाँसम्मको बिमा कम्पनीहरूको महाविपत्ति कोषबाट बेहोरिने सहमति थियो ।साढे २ अर्बदेखि साढे ३ अर्ब रुपैयाँसम्मको दाबी भुक्तानी बिमा समिति र साढे ३ अर्ब रुपैयाँभन्दा माथिको दाबी भुक्तानी सरकारले बेहोर्ने सहमति छ । यो सहमतिअनुसार बिमा समिति, पुनर्बिमा कम्पनी र बिमा कम्पनीहरूले तिर्नुपर्ने दायित्व करिब साढे ३ अर्ब रुपैयाँ मात्र हो । बिमा रकम नपाएपछि बिमितहरू आक्रामक भएर बिमा कम्पनीका कार्यालय घेर्न र तोडफोडमा समेत उत्रिन थालेको, बिमा भुक्तानी माग्दै अदालतमा मुद्दा दर्ता हुने क्रम बढेको बिमक संघका अध्यक्ष चंकी क्षत्रीले बताए । बिमितलाई परेको मर्काबारे थाहा छ । तर कम्पनीले धेरै जोखिम लिन सक्ने कुरा पनि भएन । यसकारण सरकारले पैसा नदिँदासम्म कम्पनीले भुक्तानी दिन सक्ने अवस्था नरहेको उनको भनाइ छ ।"
बुद्ध जयन्तीअगावै विमानस्थल उद्घाटन,"भैरहवा (कास) संस्कृति, पर्यटन तथा नागरिक उड्डयनमन्त्री प्रेम आलेले आउँदो बुद्ध जयन्तीअगावै गौतम बुद्ध अन्तर्राष्ट्रिय विमानस्थल उद्घाटन गरी सञ्चालनमा ल्याइने बताएका छन् । निर्माणाधीन विमानस्थलको स्थलगत प्रगति विवरण लिने क्रममा शनिबार मन्त्री आलेले भैरहवा आएका थिए । मन्त्रालयका सचिव, नेपाल नागरिक उड्डयन प्राधिकरणका निमित्त महानिर्देशक, राष्ट्रिय गौरव आयोजनाका निर्देशक, राष्ट्रिय गौरव आयोजनाका उपनिर्देशक, आयोजना प्रमुखलगायतको टोलीले विमानस्थलको स्थलगत अध्ययन र निरीक्षण गरेको हो ।मौसम अनुकूल नभएका कारण परीक्षण उडानमा ढिलाइ भइरहेको मन्त्री आलेको भनाइ छ । विमानस्थल सञ्चालनमा अब कुनै पनि खालको बिलम्ब नहुने गरी योजना बनाइएको उनले बताए । अब कुनै हालतमा बुद्ध जयन्तीअगावै यस विमानस्थलबाट अन्तर्राष्ट्रिय उडान हुनुपर्छ, उनले भने, म यसका लागि यहींबाटै निर्देशन दिन्छु यो विमानस्थलप्रति विश्वकै ध्यानाकृष्ट भएकाले अब कुनै खालको बिलम्ब हुनुहुँदैन ।विमानस्थलबाट अन्तर्राष्ट्रिय उडान गर्न छोटो हवाई रुटका लागि भारतीय आकाशको केही भाग पर्ने र त्यो भारतीय सेनाअन्तर्गत रहेकाले स्वीकृति दिन समकक्षी भारतीय नागरिक उड्डयन मन्त्रीसँग कुरा गरेको प्रसंग पनि मन्त्री आलेले सुनाए । विमानस्थल सञ्चालनमा आउनासाथ काठमाडौंको त्रिभुवन अन्तर्राष्ट्रिय विमानस्थलमा विद्यमान एयर ट्राफिकको समस्या समाधान हुने भएकाले पनि जतिसक्दो चाँडो सञ्चालनमा ल्याउन जरुरी भएको उनको भनाइ छ । मौसम अनुकूल बन्दै गएको खण्डमा परीक्षण उडानका लागि थाइल्यान्डदेखि आउँदो फागुन ९ मा विमान नेपाल ल्यान्ड गर्ने गरी कार्यतालिका तयार पारिएको नेपाल नागरिक उड्डयन प्राधिकरणका निमित्त महानिर्देशक प्रेमनाथ ठाकुरले बताए । यो विमानस्थल सञ्चालनको लक्ष्य आउँदो बुद्ध जयन्तीलाई बनाएका छौं, उनले भने, बुद्ध जयन्तीका लागि लुम्बिनी आउने विदेशी पर्यटकले केही दिनअगावै चार्टर्ड उडान गरेर आउन सकून् । पाँचसात दिनभित्र विमानस्थलको ग्राउन्ड चेकिङको काम हुने र जडित उपकरणको जाँच सकिनासाथ परीक्षण उडानका लागि विमान आउने उनले जानकारी दिए । विमानस्थलको परीक्षण उडानको तयारीका लागि थाइल्यान्डबाट बिहीबार यहाँ आएको प्राविधिक टोली विमानस्थलको भौतिक संरचना र जडित उपकरणको जाँचमा जुटेको छ । ठाकुरका अनुसार टोलीले स्थलगत अध्ययन र जाँचपछि मात्रै परीक्षण उडान निश्चित गर्नेछ ।परीक्षण उडान सम्पन्न भएको र अन्तर्राष्ट्रिय उडान सञ्चालन गर्न सकिने रिपोर्ट प्राप्त भएपछि प्राधिकरणले अन्तर्राष्ट्रिय मापदण्डअनुरूप विमानस्थलको प्रमाणीकरण गरी अन्तर्राष्ट्रिय उडान सञ्चालनका लागि ५६ दिनको सूचना जारी गर्नेछ । अन्तर्राष्ट्रिय उडान सञ्चालन गर्न चाहने स्वदेशी तथा विदेशी एयरलाइन्सले निवेदन दिनेछन् ।गौतम बुद्ध अन्तर्राष्ट्रिय विमानस्थल अहिलेसम्मको नेपालकै अत्याधुनिक प्रविधिको रहेको र विमानमा रहेको स्क्रिनलाई हेरे मात्रै पनि पाइलटले विमानलाई धावनमार्गसम्म ल्याउन सक्ने ठाकुरले जानकारी दिए । विमानस्थलमा परीक्षण उडानका लागि विमानसहित मौसम, सञ्चार र विमानको दिशा पत्ता लगाउनेलगायत निर्माण कार्यको ठेक्का लिएको थाइल्यान्डको एरो थाई कम्पनीका नेपाल प्रतिनिधि विजेन्द्र श्रेष्ठले एरो थाई कम्पनीका तर्फबाट विमानस्थलमा जडित उपकरण र विमानस्थलको ग्राउन्ड चेकको काम जारी रहेको बताए । फागुनदेखि मौसममा सुधार आउने देखिएकाले परीक्षणका लागि विमान ल्याउने तयारी गरिएको उनको भनाइ छ । परीक्षण उडान चाँडै नै सम्पन्न हुने आयोजनाको आईसीबी टुका व्यवस्थापक तथा राष्ट्रिय गौरव आयोजनाका उपनिर्देशक प्रविन न्यौपानेको दाबी छ । आयोजनाको भौतिक प्रगति ९९ प्रतिशत सकिएको र परीक्षण उडान सम्पन्न भएपछि शतप्रतिशत पुग्ने आयोजना प्रमुख प्रवेश अधिकारीले जानकारी दिए ।"
"मास्क आयात बढ्यो, निर्यात घट्यो","(काठमाडौं)  स्वदेशमै फेस मास्क उत्पादन हुन थाले पनि आयात भने बढ्दो क्रममा नै देखिएको छ । मास्क निर्यात भने घट्दो क्रममा रहेको भन्सार विभागको तथ्यांक छ । गत वर्षको तुलनामा यस वर्ष मास्क आयात बढ्दो र निर्यात घट्दो क्रममा रहेको विभागको तथ्यांक छ । गत वर्ष पहिलो ६ महिनामा १५ करोड १५ लाख ३२ हजार रुपैयाँको मास्क निर्यात भएको थियो । यस वर्ष भने २७ लाख ९१ हजार रुपैयाँ बराबरको मात्र मास्क निर्यात भएको छ । मास्क निर्यात हुने देशमा कोरोना संक्रमणको दरअनुसार निर्यातको संख्यामा घटबढ भइरहेको विभागका सूचना अधिकारी पुण्यविक्रम खड्काले जानकारी दिए ।विभिन्न देशबाट मास्क आयात भइरहेको अवस्थामा उपत्यकाभित्र रहेका उद्योगमा मास्कको माग बढिरहेको छ । बाहिरका उद्योगका मास्क भने कारखानामै थन्किएका छन् । दमकस्थित ग्रिन नेपालको कारखानामा सात लाख थानभन्दा बढी मास्क थन्किएका छन् । उचित मूल्य नपाउँदा मास्क कारखानामै राख्नुपरेको सञ्चालक नन्दलाल पाण्डे बताउँछन् । देशभर ओमिक्रोनको संक्रमण बढिरहेको अवस्थामा पनि उद्योगमा मास्कको माग भने घटिरहेको उनले जानकारी दिए । कोरोना महामारीको सुरुवातमा कारखाना सञ्चालन गरें, पहिले यहाँ अन्य थिएन, अहिले दमकमै ४ वटा मास्क उत्पादन गर्ने कम्पनी छन्, उनले भने । चिनियाँ मेल्टब्लोन प्रयोग गरेर बनाइएका ५० थान मास्कको होलसेल मूल्य सय रुपैयाँमा बेच्दा पनि उनको मास्क कारखानामै थन्किएका हुन् । घाटा खाएर बेच्नुभन्दा मास्क अभाव हुँदा बेच्ने भन्दै थन्काइराखेको उनले बताए । देशबाहिर मास्क पठाउन आफ्नो लिंक छैन, पहिला काठमाडौंसम्म पुग्थ्यो, अहिले पूर्वमै सीमित छ, उनले भने ।उपत्यका बाहिरको कारखानामा मास्क थन्किए पनि काठमाडौंमै सञ्चालन कम्पनीमा भने मास्कको माग बढिरहेको बज्र ग्रुपअन्तर्गत बज्र हेल्थ केयर प्रालिका मार्केटिङ म्यानेजर सुनिल पौडेलको भनाइ छ । हिजोआज मास्कको माग बढ्दो छ, मास्क तयार हुनासाथ बजारमा गइहाल्छ, उनले भने, प्रतिदिन ३० देखि ४० हजार पिस मास्क उत्पादन गरिरहेका छौं, बजार राम्रै पाएको छ । अहिले मास्क बनाउन प्रयोग गरिने कच्चापदार्थको मूल्य बढेकाले मास्कको पनि मूल्यवृद्धि भएको उनले जनाए । पहिले ५० थान मास्कको २०० रुपैयाँ पर्थ्यो । अहिले २ सय ५० रुपैयाँ पर्न आउने उनले सुनाए । बज्रले चाइनिज र नेपाली दुवै प्रकारका मेल्टब्लोन पेपर प्रयोग गरेर मास्क बनाइरहेको छ । मेल्टब्लोन पेपरअनुसार नेपाली मास्क सस्तो पर्छ, चाइनिज अलि महँगो र राम्रो हुन्छ, उनले भने ।उपत्यकाकै बजारको माग पुर्याउन सकस भइरहेको आहा औद्योगिक कम्पनीले बताएको छ । उपत्यकाबाट नै प्रतिदिन १ लाख थान मास्कको माग भइरहेको कम्पनीका सहकारी मार्केटिङ म्यानेजर सन्तोष सिग्देलले जानकारी दिए । प्रतिदिन ६० देखि ७० हजार थान मास्क तयार हुन्छ, उनले भने, उपत्यकाकै माग पुर्याउन नसकेकाले बाहिर पठाउन सकेको छैन । कोरोना महामारीदेखि नै कम्पनीले मास्क उत्पादन गर्न थालेको हो । नेपालको मास्क गत वर्ष भुटान, फ्रान्स, जर्मनी, भारत, जापान, सिंगापुर, स्विट्जरल्यान्ड, युनाइटेड अरब इमिरेट्स, अमेरिका र बेलायतमा निर्यात भएको थियो । यस वर्ष भारत, कतार, न्युजिल्यान्ड, जापान, पाकिस्तान र सुयक्त अधिराज्यमा मात्र निर्यात भएको छ ।गत वर्षको तुलनामा मास्क निर्यात घटे पनि आयात भने बढ्दै गएको छ । गत वर्ष पहिलो ६ महिनामा १ अर्ब ६६ करोड ९४ लाख ४ हजार रुपैयाँको आयात भएको थियो । तर अहिले यही ६ महिनामा ३ अर्ब १४ करोड ६१ लाख १८ हजार रुपैयाँ बराबरको मास्क आयात भइसकेको विभागको तथ्यांक छ । गत वर्ष जम्मा २ अर्ब ५७ करोड ६५ लाख ५० हजार रुपैयाँको मास्क आयात भएको विभागले बताएको छ । गतवर्षको तुलनामा चालु आर्थिक वर्षको पहिलो ६ महिनामा नै १ अर्ब रुपैयाँभन्दा बढीको मास्क आयात भइसकेको छ ।कोभिडको संक्रमणपछि कच्चापदार्थ आयात गरी स्वदेशमै मास्क उत्पादन गर्न थालिएको हो । मास्क उद्योग मात्र छुट्टै नभए पनि सानाठूला सबैखाले कम्पनीले मास्क उत्पादन गरिरहेको गार्मेन्ट संघ नेपालका अध्यक्ष चण्डीप्रसाद अर्यालले बताए । मास्क उत्पादन घटेको होइन, नेपालमै खपत बढेको हो, उनले भने, कोरोना महामारीपछि मास्क युज एन्ड थ्रो गर्ने संख्या बढेको छ । हिजोआज सामानको मूल्यभन्दा पठाउने शुल्क बढी पर्ने भएकाले पनि मास्क निर्यातमा कमी आएको हुन सक्ने उनले जानकारी दिए ।"
तीन पटक सर्वेक्षण गरिएको विमानस्थल निर्माण अझै अलपत्र,"(सल्यान)  तीन पटक नापजाँच गरी छनोटमा परेको कालीमाटी गाउँपालिका१ लक्ष्मीपुर कोटको विमानस्थल निर्माण अझै सुरु भएको छैन । कोटमा विमानस्थल बनाउन २०१८, २०३५ र २०४८ सालमा सर्भे गरिएको थियो ।२०१८ सालमा वन सहायकमन्त्री बनेका सल्यानका नेबबहादुर मल्लले विमानस्थल निर्माणका लागि पहल थालेका थिए । उनको पहलपछि विमानस्थल निर्माणका लागि तीन पटक सर्भे गरिएको हो । सबै ठाउँमा मोटरबाटो पुगेर गाडी गुड्न थालेपछि विमानस्थल निर्माणको काम ओझेलमा परेको लक्ष्मीपुरका खुमबहादुर रावतले जानकारी दिए ।यहाँ विमानस्थल बन्छ भन्दा हाम्रो खुसीको सीमा थिएन, उनले भने, अब त त्यो कुरा सपनामै सीमित भयो जस्तो लाग्छ । पञ्चायतकालसम्म निर्वाचनमा भोट माग्न आउने नेताहरूले विमानस्थल निर्माणको कामलाई चुनावी एजेन्डा बनाउने गरेका थिए । अहिलेका नेताले भने विमानस्थल निर्माणको कुरा बिर्सिएको उनको आरोप छ ।पहिले मोटर बाटो नहुँदा सबैले विमानस्थल निर्माणमा चासो देखाए पनि अहिले बिर्सिएको ६५ वर्षीय कुलमान नेपालीको गुनासो छ । एयरपोर्ट भए कम्तीमा दुःखबिमार परेको बेला सहज उपचार पाइन्थ्यो, उनले भने, वर्षायामको समयमा बाहिर जान सजिलो हुन्थ्यो । स्थानीय सरकारले सडक निर्माणलाई प्राथमिकता दिए पनि भरपर्दो र बाह्रै महिना गाडी चल्ने सडक बनाउन नसकिएको उनको भनाइ छ । कसैले ध्यान नदिँदा स्थानीयले विमानस्थल बनाउन छनोटमा परेको जग्गाको आधाभन्दा बढी भाग अतिक्रमण गरेको स्थानीय हीरालाल रावतले बताए । विमानस्थल बनाउने जग्गाको केही भाग स्थानीय आधारभूत विद्यालय र एक निजी कम्पनीले ओगटेको छ । विमानस्थल बनेको भए प्लेनबाट छिटो यात्रा गर्न सकिन्थ्यो । कोही बिरामी भए सहरका अस्पतालमा लैजान सकिन्थ्यो, उनले भने, घण्टौंसम्म एम्बुलेन्स तथा अन्य गाडीको भर पर्नुपर्दा बाटोमै बिरामीको ज्यान जाने जोखिम अहिले पनि उस्तै छ । विमानस्थलका लागि जग्गा छनोटमा परेपछि केही समय श्रमदान गरेर त्यहाँ रहेका साना थुम्कालाई सम्याएको ७० वर्षीय नीमलाल भण्डारी सम्झन्छन् । एयरपोर्ट बनाउने जग्गा अपायक होला भनेर गोरेटो बाटो पनि बनाएका थियौं, उनले भने, अहिले त सबैले एयरपोर्ट बनाउने कुरा बिर्सिए । विमानस्थल निर्माणका आफूहरूसँग बजेट नभएको र माथिल्ला सरकारले बेवास्ता गरेको कालीमाटी गाउँपालिका अध्यक्ष दानबहादुर खत्रीले बताए ।"
विदेशबाट फर्किएर गाउँमै बोयर पालन,"(बागलुङ)  गाउँमा खेतीपाती गर्दा खानै धौधौ पर्न थालेपछि उनको परिवार १२ वर्षअघि काठमाडौं विस्थापित भयो । काठमाडौंमा ९ वर्ष बस्दा पनि आर्थिक प्रगति सन्तोषजनक भएन । त्यसपछि उनी वैदेशिक रोजगारीका लागि कतार गए । त्यहाँ ३ वर्षसम्म काम गर्दा पनि जाँदा लागेको ऋण तिर्ने गरी कमाउन सकेनन् । त्यसपछि जैमिनी नगरपालिका७ बोरगाउँका २९ वर्षीय कुशल राना घर फर्किए । बाख्रा पाल्न थाले । बाख्राबाट भएको आम्दानीले अहिले ऋण तिरेर बचतसमेत गर्न थालेका छन् ।दुई वर्षअघिदेखि उनले गाउँमै बोयर बाख्रा फर्म सञ्चालनमा ल्याएका छन् । विदेशमा कमाइ भएन, बरु गाउँमै केही गर्छु भन्ने हिम्मत आयो, उनले भने, बाख्राबाटै वार्षिक लाखौं कमाउन सक्ने सम्भावना देखेको छु । उनले सहकारीबाट ऋण लिएर ८ लाख लगानी गरेर बाख्रा फर्म खोलेका हुन् । बाँझो बारी खनीखोस्री गरी उन्नत जातको घाँस रोपेका छन् । डालेघाँसका रुख बारीमा प्रशस्त छन् । फर्मका २० बाख्रालाई त्यही घाँसले पुगिरहेको छ । अब केही कमाइ हुन थालिसकेको छ, ५० वटासम्म बाख्रा पाल्छु, उनले भने, त्यति भयो भने वार्षिक ८१० लाख कमाइ हुन्छ । गत महिना मात्रै उनले ३ लाख रुपैयाँमा ८० केजीको बोयर जातकै बोका थपेका छन् ।बोयरको मासु अन्य खसीबोकाको तुलनामा महँगो छ । उन्नत जातको घाँस खुवाउँदा एकै वर्षमा बोयरको बोका ७० किलोसम्मको हुने जैमिनी नगरपालिका पशु विकास शाखाका प्राविधिक नेत्र आचार्यले बताए । रानाले वैदेशिक रोजगारीबाट फर्केर राम्रो व्यवसाय गरेका छन्, उनको मिहिनेत देखेर नगरपालिकाको अनुदानका लागि सिफारिस पनि गरेको छु, आचार्यले भने, गाउँ छाडेको दशकपछि घर फर्केर काम गर्ने युवाको जोसलाई सम्मान गर्नुपर्छ ।अहिले रानाको फर्ममा १२ वटा माउ बाख्रा छन् । उनको मिहिनेत र सफलता देखेर छिमेकका युवा पनि विभिन्न व्यवसायमा जोडिन थालेका छन । केही युवाले कुखुरा पालेका छन् भने केहीले मौरीपालन थालेका छन्, स्थानीय डम्बरकुमारी रानाले भनिन्, युवा गाउँमै बसेर काम गरिदिए राम्रो हुने रहेछ । यो गाउँ नजिकैको बेलबगरमा मात्रै अहिले आधा दर्जन मासु पसल खुलेका छन् । फर्मबाट खसीबोका सजिलै बिक्री हुने गरेको रानाले बताए । ग्रामीण सडक गाउँगाउँमा पुगेकाले तरकारी, फलफूल, कुखुरा, मह र दूधसमेत किन्नेहरू घरघरमा आउने गरेकाले युवा गाउँ फर्केका हुन् ।"
सशस्त्रको तैनाथीपछि भारततर्फ रोकियो काठ तस्करी,"(दार्चुला)  जिल्लाको उत्तरी व्यास गाउँपालिकाको छाङरुमा सशस्त्र प्रहरीले गस्ती गर्न थालेपछि काठ तथा वन्यजन्तुको भारततर्फ तस्करी रोकिएको छ । सशस्त्र प्रहरीको उपस्थिति नहुँदासम्म व्यास घाटीमा तैनाथ भारतीय सुरक्षाकर्मी र त्यहाँका स्थानीयले नेपालको काठदाउरा उपभोग गर्दै आएका थिए । यहाँका जंगलबाट काठदाउरालगायत प्राकृतिक स्रोतसाधन र वन्यजन्तु भारतीय पक्षबाट चोरीसिकार हुने गरेको थियो । पहिले त दिनदिनै भारतीय क्षेत्रमा यहींको काठ जान्थ्यो, अहिले सशस्त्रको उपस्थितिले रोकिएको छ, स्थानीय विमलसिंह बोहराले भने, घर बनाउन तथा आगो बाल्न नेपालतिरकै जंगलबाट काठदाउरा तस्करी हुने गरेको थियो । भारतीयले व्यास गाउँपालिकाको छाङरु, कौवा र बुदीका जंगलबाट बहुमूल्य काठ लैजाने गरेका हुन् । केही वर्षअघि भारतीय नागरिकले व्यास१ स्थित कौवा क्षेत्रको जंगलमा आगो लगाएपछि धुपीसल्लाका रूख सुकेका थिए । उनीहरूले नेपालमा आएर जथाभाबी जंगल फडानी गर्दा ठूला र पुराना रूख देख्न नपाइने स्थानीय जमनसिंह ऐतवालले बताए । कौवा क्षेत्रमा पहिले घना जंगल थियो, उनले भने अहिले बुट्यान र साना रूखमा मात्र देख्न पाइन्छ । भारतले व्यास घाटी क्षेत्रमा नेपालको भूमि अतिक्रमण गरेर धेरै सरकारी संरचना निर्माण गर्दा त्यसमा प्रयोग गरेको काठ पनि नेपालकै जंगलको भएको स्थानीय बताउँछन् । आधा दर्जन सुरक्षाका अंग, स्टेट बैंक, स्वास्थ्य, विद्यालय भवन निर्माणमा नेपालको जंगलबाट काठ चोरी तस्करी गरी उपयोग गरिएको स्थानीयको दाबी छ । सशस्त्र प्रहरीका अनुसार दुई वर्षअघिसम्म ६ महिना व्यास क्षेत्र सुरक्षा सम्पर्कबाहिर हुन्थ्यो । अहिले छाङरुमा सशस्त्रको उपस्थिति भएपछि सीमा क्षेत्रको सुरक्षासँगै यो नाकाबाट हुने चोरी सिकारी र तस्करी रोकिएको स्थानीय बहादुरसिंह बडालले बताए । केही वर्षअघिसम्म वन्यजन्तुको आखेटोपहार तस्करी हुने मुख्य नाकाका रूपमा जिल्लाको उत्तरपश्चिम सीमा क्षेत्रको नाम आउँथ्यो । कात्तिकमा छाङरुस्थित सीमापुलमा प्रहरी चौकी निर्माण कार्य सुरु गर्न दार्चुला प्रहरीका डीएसपी मनोहरप्रसाद भट्ट पुगेका थिए । उनले भारतको गर्ब्याङ्का स्थानीयलाई जस्ताको पाता घरमा बस्दा चिसो हुँदैन भनेर सोध्दा पहिले नेपालबाट काठ लिएर घर बनाइन्थ्यो, अहिले सशस्त्र प्रहरी आएदेखि ल्याउन पाएका छैनौं भन्ने जवाफ दिएको बताए । गर्ब्याङ्लगायत बस्तीका भारतीय नागरिकले कौवा क्षेत्रका जंगल प्रवेश गरेर आगो लगाउँदा रूखहरू सुकेका छन् । उनीहरूले महाकाली र लिपुखोला क्षेत्रमा नेपालको जंगलकै काठ काटेर साँघु तथा काठेपुल बनाउने गरेको छाङ्रुका स्थानीय बताउँछन् । छाङ्रुमा सरकारले विगतको तुलनामा त्रिदेशीय सीमा क्षेत्रमा सशस्त्रको सुरक्षा तैनाथी गरेको छ । गत वर्षदेखि छाङ्रुमा सशस्त्र प्रहरी र नेपाल प्रहरीले वर्षभरि सीमा क्षेत्रको निगरानी गरिरहेका छन् । अहिले उक्त क्षेत्रमा सशस्त्र भाडाको घरमा बसिरहेको छ भने नेपाल प्रहरी जीर्ण भवनमा बसेर सीमाको सुरक्षामा खटिरहेको छ ।"
भेरोसेल लगाउनेलाई बुस्टरमा कोभिसिल्ड,"(काठमाडौं)  सरकारले भेरोसेल खोप लगाएकालाई बुस्टरका रूपमा कोभिसिल्ड दिने निर्णय गरेको छ । भेरोसेल अभाव भएपछि कोभिसिल्डलाई नै बुस्टरका रूपमा दिन लागिएको हो । विश्व स्वास्थ्य संगठन (डब्लूएचओ) तथा राष्ट्रिय खोप सल्लाहकार समितिको सिफारिसमा मन्त्रीस्तरीय निर्णय भएको हो । पहिलो र दोस्रो मात्राअन्तर्गत कोभिसिल्ड, अस्ट्राजेनेका, मोडर्ना, फाइजर वा भेरोसेल लगाएका ६० वर्षमाथिका व्यक्तिलाई कोभिसिल्ड वा अस्ट्राजेनेका दिइनेछ । डब्लूएचओको स्ट्राटेजिक एड्भाइजरी ग्रुप अफ एक्सपर्टस् अन इम्युनाइजेसनले एक महिनाअघि एक थरी खोप लगाएकाले अर्को थरी खोप लगाउँदा रोगप्रतिरोधी क्षमताले राम्रो प्रतिक्रिया दिने बताएको थियो । राष्ट्रिय खोप सल्लाहकार समितिले भने पहिलो र दोस्रो मात्रा जुन खोप लगाएको हो त्यही खोप बुस्टरमा पनि लगाउन सिफारिस गरेको थियो । त्यसैगरी पहिलो मात्रा लगाएकालाई दोस्रो मात्रा दिन सोही खोप नभएमा कोभिसिल्ड वा अस्ट्राजेनेका दिने स्वास्थ्य सेवा विभाग परिवार कल्याण महाशाखाले जनाएको छ । विदेशमा समेत पहिलो मात्रा कोभिसिल्ड, अस्ट्राजेनेका, भेरोसेल, मोडर्ना, फाइजर खोप लगाएकाको हकमा दोस्रो मात्राको रूपमा कोभिसिल्ड, अस्ट्राजेनेका खोप लगाउने निर्णय भएको छ । सरकारले माघ २ देखि अग्रपंक्तिमा खटिने, माघ १४ देखि ६० वर्षमाथि र पूर्ण मात्रा लगाएको ६ महिना पूरा भएकालाई बुस्टर डोज निर्णय गरिसकेको छ । खोप नभएपछि पहिले भेरोसेल लगाएकाले बुस्टर डोज लगाउन पाएका छैनन् । स्वास्थ्य मन्त्रालयको शनिबारसम्मको तथ्यांकअनुसार ३ करोड ८७ लाख ६ हजार ९ सय डोज खोप लगाइएको छ । जसमा एक मात्रा लगाउने एक करोड ६५ लाख २७ हजार ७ सय ४१, पूर्ण मात्रा लगाउने १ करोड ४० लाख १५ हजार ३ सय २४ र अतिरिक्त मात्रा लगाउने ३ लाख ३३ हजार ८ सय ३५ छन् । हालसम्म ४ करोड २० लाख ४९ हजार ६ सय ४० खोप भित्रिएको तथ्यांक छ । तर, अहिले भण्डारमा करिब ६० लाख मात्र छ । जसमध्ये कोभिसिल्डको मात्रा धेरै छ । सरकारले तत्कालका लागि बुस्टरका रूपमा कोभिसिल्ड दिने निर्णय गरे पनि यो दिगो समाधान नभएको मन्त्रालयकै अधिकारीहरू बताउँछन् । भन्छन्, नयाँ खोप खरिद गर्नुको अर्को विकल्प छैन । मन्त्रालयका अनुसार कोभिसिल्डको पहिलो र दोस्रो मात्रा लगाउने क्रमशः ४६ लाख १५ हजार २ सय २३ र ३० लाख ६७ हजार २ सय ६७ जना पुगिसकेका छन् । भेरोसेलको पहिलो र दोस्रो खोप लगाउने क्रमशः ९७ लाख ९६ हजार ४ सय ७३ र ७९ लाख ८८ हजार ९ सय ९७ जना छन् । जोन्सन एण्ड जोन्सनको पूर्ण मात्रामा लगाउनेको संख्या २४ लाख ९१ हजार ८ जना छ । फाइजरको पहिलो र दोस्रो लगाउने क्रमशः २ लाख ६१ हजार ६ सय १८ र ४३ हजार ७ सय ६७ छन् । मोडर्ना पहिलो मात्रा १८ लाख ५४ हजार ४ सय २७ जनाले र दोस्रो मात्रा ४ लाख २४ हजार २ सय ८५ जनाले लगाएका छन् ।"
विमलको सानदार 'कमब्याक,"(काठमाडौं)  यू१६ टिममा छँदै चर्चित भएका विमल घर्तीमगर युरोपेली क्लबमा सबैभन्दा बढी अवसर पाएका नेपाली फुटबलर हुन् । तर, उनका लागि पछिल्ला तीन वर्ष निकै खराब रह्यो । नाइट क्लब काण्डको कारण थिम्पु उड्नु केही घन्टाअघि मात्रै राष्ट्रिय टिमबाट निकालिए । निलम्बनमा पनि बेहोरे । मैदानमा फर्केपछि चोटले सतायो । घुँडाको शल्यक्रिया नै गर्नुपर्यो । धेरैले सोध्न थाले, उनको करिअर नै संकटामा परेको त होइन ?दायाँ घुँडाको शल्यक्रिया गरेपछि साँच्चै विमल फेरि लयमा फर्किेनमा शंका बढ्न थालेको थियो । तर, लिग च्याम्पियन मछिन्द्रमा आबद्ध हुँदै उनी मैदानमा फर्किए । सुरुसुरुमा अन्त्यतिर मैदानमा प्रवेश गरेका उनमा आत्मविश्वास बढ्दै गयो । पछिल्ला खेलहरूमा सुधारिएको प्रदर्शन गर्दै पहिलो रोजाइमै खेल्न थाले । यसबीच उनलाई राष्ट्रिय टिमका प्रशिक्षक अब्दुल्लाह अल्मुताइरीले पनि विश्वास गरे । मोरिससविरुद्धको दुई मैत्रीपूर्ण खेलमध्ये शनिबार दशरथ रंगशालामा भएको पहिलो खेलमा विमलले पहिलो रोजाइमै खेल्ने मौका पाए ।फिफा वरीयतामा तीन स्थानमुनिको टिमविरुद्ध नेपालले १० को जित निकाल्यो । यसमा एकमात्र गोल विमलले नै गरे । उनले अञ्जन विष्टको चलाखीपूर्ण पासमा ५५ औं मिनेटमा प्रहार गरेको बलले पोस्ट छुँदै जालीको सम्पर्कमा पुगेको थियो । त्यो मुभमा बल पाउनुअघि नै विमलको दौडाइमै गोल गर्नसक्ने आत्मविश्वास बुझ्न सकिन्थ्यो । राष्ट्रिय टिममा २७ महिनापछि फर्किएका उनले नेपाललका लागि तीन वर्षयता पहिलो गोल गरेका हुन् । त्यसैले हुनसक्छ, उनले गोलको खुसीयाली पनि उस्तै बेजोड तरिकाले मनाए ।म्यानमारविरुद्ध ३० ले हारेको (मान्डलय२०७६ कात्तिक २१) मैत्रीपूर्ण खेलयता विमल पहिलोपल्ट राष्ट्रिय टिमबाट खेलेका हुन् । त्यसयता प्रतिबन्ध र चोटको चपेटामा परे । उनले साफ च्याम्पियनसिपमा बंगलादेशविरुद्ध २० को जितमा एक गोल (ढाका२०७५ भदौ २३) गरेका थिए । त्यसयता उनले राष्ट्रिय टिमका लागि पहिलो गोल गरेका हुन् । उनको नवौं अन्तर्राष्ट्रिय गोल पनि हो यो । साफ यू१९, दक्षिण एसियाली खेलकुद (यू२३), बंगबन्धु गोल्डकप र सोलिडारिटी कप जितेका उनले क्लब र देशका लागि पुनरागमनसँगै गोल यी फरवार्डले फेरि राम्रो लय समात्ने संकेत देखाएको छ । विमलका लागि यो गोल महत्त्वपूर्ण हो, प्रशिक्षक अल्मुताइरीले भने, तर, हामीलाई यत्तिले मात्रै पुग्दैन । त्यसैले विमल अगाडि बढ्नुपर्छ । उनीसँगै धेरै अपेक्षा गरेका छौं । उनले थप मिहिनेत गरेर देशका लागि राम्रो प्रदर्शन गर्नुपर्छ । उनले थपे, विमल टिमका प्रत्येक सदस्यजस्तै महत्त्वपूर्ण छन् । विमल २३ खेलाडी, ३४ खेलाडी, सयौं खेलाडी र हजार खेलाडीमध्ये एक अर्का खेलाडी हुन् । उनले मोरिससविरुद्ध दुई खेलका लागि ३४ खेलाडीको दुई टिम बनाएका छन् । यसमा विमल दुवै खेलका लागि समावेश गरिएका १२ खेलाडीमा परेका छन् । त्यसैले विमलले मंगलबार पनि मौका पाउन सक्छन् ।तीनको पुनरागमन, दुईको डेब्युविमलसँगै मिडफिल्डर जगजित श्रेष्ठ र डिफेन्डर देवेन्द्र तामाङले पनि मोरिससविरुद्धको खेलमार्फत् राष्ट्रिय टिममा पुनरागमन गरेका छन् । मछिन्द्रका देवेन्द्र करिब दुई वर्षपछि फर्किएका हुन् । अस्ट्रेलिया बसोबास गरिरहेका जगजितले झन्डै सात वर्षपछि नेपाली टिममा अवसर पाएका हुन् । उनी यही सिजन लिगमा आर्मीबाट खेल्न आइपुगेका हुन् ।नेपाली राष्ट्रिय टिमले औपचारिक खेलमा सामना गरेको पहिलो अफ्रिकी प्रतिस्पर्धी हो मोरिसस । अन्तर्राष्ट्रिय फुटबलमा २७ महिनापछि फर्किएको पूर्वी अफ्रिकीको टिमविरुद्ध मैदानमा ओर्लिंदै डिफेन्डर सुदीप गुरुङ र मिडफिल्डर आकाश बुढामगरले राष्ट्रिय टिममा डेब्यु गरेका छन् । यी दुवै सातदोबाटो युवा क्लबका खेलाडी हुन् । सुदीपले ८५ औं मिनेटमा सुरजज्यू ठकुरीको स्थान लिएका थिएका थिए भने आकाशले तीन मिनेटको इन्ज्युरी समयको पहिलो मिनटमा तेज तामाङको स्थानमा खेल्ने मैदानमा प्रवेश गर्ने अवसर पाएका थिए । औसत खेलकोभिड१९ को महामारीमा एकतिहाइ (५ हजार) दर्शक प्रवेश दिइएको दशरथ रंगशालामा घरेलु टिमले मोरिससलाई १० ले पराजित गर्दै स्वास्थ्य चुनौती मोलेर टिमको समर्थन गर्न आएका दर्शकलाई खुसी त पार्यो । भुटानलाई पराजित गरेपछि मैत्रीपूर्ण खेलमा नेपालले एक दशकयता जित पनि हासिल गर्यो । तर, तीन महिनाअघि साफ च्याम्पियनसिपको फाइनल खेलेको टिमको प्रदर्शन भने उत्कृष्ट रहेन । साफको फाइनलमा भारतविरुद्ध ३० ले हारेयता नेपाली टिम पहिलोपल्ट मैदानमा उत्रिएको हो ।अञ्जन आठौं मिनेटमै बललाई पोस्टको दिशा दिन चुके । विमलले २७ औं मिनेटमा अन्जनलाई दिनुपर्ने बल आफैंले गोलकिपर केभिन जिनलुइसको हातमा दिए । नेपाली टिमका कप्तान किरण चेम्जोङ भने निकै आत्मविश्वासी देखिए । उनले केही राम्रा बचाउ गरे । स्टेभेन एस्लीको पासमा एड्रियन फ्रान्कोइसले ३५ औं मिनेटमा फस्ट बार मा प्रहार गरेको बल किरणले नियन्त्रणमा लिए । पहिलो हाफको इन्ज्युरी समयमा दिनेश राजवंशीले उपलब्ध गराएको बलमा अञ्जनले अगाडि गोलकिपरमात्रै हुँदा सिक्स यार्ड बक्स नजिकबाट सेकेन्ड बार च्याप्दै प्रहार गरेका थिए । तर, बल पोस्टबाहिर गयो र नेपालले पहिलो हाफमै अग्रता लिने सबैभन्दा राम्रो अवसर पनि गुमाएको थियो ।पाहुना टिमको प्रदर्शन खासै गतिलो भएन । तर, ४७ औं मिनेटमा अग्रतानजिक पुगेको थियो । फर्नान्डो ज्याक्सनले १८ यार्ड लाइन बाट प्रहार गरेको बल पोलमा लागेर फर्किंदा मोरिसस अग्रता लिन चुकेको थियो । त्यसपछि ५५ औं मिनेटमा विमलले नेपालले अग्रता दिलाए । स्टेभेनले ६५ औं मिनेटमा टाढैबाट हानेको बल नियन्त्रण गर्न किरणलाई गाह्रै परेको थियो । जगजितको कर्नरमा ७५ औंमिनेटमा अञ्जनले हेडद्वारा प्रहार गरेको बल बारमा लाग्दै फर्केको थियो । अञ्जनले ७७ औं मिनेटमा हानेको बल पनि बारमा लागेर फर्कियो । त्यसलाई मोरिससका डिफेन्सले क्लियर गर्न सकेनन्, जसमा जगजितले गरेको हेडरमा गोलकिपर केभिनले उत्कृष्ट बचाउ गर्दै बल बाहिर फालिदिए ।"
विमलको संकट र पुनरागमन,"२०७६ कात्तिक ३०विश्वकपएसियन कप छनोटमा कुवेतविरुद्ध खेल्न थिम्पु जानुभन्दा अघिल्लो रात ठमेलको नाइट क्लबमा भेटिएपछि तत्कालीन प्रशिक्षक योहान कालिनद्वारा विमल घर्तीमगरसहित चार खेलाडीलाई तत्कालै राष्ट्रिय टिमबाट हटाइयो । विमल र दिनेश राजवंशीलाई ९० दिन, अञ्जन विष्ट र सन्तोष तामाङलाई ४५ दिन निलम्बन ।२०७६ फागुन ३सहिद स्मारक ए डिभिजन लिगको अन्तिम खेलमा आर्मीलाई १० ले हराएर मछिन्द्र च्याम्पियन हुँदा खेलेको । निलम्बनपछि लिगमा विमलको पुनरागमन ।२०७७ मंसिरविश्वकपएसियन कप छनोटको तयारीमा तत्कालीन प्रशिक्षक बालगोपाल महर्जनद्वारा विमलसहित ५८ खेलाडीको सूची सार्वजनिक । विमललाई निलम्बनपछि पहिलोपल्ट राष्ट्रिय टिममा बोलाइएको ।२०७७ पुस ३एन्फा कम्प्लेक्स, सातदोबाटोमा भएको राष्ट्रिय टिमको अभ्यासमा विमलको दायाँ घुँडामा चोट लागेको । एमआई रिपोर्टमा एन्टेरिअर क्रुसिएट लिगामेन्ट (एसीएल), मिडियल कोल्याटेर लिगामेन्ट (एमसीएल) र ल्याटरल मिनिस्कसमा चोट देखियो ।२०७७ फागुस २५दोहास्थित अस्पेटरमा घुँडाको शल्यक्रिया । अस्पेटरमै रिह्याबिलिटेसन ।२०७८ असोजअभ्यासमा फर्किए । राष्ट्रिय यू२३ टिमसँग ट्रेनिङ थालेको ।२०७८ कात्तिकमछिन्द्र क्लबमा अनुबन्धित ।२०७८ मंसिर ६मैदानमा पुनरागमन । ए डिभिजन लिगमा एनआरटीविरुद्ध सब्स्टिच्युटको रूपमा ८० औं मिनेटदेखि खेलेको ।२०७८ मंसिर २५चोटबाट फर्केपछि विमलको पहिलो गोल । ए डिभिजन लिगमा हिमालयन शेर्पाविरुद्ध ३० को जितमा इन्ज्युरी समयमा गोल गरेको ।२०७८ पुस १९प्रशिक्षक अब्दुल्लाह अल्मुताइरीद्वारा राष्ट्रिय टिमको प्रशिक्षणमा विमलसहित ३४ खेलाडी बोलाएको ।२०७८ माघ २ए डिभिजन लिगमा ब्रिगेड ब्वाइजविरुद्ध ४० को जितमा विमलको दुई गोल ।२०७८ माघ १२राष्ट्रिय टिममा पुनरागमन । प्रशिक्षक अल्मुताइरीद्वारा मोरिससविरुद्ध दुई मैत्रीपूर्ण खेलका लागि विमलसहित ३४ खेलाडीको टिम घोषणा ।२०७८ माघ १५राष्ट्रिय टिममा २७ महिनापछि खेल्ने अवसर पाएका विमलको गोलमा नेपालले मोरिससलाई १० ले हरायो ।"
एपीएफ आहारारा च्याम्पियन,"(पोखरा)  मनाङ मर्स्याङ्दी क्लबको कीर्तिमान सातपल्ट उपाधि जित्ने लक्ष्य विफल पार्दै विभागीय टोली एपीएफ क्लबले पहिलोपल्ट आहारारा गोल्डकप फुटबलको उपाधि जितेको छ । पोखरा रंगशालामा शनिबार मनाङलाई टाइब्रेकरमा ५४ ले हराउँदै एपीएफ २० औं संस्करणको च्याम्पियन बनेको हो । मनाङ सर्वाधिक छपल्टको विजेता टोली हो ।निर्धारित र अतिरिक्त समय २२ को बराबरीमा टुंगिएपछि खेल टाइब्रेकरमा धकेलियो । मनाङका ओलावाले आफिजको प्रहार जापानी गोलरक्षक युया कुरियामाले बचाएपछि एपीएफले इतिहास रच्यो । ४४ को अवस्थापछि पेनाल्टीमा आएका ओलावालेले दायाँ च्यापेर गरेको प्रहार युयाले सहजै बचाए । एपीएफका कप्तान नवीन लामा, सनिश श्रेष्ठ, रवि थिङ, मणि लामा र अर्मान्ड बिडोमले गोल गरे । मनाङका फ्रयांकलिन कुइटे, दयानन्द सिंह, शिव गुरुङ र रूपेश केसीले गोल गरे ।यसअघि २१ औं मिनेटमा एपीएफका युवराज खड्काले गोल गर्दै सुरुआती अग्रता दिलाए । अर्मान्डले उपलब्ध गराएको पासमा दुई डिफेन्डरबीचबाट दोस्रो बार च्याप्दै युवराजले प्रहार गर्दा बलले पोस्टको दिशा लिएको थियो । ६७ औं मिनेटमा दयानन्दले गोल गरी खेल बराबरीको अवस्थामा फर्काए । कप्तान विमल रानाको क्रसमा अनमार्क दयानन्दले हेडर गरे । ८४ औं मिनेटमा फ्रयांकलिनले एपीएफविरुद्ध गोल गर्दै २१ को स्थिति बनाए । इन्ज्युरी समयमा मनाङ सम्हालिन नसक्दा खेल अतिरिक्त समयमा धकेलियो । इन्ज्युरीको पहिलो मिनेटमै एपीएफका रवि थिङले गोल गर्दै २२ को स्थितिमा पुर्याए । यसअघि वैकल्पिक खेलाडी भएर मैदान उत्रने रविले ४ खेलाडी निलम्बनमा परेपछि प्लेइङ सेटबाट अवसर पाएका थिए । उनले यसअघिका खेलमा पनि मैदान छिरेपछि गोल गर्दै एपीएफको जितमा योगदान दिँदै आएका थिए । प्रतियोगिता उनले सर्वाधिक ३ गोल गरे । फाइनलमा मनाङका रूपेश केसी प्लेयर अफ द म्याच भए । दुई खेलमा दोहोरो पहेँलो कार्ड पाएपछि एपीएफका सविन थापा, अदामा दोम्बिया, आवास लामिछाने र प्रदीप लामाले फाइनल खेल्न पाएनन् । यद्यपि खेलमा एपीएफले मनाङविरुद्ध दबाब बनायो । अतिरिक्त समयमा फरवार्ड ओलावाले घाइते हुनु र वैकल्पिक खेलाडीसमेत बाँकी नरहेको अवस्था सिर्जना हुँदा मनाङ अतासिएको देखिन्थ्यो । ३ फरवार्ड, ३ मिडफिल्ड र ४ डिफेन्सको फर्मेसनमा खेलेको मनाङलाई बिट गर्न एपीएफले दोस्रो हाफमा २ फरवार्ड, ५ मिडफिल्ड र ३ डिफेन्सको फर्मेसनमा खेलायो । प्रशिक्षक कुमार थापाले फर्मेसन परिवर्तन गर्दाको परिणाम खेलमा देखियो । एपीएफको क्लब स्थापना हुनुभन्दा पनि अघिदेखि सुरु भएको आहारारा गोल्डकपको उपाधि जित्न पाउँदा प्रशिक्षक कुमार थापा हर्षित देखिए । एक गोलले पछि परेको अवस्थामा समेत खेलाडीले मिहिनेत गर्न नछोडेकाले जित सम्भव भएको उनको तर्क छ । फाइनल खेल्ने अवसर खेलाडीले खेर जान दिएनन् र मिहिनेत गरिरहे, उनले भने, लिग सुरु भएदेखि १० औं खेलसम्म हारेनौं । जितको मानसिकता कायम गर्न पाएकोमा खुसी छौं । कमजोर टिमबाट राम्रो टिममा दरिँदै जाँदा खेलाडीमा आत्मविश्वास बढेकाले ए डिभिजन लिगप्रति पनि आशावादी रहेको उनले बताए । एपीएफका डिफेन्डर राजन गुरुङले सर्वोत्कृष्ट खेलाडी घोषित हुँदै स्कुटर प्राप्त गरे । उनी उत्कृष्ट डिफेन्डरसमेत भए । तीन गोल गरेका एपीएफकै रवि थिङ सर्वाधिक गोलकर्ता बने । उनी उत्कृष्ट मिडफिल्डर चुनिए । एपीएफकै युया कुरियामा उत्कृष्ट गोलरक्षक र कुमार थापा उत्कृष्ट प्रशिक्षक भए । उत्कृष्ट स्ट्राइकर मनाङका आफिज ओलावाले बने । फेयर प्ले टिमको पुरस्कार त्रिभुवन आर्मी फुटबल क्लबले प्राप्त गर्यो । उपाधि विजेताले १० लाख र उपविजेताले ५ लाख रुपैयाँ पुरस्कार पाए । विधागततर्फका विजेताले जनही २५ हजार रुपैयाँ पाए । ०६४ पछि दोस्रोपल्ट एपीएफ फाइनलमा पुगेको थियो । पाँचौं आहारारा गोल्डकपमा एपीएफ अर्को विभागीय टिम पुलिससँग २० ले पराजित भएको हो । आहारारा गोल्डकपमा मनाङको यो ५० औं खेल थियो । एपीएफ र मनाङको यो छैटौं भेट हो । यसअघि मनाङ र एपीएफ आहारारा गोल्डकपमा पाँचपल्ट भिडेका थिए । चौंथो, पाँचौं, आठौं र नवौं र १७ औं संस्करणमा यी दुई टिमबीच प्रतिस्पर्धा भएको थियो । पाँचमध्ये मनाङ चारपल्ट एपीएफमाथि हाबी भएको थियो ।"
४४ वर्षपछि विजेता बार्टी,"मेलबर्न (एएफपी) एस्ली बार्टीले ४४ वर्षयता अस्ट्रेलियन ओपन जित्ने पहिलो घरेलु खेलाडी हुनुलाई आफ्नो सबैभन्दा ठूलो सपना पूरा भएको मानेकी छन् । विश्व नम्बर एक खेलाडी बार्टी दोस्रो सेटमा एक समय २७ औं वरीयताकी अमेरिकी डेनियल कोलिन्सविरुद्ध ५१ ले पछाडि परेकी थिइन् । तर, उनले उत्कृष्ट पुनरागमन रच्दै खेल ६३, ७६ (७२) ले जितिन् । उनले जितेको यो तेस्रो ग्रान्ड स्लाम हो । यसअघि २५ वर्षीया बार्टीले सन् २०१९ मा फ्रेन्च ओपन र गत वर्ष विम्बल्डन जितेकी थिइन् । सेरेना विलियम्सपछि अहिले सक्रियमध्ये बार्टी तीन फरक कोर्टमा उपाधि जित्ने पहिलो खेलाडी पनि भएकी छन् । उनी भन्छिन्, मेरा लागि सपना पूरा भएजस्तै हो । मलाई अस्ट्रेलियाली भएकामा धेरै गर्व छ ।बार्टीअगाडि क्रिस्टिन ओनिलले अन्तिम पटक घरेलु खेलाडीका रूपमा अस्ट्रेलियन ओपन जितेकी थिइन् । उनले सन् १९७८ मा यो उपलब्धि हात पारेकी थिइन् । शनिबारको खेल हेर्न उनी आफैं उपस्थित थिइन् । फाइनलपछि क्रिस्टिनले भनिन्, बार्टीका लागि म निकै खुसी छु । म उनको ठूलो प्रशंसक पनि हुँ ।उपविजेतामा सीमित कोलिन्सले भावनात्मक हुँदै प्रतिक्रिया दिइन्, बार्टीलाई उपाधिका लागि धेरै बधाई । उनले पूरा प्रतियोगितामा निकै उत्कृष्ट प्रदर्शन गरिन् । फाइनलसम्मको यात्रापछि कोलिन्स अब निकालिने वरीयतामा शीर्ष १० भित्र पहिलोपल्ट प्रवेश गर्नेछिन् । दोस्रो सेट टाइब्रेकरमा गएपछि बार्टी कोलिन्समाथि पूर्णतः हाबी रहिन् । सन् २०१४ ताका ग्रान्ड स्लाम टेनिसका पहिलो चरणबाटै बाहिरिन थालेपछि बार्टी व्यावसायिक क्रिकेटतिर लागेकी थिइन् ।नडाल र मेदभेदेभको भिडन्तपुरुषतर्फ उपाधिका लागि आइतबार रुसी खेलाडी डानियल मेदभेदेभले र स्पेनिस राफेल नडाल भिड्ने छन् । नडालको सम्भावित महानताविरुद्ध तगारो तेर्स्याउने खेलाडी भेदभेदेभ हुनसक्ने छन् । नडाल टेनिस इतिहासमै सर्वाधिक ग्रान्ड स्लाम उपाधि जित्ने खेलाडी बन्ने अभियानमा छन् । ३५ वर्षीय नडालले २० ग्रान्ड स्लाम उपाधि जितेका छन् । उनी आफ्नो स्वर्णिम पुस्ताका खेलाडी सर्बियाका नोभाक जोकोभिच र स्विट्जरल्यान्डका रोजर फेडेररको बराबरीमा छन् । त्यसमध्ये जोकोभिचलाई अस्ट्रेलिया पुगेर पनि कोरोनाविरुद्धको खोप नलिएको हुनाले घर फर्काइएको थियो । फेडेरर भने चोटका कारण उपचारमा संलग्न छन् । यसको अर्थ स्पेनी खेलाडी नडालसामु आइतबारको फाइनल जितेर जोकोभिच र फेडेररलाई उछिन्ने अवसर हुनेछ । नडाल अब छैटौंपल्ट मेलबर्नमा फाइनल खेलिरहेका छन् । त्यसमध्ये सन् २००९ मा एकैपल्ट मात्र उनी विजयी रहेका छन् । अब मेदभेदेभसामु लगातार दोस्रो ग्रान्ड स्लाम जित्ने अवसर हुनेछ । गत वर्षको अन्तिम ग्रान्ड स्लाम फाइनलमा उनले जोकोभिचलाई यूएस ओपनमा हराएका थिए । यसक्रममा उनले जोकोभिचको लगातार चार ग्रान्ड स्लाम जित्नेक्रम तोडेका थिए । अब उनीसामु नडाललाई यस्तै ठूलो उपलब्धिबाट रोक्ने अवसर हुनेछ । फाइनल प्रवेश निश्चित भएपछि मेदभेदेभले भने, म त्यस्तो महान खेलाडीविरुद्ध खेल्न गइरहेको छु, जसको लक्ष्य २१ औं ग्रान्ड स्लाम जित्ने छ । म यो चुनौतीका लागि तयार छु । मलाई के थाहा छ भने नडाल निकै शक्तिशाली खेलाडी हुन् र उनलाई हराउन मैले आफ्नो खेलजीवनकै उत्कृष्ट प्रदर्शन गर्नुपर्नेछ । अर्कोतर्फ नडालले भने २१ कीर्तिमानी ग्रान्ड स्लाम उपाधिमा आफ्नो ध्यान कम रहेको दाबी गरेका छन् । उनी मान्छन्, प्रतियोगिता आफैंमा ठूलो हो ।"
