शीर्षक,विवरण
२५ जनाभन्दा बढीको भेला,"केके सिफारिस ?माघ १५ सम्म विद्यालय बन्दमाघ ७ देखि सार्वजनिक स्थानमा प्रवेशका लागि खोप कार्ड देखाउनुपर्ने, आन्तरिक उडानमा पनि खोप कार्ड अनिवार्यदक्षिण अफ्रिका, बोत्स्वाना, जिम्बावे, नामिबिया, लेसोथो, इसबाटिनी, मोजाम्बिक, मलावी, हङकङबाट आएका वा ती मुलुकलाई ट्रान्जिट बनाएका यात्रुलाई क्वारेन्टिन तथा आइसोलेसन"
ठेक्काबाहेककै १४ रोपनी कब्जा,"समितिले मन्त्रालयलाई कानुनी प्रक्रिया पूरा नगर्ने कार्यकारी निर्देशक र ठेक्का लिने कम्पनी बी म्यानेजमेन्टलाई कानुनी कारबाहीका लागि सिफारिस गरेको छ । नारायणहिटी दरबार ०७६ मंसिरअघि पुरातत्त्व विभाग मातहत थियो । त्यसपछि तत्कालीन पर्यटनमन्त्री योगेश भट्टराईले मन्त्रिपरिषद् बैठकबाट विकास समितिमा बदलेका थिए । पुरातत्त्वको महानिर्देशकबाट उमेर हदले ०७४ कात्तिकमा अनिवार्य अवकाश पाएर घर बसिरहेका दाहाललाई भट्टराईले नारायणहिटीमा प्रतिस्पर्धाबिनै ०७६ मा चार वर्षका लागि राजनीतिक नियुक्ति दिलाएका थिए । पुरातत्त्वमै हुँदा दाहालले ०७५ जेठमा आफ्नै संयोजकत्वमा कार्यदल गठन गर्न लगाई नारायणहिटी दरबार संग्रहालयको दीर्घकालीन दिगो विकास, संरक्षणका साथै गुरुयोजनाको खाका प्रतिवेदन बुझाएका थिए । त्यतिबेला उक्त प्रतिवेदन अध्ययन गरेका मन्त्रालयका एक कर्मचारीका अनुसार प्रतिवेदनले नारायणहिटीलाई व्यावसायिक प्रयोजनका लागि भाडामा दिन सकिने राय दिएको थियो । तर पर्यटनमन्त्री रवीन्द्र अधिकारी र पर्यटन सचिव कृष्ण देवकोटाले दाहालको प्रतिवेदनको रायविपरीत भाडामा लगाउन नसकिने निर्णय गरी फाइल बन्द गरेका थिए । मन्त्री अधिकारीको ०७५ फागुनमा हेलिकप्टर दुर्घटनामा निधन भएको थियो । त्यसको ५ महिनापछि ०७६ साउनमा पर्यटन मन्त्रालय सम्हाल्न आइपुगेका योगेश भट्टराई र सचिव केदारबहादुर अधिकारीले कार्यकारी निर्देशक दाहालको सल्लाहबमोजिम नारायणहिटीलाई पुरातत्त्व विभागबाट झिकेर विकास समितिमा बदल्ने निर्णय गरेका थिए । नारायणहिटीसम्बन्धी मन्त्रालयबाट भएका अधिकांश निर्णय लकडाउनका बेला भएको मन्त्रालयको योजना महाशाखा स्रोतले जनाएको छ ।"
मोबाइलको उज्यालोमा अप्रेसन,"(रुकुम पश्चिम)  गत सोमबार जिल्ला अस्पतालमा एउटा जटिल अवस्थाको शल्यक्रिया भयो । असहज अवस्थामा पनि चिकित्सकहरूले गर्भवती महिलाको पेटबाट बच्चा निकाले । तर बच्चा निकालेको र अप्रेसन गरेको भन्दा अर्को दृश्यले धेरैको ध्यान तान्यो । त्यो हो अपरेसन थिएटरमा प्रयोग गरिएको उज्यालो । अप्रेसन सुरु गर्नेबित्तिकै बत्ती गयो । तत्काल विकल्पमा चिकित्सकहरूले अप्रेसन थिएटरमा मोबाइल बालेर महिलाको पेटबाट बच्चा निकालेका थिए । अप्रेसन गरिरहेका चिकित्सक र सघाइरहेका अरू स्वास्थ्यकर्मीलाई थप २ जनाले दुईतिरबाट मोबाइल बालेर उज्यालो दिएका थिए । त्यसकै सहायताले त्यो शल्यक्रिया सफल भयो । जिल्ला अस्पतालमा विद्युत् नियमित नहुँदा मोबाइल बालेर अप्रेसन गर्नुपरेको यो दृश्यले सबैलाई आश्चर्यचकित पार्यो । तत्कालै विद्युत्को अर्को विकल्प नभएपछि चिकित्सकले मोबाइल बालेरै भए पनि अप्रेसन गरे । जिल्ला अस्पतालमा नियमित विद्युत् छैन । हुँदा पनि लो भोल्टेजका कारण अस्पताललाई समस्या छ । विद्युत् नभएपछि पर्खेर बस्नुपर्ने बाध्यता रहेको जिल्ला अस्पतालमा भर्ना भएकी बिरामी बिर्मी विकले बताइन् । उनका अनुसार ल्याब टेस्ट, एक्सरे र भिडियो एक्सरे गर्दा बिजुलीले धोका दिने गरेको छ । अस्पतालमा विद्युत् प्राधिकरणको लाइन जडान गरिएको छ । तर केन्द्रीय लाइन सधैंजसो लो भोल्टेजमा मात्रै चल्छ । अस्पतालमा भएका दुई वटा जेनेरेटर बिग्रिएपछि झन् समस्या भएको अस्पतालका डा भीमकान्त जैसीले बताए । लो भोल्टेजको विद्युत्ले सामान्य उपकरण चलाउन पनि समस्या हुन्छ, उनले भने, जनशक्ति, सीप र उपकरण हुँदा पनि बिजुली नहुँदा उपचार सेवा प्रभावित हुने गरेको छ । महिला तथा स्त्रीरोग विशेषज्ञ डा केहलविक्रम जीसीले गम्भीर अवस्थाकी गर्भवतीको अप्रेसन मोबाइलको उज्यालोबाट गर्नुपर्ने अवस्था आउँदा पनि कसैले चासो नदिएको बताए । कतिन्जेल मोबाइलको उज्यालोले अप्रेसन गर्नुपर्ने हो ? उनले भने, यसतर्फ कसैको चासो गएको देखिएन । अप्रेसन गर्नैपर्ने अवस्थामा मोबाइलको लाइट बाल्नुको विकल्प नभएको उनले गुनासो गरे ।स्वास्थ्य सेवा कार्यालयका निमित्त स्वास्थ्य सेवा व्यवस्थापक विष्णुबहादुर बुढाथोकीले विद्युत्ले अस्पतालको सेवा प्रवाहमा ठूलो समस्या भइरहेको बताए । बारम्बार स्थानीयस्तरमा उत्पादित विद्युत् जडानको माग गरिरहेका छौं, उनले भने, तर लामो समयदेखि बेवास्ता भइरहेको छ । उनका अनुसार बाँफीकोट गाउँपालिकाको भाग्लेमा उत्पादित विद्युत् अस्पतालमा जडान गरे उपचारमा केही सजिलो हुने देखिएको छ ।"
संक्रमण सातामै तेब्बर,"(काठमाडौं)  परीक्षण गरिएकामा कोरोना संक्रमण पुष्टि हुने दर पछिल्लो एक सातामा तेब्बर भएको छ । पुस १९ मा ९ हजार ७ सय नमुनाको आरटीपीसीआर परीक्षण गरिएकामा ३ प्रतिशतमा मात्र संक्रमण देखिएको थियो । पुस २५ मा ८ हजार ८ सय ४८ नमुनाको परीक्षण गर्दा ९५० प्रतिशतमा संक्रमण पुष्टि भएको स्वास्थ्य मन्त्रालयले जनाएको छ ।संक्रमण विस्तारको यो तीव्रतालाई सरकारी अधिकारीदेखि विज्ञसमेतले कोरोना महामारीको तेस्रो लहर सुरु भएको रूपमा अर्थ्याउन थालेका छन् । संक्रमण व्यापक विस्तार बन्नुमा कोरोना भाइरसको नयाँ भेरिएन्ट ओमिक्रोनलाई प्रमुख कारण मानिएको छ । अहिलेकै गतिमा संक्रमण विस्तार भएको खण्डमा तेस्रो लहर उत्कर्षमा पुग्दानपुग्दै मुलुकको करिब ४० प्रतिशतभन्दा बढी जनसंख्या संक्रमित हुने अनुमान स्वास्थ्य मन्त्रालयको छ ।ओमिक्रोन भेरिएन्ट अति संक्रामक देखिएको छ । हाल हरेक २३ दिनमा संक्रमण दोब्बर भइरहेको छ, स्वास्थ्य मन्त्रालयका सचिव डा रोशन पोखरेलले भने, यही गतिले संक्रमण फैलिने हो भने तेस्रो लहरमा मुलुकको करिब ४० प्रतिशत जनसंख्या अर्थात् १ करोड २१ लाख ५१ हजार २ सय २२ जना संक्रमित हुनेछन् । हाल मुलुकमा ६ हजार ७ सय ५५ जना सक्रिय संक्रमित छन् । यसमध्ये काठमाडौंमा २ हजार ९०, ललितपुरमा ८ सय ३ र भक्तपुरमा ५ सय ८८ जना छन् । मुलुकभरका सक्रिय संक्रमितमध्ये ५१५३ प्रतिशत उपत्यकामै छन् । पछिल्ला दिनमा थपिएका संक्रमितमध्ये करिब २५ प्रतिशतमा ओमिक्रोन भेरिएन्ट पाइएको राष्ट्रिय जनस्वास्थ्य प्रयोगशाला, टेकुकी निर्देशक डा रुना झाले बताइन् । ओमिक्रोनले गर्दा संक्रमित हुनेहरूको संख्या दिनहुँ बढ्दो क्रममा छ । अब परीक्षणमा एसजिन नेगेटिभ आउनेलाई ओमिक्रोन नै मान्नुपर्छ, उनले पछिल्ला दिनमा प्रयोगशालामा एसजिन परीक्षण गराउन आइपुग्ने अधिकतम नमुना काठमाडौं उपत्यकाकै हुने गरेको बताइन् । संक्रमण तीव्र बन्ने क्रमसँगै उपत्यकाका ठूला अस्पतालमा कोरोनाका बिरामीको चाप पनि बढ्न थालेको छ । अघिल्लो साता ८ जना मात्र संक्रमित भर्ना रहेको वीर अस्पतालमा आइतबार दिउँसोसम्म बढेर २५ पुगेको छ । तीमध्ये ५ जनालाई कडा निमोनिया देखिएको, एक जनालाई भेन्टिलेटर र ४ जनालाई हाइफ्लो अक्सिजनमा राखिएको अस्पतालले जनाएको छ । निमोनिया देखिएका ५ जना ४०६० वर्ष उमेरका छन् । वीर अस्पतालको कोभिड१९ युनिफाइड सेन्ट्रल हस्पिटलका उपनिर्देशक एवं छाती रोग विशेषज्ञ डा प्रज्वल श्रेष्ठका अनुसार कोरोना संक्रमित नयाँ बिरामीहरूमा खोकी, ज्वरो, टाउकोजीउ दुख्ने र थकाइ लाग्ने समस्या अधिक छ ।त्यस्तै, पाटन स्वास्थ्य विज्ञान प्रतिष्ठानमा एक साताअघि २० जना संक्रमितको उपचार भइरहेकामा आइतबार त्यो संख्या ३८ पुगेको छ । उनीहरूमध्ये अधिकांशमा निमोनिया देखिएको प्रतिष्ठानका निर्देशक डा रवि शाक्यले बताए । पछिल्लो ३ दिनमा पोजेटिभिटी रेटसमेत बढेको छ, डा शाक्यले भने, हामीकहाँ भर्ना हुनेहरूमा ज्वरो र श्वासप्रश्वासको समस्या बढी छ ।संक्रमणको ग्राफ उकालो लागेसँगै स्वास्थ्यकर्मीहरू संक्रमित हुने क्रम पनि बढेको छ । यो साता महाराजगन्जस्थित त्रिवि शिक्षण अस्पतालमा मात्र १५ जना स्वास्थ्यकर्मीमा संक्रमण पुष्टि भएको छ । आईसीयू स्टाफ, नर्स, चिकित्सक, शल्यक्रिया कक्षमा काम गर्ने गरी १५ जना संक्रमित भएका छन्, अस्पतालका कार्यकारी निर्देशक डा दिनेश काफ्लेले भने । संक्रमण तीव्र रूपमा फैलिइरहेको भन्दै उनले चिन्तासमेत व्यक्त गरे । केही दिनअघिसम्म पनि स्वास्थ्यकर्मीहरूमा संक्रमण न्यून थियो, तर पछिल्ला दिनमा तीव्र भइरहेको छ, उनले थपे ।विज्ञहरूले संक्रमणको दर र अस्पतालहरूमा बढ्दो चापले कोरोनाको तेस्रो लहर सुरु भइसकेको दाबी गरेका छन् । भाइरोलोजिस्ट एवं प्रदेश२ जनस्वास्थ्य प्रयोगशालाका निर्देशक डा श्रवणकुमार मिश्रले डेल्टा भेरिएन्टको तुलनामा अत्यन्त संक्रामक ओमिक्रोनका कारण महामारीको तेस्रो लहर सुरु भइसकेको दाबी गरे । ओमिक्रोन भित्रभित्रै फैलिँदै समुदायमा गइसकेकाले सबैले थप स्वास्थ्य सतर्कता अपनाउनु आवश्यक छ, डा मिश्रले भने । उनले हालसम्म खोप नलिएका वा पूर्ण मात्रा लगाउन बाँकी रहेकाहरूलाई तत्काल खोप लगाउनसमेत सुझाए । दीर्घरोगी, रोग प्रतिरोधक क्षमता कम भएका र बुढापाकाहरूलाई संक्रमण हुन नदिन मास्कको उपयुक्त प्रयोग, सामाजिक दूरी पालना, साबुनपानीले हात धुनु र हावा राम्ररी ओहोरदोहोर नहुने ठाउँमा बस्न नहुनेजस्ता स्वास्थ्य सुरक्षा मापदण्ड पालनामा विशेष सावधानी अपनाउनु आवश्यक छ, उनले भने ।"
विद्यार्थीलाई विद्यालयमै खोप,"भक्तपुर (कास) कोरोना संक्रमण बढेसँगै काठमाडौं उपत्यकाका विद्यालयमै विद्यार्थीलाई कोरोनाविरुद्धको खोप लगाउन थालिएको छ । स्वास्थ्य मन्त्रालयको निर्देशनअनुसार स्वास्थ्य कार्यालय, भक्तपुरले पनि विद्यालयमा स्वास्थ्यकर्मी परिचालन गरी विद्यार्थीलाई खोप लगाउने व्यवस्था गरेको छ ।सूर्यविनायक र चाँगुनारायण नगरपालिकाका विद्यालयमा आइतबार खोप लगाइएको जनस्वास्थ्य प्रमुख कृष्ण मिजारले बताए । उनका अनुसार पहिलो दिन ५ हजार विद्यार्थीलाई मोडर्ना खोप लगाइएको छ । विद्यालय सञ्चालनमा रहेका भए विद्यालयमै र बिदा भएको भए नजिकको स्वास्थ्य संस्थामा खोप लगाउने व्यवस्था गरिएको छ । सोमबार मध्यपुर थिमिमा र मंगलबार भक्तपुरमा विद्यार्थीलाई खोप लगाइने उनले बताए ।सूर्यविनायक नगरपालिकाले दधिकोटको अरनिको माध्यमिक विद्यालयका ६ सयभन्दा बढी विद्यार्थीलाई खोप लगाएर विद्यालयमा खोप लगाउने अभियानको सुरुवात गरेको हो । खोप लगाउन पाउँदा विद्यार्थी खुसी छन्, अरनिको माविका प्रधानाध्यापक लेखनाथ रिमालले भने, आमा, बुबा र शिक्षकले खोप लगाउँदा नानीबाबुले लगाउन पाएका थिएनन् । फेरि संक्रमण बढ्न लागेको अवस्थामा उनीहरूले पनि खोप लगाउन पाएकामा हामी पनि खुसी छौं । काठमाडौं र ललितपुरमा फाइजर र भक्तपुरमा मोडर्ना खोपको व्यवस्था गरिएको स्वास्थ्य सेवा विभागले जनाएको छ । विभागका अनुसार ललितपुरमा मंगलबारदेखि मात्रै विद्यालय तहमा खोप लगाइने व्यवस्था गरिएको छ । खोप लगाउने जिम्मेवारी स्थानीय तहलाई दिइएको छ । १८ वर्षमाथिकालाई कोभिसिल्ड, भेरोसेल, जे एन्ड जे, फाइजर र मोडर्ना लगाइएको थियो । सरकारले १२१८ वर्ष उमेर समूहकालाई फाइजर र मोडर्ना खोप दिन सुरु गरेको हो ।"
भारतबाट फर्कनेमा संक्रमण बढ्दो,"(कञ्चनपुर)  बाजुराको बडिमालिका६ का कर्णबहादुर कार्की डेढ महिनाअघि कामको खोजीमा भारत पसेका थिए । उत्तराखण्डको गढवाल पुगेर उनले काम सुरु गरे । दसैंतिहार मनाएर काममा फर्किएका उनी नयाँ वर्षमा घर फर्किने योजनामा थिए तर कोरोना संक्रमण बढेपछि रात्रिकालीन कर्फ्युसँगै कामदार कटौती हुन थाल्यो । लकडाउनको हल्ला सुरु भएपछि उनी शनिबार घर फर्किए । यसपालि त डेढ महिनामै घर फर्किनुपर्यो, गड्डाचौकी नाकामा भेटिएका उनले भने, डेढ महिनाको कमाइ बाटो खर्चमै ठिक्क हुने भयो । गढवालमा बाँसको झुला बनाउने काम गर्ने कार्की महिनाको १०१२ हजार भारु तलब पाउँथे । घरबाट गएपछि भर्खर काम सुरु भएको थियो, बाजुरा बडिमालिकाकै किसन बुढाथोकीले भने, राति कर्फ्यु, दिनमा पनि कडाइ हुन थालेपछि घर हिँड्यौं । गढवालमा पनि कोरोना संक्रमितको संख्या दिनहुँ बढ्दो अवस्थामा रहेकाले लकडाउन हुन सक्ने भन्दै भर्खर सुरु भएको काम छाडेर हिँडेको उनले बताए । कोरोना संक्रमण सुरु हुनुअघिसम्म यतिबेला नाकामा काम खोज्दै भारत पस्नेको लर्को देखिन्थ्यो । संक्रमण सुरु भएपछि पनि गत वर्ष यति बेला भारत पस्नेको संख्या ठूलो थियो । कठ्यांग्रिँदो चिसोमा समेत काम खोज्दै भारत जाने गरेका प्रशस्तै भेटिन्थे तर यसपटक भने हिउँदमा कामको खोजीमा जानेभन्दा घर फर्किनेको लर्को देखिन थालेको छ । गड्डाचौकी नाकामा हरेक दिन बिहान घर फर्किनेको लामो लाइन देखिन्छ । कोरोना परीक्षणका लागि उनीहरू घण्टौं लाइन लाग्नुपरेको हो । एकातिर कोरोनाको त्रास छ, अर्कोतिर कर्फ्यु र आंशिक लकडाउनले काम पाउन गाह्रो, दिल्लीबाट घर फर्किएका दार्चुलाका हीरासिंह धामीले भने, दिल्लीमा दिनहुँ संक्रमित बढेर लकडाउनसमेत सुरु भइसकेको छ । धामी एक महिनाअघि मात्रै दिल्ली गएका थिए । होटलमा काम गर्ने उनी कोरोना संक्रमण सुरु भएपछि करिब डेढ वर्ष घर बसेका थिए । मालिकले बोलाएपछि तिहारलगत्तै उनी घरबाट गएका हुन् । अहिले दिल्लीमा रात्रिकालीन कर्फ्युसँगै सातामा दुई दिन शनिबार र आइतबार कर्फ्यु लागेपछि काम पनि बन्द भएको उनले बताए । हप्तामा पाँच दिन मात्रै काम पाइने, फेरि कति बेला सबै ठप्प हुन्छ, उनले भने, त्यही भएर काम छाडेर घर फर्कें ।पछिल्लो एक सातायता घर फर्किने नेपालीको संख्या दैनिक ७८ सयको हाराहारी छ । गड्डाचौकीस्थित हेल्थ डेस्कका अनुसार शनिबार ७८८ जना घर फर्किएका छन् । शुक्रबार ७९८ जना फर्किएका थिए । अहिले कामको खोजीमा भारततर्फ दैनिक ४५ सय जना मात्रै जाने गरेका छन् । भारतमा कोरोना बढेसँगै घर फर्किने बढेका छन्, सुदूरपश्चिम प्रदेश सरकारले गड्डाचौकी नाकामा स्थापना गरेको हेल्ड डेस्कका इन्चार्ज दानसिंह बोहराले भने, भारतबाट आउनेहरू संक्रमित पनि धेरै देखिन थालेका छन् । उनका अनुसार भारतको राजधानी नयाँदिल्ली र उत्तराखण्डको हरिद्वार, देहरादुन, नैनीताल र गढवाललगायतका क्षेत्रबाट ठूलो संख्यामा नेपालीहरू घर फर्किन लागेका हुन् । हिउँदको सुरुवातमा पटके रोजगारीका लागि भारत पस्नेहरू दसैंतिहारअघि फर्किने गर्छन् । चाडपर्व मनाउनुका साथै खेतीपातीको काम सकेर फेरि हिउँदमा काम खोज्दै भारत पस्छन् । मंसिरदेखि पुसमाघसम्मै भारत पस्ने गर्थे । हिउँदमा भारत पसेका कतिपय बिसु (नयाँ वर्ष) मनाउन पनि घर फर्किन्थे । तर अहिले घरबाट गएको केही दिनमै फर्किनुपरेको उनीहरू बताउँछन् । उत्तराखण्ड र हिमाञ्चलमा स्याउ टिप्नेदेखि सडक तथा घर निर्माणको काममा ज्यालामजदुरी गर्ने नेपाली कामदारले रोजगारी पाउँछन् । कोरोना संक्रमणका कारण पछिल्लो अवस्थामा मजदुरी पाउनसमेत गाह्रो भएको घर फर्किनेहरू बताउँछन् । भारतबाट घर फर्किनेको संख्या बढेसँगै कोरोना संक्रमित पनि प्रतिदिन बढ्दै गएका छन् । आइतबार गड्डाचौकी नाकामा १८ जनामा संक्रमण पुष्टि भएको छ । शनिबार ४२ जनामा संक्रमण देखिएको थियो । शुक्रबार ३२ र बिहीबार २८ जनामा संक्रमण देखिएको थियो । महेन्द्रनगरबाट दिल्लीसम्म सञ्चालित मैत्री बस सेवामा घर फर्किनेहरू बढी मात्रामा संक्रमित भेटिने गरेका हुन् । नाकामा एन्टिजेन परीक्षण गर्दा संक्रमण नदेखिएकाहरू सोझै समुदायमा घुलमिल भइरहेका छन् । उनीहरूबाट समुदायमा समेत संक्रमण फैलिन सक्ने चिन्ता बढेको छ । देशभरिका नागरिकहरू यही नाकाबाट आउजाउ गर्ने भएकाले हामी उच्च जोखिममा छौं, आइतबार गड्डाचौकी नाकाको अनुगमन गर्न पुगेका सुदूरपश्चिम प्रदेशका सामाजिक विकासमन्त्री लालबहादुर खड्काले भने, त्यहीअनुसार आन्तरिक रूपमा व्यवस्थापनमा पनि जुट्नु जरुरी छ । उनले कैलाली र कञ्चनपुरमा निर्माणाधीन होल्डिङ सेन्टरलाई तत्काल सञ्चालनमा ल्याएर संक्रमितलाई राख्ने तयारी भइरहेको बताए । महेन्द्रनगरस्थित महाकाली प्रादेशिक अस्पतालमा कोरोना संक्रमित भरिन थालेका छन् । गड्डाचौकीमा संक्रमण देखिएकालाई अस्पतालमै राख्ने गरिएको छ । तर होल्डिङ सेन्टर सञ्चालन भएपछि लक्षण देखिएका वा स्वास्थ्यमा समस्या भएकालाई मात्रै अस्पतालमा राख्ने र अन्यलाई होल्डिङ सेन्टरमा राखिने मन्त्री खड्काले बताए । जिल्लाबाहिर संक्रमितहरूलाई सम्बन्धित पालिकाहरूसँग समन्वय गरी पठाइने उनले बताए । मन्त्री खड्काका अनुसार महेन्द्रनगरको होल्डिङ सेन्टरमा तत्काल ३ सय र धनगढीमा १५० बेड सञ्चालनमा ल्याउने तयारी भइरहेको बताए । तर यसको सञ्चालन तथा व्यवस्थापन कसले गर्ने भन्ने विषयमा भने स्थानीय तहदेखि प्रदेश सरकार सबै अन्योलमा छन् । संक्रमितहरूको बसोबासदेखि उनीहरूको खानपिन र स्वास्थ्यकर्मी कहाँबाट परिचालन हुने भन्ने केही स्पष्ट छैन ।"
सडक निर्माणसँगै आन्दोलन,"(सिन्धुली)  मापदण्डको विषयलाई लिएर स्थानीय र सडक आयोजनाबीचको विवादले निर्माणको सुरुवाती चरणबाटै रोकिएको मदन भण्डारी राजमार्गअन्तर्गत धुराखट्टार खण्डको निर्माणकार्य र आन्दोलन अहिले सँगसँगै भइरहेको छ । मापदण्डअनुसार निर्माण अघि बढाउँदा सडक आसपासका घरलगायत संरचना तथा जग्गा काम नलाग्ने भन्दै आन्दोलनरत स्थानीय निर्माण नरोक्ने तर आफ्नो माग पूरा गराउन दबाब भने दिइरहनेमा एकमत बनेका हुन् ।राजमार्गको मापदण्डअनुसार मुआब्जा दिन घर तथा जग्गाधनीले सडक निर्माण आयोजनासँग माग गरेका छन् । पाँच वर्षअघिदेखि निर्माण रोकिएको धुराखट्टार ६ किलोमिटर सडक हाललाईदायाँबायाँ एकएक मिटरको नालासहित ११ मिटर कायम गरी अघि बढ्ने सर्वपक्षीय सहमतिपछि एक महिनाअघिबाट निर्माण सुरु भएको थियो । तर त्यसपछि पनि फेरि स्थानीय आन्दोलनमा उत्रिएका थिए । विकासका काम नरोक्ने मनसायसहित हाललाई निर्माण नरोकी आन्दोलन गरिरहने सहमति भएको स्थानीय छेत्रबम्जनले बताए । हामी विकासविरोधी होइनौं, उनले भने, घर तथा जग्गाको मुआब्जा दिएर जति फराकिलो बनाउनुपर्ने हो, सडक बनाए हुन्छ । यहाँ त राजमार्गको मापदण्डअनुसार पनि नगर्ने अनि जग्गालाई पत्रु बनाउने काम भएको छ ।स्थानीयले मदन भण्डारी राजमार्गको मापदण्ड २०७२ चैत २९ मा प्रकाशित राजपत्रअनुसार सडकको दायाँबायाँ १५१५ मिटर हुनेमा बिनासूचना ११ मिटर मात्र तोकेर काम सुरु गरेकामा विरोध जनाउँदै आएका छन् । सहरी सडकको मापदण्ड घोषणा नै नगरी काम सुरु गरिएको र यसले घर तथा जग्गाधनीहरू सुकुम्बासी हुने भएकाले निकासका लागि आन्दोलन गर्नुपरेको अर्का स्थानीय आकाश श्रेष्ठ बताउँछन् । मापदण्ड निर्धारण नै नभई सडक निर्माण हुँदा छेउछाउका हामी घर न घाटका हुने भयौं, उनले भने, नियमानुसार मुआब्जा दिई निकास दिन आयोजनासमक्ष अनुरोध गर्छु ।मापदण्डबिनै सडक बनाइँदा नम्बरी जग्गा नै कायम रहने तर बैंकले धितोमा नलिने, नक्सापास र बिक्रीवितरण पनि नहुने भएपछि घरजग्गा काम नलाग्ने उनको भनाइ छ । कमलामाई नगरपालिका४ र ६ धुरा बजार, फाँट, मिलनचोक, लब्दाहा, शिवालय, साङबाले हुँदै खट्टारसम्म सडक मापदण्डअनुसार दायाँबायाँ गरी ३० मिटर र सेटब्याक ६६ मिटर गरी कुल ४२ मिटर चौडा सडक हुनुपर्नेमा त्यसो नभएको उनले गुनासो गरे । राष्ट्रिय गौरवको २५० किलोमिटर लामो यो राजमार्गमा यही मापदण्डअनुसार दुई खण्डमा विभाजन गरी निर्माण हुँदै आएको छ । राजमार्गलाई उदयपुरको बसाहादेखि सिन्धुलीको कमलामाई९ भिमानसम्मको १३५ किमि सडकलाई पूर्वी खण्ड र भिमानदेखि हेटौंडा६ चौगडासम्मको ११५ किमि सडकलाई पश्चिम खण्ड तोकिएको छ ।सहरी सडकको मापदण्डमा लैजान वा राजमार्गकै मापदण्ड कायम गरी घर तथा जग्गाको उचित मुआब्जा दिनुपर्ने स्थानीयको मुख्य माग छ । उनीहरूले आफ्नो मागसहितको ज्ञापनपत्र स्थानीय प्रशासनलाई सुमेत बुझाएका छन् । प्रमुख जिल्ला अधिकारी रमेश न्यौपानेले विकासमा अवरोध नगरी आन्दोलनकारीका जायज मागलाई सम्बन्धित निकायमा कार्यान्वयनका लागि पठाइएको बताए । नक्सांकन परिवर्तनको सम्भाव्यता अध्ययन गर्दै हाललाई ११ मिटर मात्रै चौडाइ लिएर सडक निर्माण गरिएको आयोजनाले जनाएको छ । क्षतिलाई ध्यानमा राखेर सडकको चौडाइ कम गरिएको भए पनि मापदण्डअनुसार काम गर्न सहमति चाहिने आयोजनाका पश्चिम खण्ड इन्जिनियर निरन्जन थापाले बताए । सहरी सडक कायम गर्न मन्त्रिपरिषद्को निर्णय हुनुपर्ने उनले स्पष्ट पारे ।२०७३ कात्तिकमा सम्झौता गरी निर्माण सुरु गरिएको यो राजमार्ग २०७७ कात्तिक महिनासम्म सक्ने लक्ष्य थियो । कोरोना महामारीका कारण निर्माणमा ढिलाइ भएपछि २०७९ असारसम्म सक्ने गरी म्याद थप भएको छ । हालसम्म पूर्वी खण्डमा ९६ प्रतिशत र पश्चिम खण्डमा ९० प्रतिशतभन्दा बढी सडक निर्माणको काम सकिएको आयोजनाले जनाएको छ । आयोजनाको पश्चिम खण्ड (भिमानहेटौंडा) को ११५ किमिमध्ये ९६ किमि सडक कालोपत्र भई यातायात सञ्चालनमा आइसकेको छ ।"
जोखिमकै बीच मेलामहोत्सव,"(चितवन)  सामान्य बेलाको जस्तै गरेर आइतबारदेखि नारायणगढको नारायणी नदी किनारमा तामझामका साथ व्यापारिक मेला चितवन महोत्सव सुरु भएको छ । वाग्मती प्रदेशका मुख्यमन्त्री राजेन्द्र पाण्डेले उद्घाटन गरेको महोत्सव माघ ४ सम्म चल्नेछ । मंगलबारदेखि पूर्वी चितवनको रत्ननगरमा पनि यस्तै महोत्सव सुरु हुँदै छ । थारू समुदायहरूले माघीको अवसर पारेर खैरहनीमा खिचरा महोत्सव गर्दै छन् । कालिका नगरपालिकामा पनि पदमपुर महोत्सव सुरु भएको छ । हालै राप्ती नगरपालिकामा गड्यौली महोत्सव सकिएको छ ।विश्वभर तीव्र गतिमा फैलिरहेको कोरोना भाइरसको नयाँ भेरिएन्ट ओमिक्रोनको संक्रमण नेपालमा पुष्टि भइसकेको छ । संक्रमण विस्तारको जोखिम उच्च रहेकै बेला जिल्लामा जारी र हुन लागेका मेलामहोत्सवले सर्वसाधारण चिन्तित छन् । माघ १ बाट देवघाटमा लाग्ने मकर स्नानको तयारी पनि तीव्र रूपमा भइरहेको छ ।सामाजिक सञ्जालहरूमा यस्ता मेलामहोत्सव आयोजना नगर्दा राम्रो हुने स्टाटस धमाधम पोस्ट भइरहेका छन् । नारायणगढका शरदरञ्जन श्रेष्ठ लेख्छन्, चितवन महोत्सव चितवनको गौरव भनेर गर्व गर्दै आएका हामी चितवनवासीहरू कोरोनाको बढ्दो संक्रमणका कारण महोत्सवमा सहभागी हुनु जोखिम बढाउनु हो । त्यसैले सकभर महोत्सव जाँदै नजानु नै उत्तम ।उद्योग वाणिज्य संघ चितवनले २०५३ देखि प्रत्येक २ वर्षको अन्तरालमा महोत्सव गर्दै आएको छ । जसअनुसार गतवर्ष हुनुपर्नेमा कोरोना महामारीकै कारण हुन सकेको थिएन । कोरोनाले शिथिल भएको आर्थिक गतिविधिलाई सक्रिय बनाउन महोत्सव आयोजना गरिएको संघका अध्यक्ष राजु श्रेष्ठको भनाइ छ । संक्रमण नफैलियोस् भनेर हामीले महोत्सव हेर्न आउनेलाई प्रवेश टिकटसँगै निःशुल्क मास्क दिएका छौं, उनले भने ।चितवनमा हाल सक्रिय संक्रमितको संख्या ८२ रहेको स्वास्थ्य कार्यालयले जनाएको छ । जसमध्ये ७ जना अस्पताल भर्ना छन् । तथ्यांक हेर्दा चिन्ता मान्नु पर्ने अवस्था देखिँदैन । सक्रिय संक्रमितको संख्या सयभन्दा पनि तलै रहेका कारण मेला महोत्सव बन्द गर्न र अन्य आदेश जारी गर्न सरकारी अधिकारीहरू अग्रसर भएका छैनन् । तर अन्यत्र संक्रमण बढेको खबरले स्थानीय चिन्तित छन् ।एक सातायता मात्रै छिमेकी मुलुक भारतमा संक्रमण हुने दर ह्वात्तै बढेको छ । काठमाडौंमा पनि संक्रमित बढ्न थालेका छन् । चितवनमा पनि न्यून मात्रामा संक्रमितको संख्या बढेको छ । शुक्रबार १ सय ३० जनाको पीसीआर परीक्षण भएकोमा ९ जनामा संक्रमण पुष्टि भएको स्वास्थ्य कार्यालयले जनाएको छ । यसअघि पुस लागेपछि संक्रमण दर ३६ प्रतिशतमा छ । संख्या हेर्दा आत्तिनु नपर्ने जस्तो देखिन्छ, स्वास्थ्य कार्यालय प्रमुख दीपक तिवारीले भने, तर डर के हो भने विगतमा काठमाडौंमा संक्रमण फैलिएसँगै चितवनमा तत्कालै असर परेको थियो । अहिले काठमाडौंमा फैलन थाल्यो । त्यहाँ बढेको हुँदा चितवनमा पनि सावधानी अपनाउन आवश्यक छ ।"
झारफुकमा लाग्दा किशोरीको मृत्यु,"काठमाडौं (कास) सधैंजसो टाउको दुखिरहने । क्लिनिक लैजाँदा स्वास्थ्यकर्मीले केही समस्या छैन भन्थे । तर सिन्धुपाल्चोक चौतारा२ बतासे घर भई मध्यपुर थिमिको मगरगाउँ बस्ने १४ वर्षीया रोशनी श्रेष्ठको टाउको दुखाइ भने उस्तै थियो । ज्यामी काममा जाँदा रोशनीकी आमा राधिका श्रेष्ठले झारफुकबाट धेरैको उपचार भएको सुनेकी थिइन् । छोरी रोशनीको टाउको दुखिरहने समस्या पनि झारफुकबाट निको हुन्छ भन्ने राधिकालाई लाग्यो ।झारफुककै लागि उनी छोरीलाई लिएर नागार्जुन नगरपालिका१ रानीवन पानीट्याङ्की नजिकैको झारफुक केन्द्र धाउन थालिन् । लामो दूरी धाइरहनु भन्दा छोरीलाई केन्द्रमै राखेर उपचार गराउन झारफुक केन्द्रकी सञ्चालक माता भनिने ४८ वर्षीया उमा शाही ठकुरीले सल्लाह दिइन् । जसअनुसार राधिकाले पुस ३ मा छोरीलाई केन्द्रमै छोडेर मध्यपुर थिमि फर्किइन् । गणेश मावि नगदेशमा कक्षा ६ मा अध्ययनरत रोशनीको आन्तरिक परीक्षा पुस २२ बाट सुरु हुँदै थियो । परीक्षाका लागि रोशनीलाई लिन केन्द्र पुगेकी राधिकालाई महिनावारी भएको भन्दै ठकुरीले भित्र छिर्न त दिइनन् नै, छोरीलाई घर फर्किन पनि दिइनन् । छोरीले परीक्षा दिने हो ममी,हजुरसँगै जान्छु भन्दै थिई । उनले आउन दिइनन् । तपाईंको छोरी मेरी पनि छोरी हो । तलमाथि भए जिम्मेवारी लिन्छु भन्थिन्, राधिकाले भनिन्, परीक्षाभन्दा ठूलो त स्वास्थ्य हो, ठीक भएपछि जानू भनिन्, छोडेर आएँ ।५ दिनपछि (शनिबार) छोरी भेट्न केन्द्र जान तयार हुँदै गरेकी राधिकाको फोनमा घण्टी बज्यो । बहिनी बेहोस छिन्, छिट्टो आउनुस्, अस्पताल लैजानुपर्यो भन्ने फोन आयो, राधिकाले भनिन्, केन्द्रमै बस्ने कृतिका तामाङले फोन गरेकी थिइन् । उनका अनुसार शनिबार बिहान नागार्जुन पुग्दा उमा रोशनीलाई सुम्सुम्याएर बसेकी थिइन् । तत्कालै सीतापाइलास्थित मनमोहन मेमोरियल अस्पताल पुर्याए पनि रोशनीलाई चिकित्सकले पहिले नै मृत्यु भइसकेको बताए । रोशनीका परिवारले झारफुकबाट उपचार गर्ने भन्दै त्रिशुल प्रहार गरी उनको हत्या गरेको आरोप लगाएको छ । शुक्रबार दिउँसो शौचालयको अगाडि छोरी लडेको रैछ । त्यसपछि ठकुरीले त्रिशुल, लात्ता प्रहार गरेर घाइते बनाइन् । छिमेकीले नहान्न आग्रह गर्दा टहराभित्र लगेर प्रहार गरेको पाइएको छ, रोशनीका ठूलोबुबा दुर्गाबहादुर श्रेष्ठले दाबी गरे, त्रिशुलले छोरीको तिघ्रा, खुट्टा, अनुहारलगायत शरीरका विभिन्न अंगमा प्वाल नै परेको छ ।किशोरीको मृत्युपछि उमालाई पक्राउ गरेको महानगरीय प्रहरी परिसर काठमाडौंका प्रवक्ता एसपी दिनेशराज मैनालीले बताए । मृतक किशोरीको शरीरमा नीलडामहरू देखिएको उनको भनाइ छ । मृतकको शव शिक्षण अस्पताल महाराजगन्जमा पोस्टमार्टम भइसकेको तर रिपोर्ट आइनसकेको मैनालीले बताए ।"
दुई विकल्प,"नेताहरूका अनुसार भट्टराईसँग अध्यक्ष यादवलाई रूपान्तरण गरेर पद्धति, विधि, विधान र सामूहिक निर्णयमा चल्ने पार्टी बनाउने पहिलो विकल्प छ । यादव रूपान्तरणका लागि तयार नभए केन्द्रीय कार्यकारिणी र केन्द्रीय समितिमा बहुमत सिद्ध गरेर समाजवादी केन्द्र निर्माणमा लाग्ने दोस्रो विकल्प भट्टराईसँग छ । तर यो बाध्यात्मक र अन्तिम हुन्छ, एक नेताले भने । महन्त ठाकुर समूहले नयाँ पार्टी बनाउँदा केन्द्रीय कार्यकारिणी समितिमा ३४ जना जसपामै बसेका थिए । त्यसमध्येका परशुराम खापुङ प्रदेश १ प्रमुख भएका छन् । बाँकी ३३ मध्ये २० जना आफूहरूसँग रहेको भट्टराई पक्षधरको दाबी छ । केन्द्रीय समितिमा पनि यादव अल्पमतमा रहेको दाबी छ । यसैकारण यादवले केन्द्रीय कार्यकारिणी र केन्द्रीय समितिको बैठक बोलाउन आनाकानी गर्ने गरेको आरोप लागेको छ । भट्टराईका पक्षमा महिन्द्र राय यादव, मोहम्मद इस्तियाक राई, राजकिशोर यादव, प्रदीप यादव, लालबाबु राउतलगायतका नेता रहेको दाबी गरिएको छ । अशोक यादव अझै स्पष्ट भएका छैनन् । अहिलेकै जस्तो कदमले आगामी चुनावमा एकलौटी टिकट वितरण गर्न सक्ने भय भट्टराई र उनी पक्षधर नेताहरूमा छ । सामूहिक निर्णय र अधिकार बाँडफाँटमा यादव तयार भएनन् भने परिस्थिति जेसुकै हुन सक्छ, केन्द्रीय कार्यकारिणी समितिका एक नेताले भने, अहिले पनि यत्तिकै जाने हो भने स्थानीय, प्रदेश र संघको चुनावमा उनले पार्टी कब्जा गर्छन् । नेता सुवेदीले भने पार्टी विभाजनको अवस्थामा नरहेको दाबी गरे । पार्टी रूपान्तरणको दिशामा छ, विभाजनको दिशातिर बिल्कुल छैन, उनले भने ।"
४ हजार कर्मचारीको पदपूर्ति ३ वर्षदेखि ठप्प,"(काठमाडौं)  निजामती सेवामा खुला प्रतिस्पर्धाबाट छनोट गरिने शाखा अधिकृत, नायब सुब्बा र खरिदारको पदपूर्ति तीन वर्षदेखि ठप्प छ । आर्थिक वर्ष २०७६७७, २०७७७८ र २०७८७९ का लागि माग गरिएका चार हजारभन्दा बढी कर्मचारीको भर्ना प्रक्रिया रोकिएको छ । प्रक्रिया रोकिनेमा १ हजार ३७ जना अधिकृत छन् । २०७६ मा समायोजनका क्रममा संघ रोजे पनि आफूहरूलाई स्थानीय तह र प्रदेशमा समायोजन गरिएको भन्दै १ सय २० जना अधिकृत सर्वोच्च अदालत पुगेपछि सुरु भएको विवाद लम्बिँदा नयाँ कर्मचारी पदपूर्तिमै अड्चन आएको हो । सर्वोच्चले ती अधिकृतलाई संघमै समायोजन गर्न आदेश दिएको छ । तर, संघमा दरबन्दी खाली नभएकाले संघीय मामिला तथा सामान्य प्रशासन मन्त्रालयले आदेश कार्यान्वयन गर्न सकेको छैन । ती अधिकृत स्थानीय तह र प्रदेशमै कार्यरत छन् ।मन्त्रालयले ०७६७७ मा भर्नाका लागि नतिजा कुरेर बसेका ५ सय १३ जनाको संख्या घटाएर सर्वोच्चको आदेश खोजेपछि अर्को रिट पर्यो । अधिकृतको नतिजा कुरेर बसेकाले दायर गरेको रिटमा सर्वोच्चले भर्ना प्रक्रिया रोक्न आदेश दिएको छ । लोकसेवा आयोगले ०७७८८ का लागि निकालेको विज्ञापनको परीक्षा नै रोकिएको छ । भर्खरै खुला गरिएको २०७८७९ को भर्ना प्रक्रिया पनि रोकिएको छ । सर्वोर्च्चले कर्मचारी समायोजन अस्वीकार गरेर फर्केका, परीक्षा दिएर नतिजाको प्रतीक्षामा रहेका र नयाँ भर्नाका लागि प्रक्रियामा रहेका सबैको समस्या एकैपटक हेर्ने आदेश गत भदौमै दिएको थियो । अदालतमा रिट पर्ने क्रम बढेपछि प्रधानन्यायाधीश चोलेन्द्रसम्शेर राणाले सबै मुद्दा एकैपटक हेर्ने भन्दै पूर्ण इजालसमा पेस गर्न आदेश दिएका थिए । अदालतले गत असोजदेखि १७ पटक पेसी तोकेर हेर्दाहेर्दै वा हेर्न नमिल्ने जस्ता कारण देखाएर अन्तिम निर्णय दिएको छैन । पछिल्लो पटक बिहीबार पेसी तोके पनि हेर्न नमिल्नेमा राखिएको छ ।२०७६७७ मा गरिएको मागअनुसार अधिकृतको सबै परीक्षा पूरा गरेर नतिजाको प्रतिक्षामा रहेका नविन गिरीले आफूहरू अन्योलमा परेको बताए । पटकपटक मुद्दाको पेसी तोकिए पनि हेर्न नमिल्नेमा राखेर सुनुवाइ नै नभएको उनले गुनासो गरे । हामीले सबै प्रक्रिया पूरा गरेका छौं, उनले भने, गल्ती नगर्दानगर्दै पनि मर्कामा पर्यौं । समायोजनबाट फर्केकाको व्यवस्थापन मिलाउन आफूहरूले परीक्षा दिने समयमा तोकिएको संख्या घटाउन नपाइने उनीहरूको भनाइ छ । उनीहरूले आफूले परीक्षा दिएको पदको (शाखा अधिकृत) को नतिजा प्रकाशन गरेर मात्र नयाँ पदपूर्तिको नतिजा प्रकाशन गनुपर्ने माग गरेका छन् । पुरानोको विषय नटुंग्याई नयाँ पदपूर्ति गर्नु समस्यालाई जस्ताको तस्तै छाड्नु हो, नतिजा कुरेर बसेका केपी खतिवडाले भने । सरकारले समायोजन ऐन २०७५ जारी गरेर कर्मचारीलाई स्थानीय, प्रदेश र संघमा व्यवस्थापन गरेको थियो । त्यसक्रममा भएका कानुनी र व्यावहारिक त्रुटिले जटिलता उत्पन्न गरेको हो । कर्मचारी भर्ना रोकिँदा सबैभन्दा बढी समस्या स्थानीय तहमा परेको छ । प्रमुख प्रशासकीय अधिकृतको अभावमा दुई सयभन्दा बढी स्थानीय तह निमित्तको भरमा छन् । संघीय मामिला तथा सामान्य प्रशासन मन्त्रालयका प्रवक्ता वसन्त अधिकारीका अनुसार एक सयभन्दा बढी नगरपालिका र त्यति नै संख्यामा गाउँपालिका निमित्तका भरमा छन् । नयाँ शाखा अधिकृतको पदपूर्ति नहुँदा स्थानीय तह, जिल्ला प्रशासन र मालपोत कार्यालयमा अधिकृत पठाउन सकिएन, अधिकारीले भने । उनका अनुसार तत्काल ५ सय जना अधिकृत नहुँदा प्रत्यक्ष सरोकार राख्ने कार्यालयले नागरिकलाई प्रत्यक्ष सेवा प्रवाहमा गर्न सकेका छैनन् । स्थानीय तहका अध्यक्ष तथा प्रमुखहरू कर्मचारी माग गर्दै मन्त्रालय धाइरहेको उनले बताए । यही समस्याले बेलाबेला सरुवामा विवाद आउने गरेको छ, उनले भने । स्थानीय तहमा प्रशासकीय अधिकृत संघले पठाउनुपर्ने हो तर संघीय मन्त्रालयले पठाउन नसक्दा स्थानीय तहले आफूखुसी प्रशासकीय अधिकृत तोक्ने गरेका छन् । कतिपय स्थानीय तह प्रशासन प्रमुखबिना लामो समय सञ्चालन भएको अधिकारीले बताए । धेरै स्थानमा प्रशासन समूहका अधिकृतको अभाव रहेको उनले बताए । संघीय निजामती ऐन नबन्दा प्रदेश र स्थानीय तहले कर्मचारी भर्ना गर्न पाएका छैनन्, ऐननियमको अभावमा समायोजनमा गएका कर्मचारीले प्रदेश र स्थानीय तहमा आफ्नो भविष्य देखेनन्, उनले भने । कुन कुन पदपूर्ति रोकियो ? लोक सेवा आयोगले खुला प्रतिस्पधाबाट अधिकृत, नायब सुब्बा र खरिदारको पदपूर्तिका लागि विज्ञापन गरेको लगातार तीन वर्ष भएको छ । आयोगका प्रवक्ता तथा सहसचिव तोयनारायण सुवेदीका अनुसार आन्तरिक बढुवा र कानुनबाहेक समूहका अधिकृतको पदपूर्ति भएको छैन । आर्थिक वर्ष २०७६७७ को व्याचका प्रशासन, लेखा, कानुन र परराष्ट्र सेवाअन्तर्गत अधिकृत तहको परीक्षा गत भदौमै सकिएको हो । सोही विज्ञापनअनुसार आन्तरिक बढुवा र कानुनतर्फको प्रक्रिया रोकिएको छैन । आन्तरिक बढुवाको निर्णय नै भएर नियुक्ति पाइसकेका छन् तर विज्ञापन भएको तीन वर्ष बित्न लागेपछि अन्य सेवामा प्रवेश गर्न चाहने ५ सय १३ जनाको नतिजा रोकिएको छ । आर्थिक वर्ष २०७७७८ लागि लोक सेवाले २ सय ४० जनाभन्दा बढी अधिकृतको पदपूर्ति गर्न खोजेकामा दोस्रो चरणको परीक्षा रोकिएको छ । आयोगका प्रवक्ता सुवेदीका अनुसार प्रारम्भिक परीक्षामा १० हजार जना उत्तीर्ण भएका छन् । अदालतको आदेशअनुसार उनीहरूले दोस्रो चरणको परीक्षा दिन पाएका छैनन् । परीक्षार्थी लोक सेवाको तयारी गर्ने कि अन्य ठाउँमा जागिर खोज्ने भन्ने अन्योलमा छन् ।आर्थिक वर्ष २०७८८९ को मागअनुसार गत मंसिर २९ मा राजपत्रांकित तृतीय श्रेणीको विज्ञापन गरिएकामा दरखास्त फाराम भर्नै पाएका छैनन् । प्रशासन, कानुन, परराष्ट्र, संघीय संसद् र लेखा समूहमा शाखा अधिकृतको पदपूर्ति गर्न दरखास्त संकलन गर्दैगर्दा सबै प्रक्रिया रोकिएको छ । यस पटक कानुनतर्फका अधिकृतको पनि दरखास्त फाराम पनि वितरण गर्न दिइएको छैन । यसअघि कानुनको रोकिएको थिएन । अदालतले रोक्न भनेपछि हामीले त्यसलाई कार्यान्वयन गर्नैपर्छ, सुवेदीले भने । पछिल्लो वर्षको दरखास्त संकलन भइरहेका बेला गत १८ मा उच्च अदालत पाटनले पदपूर्तिका सबै प्रक्रिया रोकेको थियो । यसपालि २ सय ८४ जना अधिकृत माग गरिएको छ । आर्थिक वर्ष २०७६७७ मा नायब सुब्बा (प्राविधिकतर्फ) २ सय ५६ र नायब सुब्बा (अप्राविधिक) तर्फ ५ सय ४७ जनाको अन्तर्वार्ता रोकिएको छ । २०७६७७ मा ६ सय ९३ जना खरिदार माग गरिएकामा लिखित परीक्षाको नतिजा प्रकाशन हुन सकेको छैन । २०७७७८ मा नायब सुब्बा तथा स्वास्थ्यतर्फको पाँचौं तहका लागि गरिएको ४ सय ७० जनाको नतिजा प्रकाशन रोकिएको छ । २०७७७८ मा अप्राविधिक पदको विज्ञापन गरिएकामा प्रथम चरणको परीक्षा हुन सकेको छैन । आयोगका अनुसार गत कात्तिकमा परीक्षाको तयारी गर्दागर्दै अदालतको आदेशमा रोकिएको हो । सोही वर्ष ४ सय ८९ जना खरिदार माग गरिएको थियो । अप्राविधिक प्रथम चरणको परीक्षा सकिएको छ । आयोगका प्रवक्ता सुवेदीका अनुसार दोस्रो चरणको परीक्षा रोकिएको छ । पहिलो चरणमा २० हजार जना उत्तीर्ण भएका छन् । उक्त पदमा ३ सय ७५ जना नायब सुब्बा माग गरिएको छ । आयोगका प्रवक्ता सुवेदीले अदालतले सबै विषयको निर्णय नगरेसम्म समस्या यथावत् रहने बताए । हामीले कोभिडको समयमा रोकिएको कामलाई पनि लयमा ल्याइसकेका छौं, उनले भने, अदालतले अन्तिम निर्णय दिनेबित्तिकै पदपूर्तिको जटिलता हट्छ ।"
पद्मपाणि लोकेश्वर ४४ वर्षपछि आफ्नै विहारमा,"(काठमाडौं)  ४४ वर्षअघि नक्साल चारढुंगेस्थित शंकरदेव कीर्ति महाविहारबाट हराएको लिच्छविकालीन पद्मपाणि लोकेश्वरको मूर्ति वर्षौर्कों खोजअनुसन्धानपछि आइतबार छाउनी संग्रहालयबाट नक्सालकै महाविहारमा प्रतिस्थापन गरिएको छ । तौलमा ३ सय ५७ केजीको पूर्ण कदको पद्मपाणि मूर्ति कसरी महाविहारबाट उठाइयो, कसले उठायो र बीचका वर्षहरूमा मूर्ति कता लगियो भन्ने पत्तो नपाइकनै २०५७ मा यो मूर्ति हनुमानढोका प्रहरीको स्टोरमा भेटिएको थियो । म त्यसबेला काठमाडौं जिल्ला प्रहरी कार्यालयमा डीएसपी थिएँ, पुरानो हनुमानढोकाको तलपट्टिको स्टोरमा धेरै पुरातात्त्विक मूर्तिहरू थन्क्याएर राखेको देखेपछि ती सम्पदालाई संग्रहालयमा बुझाउनुपर्छ भनेर पहल थालेको थिएँ, अवकाश प्राप्त प्रहरी अधिकृत देवेन्द्र सुवेदीले कान्तिपुरसँग भने, ती सबै मूर्ति, अभिलेखहरू केहीपछि छाउनी लगिएको थियो ।छाउनी संग्रहालयका प्रमुख जयराम श्रेष्ठका अनुसार हनुमानढोकाको स्टोरबाट लगत राखेर २०५९ फागुन १९ मा छाउनी ल्याइएका ढुंगाका पुरातात्त्विक मूर्तिहरूमध्ये एक पद्मपाणि पनि थियो । त्यसबाहेक केही पित्तल मूर्ति पनि थिए, केही टुँडाल र अरू अभिलेख । त्यसमाथि सम्पदा अन्वेषक लैनसिंह वाङदेलको एन इन्भेन्ट्री अफ स्टोन स्क्लप्चर्स अफ द काठमाडौं भ्याली पुस्तकमा समेत उल्लिखित नवौंदसौं शताब्दीमा बनेका मानिने पद्मपाणि लोकेश्वर विशेष महत्त्वको सम्पदा थियो नै । ज्यापू टोलको लिच्छविकालीन पुरातात्त्विक मूर्ति धेरै वर्षअघि हराएको छ रे भन्ने सुनेका हौं । इतिहासमा पद्मपाणि लोकेश्वरको मूर्ति देख्नेहरूसँग कुरा गरेर यसको प्रतीकात्मक चित्र उतार्दै मूर्तिको खोजबिनमा लागेको धेरै भइसकेको थियो, सम्पदा संरक्षण महाअभियानअन्तर्गत पुरातात्त्विक सम्पदाहरूको खोजबिनमा लागेका अभियानकर्मी यादवलाल कायस्थले भने, पछि लैनसिंहको पुस्तक, सम्पदाविद् रामबहादुर कुँवरको पुस्तक (रिकभर्ड इमेजेज अफ नेपाल) मा पनि हाम्रो पद्मपाणि लोकेश्वरबारे लेखिएको पायौं । खोजबिनका क्रममा उनीहरू स्वयम्भू, गौशालाका प्रहरी चौकीहरू पुगे पनि छाउनी संग्रहालय तत्काल गइहाल्ने सोचाइ भने कहिल्यै आएको थिएन । आफ्नो सम्पदा खोजबिनमा लागिरहेकै बेला गत महिना तपाईंले फेसबुकमा भनेजस्तो पद्मपाणि लोकेश्वरको मूर्ति छाउनी म्युजियममा रहेझैं लाग्यो, खोजी गर्नुहोला भनेर कायस्थलाई लस्ट आर्ट अफ नेपालले सन्देश छाडिदिएका रहेछन् ।अनि हाम्रो टोली छाउनी म्युजियम पुग्यो, हाम्रो पद्मपाणि लोकेश्वरको पहिचान खुलेपछि यो मूर्तिलाई आफ्नै महाविहार फर्काउन एक साता मात्रै लाग्यो, कायस्थले सुनाए । छाउनी संग्रहालय प्रमुख श्रेष्ठका अनुसार छाउनीमा रहँदै आएको र उत्पत्तिको थलो पहिचान भएपछि यसअघि चापागाउँको बज्रबाराही देवी (धातुमूर्ति) पनि यथास्थानमा फर्काइसकिएको छ । प्रहरी र अन्य स्रोतबाट छाउनी संग्रहालयमा ल्याइएका मूर्तिहरूलाई स्थानीय समुदाय वा निकायले जिम्मा लिएर यसैगरी लगिदिएमा यी अमूर्त सांस्कृतिक सम्पदाले जीवन पाउने श्रेष्ठको बुझाइ छ । संग्रहालयमा ल्याइए पनि यसरी भेटिएका वा फिर्ता आएका मूर्ति र अन्य सम्पदा सार्वजनिक प्रदर्शनीमा भने राखिएको छैन । अथवा, संग्रहालयले आफ्नो वेबसाइटमार्फत पनि आफूसँग रहेका पुरातात्त्विक सम्पदाका बारेमा कहींकतै खुलाउने गरेको छैन । वर्षौंदेखि हराएका वा चोरिएका र अहिले संग्रहालय मातहतमा आएका एक सयवटाभन्दा बढी मूर्तिको आगामी फागुनमा सार्वजनिक प्रदर्शनी गरिने र यसले पनि सम्पदालाई यथास्थानमा फर्काउनलाई जागरण ल्याउन सक्ने श्रेष्ठको भनाइ छ ।उनका अनुसार, नेपालबाट चोरिएर विदेश लगिएका मूर्तिको घरफिर्ती तथा संग्रहालयमा स्टोर गरिने काम २०४२ सालबाट सुरु भएको हो । विदेशबाट आएका पुरातात्त्विक महत्त्वका मूर्ति यहाँ ६३ वटा छन्, यसमा सबैभन्दा बढी भारत, बेलायत, अमेरिकाबाट घर फर्किएका सम्पदा छन्, उनले भने । त्यसमा मल्लकालीन सिर्जना मानिने वासुदेवकमलाजा मूर्ति, लिच्छविकालीन उमामहेश्वर (प्रस्तर), सोह्रौं शताब्दीका विष्णु, महेश्वर, बुद्ध, पार्वती, भगिरथका मूर्तिहरू, ढलोट तारा मूर्तिसमेत स्टोरमा सुरक्षित छन् । यसैगरी, हनुमानढोका प्रहरी कार्यालय र अन्यत्रबाट गरेर प्राप्त ७६ पुरातात्त्विक मूर्ति पनि छाउनीमा राखिएको छ । नेपाल संवत् ८४९ को ढुंगा अभिलेख, लिच्छविकालीन हारतीको मूर्ति, सोह्रौं शताब्दीको हरिहर र चन्द्रको मूर्ति, श्रीधर विष्णु आदि संकलनमा छन् । तर, यी सम्पदाहरू वर्षौंदेखि संग्रहालय सुरक्षामा भण्डारण गरिएपनि यिनको सूचीकृत, अभिलेख, केकहाँ र कहिले भेटिएको भनेजस्ता विवरण भने अझै पनि पाउन सकिन्न । स्टोर भनेर हामीले कुनै सुरक्षा र संवर्द्धनबिना सम्पदालाई थुपारेर राखेका छैनौं, प्रमुख श्रेष्ठ भन्छन्, सुरक्षित ढंगमा र सकेसम्म कालक्रममा मिलाएर राखेका छौं ।सम्पदाविद् रवीन्द्र पुरीले पुरातात्त्विक सम्पदाको संग्रह गरिएको छ भन्दैमा यसको अर्थ र महत्त्व स्पष्ट हुन नसक्ने भन्दै यस्ता सामग्रीको अभिलेखीकरण जरुरी रहेको बताए । अन्यथा कुन मूर्तिको इतिहास के हो, यो कसरी र कुन स्रोतबाट हरायो, कसरी फेला पर्यो भनेजस्ता अन्वेषणका आधारहरू सधैं ओझेलमै रहिरहने भए, पनौतीमा म्युजियम अफ स्टोलन आर्टको निर्माणमा जुटेका पुरीले भने, अन्यथा हाम्रो सम्पदा फेला परिहाल्यो, अब कसरी र कुन उपायबाट हराएको थियो भनेर खोजबिनै नगर्ने ?"
जताततै बतासैबतास,"यसअघि त्यति नाम नसुनेको बतास कम्पनीले अहिले देशमा कम्पन ल्याएको छ । सञ्चारमाध्यममा पनि खासै नदेखिएका आनन्द बतास अहिले चर्चित बनेका छन् । भारत सरकारले बनाइदिएको धर्मशालामा बतासले सुविधासम्पन्न होटल चलाएर आम्दानी गरिरहेका छन् । यति मात्र होइन, केही दिनअघि नारायणहिटी दरबार संग्रहालयको जग्गामा रेस्टुरेन्ट बनाउन लागेपछि बतास सञ्चारमाध्यमको नजरमा परे । नारायणहिटीको जग्गा बतास कम्पनीलाई संस्कृति, पर्यटन तथा नागरिक उड्डयनमन्त्री योगश भट्टराईकै पालामा लिजमा दिइएको रहेछ । उनले अहिले काम थालेका मात्र रहेछन् । उक्त विषयमा भट्टराईले मलाई केही थाहै थिएन भनिरहेका छन् । विभागीय मन्त्रीले थाहै नपाई फाइल पास हुन्छ ? यदि यसो हो भने मन्त्रालयमा मन्त्री किन चाहियो ? जे बोल्दा पनि हुन्छ पूर्वमन्त्रीज्यू ? तपाईंजस्ता युवा नेताबाट जनताले आशा गरेका छन् तर यस्तो जाली कुरा गरेपछि अबको राजनीति कसले समाल्ने ? कसले दिशा दिने ? जनताले कसको विश्वास गर्ने ? बतास समूहका अध्यक्ष बतासले सञ्चारमाध्यममा खुल्लमखुला मलाई केपी शर्मा ओलीले ज्वाइँ भन्छन्, शेरबहादुर देउवाको मान्छे हुँ भनिरहेका छन् । अझ मेरो नेताहरूसँग राम्रो सम्बन्ध छ, हाम्रो देशमा सबै काम सेटिङकै आधारमा हुन्छ, सबै कम्पनीको ठेक्कापट्टा नेताहरूकै सहमतिमा अघि बढ्छ पनि भनिरहेका छन् । उनको भनाइ सुन्दा राजीति र नेताहरूलाई यस्तै व्यक्तिहरूले चलाउँदा रहेछन् भन्ने प्रस्ट भयो । यस्ता व्यापारीलाई अमूल्य सार्वजनिक सम्पत्ति कौडीको भाउमा दिन लोकतन्त्र आएको हो ? के यही हो गणतन्त्रको उपलब्धि ? नेताहरूले देशलाई नीतिनियम र कानुनअनुसार चलाएनन्, आफूलाई जे गर्दा फाइदा हुन्छ, त्यही गरे जसका कारण बतास जस्ता कम्पनीहरूको रजाइँ चलिरहेका छन् । पुरुषोत्तम घिमिरे, जोरपाटी काठमाडौं"
अन्तरिक्ष कानुनको अपरिहार्यता,"केहीअघि प्रकाशित छिमेक अन्तरिक्ष दौडमा, नीति नै बनेन नेपालमा समाचारले विश्वमानचित्रमा नेपाल कुन युगमा छ भन्ने प्रस्ट पार्छ । एक समय विश्वका दुई शक्ति राष्ट्र, अमेरिका र रुस अन्तरिक्ष विजय अभियानमा प्रतिस्पर्धा गर्थे । त्यसैबेला अमेरिकाले अन्तरिक्षमा कुकुर र बाँदरलाई पठायो । त्यसपछि रुसले युरिगागारिनलाई अन्तरिक्षको कक्षमा सफलतापूर्वक पठायो । यो नै अन्तरिक्षमा मानव विजयको पहिलो पाइला साबित भयो । त्यसपछि अमेरिकाको नासाले एक पाइला अगाडि सार्दै नील आर्म स्ट्रङलाई चन्द्रमामा पठायो, उनी चन्द्रमामा पाइला टेक्ने पहिलो मानिस बने । यसरी सुरु भएको अन्तरिक्ष अभियान विकसित भएर मंगल मिसनसम्म पुगिसकेको छ । नासाको एउटा यान त सूर्यको कक्षमा समेत प्रवेश गर्न सफल भइसकेको छ । यस अवधिमा अन्य धेरै देश अन्तरिक्ष अभियानमा अगाडि आउन थालेका छन् । हाम्रा दुवै छिमेकी देश पनि अन्तरिक्ष अभियानमा जोडतोडका साथ लागिरहेका छन् । हाम्रो देश भने कुम्भकर्ण जस्तै निदाएर बसेको छ । अहिलेको प्रविधि धेरैजसो स्याटेलाइटमा आधारित भइसकेको छ । हरेक देशको आआफ्नै स्याटेलाइट अन्तरिक्ष कक्षमा राख्नुपर्ने स्थिति आइसकेको छ । यस क्षेत्रमा पनि नेपालीले आफूले गर्न सक्ने जति काम गर्नुपर्छ भन्ने मानसिकता बोकेका युवा जमात तयार भइसकेको छ । नेपाली स्याट१ का निर्माणकर्ता आभास मास्के भन्छन्, नेपालमा पनि अन्तरिक्ष कानुन बनाउनुपर्ने बेला आइसकेको छ । हामीसँग पनि अन्तरिक्ष कानुन भएको खण्डमा मुलुकको अन्तरिक्ष कार्यक्रमलाई कसरी लैजाने, के गर्ने जस्ता रणनीतिक महत्त्वका काम गर्न सकिने बताउँछन् । नेपालमै विभिन्न विधाका इन्जिनियरहरूले स्थापना गरेको एक संस्थाले फरकफरक आकारका तीन रकेट बनाएको रहेछ तर नीतिनियमको अभावमा न रकेटको इन्धन जुटाउन सकिएको छ न त परीक्षण नै गर्न अनुमति दिइएको छ । सरकारको अग्रसरतामा बन्नुपर्ने नीतिनियम नहुँदा यसमा चासो राख्ने वैज्ञानिक जनशक्ति आज देशबाट पलायन भइरहेका छन् । अब ढिलो नगरी अन्तरिक्ष कानुन तर्जुमा सम्बन्धित निकायबाट होस् । वीरेन्द्र सुवाल, ब्यासी, भक्तपुर"
यसपालिको एसईईका मुद्दा,"१ शिक्षासँग सम्बन्धित संसदीय समितिले एसईई खारेज गर्न नेपाल सरकारलाई निर्देशन दिएछ, त्यो पनि दुईदुई पटक । तर कानुन बनाउने माननीयहरूले कानुनकै बेवास्ता गरेर निर्देशन दिनु आफैंमा हास्यास्पद छ ।२ ऐनमा व्यवस्था भएको एसईई ऐन संशोधन नगरी कसरी हटाउने ? ऐन संशोधनतर्फ पहल नगर्ने अनि नास्ता र भत्ता पचाएको भरमा दिइने यस प्रकारको निर्देशनले कतै व्यवस्थापिकालाई गिज्याइरहेको त छैन ? विद्वान् माननीयहरूको बौद्धिक क्षमताको कुरो होला नि ? संसद् चालु छ, कानुन संशोधन गरे भै गो त ।३ कानुनतः एसईई, प्रदेश सरकारले सञ्चालन गर्नुपर्ने हो तर जहिले पनि केन्द्रमा रहेको राष्ट्रिय परीक्षा बोर्ड नै अघि सर्नुपर्ने बाध्यता किन ? कतै ठूलै बजेट खर्च गर्न पाउने यो परीक्षाभित्र अल्झिएको आर्थिक लाभ त यसको कारण हैन ?४ कानुनमा संशोधन नभएसम्मका लागि यसपालिको एसईई प्रदेश सरकारको जिम्मेवारी हो । राष्ट्रिय परीक्षा बोर्डका प्रादेशिक कार्यालय त्यही कामका लागि उपयोग गर्न सकिन्छन्, प्रदेशको सामाजिक विकास मन्त्रालयको काम के ? कि राजनीतिक लडाइँमै जनताको करको दुरुपयोग गरिरहने हो ? प्रत्येक जिल्लामा बेकामे रहेको शिक्षा विकास तथा समन्वय इकाइको काम के ? कि सरकारी काम कैले जाला घाम मात्रै हो ?५ यी सबैलाई परिचालन गरेर यसपालिको एसईई प्रादेशिक रूपमा सञ्चालन गरिनुपर्छ । यसलाई फलामे ढोका मान्ने कुबुद्धि नआओस् । माध्यमिक शिक्षा कक्षा १२ सम्म भइसकेपछि यो नितान्त विद्यालयभित्र गरिने परीक्षा हो भन्ने बुझियोस् ।६ कानुनतः प्रदेश सरकारले लिने भनिए पनि पहिलाको जस्तो सेन्टर तोकेर, त्रास सिर्जना गरेर, एसईई सञ्चालन नगरियोस् । प्रत्येक विद्यार्थीलाई आफ्नै विद्यालयमा बसेर परीक्षा दिन पाउने सहज वातावरणको सिर्जना गरियोस् ।७ राष्ट्रिय परीक्षा बोर्डले पनि प्रादेशिक रूपमा प्रश्नपत्र निर्माण गराई ७ वटा प्रदेशको उस्तै सक्षमता मापन गर्ने समानान्तर प्रश्नपत्रको सुनिश्चितता हुने गरी प्रत्येक प्रदेशका लागि छुट्टाछुट्टै परीक्षा सञ्चालन गरोस् ।८ परीक्षाको मर्यादालाई ख्यालमा राखी परीक्षामा खटिने निरीक्षक (गार्ड) को व्यवस्था गर्दा शिक्षककै बाहुल्यता हुने भएकाले आफ्नै विद्यालयमा निरीक्षक हुन नपाउने व्यवस्था होस् । केन्द्र वा प्रदेशबाट सुपरीवेक्षणका नाममा दैनिक तथा भ्रमण भत्ता खुवाएर परीक्षा केन्द्र घुमाउने र दलीय नेता खुसी पार्ने परम्पराको अन्त्य होस् ।९ प्रादेशिक रूपमै उत्तरपुस्तिका परीक्षण गर्ने र त्यसको नतिजा राष्ट्रिय परीक्षा बोर्डमा पुग्नेबित्तिकै आवश्यक प्रक्रिया पूरा गरी जुन प्रदेशको काम छिटो हुन्छ त्यो प्रदेशको नतिजा सार्वजनिक हुने व्यवस्था गरियोस् न कि सबैको एकै पटक नतिजा गर्ने निहुँमा अनावश्यक ढिलासुस्ती ।१० संसद्को चालु अधिवेशनमा एसईई परीक्षा विद्यालयकै मातहतमा अरू कक्षाको परीक्षासरह सञ्चालन गर्ने र शिक्षा मन्त्रालयको गुणस्तर परीक्षण केन्द्रले व्यवस्था गरेको स्तरीकृत परीक्षाका आधारमा गर्ने भनी संशोधन होस् । आगामी वर्षदेखि फेरि विद्यालयस्तरीय एसईई परीक्षा केन्द्र वा प्रदेशले नै लिने धृष्टता नगरोस् । मनप्रसाद वाग्ले, मीनभवन, काठमाडौं"
उल्टो बाटोमा कम्युनिस्टको लोकतन्त्रीकरण,"परिस्थितिनिरपेक्ष चेततर, कुनै पनि अनुभव एवम् दृष्टान्तले नेपालका कम्युनिस्टहरूको राजनीतिक चेत खुलेको देखिएन । उनीहरूले अहिले अँगाल्नुपर्ने लोकतान्त्रिक रूपान्तरणको मार्गचित्र पनि प्रस्ट नै थियो र छ । सबैभन्दा पहिले यी घटकहरूले आफ्नो नामबाट कम्युनिस्ट फुर्को हटाएर रूपान्तरणको यात्रा प्रारम्भ गर्ने हिम्मत देखाउन ढिलो गरे । नारा र भाषणमा मार्क्सवाद र समाजवाद शब्दावली नछुटाउने उनीहरूका व्यवहार र जीवनशैलीमा जुन हदको शक्तिको अन्धमोह, विलासी जीवनशैलीप्रतिको तीव्र लालसा र हिमालझैं चुलिएको अहंकार छ, त्यसमा लोकतन्त्रको कुनै छिटा छैन, विचारको झिल्को छैन ।यतिखेर नेपालको दुर्भाग्य के हो भने वर्तमान राजनीतिमा उनीहरूको शक्तिशाली उपस्थिति छ र मुलुकको लोकतान्त्रिक भविष्यको प्रकाशमा उनीहरू जेसुकै गरून् भनेर आँखा चिम्लिन सक्ने परिस्थिति छैन । उदाहरणका लागि, सत्तारूढ नेकपा यही अहंकारको लडाइँले भर्खरै तीनवटा देखिने चिरामा विभाजित भएको छ । विभाजित भएकाहरूको अंकगणितीय हैसियत सोझै सत्तामा पुग्ने नभएपछि फोहोरी अध्यादेशका खेल र प्रादेशिक तहसम्म मन्त्रालयहरूको विभाजन गरेर लाभका पदहरू हतारहतार वितरण गर्ने अनैतिक अभ्यास थप विकेन्द्रित भएको छ । यसले संघीयताको मर्म र भावनालाई कतै पनि आत्मसात् गरेको छैन । बरु, संघीयतालाई समाप्तिउन्मुख बनाउने जोखिम बढाएको छ ।कम्युनिस्ट पार्टीहरूभित्र र धेरै बाहिरका समेतमा देखिएको लज्जास्पद शक्तिमोह र अलोकतान्त्रिक अभ्यासले मुलुकमा निम्त्याउने आफ्नै अवश्यम्भावी परिणति छँदै छ । तथापि, यसरी कम्युनिस्टहरू लोकतान्त्रिक शक्तिमा रूपान्तरित हुन नसक्नुको दोष केही हदसम्म लोकतान्त्रिक भनिने नेपाली कांग्रेसजस्ता शक्तिले पनि लिनु आवश्यक छ । जसरी कांग्रेसले चौधौं महाधिवेशनमा पार्टी पदाधिकारीहरू निर्वाचित गर्नका लागि मतको सर्वोच्चतालाई सापेक्षतः आत्मसात् गरेको उदाहरण प्रस्तुत गर्यो, त्यसैगरी वैचारिक र नैतिक सम्पुष्टिसहितको लोकतान्त्रिक नेतृत्वको उदाहरण पनि यसले स्थापित गर्न सक्नुपर्छ । यो पक्षमा भने कांग्रेससमेत चुकेको छ । केही वर्षअगाडि नेपालका कम्युनिस्ट शक्तिहरूले आफूहरू लोकतान्त्रिक रूपान्तरणका लागि तयार भए जस्तो सन्देश दिएका थिए र यो रूपान्तरणलाई उनीहरूले संस्थागत गर्दै लैजाने अपेक्षा स्वाभाविक र व्यापक थियो । तर, पछिल्ला घटनाक्रमहरूले उनीहरू वास्तविक रूपान्तरणभन्दा शक्तिसञ्चयका लागि लोकतान्त्रिक प्रक्रियामा सहभागी भएको अभिनय मात्रै त गरिरहेका थिएनन् भन्ने जटिल प्रश्न फेरि उठेको छ । नेपालमा अनेकौं रङका वामपन्थी र कम्युनिस्ट भनिने राजनीतिक शक्तिहरूको बाक्लो उपस्थिति र प्रभाव छ । यदि उनीहरू असल नियतले नै लोकतान्त्रिक रूपान्तरणका लागि तयार नहुने हो भने नेपालको लोकतान्त्रिक भविष्य बिलकुलै उज्ज्वल छैन भनी ठोकुवा गर्न पटक्कै हिचकिचाउनुपर्दैन । यसका प्रस्ट व्यावहारिक परिणतिहरू छन् । नेपाल अहिले नै विश्व रंगमञ्चबाट अलग्गिएको जस्तो देखिएको छ । मुलुकले अवलम्बन गर्ने नीतिहरू जनता र मुलुकको हितभन्दा कम्युनिस्टहरूको ढोंगी र कर्कश राजनीति सुहाउँदा भए कि भएनन् भन्ने पक्ष निर्णायक हुन थालेको छ । अमेरिकासँगको एमसीसी पारित गर्ने प्रकरणमा भइरहेको अनावश्यक राजनीति त्यसको पछिल्लो उदाहरण हो । मुलुक गृहयुद्धबाट बाहिर निस्केर शान्ति प्रक्रियामा अगाडि बढेको डेढ दशक पूरा भएको छ । तर सत्यनिरूपण र मेलमिलापका मुद्दाहरू किनारा लाग्ने संकेत पनि छैन । यस्ता अनेकौं पक्षमाथि संसारले नेपाललाई गम्भीर अवलोकन गरिरहेको छ भन्ने हेक्का अन्तर्मुखी र व्यक्तिकेन्द्रित राजनीतिमा लिप्त भएका नेताहरूलाई छैन । अहिलेका लागि कम्युनिस्ट पार्टीहरूका महाधिवेशन भनिएका यी कर्मकाण्डहरू उनीहरूको आफ्नै लोकतान्त्रिक रूपान्तरण गर्ने दिशामा र नेपालको लोकतन्त्रलाई संस्थागत गर्ने बृहत् उद्देश्यमा खेर गएका अवसर मात्र प्रमाणित भए भनेर दुःखमनाउ गर्नुबाहेक अरू केही गर्न सकिने परिस्थिति नेपाली जनताका सामु जिउँदो छैन ।"
संघीयताको सबलताको सर्त,"जनताको प्रतिस्पर्धात्मक बहुदलीय लोकतान्त्रिक शासन प्रणाली, नागरिक स्वतन्त्रता, मौलिक अधिकार, मानवअधिकार, बालिग मताधिकार, आवधिक निर्वाचन, पूर्ण प्रेस स्वतन्त्रता तथा स्वतन्त्र, निष्पक्ष र सक्षम न्यायपालिका एवं कानुनी राज्यको अवधारणालगायतका लोकतान्त्रिक मूल्यमान्यतालाई नेपालको संविधानले पूर्ण रूपमा आत्मसात् गरेको छ । एकात्मक राज्यव्यवस्थाबाट संघात्मक, परम्परागत राजतन्त्रबाट गणतन्त्रात्मक, हिन्दु अधिराज्यबाट धर्मनिरपेक्षता, केन्द्रीकृत राज्यव्यवस्थाबाट राज्यशक्तिको अधिकारसहितका तीन तहका शासन व्यवस्था एवं राज्यका सबै तह र तप्कामा समानुपातिक, समावेशी र सहभागितामूलक शासन व्यवस्थामा रूपान्तरित हुनु संविधानका सुखद पक्ष हुन् । संघीयता संविधानको मेरुदण्ड हो । संघीयता र संविधानबीच अन्योन्याश्रित सम्बन्ध छ । संघीयता नेपालका लागि बिलकुल नयाँ अनुभव पनि हो, जसका कारण काम गर्ने तौरतरिकामा केही त्रुटिसमेत छन् । नेपालको मूल संरचना संघ, प्रदेश र स्थानीय तह गरी तीन तहको हुने एवं प्रदेश र स्थानीयले पनि राज्यको शक्ति प्रयोग गर्न सक्ने व्यवस्था संविधानमा छ । तीनै तहका सरकारका एकल र साझा अधिकारको सूची संविधानमै लिपिबद्ध छ । यी अधिकारको कार्यविस्तृतीकरणका आधारमा तीन तहकै सरकार सञ्चालित भए पनि अधिकार प्रयोग र कानुन तर्जुमा लगायतमा थुप्रै समस्या छन् । संघीय लोकतान्त्रिक शासन प्रणालीका माध्यमबाट नागरिकले दिगो शान्ति, सुशासन, विकास र समृद्धिको आकांक्षा लिए पनि त्यसबमोजिम काम हुन सकेको छैन । कानुन तर्जुमाको गति सुस्त छ । कानुन तर्जुमा गर्ने संसद् लामो समयदेखि अवरुद्ध छ । विडम्बना, सार्वभौमसत्तासम्पन्न नेपाली जनताका प्रतिनिधिहरू टुलुटुलु हेरेर बसिरहेका छन् । संसद् चल्न नदिनेनचलाउने प्रवृत्ति मौलाएको छ जसका कारण अध्यादेशमार्फत कानुन ल्याउने क्रियाकलापले प्रश्रय पाएको छ, जुन कानुनी र विधिको शासनका लागि दुर्भाग्यपूर्ण हो । यस्ता गतिविधिले संघीय शासन प्रणालीप्रति नै वितृष्णा फैलाउन मद्दत गर्छन् । नागरिकको निराशाको ग्राफ पनि बढ्छ । सरकारका तहहरूबीचको सम्बन्ध सहकारिता, सहअस्तित्व र समन्वयको सिद्धान्तका आधारमा हुने संविधानको आशय भए पनि एक तहले अर्को तहको अस्तित्व स्वीकार गर्न नसक्ने स्थिति छ । संघीय सरकारका सबै अंग र निकायमा केन्द्रीकृत सोच र मानसिकता नै हावी छ । स्थानीय तहका अधिकारहरूसँग समानान्तर हुने गरी संघीय सरकार र प्रदेश सरकारले जिल्लाजिल्लामा संस्थागत संरचना निर्माण गरेको गुनासो स्थानीय तहको छ । यसैगरी प्रदेशको कार्यक्षेत्रसँग दोहोरोपन हुने गरी संघीय सरकारले प्रदेशमा पनि कार्यालयहरू खडा गरिरहेको छ । पर्याप्त कर्मचारी नहुँदा प्रदेश र स्थानीय तहले अपेक्षित परिणाम दिन सकिरहेका छैनन् । पछिल्लो पटक सत्ता जोडघटाउका कारण प्रदेशमा अस्थिरता छ । प्रदेशसभाहरू पनि सहज तरिकाले बस्न सकिरहेका छैनन् । भागबन्डाको संस्कृतिले गर्दा राज्यका अंगहरूले परिणाम दिन सकिरहेका छैनन् । नेपालको संघीयता कार्यजिम्मेवारीका आधारमा विकेन्द्रीकृत र राजस्वका आधारमा केन्द्रीकृत छ । वित्तीय संघीयताको भावना अनुसार कार्यजिम्मेवारी र राजस्वबीचको खाडल पूर्ति गर्ने कार्यमा खासै तत्परता देखिँदैन । कर्मचारी पदपूर्ति लगायतमा काम गर्न प्रदेश लोकसेवा आयोगहरू गठन भएका छन् तर संघीय निजामती कर्मचारीसम्बन्धी विधेयक अहिलेसम्म पनि स्वीकृत नहुँदा त्यसको सीधा असर प्रदेश लोक सेवा आयोगको कार्यक्षमतामा परेको छ । कार्यजिम्मेवारीका आधारमा आवश्यक कर्मचारी नहुनाले प्रदेश र स्थानीय तह बढी प्रभावित छन् । एक चौथाइभन्दा बढी स्थानीय तहहरू निमित्तका भरमा चलेका छन् । दुर्गमका स्थानीय तहले सीधै लोक सेवा आयोगमार्फत नियुक्ति गरेका कर्मचारीको सरुवामा पनि संघीय सरकारले आँखा लगाएर त्यहाँका नागरिकप्रति घात गरेको छ । केही स्थानीय तहका पदाधिकारीहरू ठेक्कापट्टामा संलग्न हुँदा अनियमितता मौलाएको छ । सवारीसाधनको दुरुपयोग त सामान्यजस्तै भएको छ । संविधानले प्रदेशलाई प्रदेशसभा संख्याको २० प्रतिशतसम्म मन्त्री बनाउने अधिकार दिएको छ । तर मन्त्री र मन्त्रालयका सम्बन्धमा अहिले नकारात्मक समाचारले प्राथमिकता पाएको छ । कार्यबोझका आधारमा प्रदेशमा संस्थागत संरचनाहरू (मन्त्रालयमन्त्री, कर्मचारी, कार्यालय, कानुन आदि) कति आवश्यक पर्ने हुन्, लेखाजोखा जरुरी छ । संघीय र स्थानीयस्तरका संस्थागत संरचनाहरूको पनि समीक्षा जरुरी छ । सहकारिता मोडलको संघीयता भएका कारण संस्थागत संरचना निर्माणमा लाभलागत र सेवा प्रवाह लगायतमा ध्यान दिएनदिएको पक्षको विश्लेषण पनि त्यत्तिकै आवश्यक छ । प्रदेशमा रहने मन्त्रीका सम्बन्धमा अन्य देशको अनुभव हेर्ने हो भने स्विट्जरल्यान्डमा प्रदेश (क्यान्टोन) मा मन्त्रिपरिषद् सदस्यको संख्या अधिकतम ७ मात्र हुने व्यवस्था संविधानमै छ । भारतको संविधानको धारा १६४(१ ए) अनुसार प्रदेश (राज्य) का मन्त्रीको संख्या प्रदेशसभा सदस्यको १५ प्रतिशतभन्दा धेरै हुनु हुँदैन, केन्द्रशासित राजधानी दिल्लीमा त अझ १० प्रतिशतभन्दा धेरै नहुने व्यवस्था धारा २३९ मा छ । त्यस अनुसार ७० सदस्यीय दिल्ली विधानसभामा मन्त्रीको संख्या (मुख्यमन्त्रीसहित) ७ मात्र छ, जबकि दिल्लीको जनसंख्या २ करोड छ । भारत, स्विट्जरल्यान्ड लगायतको अनुभवका आधारमा पनि हामीले प्रदेशमा मन्त्रीको संख्या चुस्त, कार्यमूलक र परिणाममुखी बनाउन १० प्रतिशतको सीमामा ल्याउन जरुरी छ । संघीयताको सफलताका लागि प्रदेश र स्थानीय तहमा देखिएका कर्मचारी व्यवस्थापन, संस्थागत संरचना निर्माण, योजना तर्जुमा र कार्यान्वयन, कानुन निर्माण लगायतमा संघीय सरकारले अभिभावकत्व निर्वाह गर्नमा पनि कन्जुस्याइँ गर्नु हुँदैन । प्रदेश र स्थानीय तहले पनि इमानदारीपूर्वक संघीयता कार्यान्वयनमा ध्यान दिन आवश्यक छ । संघीयता कार्यान्वयनका सन्दर्भमा केही नीतिगत, कानुनी र व्यावहारिक समस्या र सवालहरू छन् । सरोकार मन्त्रालय र निकायहरूले यिनलाई सम्बोधन गर्ने हो भने यसको कार्यान्वयनमा खासै समस्या रहँदैन । भारत, अफ्रिका लगायतका संघीय मुलुकमा यस्ता निकायको क्रियाशीलताका लागि स्ट्यान्डिङ कमिटी, वर्किङ कमिटीसहितको सचिवालयको व्यवस्था छ । हामीकहाँ वर्किङ कमिटीको त कुरै छाडौं, अन्तरप्रदेश परिषद् लगायतका बैठकले गरेका निर्णयहरूसमेत कार्यान्वयन हुन सकिरहेका छैनन् । जस्तो, २०७५ मंसिरको अन्तरप्रदेश परिषद्को बैठकले स्वीकृत गरेका एकल र साझा अधिकारसँग सम्बन्धित महत्त्वपूर्ण कानुनहरू २०७५ मसान्तसम्म सक्ने लगायतका २९ बुँदे संघीयता कार्यान्वयन सहजीकरण कार्ययोजना अनुसारका महत्त्वपूर्ण क्रियाकलापहरू अझै कागजमै सीमित छन् । सरकारका तहहरूबीच नीतिगत र कानुनी सामञ्जस्य कायम गराउन संघीय सरकारले अपेक्षित भूमिका निर्वाह गर्न सकेको छैन । प्रदेशप्रदेशका कानुनहरू एकआपसमा बाझिएका छन् । यस विषयमा स्थानीय तह त झन् लथालिङ्ग छ । वित्तीय संघीयता, कानुन तर्जुमा, कर्मचारी प्रशासन लगायतका क्षेत्रमा पनि थुप्रै सवाल छन् । जस्तो वित्तीय संघीयताकै सम्बन्धमा सरकारका तहहरूबीच कार्यजिम्मेवारीको बाँडफाँट भए पनि कार्यक्षेत्रमा दोहोरोपनाको सम्बोधन किन हुन सकेन ? नेपाल सरकार मन्त्रिपरिषद्बाट स्वीकृत कार्यविस्तृतीकरण (अनबन्डलिङ) प्रतिवेदनको कार्यान्वयन किन हुन सकिरहेको छैन ? संघीय सरकार प्रदेश र स्थानीय तहको कार्यक्षेत्रमा प्रवेश गरेको महालेखा परीक्षकको कार्यालयको ५८ औं वार्षिक प्रतिवेदन लगायतका अन्य आयोग तथा निकायहरूको प्रतिवेदनमा उल्लेख गरिएको अवस्थामा समाधानका प्रयासहरू किन हुन सकिरहेका छैनन् ? प्रदेश र स्थानीय तहले प्राप्त गर्ने वित्तीय हस्तान्तरणको परिणाम राष्ट्रिय प्राकृतिक स्रोत तथा वित्त आयोगको सिफारिसबमोजिम हुने संविधानको व्यवस्था भए पनि ससर्त र विशेष अनुदानलाई किन आयोगको कार्यक्षेत्रभन्दा बाहिर राखियो ? प्रदेश र स्थानीय तहबीच ढुंगा, गिट्टी, बालुवा लगायतका प्राकृतिक स्रोतको संकलन र बाँडफाँटमा पहिलो वर्षदेखि नै देखिएका समस्याको समाधान अहिलेसम्म पनि किन हुन सकिरहेको छैन ? प्रदेशको वित्तीय स्रोतका दायराहरू फराकिलो पार्ने प्रयास किन हुन सकेन ? बिनाकारण तथा औचित्य ससर्त अनुदानका नाममा हजारलाख रुपैयाँका ससाना दर्जनौं कार्यक्रम तथा योजनाहरू प्रदेश र स्थानीय तहमा किन पठाइए ? नयाँ सोच र जनताको भावना अनुसार काम गर्नुपर्ने प्रदेशहरूले पनि संघीय सरकारको गलत कामको देखासिकी किन गरिरहेका छन् ? स्थानीय पूर्वाधार विकास साझेदारी कार्यक्रम (सांसद विकास कार्यक्रम) ले स्थानीय तहको सहभागितामूलक योजना तर्जुमा पद्धतिलाई नै अवमूल्यन गरेको स्थितिमा प्रदेशसँग समन्वय गरी (प्रदेशमा पनि यो कार्यक्रम छ) यसको पूर्ण खारेजी किन गरिँदैन ? यी सवालहरूमा केन्द्रित रहेर जबसम्म घनीभूत छलफल हुँदैन, तबसम्म सरकारका तहहरूबीच समस्या रहिरहन्छÙ शासन व्यवस्थाले अपेक्षित परिणाम दिँदैन । कानुन तर्जुमा र कर्मचारी व्यवस्थापन क्षेत्रका सवालहरूमा संघीयताको कार्यान्वयनका लागि आवश्यक न्यूनतम कानुनहरू किन बनेनन् ? संघीय कानुनहरू प्रदेश र स्थानीय तहको अधिकारलाई संकुचित हुने गरी किन तर्जुमा भइरहेका छन् ? मूल ऐनको भावनाविपरीत र अधिकारबिनै जथाभावी प्रत्यायोजित विधायनहरू (कार्यविधि, निर्देशिका आदि) किन बनिरहेका छन् ? प्रदेश र स्थानीय तहमा कर्मचारी समस्याको समाधान किन हुन सकिरहेको छैन ? साबिक कैयौं गाविसलाई वडा बनाइयो तर जनताको प्रत्यक्ष सेवा प्रवाहसँग सरोकार राख्ने वडासचिवको व्यवस्थापन अहिलेसम्म पनि किन हुन सकिरहेको छैन ? अधिकार र जिम्मेवारीका आधारमा दरबन्दीको सिर्जना हुनुपर्नेमा अनावश्यक रूपमा केन्द्रमा बढी दरबन्दीको सिर्जना किन गरियोगरिँदै छ ? कार्यजिम्मेवारीका आधारमा संस्थागत संरचना (कर्मचारीसहित) ले पछ्याउनुपर्छ भन्ने सिद्धान्तको परिपालन किन हुन सकिरहेको छैन ? मालपोत, नापी, यातायात, भन्सार, वैदेशिक रोजगार, प्रहरी आदि कार्यालय तथा निकायहरूको सेवाप्रवाहमा किन परिवर्तन आएन ? सरकारी कार्यालयहरूमा बिनासोर्सफोर्स अहिले पनि किन जनताको काम हुन सकिरहेको छैन ? सतहमा देखिएका यस्ता सवाल र समस्याहरूको समाधानमा सरकारले गम्भीरतापूर्वक ध्यान दिने हो भने यस शासन व्यवस्थाप्रति नागरिकका गुनासा रहँदैनन्, परिवर्तनको अनुभूति हुन्छ, विकासले फड्को मार्छ, सुशासनको प्रत्याभूति हुन्छ । साबिक एकात्मक व्यवस्थाबाट जनताले अपेक्षित सेवा पाएका भए मुलुकमा यत्रो परिवर्तन हुने नै थिएन । विभिन्न खालका आन्दोलनको आवश्यकतै पर्दैनथ्यो । त्यसैले जनताका अपेक्षाहरू निराशामा परिणत भए ठूलो दुर्घटना हुन सक्छ । त्यसैले समयमै तीनै तहका सरकारले आफ्ना कमीकमजोरी सच्याई मुलुकलाई सही दिशातिर डोर्याउन आवश्यक छ । तर तीनै तहका सरकारहरूबीच समन्वय जरुरी छ, एक्लै दौडेर कोही पनि गन्तव्यमा पुग्न सक्दैन । संघीयताको सबलीकरणबारे सतहमा देखिएका समस्या र सवालहरूको सम्बोधनमा सरकारको पर्याप्त ध्यानाकर्षणका लागि हामीले राष्ट्रिय सभामा संकल्प प्रस्ताव दर्ता गरेका छौं । सरकारका कामकारबाहीबारे थाहा पाउनु नागरिकको नैसर्गिक अधिकार हो । सरकार संसद्प्रति जवाफदेह र उत्तरदायी हुनुपर्ने व्यवस्था संविधानमा समेत छ । सरकारले सतहमा देखिएका सवालहरूको जवाफ संसद्को रोस्ट्रममा उभिएर दिनुपर्छ । संविधानतः प्रदेश र स्थानीय तहको कार्यक्षेत्रमा संघीय सरकारले कुनै पनि संरचना नराख्ने १ भएका संरचनाहरू हस्तान्तरण गर्नेÙ राष्ट्रियस्तरका नीति, नियम, मापदण्ड निर्माण र ठूलठूला परियोजनाहरू कार्यान्वयन गर्नेÙ प्रदेश र स्थानीय तहका लागि वित्तीय स्रोत र साधन जुटाउन सहयोग र समन्वय गर्नेÙ अन्तरतह समन्वय, सहकार्य र अनुगमन तथा मूल्यांकन गर्नेजस्ता काम संघीय सरकारले गर्नुपर्छ । खासखास ठूला परियोजनाबाहेक विकाससम्बद्ध सबै खालका जिम्मेवारीहरू प्रदेशले सम्हाल्ने वातावरण बनाउनुपर्छ । औद्योगिकीकरण, सहरीकरण, खानी अन्वेषण र व्यवस्थापन, व्यापारव्यवसाय, यातायात, कृषि, स्वास्थ्य, सिँचाइ, भूमि व्यवस्थापन, वन, वातावरण, प्रदेश शान्तिसुरक्षा र प्रशासन लगायतका जिम्मेवारीहरू वहन गर्नमा प्रदेशलाई संघीय सरकारले सहयोग गर्नुपर्छ । संविधानतः यी जिम्मेवारीहरू प्रदेशकै हुन् । स्थानीय पूर्वाधार विकास र सेवा प्रवाहमा स्थानीय तहलाई मात्र जिम्मेवार बनाउनतर्फ लाग्नु आवश्यक छ । संविधानमा उल्लिखित यस व्यवस्थाको पूर्ण कार्यान्वयनका लागि पनि हामी सांसदले बोल्नुपर्ने स्थिति छ । यसका लागि पनि संकल्प प्रस्ताव जरुरी छ । कसिलो अन्तरतह सम्बन्ध, सबल वित्तीय संघीयता, सफल प्रशासनिक संघीयता, कानुन तर्जुमामा क्रियाशीलता र सेवाप्रवाहमा तदारुकता मात्रै हुने हो भने संघीयता कार्यान्वयनमा खासै समस्या रहँदैन । यी विषय क्षेत्रसँग सम्बन्धित राज्यका अंगहरू संवेदनशील हुन सके आम नागरिकमा परिवर्तनको अनुभूति हुनेछ, संघीयतासम्बन्धी विरोधाभासहरूको न्यूनीकरणमा सहयोग पुग्नेछ ।देवकोटा राष्ट्रिय सभा सदस्य हुन् ।"
खालखालका महाधिवेशन नीरा भगत थारू,"पहिलो पुस्ताको अन्तिम महाधिवेशन ः महाधिवेशन गर्नुपर्ने अवधि नजिकिँदै जाँदा पदमा रहेकाहरू नसुने जस्तो गर्छन्, आकांक्षीहरू हुटहुटी लगाउँछन् । बाध्य नभएसम्म तोकिएकै मितिमा महाधिवेशनको साइत जुर्दैन । हाल ७० वर्ष नाघ्दै र पुग्दै गरेका पहिलो पुस्ताका नेताहरू अर्को महाधिवेशन गर्ने बेलासम्म लौरो टेक्नैपर्ने अवस्थामा पुग्लान् । हिरिक्क भएर फेरि पदलोलुपता देखाएनन् भने स्वाभाविक रूपमा उनीहरूका लागि यो अन्तिम महाधिवेशन भयो ।"
स्वास्थ्य बिमामा सुधारका सम्भावना,"वर्षौंको प्रयासपछि लागू भएको स्वास्थ्य बिमा कार्यक्रमलाई अझै प्रभावकारी बनाउन सके न्यून र मध्यम आर्थिक अवस्था भएका सेवाग्राहीहरूलाई ठूलो राहत मिल्ने थियो । वार्षिक ३५०० रुपैयाँ प्रिमियमबाट लाखौं रुपैयाँ खर्च हुने शल्यक्रियासहितका उपचार सेवा विभिन्न ४२९ स्वास्थ्य संस्थाबाट निःशुल्क हासिल गर्नु सकारात्मक भए पनि स्तरीय सेवा र सहज उपलब्धता सुनिश्चित हुन नसके बिमा पद्धति नै असफल हुने सम्भावना छ । वार्षिक नवीकरण, प्रेषण पद्धतिको झन्झट, यातायातको असुविधा, महँगो एम्बुलेन्स आदि कारण सेवाग्राहीले नवीकरण नगर्ने सम्भावना रहन्छ । ४२९ मध्ये मेडिकल कलेज र केही साना निजी अस्पतालबाहेक स्वास्थ्य बिमामा धेरैजसो सरकारी अस्पताल या आधुनिक एवम् विशिष्ट उपचार सुविधा नभएका स्वास्थ्य संस्थाहरू नै आबद्ध छन्, जबकि मुलुकको स्वास्थ्य सेवाको करिब ७० प्रतिशत निजी क्षेत्रले ओगटेको छ । काठमाडौं उपत्यकामा त झन् कर्पोरेट अस्पतालहरू स्वास्थ्य बिमामा आबद्ध नै छैनन् भन्दा हुन्छ । मोफसलका हकमा भने सार्वजनिकबाहेक निजी मेडिकल कलेजहरू बाध्यतावश स्वास्थ्य बिमामा आबद्ध छन् । पंक्तिकार कार्यरत कोहलपुरस्थित मेडिकल कलेजको नाक, कान र घाँटी विभागमा गत वर्ष शल्यक्रिया सेवा लिने ७०० जनामध्ये करिब २० प्रतिशत बिमित थिए । अस्पतालको जटिल शल्यक्रिया वार्षिक ३५०० प्रिमियम शुल्कमा उपलब्ध हुनु राम्रो हो तर सेवाप्रदायक अस्पतालसँगको सम्झौतामा जटिल प्रकारको कान पाक्ने रोगका लागि चाहिने मास्टोइडेक्टोमी, पिनास, पोलिप आदिका लागि आवश्यक फेस आदि शल्यक्रिया बिमामा समेटिएका छैनन् । तिनलाई अन्य शीर्षकमा राखी उपचार गर्दा रकम सोधभर्ना गर्न जटिल हुने गर्छ ।क्यान्सर, मुटु र रक्तनलीसम्बन्धी रोग धनीलाई मात्र लाग्दैनन् । अहिले क्यान्सर लागेका बिरामीले राज्यबाट १ लाख रुपैयाँ सहयोग पाउन सक्छन् । तर तिनका लागि सार्वजनिक अस्पतालहरूमा सहज रूपमा सेवा उपलब्ध नहुँदा बिमा र आर्थिक सहयोगको रकम हात्तीको मुखमा जिराझैं बन्न पुग्छ । मोफसलका सरकारी क्यान्सर अस्पतालदेखि वीर, शिक्षणजस्ता अस्पतालमा क्यान्सरका लागि आवश्यक रेडियोथेरापी सुविधा नहुँदा शल्यक्रिया मात्र उपलब्ध गराए पनि उपचार अपूर्ण हुने गर्छ । त्यसैले बिमा विस्तारसँगै उपचार सेवा सहजै उपलब्ध गराउँदै लैजानु जरुरी छ । भारतमा सार्वजनिक अस्पताललाई शय्यासहितको सेवा वृद्धि गर्दै चरणबद्ध रूपमा मेडिकल कलेजमा रूपान्तरण गर्ने गरिएको छ । नेपालमा भने ठीक उल्टो छ, भएका केही अस्पताल प्रतिष्ठानमा परिणत गरी सुरुमै आफ्नाहरूलाई भीसी नियुक्त गरिन्छ । ती संस्थाहरू राजनीतिक अखडा र भ्रष्टाचारका केन्द्रमा परिणत भएका छन्, जसको दोष चिकित्सकहरूले पनि लिनुपर्छ ।सार्वजनिक मात्रै होइन, निजी मेडिकल कलेजहरूले पनि चिकित्सकहरू उत्पादन गर्नबाहेक अन्य निजी अस्पताल या नर्सिङहोमबाट भन्दा सहज र सस्तो विशेषज्ञ सेवासमेत उपलब्ध गराउँछन्, जुन शैक्षिक कार्यक्रम सञ्चालनका लागि अनिवार्य सर्त पनि हो । त्यसका लागि राज्यबाट सहजता र नियमन जरुरी छ । विशेषज्ञ सेवा प्रवाहका लागि धेरै विशेषज्ञ रहने मेडिकल कलेजको दरकार पर्ने रहेछ । बिमामा आबद्ध मेडिकल कलेजहरूले तोकिएको रकममा उपचार गर्दा घाटा भएको र महिनौंदेखिको करोडौंको बक्यौता रकम मन्त्रालयबाट निकासा नभएको गुनासो गरिरहेका छन् । रकम निकासामा पनि आर्थिक लाभ लिन खोजेको तिनको दुखेसो छ । बिमामा थप विशेषज्ञ सेवा भएका अस्पताललाई आबद्ध गर्नुपर्नेमा भैरहेका अस्पतालहरू नै अलग हुन गए, बिमितले सुविधा नपाउने सम्भावना रहन्छ । सिट संख्या र शुल्क घट्दा घाटा लागेको दाबी गर्दै चिकित्सक एवम् कर्मचारीलाई समयमा पारिश्रमिक नदिँदा तथा सुविधामा कटौती गर्दा समग्र चिकित्सा सेवा र चिकित्सा शिक्षाको स्तर नै प्रभावित भएको छ । तोकिएको समयमा आवश्यक सेवा दिन कठिन हुने भएकाले चिकित्सकहरूलाई अतिरिक्त समयमा काममा लगाई सोबापत थप पारिश्रमिक दिने प्रावधान राख्न सकिन्छ ।बिमित नागरिकले पनि स्वास्थ्य बिमाको दुरुपयोग गर्नु हुन्न । टाठाबाठा बिमितहरू स्वास्थ्य समस्या नहुँदा पनि अनावश्यक जाँचपडताल गराउन चिकित्सकसँग आग्रह गर्छन्, कसैकसैले त दबाबसमेत दिने गर्छन् । स्थिति कतिसम्म उदेकलाग्दो छ भने निजी अस्पतालमा चिकित्सकलाई शुल्क तिरेर बिमा भएको स्वास्थ्य संस्थाको प्रेस्क्रिप्सनमा अनावश्यक औषधि लेखाउनसमेत आग्रह गरिदिने गरेका छन् । बिमा पद्धतिलाई नियमित र प्रभावकारी बनाउन उपयुक्त प्रेषण प्रणालीको विकास गर्नुपर्ने हुन्छ । औचित्यका आधारमा मात्र प्रेषण हुनुपर्छ । बिमाका लागि औषधिको स्तर, मूल्य र उपलब्धता पनि महत्त्वपूर्ण हुन्छ ।बिमा लगायतका स्वास्थ्य पद्धतिलाई प्रभावकारी बनाउन, सबै तहका सरकारहरूले स्वास्थ्य सेवाको विस्तार गर्दै लैजानुपर्छ । कम्तीमा जिल्ला तहमा आकस्मिकसहितका विशेषज्ञ सेवाहरू निरन्तर प्रवाह हुनुपर्छ । विशेषज्ञ चिकित्सकको दरबन्दी थपी सुविधा वृद्धि गर्नुको विकल्प छैन । सरकारले ख्याल गरोस् सुविधा वृद्धि गर्नु भनेको लगानी गर्नु पनि हो । छात्रवृत्तिमा पढेका विशेषज्ञ चिकित्सक दुई वर्ष मोफसलका अस्पतालमा काम गर्नुपर्ने बाध्यताका कारण सरकारी अस्पतालमा बल्लतल्ल एक जना शल्यसेवातर्फका विशेषज्ञ पुगेका छन् । तिनलाई अध्ययन समाप्त हुनेबित्तिकै खटाइँदा काम गर्न गाह्रो हुन्छ । फेरि विशेषज्ञ शल्यचिकित्सक उपलब्ध हुँदैमा स्वतः सेवा प्रवाह हुने पनि होइन, बेहोस गर्ने चिकित्सकसहित अन्य जनशक्ति र उपकरण पनि चाहिन्छ । तैपनि सेवा विस्तारको सुरुआत उच्च मनोबल र सुविधासहित विशेषज्ञ चिकित्सकहरूलाई खटाएर नै हुन्छ । सक्षम जनशक्ति, भौतिक पूर्वाधार एवम् उपकरणको उपयुक्त संयोजनसहित सेवा विस्तार गर्न सकिए मात्र बिमा पद्धतिबाट बढीभन्दा बढी सेवाग्राही लाभान्वित हुन्छन् । यदि सेवा नै उपलब्ध छैन भने बिमा कार्यक्रम फगत कागलाई बेल पाक्यो हर्ष न विस्मात हुन्छ । बिमा बोर्डको कमजोरी, तालुकवाला मन्त्रालय, मातहत एवम् बिमासम्बन्धी निकायको अकर्मण्यता, बिमाको दुरुपयोग, अनेक चलखेललगायतका कारण बिमा पद्धति नै बन्द हुने हो कि भन्ने आशंका पैदा भएको छ । वर्षैपिच्छे प्रिमियम लिएर नवीकरण गर्ने झन्झटिलो कामको सट्टा प्रत्येक नागरिकको आम्दानीको स्रोतमै निश्चित रकम स्वास्थ्यका लागि कटाउने प्रगतिशील कर प्रणाली अपनाउनु श्रेयस्कर हुन्छ । अल्कोहल, सुर्तीजन्य पदार्थ आदि हानिकारक वस्तुमा विशेष स्वास्थ्यकर लगाउन सकिन्छ । भारतमा प्रतिबन्ध लागेका गुटखा, पानपराग, सुर्ती आदि सुर्तीजन्य पदार्थको नेपालमा अर्बौंको कारोबार हुने गर्छ, तिनमाथि न प्रतिबन्ध छ, न त कर नै लगाइएको छ । निजी स्वास्थ्य क्षेत्रमा, उपचारमा कारोबार हुने अर्बौं रुपैयाँमा पनि सानो अंकको उपचार सेवा कर लगाउनु उपयुक्त हुन्छ ।बहुसंख्यक सरकारी अस्पतालका धाराका टुटी लगायतका वस्तुहरू चोरी हुने गर्छन् । एमआरआई, सिटिस्क्यान, यूएसजी, इन्डोस्कोपीदेखि शल्यक्रिया, आईसीयू शय्या र उपचार उपकरण खरिद गर्दा अनियमितताले सीमा नाघ्छ । तेस्रो मुलुकमा उत्पादित महँगा उपकरण आयात या खरिद गर्दा स्वास्थ्य मन्त्रालयमा वर्षौंदेखि कब्जा जमाएर बसेका भारतीय एवम् स्वदेशी बिचौलियाहरूलाई कमिसन खुवाउनुपर्ने विडम्बनापूर्ण स्थिति छ । स्वास्थ्य मन्त्रालय र मातहतमा बायोमेडिकल इन्जिनियर नियुक्त हुँदैनन् । आर्थिक वर्षको अन्त्यतिर सेटिङमा बायोमेडिकल इन्जिनियरसहित खरिद टिम तयार हुन्छ । ठूलो कमिसनको खेलसहित कमसल खालका उपकरणहरूको निकासा आर्थिक वर्ष सकिनै लाग्दा गरिन्छ । विभिन्न लोककल्याणकारी राज्यहरूमा समेत अपनाइएको स्वास्थ्य बिमा कार्यक्रमलाई निरन्तरता दिन र प्रभावकारी बनाउन आर्थिक व्यवस्थापनसहितको सार्वजनिक स्वास्थ्य सेवाको सुधार अपरिहार्य छ ।"
"तस्करी हुने सुपारी, केराउ र मरीच आयात खुलाइँदै","(काठमाडौं)  तेस्रो मुलुकबाट अत्यधिक आयात गरी भारततर्फ तस्करी हुने गरेका सुपारी, केराउ, छोकडा र मरीच आयात खुला गरिने भएको छ । व्यापारी तथा बिचौलियाहरूको दबाबमा उद्योग विभागले एक कार्यविधि तयार पारी उद्योग, वाणिज्य तथा आपूर्ति मन्त्रालय हुँदै मन्त्रिपरिषद्मा प्रस्ताव पठाएको छ । उक्त विवादास्पद विषयमा सरोकारवाला निकाय अर्थ मन्त्रालय, राष्ट्र बैंक, उद्योग, वाणिज्य तथा आपूर्ति विभागसँग कुनै छलफल नगरिएको स्रोतको दाबी छ । हाल उद्योग तथा वाणिज्य मन्त्रालय प्रधानमन्त्री शेरबहादुर देउवाले नै नेतृत्व गरिरहेको देखाउँदै यसबारे बृहत् छलफल तथा सुझाव लिइएन, मन्त्रालय स्रोत भन्छ, कार्यविधि बनाउने, विभागमा पेस गर्ने, मन्त्रालय पठाउने र मन्त्रालयले मन्त्रिपरिषद्मा पेस गर्ने निर्णय एकदम तीव्र गतिमा भएको छ । जबकि यो गृहकार्य सरकारको विद्यमान नीतिविपरीत हो । हाल राष्ट्र बैंकले विदेशी मुद्रा सञ्चिति घटेको भन्दै एकपछि अर्को कडाइ गरिरहेको छ । केही सामग्री आयातमा शतप्रतिशत रकम बैंकमा जम्मा गर्नुपर्ने व्यवस्था गरिसकेको छ, मन्त्रालयका यसबारे जानकार एक अधिकारी भन्छन्, सञ्चिति घटेको भन्दै आम सर्वसाधारण नागरिकलाई वर्षमा दुई पटक मात्रै विदेशी मुद्रा सटही गरिदिने कठोर नीति ल्याएको छ । यस्तो अवस्थामा तस्करी हुने भनेर वर्षौंदेखि बदनाम भइरहेको सुपारी, केराउ, छोकडा र मरीच आयात खुला गर्ने गृहकार्यलाई जानकार अधिकारीहरूले अनियमितताका रूपमा अर्थ्याएका छन् । उद्योगीलाई कच्चा पदार्थ अभाव भएको पत्र मन्त्रालयमा पठाइएको उद्योग विभागका सूचना अधिकारी ज्ञानेन्द्र पराजुलीले पुष्टि गरे । सरकारले प्रतिबन्ध गरेको सुपारी, केराउ, छोकडा र मरीचको कच्चा पदार्थको समस्या भएको छ । यसबारे मन्त्रालयलाई जानकारी गराएका छौं, पराजुलीले भने, आयातको परिमाण हामीले नै तोकेका छैनौं । विभागले सिफारिस मात्रै गर्ने हो । परिमाणबारे मन्त्रिपरिषद्ले नै निर्णय गर्छ ।अनियमितताको आशंका र आलोचनाबाट बच्न नेपालका औद्योगिक क्षेत्रका लागि कच्चा पदार्थका रूपमा ल्याउने भनी निर्णय गर्ने तयारी छ । जसको कार्यविधिको नाम नै उत्पादनमूलक उद्योगका लागि आवश्यक कच्चा पदार्थ सुपारी, केराउ, मरीच र छोकडा आयात२०७८ भनिएको छ, मन्त्रालयका एक अधिकारी भन्छन्, यसको तयारी र यो निर्णय गराउन लागिपरेका व्यक्तिहरूको विगत हेर्दा पहिलेकै जसरी तस्करी गर्न यस्तो उपाय निकालिए जस्तो लाग्छ । उनका अनुसार कुन व्यापारीले कतिकति परिमाणमा आयात गर्ने र अवैध माध्यमबाट भारत पुर्याउने भन्ने सहमति पनि भइसकेको छ । अन्य देशबाट भारतमा सुपारी आयात गरे भन्सार दर शतप्रतिशत लाग्छ । तर दक्षिण एसियाली सहयोग संगठन (सार्क) का साथै छिमेकी राष्ट्रहरूसँगको सम्झौता तथा सहमतिअनुसार भारतले भन्सार महसुल पूरै छुट दिनुपर्छ । अर्थात् नेपालमा उत्पादित सुपारी शून्य भन्सारमा भारतमा निर्यात गर्न पाइन्छ । त्यही भएर व्यवसायीहरूले अवैध रूपमा निर्यात गरिरहेका छन् ।केराउ, छोकडा, मरीचको हकमा पनि त्यही समस्या रहेको जानकारहरू बताउँछन् । यतिसम्म कि नेपालमा मरीच उत्पादन त्यति हुँदैन । त्यसैले यो निकै ठूलो परिमाणमा आयात तथा भारतमा तस्करी हुने गरेको छ । आयातित सुपारी, केराउ, छोकडा र मरीच पुनः भारत तस्करी हुँदै आएको हो । अवैध रूपमा तस्करी भएपछि तत्कालीन अर्थमन्त्री युवराज खतिवडाले आयातमा परिमाणात्मक बन्देज लगाएका थिए । कोभिड संक्रमण बढेको र विदेशी विनिमय सञ्चिति वृद्धि गर्न भन्दै खतिवडाले २०७६ चैत २४ मा निकासी पैठारी (नियन्त्रण) ऐन, २०१३ को दफा ३ को उपदफा (१) बमोजिम वस्तु पैठारीमा बन्देज लगाएका थिए । अर्थतन्त्र चलायमान हुन थालेपछि सरकारले २०७७ चैत ९ मा राजपत्रमा सूचना प्रकाशन गरेर पूर्ण बन्देज हटाएको थियो ।सरकारले सूचना प्रकाशन गरेर आर्थिक वर्ष २०७७७८ मा उद्योगी व्यवसायीले केराउ ८० हजार टन, सुपारी आयातको पूर्ण बन्देज हटाएर २५ हजार टन, छोकडा ५ हजार टन र नधुलाएको मरीच १५ हजार टन आयात गर्न सकिने गरी परिमाणात्मक बन्देज लगाएको थियो । प्रतिबन्ध फुकुवासँगै वाणिज्य आपूर्ति तथा उपभोक्ता संरक्षण विभागमा आयात कोटाको १८ गुणा बढी माग आवेदन परेको थियो ।नेपालका उद्योगमा प्रयोग हुनेसमेत गरेर सुपारी वार्षिक १५ हजार टनभन्दा बढी खपत हुँदैन, उद्योग विभागकै एक अधिकारीले भने, त्यसैले केराउ ५० हजार र सुपारी १० देखि १२ हजार टन मात्र खपत हुन्छ । तर आयात अत्यधिक छ । भन्सार विभागका अनुसार आर्थिक वर्ष २०७७७८ मा १ अर्ब १६ लाख रुपैयाँ बराबरको ६ हजार ४ सय १५ टन सुपारी र ४ अर्ब २६ करोड ८६ लाख रुपैयाँ बराबरको ५८ हजार ५ सय १९ टन केराउ आयात भएको छ । ८ करोड ४९ लाख रुपैयाँ बराबरको ९ सय ३५ टन छोकडा र ७९ करोड २० लाख रुपैयाँको १ हजार ७ सय ७७ टन मरीच आयात भएको छ । सुपारी इन्डोनेसिया र थाइल्यान्डबाट आउँछ । केराउ क्यानडा, रसिया र अमेरिकाबाट आयात हुन्छ । छोकडा पाकिस्तान, दुबई र मरीच भियतनामबाट ल्याइन्छ । आयातित यी वस्तु स्वदेशी खपतसँगै अवैध रूपमा भारत भित्रिन्छन्, जसले गर्दा आयात रोक्न प्रतिबन्ध लगाउने निर्णय भएको थियो । नेपालमा रहेका गुड्खा कम्पनीहरूको उत्पादन क्षमता १४ हजार ७ सय टन हो । तर, क्षमताअनुसार उत्पादन हुँदैन । ती कम्पनीले वार्षिक करिब १० हजार टन सुपारी प्रयोग गरिरहेका छन् । कृषि तथा पशुपन्छी विकास मन्त्रालयका अनुसार मुलुकमा करिब ९ हजार ७ सय टन सुपारी उत्पादन हुन्छ । सुपारी सबैभन्दा बढी प्रदेश १ मा उत्पादन हुन्छ । सुपारीको खेतीयोग्य जमिन २७१६ हेक्टरमध्ये २६०७ हेक्टरमा उत्पादन हुन्छ । यसमध्ये वार्षिक ८७०५ टन उत्पादन भइरहेको छ । सबैभन्दा बढी झापामा ४५६२, दोस्रो मोरङमा २९४५ र इलाममा ५६० टन उत्पादन हुन्छ । भारतमा सुपारीको भन्सार दर शतप्रतिशत छ । तर नेपालमा उत्पादित सुपारी शून्य भन्सारमा निर्यात गर्न पाइन्छ । त्यही भएर व्यवसायीहरूले अवैध रूपमा निर्यात गरिरहेका छन् ।केराउ, छोकडा, मरीचको हकमा पनि त्यही समस्या रहेको जानकारहरू बताउँछन् । मरीच स्वदेशमा उत्पादन हुँदैन । हरियो केराउ स्वदेशमा उत्पादन भए पनि पर्याप्त छैन । तर उद्योगी व्यवसायीले तेस्रो मुलुकबाट आयात गरी यसलाई पुनः भारत निर्यात गरिरहेका छन् । आयात परिमाणको सन्दर्भमा राजपत्रमा प्रकाशित भएपछि मात्रै थाहा हुने वाणिज्य विभागका महानिर्देशक प्रेमकुमार श्रेष्ठले जानकारी दिए । विभागसँग यस विषयमा बृहत् छलफल भने नभएको स्रोतको दाबी छ । यो एजेन्डामा वाणिज्य विभाग, राष्ट्र बैंक र अर्थ मन्त्रालय प्रायः विपक्षमा हुन्छन् । बिचौलिया तथा व्यापारीले पटकपटक यी निकायबाट निर्णय गराउन खोजे, यसबारे जानकार सरकारका एक उच्च अधिकारी भन्छन्, तर उनीहरूले मानेनन् । त्यसपछि उद्योगका लागि कच्चा पदार्थ मात्रै ल्याउने भनेर उद्योग विभागमार्फत यो काम फत्ते गरिँदै छ ।"
करदाताबाट साढे २५ अर्ब भ्याट उठ्न बाँकी,"काठमाडौं (कास) मूल्य अभिवृद्धि कर (भ्याट) को बक्यौता बढ्दै गएपछि कर कार्यालयहरूले यस्तो कर दाखिला गर्न करदातालाई ताकेता गर्न थालेका छन् । आइतबार आन्तरिक राजस्व कार्यालय पुतलीसडक र बानेश्वरले सार्वजनिक सूचना निकाल्दै भ्याट बुझाउन ताकेता गरेका हुन् । पुतलीसडक कर कार्यालयले २५६ जना करदातालाई १५ दिनको समय दिँदै भ्याट दाखिला गर्न भनेको छ । त्यस्तै, बानेश्वर कर कार्यालयले ९६ जना करदाताको सूची सार्वजनिक गर्दै ७ दिनभित्र कर तिरिसक्नुपर्ने जनाएको छ ।गत आर्थिक वर्ष २०७७७८ को असार मसान्तसम्ममा भ्याट नबुझाउने करदाताको संख्या ७७ हजार ५३० रहेको आन्तरिक राजस्व विभागले बताएको छ । यी करदाता २५ अर्ब ५५ करोड ५ लाख ९० हजार ७२२ हजार रुपैयाँ भ्याट असुली हुन नसकेको पनि विभागले जनाएको छ । गत असार मसान्तसम्ममा २ लाख ६८ हजार ४३६ करदाता मूल्य अभिवृद्धि करको दायरामा समेटिएका छन्, जसअनुसार तोकिएको समयमा कर नबुझाउने करदाताको संख्या करिब २९ प्रतिशत बराबर हो । गत आर्थिक वर्ष २०७७७८ मा सरकारले मूल्य अभिवृद्धि करतर्फ ३ खर्ब २ अर्ब १६ करोड राजस्व उठाउने लक्ष्य राखेको विभागले बताएको छ । तर २ खर्ब ८७ अर्ब ६ करोड मात्रै असुली भयो । उक्त भ्याट असुलीमध्ये पैठारीतर्फ १ खर्ब ९० अर्ब १३ करोड लक्ष्य रहेकामा १ खर्ब ७० अर्ब ६३ करोड र आन्तरिकतर्फ १ खर्ब १२ अर्ब ३ करोड लक्ष्य राखेकामा १ अर्ब १६ अर्ब ४३ करोड असुल भएको विभागको तथ्यांकमा उल्लेख छ । विभागको वार्षिक प्रतिवेदनमा उल्लेख भएको विवरणअनुसार आर्थिक वर्ष २०७६७७ मा मूल्य अभिवृद्धि कर विवरण पेस नगर्ने करदाता ३६४६ प्रतिशत रहेकामा गत आर्थिक वर्ष २०७७७८ मा बढेर ३८०५ प्रतिशत पुगेका छन् । मूल्य अभिवृद्धि कर बक्यौता रहनुमा करदाताको अटेरी र केही प्रक्रियागत कारण जिम्मेवार रहेको आन्तरिक राजस्व विभागका निर्देशक राजुप्रसाद प्याकुरेलको भनाइ छ । कुनै व्यक्ति वा संस्थाले आफूले गरेको कारोबारको स्वघोषणाबाट तिर्नुपर्ने कर एउटा हुन्छ । त्यसबाहेक अरू पनि कर दायित्व हुन सक्छ, उनले भने, लेखापरीक्षण गर्दा करको दायित्व देखिन सक्छ । अथवा विभिन्न अनुसन्धान पछि कर अधिकृतले निर्धारण गरेको राजस्व दाखिला गर्नुपर्छ । आन्तरिक राजस्व कार्यालय पुलतीसडक र बानेश्वरले जारी गरेको सूचनाअनुसार निर्माण व्यवसायी, प्रतिष्ठित व्यवसायी, सञ्चार उद्यमीलगायतले भ्याट तिरेका छैनन् ।"
नोबेलमा विद्यार्थीमाथि आक्रमण,मोरङ (कास) विराटनगरस्थित नोबेल मेडिकल कलेजमा अतिरिक्त शुल्क असुलीविरुद्ध उत्रिएका विद्यार्थीमाथि आइतबार आक्रमण भएको छ । चिकित्सा शिक्षा आयोगले तोकेको शुल्क कायम गर्न माग गर्दै रिले अनशन बस्न लागेका बेला कलेजका सुरक्षागार्डहरूले भाटा प्रहार गरेको विद्यार्थीले बताएका छन् । कलेज प्रशासनले अतिरिक्त शुल्क नबुझाएका एमबीबीएसका नयाँ विद्यार्थीलाई प्रवेशमा रोक लगाउँदै आएको छ । विद्यार्थीले अनशन बस्ने तयारी गरेपछि प्रवेशद्वारमा औषधि व्यवसायीले गरिखान देऊ भन्दै प्रदर्शन गरेका थिए । विद्यार्थी संगठनका नेताहरूसहित पीडित विद्यार्थीको हूल देखेपछि औषधि व्यवसायीहरू पछि हटेका थिए । विद्यार्थी कलेज प्रांगणमा प्रवेश गरेपछि कलेजका कर्मचारीले पनि रोजगारी गर्न देऊ भन्दै विद्यार्थीविरुद्ध नाराबाजी गरेका थिए । कर्मचारीसँग वार्ता गरेर अनशन बस्न खोजेपछि आफूहरूमाथि भाटा प्रहार गरिएको विद्यार्थीको भनाइ छ । उनीहरूका अनुसार १० जनाभन्दा बढी विद्यार्थीलाई चोट लागेको छ । सुरक्षागार्डले आक्रमण गरेपछि विद्यार्थीले पनि ढुंगामुढा गरेका थिए । सुरक्षागार्डहरूले पनि भित्रबाट ढुंगा प्रहार गरेको विद्यार्थीहरू बताउँछन् ।
बारम्बार अध्यादेश,"सरकारले रेल्वेको विकास, विस्तार र सञ्चालनका लागि २०७६ पुस १८ मा राष्ट्रिय सभामा रेल्वे विधेयक दर्ता गर्यो । समितिमा दफावार छलफल भइरहेकै बेला सरकारले गत वैशाख २२ मा रेल्वेसम्बन्धी अध्यादेश जारी गर्यो । अध्यादेशअनुसार रेल विभागमा पदाधिकारी र कर्मचारी नियुक्ति गरियो । समितिले रेल्वे विधेयक छलफलबाट टुंग्याएर २०७८ साउन २६ मा सदनमा पेस गर्यो । सदनले साउन २७ मा त्यसलाई पारित गरेर साउन ३२ मा प्रतिनिधिसभामा पठाएको थियो । प्रतिनिधिसभा प्रक्रिया अघि नबढेपछि विधेयकलाई नै फिर्ता लिँदै सरकारले मंसिर १५ मा अध्यादेश जारी गर्यो । उक्त अध्यादेश मंसिर २८ मा संसद्मा पेस गरिएको छ । संसद्मा प्रक्रिया अघि नबढाएर नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) पहिलो संशोधन अध्यादेश, तेजाब तथा अरू घातक रासायनिक पदार्थ नियमन अध्यादेश, सामाजिक सुरक्षा अध्यादेश, यौन हिंसाविरुद्धका केही ऐनलाई संशोधन गर्ने अध्यादेश, फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने अध्यादेश पनि तीन पटक जारी भइसकेका छन् । यी अध्यादेश २०७७ असोज १२ मा पहिलो पटक जारी गरिएका थिए । संसद्मा २०७५ माघ २७ मा दर्ता गरिएको निजामती कर्मचारीसम्बन्धी विधेयकलाई राज्य व्यवस्था समितिले छलफल गरीवरी प्रतिवेदनसहित २०७७ चैत २३ मा सदनमा पेस गरेको थियो । उक्त विधेयक पारित प्रक्रिया प्रतिनिधिसभामा अघि नबढिरहेका बेला सरकारले अध्यादेश ल्याउन संसद्को नवौं अधिवेशनको अन्त्यमा फिर्ता लियो । तर त्यसपछि न अध्यादेश ल्याइएको छ न संसद्मा अर्को नयाँ विधेयक लगिएको छ ।"
भारतमा तीव्र फैलँदै संक्रमण,"(नयाँदिल्ली)  भारतमा कोभिड१९ को तेस्रो लहरको फैलावट निकै तीव्र बनेको छ । आइतबार संक्रमितको संख्या डेढ लाख नाघेको छ । स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा १ लाख ५९ हजार ६ सय ३२ जना नयाँ संक्रमित थपिएका हुन् । २ सय २४ दिनपछि भारतमा संक्रमितको संख्या डेढ लाखभन्दा बढी देखिएको हो । योसँगै देशभर सक्रिय संक्रमितको संख्या ५ लाख ९० हजार ६ सय ११ पुगेको छ । संक्रमण दर ११ प्रतिशत देखिएको छ । आइतबार संक्रमणका कारण ३ सय २७ जनाको निधन भएको मन्त्रालयले जनाएको छ । देशभर स्वास्थ्यकर्मीहरू नै देशभर ठूलो संख्यामा संक्रमित भएका छन् । दिल्लीको एम्स अस्पतालमा मात्रै संक्रमितको संख्या ४ सय नाघेको छ । समान्यतया जनवरी अन्त्यमा सुरु हुने बजेट अधिवेशनको अगाडि संसद्का ४ सय जना कर्मचारीमा संक्रमण पुष्टि भएको छ । संक्रमणको अवस्थाबारे समीक्षा गर्न र तयारी योजनाबारे छलफल गर्न प्रधानमन्त्री नरेन्द्र मोदीले आइतबार साँझ बैठक गरेका छन् । निकै छोटो अवधिमा संक्रमण अनियन्त्रित हुँदै गएपछि केन्द्र र राज्य सरकारहरूले स्वास्थ्य मापदण्डमा कडाइ गरेका छन् । राज्य सरकारहरूले रात्रिकालीन र सप्ताहान्तमा कर्फ्यु तथा बजार तथा पसल खोल्ने विषयमा नियन्त्रण थालेका छन् । त्यस्तै, विद्यालय, कलेज, सिनेमा हलहरू बन्द गराइएको छ । तर, त्यसले संक्रमितको संख्या भने घटाएको छैन । सबैभन्दा बढी महराष्ट्रमा १ लाख ७६ हजार सक्रिय संक्रमित छन् । दोस्रोमा नेपालको पूर्वी सीमासँग जोडिएको राज्य पश्चिम बंगाल छ । त्यहाँ ६२ हजार सक्रिय संक्रमित छन् । नेपालसँग सीमा जोडिएको उत्तर प्रदेशमा पछिल्लो २४ घण्टामा ७ हजार ६ सय ९५ संक्रमित थपिएका छन् । उत्तराखण्डमा संक्रमण दर १० प्रतिशत पुगेको छ । त्यहाँ दैनिक संक्रमितको संख्या २ हजारको नजिक पुगेको छ । पछिल्लो ८ दिनमा त्यहाँ संक्रमितको संख्या १३ गुणाले बढेको छ । अर्को सीमावर्ती राज्य बिहारमा दैनिक संक्रमितको संख्या ५ हजार हाराहारी पुगेको छ । राजधानी पटनामा मात्रै सक्रिय संक्रमितको संख्या ७ हजार नाघेको छ । लकडाउनको पक्षमा छैन ः केजरीवाल कोभिड संक्रमणबाट एक सातामै निको भएपछि सञ्चारमाध्यमलाई सम्बोधन गर्दै दिल्लीका मुख्यमन्त्री अरविन्द केजरीवालले संक्रमणको गति निकै तीव्र रहे पनि सर्वसाधारणलाई नआत्तिन आग्रह गरेका छन् । पछिल्ला तथ्यांकको विश्लेषण गरेर आफूले यस्तो आग्रह गरेको केजरीवालको भनाइ छ । दिल्लीमा एक वर्षअघि दोस्रो लहरका बेला मे ७ मा २० हजार संक्रमित भएका थिए । त्यस दिन ३ सय ४१ जनाको मृत्यु भएको थियो । तेस्रो लहरका बेला जनवरी ८ मा संक्रमितको संख्या समान रहे पनि जम्मा ७ जनाले मात्र ज्यान गुमाएका छन् । एक जनाले ज्यान गुमाउनु पनि ठीक होइन । तर जब हामी अघिल्लो वर्षको तथ्यांकसँग तुलना गर्छौं, मृतकको संख्या निकै कम पाइएको छ, केजरीवालले भने, गत वर्ष २० हजार संक्रमित भेटिएका बेला त्यही संख्यामा अस्पतालका बेड भरिएका थिए । अहिले करिब डेढ हजार मात्र अस्पतालमा छन् । उनले गत वर्षको तुलनामा अहिले अस्पताल पुग्नुपर्ने तथा ज्यान गुमाउनेको संख्या निकै कम रहेको जनाए । तत्कालका लागि आफू लकडाउनको पक्षमा नरहेको केजरीवालको भनाइ छ । मास्क लगाउन र भौतिक दूरी कायम गर्न धेरै नै आवश्यक छ, उनले भने, सबैले त्यति गर्दिनुभयो भने लकडाउन हुने छैन । दिल्लीमा जनवरी १ मा २ हजार ७ सय १६ जना संक्रमण पुष्टि भएको थियो । त्यसको ९ दिनपछि आइतबार २२ हजार संक्रमित थपिएका छन् ।"
फ्रान्समा खोप कानुनविरुद्ध प्रदर्शन,"(पेरिस)  फ्रान्समा कोभिड खोप अनिवार्य गरेपछि देशव्यापी प्रदर्शन चर्केको छ । अधिकारीहरूका अनुसार विभिन्न स्थानमा गरिएका प्रदर्शनमा कम्तीमा १ लाख ५ हजार जना सहभागी भएका छन् । कोभिड खोप नलगाएकालाई सार्वजनिक स्थानमा प्रतिबन्ध लगाउने कानुनको मस्यौदा तयार पारिएपछि देशव्यापी प्रदर्शन चर्केको हो । प्रदर्शनका क्रममा कतिपय स्थानमा झडपहरू भएका जनाइएको छ । त्यस क्रममा १० प्रहरी अधिकारीसहित केही प्रदर्शनकारी घाइते भएका स्थानीय सञ्चारमाध्यमले जनाएका छन् । ३४ जना प्रदर्शनकारीलाई प्रहरीले नियन्त्रणमा लिएको छ । गृह मन्त्रालयका अधिकारीहरूका अनुसार प्रहरीमाथि कुटपिट गरेको र नियम तोडेको आरोपमा राजधानी पेरिसबाट १० जना पक्राउ परेका हुन् ।नयाँ नियमअनुसार रेस्टुराँमा खाना खान, कफी सपमा जान, रेलमा यात्रा गर्न वा सांस्कृतिक भेला तथा कार्यक्रमहरूमा भाग लिन कोभिड१९ विरुद्धको खोपको पूर्ण मात्रा लगाएको प्रमाणित गर्न अनिवार्य गरिएको छ । यसअघि त्यस्ता स्थानमा प्रवेश गर्नका लागि कोभिड१९ परीक्षण रिपोर्ट नेगेटिभ भए हुन्थ्यो । संसद्को तल्लो सदनले बिहीबार पारित गरेको कानुन फेब्रुअरी १५ बाट कार्यान्वयनमा आउने सरकारको अपेक्षा छ । तर विपक्षीको बहुमत रहेको सिनेटबाट कानुन पारित हुन केही ढिला हुने कतिपयको अनुमान छ । फ्रान्सका राष्ट्रपति एमानुएल म्याक्रोंले खोप अस्वीकार गर्नेहरू समस्यामा पर्ने बताएपछि प्रदर्शन चर्केको हो । म्याक्रोंले खोप नभएका मानिसहरूको जीवनलाई जटिल पार्न र उनीहरूलाई खोप लगाउन बाध्य पार्न चाहेको बताएका थिए । खोप नलगाएका व्यक्ति गैरजिम्मेवार र नागरिक बन्न अयोग्य छन्, उनले भनेका थिए । राष्ट्रपतिको भनाइ गैरजिम्मेवार भन्दै प्रतिपक्षी दलका नेताहरूले आलोचना गरेका छन् । शनिबार र आइतबार पनि म्याक्रोंको भनाइविरुद्ध प्रदर्शनकारी आक्रोशित बनेका थिए । उनीहरूले राष्ट्रपति नै गैरजिम्मेवार भन्दै उल्टै उनलाई समस्यामा पार्ने चेतावनी दिएका छन् । राजधानी पेरिसमा भएको विरोधमा प्रदर्शनकारीहरूले राष्ट्रपतिविरुद्ध चर्को नाराबाजीसमेत गरेका छन् । त्यस्तै, लियों, तुलों, मार्सेई, मोंपलियलगायत सहरमा पनि प्रदर्शन भएका छन् । फ्रान्समा शनिबार ३ लाख ३ हजार ६ सय ६९ जनामा संक्रमण पुष्टि भएको स्वास्थ्य सेवा विभागले जनाएको छ ।"
कजाकस्तानको प्रदर्शनमा मारिने १६४,"अल्माटी (एजेन्सी) कजाकस्तानमा जारी हिंसात्मक प्रदर्शनका क्रममा १ सय ६४ जनाको ज्यान गएको स्थानीय सञ्चारमाध्यमले जनाएका छन् । यसअघि अधिकारीहरूले प्रदर्शन रोक्ने क्रममा सुरक्षाकर्मीबाट ४४ जना मारिएका जनाएका थिए । स्वास्थ्य अधिकारीलाई उद्धृत गर्दै स्थानीय सञ्चारमाध्यमले सबैभन्दा ठूलो सहर अल्माटीमा १ सय ३ जना मारिएका जनाएका छन् । कम्तीमा ६ हजार जना पक्राउ परेको जनाइएको छ । कजाकस्तानको राष्ट्रपति कार्यालयले पक्राउ पर्नेमध्ये कैयौं विदेशी नागरिक रहेको जनाएको छ । मारिनेमा कम्तीमा १८ जना सुरक्षाकर्मी रहेका अन्तर्राष्ट्रिय सञ्चारमाध्यमहरूले जनाएका छन् । प्रदर्शनकारीले सबैभन्दा ठूलो सहर अल्माटीको मुख्य प्रशासनिक कार्यालयका साथै सरकारी भवनहरूमा आक्रमण थालेपछि त्यसलाई रोक्न कारबाही गरिएको सुरक्षाफौजको दाबी छ । कजाकस्तानका अधिकांश मानिसले सवारीसाधनको इन्धनका रूपमा प्रयोग गर्ने तरल पेट्रोलियम ग्यास एलपीजीको मूल्य दोब्बर बढेपछि विरोध प्रदर्शन सुरु भएको हो । सरकारले ६ महिनाका लागि इन्धनको मूल्य पुरानै कायम हुने बताए पनि भ्रष्टाचार, गरिबी र बेरोजगारी समस्या बढेको भन्दै आन्दोलन रोकिएको छैन । प्रदर्शनविरुद्ध लड्न कजाकस्तानले सहयोग मागेपछि सामूहिक सुरक्षा सन्धि संगठन (सीएसटीओ) अन्तर्गत अस्थायी रूपमा सेना तैनाथ गरिएको छ । स्थितिलाई स्थिर र सामान्य बनाउन निश्चित समयका लागि सीएसटीओका शान्ति सेना पठाइएको रुसको भनाइ छ । रुस र पाँच पूर्वसोभियत संघको सैन्य गठबन्धन सीएसटीओमा काजकस्तानसँगै बेलारुस, आर्मेनिया, ताजकिस्तान र किर्गिजस्तान सदस्य छन् ।"
कसरी बढ्यो लिगको तयारी खर्च ?,"(काठमाडौं)  अखिल नेपाल फुटबल संघ (एन्फा) का अध्यक्ष कर्माछिरिङ शेर्पा र महासचिव इन्द्रमान तुलाधरले गत साउन १७ गते भएको छलफलमा सहिद स्मारक ए डिभिजन लिग २०७८ मा क्लबहरूलाई तयारी खर्च २०२० लाख रुपैयाँ दिने भनेका थिए, जसलाई त्यो भेलाले निर्णय पनि गरेको थियो ।गत मंसिर ३ गतेदेखि उपत्यकाको शीर्ष श्रेणीको लिग सुरु भयो । थ्रीस्टारविरुद्ध हिमालयन शेर्पाको प्रतिस्पर्धासँगै आइतबार लिगमा ५५ खेल सकिए । अब यो सिजनका ३६ खेलमात्रै हुन बाँकी छ । लिगका १३ मध्ये आठौं चरणको प्रतिस्पर्धा चलिरहेकै बेला एन्फाको कार्यसमितिले निर्णय गर्यो लिगको तयारी खर्च हरेक क्लबलाई २२ लाख ५० हजार दिने । अर्थात् अध्यक्ष र महासचिवले घोषणा गरेभन्दा २ लाख ५० हजार रुपैयाँ बढी ।ए डिभिजन लिगका क्लबका लागि मात्रै होइन, शुक्रबार सकिएको दुईदिने बैठकले बी र सी श्रेणीका क्लबलाई पनि लिगको तयारी खर्च गत सिजन (२०७६ साल) दिइएकोभन्दा २ लाख ५० हजार थप गर्ने निर्णय गर्यो । अब बी डिभिजनका क्लबले १२ लाख ५० हजार र सी श्रेणीका टिमले ९ लाख ५० हजार रुपैयाँ पाउनेछन् । तीनै श्रेणीमा १४१४ क्लब छन् । यसर्थ एन्फालाई यही आर्थिक वर्षमा १ करोड ५ लाख व्यायभार थपिएको छ । यो सिजन बी र सी डिभिजन लिग सुरु हुन बाँकी छ ।एन्फाका वरिष्ठ उपाध्यक्ष पंकजविक्रम नेम्वाङले लिगका क्लबहरूलाई तयारी खर्च थपिएको रकम पनि अझै कम भएको बताए । उनले भने, एन्फामा भइरहेको फजुल खर्च र भत्ता कटौती गरेर भए पनि फुटबल खेल्ने क्लबहरूलाई बजेट बढाउनुपर्छ । त्यसैले मैले त्योभन्दा (२२ लाख ५० हजार) बढी तयारी खर्च दिने प्रस्ताव गरेको थिएँ । बैठकमा चर्काचर्की परेपछि अध्यक्ष शेर्पा तयारी खर्च २२ लाख थप्न तयार भए । त्यसमा ११ लाख थपेर २३ लाख बनाउने प्रस्ताव केन्द्रीय सदस्य किरण राईले गरे । केहीबेरको तातो छलफलपछि तयारी खर्च २२ लाख ५० हजार पुर्याउने सहमति भएको थियो ।अध्यक्ष शेर्पाले क्लबहरूलाई तयारी खर्च थप्नका लागि एन्फामा स्रोतको अभाव भएको दाबी गरेका थिए । शेर्पा समूह र वरिष्ठ उपाध्यक्ष नेम्वाङ समूहको चर्को बहसपछि बल्ल कार्यसमिति बैठक तीनै श्रेणीका क्लबलाई तयारी खर्च २ लाख ५० हजार थप्ने निर्णयमा पुगेको थियो । एन्फाले जिल्ला लिग सञ्चालनको लागि ५५ लाख दिइरहेको छ । यसमा वृद्धि गर्ने प्रस्तावबारे अध्यक्ष शेर्पाले बैठकमा भने, कुनै जिल्लामा त्यो बजेट पनि बढी भएको छ । त्यसैले थप्न अवश्यक छैन । त्यसैले जिल्ला संघको लागि लिगलाई बजेट थप्ने प्रस्ताव अस्वीकृत भयो ।पहिलोपल्ट सहिद स्मारक ए डिभिजन लिग (२०७६) च्याम्पियन हुँदा मछिन्द्रले ५० लाख पुरस्कार पाएको थियो । उपविजेता आर्मीले ३५ लाख र तेस्रो भएको मनाङ मर्स्याङ्दीले २५ लाख प्राप्त गरेका थिए । त्यसमा यसपालि वृद्धि गर्ने घोषणा गर्दै अध्यक्ष शेर्पाले गत साउनमै भनेका थिए, विजेतालाई ७५ लाख, उपविजेतालाई ५० लाख र तेस्रोलाई २५ लाख पुरस्कार दिइनेछ । एन्फाको निर्णयबिना नै अध्यक्षले पुरस्कार वृद्धिको घोषणा गरेको उल्लेख गर्दै बैठकमा वरिष्ठ उपाध्यक्ष नेम्वाङले आक्रोश पोखे, संस्थामा कहींकतै निर्णय भएको छैन । बाटोमा हिँड्दाहिँड्दै मिडियामा पुरस्कार घोषणा गर्न मिल्छ ? यसमा अध्यक्ष मौन बसिदिए ।वरिष्ठ उपाध्यक्ष नेम्वाङले ए डिभिजन लिग च्याम्पियनलाई १ करोड, उपविजेतालाई ५० लाख र तेस्रोलाई २५ लाख पुरस्कार दिनुपर्ने प्रस्ताव पनि ल्याए, जसलाई अध्यक्ष शेर्पाले स्रोतको अभाव भन्दै अस्वीकार गरिदिए । अनि नेम्वाङले भनिदिए, हामी सबै पदाधिकारी लागौं । स्रोत खोजौं । प्रायोजक ल्याऔं । अनि करोडको पुरस्कार दिऔं । तर, पाँच महिनाअघि अध्यक्ष शेर्पाले घोषणा गरेको ७५ लाख, ५० लाख र २५ लाख दिनेमै निर्णय भयो ।२०७४ साल वैशाख २२ गते भएको निर्वाचनमार्फत् गणेश थापाको युग समाप्त पार्दै कर्माछिरिङ शेर्पा नेतृत्वको समूह एन्फाको सत्तामा पुगेको थियो । अन्तर्राष्ट्रिय फुटबल महासंघ (फिफा) ले भ्रष्टाचारको आरोपमा प्रतिबन्ध लगाइएका थापाविरुद्धको अभियानमा सँगै रहेका शेर्पा र नेम्वाङबीच एन्फाको सत्तामा पुगेको पहिलो वर्ष नै मनमुटाव सुरु भयो, जुन आउने निर्वाचन (१५ जेठ, २०७९) को प्रतिस्पर्धी समूहमै परिणत भइसकेको छ । त्यसैको संकेत पनि थियो लिग खेल्ने क्लबलाई तयारी खर्च र पुरस्कार बढाउने प्रस्तावमा चर्को बहस । यसको प्रत्यक्ष फाइदा राजधानीका ४२ क्लबलाई हुने भयो ।एन्फाको नेतृत्व शेर्पाले लिएपछि दुईपल्ट राष्ट्रिय लिग आयोजना गर्ने घोषणा गर्दै क्यालेन्डरमै समेटिएको छ । तर, सञ्चालन भने भएको छैन । राष्ट्रिय लिग पछिल्लोपल्ट २०७१७२ मा भएको थियो, जसको च्याम्पियन थ्रीस्टारले १ करोड रुपैयाँ पुरस्कार कब्जा गरेको थियो । नेपाली फुटबलमा अहिलेसम्मकै ठूलो पुरस्कार त्यही हो ।"
रहेनन् पहिलो ओलम्पिक सेफ द मिसन,"(काठमाडौं)  नेपालले सन् १९६४ को टोकियो ओलम्पिकमा पहिलोपल्ट सहभागिता जनाएको थियो । त्यस अर्थमा त्यस संस्करणको ओलम्पिकको नेपाली खेलकुदमा ठूलो महत्त्व छ । कुल ६ खेलाडीसहित सानो नेपाली टोली थियो, त्यो । त्यसकै एक सदस्य द्वारिकाराम भगत माथेमाको गत साता निधन भएको छ । त्यस ओलम्पिकको उद्घाटन समारोहमा उनले नेपालको झन्डा बोक्ने अवसर पाएका थिए, किनभने उनी त्यस ओलम्पिकमा नेपालका सेफ द मिसन थिए ।त्यस अर्थमा नेपालको ओलम्पिक इतिहासमा उनी भाग्यमानी पहिलो सेफ द मिसन थिए । नेपालमा खेलकुदको आधिकारिक रूपमा जग बस्न खोज्दाको जमानाका तिनै माथेमाको गत साता ९० वर्षको उमेरमा निधन भएको हो । सुरुआती समयमा उनले नेपाली खेलकुदका महत्त्वपूर्ण पदमा लामो समय बिताए र अहिले उनको निधन भने त्यही नेपाली खेलकुदका लागि गुपचुप जस्तै रह्यो । कम्तीमा पनि पहिलो ओलम्पिक सेफ द मिसनका रूपमा उनलाई सम्झनुपर्ने नै थियो ।नेपाली खेलकुदका लागि उनी ऐतिहासिक व्यक्तित्व हुन्, नेपाल ओलम्पिक कमिटीका उपाध्यक्ष तथा कार्यकारी निर्देशक चतुरानन्दराज वैद्य मान्छन् । टोकियो ओलम्पिकमा सहभागी सबै खेलाडीदेखि पदाधिकारी नेपाली ओलम्पिकका लागि ऐतिहासिक नाम हुन्, उनले भने । नेपाली खेलकुदका लागि उनको सबैभन्दा ठूलो योगदान भनेको प्रतियोगिताका रूपमा पञ्चायतकालमा वीरेन्द्र सिल्डको जन्म हो । उनी त्यस प्रतियोगिताका एक प्रमुख योजनाकार थिए ।आफ्नो युवा समूहमा माथेमाले लगभग सबै खेल खेले, तर उनी सायद उत्कृष्ट खेलाडी थिएनन् । तर उनी इन्स्ट्रक्टर भने उम्दा थिए । सुरुआती शिक्षा भारतको दार्जिलिङमा हासिल गरेका उनले नेपाल फर्केयता शारीरिक शिक्षामा जोड दिएर काम गरेका थिए । लामो समय सरकारी सेवामा रहे र त्यसपछि नेपाली खेलकुदमै व्यस्त रहे । वरिष्ठ पत्रकार श्याम चित्रकार मान्छन्, माथेमाले पर्दा पछाडि रहेर लामो समय नेपाली खेलकुदको सेवा गरे ।उनी भन्छन्, उनी नेपाली खेलकुदले कहिल्यै बिर्सन नहुने नाम हो । पञ्चायतको समयमा वीरेन्द्र सिल्ड नै त्यस्तो प्रतियोगिता थियो, जसले लगातार राष्ट्रिय र अन्तर्राष्ट्रिय खेलाडीलाई जन्म दिइरह्यो । माथेमाले नेपाल एमेच्योर एथलेटिक्स संघसँगै खेलकुद परिषद्, ओलम्पिक कमिटी र नेपाल फुटबल संघमा रहेर लामो समय काम गरे । सन् २०२५ देखि २०४५ सम्म उनी एथलेटिक्स संघका अध्यक्ष थिए । यस्तै २०२६ देखि २०४५ सम्म उनी परिषद्का सदस्य थिए ।उनले २०१६ देखि २०२४ सम्म तात्कालीन नेपाल फुटबल संघका महासचिव भएर काम गरे । उनी ओलम्पिक कमिटीमा सदस्य रहे, जति बेला यो संघको नेतृत्वमा खड्गविक्रम शाह थिए । कमिटीले उनको निधनमा शोक पनि जनाएको छ र नेपाली खेलकुदमा उनको योगदानको मूल्यांकन गर्नुपर्ने पनि बताएको छ । पत्रकार चित्रकार भन्छन्, सुरुआती दिनमा नेपाली एथलेटिक्स काठमाडौंमै मात्र केन्द्रित थियो, माथेमाले नै यसलाई पहिलोपल्ट राजधानी बाहिर लाने काम गरे ।माथेमाका भाइ श्रीराम भगत माथेमा के मान्छन् भने उनको सबैभन्दा ठूलो योगदान नेपाली एथलेटिक्स र फुटबलमा रह्यो । ती सुरुआती दिन थिए र उनले यी खेलको जग बसाउन ठोस भूमिका खेले । हाम्रो परिवार नेपाली खेलकुदप्रति उहाँले पुर्याउनुभएको योगदानको गर्व गर्छ, उनी भन्छन् । माथेमाको शनिबार अन्तिम संस्कार गरिएको थियो । नेपाली खेलकुदलाई आफ्नो इतिहास बिर्सने बानी छ, नेपालको पहिलो ओलम्पिक सेफ द मिसनको निधन पनि यस्तै रह्यो ।"
अन्ततः थ्रीस्टार लयमा,"काठमाडौं (कास) थ्रीस्टार क्लब त्यहीं पुगेको छ, जहाँ हुनुपर्ने थियो । के थ्रीस्टारले लय समातेको हो त ? अन्ततः सायद यस्तै भएको छ । थ्रीस्टार नेपाली घरेलु फुटबलको त्यस्तो टिम हो, जसले उपाधिको लागि चुनौती दिने गर्छ । सकेन भने पनि शीर्ष चारका लागि । अन्यथा यो क्लबलाई सुहाउँदैन पनि । सहिद स्मारक लिग ए डिभिजन ०७८ को आइतबार दशरथ रंगशालामा भएको खेलमा थ्रीस्टारले हिमालयन शेर्पालाई २० ले पराजित गर्यो ।यो जितको धेरै अर्थ छ । थ्रीस्टार लगातार ६ खेलमा अपराजित रहेको छ, भलै त्यसमा चार बराबरी रहे । अझ तीन गोलरहित बराबरी । अनि आठ खेलमा पाँच क्लिन सिट पनि पुगेको छ । थ्रीस्टारको यो लगातार दोस्रो जित हो, यसले भने बढी अर्थ राख्छ । यो जितपछि थ्रीस्टारको १३ अंक भएको छ र यो शीर्ष चारबाट खालि एकै अंकको मात्र दूरी हो । उसले अब तेस्रो स्थानका लागि आर्मी र संकटालाई चुनौती पेस गर्न सक्नेछ ।शीर्ष दुई स्थानमा रहेका मछिन्द्र र मनाङ भने उसको पहुँचमा छैनन् । खेलपछि थ्रीस्टार प्रशिक्षक उर्जन श्रेष्ठले भने, जितमा खुसी छौं । पहिलो हाफमा गोल हुन सकेन । तर दोस्रो हाफमा राम्रो खेल्यौं र गोल निस्कियो । अन्सुमन क्रोमा आएपछि राम्रो भएको छ । उनलाई हामीले पहिले नै अनुबन्ध गर्नुपर्ने थियो । अब टिम राम्रो हुनेछ ।पहिलो गोल ५७ औं मिनेटमा निस्केको थियो, जतिबेला रितिककुमार खड्काको प्रहार हेभी डिफ्लेक्ट हुँदै गोलमा परिणत भयो । त्यो प्रहार बचाउने क्रममा अमृत श्रेष्ठलाई छोएको बलले पोस्टको दिशा लियो । हिमालयनका गोलरक्षक दीप कार्कीले बलको बाटो अनुमान गर्न सकेनन् । त्यो गोल धेरै अर्थमा आत्मघाती जस्तै देखियो, त्यसमा अमृतको दोष थिएन र रेफ्री कबिन व्यञ्जनकारले त्यसलाई आत्मघाती गोल पनि मानेनन् । दोस्रो गोल भने तिनै क्रोमाको नाममा रह्यो, जसको आगमनपछि थ्रीस्टारको प्रदर्शन सुधारिएको छ । लाइबेरियाली फरवार्डले इन्ज्युरी समयको सातौं मिनेटमा यो गोल गरे, सब्टिच्युट लाकेन लिम्बूले निकालेको सटीक पासमा । हिमालयनमाथि थ्रीस्टारले गौरव मान्न मिल्ने अपराजित यात्रा कायम रह्यो । यी दुई टिमबीच भएका ६ खेलमा यो थ्रीस्टारको चौथो जित हो, बाँकी दुई खेल बराबरीमा टुंगेका छन् ।हारपछि हिमालयनको लगातार तीन खेलको जित यात्रा टुंगेको छ । हिमालयन ११ अंकमा पाँचौं स्थानमा झरेको छ । थ्रीस्टारका पूर्वखेलाडी रहेका युगलकिशोर राई अहिले हिमालयनका प्रशिक्षक छन् । हारलाई विश्लेषण गर्दै उनले भने, हामीले अवसर त बनायौं, तर त्यसलाई गुमायौं पनि । फुटबलमा जित्न स्कोर गर्नुपर्ने हुन्छ नै । समग्रमा खेल राम्रै रह्यो, आज जितेको भए, शीर्ष तीनको लडाइँमा हुने थियौं । अब त्यो रहेन ।"
इंग्ल्यान्ड जोगियो,सिड्नी (एएफपी) इंग्ल्यान्डले चौथो टेस्टको अन्तिम दिन आइतबार अस्ट्रेलियालाई बराबरीमा रोकेको छ । घरेलु टिमलाई सिरिजमा ४० को अग्रता लिनबाट रोक्ने क्रममा इंग्ल्यान्डसँग खालि एक विकेट मात्र बाँकी रहेको थियो । उसका ११ औं क्रमका ब्याट्सम्यान जेम्स एन्डरसनले निकै तनावबीच लेग स्पिनर स्टिभ स्मिथको अन्तिम ओभर डटेर रोकेका थिए ।दिनको खेल सकिँदा इंग्ल्यान्ड नौ विकेट गुमाएर २ सय ७० रनको स्थितिमा थियो । स्मिथले स्पिन आक्रमण बुनेका बेला एन्डरसनलाई आठ खेलाडीले चारैतर्फबाट घेरेका थिए । स्मिथकै बलमा अस्ट्रेलियाले ज्याक लेचको विकेट लिएपछि जित सम्भव देखिएको थियो । डेविड वार्नरले २६ रन बनाएका लेचको स्लिपमा क्याच लिएका थिए ।त्यसपछि एन्डरसन र अर्का अनुभवी तीब्र बलर स्टुवार्ट ब्रोडले अन्तिम दुई ओभर बहादुरीपूर्वक सामना गरे । यसअघि इंग्ल्यान्डका लागि बेन स्टोक्सले ६० रन बनाए र यो उनको यस टेस्टमा दोस्रो अर्धशतक हो । यस्तै पहिलो इनिङ्समा सुदृढ शतक बनाएका जोनी बेयरस्टोले ४१ रनको योगदान दिए ।चिया सत्रपछि जितका लागि हतारिएको अस्ट्रेलियाले त्यस क्रममा आवश्यक विकेट भने लिन सकेन । यो नतिजापछि घरेलु टिम पाँच खेलको सिरिजमा एकपक्षीय ५० को क्लिन स्विप लिनबाट रोकिएको छ । अब अन्तिम तथा पाँचौं टेस्ट शुक्रबार होबार्टमा सुरु हुनेछ र यो डेनाइट खेल रहनेछ ।
प्रधानमन्त्री कप क्रिकेट आजदेखि,"काठमाडौं (कास) प्रधानमन्त्री कप पुरुष राष्ट्रिय क्रिकेट प्रतियोगिता सोमबारदेखि सुरु हुँदै छ । राष्ट्रिय खेलकुद परिषद् (राखेप) को पूर्ण सहयोगमा हुने यो प्रतियोगिताका तीन संस्करण यसअघि एकदिवसीय संरचनामा हँॅदै आएको थियो ।फेब्रुअरी १५ देखि ओमानमा हुने विश्व ट्वान्टी२० छनोटका लागि नेपाल क्रिकेट संघ (क्यान) ले यसपटक राखेपसँगको स्वीकृतिमा ट्वान्टी२० संरचनामा आयोजना गर्न लागेको हो । विश्व ट्वान्टी२० छनोटका लागि क्यानले प्रारम्भिक चरणमा ३० खेलाडी छनोट गरेर बन्द प्रशिक्षण सञ्चालन गर्दै आएको छ । यी खेलाडीले अब प्रधानमन्त्री कपमा आआफ्नो टोलीबाट खेल्नेछन् । प्रतियोगितामा ७ प्रदेश तथा त्रिभुवन आर्मी क्लब, नेपाल पुलिस क्लब र नेपाल एपीएफ क्लब गरी १० टोलीको सहभागिता रहनेछ । समूह ए मा आर्मी, कर्णाली प्रदेश, पुलिस, सुदूरपश्चिम प्रदेश र प्रदेश १ तथा समूह बी मा एपीएफ, प्रदेश २, वाग्मती प्रदेश, लुम्बिनी प्रदेश र गण्डकी प्रदेश रहेका छन् । समूहका शीर्ष दुई टोली सेमिफाइनल पुग्नेछन् । नेपाली टोलीका महत्त्वपूर्ण अलराउन्डर करण केसीले आर्मी छाडेर नेपाल पुलिसबाट खेल्ने भएका छन् । आर्मीकै विकेटकिपर राजु रिजालले गृहनगर सुदूरपश्चिमबाट खेल्ने भएका छन् । पहिलो दिन त्रिवि क्रिकेट मैदान कीर्तिपुरमा आर्मी र कर्णाली तथा एपीएफ र प्रदेश २ तथा मूलपानी माथिल्लो मैदानमा पुलिस र सुदूरपश्चिमाञ्चल तथा वाग्मती र लुम्बिनीका बीच प्रतिस्पर्धा हुनेछ ।"
