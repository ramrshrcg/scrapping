शीर्षक,विवरण
लुम्बिनी गुरुयोजना नमिच्न माग,"क्याम्पिङ ग्राउन्डलाई गुरुयोजनाअनुसार बनाउन खुला प्रतिस्पर्धामा लैजानुपर्थ्यो, उनले भने, यसो नगर्दा कोष पदाधिकारीमाथि नै प्रश्न उब्जिएको छ । लुम्बिनी क्षेत्रका नौ गाउँका गरिब विपन्नले खुनपसिना बगाएर जोडेको जग्गा लुम्बिनीलाई विश्वकै आध्यात्मिक केन्द्र बनाउन दिएको स्थानीय लीलामणि शर्माले बताए । लुम्बिनी गुरुयोजनाको १ हजार १ सय ९० बिघा जनताको जमिन हो, उनले भने, त्यसलाई व्यक्तिगत रूपमा उपयोग गर्नु राम्रो होइन । सरकारलाई विश्वास गरेर स्थानीयले दिएको जग्गा अहिले दुरुपयोग हँॅदा जनस्तरबाट विरोध हुनु स्वाभाविक भएको उनले बताए । लुम्बिनी विकास कोषलाई संयमित र जिम्मेवारीबोध गराउन एवं अहिलेसम्म भएका कमीकमजोरी र त्रुटि पत्ता लगाउन एउटा उच्चस्तरीय छानबिन समिति बनाउनुपर्ने व्यवसायी हेमबहादुर विष्टले बताए । गल्तीकमजोरी गर्दै जाने र कारबाही नहुने प्रवृत्तिका कारण विकृतिले प्रश्रय पाएको छ, उनले भने, गुरुयोजनाविपरीत काम गर्नेलाई कारबाही हुनुपर्यो । सरकार परिवर्तनपिच्छे स्वार्थ समूहले मन्त्रीलाई दबाब र प्रभावमा पारेर लुम्बिनीमा जथाभाबी काम गराइरहेको आरोप स्थानीय पिन्टु बनियाले लगाए ।"
माघमा संसदीय र त्यसपछि मात्रै स्थानीय चुनाव !,"ऐन बनाउँदा त हामीले जनताको अधिकारलाई ध्यान दिएका थियौं, स्थानीय तह निर्वाचन ऐनमा दुई महिनाअघि नै निर्वाचन गर्नुपर्ने प्रावधान पारित गर्ने तत्कालीन राज्य व्यवस्था समिति सभापति दिलबहादुर घर्ती भन्छन्, संविधानसँग बाझिने भए त्यस बेला नै यो प्रावधान राखिने थिएन । सबै दलहरू एकमत भएर ऐन पारित भएको हो, अहिले निर्वाचन नगर्न दलहरूले संविधान र कानुनको छिद्र खोजिरहेको घर्तीको आरोप छ । निर्वाचन ऐनअनुसार स्थानीय तहका जनप्रतिनिधिको पदावधि जेठ ५ मा सकिँदै छ । निर्वाचन आयोगले निर्वाचन एकै पटक गर्ने हो भने वैशाख १४ र दुई चरणमा गर्ने हो भने पहिलो चरण वैशाख १४ मा र दोस्रो चरणको वैशाख २२ मा गर्न प्रस्ताव गरेको छ । आयोगले माघ पहिलो साता निर्वाचनको मिति घोषणा नभए जेठ ५ अघि निर्वाचित जनप्रतिनिधि पठाउन सम्भव नभएको बताइसकेको छ । तर माघ पहिलो साता सकिँदा सरकार भने निर्वाचन गर्ने होइन, सार्ने गृहकार्यमा लागेको छ । आयोगको दबाबपछि सत्तारूढ दलमा स्थानीय तहको निर्वाचन पहिला कि प्रतिनिधिसभाको निर्वाचन पहिला भन्ने बहस सुरु गरिएको थियो । समितिकी तत्कालीन सदस्य तथा माओवादी नेत्री रेखा शर्माले कानुन बनाउँदा अन्तर्राष्ट्रिय अभ्यास हेरेर संविधान प्रतिकूल नहुने गरी बनाएको दाबी गर्छिन् । त्यस बेला स्थानीय निकाय लामो समय रिक्त भएको हामीले भोगेका थियौं । यस्तो अवस्था नआओस् भनेर संविधानभन्दा प्रगतिशील कानुन बनाइएको हो, उनले भनिन्, निर्वाचन भएपछि नयाँ जनप्रतिनिधिको शपथ हुने र कार्यभार सम्हाल्ने अनि पुरानोले हस्तान्तरण गरोस् भनेर कार्यकाल सकिनुअघि नै निर्वाचनको प्रावधान राखिएको हो । यो व्यवस्था सबै दलहरूले एकमतले पारित गरेको हो ।कानुनी प्रावधान संविधानविपरीत भएमा संशोधन गर्न सकिने शर्माको भनाइ छ । संविधान त परिवर्तन हुन्छ भने ऐनको प्रावधान पनि परिवर्तन गर्न सकिन्छ, उनले भनिन् । समिति सदस्य रहेका गंगालाल तुलाधर भने त्यस बेला समितिले संवैधानिक व्यवस्था ख्याल नगरेको टिप्पणी गर्छन् । तत्कालीन एमाले सांसद तुलाधार अहिले एकीकृत समाजवादीमा छन् ।कानुन बनाउने बेला हामी भावनामा बगेछौं, उनी भन्छन्, संविधानले परिकल्पना गरेको जनप्रतिनिधिविहीनताको अन्त्य गर्न दुई महिनाअघि नै निर्वाचन गर्नुपर्ने प्रावधान राखेका हौं । संविधानमा कार्यकाल सकिएको ६ महिनासम्म निर्वाचन गर्ने भन्दाभन्दै हामीले २ महिनाअघि नै निर्वाचन गर्ने भन्ने प्रावधान राख्नु गल्ती भयो ।संसदीय निर्वाचन पनि मंसिरको सट्टा माघ वा फागुन पहिलो सातामा गर्ने विषयमा गठबन्धनका नेताहरूले छलफल गरिरहेका छन्, यसका लागि पनि कानुनी तर्कको खोजी भइरहेको बालुवाटार स्रोतले बतायो । प्रतिनिधिसभाको मतदान २०७४ मंसिरमा भए पनि समानुपातिक उम्मेदवार चयनसहितको प्रक्रिया पूरा गरेर राष्ट्रपतिलाई प्रतिवेदन बुझाउने काम फागुन २ मा मात्र भएको हो, चुनाव सकिएको दिन त्यसैलाई मानेर कार्यकाल पनि त्यहीअनुसार गणना हुन्छ भन्ने मत आएको छ, यो विषयमा टुंगोमा पुग्दै छौं, एक मन्त्रीले भने । संविधानविद् पूर्णमान शाक्यका अनुसार संघको निर्वाचन अघि सार्न नमिल्ने भएपछि कानुनको छिद्रमा खेलेर सत्ता गठबन्धन दलका नेताहरूले कानुन संशोधन गर्ने बाटो लिन खोजेको टिप्पणी गरे । उहाँहरूको मनस्थिति स्थानीय तहको निर्वाचन अघि गर्ने थिएन । संघको समेत एकैचोटि गर्न सकिन्छ कि भन्नेमा थियो । संघको निर्वाचन अघि सार्न नमिल्ने भएपछि संविधान र कानुनमा भएका केही अस्पष्ट छिद्रमा पसेर स्थानीय तहको निर्वाचन सार्न खोजेको देखिन्छ, उनले कान्तिपुरसँग भने, संविधान र कानुनले निर्वाचन गर्न मिल्छ कि मिल्दैन भन्ने प्रश्नतिर भन्दा गठबन्धनका नेताहरू आआफ्नो पार्टीको हितमा कानुन संशोधन गर्न लाग्नुभएको छ ।प्रमुख प्रतिपक्षले स्थानीय तहको निर्वाचन सार्ने गरी सरकारले ल्याउने कानुन संशोधनको विधेयक संसद्बाट पारित हुन नदिने रणनीतिसमेत बनाएको छ । तर सरकारले अध्यादेशबाटै कानुन संशोधन गर्ने तयारीसमेत गरेको छ । संविधानसँग बाझिएको हदसम्म कानुन अमान्य हुन्छ, त्यस्तो कानुन कि संशोधन गर्नुपर्छ कि अदालतले बदर गर्नुपर्छ, कानुन संशोधनका लागि संसद् अवरोध भइरहेकाले अध्यादेशको बाटोबाट सरकारले संशोधन गर्न सक्छ, कानुनविद् शाक्यले भने, संविधान र कानुनको व्यवस्थामा तर्क गर्न ठाउँ होलान् तर लोकतन्त्रमा अध्यादेशबाट निर्वाचन सार्ने बाटो राम्रो होइन ।कांग्रेस नेता रमेश लेखकले पनि संविधान र कानुनको मर्मअनुसार वैशाखमै निर्वाचन हुनुपर्ने भन्दै त्यसबाट कुनै पनि दल भाग्न नहुने बताउँछन् । संविधानको एउटा धारा र वाक्यांश पढेर अर्थ लगाउन नमिल्ने भन्दै धारा २२५ मा भएको गाउँनगरसभा गठनसम्बन्धी व्यवस्थालाई गलत व्याख्या गर्न खोजिएको उनको तर्क छ । संविधान र कानुन बाझिएको छैन । गाउँपालिका र नगरपालिकाका पदाधिकारीको निर्वाचनपछि सभाको निर्वाचन हुने व्यवस्था छ, त्यसका लागि संविधानले ६ महिना भनेको हो, त्यसलाई अन्यथा अर्थ लगाएर निर्वाचन नगरी लामो समय स्थानीय तह कर्मचारीको भरमा छाड्दा भ्रष्टाचार मौलाउँछ ।महान्यायाधिवक्ता खम्मबहादुर खाती भने प्रधानमन्त्रीले स्थानीय तहकै निर्वाचनको मिति तोक्ने विषयमा उत्पन्न कानुनी जटिलताबारे छलफल गर्न खोज्नु स्वाभाविक भएको बताउँछन् । स्थानीय पदाधिकारीको कार्यकाल पूरा नगरी उनीहरूलाई हटाउन मिल्छ कि मिल्दैन भन्ने मुख्य प्रश्न हो, खातीले भने, वैशाखमा निर्वाचन गर्दा असोज २ को तेस्रो चरणको निर्वाचनबाट चुनिएका पदाधिकारीको कार्यकाल पूरा हुन पाउँदैन । यो विषय बाहिर नआए पनि मधेस प्रदेशमा जनगुनासो आइसकेको छ । संविधानको व्यवस्था मान्ने हो भने ऐनमा संशोधन गर्नुपर्ने हुन्छ ।स्थानीय तहमा एमालेको वर्चस्व छ । असोज २ लाई अन्तिम कार्यकाल मानेर त्यसको ६ महिनाको समय बढाउँदा स्थानीय तह पूरै कर्मचारीको हातमा जान्छ । कर्मचारीको हातमा जानु भनेको एमालेबाट स्थानीय तहका सबै स्रोत साधन केन्द्रीय सरकारको हातमा आउनु हो । त्यस्तो अराजनीतिक दाउपेचका लागि लोकतान्त्रिक अभ्यास रोक्नु हुन्न, कांग्रेसकै अर्का नेता भन्छन् ।"
सरकारका नीति र नियतमाथि एमालेका प्रश्नैप्रश्न,"एमालेले उक्त प्रस्तावलाई स्थानीय चुनाव पर धकेल्ने र मुलुकमा राजनीतिक अन्योल सिर्जना गर्ने गलत नियतका साथ अगाडि सारिएको दाबी गरेको छ । प्रतिनिधिसभाको कार्यकाल पाँच वर्ष नै हुनुपर्छ भन्ने तर्क गर्दै यसको पुनःस्थापनालाई संविधानको जितका रूपमा व्याख्या गर्ने नेताहरूले नै आज कुन नैतिकता, कुन तर्क र कुन आधारमा अर्ली इलेक्सनको कुरा गर्दै छन्, एमालेले विज्ञप्तिमा भनेको छ, यसो गर्नुअघि उनीहरूले गत वर्ष सडक आन्दोलनका नाममा प्रदर्शन गरेको अराजकताका लागि जनतासँग क्षमायाचना गर्नु पर्दैन ? सत्ता गठबन्धनले पछिल्लो समय भने तीनवटै निर्वाचन एकैपटक गर्ने विकल्पमा छलफल सुरु गरेको छ । एमालेले मुलुकको बाह्य सम्बन्धमा गम्भीर असन्तुलन र विचलन देखा परेको दाबी पनि गरेको छ । राष्ट्रिय हितलाई केन्द्रबिन्दुमा राखेर स्वतन्त्र र सन्तुलित विदेश नीति अवलम्बन गर्नॅपर्नेमा विदेशीहरूका लागि कम्फर्टेबल बन्ने वचनबद्धतासहित गठन भएको गठबन्धन सरकार नेपालको राष्ट्रिय हितमाथि निरन्तर आँच पुगिरहँदा पनि मूकदर्शक बनेको छ, विज्ञप्तिमा भनिएको छ, भारतसँग ऐतिहासिक सन्धि दस्ताबेज र प्रमाणका आधारमा सीमा विषय टुंगो लगाउन सार्थक पहल गर्नॅ त परको कुरा लिम्पियाधुरा, लिपुलेक र कालापानीलगायत नेपाली भूभागमा भारतबाट एकतर्फी संरचना निर्माण भइरहँदा आपत्ति जनाउँदै नेपालको अडान स्पष्ट पार्नसमेत नसक्ने निरीहता प्रकट गरिरहेको छ । विगतमै टुंगिसकेको चीनसँगको सीमाको प्रश्नमा एकतर्फी रूपमा छानबिन समिति बनाएको सरकारले समितिको प्रतिवेदनलाई गुपचुप राखेर छिमेकी राष्ट्रसँगको सम्बन्धमा आशंका र अविश्वास पैदा गरिरहेको एमालेको आरोप छ । अमेरिकी निकाय एमसीसीसँगको सम्झौताका बारेमा सत्ता गठबन्धनकै नेताहरूले दिइरहेका विरोधाभाषपूर्ण अभिव्यक्तिले विकास परियोजनालाई भूराजनीतिक द्वन्द्वको विषय बनाउन भूमिका खेलेको एमालेको टिप्पणी छ । अमेरिकी अधिकारीहरूसँग एक खालको र आफ्ना कार्यकर्तासँग बेग्लै खालको कुरा गर्ने गठबन्धन नेताहरूले द्वैध भूमिका खेलिरहेका छन् र जनतालाई दिग्भ्रमित पारिरहेका छन्, विज्ञप्तिमा भनिएको छ, उनीहरूले हिजो आफैंले हस्ताक्षर गरेको सम्झौता ठीक थियो कि थिएन भनेर पाँच वर्षपछि अध्ययन कार्यदल बनाउने जस्ता हास्यास्पद र कच्चा काम गरिरहेका छन् । राजनीतिक पूर्वाग्रहका आधारमा एकैचोटि दर्जनौं मुलुकबाट राजदूत फिर्ता गराइएको र नेपालसँग महत्त्वपूर्ण सम्बन्ध रहेका मुलुकस्थित नियोगहरूलाई महिनौंसम्म राजदूतविहीन बनाउने गैरजिम्मेवार काम सरकारले गरेको एमालेको आरोप छ ।एमालेले सरकार कोभिड नियन्त्रणमा पनि असफल भएको आरोप लगाएको छ । कोभिड महामारीको नयाँ लहरले जनजीवन फेरि आक्रान्त हुन थालेको छ । पूर्ववर्ती सरकारले शून्यबाट सुरु गरेर ८० भन्दा बढी कोभिड प्रयोगशाला, दर्जनौं कोभिड अस्पताल, हजारौं शय्या, अक्सिजन प्लान्ट, थप पूर्वाधार एवं पर्याप्त खोपको प्रबन्ध गरेको थियो । तर, यो सरकार महामारीको नयाँ लहरमा गैरजिम्मेवार र निष्प्रभावी देखिएको छ, विज्ञप्तिमा भनिएको छ । सरकारी अधिकारीहरूबाट नै २४ लाखभन्दा बढी खोप हराएको अभिव्यक्ति आएको भन्दै एमालेले त्यसको जिम्मेवार को हो भन्दै सरकारसँग प्रश्न गरेको छ । एकातिर यति ठूलो मात्रामा खोप गायब पारिएको छ भने अर्कातिर भण्डारमा भएको खोपको सही वितरण हुन नसक्दा हजारौं नागरिक खोपबाट वञ्चित छन्, एमालेले भनेको छ, अरू त अरू, खोप लगाउन आवश्यक सिरिन्ज र अत्यन्त आधारभूत मानिएको औषधि सिटामोलसमेत उपलब्ध गराउन नसक्नुले सरकार कति गैरजिम्मेवार छ भन्ने स्पष्ट हुन्छ । सरकारले अकारण स्वास्थ्य क्षेत्रको बजेटसमेत कटौती गरी जनस्वास्थ्यको विषयमाथि खेलवाड गरिरहेको आरोप पनि एमालेको छ । अर्थतन्त्रका सबै सूचकले गम्भीर अनिष्टको संकेत गरिरहेको दाबी एमालेले गरेको छ । पूर्ववर्ती सरकारले ल्याएको लोकप्रिय बजेटलाई विस्थापन गरेर नयाँ बजेट ल्याएको यस सरकारको कार्यकालमा विकासको गति ठप्पजस्तै भएको छ, विज्ञप्तिमा भनिएको छ, नेपाल राष्ट्र बैंकले सार्वजनिक गरेको मुलुकको आर्थिक अवस्थाको विवरणले मुलुक आर्थिक संकटतिर उन्मुख भएको चिन्ताजनक तस्बिर प्रस्तुत गरेको छ । राष्ट्रिय सतर्कता केन्द्र, राजस्व अनुसन्धान विभाग, सम्पत्ति शुद्धीकरण विभागजस्ता नियामक निकायलाई निहित स्वार्थ र राजनीतिक आस्थाका आधारमा परिचालन गरिएको एमालेको दाबी छ । ओली प्रधानमन्त्री हुँदा ती विभाग प्रधानमन्त्री कार्यालय मातहत सारिएको थियो । सरकारले विकास साझेदारको विश्वाससमेत गुमाउँदै गएको आरोप पनि एमालेको छ । प्रधानमन्त्री देउवाले शुक्रबार देशवासीका नाममा सम्बोधन गर्दै सरकार गठन भएको ६ महिनामै राजनीतिक स्थायित्वसँगै विकास, सुशासन र समृद्धि हासिल गर्ने बलियो आधार खडा भएको बताएका थिए । संयुक्त सरकारले अंगीकार गरेका नीतिहरूप्रति जनसमर्थन र सहयोग प्राप्त भएको छ । संविधान र संवैधानिक प्रणालीको रक्षा भएको छ र विधिको शासन सुदृढ बनेको छ । जनतामा त्रास र भय एवं राजनीतिक स्थायित्वप्रतिको संशयको अन्त्य भएको छ, देउवाको भनाइ थियो ।"
'मलाई त डिप्रेसन नै भयो,"आसमान तामाङ, सिन्धुपाल्चोकदुबईमै दुई वर्ष लाइफगार्डको जागिर पूरा गरेपछि रञ्जना त्रिनेत्र म्यानेजमेन्ट कन्सल्टेन्सीका सञ्चालक कोमलराज उपाध्यायले नै जब स्टाटस परिवर्तन गर, राम्रो हुन्छ भने । मसँग सुरक्षाको लाइसेन्स पनि थियो । जुन कम्पनीमा जाने भनिएको थियो, उसले इभिसा र अफर लेटर दियो । राजीनामा पत्र र भिसा रद्द गरेको पत्र बोकेर आएँ । यो एजेन्सी र कम्पनी मिलेर मलाई झुलाइदिए । नयाँ भिसा नलागेपछि मेरो ओभरस्टे सुरु भयो । दैनिक जरिवाना बढिरहेको छ । जरिवाना तिर्न घरबाट ७० हजार मगाएको थिएँ । त्यो पनि उनीहरूले खाइदिए ।अफरलेटर दिएर काम नदिएपछि म उजुरी लिएर प्रहरीमा गएँ । प्रहरीले कोर्टमा जान भन्यो । त्यहाँ गएपछि मुद्दा लड्नुपर्छ । यसका लागि अर्को जिल्ला जानुपर्ने रहेछ । त्यहाँ पुग्न गाडी भाडा थिएन । अहिले खानाका लागि पनि सोच्नुपर्ने भएको छ । मैले साह्रै दुःख पाएँ । मेरो दिमागले काम नै गर्न छोडिसक्यो । पैसा लिएर समयमा केही काम नगर्दो रहेछ । काम दिलाइदिन भन्दै म त्रिनेत्रमा एक वर्षमा हजार खेप पुगिसकें । मलाई त डिप्रेसन नै भयो ।"
अफगानिस्तानको मानवीय संकटमा मुकदर्शक सार्क,"(काठमाडौं)  प्रधानमन्त्री शेरबहादुर देउवाले शुक्रबार देशवासीका नाममा सम्बोधन गर्ने क्रममा अफगानिस्तानलाई गरेको मानवीय सहयोगलाई पनि आफ्नो सरकारको उपलब्धिका रूपमा चित्रण गरे । अफगानिस्तानका जनता मानवीय संटकमा परेको भन्दै संयुक्त राष्ट्रसंघ (यूएन) ले सहयोगको आह्वान गरेपछि नेपालले विमान चार्टर्ड गरेर खाद्यान्न, औषधि र कपडा गरी १४ टन सामग्री यही माघ २ मा काबुल पुर्याएको थियो । उक्त सहयोगको अंश झिनो भए पनि प्रधानमन्त्री देउवा र नेपाल सरकारले प्रशंसा पाएका थिए । करिब ३ करोड ८० लाख जनता रहेको अफगानिस्तानमा तालिवानले गत साउन ३१ मा सत्ता हातमा लिएपछि मानवीय संकट चुलिँदो छ । तालिवान सरकारलाई कुनै पनि मुलुकले मान्यता दिएको छैन । कान्छो सदस्य अफगानिस्तानमा संकटमा परेका बेला दक्षिण एसियाली क्षेत्रीय सहयोग संगठन (सार्क) किन हात बाँधेर बसिरहेको छ भन्ने प्रश्न उठिरहेको छ । क्षेत्रीय सहयोग र सहकार्य गर्ने भनेरै सार्क खुलेको हो । सन् २०१४ यता नेपाल सार्कको अध्यक्ष मुलुक छ । ग्रीस सन् २००४ मा चरम आर्थिक संकट पर्दा युरोपेली युनियन (ईयू) ले सहयोग गरेको थियो ।पूर्वपरराष्ट्रमन्त्री तथा कूटनीतिक विज्ञ भेखबहादुर थापा सार्क निष्क्रिय भएको धेरै वर्ष भइसकेको मान्छन् । सदस्य राष्ट्रभित्र भएको समस्याका बारेमा पनि सार्क केही बोलेको छैन । अफगानिस्तानमा अहिले संकट परेका बेला अपेक्षा गर्नु अस्वाभाविक हो, उनले भने । कूटनीतिक विज्ञ थापा सार्कको अध्यक्ष भएका नाताले नेपालले कुनै रचनात्मक पहल गरे सार्क र अफगानिस्तान दुवैलाई राम्रो हुने ठान्छन् । तर त्यस्तो पहल भएको देखिन्न । हामी अहिले आन्तरिक राजनीतिक भूलभुलैयामा परेका छौं । छिमेकमा भइरहेका विषयमा हाम्रो ध्यान पुगेको छैन । सार्क अध्यक्षको हैसियतमा जिम्मेवारी हुँदाहुँदै केही नगर्नु नसुहाउने कुरा हो, उनले भने । सदस्य मुलुकमा मानवीय संकटमा पर्दा सहयोग गर्न सकिन्छ भनेर सार्क एग्रिमेन्ट अफ र्यापिड रेस्पोन्स टु नेचुरल डिजास्टर भन्ने सम्झौता गरिएको छ । उक्त सम्झौतालाई सबै मुलुकले अनुमोदन पनि गरिसकेका छन् । सम्बन्धित मुलुकले संकट पर्दा सार्क सचिवालयमा सहयोगका लागि निवेदन दिने र महासचिवले अन्य मुलुकसँग सहकार्य र छलफल गरेर सहयोग उपलब्ध गराउन सक्ने व्यवस्था छ, सार्कका पूर्वमहासचिव अर्जुनबहादुर थापाले भने । सम्बन्धित मुलुकलाई खाद्य सहयोग पुर्याउन फुड बैंकको व्यवस्था छ । पाकिस्तानको इस्लामाबादमा सन् २००४ मा भएको १२ औं सार्क शिखर सम्मेलनले क्षेत्रीय फुड बैंकको अवधारणा पारित गरेको थियो । सन् २००७ मा नयाँदिल्लीमा भएको १४ औं सार्क शिखर सम्मेलनमा क्षेत्रीय फुड बैंकको सम्झौता पत्रमा हस्ताक्षर भयो । राष्ट्रिय खाद्य सुरक्षा प्रयासलाई क्षेत्रीय समर्थन प्रदान गर्नु, अन्तरदेशीय साझेदारी र क्षेत्रीय एकीकरण तथा क्षेत्रीय खाद्य समाधान सामूहिक कार्यमार्फत अभाव हटाउनु जस्ता यसका लक्ष्य हुन् । पूर्वमहासचिव थापाले अहिलेको अवस्थामा अफगानिस्तानले आफ्नोमा मानवीय संकट छ भन्दै सार्कसँग सहयोग माग्न सक्ने बताउँछन् । त्यसपछि सार्कका महासचिवले सम्बन्धित मुलुकसँग सहकार्य गरेर सहयोगका लागि प्रक्रिया अघि बढाउन सक्छन्, उनले भने, यो मानवीय संकट भएकाले त्यहाँको सरकारले मान्यता नपाए पनि नेपालले यसअघि दिएको सहयोग जस्तै गरी यूएनमार्फत सार्कले सहयोग गर्न सक्छ ।हुन त अफगानिस्तानको तालिवानी सरकारलाई मान्यता नदिए पनि पाकिस्तान, भारत, अमेरिकालगायत अन्य मुलुकले मानवीय सहयोग गरिरहेका छन् । धेरै मुलुकले यूएनमार्फत सहयोग गरिरहेका हुन् ।परराष्ट्रविज्ञ दिनेश भट्टराई यस्तो संकट परेकै बेला सार्क जस्तो क्षेत्रीय संगठनहरूको महत्त्व बढ्ने बताउँछन् । हाम्रोमा सार्क छ । त्यसैले आवश्यकता पर्दा यसलाई उपयोग गरेर अघि बढ्नुपर्छ । नेपाल आफैंले त अफगानिस्तानका जनतालाई सहयोग गर्यो, अब सार्क अध्यक्षको हैसियतमा नेपालले पहल गर्नु उचित देखिन्छ, उनले भने । पूर्वमहासचिव थापा अफगानिस्तानको सरकारले मान्यता नपाएको र नयाँ सरकारले अनुरोध नगरेको अवस्थामा नेपालले सार्कको अध्यक्षको हैसियतमा पहल गर्न सक्ने बताउँछन् । उनका अनुसार नेपाल मात्र नभएर सार्कको कुनै पनि सदस्य मुलुकले अफगानिस्तानमा मानवीय सहयोग गर्नेबारे सार्क सचिवालयमा प्रस्ताव गर्न सक्छ । त्यसपछि सार्कका महासचिवले सबै मुलुकसँग सहकार्य र छलफल गर्छन् । तर एउटा मुलुकले मात्र हुन्न भन्यो भने उक्त काम अघि बढ्दैन ।कोभिड१९ संक्रमणको सुरुआतकै दौरान सन् २०२० मार्चमा भारतका प्रधानमन्त्री नरेन्द्र मोदीले सार्क मुलुकका प्रमुखहरूबीच भर्चुअल बैठक राखेर महामारीविरुद्ध सहकार्य गर्न दक्षिण एसियाली मुलुकहरू एक हुनुपर्ने उल्लेख गरेका थिए । नेपाल सार्कको अध्यक्ष भएका नाताले त्यो काम नेपालले गर्नुपर्ने थियो, पूर्वमहासचिव थापाले भने, यस पटक नेपालले अध्यक्षको हैसियतमा अफगानिस्तानको मानवीय संकटमा सहयोग गर्न अग्रसरता लिनुपर्छ । मान्ने नमान्ने सदस्य मुलुकहरूको कुरा हो । मोदीकै पहलमा कोभिड१९ इमर्जेन्सी फन्ड (कोष) खडा गरिएको थियो । उक्त कोषमा सबै मुलुकले रकम छुट्याएका थिए । नेपालले पनि एक करोड रुपैयाँ छुट्याएको थियो । उक्त रकम कसरी खर्च गर्ने सन्दर्भमा पनि भारत र पाकिस्तान बीचमा कुरा बाँझियो । पाकिस्तानले एकीकृत रूपमा जम्मा गरेर आवश्यक परेका मुलुकलाई दिने प्रस्ताव अघि सारेको थियो । तर भारतले आवश्यकता भएको मुलुकलाई द्विपक्षीय सहयोगअनुसारै दिनुपर्ने तर्क गर्यो । त्यसपछि भारतले त्यही कोषको रकमबाट नेपाल र श्रीलंकालाई द्विपक्षीय रूपमा स्वास्थ्य सामग्री र औषधि सहयोग गर्यो । पाकिस्तानले पनि नेपाल र अन्य मुलुकलाई द्विपक्षीय रूपमै सहयोग गर्यो । नेपालले घोषणा गरेको रकम भने नेपाल सरकारकै खातामा छ । परराष्ट्र मन्त्रालयका एक अधिकारीका अनुसार नेपालले माघ २ मा अफगानिस्तानमा मानवीय सहयोग पठाउनुअघि परराष्ट्रमन्त्री नारायण खड्काले आफूनिकट रहेका कूटनीतिक मामिलाका विज्ञहरूसँग छलफल गरेका थिए । मन्त्री खड्काले सार्कको माध्यमबाट पहल गर्दा अन्य मुलुकले मान्ने वा नमान्ने समस्या हुने र समय पनि धेरै लाग्ने भएपछि नेपाल आफैंले सहयोग गर्ने निचोड निकालेका थिए । सार्कका हरेक गतिविधिलाई लिएर भारत र पाकिस्तान बीचमा फरकफरक धारणा आउने गरेकाले पनि नेपालले सोझै सहयोग गर्ने निर्णय गरेको थियो । पूर्वपरराष्ट्र सचिव मधुरमण आचार्य अहिलेको अफगानिस्तानको मानवीय संकटमा अध्यक्ष राष्ट्रको हैसियतमा नेपालले नेतृत्वदायी भूमिका खेल्दै सार्कमार्फत अघि बढ्नुपर्ने मान्छन् । सार्कले सहयोग गरेन, तर नेपालले आफैंले भए पनि गर्यो । सार्कमार्फत प्रयास गरेको भए राम्रो हुन्थ्यो, उनले भने, यही बहानामा सार्कलाई उठाउन पनि हुन्थ्यो । सार्कसँग पैसा पनि छ ।"
नेपालले अग्रसरता लिनुपर्छ,"क्षेत्रीय सहकार्य र सहयोगकै लागि गठन भएको सार्क आफ्नै सदस्य मुलुक अफगानिस्तानमा मानवीय संकट पर्दा किन अघि नसरेको हो ?सार्कले आफ्नो सदस्य मुलुकमा मानवीय सहयोग गर्न मिल्छ । त्यसका लागि सार्कका सबै सदस्यको सहमति पनि हुनुपर्छ । सार्कमा फुड बैंक को पनि व्यवस्था छ । आपत्कालीन अवस्था आयो भने फुड बैंक प्रयोग गरेर अन्य मुलुकले सहयोग गर्ने भनेका छन् । यी काम गर्न सार्ककै तहबाट निर्णय हुन आवश्यक छ ।अफगानिस्तानमा परिरहेको मानवीय संकटमा सहयोगको पहल कसले गर्ने त ?यस्तो संकट भएका बेला सबैभन्दा पहिला त प्रभावित मुलुकले सार्कको सम्बन्धित संयन्त्रमा अपिल गर्नुपर्छ । त्यसपछि सार्कका महासचिवले अन्य सदस्य मुलुकलाई यस्तो कुरा आएको छ भनेर पत्राचार गर्नुपर्यो । त्यसपछि सबै मुलुकले सल्लाह गर्छन् । सार्क फुड बैंकअन्तर्गत सहयोग गरौं भनेर सबै एकमत भएपछि सहयोगको काम अघि बढ्छ । फुड बैंक भनेर त्यस्तो बैंक नै छैन । तर सैद्धान्तिक रूपमा आवश्यक परेका बेला यो मुलुकले यति टन खाद्यान्न राख्ने भन्ने हुन्छ । सार्क सचिवालय आफूले केही गर्न सक्दैन । उदाहरणका लागि सन् २०१५ मा भूकम्प जाँदा मिडियामा सार्कको महासचिव नेपालकै भएर पनि केही गरेन भनेर लेखें । तर त्यस बेलासम्म सार्क एग्रिमेन्ट अफ र्यापिड रेस्पोन्स टु नेचुरल डिजास्टर भन्ने सम्झौतालाई अफगानिस्तानले अनुमोदन गरिसकेको थिएन । कुनै एक मुलुकले अनुमोदन गर्न बाँकी भएपछि लागू गर्न पनि मिल्दैन । अर्कोतर्फ नेपालमा विदेशी सहयोग धेरै आइहाल्थे र नेपाल सरकारले पनि सार्क सचिवालयलाई सहयोगका लागि अनुरोध गरेन । मैले त्यहाँका राष्ट्रपतिलाई आग्रह गरेपछि त्यसको दुई वर्षपछि अफगानिस्तानले उक्त सम्झौता अनुमोदन गर्यो । अफगानिस्तानमा शासन गरिरहेको तालिवान सरकारलाई कुनै पनि मुलुकले मान्यता दिएका छैनन् । यस्तोमा अफगानिस्तानले सहयोगका लागि अनुरोध गर्छ त ?तालिवान सरकारलाई अरूले मान्यता नदिए पनि त्यहाँ यो बेला गर्ने मानवीय सहयोग भनेको अर्कै हो । त्यहाँको जनतालाई दिने हो । जस्तै नेपालले पनि सामग्री लगेर त्यहाँको सरकारलाई होइन, यूएनमार्फत त्यहाँका जनतालाई दिएको हो । अमेरिका, भारत, पाकिस्तानलगायत मुलुकले पनि सहयोग दिएका छन्, तर उनीहरूले तालिवान सरकारलाई मान्यता दिइसकेका छैनन् । अफगानिस्तानलाई सार्कको सदस्यबाट कसैले पनि निकालेको त छैन नि । निकाल्न मिल्ने पनि छैन । सरकारले मान्यता नपाए पनि मानवीय सहयोगका लागि अफगानिस्तानले अनुरोध गर्न सक्छ । उताबाट अनुरोध नै नआएपछि त महासचिवले केही गर्ने कुरा आएन । सार्कको अध्यक्षका हैसियतमा अफगान जनता मानवीय संकटमा छन् भन्दै नेपालले राहतका लागि पहल गर्न मिल्छ कि मिल्दैन ?नेपाल सार्कको अध्यक्ष हो । उसले सबै मुलुकसँग फोन वा चिठी लेखेर अफगानिस्तानका जनतालाई संकट परेको छ भन्दै सहयोगका लागि गृहकार्य अघि बढाउन सक्छ । त्यसका लागि सबै सदस्य मुलुकसँग छलफल र सहकार्य गरेर निर्णर्य लिन आवश्यक हुन्छ । त्यसका लागि अध्यक्ष हुनै पनि परेन । कोभिड१९ महामारीका बेला सदस्य मुलुक भएर पनि भारतले भर्चुअल बैठक गर्यो । अध्यक्षका नाताले सार्कमार्फत पहल गर्न नेपालले पहल गर्ने भूमिका किन नलिएको होला ?भूमिका खेल्न, अग्रसरता लिन नेपालले सक्छ । नेपालले अग्रसरता लिनुपर्छ । मान्ने नमान्ने अरू मुलुकको कुरा हो ।"
पठाओ राइडरलाई यातना दिई लुटपाट,"काठमाडौं (कास) गन्तव्यमा पुर्याइदिएबापत भाडा पाउनुको साटो पठाओसम्बद्ध मोटरसाइकल चालक यात्रुबाटै लुटिएका छन् । राजधानीमा शनिबार एक पठाओ राइडर लाई उनकै यात्रुले हात, खुट्टा बाँधेर र मुख थुनेर कुटपिट गरी मोबाइल, मोटरसाइकल लुटेका छन् । प्रहरीका अनुसार शनिबार राति ११ बजे कोटेश्वरबाट धापाखेल लगिदिन भनी सुमन तामाङले चालक २५ वर्षीय प्रवीन राईलाई अनुरोध गरे । राईले तामाङलाई मोटरसाइकलमा धापाखेलस्थित आँखीदहमा पुर्याए । त्यहाँ तामाङलाई उनका साथी मीनराज राईले पर्खिरहेका थिए । दुवै जना मिलेर कुटपिट गरी राईको हातखुट्टा बाँधेर, मुखमा पट्टी लगाई बाटोदेखि तल झाडीमा फ्याँकिदिए । मोटरसाइकल, ब्लु बुक, मोबाइल लुटपाट गरी उनीहरू फरार भए । प्रहरीले राईलाई राति २ बजे उद्धार गरेर पाटन अस्पताल पुर्याएको महानगरीय प्रहरी परिसर ललितपुरका एसपी सिद्धिविक्रम शाहले बताए । लुटपाटमा संलग्न नयाँ बसपार्क बस्ने सिन्धुली साविक मियाखर२ का २१ वर्षीय तामाङ र धापासी बस्ने खोटाङको हलेसी३ का २४ वर्षीय मीनराज राईलाई आइतबार चन्द्रागिरिबाट प्रहरीले चोरीको सामानसहित पक्राउ गरेको छ ।"
चिकित्सा परीक्षामा ३ नक्कली परीक्षार्थी,काठमाडौं (कास) चिकित्सा शिक्षा आयोगद्वारा शनिबार सञ्चालित एमडीएमएस प्रवेश परीक्षामा नक्कली परीक्षार्थी पक्राउ परेका छन् । प्रहरीको केन्द्रीय अनुसन्धान ब्युरोले नक्कली परीक्षार्थी भारतको उत्तर प्रदेश गोन्डाका ३० वर्षीय जितेन्द्रकुमार मिश्रालाई पक्राउ गरेको छ । उक्त परीक्षामा नक्कली परीक्षार्थी मिश्रालाई सहयोग गर्ने बिचौलिया भारतकै बिहार सिक्टाका ३४ वर्षीय शशिभूषण सिंह र परीक्षामा अमर्यादित कार्यमा संलग्नको अभियोगमा बिहार खगरियाका ३२ वर्षीय कृष्ण मुरारीलाई प्रहरीले पक्राउ गरेको छ । मिश्रा र भूषणलाई काठमाडौंको कलंकीस्थित एलआरआई स्कुलबाट र मुरारीलाई सानोभर्याङस्थित नेपाली सेना स्वास्थ्य विज्ञान प्रतिष्ठानबाट पक्राउ गरेको ब्युरोले जनाएको छ ।
आगामी बाघ सम्मेलन रुसमा,"काठमाडौं (कास) रुसको भ्लादिभोस्तोकमा आगामी भदौ २० (सेप्टेम्बर ५) मा बाघ सम्मेलन हुने भएको छ । बाघ पाइने संसारका १३ देशका कार्यकारी प्रमुखहरूले रुसका राष्ट्रपति भ्लादिमिर पुटिनको आयोजनामा हुने सम्मेलनमा भाग लिनेछन् । बाघ पाइने देशका मन्त्रीहरूको शुक्रबार सकिएको चौथो बैठक (फोर्थ एसिया मिनिस्ट्रियल कन्फ्रेन्स अन टाइटर कन्जर्भेसन) ले पुटिनले आयोजना गर्न लागेको सम्मेलनलाई स्वीकार गर्दै रुस सरकारलाई धन्यवाद दिएको छ । दोस्रो बाघ सम्मेलनमा १३ वटै देशहरूले संरक्षणमा सन् २०१० पछि पाएको सफलताको कथा सुनाउनेछन्, तीनदिने बैठकपछि जारी घोषणा पत्रमा भनिएको छ । बाघ पाइने देशका कार्यकारीहरूको पहिलो सम्मेलन सन् २०१० मा रुसको सेन्ट पिटर्सवर्गमा भएको थियो । सम्मेलनमा सहभागी देशहरूले सन् २०२२ सम्ममा प्राकृतिक बासस्थानमा बाघको संख्या सन् २०१० मा भन्दा दोब्बर बनाउने संकल्प गरेका थिए । त्यतिबेला नेपालमा बाघको संख्या १ सय २१ थियो भने विश्वभर ३ हजार २ सय थियो । सन् २०१८ को गणनाअनुसार नेपालमा बाघको संख्या २ सय ३५ छ । मंसिर १९ देखि देशभर बाघ गणना जारी छ । यो गणनाबाट बाघको संख्या दोब्बर गर्ने प्रतिबद्धता पूरा हुने अपेक्षा प्राविधिकहरूले गरेका छन् । नेपालसहित बंगलादेश, भुटान, कम्बोडिया, चीन, भारत, इन्डोनेसिया, लाओस्, मलेसिया, म्यानमार, रुस, थाइल्यान्ड र भियतनाम बाघ पाइने देश हुन् । लाओस्, कम्बोडिया र म्यानमारबाट भने बाघ लोप भएको बताइएको छ ।"
"धमाधम स्वास्थ्यकर्मी संक्रमित, अस्पतालको सेवा कटौती","(चितवन)  कोरोना संक्रमितको संख्या ह्वात्तै बढे पनि चितवनका अस्पतालहरूमा उपचारका लागि भर्ना हुने संक्रमितको चाप खासै छैन । तर, अस्पतालका चिकित्सक, नर्स, प्राविधिकसहितका स्वास्थ्यकर्मीहरू धमाधम संक्रमित हुन थालेकाले उपचार सेवा प्रभावित भएको छ । संक्रमण दर यस्तै रहे आउँदा दिन झनै कठिन हुन सक्ने आकलन उपचारमा संलग्न चिकित्सकहरूको छ ।भरतपुर अस्पताल कोरोना संक्रमितहरूको उपचार हुने जिल्लाको मुख्य अस्पताल हो । अस्पतालले सयभन्दा बढी शय्या संक्रमितहरूको उपचारका लागि व्यवस्था गर्न सक्छ । अहिले अस्पतालमा ४० जना संक्रमित भर्ना छन् । बिरामीको चाप कम भए पनि स्वास्थ्यकर्मीहरू धमाधम संक्रमित हुन थालेपछि अस्पतालले सेवा कटौती गर्न सुरु गरेको छ । अस्पतालले बहिरंग (ओपीडी) र नियमित शल्यक्रिया सेवा आइतबारदेखि रोकेको जनाएको छ । अत्यावश्यक सेवा र शल्यक्रिया जारी राख्न सकिन्छ कि भनेको हो । तर जुन दरमा स्वास्थ्यकर्मीहरू संक्रमित हुन थाले, यसले यी सेवाहरू सञ्चालन गर्न पनि चुनौती हुने देखेको छु, भरतपुर अस्पतालका मेडिकल सुपरिन्टेन्डेन्ट डा कृष्ण पौडेलले भने ।डा पौडेल आफैं पनि संक्रमित भएर हालै मात्र सेवामा फर्केका हुन् । ७ दिन घरमै बसेर अस्पताल आएको छु । काम गर्न सकिन्छ भन्ने लागेको छ, तर हेर्दै जाऊँ । मैले सजिलो देखेको भने छैन, उनले भने । कोरोनाको तेस्रो लहर सुरु भएसँगै भरतपुर अस्पतालका मात्रै ७० भन्दा बढी स्वास्थ्यकर्मी संक्रमित भइसकेको उनले जानकारी दिए । स्वास्थ्य कार्यालयका अनुसार जिल्लाभर यो संख्या २ सय ५० भन्दा बढी छ । स्वास्थ्य कार्यालय प्रमुख दीपक तिवारी पनि संक्रमित भएर हालै मात्र काममा फर्केका छन् । जिल्लामा देखिएका चुनौतीको व्यवस्थापन के कसरी गर्ने भन्ने बारेमा चल्ने बैठकहरूमा उनको दौडधुप सुरु भएको छ । अबको मुख्य चुनौती नै यही होला जस्तो छ । किनकि स्वास्थ्यकर्मीहरू धेरै नै संक्रमित भएका छन् । यसले गाह्रो बनाउने भयो, आइतबार जिल्ला प्रशासन कार्यालयमा भएको बैठकबाट बाहिरिँदै गर्दा तिवारीले भने ।कोरोना भाइरसको नयाँ भेरिएन्ट ओमिक्रोनको संक्रमण फैलने दर यसअघिका अन्य भेरिएन्टको भन्दा अत्यधिक भएका कारण स्वास्थ्यकर्मी पनि धेरै प्रभावित भएको भरतपुर अस्पतालका मेसु डा पौडेलको भनाइ छ । अस्पतालमा सामान्य अवस्थामा दिनमै १५ सयभन्दा बढी बिरामी उपचारका लागि आउने गर्छन् । चितवन आसपासका १२ जिल्लाका बिरामीहरू यो अस्पतालमा नियमित जस्तो उपचारका लागि आउने गरेको उनले बताए । सुत्केरी हुने धेरै महिला यो अस्पतालमा आउने गर्छन् । गत साता मात्रै २४ घण्टामा ५४ जनासम्मलाई सुत्केरी सेवा दिएको उनले बताए । त्यसैले स्वास्थ्यकर्मी संक्रमित हुँदा धेरैजनालाई मर्का पर्ने उनले बताए । सेवा कटौती गर्ने भनिए पनि आइतबार संक्रमितबाहेक ९ सय १२ जना उपचारका लागि आएको अस्पतालले जनाएको छ । अस्पतालले संक्रमित हुने स्वास्थ्यकर्मीलाई कडा लक्षण नदेखिए ७ दिनपछि र अस्पताल भर्ना भएकाहरूलाई डिस्चार्ज भएको ३ दिनपछि काममा फर्कन भनेको छ । तर होम आइसोलेसनमा बसेका केही चिकित्सकहरूमा ५६ दिनपछि कडाखाले लक्षणहरू देखा परेको पाइएको छ, डा पौडेलले भने, ओमिक्रोनको चरित्रका बारेमा धेरैखाले दुविधा कायमै छ । स्वास्थ्य कार्यालय प्रमुख तिवारी संक्रमण रोक्न सबैले सचेत भएर काम गरे व्यवस्थापन सहज हुने बताउँछन् । कोरोना संक्रमण दर बढ्दै गए र स्वास्थ्यकर्मी पनि यही अनुपातमा संक्रमित हुन थाले आउँदा दिनहरू कठिन हुने उनको पनि आकलन छ । आइतबार मध्याह्नसम्म जिल्लामा सक्रिय संक्रमितको संख्या २ हजार ८ सय ६१ पुगेको छ । तीमध्ये अस्पताल भर्ना हुने ४२ जना मात्रै छन् ।"
२५ स्वास्थ्यकर्मीमा संक्रमण,प्रताप विष्ट (हेटौंडा) र नगेन्द्र अधिकारी (काभ्रे)
निसासिएर ३ महिने शिशुको मृत्यु,भक्तपुर (कास) कोठा न्यानो बनाउन आडैमा कोइला बालेर सुताइएका बेला एक ३ महिने शिशुको निसासिएर मृत्यु भएको छ । भक्तपुरको सूर्यविनायक नगरपालिका४ दधिकोट गाम्चास्थित स्थानीय भावना थापाको घरमा डेरा गरी बस्दै आएका रामेछापका ३० वर्षीय अभिषेक रम्तेल र २८ वर्षीया पसुना तामाङका ३ महिने छोराको मृत्यु भएको प्रहरीले जनाएको छ । शनिबार साँझ खाना खाएर मकलमा कोइला बाली सुतेका उनीहरू आइतबार बिहान अबेरसम्म नउठेपछि स्थानीय र प्रहरीले झ्याल खोलेर हेर्दा परिवार नै अचेत अवस्थामा फेला परेका थिए । भक्तपुर प्रहरी प्रवक्ता डीएसपी राजु पाण्डेका अनुसार तीनै जनालाई तत्कालै मध्यपुर अस्पताल पुर्याइएको र उपचारकै क्रममा शिशुको मृत्यु भएको हो । अभिषेक र पसुनाको उपचार भइरहेको छ ।
ओमिक्रोन नियन्त्रणमा पालिकाहरूसँग अपेक्षा,"कोरोनाको तेस्रो लहरलाई रोकथाम तथा नियन्त्रण गर्ने काम प्रभावकारी नहुनुमा विभिन्न सरकारी निकायको कमजोरी त छँदै छ, त्यसमा पनि स्थानीय सरकारको बागडोर सम्हालेका नगरगाउँपालिकाहरू अपेक्षित संवेदनशील नभइदिँदा यो समस्या अरू जटिल बनेको छ । पालिकाहरू सक्रिय होलान् भन्ने अपेक्षा किन पनि थियो भने, कोरोनाको पहिलो र दोस्रो लहरमा उनीहरू सीमित स्रोतसाधनका बावजुद महामारी रोकथामका लागि संघ तथा प्रदेशहरूले अवलम्बन गरेको नीति कार्यान्वयन गर्न निकै सक्रिय भएका थिए । तिनले नागरिकसमुदायले महसुस हुने गरी काम गरेका थिए । ओमिक्रोन घरघरै पुगिसकेको अहिलेको अवस्थामा त्यस्ता संस्थागत अभ्यास पालिकाहरूले दोहोर्याउन ढिलो भइसकेको छ । दोस्रो लहरमा फैलिएको डेल्टाका तुलनामा ओमिक्रोन कम घातक छ । त्यसैले पनि पालिकाहरू यो के हुन्छ, कसरी जान्छ हेरौं अनि पहल गरौंला भन्ने मनस्थितिमा भएका हुन सक्छन् । यसरी ढिलासुस्ती गर्ने हो भने, संक्रमणदर झन्झन् उकालो लाग्नेछ । संक्रमितसँगै गम्भीर बिरामी पनि बढ्नेछन् । ओमिक्रोन रोक्न तुलनात्मक रूपमा भारतसँग सीमा जोडिएका पालिकाहरूको पहल र प्रयास महत्त्वपूर्ण हुन्छ, तर तिनले अस्थायी होल्डिङ सेन्टर र हेल्थ डेस्क सञ्चालनमै हेलचेक्य्राइँ गरिरहेको सुनिन्छ । भारतबाट फर्केकाहरूलाई कोरोनाको लक्षण देखिए पनि परीक्षण गरिएको छैन, न त त्यहाँ स्वास्थ्य सुरक्षाका मापदण्डकै पालना भइरहेको छ । कोरोनाको पहिलो र दोस्रो लहरका बेला पालिकाहरूले सम्भावित संक्रमितहरूलाई क्वारेन्टिन को व्यवस्था गरे, सरकारले तोकेको मापदण्डअनुसारको बनाउन नसके पनि, तिनले हूलका हूल मानिसलाई समुदायबाट अलग्याएर संक्रमणको जोखिम घटाएकामा कुनै द्विविधा छैन । आइसोलेसन, स्वास्थ्य सामग्री खरिद, परीक्षण, कन्ट्याक ट्रेसिङ, तथ्यांक संकलन र राहत वितरणमा पनि धेरैजसो पालिका सक्रिय थिए । महामारीका लागि खर्च जुटाउन विपद् व्यवस्थापन कोषबाहेक आन्तरिक स्रोत, संघीय सरकारबाट पाएको सहयोग र विकास बजेट रकमान्तर गरेर कोषको स्थापना गरिएको थियो । स्रोत सञ्चालनका लागि पालिकास्तरमा अध्यक्षको संयोजकत्वमा सबै वडाध्यक्ष, स्वास्थ्य संस्थाका इन्चार्ज र अन्य संघसंस्थाका प्रतिनिधिसहितको कोरोना रोकथाम तथा नियन्त्रण समन्वय समिति बनेको थियोÙ वडास्तरमा पनि यस्तै प्रकृतिको समिति थियो । पालिकामा भएका यस्ता प्रयत्नहरू फर्केर हेर्दा, जिम्मेवारीका साथ उनीहरूले काम गरिरहेका थिए भन्न कन्जुस्याइँ गर्नुपर्दैन । अझ अहिले त ओमिक्रोनसँग जुध्न खोप पनि उपलब्ध छ । तथापि अधिकांश पालिकाको भूमिका अपेक्षित नदेखिनु दुःखलाग्दो कुरा हो । पालिकाहरूलाई त्यो अनुभव व्यवहारमा ढाल्नुपर्यो भन्दै गर्दा, उनीहरूले पहिले गरेका सबै काम ठीक थिए भन्न खोजेको होइन । केही कमीकमजोरी पनि थिए, सबै पालिका उत्तिकै सक्रिय पनि थिएनन्, कतिपयले महामारीलाई कमाउने मेलो गरेका संकेतहरूसमेत बाहिरिएका थिए । कतिपय पालिकामा संस्थागतभन्दा पनि जनप्रतिनिधि तथा कर्मचारीहरूको व्यक्तिगत तदारुकतामा महामारी रोकथामका काम भएका थिए । त्यस्तै कमीकमजोरी सुधार्ने बेला हो यो, ओमिक्रोनको विस्तार रोक्न पालिकाहरूको क्षमता बढाउनमा जनसमुदायसहित संघप्रदेश पनि केन्द्रित हुनुपर्छ । ओमिक्रोन नियन्त्रणका काम फितलो हुनुका कारणबारे केही पालिका पदाधिकारीहरूसँग बुझ्दा, उनीहरूको गुनासो थियो पहिलो र दोस्रो लहरमा बजेट सबै सकियो, राजस्व पनि गुमाउनुपर्यो, ओमिक्रोनको पालामा स्रोत आएको छैन तर काममा धेरै खटिनुपरिरहेको छ । हो पनि, तर पालिकाहरूले खर्च कम गर्न आपसमा समन्वय गर्न सक्छन् । पहिलो लकडाउनमा पाल्पा, दाङ तथा सुदूरपश्चिमका जिल्लाहरूका सीमा जोडिएका पालिकाहरूले संयुक्त क्वारेन्टिनको व्यवस्था गरेका थिए, खर्च पनि भाग लगाएका थिए । यसले गर्दा एक त जनशक्ति कम लाग्योÙ अर्को, क्वारेन्टिन पनि गुणस्तरीय भयो । स्रोतसाधन जोहोका लागि पालिकाहरू आपसमा मिलेर काम गर्न सक्ने सम्भावना यस्ता उदाहरणबाट देखिन्छ । कोभिड महामारी कहिले नियन्त्रणमा आउने हो, ठेगान छैनÙ यस्तोमा भएका स्रोतसाधनको अत्यधिक उपयोग गर्ने रणनीतिको पहिचान पालिकाहरूले गर्नु जरुरी छ । संघ तथा प्रदेशले कोरोनाको पहिलो र दोस्रो लहरमा खालि जिम्मेवारीको बोझ मात्र थपिदिए भन्ने बुझाइ पनि छ केही पालिकाको । केही हदसम्म यस्तो बुझाइ सही पनि होला, पालिकाको आवश्यकता र आर्थिक क्षमता ध्यानमा नराखी परिपत्र, निर्देशन तथा नीतिगत निर्णय संघ तथा प्रदेशहरूले लिएका थिए । उनीहरूलाई गर्न सक्छौ कि सक्दैनौ सोधेर, सुझाव पनि लिएर निर्णय गरेको भए, त्यसको स्वामित्व पालिकाहरूले पनि लिन्थे, जसले गर्दा कार्यान्वयनको पाटो सहज हुन्थ्यो । संस्थागत क्षमताका आधारमा जिम्मेवारी बाँडफाँट नहुँदा काममा अलमल भयो । अब ओमिक्रोन रोकथाम तथा नियन्त्रणमा यस्तो प्रवृत्तिको पुनरावृत्ति हुनु हुन्न । आवश्यक समन्वयसहित सबै निकाय आआफ्नो तहबाट लागिपर्न जरुरी छ ।संघीयता अभ्यासको प्रारम्भिक चरणमा संघ, प्रदेश र स्थानीय तहबीचको सम्बन्धमा असहजता आउनु स्वाभाविकै हो । संघीयता आफैंमा कार्यक्षेत्र प्रस्ट्याउँदै लैजाने निरन्तरको अभ्यास हो । तीनै तह समन्वय, सहकार्य र सहअस्तित्वका आधारमा चल्ने हुन् । तर ती तहको कार्यक्षेत्रसम्बन्धी जटिलता बुझ्ने र फुकाउँदै लैजाने अग्रसरता राजनीतिक दलहरूमा नदेखिनु भने दुःखद छ । पालिकाहरूलाई स्वायत्त बनाए पनि, काम गर्ने वातावरण बनाइदिनका लागि उनीहरूले गुनासो तथा असहजता राख्ने ठाउँ पनि संघ तथा प्रदेशले बनाउन सक्नुपर्छ । यस्तो तत्परताले मात्रै कोभिड महामारीजस्तो ठूलो विपद् रोकथामका लागि चाहिने पालिकाहरूको संस्थागत प्रयास सबल र सार्थक बनाउन सहयोग गर्छ ।"
चुनावको मिति हेरफेर असंवैधानिक,"हरेक ५ वर्षमा संघ, प्रदेश र स्थानीय तहको निर्वाचन गर्नुपर्ने व्यवस्था संविधानमै उल्लेख छ । संविधान अनुसार आगामी वर्ष तीनै तहको निर्वाचन गरिसक्नुपर्ने हुन्छ । २०७९ जेठ ५ भित्र स्थानीय तह र सोही सालको मंसिरभित्र संघ र प्रदेशको निर्वाचन गर्नु संवैधानिक व्यवस्था नै हो । तीनै तहको निर्वाचन एकै पटक गर्ने कि पटकपटक भनेर प्रधानमन्त्री शेरबहादुर देउवा नेतृत्वको पाँचदलीय गठबन्धन र प्रतिपक्ष एमाले छलफलमा व्यस्त छन् । स्थानीय तहको निर्वाचन जेठ ५ पछि तथा संघ र प्रदेशको निर्वाचन मंसिरअगाडि गर्न नमिल्ने संविधानमै उल्लेख छ । जुन तहको मिति पहिला सकिन्छ त्यही तहको निर्वाचन गरेर गाँठो फुकाउनुपर्नेमा अहिले दलहरू अनावश्यक कुरामा समय बिताइरहेका छन् । माओवादी केन्द्रका अध्यक्ष पुष्पकमल दाहालले पहिला वैशाखमा संघको र त्यसपछि मंसिरमा स्थानीय तह र प्रदेशको चुनाव गरौं भन्ने प्रस्ताव गठबन्धनको बैठकमा राखेका छन् । जेठ ५ भित्रै सम्पन्न गरिसक्नुपर्ने स्थानीय तहको चुनावलाई मंसिरमा गरौं र मंसिरअगाडि गर्न नमिल्ने संघ र प्रदेशको निर्वाचनलाई जेठमै गरौं भन्नु अल्पज्ञान, अल्पबुद्वि र स्मरण शत्तिको कमी हो भनेर बुझ्न गाह्रो पर्दैन । आवधिक निर्वाचन मार्फत प्रतिनिधि छान्न पाउनु नागरिकको अधिकार हो । निर्वाचन नगराएर नागरिकको अधिकार खोस्ने काम कुनै दलले गर्नु हुँदैन । त्यसकारण समयमै निर्वाचन गराउनेतर्फ गठबन्धनका दलहरू र प्रतिपक्षि एमाले दत्तचित्त भएर लाग्नु जरुरी छ । तिलप्रसाद न्यौपाने, माछापोखरी चोक, काठमाडौंवैशाखमा हुनुपर्ने स्थानीय तहको निर्वाचन हुने हो कि होइन दुविधामा छन् नागरिकहरू । आफूअनुकूल भए मात्र निर्वाचन गर्ने दलहरूको सोचका कारण निर्वाचन धकेलिने हो कि भन्ने डर पैदा भएको छ । सत्तारूढ दलभित्र पहिले संसद् विघटन गरेर संसदीय निर्वाचन गर्ने अनि स्थानीय चुनाव भन्ने छलफल चलिरहेको सुनिन्छ । यदि संसद् विघटन गरेरै निर्वाचनमै जाने हो भने, हिजो केपी शर्मा ओलीकै पालामा निर्वाचन गरेको भए भइहाल्थियो नि ! किन यसरी नाटक गरिरहनुपर्यो ? तीन महिनाअघि चुनावको मिति तोक्नुपर्ने सरकारले अहिलेसम्म निर्वाचन आयोगलाई यससम्बन्धी पत्र लेखेको छैन । स्थानीय तहको निर्वाचन वैशाखमै नगरौं भनेर माओवादी केन्द्रका अध्यक्ष दाहालले त प्रस्टसँग भनिसके । उनी किन निर्वाचनमा जान डराएका हुन् थाहा छैन । तर, दलको हारजितको आधारमा निर्वाचनको मिति हेरफेर गर्न पाइन्न । संविधानमा हरेक पाँच वर्षमा निर्वाचन गर्नैपर्ने प्रवधान छ । त्यसैअनुरूप वैशाखमा जसरी पनि स्थानीय निर्वाचन गर्नुपर्ने सरकारलाई दबाब छ, तैपनि सरकार भने यस विषयमा मौन छ । के सरकारले स्थानीय निकायलाई जनप्रतिनिधिविहीन बनाउन खोजेको हो ? हिजो २० वर्षसम्म स्थानीय निर्वाचन नहुँदा विकासका काम अलपत्र परेका थिए । कर्मचारी र राजनीतिक संयन्त्रको भरमा स्थानीय निकाय चलेका थिए । फेरि यसरी नै चलाउने उद्देश्य हो, सरकारको ? पुरुषोत्तम घिमिरे, जोरपाटी, काठमाडौं"
देशवासी दिक्क,"नेताहरूले यो देशलाई नचिनेको जस्तो लाग्योभोट हाल्ने जनतालाई बिर्सिएको जस्तो लाग्योदेशको शिरमाथि लान गहिरोसँग सोच्नुपर्नेके भएर पछि भइयो ? यसको कारण खोज्नुपर्नेपदमा पुग्ने दोहन गर्ने गाईजात्रा मच्चाउनेके औषधि खुवाएर यिनीहरूलाई सच्याउने ?लोकतन्त्रमा मज्जासँग चिच्याउनचाहिँ पाइएको छखोक्राबोक्राभन्दा अब यसमा गुदी चाहिएको छहल्लाखल्ला अट्टह्लो देशवासी त दिक्क भएसमृद्धिमा ठेस लाग्दा हिस्स, फिस्स, खिस्स भए । कृष्ण कुम्पुरे, आदमटार, धादिङ"
जोरबिजोर प्रणालीले झन् भीडभाड,"सन् २०१५ मा दिल्लीको वायुप्रदूषण विश्वकै खतरनाक तहमा पुगेपछि त्यसको आपत्कालीन नियन्त्रणका लागि सवारी साधनमा जोरबिजोर प्रणाली सुरु गरिएको थियो । सन् २००८ को बेइजिङ ओलम्पिकताका डरलाग्दो वायु प्रदूषण नियन्त्रणका लागि यो प्रणाली निकै असरदार भएको थियो । दिल्लीले यस्तो प्रणाली लागू गर्दैगर्दा मुख्यमन्त्री अरविन्द केजरीवालले यसले जनजीवनमा पुर्याउने असरबारे चिन्ता गर्दै सार्वजनिक रूपमा माफी मागेका थिए । निश्चित समय जोरबिजोर सूत्र लागू गर्नुपछाडिको उद्देश्य सडकमा गुड्ने गाडी संख्या कम गर्नु मात्र नभई मान्छेलाई सार्वजनिक सवारी प्रयोग गर्न उत्प्रेरित गर्नु थियो । दिल्लीसँग मेट्रोदेखि सीएनजी र विद्युत्बाट चल्ने विश्वकै ठूलोमध्ये एक बससेवा छ । जोरबिजोरसँगै सडक सुधार, हरियाली वृद्धि, जनचेतना अभियान, कारफ्री डे, प्रदूषणरहित सवारी प्रबर्धनलगायतका काम तीव्र रूपमा गरिएका थिए । पेट्रोलडिजेल पिएर धूवाँ फाल्ने गाडी आधा कम चल्नेबित्तिकै वायु र ध्वनि प्रदूषण तत्कालका लागि त्यसै कम हुन्छ । यो परीक्षण गर्न नपर्ने सोझो कुरो थियो । मान्छेले पाउने दुःखभन्दा समग्र राज्यको स्वास्थ्यको प्रश्न ठूलो भयो र लागू भयो । तर, नेपालमा कोरोना भाइरस नियन्त्रणका लागि उपायविहीनजस्तो बनेर जोरबिजोर प्रणाली लागू गर्नुको पछाडि कुनै अध्ययन, उदाहरण या विज्ञानसम्मत तर्क देखिन्न । यसले त सार्वजनिक सवारी र स्टेसनमा झन् भीडभाड बढाउँछ । आफ्नो निजी सवारीसाधन घरमै थन्क्याएर भित्र छिर्न पनि संघर्ष गर्नुपर्ने सार्वजनिक सवारीसाधन चढ्दा भाइरस कम हुने होइन, झन् बढ्छ । यत्ति त नपढेको व्यक्तिले पनि बुझ्ने कुरो हो । अनि यो जोरबिजोर प्रणाली लागू हुँदै गर्दा सरकारले कोरोना नियन्त्रणका लागि गर्न खोजेको कुन काम सहज हुन्छ होला ? जोरबिजोरले नै कोरोना भगाउने हो या यो बेला सरकारले गर्ने कुनै योजना छ ? त्यस्तो कुन योजना हो जसमा जोर नम्बर भएका मात्रै गाडी चल्दा सजिलो हुन्छ ? कुन काम पूरा भएपछि यो खुल्ने होला ? कोभिडको उच्च विन्दुमा विश्वभरि अन्य सबै खाले नियन्त्रण अपनाइसकेपछि अन्तिम उपाय स्वरूप विद्यालय बन्द गरिएका थिए । तर हामीले कोरोनाकालभरि आमसभा र अधिवेशन जारी राख्यौं र विद्यालयमा ताला लगायौं । अहिले पनि अरू सबै खुला र विद्यालय बन्दजस्तो अत्यन्तै हचुवा निर्णय भएको छ । जोरबिजोर प्रणाली लागू गर्ने अनि जरीवाना तिराउँदै, मख्ख पर्दै बस्ने । विद्यालय बन्द गर्ने अनि रमिता हेर्ने बस्ने । सरकारी स्तरमा कुनै पनि निर्णय गर्नुअघि विज्ञ र उपभोक्तासँग परामर्श गर्ने सामान्य पद्धति पनि बसाल्न किन नसकिएको होला ? हिजो चेतना थिएन, तर आज त छ । भोलि प्रदूषणका कारण फेरि यस्तो जोरबिजोरको क्षणिक सूत्र प्रयोग गर्न नपरोस् भनेर आजैदेखि विद्युतीय पूर्वाधार विकास र स्वच्छ सवारीसाधनलाई मात्रै आयातको अनुमति दिने गरी कानुन बनाउन पनि त सकिन्छ । आज नहोला, तीन वर्षमा, पाँच वर्षमा त सकिन्छ नि ! आखिर हामीले डिजेलदेखि गाडीसम्म किन्ने नै भएपछि यस्तो कानुन लागू गर्न कत्ति गाह्रो नहुनुपर्ने हो । स्याटेलाइटबाट बंगलादेशलाई बेच्न पुग्ने बिजुली छ भने पैसा तिरेर प्रदूषण किन किन्ने ? नारायण गाउँले, बेलायत"
"घरघरमा सिंहदरबार, दैलोदैलोमा भ्रष्टाचार","विरोध भ्रष्टाचारको कि संघीयताको ?स्थानीय तहमा भ्रष्टाचार बढेको छ । तर आलोचनाचाहिँ संघीयताको भएको छ, मानौं यसअघि स्थानीय तहमा भ्रष्टाचार बिलकुलै थिएन वा अन्य कुनै व्यवस्थाका नाममा पैसा स्थानीय तहमा जाँदा त्यसको पूर्णतया सदुपयोग हुन्छ । त्यो सत्य होइन । स्थानीय तहलाई अधिकार दिने र उनीहरूले जनतालाई आधारभूत सार्वजनिक सेवा दिने दृष्टिमा संघीयता सापेक्षतः अब्बल पद्धति नै हो । नेपालका संघीयताविरोधीहरूको ध्येय आर्थिक सुशासन र प्रणलीको प्रभावकारिताभन्दा पनि राजनीतिक पूर्वाग्रहप्रेरित छ । नेपालमा मुख्यतः तीन प्रकारका संघीयताविरोधीहरू छन् । पहिलो कोटिमा पूर्ववत् एकात्मक राज्यमा हालीमुहाली गरेका पूर्वराजादेखि पूर्वपञ्चहरूसम्म छन्, जसलाई केन्द्रद्वारा पूर्णतः नियन्त्रित सत्तामार्फत राज्यको दोहन गरेर विलासी जीवन बिताएको स्वादले झस्काइरहन्छ । उनीहरूलाई संघीयताको विरोध गरेर पुनः राजतन्त्र फर्केर आउँछ भन्ने पनि कतै लागेको छ । दोस्रो कोटिमा तिनीहरू छन्, जसको नाममा लोकतन्त्र र अधिकारको विकेन्द्रीकरण तर व्यवहारमा पूर्णतः आफ्नो एकल नियन्त्रणमा सत्ता र राज्यसंयन्त्रहरूलाई चलाउने सारमा अधिनायकवादी अभीष्ट छ । यो कोटिमा अहिले प्रमुख भनिएका सबै दलका प्रभावशाली नेताहरू पर्छन् । राजनीतिक, शासकीय र संवैधानिक अधिकारहरू तल्लो तहसम्मका निर्वाचित प्रतिनिधिहरूले स्वतन्त्र रूपले अभ्यास गरून् भन्ने उनीहरू चाहँदैनन् । तेस्रो कोटिमा ती मानिस छन्, जो राजनीतिकप्रशासनिक प्रणालीका सबलतादुर्बलताहरूको मिहिन मूल्यांकन गर्न र भएको प्रणालीलाई चलायमान बनाएर जनतालाई सेवासुविधा दिनेभन्दा सबै कमजोरीको दोष स्थूलमा प्रणालीमाथि थोपरिदिएर आफूलाई जानकार वा विज्ञ देखाउन चाहन्छन् । यी तीनै प्रवृत्ति नेपालको संघीयतालाई सुचारु र परीणामदायी बनाउने दिशामा बाधक बनेका छन् । किनभने यी तत्त्वहरू कुनै खास राजनीतिक दल वा समूहमा मात्र सीमित छैनन् । लामा औपचारिक दस्तावेजहरू मार्फत संघीयता प्रवर्द्धनका लागि प्रतिबद्धता व्यक्त गर्ने शक्तिहरूभित्रै यी तत्त्वहरू छ्यापछ्याप्ती छन् । यही कारण हो, विगत छ वर्षको अवधिमा संघीयतालाई मजबुत बनाउन आवश्यक पर्ने कानुन, संस्थागत संरचना र मानव तथा आर्थिक स्रोतको भरपर्दो व्यवस्थापन गर्न कुनै पनि संघीय सरकारले असल नियतका साथ काम गरेन । पूर्ववर्ती सरकारका प्रधानमन्त्री केपी शर्मा ओलीले सकेसम्म संघीयताको मर्मलाई बेवास्ता गरी अधिनायकवादी र केन्द्रनियन्त्रित सत्ता सञ्चालन गर्ने भरमग्दुर प्रयास गरे । वर्तमान गठबन्धन सरकारका प्रधानमन्त्री शेरबहादुर देउवाले गत साता राष्ट्रका नाममा गरेको सम्बोधनमा संघीयतालाई सबल बनाउन सरकारले उल्लेख्य काम गरेको भन्दै भ्रष्टाचारमा शून्य सहनशीलता अपनाउने कुरा त गरेका छन् तर सोही अनुरूपको विश्वासलाग्दो कार्यशैली र देखाउनलायक उदाहरण उनीसँग पनि छैन ।संघीयताको जग मानिने स्थानीय सरकारका निर्वाचित प्रतिनिधिहरूको पाँचवर्षे कार्यकाल तदर्थवादमा सकिएको छ । उनीहरूको शासकीय क्षमता, राजनीतिक नेतृत्व विकास र संघीय प्रणालीको अपेक्षा अनुरूप जनसाधारणले राज्यबाट पाउने सेवासुविधामा बढोत्तरी गर्नेगराउने प्रयासहरू पर्याप्त नभएकै कारण स्थानीय सरकारहरू यसरी बदनाम भएका हुन् । यसविपरीत स्थानीय सरकारहरू भ्रष्टाचारको अखडा बन्दै गएको राजनीतिक भाष्य निर्माण हुनु दुःखद हो । यसको समाधान संघीयता उल्ट्याउनु बिलकुलै होइन । अब नयाँ निर्वाचनबाट चुनिएर आउने जनप्रतिनिधिहरूलाई सुशासनमा कसरी अभिप्रेरित गराउने भन्नेतर्फ राज्यको ध्यान जानु आवश्यक छ । ऊर्ध्व (संघीय सरकारबाट) र पार्श्व (जनस्तरबाट) अनुगमन र आवधिक पारदर्शिता सुनिश्चित गर्ने संयन्त्रहरूको डिजाइन र कार्यान्वयन नगर्ने हो भने संघीयताको जग थप हल्लिनेछ । र, प्रवृत्ति उही रहेसम्म कथम् व्यवस्था परिवर्तन भए पनि नियति यथावत् रहनेछ । त्यसैले विकल्प भ्रष्टाचारको खोज्नुपर्छ, व्यवस्थाको होइन ।"
स्थानीय तह चुनावका विकल्प,"स्थानीय तहको चुनावको बहस उत्कर्षमा छ । चुनाव हुनुपर्छ भन्नेमा सरोकारवाला सबै सहमत भए पनि बहसले सार्थकता पाउन सकिरहेको छैन । जनप्रतिनिधिको कार्यकाल सकिनुभन्दा दुई महिनाअगाडि नै चुनाव गर्नुपर्छ भन्ने व्यवस्था निर्वाचन सम्बन्धी कानुनमा छ । कानुनतः कार्यकाल २०७९ जेठ ५ मा सकिँदै छ । जेठ ६ देखि नयाँ जनप्रतिनिधिले कार्यारम्भ गर्नुपर्छ । चुनावको मितिका सम्बन्धमा संविधानको धारा २२५ ले केही अन्योल सृजना गरे पनि स्थानीय तह निर्वाचन ऐन२०७३ ले भने स्पष्ट पारेको छ । गाउँसभा र नगरसभाको कार्यकालका सम्बन्धमा धारा २२५ मा भनिएको छ, गाउँसभा र नगरसभाको कार्यकाल निर्वाचन भएको मितिले पाँच वर्षको हुनेछ । त्यस्तो कार्यकाल समाप्त भएको ६ महिनाभित्र अर्को गाउँसभा र नगरसभाको निर्वाचन सम्पन्न गर्नुपर्नेछ । यस धाराको पहिलो वाक्यले ५ वर्ष भन्यो, जसमा कसैको पनि विमति रहेन तर दोस्रो वाक्यको ६ महिनाभित्र शब्दावलीले अन्योल सृजना गर्यो । तर असल मनसायका साथ कार्यकाल सकिएको एक दिनपछि पनि चुनाव गर्न सकिन्छ । संविधानका छिद्र खोजेर संविधानलाई नै निमिट्यान्न पार्न खोज्ने तत्कालीन प्रधानमन्त्री केपी शर्मा ओलीजस्ताहरूका लागि यस्ता शब्दहरू उचितै होलान् तर विधिको शासनमा विश्वास गर्नेहरूले यस्ता शब्दहरूमा खेल्दैनन् ।गाउँसभा र नगरसभाको चुनावको विषयलाई निरपेक्ष रूपमा पनि हेर्न हुँदैन । गाउँ कार्यपालिका र नगर कार्यपालिकाबिना गाउँसभा र नगरसभा बन्दैन । स्थानीय तहको कार्यकारिणी अधिकार गाउँ कार्यपालिका वा नगर कार्यपालिकामा निहित हुने व्यवस्था संविधानको धारा २१४ मा छ । यस व्यवस्था अनुसार गाउँ कार्यपालिका र नगर कार्यपालिकाको शासनव्यवस्थाको सामान्य निर्देशन, नियन्त्रण र सञ्चालन गर्ने अभिभारा गाउँ कार्यपालिका र नगर कार्यपालिकाको हुन्छ । कार्यकारिणी शक्ति कार्यपालिकामा निहित हुने स्थितिमा धारा २२५ को व्यवस्था कार्यपालिकाको चुनाव सम्पन्न भएको बढीमा ६ महिनाभित्र सभा गठन गर भन्ने पनि हुन सक्छ । यो विषय संविधाननिर्माताहरूलाई थाहा होला । आवश्यक परेमा सर्वोच्च अदालतले व्याख्या पनि गर्ला । तर सबभन्दा पहिला प्रत्यक्ष चुनाव कार्यपालिकाको हुने र कार्यपालिकालाई टेकेर सभाको अप्रत्यक्ष चुनाव हुने व्यवस्थालाई पनि बुझ्न त्यत्तिकै जरुरी छ । संविधानले जनप्रतिनिधिविहीन अवस्थाको परिकल्पना गरेको छैन । कार्यपालिकाको कुरा गर्ने हो भने, धारा २१५ गाउँ कार्यपालिका र धारा २१६ नगर कार्यपालिकासँग सम्बन्धित छन् । यी दुवै धाराका उपधारा ६ मा कार्यपालिकाका पदाधिकारी (अध्यक्षमेयर, उपाध्यक्षउपमेयर, वडाध्यक्ष र वडासदस्य) हरूको पदावधि निर्वाचित भएको मितिले ५ वर्षको हुनेछ भन्ने व्यवस्था छ । स्थानीय तहको चुनाव २०७४ वैशाख ३१, असार १४ र असोज २ गरी तीन चरणमा भएको थियो । स्थानीय तह निर्वाचन ऐन२०७३ अनुसार तीन चरणमा चुनाव भए पनि ५ वर्षको गणना पहिलो चरणमा चुनाव भएको एक हप्तापछिको समयलाई आधार मानिएको छ, जस अनुसार २०७९ जेठ ५ मा ठीक ५ वर्ष पूरा हुन्छ । ५ वर्ष पूरा भएपछि पद स्वतः रिक्त हुने व्यवस्था संविधानका धारा २१५(८) र २१६(८) मा छ । एक छिनलाई धारा २२५ लाई नै आधार मानौं । पदाधिकारीहरूको कार्यकाल सकिएको अन्तिम ६ महिनामा चुनाव भयो, त्यसबीच पदाधिकारीहरूको रिक्तताका कारण नागरिकहरूमा सेवाप्रवाह लगायतमा सृजित समस्याको समाधानको विकल्प खोइ त ? हामीले बुझ्नैपर्ने विषय के हो भने, अहिलेका स्थानीय तहहरू साबिकका स्थानीय निकायजस्ता हैनन्, संविधानप्रदत्त राज्यशक्तिको अधिकार प्रयोग गर्ने स्थानीय सरकार हुन् । संविधानप्रदत्त स्थानीय तहको कार्यकारिणी अधिकार कर्मचारीले प्रयोग गर्न सक्दैनन्मिल्दैन । स्थानीय सरकार सञ्चालन ऐनमा मेयरअध्यक्ष, उपमेयरउपाअध्यक्ष, वडाध्यक्ष र वडासदस्यहरूका काम, कर्तव्य र अधिकार लगायतबारे उल्लेख छ । नागरिकता, नाता प्रमाणित, मोही लगत कट्टा, जन्मदर्ता, विवाहदर्ता, बसाइँसराइसहित तीन दर्जनभन्दा बढी कामको सिफारिस वडाध्यक्षले गर्ने व्यवस्था यस ऐनमा छ । जनप्रतिनिधि नभएमा योजना तर्जुमा, न्यायिक समिति र माथि उल्लिखित सिफारिस लगायतका सबैजसो काम ठप्प हुन्छन् । संविधानको भावनाको पालना गर्ने हो भने एक दिन पनि स्थानीय तहका पदहरू खाली राख्न पाइँदैन । चुनावमा जितहार स्वाभाविक हो तर वर्षौंदेखिको इमानको राजनीति पराजित भए जिन्दगीभर हारिने यथार्थलाई बुझ्न पनि जरुरी छ । जेठ ६ गतेदेखि निर्वाचित जनप्रतिनिधिले कार्यारम्भ गर्न गरी स्थानीय तहको चुनाव समयमै गराउनुको विकल्प छैन । यही सबभन्दा उत्तम विकल्प हो । तर स्थानीय तहको चुनावले मात्र हाल देखिएको राजनीतिक समस्या, विशेष गरी संसद्को गतिरोधको समाधान दिँदैन । स्थानीय तहको चुनावसँगसँगै प्रतिनिधिसभाको पनि अर्ली इलेक्सन गरिनुपर्छ भन्ने बहसको थालनीसमेत भएको छ । यसलाई स्वाभाविक रूपमा लिनुपर्छ । दुईदुईचोटि मृत्युशय्यामा पुर्याइएको प्रतिनिधिसभा जनताको आन्दोलनको तागत लगायतका भरमा पुनःस्थापित भए पनि यसले लय समात्न सकेको छैन, बरु उल्टै लामो समयदेखि अवरुद्ध छ । राष्ट्रिय सभालाई समेत चल्न दिइएको छैन । प्रतिनिधिसभाका सभामुखले गरेको निर्णयका सम्बन्धमा संसद्मा प्रश्न गर्न नपाइने व्यवस्था प्रतिनिधिसभा नियमावलीमा छ । अदालतमा विचराधीन मुद्दाका विषयमा पनि संसद्मा कुरा गर्न नपाइने व्यवस्था संविधानको धारा १०५ मा छ । तर नियमावली र संविधानको व्यवस्थालाई धज्जी उडाउने काम भएको छ । तारन्तार संसद्को अवमूल्यन गरिएको छ । चुनावको घोषणा नहुन्जेल संसद् चल्न दिँदैनौं भन्ने विपक्षी दलका नेताको भनाइ पनि सार्वजनिक भएको छ । प्रतिनिधिसभाको विघटन सही थियो भन्ने प्रपञ्चमा विपक्षी छ । अर्कातिर, सरकार पनि मूकदर्शक जस्तो छÙ कानुन तर्जुमा लगायतका विषयलाई फटाफट अगाडि बढाउने सोचसम्म देखिँदैन । संसद्मा हाल ५७ विधेयक छन् । सरकारले चाहने हो भने यी विधेयक अगाडि बढ्न सक्छन् । प्रतिपक्षले अवरोध गरेको अवस्थामा जबर्जस्ती किन गर्ने भन्ने सोच पनि सरकारको होला । तर संसद् विपक्षीले चल्न नदिने, सरकारले पनि नचलाउने हो भने परिणाम नदिने प्रतिनिधिसभालाई बोकिरहनुको अर्थ छैन । बरु जति बोक्यो त्यति नै थप मूल्य चुकाउनुपर्ने हुन्छ । यस्तो स्थितिमा प्रतिनिधिसभाबाट संकल्प प्रस्ताव अनुमोदन गराएर स्थानीय तहको चुनावसँगसँगै प्रतिनिधिसभाको अर्ली इलेक्सन मा जानु हितकर छ । एक वर्षअगाडि नै चुनाव चाहेको एमाले यसमा सहमत नहुने प्रश्नै रहँदैन । हुन त सर्वोच्च अदालतले सरकार बन्ने विकल्प रहुन्जेल प्रतिनिधिसभाको विघटन गर्न नपाइने फैसला गरेको छ, तर सार्वभौमसत्तासम्पन्न जनताका प्रतिनिधिले संसद्ले निकास दिएन, हामी जनताको ताजा जनादेशका लागि चुनावमा जान्छौं भनेर बहुमतका साथ आफ्नो आयु छोट्याउने निर्णय गरे भने सायद यसमा अदालत बाधक हुँदैन । फैसला प्रभावित पनि हुँदैन । संकल्प प्रस्तावका माध्यमबाट संसद्मा बहुमत सिद्ध गरेर चुनावमा जाने विधि संसदीय अभ्यासको सर्वस्वीकार्य मान्यता पनि हो । फेरि संविधानको अन्तिम विकल्प (धारा ७६ उपधारा ५) को सरकार पनि हो यो । फैसलालाई नै आधार मान्ने हो भने, धारा ७६(५) को प्रधानमन्त्रीले मात्र प्रतिनिधिसभा विघटन गर्न सक्छ । तर संकल्प प्रस्तावको अनुमोदनबिना अर्ली इलेक्सन मा जानु प्रत्युत्पादक हुन सक्ने स्थितिको आकलन हुन जरुरी छ । संकल्प प्रस्तावबाट चुनावमा जाने विषय संविधानमा नभए पनि यसले राजनीतिक दलहरूलाई बाँध्छ, नैतिक बन्धनमा राख्छ, सरकारका लागि अर्को विकल्प हुन सक्दैन भन्ने राजनीतिक तागत र बल सरकारलाई दिन्छ । आखिर कसैले नचाहे पनि ८९ महिनापछि प्रतिनिधिसभाको चुनाव हुन्छ नै । मुलुकले राजनीतिक निकास नदिइरहेको स्थितिमा संकल्प प्रस्तावका आधारमा केही समयअगाडि चुनाव गर्नु कुनै ठूलो विषय पनि भएन । फेरि, स्थानीय तहसँगसँगै प्रतिनिधिसभाको चुनाव गर्दा राज्यको स्रोतसाधन बच्छ । उम्मेदवार र राजनीतिक दलहरूको चुनावी खर्च पनि जोगिन्छ । मतदानका लागि नागरिकले पटकपटक धाउनुपर्ने स्थितिको पनि अन्त्य हुन्छ । अझ बढी, मुलुकले राजनीतिक निकास पाउँछ, जनादेशपरमादेशको आरोपप्रत्यारोपबाट पनि मुक्ति पाउँछ । पुरानो जनादेश खण्डित भएको स्थितिमा नयाँ जनादेशका आधारमा मुलुक अगाडि बढ्छ । तर स्थानीय तहसँगसँगै प्रतिनिधिसभाको चुनाव गर्दा प्रदेशसभा छुट्छ । प्रतिनिधिसभाको अर्ली इलेक्सन हुन्छ भने एकै दिन चुनाव भएको प्रदेशसभाको पनि किन नगर्ने भन्ने प्रश्न उब्जिन्छ । यस्तो स्थितिमा संवैधानिक र कानुनी अड्चन हटाएर प्रदेशको पनि सँगसँगै चुनाव गर्नु श्रेयस्कर नै हुन्छ । तीनै तहको चुनाव गर्दा उम्मेदवारहरूको तालमेलबाँडफाँट (दलभित्र र गठबन्धनसमेतमा) अनि राज्य र राजनीतिक दलहरूको खर्च लगायतमा सन्तुलन मिलाउनसमेत सहज हुन्छ । एक तहको सरकारले अर्को तहको सरकारसँग समन्वय र सहकार्य गर्न पनि सजिलो हुन्छ । स्थानीय तह र प्रतिनिधिसभामा जनादेशसहितको नयाँ टिम आउने तर प्रदेशसभामा पुरानै संरचनाटिम रहने स्थिति भएमा पुराना र नयाँबीच समन्वय लगायतमा समस्या पर्न सक्छ । प्रदेश झन् ओझेलमा पर्छ । फेरि राम्रा उम्मेदवारहरूले प्रतिनिधिसभा र स्थानीय तहको चुनावमा प्रतिस्पर्धा गर्ने भएपछि प्रदेशमा प्रायः छाडिएकाहेपिएका र पराजित भएका लगायतहरूको भर पर्नुपर्ने स्थिति हुन्छ । यस्तो स्थितिमा प्रदेशलाई अलग्याएर चुनाव गर्नु किमार्थ उचित हुँदैन । तर प्रदेशको अर्ली इलेक्सन प्रतिनिधिसभाको जस्तो सहज भने छैन । प्रतिनिधिसभाको विघटन धारा ७६(५) को प्रधानमन्त्रीले मात्र गर्न पाउने संवैधानिक व्यवस्था (अदालतको फैसलासमेत) जस्तै प्रदेशसभाको विघटन धारा १६८(५) को मुख्यमन्त्रीले मात्र गर्न सक्छ तर गण्डकी प्रदेशबाहेकका प्रदेशमा धारा १६८(२) अनुसारका मुख्यमन्त्री छन् । धारा १६८(२) का मुख्यमन्त्रीले धारा १६८(७) अनुसार प्रदेशसभा विघटन गर्न संवैधानिक र कानुनी जटिलताहरू बेहोर्नुपर्ने हुन्छ । सबै प्रदेशमा गठबन्धनको बहुमत भए पनि एकपछि अर्को धारा क्रियाशील गराउन त सक्लान् तर यसले समय लिन्छ । ठूलो दलका कारण एकदुई प्रदेशमा केही समय एमालेको मुख्यमन्त्रीसमेत बनाउनुपर्ने संवैधानिक बाध्यता रहन्छ । केही प्रदेशमा संकल्प प्रस्तावले चाँडै काम त गर्ला तर सबैमा नगर्न सक्छ । यस्तो स्थितिमा एमालेको सहमतिबिना सबै प्रदेशको अर्ली इलेक्सन सम्भव छैन । स्थानीयसहित तीन तहको चुनाव एकसाथ गर्ने हो भने एमालेको विश्वास लिनुको विकल्प छैन । अन्तमा, समय गुज्रिसकेको स्थितिमा स्थानीय तहको चुनावको घोषणा गर्न कुनै पनि राजनीतिक दलको सहमति जरुरत पर्दैन । प्रतिनिधिसभाको अर्ली इलेक्सन का लागि संकल्प प्रस्ताव अनुमोदनबाट सरकार अगाडि बढ्न सक्छ । तर प्रदेशसभाका सन्दर्भमा एमालेको सहमतिबिना अर्ली इलेक्सन सम्भव छैन । एमाले सहमतिमा आउँदैन भने प्रतिनिधिसभाको अर्ली इलेक्सन मा जानु पनि हुँदैन । यस्तो स्थितिमा साबिकको जस्तै संवैधानिक मितिमा प्रतिनिधिसभा र प्रदेशसभाको चुनाव गरिनुपर्छ । यदि प्रमुख प्रतिपक्ष सहमतिमा आयो र निर्वाचन आयोग तयार भए तीन तहको चुनाव एकै पटक गर्ने माहोल बनाइनुपर्छ । तर स्थानीय तहको चुनावलाई पछि सार्न पाइँदैन । संविधानवाद र लोकतन्त्रका पक्षमा आन्दोलनबहस गरेर सत्तामा पुगेकाहरूले पक्कै यस्तो गर्दैनन्, गरेमा दुर्भाग्य हुनेछ ।"
सार्वजनिक शिक्षाको दिल्ली मोडल र नेपाललाई पाठ,"नेपालको संविधानको धारा ३१(१) मा सबै नागरिकको आधारभूत शिक्षामा पहुँचको अधिकार उल्लेख छ भने, उपधारा २ मा आधारभूत तहको शिक्षासम्म अनिवार्य र निःशुल्क तथा माध्यमिक तहसम्म निःशुल्क हुने लेखिएको छ । अनिवार्य र निःशुल्क भनिए पनि शिक्षाको गुणस्तरबारे संविधान मौन छ । विश्वव्यापीकरणको यो युगमा शिक्षालाई निःशुल्क गरेर मात्र पुग्दैन, गुणस्तरीय हुनु पनि अपरिहार्य छ । निःशुल्क र गुणस्तरीय शिक्षामा प्रत्येक नेपालीको पहुँच अनिवार्य हुनुपर्छ । निःशुल्क र गुणस्तरीय शिक्षाले समग्र राष्ट्रको आर्थिक उन्नतिमा टेवा त पुर्याउँछ नै, छात्रछात्राका लागि भविष्यमा राम्रा रोजगारीका अवसरहरू पनि सृजना गर्छ । सरकारी विद्यालयलाई कसरी गुणस्तरीय बनाउने ? नेपाललाई आर्थिकसामाजिक उन्नति र प्रगतिको बाटोमा द्रुत गतिमा लग्ने हो भने यो प्रश्नको उत्तर सरकार र समग्र समाजले खोज्नैपर्छ ।अहिले नेपालमा ३०,००० हाराहारी सरकारीसामुदायिक विद्यालय छन् भने ६,००० जति निजी विद्यालय । सरकारी विद्यालयमा ८० प्रतिशत विद्यार्थी पढ्छन् भने बाँकी २० प्रतिशत निजीमा । सरकारी विद्यालयको गुणस्तर निजीभन्दा धेरै तल्लो स्तरको छ । १० कक्षा पूरा गर्दा सरकारी विद्यालयका लगभग ७० प्रतिशत विद्यार्थीले अत्यन्त न्यून स्तरको नतिजा ल्याउँछन् भने निजीमा न्यून स्तरको नतिजा ल्याउनेको संख्या १५ प्रतिशत हाराहारी मात्र छ । सरकारी विद्यालयमा प्रायः शिक्षकले राम्रो पढाउँदैनन्, अधिकांश विद्यार्थीले राम्रो पढ्दैनन् र सबैजसो प्रधानाध्यापकको जवाफदेही छैनÙ कति विद्यालयमा कार्यदक्षताको स्तर न्यून छ । धेरै शिक्षक कुनै न कुनै राजनीतिक दलमा खुल्लमखुला आबद्ध छन् भने विद्यार्थीहरूलाई पनि माध्यमिक तहदेखि दलहरूका विद्यार्थी संगठनले भर्ती गर्न थाल्छन् । विद्यालयहरूमा ज्ञान र गुणस्तरीय शिक्षाको वातावरण हुनुपर्नेमा राजनीतीकरण व्याप्त छ, जसका कारण सार्वजनिक शिक्षाको स्तर योभन्दा फरक कल्पना गर्नु मूर्खतै हुन जान्छ । हुन त केही दशकयता नेपालमा शिक्षाको स्तर नबढेको होइन, जस्तै प्राथमिक विद्यालयमा कुल भर्नादर ९७ प्रतिशत पुगेको छ तर चुनौती अहिले पनि धेरै छन् । युनिसेफको एउटा अध्ययन अनुसार, अहिले नेपालको शिक्षा प्रणालीमा केही संरचनागत समस्याचुनौती छन् । तीमध्ये गुणस्तरहीन शिक्षा पहिलो हो भने विद्यालयमा उपस्थितिको निरन्तरता दोस्रो । १ कक्षामा भर्ना हुने विद्यार्थीको संख्या लगभग १५ लाख हुन्छ, तर १० कक्षा पुग्दासम्म त्यो संख्या केवल ४ लाख ५० हजार मात्र हुन्छ । कुनै पनि राष्ट्रको शिक्षा प्रणाली र समृद्धि अन्तरसम्बन्धित हुन्छ । समग्र समाजको विकास र आर्थिक प्रगतिमा गुणस्तर शिक्षाको भूमिका हुन्छ नै । दिल्ली मोडलका केही विशेषताअहिले नेपाल सरकारले शिक्षाका लागि जम्मा १० प्रतिशत बजेट छुट्याउने गर्छ । त्यसमध्ये पनि अधिकांश बजेट प्रशासनिक खर्चमै जान्छ । विभिन्न राष्ट्रिय र अन्तर्राष्ट्रिय मञ्चहरूमा सरकारले शिक्षामा बजेट वृद्धि गरेर २० प्रतिशतसम्म पुर्याउने वाचा त गरेको छ तर कार्यान्वयन भएको छैन । उता भारतको नयाँ दिल्लीमा आम आदमी पार्टी (आप) को सरकार आएपछि सबैभन्दा देखिने गरी काम भएको शिक्षा क्षेत्रमै छ । दिल्ली सरकार अन्तर्गत २,४०० विद्यालय छन् जसमा १७ लाखभन्दा धेरै विद्यार्थी पढ्छन् । दिल्लीमा सरकारी विद्यालयहरूको गुणस्तरमा कति परिवर्तन आएको छ भने, लगातार छ वर्षदेखि १० र १२ कक्षाको उत्तीर्ण प्रतिशत निजी विद्यालयभन्दा सरकारी विद्यालयको अधिक छ । थप, सम्भवतः विकासशील देशहरूको इतिहासमै पहिलोचोटि, गत वर्ष दिल्लीमा २५ लाख विद्यार्थी निजी विद्यालय छाडेर सरकारीमा भर्ना भएका छन् । दिल्लीका शिक्षामन्त्री मनीष सिसोदिया लिखित शिक्षा ः एक शिक्षामन्त्रीका प्रयोगहरू किताबको पहिलो अध्याय नै बजेटका बारेमा छ । दिल्लीमा सन् २०१४१५ मा कांग्रेस सरकार भएको बेलासम्म शिक्षामा बजेट जम्मा १० प्रतिशत हुने गर्थ्यो । तर, सिसोदियाले सो बजेटलाई पहिलो वर्ष नै बढाएर २५ प्रतिशत पुर्याए । र त्यसपछिका सातवटा बजेटमा शिक्षामा दिल्ली राज्य सरकारले कम्तीमा पनि २५ प्रतिशत विनियोजन गर्दै आएको छ । दिल्लीले शिक्षामा गरेका व्यापक सुधारबाट हामीले कम्तीमा पाँचवटा पाठ सिक्न सक्छौं । १ विद्यालयको भौतिक पूर्वाधार ः बजेट दोब्बर बनाएपछि दिल्लीले सबैभन्दा पहिला विद्यालयहरूको भौतिक संरचनालाई प्राथमिकतामा राख्यो । फलस्वरूप पाँच वर्षमा २०,००० कक्षाकोठा थपिए । सरकारी विद्यालय भवनहरू सुन्दर बनाइए, कक्षाकोठाहरू नयाँ फर्निचरले सजाइए, विज्ञान र कम्प्युटर प्रयोगशालालाई आधुनिक बनाइयो र छात्रछात्राका लागि छुट्टाछुट्टै र व्यवस्थित शौचालयहरू बनाइए । २ शिक्षक तालिम ः शिक्षकहरूलाई कार्यदक्षता र व्यावसायिकता वृद्धिका लागि गुणस्तरीय प्रशिक्षणमा पठाइयो । व्यावसायिक शिक्षक गुणस्तरीय शिक्षाको सबैभन्दा ठूलो पाटो हो । मेलबर्न विश्वविद्यालयका प्राध्यापक जोन ह्याटीले शिक्षा सम्बन्धी ५ लाखवटा अध्ययनको शोधपछि निकालेको निष्कर्ष थियो शिक्षाको गुणस्तर बढाउनमा सबैभन्दा ठूलो भूमिका शिक्षक (त्यसपछि पारिवारिक र सामाजिक वातावरण, कक्षाकोठा, पाठ्य सामग्रीको उपलब्धता आदि) को हुन्छ । दिल्ली सरकारले आफ्ना हजारौं शिक्षक र सयौं प्रधानाध्यापकलाई भारतकै प्रख्यात आईआईएम अहमदाबादमा मात्र होइन, बेलायतको क्याम्ब्रिज विश्वविद्यालय र सिंगापुरको राष्ट्रिय शिक्षा संस्थानसम्म प्रशिक्षणका लागि पठायो । ती शिक्षक र प्रधानाध्यापकले संसारभरका उत्तम अभ्यासहरूबाट सिकेका कुरा आफ्ना विद्यालयकक्षामा कार्यान्वयन गर्ने अवसर पाए । ३ शिक्षकअभिभावक अन्तरक्रिया ः दिल्ली सरकारले विद्यालय व्यवस्थापनसञ्चालक समितिलाई पुनर्गठन गर्यो । आपले सरकार सम्हालेलगत्तै प्रत्येक विद्यालय व्यवस्थापन समितिको बजेट बढाएर ५७ लाख भारु पुर्यायो । विद्यालय व्यवस्थापन समितिलाई अस्थायी शिक्षक भर्ना गर्ने अनुमति त दियो तर कडा मापदण्ड र पारदर्शिताका साथ । सबै विद्यालयमा शिक्षकअभिभावक अन्तरक्रिया सुरु गरियो । त्यस्तो अन्तरक्रियाको विज्ञापन सबै सञ्चारमाध्यमबाट सम्प्रेषण हुन्छ र त्यो दिनलाई दिल्ली सरकारले सानो उत्सवकै रूपमा मनाउने गर्छ । अन्तरक्रिया गर्ने जिम्मा व्यवस्थापन समितिकै हुन्छ । धेरै अध्ययनले यस्ता अन्तरक्रियाका कारण विद्यार्थीको पढाइमा सकारात्मक असर पर्नुका साथै शिक्षकमा पनि पढाउने ऊर्जा थपिने उल्लेख गरेका छन् । ४ पाठ्यक्रममा सुधार ः दशकौंदेखिको पुरानो पाठ्यक्रममा सुधार गर्दै सरकारले विज्ञ समूहको सुझावमा समयानुकूल बनायो । कमजोर विद्यार्थीका लागि बिदाको बेला पनि अतिरिक्त कक्षाहरू (विशेष गरी अंग्रेजी, गणित र हिन्दीका) सञ्चालन गरिए । अतिरिक्त कक्षा लिने विद्यार्थीलाई खाजाको व्यवस्था गरियो । नर्सरीदेखि ८ कक्षासम्म ह्यापिनेस कक्षा सुरु गर्यो, जसमा विद्यार्थीलाई ध्यान र योगका माध्यमले तनावमुक्त पार्दै खुसी हुने अभ्यास सिकाइन्छ । ९१२ कक्षामा चाहिँ उद्यमशीलता विकास को कक्षा सुरु गरियो, जसमा स्थानीय उद्यमीहरू आएर विद्यार्थीसँग अन्तरक्रिया गर्छन् र उद्यमी बन्ने तरिका सिकाउनुका साथै प्रेरणा पनि दिन्छन् ।५ अतिरिक्त क्रियाकलापमा लगानी वृद्धि ः सरकारले विद्यालयमा अतिरिक्त क्रियाकलापहरूमा पनि लगानी बढायो । सयौं विद्यालयमा नयाँ र गुणस्तरीय खेलमैदानहरू बनाइए । केहीमा त पौडी पोखरीहरूसमेत बनाइए । साथै मार्सल आर्ट, संगीत, विभिन्न बाजा र नाटक आदि कक्षा पनि सुरु भएÙ यिनका लागि नयाँ कक्षाकोठाहरू बनाइए र सोही अनुसारका प्रशिक्षकहरू पनि राम्रो तलबमा राखिए । पहिला विद्यालयमा आवश्यक सामग्रीका लागि प्रधानाध्यापकले पठाएको निवेदन सरकारी कार्यालय र कर्मचारीका टेबलहरूमा घुमिरहन्थ्यो र सामग्री आउन वर्षौं पनि लाग्न सक्थ्यो । तर आपले अतिरिक्त क्रियाकलापका लागि ५ लाखसम्मको खर्च सीधै प्रधानाध्यापकले गर्न सक्ने नियम बनायो, टेन्डरदेखि खरिदसम्मको प्रक्रियालाई पारदर्शी बनायो । प्रधानाध्यापकको भूमिकालाई थप बलियो र जिम्मेवार बनाउँदै पारदर्शितामा जोड दिइयो । मुख्यतः सबै सम्बन्धित कार्यालय र क्रियाकलापलाई सिस्टम मा ल्याइयो । दिल्लीमा शिक्षामा व्यापक गुणस्तरीय वृद्धि केही वर्षमै सम्भव छ भने नेपालमा पनि असम्भव छैन । तर त्यसका लागि अहिलेका सत्तासीनहरू सुध्रिनुपर्छ । संविधान अनुसार आधारभूत र माध्यमिक शिक्षाको जिम्मा स्थानीय सरकारको हो । अब केही महिनामै स्थानीय तहको चुनाव हुँदै छ । चुनावमा हामीले यस्ता उम्मेदवारहरूलाई भोट हालौं, जसले निःशुल्क र गुणस्तरीय सार्वजनिक शिक्षालाई पहिलो प्राथमिकतामा राखेको होस्, शिक्षालाई गुणस्तरीय बनाउने विस्तृत कार्ययोजना जनतासामु प्रस्ट रूपले प्रस्तुत गर्न पनि सकोस् ।शाह अर्थशास्त्र र झूराजनीतिका शोधकर्ता हुन् ।"
अतिरिक्त शुल्क असुल्ने कलेजलाई ठगीको कारबाही !,"(काठमाडौं)  चिकित्सा शिक्षाका विद्यार्थीसँग अतिरिक्त शुल्क लिने मेडिकल कलेज र सञ्चालकविरुद्ध ठगीको आरोपमा प्रहरीप्रशासनबाट मात्र मुद्दा चलाउँदा न्याय प्राप्ति नै अनिश्चित हुने चिन्ता विद्यार्थीलगायत सरोकारवालाले व्यक्त गरेका छन् । कलेज सञ्चालकले कानुनविपरीत अतिरिक्त शुल्क लिएको प्रस्ट हुँदाहुँदै काठमाडौं जिल्ला प्रशासन र मोरङ प्रहरीले मात्र छानबिन अघि बढाएकाले विद्यार्थी उल्टै उल्झनमा फस्न सक्ने उनीहरूको भनाइ छ । दिनदिनै पढाइ छुटेको छ, ८० प्रतिशत हाजिर नपुगे परीक्षामा सहभागी हुन पाइँदैन, एक छात्रले भने, पढ्ने विद्यार्थीले मुद्दामामिलाको झमेला बोकेर हिँड्दा कहिले टुंगोमा पुगिएला र ? २०७५ मा पोखराको गण्डकी मेडिकल कलेजले अतिरिक्त शुल्क लिँदा विद्यार्थीले प्रहरी प्रशासनमा जाहेरी दिएर मुद्दा अघि बढाइएको थियो । विद्यार्थीले पर्याप्त प्रमाण जुटाउन नसकेको भन्दै उक्त मुद्दाको निर्णय उनीहरूको पक्षमा आएन । राज्यका अन्य निकायले कारबाही प्रक्रियामा चासो दिएनन् । मन्त्रिपरिषद्ले २०७२ मा चिकित्सा शिक्षाको शुल्क तोक्दै बढी शुल्क लिए जिल्ला प्रशासन कार्यालयमा उजुरी दिएर कारबाही गर्न सकिने निर्णय गरेको थियो । त्यसपछि बनेको चिकित्सा शिक्षा ऐनमा अतिरिक्त शुल्क लिने मेडिकल कलेजको सम्बन्धन खारेज गर्नेबाहेक अन्य कारबाहीको व्यवस्था गरिएको छैन ।अधिवक्ता ओमप्रकाश अर्यालले बढी शुल्क लिएको विषयमा कलेज सञ्चालकसहित संलग्नलाई कारबाही गर्ने एउटा बाटो विद्यार्थी, अभिभावकले प्रहरी, प्रशासनमा उजुरी दिने र अनुसन्धानसहित कारबाही अघि बढाउने हुन सक्ने बताए । पीडितको जाहेरीका आधारमा प्रहरीले मुलुकी अपराध संहिताअन्तर्गत ठगीमा कारबाही गर्न सक्ने उनले जनाए । चिकित्सा शिक्षा आयोगले तोकेको भन्दा बढी शिक्षण शुल्क लिनु गैरकानुनी असुली गरेको अपराध ठहरिन्छ, गैर कानुनी किसिमले कसैले सम्पत्ति आर्जन गर्छ भने त्यसमा सम्पत्ति शुद्धीकरणसम्बन्धी ऐन पनि आकर्षित हुन्छ, उनले भने । राष्ट्रिय सतर्कता केन्द्रले काठमाडौं र नोबेलसहित १२ मेडिकल कलेजले करिब ३ अर्ब अतिरिक्त रकम उठाएको प्रतिवेदन सरकारलाई बुझाए पनि कारबाही भएको छैन । केन्द्रले सम्पत्ति शुद्धीकरण विभागमार्फत कारबाही गर्नुपर्ने सुझाव दिएको थियो । केपी शर्मा ओली नेतृत्वको सरकारले गुपचुप राखेको उक्त प्रतिवेदनअनुसार कारबाही गर्न प्रधानमन्त्री शेरबहादुर देउवाले पनि चासो देखाएका छैनन् । मेडिकल कलेजले अतिरिक्त शुल्क लिए संगठित ठगीका रूपमा समेत कारबाही गर्न सकिने कानुन व्यवसायीहरू बताउँछन् ।चिकित्सा शिक्षा जाँचबुझ आयोगका अध्यक्ष तथा विशेष अदालतका पूर्वअध्यक्ष गौरीबहादुर कार्कीले प्रहरी, प्रशासनले गर्ने कारबाही सँगसँगै चिकित्सा शिक्षा ऐनअनुसार पनि प्रक्रिया अघि बढाउनुपर्ने बताए । प्रधानमन्त्री कुलपति रहने विश्वविद्यालयको कलेजले ठगी गरेको छ । चिकित्सा शिक्षा आयोगका अध्यक्ष प्रधानमन्त्री हुन्छन्, राज्य हाँक्ने पनि प्रधानमन्त्री हुन्, उनले थपे, कारबाही गर्नु भनेर सीडीओ र पुलिसलाई जिम्मा दिएर मात्र पुग्छ ? सम्बन्धन खारेजीका लागि आयोगले कलेजसँग स्पष्टीकरण सोध्नुपर्ने उनले औंल्याए । काठमाडौं विश्वविद्यालय र आयोग पन्छिन मिल्दैन, कार्कीले भने, सीडीओ र पुलिसले नेताको मनसाय नहेरी काम गर्न सक्दैनन्, उनले भने, नोबेल र काठमाडौं मेडिकल कलेजले राजनीतिक संरक्षणमा नै विद्यार्थीलाई गैरकानुनी असुली गरिरहेका छन् । ठगीमा कारबाही गर्दा अदालती प्रक्रियामा जाने र विद्यार्थीर्ले शीघ्र न्याय नपाउने उनले औंल्याए । कार्की थपे, यो त सरकारको चरम निरीहपन हुन्छ । विद्यार्थीले काठमाडौं र मोरङ प्रशासनमा उजुरी दिइसकेका छन् । मोरङ प्रहरीले अनुसन्धान थालिसकेको जनाएको छ । काठमाडौंका प्रमुख जिल्ला अधिकारी गोविन्दप्रसाद रिजालले विद्यार्थीको उजुरीमाथि कारबाही गर्न प्रहरीलाई पत्राचार गर्ने जनाए । सरकारले तोकेभन्दा बढी शुल्क लिने कलेजलाई कसरी कारबाही गर्न सकिन्छ भनेर कानुन शाखाको राय मागिएको छ, उनले भने, राय आउनेबित्तिकै प्रहरीलाई अनुसन्धानसहित कारबाही थाल्न निर्देशन दिन्छौं । काठमाडौंका प्रहरी प्रमुख सुदीप गिरीले विद्यार्थीको जाहेरी आए वा प्रशासनको निर्देशन आए कारबाही थाल्न तयारी रहेको बताए । मोरङ प्रहरीसँग पनि समन्वय गरिरहेका छौं, अहिलेसम्म कुनै उजुरी आएको छैन, पर्याप्त प्रमाणसहित उजुरी आए मुद्दा चलाउँछौं, उनले कान्तिपुरसित भने । मोरङ प्रहरीले एकसातामा अनुसन्धान पूरा गरेर कारबाही थाल्ने जनाएको छ । यी दुई कलेजले आयोगले तोकेभन्दा ४ लाख ८२ हजार अतिरिक्त शुल्क मागेर विद्यार्थीलाई पठनपाठनमा सहभागी गराएका छैनन् । होस्टलको पनि एउटै कोठाको मासिक भाडा २४ हजार तोकिएको छ । होस्टल अनिवार्य गरिएकामा पनि विद्यार्थीको आपत्ति छ । अतिरिक्त शुल्कविरुद्ध आन्दोलित ८ विद्यार्थी संगठनले भने आइतबार काठमाडौं मेडिकल कलेजमा तालाबन्दी गरेका छन् । कलेज सञ्चालकलाई कारबाही हुनुपर्ने, शुल्क विवाद समाधान नभएसम्म पठनपाठन रोक्नुपर्ने, विद्यार्थीको शान्ति सुरक्षाको ग्यारेन्टी हुनुपर्ने उनीहरूको माग छ । नेपाल विद्यार्थी संघ, अखिल क्रान्तिकारी, एकीकृत समाजवादीनिकट अनेरास्ववियु, समाजवादी विद्यार्थी युनियन, अखिल क्रान्तिकारी (नेत्रविक्रम चन्द्र र मोहन वैद्य समूह), अखिल छैटौं र अखिल नेपाल विद्यार्थी युनियन (नेकपा) ले संयुक्त रूपमा तालाबन्दी गरेका हुन् । काठमाडौं मेडिकल कलेज र नोबेल मेडिकल कलेज विराटनगरका विद्यार्थी मंसिर १९ गतेदेखि अतिरिक्त शुल्कको विरोधमा आन्दोलनमा छन् । उनीहरूको आन्दोलनमा यी विद्यार्थी संगठनसहित एमाले निकट अनेरास्ववियुले पनि ऐक्यबद्धता जनाउँदै आएको छ । विद्यार्थी संगठनले तोकेभन्दा बढी शुल्क नलिन प्रधानमन्त्री शेरबहादुर देउवा, शिक्षा मन्त्री देवेन्द्र पौडेल, गृहमन्त्री बालकृष्ण खाँणको ध्यानाकर्षण गराउँदै आएका छन् । कलेज सञ्चालक सुनिल शर्माले अतिरिक्त शुल्क लिने अडान छाडेका छैनन् । विराटनगरमा पनि अतिरिक्त शुल्कको विरोधमा आन्दोलन भइरहेको छ । आन्दोलनलाई थप सशक्त बनाउन नोबेलका केही विद्यार्थी काठमाडौं समेत आएर धर्ना र प्रदर्शनमा सहभागी छन् । पीडित विद्यार्थीले आयोगमा समेत धर्ना दिएका छन् । कलेज सञ्चालक शर्मालाई गिरफ्तार गिरी ठगीविरुद्ध कारबाही चलाएर कलेजमा पठनपाठनको वातावरण बनाउनुपर्ने विद्यार्थीको माग छ ।"
कोरोना घरघरै छ तर सतर्कता छैन,"(लुम्बिनी)  कोरोना संक्रमणको तेस्रो लहरका कारण लुम्बिनी प्रदेशका घरघरै बिरामी छन् । कोरोनासँग मेल खाने लक्षणका बिरामी धेरै छन् । स्वास्थ्यमा जटिल समस्या नदेखिएकाले सर्वसाधारण लक्षण भए पनि अस्पताल गएका छैनन् । यो लहरमा न त संक्रमणको डरले सर्वसाधारण आतंकित बनेका छन्, न संक्रमितलाई पहिलेजस्तो असभ्य व्यवहार नै गरिएको छ ।कोरोना भाइरसको नयाँ भेरिएन्ट ओमिक्रोन यसअघिका भेरिएन्टभन्दा बढी संक्रामक भएको चिकित्सकहरूले बताइरहे पनि सार्वजनिक स्थल, बजारमा भीड घटेको छैन । सार्वजनिक यातायातका साधनमा समेत यात्रु कोचिएरै यात्रा गरिरहेका छन् । माघ लागेयता त रूपन्देहीमा धमाधम विवाहका कार्यक्रमसमेत गर्न थालिएको छ । विभिन्न संघसंस्थाले गरेका कार्यक्रम, खुला स्थान र बसपार्कमा मानिसको उपस्थिति बाक्लै छ । मास्क लगाउने, भौतिक दूरी कायम गर्नेलगायत स्वास्थ्य मापदण्ड उतिसारो पालना भएको देखिँदैन । ओमिक्रोनबाट संक्रमित भए पनि जटिल स्वास्थ्य समस्या ल्याउने अवस्था कम रहेको सुनिएको र दुवै मात्रा खोपसमेत लगाइसकेकाले घरबाहिर निस्किरहेको सर्वसाधारण बताउँछन् । तिलोत्तमा३ का माधवकुमार पौडेल र उनको परिवार हालै मात्र संक्रमणमुक्त भयो । संक्रमण भएपछि स्वास्थ्यमा खासै समस्या नदेखिएको उनले सुनाए । पहिलेजस्तो कोरोना संक्रमित भन्नेबित्तिकै मानिस अगाडि देखा नै नपर्ने व्यवहार पनि उनीहरूले यसपटक सहनुपरेन । मानिसमा बिस्तारै रोगसँग घुलमिल हुँदै जाने बानी परेको उनको बुझाइ छ । अहिले मानिसले लिभिङ विथ कोरोनाको धारणा बनाइसकेका छन्, उनले भने, ओमिक्रोन देखा परेपछि अब कोरोनासँग भागेर, लुकेर साध्य छैन भन्ने भएको छ । सचेतनाको अवस्था भने मिश्रित तरिकाको छ । भीड हुने स्थानमा मानिसले त्यति धेरै सावधानी अपनाएको नदेखिएको उनले सुनाए ।अघिल्ला लहरमा घरमै बसेर जोगिएको र अहिले त संक्रमित भएजस्तै महसुस नभएको सिद्धार्थनगर८ की शोभा गौतमले बताइन् । उनले हिजोआज संक्रमण जोखिम कायम छ, खतरा टरेको छैन भन्ने सोच नै नआउने बताइन् । यसभन्दा अघि घरमा चाहिने सामान किन्न जाँदा पनि डरले मुटु काँप्थ्यो, उनले भनिन्, यसपटक बाँचिन्छ केरे भन्ने भएको छ । संक्रमण भइहाले पनि धेरै समस्या हुँदैन भन्ने सुनेकाले नआत्तिएको र पसल, यातायातका साधनमा सहज तरिकाले हिँडिरहेको उनले बताइन् । कोरोनाविरुद्धको खोप लगाइसकेको भएर पनि त्यति त्रास नभएको उनको भनाइ थियो ।रूपन्देहीमा ३ वटा अस्पतालमा संक्रमितको उपचार हुने गरी प्रदेश सरकारले समन्वय गरेको छ । अघिल्ला २ लहरमा यी अस्पतालमा संक्रमितलाई राख्ने ठाउँ खाली नभएरै कतिको ज्यान गयो भने कतिलाई जिल्लाबाहिर लैजाने अवस्था आयो । तर अहिले बिरामीको संख्या न्यून छ । भर्ना भएका बिरामी उपचारपछि घर जाने स्थितिका छन् । लुम्बिनी प्रादेशिक अस्पतालमा सञ्चालित कोरोना वार्डमा ३२ जना बिरामीको उपचार भइरहेको अस्पतालका कोरोना फोकल पर्सन डा नन्दु पाठकले बताए ।खोप लगाएका र रोगसँग लड्ने क्षमता भएका मानिसलाई नयाँ भेरिएन्ट लाग्दा अवस्था असहज नदेखिए पनि उनीहरूबाट अन्यमा सर्दा ती मानिसको रोगसँग लड्न सक्ने क्षमता कमजोर पनि हुन सक्ने डा पाठकको भनाइ छ । ओमिक्रोन नै भएकाले केस जटिल छैन भन्ने पनि होइन, उनले भने, संख्या बढी र मृत्युदर कम हुनुले भेरिएन्ट नै नयाँ भनेर प्रमाणित गरिहाल्ने स्थिति छैन ।"
आरोपप्रत्यारोपका लागि आर्थिक सूचकको सहारा,"बढ्दो चालु खाता घाटा, घट्दो शोधनान्तर स्थिति, दयनीय पुँजीगत खर्च, लगानीमा न्यूनता, बढ्दो बेरोजगारी र विकास खर्चमा कटौती जस्ता समस्या अहिले छन् । यी समस्याले नेपाललाई अल्पविकसित अवस्थाबाट स्तरोन्नति गर्ने अभियानमा नकारात्मक प्रभाव पार्न थालेकोसमेत एमालेको ठम्याइ छ । बैंकहरूमा तरलता अभावले व्यवसायको गतिशीलता र विस्तारमा गम्भीर नकारात्मक प्रभाव परेको उसको भनाइ छ ।गठबन्धन टिकाउन संघमा अनावश्यक संरचना निर्माण गरेको र प्रदेश मन्त्रालयको संख्या अन्धाधुन्ध बढाएर चालु खर्च बढाएको आरोप पनि सरकारमाथि प्रतिपक्षले लगाएको छ । सरकारले विकास साझेदारको विश्वाससमेत गुमाउँदै गएको उसले उल्लेख गरेको छ । विगतको सरकारको कार्यकालमा विश्व बैंक र एसियाली विकास बैंकबाट प्रतिबद्धताप्राप्त बजेटरी सहायताबापतका रकमसमेत प्राप्त हुन सकेको छैन, वक्तव्यमा भनिएको छ ।एमालले आफू सरकारमा हुँदा संसद् विघटनपछि मध्यावधि चुनाव घोषणा गरेर अन्धाधुन्ध बजेटमा राखेका चुनावी कार्यक्रमको भने बचाउ गरेको छ । विस्तृत अध्ययन, तयारी र स्रोत सुनिश्चिततासमेत नभएका ती कार्यक्रमलाई सरकारले बजेटबाट हटाएकोप्रति उसले आक्रोश पोखेको छ । तीन वर्षभित्र सबै स्थानीय तहका केन्द्रलाई प्रदेश राजनीतिसँग कालोपत्रे सडकले जोड्ने प्रयोजनका लागि चालु आर्थिक वर्षमा सरकारले छुट्याइएको ८० करोडलाई २९ करोडमा झारिएको छ, वक्तव्यमा भनिएको छ, उक्त परियोजनाका लागि विकास साझेदारले प्रतिबद्धता गरेको ९६ अर्ब सहायता रकम प्राप्तिमा सरकार उदासीन देखिएको छ । सयौं सडक आयोजना रद्द गरिएको छ ।राष्ट्रपति शैक्षिक सुधार कार्यक्रमतर्फ पूर्वाधार विकासमा विनियोजित १० अर्ब रुपैयाँ रकमान्तर गरिएकोबारे पनि एमालेले आपत्ति जनाएको छ । गौतम बुद्ध अन्तर्राष्ट्रिय विमानस्थल र मेलम्ची परियोजनालाई सञ्चालन गर्न सरकार पूरै उदासीन र अक्षम देखिएको उसको भनाइ छ । बिग्रँदो अर्थतन्त्रबारे प्रधानमन्त्रीले झूटो बोलेको र वास्तविकता ठाकछोप गरेको पनि वक्तव्यमा जनाइएको छ । प्रधानमन्त्रीले शुक्रबारको सम्बोधनमा जबर्जस्ती विकासका आँकडा प्रस्तुत गर्न खोज्दासमेत पूर्ववर्ती सरकारका पालामा सुरु गरिएका केही परियोजनाबाहेक कुनै नयाँ तथ्यांक प्रस्तुत गर्न सक्नुभएन, एमालेले भनेको छ, अर्थतन्त्रको चुनौतीपूर्ण यथार्थलाई प्रस्तुत गरेर समाधानको विकल्पमा बहस गर्नुको साटो उहाँ कृत्रिम आँकडाका भरमा ढाकछोप गर्न तल्लीन देखिनुभएको छ ।"
भारतले सर्भे प्रतिवेदन नदिँदा रेल सञ्चालन अन्योलमा,"(नेपालगन्ज)  भारतीय पक्षले नेपालगन्जको सीमासँग जोडिएको रुपैडिया बजारस्थित नेपालगन्ज रोड हुँदै कोहलपुरसम्म रेल सञ्चालनका लागि गरिएको सर्भे प्रतिवेदन नेपाल सरकारलाई नबुझाउँदा निर्माणको काम रोकिएको छ । रेल सञ्चालन सर्भेको काम भारतीय नर्थ स्टेट रेलवे विभागले तीन वर्षअघि गरेको थियो । उसले नेपालगन्ज रोडदेखि कोहलपुरसम्म रेल सञ्चालनका लागि लिकको रेखांकनसमेत गरिसकेको छ । तर प्रतिवेदन नेपाल सरकारलाई बुझाएको छैन । नेपाल सरकारको सहमतिमा नेपालगन्जकोहलपुर रेल सञ्चालनका लागि भारतले सन् २०१७ मा सर्भे गरेको हो । रेलको लिक सर्भेका लागि भारतीय पक्ष, हामी र जिल्ला प्रशासन कार्यालय बाँके, मालपोत, नापी, वनका अधिकारी बसेर छलफल गरेका हौं । रेलको लिक रेखांकन गरिएको सुनिएको छ, नेपाल रेल विभागका प्रवक्ता अमन चित्रकारले भने, तर सर्भे प्रतिवेदन नेपाल सरकारलाई बुझाइएको छैन । जसका कारण निर्माणको काम ढिला हुन गएको छ । भारतीय अधिकारीहरूसँग रेल सञ्चालनका लागि पटकपटक आग्रह गर्दै आएको चित्रकारले जनाए । हामी बेलाबेलामा रेल सञ्चालनको कुरा उठाइरहेका हुन्छौं, उनले भने । नेपालभारत सरकारबीच सन् २०१० मा पाँच स्थानमा रेलको पहुँच बढाउने एमओयूमा सहमति भएको थियो । सहमतिअनुसार जोगवनी, विराटनगर र जयनगर, जनकपुरबर्दिवासमा रेल सञ्चालनका लागि काम भइरहेको छ । दोस्रो चरणमा भैरहवा र नेपालगन्ज रोडदेखि कोहलपुरसम्म रेल सञ्चालनको काम सुरु गर्ने भनिएको थियो । पूर्वी नाका काँकडभिट्टामा पनि रेल सञ्चालनका लागि एमओयू भइसकेको छ । पहिलो चरणमा रेल सञ्चालन गर्ने भनिएको स्थानमा काम भइरहेको छ । नेपालगन्जकोहलपुर रेल सञ्चालनको सर्भे कागज आएन, चित्रकारले भने, एमओयू गर्दा यति वर्षभित्रै रेल सञ्चालन गरिसक्नुपर्नेछ भन्ने उल्लेख छैन ।भारतीय पक्षले नेपालगन्जकोहलपुर रेल सञ्चालनका लागि लिकको रेखांकनको काम सकेर लागत रकम, आवश्यक भौतिक संरचना, रेल सेवाले छुने गाउँ तथा बस्तीहरूको पहिचानलगायतका काम सुरु गर्ने प्रतिबद्धता जनाएको थियो । भारतको रुपैडिहास्थित रेलवे स्टेसन र कोहलपुरसम्मको साढे १८ किमि दूरीसम्म प्राविधिक टोलीले लिक रेखांकन गरेको हो । सुरुमा रेलको लिक नेपालगन्जको पूर्वी क्षेत्र पिप्रहवा, पुरैना, पुरैनी, राँझा हुँदै रेल सेवा सञ्चालन गर्ने भनिएको थियो । तर भारतले नेपालगन्जको जयसपुरमा एकीकृत सुरक्षा जाँच (आईसीपी) निर्माणको काम सुरु गरेपछि पश्चिम क्षेत्रबाट रेल सञ्चालन गर्न सुझाइएको हो ।नेपाल सरकारको सचिवस्तरीय निर्णयले रेल सेवा विस्तारका लागि फाइनल लोकेसन सर्भे टोली गठन गरेपछि काम अगाडि बढेको थियो । २०७४ साउन ५ को सचिवस्तरीय निर्णयले उक्त टोली गठन गरेको हो । भारतीय पक्षले कोहलपुरसम्म रेलवे सेवा विस्तार गर्नुको कारण नेपालले सञ्चालन गर्ने मेचीमहाकाली रेलवे सेवासँग जोड्नु रहेको जनाएको छ ।"
मल्लकालीन शिलालेख प्रहरीचौकीमा छरपस्ट,"(काठमाडौं)  मल्लकालमा वंशकै शक्तिशाली राजा थिए प्रताप मल्ल । उनका पालामा बनेको डल्लु खोलाको पुलमा तीनवटा शिलालेख राखिएका थिए मल्ल राजाकै गाथा, कपरदार भोटु पाण्डेको वीरता र जंगबहादुर राणाका बुहारीका बारेमा । झन्डै ५ सय वर्षअघि (संवत् १६९८१७३१) मा ३३ वर्ष राजा रहेका उनले रानीपोखरी, हनुमानढोका मूर्ति, हनुमानढोकाभित्र नासलचोक, नरसिंहचोक, सुन्दरीचोक, कालीचोकसहितका ऐतिहासिक संरचना बनाउन लगाएका थिए । पुल, साँधसीमा, खोलाको पहिचानका लागि यसरी शिलालेख राख्न सुरु गरेका थिए । डल्लु खोलाको पुलमा राखिएका तीनवटै शिलालेख हराएको वर्षौं भइसकेको थियो, अहिले एउटा भने स्वयम्भूको प्रहरी चौकीको आँगनमा भेटिएको जानकारी आयो, इतिहासविद् महेशराज पन्तले कान्तिपुरसँग भने । डल्लु प्राचीन मार्ग एवं पुल विस्तारका क्रममै २०२० सालमा जापानले बनाइदिएको नयाँ पुलमा भने ती शिलालेख नरहेको छाउनीवासी पन्तले बताए । २०२० सालपछि ती तीन शिलालेख कता हराए, लगिए भन्नेमा कतै अभिलेख छैन ।अहिले दुई वटा शिलालेख भने स्वयम्भू प्रहरी चौकी परिसरमा भेटिएको हो । विज्ञ पन्तका अनुसार भेटिएका दुई शिलालेखमध्ये पहिलोमा डल्लु पुल बनाइएको संवत् १७२० (नेपाल संवत् ७८३) को विवरण उल्लेख छ । यस शिलालेखको अभिलेख संग्रह, भाग३ (संशोधन मण्डल२०१८) मा अन्वेषक गौतमबज्र वज्राचार्य र महेशराज पन्तले प्रकाशन गरेका छन् । फेला परेको अर्को शिलालेखमा भने जंगबहादुरकी बुहारीका बारेको लिखत छ । यसमा संवत् १९४१ मिति लेखिएको छ । डल्लु पुलमा रहेका भोटु पाण्डे (संवत् १८६७) बारेको शिलालेख भने अप्राप्य बनिसकेको छ ।हामीसँग यो शिलालेख कहिलेदेखि छ, यसको अभिलेख वा पुरातात्त्विक महिमा के छ भन्ने हामीलाई जानकारी छैन, स्वयम्भू प्रहरी चौकीका प्रमुख डीएसपी मिलन केसीले भने, पक्कै महत्त्वकै चिज हुनुपर्छ भनेर सुरक्षित राखेका छौं । इतिहासविद् पन्तका अनुसार, डल्लु खोलाको पुलमा रहेका ३ शिलालेखमध्ये पहिलोको २०१८ मा प्रकाशित अभिलेख संग्रह मा विवरण आइसकेको छ भने दोस्रोको योगी नरहरिनाथको पत्रिका संस्कृत सन्देश(२०११) मा लिपि उल्था गरिएको छ । तर, प्रहरी चौकीको कुनोमा खुला आकाशमुनि राखिएको शिलालेख घामपानीका कारण धुमिलिँदै गएको र यसलाई पढ्न निकै मिहिनेत चाहिने अन्वेषक पन्तले बताए । स्वयम्भू चौकीमा शिलालेखबाहेक पुरातात्त्विक देखिने कालो ढुंगाको चतुर्मुखी लिंग र एक प्रस्तर बसाहा पनि राखिएको छ । सम्पदा संरक्षण महाअभियानअन्तर्गत हराएकाचोरिएका सम्पदाको खोजबिनमा लागेका अभियानकर्मी यादवलाल कायस्थको टोलीले स्वयम्भू, हनुमानढोका, जनपथ प्रहरी, गौशाला प्रहरी चौकी आदिमा रहेका मूर्तिसम्पदाका बारेमा जानकारी बटुलेको हो । यस्ता मूर्ति, अभिलेख राखिने स्थान प्रहरी चौकी होइन भनेर बहसपरामर्श सुरु गर्नै पनि चौकीमा धाउन थालेका छौं, कायस्थ भन्छन्, पहिलो चरणमा धर्मपथको जनपथ प्रहरी कार्यालयमा रहेका १५ वटा ऐतिहासिक महत्त्वका मूर्ति तथा सम्पदालाई छाउनी संग्रहालयमा जिम्मा लाउन यो साता सफल भएका छौं । अभियन्ता कायस्थसहितको आग्रहमा छाउनी राष्ट्रिय संग्रहालयका प्रमुख जयराम श्रेष्ठसहितको टोली जनपथ प्रहरी गएर तत्काल प्राप्त मूर्ति, सम्पदाको अभिलेख राख्दै संग्रहालयमा लगिसकेको छ । जनपथ प्रहरीको धर्मपथ कार्यालयमा राखिएका १५ वटा मूर्ति छाउनी संग्रहालय ल्याइएको छ, प्रमुख श्रेष्ठले भने, तत्कालै यी सामग्रीको पुरानो अभिलेख पहिल्याउन वा पुरातात्त्विक हिसाबले तत्कालै सबै आधार निश्चित गर्न मुस्किल छ । जनपथबाट छाउनी लगिएका मूर्तिमा कामदेव, टुँडाल (कृष्ण), शिलापत्र, गजुर, भूमिस्पर्सका अक्षोभ्य बुद्ध (शिर काटिएको), न्हेकङ्लो आदि छन् । २०७४ सालको भूकम्पपछि विभिन्न स्थानमा अलपत्रै रहेका मूर्तिहरू सुरक्षा र संकलनका हिसाबमा जनपथमा राखिएको र मुचुल्का उठाएर छाउनी संग्रहालयमा ल्याइएको प्रमुख श्रेष्ठले जनाए । हनुमानढोका प्रहरी कार्यालय प्रमुख एसएसपी सुदीप गिरीले २०७४ को भूकम्पमा भत्किएका र अलपत्रै देखिएका मूर्ति, सम्पदाहरू तत्कालको सुरक्षाका हिसाबमा प्रहरीकहाँ राखिएको जानकारी दिए । हनुमानढोकाभित्रकै दुर्गा मन्दिरमा दुर्गा र बुद्धको पुरातात्त्विक मूर्ति राखिएको छ, तर त्यसबारेको अभिलेख पनि कहींकतै छैन । प्रहरीभित्र यस्ता सामग्रीको पुरातात्त्विक महत्त्व केलाउने वा अभिलेख राख्नेहेर्ने संयन्त्र नभएकाले देखेभेटेसम्मका सम्पदालाई सुरक्षा गरेर राख्ने मात्रै हो, एसएसपी गिरीले भने, अब यस्ता सम्पदाको पहिचान, अभिलेखीकरण गर्ने र प्रहरी चौकीजस्तै अरू निकायमा रहेका बेवारिस मूर्तिहरूको जिम्मा लिनेगरीको टास्कफोर्स तय हुनुपर्छ जस्तो लाग्छ ।अरूभन्दा पनि देशभित्रबाट चोरिएर विदेश पुगेका मूर्तिको सरोकारमा सबै निकाय जागृत भइरहेका बेला आफ्नै घरभित्र चोरिएका, हराएका वा अलपत्रै भेटिएका सम्पदाका बारेमा पनि ख्याल रहनुपर्ने विज्ञहरूको भनाइ छ । हामी आफैंले हाम्रो सम्पदाको अभिलेखीकरण गर्न सकिरहेका छैनौं, अभियन्ता कायस्थ भन्छन्, संग्रहालयमै रहेका सम्पदाको पनि अभिलेखीकरण हुन नसकेको अवस्था छ, यसबेला पुरातत्त्व विभाग, अभिलेखालयले आफ्नो इतिहाससभ्यता जोगाउने सम्झाउने पक्षमा निकै काम गर्नुपर्ने देखिन्छ ।विभिन्न प्रहरी चौकीमा भेटिएका मूर्तिको शिल्पी र बनोट हेर्दा यीमध्ये केही सोह्रौंसत्रौं शताब्दीको हुन सक्ने अनुमान संस्कृतिविद् गोविन्द टन्डनले गरेका छन् । जनपथ प्रहरीबाट उठाइएको र गौशाला चौकीमा भेटिएका दुई बुद्ध मूर्तिको टाउको काटिएको देखिएकाले यसमा ऐतिहासिकता र सरोकार बढी हुन सक्ने उनले बताए । संवत् १४०६ मा बंगालका सुल्तान समसुद्दिनले काठमाडौं उपत्यकामा आक्रमण गर्दा धेरै मठमन्दिर भत्काउने र देवीदेवतालाई अंगभंग गर्ने काम गरेका थिए भन्ने इतिहास छ, टन्डनले भने, पशुपति, स्वयम्भू तथा पिम्बहाल (पाटन) का अनगिन्ती मठमन्दिर, स्तूप भत्काइएको इतिहासमा धेरै पछिसम्म अंगभंग देवीदेवता भेटिने गरेका थिए । यसो भन्दैमा अहिले प्रहरी चौकीमा थन्किएका टाउको काटिएका बुद्धमूर्तिहरू त्यो इतिहासमा जोडिएका थिए भन्न मुस्किल छ, तर चौकीमा रहेका सम्पदामा सम्बद्ध निकायले पुरातात्त्विक अध्ययन गर्नैपर्ने देखिन्छ ।गौशाला प्रहरी चौकीको आँगनमा थोत्रा मोटरसाइकल गाडीको ग्यारेजसँगै प्रस्तरको लिच्छविकालीन ब्रह्ममूर्ति राखिएको छ । जयबागेश्वरी मन्दिर नजिकैबाट २०३८ सालमा हराएको यो पुरातात्त्विक मूर्तिका बारेमा कला अन्वेषक लैनसिंह वाङदेलले कृति स्टोलन इमेजेज अफ नेपाल (१९८९) मा समेत उल्लेख गरेका छन् । उनले सन् ८० को दशकमा यो ब्रह्मा मूर्ति पशुपति, देवपाटनबाट हराएको भनेका छन् । गौशाला प्रहरी चौकी परिसरमै घाँटी काटिएको अमिताव बुद्धको मूर्ति पनि फोहोरको डंगुरमा थन्किएर बसेको भेटियो । बेवारिसे अवस्थामा भेटिएका यी मूर्ति यति महत्त्वका सम्पदा हुन् भनेर बुझ्नेबुझाउने काम भर्खरै थालिएको छ, गौशाला प्रहरी चौकीका प्रमुख डीएसपी केशव भट्टराई भन्छन्, हामीले यी सम्पदाका बारेमा अध्ययन र सुरक्षित तवरले संग्रहालय वा पुरातत्त्व कतै लगेर राखियोस् भन्न थालेको निकै भयो ।उत्पत्तिको थलो वा सम्बद्ध मठमन्दिर वा संग्रहालयमा रहनुपर्ने पुरातात्त्विक अभिलेख तथा मूर्तिहरू प्रहरी चौकीका भण्डारमा भेटिएको स्थितिलाई सम्पदाविद् रवीन्द्र पुरीले लाजमर्दो भन्दै राज्यस्तरमा सम्भव छैन भने निजी तहमा संयोजन गरेर यस्ता सम्पदा संरक्षण, अध्ययन र अवलोकनका लागि राख्न सकिने सुझाव दिए । पनौतीमा निर्माणाधीन म्युजियम अफ स्टोलन आर्टले समेत एउटा भिन्नै कक्ष दिएर यस्ता फेला परेका र अहिले अलपत्रझैं रहेका सम्पदालाई अभिलेखीकरणसहित राख्न सकिने प्रबन्ध मिलाउन सकिन्छ, उनले भने, यसका लागि सम्बद्ध निकायले जिम्मेवारी दिन सक्नुपर्यो, यो इतिहासलाई जोगाएर राख्न हामी तत्पर छौं ।पुरातात्त्विक सम्पदाको खोजबिन र सुरक्षा पहलमा लागेका अभियन्ता कायस्थले अब उपत्यकामा रहेका सबै प्रहरी चौकी र सम्भावित सरकारी अड्डामा रहेका मूर्तिअभिलेखको खोजबिन र अभिलेखीकरण थालिने जानकारी दिए । कि त अस्ति भर्खरै नक्सालका स्थानीयले ४४ वर्षपछि फेला पारेको पद्मपाणि लोकेश्वरको मूर्ति आफ्नै बिहारमा फर्काएर लगेजस्तै गर्नुपर्ने बेला आएको छ । होइन भने यस्ता उत्पत्तिको थलो नखुलेका र स्थानीय समुदायले जिम्मेवारी नलिएका सम्पदालाई संग्रहालयमै राख्नु उपयुक्त हुन्छ भनेर हामी लागिपरेका छौं, कायस्थले भने ।"
सुनाकोठीको बालकुमारी मूर्ति चोरी,"(ललितपुर)  सुनाकोठीस्थित बालकुमारी मन्दिरका पुजारी प्राणनाथ महर्जन सधैंझैं शनिबार साँझ आरती सकेर मन्दिरको सबै ढोकामा ताला लगाई घर फर्किए । बेलैमा खाना खाएर आराम गरेका प्राणनाथ दिनहुँझैं आइतबार बिहान ४ बजे पनि नित्यपूजाका लागि सुनाकोठीवासीको मुख्य देवता बालकुमारी मन्दिर पुगे । मन्दिर पुग्दा अरू बेलाको जस्तो अवस्था रहेन, मन्दिरको मूल गेट, चेन गेट, अर्को मूल गेट र माथिल्लो तलाको भित्री गेट चारवटै ढोका खुला देखे ।ढोका खुला देखेपछि उनी सरासर माथिल्लो तला पुगे । त्यहाँ पुग्दा प्राणनाथले आसनमा बालकुमारीको मूर्ति देखेनन् । म आत्तिएँ, मन बेचैन भयो, मन्दिर परिसरमा आएर चिच्याएँ, गुहार मागें, उनले भने, अनिष्ट भएको खबर गरें, सबैजना जम्मा हुनुभयो, वडाध्यक्षलाई बोलाएँ । मन्दिर परिसरमा आइतबार दिनभरि नै स्थानीय बासिन्दाको भीडभाड देखिन्थ्यो । ललितपुर२७ सुनाकोठी चपाफलस्थित बालकुमारी मन्दिरको मूर्ति शनिबार राति चोरी भएको छ । मन्दिरको चारवटै ढोकाको ताला फोडेर मूर्ति चोरी भएको ललितपुर२७ का वडाध्यक्ष बाबुराज महर्जनले बताए । फलाम काट्ने कैंचीले ताला काटेर तालासहित करिब साढे दुई फिट अग्लो बालकुमारीको ढलौटको मूर्ति चोरी भएको छ, उनले भने । मंसिर पूर्णिमा र चैत पूर्णिमाका दिन बालकुमारी मन्दिरमा विशेष जात्रा मनाइन्छ । वर्षमा एकपल्ट चैत पूर्णिमाका दिन गणेश, कुमार, महादेव र बालकुमारीको भव्य खट जात्रा हुन्छ । उक्त खट जात्रा करिब ५ सय वर्ष पहिल्यैदेखि सञ्चालन भएको तथ्य छ । सोही जात्रा सञ्चालनको समयलाई आकलन गर्ने हो भने पनि बालकुमारी मन्दिर ५६ सय वर्ष पुरानो हुन सक्ने स्थानीय एवं भृङ्गारेश्वर महादेव सुधार तथा वृद्ध सेवा समितिका अध्यक्ष रामचन्द्र महर्जनले बताए । जात्रा सञ्चालनको अवधिलाई हेर्ने हो भने पनि बालकुमारी मन्दिर ५ सय वर्ष पुरानो देखिन्छ, मूर्तिलाई खटमा राखेर नै जात्रा मनाइने हो, उनले भने, बालकुमारी मन्दिरको अभिलेख, शिलालेख फेला परेको छैन । उक्त मन्दिर गुठियारबाट सञ्चालित छ । मन्दिरको नित्यपूजा गुठियारमध्येकै ज्येष्ठ सदस्यबाट गरिँदै आएको छ । प्राणनाथका बुबा ९१ वर्षीय जगतबहादुर महर्जन गुठियारमध्येकै ज्येष्ठ सदस्य भएको र उनको सट्टा छोराले नित्यपूजा गर्दै आएका छन् । करिब ६ सय परिवार संगठित गुठीबाट सञ्चालन भएको बालकुमारीको मूर्ति चोरी हुनु लजास्पद विषय भएको स्थानीय बासिन्दाले बताए । पूजाआजाका क्रममा स्थानीय बासिन्दाले सुन, चाँदीलगायतका गरगहना पनि चढाउँदै आएका थिए । त्यस्ता गरगहना भने चोरी नभएको वडाध्यक्ष महर्जनले बताए । ललितपुर प्रहरीले मूर्ति चोरीमा संलग्नको खोजी भइरहेको जनाएको छ । मन्दिर परिसरमा सीसी क्यामेरा जडान भएको पाइएन, ललितपुर प्रहरी प्रवक्ता एसपी सिद्धिविक्रम शाहले भने, बालकुमारीको मूर्ति खोजी तथा थप अनुसन्धानका लागि डीएसपी दीपक भारतीको संयोजकत्वमा समिति गठन भएको छ ।"
ओमिक्रोनले रोकियो प्रधानमन्त्रीको बिहे,"वेलिङ्टन (एजेन्सी) कोभिडविरुद्धको प्रतिबन्धका कारण न्युजिल्यान्डकी प्रधानमन्त्री जसिन्डा आर्डनको विवाह रोकिएको छ । भाइरसको नयाँ भेरिएन्ट ओमिक्रोन तीव्र रूपमा फैलिएपछि न्युजिल्यान्डमा पछिल्ला दिनहरूमा प्रतिबन्धहरू कडा पारिएको छ । सार्वजनिक यातायात, पसल, रेस्टुराँलगायतमा कोभिडविरुद्धको खोप लगाएका बढीमा सय जनालाई प्रवेश दिइएको छ । प्रधानमन्त्री आर्डनले आइतबार पत्रकारहरूसँग कुरा गर्दै प्रेमी क्लार्क गेफर्डसँगको विवाहको कार्यक्रम रोकेको बताएकी हुन् । म बिलकुल फरक छैन । हजारौं न्युजिल्यान्डवासी महामारीका कारण निकै प्रभावित भएका छन्, उनले भनिन् । न्युजिल्यान्डमा कोभिड१९ का कारण हालसम्म १५ हजार १ सय ४ जना संक्रमित हुनुका साथै ५२ जनाको मृत्यु भइसकेको छ । न्युजिल्यान्डमा ९ जनामा ओमिक्रोन भेरिएन्ट पुष्टि भएपछि आइतबारदेखि प्रतिबन्धात्मक नियमहरू जारी गरिएको हो । नयाँ नियमअनुसार कुनै पनि समारोहमा खोप लगाएका सय जना वा खोप पास नभएका २५ जनालाई मात्र प्रवेश अनुमति दिइएको छ । यो नियम व्यायामशाला तथा विवाह समारोहमा पनि लागू गरिएको छ । त्यस्तै, कक्षा ४ वा सोभन्दा माथिका विद्यार्थीलाई पनि विद्यालयमा मास्क अनिवार्य गरिएको छ । कोभिड१९ को प्रकोप देखिएसँगै थप फैलन नदिन न्युजिल्यान्ड सरकारले कडा प्रतिबन्धात्मक नियम जारी गर्दै आएको छ । तर डेल्टा भेरिएन्ट देखिएसँगै प्रधानमन्त्री आर्डनले नियम कडा पार्नुभन्दा खोप अभियानलाई तीव्र पारेकी छन् । न्युजिल्यान्डमा १२ वर्षभन्दा माथिका कम्तीमा ९४ प्रतिशतले कोभिडविरुद्धको खोप लगाइसकेका छन् । ५६ प्रतिशतले बुस्टर डोजसमेत लिइसकेका जनाइएको छ । आर्डनका प्रेमी गेफर्ड टेलिभिजन कार्यक्रम प्रस्तोता हुन् । लामो समयदेखि सँगै बस्दै आएका उनीहरूले गत वर्ष छोरी जन्माएका थिए । पाकिस्तानकी पूर्वप्रधानमन्त्री बेनजिर भुट्टोपछि पदमै रहेका बेला आमा बन्ने आर्डन दोस्रो महिला प्रधानमन्त्री हुन् ।आर्डनले संयुक्त राष्ट्रसंघको एक बैठकमा सहभागी हुने क्रममा चार महिनाकी छोरीलाई काखमा लिएर पुगेपछि चर्चामा आएकी थिइन् । उनले संसारभरका कामकाजी महिलालाई जागिर र जिम्मेवार पदमा रहँदा पनि आमाको जिम्मेवारी सम्हाल्न सकिन्छ भन्ने सन्देश दिएकी भन्दै निकै प्रशंसा भएको थियो । आर्डन र गेफर्डबीच पहिलो पटक सन् २०१२ मा एउटा पुरस्कार वितरण कार्यक्रममा भेट भएको थियो । ४१ वर्षीया आर्डन २८ वर्षको उमेरमा नै सांसद बनेकी थिइन् ।"
खोप पासविरुद्ध ताते युरोपेली,"(पेरिस)  कोरोना भाइरस महामारी अन्त्य गर्ने आशामा सरकारले लगाएको खोप पास र अन्य नियमहरूको विरोधमा शनिबार र आइतबार हजारौं मानिसले युरोपेली देशका प्रमुख सहरहरूमा प्रदर्शन गरेका छन् । ग्रिसको एथेन्स, फिनल्यान्डको हेलसिन्की, बेलायतको लन्डन, फ्रान्सको पेरिस, लियों र मार्सेई, नेदरल्यान्ड्सको आम्स्टर्डम, स्विडेनको स्टकहोम, स्विट्जरल्यान्डको बर्न, बेल्जियमको ब्रसेल्स लगायतका सहरमा खोप पासविरोधी प्रदर्शनहरू भएका छन् ।पेरिसमा मार्चले सयौं प्रदर्शनकारीहरूलाई आकर्षित गरेको छ । उनीहरूले सोमबारदेखि जारी गरिएको नयाँ कोभिड१९ पासको परिचयको विरोध गरेका हुन् । घरेलु उडान, खेलकुद कार्यक्रम, बार, सिनेमा घर र अन्य मनोरन्जन स्थलहरूमा प्रतिबन्ध लगाउँदा खोप लिन अस्वीकार गर्नेहरूको जीवनलाई गम्भीर रूपमा प्रतिबन्धित गरेको आरोप प्रदर्शनकारीले लगाएका छन् । फ्रान्सेली मिडियाका अनुसार प्रदर्शनकारीहरूले लियों, मार्सेई, बोर्दो, लिललगायत अन्य सहरहरूमा पनि सयौंको संख्यामा प्रदर्शन गरेका थिए । त्यस्तै, स्विडेनको स्टकहोल्म सहरस्थित मध्यभागमा खोप पासको विरोध गर्दै मार्च पास गरिएको छ । फ्रिडम मुभमेन्टद्वारा आयोजित खोप पासविरुद्धको प्रदर्शनका लागि प्रदर्शनकारीहरू विभिन्न सहरका मुख्य चोकमा भेला भएका थिए । स्विडेनमा ५० भन्दा बढी व्यक्तिहरू इन्डोर कार्यक्रमहरूमा भाग लिन खोप लगाएको प्रमाणपत्र आवश्यक पर्दछ । प्रदर्शनकारीहरूले यसको तीव्र रूपमा विरोध गरेका छन् । फ्रान्सेली मिडियाले रिपोर्ट गरेअनुसार नाजी समर्थक नवनाजी नोर्डिक प्रतिरोध आन्दोलन का प्रतिनिधिहरूले ब्यानरसहित प्रदर्शनमा भाग लिएका थिए । नाजीका समर्थकहरूले विगतमा स्विडेनमा हिंसात्मक घटनाहरू गराएकाले प्रदर्शनमा त्यस समूहलाई प्रहरीले नजिकबाट निगरानी गरेको जनाइएको छ । स्विडेनको दोस्रो ठूलो सहर गोटेबोर्गमा पनि खोप पासविरोधी प्रदर्शन भएको छ । फिनल्यान्डको प्रहरीलाई उद्धृत गर्दै फ्रान्सेली मिडियाहरूले जनाएअनुसार शनिबार झन्डै ४ हजार मानिसले राजधानी हेलसिन्कीको मध्य भागस्थित बीच सडकमै विरोध प्रदर्शन गरेका थिए । वर्ल्ड वाइड डेमोन्स्ट्रेसन नामक समूहले उक्त प्रदर्शन आयोजना गरेको थियो । फिनिस सरकारले प्रतिबन्धहरूमा कार्यक्रमहरू सीमित गर्ने वा केही निषेध गर्ने, विश्वविद्यालयका कक्षाहरू अनलाइनमार्फत गर्ने, रेस्टुरेन्ट सेवा सीमित गर्ने र मानिसहरूलाई उच्च जोखिम हुने र भीडभाडयुक्त ठाउँहरू बन्द गर्ने नियम बनाएको थियो । रेस्टुरेन्ट र कार्यक्रमहरूमा प्रवेशका लागि खोप पास चाहिने बनाइएको छ ।युरोपमा हेल्थ पास कि खोप पास ?ओमिक्रोन भेरिएन्ट युरोपमा द्रुत रूपमा फैलिँदै गर्दा हेल्थ पासलाई खोप पासमा बदल्ने कि नबदल्ने भन्नेमा युरोपेली मुलुकहरूमा मतभिन्नता देखिएको छ । फ्रान्सेली सरकारले आफ्नो कोभिड१९ स्वास्थ्य पासलाई भ्याक्सिन पासमा रूपान्तरण गरेको छ । खोप वा रोगबाट निको भएको प्रमाण देखाउनुपर्ने नियमले कतिपय सार्वजनिक स्थानहरूमा मानिसहरूको पहुँच सीमित गरेको छ । यो प्रणाली धेरै युरोपेली देशहरूमा पहिले नै लागू गरिएको त छ तर यसले विवाद पनि निम्त्याएको देखिन्छ ।फ्रान्सेली सरकारले लागू गरेको नयाँ खोप पास प्रणालीअन्तर्गत खोप वा कोभिड१९ बाट निको भएको प्रमाण देखाउने व्यक्तिहरूले मात्र पास पाउन सक्नेछन् । यो प्रावधानलाई सरकारले गत सोमबारबाट लागू गरेको छ । जर्मनी, अस्ट्रिया र चेक गणतन्त्रलगायत धेरै युरोपेली देशहरूमा पहिले नै परीक्षण भइरहेको छ । अस्ट्रियाले नोभेम्बरको अन्तमा देशभरि तालाबन्दी गरेपछि कडा स्वास्थ्य उपायहरू लागू गर्यो । गत डिसेम्बर १२ देखि लकडाउन खुकुलो हुन थालेपछि देशव्यापी रूपमा टूजी नियम लागू भएको छ । खोप लगाएका वा गत ६ महिनायता निको भएका व्यक्तिहरूले मात्र रेस्टुरेन्ट, होटल, पसल, सामुदायिक केन्द्रहरू र खेलकुद हलहरूमा प्रवेश गर्न सक्छन् । इस्टोनिया, लातभिया, चेक गणतन्त्र, आयरल्यान्ड र माल्टा लगायत धेरै युरोपेली देशहरूले राष्ट्रिय खोप पासको बाटो रोजेका छन् । तर, खोप पास लिने उमेर माल्टा र इस्टोनियामा १२ वर्ष, अस्ट्रियामा १५, फ्रान्स र जर्मनीमा १८ वर्ष छ भने केही देशले १२ वर्षको उमेरबाट नै यो आवश्यक बनाएका छन् ।बालबालिकालाई खोपफ्रान्सले डिसेम्बर २२ मा ५ देखि ११ वर्षका बालबालिकालाई खोप दिन थालिसकेको छ । फ्रान्सको सार्वजनिक स्वास्थ्य सेवाका अनुसार फ्रान्सको ५ देखि ११ वर्षका ५८ लाख योग्य बालबालिकाको जनसंख्याको एक दशमलव आठ प्रतिशतले पहिलो मात्रा पाएका छन् । हालसम्म शून्य दशमलव चार प्रतिशतले मात्रै पूर्ण खोप लगाएका छन् । फ्रान्सेली स्वास्थ्य मन्त्रालयको तथ्यांकअनुसार लगभग एक लाख ७५ हजार बालबालिकाले पहिलो खोप लगाएका छन् । इटालीका ५ देखि ११ वर्ष उमेर समूहका ३६ लाखमध्ये २६ प्रतिशतले एक मात्रा र ६ दशमलव ४५ प्रतिशतले दुई मात्रा पाएका छन् । स्पेनले मंगलबारसम्म आफ्ना ३४ लाख बालबालिकामध्ये ४५ प्रतिशतलाई एक मात्रा दिएको थियो । त्यस्तै पोर्चुगलले ६ लाखभन्दा बढी योग्य युवाहरूलाई खोप लगाएको छ । आयरल्यान्डले ४ लाख ८० हजार बालबालिकामध्ये १० प्रतिशतभन्दा बढीलाई खोप लगाएको छ ।"
भारतमा सक्रिय संक्रमित बढ्दै,"(नयाँदिल्ली)  भारतमा सक्रिय कोरोना संक्रमितको संख्या २१ लाख ८७ हजार पुगेको छ । २१ दिनको अन्तरमा सक्रिय संक्रमितको संख्या २१ गुणाले वृद्धि भएको हो । डिसेम्बर ३१ मा सक्रिय संक्रमितको संख्या १ लाखलाई छोएको थियो । जनवरी २१ मा उक्त संख्या २१ लाखलाई पार गरेको हो । योसँगै सक्रिय संक्रमितको संख्या पनि लगातार बढ्दै गाएको छ । तर, दैनिक रूपमा संक्रमित हुनेको संख्यामा भने केही कमी देखिएको छ । लगातार तेस्रो दिन संक्रमितको संख्यामा कमी पाइएको छ । पछिल्लो २४ घण्टामा भारतभरि ३ लाख ३३ हजार ५ सय ३३ जना संक्रमित थपिएका छन् । अघिल्लो दिनको तुलनामा उक्त संख्या ४ हजारले कम हो । त्यसभन्दा एक दिन अगाडि ३ लाख ४७ हजार संक्रमित भेटिएका थिए । मृतकको संख्या भने बढेको छ । पछिल्लो २४ घण्टाको तथ्यांकमा मृतकको संख्या ५ सय २५ पाइएको छ । अघिल्लो दिन मृत्यु हुनेको संख्या ४ सय ८८ थियो । दिल्लीमा घट्यो संक्रमण दर दिल्लीमा संक्रमितको संख्यासँगै संक्रमण दरमा पनि कमी आएको छ । संक्रमण दर १३ प्रतिशतमा झरेको छ । एक साता अगाडि संक्रमण दर ३० प्रतिशत पुगेको थियो । पछिल्लो दिन क्रमशः संक्रमण दर घट्दै गएको पाइएको छ । संक्रमित हुनेभन्दा संक्रमणबाट स्वस्थ्य हुनेको संख्या बढेको छ । आइतबार ६९ हजार २२ जनाको परीक्षण गरिएकोमा ९ हजार १ सय ९७ जनामा संक्रमण पुष्टि भएको हो । संक्रमण दर १३३२ प्रतिशत पाइएको छ । ३४ जनाको मृत्यु भएको छ । १३ हजार ५ सय १० जना संक्रमणमुक्त भएका छन् । शनिबार ७० हजार २ सय २६ जनाको जाँच गरिएकोमा ११ हजार ४ सय ८६ संक्रमित पाइएका थिए । त्यसअनुसार संक्रमण दर १६३६ देखिएको हो । १४ हजार ८ सय २ जना स्वस्थ्य भएका छन् । मृतकको संख्या भने बढेको छ । शुक्रबार ३८ र शनिबार ४५ जनाको मृत्यु भएको थियो । जनवरी महिनामा दिल्लीमा ४ सय ७८ जनाको कोरोनाका कारण ज्यान गएको छ । यद्यपि, दिल्ली सरकारले मृतकलाई अन्य रोगहरू रहेको र कोरोना पनि लागेकाले मृतकको संख्या थपिएको दाबी गरेको छ ।"
पुलिसमाथि मनाङ हाबी,"(पोखरा)  आहारारा गोल्डकप फुटबलमा चिरपरिचित प्रतिस्पर्धी नेपाल पुलिस क्लबलाई २० ले हराउँदै मनाङ मर्स्याङ्दी पोखरामा जारी २० औं संस्करणको सेमिफाइनल तय गरेको छ । पोखरा रंगशालामा आइतबार क्वाटरफाइनलमा पुलिसको कमजोर डिफेन्सलाइनको फाइदा उठाउँदै मनाङले नतिजा आफ्नो पक्षमा पार्यो । नाइजेरियन फरवार्ड ओलावाले अफिजको उल्लेखनीय प्रदर्शन मनाङका लागि बलियो पक्ष बन्यो । उनले एक गोल गरे भने अर्को गोलमा एसिस्ट । पहिलो हाफ गोलरहित बराबरीमा टुंगियो । ५०५० को स्थिति रहेकामा दुवै टोलीबाट उल्लेखनीय प्रहार हुन सकेन । खेलको ६४ औं मिनेटमा रुपेश केसीले गोल गर्दै मनाङलाई सुरुआती अग्रता दिलाएका थिए । पुलिसका हेमन्त श्रेष्ठको ब्याकपासलाई अजित भण्डारीले क्लियर गर्न नसक्दा ओलावालेले बल नियन्त्रणमा लिँदै रुपेशलाई उपलब्ध गराए । पेनाल्टी बक्सभित्र अजितको गम्भीर गल्तीको फाइदा लिँदै रुपेशले तीन डिफेन्डर र गोलरक्षकबीचबाट गरेको प्रहार गोलमा परिणत भयो । खेलमा काउन्टर एट्याक गर्ने र सकेसम्म गोलरहित बराबरी बनाएर टाइब्रेकरसम्म धकेल्ने पुलिसको रणनीतिमा धक्का पुग्यो । एक गोलको पछि परेपछि पुलिस दबाबमा पर्यो । पहिलो हाफमा मनाङलाई जसोतसो रोके पनि दोस्रो हाफमा रोक्न सकेन । खेलको ८४ औं मिनेटमा जुमनु राईले बराबरी गर्ने चुकाए । पेनाल्टी बक्सबाटै वान टचमा प्रहार गर्नुपर्ने बल उनले होल्ड गर्दा सुवर्ण अवसर गुम्यो । त्यसलगत्तै ओलावालेले काउन्टर एट्याकमा डिफेन्सलाई बिट गरी एक्लै बल अगाडि बढाएर अशोक थापामगरलाई पास दिए । अशोकको शक्तिशाली प्रहार गोलरक्षक सन्जित श्रेष्ठले पञ्च गरे । रिबाउन्डमा पुनः अशोककै हेड पासमा राजेश परियारको प्रहार अकासिएको थियो । ८७ औं मिनेटमा ओलावालेले गोल गर्दै अग्रता दोब्बर बनाएर मनाङको जित निश्चित गरे । पुलिसका भोला सिलवालले लय गुमाउँदा उनीबाट ओलावालेले बल छिने । खोसेको बललाई एक्लै अगाडि बढाएर भोला र अजितलाई बिट गर्दै गोलरक्षक अगाडि बढेको मौकामा ओलावालले सुन्दर गोल गरे । ओलावाले म्यान अफ द म्याच भए । पुलिसका प्रशिक्षक अनन्त थापाले आफ्नो डिफेन्सलाइन कमजोर रहेको स्वीकारे । खेल राम्रो हुँदाहुँदै पनि दुवैपल्ट डिफेन्डरको असावधानीले पराजय भोग्नुपरेको उनले बताए । पहिलो गोलमा डिफेन्डरको सिल्ली मिस्टेक थियो, त्यसरी मौका दिएपछि विश्वको जुनसुकै टिम पनि हार्छ, उनले भने, दुईवटा गल्ती हामीलाई भारी पर्यो । प्रशिक्षणको क्रममा राम्रो प्रदर्शन गरेका र आफूसँग भएका खेलाडीमध्येबाटै काम चलाउनुपर्ने बाध्यता रहेको उनले सुनाए । मनाङ हामीभन्दा राम्रै टिम हो । उनीहरूसँग अब्बल दर्जाका विदेशी खेलाडी छन्, उनले भने, आफ्नै जनशक्तिबाट यत्तिको भिडिएकै हो । अवसर सदुपयोग जसले गर्यो, उसले खेल जित्यो ।मनाङका प्रशिक्षक टोपे फुजाले पहिलो हाफ पुलिसको खेल बुझ्नमा बितेको बताए । पुलिसका रणनीति बुझिसकेपछि दोस्रो हाफमा त्यसैअनुरुप खेल्दा खेल आफ्नो पक्षमा परेको उनको भनाइ छ । यो लिग होइन, टुर्नामेन्ट हो । त्यसैले कसरी जित्ने भन्ने योजना बनाउनुपर्छ, उनले भने, खेलाडीले योजनाअनुसार उत्कृष्ट प्रदर्शन गरे । दुवै टिम समान ६ पल्टका उपाधि विजेता हुन् । क्याराभान गोल्डकपमा भने पुलिसले उपाधि उचालेको थियो । ए डिभिजन लिगअन्तर्गत गत पुसमा मनाङले यही पोखरा रंगशालामा पुलिसलाई ३१ ले हराएको थियो । मनाङले मंगलबार हुने त्रिभुवन आर्मी र थ्रीस्टारको विजेतासँग सेमिफाइनल खेल्नेछ । सोमबार तेस्रो क्वाटरफाइनलमा डिफेन्डिङ च्याम्पियन संकटा र लिगको शीर्ष टोली मछिन्द्रबीच प्रतिस्पर्धा हुनेछ ।"
सिटी रोकियो,स्पेनस्पेनिस ला लिगामा साबिक विजेता एट्लेटिको म्याड्रिडले खेलको इन्ज्युरी समयमा दुई गोल गर्दै भ्यालेन्सियामाथि अविस्मरणीय ३२ गोलको जित रचेको छ । जितले डिएगो सिमोनीलाई सिजनमा पुनरागमनको आस बढाएको छ । पछिल्लो १० खेलमा ६ हार बेहोरेको एट्लेटिकोका लागि यो जित सिजनको दोस्रो भागमा एक बुस्टर डोज बन्नसक्छ ।
नडालको कठिन परीक्षा,"मेलबर्न (एएफपी) राफेल नडालले २८ मिनेटको टाइब्रेकरमा आफूलाई सम्हाल्न सफल भएपछि आइतबार अस्ट्रेलियन ओपन टेनिसको क्वाटरफाइनल यात्रा तय गरेका छन् । यो चरणमा महिलातर्फ शीर्ष वरीयताकी एस्ली बार्टी पनि पुगेकी छन् । उनले अमान्डा एनिसिमोभालाई हराइन् । स्पेनिस नडालले अब १४ औं वरीयताका क्यानडेली खेलाडी डेनिस सापोभालोभको समना गर्नेछन् । सापोभालोभले भने तेस्रो वरीयताका ओलम्पिक च्याम्पियन एलेक्जान्डर जेभरेभलाई पराजित गरे । कीर्तिमान २१ औं ग्रान्ड स्लाम उपाधि अभियानमा रहेका नडाललाई पहिलो सेटमा फ्रान्सेली खेलाडी एडरिन मनारिनोले खुबै दुःख थिए । यो सेट ८१ मिनेट चलेको थियो । तर, त्यसमा निर्णायक जितपछि नडालले एडरिनलाई ७६ (१६१४), ६२, ६२ ले पराजित गरे । पहिलो सेट निकै भावनात्मक रह्यो, ३५ वर्षीय नडालले भने । सन् २००९ को अस्ट्रेलियन ओपन विजेताले उक्त म्याराथन सेट जितेपछि खेल जितेजत्तिकै खुसी मनाएका थिए । अब अन्तिम आठमा उनको सामना २२ वर्षीय सापोभालोभविरुद्ध हुनेछ । उनी प्रतियोगिताअगाडि कोभिड१९ बाट संक्रमित भएका थिए । उनको सहभागिता अनिश्चित बनेको थियो । तर यिनै खलाडीले जेभरेभलाई ६३, ७६ (७५), ६३ ले हराए । जेभरेभ अहिलेसम्म ग्रान्ड स्लाम उपाधि जित्न संघर्षरत छन् । हारका क्रममा जर्मन खेलाडीले र्याकेट रिसले तोडेका थिए । खेलमा आफ्नोतर्फबाट कुनै पनि सकारात्मक पक्ष देखाउन सकेनन् । उनले खेलपछि भने, यसमा केही पनि राम्रो भएन, मैले निकै खराब खेलें । फ्रान्सकै १७ औं वरीयताका गेल मोन्फिल्सले सर्बियाका मोमिर केचमानोभिचलाई हराए । उनको सामना सातौं वरीयताका इटालीका म्याटिओ बेरेटिनीविरुद्ध हुनेछ । महिलातर्फ अस्ट्रेलियाको सबैभन्दा ठूलो भरोसा रहेकी तथा विश्व नम्बर एक खेलाडी बार्टीले घरेलु दर्शकलाई खुसी बनाउँदै ६० औं वरीयताकी एनिसिमोभालाई ६४, ६३ ले सजिलै पराजित गरिन् । अन्तिम आठमा उनले अमेरिकीकी जेसिका पेगुलाको सामना गर्नेछिन् । भर्खर २० वर्ष छोएकी एनिसिमोभाले यहाँसम्मको यात्राका क्रममा ओलम्पिक च्याम्पियन बेलिन्डा बेन्सिच र डिफेन्डिङ च्याम्पियन नाओमी ओसाकालाई हराएकी थिइन् । तर, यिनै खेलाडी बार्टीसामु भने कमजोर साबित भइन् । निकै नरम र भलाद्मी स्वभावकी २५ वर्षीया बार्टी विम्बल्डनका वर्तमान च्याम्पियन हुन् । उनी फ्रेन्च ओपनकी पूर्व विजेतासमेत हुन् । पेगुला भने ग्रिसकी पाँचौं वरीयताकी मारिया सक्कारीमाथि अविश्वसनीय विजेता रहिन् । जेसिकाले ७६ (७०), ६३ ले खेल जितिन् । महिलातर्फ अन्तिम आठमा प्रवेश गर्न सफल अर्की खेलाडी चेक गणतन्त्रकी बारबोरा क्रेजसिकोभा रहिन् । निकै लयमा देखिएकी फ्रेन्च ओपन च्याम्पियन क्रेजसिकोभाले दुईपल्ट मेलबर्नमा विजेता रहेकी भिक्टोरिया अजारेन्कालाई ६२, ६२ ले पराजित गरिन् । बेलारुसकी अजारेन्का सन् २०१२ र २०१३ की विजेता हुन् । उनले आफ्नो प्रतिद्वन्द्वीबारे भनिन्, उनी निकै प्रतिभाशाली खेलाडी हुन् ।"
