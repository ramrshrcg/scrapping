शीर्षक,विवरण
गठबन्धनमा नयाँ प्रस्ताव : वैशाखमा संसदीय र कात्तिकमा स्थानीय निर्वाचन,"तर प्रमुख प्रतिपक्ष एमालेले भने स्थानीय तहमा पराजय हुने निश्चित भएपछि निर्वाचन सार्न सत्ता गठबन्धनले जालझेल गरेको आरोप लगाएको छ । उपमहासचिव विष्णु रिमालले स्थानीय तहको नेतृत्व एक दिन पनि खाली हुने अवस्था एमालेले अस्वीकार गर्ने बताए । उहाँहरू प्रदेश र संघको निर्वाचन अगाडि गर्न चाहनु हुन्छ भने त्यसमा आपत्ति भएन, जेठको ६ मा स्थानीय तहमा नयाँ प्रतिनिधि आउनुपर्छ, यो हाम्रो सर्त हो ।उता सत्ताको नेतृत्वमा रहेको कांग्रेस नै प्रतिनिधिसभा विघटन गरेर निर्वाचनमा जाने विषयमा स्पष्ट छैन । प्रतिपक्षीसँग द्वन्द्वका कारण प्रतिनिधिसभाले प्रभावकारी काम गर्न नसक्ने निष्कर्षका साथ सरकारको नेतृत्व लिएको सुरुवाती दिनमा अर्ली इलेक्सन मा जान कांग्रेसले छलफल चलाएको थियो । कांग्रेस नेता रमेश लेखकका अनुसार माओवादी केन्द्र र एकीकृत समाजवादी नमानकै कारण त्यो छलफल रोकिएको हो । अब भने त्यस्तो सम्भावना आफूले कम देखेको लेखकको भनाइ छ । अब कुनै पनि बहानामा स्थानीय तहको निर्वाचन वैशाखभन्दा पर सार्न हुन्न, प्रधानमन्त्री देउवाका विश्वासपात्रसमेत रहेका नेता लेखकले कान्तिपुरसँग भने, वैशाखमा स्थानीय तहकै निर्वाचन गर्ने हो भने ठीकै छ । तर वैशाखमा प्रतिनिधिसभाको निर्वाचन हुनुपर्छ भनेर स्थानीय तहको निर्वाचन रोक्न निर्वाचन नै नहुने अवस्था आउन सक्छ ।संविधानको धारा २२५ ले गाउँसभा र नगरसभाको कार्यकाल पाँच वर्षको हुने र त्यस्तो कार्यकाल समाप्त भएको मितिले ६ महिनाभित्र अर्को गाउँसभा र नगरसभाको निर्वाचन सम्पन्न गर्नुपर्ने व्यवस्था गरेको छ । राजनीतिक दलका नेताहरूले यसैलाई आधार मानेर स्थानीय तहको निर्वाचन ६ महिनापछि सार्न सकिने तर्क गरिरहेका छन् । लेखकका अनुसार गाउँसभा र नगरसभा स्थानीय तहको निर्वाचन भएपछि हुने दोस्रो चरणको निर्वाचन हो । स्थानीय तहको निर्वाचन भएपछि नगर र गाउँसभाको गठन हुन्छ । जुन संविधानले व्यवस्था गरेअनुसार निर्वाचनबाटै गठन हुने प्रबन्ध छ । यसमा संविधान र कानुनको व्यवस्था बाझिएको छैन, उनले भने ।उता, जनता समाजवादी पार्टीका संघीय अध्यक्ष बाबुराम भट्टराईले भने पहिले संसदीय निर्वाचन गर्ने प्रस्तावमा संविधानविद्, कानुनविद् र निर्वाचन आयोगसँग सल्लाह गरेर टुंगो गरिने बताए । यो विषयमा सत्तापक्षीय दलहरू आन्तरिक छलफलमा रहेको पनि उनले भनाइ छ । संवैधानिक र कानुनी जटिलता नहुने हो भने संघीय लोकतन्त्रमा सामान्यतया संघ र प्रदेशपछि स्थानीय तहको निर्वाचन सुल्टो तरिका हो । तर हामीले छलफल गरेर मात्र निष्कर्षमा जानेछौं, भट्टराईले भने ।उनले अहिले ऐन र संविधानमा केही विषय बाझिएकाले एकरूपता ल्याउने प्रयास भइरहेको पनि बताए । स्थानीय तहका पदाधिकारीको म्याद सकिन दुई महिना अगाडि निर्वाचन गर्ने भनेर ऐनले अस्पष्ट ढंगले भनेको छ तर संविधानले म्याद सकिएको ६ महिनासम्म निर्वाचन गर्न सकिने भनेको छ, संविधानभन्दा माथि ऐन हुँदैन, भट्टराईले भने, तर प्रतिगमनकारी शक्तिले नै हामीलाई निर्वाचन गराउन नखोजेको, सार्न खोजेको भन्दै भ्रम फैलाउन खोजेका छन् ।"
स्थानीय तहको निर्वाचन टार्ने जालझेल हो,"सत्ता गठबन्धनमा वैशाख वा जेठमा संघीय संसद्को निर्वाचन गर्ने विषयमा छलफल भइरहेको खबर छ, त्यस प्रस्तावमा एमालेको प्रतिक्रिया के हो ?उहाँहरू संघ र प्रदेशको निर्वाचन अगाडि गर्न चाहनुहुन्छ भने केही आपत्ति भएन । तर हाम्रो एउटा सर्त रहन्छ जेठ ५ गते स्थानीय तहमा नयाँ प्रतिनिधि आउनुपर्छ ।तपाईंकै अध्यक्ष ओली प्रधानमन्त्री हुँदा दुईदुई पटक प्रतिनिधिसभा विघटन गरेर चुनावको मिति घोषणा गर्नुभएको थियो । अहिले सत्ता गठबन्धनले चुनाव अघि सार्न खोज्दा त तपार्इंहरूकै कदमको औचित्य पुष्टि हुने होइन र ? कताबाट उहाँहरूले अगाडि चुनाव गर्नुहुन्छ ? उहाँहरूलाई नै अदालतको मानहानि मुद्दा लाग्ला । हामीलाई त डामेको डामै हुनुहुन्छ प्रतिगामी भनेर । हामी त पुरानो जनमतले काम गरेन, नयाँ गरौं भन्नेमै थियौं र छौं । तर संघ र प्रदेशको चुनाव गर्ने नाउँमा स्थानीय तह खाली गर्न पाइँदैन । वैशाख १ मा संघ र प्रदेशको गर्ने, २५ भित्र स्थानीय तहको निर्वाचन गर्ने भन्ने प्रस्ताव आओस्, आपत्ति हुँदैन । तर उहाँहरूले पहिला संघ र प्रदेशको गर्ने, स्थानीय निर्वाचन ६७ महिनापछि भन्न पाउनुहुन्न । संघको चाहिँ एक दिन पनि खाली राख्न पाइँदैन । उहाँहरूलाई लागेको छ स्थानीय तहको निर्वाचन गर्दा हारिन्छ, त्यसकारण जालझेल गरेर गठबन्धन बनाएर प्रतिनिधिसभाको चुनाव गरौं, त्यसको दाउमा स्थानीय तह केन्द्रीय प्रशासनबाटै कब्जा गरौं । तीनै तहको चुनाव एकै पटक गर्ने भए पनि गरौं ।"
शुक्रबारसम्म सिटामोल अभाव हट्छ,"उनका अनुसार सिटामोल अभाव हुनुमा मूल्य समायोजन, कालोबजारी र औषधि व्यवस्था विभागमा राजनीतिक हस्तक्षेपका कारण सिटामोल अभाव भएको हो । औषधि लिमिटेडका महाप्रबन्धक मोहम्मद साइफुल्लाले भने करिब ४५ दिनयता सिटामोलको माग ह्वात्तै बढेर अभाव भएको बताए । कोभिड बिरामी बढ्न थाले, सर्वसाधारणले सञ्चित पनि गरिरहेका छन्, उनले भने, केहीले कालोबजारी पनि गरेका छन् । जसले गर्दा बजारमा समस्या देखिएको छ । लिमिटेडको सिटामोल बिहीबारदेखि बजारमा उपलब्ध हुने हुँदा अब विस्तारै सहज हुने बताए । महाप्रबन्धक मोहम्मदका अनुसार लिमिटेड घाटामा गएपछि करिब १५ दिनदेखि सिटामोल उत्पादन बन्द थियो । लिमिटेडको घाटा पूर्ति गर्न बोर्डले अर्थ मन्त्रालयसँग १ करोड ६ लाख माग गरेको थियो । अर्थबाट स्रोत सुनिश्चित नभएपछि औषधि लिमिटेड पर्ख र हेरको अवस्थामा थियो । अहिले बजारमा चरम अभाव देखिएपछि पुनः उत्पादन सुरु गर्न लागेको लिमिटेडले जनाएको छ । लिमिटेड घाटामा गएपछि उत्पादन गर्न सकेनौं, घाटा पूर्ति गरिदिन भन्दै ३ महिनाअघि अर्थसँग बजेट मागे पनि निकासा भएन, त्यही भएर सिटामोल उत्पादन भएन, उनले भने, बजारमा अभाव देखिएपछि पुनः रिस्क लिएर उत्पादन सुरु गरेका छौं । सिटामोल बजारमा प्रतिट्याब्लेट १ रुपैयाँ पर्छ । लिमिटेडले सरकारलाई ७४ पैसामा दिन्छ । सरकारले सर्वसाधारणलाई फ्रि मा दिन्छ । उत्पादन लागतभन्दा धेरै सस्तोमा सरकारलाई दिएका छौं । ६ महिनामा ६८ लाख ट्याब्लेट उपलब्ध गराएका थियौं, उक्त ट्याब्लेटमा करिब १ करोड १० लाख घाटा छ, उनले भने, घाटा चुलिएपछि १५ दिनदेखि उत्पादन गर्न सकेनौं । अस्पतालहरूलाई दिन सकेनौं । महाप्रबन्धक साइफुल्लाका अनुसार औषधि लिमिटेडसँग करिब १० ब्याचका लागि कच्चा पदार्थ मौज्दात छ । एक ब्याचमा ३ लाख २० हजार ट्याब्लेट उत्पादन हुन्छ । जसअनुसार १०१२ दिनमा ३० लाख ट्याब्लेट सिटामोल उत्पादन गर्न सकिने उनले बताए । घाटा भए पनि बजारको माग र सर्वसाधारणका लागि उत्पादन सुरु भइसक्यो । ड्राइङ गर्न करिब ६ देखि ८ घण्टा लाग्छ, प्याकेजिङ, लेबलिङ गरेर बिहीबारदेखि बजारमा पठाउन सुरु गर्छार्ैं, उनले भने, अब आत्तिनुपर्दैन, बजारमा सिटामोल पाइन्छ । उनका अनुसार बुधबार भएको छलफलमा नेसनल हेल्थ फर्माले एक महिनामा १० लाख ट्याब्लेट दिने बताएको थियो । सिटामोल अभाव भएपछि विभागले बुधबार विज्ञप्ति जारी गरेर औषधि उत्पादकहरूलाई मौज्दातमा रहेको कच्चा पदार्थ र थप परिमाण व्यवस्था गरी उत्पादन तथा यथोचित बिक्री वितरण गर्न आग्रह गरेको छ । पैठारीकर्ताहरूले पैठारी सिफारिसपत्रअनुसार नियमित रूपमा आयात गरी आपूर्ति, वितरण तथा सहज उपलब्धता सुनिश्चित गर्न आग्रह गरेको छ ।"
"पीसीआर सरकारीमा ८ सय, निजीमा १५ सय","काठमाडौं (कास) सरकारले कोरोना भाइरसको परीक्षण शुल्क घटाएको छ । पीसीआर परीक्षण गर्दा अब सरकारी प्रयोगशालामा ८ सय र निजी प्रयोगशालामा १ हजार ५ सय रुपैयाँ लाग्ने भएको हो । यसअघि सरकारी प्रयोगशालामा १ हजार र निजीमा २ हजार रुपैयाँ लाग्ने गरेको थियो । स्वास्थ्य तथा जनसंख्या मन्त्रालयका सहप्रवक्ता डा समीरकुमार अधिकारीले बुधबार पीसीआर परीक्षणको शुल्क समायोजन गरिएको जानकारी दिएका हुन् । मुलुकमा बुधबार हालसम्मकै धेरै कोरोना संक्रमित फेला परेका छन् । स्वास्थ्य तथा जनसंख्या मन्त्रालयका अनुसार २४ घण्टामा ११ हजार ३ सय ५२ जनामा संक्रमण पुष्टि भएको छ । १८ हजार ७८ पीसीआर परीक्षणमा ९ हजार ५ सय २ जना र ५ हजार ३ सय ३१ एन्टिजेन परीक्षणमा १ हजार ८ सय ५० मा संक्रमण देखिएको मन्त्रालयका सहप्रवक्ता अधिकारीले जानकारी दिए । २४ घण्टामा ६ सय १३ जना निको भएका छन् । यो अवधिमा ४ संक्रमितको मृत्यु भएको छ ।काठमाडौं उपत्यकामा मात्रै एकै दिन ६ हजार ३ सय ४३ मा कोरोना पुष्टि भएको छ । मन्त्रालयका अनुसार काठमाडौंमा ४ हजार ६ सय ६६, ललितपुरमा १ हजार १९ र भक्तपुरमा ५ सय ७८ जना नयाँ संक्रमित थपिएका हुन् ।"
६ महिना सार्न संविधानले नै दिएको छ,प्रतिपक्षले त वैशाखमा स्थानीय तहको चुनाव गर्नुपर्छ भनेर दबाब दिँदै आएको छ नि ?दबाब त हैन त्यो । प्रतिपक्षले त छिटो संघकै निर्वाचन होस् भन्दै संसद् अवरोध गरिराखेको छ । त्यसकारण प्रतिपक्षबाट समस्या हुने देख्दिनँ । निहुँ खोज्न जे भने पनि भयो । सकारात्मक ढंगले सोच्ने हो भने मेरो प्रस्ताव सही छ । संविधानको व्यवस्थाअनुसार स्थानीय चुनाव गरौं । फेरि सारौं भन्ने होइन है । सार्ने कुरा मेरो होइन । स्थानीय तह निर्वाचनको विरोधी म होइन । देशको तमाम राष्ट्रिय समस्यालाई समाधान गर्ने संवैधानिक कानुनी बाटोको खोजी गर्दा यो सबैभन्दा उत्तम हो ।प्रस्तुति ः बबिता शर्मा
राउटेका बुहारीलाई नागरिकताको पिरलो,"(जोगबुढा, डडेलधुरा)  उनको समुदायका धेरैले ३३ महिनामा सामाजिक सुरक्षाभत्ता थाप्छन् । तर राजमती राउटेले भने विवाह भएर आएको ४ वर्ष बितिसक्दा पनि सामाजिक सुरक्षाभत्ता पाउन सकेकी छैनन् । सामाजिक सुरक्षाभत्ता मात्र होइन उनले सरकारी तहबाट पाउने अधिकांश सुविधाबाट पनि वञ्चित हुनुपरेको छ । कारण हो, उनको नागरिकता नहुनु ।दुई वर्षअघि विवाह भएर आएकी सत्याले पनि अहिलेसम्म नागरिकता पाउन नसक्दा विभिन्न सरकारी सेवावाट वञ्चित हुनुपरेको छ । विभिन्न खाले सीपमूलक तालिम, स्वास्थ्य सेवाका विभिन्न कार्यक्रम र स्थानीय तहबाट सञ्चालन हुने महिलासम्बन्धी कार्यक्रमसँगै गैरसरकारी संस्थाले चलाउने कार्यक्रममा पनि नागरिकता नभएका कारण उनले सहभागी हुन पाएकी छैनन् । नागरिकता नभएका कारण राउटे समुदायमा समस्यामा परेका महिला यी दुई मात्रै होइनन् । डडेलधुराको परशुराम नगरपालिकामा राउटेका दुई बस्ती छन् । यिनमा अधिकांश राउटे महिला नागरिकताविहीन छन् । यसले उनीहरूलाई धेरैजसो अवसरवाट वञ्चित पारेको छ । सरकारले लोपोन्मुख जातिको सूचीमा राखेका राउटे समुदायका अधिकांश महिलाहरू परम्परागत रूपमा भारतको उत्तराखण्ड राज्यका विभिन्न क्षेत्रबाट विवाह भएर आएकै कारण उनीहरूले नागरिकता पाउन नसकेका हुन् । राउटे समुदायका पुरुषहरूले आफ्नो समुदायबाहेक अन्यत्रबाट विवाह गर्दैनन्, स्थानीय परशुराम रेडियोका प्रमुख पदम जोराले भने, पहिलेदेखि नै भारतको उत्तराखण्ड राज्यको बालुवाकोट, जोलजिवी, धारचुलालगायत क्षेत्रमा रहेका राउटे समुदायबाट उनीहरूको विवाह हुने भएकाले नागरिकताको समस्या देखिएको हो । परशुराम नगरपालिकाका राउटे बस्तीहरू वडा १२ को आमपानी र वडा ५ को रज्यौडामा नागरिकता नपाएका यस्ता धेरै महिला रहेको पनि जोराले बताए । विदेशी महिलाले विवाह गरेर ल्याएका राउटेहरू आफैं नागरिकताको खोजी गरिदिँदैनन् । श्रीमान्ले प्रक्रिया झन्झटिलो भन्दै ध्यान नदिँदा महिलाहरू नागरिकताबाट वञ्चित हुनुपरेको हो । उनीहरूबाट जन्मेका छोराछोरीले सामाजिक भत्ता पाउँछन्, नागरिकता पाउँछन् तर उनीहरूको भने नागरिकता छैन, स्थानीय पदम जोशीले भने, स्थानीय तहको सिफारिसपछि जिल्ला प्रशासन कार्यालयले नागरिकता दिन सक्ने भए पनि वडा कार्यालयले ध्यान दिँदैनन्, जसलाई चाहिने हो उनीहरू पनि अघि सर्दैनन् । त्यसैले नबनेको हो ।डडेलधुरा जिल्लाका प्रमुख जिल्ला अधिकारी मोहन जोशीले भने स्थानीय तहले सिफारीस गरी पठाएपछि सहज रूपमा नागरिकता पाउन सक्ने अवस्था रहेको बताउँछन् । वडाको सिफारिस, विवाह दर्ता प्रमाणपत्र र श्रीमान्ले आफ्नो नागरिकतासहित सनाखत गर्न आए जुनसुकै समयमा पनि नागरिकता दिन कुनै समस्या छैन, उनले भने । भारतको नागरिकता त्याग गरेको प्रमाणका रूपमा त्यागपत्र पठाएको प्रतिलिपि भए पनि नागरिकता दिनमा कुनै समस्या नहुने उनले बताए । कुरा नबुझेर नागरिकता लिन नआएका हुन्, उनले भने, अब वडा र इलाका प्रशासन कार्यालयलाई निर्देशन दिएर नागरिकता दिने व्यवस्था मिलाउँछौं । वैवाहिक अंगीकृत नागरिकताका हकमा प्रजिअले नै नागरिकता दिन सक्ने भएकाले यो ठूलो समस्या नभएको पनि उनले बताए । तराईका कैलाली र कञ्चनपुरमा पनि दैनिक ५७ जनाले यसरी वैवाहिक अंगीकृत नागरिकता लिइरहेका हुन्छन्, उनले भने । परशुराम नगरपालिकाका प्रमुख भीमबहादुर साउदले पनि जानकारीको अभावमा यस्तो भएको हुन सक्ने बताए । राउटे समुदायलाई वडा प्रतिनिधिहरूले कुरा बुझाउन नसकेका कारण यस्तो भएको हुन सक्छ, उनले भने, नागरिकता नपाएका कति महिला छन् यकिन तथ्यांक लिएर अविलम्ब पाउने व्यवस्था मिलाउन वडाहरूलाई निर्देशन गइसकेको छ ।"
कोरियाका कार्यस्थल जोखिमपूर्ण,"(सोल, दक्षिण कोरिया)  कोरिया उड्नुअघि नुवाकोटका अर्जुन तामाङका अनेक सपना थिए । सहरमा घर, सुखी परिवार । आफन्त साथीभाइबीच राम्रो आर्थिक हैसियत । उनको तरकारीको पसल थियो । राम्रो लगानी गर्न नसकेर चलेन । नृत्य गर्थे । साथीभाइ मिलेर खोलेको डान्स सेन्टर थियो । केही म्युजिक भिडियोमा अभिनय पनि गरेका थिए । लाग्थ्यो कोरियाको कमाइले कला क्षेत्रमा अगाडि बढ्न थप प्रोत्साहन हुनेछ । उनको किम्ची (बन्दाकोपीको अचार) र काग्थुगी (मूलाको अचार) बनाउने कम्पनी रहेछ । ठूलो ट्रकबाट बन्दाकोपी र मूला अनलोड गरेर सफा गर्नु उनको दैनिकी थियो । काम गाह्रो । ओभरटाइम पनि नहुने । नराम्रो कम्पनी परेपछि राम्रो पैसा कमाउने कुरा पनि भएन । उनीसँगै आएका दुई जना नेपाली कोरिया आएको एक सातामै चिनेजानेको साथी भएको कम्पनीमा सरे । उनी एक्लिए । कोरियाली भाषा त्यति नआउने । जता गए पनि कोरियाको काम गाह्रै हुन्छ भन्ने उनलाई लाग्थ्यो । एक महिना त्यही कम्पनीमा जसोतसो कटाए । दोस्रो महिना सकिनै लाग्दा ठूलो दुर्घटनामा परे । दिउँसो साढे तीन बजेको ब्रेकपछि हो, मैले गएर मेसिन सुरु गर्नुपर्ने थियो । यसो भित्र हेरेको बन्दाकोपी रहेछ । त्यही तान्न खोज्दा मेसिन चलेछ । कसरी चल्यो थाहा छैन । एक्कासि हात मेसिनभित्र तानियो, अनि ज्यान । उनले त्यो कालो दिन सम्झने प्रयास गरे । भाग्य भन्ने हुँदो होला र त म दाहिने हात र दुवै खुट्टा कर्याक्ककुरुक भएर भाँचिँदा पनि ज्यान र टाउकोमा केही भएनछ । झन्डै दुई घण्टा लाग्यो त्यो मेसिनबाट उनलाई निकाल्न । कोरियालीलाई हामीजस्तो मेसिन भत्काएर निकाल्ने भन्ने सुरै नहुने रहेछ कि के हो ? अनेक प्रयास गर्दा पनि बाहिर निकाल्न सकेनन् । म होसैमा थिएँ । कराएको करायै । मैले नै टुटेफुटेको कोरियाली भाषामा मेसिन काटेर निकाल भनेपछि उनीहरूले त्यसै गरे । अर्जुनलाई मेसिनबाट निकाल्दासम्म पनि लागेको थियो निस्किएपछि बाहिर हिँड्न सक्छु । हात चलाउन सक्छु । ठीक भइहाल्छ । म बेहोस हुनुपर्ने । त्यत्रो पीडामा पनि होसमै थिएँ । एउटा खुट्टा पछिल्लो भाग अगाडि आएको देखें । एउटा खुट्टाको पिँडुलाको मासु कम्पनीको लुगासँगै घुँडाछेउमा पोको परेको थियो । एम्बुलेन्समा राख्नै लाग्दा बल लाएर हातखुट्टा चलाउन खोजें, के चल्थ्यो ? उनको झन्डै तीन वर्ष उपचार चल्यो । एउटा खुट्टा घुँडामुनि काट्न पर्यो । कोरियामा कार्यस्थलमा दुर्घटनाबाट दिनमा ७८ जनाले ज्यान गुमाउँछन्, अंगभंग हुने कामदारको संख्या भने ठूलो छ । कोरियाली श्रम तथा रोजगार मन्त्रालयको वेबसाइटमा सन् २०१३ देखि २०१९ सम्म भएका औद्योगिक दुर्घटनाको तथ्यांक छ । सन् २०१३ मा ९१ हजार ८ सय २४ जना दुर्घटनामा परेका थिए भने सन् २०१९ मा १ लाख ९ हजार २ सय ४२ जना विभिन्न खाले औद्योगिक दुर्घटनामा परेको देखिन्छ । यस्ता दुर्घटनाबाट ज्यान गुमाउनेको संख्या सन् २०१३ मा १ हजार ९ सय २९ जना थियो भने सन् २०१९ मा २ हजार २० जनाले ज्यान गुमाएका छन् । त्यस्तै, सन् २०२० मा औद्योगिक दुर्घटनामा परी मृत्यु हुने विदेशी मजदुरको संख्या १ सय १२ जना छ भने ७ हजार ६ सय ६६ जना घाइते भएका छन् ।गत अगस्टमा कोरियाली सांसद खाङ उन मीले संसद्मा बोल्दै सन् २०२० को जनवरीदेखि सन् २०२१ को जुनसम्म १ हजार १ सय १३ जनाको औद्योगिक दुर्घटनामा ज्यान गएको, त्यसमध्ये १ सय ३५ जना विदेशी रहेको बताएकी थिइन् । एमटीयूका महासचिव मधुसूदन ओझालाई कोरियाली सरकारले नै राम्रोसँग नियम नल्याएकाले कार्यस्थल सुरक्षित हुन नसकेको भन्ने लाग्छ । कम्पनीमा सुरक्षाका आधारभूत सीप र उपकरण हुँदैनन्, कसरी जोगिन्छ त कामदारको जीवन ? अझै पनि कार्यस्थल सुरक्षित छैन । विदेशी कामदारको हालत झन् खराब छ । यो परिवर्तन हुनुपर्छ, उनले भने । विकसित देशमा कोरिया सबैभन्दा बढी औद्योगिक दुर्घटना हुने देशमा पर्छ । अन्तर्राष्ट्रिय श्रम संगठन (आईएलओ) ले सन् २०१५ मा गरेको विकसित देशको कोरियामा प्रति १० हजारमा ०५३ जनाको दुर्घटनाले ज्यान गएको देखाएको छ । नेपाली दूतावास सोलसँग सन् २००७ मा रोजगार अनुमति प्रणाली (ईपीएस) सुरु भएदेखि अहिलेसम्म दक्षिण कोरियामा २ सय १४ जना नेपालीले ज्यान गुमाएको तथ्यांक छ । नेपाली कामदार भाषाको कारणले पनि दुर्घटनामा परेका छन्, विदेशी हो काम जसरी पनि गराउनुपर्छ भन्ने कोरियाली साहूहरूको कारणले पनि दुर्घटना भएको छ, दूतावासकी श्रम काउन्सिलर रमा भट्टराईले भनिन् । यस्ता दुर्घटना कम गर्न दूतावासले विभिन्न कार्यक्रम गरेको पनि उनले बताइन् । अहिले पनि हामी नौ सातासम्म औद्योगिक दुर्घटना कम गर्न कामदारले गर्न सक्ने सुरक्षासम्बन्धी अभिमूखीकरण तालिम सञ्चालन गरिरहेका छौं । प्रत्येक साता आइतबार हुने कार्यक्रममा राम्रो सहभागिता छ ।कम्पनीमा काम गर्दा अंगभंग भएका नेपाली कति छन् कुनै आधिकारिक तथ्यांक छैन । श्रम काउन्सिलर भट्टराई मासिक ५६ वटासम्म औद्योगिक दुर्घटनामा पर्ने अनुमान गर्छिन् । हामीलाई कतैबाट पनि आधिकारिक जानकारी आउँदैन । दुर्घटनामा परेका कामदारले पनि आपतै पर्यो भनेमात्रै खबर गर्छन् ।सिन्धुलीका इन्द्र श्रेष्ठको गत वर्षको जुलाईमा दाहिने हातको औंला कम्पनीमा काम गर्दा काटियो । उनले दूतावासमा खबर गरे । कम्पनीसँग क्षतिपूर्तिका लागि पहल गरिदिन भने । झन्डै तीन महिना अस्पताल बस्दा पनि दूतावासबाट खबर नआएपछि उनले वकिल लाएर कम्पनीसँग क्षतिपूर्ति लिए । ताप्लेजुङकी माया पोमु लिम्बू काम गर्दागर्दै दुर्घटनामा परिन् । चलिरहेको मेसिनको फित्तामा हात पर्यो । एउटा औंला काटियो । तीन महिना अस्पताल बसिन् । अहिले फेरि सोही कम्पनीमा काम सुरु गरिन् । बेलाबेलामा अस्पताल जानुपर्छ, त्यो बेलाको पैसा त दिँदैन नै, तलब पनि विभिन्न शीर्षक राखेर सक्नेजति काटेर दिन्छ, मैले आफैंले जानीजानी दुर्घटना गरेजस्तो गर्छन्, उनले भनिन् ।"
११ वर्षपछि खुल्यो इजरायल रोजगारी,"(काठमाडौं)  त्रिभुवन अन्तर्राष्ट्रिय विमानस्थलमा बुधबार मोरङकी २६ वर्षीया युनिसा राई भेटिइन् । दीर्घकालीन हेरचाह सेवाको सहायक श्रमिक (केयरगिभर) का रूपमा इजरायल जाँदै गरेकी उनी उत्साहित देखिन्थिन् । इजरायल जान पाउनु भाग्यको कुरा पनि रहेछ । लक्की ड्रबाट छानिएँ । पहिलो लटमै उड्न पनि पाएँ, उनले भनिन् । राईसहित ९९ जना बुधबार इजरायल उडे । जसमा ६३ महिला र ३६ पुरुष छन् । पहिलो चरणमा १ सय २५ जना उड्ने तय भए पनि २६ जना कोरोना पोजिटिभ देखिएपछि रोकिए । चार चरणको छनोट प्रक्रिया पूरा गरेपछि मात्रै उनीहरू इजरायल जान योग्य बनेका थिए । अंग्रेजी भाषा परीक्षामा ७ हजार सहभागी भए पनि सबैले रोजगारीको मौका पाएनन् । इजरायलले सेवा केन्द्रमार्फत अशक्त वृद्धवृद्धालाई दीर्घकालीन हेरचाह सेवा उपलब्ध गराउँछ । तिनै सेवा केन्द्रमा काम गर्न नेपालबाट सहायक श्रमिक लैजान सुरु गरिएको हो । सरकारी प्रक्रियाबाट छनोट भएकाले अनावश्यक खर्च तिर्नु नपरेको उनीहरूको बताए । म प्लस टु सकेर पढाउँदै थिएँ । महिलाका लागि इजरायल सुरक्षित गन्तव्य भन्ने सुनेकी थिएँ । इजरायलमा खुल्दै छ भन्ने थाहा पाएपछि तयारी थालें, राईले भनिन्, सरकारी संलग्नता हरेक प्रक्रिया पारदर्शी थियो । राईसँगै लाइनमा उभिएकी अर्की एक महिलाको अनुहार भने मलिन थियो । आफू बाध्यताले विदेश जान लागेको उनले सुनाइन् । छोरीका लागि जाँदै छु । तर छोरीलाई छाडेर जाँदै छु, आफ्नो बाध्यताको पोको उनले फुकाइन् । केयरगिभरका लागि मासिक तलब ५३ सय सेकेल (झन्डै दुई लाख रुपैयाँ) निर्धारण गरिएको छ । बस्न र खानाको खर्च श्रमिक आफैंले व्यहोर्नुपर्छ । दिनमा चार घण्टाभन्दा बढी ओभरटाइम गर्न नपाइने नियम बनाइएको छ । उनीहरूले अशक्त वृद्धवृद्धाको दैनिक जीवनका गतिविधिलाई सहज बनाउन सहयोग पुर्याउने, खाना खुवाउने, व्यायाममा मद्दत गर्ने, सुरक्षित महसुस गराउनेलगायत काम गर्नुपर्नेछ । महिला र पुरुषका लागि अलग अलग सुविधासहितको बासस्थान रोजगारदाताले नै उपलब्ध गराउनुपर्नेछ । बासस्थान र कार्यस्थलमा जाने, आउने व्यवस्था पनि रोजगारदाताबाटै हुने सम्झौतामा उल्लेख छ । इजरायल जाने नेपालीले रोजगारदाताबाहेक अरू कुनै व्यक्ति वा संस्थाका लागि बिदाको दिनमा समेत काम गर्न पाउने छैनन् । वैदेशिक रोजगार विभागका अनुसार इजरायल जाने नेपाली श्रमिकले हवाई उडानबापत ५९ हजार ९ सय, कल्याणकारी शुल्क, बिमा, स्वास्थ्य परीक्षण र पीसीआर परीक्षणबाहेक अन्य शीर्षकमा खर्च गर्नुपरेको छैन । नेपालका लागि इजरायली राजदूत हनान गोल्डेर गोल्डवेरजेरले सरकारसरकारबीचको मोडेल सफल भएको बताउँछन् । भर्ना छनोट प्रक्रिया निकै पारदर्शी बन्यो । यसप्रति म नेपाल सरकारलाई धन्यवाद भन्न चाहन्छु, उनले भने । इजरायलले स्वदेशी र विदेशी श्रमिकबीच कुनै विभेद नगरेको दाबीसमेत उनले गरे । करारपत्रभन्दा बाहिर रोजगारदाताले काममा लगाउन पाउने छैनन् । तलब र सेवा सुविधा कटौती गर्न पाइने छैन । यस्तो समस्या भए सिधै श्रम विभागमा उजुरी गर्न पाइनेछ, उनले भने, इजरायल जाने सबै नेपालीलाई निर्धक्क भएर काम गर्न आग्रह गर्छु । दीर्घकालीन हेरचाह सेवामा काम गर्न जानेहरू भने ५ वर्ष मात्रै बस्न पाउने र करार सकिनासाथ स्वदेश फर्कनुपर्ने राजदूत गोल्डवेरजेरले बताए । स्थायी रूपमा बसोबास गर्न वा बस्न र परिवार बसाल्न पाइने छैन । करारपत्र समाप्त हुनासाथ स्वदेश फिर्ता हुनुपर्छ, उनले भने, अन्य क्षेत्र जस्तै घरमा आधारित हेरचाह, नर्सका रूपमा काम गर्न दिइने छैन । वैदेशिक रोजगारीका अन्य गन्तव्यका तुलनामा आकर्षक मानिए पनि इजरायल भर्ना प्रक्रिया लामो समयदेखि रोकिएको थियो । इजरायलले भर्ना प्रक्रिया अपारदर्शी भएको भन्दै नेपालबाट कामदार लैजान रोक लगाएको थियो । २००९ सम्म म्यानपावर कम्पनीबाट नै कामदारको छनोट हुने गरेको थियो । म्यानपावर कम्पनीले कामदारबाट १२ लाख रुपैयाँसम्म असुलेको खुलेपछि इजरायलले नेपालबाट श्रमिक लैजान बन्द गर्यो । बन्द भएको झन्डै ११ वर्षपछि सरकारी संयन्त्रबाट नेपाली श्रमिक जाने प्रक्रिया थालिएको थियो । नेपाल र इजरायलबीच सरकारी संयन्त्रमार्फत नै भर्ना गर्ने गरी श्रम सम्झौतासमेत भइसकेको छ । इजरायलले भाषा परीक्षा सञ्चालन गर्ने सबै जिम्मेवारी नेपाललाई दिएको थियो । छनोट प्रक्रिया निष्पक्ष, पारदर्शी र मर्यादित भएकाले अब थप अवसर खुल्ने विभागका निर्देशक डम्बरबहादुर सुनारले दाबी गरे । इजरायलले हामीलाई जसरी विश्वास गरेको छ, त्यसलाई हामीले प्रमाणित गरिदिएका छौं । यो मोडेल सफल भए इजरायलमा थप नेपाली जान पाउँछन्, उनले भने । इजरायलले कृषि र केयरगिभर क्षेत्रमा मात्रै नेपाली श्रमिक लैजाने गरेकामा अब निर्माण क्षेत्रमा पनि लाने जनाएको छ । नेपालस्थित इजरायल दूतावासका अनुसार निर्माण क्षेत्रमा नेपाली श्रमिक पठाउनका लागि श्रम सम्झौताको तयारी गर्न दुई देशबीच संयुक्त कार्यदल बनाउने निर्णय बुधबार भएको छ । परराष्ट्रमन्त्री नारायण खड्का र नेपालका लागि इजरायली राजदूत हनान गोल्डेर गोल्डवेरजेरवीच कार्यदल बनाउने निर्णय भएको दूतावासले जनाएको छ ।"
धनलक्ष्मी गुफाले लोभ्याउँदै पर्यटक,"सिन्धुपाल्चोक (कास) वरीपरी फराकिलो जंगल, बीचमा चिटिक्कको मन्दिर, अनि त्यसको तल्लो भागमा लोभलाग्दो गुफा । कलात्मक शैलीमा कुदिएका ढोका, झ्याल, अनेकन आकृतिका प्वाल । कुनै ढुंगेयुगको कलात्मक दरबारझै लाग्छ बाह्रबिसे नगरपालिका७ खोलेखर्कस्थित ओमपार्कको धनलक्ष्मी गुफा । बाह्रबिसे७ का अध्यक्ष मीनबहादुर श्रेष्ठका अनुसार करिब एकहजार वर्षअघि तामाङ समुदायले पत्ता लगाएको गुफामा अनेक दैविक चमत्कार हुने विश्वास छ । गौरीशंकर, जुगल, गणेशसहित दर्जनौ तिब्बती हिमशृंखला देख्न सकिने धनलक्ष्मी गुफामा सेल्फी र टिकटक खिच्नेको लर्को लागेपछि स्थानीय दंग छन् । यो कुनै प्राचीन दरबारझै लाग्छ, यसबारे धार्मिक विश्वास त छ नै । अन्य खोज अनुसन्धान हुन जरुरी छ, श्रेष्ठले भने । बाह्रबिसे बजारबाट करिब ३० किलोमिटरको सडक जोडिएको खोलेखर्कको जंगली क्षेत्रको गुफाबारे अनेक किस्सा छन् । मन्दिरक्षेत्रको कुनै वस्तु आफूसँग लैजान नमिल्ने, लगिएमा अनिष्ट हुने, मागेको कुरा पुरा हुने, त्यहाँ ध्यान गर्दा भव्य दरबारको दृश्य आउनेजस्ता धेरै जनश्रृति गुफाबारे सुन्न पाइन्छ । ओम पार्क नेपालका अगुवा बिना श्रेष्ठका अनुसार १३ करोडको लागतमा बन्न लागेको ओमपार्क वरिपरिको देवीदेवताको संरचना धमाधम ठड्याइँदै छ । ३१ फिट अग्लो ओम पार्कको तल्लो संरचनाको काम धमाधम भइरहेको छ, यसलाई चाँडै अन्तिम रूप दिनेछौं, नेपालले भनिन् । यहाँ बनाइँदै गरेको संरचनाले पनि घुम्न आउनेलाई आकर्षित गरेको छ । यहाँको सुन्दरता देखेर एकदमै दंग पर्यौं, ओमपार्क बनेपछि यहाँको रंग अर्कै हुन्छ, काठमाडौंको टोखाबाट घुम्न आएका व्यवसायी रामकुमार थापाले भने ।"
"प्रदेशसभा अनिश्चित, कानुन निर्माण ठप्प","(मकवानपुर)  वाग्मती प्रदेशमा कानुन निर्माण प्रक्रिया ठप्प भएको छ । करिब एक वर्षदेखि कानुन निर्माण प्रक्रिया प्रभावकारी रूपमा अघि बढ्न सकेको छैन । तत्कालीन प्रधानमन्त्री केपी शर्मा ओलीले २०७७ गत पुस ५ गते पहिलोपटक प्रतिनिधिसभा विघटन गरेपछि त्यसको सोझो असर प्रदेशसभामा पनि परेको छ । संघमा प्रमुख प्रतिपक्षी नेकपा एमालेले सदन चल्न दिएको छैन । अबको एक वर्ष यस्तै अस्थिर तवरले प्रदेशसभा चल्ने संकेत देखिएको छ । एक वर्षदेखि प्रदेशसभाले बिजनेस नै नपाउँदा अलमल बढेको छ । अघिल्लो सरकारले ल्याएका केही विधेयक भने हाल समितिमा विचाराधीन छन् । प्रदेशसभा सुचारु हुन नसक्दा समितिमा गएका विधेयकहरू पुनः प्रदेशसभामा आउन सकेका छैनन् । प्रदेश सरकार भने यस विषयमा गम्भीर देखिँदैन । त्यसका साथै, बढ्दो कोभिड संक्रमणका कारण प्रदेशसभाको बैठक अनिश्चित छ । सरकारले माघ १० गतेका लागि प्रदेशसभाको बैठक आह्वान गर्ने तयारी गरे पनि बैठकको कुनै टुंगो छैन ।नयाँ सरकार गठनको दुई महिना बित्दासमेत नयाँ विधेयक सदनमा दर्ता भएको छैन । प्रमुख प्रतिपक्षी दल एमालेले अवरोध गरेसँगै पुस ८ गते स्थगित भएको प्रदेशसभाको बैठक सञ्चालन गर्न सरकारले विपक्षी दलसँग कुनै औपचारिक तथा अनौपचारिक संवाद गरेको छैन । संक्रमण बढेको छ । तत्काल प्रदेशसभाको बैठक बस्ने सम्भावना छैन, एक मन्त्रीले भने । उनका अनुसार राष्ट्रिय सभाको निर्वाचन लक्षित गरेर प्रदेशसभा बोलाउने तयारी भए पनि त्यसबाट सरकार पछाडि हटिसकेको छ ।वाग्मती प्रदेशमा गठबन्धन सरकारसँग ५९ मत छ । एमाले, विवेकशील साझा, राप्रपा र नेमकिपा प्रतिपक्षमा छन् । सरकारले बिजनेस दिन नसकिरहेको अवस्थामा प्रतिपक्षी दलबाट पनि सदन सञ्चालन गर्न ठोस पहल हुन सकेको छैन । सरकारलाई दबाब दिन प्रतिपक्षी दल चुकेको छ । प्रतिपक्षी दलहरू नै मोर्चाबन्दी गरेर सदन सञ्चालनमा अवरोध गर्ने तयारीमा छन् ।सरकारले पनि सदन प्रभावकारी रूपमा सुचारु गर्ने विषयमा ठोस पहल लिन सकेको छैन । सभामुखले पनि यस विषयमा ठोस पहल गर्न सकेका छैनन् । जसका कारण सत्तापक्ष र प्रतिपक्षको विवादका कारण चेपुवामा प्रदेशसभा परिरहेको छ । कोरोना कारण तयार पारिएको स्वास्थ्य मापदण्डले गर्दा पनि हामीले बैठक बोलाउन सक्दैनौं । अवस्था हेरेर यो महिनाको अन्त्यसम्मा बैठक बोलाउनेछौं, सरकारका प्रवक्ता एवं आन्तरिक मामिला तथा कानुनमन्त्री कृष्ण शर्मा खनालले भने । सरकार सदनलाई आवश्यक बिजनेस दिन तयार रहेको उनको भनाइ छ । प्रदेशसभा सचिवालयले भने मुस्किलले सदनमा दुई दिनलाई सदन सञ्चालन गर्न पुग्ने बिजनेस रहेको जनाएको छ ।प्रदेशसभाको हिउँदे अधिवेशन सुरु भएको करिब ४ महिनाभन्दा बढी समय बित्दासमेत नयाँ विधेयक सदनमा दर्ता गराउन सरकार असफल भएको आरोप प्रतिपक्षी दलहरूले लगाउन थालेका छन् । हामी सदन सञ्चालन गर्ने विषयमा सकारात्मक छौं । हाम्रो माग सरकारले पूरा गर्नुपर्यो । सरकार प्रतिपक्षीबाट टाढा टाढाभइरहेको छ, एमाले मुख्य सचेतक दीपक निरौलाले भने । उनले सरकार सदनसँग डराएर टाढा भागिरहेको आरोप लगाए ।पछिल्लो समय प्रदेशसभाको बैठक लामो समयदेखि सरकार परिवर्तनका लागि मात्र केन्द्रित भइरहेको छ । असोज २४ गतेबाट सुरु भएको हिउँदे अधिवेशन नीतिनिर्माण गर्नेभन्दा पनि विश्वासको मत लिने, राजीनामा दिने स्थानको रूपमा परिणत भएको छ ।"
मकवानपुरमा संक्रमित संख्या हजार नाघ्यो,"मकवानपुर (कास) मकवानपुरमा दैनिक रूपमा कोरोना संक्रमितको संख्या बढिरहेको छ । बुधबार जिल्लामा २ सय ४६ संक्रमित थपिएका छन् । योसँगै मकवानपुरमा सक्रिय संक्रमितको संख्या एक हजार नाघेको छ । जिल्ला स्वास्थ्य कार्यालय मकवानपुरका अनुसार सक्रिय संक्रमितको संख्या बुधबार १ हजार ९० पुगेको हो । कार्यालयका अनुसार पछिल्लो २४ घण्टामा पीसीआर विधिबाट १ सय ९२ जनाको स्वाब परीक्षण गर्दा १ सय ५५ जनामा संक्रमण पुष्टि भएको छ । त्यस्तै, एन्टिजेन विधिबाट १ सय ४५ जनाको परीक्षण गर्दा ९१ जनामा संक्रमण पुष्टि भएको हो । जिल्लामा सक्रिय संक्रमितको संख्या बढे पनि संस्थागत आइसोलेसनमा बस्नेको संख्या निकै न्यून रहेको छ । अधिकांश संक्रमित घरमै बसिरहेका छन् ।"
बालबालिकामा पनि बढ्दै संक्रमण,अस्पतालका २३ जना संक्रमितपूर्वी नवलपरासी डण्डास्थित जिल्ला अस्पतालमा कार्यरत २३ जनामा कोरोना संक्रमण भएपछि आकस्मिकबाहेकका सेवा बन्द गरिएको छ । मेडिकल सुपरिन्टेन्डेन्ट डा वीरबहादुर थापाका अनुसार काउन्टर र प्रशासनका समेत कर्मचारीमा बुधबार कोरोना पुष्टि भएको हो । अस्पतालमा स्वास्थ्यकर्मी र प्रशासनका एक सय कर्मचारी छन् । संक्रमण बढेका कारण अस्पतालको ओपीडी सेवा बन्द गरिए पनि आकस्मिक र प्रसूति सेवा भने सञ्चालनमा छ । चार दिनअघि पीसीआर ल्याबमा काम गर्ने २ कर्मचारीमा संक्रमण भएपछि ल्याब बन्द गरिएको थियो ।
सिटामोलकै अभाव त नहोस् न सरकार,"भनिरहनु परोइन, सामान्य दुखाइ कम गर्न तथा ज्वरो घटाउन सिटामोल आधारभूत औषधि हो । नेपाल सरकारको औषधि व्यवस्था विभागले यसलाई अत्यावश्यक औषधिमा सूचीकृत गर्दै आएको छ । सरकारले स्वास्थ्य संस्थाहरूमा निःशुल्क वितरण गर्नुपर्ने औषधिहरूको सूचीको दोस्रो नम्बरमा यसकै नाम छ । र, कोभिड१९ संक्रमण तीव्र फैलिरहेको यो बेला कुनै औषधिको सबैभन्दा धेरै खोजी भैरहेको छ भने, त्यो सिटामोल नै हो । कोभिड संक्रमण भएर सामान्य लक्षणका साथ घरमै आइसोलेसनमा बसेका कतिपयका निम्ति यो औषधिको अति खाँचो छ । तर, बजारमा यही बेला सिटामोलको चरम अभाव छ । यो औषधि सजिलै नपाएकैले महामारीको पहिलो र दोस्रो लहरमा धेरै बिरामीले सास्ती भोग्नुपरेको थियो, अहिले त्यही अवस्था तेहेरिँदै छ । यसै पनि धेरैलाई चाहिरहने सिटामोल अकासिँदो संक्रमणबीच अझ धेरै आवश्यक छ । त्यसैले सरकारले अविलम्ब समस्याको हल खोज्नुपर्छÙ औषधि निर्माता, वितरकहरूसित उचित समन्वय गरेर आधारभूत औषधिकै हाहाकार हुने अवस्थाको अन्त्य गर्नुपर्छ ।अहिले राजधानी उपत्यकाका अधिकांश औषधि पसलहरूमा सिटामोल पाउन मुस्किल छ ।सरकारी निकायहरूले पनि यो औषधि पाएका छैनन् ।वैकल्पिक औषधि किन्नुपर्दा बिरामीहरू महँगो मूल्य तिर्न बाध्य छन् । सातादुई साताअघिदेखि ठूला अस्पताल तथा प्रदेश सरकारहरूले सिटामोल माग्दा नेपाल औषधि लिमिटेडले कसैलाई आश्वासन मात्र दिएको छ भने कसैलाई कुनै जवाफ फर्काएको छैन । संक्रमणका अघिल्ला लहरहरूका क्रममै मुलुकमा जुनसुकै बेला फेरि सिटामोल अभाव हुन्छ भन्ने जनाउ मिल्दा र औषधि उत्पादकहरूले मूल्यवृद्धिका लागि लगातार अभाव सृजना गर्दा पनि सरकार बेलैमा संवेदनशील नभएकाले यो समस्या बल्झिएको हो । एकातिर दैनिक संक्रमित संख्या दस हजार नाघेको छ, अर्कातिर संक्रमणसित मिल्दोजुल्दो लक्षण देखिए पनि परीक्षण नगराई घरमै औषधि सेवन गर्नेहरू त्यत्तिकै छन् । जानकारहरूका अनुसार एउटै परिवारले ४५ पत्तासम्म सिटामोल किन्नुपर्ने अवस्था छ । यही स्थिति रहिरहे सिटामोलसंकट अझ गहिरिने तथा बिरामीले झन् दुःख पाउने निश्चित छ । अतः सरकार समस्याप्रति यथाशीघ्र गम्भीर बन्नुपर्छ । फार्मेसी सञ्चालकहरूको बुझाइअनुसार सिटामोलको मूल्य बढाउन उद्योगहरूले उत्पादन घटाएर कृत्रिम अभाव सृजना गरेका हुन् । जानाजान उत्पादन घटाइएको होस् या बजारमा माग धेरै छ भनेर कालोबजारीका निम्ति लुकाइएको वा दुई गुणा मूल्य पाइन्छ भनेर छिमेकी मुलुक पुर्याइएको, कारण जेसुकै पनि भए पनि यो जनस्वास्थ्यमाथि ठूलो खेलबाड हो । यसबारे अनुसन्धान गरी सरकारले समस्या समाधानको उचित उपाय पहिल्याउनुपर्छ । सरकारी निकायहरू अझै पनि मौन रहे भने उनीहरू समस्याप्रति संवेदनशील नरहेको प्रस्टिन्छ । व्यवसायीहरूका माग जायज भएसुनुवाइकोप्रतिज्ञा गर्ने र उनीहरूले लापरबाही गरेको पाइए कारबाही गर्ने दायित्व सरकारको हो, उसले आफ्नो भूमिका निर्वाह गर्नुपर्छ । कथं व्यवसायीहरूको माग जाजय नै रहेछ भने पनि यस्तो अत्तो थाप्नका लागि यो उचित बेलाहोइन, यसमा उनीहरू न्यूनतम मानवीय र व्यावसायिक मर्यादामा बस्नुपर्छ ।पहिले औषधि उत्पादक तथा व्यवसायीहरूकै दबाब तथा प्रभावमा सकारले सिटामोललगायत अत्यावश्यक तथा जीवनरक्षक ९० वटा औषधिमा आयात प्रतिबन्ध लगाएको अधिकारवादीको आरोपको आलोकमा पनि यो समस्यालाई हेरिनुपर्छ । र, यस्तो बेला औषधिको मूल्य समायोजन गर्न औषधि व्यवस्था विभागका महानिर्देशकको संयोजकत्वमा रहेको मूल्य अनुगमन समिति पनि सक्रिय बन्नुपर्छ । औषधि संकट समाधानका निम्ति जिम्मेवार अधिकारीहरूले उचित पहल नथाले स्वास्थ्य मन्त्रालयको राजनीतिक नेतृत्वले अग्रसरता देखाउनुपर्छ । र,जनस्वास्थ्यसित जोडिएको गम्भीर विषय भएकाले गृह मन्त्रालय तथा प्रधानमन्त्री कार्यालयले पनि यसमा सरोकार राख्नुपर्छ । सरकारी लगानीमा सिटामोल उत्पादन गर्ने जिम्मेवारी पाएको नेपाल औषधि लिमिटेड पनि कच्चा पदार्थ महँगो भएको, खरिद ऐन झन्झटिलो र बजारभाउअनुसार औषधिको मूल्य परिमार्जन नभएकाले पर्याप्त उत्पादन गर्न नसकेर अभाव सृजना भएको जनाएको छ । सिटामोल, जीवनजललगायत अत्यावश्यक औषधिको मूल्य २०६४ यता समायोजन नगरिएकाले समस्या सृजना भएको उसको भनाइ छ । एउटा सिटामोल चक्की बनाउन १ रुपैयाँ ३० पैसा लाग्ने तरथोक विक्रेतालाई ७४ पैसामा बेच्नुपर्ने उसको दुखेसो छ । सरकारले उसका यी दाबीहरूको सत्यापन गरी यथोचित व्यवस्था गर्नुपर्छ । महिनाकै ५० लाख चक्की उत्पादन गर्न सक्ने लिमिटेडले चालु आर्थिक वर्षको ६ महिनामा ६५ लाख उत्पादन गरेको छ, उसलाई क्षमता अनुरूप उत्पादन गर्न पनि लगाउनुपर्छ । यसका निम्ति केही गाँठा छन् भने पनि सरकारले फुकाइदिनुपर्छ । जसरी हुन्छ, बजारमा देखिएको अत्यावश्यकीय औषधिको अभाव टार्नुपर्छ ।"
बंगलादेशको लोभलाग्दो विकास मोडल,"विष्णुकुमार अग्रवालको बंगलादेश ः निजी क्षेत्रको नेतृत्वमा समृद्धि लेखमा दक्षिण एसियामा बंगलादेशको विकासको नयाँ मोडल र त्यसले अर्थतन्त्रमा परेको सकारात्मक प्रभावबारे पढ्न पाइयो । बंगलादेशबाट हामीले पनि केही सिक्ने कि ? बंगलादेश दक्षिण एसियाकै उदीयमान अर्थतन्त्र हो । छोटो समयमै उसले आर्थिक छलाङ मार्यो । सन् १९७१ मा पाकिस्तानबाट छुट्टिएर बंगलादेश नयाँ मुलुकका रूपमा स्थापित भएको थियो । दक्षिण एसियाका अरू देश राजनीतिक खिचातानीमा अल्झिरहेको बेला बंगलादेश भने पृथक् बाटो हिँडिरहेको छ । हुन त, बंगलादेशमा राजनीतिक समस्या नभएको होइन तैपनि आफ्नो विकास मोडललाई राजनीतिबाट पृथक् राखेर निजी क्षेत्रसँगको सहकार्यमा अगाडि बढाइयो, जुन मोडल अरू देशका लागि पनि प्रेरणा बनेको छ । लेखकका अनुसार दक्षिण एसियाली मुलुकहरूमध्ये आर्थिक वृद्धिको दौडमा सबैभन्दा अगाडि रहेको बंगलादेशमा औद्योगिक क्षत्रहरू व्यवस्थित मात्रै छैनन्, त्यहाँका उद्योगहरूमा समकालीन प्रविधिको अधिकतम प्रयोग भएको छ । बंगलादेशको निजी क्षेत्र औद्योगिकीकरणमा गम्भीर छ र त्यसको सक्रियता र उत्साहलाई मलजल गर्ने काम राज्यको नीतिले गरेको छ । निजी क्षेत्रप्रति राज्यको दृष्टिकोण सकारात्मक छ । त्यसकै नतिजास्वरूप अर्थतन्त्रमा निजी क्षेत्रको योगदान प्रस्ट झल्किएको छ । त्यहाँका सरकारी अधिकारीहरू अर्थतन्त्रको विस्तारमा निजी क्षेत्रको निकै भूमिका भएको मान्छन् । यदि हाम्रोमा पनि विकास होओस् भन्ने चाहने हो भने, दलहरूले देशलाई राजनीतिक खिचातानीमा नअल्झाई निजी क्षेत्रलाई प्रोत्साहित गरेर बंगलादेशले जस्तै औद्योगिकीकरण गर्नुपर्छ । वीरेन्द्र सुवाल, ब्यासी, भक्तपुर"
माओवादीको केन्द्रीय समिति बनेन,"माओवादीको महाधिवेशन सकिएको दुई हप्ता बित्दा पनि केन्द्रीय कार्यसमिति बन्न नसक्नु उदेकलाग्दो विषय हो । पार्टीले यतिका दिनसम्म पनि केन्द्रीय समिति बनाउन नसक्नु आफैंमा लोकलाजको विषय हो । किन पुष्पकमल दाहाललाई लाज लागिरहेको छैन ? के दाहालले एक्लै पार्टी हाँक्छु भन्ने सपना पाली बसेका छन् ? पार्टीले तत्काल कुनै विषयमा महत्त्वपूर्ण निर्णय लिनुपरे खोइ त वैधानिक समिति ? पार्टी भन्ने तर एकल रूपमै निर्णय गर्ने कार्य पार्टी पद्धतिविपरीत छ । यसर्थ जतिसक्दो छिटो पार्टी पदाधिकारीको निर्वाचन गरेर समिति बनाउनुपर्छ । अधुरो लोकतन्त्र होइन पूर्ण लोकतन्त्र चाहने हो भने दाहालले केपी शर्मा ओलीको जस्तो टीके पदाधिकारी होइन निर्वाचित पदाधिकारीको वातावरण बनाउनुपर्छ । अन्यथा ओली र दाहालमा कुनै फरक हुने छैन । दुवै पार्टीले लोकतन्त्रको उपाधि गुमाउनेछन् । ओलीले महाधिवेशनमा भीम रावल र धनश्याम भुसालको फरक मतलाई पार्टी फोरममा राख्नै दिएनन् । तर दाहालले राम कार्की र लेखनाथ न्यौपानेको फरक मतलाई राख्न र दस्तावेजमा समावेश गर्न भने दिए । तर, नेतृत्व छान्ने विषयमा ओली र दाहालमा समानता देखिन थालेको छ । लोकतान्त्रिक पार्टी भनेर दाबी गरे पनि पार्टीभित्र लोकतान्त्रिक अभ्यासको पूर्ण अभाव देखियो, यी दुवै पार्टीमा । आमनागरिकले विगत एक महिनामा प्रमुख चार राजनीतिक पार्टीको चार रूपरंगको महाधिवेशन देखे । उनीहरूको वैचारिक बहसबिनाको महाधिवेशन देख्दा अब पार्टीहरूमा विचार, सिद्धान्त र आदर्शको भण्डार रित्तियो कि भन्ने आभास हुन थालेको छ । नेताहरू पार्टी विधान र दस्तावेजहरूमा पूर्ण लोकतान्त्रिक पार्टी बनाउने भन्छन्, तर व्यवहारमा टीका लगाएर नेतृत्व छान्छन् । गोपाल देवकोटा, गौरीनगर, कामनपा ७"
ओमिक्रोन नियन्त्रणमा पालिकाको भूमिका,"कोरोना संक्रमण दर बढिरहँदा सरकारको तयारी कस्तो छ भन्नेमा नागरिक अनभिज्ञ छन् । प्रदेश र स्थानीय तहहरू पनि मौन छन् । कोरोनाको पहिलो र द्रोसो लहरका बेला स्थानीय सरकारले नागरिकलाई भरथेग गरेका थिए । यसपालि भने कोभिड नियन्त्रण तथा रोकथाममा जति सजग हुनुपर्ने हो त्यति नभएको पाइयो । भारतसँग सीमा जोडिएका पालिकाहरूले बेलैमा हेल्थ डेक्स राखेर, उताबाट फर्केकाहरूको व्यवस्थापनमा ध्यान दिन सकेको भए, अहिले यति छिट्टै घरघरै ओमिक्रोन पुग्दैन थियो । तीनै तहका सरकारहरू भए पनि, नागरिकले सरकार भएको आभास पाएका छैनन् । नागरिकसँगको सबैभन्दा नजिकको सरकार भएका नाताले पहिल्यैझैं यसपालि पनि ओमिक्रोनको नियन्त्रण तथा रोकथामका लागि स्थानीय तहको भूमिका अहम् हुन्छ । हरेक दिन संक्रमण दर उकालो लागिरहेको छ । मंगलबार एकै दिन १० हजारभन्दा बढी संक्रमित भए, यो संख्या ख्यालख्याल होइन । अहिले सर्वसाधारणमा के भ्रम छ भने, ओमिक्रोन सामान्य रुघाखोकी मात्र हो, पहिलेका भेरिएन्टको तुलनामा यो केही होइन । यस्तो सोचले नै खतरा निम्त्याउन सक्छ । ओमिक्रोनको मृत्यु दर कम भए पनि, यो अरू जत्तिकै खतरनाक हुन सक्छ भनिरहेका छन्, स्वास्थ्यकर्मीहरू । ओमिक्रोनलाई हल्का ठाने भोलि स्थिति भयावह हुन सक्छ । जति धेरै संक्रमित बढे, त्यति नै गम्भीर बिरामी बढ्न सक्छन् त्यसैले सरकारी तथा निजी अस्पतालहरूले अक्सिजनको जोह गर्नुपर्छ । अनि नागरिकले पनि आवश्यक सतर्कता अपनाउनुपर्छ, अघिल्ला दुई लहरका बेला सरकारबाट नागरिकले आवश्यक सहायता पाएनन्, नागरिकले आफ्नो सुरक्षा आफैं गर्नुपरेको थियो । यसपालि पनि स्थिति त्यही हो, त्यसैले हरेकले स्वास्थ्य मापदण्डको पालना गर्नुपर्छ, मास्क अनिवार्य लगाउनुपर्छ र साबुनपानीले हात धोइरहनुपर्छ । यसपालि भने पर्याप्त मात्रामा खोप सरकारसँग छ, यसले पनि ओमिक्रोन नियन्त्रण तथा रोकथाममा सहयोग पुर्याउनेछ, नागरिकको रक्षा पनि गर्नेछ । सरकारले धमाधम खोप लगाइरहेको पनि छ, खोपको पहिलो र दोस्रो डोज लगाइसकेकालाई बुस्टर डोज दिन थालिएको छ । तर, यसलाई सबैतिर पुर्याउन सकिएको छैन । एक त, खोप केन्द्र कम छन् अर्को त्यहाँ भीडभाड हुने गर्छ । खोप लगाउन गएकाहरू उल्टो संक्रमित भएर फर्कनुपर्ने स्थिति छ । भीडभाड गरेर खोप लगाउनुका साटो विशेषतः ज्येष्ठ नागरिकलाई स्थानीय तहले घरघरै पुगेर खोप लगाइदिन किन सक्दैन ? यसका लागि स्वास्थ्यकर्मीहरू करारमा खटाउन सकिन्छ । एउटा वडामा ५ जनप्रतिनिधि छन्, तिनको काम के छ ? भोट माग्न घरघर धाउन सक्ने जनप्रतिनिधिहरू, खोप लगाउन पनि घरघर गइदिए ज्येष्ठ नागरिकप्रति सम्मान हुनेथ्यो । पुरुषोत्तम घिमिरे, जोरपाटी, काठमाडौं"
महाधिवेशनपछिको नेपाली कांग्रेस,"कांग्रेसको कर्तव्यस्थानीय, प्रादेशिक र संघीय निर्वाचन हाम्रासामु आइसकेका छन् । निर्वाचन नीति, आर्थिकसामाजिक र सांगठनिक स्थितिका बारेमा पार्टीभित्र सर्वमान्य निष्कर्षमा पुग्ने दायित्व र चुनौती छ । आम कार्यकर्ताको भावनालाई एकातिर पन्छाएर नेताकेन्द्रित निर्णय गर्नु हितकर हुँदैन । निकट भविष्यमा हुने स्थानीय निर्वाचनमा पार्टीले अख्तियार गर्ने नीति, कार्यक्रम, रणनीति र एजेन्डाका बारेमा कांग्रेसले विभिन्न तहमा बहस चलाउनु आवश्यक छ । तसर्थ, नीति तय गर्न स्थानीय निर्वाचनभन्दा अगाडि नै महासमिति बैठक बस्नुपर्छ । यसको ढाँचा र प्रक्रियाबारे छलफल हुनु आवश्यक छ ।पार्टी विधानको धारा २२११ मा सरकारमा सामेल हुनेबारे नीतिगत निर्णय र पार्टीबाट सहभागी गराइने मन्त्रीको मापदण्ड तयार गर्ने उल्लेख छ । तर त्यसो भएन । गठबन्धनको साझा कार्यक्रम पार्टीमा आजसम्म पेस भएको छैन । एजेन्डा र मापदण्डका आधारमा निर्णय लिने परम्परा पुनःस्थापित गर्दै, पार्टीको संस्थागत सुधार, सहअस्तित्व र सम्पूर्ण एकताका लागि नेतृत्वको ध्यान केन्द्रित हुनु आवश्यक छ । एकता र मेलमिलाप भनेकै सहअस्तित्व तथा सबैद्वारा सबैको सम्मान हो, आत्मसमर्पण होइन । जनता आगामी निर्वाचनपछि कांग्रेसको सक्षम सरकार देख्न चाहन्छन् । यसका लागि सम्पूर्ण विवाद थाती राखेर मेलमिलाप तथा समान सहअस्तित्वको वातावरण निर्माण आवश्यक छ । विद्यमान चुनौती सामना गर्न विधिवत् एकता, एकता र मात्र एकता आजको प्राथमिकता हो ।केसी नेपाली कांग्रेसका केन्द्रीय सदस्य हुन् ।"
अनुभवबाट सिक्दै ओमिक्रोनको सामना,"विवि श्व स्वास्थ्य संगठनले ओमिक्रोन भेरिएन्ट डेल्टाभन्दा छ गुणा बढी संक्रामक छ भन्ने अनुमान गरेको छ, जुन अन्य देशमा झैं नेपालमा पनि द्रुत गतिमा फैलिइरहेको छ । यसले फोक्सोमा कम असर गर्छ वा यो कम हानिकारक छ भन्ने ठान्नु घातक हुन सक्छ । डेल्टा भेरिएन्टमा भन्दा कम प्रतिशतमा भए पनि, अहिले संक्रमित हुनेहरूमध्ये केही निमोनियाबाट ग्रस्त छन् । कोरोना भाइरस समूह यकिन गर्ने प्रविधिको सीमितताका कारण संक्रमण ओमिक्रोनका कारण भएको हो वा अन्य भेरिएन्टका कारण भन्ने यकिन गर्न सकिन्न ।ओमिक्रोन यसरी नै फैलिइरहे केही हप्तामा उच्च विन्दुमा पुगी, स्थिर भई विगतमा जस्तै केही महिनामै लहर मत्थर हुँदै जान सक्छ । तर यस अवधिमा रोकथाम, नियन्त्रण एवं उपचारको प्रबन्ध हुन नसके विगतमा झैं कैयौंको अकालमा मृत्यु हुन सक्छ । कोरोनाको पहिलो लहरमा दीर्घरोगी तथा वृद्धवृद्धाहरू बढी प्रभावित थिए । इटाली, स्पेनलगायत युरोपेली मुलुकहरूमा संक्रमित हुनेहरूमध्ये दस प्रतिशतसम्मको मृत्यु भएको थियो र ती बहुसंख्यक वृद्धवृद्धा थिए । स्वास्थ्य सेवाले प्राथमिकता पाएका त्यस्ता देशले पनि अकस्मात् पैदा भएको महामारी थेग्न सकेनन् । नेपालमा अन्य देशका तुलनामा ढिलै कोरोनाको पहिलो लहर प्रवेश गर्यो । यसबाट विशेष गरी वृद्धवृद्धा तथा दीर्घरोगीहरू बढी प्रभावित भए । यो मत्थर भएको केही महिनापछि दोस्रो लहर भारत हुँदै यहाँ प्रवेश गर्यो, जसले तुलनात्मक रुपमा पहिलेको भन्दा धेरै मानवीय क्षति पुर्यायो । पहिलो लहरमा व्यापक लकडाउन गर्नु, दोस्रो लहर आउनुअघि स्वास्थ्यकर्मी तथा अन्य नागरिकलाई खोप लगाउँदै जानुजस्ता प्रतिकारात्मक उपाय हामीले अपनाएकै हौं । तर, सरकारले छिमेकी चीनबाट शिक्षा लिँदै अक्सिजनसहितका शय्या भएका कोभिड विशेष उपचार केन्द्र एवं अस्पतालहरू पहिलो लहरपछि स्थापना गरिदिएको भए दोस्रो लहरमा हजारौंको ज्यान जाँदैनथ्यो, अक्सिजनजस्तो आधारभूत आवश्यकताका लागि आर्थिक अवस्था कमजोर भएकाहरूले लाखौं खर्च गर्नुपर्दैनथ्यो । यो त्यस बेलाको सरकारको कमजोरी नै हो । यसका पछाडि स्वार्थपूर्ण दबाबहरू रहेको आशंका स्वाभाविक छ । विदेशबाट समेत सहज रूपमा भित्र्याउन सकिने सहयोग सामग्री नियतवश ल्याइएन भन्ने आरोप पनि लाग्ने गरेको छ ।दोस्रो लहरका बेला एक अग्रज शल्यचिकित्सकको कोभिडकै कारण मृत्यु भएको थियो । उहाँबाहेक पनि, मैले चिनेका धेरै स्वास्थ्यकर्मीको मृत्यु भएको थियो । अवस्था कस्तो थियो भने, म संक्रमित हुँदा पनि कोभिडका बिरामीको परीक्षण एवं उपचारमा खटिनुपरेको थियो । यस्तो अनुभव अन्य स्वास्थ्यकर्मीको पनि होला । त्यस बेला कोरोनाको लक्षण देखा पर्दापर्दै ज्यान जोखिममा पारेर बाक्लो पीपीईमा गुम्सिएर, शौचसमेत च्यापेर घण्टौं बिरामीको स्याहार गर्ने स्वास्थ्यकर्मीहरूको जति प्रशंसा गरे पनि कम हुन्छ । दुर्भाग्य, महामारी फैलिएको अवधिमा कोरोना एवं कोरोनाइतर दुवै उपचारमा क्रियाशील हुनुपर्ने नेपालकै प्रमुख सार्वजनिक अस्पताल वीरमा समयमै सरकारले दिने भनेको भत्ता उपलब्ध नगराएका कारण हप्तौं सेवा प्रभावित हुन पुग्यो । भत्ता पाउन स्वास्थ्यकर्मीहरूले आन्दोलन गर्नुपर्यो । योजस्तो नमज्जा के हुन सक्छ ? कोभिड बिरामीको हेरचाह गर्ने स्वास्थ्यकर्मीहरूले पाउनुपर्ने भत्ता उपलब्ध गराउनु राज्यको कर्तव्य हो, अब यस्तो कमजोरी हुनु हुन्न । यो वैश्विक महामारी पटकपटक विभिन्न उत्परिवर्तन हुँदै केही महिनाको लहरका रूपमा कहिलेसम्म फैलिइरहने हो, भन्न सकिन्न । यसरी उत्परिवर्तित हुँदै जाँदा भाइरस कमजोर हुने हो कि झन्झन् आक्रामक भई मानव संहारको कारक बन्ने हो, भन्न सक्ने अवस्थामा कोही छैन । त्यसैले यसबाट जोगिन सरकारले अस्पतालहरूलाई तयारी अवस्थामा राख्नुपर्छ, साथै स्वास्थ्यकर्मीहरूको मनोबल पनि उच्च पार्नुपर्छ । अहिले विकसित देशहरूमा कोरोनाविरुद्धको खोपको उत्पादन तीव्र रूपमा भइरहेको छ । कोभिड स्थायी रूपमै विलुप्त नहुँदासम्म खोपबाहेक बचावटको विकल्प छैन । खोप लगाए पनि, स्वास्थ्य सुरक्षाका मापदण्डहरूको पालना गर्न भने छोड्नु हुन्न । अहिले सबै देशले आफ्ना नागरिकलाई सुरक्षित पार्न युद्धस्तरमा खोप कार्यक्रम सञ्चालन गरिरहेका छन् । नेपालमा पनि खोप केन्द्रहरू बढाइएका छन् । सँगै खोपको स्तरीयता, रेखदेख तथा परिचालनजस्ता पक्षमा सावधानी र सतर्कता अपनाउनुपर्छ । मास्कको सही प्रयोगले विषाणुयुक्त थुक, थोपा, खकार, र्याल शरीरमा प्रवेश हुनबाट रोकिन्छ । तर, हावाको सञ्चार नहुने बन्द कोठा, हल, सवारी साधन आदिमा भाइरसलाई मास्कले पनि पूर्ण रुपमा निषेध गर्न सक्दैन । नाक, मुख र चिउँडो टपक्क छोपिने गरी लगाएको तीन तहको मास्कबाट आंशिक रूपमै भए पनि भाइरसलाई रोक्न सकिन्छ । ज्यानलाई नै संक्रमणको जोखिममा पार्नुको साटो कोरोना भाइरस पूर्ण रूपमा विलुप्त नहुँदासम्म सामाजिक, धार्मिक, सांस्कृतिक एवं राजनीतिक कार्यक्रमको आयोजना गर्दा विचार पुर्याउनैपर्छ । कामदारहरूको रोजगारी नगुम्ने गरी स्वास्थ्य सुरक्षाका मापदण्ड पालन गर्दै विद्यालय, होटल, सार्वजनिक यातायात लगायत सञ्चालनमा ल्याउनुपर्छ । खोप नलगाएका बालबालिका बढी जोखिममा छन् अहिले । ससाना नानीहरूलाई मास्क लगाउन सम्भव नभएकाले सम्पर्कमा रहेका सबैले खोप र मास्क लगाउनुपर्छ । वृद्धवृद्धा एवं दीर्घरोगीहरूको विशेष निगरानीको जरुरत छ । मधुमेह भएका बिरामीहरूलाई कोभिड संक्रमण हुन गए निमोनिया र आँखादेखि मस्तिष्कसम्म असर पर्ने विशेष प्रकारको कालो ढुसीजन्य रोग लाग्न सक्छ, जसको मृत्युदर ९० प्रतिशतसम्म छ । त्यसैले मधुमेहका बिरामीहरूको शरीरमा चिनीको मात्रा उपचारबाट नियन्त्रणमा राख्नुपर्छ । अस्पतालहरूले कोभिडको अन्त्य अनिश्चित बनिसकेको अवस्थामा कोरोनाइतरका सबैखाले आकस्मिक, गम्भीर स्वास्थ्य समस्याहरूको हल गर्ने योजना पनि सँगसँगै ल्याउनुपर्छ । सबै खाले स्वास्थ्य सेवाहरूको स्तरीयता र उपलब्धताको सुनिश्चितताका लागि कोभिड बहाना बन्नु हुन्न । पहिलो र दोस्रो लहरको अनुभव र कमीकमजारीबाट सिक्दै अघि बढ्नुको विकल्प छैन ।"
"भैया, मिलल मधेस प्रदेश !","प्रदेश २ सरकारले प्रदेश सभाबाट प्रदेशको नाम मधेस प्रदेश घोषणा गरेको छ । यसको स्वागत र विरोध भइरहेको छ । सम्मति र विमति दुवै लोकतन्त्रकै पाटा हुन् । कैयौं प्रश्न उदाएका छन्, कतिपय जवाफ फेरि पनि छरपस्टिएका छन् । लामो समयदेखि थाती रहेको यो विवाद टुंगो लगाउन नसक्दा प्रदेश २ सरकारको आलोचना हुँदै आएको थियो । यस परिप्रेक्ष्यमा विवादलाई सुझबुझपूर्ण ढंगले टुंगो लगाएकामा प्रदेश २ सरकारको नेतृत्वलाई चिरकालसम्म याद गरिनेछ । खास गरी पहिचानआधारित प्रदेशको नाम दिने पहिलो प्रदेशका रूपमा यो चिनिने भएको छ । जब एउटा अटल अडानले मूर्तरूप लिन्छ, त्यसले कैयौं दृष्टिकोणका रूखहरू ढाल्छ र धरतीमा कम्पन ल्याउँछ । प्रदेशको पहिचान जनकपुरमा निधो हुँदै गर्दा काठमाडौं विस्मयमा थियो ।माघ मधेसका लागि विद्रोह र बलिदानको महिना हो । यो सूर्य दक्षिणायनबाट उत्तरायण हुने समय हो । राजनीतिमा समय छनोटको दूरगामी महत्त्व हुन्छ । इतिहासले आवश्यकता अनुसारको पात्र जन्माउँछ र आफ्नो दिशा एवं गति स्वयं ठम्याउँछ । लालबाबु राउतका लागि, जो मुख्यमन्त्रीका रूपमा लामो समय टिक्ने रेकर्ड बनाउँदै छन्, राजनीतिमा परिस्थिति अनुसार उपयोग गर्न र हुन चाहने व्यक्तिको कहिल्यै अभाव रहेन । यही सोमबार ऐतिहासिक घोषणा गरिन्छ, त्यसको सम्मानमा भोलिपल्ट मंगलबार प्रदेशभर सार्वजनिक बिदा दिइन्छ । र हिजो मधेस विद्रोहको स्मृतिमा बलिदान दिवस मनाइन्छ । सम्भावित सत्ताको एकाधिकारवादी चरित्रसँग जुध्न लालबाबुसँग यही तुरूप बाँकी थियो ।मधेस प्रदेश पाइयो । हिजोसम्म एउटा समुदायको काल्पनिकीमा मधेसीहरू मर्स्या, धोती र भैया थिए । मधेसीहरू भारतीय मूलका हुन् भन्ने संकथन फिँजाइएको थियो । गैरमधेसी नेपाली मातृभाषीहरू आफूलाई असली नेपाली ठान्ने, बरु छिमेकी भारत वा भुटानका नेपालीभाषीलाई नेपाली मान्ने तर मधेसीहरू नेपाली होइनन् भन्ने मानसिकता थियो । मधेस आन्दोलन नेपाली समाजमा मधेसीहरूको समान अस्तित्वका लागि गरिएको संघर्ष थियो र मधेस प्रदेश त्यही संघर्षको एक विस्तारित रूप हो । नेपालभित्र मधेस प्रदेश छ भन्ने स्थापना नेपालभित्रकै अन्य भूगोल र बाहिर स्थापित भएको छ । पटकपटकको आन्दोलनका क्रममा मधेसी अभिलाषा जो मुखरित भएको थियो त्यसमा अग्र थियो नेपाली नागरिकत्वलाई पुनर्व्याख्या । नेपालको संविधान२०७२ पश्चात् पनि त्यो अभिलाषा बाँकी थियो जो पूर्ण भयो । सीमावर्ती भारतका बिहारउत्तरप्रदेशका बासिन्दाजस्तो शारीरिक बनोट, वेशभूषा, खानपान, भाषा भएकाहरूको नेपालभित्र पृथक् पहिचान छ, जुन मधेसी हो । दक्षिणी नेपालका रैथाने बासिन्दा बिहारी वा उत्तरप्रदेशवासी होइनन्, उनीहरू त जनकसिद्धार्थका वंशज हुन् । तसर्थ यो नामकरणको राजनीतिक अभीष्ट त छँदै छ, सामाजिक सन्देश पनि लुप्त छैन ।मुलुक संघीय अभ्यासमा लागिसकेको छ । यस्तोमा राजनीतिक, सामाजिक, आर्थिक संरचना पुरानै ढर्रामा अघि बढ्ने हो भने अहिलेको नेपाल र भोलिको नेपालमा के फरक होला ? परिवर्तनका नाममा पञ्चायती विकास क्षेत्र वा अञ्चलकै जस्तो कामकारबाहीले नेपालको रूपान्तरण प्रक्रियालाई अपेक्षित त के, गुणात्मक गतिसमेत प्रदान गर्दैन । प्रादेशिक अभ्यासमा आइसकेपश्चात् पनि सत्तामा वर्चस्व कायम गर्नेहरूको पुरानो तौरतरिका र चलखेल पुनः नयाँ संस्करणका साथ सुरु भएको थियो । अन्य प्रदेशको नामकरणको राजनीतितर्फ चियाऔं, धेरै कुरा छर्लंग हुन्छ । स्थानीय तहको नामकरणको विश्लेषण गर्नुस्, त्यसबाट कस्तो निष्कर्ष निस्किन्छ ? तर पनि परिवर्तनकामी नेपालीजन त्यस्तो यथास्थितिवादी रवैयालाई टुलुटुलु हेर्न बाध्य भए । जनतालाई बडो चलाखीपूर्वक अल्झाउने षड्यन्त्रको कष्टकारी जालो बुनिँदै आयो । प्रत्येक आन्दोलनयता नेपालको वर्चस्वशाली जमातले प्राप्त उपलब्धिलाई कठपुतली बनाउँदै आयो । यसलाई एकातिर प्रतिक्रियावादीहरूले आफ्नो उत्थानको अवसरका रूपमा देखे भने जुझारु समुदायहरू बदलावका लागि बढी दबाब दिने हो भने प्राप्त उपलब्धि पनि मासिएला भनेर संयमित रहे । त्यस्तो गर्नु भनेको आखिरमा यथास्थितिवादीको चंगुलमा फस्नु थियो । जे जुन किसिमले प्रादेशिक राजनीति विकसित हुँदै आयो, त्यसले पुष्टि गरेको छ संघीय नेपाल निर्माणको सपना भासिने खतरा बढेको छ । तर प्रदेश २ ले मधेस प्रदेशको घोषणा गरेर संघीय अभ्यासको राजनीतिलाई आशालाग्दो भविष्यतर्फ डोर्याउन सकिन्छ भन्ने देखाएको छ ।मधेस प्रदेशको अभ्यासले पहिचानमा आधारित प्रदेशको परिकल्पनालाई मूर्तरूप दिएको छ । नेपालमा जातिपिच्छे प्रदेश बनाउन सम्भव छैन तर मधेस प्रदेश राजनीतिक र आर्थिक हिसाबले समेत सम्भव भयो । यसले देशभित्र मधेसको सुरक्षित र सम्मानित भविष्य छ भनेर प्रस्ट्याउने मौका दिएको छ । यसले अलग हुन चाहनेहरूलाई पनि अलग हुनु नपर्ने अवस्था सृजना गरिदिन्छ । मधेस आन्दोलनको गर्भबाट जन्मिएको संघीयताको संकल्पलाई व्यवहारतः सार्थक तुल्याउन यसको प्रयोगका सामु देखिएका चुनौतीहरूको समाधान आधारभूत सर्त हो । संघीयताको परिपक्वता कुनै स्थिर विन्दु नभएर एउटा साधना हो जो दायित्वपूर्ण जनभागीदारी तथा विवेकयुक्त राजनीतिक संस्कृतिमा निर्भर हुन्छ । निश्चय नै, संघीय अभ्यास अत्यन्तै सूक्ष्म तरिकाले लोकजीवनबाट निःसृत हुन्छ । संघीयता जनजीवनको निरन्तरतामा एकात्म भएकाले जीवन्त हुन्छ र यसको पुष्टि यसले आफ्ना अभ्यासहरूमार्फत गर्छ । समाजको शक्तिको विनियोग धेरैजसो नेतृत्वमाथि नै निर्भर हुन्छ । मधेस प्रदेशले कैयौं उपलब्धि हासिल गरेको छ । तर बहुसंख्यक समाजको अपेक्षा समानता, समता र सौहार्दका साथ अगाडि बढ्नुमा छ । सामाजिकराजनीतिक तनावलाई थेग्नु पनि महत्त्वपूर्ण चुनौती हो । तर त्योभन्दा अहम् हो आन्तरिक औपनिवेशिक मनोवृत्ति र त्यसबाट भरथेग पाएको सामाजिकराजनीतिक तन्त्रहरूबाट कसरी मुक्त हुने ?यतिखेर सोधिँदै छ मधेस प्रदेशबाहेकका बासिन्दाले आफूलाई मधेसी भनेर चिनाउन मिल्छ कि मिल्दैन ? तराईका अन्य हिस्सामा मधेस भनिने दाबी रहन्छ कि रहँदैन ? मधेससँग गाँसिएर आउने विम्ब वा प्रतीकहरूले यसै पनि उदात्त परिकल्पना जगाउँछन् । तिनको उपादेयता नै त्यही भावनाका लागि हो । तराईका रैथानेहरू मात्र होइन, नेपालको जुनसुकै भूगोलमा बसाइँसराइ गर्न पुगेकाहरूले आफूलाई मधेसी पहिचानभित्र चिनाउन चाहे त्यो स्वतन्त्रता व्यक्तिविशेषमा निहित रहन्छ । सशक्त मधेसलाई वास्तविक अर्थमा कार्यमूलक र सहज बनाउन अझै कोसौं यात्रा गर्नुपर्नेछ । सुनको जतिसुकै सूक्ष्म टुक्रा पनि सुन नै कहलिन्छ । आफूभन्दा पूर्व र पश्चिमका भूभाग जोड्ने मधेस प्रदेशले एउटा राजनीतिक निर्णयका आधारमा टुक्रे प्रदेशको अस्तित्व पायो । कालान्तरमा यो प्रादेशिक सिमाना हेरफेर हुन पनि सक्छ । मधेसलाई खण्डित किन बनाइयो ? किनभने नेपालको वर्तमान राजनीतिक भूगोलको प्राप्तिपश्चात् वर्चस्वशाली जमातले यति साह्रो आन्तरिक हस्तक्षेप कहिल्यै भोग्नुपरेको थिएन । त्यसैले उनीहरूले मधेसी पहिचानका ती सबै तन्तुमाथि हथौडा हानिरहे जसले त्यसलाई ऐक्यबद्ध र सशक्त बनाउँथे । अविच्छिन्न नेपाल राष्ट्रभित्र स्वायत्त प्रादेशिक सरकारको मान्यता मधेसीहरूको राजनीतिक लक्ष्य हो र हुनुपर्छ ।मधेस नेपाली राज्यसँगको सम्बन्ध निर्धारणमा एउटा बृहत्तर पहिचान हो । यसभित्र मिथिला पनि अटाउँछ र अवध पनि । मधेसभित्र सुदीर्घ र सम्पन्न पहिचान बोकेको मिथिला जनमनमा व्याप्त छँदै छ । निकै अघि सुगौली सन्धिबाट एउटा अन्तर्राष्ट्रिय साँध पाउँदा वारि र पारिको लोकमानसमा मिथिला बाँचेकै छ । हो, कुनै पनि भूक्षेत्रमा त्यहाँको भाषिक राजनीतिले प्रभाव पारिरहेको हुन्छ । मधेस प्रदेशमा एकै प्रकृतिका सौदाबाजी गर्ने समूहहरू छैनन् । मधेस नामले मिथिला, भोजपुरा वा सलहेसजस्ता भाषिक वा मधेसी दलित पहिचानलाई छेकबार लगाउँदैन । यी सबै फक्रिन चाहने गौरवशाली पहिचानलाई उचित परिवेश दिएर मधेस प्रदेशले आफ्नो सामर्थ्य बढाउन सक्छ । आखिर राज्यमा हिस्सेदारी खोज्दा त्यहाँ मधेसी भित्र विभिन्न भाषिक र सांस्कृतिक समूहले दाबी गर्दै आएको उदाहरणबाट समेत मधेस पहिचानबाट मिथिला अभिलाषीहरू नतर्सिनुपर्ने देखिन्छ । छिमेकी भारतीय प्रदेश बिहारमै मिथिलामगध , वैशालीचम्पारणजस्ता प्राचीन एवं मध्यकालीन पहिचानहरू संरक्षित छन् । आफ्नो अवधारणा मात्र सत्य र अन्तिम हो भनेर मात्र अडिइराख्ने हो भने संघीयताविरोधी तत्त्वहरूले त्यसैलाई आधार बनाएर जनमानसलाई प्रभावित पार्न सक्छन् ।मधेस प्रदेश घोषणा हुँदैमा मधेस आन्दोलनका सबै कार्यभार पूरा हुँदैनन् । यस प्रदेशभित्र बसोबास गरिरहेका गैरमधेसी पहिचानका नागरिकहरूले समेत आफूलाई सुरक्षित र सम्मानित अनुभूति गर्न पाउनुपर्छ । स्थापित र उदीयमान नगरसहरहरूबीच सामञ्जस्यको खोजी गर्ने काममा प्रदेश सरकार चुकेकै हो । प्रदेशको अगुवाले मधेस आन्दोलनको कार्यदिशाबाट बाटो बिराउने, चूक गर्ने काममा पूर्णविराम लागेको छैन । प्रदेश निर्माण र सशक्तीकरणको अभियान एउटा व्यक्तिले मात्र चाहेर हुँदैन । सामूहिक दायित्व र प्रयासको आवश्यकता पर्छ त्यसलाई, तर सामूहिक दायित्वलाई निर्दिष्ट गन्तव्य दिने काम भने मुख्यमन्त्रीकै हो । नामकरणको सवालमा नेपाली कांग्रेस फेरि चुकेको छ, उसको नेतृत्वले भुइँस्पन्दनलाई बुझ्न नसकेको पक्कै हो । यस्तै राजनीतिक कार्यक्रम बनाउने हो भने कांग्रेसलाई मधेस प्रदेशमा उँभो लाग्न कठिन हुन सक्छ । वीरगन्जको पिपराका एक प्रौढ घुरछेउ रेडियो सुन्दै गर्दा भन्दै थिएभैया मिलल मधेस प्रदेशबाकिर रह गेल मुद्दा अवशेष !"
पदावधि नथपिएपछि प्रधानमन्त्री गुहार्दै उपरथी,"(काठमाडौं)  नेपाली सेनाका वहालवाला उपरथी अनन्त कार्कीले जंगी अड्डाले आफ्नो पदावधि नथपेर अन्याय गरेको भन्दै रक्षामन्त्रीसमेत रहेका प्रधानमन्त्री शेरबहादुर देउवासक्षम गुनासो पोखेका छन् ।प्रधानसेनापति प्रभुराम शर्मा र दुई रथीपछि चौथो वरीयतामा रहेका कार्कीले प्रधानमन्त्रीको निजी सचिवालय सिंहदरबार पुगेर मंगलबार पदावधि थपिदिन आग्रह गर्दै निवेदन दर्ता गराएका छन् । सचिवालयका एक कर्मचारीका अनुसार कार्कीको दर्ता नम्बर ४७८७ छ । उपरथी कार्कीले रक्षामन्त्रीसमेत रहेका प्रधानमन्त्री देउवाको सचिवालयमा निवेदन दर्ता गराएको कान्तिपुरसँग प्रस्ट पारे । मैले जे भन्नुपर्ने कुरा हो, निवेदनमै उल्लेख गरेको छु, अरू थप भन्न चाहन्नँ, कार्कीले कान्तिपुरसँग भने ।राष्ट्रिय प्रतिरक्षा निर्माण समितिको कार्यालय जगन्नाथ देवलमा कार्यरत उपरथी कार्कीले आफूलाई प्रधानसेनापति शर्माले स्वेच्छाचारी ढंगले र गैरकानुनी रूपमा पदावधि नथपेको उल्लेख गर्दै रक्षामन्त्री देउवालाई निवेदन दिएका हुन् । त्यसको बोधार्थमा राष्ट्रपति, सभामुख र राष्ट्रिय सभाको अध्यक्षलाई राखेका छन् । कान्तिपुरलाई प्राप्त ६ बुँदे निवेदनमा कार्कीले शीघ्र कारबाही र निर्देशनका लागि राष्ट्रपति तथा नेपाली सेनाका परमाधिपतिलाई जाहेर गर्न आग्रह गरेका छन् । पदावधि थपजस्तो वृत्ति विकासमा मनोमानी र स्वेच्छाचारी ढंगले गरिने सबै निर्णय र उचित कारण र विवेकविपरीत गरिने सबै कार्य गैरकानुनी हुन्, उनको निचोड छ । कार्कीको नियमित ३ वर्षे कार्यकाल यही माघ २३ मा सकिँदै छ । कार्यकाल थपिएको भए अहिलेका दुई रथीहरू बालकृष्ण कार्की र सरोजप्रताप राणाले अवकाश पाएपछि कार्की सिनियर रथी हुने थिए । सैनिक ऐनअनुसार साधारणतर्फ उपरथीको नियमित ३ वर्षको कार्यकाल हुन्छ । त्यसपछि थप दुई वर्षको एक कार्यकाल थप्न सकिने व्यवस्था छ । कार्कीले प्रधानसेनापति शर्माले आफूभन्दा कनिष्ठ वरीयताका उपरथीद्वय सीताराम खड्का र ताराध्वज पाण्डेको दुईवर्षे कार्यकाल थप्न रक्षा मन्त्रालयमा पुस १७ मा सिफारिस पठाएको गुनासो गरेका हुन् । मउपर प्राकृतिक कानुनको सिद्धान्त (सुनुवाइको मौका) विपरीत कपोलकल्पित, झूटा, तथ्यहीन र तर्कहीन विषय कानुनमा परीक्षण हुने नै छ, हाल खडा गरिने कुनै पनि आरोप कागजातलाई मान्यता नदिई विधिको शासन, मौलिक हक, सैनिक सुशासनका लागि मेरो पदावधि थप गर्ने निर्णय गरिपाऊँ, कार्कीले भनेका छन् । तर सैनिक ऐनअनुसार प्रधानसेनापतिलाई आफ्ना अधिकृतहरूको समयावधि थप्न गर्नेनगर्ने अधिकार पूर्ण रूपमा दिएको छ । ऐनको दफा १७ अनुसार अधिकृतको उमेर हदमा उल्लेख भएअनुसार सैनिक अधिकृतको पदावधि थप्न सकिनेछ । लामो अवधिसम्म सेवा गरी शारीरिक रूपमा सक्षम रहेका अधिकृतको सेवा नेपाली सेनाका लागि आवश्यक छ भनी मानसिव आधार र कारण खोली नेपाल सरकारसमक्ष प्रधानसेनापतिले सिफारिस गरेमा सरकारले पदावधि थप गर्न सक्ने उक्त दफामा उल्लेख छ ।यसअघि पूर्णचन्द्र थापाको कार्यकालमा उपरथी अनुज बस्न्यातको थप पदावधि थपिएको थिएन । बस्न्यातको समय अवधि थपिएको भए, उनले रथीबाट अवकाश पाउँथे । समय अवधि नथपिएपछि उनी घर जान बाध्य भए । बस्न्यातले पनि त्यसबेला रक्षामन्त्री ईश्वर पोखरेललाई भेटेर निवेदनसहित गुनासो गरेका थिए तर उनको कुनै पनि कारबाही अघि बढेको थिएन ।सेनामा यसरी प्रधानसेनापतिले समयावधि नथपिदिँदा घर फर्कने अन्य सैनिक अधिकृत पनि छन् । तत्कालीन उपरथी विनोज बस्न्यातलाई त्यसबेलाका प्रधानसेनापति राजेन्द्र क्षत्रीले दुईवर्षे समयावधि नथपिदिँदा घर फर्कनुपर्यो । म्याद थपिएको भए उनी प्रधानसेनापति हुने थिए । तर, क्षत्रीले तत्कालीन उपरथी पूर्णचन्द्र थापालाई अगाडि बढाउनका लागि बस्न्यातको म्याद थपिदिएनन् । थापा पछि प्रधानसेनापति भएर बाहिरिए । यस्तै, छत्रमानसिंह गुरुङको पालामा महासेनानी रतिन्द्र क्षत्रीको समयावधि थपिएन । क्षत्रीलाई भावी प्रधानसेनापतिको रूपमा हेरिएको थियो । उनी अहिले अन्तर्राष्ट्रिय संगठनमा काम गरिरहेका छन् । उपरथी कार्कीले प्रधानसेनापतिलाई एक नम्बर वरियताको पदावधि थप्न सिफारिस किन नभएको भनी आफूले गरेको प्रश्नमा अहिलेसम्म निर्णय नभएको पत्रमा जनाएका छन् । तत्कालीन रथी हाल प्रधानसेनापति (प्रभुराम शर्मा) कै अध्यक्षतामा बसेको २०७७ चैत १२ को बैठकले मलगायत अन्य ३ जनाको पदावधि थप्न सिफारिस गरी तत्कालीन प्रधानसेनापति पूर्णचन्द्र थापाबाट निर्णय समर्थन भई पदावधि थप गर्ने सिफारिस भइसकेको भन्ने जानकारी मलाई छ, कार्कीले निवेदनमा उल्लेख गरेका छन् । उपरथी कार्कीले आफ्नो पदावधि थप गर्न हालका प्रधानसेनापति (शर्मा) आफैंले गरेको सिफारिसलाई अनदेखा गरी अहिले आएर नेपालको संविधान, कानुन, विधिको शासन, मानवअधिकार, मौलिक हक, सैनिक सुशासन, सैनिक मूल्यमान्यताविपरीत रहेको बताएका छन् । म विशिष्ट श्रेणीको अधिकृतउपर पूर्वाग्रही र बदनियत राखी स्वेच्छाचारी मनोमानी ढंगले नेपाली सेनाको विधि, प्रक्रिया र पद्धतिविपरीत मेरो पदावधि थपको पत्राचार नगरी मभन्दा जुनियर २ जनाको पदावधि थपको सिफारिस गर्ने कार्य गैरकानुनी छ, उनको निवेदनमा छ, प्रधानसेनापतिले मेरो पदावधि थप नगरेको सिफारिस पत्राचार उहाँद्वारा मेरो २०७७ सालको कार्यसम्पादन मूल्यांकनविपरीत छ ।उक्त निवेदनका सम्बन्धमा आफूहरूलाई आधिकारिक जानकारी नआइसकेको सैनिक मुख्यालय जंगी अड्डाले जनाएको छ । नेपाली सेना संविधान, कानुन र चेन अफ कमान्डका आधारमा चल्ने संस्था हो, यो संगठन देश र जनताको हितका लागि हो, सैनिक प्रवक्ता नारायण सिल्वालले कान्तिपुरसँग भने, प्रधानमन्त्री कार्यालय वा अन्य स्थानमा निवेदन परेको वा नपरेको आधिकारिक जानकारी छैन । सेनालाई आधिकारिक रूपमा जानकारी भएपछि त्यसको कानुनी आधारमा प्रतिक्रिया दिनेछ ।"
मुआब्जा नपाएको भन्दै अरुण ३ मा आन्दोलन,संखुवासभा (कास) निर्माण सुरु भएको ३ वर्ष बितिसक्दा पनि संखुवासभामा निर्माणाधीन ९ सय मेगावाटको अरुण तेस्रो आयोजनाबाट मुआब्जा नपाएको भन्दै स्थानीयले चरणबद्ध आन्दोलन थालेका छन् । अरुण तेस्रो प्रवेशमार्ग मुआब्जापीडित संघर्ष समितिले आन्दोलन गरेका हुन् । अरुण तेस्रो परियोजना निर्माणको काम ५० प्रतिशत सकिएको छ । अरुण प्रवेश मार्गको छ्याङ्कुटी पावरहाउस स्थलमा यातायात ठप्प पारेर आन्दोलन गरिएको संघर्ष समितिका अध्यक्ष जनीकुमार राईले बताए । आयोजना प्रभावित झन्डै ४ सय घरधुरी मुआब्जापीडित आन्दोलनमा सहभागी छन् । लगानी बोर्डले छ्याङ्कुटी पावरहाउस क्षेत्रमा ५२४ रोपनी जग्गाको मुआब्जा दिएको छैन । बजेटबारे जिल्ला प्रशासन कार्यालय संखुवासभालाई ४ महिना अगाडि नै जानकारी भए पनि प्रशासनले कुनै सुनुवाइ नगरेपछि आन्दोलन गर्नुपरेको पीडितको भनाइ छ ।
सिटामोल लुकाउने गोसाइँकुण्ड स्वास्थ्य सेवालाई १० हजार जरिवाना,"वाणिज्य, आपूर्ति तथा उपभोक्ता हित संरक्षण विभागले सिटामोल लुकाउने गोसाइँकुण्ड स्वास्थ्य सेवालाई १० हजार जरिवाना गरेको छ । विभागका निरीक्षण अधिकृत धनेश्वर पौडेलका अनुसार सातदोबाटोमा रहेको उक्त स्वास्थ्य सेवाले सर्वसाधारणलाई सिटामोल नभएको बताएका थिए । विभागको अनुगमन टोलीलाई पनि सिटामोल नभएको बताएका सञ्चालकले अनुगमन गर्दा लुकाएको अवस्थामा फेला परेको थियो । बाहिर सबैलाई छैन भन्ने गरेको देखियो तर भित्र लुकाएर राखेको फेला पर्यो, उनले भने, सानो पसल भएकाले १० हजार मात्रै जरिवाना गर्यौं । यस्तै, सातदोबाटोमै रहेको दीपज्योति औषधि पसललाई पनि ५ हजार रुपैयाँ जरिवाना गरेको उनले बताए । दीपज्योतिलाई अनुगमनमा असहयोग गरेको कसुरमा जरिवाना गरिएको उनले जानकारी दिए ।"
पाँच महिनापछि पाँच कम्पनीलाई आईपीओ अनुमति,बलेफी हाइड्रोपावर  ग्रिन भेन्चर  जल्पा सामुदायिक लघुवित्त  राष्ट्र उत्थान लघुवित्त  नेस्डो समृद्ध लघुवित्त वित्तीय संस्था
"क्युरियोका सामान : पहिला विदेशीलाई, अहिले नेपालीलाई","(काठमाडौं)  कुनै बेला वसन्तपुर र पाटन दरबार स्क्वायर परिसरमा विदेशीलाई लक्ष्य गरेर मात्र सामान राखिन्थ्यो । आन्तरिक पर्यटकले विदेशीका लागि हो, महँगो हुन्छ भन्दै छाडिदिन्थे । स्टलमा सिंगिङ बल, बज्र, खुकुरी, माने, मुकुट, भगवान्का विभिन्न मूर्ति, रुद्राक्षका माला, बालालगायत सामग्री विदेशीलाई हेरेर राखिन्थ्यो । तर हिजोआज क्युरियो व्यवसायीहरूले बाला, झुम्का, औंठी, ब्रासलेट, विभिन्न प्रकारका माला विदेशी र स्वदेशी दुवैलाई लक्ष्य गरेर राख्न थालेका छन् । व्यवसायी आफैं स्विकार्छन्, पहिला बाह्य पर्यटकले धानेको थियो, अहिले आन्तरिकले नै किन्ने गरेका छन् ।वसन्तपुर डबलीमा ३० वर्षदेखि पुष्कर कार्कीले क्युरियोका सामान बेचिरहेका छन् । व्यवसाय सुरु गरेदेखि ३० वर्षमा पहिलो पटक कोरोनाका कारण व्यवसाय घटेको उनले सुनाए । दुई वर्षमा कोरोनाले मलाई कहिले घर, त कहिले डबलीमा पुर्यायो, उनले भने, विदेशी पयर्टक नभएपछि आन्तरिकमै सीमित भइयो, कहिलेकाहीं त दिनमा २ सय कमाउन नि मुस्किल पर्न थालेको छ ।सन् २०१२ तिर आफ्नो व्यवसायी एकदमै फस्टाएको उनी सम्झिन्छन् । त्यति बेला चिनियाँ पयर्टक धेरै भित्रिएपछि व्यापार बढेको उनको अनुभव छ । त्यो बेला नेपालीहरूले त हेर्दा पनि हेर्दैनथे, तर आजकाल समय फेरिएको छ । पहिला नहेर्ने आन्तरिक पर्यटक नै हाम्रा स्रोत बनेका छन्, उनले भने, कोभिडयता आन्तरिक पर्यटकले नै व्यवसाय धानेका छन् ।पहिला प्रतिदिन ५ देखि १० हजार रुपैयाँ बराबरको व्यापार भए पनि हिजोआज महिनामा १० हजार पुर्याउन पनि मुस्किल हुने गरेको उनले सुनाए । सामान बोकेर ल्याइदिनेलाई २०० रुपैयाँ दिनुपर्छ, उनले भने, कहिलेकाहीं त्यही २ सय रुपैयाँ दिनलाई पनि व्यापार हुँदैन । वसन्तपुरको डबलीमा हिजोआज प्राचीन सामान मात्र होइन, नयाँ पुस्तालाई लक्ष्य गरेर सामान राख्न थालिएको छ । पहिला विदेशी पर्यटकलाई लक्षित गरेर क्युरियोका सामान राख्ने डल्लुका विष्णु शाहीले अहिले स्वदेशीलाई नै लक्ष्य गरी सामान राखिरहेका छन् । उनको स्टलमा बजारमा चलेका थरीथरीका ब्रासलेट छन् ।अहिले बजारमा चलेका सबैखाले कपल ब्रासलेट राखेको छु, यसैले अलिअलि खर्च उठेको छ, उनले भने, विदेशी नभएपछि स्वेदशीलाई पनि लक्ष्य गर्नैपर्यो, खाने बाटो निकाल्नैपर्यो नि । कोरोना महामारीपछि नै उनले स्वदेशी पर्यटकलाई लक्ष्य गरी सामान राख्न थालेको उनले सुनाए । मैले व्यापार सुरु गर्दा वसन्तपुरमा आन्तरिक पर्यटक देख्न इन्द्रजात्रा आउनुपर्थ्यो, उनले भने, अहिले त बिहानदेखि साँझसम्म स्वेदशीले नै भरिभराउ हुन्छ । जेहोस् पहिलाको जस्तो व्यापार नभए पनि बेकारमा बसेछु भन्ने हुँदैन ।वसन्तपुरको डबलीमा १०० रुपैयाँदेखि १७ हजारसम्म पर्ने सामान राखिएका छन् । व्यवसायीले नजिकैको बजारबाट सामान ल्याएर बेच्ने गर्छन् । कोरोनाका कारण व्यवसायीले हरेक सामानमा ३० प्रतिशत मूल्य बढाएको स्विकार्छन् । सयभन्दा बढी व्यापारी बस्ने डबलीमा अहिले ८४ वटा मात्र छन् । पाटन दरबार परिसरमा त झन् बुधबार ५ वटा मात्र पसल थिए । वसन्तपुरको तुलनामा पाटनमा भने प्राचीन सामान मात्र धेरै थियो । कोही बिरामी त कोही व्यापार नहुने भन्दै आउन छाडेका छन्, आजकाल आउनेजाने मात्र हुन्छ, पाटनमा स्टल राखेकी नानीमैया महर्जनले भनिन् । उनको स्टलमा खुकुरी, भगवान्का मुकुट, भगवान्का मूर्ति, ब्रासलेट राखेकी थिइन् । पाटनमै बनेका सामान मात्र राखेको उनी सुनाउँछिन् ।भाडा तिर्नुपर्दैन, त्यसैले बाँचेका छौं, उनले भनिन्, भरियालाई बाहेक अरूलाई दिनुपर्दैन । जति व्यापार भए पनि । कोरोना भएदेखि स्वदेशी पर्यटककै सहारा भएको उनको भनाइ छ । कोरोनाले गर्दा १९ महिना पसल बन्द भयो, छोराछोरीलाई खर्च माग्नुपर्ने भयो । अहिले पसल चलेनी विदेशी नै छैन । स्वदेशीले नै किन्छन् । जसोतसो चलिरहेको छ, उनले भनिन् ।"
मौसम र ओमिक्रोनले परीक्षण उडान अनिश्चित,"(भैरहवा)  निर्माणाधीन गौतम बुद्ध अन्तर्राष्ट्रिय विमानस्थल सञ्चालनको तयारी गरिएको छ । चाँडो सञ्चालनका निम्ति नागरिक उड्डयन प्राधिकरणका गतिविधि केन्द्रित देखिएका छन् । मौसममा सुधार नआएको र कोभिडको ओमिक्रोन भेरिएन्ट तीव्र रूपमा फैलिएका कारण परीक्षण उडान र सञ्चालन मिति यकिन हुन सकेको छैन । दुई सातादेखि बाक्लो हुस्सु र शीतलहरले मौसम प्रतिकूल छ । यससँगै ओमिक्रोनको बढ्दो संक्रमणले विमानस्थललाई चाँडो सञ्चालमा ल्याउन गरिएका तयारी प्रभावित बनेका छन् ।मौसममा सुधार आउनासाथ थाइल्यान्डबाट विशेष विमान ल्याएर परीक्षण उडान (क्यालिब्रेसन फ्लाइट) गर्ने तयारी छ । हामी जतिसक्दो चाँडो विमानस्थल सञ्चालनमा ल्याउने तयारीमा छौं, नागरिक उड्डयन प्राधिकरणका निमित्त महानिर्देशक प्रेमनाथ ठाकुरले भने, विमानस्थललाई चाँडो सञ्चालनमा ल्याउन अलगअलग क्षेत्रमा काम गर्ने गरी प्राधिकरणका तीनचार टिम बनाएर खटाइएको छ ।आयोजनाबाट अहिलेसम्म गरिएका प्राविधिक र भौतिक पूर्वाधारका निर्माण कार्यको अन्तिम विश्लेषण गर्न दुईतीन दिनभित्रमै प्राविधिकसहितको टिम लिएर आफू विमानस्थलमा आइपुग्ने ठाकुरले बताए । गौतमबुद्ध विमानस्थल सञ्चालनमा ल्याउन सोमबारदेखि मिसन गौतम बुद्ध विमानस्थल अभियान सुरु गरिएको छ । विमानस्थलको विश्लेषण गरिएपछि परीक्षण उडानको मिति तय गरिनेछ । परीक्षण उडानपछि कार्यतालिका बनाएर अगाडि बढाइने उनले जानकारी दिए । विमानस्थलमा जडिट उपकरणले ठीकसँग काम गरेनगरेकोबारे परीक्षण उडानबाट पत्ता लाग्नेछ । मौसमले साथ दिएको खण्डमा फागुनको मध्यतिरबाट परीक्षण उडान गर्ने तयारी छ । परीक्षण उडानको प्रक्रिया सकिएपछि गौतमबुद्ध विमानस्थल अन्तर्राष्ट्रिय उडान सञ्चालन गर्न योग्य रहेको भनी अनुमति (प्रमाणीकरण) प्रमाणपत्र दिने कार्यका लागि काम जारी रहेको ठाकुरले जनाए । विमानस्थल चाँडो सञ्चालन गर्न विभिन्न एंगलबाट हामीले काम गरिरहेका छौं, उनले भने, मौसममा सुधार र ओमिक्रोनको संक्रमण आक्रामक नहोस् भन्नेमा छौं ।विमानस्थलको प्रमाणीकरण अनुमतिको काम नागरिक उड्डयन प्राधिकरणले नै गर्छ । कार्गो सञ्चालनका लागि गोदाम तथा पारवहन कम्पनीसँग र विमानस्थलको ग्राउन्ड ह्यान्डलिङका लागि नेपाल वायुसेवा निगमसँग कुरा भइरहेको छ । विमानस्थलमा अध्यागमन, भन्सार, क्वारेन्टिन, राष्ट्रिय अनुसन्धानलगायत एजेन्सी स्थापनाको प्रक्रिया पनि अगाडि बढाइएको छ । आयोजनाको मौसम, सञ्चार, विमानको दिशा पत्ता लगाउनेलगायत कामलाई आईसीबी टूअन्तर्गत व्यवस्थापन गरी यसका लागि थाइल्यान्डको एरो थाई कम्पनीले ठेक्का लिएको थियो । ठेक्का सम्झौताअनुरूप यससम्बन्धी सबै उपकरण जडान र यान्त्रिक परीक्षणसमेत एरो थाई कम्पनीले नै गर्नुपर्छ । आईसीबी वानतर्फ भौतिक संरचनाका निर्माण कार्य चिनियाँ कम्पनी नर्थवेस्ट सिभिल एभिएसन कन्स्ट्रक्सन ग्रुपले गरेको छ । परीक्षण उडान र गौतम बुद्ध अन्तर्राष्ट्रिय विमानस्थललाई स्थायी रूपमा सञ्चालन गर्न नेपाली इन्जिनियरसहितको प्राविधिक टिमलाई भैरहवामा दुईमहिने तालिम सञ्चालन गरिएको छ । यो तालिम माघ २ देखि सञ्चालन भएको हो । विमानस्थलमा जडित उपकरणको सञ्चालन कसरी गर्ने भन्नेबारे तालिम केन्द्रित छ । तालिममा अमेरिका, अस्ट्रिया र थाइल्यान्डका प्रशिक्षक छन् । भैरहवा, काठमाडौं, नेपालगन्ज र चन्द्रगढी विमानस्थलका गरी १२ जना नेपाली इन्जिनियर तालिममा सहभागी छन् । तालिमपछि नेपाली प्राविधिक नै अन्यलाई तालिम प्रदान गर्न सक्षम हुनेछन् ।तालिम विशेषगरी आईसीबी टुअन्तर्गत जडित सबै उपकरण सञ्चालनसँग सम्बन्धित छ, आयोजनाको आईसीबी टूका व्यवस्थापक तथा राष्ट्रिय गौरव आयोजनाका उपनिर्देशक प्रवीन न्यौपानेले भने, विमानस्थलको परीक्षण उडान र सञ्चालन गरी हस्तान्तरण गरिएपछि विदेशी ठेकेदार र विदेशी प्राविधिक फर्किन्छन् । विमानस्थलको स्थायी रूपमा सञ्चालन हाम्रै प्राविधिकबाट गराउनुपर्ने भएकाले यो तालिम सञ्चालन गरिएको हो । आउँदो सातातिर थाइल्यान्डका प्रशिक्षक आउने न्यौपानेले बताए । उनीहरूको आगमनसँगै परीक्षण उडानको काम पनि अघि बढ्नेछ । तालिम सञ्चालनको अन्तिमतिर पुग्न लाग्दा परीक्षण उडानका लागि थाइल्यान्डबाट विशेष विमान पनि आइपुग्नेछ । अबको एक महिनाभित्र परीक्षण उडानका लागि विमान आउने सम्भावना छ, न्यौपानेले भने, परीक्षण उडानका लागि उनीहरूले मौसमबारे सबै अध्ययन गरिरहेका छन् ।"
अल राउन्ड फोटोग्राफीका लागि भिभोको भी२३ई,काठमाडौं (कास) भिभोले ५० मेगापिक्सेल अटो फोकस पोट्रेट सेल्फी फ्रन्ट क्यामरायुक्त भी२३ई सार्वजिनक गरेको छ । भी२३ईले सुधारिएको अटोफोकस तथा रमाइलो पोट्रेट विशेषताका माध्यमबाट सेल्फीहरूमा स्पष्टता र स्थिरता प्रदान गर्छ । यसको एआई एक्स्ट्रिम नाइट पोट्रेट मोडले रातको समयमा सेल्फी लिँदा पनि फोटो अँध्यारो आउँदैन । ७३६ मिलिमिटर मोटाइ भएको नयाँ भी२३ई निकै पातलो र हलुका छ । यसमा अत्याधुनिक उत्पादन प्रक्रियाबाट निर्मित नयाँ डिजाइन तथा २५ डीको पातलो फ्रेम राखिएको कम्पनीले जनाएको छ । ८ मेगापिक्सेलको सुपर वाइड एंगल तथा २ मेगापिक्सेलको म्याक्रो क्यामराको संयोजनमार्फत यो डिभाइसले विभिन्न सेटिङमा पलहरूलाई कैद गर्न आवश्यक फरकफरक लेन्स उपलब्ध गराउने कम्पनीको दाबी छ । ८ जीबी र्याम र १२८ जीबी आन्तरिक मेमोरी भेरियन्टको ४४ हजार ९९९ रुपैयाँ तथा ८ जीबी र्याम र २५६ जीबी आन्तरिक मेमोरी भेरियन्टको मूल्य ४९ हजार ९९९ रुपैयाँ तोकिएको कम्पनीले जनाएको छ ।
नेपालमा लगानी गर्न जर्मनीलाई चेम्बरको आग्रह,"काठमाडौं (कास) नेपाल चेम्बर अफ कमर्सले भौतिक पूर्वाधार र निर्यात प्रवर्द्धन गर्न सकिने खालका उद्योगमा लगानी गर्न जर्मनीसँग आग्रह गरेको छ । नेपालका लागि जर्मनीका राजदूत डा थोमस प्रिन्जसँग काठमाडौंको जमलस्थित चेम्बर भवनमा भएको भेटवार्ताका क्रममा अध्यक्ष राजेन्द्र मल्लले जलविद्युत्, पर्यटन र निर्यातमूलक उद्योगमा लगानी तथा सहकार्य गर्न आग्रह गरे । पर्यटन क्षेत्रमा युरोपेली मुलुकलाई आकर्षित गर्न नेपालले विभिन्न अभियान चलाइरहेकाले काठमाडौंफ्र्याङ्फर्ट सीधा उडान खुलाउन पहल गर्न पनि मल्लले आग्रह गरे । कफी, पस्मिना, जडीबुटीजन्य तेल, हस्तकलाका सामानको माग जर्मनीलगायत युरोपेली देशमा रहेकाले व्यापार सहजीकरण गरिदिन पनि अध्यक्ष मल्लले राजदूतसमक्ष आग्रह गरे । भेटमा राजदूत प्रिन्जले पनि कोभिडलगत्तै विश्वमै पर्यटन गतिविधि बढ्ने भएकाले त्यसको अवसर खोज्नतर्फ नेपाल लाग्नुपर्ने बताए ।"
माई पे वालेटबाट टिकट बुक गर्दा क्यासब्याक,काठमाडौं (कास) माई पे डिजिटल वालेटले आन्तरिक हवाई टिकट बुकिङ सेवा पनि थालेको छ । नेपालभित्र कुनै पनि गन्तव्यका लागि माई पे वालेटमार्फत हवाई टिकट बुकिङ गर्दा अधिकतम १ हजार रुपैयाँसम्म र न्यूनतम ५ प्रतिशत क्यासब्याक प्रदान गरिने कम्पनीले जनाएको छ । यो क्यासब्याक योजना अन्य कुनै पनि माध्यमबाट टिकट बुकिङमा पाइनेभन्दा धेरै रहेको कम्पनीको दाबी छ । हाल माई पे वालेटमार्फत आन्तरिक एयरलाइन्सका टिकट बुकिङ गर्दा ३ हजार रुपैयाँसम्मको टिकट बुकिङमा ७ र ३ हजारभन्दा माथिको टिकट बुकिङमा ५ प्रतिशत क्यासब्याक प्राप्त गर्न सकिन्छ ।
दराज नेपालको प्रबन्ध निर्देशकमा आँचल,"काठमाडौं (कास) अनलाइन बजार दराज नेपालले आँचल कुँवरलाई कम्पनीको प्रबन्ध निर्देशकका रूपमा नियुक्त गरेको छ । कुँवरसँग कार्लसन स्कुल अफ म्यानेजमेन्टबाट एमबीए, गणित र अर्थशास्त्रमा सेन्ट क्लाउड स्टेट युनिभर्सिटी मिनेसोटाबाट बीएस सकाएर १३ वर्ष युएस कर्पोरेट क्षेत्रमा काम गरेको अनुभव छ । कार्लसन वागोनलिट ट्राभल र इकमर्स अमेजन जस्ता विभिन्न प्रमुख कम्पनीमा काम गरेको अनुभव पनि उनीसँग रहेको कम्पनीले बताएको छ । नेपाली ईकमर्स उद्योगमा दराजको द्रुत वृद्धि र प्रभाव टाढाबाट पनि स्पष्ट देखिने कुँवरको भनाइ छ । हाम्रा सबै ग्राहकको किनमेल आवश्यकताहरूका लागि वान स्टप समाधानका रूपमा दराजलाई स्थापित गर्ने मेरो प्रयास रहनेछ, उनले भनिन् ।"
भारतमा एकै दिन कोरोनाले ४४१ को मृत्यु,अन्तर्राष्ट्रिय उडान प्रतिबन्ध फेब्रुअरी अन्त्यसम्म भाइरसको संक्रमण अनियन्त्रित बनेसँगै भारतले अन्तर्राष्ट्रिय उडानमाथिको प्रतिबन्ध फेब्रुअरी अत्यसम्मका लागि लम्ब्याएको छ । यस्तो प्रतिबन्ध एयर बबल सम्झौता नभएका देशहरूका लागि लागू हुने भारतको नागरिक उड्डयन महानिर्देशनालयले जनाएको छ । महानिर्देशनालयका निर्देशक नीरज कुमारले एक सर्कुलर जारी गर्दै एयर बबल सम्झौता भएका देशहरूमा भने यो निर्णयले कुनै असर नगर्ने र हाल हुँदै आएका उडान निरन्तर रूपमा हुने उल्लेख गरे । सर्कुलरअनुसार यस्तो प्रतिबन्ध फेब्रुअरी २८ को राति १२ बजेसम्म लागू हुनेछ ।यसअघि मिति तय भएर स्थगित भएका अन्तर्राष्ट्रिय उडानहरू सन् २०२१ डिसेम्बरबाट सञ्चालन गर्ने निर्णय भए पनि कोभिड१९ को नयाँ भेरिएन्ट ओमिक्रोनको संक्रमण फैलिएपछि पछिल्लो निर्णय गरिएको जनाइएको छ ।
एपीएफ प्रधानमन्त्री कप च्याम्पियन,"(काठमाडौं)  नेपाल एपीएफ क्लब ट्वान्टी२० फर्म्याटमा आयोजित प्रधानमन्त्री कप राष्ट्रिय क्रिकेट प्रतियोगिताको विजेता बनेको छ । कीर्तिपुरस्थित त्रिवि मैदानमा बुधबार सम्पन्न फाइनलमा एपीएफले विभागीय प्रतिद्वन्द्वी नेपाल पुलिस क्लबलाई २१ रनले पराजित गर्यो । कोभिड१९ प्रभावित फाइनलमा दुवै टोलीका केही प्रमुख खेलाडी अनुस्थित थिए । एपीएफका कमलसिंह ऐरी तथा पुलिसका करण केसी र कुशल भुर्तेल स्वास्थ्य समस्याका कारण सेमिफाइनलदेखि नै खेलमा थिएनन् । कोरोना महामारीको असर सबैतिर परेको छ । महामारीको जोखिमबीच पनि क्रिकेट भने रोकिएन । प्रतियोगिता सम्पन्न हुनु नै ठूलो कुरा भयो, विजेता एपीएफका कप्तान शरद भेषावकरले भने ।फाइनलमा पुलिसका दीपेन्द्रसिंह ऐरीको अलराउन्ड प्रदर्शन छायाँमा पार्दै एपीएफ उपाधि उचाल्न सफल रह्यो । रााष्ट्रिय खेलकुद परिषद (राखेप) को वार्षिक कार्यक्रम र बजेटमा आयोजना हुँदै आएको प्रधानमन्त्री कपको अघिल्लो तीन संस्करण एकदिवसीय संरचनामा भएको थियो । एपीएफ पहिलो संस्करणको उपाधि विजेता हो । यो प्रतियोगिताभर ब्याटिङ र बलिङमा सन्तुलित देखिएको एपीएफले सेमिफाइनलमा त्रिभुवन आर्मीमाथि ४७ रनको जित रचेको थियो ।आसिफ शेख र प्रदीप ऐरीले प्रतियोगिताका सबै खेलमा राम्रो सुरुआत दिलाए । बलरहरूले उचित समयमा विकेट निकाल्न सके । समग्र टिमको शतप्रतिशत प्रयासमा यो सफलता मिलेको हो, कप्तान शरदले भने । फाइनलमा टस हारेर ब्याटिङ गरेको एपीएफ इनिङ्सको १ बल बाँकी छँदा १ सय ५७ रनमा अलआउट भयो । टोलीको सुरुआत राम्रो रहेन । सेमिफाइनलमा अर्धशतकीय योगदान गरेका ओपनर प्रदीप ऐरी (७), आसिफ शेख (९) र लोकेश बम (२७ रन) अपेक्षाकृत चाँडै आउट हुन पुगे । दीपक बोहरा ६ र पुरन बिक खाता खोल्नै नपाई पेभेलियन फर्कन बाध्य हुँदा एपीएफ ६२ ओभरमा ६२५ को स्थितिमा थियो । अघिल्लो खेलमा १४ बलमै कीर्तिमानी अर्धशतक प्रहार गरेका लोकेशले १५ बलमा ३ छक्का र १ चौका प्रहार गरे ।सन्दीप जोराले २० बलमा २४ र कप्तान शरदले २५ बलमा १९ रन जोडेर आउट हुँदा एपीएफ सस्तैमा अलआउट हुने जोखिममा पुगेको थियो । तर, आठौं विकेटका लागि भुवन कार्की र अमरसिंह राउटेलाले ४२ रनको साझेदारी गरेपछि एपीएफले प्रतिस्पर्धात्मक योगफल खडा गर्न सक्यो । अमरले १५ बलमा ३ छक्का र २ चौकासहित २९ रनको योगदान गरे । भुवनले १७ रन जोडे । अन्तिम विकेटका रूपमा आउट भएका किशोर महतोले ८ रन बनाए ।पुलिसका दीपेन्द्रसिंह ऐरी र सागर ढकालले समान ३३ विकेट लिए । गुलशन झाले २, आसिफ शेख र योगेन्द्रसिंह कार्कीले ११ विकेट लिए । जवाफमा दीपेन्द्रले ६५ रनको उत्कृष्ट अर्धशतकीय योगदान गरे पनि पुलिसलाई जित दिलाउन सकेनन् । अन्य ब्याटरको प्रदर्शन एकरुपको हुन सकेन । प्रमुख ब्याटर तथा ओपनर कुशल भुर्तेलको अभाव बेहोरेको पुलिसका लागि चौथो नम्बरमा आएर अन्तिम ओभरमा आउट भएका दीपेन्द्रले ५४ बलमा ३ चौका र २ छक्का प्रहार गरे । किशोर महतोले इनिङ्सको पहिलो बलमै पवन सर्राफलाई सन्दीप जोराबाट क्याचआउट गरेपछि नै पुलिस दबाबमा आइसकेको थियो । शीर्षक्रममा अमित श्रेष्ठले ३ र अनिल साहले १० रनमात्र बनाउन सके । एउटा एन्डबाट दीपेन्द्रले रन जोडिरहे पनि अर्को एन्डबाट विकेट झर्नेक्रम रोकिएन ।दिलीप नाथ (२३) र दीपेन्द्रले पाँचौं विकेटका लागि ५६ रनको अर्धशतकीय साझेदारी गरे । अन्तिम तीन ओभरमा एपीएफका मिडियम पेसरद्वय अविनाश बोहरा र किशोरले कसिलो बलिङ गर्दा पुलिसले ७ विकेट गुमाई १ सय ३६ रनमात्र बनाउन सक्यो । प्लेयर अफ द फाइनल किशोरले ४ ओभरमा १७ रन खर्चेर ३ विकेट लिए । अविनाश र अमरसिंह र दीपक बोहराले ११ विकेट लिए ।विजेता एपीएफले ५ लाख र उपविजेता पुलिसले ३ लाख रुपैयाँ पुरस्कार पाए । सेमिफाइनलमा पुगेका वाग्मती प्रदेश र त्रिभुवन आर्मीले ५०५० हजार रुपैयाँ पाए । प्रतियोगिताको ६ खेलबाट २ सय २७ रन बनाएका एपीएफका आसिफ शेख सर्वोत्कृष्ट खेलाडी बने । उत्कृष्ट ब्याटर पुलिसका कुशल भुर्तेल चुनिए । उनले समूह चरणका ४ खेलमा १ सय ८३ रन बनाएका थिए । बलिङतर्फ लुम्बिनीका अनिल खरेल उत्कृष्ट बने । उनले ४ खेलमा ११ विकेट लिएका थिए । यो पुरस्कार समूह चरणसम्मको प्रदर्शनका आधारमा मात्र प्रदान गरिएको हो । उत्कृष्ट बलर र ब्याटरले जनही २० तथा सर्वोत्कृष्ट खेलाडीले ३० हजार रुपैयाँ पुरस्कार पाए ।"
मधेस प्रदेश विजयी,(पर्सा)  वीरगन्जमा जारी चौथो सहाना प्रधान स्मृति राष्ट्रिय महिला हक्की प्रतियोगितामा बुधबार मधेस प्रदेश टिम विजयी भएको छ । मधेसले प्रदेश १ लाई २० गोलले पराजित गरेको हो । मधेसको पकडमा रहेको खेलको २८ औं मिनेटमा आकृति राईले गोल गरेर टिमलाई अग्रता दिलाइन् । त्यसको दुई मिनेटपछि मधेसबाट गीता कुमारीले पेनाल्टीबाट अर्को गोल थप्दै जिय सुनिश्चित गरेकी थिइन् । गीता प्लेयर अफ द म्याचसमेत घोषित भइन् । बुधबारै खेलिएको गण्डकी र सुदूरपश्चिम प्रदेशबीचको खेल भने गोलरहित बराबरीमा टुंगियो । खेल अवधिभर दुवै टिमका खेलाडीको गोल गर्ने प्रयास सफल हुन सकेन । गण्डकीकी कमलादेवी घर्ती पुन प्लेयर अफ द म्याच भइन् । नेपाल हक्की संघको आयोजना तथा सानो पाइला संस्थाको सहआयोजनामा वीरगन्जको आदर्शनगर रंगशालामा जारी प्रतियोगितामा सातै प्रदेश र विभागिय टिम आर्मी गरी ८ टिम प्रतिस्पर्धी छन् । बिहीबारसम्म लिग चरण र शुक्रबारदेखि नकआउट चरणका खेल सुरु हुने संयोजक रौनकराज सर्राफले जानकारी दिए । पहिलो दिन आर्मीले मधेश प्रदेशलाई ५० ले र सुदूरपश्चिमले लुम्बिनीलाई ३० ले हराए ।
भक्तपुर युनाइटेड विजेता,"भक्तपुर (कास) भक्तपुर युनाइटेड एफसी भक्तपुर जिल्ला लिग फुटबलको च्याम्पियन बनेको छ । भक्तपुर जिल्ला फुटबल संघको आयोजनामा सानोथिमिस्थित मध्यपुर युथ एसोसिएसनको मैदानमा मंगलबार सम्पन्न फाइनलमा भक्तपुर युनाइटेड लोकन्थली एफसीलाई २१ ले पराजित गर्दै च्याम्पियन बनेको हो ।भक्तपुर युनाइटेडलाई च्याम्पियन बनाउन मनोज लामा र कृष्ण गुरागाईंले गोल गरे । लोकन्थलीका रोहित गिरीले एक गोल फर्काए । खेलको सातौं मिनेटमा युनाइटेडले मनोजको गोलमा अग्रता लियो । लगत्तै कृष्णले नवौं मिनेटमा गोल गर्दै अग्रता दोब्बर पारे । प्रतिस्पर्धात्मक ७५ औं मिनेटमा पेनाल्टीमार्फत रोहितले गोल गर्दै लोकन्थलीलाई खेलमा फर्काउने प्रयास गरे । विजेताले ५० हजार र उपविजेताले २५ हजार पुरस्कार पाए । लोकन्थलीका रोहित गिरी सर्वोत्कृष्ट खेलाडी भए । उत्कृष्ट गोलकिपर लोकन्थलीका रिजेन हेका, लोकन्थलीकै आशिष थिङ (६) सर्वाधिक गोलकर्ता, थिमि युथका समिर श्रेष्ठ उत्कृष्ट रक्षक, भक्तपुर युनाइटेडका हरिश कार्की उत्कृष्ट फरवार्ड र विश्व विनायकका रविन कुटु उत्कृष्ट मिल्डफिल्डर घोषित भए ।"
मेलबर्नमा अघि बढ्दै ओसाका र बार्टी,"मेलबर्न (एएफपी) नाओमी ओसाकाले मुस्कान छर्दै जित निकालिन् । शीर्ष वरीयताका अस्ट्रेलियन एस्ली बार्टीले भने एकपक्षीय जित निकालिन् । बुधबार प्राप्त यी जितसँगै अस्ट्रेलियन ओपन टेनिसको चौथो चरणमा उनीहरूको भेट हुने सम्भावना बढेको छ ।राफेल नडाल भने कीर्तिमान २१ औं ग्रान्ड स्लाम उपाधि हात पार्नेक्रममा एक अर्को जित निकाल्न सफल रहे । तर, स्पेनिस नडाल जर्मन क्वालिफायर यानिक ह्यान्फम्यानविरुद्ध प्राप्त यो जितका लागि ५ म्याच प्वाइन्ट खेर पठाउन बाध्य भए ।निकै लयमा देखिएकी बार्टी आफ्नो घरमा पहिलो ग्रान्ड स्लाम उपाधिलाई पछ्याइरहेकी छन् । उनले इटालीका क्वालिफायर लुसिया ब्रोनजेटीविरुद्ध प्राप्त जितमा खासै पसिना पनि बगाउनुपरेन । जम्मा ५२ मिनेट चलेको दोस्रो चरणको खेलमा बार्टी ६१, ६२ ले विजयी रहिन् । जापानी खेलाडी ओसाकाको जित पनि त्यति धेरै मिहिनेतको रहेन । उनले म्याडिसन ब्रेन्गलीविरुद्धको पहिलो सेट सजिलै ६० ले जितिन् । तर दोस्रो सेटका लागि भने ओसाकाले केही संघर्ष गर्दै स्कोर ६४ ले आफ्नो पक्षमा पारिन् ।खेलपछि ओसाकाले प्रतिद्वन्द्वी खेलाडीलाई नेटमा भेट्ने क्रममा मीठो मुस्कान छरेकी थिइन् । आफूबीच एक आपसमा ६ ठूला उपाधि जितेका बार्टी र ओसाकाबीच मेलबर्न पार्कमा अन्तिम १६ को खेलमा भेट हुन सक्नेछ । तर त्यसअघि नै विम्बल्डन च्याम्पियन तथा मेलबर्नमा उपाधिका लागि सबैभन्दा बलिया प्रत्याशी बार्टीले ३० औं वरीयताकी क्यामिला जियोर्जीलाई हराउनुपर्नेछ । यो खेल आफैंमा चुनौतीपूर्ण हुन सक्नेछ, किनभने क्यामिला आफैं पनि लयमा छिन् ।इटालीका क्यामिलाबारे बार्टी भन्छिन्, क्यामिला निकै राम्रो खेलाडी हुन्, त्यसैले उनको सामना गर्दा सजग रहनुपर्नेछ । बार्टी आफैं पनि लयमै छिन् । एडिलेडमा भएको वार्मअप उपाधि जितेकी बार्टीले यो वर्ष लगातार ४७ गेममा सर्भिस गुमाएकी छैनन् । ओसाकाले भने अब अमेरिकी अमान्डा एनिसिमोभाको सामना गर्नेछिन् । ओसाका सन् २०१९ र २०२१ की अस्ट्रेलियन ओपन विजेता हुन् । गत वर्ष उनले मानसिक दबाबका कारण देखाएर धेरै खेलिनन् ।पुरुषतर्फ २० ग्रान्ड स्लाम विजेता नडालले विश्व नम्बर एक सय २६ का खेलाडी ह्यान्फम्यानलाई ६२, ६३ र ६४ ले पराजित गरे । यसै साता मात्र चोटमुक्त भएर मैदानमा फर्केका नडालले पाँच महिनायता पहिलो उपाधि जितेका थिए । सर्बियाली नोभाक जोकोभिचको अनुपस्थितिमा उनी उपाधिका लागि वास्तवमै बलियो दाबेदार देखिएका छन् । अब ३५ वर्षीय नडालले १८ औं वरीयताका रुसी खेलाडी करेन खचानोभको सामना गर्नेछन् । यो खेल उनका लागि बलियो चुनौती साबित हुन सक्नेछ ।"
एपीएफलाई आतिथ्यता गर्दै सहारा,"(पोखरा)  आहारारा गोल्डकप फुटबलमा एउटा परम्पराजस्तै छ, उद्घाटन खेलमा आयोजक सहारा भिड्नुपर्ने । यसपल्ट मात्र यो कसरी अपवाद हुन सक्छ र ? प्रतियोगिताको यस संस्करण बिहीबारदेखि पोखरा रंगशालामा सुरु हुँदै छ । यसको पहिलो खेलमा सहाराले एपीएफ क्लबको सामना गर्नेछ । प्रतियोगिता कतै स्थगित त हुने होइन वा पछि सर्ने त होइन भन्ने डरबीच अन्ततः आरारारा गोल्डकप आयोजना निश्चित भएको छ । दुई दशकअघिदेखि नियमित आयोजना हुँदै आएको प्रतियोगिताको ध्यान अब मैदानमा रहने छ ।आखिरमा फुटबल भनेको खेल, खेलाडी र मैदानी प्रतिस्पर्धा न हो । गत वर्ष पनि उद्घाटन खेलमा सहाराले एपीएफको सामना गरेको थियो । त्यसो त नतिजा टोलीका लागि सुखद रहेन । खेल एपीएफले १० ले जितेको थियो । त्यसमा निर्णायक गोल गर्ने खेलाडी थिए आशिष लामा । सहाराका लागि राहत के छ यसपल्ट त्यही एपीएफमा आशिष हुने छैनन् । उनी राष्ट्रिय टोलीको अभ्यासमा व्यस्त छन् । अन्यथा प्रशिक्षक कुमार थापाको नेतृत्वमा रहेको एपीएफ त्यही टिम हो, जसले लिगमा विस्तारै सही तर ठिक्कको प्रगति गरिरहेको छ ।सहिद स्मारक ए डिभिजन लिग ०७८ मा धेरै हदसम्म रेलिगेसनको दबाब नरहेपछि एपीएफ आफैंले राहत महसुस गरेको हुनुपर्छ । टोली अहिलेको आहारारामा त्यही लय कायम राख्न चाहन्छ । प्रशिक्षक थापा भन्छन्, हामी लिगमा हात पारेको लयलाई नै यहाँ निरन्तरता दिन गइरहेका छौं । हाम्रा लागि यो निकै ठूलो अवसर बनेर अगाडि आएको छ । हामी मैदानमा देखाउन चाहन्छौं, एपीएफको फुटबल अहिले कस्तो भइरहेको छ । आशिषको अनुपस्थितिमा पनि टिमले पेस गर्ने चुनौती बलियो हुने मान्छन् उनी ।प्रशिक्षक थापा थप्छन्, टिममा घाइते खेलाडी छैनन् भन्दा हुन्छ । जति घाइते थिए, त्यसमा सुधार आएको छ । हामीसँग तीन विदेशी खेलाडी रहने छन् नै । यसपल्टको आहारारा खेल्ने अरू टिमले राष्ट्रिय टोलीका लागि प्रमुख खेलाडी गुमाएको स्थितिमा एपीएफका लागि त्यो ठूलो धक्का बनेर अगाडि आएको छैन । त्यसैले पनि एपीएफ उपाधिकै लागि पनि बलियो प्रत्याशी हुनसक्छ । प्रतियोगिताको इतिहासमा बढी संस्करण खेल्ने टिममध्ये एपीएफ पनि एक हो ।वर्ष ०६४ मा एकै अवसरमा मात्र फाइनल खेलेको एपीएफ १६ औं पल्ट आहारारामा खेल्दै छ । वर्ष ०६१ मा पहिलोपल्ट आहारारा खेल्न पोखरा आएको एपीएफका लागि बिहीबारको खेल टोलीको २५ औं प्रतिस्पर्धा रहनेछ । यता सहारा पनि आफैंमा कमजोर देखिन्न । टोलीसामु गत वर्षको हारको बदला लिने अवसर हुनेछ । यसपल्ट सहारा प्रशिक्षक प्रल्हाद हिराचनको नेतृत्वमा खेलिरहेको छ । कुनै समय उनी आफैं खेलाडीका रूपमा एकेडेमीमा आबद्ध थिए ।उनका साथी थिए अनिल गुरुङ र विष्णु गुरुङ । उनले आहारारामा सहाराको टिम सम्हालेको यो दोस्रोपल्ट मात्र हो । यसअघि ०७१ मा उनले टिम हेरेका थिए । तर, त्यतिबेला पहिलो चरणमै हारको सामना गरेको थियो । उनी चाहन्छन्, कम्तीमा यसपल्ट यस्तो नहोस् । वर्ष ०७० को विजेता तथा त्यसबाहेक पनि दुईपल्ट फाइनल खेलेको अनुभव रहेको सहारा वर्ष ०६३ देखि खाली यही नामले खेल्न थालेको हो । यसअघि सहारा ह्वाइट, ब्लु र रेड नामले खेल्ने गर्थ्यो ।सहाराले नाममा एपीएफको सामना गर्दा त्यो टोलीको १५ संस्करणमा ३६ औं खेल हुनेछ । यसपल्ट मैदान उत्रने सहारा टिम यस्तो छ कप्तान मनबहादुर तामाङसँगै प्रवेश गुरुङ, कमल सोमई, विशाल नेपाली, मुकुन्द निउरे, नवराज धिमाल, जीवन रायमाझी, अञ्जन देवकोटा, अनिल गुरुङ, अभिषेक बराल, पिटर सेगुन, साहिल गुरुङ, अजयी मार्टिन्स, सुमित श्रेष्ठ, सन्दीप पोखरेल, गंगा गुरुङ, भागवत चौधरी, प्रमिश गुरुङ, सुशील बराल, संगम गैरे, पासाङ लामा, प्रसन्न श्रेष्ठ र सरोज गुरुङ ।नाम मात्र हेर्दा यो टिम पनि कहाँ कमजोर छ र ? प्रशिक्षक हिराचन भन्छन्, हामी जितकै लागि खेल्ने छौं, त्यसैले आक्रामक रणनीति लिएर मैदानमा उत्रने छौं । सहारा टिममा दुई विदेशी छन् अजयी र सेगुन । दुवैले लिगमा राम्रो खेलिरहेका छन्, त्यसैले पनि सहारा धेरै हदसम्म यी खेलाडीमा भरपर्नेछ । त्यसबाहेक ए डिभिजनमै खेलिरहेका थप दुई खेलाडी छन् । सात खेलाडी भने एकेडेमीको आफ्नै भए । बाँकी पोखराका स्थानीय खेलाडी हुन् ।"
अंगारालाई थाहा गोल्डकप,"हेटौंडा (कास) मकवानपुरको उत्तरी क्षेत्रस्थित थाहा नगरपालिकामा बुधबार सम्पन्न तेस्रो थाहा गोल्डकप फुटबलको उपाधि अंगारा फुटबल क्लबले जितेको छ । अंगाराले फाइनलमा बारा११ लाई १० गोलले पराजित गर्यो । अंगाराबाट अन्तिम समयमा सुशान्त कार्कीले निर्णायक गोल गरे ।अंगाराले १ लाख र बाराले ५० हजार रुपैयाँ पुरस्कार पाए । २६ टिमको सहभागिता रहेको प्रतियोगिताको विजेता पुरस्कार प्रायोजन हेटौंडा स्कुल अफ म्यानेजमेन्टले गरेको हो । दोस्रो पुरस्कार प्रायोजन स्वच्छन्द निर्माण सेवाले गरेको थियो ।उत्कृष्ट खेलाडी अंगाराका जंगे धामी भए । उत्कृष्ट गोलरक्षक अंगाराका किसन गुरुङ, उत्कृष्ट डिफेन्डर अंगाराका विश्वास थापा, उत्कृष्ट मिडफिल्डर बारा११ का ओम चौधरी, सर्वाधिक गोलकर्ता डाँडाबास एफसीका विशाल स्याङ्तान चुनिए । उत्कृष्टले जनही ५ हजार रुपैयाँ प्राप्त गरे । वाग्मती प्रदेशका खेलकुदमन्त्री रत्न ढकाल, थाहा नगरपालिका मेयर लवशेर विष्ट, थाहा खेलकुद विकास समितिका अध्यक्ष राजेश केसीलगायतले पुरस्कार वितरण गरे ।"
सुष्मा तास्कन्द जान पाइनन्,काठमाडौं (कास) उज्वेकिस्तानको तास्कन्दमा हुने एएसबीसी यू२२ पुरुष तथा महिला बक्सिङ च्याम्पियनसिपमा नेपालको सहभागिता नहुने भएको छ । छनोट भएकी एकमात्र महिला खेलाडी सुष्मा तामाङ (४८ केजी) को उडानपूर्व मंगलबार राति पीसीआर परीक्षणमा कोभिड१९ पोजेटिभ रिपोर्ट आएकाले उनी जान पाइनन् । त्यसकारण नेपालको सहभागिता नहुने भएको नेपाल बक्सिङ संघले बुधबार विज्ञप्तिमार्फत जनाएको छ । संघका अनुसार खेलाडी सुष्माको स्वास्थ्य अवस्था सामान्य रहेको छ । स्पर्धा जनवरीमा २० मा सुरु हुने थियो ।
