शीर्षक,विवरण
लुम्बिनीको जग्गा पनि हत्याउने प्रपञ्च,"रिसोर्टको नेतृत्व गर्ने सभाना नेपाल उद्योग वाणिज्य महासंघका पूर्वअध्यक्ष वैद्यकी छोरी हुन् । शाही शासनकालका बेला २०६२ अन्तिमतिर केही महिना लुम्बिनी विकास कोषका उपाध्यक्ष भएका थिए । उपाध्यक्ष हुँदादेखि नै उनले यहाँ होटल व्यवसाय गर्न रुचि देखाएको कोषका अधिकारीहरू बताउँछन् । रवीन्द्र अधिकारी पर्यटनमन्त्री भएका बेला वैद्य नेपाल भ्रमण वर्ष २०२० का राष्ट्रिय संयोजक थिए । त्यति बेला पनि यो जग्गा लिन उनले गरेको प्रयास असफल भएपछि आले पर्यटनमन्त्री भएपछि यो प्रक्रिया अघि बढाइएको हो । प्रतिक्रिया लिन खोज्दा मोबाइल अफ भएकाले वैद्यसँग सम्पर्क हुन सकेन । लुम्बिनीमा खाली रहेको एकमात्र क्षेत्र पनि बिनाप्रतिस्पर्धा निजी कम्पनीलाई जिम्मा लगाउने तयारी भएपछि कोषका उपाध्यक्ष अवधेशकुमार त्रिपाठीले असन्तुष्टि जनाएका थिए । उनीसँग मन्त्री आलेको विवाद बढेको थियो । कात्तिक १४ मा भैरहवामा राष्ट्रपति विद्यादेवी भण्डारी आउँदा आफ्नो सम्मान नगरेको भन्दै मन्त्री आलेले उपाध्यक्ष त्रिपाठी र सदस्यसचिव शाक्यको राजीनामा सार्वजनिक रूपमै मागेका थिए । अस्वस्थ भएको भन्दै त्रिपाठी मंसिर ११ को बैठकमै गएका थिएनन् । व्यक्तिगत काम भन्दै मंसिर २६ बाट उनले दुई महिनाको बिदा लिएका छन् । गुरुयोजनामा न्यु लुम्बिनी ग्रामभित्र उच्च, मध्यम र सामान्य स्तरका होटल रहने भनिएको छ । त्यसैका आधारमा होक्के पाँचतारे, कासाई तीनतारे र श्रीलंका पिलग्रिमेज सामान्य स्तरको होटल सञ्चालनमा छन् । कागजी रूपमा होक्के क्लब अफ जापानको स्वामित्वमा रहेको होक्केको व्यवस्थापन यती समूहले गरिरहेको छ । यो होटल १९९० जनवरीदेखि सञ्चालनमा छ ।त्यस्तै जापानी नागरिक नोर्बु टोक्सिन कासाईको स्वामित्वमा रहेको कासाई होटल २००९ बाट सञ्चालनमा आएको हो । श्रीलंका सरकारले निर्माण गरेको श्रीलंका पिलग्रिमेज हाउस २०४८ सालमा कोषलाई हस्तान्तरण भएको थियो । कोषले भाडामा दिएर सञ्चालन गर्दा लथालिंग भएपछि श्रीलंका सरकारले चासो दिएर अहिले आफैं सञ्चालन गरिरहेको छ ।लुम्बिनी गुरुयोजनाभित्रको जग्गाको रोयल्टी अति न्यून छ । १ सय ६० बाई १ सय ६० मिटर (चार बिघा) चर्चेका तारे होटलले अहिले वर्षको ३ लाख मात्र भूशुल्क बुझाइरहेका छन् । ३ वर्षअघि होक्केको वार्षिक शुल्क ८५ हजार र कासाईको २ लाख थियो । श्रीलंका पिलग्रिमेजले वर्षको ६० हजार भूशुल्क बुझाइरहेको छ । सन् १९८०८५ तिर विदेशी पर्यटक भित्र्याउन लुम्बिनीमा आएर होटल चलाइदिनु नै ठूलो कुरा थियो, कोषका एक कर्मचारीले भन्छन्, त्यो बेलाको अवस्था र व्यवस्थाअनुसार प्रतिस्पर्धा भएन । तर अहिले प्रतिस्पर्धा गर्नुपर्ने कानुन छ, त्यसलाई मिच्न खोज्नु दुःखद हो ।लुम्बिनीमा होटल बनाउन राखिएको जग्गा सकिएपछि क्याम्पिङ क्षेत्रमा सबैको आँखा परेको हो । गुरुयोजनामा एक्स ५, वाई ४३ र एक्स ५, वाई ४५ ग्रिडमा रहेका जग्गामा खुला आकाशमा बस्न, ध्यान गर्न मिल्ने संरचना बनाउने भनिएको छ । त्यहाँ एम्पी थिएटर, शौचालय, बाथरुम, आगो ताप्दै बस्ने (क्याम्प फायर) र टेन्ट टाँगेर बस्न मिल्ने ठाउँ विकास गर्ने योजना छ । सानातिना सभा सम्मेलन गर्न अस्थायी संरचना बनाउने परिकल्पना पनि छ । तर अहिले त्यहीको जग्गामा सम्सारा वेलनेसले गरेको प्रस्तावमा होटलकै लागि कोठा बनाउने र संरचना तयार गर्ने उल्लेख छ । ९ गाउँ विस्थापन गरी अधिग्रहण गरिएको जग्गा अहिले बिनाप्रतिस्पर्धा निजी कम्पनीलाई जिम्मा लगाउन थालिएकामा स्थानीय जनता आहत छन् । बुद्धको नाममा संसारभरका पर्यटक आउँछन्, देशको नाम प्रसिद्ध हुन्छ भनेर हामी विस्थापित भएका हौं, तर अहिले फाइलका भरमा हाम्रो जग्गामा रजाइँ भइरहेको देख्दा हामी दुःखी छौं, स्थानीय हुसैनी लोध भन्छन् । जापानी आर्किटेक्ट कान्जो टाँगेले सन् १९७८ मा बनाएको लुम्बिनीको गुरुयोजना अझै पूर्ण रूपमा लागू हुन सकेको छैन । त्यतिबेला गुरुयोजनाका पूर्वाधार ६ वर्षमा सम्पन्न गर्ने लक्ष्य राखिएको थियो । अब बाँकी २० प्रतिशत कामका लागि ४ अर्बको ठेक्का लागेर सुरु भएको र दुईतीन वर्षमा पूरा हुने लुम्बिनी विकास कोषका योजना प्रबन्धक सरोज भट्टराईको भनाइ छ । गुरुयोजना पूरा हुन क्याम्पिङ ग्राउन्ड मात्र बाँकी थियो, उनले भने, त्यही भएर यसको प्रक्रिया अघि बढाएका हौं । राज्यको बचत हुने र निजी क्षेत्रको सहभागिता पनि हुने हुँदा होटलका लागि जग्गा दिने विषयलाई सकारात्मक रूपमा मानिएको हो । लुम्बिनी होटल संघका अध्यक्ष गोविन्द ज्ञवाली होटल बनाउनैपर्ने हो भने कोषले खुला सूचना निकालेर आह्वान गरेको भए राम्रो हुने थियो भन्छन् । गुपचुप हुँदा प्रशस्त शंका जन्मिएको छ, उनी भन्छन्, सबै इच्छुक व्यवसायी उद्योगीलाई प्रतिस्पर्धामा संलग्न हुन दिएको भए राम्रो हुन्थ्यो । तर सीमित घरानालाई मात्रै दिन खोजियो ।"
प्रतिनिधिसभाको कार्यकाल कहिले सकिन्छ ?,"प्रतिनिधिसभाका सचिव गोपालनाथ योगी यस विषयमा संसद् सचिवालयमा पनि छलफल भएको र स्पष्ट कानुनी व्यवस्थाका अभावमा आफूहरू पनि अन्योलमा रहेको बताउँछन् । निर्वाचन आयोगका कानुन तथा राजनीतिक दल व्यवस्थापन महाशाखा प्रमुख यज्ञप्रसाद भट्टराई पनि संविधान र कानुनले स्पष्ट नबोलेको बताउँछन् ।कतै पनि त्यससम्बन्धी व्यवस्था नभएकाले कहिलेदेखि कार्यकाल प्रारम्भ भयो र कहिले सकिन्छ भन्नेमा अन्योल देखिएको छ, उनले भने, तर राष्ट्रिय सभाका हकमा संविधानले नै कायम गरेको मितिलाई प्रतिनिधिसभाका हकमा पनि मानेर जाने गरी व्याख्या गर्नु उपयुक्त हुन्छ । त्यसअनुसार आगामी फागुन २० लाई प्रतिनिधिसभाको कार्यकाल सकिने मिति मान्न सकिन्छ ।प्रतिनिधिसभाको कार्यकाल सकिने मितिको आवश्यकता किन परेको हो भने त्यसैका आधारमा चुनाव कहिले गर्ने भन्ने निर्क्योल गर्नुपर्छ । अगावै विघटन नभएमा प्रतिनिधिसभाको कार्यकाल पाँच वर्षको हुने संविधानको व्यवस्थाले गर्दा चुनाव गर्ने मिति प्रतिनिधिसभाको कार्यकालअनुसार निर्धारण गर्नुपर्छ । त्यसैले चुनावको मिति तय गर्नुअघि प्रतिनिधिसभाको कार्यकाल कहिले सकिन्छ भन्नेबारे स्पष्ट हुन आवश्यक छ ।अघिल्ला प्रधानमन्त्री केपी शर्मा ओलीले गत वर्षको पुस ५ र यही वर्षको जेठ ८ मा गरेको प्रतिनिधिसभा विघटन बदर गर्ने फैसला गर्दा सर्वोच्च अदालतले प्रतिनिधिसभालाई पूर्ण कार्यकाल चल्न दिनुपर्ने नजिर बनाएको छ । असार २८ मा त्यस्तो फैसला गर्ने इजलासमा संलग्न पाँचमध्येका एक न्यायाधीश एक वर्षमा प्रतिनिधिसभाका दुई वटा अधिवेशन चल्ने कारणले पाँचौं वर्षका दुवै अधिवेशन चलिसकेपछि निर्वाचनमा जाँदा अदालतको फैसलाविपरीत नहुने बताउँछन् । पाँच वर्ष पूरा भएपछि मात्रै निर्वाचन गर्ने भन्ने तर्क गर्दा कार्यकाल सकिएपछि चुनाव नहोउन्जेलसम्म मुलुक प्रतिनिधिसभाविहीन हुन सक्छ । त्यसैले अन्तिम वर्षका दुवै अधिवेशन चलेपछि एकाध महिनापहिले नै निर्वाचनमा जाँदा पनि प्रतिनिधिसभाले पूर्ण कार्यकाल काम गरेको मान्न सकिन्छ, ती न्यायाधीशले भने ।एक थरी संविधानविद्हरू भने निर्वाचन वर्ष (पाँचौं वर्ष) मा प्रवेश गरेपछि जुनसुकै महिनामा पनि चुनाव गर्न सकिने, प्रतिनिधिसभाको कार्यकाल सकिने महिना र गते पर्खन नपर्ने बताउँछन् । यो सरकार गत निर्वाचनको म्यान्डेटअनुसार अर्को निर्वाचन गर्नुपर्ने वर्षमा प्रवेश गरिसकेको छ । त्यसैले निर्वाचन गर्न सरकारले तयारी गर्ने बेला हो यो, संवैधानिक कानुनविद् विपिन अधिकारी भन्छन्, संसदीय पद्धतिमा निर्वाचनको म्यान्डेट सकिन लागेको वर्षमा दुईचार महिना अगाडि निर्वाचन गर्ने भन्ने सामान्य परम्पराअन्तर्गत नै हुन्छ ।संवैधानिक कानुनका जानकार रहेका उच्च अदालतका एक जना न्यायाधीश पनि पाँचौं वर्षका कुनै पनि महिनामा निर्वाचन गर्न सकिने उपाय सुझाउँछन् । हरेक पटकको निर्वाचन उही समयमा गर्न सम्भव नहुन सक्छ, त्यसैले प्रत्येक आवधिक निर्वाचन गर्न पाँचौं वर्षको अन्तिम दिन कुर्नु पर्दैन, ती न्यायाधीशले कान्तिपुरसँग भने, सांसद भनेका जनताका वारेस हुन् । जनताले निर्वाचनमार्फत दिएको आफ्नो प्रतिनिधित्व गर्ने अधिकार पाँच वर्ष पुगिसकेपछि सकिन्छ । त्यसअघि नै त्यसलाई रिन्यु गर्नुपर्छ । एकाध महिना अगाडि चुनाव गर्न केही बिग्रँदैन ।संविधान वा कुनै कानुनले स्पष्ट रूपमा उल्लेख नगरे पनि जनतामा निहित सार्वभौमसत्ताको अभ्यास गर्ने लोकतान्त्रिक मूल्यमान्यताले गर्दा पाँचौं वर्षको कुनै पनि अवधिमा चुनाव गर्दा संविधान र अदालतले अवरोध नगर्ने उनको विचार छ । अन्य कतिपय कानुनविद्ले भने निर्वाचनका लागि प्रतिनिधिसभाको पूर्ण कार्यकाल नपर्खने हो भने पाँचौं वर्षमा प्रवेश गरेपछि प्रतिनिधिसभा स्वयंले निर्वाचनमा जाने प्रयोजनका लागि आफूलाई विघटन गर्ने प्रस्ताव पारित गर्न आवश्यक रहेको बताउँछन् । अधिवक्ता टीकाराम भट्टराई संसदीय व्यवस्थामा संसद्ले आफैंलाई मारेर चुनावमा जान सक्ने अभ्यासहरू रहेको उल्लेख गर्दै यस्तो अभ्यास कार्यकाल अगावै निर्वाचनमा जाने विकल्प हुन सक्ने बताउँछन् । संसदीय व्यवस्थाको जननी मानिने बेलायतले सन् २०११ मा बनाएको फिक्स्ड टर्म पार्लियामेन्ट एक्ट मा यस्तो व्यवस्था छ, त्यसको अभ्यास हामीले पनि गर्न सक्छौं, उनले भने ।वैशाखमै प्रतिनिधिसभाको निर्वाचन गर्ने प्रस्ताव गठबन्धनमा राखेका माओवादी केन्द्रका अध्यक्ष पुष्पकमल दाहालले पनि यसैगरी सभाले नै प्रस्ताव पास गर्न सक्ने विकल्प अगाडि सारेका थिए । पार्टीगत राजनीतिक स्वार्थका लागि मुखमै आएको स्थानीय तहको निर्वाचन टार्ने योजनासहित दाहालले यस्तो विकल्प अगाडि सारेको भन्ने आरोपमा यो प्रस्तावको व्यापक आलोचना भएको छ । स्थानीय तहको निर्वाचनको सन्दर्भ हुँदैनथ्यो भने पनि दाहालको विकल्पलाई नेपालको संविधान र कानुनले ब्याकअप भने गर्दैनन् । यस्तो विकल्प कुनै पनि कानुन र संविधानले दिएका छैनन्, दलहरूले संविधान र ऐन नै संशोधन नगरेसम्म मिल्दैन, निर्वाचन आयोगका प्रवक्ता शालिग्राम शर्मा पौडेलले भने ।"
फिल्म क्षेत्रलाई महामारीको अर्को धक्का,"राम्रो भइरहेको थियो । दर्शक विस्तारै हलमा आउलान् भन्ने थियो । तर सरकारले अचानक हल बन्द गर्ने निर्णय गरिदियो । अगाडि नै सजग गराएको भए हामी हलमा फिल्म चलाउँथेनौं । तीन दिन चलिसकेको फिल्मको घाटा सरकारले व्यहोर्न सक्दैन होला तर म क्षतिपूर्तिको माग गर्छॅ, उनले भने । राम्रो मिति पाउने आसमा प्रदर्शन धेरै पटक सारियो । निर्माण टिमले पुस ३० लाई फिल्म प्रदर्शनको अन्तिम मिति तोके । तर हलमा फिल्म प्रदर्शन गर्न नपाउँदै हटाउनुपर्दा यो फिल्म प्रत्यक्ष मारमा पर्यो । निर्माताको हकमा मैले धेरै घाटा व्यहोरेको छु । बैंकको ब्याजको हिसाब गर्दा ७२ लाख घाटा भइसक्यो । म त रुनु र हाँस्नुको अवस्थामा छु, निर्माता कुमारले आफ्नो दुःख पोखे, अब फेरि हल कहिले खुल्ने होला ! आफ्नो फिल्मलाई दर्शकमा देखाउन नपाउनुको छटपटीमा छन् निर्देशक निकेश खड्का पनि । हलमा लागिसकेको हाम्रो फिल्मलाई प्रदर्शन हुन दिनुपर्थ्यो । हल बन्द नै नगरेको भए हुन्थ्यो भन्ने लाग्छ । खोप कार्ड देखाएर हल चलाउन सकिन्थ्यो, उनले भने, हामीले यो फिल्मलाई धेरै मितिमा सारिरह्यौं । फिल्मले राम्रो मिति पाओस्, शो पनि धेरै पाओस् भन्ने सोचेरै फिल्म सार्यौं । राम्रो मिति छान्ने सोच्दासोच्दै गलतै मिति पर्यो । हल बन्द हुँदा चपली हाइट३ भन्दा अगाडि प्रदर्शनमा आएको कठपुतली लाई पनि प्रभाव पर्यो । प्रदर्शनरत कठपुतली ले चौथो सातामा पनि ७० प्रतिशत दर्शक पाइरहेको थियो । तर हल बन्द हुँदा प्रदर्शन समय छोट्टियो । यसले निर्मातालाई असर परेको फिल्मकी पटकथाकार सम्पदा मल्ल बताउँछिन् । तेस्रो सातासम्म पनि ७० प्रतिशत अकुपेन्सी थियो । नेपाली फिल्म चल्छ र भन्ने प्रश्न उठिरहँदा हाम्रो फिल्म चलिदियो । दर्शक नआएको भए फिल्म चल्दैनथ्यो । हिन्दी फिल्म नआउँदा हामीले धेरै शो पायौं, उनले भनिन् । दुई वर्षअघि कोभिडले यसरी नै हलमा दीपेन्द्र के खनाल निर्देशित फिल्म आमाको प्रदर्शनलाई पनि असर पारेको थियो । हलमा फिल्म चौथो सातामा थियो । विदेशमा पनि प्रदर्शनको माग आएको थियो । कोरोना महामारीका कारण हल बन्द भएपछि फिल्म प्रदर्शन लम्बिन पाएन । डायस्पोराबाट आम्दानीको आकलन गरेको एक करोड रकम निर्माताको हातबाट फुत्कियो । राम्रै फाइदा हुने देखिएको थियो तर लगानी उठाएर फिल्मले मात्र ३०३५ लाख उठायो । विदेश रिलिजबाट एक करोड उठ्ने पक्कापक्की थियो । अमेरिका र अस्ट्रेलियामा प्रदर्शन भइसकेपछि अन्य देशमा फिल्म चल्न पाएन । आइसकेको पैसा हातबाट फुत्कियो, निर्देशक खनाल दुखेसो पोख्छन् ।त्यतिखेर महामारीको प्रत्यक्ष मारमा परेको अर्को फिल्म थियो म यस्तो गीत गाउँछु२ । प्रचारप्रसार सबै पूरा भएपछि पनि प्रदर्शनमा आउन पाएन । फिल्म प्रदर्शनको तीन दिन बाँकी हुँदा महामारीले हल बन्द गरायो । यो फिल्म अझै प्रदर्शन हुन सकेको छैन । फिल्मको प्रदर्शन रोकिँदा पौने तीन करोड रुपैयाँ फ्रिज भएको छ । कोरोनाले सुरुमै असर पार्यो मेरो फिल्मलाई, निर्देशक सुदर्शन थापा सुनाउँछन् ।चलचित्र निर्माता संघका अध्यक्ष आकाश अधिकारी छायांकनमा अड्किएका, पोस्ट प्रोडक्सन र प्रदर्शन पर्खिरहेका लगभग ८२ फिल्मको १ अर्ब ५५ करोड लगानी अहिले धरापमा परेको बताउँछन् । हामीले आँकडा निकालेको ८२ फिल्मको लगभग १ अर्ब ५५ करोडको लगानीमध्येमा डेढ करोडको चपली हाइट३ त घाटामै गइसक्यो । निर्माताले पोस्टरको पैसासमेत उठाउन पाएनन् । राज्यले पूर्वसूचना नदिँदा यो घटना भएको हो, उनले भने, राज्यले यो ठूलो रकमलाई बचाउन सकेन भने घाटा मुलुकलाई नै पर्ने देखिन्छ । कला, संस्कृति भेषभूषा बचाउने यो क्षेत्रलाई अब राज्यले प्राथमिकता दिएर हेर्नुपर्छ । बन्दै गरेको र प्रदर्शनमा रहेको फिल्मका लागि राहतको प्याकेज दिनुपर्यो ।महामारीपछि बलिउड अभिनेता अक्षय कुमारको सूर्यवंशी, अंग्रेजी स्पाइडरम्यान ः नो वे होम, र दक्षिण भारतको हिन्दी हब पुष्पामा दर्शक ओरिएपछि अधिकांश नेपाली फिल्मले प्रदर्शन मिति नयाँ तोके । म यस्तो गीत गाउँछु२ (माघ १९), सम्हालिन्छ कहिले मन (फागुन २७), ए मेरो हजुर४ (वैशाख १), मन्त्र (माघ २८), लप्पन छप्पन (फागुन १३), आकाशे खेती (फागुन १३), चिसो एस्ट्रे (चैत ४), हेल्लो जिन्दगी (चैत ११), पासो (चैत १८), लक्का जवान (वैशाख), कबड्डी४ (असोज १५), चिसो मान्छे (वैशाख ३०) लगायतका फिल्मले प्रचारप्रसारका लागि ट्रेलर, टिजरदेखि गीतसमेत सार्वजनिक गरिसकेका थिए । तर फेरि हल बन्द भएपछि फिल्मकर्मीहरू प्रदर्शनलाई लिएर अन्योलमा छन् ।चपली हाइट३ को भोगाइले उनीहरूलाई फेरि सोच्न बाध्य बनाएको छ । यस्तो कुनै महामारी आयो भने हाम्रो मनोरन्जन क्षेत्रलाई नै सबभन्दा पहिला असर गर्छ । अब फेरि ओमिक्रोनको असर छ, कलाकार दीपकराज गिरी भन्छन्, फिल्म हल राम्ररी चल्न थालेको थियो । पुरानै ट्र्याकमा चल्न थालेको थियो । फेरि सोच्न बाध्य गराएको छ । अब तुरुन्तै उठिहाल्दैन, विस्तारै समय लाग्ला ।आर्थिक वर्ष २०७७७८ मा ७९ फिल्मले चलचित्र विकास बोर्डमा निर्माण इजाजत लिएका छन् । यी फिल्मको निर्माणमा कोभिडले असर पारेन भन्न सकिँदैन । डायस्पोराको व्यापार बन्द हुँदासमेत फिल्मकर्मीले फिल्म प्रदर्शनको जोखिम मोले । तर हल नै बन्द हुँदा सबै अन्योलमा छन् । अब अहिले विदेशबाट कमाउने स्रोत सबै ठप्प छ । अहिले त एकदम जोखिम मोलेर फिल्म प्रदर्शन गर्नुपर्छ । मैले चिसो मान्छे वैशाख ३० लाई राखेको छु । हेरौं त्यतिञ्जेल ओमिक्रोनको प्रभाव घट्ला कि, निर्देशक दीपेन्द्र के खनालले सुनाए ।निर्देशक दिनेश राउतले दोस्रो लकडाउनअघि छायांकन सकाएको फिल्म प्रकाश आगामी वर्षमा रिलिज गर्ने सोचेका थिए । तर महामारीकै कारण नयाँ मिति तोक्न सकिरहेका छैनन् । हामी त फिल्मको सबै काम सकेर प्रदर्शनको मिति तोक्ने सोचिरहेका थियौं । तर यस्तो अवस्था आयो, राउतले भने, समग्रमा यो मनोरन्जन क्षेत्रलाई महामारीले निकै असर पारेको छ । पहिला बन्द हुने र ढिला खोलिएको क्षेत्र नै यही भयो । त्यही हिसाबले यो क्षेत्रमा आफ्नो करिअर बनाएकाहरूको करिअर ब्याक भयो ।बौरिँदै गरेको फिल्म क्षेत्रमा बारम्बार कोरोनाले पारेको प्रभावले फिल्मकर्मी निराश छन् । दुःख लाग्दो छ । अब त झन् साउथको फिल्म पनि त्यतिकै आउला जस्तो छ । पहिला बलिउड र हलिउडको मिति हेरे पुग्थ्यो नेपाली फिल्मको प्रदर्शन तोक्न । अब साउथको पनि हेर्नुपर्ने भएको छ । अब साउथको एकदम धेरै फिल्म आउला जस्तो छ, खनाल सुनाउँछन्, कति निर्माताको कमाउने अन्य स्रोत छन् । तर मलगायत अन्य फिल्मकर्मी जसको मूल स्रोत नै यो हो । उनीहरूले अहिले आएर अर्को पेसा सुरु गर्न गाह्रो छ । तर यही क्षेत्र यसरी धराशायी बनेको देख्दा डिप्रेसन नै होला जस्तो लाग्छ । दीपकराज गिरीको भनाइ पनि उस्तै छ । भन्छन्, जो फिल्म नै भनेर बसिरहेको छ, जसको फिल्मबाहेक केही छैन त्यस्ता फिल्मकर्मीका लागि पछिल्ला वर्षहरू गाह्रै भयो । अवस्था राम्रो छैन ।त्यसो त महामारीबीच मौलाउनुपर्ने डिजिटल प्लेटफर्म पनि अपेक्षाकृत रूपमा फस्टाउन सकेन । डिजिटल प्लेटफर्मले निर्मातालाई विश्वास दिलाउन नसक्दा र निर्माताले डिजिटल प्लेटफर्ममा विश्वास गर्न नसक्दा नेपालमा यो क्षेत्र विकास हुन सकेन । त्यसैले पनि फिल्मकर्मीले हल खुल्ने समयलाई नै पर्खनुपरेको निर्देशक खनाल सुनाउँछन् ।"
"उखु : नगदे बाली, उधारो कारोबार","राजु चौधरी (काठमाडौं), ओमप्रकाश ठाकुर (सर्लाही), सन्तोष सिंह (धनुषा), शिव पुरी (रौतहट) र नवीन पौडेल (परासी)"
महाकालीमा फेरि तटबन्ध बनाउँदै भारत,"(दार्चुला)  सदरमुकाम खलंगा बजारको पारिपट्टि महाकाली नदीको बहाव नेपालतर्फ धकेलिने गरी भारतले पक्की तटबन्ध निर्माण थालेको छ । भारतीय पक्षले खलंगाको पुलघाटदेखि तल्लो क्षेत्रमा करिब दुईदेखि पाँच मिटर नदीतिरको भागमा तटबन्ध निर्माण सुरु गरेको हो । नदीको बहाव परिवर्तन हुने गरी तटबन्ध बनाउन थाले पनि भारतले नेपाली प्रशासनसँग समन्वय गरेको छैन ।भारतीय केन्द्रीय जल विभागले माघ ४ बाट आफ्नो भूभागतर्फ पुलघाटदेखि जहरलालसिंह नवियाल स्टेडियमसम्मको एक किलोमिटर क्षेत्रमा पक्की तटबन्ध निर्माण सुरु गरेको हो । अन्तर्राष्ट्रिय सन्धिसम्झौताअनुसार सीमा नदीको बहावलाई असर पर्ने गरी कुनै पनि मुलुकले एकअर्काको सहमतिबिना भौतिक संरचना निर्माण गर्न पाउँदैनन् । नेपालभारतबीच यसअघि आफूखुसी तटबन्ध नबनाउने सहमति भइसकेको छ । अन्तर्राष्ट्रिय कानुन र आपसी सहमतिबेगर भारतले महाकालीको बहाव नेपालतर्फ फर्कने गरी तटबन्ध बनाइरहेको हो । तटबन्ध निर्माण गर्दा भारतीय पक्षले समन्वय नगरेको जिल्ला प्रशासन कार्यालयले जनाएको छ । भारतले तटबन्ध निर्माण सुरु गरेपछि मात्रै संरचनाबारे सोधपुछ गरेको जिल्ला प्रशासन कार्यालय दार्चुलाले जनाएको छ । दार्चुलाका प्रमुख जिल्ला अधिकारी दीर्घराज उपाध्यायका अनुसार मौखिक रूपमा जानकारी माग्दा भारतीय पक्षले पुरानो तटबन्ध भत्काएर नेपालतर्फको जस्तै तटबन्ध बनाउन लागेको जनाएको थियो । नदीको पुरानो बहाव परिवर्तन नहुने गरी तटबन्ध बनाउन हामीले भारतलाई रोक्न सक्दैनौं, प्रजिअ उपाध्यायले भने, बहाव परिवर्तन हुने गरी संरचना बनाए त्यसको प्रतिवाद गर्न सकिन्छ । महाकाली किनारमा भारतले पक्की तटबन्ध बनाउन थालेको बारे शुक्रबार गृह मन्त्रालयलाई पत्राचार गरिएको प्रशासनले जनाएको छ । उक्त क्षेत्रमा २०७० सालमा महाकालीमा आएको भीषण बाढीअघि नै भारतले नदीको धार परिवर्तन हुने गरी तटबन्ध बनाएको थियो । यसपालि बहाव धकेलिने गरी नदीको भूभाग मिचेर पक्की तटबन्ध बनाउन थालेको स्थानीयले बताएका छन् । अहिले भारतीय पक्षले पुलघाटदेखि स्टेडियमसम्मको भूभागमा तटबन्ध निर्माणका लागि ढुंगामाटो पन्छाइसकेको छ । पुलघाटनजिकको क्षेत्रमा करिब ४०५० मिटरमा जग खन्न पनि सुरु गरेको छ । गत पुस १३, १४ तिर नदी किनारमा नापजाँच गरेको भारतले माघको सुरुवातबाटै तटबन्धको काम थालेको पुलघाटका स्थानीय राजेन्द्र बडालले बताए । हिउँदमा जलस्तर घटेका बेला नेपालतिर धार फर्काएर तटबन्ध निर्माण भइरहेको छ । यसअघि नै यो क्षेत्रमा नदीको बहाव नेपाल फर्काउने संरचना बनेकै छ, बडालले भने, वर्षात्मा नदीमा पानी भएको बेलामा हाम्रोतिरको तटबन्धलाई हिट गर्छ, त्यसमाथि नदी किनारमा दुईतीन दिनयता संरचना बनाइरहेको छ । उनका अनुसार नदीलाई बग्न ठूलो ठाउँ चाहिन्छ, तटबन्ध बनाउनु छ भने कुनातिर बनाउनुपर्ने हो । अहिले यही ठाउँमा बनायो भने वर्षात्मा नेपालतिर कटानको जोखिम बढ्छ । यसले वर्षात्को समयमा नेपालको तटबन्धमाथि पानी बग्ने खतरा बढेको उनको भनाइ छ । पुलघाटनजिक भारतले पहिले नै तटबन्ध बनाएको हुँदा २०७० को बाढीले हाम्रोतिर बढी क्षति गरेको थियो, आफ्नो संरचना जोगाउन तटबन्ध बनाउनु स्वाभाविक हो तर नदी पारिपट्टिको संरचनालाई असर पर्ने गरी भइरहेको काम रोक्नुपर्छ, महाकाली नगरपालिका५ का स्थानीय एवं महाकाली नदी नियन्त्रण आयोजनाका पूर्वप्रमुख इन्जिनियर महेन्द्रप्रसाद बडूले भने । उनका अनुसार बाढीलगत्तै भारतले नाकाको झोलुंगे पुलमुनि बनाएको संरचनाले वर्षात्मा नदीको बहावलाई नेपालतर्फ फर्काएको छ । अब उक्त क्षेत्रमा त्यस्तै संरचना बने पुलदेखि टिंकर हुँदै डुमपानीसम्मको नेपालतर्फको तटबन्धमा जोखिम बढ्ने उनको भनाइ छ । झोलुंगे पुलमुनिको चौखट (स्टर्ड) भारतले चनाखो ढंगले बनाएको उनले बताए । सुरुमा तरकारी बिक्रीका लागि संरचना बनाउने भन्यो, स्परजस्तै बनाएपछि सबै भागमा जोडेरमाथि कंक्रिट गरेर स्टर्ड बनाएको हो, उनले भने, पानीको बहावबाट नदी किनारमा बनेका संरचना बचाउन स्परले काम गर्छ । नदीछेउको बहावलाई उता फर्काउन स्टर्ड बनाइने गर्छ । महाकाली किनारमा तटबन्ध निर्माण सुरु हुँदाको अवस्थामा इन्जिनियर बडू दार्चुलामा कार्यरत थिए । विगतदेखि नै सीमा नदीमा यस्ता संरचना निर्माण गर्दै आएको छ, उनले भने, फाउन्डेसनमा लम्बाइचौडाइ खनेको हेर्दा पुलमुनिकै जस्तै स्टर्ड बनाउने योजनाअनुसार संरचना निर्माणमा जुटेको देखिन्छ । भारतले त्यहाँदेखि स्टेडियमसम्म स्टर्ड बनाए हाम्रोतिरको पक्की तटबन्धमा प्रत्यक्ष रूपमा नोक्सानी हुन्छ ।नेपालतिर तटबन्ध जोगाउन साना स्पर बनाएकाले आफ्नोतिरको संरचना जोगाउन स्पर बनाउनु उचित भए पनि ठूला खाले स्टर्ड बनाउन खोजे काम रोक्नुपर्ने बडूले बताए । नेपालतर्फ महाकाली किनारको धेरै भाग छोडेर संरचना निर्माण भएका छन् । भारतले पनि सोहीअनुसार संरचना निर्माण गर्नुपर्ने उनले बताए । त्यतिबेला दुई देशको सर्भे टोलीले निर्धारण गरेको बिन्दुलाई आधार मानेर दुवै क्षेत्रका अधिकारीको समन्वयमा सीमामा संरचना निर्माण गर्ने सहमति भएको थियो । महाकालीको तलदेखि माथिसम्म नेपालभारतको सीमा बिन्दु कायम गरिएका छन् । अहिले नदीले धार परिवर्तन गरेको भए पनि सीमा सर्भे टोलीले बिन्दु किटान गरिसकेकाले त्यही आधारमा संरचना बनाउनुपर्ने इन्जिनियर बडूको भनाइ छ ।२०७७ पुसमा पनि भारतले एकतर्फी रूपमा सदरमुकाम खलंगास्थित जिल्ला अस्पतालको पारिपट्टि बाढीले धार परिवर्तन गरेको नदी क्षेत्र मिचेर करिब १२० मिटर बाँध बनाएको थियो । त्यतिबेला काम रोकेर दुवै देशबीच यसअघि भएको सहमतिअनुसार तटबन्ध निर्माण गर्न अनुरोध गर्दा भारतले अटेर गरेको थियो । बाढीले नदीको धार परिवर्तन गर्दा नेपालतर्फको भूभाग नदीपारि परेको थियो, त्यसैमा भारतीय पक्षले आफूखुसी तटबन्ध बनाएको थियो । त्यतिबेला बाढीपछि नेपालले नदी किनारमा तटबन्ध निर्माण गर्दा भारतीय प्रशासनले अवरोध गरेको थियो, भारतीय पक्षले पत्राचार गरेपछि दुवै देशले नदी किनारको केही भाग छोडेर मात्रै तटबन्ध निर्माण गर्न सहमति गरेका थिए । भारतले भने नदीको बहावमै असर पर्ने गरी अनधिकृत रूपमा तटबन्ध बनाउन लागेको स्थानीय बताउँछन् । गत वर्ष भौराबगर पारिपट्टि भारतले बाँध निर्माण गरेको भूभाग बाढीपूर्व महाकालीवारिको बगर क्षेत्र रहेको स्थानीय बताउँछन् । अहिले तटबन्ध निर्माण भइरहेको स्थल पनि नेपालको सार्वजनिक जमिन थियो । केही पर साविकको जिल्ला वन र भूसंरक्षण कार्यालयको भूभाग रहेको स्थानीयको भनाइ छ ।"
७ अर्ब रकमान्तर गर्दै प्रदेश सरकार,"(मकवानपुर)  वाग्मती प्रदेश सरकारले चालु आर्थिक वर्ष ०७८८९ मा ७ अर्ब रुपैयाँभन्दा बढी बजेट रकमान्तर गर्ने तयारी गरेको छ । सत्तारूढ गठबन्धनभित्रै मतभेद र कानुनी जटिलताका कारण पूरक बजेट ल्याउने निर्णयबाट पछाडि हटेको प्रदेश सरकारले वर्षैंभरि रकमान्तर गरेर आफ्ना प्राथमिकताका योजना कार्यान्वयन गर्ने नीति अवलम्बन गर्न लागेको हो ।प्रदेश सरकारले चालु आवका लागि ५७ अर्ब ७२ करोड ९ लाख २७ हजार रुपैयाँ बराबरको बजेट ल्याएको थियो । कुल बजेटको ५१ प्रतिशत अर्थात् २९ अर्ब ७० करोड ४३ लाख रुपैयाँ विकास बजेट छ । हामीले ७ वटा प्राथमिकता निर्धारण गरेका छौं । चालु आवमा उक्त प्राथमिकता कार्यान्वयन गर्न ७ अर्ब रुपैयाँ लाग्ने अनुमान गरेका छौं, सरकारका प्रवक्ता एवं आन्तरिक मामिला तथा कानुनमन्त्री कृष्ण शर्मा खनालले भने, पूरक बजेट नल्याउने भएसँगै सरकारको प्राथमिकता र नीतिअनुसार काम गर्न बजेट अभाव हुन नदिन रकमान्तर गर्न लागिएको हो ।तत्कालीन डोरमणि पौडेल नेतृत्वको सरकारले ल्याएको चालु आवको बजेटमा समेटिए पनि कार्यान्वयन हुन नसक्ने योजनालाई हटाएर आफ्नो प्राथमिकताअनुसार खर्च गर्ने नीति हालको राजेन्द्र पाण्डे नेतृत्वको सरकारले लिएको छ । ६ महिनासम्म पनि सुरु नभएका योजना र बजेटको सूची तयार गर्न मन्त्रालयगत रूपमा मुख्यमन्त्री पाण्डेले निर्देशन दिइसकेका छन् । हामीले खर्च नहुने र धेरै बजेट भएका योजनाको रकमलाई रकमान्तर गर्नेछौं, आर्थिक मामिला तथा योजनामन्त्री शालिकराम जम्मकट्टेलले भने । उनले बजेट खर्च बढाउन भए पनि रकमान्तर गर्न जरुरी रहेको औंल्याए । मन्त्रालयगत रूपमा आवश्यकता हेरेर बजेट रकमान्तर गर्छौं । जुन मन्त्रालयले बढी रकम खर्च गर्छ, सोही मन्त्रालयमा बढी बजेट पठाउँछौं, मन्त्री जम्मकट्टेलले भने । उनका अनुसार सरकारले तयार पारेका प्राथमिकता तथा न्यूनतम साझा कार्यक्रमअन्तर्गतका अल्पकालीन योजनामा बढी रकम खर्चिने तयारी भइरहेको छ ।जम्मकट्टेलले यसअघिको सरकारले असार महिनामा मात्र रकमान्तर गर्ने गरेका कारण विकास बजेटको खर्च असाध्यै न्यून हुने गरेको दाबी गरे । कार्यान्वयन हुने र नहुने योजना छनोट सकिने बित्तिकै धमाधम रकमान्तर गरेर काम गर्नेछौं, उनले भने । उनले बजेट खर्च बढाउन र बजेट फिर्ता हुनबाट रोक्न भए पनि रकमान्तर गर्नु आवश्यक भएको तर्क गरे ।सरकारले रकमान्तर गरेर आफ्ना योजना लागू गर्ने नीति तय गरेसँगै पछिल्लो समय मन्त्रिपरिषद् बैठक लामो हुन थालेको एक मन्त्रीले बताए । पछिल्ला मन्त्रिपरिषद् बैठक रकमान्तरको विषयमा केन्द्रित हुने गरेको छ, ती मन्त्रीले भने, ७ अर्बभन्दा धेरै बजेट रकमान्तर हुन सक्छ । यो प्रारम्भिक तथ्यांक हो । वर्षैंभरि रकमान्तर गरेर सरकार अगाडि बढ्ने तयारीमा छ ।प्रदेश सरकारले पहिलो चरणमा ७५ करोड रुपैयाँ बजेट रहेको प्रदेश गौरवको आयोजना भीमफेदीकुलेखानी सुरुङ मार्ग, ५० करोड रुपैयाँ बजेट रहेको विद्युतीय बस खरिदलगायत ठूला कार्यक्रम स्थगन गरेर रकमान्तर गर्ने तयारी गरिरहेको छ । दोस्रो चरणमा कोरोनाविरुद्धको खोप खरिद गर्न विनियोजन गरेको २ अर्ब रुपैयाँ प्रयोग गरिने बताइएको छ । कोरोनाविरुद्धको खोप केन्द्र सरकारले खरिद गरेका कारण प्रदेशलाई भार परेन । त्यसकारण उक्त बजेट रकमान्तर गर्ने तयारी गरेको देखिन्छ, स्वास्थ्य मन्त्रालयका एक कर्मचारीले भने । तर स्वास्थ्यमन्त्री निमा लामाले स्वास्थ्यको बजेट सोही क्षेत्रमै खर्च गर्न लबिइङ गरिरहेका ती कर्मचारीले बताए ।सरकारले कोरोना महामारीबाट नागरिकको जीवन रक्षा, उत्पादनशील क्षेत्र, कोरोना महामारी प्रभावित लक्षित कार्यक्रम, विपद् व्यवस्थापन, विशेष अनुदान र समपूरक योजना, शिक्षा र सामाजिक रूपान्तरणको विषयसँग जोडिएको क्षेत्रमा रकमान्तर भएको बजेट खर्च गर्ने तयारी गरिरहेको बुझिएको छ । मुख्यमन्त्री पाण्डे स्रोतका अनुसार बजेटमा विनियोजन गरिएको समपूरक, विशेष र ससर्त अनुदानमा समेत सरकारले रकमान्तर गरेर हेरफेर गर्ने सम्भावना छ । प्रदेश सरकारले १ सय १९ स्थानीय तहका लागि समपूरक अनुदानतर्फ २ अर्ब ९२ करोड, ससर्त अनुदानतर्फ २ अर्ब ६६ करोड, वित्तीय हस्तान्तरणतर्फ १ अर्ब ७० करोड र विशेष अनुदानतर्फ ४२ करोड बजेट विनियोजन गरेको छ । एक वर्षभित्रै देशमा तीनै तहको निर्वाचन हुन्छ । त्यसकारण पनि रकमान्तर गर्न लागिएको हो । आफूअनुकूल बजेट खर्च गर्न यसो गरिँदै छ, आर्थिक मामिला मन्त्रालयका एक कर्मचारीले भने ।"
लिफ्टको भरमा खानेपानी,"(रामेछाप)  जिल्ला सदरमुकाम मन्थलीका बासिन्दा १२ वर्षदेखि लिफ्टबाट तानिएको पानीको भरमा बाँचिरहेका छन् । लिफ्ट प्रणालीबाट पानी वितरण गर्दै आएको मन्थली खानेपानी उपभोक्ता समितिले पानी तानेको विद्युत् महसुल मात्र मासिक झन्डै ४ लाख हाराहारीमा भुक्तानी गर्छ ।जसका कारण उपभोक्ता पनि मारमा परेका छन् । समितिले प्रति २० हजार लिटरको न्यूनतम मासिक ६ सय रुपैयाँ शुल्क लिने गरेको छ । त्यसभन्दा बढी पानी प्रयोग गर्नेलाई थप दस्तुर लाग्छ । खानेपानीका सतही मूल सुकेपछि उपभोक्ता पानीका लागि महँगो शुल्क तिर्न बाध्य भएका हुन् । सतही मूलबाट ल्याइएका दुइटा योजनाका पाइप रित्तै छन् । हिउँद लागेपछि स्रोत नै सुक्ने गरेको समितिका अध्यक्ष पूर्णबहादुर सुवेदी बताउँछन् ।तामाकोसी किनारमा बनाएको इनारबाट पानी तानेर सदरमुकामका झन्डै एक हजार परिवारमा पानी वितरण गरेको आयोजना विस्तारको काम भइरहेको छ । जनसंख्या बढेसँगै पानीको माग र क्षेत्र विस्तार पनि हुँदै आएकाले योजना विस्तार थालिएको हो ।संघीय खानेपानी तथा ढल व्यवस्थापन आयोजना रामेछापका अनुसार जिल्ला सदरमुकामलाई मात्र हैन, सुक्खाका कारण रामेछापका प्रायः सबै योजना लिफ्ट प्रणालीकै निर्माण गर्नुपर्ने बाध्यता छ । लिफ्ट योजना निर्माण र सञ्चालन सतही मूलका योजनाभन्दा बढी खर्चिला हुन्छन् । बिजुली नहुँदा खानेपानीको आपूर्ति गर्ने अर्को वैकल्पिक उपाय छैन ।आयोजनाका निमित्त प्रमुख सुधीरकुमार साहका अनुसार आयोजनामा भएका ठूला खानेपानीका प्रणाली सबै लिफ्टमा आधारित छन् । लिखु, तामाकोसी र सुनकोसी नदीको किनारमा इनार बनाएर पानीलाई विद्युतीय मोटरमार्फत डाँडाको टुप्पोमा पुर्याई वितरण गर्ने गरी ठूला लिफ्ट खानेपानी आयोजना कार्यान्वयनमा कार्यालय जुटेको छ ।साहका अनुसार यो वर्ष जिल्लाकै सबैभन्दा ठूलो रामेछाप बृहत् खानेपानी योजनाको काम थालिएको छ । तामाकोसी र लिखु नदीको पानी लिफ्ट गरेर मन्थली र रामेछाप नगरपालिकाका ४ हजार घरपरिवारलाई वितरण गर्ने उक्त आयोजनामा करिब १ अर्ब लगानी हुनेछ । जलवायुमा आएको परिवर्तनसँगै परम्परागत मूल सुकेपछि रामेछापको दक्षिणी भागमा पर्ने अधिकांश गाउँ लिफ्टमा आधारित खानेपानीको उपयोग गर्दै आएका छन् । अब निर्माण हुने आयोजना पनि लिफ्टकै बढी छन् । जिल्लामा यो वर्ष लिखु तामाकोसी गाउँपालिकाको एक आयोजना मात्र सतही मूलको पानी प्रयोग गर्ने गरी कार्यान्वयनमा ल्याइने गरी डिजाइन भएको छ ।पकरबास, भीरपानी, राकाथुम, भटौली चिसापानी र पुरानागाउँ, बान्द्रे कठजोर, तिल्पुङ र साँघुटार लिफ्ट खानेपानी योजनाको संघीय सरकारअन्तर्गतको उक्त आयोजनाले निर्माण प्रक्रिया अघि बढाएको छ । आयोजनामध्ये पकरबास र भीरपानी अन्तिम चरणमा छन् । सुनकोसीको पानी लिफ्ट गर्ने गरी कार्यान्वयनमा ल्याइएको राकाथुमको योजना यो आर्थिक वर्षभित्र काम सम्पन्न गर्ने लक्ष्यका साथ हामी जुटेका छौं, आयोजनाका सब इन्जिनियर सन्तोष ढाकुरले भने, त्यसका लागि ५ करोड बजेट प्राप्त भएको छ ।ठाकुरका अनुसार जिल्लामा २०७२ साल देखिका आयोजना बाँकी रहेका छन् । बहुवर्षे ठेक्का लागे पनि न्यून बजेट विनियोजन हुने कारणले लिफ्ट खानेपानी आयोजनाहरू वर्षौंसम्म निर्माणकै काममा अल्झिने गरेका हुन् । खानेपानीको प्रबन्धका लागि वाग्मती सरकारले समेत रामेछापमा डिभिजन कार्यालय राखेर काम गर्दै आएको छ ।"
भीमफेदीका कैदीबन्दीले औषधि पाएनन्,"(हेटौंडा)  चिसोको कारण रुघाखोकी लागेर बिरामी परेका क्षेत्रीय कारागार भीमफेदीका कैदीबन्दीहरू औषधिको नपाएर समस्यामा परेका छन् । कैदीबन्दीलाई रुघाखोकी लागेको छ भने केहीलाई सामान्य ज्वरोसमेत छ । जेल प्रशासनले उनीहरूलाई औषधि उपलब्ध गराउन सकेको छैन । रुघाखोकी लागेकालाई डिकोल्ड, साइनेक्स दिनुपर्छ, जेलर मदन लामाले भने, त्यो एक ट्याब्लेट पनि छैन, के दिनु । जेल प्रशासनसँग ज्वरो आएको अवस्थामा खानका लागि थोरै मात्रामा सिटामोल छ, त्यो पनि सकिन लागेको उनले बताए । कारागारका दुई बल्कमा एक हजारभन्दा बढी कैदीबन्दी बस्छन् । उक्त कारागारका निम्ति औषधि खर्चका लागि सरकारले चालु आवलाई ४ लाख रुपैयाँ विनियोजन गरेको थियो । उक्त रकम पुस नलाग्दै सकिसकेको जेलर लामाले बताए । चार लाख रुपैयाँको त सिटामोल नै किन्दा सकिन्छ, उनले भने । अहिले डिकोल्ड साइनेक्सको अभावले कैदीबन्दीलाई समस्या भएको जेल प्रशासनले जनाएको छ । अब केही दिनभित्रमा सिटामोल पनि सकिने एक कर्मचारीले बताए । सरकारले दरबन्दी भएको स्वास्थ्यकर्मी त पठाएन, औषधिका लागि पुग्दो रकम पनि पठाएन, ती कर्मचारीले भने । एक हजार कैदीबन्दीलाई वर्ष दिनको औषधि उपचारका लागि ४ लाख रुपैयाँले के गर्नु, जेलका नाईके सुयस ढकालले भने, सरकार कैदीबन्दीहरू अकालमै मरून् भन्नेमा छ सायद । भीमफेदी कारागारमा मानसिक बिरामीको संख्या बढी छ ।कोरोनाका कारण चार दिनयता कैदीबन्दीलाई आफन्तसँग भेटघाट बन्द गराएको छ । अधिकांश कैदीबन्दीले कोरोनाविरुद्धको दोस्रो खोप लगाइसकेका छन् । नयाँ आएकालाई खोप लगाउने तयारी भइरहेको छ । बाहिरबाट जेलमा आएकालाई ७ दिनसम्म छुट्टै कोठामा राखेर र एन्टिजेन परीक्षण गरेर मात्र कारगारभित्र पठाउने गरिएको छ । कारागारभित्र संक्रमण नहोस् भनेर स्वास्थ्य सुरक्षाको व्यवस्था गरिएको जेलर लामाले बताए । यसैगरी, जिल्ला प्रहरी कार्यालय मकवानपुरको हिरासतमा रहेका ६२ जनामध्ये चार जनालाई कोरोना संक्रमण देखिएको छ । संक्रमितहरूलाई छुट्टै कोठामा राखेको जिल्ला प्रहरी प्रवक्ता डीएसपी जयश्वर रिमालले बताए । संक्रमित चारै जना लागूऔषध मुद्दाका आरोपित हुन् ।"
पलायन हुँदै बीपीका दक्ष चिकित्सक,"(सुनसरी)  धरानस्थित बीपी कोइराला स्वास्थ्य विज्ञान प्रतिष्ठानमा सहज रूपमा काम गर्ने वातावरण नपाएपछि पाँच वर्षको अवधिमा ५० जनाभन्दा बढी योग्य तथा सक्षम चिकित्सक पलायन भएका छन् ।प्रतिष्ठान स्वायत्त संस्था मात्र नभएर अन्तर्राष्ट्रियस्तरका अन्य विभिन्न विश्वविद्यालय र मेडिकल कलेजसँग भगिनी सम्बन्ध रहेकाले अधिकांश चिकित्सक वृत्तिविकासका लागि आउने गरेका थिए । पछिल्लो दशकमा बढ्दो भ्रष्टाचार, आर्थिक अनियमितता र पदाधिकारीको मनोमानीका कारण प्रतिष्ठानको साख गिर्न थालेको छ । राजनीतिक खिचातानी, विभागैपिच्छे अनेक समस्याका चाङ, पदाधिकारीहरूबीच तालमेल हुन छाडेको छ ।योग्य र दक्ष चिकित्सकलाई अग्रज भनिएका चिकित्सकले काम गर्ने वातावरण सिर्जना गर्नुको सट्टा हतोत्साहित गर्ने गरेको, नेपालबाहिरको मेडिकल युनिभर्सिटीबाट एमडी, डीएम, एसीएच गरेर प्रतिष्ठानमै सुपर स्पेसियालिटी सेवा दिने उद्देश्यले आएका चिकित्सकलाई पदाधिकारी र व्यवस्थापनले आवश्यक मेडिकल उपकरणसमेत उपलब्ध गराउन नसक्दा प्रतिष्ठानबाट पलायन हुने चिकित्सकको संख्या बर्सेनि बढ्दो छ ।टाउको, मुटु, मिर्गौला, फोक्सो, स्नायु, हाडजोर्नी, नाक, कान, घाँटी, मानसिक रोग, स्त्री तथा प्रसूति, शल्यक्रिया, रेडियोलोजी, बालरोगसम्बन्धी विशेषज्ञ चिकित्सकदेखि विशिष्ट उपचार सेवा दिने चिकित्सकहरूले छाड्न थालेको प्रतिष्ठानकै कर्मचारी प्रशासनबाट प्राप्त तथ्यांकले देखाएको छ ।भारतको नयाँदिल्लीस्थित अखिल भारतीय आयुर्विज्ञान संस्थान (एम्स) को मोडलमा २९ वर्षअघि भारतनेपाल मैत्री परियोजनाअनुसार धरानमा स्थापना गरिएको हो । नन्प्राक्टिसिङ विश्वविद्यालयका रूपमा स्थापित बीपीका चिकित्सकले प्रतिष्ठान प्रवेशद्वार बाहिरका कुनै पनि निजी मेडिकल कलेज, नर्सिङ होम वा क्लिनिकमा अभ्यास गर्न पाउँदैनन् । प्रतिष्ठानबाहिर चिकित्सककीय अभ्यास गर्नेले सामाजिक दायित्वका लागि निःशुल्क सेवा भने दिन पाउँछ । प्रतिष्ठानका चिकित्सक, नर्स र कर्मचारीलाई सरकारले तलबभत्ता सुविधा दिँदैन । प्रतिष्ठान आफैंले कमाएर संकलन भएको पैसा नै चिकित्सक, नर्स र कर्मचारीले तलबको रूपमा लिने गरेका छन् ।प्रतिष्ठानले एक दशकअघि नै योग्य दक्ष चिकित्सकलाई पलायन हुनबाट रोक्न अनेक प्रयास गरेको थियो । प्राध्यापक तहका चिकित्सकलाई तलबजति नै अतिरिक्त मासिक एक लाख रुपैयाँ थपिदिने गरेको छ । त्यसका अतिरिक्त प्रतिष्ठानले पेइङ सेवा पनि सञ्चालन गर्दै आएको छ । पेइङ सेवामा जनरल सेवामा भन्दा दोब्बर शुल्क लाग्छ । पेइङ सेवामा संलग्न चिकित्सक, नर्स र कर्मचारीले भने निश्चित प्रतिशत कमिसन पाउने गरेका छन् ।प्रतिष्ठानका एक वरिष्ठ चिकित्सकले भने, तर पछिल्लो समयमा कोरोना महमारी र विभिन्न कारणले पेइङ सेवा पनि प्रभावित भएको छ । प्रतिष्ठानले योग्य चिकित्सकलाई रोक्न पेइङ सेवाको अवधारणा ल्याएको हो तर योग्य चिकित्सक अडिने वातावरण बन्नुको सट्टा झन् बिग्रँदै गएकाले पलायन हुनेको लर्को लागेको छ ।बीपी प्रतिष्ठानको मुख्य उद्देश्य बिरामी उपचार सेवा, चिकित्साशास्त्र अध्ययनअध्यापन र रोगव्याधिसम्बन्धी वैज्ञानिक खोज अनुसन्धान गर्नु हो । ती वरिष्ठ चिकित्सकले भने, प्रतिष्ठानमा पैसा कमाउन चाहनेभन्दा सेवा गर्न चाहने चिकित्सक छन् तर सेवा दिनका लागि पदाधिकारी, व्यवस्थापन र सरकारले अवसर, वातावरण जुराइदिनुपर्ने हो । त्यो पनि नभएपछि यहाँ हल्लिएर त उसले जानेको ज्ञान पनि निरर्थक मात्र हुँदैन, बिर्सन्छ ।प्रतिष्ठानभित्र सुपर स्पेसियालिटी सेवा दिन सक्ने चिकित्सक नभएका होइनन् । तर अझैसम्म पनि उनीहरूको योग्यता, दक्षता र क्षमता प्रदर्शन गर्ने गरी मेडिकल उपकरण नै नभएपछि सामान्य उपचार सेवामा सीमित भएका छन् । प्रतिष्ठानमा अझै पनि ४५ प्रतिशत चिकित्सकको दरबन्दी रिक्त छ । बीपी प्रतिष्ठान शुद्धीकरण अभियान तथा संयुक्त संघर्ष समितिका संयोजकसमेत रहेका स्त्री तथा प्रसूति विभागका चिकित्सक डा एसपी रिमालले भने, राम्रा चिकित्सकले काम गर्ने वातावरण नपाउँदा पलायन हुने फ्याकल्टीहरू एकतिहाइ छन् ।हाल कार्यरत विभिन्न विभागका राम्रा चिकित्सक पनि पलायन हुने तयारीमा छन् । तलब थोरै भयो भनेर ती चिकित्सकहरू पलायन भएका होइनन्, काम गर्ने उचित वातावरण नपाएर पलायन भएका हुन् । उनले प्रतिष्ठानको अवस्था सुध्रिएमा र काम गर्ने वातावरण र अवसर पाएमा ती पलायन भएका चिकित्सक फर्केर आउन पनि सक्ने बताए । प्रतिष्ठान आफैंमा मुलुककै स्वास्थ्य मापदण्ड बनाउन सक्ने ब्रान्ड का रूपमा स्थापित भएकाले यहाँ कार्यरत चिकित्सकलाई अन्तर्राष्ट्रिय मेडिकल युनिभर्सिटी र कलेजहरूले समेत सहजै स्विकार्ने, अध्ययनअनुसन्धानमा अब्बल र बिरामी उपचारको अभ्यास गर्ने उपयुक्त थलो भएकाले सुरुमा आकर्षित हुने गरेका छन् ।यसैबीच प्रतिष्ठानबाट योग्य दक्ष चिकित्सक पलायन हुने क्रम बढेपछि नागरिक समाज, धरानका राजनीतिक दलका प्रतिनिधि, सरोकारवाला, बुद्धिजीवी, जनप्रतिनिधिहरूले चिन्ता व्यक्त गरेका छन् । महेन्द्र बहुमुखी क्याम्पसका पूर्वक्याम्पस प्रमुख र धरानका पूर्वमेयरसमेत भएका बुद्धिजीवी कुमारबहादुर कार्कर्लीे भने, प्रतिष्ठानका राम्रा चिकित्सक पलायन हुनबाट रोक्न सबैले गम्भीर भएर लाग्नुपर्ने देखिएको छ । राम्रा डाक्टरलाई अड्याउने र गलत प्रवृत्ति भएकाहरूलाई नंग्याउनुपर्ने भएको छ । यसका लागि आजैदेखि तयारी गर्नु ढिलो गर्नु हुँदैन ।उनले बीपी प्रतिष्ठानका पदाधिकारी र अस्तव्यस्त व्यवस्थापनको समस्या समाधान गर्न नसक्नु र पदाधिकारीलाई कारबाही गर्न नसक्नु सरकारको नालायकीपन भएको बताए । सरकारले नै गठन गरेर पठाएका उच्चस्तरीय कार्यदलले तयार पारेका प्रतिवेदनका आधारमा प्रतिष्ठानका पदाधिकारीलाई सरकारले किन कारबाही गर्न सकिरहेको छैन, सरकारले कि पदाधिकारीलाई क्लिन चिट देओस् कि कारबाही गरोस्, उनले भने । बीपी प्रतिष्ठान संयुक्त संघर्ष समितिका संयोजक राजेन्द्र शर्माले प्रतिष्ठानका सक्षम तथा योग्य चिकित्सकका लागि जनताले साथ दिने बताए । उनले भने, अझै पनि चिकित्सा क्षेत्रलाई सेवाको भावले हेर्ने दक्ष चिकित्सक छन् तर तिनले बिरामी उपचार गर्दा आवश्यक मेडिकल उपकरण अभाव भएपछि त्यत्तिकै भौंतारिरहेका छन् । रेडियोलोजी विभागमा चार महिनाअघिमात्र रेडियोलोजीअन्तर्गतकै टाउकोको मस्तिष्कमा हुने रोग निवारणका लागि कुनै शल्यक्रिया नगरी रगतको नसामार्फत तार पठाएर गरिने आधुनिक प्रविधि पढेर आएका एक चिकित्सक यतिबेला सामान्य एक्सरे भिडियोमा दिन बिताइरहेका छन् । एमसीएच गरेका ती चिकित्सकले मस्तिष्काघात भएका बिरामी उपचारका लागि क्याथल्याबको माग गरे पनि व्यवस्थापन पक्षले बेवास्ता गरेपछि उनको योग्यता दक्षताअनुसार काम गर्ने वातावरण सिर्जना भएको छैन । एमालेका नेता मीन सुब्बाले राम्रा र योग्य चिकित्सकहरूको पक्षमा आफू रहेकाले गलत गतिविधि गर्ने चिकित्सकलाई सामाजिक बहिष्कार आवश्यक रहेको बताए । महिला सञ्जाल धरानकी अध्यक्ष चेतना श्रेङले पनि गलत प्रवृत्ति भएका चिकित्सकहरूको भण्डाफोर गर्न आवश्यक रहेको र योग्य दक्ष चिकित्सकलाई प्रतिष्ठानबाट पलायन हुनबाट रोक्न अरू उपाय खोज्नुपर्ने बताइन् ।"
बेसहारालाई सहयोग जुट्दै,"(दाङ)  माबुबाको निधनपछि अलपत्र कोइलाखानी मजदुरका बालबालिकालाई विभिन्न क्षेत्रबाट सहयोग जुट्न थालेको छ । उनीहरूको अवस्थाबारे समाचार प्रकाशित भएपछि दैलेख घर भएका अर्थ मन्त्रालयका उपसचिव गगनबहादुर विकले २० हजार रुपैयाँ सहयोग गरेका छन् । दयनीय अवस्थाबारे समाचार पढेपछि उनीहरूलाई सहयोग गरेको विकले बताए ।कान्तिपुर दैनिकमा समाचार प्रकाशित हुनेबित्तिकै पूर्वप्रधानमन्त्री एवं नेकपा समाजवादीका अध्यक्ष माधवकुमार नेपालले दाङ१ का संघीय सांसद् मेटमणि चौधरीलाई फोन गरी अवस्था बुझ्न आग्रह गरेका थिए । चौधरी भोलिपल्टै बालबालिकाको घर पुगेर उनीहरूको भविष्य निर्माणमा आवश्यक सहयोग गर्ने प्रतिबद्धता जनाएका थिए । बालबालिकालाई पालनपोषण र पठनपाठनमा के गर्न सकिन्छ भन्नेबारे हामीले छलफल गरिरहेका छौं, उनले भने, अवस्था साह्रै दयनीय रहेछ । उनीहरूको शिक्षामा सहयोग र अभिभावकत्व आवश्यक देखिएको छ । घोराही उपमहानगरपालिका४ का अध्यक्ष भीमबहादुर सार्की पनि बालबालिकाको घरमा पुगेर आवश्यक सहयोग गर्ने प्रतिबद्धता जनाएका छन् । आवश्यक लत्ताकपडा दिँदै उनले थप सहयोग गर्ने आश्वासन दिएका छन् । आवश्यक परेमा बालबालिकालाई अभिभावकत्व दिएर पठनपाठनको जिम्मेवारी लिन सकिन्छ, उनले भने, घरमै राखेर पढाउने या गाउँमै पढ्न सहयोग गर्ने भन्नेबारे छलफल हुँदै छ । एसओएस बालग्राम सुर्खेतका निर्देशक मुकुन्द गिरीको नेतृत्वमा आएको एक टोलीले बालबालिकाको अवस्थाबारे अध्ययन गरी आवश्यक प्रक्रिया अघि बढाएको छ । तत्काल सुर्खेतमा खाली ठाउँ नभएकाले इटहरी बालग्राममा पठाउनेबारे छलफल भइरहेको छ, गिरीले भने, सबै कागजात तयार भएपछि इटहरी बालग्राममा राख्ने कुरा भइसकेको छ । उनीहरूको संरक्षणका लागि हामी गम्भीर छौं । दिदीघर बाल संरक्षण गृह तुलसीपुरकी सञ्चालक स्यानी चौधरीले पनि आवश्यक परेमा ठूलो उमेरका बालबालिकालाई संरक्षण दिन तयार रहेको बताइन् । घोराही१९ तिर्साङका ४१ वर्षीय मोहनलाल कामीको ०७७ फागुन १० मा स्थानीय राम्चे कोइलाखानीमा च्यापिएर मृत्यु भएको थियो । एक वर्ष नबित्दै उनकी ३३ वर्षीया श्रीमती शान्तिको गत मंसिर २८ मा एक्कासि निधन भएपछि चार बालबालिका अलपत्र परेका हुन् । मोहनलालको मृत्यु हुँदा शान्ति १७ दिनकी सुत्केरी थिइन् । त्यतिबेला जन्मेकी सोनिया अहिले ११ महिना पुगेकी छन् । अहिले घरमा १३ वर्षीय दीपक, ११ वर्षीया शर्मिला, ६ वर्षीय अशोक र ११ महिनाकी सोनिया मात्रै छन् । सदरमुकाम घोराहीबाट २१ किमि उत्तरको तिर्साङ गाउँ विकट छ । दीपकको सानो घर र थोरै घरबारी छ । वर्षमा एक बाली लाग्ने मकैले एक महिना पनि खान पुग्दैन । दीपक ४, शर्मिला २ र अशोक १ कक्षा पढ्छन् । बालबालिका आफन्तको संरक्षणमा रहेका छिमेकी अमृता विकले बताइन् ।"
अतिरिक्त शुल्कबारे प्रहरी अनुसन्धान,"मोरङ (कास) विराटनगरको नोबेल मेडिकल कलेजले एमबीबीएसमा भर्ना भएका विद्यार्थीसँग अतिरिक्त शुल्क लिएको विषयमा जिल्ला प्रहरी कार्यालय मोरङले अनुसन्धान थालेको छ । अनुसन्धान गरेर विद्यार्थीसँग अतिरिक्त शुल्क लिएको पाइए प्रहरीले कलेज सञ्चालकलाई कारबाहीको दायरामा ल्याउने भएको हो । जिल्ला प्रशासन कार्यालयले शुक्रबार आन्दोलनरत विद्यार्थी संगठनसँग छलफल गरेर जिल्ला प्रहरीलाई अतिरिक्त शुल्क असुलेको विषयमा छानबिन गरी कारबाहीको दायरामा ल्याउने निर्णय गरी पत्राचार गरेको थियो । प्रजिअ काशीराज दाहालले चिकित्सा शिक्षा आयोगले तोकेभन्दा बढी शुल्क कलेजले असुली गरेको भए कारबाही अघि बढाउन गृह मन्त्रालयले बिहीबार पठाएको पत्रअनुसार प्रहरी कार्यालयलाई कारबाहीका लागि पत्राचार गरिएको बताए । मोरङका प्रमुख प्रहरी उपरीक्षक जनार्दन जीसीले एक साताभित्र अनुसन्धान गरेर अतिरिक्त असुली गरेको पाइए कारबाहीको दायरामा ल्याउने बचन दिए । पठनपाठन सुरु नै नगरी कलेजले आयोगले तोकेभन्दा विपरीत चार लाख ८२ हजार अतिरिक्त शुल्क बुझाउन दबाब दिएपछि अभिभावक तथा विद्यार्थीले प्रदेश १ का मुख्यमन्त्री, मन्त्रीदेखि जिल्ला प्रशासनमा ज्ञापनपत्र बुझाएर मंसिर १९ गतेदेखि संघर्ष गर्दै आएका छन् । पीडित विद्यार्थीको आन्दोलनमा नेपाल विद्यार्थी संघ, अनेरास्ववियु, अखिल क्रान्तिकारी, नेकपा (एकीकृत समाजवादी) को भ्रातृ संगठन अनेरास्ववियु, समाजवादी विद्यार्थी युनियन मोरङसहितले समर्थन जनाएका छन् । जिल्ला प्रशासन कार्यालयको निर्देशनमा पुस ११ देखि पठनपाठन सञ्चालन गरेको कलेजले अतिरिक्त शुल्क नबुझाएको भन्दै १४ देखि पठनपाठनमा रोक लगाएको छ ।"
गीतसंगीतको निरन्तर चोरी,"संगीतज्ञ अम्बर गुरुङले उहिल्यै सुनको तारा खसाउने गीत र अन्तर्वार्ता र अनुभव लेखमार्फत गीतसंगीत चोरीबाट आफू आजित भएको दुखेसो पोखेका थिए । प्रविधिले फड्को मारेसँगै गीत प्रसारणका माध्यमहरू परिवर्तन भएका छन्, तर अम्बर गुरुङको पुस्ता र अहिलेको पुस्ताको अनुभवमा भने खासै भिन्नता आउन सकेको छैन । बजारमा उस्तैउस्तै सुनिने गीतहरू छ्यापछ्याप्ती भेटिन्छन्, सुन्नेहेर्नेले कुनको चोरी वा नक्कल कसले गरेको हो भनेर खुट्याउनै नसक्ने गरी । गुरुङको बेलाको तुलनामा अहिले आमसञ्चार माध्यमको व्यापक विस्तार भएकाले गीतसंगीत चोरीका घटना सार्वजनिक हुने क्रम बढेको छ । यो समस्याको समाधानको उपाय भने पत्ता लगाउन सकिएको छैन । उसो त, बौद्धिक चोरी रोक्ने उपाय यही हो भन्न सकिँदैन पनि । यो संसारभरि नै धेरै हदसम्म समाजस्रष्टाको चेतनामै भर पर्छ, तर यस विषयमा निरन्तर छलफल भने भइरहनुपर्छ । अम्बर गुरुङदेखि आजसम्म आइपुग्दा गीतसंगीतको चोरीको निरन्तर बहसले यसको सुनुवाइका लागि संस्थाहरूको परिकल्पना भने गर्यो, जुन आफैंमा उपलब्धि नै हो । राष्ट्रिय लोक तथा दोहोरी गीत प्रतिष्ठान र गीतकार तथा संगीतकारहरूका विभिन्न संघसंस्था यसै बहसका उपज हुन् । यसले कम से कम पहिलेजस्तो सृजना चोरी हुँदा स्रष्टाहरू एक्लैएक्लै लड्नुपर्ने बाध्यताको अन्त्य गरेको छ । अहिले यो समस्यासँग जुध्नुपरे स्रष्टाहरूले संस्थागत साथ पाउँछन्, यिनै संस्थाले चोरी भएको होहोइन भन्ने छिनोफानो पनि गरिदिन्छन् । अदालत जान सहजीकरणसमेत गर्छन् । तर, हाम्रोमा गीतसंगीत चोरीका घटना सार्वजनिक हुँदा पनि, चोर्नेहरूलाई पटक्कै लज्जाबोध हुँदैन, दर्शकश्रोताहरूले पनि यस विषयलाई सामान्य मान्ने गरेका छन् । गीतसंगीत चोरी गरेको प्रमाणित भए पनि, कानुनअनुरूप कारबाही भएका उदाहरण कमै छन् । यस्ता मुद्दाहरू प्रायः आर्थिक लेनदेनबाटै टुंग्याइने गरिन्छन् । एउटा स्रष्टा कानुनी लडाइँका लागि तम्सिए पनि, त्यसमै लागिरहन व्यावहारिक हुँदो रहेनछ भन्ने सहमति खोज्ने यस्तो प्रवृत्तिले उजागर गर्छ । हुन पनि, आफ्नो सृजनशील समय जोगाउने ध्याउन्नमै हुन्छन् स्रष्टाहरू । त्यसले गर्दा बौद्धिक चोरी समाधानको उपाय कानुनी बाटो मात्र पनि हुन्न । यसलाई नैतिकताको कसीमा राखेर हेर्नुपर्ने हुन्छ । तर यस मामिलामा हामी निकै कमजोर छौं, स्थापित स्रष्टाहरू नै चोरीमा संलग्न हुँदा पनि दर्शकश्रोताले तिनमाथि प्रश्न उठाउन सकेका छैनन् । सर्जक र पाठकदर्शकश्रोतामाझ प्रतिलिपि अधिकार र बौद्धिक चोरीको बुझाइ र मान्यतालाई स्थापित गर्नु आजको सबैभन्दा ठूलो चुनौती बनिरहेको छ । कुनै चलचित्र रिलिज हुनुअघि चलचित्र विकास बोर्डअन्तर्गतको सेन्सर बोर्डले पास गर्नुपर्छ, तर गीतसंगीतको हकमा यस्ता नियामक निकाय अस्तित्वमा छैनन् । रेडियो नेपालको दबदबा हुँदा केही हदसम्म यसले नियामक निकायको काम गरेको थियो । स्रष्टाहरूले श्रेय पाउँथे, गीतसंगीत उत्पादनका माध्यमहरू निकै कम थिए । एफएम, क्यासेट, सीडी हुँदै युट्युबजस्ता डिजिटल माध्यमसम्म आइपुग्दा, गीत जसले पनि सहजै उत्पादन र प्रसारण गर्न सक्ने भएको छ । जुनै प्रयोजनका लागि पनि अरूका शब्द, धुन र लय प्रयोग गर्न सजिलो भएको छ । पछिल्ला वर्षहरूमा म्युजिक कम्पनी बढिरहेका छन्, यससँगै प्रतिलिपि अधिकार कोसँग रहने भन्ने विवाद पनि चर्किरहेको छ । गीतसंगीत सृजनामा गीतकार, संगीतकार, गायकगायिका, म्युजिक कम्पनीलगायतको समय र मिहिनेत उत्तिकै परेको हुन्छ तर प्रतिलिपि अधिकार भने हाम्रोमा प्रायः लगानीकर्ताले आफ्नो पोल्टामा पार्ने गरेका छन् । आम्दानी र स्रष्टाहरूको जीविकासँग प्रत्यक्ष जोडिएको प्रतिलिपि अधिकार कोसँग हुने भन्ने पक्षमा स्पष्ट नभए गीतसंगीत चोरी हुँदा कसको आर्थिक नोक्सानी भइरहेको छ भन्ने निर्क्योल गर्न सकिन्न । स्रष्टाहरूको आर्थिक सुरक्षाका लागि पनि यस क्षेत्रमा प्रतिलिपि अधिकारको बाँडफाँट र रोयल्टीका विषयमा एकरूपता ल्याउनु आवश्यक छ । यसका लागि सम्बन्धित क्षेत्रका व्यक्ति तथा संघसंस्था आफैं अग्रसर हुनु जरुरी छ । बौद्धिक सम्पत्तिको चोरी गीतसंगीतमा मात्र सीमित छैन । हाम्रोमा विश्वविद्यालयका थेसिसहरू सहजै किन्न पाइन्छन्, विश्वविद्यालयकै कतिपय प्राध्यापकले अरूको हुबहु सारेर थेसिस, लेख बनाएका बारे बारम्बार चर्चापरिचर्चा भइरहन्छ । यस्तो चर्चाले बौद्धिक सम्पत्तिको अधिकार र संरक्षणको बहसलाई केही हदसम्म अघि बढाइरहेको छ, धेरैलाई यसबारे जानकारी पनि दिइरहेको छ । सर्जकलाई प्रोत्साहन तथा आर्थिक सुरक्षा दिन बौद्धिक सम्पत्तिमाथि निश्चित समयको एकाधिकार दिइने विश्वव्यापी मान्यताकै आधारमा नेपालमा प्रतिलिपि अधिकारसम्बन्धी हाल प्याटेन्ट, डिजाइन तथा ट्रेडमार्क ऐन२०२२, प्रतिलिपि अधिकार ऐन२०५९ तथा प्रतिलिपि अधिकार नियमावली२०६१ प्रचलनमा छन्, जसले न्यायालयको बाटो खोलिदिएका छन् । तर, बौद्धिक सम्पत्तिको अधिकारसम्बन्धी चेतना विस्तार नभएसम्म सृजनाको संरक्षण र संवर्द्धन हुन सक्दैन । बौद्धिक चोरी निरुत्साहित गर्न निरन्तर आवाज उठाइरहनुको विकल्प छैन ।"
मन्त्रीको गैरजिम्मेवार अभिव्यक्ति,"राउटेका सरोकारआफूलाई जंगलको राजा मान्ने, जंगलमा पनि एकै ठाउँमा स्थायी बसोबास नगर्ने, फिरन्ते, यायावर शैलीमा जीवन जिउने, लोपोन्मुख जाति हो राउटे । सरकारले यो समुदायलाई ३३ महिनामा सामाजिक सुरक्षाभत्ता दिन्छ । तर राजमती राउटेले भने विवाह भएको ४ वर्ष बितिसक्दा पनि राज्यले हरेक नागरिकलाई उपलब्ध गराउने नागरिकता नपाएको समाचार यसै दैनिकमा प्रकाशित छ । राजमती राउटेले सामाजिक सुरक्षा भत्ता मात्र होइन, राज्यले उपलब्ध गराउने अधिकांश सुविधाबाट पनि वञ्चित हुनुपरेको छ । दुई वर्षअघि विवाह भएर आएकी सत्याले पनि नागरिकता नभएकै कारण विभिन्न खाले सीपमूलक तालिम, स्वास्थ्य सेवाका विभिन्न कार्यक्रम र स्थानीय तहबाट सञ्चालन हुने महिलासम्बन्धी कार्यक्रमसँगै गैरसरकारी संस्थाले चलाउने कार्यक्रममा पनि नागरिकता नहुनु बाधक बनेको छ । विदेशी महिला विवाह गरेर ल्याएका राउटेहरूले आफ्ना श्रीमतीका लागि नागरिकताको जोहो गरिदिँदैनन् । प्रशासनिक झन्झटका कारण पनि श्रीमान्ले ध्यान नदिँदा महिलाहरू नागरिकताबाट वञ्चित हुनुपरेको छ । उनीहरूबाट जन्मेका छोराछोरीले सामाजिक भत्ता पाउँछन्, नागरिकता पाउँछन् तर उनीहरूको भने नागरिकता छैन । राउटे आफैंअघि सरेर नागरिकता बनाउनका लागि प्रशासनिक झन्झट नमोल्ने अवस्था देखिएको छ, त्यसैले स्थानीय सरकार आफैं अघि सरेर उनीहरूलाई नागरिकता दिलाउन पहल गर्नुपर्छ । यसो भएमा लोपोन्मुख जाति राउटेको नागरिकता समस्या हल हुने थियो । वीरेन्द्र सुवाल, ब्यासी, भक्तपुर"
तीन तहको निर्वाचन एकै पटक,"स्थानीय निकायमा जनप्रतिनिधिको पदावधि सकिनै लाग्दा सरकार र राजनीतिक दलहरू कानमा तेल हालेर बसेका छन्, यद्यपि निर्वाचन आयोगले सरकारलाई सचेत गराइसकेको छ । निर्वाचन कहिले गर्ने भन्ने कानुन र संविधानको प्रावधान बाझिएको छ । कानुनले पदावधि समाप्त हुनुभन्दा दुई महिनाअगाडि निर्वाचन गर्नुपर्ने व्यवस्था गरेको छ भने वर्तमान संविधानले ६ महिनाभित्र गराइसक्ने भनेको छ । कानुनमा भएको प्रावधानअनुसार निर्वाचन गर्दा जनपक्षीय हुनेछ तर यसका लागि राजनीतिक दलहरू एकमत भएमा मात्र सम्भव छ । तर, दलहरूको अहिलेसम्मको रवैया हेर्दा समयमै चुनाव हुने कुरा शतप्रतिशत असम्भव देखिन्छ । यदि त्यसो भएमा आगामी जेठ पहिलो हप्तादेखि स्थानीय तह जनप्रतिनिधिविहीन हुनेछन् । यसो हुनुमा विभिन्न दलको आआफ्नो स्वार्थ होला, तर यस्तो रणनीतिले दलहरूलाई कुन स्थानमा पुर्याउने हो त्यो निर्वाचनमा मापन हुने नै छ । नागरिकले संघीयताको स्वाद चाखिसकेका छन् तर यहाँ प्रणाली फेरियो, प्रवृत्ति फेरिएन । राजनीतिक पात्र उनै रहिरहे । निर्वाचन एक प्रणाली हो, यो गर्नैपर्छ । हाम्रोजस्तो गरिब देशमा सबै तहका निर्वाचन एकै समयमा किन नगर्ने भन्ने बहस पनि अब सुरु हुनुपर्छ । तीनै तहका निर्वाचन एकै समयमा गर्दा कम खर्चिलो र सहज हुनेछ । तीन पटक हुने निर्वाचनमा खर्च हुने रकम अर्बौंमा जानेछ, यद्यपि सबै काम एकै समयमा वा अलग अलग दिनहरूमा सम्पन्न गर्ने हो भने खर्च बच्नेछ र बचत रकमलाई विकास निर्माणमा खर्चिंदा मनासिब हुने थियो । सत्तारूढ र प्रतिपक्ष दलहरूले यस विषयमा सोच्ने बेला आएको छ । एक पटक सबै दलले आआफ्ना दाउपेच, रणनीति र स्वार्थलाई हटाएर एकमत भएर निर्णय गर्ने बेला आएको छ । संघ र प्रदेशको निर्वाचन पनि अब एक वर्षमा गर्नैपर्नेछ सोही समयमा तीनै तहका निर्वाचन सम्पन्न गरौं, यसो गर्दा आकाश खसिहाल्ने छैन किनकि देश अहिले आर्थिक संकटमा छ । कोरोना कहरले थलिएको अर्थतन्त्रलाई उकास्न पनि टेवा पुग्नेछ । जनप्रतिनिधि नहुँदा पनि एक वर्षलाई कर्मचारीले धान्नेछन् । सबै दल, सरकार र बुद्धिजीवी वर्ग तथा निर्वाचन आयोगसमेत बसेर यस विषयमा गहन छलफल गरी एकमत भई आगामी निर्वाचन एकै पटक सम्पन्न गर्नेतर्फ लाग्ने कि ! यसतर्फ सम्बन्धित निकायको समयमै ध्यान जाओस्, अन्यथा देश चरम आर्थिक संकटतर्फ धकेलिनेछ । भुवनसिंह पाण्डे, बूढानीलकण्ठ८, काठमाडौं"
सिटामोल अभाव : जिम्मेवार को ?,"केही दिनअघि सिटामोलको अभाव भएको खबर सार्वजनिक भएको थियो । लगत्तै प्रधानमन्त्री शेरबहादुर देउवाले गृहमन्त्री तथा मुख्य सचिवलाई सिटामोललगायत औषधि सहज आपूर्ति व्यवस्था मिलाउन निर्देशन पनि दिएको सुनियो । तर, बजारमा अझै सिटामोलको अभावै छ । कोरोना कहरबाट विश्व नै आक्रान्त भइरहेका बेला, हरेक देशले आफ्नो नागरिकका लागि अति आवश्यक स्वास्थ सामग्रीको जोहो गरिरहेका छन् । तर, नेपालमा भने सरकारले अति आवश्यक औषधिको जोहो पनि गर्न सकेको छैन । सरकारले भन्ने बेलामा कोभिडसँग लड्न पूर्ण पूर्वतयारी गरेको छ भन्ने अनि हालत यस्तो छ, अति समान्य सिटामोलको आपूर्ति पनि सहज बनाउन सकेको छैन । न त कोरोना विरुद्धको खोप नै छिटोछिटो लगाउन सकिएको छ । खोप गोदाममै छ, बाहिर खोप लगाउनेहरूको भीड छ तर जनशक्ति थपेर सहज तरिकाले लगाउन सकिएको छैन ।ओमिक्रोन फैलिरहँदा, सिटामोलको माग अत्यधिक छ जबकि मागअनुसारको आपूर्ति हुन सकेको छैन । नेपाल औषधि लिमिटेडले सिटामोल उत्पादन र आपूर्ति गर्नुपर्ने हो तर क्षमताअनुसार उत्पादन गरेको छैन । बजारको मागको पनि उसलाई मतलब छैन । बजारमा माग र उत्पादन क्षमता भएर पनि उत्पादन नगर्ने वा गर्न नसक्ने लिमिटेडका कर्मचारीहरूलाई सरकारले प्रश्न गर्नु पर्दैन ? उनीहरूको गल्ती देखिए कारबाही गर्नु पर्दैन ? यसरी अभाव सृजना गर्न मिल्छ ? कतै निजी कम्पनीको फाइदाका लागि लिमिटेडले उत्पादन कम गरेको त होइन ? अनि कतिपय व्यवसायीले कृत्रिम अभाव सृजना गरेर कालोबजारी पो गरिरहेका छन् कि ? यस्ता कुरामा सरकार सतर्क रहनुपर्छ । छानबिन गर्दा कालोबजारी गरेको प्रमाणित भए, कानुनी कारबाहीको दायरामा ल्याउनुपर्छ ? अनि औषधि लिमिटेडले किन क्षमताअनुसार उत्पादन गरिरहेको छैन त्यो पनि पत्ता लगाइयोस् । रामेश्वर बासी, चाँगुनारायण९, ताथली"
"लोकतन्त्र, निर्वाचन र सरकार","लोकतन्त्र जनताको शासन हो । जनताले आफूले चुनेका प्रतिनिधिहरूमार्फत शासन गर्छन् । जनताले निश्चित अवधिमा दलहरूको मूल्यांकन गरी जनादेश दिने गर्छन् । निर्वाचनबाट जनताले सरकारको र दलहरूले आफ्नो मूल्यांकन गर्न पाउँछन् । तसर्थ आवधिक निर्वाचनलाई लोकतन्त्रको मूल विशेषतामध्ये एक मानिन्छ । आगामी बाह्र महिनाभित्र तीनै तहका निर्वाचन सम्पन्न गर्नुपर्नेछ । अहिले निर्वाचनको विषयलाई लिएर विभिन्न चर्चा हुन थालेका छन् । निर्वाचन आयोगले वैशाखमा स्थानीय तहको निर्वाचन गर्ने गरी सरकारलाई सिफारिस गरेको छ । सरकारमा संलग्न दलहरूबीच छलफल, विचारविमर्श भइरहेको छ । वैशाखमा स्थानीय तहको निर्वाचन गर्ने वा केही पछि सार्ने, स्थानीय तहभन्दा पहिले प्रतिनिधिसभा निर्वाचन गर्ने वा तीनै तहका निर्वाचन एकै पटक गर्नेजस्ता विषय चर्चामा छन् । विभिन्न राजनीतिक दल र नेताहरूका विविध धारणा सार्वजनिक भइरहेका छन् । नेपालको संविधानले स्थानीय तहका पदाधिकारीहरूको अवधि निर्वाचित भएको मितिले पाँच वर्ष हुने व्यवस्था गरेको छ । सम्बन्धित कानुनले चरणबद्ध निर्वाचन भएमा पहिलो चरणको निर्वाचनका लागि घोषणा भएको मितिलाई गणना गर्ने गरेको छ । संविधान र सम्बन्धित कानुनबमोजिम स्थानीय तहका कार्यपालिका र व्यवस्थापिकाको कार्यकाल आगामी जेठ ५ गते समाप्त हुन्छ । सो अवधिभित्रै स्थानीय तहको निर्वाचन सम्पन्न गरिसक्नुपर्छ । अन्यथा राजनीतिक रिक्तताको अवस्था सृजना हुन्छ । हामीले संघीय लोकतान्त्रिक गणतन्त्रात्मक व्यवस्था अंगीकार गरेका छौं । संघीयताले तीनै तहमा कार्यपालिका र व्यवस्थापिकाको प्रबन्ध गरेर राज्यको संरचना र राज्यशक्तिको बाँडफाँट गरेको छ । तीनै तहका व्यवस्थापिकाका रूपमा संघमा प्रतिनिधिसभा र राष्ट्रिय सभा गरी संघीय संसद्, प्रदेशमा प्रदेश सभा र स्थानीय तहमा नगरगाउँ सभा क्रियाशील छन् । तीनै तहका सरकार र व्यवस्थापिकाले संविधानका अनुसूची बमोजिम एकल र साझा रूपले अधिकारको प्रयोग गर्ने गरी संघ, प्रदेश र स्थानीय तहबीच अन्तरसम्बन्ध कायम गरिएको छ । तीनै तहले संविधान र कानुनमा निर्दिष्ट अधिकारको प्रयोग गरी सेवा प्रदान गर्ने गरेका छन् । कुनै पनि तहको सरकार वा व्यवस्थापिकाको रिक्तताले कानुन बमोजिम जनताले सेवा प्राप्त गर्ने हक कुण्ठित हुने, तीनै तहबीच राज्यशक्तिको बाँडफाँट र अन्तरसम्बन्ध असन्तुलिन हुने अनि संघीयता कमजोर हुने हुँदा संविधानले कुनै पनि तहको व्यवस्थापिका वा सरकारको रिक्तताको कल्पनासम्म गरेको छैन । स्थानीय तहको कार्यपालिका वा व्यवस्थापिकाको रिक्तताले संघीय लोकतान्त्रिक गणतन्त्रको भावनामा प्रतिकूल प्रभाव पर्ने हुन्छ । स्थानीय तहबाट सम्पादन हुने सबै कार्य निर्वाचित जनप्रतिनिधिबाट मात्र हुने कानुनी व्यवस्था भएको हुँदा प्रतिनिधिको अभावमा अन्य कुनै प्रशासनिक, राजनीतिक संयन्त्र वा समितिबाट कार्य सम्पादन हुन सक्दैन । समयमा निर्वाचन हुन नसके संविधानको अनुसूची८ मा उल्लिखित स्थानीय तहको अधिकारको सूचीका कार्यहरूमा व्यवधान हुनेछ । यसले स्थानीय तहको कानुन एवं नीतिनिर्माण, स्थानीय सञ्चित कोष, स्थानीय बजेट, कर लगाउने, असुली गर्ने, ऋण लिने, विकासनिर्माण सम्बन्धी कामहरू अवरुद्ध हुनेछन्Ù आम जनताका नागरिकता, राहदानी, जन्ममृत्युविवाह दर्ता, नाता प्रमाणितजस्ता दैनिक सरोकारका विषयमा प्रतिकूल प्रभाव पर्नेछ । हामीले पाँच वर्ष संघीयताको अभ्यास गरेका छौं । संघीयताका असल र चुनौतीका विषय सतहमा देखिएका छन् । नराम्रा विषयलाई हटाउँदै स्थानीय तहबाटै प्रभावकारी रूपले काम गर्न सके संघीयता थप सुदृढ हुनेछ । स्थानीय तहमा राजनीतिक रिक्तता उत्पन्न भएमा जनस्तरमा संघीयताबारे नकारात्मक धारणा बन्ने र सरकारको आलोचना हुनेछ । यसतर्फ सरकार गम्भीर हुन जरुरी छ । स्थानीय तहको निर्वाचनबारे संविधानमा अस्पष्टता रहेको चर्चा पनि हुने गरेको छ । संविधानको एउटा धारामा प्रयुक्त एक वाक्यांश मात्र हेरेर अर्थ लगाइनु हुँदैन । संविधानले स्थानीय तहका कार्यपालिका र व्यवस्थापिकाको कार्यकाल पाँच वर्षको हुने भनेको छ । पाँच वर्षपछि म्याद थप हुन सक्ने कुनै प्रावधान देखिँदैन । संविधानले प्रतिनिधिसभा र प्रदेश सभाको कार्यकाल ससर्त एक वर्ष थप हुन सक्ने व्यवस्था गरेको छ जुन स्थानीय तहका हकमा छैन । नगरगाउँ सभाका सम्बन्धमा छ महिनाभित्र निर्वाचन सम्पन्न गर्नुपर्ने भनिएको विषय अपवाद हो । अपवाद मूल सिद्धान्त हुन सक्दैन । यो व्यवस्था कारणवश असामान्य अवस्था सृजना भएमा केही निश्चित नगरगाउँ सभाका लागि प्रयोग हुन सक्ला, सबैका लागि हुन सक्दैन । नगरगाउँ कार्यपालिका र सभाका सदस्यको निर्वाचन दुई पटक हुन्छ । आम मतदाताबाट निर्वाचन भइसकेपछि नगरगाउँ सभाले निर्वाचनका माध्यमबाट कार्यपालिकामा केही महिला र दलित वा अल्पसंख्यक समुदायबाट सदस्य थप गर्ने व्यवस्था छ । यसलाई समेत ख्याल गरेर विशेष अवस्थामा केही समय दिन सकिने अभिप्राय हुन सक्छ । यस व्यवस्थालाई सबै स्थानीय तहको निर्वाचन सार्न सकिने अर्थमा बुझ्नु हुँदैन । नेपालको संविधानको प्रारम्भपछि स्थानीय निकायको पहिलो निर्वाचनपश्चात् स्थानीय तह निर्वाचन ऐन, २०७३ जारी भएको छ । यसले संविधानका प्रावधानलाई थप स्पष्ट गरेको छ । यो कानुन सबै दलको सहमतिमा संघीय संसद्बाट सर्वसम्मतिले पारित भएको हो । स्थानीय तहको निर्वाचनबारे संविधानका सम्बन्धित सबै धारा र ऐनका सबै दफाको समग्रमा अध्ययन गरी संगतिपूर्ण अर्थ गर्नु वाञ्छनीय हुन्छ । विगतको सरकारले संविधानको एउटा धाराको एक वाक्यांशको अर्थ गरी प्रतिनिधिसभा विघटन गरे जस्तो अपरिपक्व काम गर्नु हुँदैन । निर्वाचनका सन्दर्भमा निर्वाचन आयोग आधिकारिक निकाय हो । हाम्रो कानुनले तीनै तहका व्यवस्थापिकाको निर्वाचनको मिति तोक्ने अधिकार सरकारलाई दिएको भए पनि सरकारले निर्वाचन आयोगसँग परामर्श गर्नुपर्ने बाध्यात्मक व्यवस्था गरेको छ । निर्वाचन आयोगले विस्तृत अध्ययन गरी स्थानीय तहको निर्वाचनका लागि गरेको सिफारिसलाई अन्यथा भन्न सकिँदैन । यसमा सरकारले विशेष ध्यान दिनुपर्छ । तीनै तहका निर्वाचन सँगै गर्ने वा प्रतिनिधिसभाको निर्वाचन स्थानीय तहको भन्दा पहिले गर्ने भन्ने चर्चा पनि छ । विगतको सरकारले दुई पटक प्रतिनिधिसभा विघटन गरेपछिको अवस्था र तत् सम्बन्धमा सर्वोच्च अदालतले गरेका निर्णयहरू हेर्दा पाँच वर्षको कार्यकाल पूरा नगरी मध्यावधि वा अर्ली इलेक्सन गर्न सामान्यतया सहज छैन । प्रतिनिधिसभाभित्र व्यापक राजनीतिक सहमति र सभा आफैंले नयाँ जनादेशका लागि निर्वाचनमा जाने घोषणा गरेमा सम्भव हुन सक्छ । यसका लागि कम्तीमा सरकारमा रहेका राजनीतिक दलहरू र प्रमुख प्रतिपक्षबीच सहमति आवश्यक छ । बृहत् राजनीतिक सहमतिबाट संविधान संशोधन पनि हुन सक्छ । संकल्प वा कुनै अन्य प्रस्तावमार्फत प्रतिनिधिसभाको घोषणाबाट निर्वाचनको मार्ग प्रशस्त हुन सक्छ । संविधान संशोधनबाहेक संकल्प वा अन्य कुनै प्रस्ताव पारित गरी निर्वाचनमा जाने अवस्था पनि संविधान वा अन्य कुनै कानुनले व्यवस्था नगरेको हुँदा कम जोखिमपूर्ण छैन । यस्तो सहमति वा प्रतिनिधिसभाको निर्णय पनि न्यायिक जाँचका लागि अदालतमा प्रवेश त हुने नै छ तथापि प्रतिनिधिसभाको कार्यकाल एक वर्षभन्दा कम बाँकी रहेको, सभाले काम गर्न नपाएको, सबै राजनीतिक दलको सहमति र स्वयं सभाले घोषणा गरेको अवस्थामा नयाँ राजनीतिक र संवैधानिक अभ्यास सुरु हुन सक्छ । स्थानीय तहको निर्वाचन समयमै गरी सरकार संघीय लोकतान्त्रिक गणतन्त्रलाई संस्थागत र सुदृढ गर्न, संविधानको भावनाको रक्षा गर्न एवं संविधान र अन्य कानुनको कार्यान्वयनमा प्रभावकारी भूमिका निर्वाह गर्नपट्टि केन्द्रित हुन आवश्यक छ । सरकारमा रहेका दलहरू र सरकार दुई विषयमा स्पष्ट हुन जरुरी छ । पहिलो, प्रतिनिधिसभाको निर्वाचन चाँडो गर्न प्रतिनिधिसभाभित्रै प्रतिपक्षसहित सबै राजनीतिक दलहरूसँग व्यापक राजनीतिक सहमतिको वातावरण निर्माण गर्ने । दोस्रो, स्थानीय तहको निर्वाचन जेठ ५ गतेभित्र गर्ने ।"
२० वर्षे कृषि विकास रणनीति,"झन्डै ७ वर्षपहिले एसियाली विकास बैंकको नेतृत्वमा नेपालका सबै ठूला दातृ समूहसम्बद्ध परामर्शदाताहरूले प्रत्यक्ष २० लाख अमेरिकी डलर र अप्रत्यक्ष रूपमा थप दसौं करोड रुपैयाँ लगाएर नेपाल सरकारका लागि २० वर्षे दीर्घकालीन कृषि विकास रणनीति तयार गरिदिए । २०६७ फागुनमा नेपाल सरकारसँग सम्झौता गरी सुरु भएको यो रणनीति बनाउने कार्य २०७२ साउन १० मा औपचारिक रूपमा पूरा भएको थियो । झन्डै ४ वर्ष ६ महिना लगाएर बनाइएको यो दस्तावेज दाताका परियोजनाको प्रस्तावना लेख्न र परियोजना भित्र्याउन, यी परियोजनाका केही थान परामर्शदाता, मन्त्रालयका केही हाकिम र कारिन्दाको जागिर पचाउन अनि किसान आयोग नामको पार्टीका कार्यकर्ता भर्तीकेन्द्र चलाउन मात्र सीमित भएको छ । विश्व बैंकले यसअघि तयार गरिदिएको २० वर्षे दीर्घकालीन कृषि नीतिको हदम्याद सकिएको भन्दै नीति दस्तावेजको खेती गर्न पल्केका स्वदेशी तथा विदेशी परामर्शदाता, निवर्तमान कर्मचारी र दाताको चाखमा यो दस्तावेज तयार गर्ने प्रस्ताव गरिएको थियो । खेतीपाती उन्नत बनाउन किसानी र किसान अधिकारका प्रश्नमा गम्भीर भएर यस्तो नीतिनिर्माणको प्रक्रियालाई किसानमैत्री बनाउन पहल र पक्षपोषण गर्नुपर्ने किसान सञ्जालका केही अगुवासमेत यिनैसँग चोचोमोचो मिलाउँदै नेपालको कृषि क्षेत्रलाई थप धराशायी बनाउन उद्यत भएर यो दस्तावेज बनाउन हौसिए । त्यसै पनि नीतिनिर्माणका मुख्य सरोकारवाला संविधानसभा सदस्य र अन्य जिम्मेवार राजनीतिक परिवर्तन संस्थागत गर्न नयाँ संविधान निर्माणमा जुटिरहेका बेला यस्तो दीर्घकालीन महत्त्वको नीति दस्तावेज बनाउनु आफैंमा सान्दर्भिक थिएन । त्यति बेलै खाद्यका लागि कृषि अभियानले यस्तो दस्तावेज हतारमा नबनाउन सबैसँग आग्रह गर्दै हाम्रो कृषि उन्नत बनाउन कुनै छेकबार भए ३ वा ५ वर्षको अन्तरिम नीति बनाउन सकिने सुझाएको थियो । ठेकेदारीको भरमा बनाइने यस्तो रणनीतिको प्रक्रियामा किसान समुदाय र अन्य सरोकारवालाले समेत व्यापक विरोध गरेका थिए । तर सबैलाई बेवास्ता गर्दै दस्ताबेज बनाइछाडियो । सहायताको रकम खर्च गर्नेबाहेक यसबाट नेपालको कृषि कति उन्नत भयो ? समीक्षा हुँदै गर्ला । खुला बजार अर्थतन्त्रको वकालत गर्ने अमूर्त अवधारणा कुल संसाधन उत्पादकत्वको ढाँचामा तयार गरिएको उक्त दस्तावेजले सुशासन, उत्पादकत्व, नाफामूलक व्यापार र प्रतिस्पर्धी कृषि बनाउने भन्दै कृषिमा आधारित समुदायलाई सेवा र उद्योग क्षेत्रबाट बढी आय आर्जन गर्न धकेल्ने योजना अघि सार्यो । यस्तो अवधारणाको वकालत गर्दै यसमा नेपाली कृषिको वस्तुगत वास्तविकतासँग कुनै साइनो नभएको सम्म मैदानी ढाँचाको परम्परागत उच्च लगानीको प्रतिस्पर्धी कृषि विकासको सोचको नक्कल गरिएको छ । यो रणनीति नेपालको कृषि क्षेत्रको दीर्घकालीन विकासका लागि कुनै अर्थमा उपयुक्त थिएनÙ हाम्रो जस्तो कृषि संस्कृति, समाज, भूगोल र भूराजनीतिक परिवेशमा यो उपयुक्त हुने कुरै थिएनÙ अहिले पनि छैन र पनि यो किन बनाइयो ? यी र यस्ता नीति दस्तावेज बनाउने उद्यमको लेखाजोखासमेत होला ।४ आयाम, ३५ क्षेत्र र २३२ गतिविधि समेटिएको ४६४ पृष्ठ लामो यो रणनीति कार्यान्वयनका लागि वार्षिक ५० अर्ब खर्च लाग्ने अनुमान गरिएको थियो । यसका लागि कृषि विकास कोष स्थापना गर्ने भनिए पनि खर्चको स्रोत कसले कसरी जुटाउँछ अनि त्यसका लागि सरकार र दाताहरूको प्राथमिकता र प्रतिबद्धता के हो भन्नेबारेमा दाता, तत्कालीन किसान सञ्जालका नेता र मन्त्रालयका वरिष्ठ कर्मचारी कोही बोलेनन् र अहिलेसम्म बोलेका छैनन् । किन ? यी सबैसँग जवाफ माग्नैपर्ने भएको छ । खानाका लागि खेतीपाती अभियानले यसको प्रस्तावनादेखि नै यसको ढाँचा नेपाली विशेषताका नभएको र यसको निर्माण प्रक्रिया हचुवा भएको बताउँदै यसलाई परिमार्जन गरेर मात्र रणनीति बनाउन सुझाएको थियो । अभियान लगायत अन्य सरोकार समूहका सुझावहरूको त कुरै छोडौं, तत्कालीन कृषि तथा जलस्रोत संसदीय समिति र राष्ट्रिय योजना आयोगका सुझावहरूसमेत यस दस्तावेजमा समेटिएनन् । यो रणनीति बनाएर कार्यान्वयन गर्न यसका मुख्य जिम्मेवार निकाय र आर्थिकप्राविधिक सहायता दिने दाताले के गरे र यसबाट के परिणाम आयो ? निर्मम बहस र समीक्षा जरुरी छ । अन्यथा यही नियति दोहोरिँदैन भन्ने के छ ? खाना र खेतीपातीको समस्या र चुलिँदो आयातले यसको वास्तविकता देखाएकै छ । उदाहरणका लागि, ५ वर्षमै आयात शून्य बनाउने प्रक्षेपण गरिएको थियो तर सरकारी तथ्यांकलाई आधार मान्दा, यो रणनीति बनेयता कृषिउपज र खानेकुराको आयात तीन गुणा बढेर २४४ अर्ब पुगेको छ भने खाद्यान्नको मात्र आयात ३७ अर्बबाट ५७ अर्ब पुगेको छ । यस रणनीतिले प्रक्षेपण गरेका अन्य सूचक र अपेक्षित उपलब्धिको हालत यस्तै छ । । वर्षैभरि सिञ्चित भूभाग १८ प्रतिशतबाट ५ वर्षमा ३० प्रतिशत, १० वर्षमा ५० प्रतिशत र २० वर्षमा ८० प्रतिशत पुर्याउने लक्ष्य थियोÙ रणनीति लागू गर्ने भनिएको एकतिहाइ समयसीमा सकिँदै गर्दा कति प्रगति भएछ ? अन्य सूचकको अवस्था के छ ? कार्यान्वयनको जिम्मा लिएको मन्त्रालय र सहयोगीहरूले प्रगति विवरण बनाएकै होलान् ।यसबाट नेपाली कृषिलाई सम्म मैदानी कृषि भएका मुलुकहरूकै ढाँचामा प्रतिस्पर्धी बनाउने कुरा आफैंमा ठूलो कपट हो भन्ने फेरि पुष्टि भएको छ । नेपालको भौगोलिक अवस्था, कृषि जमिनको उत्पादनशीलता र जैविक विविधताले अन्य समतल मैदानी कृषि प्रणालीसँग यसको उत्पादन प्रक्रिया, उत्पादकत्व र परिणाम (व्यावसायिक) कुनैमा प्रतिस्पर्धा हुनै सक्दैन भन्ने घामजस्तै छर्लंग छ । सँगै भूराजनीति र छिमेकीको कृषि अर्थतन्त्रसँगको प्रतिस्पर्धा परम्परागत कृषिका सदाबहार चुनौती हुन् । नेपालका यी सबै विशिष्टतालाई यथेष्ट सम्बोधन नगर्ने कृषिको विकासनीतिले अहिले हामीले भोगेका संकटको सामना गर्न दिशानिर्देश गर्नै सक्दैन । यी सबै पक्षको वस्तुनिष्ठ समीक्षा गर्न र सच्याउन त परै जाओस्, सदाझैं पुरानै ढर्रामा नीतिनिर्माण र परिमार्जन नाटक अहिले पनि जारी छ । उदाहरणका लागि, गत वर्ष कृषि नीति२०६१ परिमार्जनको नाटक मञ्चन भएको थियो । त्यो सकिन नपाउँदै अहिले फेरि यो रणनीति परिमार्जन गर्न भन्दै मन्त्रालयका हाकिमहरू नयाँ फाइल खडा गरेर टिप्पणी उठाउन व्यस्त छन् । हुन त यस्ता नीति बनाउने शृंखला मन्त्रालयका केही सेवानिवृत्त र वर्तमान वरिष्ठ कर्मचारीको जागिर पचाउने मुख्य गतिविधि हो भन्दा फरक पर्दैन । यसरी हेर्दा, यो रणनीति बनाउन उक्साउने र यस्तो रणनीति बनाएर कृषि सपार्ने भाषण गर्ने सबै ढोंगी हुन् । यही रणनीतिका प्रस्तावना पछ्याउँदै आयातित हरित क्रान्तिमा आधारित उच्च लगानीको कृषि ढांँचा अपनाउने अनि अहिलेजस्तै व्यवहारमा असफल भए पनि कागजमा दुरुस्त प्रगति देखाउँदै हाम्रो कृषिलाई अझ धराशायी बनाउने छुट अब कसैलाई दिन सकिँदैन । तसर्थ, आफ्नै विशेषताको कृषि प्रणाली अपनाई प्रकृतिमैत्री कृषि प्रणाली उन्नत बनाउनुको विकल्प छैन । किसानसहित सबै तहमा गरिने यस्तो कृषि प्रणालीको बहसले मात्र उपयुक्त कृषि ढांँचासहितको दीर्घकालीन कृषि योजना बनाउने प्रक्रिया सुरु गर्न सक्छ ।"
दुर्व्यसनीहरूको कुदृष्टि विद्यालयतिर !,"विद्यालयनजिकैको झाडीमा केही किशोर बसिरहेका थिए । उनीहरूको व्यग्रताले बताइरहेको थियो, कसैको पर्खाइमा छन् । केही बेरमा विद्यालयतिरबाट सोही उमेरको किशोर आएर हतारहतार त्यस समूहमा मिसियो । आपसमा कानेखुसी गर्दै उनीहरूले केही साटासाट गरे । त्यसपछि चुरोट सल्काएर पालैपालो तान्न थाले । केही बेरमा उनीहरू जसरी बेतोडमा मोटरसाइकल दौडाएर आएका थिए, त्यसरी नै बेतोडले त्यहाँबाट अलप भए । म यस्तो दृश्य प्रायः देखिरहन्छु किनकि मेरो हिँड्ने बाटो त्यतै पर्छ । कहिलेकाहीँ संयोगले त्यस्ता किशोरयुवाको नजिकैबाट हिँड्दा उनीहरूले फालेको चुरोटको धूवाँमा अनौठो गन्ध अनुभव हुन्छ ।भोलिको देशका खम्बाहरूले यसरी आफ्नो भविष्यलाई धूवाँ बनाएर उडाएको देख्दा मलाई असाध्यै दुःख लाग्छ । यही दुखाइले मलाई सोही विद्यालयको माध्यमिक तहकी एउटी छात्रासँगको संवादको स्मरण गराउँछ । उनले भनेकी थिइन्, हाम्रो कक्षाका केही केटाहरू गाँजा खाएर आउँछन् । खैनी, सुर्ती त उनीहरूले कक्षामै लिएर आउँछन् । तिनीहरूका आँखा कस्ता राता हुन्छन् ! मैले पहिला त उनको कुरामा विश्वास गर्न सकिनँ तर उनले मलाई विश्वास गर्ने प्रशस्त आधारहरू प्रस्तुत गरिन् । उनका अनुसार त्यो कक्षामा केटाहरूको एउटा समूह रहेछ । तिनीहरू प्रायः गाँजा खाँदा रहेछन् । साथै तिनीहरूले अन्य लागूपदार्थ पनि लिएर आउने र आफ्नो नजिकका साथीहरूलाई खान प्रेरित गर्ने गर्दा रहेछन् । उनीहरूको गतिविधि मन नपर्ने विद्यार्थीहरू त्यसबारे शिक्षक तथा विद्यालय प्रशासनलाई जानकारी गराउन डराउने रहेछन् किनभने उनीहरूले सबैलाई त्रासमा राखेका रहेछन् । ती छात्रालाई फकाएर सोध्दा उनले आफ्नी एउटी साथी पनि लागूपदार्थमा नराम्ररी फसेको सुनाइन् । उनले आफ्नी साथीलाई नराम्रो लत छोड्न सम्झाएकी पनि रहिछन् तर साथीले आफूले जति गरे पनि छोड्न नसक्ने बताइछन् । उनलाई त्यो लत कसरी लागेछ भन्दा उनको प्रेमीले कर गरेर सुरुमा गाँजा तान्न लगाएको र त्यसपछि अन्य लागूपदार्थ पनि प्रयोग गर्न सिकाएको रहेछ । अल्लारे उमेरको प्रेम अनि लागूपदार्थले दिने क्षणिक आनन्दमा आफ्नो भविष्य बिर्सेकी उनलाई यदाकदा पश्चात्ताप भए पनि आफूले प्रेमी र नशा दुवै छाड्न नसक्ने विवशता पनि साथीलाई सुनाएकी रहिछन् । घरको वातावरणले पनि उनलाई त्यस्तो बाटोमा लाग्न सहज बनाएको रहेछ । घरमा प्रायः पार्टी भइरहने अनि धूमपान र मद्यपान गर्नुलाई सामान्य रूपमा लिइने हुनाले पहिला उनी सानैदेखि चुरोट र मदिराजन्य नशामा लागेकी रहिछन् । त्यसपछि प्रेमीको संगतले अन्य नशामा डुब्न पुगिछन् ।उपर्युक्त छात्रछात्राहरू केवल प्रतिनिधि पात्र हुन् । आज हाम्रो समाजमा असंख्य युवायुवतीले दुर्व्यसनको सिकार भएर आफ्नो भविष्यलाई अन्धकारतर्फ धकेलिरहेका छन् । अहिले संसारभरि ठूलो सञ्जाल बनाइरहेका लागूऔषधका व्यापारी तथा दुर्व्यसनीहरूले किशोरयुवालाई आफ्नो जालमा पारिरहेका छन् । विद्यार्थीहरूलाई दुर्व्यसनमा फसाउन सकेमा दीर्घकालीन ग्राहक बढ्ने हुनाले उनीहरूले यसको उपयुक्त माध्यमका रूपमा विद्यालयलाई लिएको देखिन्छ । अपरिपक्व अवस्थाका विद्यार्थीहरूलाई पढाइको बोझ र तनाव बिर्साउन भन्दै गाँजा आदिको नशामा डुबाउने गरेपछि उनीहरूमा त्यसको बानी पर्दै जान्छ । त्यसपछि उनीहरू खोजीखोजी नशा लिन थाल्छन् । यसका लागि विद्यालयका छात्रावासहरू पनि प्रयोग हुने गरेको पाइन्छ । छात्रावासमा बस्ने एकदुई विद्यार्थीलाई हातमा लिएर दुर्व्यसनीहरू छात्रावास तथा विद्यालय दुवैतिर सञ्जाल विस्तार गर्न सफल भएका देखिन्छन् । छात्रावासहरू दुर्व्यसनीका अखडा बन्नुको कारण त्यहाँ बस्ने विद्यार्थीहरूको मानसिक अवस्था पनि हो । सामान्यतया विद्यार्थीहरू परिवारमै बसेर पढ्ने गर्छन् । छात्रावास भनेको विशेष परिस्थितिका विद्यार्थीका लागि हो । घरमा आमाबाबुले नियन्त्रण गर्न नसकेका तथा पढाइमा कमजोर भएका विद्यार्थीहरू छात्रावासमा जाने गर्छन् । अभिभावकले समय दिन नसक्दा, घरबाट विद्यालय टाढा पर्दा, घरमा पढ्ने वातावरण नहुँदा पनि बालबालिका छात्रावास पुग्ने गर्छन् । यसरी छात्रावासमा विभिन्न परिवेश तथा मानसिकताका विद्यार्थी हुने गर्छन् । यसबारे जानकार दुर्व्यसनीहरू त्यस्ता विद्यार्थीलाई जालमा पार्न सफल हुन्छन् । घरपरिवारको माया तथा नियन्त्रणबाट टाढा रहेका, पढाइको तनावले पिरोलिएका विद्यार्थीहरूलाई सो तनावबाट मुक्त गराउने भन्दै आरम्भमा चुरोट र गाँजाको बानी पार्न अनि लागूपदार्थको दुर्व्यसनी नै बनाउन उनीहरू सफल हुन्छन् । अहिले हाम्रो समाज पाश्चात्य प्रभाव ग्रहण गर्दै आधुनिकतातर्फ उन्मुख भइरहेको छ । अल्लारे अवस्थाका केटाकेटीहरू आफूलाई स्वतन्त्र ठान्दै कर्तव्य भुलेर अधिकारको खोजीमा केन्द्रित देखिएका छन् । स्कुले जीवनमै प्रेम नगर्नेलाई उपहासको पात्र बन्नुपर्ने अवस्था पनि आइसकेको छ । यस्तै प्रेमका कारण छात्राहरू पनि यस्तो लतमा लागेको देखिन्छ । अल्लारे अवस्थाको प्रेम सम्बन्धले भविष्य हेर्दैन, केवल सुखानुभूति खोज्छ, चाहे त्यो शारीरिक सम्बन्धको होस् या दुर्व्यसनको । यथार्थमा यी दुवै कुरा उनीहरूका लागि घातक हुन्छन् । कुलतको क्षणिक सुखले आफ्नो भविष्य कतातिर जाँदै छ भन्ने हेक्का उनीहरूलाई हुँदैन । अल्लारेहरूको यस्तो प्रेमसम्बन्ध पनि लागूपदार्थका व्यापारीहरूको राम्रो बजार बन्न जान्छ । एकातिर इन्टरनेटमा खुला रूपमा उपलब्ध हुने अश्लील सामग्री, अर्कातिर दुर्व्यसनीको सञ्जालका कारण अहिले कतिपय विद्यार्थी गलत बाटोमा लागिरहेका छन् । बालबालिका सही या गलत कुन बाटोमा लाग्ने भन्ने कुरा उनीहरूको पारिवारिक वातावरणमा पनि निर्भर हुने गर्छ । बालबालिकालाई समय नदिने वा दिन नसक्ने परिवारका बालबालिका गलत बाटोमा लाग्ने सम्भावना बढी देखिन्छ । एकल परिवारको अवधारणा, आर्थिक उपार्जनका लागि गर्नुपर्ने दौडधुप, आमाबाबुबीचको तनावपूर्ण सम्बन्ध तथा अत्याधुनिक जीवनशैलीका कारण अहिले परिवारभित्र अभिभावक तथा बालबालिकाको सम्बन्ध टाढिएको देखिन्छ । विद्यालय जानेआउने र त्यसबाहेक एक्लै रहनुपर्ने अवस्थामा बालबालिकामा नकारात्मक कुराको प्रभाव बढी पर्न जान्छ । दुर्व्यसनीहरूले यस्तै अवस्थाका बालबालिकालाई जालमा पार्ने गर्छन् । त्यसैले अभिभावकहरू यसतर्फ सचेत हुनुपर्छ । आफ्ना नानीहरूको हरेक क्रियाकलापबारे ध्यान दिनुका साथै उनीहरूलाई एक्लोपन अनुभव हुन नदिनेतर्फ पनि अभिभावकको सचेतता आवश्यक देखिन्छ । अभिभावकको अप्रत्यक्ष नियन्त्रण, मित्रवत् व्यवहार तथा रमाइलो पारिवारिक वातावरण पाउने हो भने बालबालिका गलत बाटोमा लाग्ने सम्भावना कम हुन्छ ।विद्यार्थीहरूलाई दुर्व्यसनीको पन्जाबाट उम्काउन विद्यालय प्रशासन तथा शिक्षकहरूको अहम् भूमिका हुन्छ । विद्यालयहरूले जसरी पनि बढी विद्यार्थी भर्ना गर्नु र मुनाफा कमाउनुलाई मात्र आफ्नो उद्देश्य नबनाएर गुणस्तरीय शिक्षा तथा सुयोग्य नागरिक उत्पादन गर्नपट्टि ध्यान दिने हो भने विद्यार्थीका रूपमा विद्यालय प्रवेश गर्ने दुर्व्यसनीको योजना असफल हुन जान्छ । त्यसैले विद्यालय प्रशासनले आफ्नो विद्यालय, छात्रावास तथा वरिपरि हुने गतिविधिमा ध्यान दिनुपर्छ । छात्रावासलाई अनुशासित र मर्यादित बनाउनुपर्छ । कुनै पनि विद्यार्थी नकारात्मक गतिविधिमा लागेको थाहा पाउने संयन्त्र बनाउनुपर्छ । बेलाबेलामा विभिन्न मनोपरामर्शका कार्यक्रम सञ्चालन गर्नुपर्छ । शिक्षकहरूले पनि पढाउनुलाई मात्र आफ्नो दायित्व नठानी विद्यार्थीहरूको हरेक गतिविधिमा ध्यान दिनुपर्छ । शंकास्पद गतिविधि थाहा हुनासाथै त्यसको निराकरणलाई प्राथमिकतामा राख्नुपर्छ किनभने सही आचरण पनि शिक्षाको उद्देश्य हो ।विद्यालयजस्तो शिक्षाको मन्दिर एवम् असंख्य बालबालिकाको भविष्य निर्माण गर्ने स्थलमा दुर्व्यसनीको कुदृष्टि पर्नु समाज तथा राष्ट्रकै भविष्यमाथिको प्रहार हो । एक पटक दुर्व्यसनमा फसेपछि निस्कन कठिन हुने हुँदा बालबालिकालाई त्यस्तो दुर्व्यसनतर्फ आकर्षित हुने मौकै नदिनु उपयुक्त हुन्छ । त्यसैले अभिभावक, शिक्षक तथा विद्यालय प्रशासन सबैले यसतर्फ सचेतता बढाउँदै बालबालिकाका गतिविधिमा ध्यान पुर्याउनुपर्छ ।"
चीनमा खुल्यो ओलम्पिक रेल,"बेइजिङ (कास) चीनले हिउँदे ओलम्पिक्सलाई लक्षित गरी निर्माण गरेको बेइजिङचाङयाखौ तीव्र गतिको रेल सञ्चालनमा आएको छ । फेब्रुअरी ४ देखि २० तारिखसम्म चल्ने हिउँदे ओलम्पिक खेलकुदको अवधिमा खेलसम्बद्ध यात्रुहरूको सहजताका लागि रेलसेवा सञ्चालनमा ल्याइएको हो । ओलम्पिक अवधिमा यसले दैनिक ३४ पटकसम्म ओहोरदोहोर गर्ने जनाइएको छ । हिउँदे ओलम्पिक खेलकुदका गतिविधिहरू बेइजिङ र छिमेकी हपेई प्रान्तको चाङच्याखौमा सञ्चालन हुने भएकाले सर्वसाधारण र खेल सम्बन्धित यात्रुका लागि विशेष प्रबन्ध गरिएको छ ।प्रतियोगिता अवधिमा बन्द लूप व्यवस्थापनका क्रममा सर्वसाधारण यात्रु र खेलाडीले यात्रा गर्ने डब्बाहरू अलगअलग हुने जनाइएको छ । खेलकुद यातायातका लागि भनेर रेलमै बन्द लूप कार र खुला लूप कार भनेर विभाजन गरिएको छ । ओलम्पिक विशेष यातायातका लागि यसले ५५ दिने विशेष यातायात व्यवस्थापन गरिएको छ ।ओलम्पिक रेलका लागि सम्बन्धित स्वयंसेवीहरूले कोभिड महामारी रोकथाम तथा नियन्त्रण, सेवा शिष्टाचार, विदेशी भाषा, सांकेतिक भाषालगायत तालिम लिएर पूर्ण तयारी गरिसकेका चिनियाँ सञ्चारमाध्यमले जनाएका छन् ।यो हाई स्पिड रेलमार्ग सञ्चालनमा आएपछि चीनमा रेलमार्गको लम्बाइले ४० हजार किलोमिटर नाघेको छ । इन्टेलिजेन्स हाई स्पिडको दुनियाँमा पैतौ स्याटलाइट नेभिगेसन सिस्टम जडित यो नै चीनको पहिलो घरेलु आविष्कार हो । विश्वको पहिलो इन्टेलिजेन्ट हाई स्पिड रेलको गति प्रतिघण्टा ३५० किलोमिटर छ ।यो रेलमार्गको निर्माण कार्य सन् २०१६ अप्रिलदेखि थालिएको थियो । सन् २०१९ को डिसेम्बरदेखि परीक्षणमा ल्याइएको थियो भने त्यसपछि फाइभजी सिग्नलसहित मिडिया वा खेलाडी मैत्री डब्बाको विकाससहित सञ्चालनमा आएको छ । यो रेलमार्गको कुल लम्बाइ १० वटा स्टेसनसहित १ सय ७४ किलोमिटर रहेको छ ।"
पुरानै लयमा फर्कंदै बेलायत,"(लन्डन)  कोरोना भाइरसको नयाँ भेरिएन्ट ओमिक्रोन तीव्र फैलिएपछि क्रिसमस तथा नयाँ वर्षताका बेलायतवासीहरू कैयौं प्रतिबन्ध पालना गर्न बाध्य भए । प्लान बीअन्तर्गत मास्क र कोभिड पास अनिवार्य, सम्भव भएसम्म घरैबाट काम जस्ता नियम लागू गरेको सरकारले अब ती सबै प्रतिबन्ध हटाउने घोषणा गरेको छ । ओमिक्रोन संक्रमण क्रमशः घट्न थालेपछि यसअघि लागू गरिएका प्रतिबन्धहरू हटाउने निष्कर्षमा सरकार पुगेको हो । प्रधानमन्त्री बोरिस जोन्सनले प्लान बी नियम आगामी बुधबारदेखि हटाइने घोषणा गरिसकेका छन् । घरैबाट काम गर्ने निर्देशिका हटिसकेको छ । इंग्ल्यान्डजस्तै स्कटल्यान्ड, वेल्स र नर्दन आयरल्यान्डमा पनि प्रतिबन्ध हटाइँदै छ । नाइट क्लब र ठूला इभेन्टमा अनिवार्य गरिएको कोभिड पास आगामी बिहीबारदेखि हट्नेछ । सार्वजनिक स्थलहरूमा फेस मास्क अनिवार्य हुने नियम पनि हटाइने छ । माध्यमिक तहका विद्यार्थीले अब कक्षा कोठामा फेस कभर गर्नु पर्दैन । यात्रा प्रतिबन्ध र केयर होमका नियम पनि हट्ने तरखरमा छ । इंग्ल्यान्डमा कोरोना पोजिटिभ भएका व्यक्तिले ५ दिनमात्र आइसोलेसन बसे हुने नियम गत सोमबारदेखि लागू भइसकेको छ । यसअघि आइसोलेसन अवधि १० हुँदै ७ दिनमा झरेको थियो । आउँदो २४ मार्चदेखि त पोजिटिभ रिपोर्ट आएका व्यक्तिले पनि सेल्फ आइसोलेसन बस्नुनपर्ने नियम ल्याउने सरकारको तयारी छ । तर, यो कोभिड संक्रमण दरमा निर्भर हुने जनाइएको छ । दुवै खोप लगाइसकेका यात्रुलाई बेलायत आइसकेपछि दोस्रो दिन (डे टु) मा ल्याटरल परीक्षण गर्नुपर्ने नियमसमेत आउँदो साता हटाउने अपेक्षामा पर्यटन व्यवसायीहरू उत्साहित भएका छन् । फेब्रुअरी हाफ टर्म ब्रेक र इस्टर होलिडेलाई लक्षित गर्दै थोमस कुक, एक्सपेडिया, जेट टु जस्ता कम्पनीले होलिडे बुकिङलाई प्राथमिकता दिन सुरु गरिसकेका छन् । बेलायतको बर्मिङघम विश्वविद्यालयमा औषधि विज्ञानका सहप्राध्यापक डा विभु पौड्याल कोभिड महामारी पूर्ण अन्त्य भइनसकेकाले वैज्ञानिक दृष्टिकोणमा प्रतिबन्धहरू खुकुलो गरिहाल्न उचित देख्दैनन् । सरकारले अर्थतन्त्र चलायमान बनाउन र दैनिक जीवनयापन सन्तुलन गर्न प्रतिबन्धहरू हटाउने तयारी गरेको हुन सक्छ । तर कोरोनाका भेरिएन्ट भविष्यमा अरू पनि थपिने सम्भावना कायमै छ, पौड्यालले कान्तिपुरसँग भने । त्यसो त बेलायतको रोजगार क्षेत्र कोभिड महामारी पूर्वको अवस्थामा फर्किइसकेको विभिन्न रिपोर्टले देखाएका छन् । कोभिडको पछिल्लो ओमिक्रोन भेरिएन्टको तीव्र संक्रमणको बाबजुत पनि बेलायतमा डिसेम्बरमा १ लाख ८४ हजार मानिसले नयाँ जागिर पाएका तथ्यांकमा छ । नोभेम्बरको तुलनामा डिसेम्बरमा बेलायतमा रोजगारी संख्या ०६ प्रतिशतले बढेको छ । बेलायतको राष्ट्रिय तथ्यांक कार्यालय (ओएनएस) ले मंगलबार सार्वजनिक गरेको तथ्यांकअनुसार कोभिड महामारी सुरु हुनुपूर्व सन् २०२० फेब्रुअरीको तुलनामा १४ प्रतिशत बढीले अहिले रोजगारी पाएका छन् ।बेलायत सरकारले बुस्टर खोपलाई बढी प्राथमिकता दिँदै प्रतिबन्धहरू हटाउँदै गएको हो । प्रधानमन्त्री जोन्सनले विगतदेखि नै लकडाउनको पक्षमा आफू नभएको बताउँदै आएका थिए । केही साताअघि कोभिड पासको नियम राख्ने प्रस्ताव संसद्मा लैजाँदा प्रधानमन्त्रीले आफ्नै दल कन्जरभेटिभका एक सयभन्दा बढी सांसदको विरोध सामना गर्नुपरेको थियो । लकडाउन गरे अर्थतन्त्र फेरि संकटोन्मुख हुने चिन्ता सरकारलाई छ ।"
पूर्वगोर्खालाई एमबीई पदक,"लन्डन (कास) लामो समयदेखि परोपकारी कार्यमा क्रियाशील पूर्वब्रिटिस गोर्खा दिलीप गुरुङले बेलायती महारानीबाट दिइने प्रतिष्ठित पदक एमबीई ग्रहण गरेका छन् । गुरुङलाई सन् २०२० को अक्टोबरमा मेम्बर अफ द मोस्ट एक्सिलेन्ट अर्डर अफ द ब्रिटिस एम्पायर (एमबीई) पदक दिने घोषणा गरिएको थियो । बकिङहम दरबारमा शुक्रबार आयोजित एक समारोहमा बेलायती महारानी एलिजावेथ द्वितियाकी सुपुत्री राजकुमारी एनीले पदक प्रदान गरेकी हुन् । परोपकारी कार्यमा विशिष्ट योगदान गरेबापत दिइने एमबीई पदक थोरै नेपालीले मात्र पाएका छन् । नेपाल र बेलायतका लागि अतुलनीय र उदाहरणीय सामाजिक योगदान गरेबापत पदक पाएपछि आफूलाई परोपकारी कार्यमा लाग्न अझ प्रेरण मिलेको गुरुङले बताए । ब्रिटिस सेनामा दुई दशक बिताएका गुरुङले १६ वर्षदेखि बेलायतको ब्ल्याकपुलमा द गोर्खा नामक होटल, रेस्टुरेन्ट तथा पब सञ्चालन गर्दै आएका छन् । उनले बेलायत तथा नेपालमा कैयौं उदाहरणीय परोपकारी कार्य गरेका छन् । २६ रोपनी जग्गा किनेर सन् २०१३ मा पोखरामा सहारा एकेडेमी निर्माण गर्दा उनी आर्थिक संयोजक थिए । एकेडेमीमा अहिले २४ जना विपन्न बालबालिकालाई गाँस, बास, स्वास्थ्य, खेलजस्ता सुविधा प्रदान भइरहेको छ । महाभूकम्पका बेला सिन्धुपाल्चोकको हाइबुङ मावि र गोरखाको गणेश प्राविमा करिब ६० लाख रुपैयाँ खर्च गरी पुनर्निर्माण गर्न पनि उनको प्रमुख भूमिका थियो ।गुरुङको संयोजकत्वमा स्याङ्जाको ओरस्टेस्थित मड्किनामा करिब १२ रोपनी जग्गामा ५ करोडको लगानीमा स्वास्थ्य केन्द्र निर्माण भइरहेको छ । उनले ओरस्टेस्थित आफ्नो घरमा सांस्कृतिक संग्रहालय बनाएका छन् । संग्रहालयमा विद्यार्थीलाई निःशुल्क प्रवेश छ ।"
विकास अनुगमन गर्ने सर्वोच्च संयन्त्र नै 'प्यारालाइज्ड,"अनुगमन र मूल्यांकनको काम राष्ट्रिय योजना आयोगको हुने भएकाले आयोगका उपाध्यक्षले उठाएका प्रश्नहरूको सन्दर्भमा मन्त्री र सचिवहरूले जवाफ दिनुपर्ने र समस्या समाधानका लागि प्रधानमन्त्रीले निर्देशन दिने हो । तर विषयतगत मन्त्रालयहरूले एजेन्डा ल्याउन नखोज्ने गरेको अनुभव आफू आयोगमा हुँदा भोगेको पनि निवर्तमान उपाध्यक्ष कँडेल बताउँछन् । सतही रूपमा हेरेर समस्या नआउने अथवा मन्त्रालयहरूले ल्याउन नरुचाउने हुन्छन् । कुनै विषयमा गहिरिएर अध्ययन गरेर प्रश्न गर्न थालेपछि उनीहरूसँग समन्वय स्थापित गर्न सकिन्छ, उनले भने । एनडेक सरकारका योजना तथा कार्यक्रमहरूको अनुगमन, मूल्यांकन, प्रगति समीक्षा र समस्या समाधानका लागि काम गर्ने सर्वोच्च निकाय भएका कारण यसको प्रमुख प्रधानमन्त्री रहन्छन् । संघीय सरकारका सबै विषयगत मन्त्रालय र प्रदेशको अनिवार्य सहभागिता यसमा खोजिन्छ । उपप्रधानमन्त्री, सबै मन्त्री तथा राज्यमन्त्री, सबै प्रदेशका मुख्यमन्त्री, राष्ट्रिय योजना आयोगका उपाध्यक्ष तथा सदस्यहरू, राष्ट्रिय प्राकृतिक स्रोत तथा वित्त आयोगका पदाधिकारी, संवैधानिक निकायका प्रमुखहरू, महान्यायाधिवक्ता, मुख्यसचिव, मुख्य रजिस्ट्रार, सबै मन्त्रालयका सचिव, महालेखा परीक्षक, महालेखा नियन्त्रक, प्रदेशका मुख्यसचिवहरूलगायत व्यक्ति एनडेकमा रहन्छन् । जिल्ला समन्वय समिति, नगरपालिका संघ, गाउँपालिका संघहरूलाई समेत एनडेकमा प्रतिनिधिका रूपमा बोलाएर त्यहीँबाट उनीहरूलाई निर्देशन जाने गरेको यसअघिको अभ्यास देखिन्छ ।"
साइपालमा खाद्यान्न अभाव हुँदा भोकमरीको डर,"त्यो बेला बाढी आएर मुख्य राजमार्ग नै बन्द भयो । मंसिरबाट त हिउँ पर्न थालिहाल्यो, उनले भने, चामल तल्कोट गाउँपालिकाको स्याँडा र साइपाल गाउँपालिकाको धलौनमा अड्किएको छ । माथि पठाउन सकिएको छैन । हेलिकोप्टरमार्फत चामल ढुवानीका लागि जिल्ला प्रशासन कार्यालय र खाद्य कम्पनीलाई पत्र लेखे पनि कुनै प्रतिक्रिया नआएको उनको भनाइ छ । धलौनमा रहेको केही खाद्यान्न भेडामार्फत रस्यालेकसम्म पुर्याउने र त्यहाँबाट काँडाका भेडामा राखेर लैजाने प्रयास गरे पनि लगातार भइरहेको हिमपातका कारण असफल भएको धामीले बताए । उच्च हिमाली भेगमा पर्ने भएकाले साइपाल गाउँपालिकामा अन्न उत्पादन न्यून हुने यस गाउँपालिकामा खाद्य कम्पनीको स्थायी डिपो सञ्चालन गरिदिन स्थानीयले प्रदेश सरकारका मुख्यमन्त्री र संघीय सरकारका वाणिज्य तथा आपूर्ति मन्त्रालयसम्म पनि पटकपटक डेलिगेसन गइसकेका छन् । आफूहरू पटकपटक धाउँदा पनि आश्वासन मात्र पाएको तर डिपो स्थापना नभएका कारण प्रत्येक वर्ष हिउँदमा भोकमरीको समस्या हुने गरेको स्थानीय गुनासो गर्छन् । हिमपातले बाटोघाटो अवरुद्ध हुँदा साइपालको उत्तरी क्षेत्रमा पर्ने वडा नम्बर ३, ४ र ५ का स्वास्थ्य संस्थामा औषधिको पनि अभाव भएको छ । खरिद गरेर लगेको सबै औषधि वडा नं १ र २ मा पर्ने धलौनमा थन्किएको छ । ढुवानी गर्न पनि समस्या भइरहेको छ । हिउँले बाटो थुनेपछि स्थानीयलाई स्वास्थ्योपचारका लागि गाउँपालिका केन्द्र र सदरमुकाम जानसमेत समस्या भएको र चिसोका कारण मानिसमा रुघाखोकी, दम, निमोनिया जस्ता संक्रमण बढ्न थालेको अर्का स्थानीय विमला बोहराले जनाइन् । चारैतिर हिउँ जमेपछि चरन नपाएका कारण भेडाबाख्रा मर्न थालेका छन् । निरन्तरको हिमपातका कारण चिसो बढेको र चरन क्षेत्र हिउँले ढाकेकाले चरन अभावमा ३ सयभन्दा बढी भेडा मरिसकेको किसान मातवीर रोकायाले बताए । धुली, बलौडी र न्युनाबाट गाउँपालिकाको केन्द्र रहेको काँडा आउने बाटोमा पर्ने रामखोला, काया, डाँडालगायत ठाउँमा पनि बाक्लो हिउँ जमेका कारण स्थानीय गाउँबाहिर निस्कन सकेका छैनन् । हिउँले बाटो थुनेपछि स्वास्थ्योपचार तथा गाउँपालिकाबाट प्रवाह हुने दैनिक प्रशासनिक सेवा लिन गाउँपालिकाको केन्द्रमा आउजाउ पनि रोकिएको छ ।पुस पहिलो सातादेखि हिमपात सुरु भएसँगै बन्द भएका यहाँका विद्यालय पनि खुल्न सकेका छैनन् । निरन्तर हिमपातका कारण सोलार स्टेसन हिउँमा पुरिएपछि टेलिकमको टावरले पनि काम गर्न छाडेका छन् । यसले यहाँ स्थानीयलाई सञ्चार सम्पर्कबाट समेत वञ्चित बनाएको वडा नम्बर १ का अध्यक्ष गोपाल बोहराले जानकारी दिए ।"
बजारभरि क्यान्सरजन्य तत्त्व मिसिएको मह,"कसरी बनाइन्छ अशुद्ध मह ?मह मौरीले मात्रै बनाउन सक्छ । तर बजारमा छ्यापछ्याप्ती अखाद्य मह खुलेआम बिक्रीवितरण भइरहेका छन् । ती मह स्वास्थ्यका लागि हानिकारक छन् । प्रयोग गर्दा गुणस्तर हेरेर मात्रै प्रयोग गर्न विभागका प्रवक्ता महर्जनको आग्रह छ । कालोबजारी गर्नेहरूले चिनीबाट मह बनाउने केन्द्रीय खाद्य प्रविधि क्याम्पस धरानका पूर्वप्रमुख धनबहादुर कार्कीको भनाइ छ । हेर्दा मह जस्तै देखिए पनि त्यस्ता पदार्थ शुद्ध मह नभएको उनी बताउँछन् । चिनीको एक भाग ग्लुकोज र अर्को भाग फ्रुक्टोज मिलेर बनेको हुन्छ । शुद्ध महमा फ्रुक्टोजको मात्रा धेरै हुन्छ भने अशुद्धमा सुक्रोजको मात्रा धेरै हुने कार्की बताउँछन् । फ्रुक्टोज फलमा पाइन्छ । शुद्ध महमा त्यही भएर फ्रुक्टोजको मात्रा बढी हुन्छ, उनले भने । बजारमा पाइने चिनीलाई व्यवसायीले घोल बनाउँछन् । चिनीको घोलमा साइट्रिक एसिड बनाएर हालेपछि उक्त घोल मह जस्तै बाक्लो भएर आउने कार्कीको भनाइ छ । उक्त घोलमा शुद्ध शुक्रोज मात्रै हुने उनले सुनाए । अन्य अम्ल हालेपछि उक्त पदार्थ विच्छेदन भएपछि मह जस्तै च्यापच्याप हुने कार्कीले बताए । चिनीको घोलमा एसिड हालेपछि सुक्रोज टुक्रिएर फ्रुक्टोज र ग्लुगोज हुन्छ । उक्त पदार्थ मह जस्तै च्यापच्याप हुन्छ । खाँदा पनि मह जस्तै लाग्छ । तर उपभोक्ता ठगिएको थाहा पाउँदैनन्, उनले भने । शुद्ध र अशुद्ध मह भनेर कसरी चिन्ने ?सेवन गर्ने खाद्य पदार्थको गुणस्तरबारे सबैभन्दा पहिला थाहा पाउन खाद्य प्रविधि तथा गुण नियन्त्रण विभागबाट अनुमति लिएको हो कि होइन भनेर थाहा पाउनुपर्छ । विभागबाट उत्पादन अनुमति लिएका उद्योगले अनुमतिपत्र पाएका हुन्छन् । विभागबाट अनुमति लिएका उद्योगले आफ्नो उत्पादनमा डीएफटीक्यूसी नम्बर अनिवार्य उल्लेख गर्नुपर्ने प्रवक्ता महर्जनले जानकारी दिए । अनुमति लिएका उद्योगले उत्पादन गर्ने खाद्यवस्तुको अनुगमन विभागले समय समयमा गरिरहन्छ । अनुमति नलिई उत्पादित पदार्थबारे विभागलाई जानकारी गराएपछि तुरुन्तै अनुगमन गरेर कारबाही गरिने महर्जनले बताए । लाइसेन्स नलिईकन कसैले खाद्य सामग्री बेच्छ भने त्यो गैरकानुनी हो । लेबलमा लाइसेन्स नम्बर छैन र शंका लागेको छ भने हामीलाई सम्पर्क गरे तत्कालै निरीक्षणअनुगमन गर्छौं, उनले भने । देशभर विभागका ४३ वटा डिभिजन र जिल्ला कार्यालय छन् । यी कार्यालयबाट प्रतिदिन खाद्य वस्तुको अनुगमन हुने गरेको उनले बताए ।शुद्धअशुद्ध मह छुट्याउने विधि दुई किसिमका छन् । एउटा प्रयोगशालामा परीक्षण र अर्को उपभोक्ता आफैंले । यसको पहिलो परीक्षण पानीबाट गर्न सकिने कार्कीको भनाइ छ । एउटा सिसाको ग्लासमा तीन चौथाइ पानी राखेर एक चम्चा मह हाल्ने र त्यो कसरी झर्छ भनेर हेर्ने । शुद्ध मह छ भने पानीमा नघोलीकन पोको परेर तल झर्छ । चिनी हालेको मह छ भने मह पानी भएर जान्छ, उनले भने, अशुद्ध मह पिँधमा पुग्दापुग्दै घोलिएर आधा हुन्छ । एउटा बिर्को भएको सिसाको बट्टामा मह हालेर उल्टो पारिदिने र मह कसरी झर्छ त्यसलाई हेर्ने गर्नुपर्छ । शुद्ध मह बट्टाको वरिपरि सबैतिरबाटै बिस्तारै धागो जस्तो भएर झर्ने कार्की बताउँछन् । शुद्ध छ भने तेलको धारा जसरी त्यान्द्रो भएर झर्छ । अशुद्ध मह उल्टो पार्नेबित्तिकै एकै पटक खर्लप्पै पिँधमा झर्छ । मिसावट छ भने उल्टो पारेको केही क्षणमै तल बस्छ, उनले भने । अर्को विधिबाट पनि महको शुद्धता हेर्न सकिने उनी बताउँछन् । पानीमा मह मिसाएर त्यसलाई मज्जाले हल्लाउने र त्यसको फिँज हेर्ने । शुद्ध महमा मसिना फिँज देखिन्छन् भने अशुद्ध महमा पानीका ठूला फिँज देखिने उनको दाबी छ । गुलियोपना हेरेर पनि महको गुणस्तर थाहा पाउन सकिने विज्ञहरू बताउँछन् । शुद्ध महको गुलियोपन खानेबित्तिकै केही समयमा नै हराउँछ भने मिसावट भएको महको गुलियोपना केहीबेरसम्म मुखमा रहिरहन्छ ।अर्को विधि हो, फ्लेम टेस्ट । अर्थात् रुवाबाट बनेको धागोमा परीक्षण गर्न खोजिएको मह दल्ने गर्नुपर्छ । शुद्ध महमा धागो राम्रोसँग बल्छ भने मिसावट महमा एकैछिन बलेर निभिहाल्ने विज्ञहरूको भनाइ छ । तर यीमध्ये पनि शुद्धता जाँच्ने सबैभन्दा उत्तम विकल्प भने प्रयोगशाला परीक्षण नै भएको कार्कीले बताए ।"
उद्यमशीलता विकास सम्झौता,"काठमाडौं (कास) नेपाल उद्योग परिसंघअन्तर्गत वुमन लिडरसिप फोरम, नबिल बैंक र महिला शक्ति विकास केन्द्र्र नेपालबीच महिला उद्यमीहरूलाई वित्तीय पहुँच प्रदान गर्नेबारे सम्झौता भएको छ । महिला उद्यमीलाई प्रोत्साहन तथा प्रेरित गर्न समझदारीपत्रमा तीन संस्थाबीच हस्ताक्षर भएको हो । नेपाल उद्योग परिसंघ ओमन लिडरसिप फोरमकी संयोजक छाया शर्मा, नबिल बैंकका प्रमुख कार्यकारी अधिकृत अनिलकेशरी शाह तथा महिला शक्ति विकास केन्द्र नेपालका तर्फबाट कार्यकारी निर्देशक कविता गुरुङले समझदारीपत्रमा हस्ताक्षर गरे । महिलाको आत्मनिर्भरताले नै संयुक्त राष्ट्र संघको दिगो विकासको अवधारणा कार्यान्वनमा टेवा पुग्ने संयोजक शर्माले बताइन् । बैंकका प्रमुख कार्यकारी अधिकृत शाहले हस्ताक्षर गरेर मात्रै समझदारीपत्रको उद्देश्य पूर्ण नहुने भएकाले यसको कार्यान्वयन पक्षमा ध्यान दिन आग्रह गरे । महिलालाई आर्थिक रुपमा जोड्ने यस प्रकारको प्रयासले निकट भविष्यमा देशमा महिला नेतृत्वको वर्चस्व रहने नेपाल उद्योग परिसंघका उपाध्यक्ष निर्वाण चौधरीले विश्वास व्यक्त गरे ।"
एनआईसीको लगानी व्यवस्थापन सेवा,काठमाडौं (कास) एनआईसी एसिया क्यापिटलले कोरोनाको डबल डोज भ्याक्सिन लगाइसकेका नेपाली नागरिकलाई निःशुल्क लगानी व्यवस्थापन सेवा दिने भएको छ । माघ ७ देखि फागुन मसान्तसम्म निःशुल्क रूपमा लगानी व्यवस्थापन सेवा दिने क्यापिटलले घोषणा गरेको छ । भ्याक्सिन लगाउन प्रेरित गर्ने उद्देश्यका साथ निशुल्क सेवा सञ्चालनमा ल्याइएको कम्पनीको भनाइ छ । योजनाअन्तर्गत लगानीकर्तालाई लगानी व्यवस्थापन सेवा लिँदा पहिलो वर्ष निःशुल्क रुपमा सेवा प्रदान हुनेछ । क्यापिटलले धितोपत्र बजार तथा मुद्रा बजारको समग्र अवस्थाको राम्रोसँग अध्ययनअनुसन्धान गरेर मात्र लगानीसम्बन्धी निणर्य लिने गर्छ । पछिल्लो समयमा फेरि कोरोना संक्रमण बढ्दो क्रममा रहेकाले घरमै सुरक्षित रूपमा बसी अनलाइनमार्फत सहजै लगानी व्यवस्थापन सेवा लिन सकिने क्यापिटलले जनाएको छ ।
फ्युजमेसिनको एआई फेलोसिप,"काठमाडौं (कास) आर्टिफिसियल इन्टेलिजेन्स (एआई) प्रतिभा, शिक्षा र सेवा प्रदान गर्दै आएको फ्युजमेसिनले नेपालमा एआई फेलोसिप २०२२ घोषणा गरेको छ । अनलाइनमार्फत प्रत्यक्ष प्रमाणीकरण हुने फेलोसिप कार्यक्रम दुई वर्षदेखि फ्युजमेसिनको पहलमा नेपालमा विकास र विस्तार गरिएको हो । नेपालमा एआई इन्जिनियरको संख्यामा वृद्धि गर्नु हो र कार्यक्रममा १ सय जना गणित, इन्जिनियरिङ र कम्प्युटर विज्ञान पृष्ठभूमि भएका विश्वविद्यालयमा अध्यनरत विद्यार्थी तथा स्नातक उत्तीर्णहरूलाई परस्क्षामार्फत आबद्ध गराइने कार्यक्रमको मुख्य उद्देश्य छ । चुनिएका परीक्षार्थीहरूलाई सम्पूर्ण पाठ्यक्रममा पूर्णछात्रवृत्ति प्रदान गरिनेछ ।"
सुरु भयो 'ईक्याब डिजिटल ट्याक्सी,काठमाडौं (कास) बेलायतमा बस्ने युवा नेपाली व्यवसायीले नेपालमा डिजिटल ट्याक्सी सेवा सुरु गरेका छन् । ईक्याब नेपाल नाम दिइएको ट्याक्सी सेवा शुक्रबारदेखि औपचारिक रूपमा सञ्चालनमा ल्याइएको हो । ईक्याब नेपाल डिजिटल क्यूआर प्रणालीबाट सेवा लिन सकिने ट्याक्सी सेवा हो । ग्राहकले ईक्याब नेपालको मोबाइल एपमार्फत आफूले चाहेको स्थानबाटै ट्याक्सी बुक गर्न तथा अनलाइनबाटै भाडा तिर्न सक्ने कम्पनीले जनाएको छ । ईक्याब नेपाल को उद्घाटन गर्दै गैरआवासीय नेपाली संघ (एनआरएनए) का संस्थापक अध्यक्ष उपेन्द्र महतोले विदेशमा स्थापित युवा व्यवसायीको अग्रसरतामा नेपालमा ईक्याब नेपाल शुभारम्भ हुनु निकै खुसीको कुरा भएको बताए । व्यवसायका दृष्टिले नेपालमा प्रशस्त अवसरसँगै चुनौती पनि रहेको उल्लेख गर्दै उनले इमानदारीपूर्वक काममा लाग्दा सफलता मिल्ने सुझाए । कम्पनीले ट्याक्सी चालक र सेवाग्राही यात्रुलाई जोड्ने प्रविधिका रूपमा काम गर्ने ईक्याब नेपालका अध्यक्ष दीपक श्रेष्ठले जनाए ।
रवि चम्कादा एपीएफ सेमिफाइनलमा,"(पोखरा)  वैकल्पिक खेलाडीका रूपमा मैदान प्रवेश गरेका रवि थिङको व्यक्तिगत दुई गोल मदतमा एपीएफल क्लबले अमेरिकी टोली भुटानिज युथ स्पोर्ट्स क्लब (बीवाईएससी) लाई ३१ ले हराउँदै २० औं आहारारा गोल्डकप फुटबलको सेमिफाइनल तय गरेको छ । पोखरा रंगशाला फुटबल मैदानमा रवि चम्किँदा एपीएफले प्रतियोगितामा उपाधि दाबेदारीको यात्रा बलियो बनाएको छ । अमेरिकाको मिनेसोटाबाट पोखरा आएर सिधैं क्वाटरफाइनल खेल्ने मौका पाएको बीवाईएससीले शनिबार सुरुआती अग्रता जोगाउन नसक्दा बाहिरिनुपर्यो । पहिलो हाफ गोलरहित बराबरीमा सकिए पनि खेलको ४८ औं मिनेटमा बीवाईएससीका मिगेल पालाफक्सले गोल गर्दै अग्रता दिलाए । राइट विंगर राइली युरीको क्रस एपीएफका डिफेन्डर राजन गुरुङले हेडरमार्फत क्लियर गर्न खोजे पनि अनमार्क अवस्थामा रहेका मिगेलसम्म बल पुग्यो । उनको सुन्दर हेडर एपीएफका गोलरक्षक कुरियामा युयाले बचाउन सकेनन् ।अग्रता दिइसकेपछि भने पाहुना टोली बढी आत्मविश्वासी देखियो । यूएसए र मेक्सिकोका अग्ला खेलाडीसम्मिलित टोलीसामु एपीएफलाई हम्मेहम्मे परेको थियो । छोटो पास र खेलाडीबीचको उत्कृष्ट समन्वयले पाहुना टोलीको खेल प्रशंसित बन्यो । ५२ औं मिनेटमा मिगेलको क्रसमा राइलीको हेडर गोलरक्षक कुरियामाले पञ्च गर्दा क्रसबारमा लागेर फर्किएको थियो । उक्त बललाई एपीएफका डिफेन्सले क्लियर गर्दा बीवाईएससी अग्रता दोब्बर बनाउनबाट चुक्यो ।खेलको ७० औं मिनेटमा प्राप्त पेनाल्टी एपीएफका लागि टर्निङ प्वाइन्ट बन्यो । एपीएफका प्रदीप लामाले पेनाल्टी एरिया नजिकैबाट गरेको प्रहार गोलरक्षक दिनेश थापा मगरबाट रिबाउन्ड भयो । अर्मान्ड विडाउनले उक्त बल कलेक्ट गर्न खोज्दा डिफेन्डर हेक्टर ट्रिगरसले पेनाल्टी बक्सभित्र लडाएपछि रेफ्री नवीन्द्र महर्जनले विभागीय टोलीलाई पेनाल्टी मौका दिए । आवास लामिछानेले उक्त मौका नगुमाउँदा खेल ११ को रोमाञ्चक स्थितिमा पुग्यो । अग्ला र खाइलाग्दा खेलाडीसँग एयर बल खेल्न नसकिने निष्कर्षपछि एपीएफले ग्राउन्ड बलमा जोड दियो । जुन रणनीतिमा एपीएफ सफल भयो । ५८ औं मिनेटमा मैदान छिरेका रवि थिङले चामत्कारिक दुई गोल थपेर जित सुनिश्चित गर्दा एपीएफले अन्तिम चारमा स्थान पक्का गर्यो । उनी बिक्की तामाङको स्थानमा मैदान छिरेका थिए । ८४ औं मिनेटमा आवासको पासलाई पेनाल्टी एरियाको दायाँ भागबाट फिनिसिङ टच दिँदै रविले अग्रता दिलाए । उनले इन्ज्युरी समयमा पेनाल्टी एरियाबाहिरबाट गरेको सिधा प्रहार रोक्न गोलरक्षक दिनेश थापामगरले कुनै भेउ पाएनन् । रवि म्यान अफ दी म्याच भए । दुई साताअघिदेखि नै पोखरा आएर प्रशिक्षण गरेको बीवाईएससीको उपाधि उचाल्ने सपना अधुरै रह्यो । डेब्यु खेलमै हार बेहोर्नुपरेपछि टोलीले पोखरा बसाइ छोटिएको छ । निराशाजनक नतिजा आउनुको पछाडिको भने टोलीका प्रशिक्षक प्रलय राजभण्डारी रेफ्रीलाई कारक मान्छन् । स्पष्ट अफसाइड भएको अवस्थामा रेफ्रीले दिनु नपर्ने पेनाल्टी दिए, उनले भने, एपीएफले पेनाल्टी पाउनु नै गेम चेन्जर भयो । यसको सम्पूर्ण दोष रेफ्रीलाई जान्छ । आफूले पाएका केही अवसर भने गुमेको उनले स्वीकारे । पहिलो हाफमा डिफेन्स राम्रो हुँदाहुँदै पनि स्कोरलाइन कमजोर भएको उनले सुनाए । एपीएफका प्रशिक्षक कुमार थापाले रविको गोलले कमब्याकको मौका पाएको बताए । डिफेन्सको कमजोरीले सुरुआतमा विपक्षीले अग्रता लिएको उनको भनाइ थियो । रेफ्रीले एपीएफलाई साथ दिएको भन्ने विपक्षी टोलीको आरोपबारे भने उनले कुनै प्रतिक्रिया दिन चाहेनन् । आफ्नो खेलाडीले पनि कतिपय दिनु नपर्ने अवस्थामा पहेँलो कार्ड पाइरहेको उनले बताए । विदेशी खेलाडीसँग खेल्न पाउनु हाम्रा लागि पनि अवसर हो, उनले भने । आयोजक सहारालाई उद्घाटन खेलमा हराएको एपीएफले सेमिफाइनलमा संकटा र मछिन्द्रबीच सोमबार हुने विजेतासँग माघ १२ मा खेल्नेछ । आइतबार प्रतियोगिताका दुई सफल टोली मनाङ मर्स्याङ्दी र नेपाल पुलिस क्लबबीच प्रतिस्पर्धा हुनेछ ।"
मेदभेदेभ र हालेप चौथो चरणमा,"मेलबर्न (एएफपी) विश्व वरीयताको दोस्रो नम्बरमा रहेका उपाधि दाबेदार डानियल मेदभेदेभ र स्टेफानोस सिट्सिपासले आफ्नो खेल जितेर शनिबार अस्ट्रेलियन ओपन टेनिसको अन्तिम १६ मा स्थान बनाएका छन् । शुक्रबार नाटकीय खेलमा साबिक विजेता नाओमी ओसाका तेस्रो चरणबाटै बाहिरिएसँगै वरीयताप्राप्त महिला खेलाडीहरू प्रतियोगिताको छैटौं दिन पनि जितलाई संघर्षरत रहे । दोस्रो वरीयताकी आर्यना सबलेन्काले सर्भिसको कमजोरीबाट माथि उठ्दै जित हासिल गरिन् । पूर्व नम्बर एक रोमानियाकी सिमोना हालेपले सानदार जित निकालिन् । उनले क्वाटरफाइनलमा स्थानमा बनाउन स्वघोषित डाइनोसर फान्सेली एलिज कोर्नेटसँग सोमबार खेल्नेछिन् ।साबिक विजेता नोभाक जोकोभिच अस्ट्रेलियाबाट निकालामा परेपछि स्वतः शीर्ष वरीयतामा रहेका रुसी स्टार मेदभेदेभले दोस्रो चरणमा घरेलु खेलाडी निक किर्गियोसलाई पराजित गरेपछि मेलबर्न पार्कमा उपस्थित केही अस्ट्रेलियन समर्थकबाट दुर्व्यवहार भएकामा गुनासो गरे । युएस ओपन च्याम्पियन मेदभेदेभलाई रोड लेभर एरिनामा निकलाई पराजित गर्न ४ सेटको मिहिनेत गर्नुपरेको थियो । तर शनिबार उनले वरीयताविहीन डच खेलाडी बोटिक भान टी जान्डचुल्पमाथि सहज जित निकाले । २५ वर्षीय मेदभेदेभले मार्गरेट कोर्ट एरिनामा १ घण्टा ५५ मिनेटसम्म चलेको खेलमा ६४, ६४, ६२ ले सहज जित प्राप्त गरे । उनले क्वाटरफाइनल पुग्न अमेरिकी खेलाडी म्याक्सिम क्रिसीसँग खेल्नेछन् । म यसरी नै खेल्न मन पराउँछु । मेलबर्नमा अस्ट्रेलियाको प्रतिद्वन्द्वीभन्दा डच खेलाडीसँग खेल्न धेरै सजिलो हुन्छ, न्युयोर्कमा प्रेम र घृणा दुवै बेहोरेका मेदभेदेभले भने, हरेक सम्बन्धमा उतारचढाव जरुरी हुन्छ । यहाँ खेल मनोरञ्जनपूर्ण रह्यो । यो वास्तविक थियो ।ग्रिसका चौथो वरीयताका सिट्सिपासले पहिलो ग्रान्ड स्लाम उपाधि हासिल गर्ने लक्ष्यमा एक संघर्षपूर्ण जित हासिल गरे । वरीयताविहीन फ्रान्सेली खेलाडी बेनोइट पाइरेमाथि उनले ६३, ७५, ६७ (२७), ६४ को जितसहित चौथो चरणमा अमेरिकी टेलर फ्रिट्जसँगको भेट निश्चित गरे । विश्व टेनिसका बीग थ्री रोजर फेडेरर, राफेल नडाल र नोभाक जोकोभिचलाई तीव्र रूपमा पछ्याइरहेका मेदभेदेभ र सिट्सिपासले आफ्नो खेल जित्दै जाँदा सेमिफाइनलमा भेट्नेछन् । महिलातर्फ हालेपले युएस ओपन च्याम्पियन इम्मा राडुकानुलाई हराउने डान्का कोभिनिचलाई ६२, ६१ को सेटमा पन्छाउन जम्मा ६४ मिनेट कोर्टमा खर्चिइन् । चोटबाट पुनरागमन गरेकी हालेपले अघिल्लो महिना मेलबर्नमा वार्मअप प्रतियोगिता जितेर आत्मविश्वास उच्च पारेकी छन् । १४ औं वरीयता पाएकी उनले चौथो चरणमा फ्रान्सकी वरीयताविहीन कोर्नेटको सामना गर्नेछिन् । कोर्नेटले २९ औं वरीयताकी स्लोभेनियाली लामारा जिदान्सेकमाथि ४६, ६४, ६२ को जित निकाल्दै आफ्नो ३२ औं जन्मदिन मनाइन् । रंगशालामा उपस्थित सबैले जन्मदिनको गीत गाएर उनलाई शुभकामना तथा बधाई दिएका थिए । १३ वर्षपछि प्रतियोगिताको दोस्रो साताको यात्रा तय गर्नु निश्चित रूपमा यो निकै विशेष । त्यसमा पनि जन्मदिनको दिन । योभन्दा ठूलो खुसी र उपहार अरू के हुनु, जितपछि उनले भनिन् । रोमानियाकी वरीयताविहीन सोराना सिस्ट्रियाले दसौं वरीयताप्राप्त रुसी अनास्टासिया पाब्लुचेन्कोभालाई स्तब्ध पारिन् । उनले ६३, २६, ६२ ले नतिजा निकालिन् ।"
एभरटनमा भिल्लाको जित,लन्डन (एएफपी) इमिलिनो बुन्डियाको एकमात्र गोलको मद्दतले इंग्लिस प्रिमियर लिगमा एस्टन भिल्लाले एभरटनमा १० को जित निकालेको छ । गुडिसन पार्कमा भएको खेलमा एभरटनका लागि डन्कन फर्गुसन दोस्रोपल्ट निमित्त व्यवस्थापकका रूपमा उत्रेका थिए । त्यसको पहिलो खेल हारमा टुंगियो । यो जितपछि २३ अंकसहित भिल्ला १३ औं स्थानमा रह्यो । हारले एभरटनमाथि रेलिगेसन तनाब बढेको छ । एभरटन १९ अंक लिएर १६ औं स्थानमा छ । यो रेलिगेसन क्षेत्रबाट ५ अंकको अग्रतामात्र हो । खेलको निर्णायक गोल बुन्डियाले पहिलो हाफको इन्ज्युरी समयमा गरे । उनले कर्नरमा उत्कृष्ट हेड गर्दै गोल गरेका हुन् । त्यसमा एभरटन गोलरक्षक जोर्डन पिकफोर्डसामु बचाउको कुनै अवसर थिएन । भिल्लाको यो जितमा दुई खेलाडीमाथि दर्शकदीर्घाबाट गरिएको बोतल प्रहारले तनावपूर्ण पनि रह्यो । बुन्डियाको गोलमा खुसी मनाउने क्रममा लुकास डिग्ने र म्याटी क्यासलाई ताकेर प्लास्टिकको बोतल प्रहार गरिएको थियो । त्यसले दुवै खेलाडीलाई चोट भने लागेन । यसअघि शुक्रबार जोस सार्गेन्टको दुई गोल मदतमा नर्विचले १० खेलाडीमा सीमित वाटफोर्डलाई ३० ले हरायो । यो जितपछि पहिलोपल्ट रेलिगेसन क्षेत्र छाड्न सफल रह्यो । पछिल्ला ९ खेलमा जितविहीन रहेको वाटफोर्ड यो हारपछि पुछारको तीन स्थानमा झरेको छ । हारले व्यवस्थापक क्लाउडियो रेनेरीमाथि चर्को दबाब सिर्जना भएको छ । अमेरिकी खेलाडी सार्गेन्टले ५१ औं मिनेटमा पहिलो गोल गर्दै ७४ औं मिनेटमा दोस्रो गोल थपे । तेस्रो गोल दोस्रो हाफको इन्ज्युरी समयमा भयो । जुराज कुकाले वाटफोर्डका लागि दुर्भाग्यपूर्या आत्मघाती गोल गरे । त्यसअगाडि दोहोरो पहेँलो कार्डमा वाटफोर्डले इमानुल डेनिसलाई गुमाएको थियो । नर्विच रेलिगेसन क्षेत्रबाट दुई अंकले अगाडि रहे पनि पुछारका सबै तीन टिमले भन्दा बढी खेल खेलेको छ । न्युकासल र वाटफोर्डले नर्विचको तुलनामा दुई खेल कम खेलेको छ । बर्नलीले थप ५ खेल कम खेलेको छ ।
आर्मीले उचाल्यो हक्की उपाधि,"(पर्सा)  प्रतिस्पर्धात्मक खेलमा सुदूरपश्चिम महिला टिमलाई पराजित गर्दै आर्मीको महिला टिमले वीरगन्जमा आयोजित चौथो सहाना प्रधान स्मृति राष्ट्रिय महिला हक्की प्रतियोगिताको ट्रफी उचालेको छ । शनिबार आदर्शनगर रंगशालामा भएको फाइनल पूर्वानुमान विपरीत अत्यन्त प्रतिस्पर्धात्मक हुन पुग्यो । बलियो मानिएको आर्मीलाई मध्यान्तरसम्म सुदूरपश्चिमले कडा चुनौती दियो । मध्यान्तरपछि सुदूरका खेलाडी केही थकित देखिए भने आर्मीका खेलाडी आक्रामक बन्दै गए । खेलको ५२ औं मिनेटमा आर्मीकी सरस्वती तामाङले गोल गरिन् । यही गोल नै आर्मीलाई उपाधि जिताउन निर्णायक साबित भयो । सुदूरपश्चिमले पनि केही राम्रा प्रहार गरे पनि त्यो सफल भने हुन सकेन । प्लेयर अफ द म्याच आर्मीकी सीतामाया बल भइन् । शनिबार बिहान तेस्रो स्थानका लागि खेलिएको खेलमा गण्डकी प्रदेशले मधेस प्रदेशलाई २१ ले पराजित गरेको थियो । निर्धारित समय अवधिभर दुवैले ११ गोल गरेर खेल बराबरी भएपछि पेनाल्टी शुटआउटबाट नतिजा निकालिएको थियो । त्यसमा गण्डकीले २१ ले विजयी रह्यो । विजेताले ५० हजार, उपविजेताले ३५ हजार र तेस्रो हुने टिमले १५ हजार रुपैयाँ पुरस्कार पाएका थिए । प्रतियोगिताको सर्वोत्कृष्ट खेलाडी आर्मीकी अञ्जना चन्द ठकुरी भइन् । इमर्जिङ खेलाडी सुदूरपश्चिमकी सविना पुन राना र सर्वाधिक गोलकर्ता आर्मीकी कमल चन्द चुनिए । उत्कृष्ट गोलरक्षकमा गण्डकी प्रदेशकी समिक्षा पुन र उत्कृष्ट डिफेन्डरमा सुदूरपश्चिमकी सन्जु चौधरी चुनिएका थिए । विजेता टिम तथा खेलाडीलाई पूर्व सभासद् अनिल रुङ्गटा, नेपाल हक्की संघका उपाध्यक्षद्वय अनिल शर्मा र मनीष झा, पत्रकार महासंघका केन्द्रीय सचिव दीपेन्द्र चौहानलगायतले पुरस्कृत गरेका थिए ।"
