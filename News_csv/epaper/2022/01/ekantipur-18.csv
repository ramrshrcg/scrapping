शीर्षक,विवरण
"नाम मधेस, राजधानी जनकपुरधाम","(जनकपुर)संघीयताको झन्डै पाँचवर्षे अभ्यासपछि प्रदेश २ को नाम र राजधानी टुंगो लागेको छ । प्रदेशसभाको दुई तिहाइले नाम मधेस र राजधानी जनकपुरधाम राख्ने निर्णय गरेको हो । प्रदेशसभामा सोमबार भएको मतदानमा प्रदेशको नाम मधेसमा ८० र राजधानी जनकपुरधाममा ७८ मत खस्यो । प्रदेशसभामा संख्या १ सय ४ सदस्य छन् । पहिलो प्रस्ताव दुई तिहाइले पारित भएपछि यससम्बन्धी अन्य प्रस्ताव भने स्वतः निष्क्रिय भएको घोषणा भयो ।राजधानी जनकपुरधाम राख्ने विषयमा सबै दल एक मत भए पनि प्रदेशको नामका विषयमा भने दलहरू ध्रुवीकृत थिए । मधेस प्रदेश राख्न जनता समाजवादी पार्टी (जसपा), लोकतान्त्रिक समाजवादी पार्टी (लोसपा) र माओवादी केन्द्रको साझा प्रस्ताव थियो । अन्य राजनीतिक मुद्दामा फरक ठाउँमा रहँदै आएका एमाले र एकीकृत समाजवादी भने यो विषयमा एकमत थिए । उनीहरू नाम जानकी राख्ने पक्षमा थिए । त्यस्तै कांग्रेसले नाम मिथिलाभोजपुरा राख्न खोजेको थियो । तर बारा, पर्साका सांसदहरूले नाम मध्यमधेस र राजधानी वीरगन्ज प्रस्ताव राख्ने पक्षमा थिए । प्रदेशसभामा जसपाका ३७, लोसपाका १६ र माओवादीका ८ जना सांसद छन् । यी तीनै दलका सांसदको संख्या ६१ मात्रै थियो । तर, मधेस नाम राख्ने उनीहरूको प्रस्तावको पक्षमा ८० मत खसेको छ । कांग्रेसका ८९ जना सांसदले हामीलाई सहयोग गर्नुभयो, लोसपाका एक सांसदले कान्तिपुरसँग भने, नेकपा एसका दुई सांसदले त मत हालेको पत्र नै देखाउनुभयो । उहाँहरूकै सहयोगले मधेस प्रदेश नामकरण सम्भव भयो । कांग्रेसका सचेतक उपेन्द्रप्रसाद कुशवाहले प्रदेशको नाम मधेसमा राख्न कांग्रेससहित अरू दलबाट पनि मत क्रस भएको स्विकारे । कांग्रेसबाट पनि मत क्रस भएको छ । म सचेतकका नाताले पार्टीको एजेन्डामा स्थिर रहे पनि अरू साथीहरूले क्रस गर्नुभयो, उनले भने ।नेकपा समाजवादीका सचेतक बेंची लुङेलीका अनुसार मत परिणाम हेर्दा उनको दलबाट पनि मत क्रस भएको देखिन्छ । कांग्रेसको बढी क्रस भएको छ । हाम्रो पनि अलिअलि भयो कि जस्तो छ, उनले भनिन् । प्रदेशसभामा एकीकृत समाजवादीका १३ जना सांसदमध्ये सोमबारको बैठकमा ११ जना उपस्थित थिए । सांसद डिल्ली उप्रेती र गोविन्द न्यौपाने अनुपस्थित थिए । यस्तै, लोसपाकी डा रीना यादव, कांग्रेसकी शोभा लामा, एमालेकी अनिता यादव पनि अनुपस्थित थिए । मधेसमा जसपा, कांग्रेस, नेकपा (एस) र माओवादी (केन्द्र) को संयुक्त सरकार छ । प्रदेशसभामा विपक्षी दल रहे पनि लोसपासमेत मधेस प्रदेशमा एकमत थियो । नाम र राजधानी निश्चित गर्ने मधेस छैटौं प्रदेश हो । प्रदेश १ भने अहिलेसम्म अनिर्णीत छ । यसअघि नाम तोकिएका वाग्मती, गण्डकी, लुम्बिनी, कर्णाली र सुदूरपश्चिम पुरानै नाम दोहोरिए भने मधेस नयाँ नाम छानिएको छ । मौलिक नाम राख्दै राजधानी पनि टुंगो लागेको खुसीमा प्रदेशमा मंगलबार सार्वजनिक बिदा दिइएको सरकारका प्रवक्ता एवं अर्थमन्त्री शैलेन्द्र साहले बताए । यस्तै, अस्थायी राजधानी जनकपुरधामलाई सोमबार दुई तिहाइले स्थायी घोषणा गरिएको छ । प्रदेशसभामा जनकपुरधामलाई राजधानी बनाउन यहाँ प्रतिनिधित्व गर्ने सबै दलले गरेको प्रस्तावको पक्षमा ७८ मत खसेको थियो । राजधानीको प्रस्ताव जनकपुरधाममा मतदान हुँदा कुल उपस्थित ९९ सांसदमध्ये ७८ जनाले पक्षमा मतदान गरे । सभामुख सरोज यादवले संविधानको धारा २८८ को उपधारा २ र प्रदेशसभा कार्य सञ्चालन नियमावली २०७५ को नियम ७३ (क) को नियम २७ बमोजिम प्रदेशको राजधानी जनकपुरधाम तोकिएको घोषणा गरेपछि सांसदहरूले ताली बजाएका थिए । स्थायी राजधानी जनकपुरधाममा उत्तरपूर्वमा ढल्केवरकमला हुँदै दक्षिणमा नेपालको सीमासम्मको भूगोल समेटिएको छ ।जनकपुरधामलाई प्रदेशको राजधानी बनाउन माओवादीका सांसद भरतप्रसाद साह, नेकपा समाजवादीका रवीन्द्र बैठा, कांग्रेसका उपेन्द्रप्रसाद कुशवाह र एमालेकी शारदादेवी थापा, लोकतान्त्रिक समाजवादीका सांसद प्रमेश्वर साहले प्रस्ताव पेस गरेका थिए । साह र थापा महोत्तरी, बैठा र कुशवाह सर्लाही तथा प्रमेश्वर धनुषाका सांसद हुन् । सभामुख यादव नेतृत्वकै संसदीय समितिले राजधानी जनकपुरधामसहित उत्तरपूर्वमा ढल्केवरकमला हुँदै दक्षिणमा नेपालको सीमासम्म, वीरगन्ज महानगरपालिका र वीरगन्ज, सिमराजितपुर, निजगढ हुँदै सिम्रौनगढसम्मको भूगोल समेटिएको तीन वटा प्रस्ताव संसद्मा पेस गरेको थियो । राजधानीमा जनकपुरधाम सबै दलको साझा प्रस्ताव रहे पनि बारापर्साका सांसदहरूले वीरगन्ज चाहिन्छ भन्दै छुट्टै प्रस्ताव हालेका थिए । नाम र राजधानीमा सहमति जुटाउन १५ दिनअघि सभामुख यादवको नेतृत्वमा सबै दलका सांसद रहने गरी समिति गठन गरिएको थियो । समितिले पनि नाम र राजधानीमा सहमति जुटाउने एउटै प्रस्ताव नल्याएपछि सोमबार मतदान गरिएको हो । करिब डेढ वर्षअघि प्रदेशसभामा प्रदेशको नाम मधेस, जानकी र मिथिलाभोजपुरा तथा राजधानी जनकपुरधाम वा वीरगन्ज भन्ने प्रस्तावमा मतदान हुँदा दुई तिहाइ नपुग्दा दुवै अस्वीकृत भएका थिए । यता, जनकपुरको होटलको बसाइ र खाना महँगो भएकाले राजधानीका लागि अनुपयुक्त भन्ने बारा र पर्साका सांसदको गुनासो सार्वजनिक भएपछि सोमबार जनकपुरका होटलमा सांसदका लागि विशेष सुविधा घोषणा गरिएको छ ।"
प्रदेश १ को नामकरण कहिले ?,"(मोरङ)प्रदेश सरकार गठनको चौथो वर्ष पूरा हुन लाग्दासम्म पनि प्रदेश १ को नामकरण अन्योलमै छ । प्रदेशले हालसम्म पाएका तीनै मुख्यमन्त्रीले शपथ ग्रहणपछि प्रदेशको नामकरण गर्ने उद्घोष गरे तर कसैले पनि प्रक्रिया अघि बढाउन सकेनन् । कात्तिक १६ मा शपथ ग्रहणपछि सञ्चारकर्मीसँग मुख्यमन्त्री राजेन्द्र राईले प्रदेश नामकरण पहिलो प्राथमिकता भएको बताएका थिए तर अढाई महिना बितिसक्दा पनि नामकरणको प्रक्रिया सुरु हुन सकेको छैन । २०७४ फागुन ३ मा गठन भएको प्रदेश सरकारको ४ वर्ष पूरा हुन १ महिना बाँकी छ । प्रदेश सरकारको बाँकी १३ महिना कार्यकालमा नामकरण हुने छाँट देखिँदैन । २०७४ फागुन ४ मा शपथ ग्रहण गरेपछि तत्कालीन मुख्यमन्त्री शेरधन राईले पनि प्रदेशको नामकरण गर्ने उद्घोष गरेका थिए । आफ्नो कार्यकालमा उनले नामकरणका लागि छलफलसमेत चलाउन सकेनन् । उनीपछि मुख्यमन्त्री भएका भीमप्रसाद आचार्यले पनि प्रक्रिया अघि बढाएनन् । मुख्यमन्त्री राजेन्द्र राई नेतृत्वको सरकार कांग्रेस, माओवादी केन्द्र, नेकपा (एकीकृत समाजवादी), जनता समाजवादी पार्टी र संघीय लोकतान्त्रिक राष्ट्रिय मञ्च गरी ५ दलीय गठबन्धनको छ । गठबन्धन दलभित्रै पहिचान र भूगोलका आधारमा मतभिन्नता रहेको छ । यही अवस्था प्रमुख प्रतिपक्षी दल एमालेमा पनि छ । एमालेका प्रदेशसभा सदस्यहरू प्रदेशको नाम भूगोल र पहिचानका आधारमा राखिनुपर्नेमा विभाजित छन् ।आदिवासी जनजाति प्रदेशसभा सदस्य पहिचानका आधारमा प्रदेश नामकरण हुनुपर्ने पक्षमा छन् भने खस, आर्य, मधेसीलगायतका सदस्य भूगोलको पक्षमा छन् । प्रदेशसभामा पहिचानवादी सदस्यकै बाहुल्य रहेकाले नामकरण पेचिलो भएको हो । सत्तारूढ कांग्रेसका नेता राजीव कोइरालाले सबै दलको साझा सहमति भएमात्रै नामकरण सम्भव भएको बताए । भूगोल पक्षधरलाई प्रमुख प्रतिपक्षी कांग्रेसको समर्थन देखिएको छ भने पहिचानवादीलाई माओवादी केन्द्रलगायतको समर्थन छ । पहिचानवादीहरू लिम्बुवान, खुम्बुवान, किरात र लिम्बुवानखुम्बुवानकिरातमध्ये एउटा प्रदेशको नाम हुनुपर्ने अडानमा छन् । भूगोल पक्षधरहरू कोसी, सगरमाथा, विराट, कोसीकिरात, सगरमाथाकिरातमध्ये एउटा नाम राख्नुपर्ने पक्षमा देखिएका छन् ।"
स्थानीय निर्वाचन घोषणा गर्नैपर्ने दबाबमा सरकार,"(काठमाडौं)स्थानीय तह निर्वाचनको मिति तोक्न सरकारमाथि चौतर्फी दबाब परेको छ । सत्ता गठबन्धनले सकेसम्म चुनाव सार्न कोसिस गरे पनि निर्वाचन आयोग, प्रमुख प्रतिपक्षी, नागरिक समाज र स्थानीय तहका नेताहरूको खबरदारीका कारण चुनावको मिति निर्धारण गर्ने अवस्थामा पुगेको छ । निकट दिनमै निर्वाचन घोषणा हुने सम्भावना रहेको मन्त्रीहरूले नै बताउन थालेका छन् । संविधान र कानुनको प्रावधानअनुसार वैशाखमै निर्वाचन गर्न मुख्य ताकेता निर्वाचन आयोगले नै गरिरहेको छ भने प्रमुख प्रतिपक्षी एमाले चुनावी प्रचारमा जुटिसकेको छ । त्यस्तै गाउँपालिका राष्ट्रिय महासंघ, नेपाल नगरपालिका संघ र जिल्ला समन्वय समिति महासंघले पनि स्थानीय तहको निर्वाचन तत्काल सुरु गर्न सरकार र निर्वाचन आयोगको ध्यानाकर्षण गराइसकेका छन् । समयमा निर्वाचन नगरेर स्थानीय तहको जिम्मा फेरि कर्मचारीलाई दिन खोजिएको भन्दै नागरिक अगुवाले पनि निरन्तर खबरदारी गरिरहेका छन् । सबैतिरबाट दबाब बढेपछि पाँचदलीय गठबन्धनले मंगलबार बिहान बस्ने गरी उच्चस्तरीय राजनीतिक समन्वय समितिको बैठक बोलाएको छ । स्थानीय तहको निर्वाचनका विषयलाई लिएर पहिलो पटक औपचारिक रूपमै गठबन्धनभित्र छलफल हुन लागेको हो । तर, वैशाखमा स्थानीय चुनाव गर्ने वा कात्तिकमंसिरमा एकै पटक तीन तहको निर्वाचन गर्ने भन्नेमा गठबन्धनभित्र सहमति बनिसकेको छैन ।प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहालबीच सोमबार भएको भेटमा स्थानीय तह निर्वाचनका विषयमा साझा धारणा बनाउने गरी समन्वय समितिको बैठक बोलाउने सहमति भएको थियो । गठबन्धन दलहरू माघ १२ मा हुने राष्ट्रिय सभा निर्वाचनको अन्तिम तयारीमा पनि छन् । त्यसैले समन्वय समितिमा यो विषयमा पनि छलफल हुन सक्ने राष्ट्रिय जनमोर्चाकी नेत्री दुर्गा पौडेलले बताइन् । पुस ९ मा प्रधानमन्त्री देउवालाई भेटेर आयोगका पदाधिकारीले स्थानीय तहको निर्वाचन आगामी वैशाख १४ र २२ मा गर्न प्रस्ताव गरेका थिए । तर, प्रधानमन्त्री देउवाले थप अग्रसरता नदेखाएपछि शुक्रबार सर्वदलीय बैठक बोलाएर आयोगले माघ पहिलो साताभित्र मिति नतोकिए प्रस्तावित मितिमा निर्वाचन गर्न प्राविधिक, व्यवस्थापकीय एवं व्यावहारिक कठिन हुने जानकारी गराइसकेको छ ।बैठकमा आयोगले स्थानीय तह निर्वाचनबाट निर्वाचित पदाधिकारीको ५ वर्षे पदावधि २०७९ जेठ ५ मा समाप्त हुने र निर्वाचन सम्पन्न गर्न कम्तीमा ५३ क्रियाकलाप सम्पन्न गर्नुपर्ने हुँदा त्यसका लागि कानुनतः १२० दिन आवश्यक पर्ने भन्दै सरकार र दलहरूको ध्यानाकर्षण पनि गराएको थियो । स्थानीय तह निर्वाचन ऐन २०७३ मा स्थानीय तहका सदस्यको निर्वाचन गाउँसभा वा नगरसभाको कार्यकाल समाप्त हुनुभन्दा दुई महिनाअगाडि गर्नुपर्ने व्यवस्था छ । तर, संविधानअनुसार गाउँसभा वा नगरसभाको कार्यकाल समाप्त भएको ६ महिनाभित्र अर्को निर्वाचन गर्नुपर्ने हुन्छ । स्थानीय तहको निर्वाचन समयमा सम्पन्न हुन नसकेमा जनप्रतिनिधिको रिक्तताको विषयमा संविधान तथा कानुनले परिकल्पना नगरेको, स्थानीय तहको कार्यभार प्रदेश तथा संघीय सरकारले सञ्चालन र व्यवस्थापन गर्ने संवैधानिक एवं कानुनी प्रावधान नभएको, स्थानीय सरकार सञ्चालन ऐन २०७४ मा जननिर्वाचित पदाधिकारीबाहेक अन्य कुनै तवरले स्थानीय सरकार सञ्चालन तथा व्यवस्थापनको वैकल्पिक व्यवस्था सम्भव नभएकाले समयमै निर्वाचन गर्नुपर्नेमा आयोगको जोड छ । अर्कोतर्फ सोमबार मात्रै गाउँपालिका राष्ट्रिय महासंघ, नेपाल नगरपालिका संघ र जिल्ला समन्वय समिति महासंघले स्थानीय तहको निर्वाचन तत्काल सुरु गर्न सरकार र निर्वाचन आयोगको ध्यानाकर्षण गराएका छन् । गाउँपालिका राष्ट्रिय महासंघ, नेपाल नगरपालिका संघ र जिल्ला समन्वय समिति महासंघले चुनाव नभए संवैधानिक संकट आउने भन्दै संयुक्त वक्तव्य जारी गर्दै सरकार र आयोगको ध्यानाकर्षण गराएका हुन् । स्थानीय तहको निर्वाचन ऐन २०७३ बमोजिम तीन चरणमा भएको निर्वाचनबाट निर्वाचित जनप्रतिनिधिहरूको अवधि क्रमशः २०७९ जेठ ७, असार २१ र असोज ७ मा सकिने भएकाले दोस्रो कार्यकालका लागि तत्काल निर्वाचन प्रक्रिया सुरु गर्न सरकार र निर्वाचन आयोगको ध्यानाकर्षण गर्दछौं, उनीहरूको वक्तव्यमा छ ।प्रमुख प्रतिपक्ष दल एमालेले पनि स्थानीय तहको मिति तोक्न सरकारमाथि दबाब दिएको छ । सुरुमा अर्ली इलेक्सन मा जोड दिएको एमालेले त्यो सम्भव नदेखेपछि वैशाखमै स्थानीय तह निर्वाचन गर्न दबाब दिइरहेको छ । नेपालको निर्वाचनमा सहयोग गर्ने अन्तर्राष्ट्रिय निकायले पनि नियमित चुनावमै जोड दिएका छन् । गठबन्धनमा रहेका दलहरू आयोगले सिफारिस गरेकै मितिमा वा संविधानले दिएको सुविधाअनुसार समयावधि सकिएको ६ महिनाभित्र स्थानीय तहको निर्वाचन गर्दा राजनीतिक फाइदा हुन्छ भन्ने रणनीतिक हिसाबकिताबमा छन् । माओवादी केन्द्र र एकीकृत समाजवादी आन्तरिक तयारी र गठबन्धनको सुनिश्चितता खोज्दै चुनावमा जान चाहेका छन् । प्रधानमन्त्री एवं पार्टी सभापति देउवालाई शनिबार भेटेका कांग्रेस केन्द्रीय सदस्य रमेश लेखकले अब गठबन्धन र पार्टीभित्र छलफलको विषय बनाएर वैशाखमै स्थानीय तहको निर्वाचन गर्नुपर्ने धारणा राखेको बताए । आगामी वैशाखमा पाँच वर्ष पुग्छ, त्यसपछि कार्यकाल सकिन्छ, यसलाई धेरै जटिल विषय बनाउनु हुन्न, लेखकले भने, निर्वाचन भनेको लोकतन्त्रको आधारभूत कुरा हो । त्यसकारण निर्वाचनमा जानुपर्छ । कांग्रेस निर्वाचनका लागि तयार छ, जान्छ । तर, एकीकृत समाजवादी पार्टीका महासचिव वेदुराम भुसालको मत भने फरक छ । उनी संविधान र कानुन बाझिएको हुँदा कुनलाई मानेर जाने भन्नेमा नै गठबन्धनमा सहमति भइनसकेको बताउँछन् । संविधानको धारा २२५ ले कार्यकाल सकिएको ६ महिनाभित्र चुनाव गर्ने भन्छ । कानुनमा त्योभन्दा फरक खालको व्यवस्था छ, भुसालले भने, यहाँ कुरा बाझियो । यसमा पहिला स्पष्ट हुनुपर्यो भन्ने कुरा पछिल्लो गठबन्धनको बैठकमा उठेको थियो । त्यसका लागि कानुनविद्हरूसँग छलफल गर्ने पनि भनिएको थियो तर कोभिडले गर्दा छलफल हुन सकेन ।सत्ता गठबन्धनको दोस्रो ठूलो दल माओवादी केन्द्रका नेता देव गुरुङले भने कानुन र संविधान बाझिएको अवस्थामा संविधान नै प्रभावकारी हुने बताए । संविधान र कानुन बाझिएको रहेछ भने पनि संविधानमा टेक्नुपर्छ भन्नेमा विवाद भएन तर संविधान कार्यान्वयन गर्ने प्रक्रियामा कोभिडले के गर्छ भन्ने मात्रै हो, गुरुङले भने, किनभने अहिले नै राष्ट्रिय सभाको चुनाव त गर्न सकिनेनसकिने भनेर धुकचुक भइराखेको अवस्थामा स्थानीय तहको चुनावमा झन् ठूलो मास परिचालन गर्नुपर्ने हुन्छ । त्यसकारण कोभिडको स्थिति के हुन्छ भन्ने नै मुख्य हो ।कोभिड१९ को नयाँ भेरिएन्ट ओमिक्रोनको बढ्दो संक्रमणका कारण दलहरूले आन्तरिक गतिविधि रोकेका छन् । एमालेले सोमबार आन्तरिक सर्कॅलर जारी गर्दै कोभिड१९ को बढ्दो संक्रमणलाई ध्यानमा राखेर पार्टी तथा जनसंगठनका २५ जनाभन्दा बढी सहभागिता रहने सबै कार्यक्रम स्थगित गर्न निर्देशन दिएको छ । साथै, सबै कमिटी, नेताकार्यकर्ता र जनप्रतिनिधिलाई आवश्यक सतर्कता अपनाउँदै जनताको सेवामा जुट्न पनि निर्देशन गरेको छ । उता माओवादीले पुस २५ मा बोलाएको केन्द्रीय कमिटी बैठक पनि स्थगित भएको थियो । एकीकृत समाजवादीका अध्यक्ष माधवकुमार नेपालमा कोरोना पुष्टि भएपछि उनी आइसोलेसनमा छन् । एमालेबाहेक अन्य दलले स्थानीय चुनावबारे केही भनेका छैनन् । चुनावको मितिलाई लिएर दलहरूले पार्टीका तर्फबाट जितेका स्थानीय तहका जनप्रतिनिधिलाई समेत केही जानकारी गराएका छैनन् । नियमित समयमा चुनाव हुन्छ, तयारीमा लाग्नुस् है भन्ने कुनै आन्तरिक सूचना छैन, माओवादी केन्द्रका एक मेयरले भने, हामीलाई नेतृत्व तहबाट चुनावबारे केही भनिएको छैन ।२०७४ को स्थानीय तहको चुनावमा एमाले सबैभन्दा ठूलो दल बनेको थियो । ७५३ स्थानीय तहमध्ये एमाले २९७, कांग्रेस २७४, माओवादी केन्द्र १०७ र अन्यले ७६ प्रमुख जितेका थिए । एमाले विभाजन भए पनि स्थानीय तहमा एकीकृत समाजवादी रोजेका प्रतिनिधिको संख्या कम छ ।"
स्वार्थ समूहले चलाउँछन् पर्यटन मन्त्रालय,"(काठमाडौं)२०७४ माघमा राष्ट्रिय सभाको निर्वाचन आचारसंहिता लागू हुनु एक दिनअघि तत्कालीन पर्यटनमन्त्री जितेन्द्रनारायण देवले सचिव महेश्वर न्यौपानेलाई सिंहदरबारबाट सोल्टीमोड पुर्याइदिए । सोल्टीमोडमा कार्यालय रहेको सार्वजनिक खरिद अनुगमन कार्यालय आफैंमा एक जिम्मेवार निकाय हो, तर सरकारी हस्तक्षेपले कमजोर भएको कार्यालयमा यस्ता सचिवलाई पठाइन्छ, जसलाई मन्त्रीले तह लगाउन खोज्छन् ।यती समूहको निहित स्वार्थलाई उपेक्षा गरेका कारण नागरिक उड्डयन प्राधिकरणका महानिर्देशक सञ्जीव गौतमलाई हटाउन खोजिएको थियो । अन्तर्राष्ट्रिय विमानस्थलको गुरुयोजनाअनुसार आठ अर्बको ठेक्का पाएको स्पेनीस कम्पनी सानजोसे ले काम गर्न नसकेपछि प्राधिकरणले कारबाही गर्न खोजेको थियो । कम्पनीको स्थानीय एजेन्ट यती समूहको स्वार्थअनुसार कारबाही रोक्न राजनीतिक शक्तिकेन्द्र परिचालित भएका थिए ।स्पेनीस कम्पनी र यती समूहको स्वार्थअनुसार तत्कालीन उपप्रधानमन्त्री विजय गच्छदारको निर्देशनमा पयर्टनमन्त्री देवले गौतमलाई विस्थापित गर्न खोजेका थिए । तर अकारण महानिर्देशक हटाउन नमान्दा सचिवकै सरुवा भयो । आफ्नै सरुवाको खबर सञ्चारमाध्यमबाट पाएका सचिव न्यौपानेले मन्त्रालयले आयोजना गरेको बिदाइ कार्यक्रममा भने स्वार्थ समूहले प्रभावित गर्न खोजेको सुनिएको थियो । तर मन्त्रालयमा त्यस्तो प्रवृत्ति खुलमखुला हाबी रहेछ, यो विकृत र विशृंखलित अभ्यास हो । यस्तो गर्नु हुँदैन ।न्यौपानेपछि पर्यटन मन्त्रालयमा आएका सचिव कृष्णप्रसाद देवकोटाको पनि नियति फरक रहेन । एक वर्षपछि पर्यटन मन्त्रालयको सभाहलमा आयोजित बिदाइ कार्यक्रममा उनले पनि भन्नुपर्यो, मलाई ठेगान लगाउँछु भनेका थिए, ठेगान लगाए । कर्मचारीलाई ठेगान लगाउने भनेको सरुवा रहेछ, तर त्यसलाई मैले ठूलो विषय मानेको छैन ।केपी ओलीको नेतृत्वमा बलियो सरकार बनेपछि काम गर्न सजिलो हुने विश्वासमा थिए देवकोटा, ओलीसँग उनको निकटता पनि थियो । पयर्टन मन्त्रालयमा मन्त्री रवीन्द्र अधिकारी र सचिव देवकोटाको जोडीलाई प्रशंसा गर्दै ओलीले लुम्बिनीमा आयोजित एक कार्यक्रममा भनेका थिए, मैले नोटिस गरेको छु, मन्त्रालयमा टिम मिलेको छ । त्योबीचमा विभिन्न स्वार्थ समूह सक्रिय हुँदा राजनीतिक नेतृत्व र सचिव देवकोटाबीच अन्तरविरोध बढ्न थाल्यो । पर्यटन मन्त्रालयका अधिकारीहरूका अनुसार मुख्य चार विषयमा प्रधानमन्त्री र मन्त्रीसँग सचिव देवकोटाको असहमति थियो ।एडीबीको १२ करोड सहयोगमा लुम्बिनीमा सञ्चालन गर्न पाँच विद्युतीय चिनियाँ बस ल्याउने गरी सम्झौता भएकामा ठेकेदारले सस्तोमा भारतबाट बस ल्याएका थिए । बस ठेक्का सम्झौताअनुसार ठीक छन् कि छैनन् भनेर प्राविधिक समितिले जाँच गरिरहेका बेला तत्कालीन प्रधानमन्त्री ओलीले उद्घाटन गरेका थिए । मन्त्रालयका एक अधिकारी भन्छन्, ठेक्का सम्झौतामा उल्लेख भएका भन्दा १७ थरी त्रुटि रहेकाले प्राविधिक समितिले बस अस्वीकार गर्ने निर्णय गरेको थियो । तर प्रधानमन्त्री ओली बसमै चढेर पुल्चोकबाट सिंहदरबारसम्मको यात्रा गरिसकेकाले बस सम्झौताअनुसार ठीक छन् भनेर लेखिदिन पर्यटन सचिवमाथि दबाब परेको थियो । सचिव देवकोटाले मान्नुभएन ।विदेशी पर्यटकलाई जानाजान बिरामी बनाउने, हेलिकोप्टरबाट उद्धार गराउन र काठमाडौंका महँगा अस्पतालमा राखेर चर्को बिमा असुल गर्न सञ्चालित फेक रेस्क्यु गिरोहका बारेमा अन्तर्राष्ट्रिय मिडियामा समाचर छाएपछि सरकारले गठन गरेको छानबिन प्रतिवेदन पनि त्यही बेला आएको थियो । मन्त्रालयका सहसचिव घनश्याम उपाध्याय नेतृत्वको समितिले सम्बन्धित सबैलाई कारबाहीको सिफारिस गरेको थियो । मन्त्रालयले कारबाहीको तयारी गरे पनि राजनीतिक नेतृत्व थप असन्तुष्ट बनेको थियो ।हयात होटलको जग्गा प्रकरणमा पनि संसदीय छानबिन समितिले दिएको निर्देशनअनुसार दोषीमाथि कारबाही गर्न सचिव देवकोटा अघि सरेका थिए । यही पृष्ठभूमिमा नारायणहिटीलाई बतासलाई दिने फाइल सचिव देवकोटाकहाँ पुगेको थियो । रोयल बगैंचा रेस्टुरेन्टका नाममा नारायणहिटी संग्रहालयको जग्गा लिन यती र बतास समूह अग्रसर भएकाले सरकारमा पनि तलदेखि माथिसम्म धेरैको स्वार्थ जोडिएको थियो । यतीका मालिक आङछिरिङ शेर्पा नै मलाई भेट्न आएका थिए, देशभरिको जग्गामा तपाईंको नाम जोडिएको छ, तपाईं यस्ता काममा किन लाग्नुहुन्छ ? यसले न तपाईंको हित गर्छ, न तपाईंलाई संरक्षण गर्नेको भनेर सम्झाएपछि उनी कन्भिन्स भएर गएका थिए, हाल अमेरिका भ्रमणमा रहेका देवकोटाले गत शनिबार फोनमा कान्तिपुरसँग भनेका थिए ।यतीका सञ्चालकलाई फिर्ता पठाएपछि बतासको फाइल बोकेर पुरातत्त्व विभागकै महानिर्देशक आएको उनको भनाइ छ । टेन्डर यतीका लागि खोल्न लागेको हो भनेर मैले भेषनारायणलाई सोधेको थिएँ, होइन बतासका लागि हो भन्ने उनको जवाफ थियो । यती, बतास वा अरू जोसुकैका लागि भए पनि यस्तो कुकर्म गर्नॅहुन्न भनेर मैले त्यो फाइल उनलाई नै दिएर पठाएको थिएँ, उनले भने, भेषनारायणले मलाई अनेक कुरा गर्न खोजेका थिए, म सचिव हुँ, मकहाँ यस्तो फाइल नल्याऊ भनेर पठाइदिएँ ।नारायणहिटी युरोप अमेरिकाको जस्तो घण्टौं घुमेर नसकिने संग्रहालय होइन, आधा घण्टामा घुमेर मान्छे आउन सक्ने भएकाले क्यान्टिनक्याफेटेरिया बनाउने नाममा सार्वजनिक सम्पत्तिको दोहन गर्न दिनुहुन्न भन्ने आफ्नो मान्यता रहेको पनि उनको भनाइ छ । तर व्यापारीलाई सम्झाएर, कर्मचारीलाई हप्काएर पठाए पनि सरकारकै मान्छेहरूलाई भने सम्झाउन नसकेको देवकोटाले बताए । केही दिनमा उनको सरुवा पनि भयो । असहमति बढ्दै गएपछि तपाईंको सरुवा हुन सक्छ भनिएको थियो, २०७५ फागुनको पहिलो साता सरुवा पनि भयो, पछि सेवा निवृत्त पनि भएँ, त्यसमा मलाई गुनासो छैन, तर फालिएको फाइल फेरि जगाएर संग्रहालयको जग्गा दुरुपयोग भएको सुनें, दुःख लागेको छ ।हेलिकोप्टर दुर्घटनामा १५ फागुन २०७५ मा मन्त्री अधिकारीको निधन भएपछि १५ साउन २०७६ मा योगेश भट्टराईले पर्यटन मन्त्रालयको जिम्मेवारी पाए । त्यसअघि पुरातत्त्व विभागबाट महानिर्देशक दाहाल पनि उमेर हदका कारण निवृत्त भइसकेका थिए । आफू मन्त्री भएको साढे तीन महिनापछि मन्त्रिपरिषद्मै फाइल लगेर ३ मंसिर २०७६ मा कार्यकारी निर्देशकका रूपमा दाहाललाई नारायणहिटी पुर्याए, बिनाप्रतिस्पर्धा । लगत्तै क्यान्टिनका नाममा जग्गा जिम्मा लगाउने प्रक्रियाले गति लिएको हो ।मंसिरको पहिलो साता नै संग्रहालय विकास समिति बनाएर नारायणहिटी दाहालको जिम्मा लगाइयो । संग्रहालयभित्र रोयल बगैंचा रेस्टुरेन्ट सञ्चालन गर्न विभिन्न कागजी प्रक्रिया मिलाएर १९ चैतमा निर्णय गरी २६ साउनमा टेन्डर खोलिएको थियो । त्यो बेला देश पहिलो पटक लकडाउनमा थियो । बतास समूहका बतास एसोसिएट्स, बीपीएस लिजिङ एन्ड म्यानेजमेन्ट र होटल आनन्दबीच प्रतिस्पर्धा गराएर बीपीएस लिजिङ कम्पनीसँग सम्झौता भएको थियो ।मन्त्रालयमा सचिव मात्रै होइन, स्वार्थ समूहले मन्त्री नै फेर्ने गरेको उदाहरण पनि छन् । सुशील कोइराला नेतृत्वको सरकारका पाला एमाले अध्यक्ष झलनाथ खनालले आफूनिकट भीम आचार्यलाई पयर्टनमन्त्री बनाएका थिए । तर मन्त्री र अध्यक्षको लाइन नमिलेपछि खनालले आफ्नै स्वकीय सचिव दीपकचन्द्र अमात्यलाई मन्त्री बनाएर पठाए । आचार्यले सार्वजनिक भाषणमा भनेका थिए, पैसा बुझाउन नसक्दा मलाई मन्त्रीबाट निकालियो ।उता खनाल र अमात्यबीच पनि तालमेल रहिरहन सकेन, त्यहीबीच एमाले संसदीय दलका नेता केपी ओलीले कृपाशुर शेर्पालाई पर्यटनमन्त्री बनाइदिए । उनी यती समूहकै अगुवाइमा सञ्चालित पासाङ ल्हामु पर्वतारोहण प्रतिप्ठानका अध्यक्ष थिए । पछि त्यही प्रतिष्ठानको भवनमा एमाले मुख्यालय सारेको थियो । बहुविवाह गरेको र आफ्नो बालिग छोरालाई अधिकार नदिएको विषयमा कृपासुर विवादित भएका थिए । ओली आफैं प्रधानमन्त्री हुँदा भने उनलाई छाडेर एमाले नेता आनन्द पोखरेललाई पर्यटनमन्त्री बनाएका थिए ।ओलीपछि माओवादी अध्यक्ष पुष्पकमल दाहाल नेतृत्वको सरकारमा कांग्रेस नेता जीवनबहादुर शाहीले पर्यटन मन्त्रालयको जम्मेवारी पाएका थिए । तर उनलाई कांग्रेस सभापति शेरबहादुर देउवाले खानेपानी मन्त्रालयमा सारिदिए । लगत्तै मन्त्री भएका राप्रपा नेता दिलनाथ गिरीलाई पनि उनकै अध्यक्ष कमल थापाको अनुरोधमा बर्खास्त गरियो । गिरीपछि तत्कालीन लोकतान्त्रिक फोरमका नेता देव मन्त्री भए ।"
पशुपति धर्मशालामा बताससँगको सम्झौता भंग गर्न निर्देशन,"काठमाडौं (कास) नेपालभारत मैत्री पशुपति धर्मशाला सञ्चालनका लागि बतास समूहसँग गरिएको सम्झौता भंग गर्न छानबिन समितिले सिफारिस गरेको छ । संस्कृति, पर्यटन तथा नागरिक उड्डयन मन्त्रालयले गत पुस २३ मा पशुपति क्षेत्र विकास कोषका कोषाध्यक्ष नारायणप्रसाद सुवेदीको संयोजकत्वमा पशुपति धर्मशाला भाडा सम्झौतासम्बन्धी छानबिन गर्न समिति गठन गरेको थियो । भारत सरकारको सहयोगमा निर्मित पशुपति धर्मशाला भाडामा सञ्चालन गर्न कोषले करिब तीन वर्षअघि बतास समूहको होटल आनन्द प्रालिसँग ठेक्का सम्झौता गरेको थियो । नारायणहिटीमा क्याफे सञ्चालनका लागि गरिएको सम्झौताविपरीत भौतिक संरचना निर्माण गरेको खुलेपछि बतास समूह विवादमा तानिएको थियो । बतासले संग्रहालय परिसरमा क्याफेका लागि भन्दै सम्झौताभन्दा बढीको १४ रोपनी जग्गामा भौतिक संरचना निर्माण गरेको पाइएको थियो । त्यसपछि मन्त्रालयले धर्मशाला भाडा सम्झौता पनि छानबिन गर्न समिति गठन गरेको हो । छानबिन समितिले मन्त्रालयलाई सोमबार प्रतिवेदन पेस गर्दै सम्झौता भंग गर्न निर्देशन दिएको हो । समितिले धर्मशाला भाडामा दिने सम्झौता अधिकारप्राप्त निकायको स्वीकृतिबिना गरिएको देखिएको पनि ठहर गरेको छ । त्यस्तै बोलपत्रको आह्वान गर्दा प्रतिस्पर्धालाई सीमित गर्न कुनै निश्चित फर्मलाई मात्र अनुकूल हुने गरी त्यसको मापदण्ड निर्धारण भएको देखिँदा मिलेमतोको सम्भावना देखिएको पनि समितिको निष्कर्ष छ । धर्मशाला निर्माण गर्दा र सम्झौता भएबमोजिम बेडको संख्या र दररेट फरक पारेको, कोषलाई बुझाउनुपर्ने करिब एक वर्षको भाडा नबुझाएको, धर्मशालामा विभिन्न अफिसहरू राखेको, कोषको स्वीकृति बेगर धर्मशालाको भित्री भौतिक संरचना र बाहिरी खाली भागमा विभिन्न संरचनाहरू निर्माण गर्नेजस्ता कार्यहरू गरी सम्झौताको उल्लंघन गरी सर्तहरू पालना नगरेकाले कानुनबमोजिम सम्झौता गर्नुपर्छ, समितिले पेस गरेको प्रतिवेदनमा भनिएको छ । त्यस्तै कोषका कर्मचारी र सम्झौतालाई कानुनसम्मत दाबी गर्ने पदाधिकारीलाई कारबाही गर्न पनि समितिले सिफारिस गरेको छ ।"
"घरघरै बिरामी, छैन परीक्षण","(काठमाडौं)देशभर कोरोना महामारी तीव्र रूपमा विस्तार भए पनि सामान्य रुघाखोकी ठानेर परीक्षण नगर्नेको संख्या धेरै पाइएको छ । कन्ट्र्याक्ट ट्रेसिङसमेत हुन नसकेको अवस्थामा घरघरमै कोरोनासँग मिल्दो लक्षण भएका बिरामी बढेका छन् । सक्रिय संक्रमितलाई होम आइसोलेसनमै राख्दा परिवारका अन्य सदस्य पनि संक्रमित भइरहेको विज्ञले बताएका छन् ।मकवानपुरको दुर्गम बस्तीमा कोरोनाको लक्षण भएका बिरामी घरपिच्छे देखिन थालेका छन् । तर, उनीहरूको परीक्षण गरिएको छैन । राक्सिराङ६ सिलिङेका चेपाङ बस्तीका रुघाखोकी, घाँटी र जीउ दुख्ने बिरामी रहेको वडाध्यक्ष सिंहलाल चेपाङले बताए । चेपाङ समुदायको बसोबास रहेको उक्त क्षेत्रका अधिकांशले खोप लगाएका छैनन् । विशेषगरी चेपाङ बस्तीमा खोपबारे भ्रम फैलिएका कारण समस्या भएको राक्सिराङ गाउँपालिकाका स्वास्थ्य शाखाका प्रमुख विजयकुमार कापरीले बताए । गाउँपालिकाभर पहिलो खोप ४० प्रतिशतले लगाएका छन् भने दोस्रो खोप २७ प्रतिशतले मात्र लगाएका छन् ।यस्तै, दोलखाको शैलुङ गाउँपालिकाका एक वडाध्यक्षसहित १७ जना कर्मचारी संक्रमित भएका छन् । जसका कारण सेवा प्रभावित बनेको अध्यक्ष भरतप्रसाद दुलालले बताए ।गण्डकी प्रदेशमा सोमबारसम्म १ हजार ५ सय १० सक्रिय संक्रमितमध्ये १ हजार ४ सय ६५ जना होम आइसोलेसनमा छन् । तीमध्ये ४५ जना अस्पतालमा छन् । होम आइसोलेसनमा बस्नेबाटै कोरोना फैलिन मद्दत पुगेको छ ।पोखरा महानगरका स्वास्थ्य महाशाखा प्रमुख हेमन्त शर्मा पौडेलका अनुसार घरमा एक जनालाई कोरोना देखिए पुरै परिवार संक्रमित हुने क्रम बढेको छ । सामान्य रुघाखोकी ठानेर पनि परीक्षण नगर्नेको संख्या धेरै रहेको उनको भनाइ छ । ३२ वटा वडा रहेको महानगरले हाल दिनमा एक ठाउँमा मात्रै परीक्षण गरिरहेको छ ।पोखरा स्वास्थ्य विज्ञान प्रतिष्ठानमा हाल १५ संक्रमित भर्ना भएका छन् । तीमध्ये अधिकांशको अवस्था जटिल रहेको अस्पतालका कोभिड फोकल पर्सन डाशरद बरालले बताए । ओमिक्रोनले ठूलो असर पुर्याउँदैन भनिए पनि हाम्रोमा आउने बिरामी गम्भीर छन्, उनले भने, संक्रमितबाटै धेरै स्वास्थ्यकर्मीमा पनि सरेको छ । लेखनाथमा रहेको प्रदेश मातहतको संक्रामक तथा सरुवा रोग अस्पतालमा रुघा, खोकीका लक्षण लिएर बिरामी आउने गरेको निर्देशक डाविकास गौचनले बताए । घरबाटै समुदायमा कोरोना फैलिरहेको छ, उनी भन्छन्, सक्रिय संक्रमितलाई संस्थागत आइसोलेसनमै राख्नु उचित हुन्छ ।दैनिक संक्रमितको संख्या बढिरहँदा सहरमा भने भीडभाड उत्तिकै छ । परीक्षण गरिएकामध्ये ४० प्रतिशतभन्दा बढीमा संक्रमण देखिने गरेको छ । ज्वरो र रुघाखोकीका बिरामी अत्यधिक बढे पनि परीक्षण गराउनेको संख्या न्यून छ । हामीले खोप लगाएका छौं, ओमिक्रोनको प्रभाव धेरै छैन भन्ने देखिए, जिल्ला स्वास्थ्य कार्यालय प्रमुख एकनारायण लम्सालले भने ।पश्चिम नवलपरासीमा घरघरमै कोरोनासँग मिल्दो लक्षण भएका बिरामी छन् । तर परीक्षण बढाउनेतर्फ स्थानीय तह, स्वास्थ्य कार्यालय र प्रशासनको ध्यान पुगेको छैन । पहिलो र दोस्रो लहरका बेला स्थानीय तहले आफ्नै खर्चमा धमाधम कोरोना परीक्षण गर्ने, आइसोलेसन सञ्चालन गरेका थिए । जनप्रतिनिधि र मातहत कर्मचारीबाहेकको पीसीआर परीक्षण गराएका छैनन् । कर्मचारीमा संक्रमण पुष्टि भएपछि जिल्ला प्रशासनले ६ दिनका लागि सोमबारदेखि सेवा बन्द गरेको छ । नागरिकता, राहदानी, प्रतिलिपि, राष्ट्रिय परिचय पत्रलगायत सेवा बन्द गरिएको प्रमुख जिल्ला अधिकारी धर्मेन्द्रकुमार मिश्रले बताए । रूपन्देहीको बेलहिया नाकामा एन्टिजेन परीक्षण जारी रहेको स्वास्थ्य कार्यालय प्रमुख गौरव ढकालले बताए । भारतबाट आउँदा संक्रमण पुष्टि भएकालाई होम आइसोलेसनमा बस्न पठाइएको उनले जानकारी दिए । स्थानीय तहले ती संक्रमितको निगरानी गरिरहेका छन्, उनले भने, ट्रेसिङ र परीक्षण पालिकामा सुरु भएको छ ।बाँकेका तीनवटा ल्याबमा परीक्षण गर्न आएकामध्ये आधाभन्दा बढीमा संक्रमण पाइएको छ । अहिले दैनिक २ सयको हाराहारीमा संक्रमण पुष्टि भइरहेको प्रयोगशालाले जनाएका छन् । जिल्ला कोभिड व्यवस्थापन केन्द्रका फोकल पर्सन तेजबहादुर वलीका अनुसार जिल्लामा अहिले १ सय ९० जना सक्रिय संक्रमित छन् । जसमा ८० प्रतिशत नेपालगन्ज उपमहानगरपालिका भित्रका हुन् ।भेरी अस्पतालमा १५ जना संक्रमितको उपचार भइरहेको छ । चिकित्सक खगेन्द्रजंग शाहले दीर्घ रोगीको उपचार भइरहेको बताए । उनले भने, निमोनिया र अक्सिजन कम हुने समस्या कम छ, इन्फेक्सन सबैलाई देखिएको छ । पछिल्लो एक सातायता पाल्पामा पनि संक्रमण बढेको छ । स्थानीय तहका स्वास्थ्य शाखाले पालिका केन्द्रमा राखेको एकै दिनको परीक्षणमा ७८ जना पोजिटिभ देखिएका छन् । जिल्ला कोभिड संकट व्यवस्थापन समितिको बैठकले १० वटै स्थानीय तह, पाल्पा र रामपुर अस्पताललगायत स्थानमा कोभिड परीक्षण सहज बनाउन निर्देशन दिए पनि स्थानीय तहले सहज ढंगले परीक्षण अझै सुरु गरेका छैनन् । परीक्षणको दायरा बढाउन समन्वय भइरहेको स्वास्थ्य कार्यालयका क्षयकुष्ठ अधिकृत विश्वनाथ न्यौपानेले बताए । जनशक्ति अभाव भएपछि बर्दिया जिल्ला अस्पताल गुलरियामा संक्रमितका लागि निर्माण गरिएको भवन सञ्चालनमा समस्या आएको छ । २५ बेडको कोरोना अस्पतालमा २५ जना स्टाफ नर्सको आवश्यकता छ । अस्पतालका मेडिकल सुपरिन्टेन्डेन्ट सुभाष पाण्डेयले तत्काल स्टाफ नर्ससहित १० जना चिकित्सक र एक जना आईसीयूका लागि विशेषज्ञ चिकित्सकको आवश्यकता रहेको बताए । रुकुमपूर्वको सिस्ने गाउँपालिकाका कर्मचारीलाई संक्रमण भएपछि दैनिक कामकाज प्रभावित भएको छ । रोल्पामा पनि स्वास्थ्यकर्मी र जनप्रतिनिधि संक्रमित भएका छन् । जिल्ला अस्पतालमा कार्यरत चिकित्सकसहितका आधा दर्जन बढी स्वास्थ्यकर्मीमा संक्रमण देखिएको अस्पतालले जनाएको छ । एक चिकित्सकका अनुसार संक्रमण नदेखिएका स्वास्थ्यकर्मीबाटै अस्पतालको सेवा प्रवाह गर्ने व्यवस्था मिलाइएको छ । बालबालिकामा लक्षणकैलालीको धनगढी५ तारानागरमा रुघाखोकी लाग्ने, ज्वरो आउने, वाकवाकी, टाउको र जीउ दुख्ने लक्षणका बिरामी देखिएका छन् । उनीहरू १५२० वर्ष उमेर समूहका छन् । अधिकांश बिरामी जचाउन गएका छैनन् । अभिभावकहरूले पनि वास्ता गरेका छैनन् । मेरो नानी र छिमेकीका दुई बच्चाहरू तीन दिनदेखि ज्वरो आएर थन्किएका छन्, एक स्थानीयले भनिन्, सञ्चो भइहाल्ला भनेर जचाउन पठाएकी छैन । धनगढी उपमहानगरपालिकाका स्वास्थ्य शाखा प्रमुख लक्ष्मीराज उपाध्यायले बालबालिका धेरै संख्यामा बिरामी परेको अनौपचारिक खबर आउने गरेको बताए । सुदूरपश्चिममा पछिल्लो समय कोरोना संक्रमण दर उच्च छ । सेती प्रादेशिक अस्पतालमा सोमबार १५६ जनाको स्वाब परीक्षण गर्दा ८९ जनामा संक्रमण पुष्टि भएको छ । सेती प्रादेशिक अस्पताल धनगढीका कन्सल्टेन्ट फिजिसियन डा नीराजनदत्त शर्मा पौडेलले अस्पतालमा उपचारका लागि आउनेमा १५ देखि ४५ वर्ष उमेर समूहका अत्यधिक रहेको बताए ।घरघरमा बालबालिकाहरू बिरामी पर्ने क्रम बढिरहे पनि कैलालीका बालबालिकाले अझै खोप पाउन सकेका छैनन् । कैलाली र डडेलधुराका बालबालिकालाई फाइजर खोप लगाइने भनिएको थियो । खोप नआएकाले उनीहरूलाई अहिलेसम्म खोप प्रदान गर्न नसकिएको सामाजिक विकास मन्त्रालयका प्रवक्ता नरेन्द्रसिंह कार्कीले बताए । बैतडीमा पनि बालबालिका बिरामी हुने क्रम बढेको छ । दैनिक २० देखि २५ जनासम्म रुघाखोकी, ज्वरो र श्वासप्रश्वासको समस्या लिएर बालबालिका आउने गरेको जिल्ला अस्पताल बैतडीले जनाएको छ । अस्पतालका डा वसन्तराज जोशीका अनुसार प्रायः सबै बालबालबालिका निमोनियाबाट थला परेका छन् ।१५ महिने शिशुमा संक्रमण१५ महिने शिशुमा पनि सोमबार कोरोना संक्रमण पुष्टि भएको छ । परिवारका सबै सदस्यमा संक्रमण देखिएपछि उनको समेत परीक्षण गरिएको हो । शिशुमा सामान्य ज्वरो र रुघा देखिएको कञ्चनपुरको महाकाली प्रादेशिक अस्पतालले जनाएको छ । परीक्षण गराउन नआएका मात्रै हुन्, बालबालिकामा कोरोनासँग मिल्दो लक्षण ज्वरो, रुघा र खोकी देखिन्छ, अस्पतालका कोभिड फोकल पर्सन डा गोविन्द रोकायाले भने ।"
"बुस्टर डोज : कतै लगाउन सुरु, कतै पुगेकै छैन","काठमाडौं सोमबारदेखि विभिन्न जिल्लामा कोरोनाविरुद्धको बुस्टर (तेस्रो) डोज दिन सुरु भएको छ । संघीय सरकारमार्फत प्राप्त खोप प्रदेश स्वास्थ्य निर्देशनालयको समन्वयमा गत असारअगाडि दोस्रो मात्राको खोप लगाएका स्वास्थ्यकर्मी, सुरक्षाकर्मी, पत्रकारलगायत अग्रपंक्तिमा खटिनेलाई बुस्टर डोज दिन सुरु गरेको हो । तर, केही प्रदेशमा खोप नपुगेर बुस्टर अभियान सुरु भएको छैन । मधेस प्रदेशमा फ्रन्टलाइनर स्वास्थ्यकर्मीलाई मात्रै सोमबारदेखि बुस्टर डोज दिन सुरु गरिएको छ । हामी तयारीमा जुटेका छौं । केही दिनमै सर्वसाधारणलाई पनि बुस्टर डोज दिन सुरु गर्छौं, सामाजिक विकास मन्त्रालयका सचिव इमनारायण श्रेष्ठले भने । धनुषा जनस्वास्थ्यका खोप अधिकृत राजदेव यादवका अनुसार खोप सामग्री उपलब्ध गराउन स्वास्थ्य आपूर्ति महाशाखालाई पत्र लेखेर अनुरोध गरिएको छ ।प्रदेशमा अहिलेसम्म ४८ प्रतिशतले दुवै खोप लिइसकेका छन् । सामाजिक विकास मन्त्रालयका अनुसार प्रदेश २ को धनुषा, सप्तरी र पर्साबाहेक ५ जिल्लाका ८० प्रतिशत बालबालिकाले मोडर्ना खोप लगाइसकेका छन् । वाग्मती प्रदेशमा काठमाडौं उपत्यकाबाहेक १० जिल्लामध्ये चार जिल्लामा बुस्टर डोज लगाउन थालिएको छ । मकवानपुर, चितवन, काभ्रे र सिन्धुपाल्चोक गरी चार जिल्लामा बुस्टर डोज लगाउन थालिएको हो । रामेछाप, सिन्धुली, दोलखा र नुवाकोटमा बुस्टर डोज मंगलबारसम्म पुग्ने प्रदेश स्वास्थ्य मन्त्रालयका प्रवक्ता वसन्त अधिकारीले बताए । हेटौंडामा सोमबारदेखि यहाँका सुरक्षाकर्मी, स्वास्थ्यकर्मी र प्रशासन, अन्य फ्रन्टलाइनमा काम गर्नेलाई खोप लगाइएको छ । पहिलो दिनै १ हजार ३ सय जनालाई बुस्टर डोज लगाइएको स्वास्थ्यकर्मी भोला चौलागाईंले बताए । काभ्रेमा सोमबार १ हजार ९ सय ४५ जनालाई बुस्टर डोज लगाइएको छ । गण्डकीमा पर्याप्त गण्डकी प्रदेशमा बुस्टर डोज पर्याप्त छ । प्रदेशले सबै जिल्लामा खोप पठाइसकेको छ । गण्डकी प्रदेश स्वास्थ्य निर्देशक खिमबहादुर खड्काले झन्डै २५ लाख जनसंख्या रहेको प्रदेशमा १२ देखि १७ वर्ष उमेर समूहसमेत गरी १८ लाख जतिले खोप लगाइसकेको बताए । त्यसमध्ये दुवै खोप लगाएर ६ महिना पुगेका पहिलो चरणमा ७ लाखसम्म रहेको अनुमानका आधारमा बुस्टर डोजको खोप व्यवस्थापन गरिएको उनले बताए । हामीलाई बुस्टर डोजको खोप पर्याप्त छ, उनले भने, माघ १४ पछि ६० वर्षमाथिकालाई सुरु हुनेछ । अहिले जिल्लाहरूले योजना बनाएर खोप दिन सुरु गरेका छन् । केहीले योजना बनाउँदै छन् ।बागलुङ, गोरखा, पर्वतमा आइतबार र स्याङ्जामा सोमबारदेखि खोप लगाउन थालिएको छ । मनाङमा सोमबारमात्रै २ हजार मात्रा खोप पुगिसकेको छ । अहिले हिउँ परेकाले स्थानीय घर छाडेर बेंसीमा झरेकाले तत्कालै खोप लगाउने योजना नरहेको स्वास्थ्य कार्यालय मनाङका प्रमुख बद्री आचार्यले बताए । लुम्बिनीमा प्रदेश स्वास्थ्य निर्देशनालयको समन्वयमा बुस्टर डोज दिन सुरु गरेको हो । तर, मागअनुसार खोप प्राप्त भएको छैन ।प्रदेशका सबै जिल्लामा बुस्टर डोज लगाइँदै छ । रूपन्देहीमा सबैभन्दा बढी १६ हजार बुस्टर डोज खोप लगाइनेछ । सबैभन्दा थोरै रुकुम पूर्वमा अग्रपंक्तिमा रहेर काम गर्ने १५ सय जनालाई खोप लगाउन थालिएको हो । स्वास्थ्य निर्देशनालयका कोभिड फोकल पर्सन कौशल भण्डारीका अनुसार बाँके, कपिलवस्तु र पाल्पा जिल्लामा भने आइतबारदेखि खोप लगाउन सुरु भएको थियो । अग्रपंक्तिमा खटिनेलाई माघ १४ गतेसम्म खोप लगाइनेछ । यद्यपि, अपुग डोज कहिले कसरी आउने भन्नेबारेमा स्वास्थ्य निर्देशनालय नै अन्योलमा छ ।संघीय सरकारले दीर्घरोगी र ६० वर्षमाथिका व्यक्तिको तथ्यांक पठाउन भनेको छ । त्यसअनुसार प्रदेशभरको तथ्यांक संकलन हुँदै छ, भण्डारीले भने, संख्याअनुसार नै संघीय सरकारले खोप पठाउने भनेर प्रतिबद्धता जनाएको छ । लुम्बिनी प्रदेशमा १९ लाख ४२ हजार ५ सय ६३ जना अर्थात् ५२ प्रतिशत जनसंख्याले दोस्रो खोप लगाएका छन् । पहिलो खोपमात्र लगाउने ३१ लाख ५७ हजार २ सय ९७ जना छन् । सुदूरपश्चिममा पुगेन खोप सुदूरपश्चिममा बुस्टर डोजका लागि खोप मौज्दात नै छैन । सामाजिक विकास मन्त्रालय धनगढीका अधिकारीहरूले हाल प्रदेशमा खोप मौज्दात नभएकाले आवश्यक खोपका लागि संघीय निकायमा माग गरिएको जनाएको छन् । सामाजिक विकास मन्त्रालयका प्रवक्ता नरेन्द्रसिंह कार्कीले बुस्टर डोजका लागि खोपको मौज्दात नरहेको बताएका हुन् । उनले मंगलबारसम्म प्राप्त हुने आश्वासन प्राप्त भएको बताए । प्रदेशमा स्टक नभएकाले केन्द्रमा माग गरेका छौं, प्रवक्ता कार्कीले भने आफूसँग मौज्दात हुने पालिकाहरूलाई तोकिएको मापदण्डअनुसार बुस्टर डोज लगाउन भनेका छौं । खोप मौज्दात भएका स्थानीय तहलाई संघीय सरकारले तोकेको मापदण्ड र प्राथमिकताका आधारमा बुस्टर डोज लगाउन भनिएको बताए । उनले कुनै पालिकाले बुस्टर डोज प्रदान गरे, नगरेको बारेमा भने जानकारी हुन नसकेको बताए । प्रदेशमा खोप प्राप्त हुनासाथ योजनाबद्ध रूपमा बुस्टर डोज प्रदान गर्ने कार्ययोजना तय गरिने उनको भनाइ छ ।सुदूरपश्चिमका ७ वटा जिल्लामा १२ देखि १७ वर्ष उमेर समूहका बालबालिकालाई खोप प्रदान गरिएको भए पनि अत्यधिक जोखिममा रहेको कैलाली र डडेलधुराका बालबालिकाले भने अझै खोप पाएका छैनन् । यी दुई जिल्लाका बालबालिकालाई फाइजर खोप लगाइने भनिएको थियो । खोप नआएकाले उनीहरूलाई अहिलेसम्म खोप प्रदान गर्न नसकिएको सामाजिक विकास मन्त्रालयका प्रवक्ता कार्कीले बताए । कैलाली र डडेलधुरामा उक्त उमेर समूहका लक्षित बालबालिकाको संख्या १ लाख २६ हाजर ४ सय ८४ छ ।प्रताप विष्ट (हेटौंडा), दीपक परियार (पोखरा), सन्जु पौडेल (लुम्बिनी), नवीन पौडेल (परासी), रूपा गहतराज (नेपालगन्ज), माधव अर्याल (पाल्पा), कमल पन्थी (बर्दिया), हरि गौतम (रुकुम पूर्व) र काशीराम डाँगी (रोल्पा), अर्जुन शाह (धनगढी), भवानी भट्ट (कञ्चनपुर), तृप्ति शाही (बैतडी)देशभर संक्रमित : ६,७३४उपत्यकामा मात्रै : ३,९३९काठमाडौं : २,९४३ललितपु : ७९५भक्तपुर : २०१"
राहत वितरणमा राजनीतीकरण !,"(काठमाडौं)कोभिड१९ बाट आयआर्जन गुमाएका अति विपन्न परिवारलाई सरकारले घोषणा गरेको राहत बाँड्ने सवालमै राजनीति हुन थालेको छ । सरकारका एक मन्त्रीको दाबीअनुसार शेरबहादुर देउवा नेतृत्वको गठबन्धन सरकारले ल्याएको नगद राहत वितरणमा एमालेले जितेका अधिकांश स्थानीय तहका जनप्रतिनिधिले चासो दिएका छैनन् । उनको अनुमानमा आसन्न स्थानीय तहको निर्वाचनलाई लक्षित गरेरै एमाले नेतृत्वमा रहेका स्थानीय तहका पदाधिकारीले राहत वितरणलाई बेवास्ता गरेका हुन् ।तत्कालीन केपी ओली नेतृत्वको सरकारले ल्याएको बजेटमा संशोधन गर्दै देउवा सरकारले कोभिड१९ का कारण आयआर्जन गुमाएका ५ लाख परिवारका लागि ५ अर्ब रुपैयाँ छुट्याएको थियो । एक परिवारलाई १० हजार रुपैयाँका दरले रकम वितरण गर्ने गरी कोभिड१९ प्रभावित र जनसंख्याका आधारमा कोटा निर्धारण गरी ७ सय ५३ स्थानीय तहकै खातामा बजेट गइसकेको छ । बजेट पठाएको दुई महिनाका बीच एक तिहाइ स्थानीय तहले मात्रै कार्यक्रम अघि बढाएको अर्थ मन्त्रालयका प्रवक्ता ऋतेश शाक्यले जानकारी दिए । नजिकिँदो स्थानीय तह निर्वाचनको मुखमा राहत वितरण गर्दा राजनीतिक जस वर्तमान गठबन्धन सरकारले लिनसक्ने बुझेरै एमाले नेतृत्वमा रहेका स्थानीय तहले वितरण गर्न आनाकानी गरिरहेको आरोप सरकारको छ ।विपन्न जनतालाई राहत दिने कार्यमा समेत राजनीतीकरण हुन थालेको छ, एमाले नेतृत्वमा रहेका धेरै स्थानीय तहले राहत वितरणमा निवेदनसमेत माग गरेका छैनन्, राजनीतिक तहकै असहयोगका कारण विपन्न परिवारले राहत पाउन ढिलाइ भइरहेको हो, अर्थ मन्त्रालय स्रोतले भन्यो ।एमाले संसदीय दलका प्रमुख सचेतक विशाल भट्टराईले भने आफ्नो पार्टीले त्यस्तो राजनीतीकरण नगरेको बताए । सरकारले हावादारी योजना र बजेट ल्याएकै कारण अहिलेसम्म पनि त्यस्तो राहत लक्षित समुदायसम्म पुगेको छैन, उनले भने, कोभिड१९ पीडितका लागि राहत दिनु राम्रो काम हो । बजेट आए नबाँड्ने कुरै भएन । स्थानीय तहले असहयोग गर्ने भन्ने कुरा आउँदैन । एमालेले सघाउँछ तर कार्यान्वयन हुन नसक्ने र गठबन्धन टिकाउनका लागि ल्याइएकाले कार्यान्वयन हुने लक्षण देखिएको छैन ।देउवा नेतृत्वको सरकार गठनपछि अर्थमन्त्री जनार्दन शर्माले भदौ २५ मा प्रतिस्थापन विधेयकमार्फत प्रस्तुत बजेटमा असोज महिनाभित्र राहत वितरण गरिसक्ने घोषणा गरेका थिए । त्यसका लागि सरकारले कोभिड१९ महामारीबाट प्रभावित अति विपन्न परिवारका लागि नगद हस्तान्तरण कार्यविधि, २०७८ जारी गर्यो । कार्यविधिअनुसार स्थानीय तहमार्फत नै रकम बाँड्ने व्यवस्था सरकारले मिलाएको थियो । कोभिड१९ को महामारी नियन्त्रणका लागि गरिएको बन्दाबन्दीका कारणबाट भइरहेको पेसा, व्यवसाय र श्रम गर्ने अवसर गुमाई आर्थिक रूपमा अति विपन्न परिवारका लागि प्रतिपरिवार १० हजार रुपैयाँ वितरण गर्ने कार्यविधिमा उल्लेख छ ।कस्ता परिवारलाई वितरण गर्ने भन्नेबारे पनि कार्यविधिमा स्पष्ट छ । खुला सडक, फुटपाथ वा चौरमा खर्पन, नाङ्लो, डोको आदिमा सामान बेच्ने अति विपन्न व्यवसायी, दैनिक ज्यालादारी गर्ने भरिया, कृषि मजदुर, गोठाला, खेताला, ज्यालादारी श्रमिक, रिक्सा चालक, ठेलागाडा मजदुर, सार्वजनिक यातायातका मजदुर, पर्यटक भरिया, कोभिड१९ बाट आयआर्जन गर्ने मुख्य सदस्यको मृत्यु भई आर्थिक संकट झेल्नुपरेको परिवार तथा अभिभावक गुमाएका असहाय र नाबालकलाई स्याहार गर्ने परिवारलाई रकम दिइने कार्यविधिमा उल्लेख छ ।पहिला कोभिड१९ प्रभावित भए पनि वैदेशिक रोजगारीबाट आयआर्जन हुने, सरकारी वा निजी क्षेत्रमा रोजगारी पाएकाहरू र सामाजिक सुरक्षाबापतको भत्ता वा नेपाल सरकार र नेपाल सरकारको पूर्ण वा अधिकांश स्वामित्व भएको संस्थाबाट निवृत्तिभरण वा विदेशी सरकारबाट पेन्सन सुविधा प्राप्त गरिरहेको, सञ्चित आय वा पैतृक सम्पत्तिबाट तत्काल खर्च आवश्यकता पूरा गर्न सक्ने अवस्थामा रहेको परिवारले भने राहत सुविधा नपाउने उल्लेख छ ।स्थानीय तहभित्र रहेको कुल परिवार संख्या, स्थानीय तहको मानव अधिकार विकास सूचकांक र सामाजिक, आर्थिक असमानतासमेतका आधारमा सरकारले ७ सय ५३ वटै स्थानीय तहमा अधिकतम परिवार संख्यासहितको बजेट अर्थ मन्त्रालयले २ महिनाअघि नै पठाइसकेको हो । मन्त्रालयको वित्तीय संघीयता व्यवस्थापन विभागले राहत कार्यक्रमको निगरानी गरिरहेको जनाएको छ । विभाग प्रमुख बाबुराम सुवेदीका अनुसार अहिलेसम्म करिब एक तिहाइ स्थानीय तह मात्रै राहत वितरण गर्ने चरणमा पुगेका छन् । कतिपय प्रक्रियामै छन् । राजनीतिक दलका अधिवेशनका कारणले पनि वितरणमा ढिलाइ हुन गएको छ । कतिपयले सबैलाई दिन नसकिने भएकाले अपजस लिनुपर्छ कि भनेर हच्केको पनि हुन सक्छ, उनले भने, अब राजनीतिक दलका अधिवेशनहरू सम्पन्न भइसकेकाले यो कार्यले गति लिन्छ भन्ने लागेको छ ।प्रवक्ता शाक्यले भने धेरैजसो स्थानीय तहहरूबाटै चासै नभएको बताए । स्थानीय तहबाटै निवेदन माग नभएपछि वितरणमा ढिलाइ हुने उनको भनाइ छ । वडा कार्यालयले लाभग्राहीले दिने निवेदनका आधारमा सिफारिस गरेपछि नगर वा गाउँपालिकाले निर्णय गरेर सम्बन्धित परिवारको सदस्यको खातामा हालिदिने व्यवस्था छ । समस्यामा परेका मान्छेहरूलाई सकेसम्म चाँडै राहत पाऊन् भन्ने हेतुले हामीले सबै स्थानीय तहको खातामा बजेट मंसिरमै हालिदिएको हो । वितरण हुन सकेन भने बजेट संघमै फिर्ता हुन्छ, सुवेदीले भने ।"
प्रहरी बढुवामा तक्माको अंक कटौती,"काठमाडौं (कास) सरकारले नेपाल प्रहरीका कर्मचारीेको बढुवा हुँदा विभूषण (तक्मा) बापत् पाउने २ नम्बर अंक कटौती गरेको छ । विभूषणबापत् पाउने अंक कटौती गरेर त्यसलाई ज्येष्ठ सदस्यले पाउने नम्बरमा थप गरिएको हो । योसँगै अव भनसुनका आधारमा विभूषण पाउने र त्यसकै आडमा वरिष्ठतम सदस्यलाई पनि उछिनेर बढुवा हुने चलखेलमा लगाम लागेको छ । तक्माको अंक कटाएर ज्येष्ठ सदस्यले पाउने २० नम्बरमा जोडिएको छ । अब ज्येष्ठ सदस्यको बढुवाबापत् २२ नम्बर कायम हुनेछ । प्रहरी नियमावली २०७१ (नवौं संशोधन) गर्दै गृह मन्त्रालयले यससम्बन्धी सूचना सोमबार राजपत्रमा प्रकाशन गरेको हो । केही दिनअघि बसेको मन्त्रिपरिषद् बैठकले नियमावली संशोधन गरेको थियो । मंसिर दोस्रो साता नै यससम्बन्धी मन्त्रिपरिषद्बाट निर्णय गरेको बताइए पनि थप विषय संशोधनका लागि पेस भएका कारण सार्वजनिक गरिएको थिएन । त्यस्तै प्रहरी वरिष्ठ नायब निरीक्षक, प्रहरी वरिष्ठ हबलदार र सहायक हबलदार पद सिर्जना गरिएको छ । अहिले जवानबाट हबलदार, हबलदारबाट सहायक निरीक्षक (असई) र असईबाट सई हुने प्रावधान रहेकोमा नियमावली संशोधनसँगै हबलदारबाट सहायक हबलदार, सहायक हबलदारबाट वरिष्ठ हबलदारमा बढुवा गरिनेछ । त्यस्तै सईभन्दा माथि वरिष्ठ सई रहने गरी एक तह माथिको दर्जा थप गरिएको छ । थप गरिएका दर्जामध्ये वरिष्ठ सईको दर्ज्यानी ३ वटा तारा रहनेछन् । त्यस्तै वरिष्ठ हबलदारको दर्ज्यानी हल्का फिक्का एल आकारको तीनवटा धर्कामा ठाडो धर्का र सहायक हलबदारको दुईवटा एल आकारको धर्का रहनेछ । बाँकीको यसअघिकै दर्ज्यानी कायम गरिएको छ । कार्यालय सहयोगीलाई पनि प्रथमदेखि पञ्चम श्रेणीगत रूपमा विभाजन गरिएको छ । अहिले रहँदै आएको कार्यालय सहयोगीलाई प्रथमदेखि पञ्चमसम्म श्रेणी विभाजन गरिएको छ । २० वर्ष सेवा पूरा गरेका कार्यालय सहयोगीको श्रेणी पञ्चम हुनेछ । ५ वर्ष देखि १० वर्ष सेवा गरेकालाई द्वितीय, १५ वर्षसम्म सेवा गरेमा तृतीय, १५ देखि २० वर्ष सेवा गरेमा चतुर्थ श्रेणी प्रदान गरिनेछ । बढुवा श्रेणी तोकिएको अवधि पूरा गरेको भोलिपल्टैबाट गणना हुने संशोधित नियमावलीमा उल्लेख छ । यससँगै प्रहरीमा ७ वटा दर्जा थप भएको हो ।संशोधित नियमावलीअनुसार सेवा अवधिका कारण अनिवार्य अवकाशमा जाने स्थिति भएमा प्रहरी नायव उपरीक्षक (डीएसपी) तह सम्मका कर्मचारीको कार्यरत पद ८ वर्ष पुगेको अवस्थामा एक तह बढुवा दिइनेछ । यसो भएमा डीएसपीले एसपीसम्म हुन पाउनेछन् । यस्तै कायम मुकायम जिम्मेवारी दिँदा प्रशासनतर्फ एक तहमुनिको सबैभन्दा वरिष्ठ सदस्य र प्राविधिकतर्फ प्राविधिकतर्फकै आफूभन्दा एक तहमुनिका वरिष्ठ अधिकारीलाई मात्रै जिम्मेवारी दिनुपर्ने व्यवस्था समेटिएको छ ।"
बहुअध्यक्ष प्रणालीमा जानेबारे जसपामा बहस,"(काठमाडौं)जनता समाजवादी पार्टी (जसपा) कार्यकारिणी समिति अध्यक्ष उपेन्द्र यादव र संघीय परिषद् अध्यक्ष बाबुराम भट्टराईबीच दूरी बढेका बेला केन्द्रीय समिति बैठक बस्ने भएको छ । राष्ट्रिय सभा निर्वाचनपछि बस्ने बैठकमा पार्टीलाई बहुअध्यक्ष प्रणालीमा लैजाने प्रस्ताव पेस हुने बताइएको छ । एक नेताका अनुसार अध्यक्ष यादवले एकलौटी निर्णय गर्न थालेपछि पार्टीभित्र असन्तुष्टि सुरु भएको भन्दै समावेशी चरित्रको नेतृत्व बनाउने होडमा भट्टराई पक्ष लागेको हो । तर, यादव पक्षले भने समावेशी नेतृत्वमा खासै चासो देखाएको छैन ।आगामी केन्द्रीय समिति बैठकबाट पार्टीलाई बहुअध्यक्ष प्रणालीमा लैजान दबाब दिने पक्षमा आफूहरू रहेको भट्टराई पक्षधर एक नेताले बताए । माइन्युट नगर्ने, भएका निर्णय पनि कार्यान्वयन नगर्ने काम भएको छ, ती नेताले भने, पार्टीलाई एकतन्त्रे बनाएपछि गुनासो गरिएको हो । भट्टराई पक्षले आफूसँग बहुमत रहेको दाबी गर्दै बहुअध्यक्ष प्रणलीलगायत निर्णय बहुमतबाटै गर्ने दाबी गरेको छ । बहुमत हामीसँग छ, हामीले जे भन्छौं त्यही हुन्छ, ती नेताले भने ।अध्यक्ष यादवनिकट मानिने मधेस प्रदेशका मन्त्री विजय यादवले भने पार्टीमा वैचारिक छलफल हुनु स्वाभाविक रहेको बताए । उनले बहुअध्यक्ष प्रणालीमा जाने विषयमा औपचारिक प्रस्ताव नै नआएको जिकिर गरे । पार्टीभित्र वैचारिक बहस हुन्छ तर मनमुटाव छैन, यादवले भने, उहाँहरूले प्रस्ताव ल्याउनुभएकै छैन ।भट्टराईनिकट नेता गंगानारायण श्रेष्ठका अनुसार दुवै शीर्ष नेतृत्वबीच पार्टीका कुनै पनि विषयमा वैचारिक बहस नभएको बताए । वैचारिक बहस नभए पार्टी मृत हुन्छ, उनले भने, हामी छलफल गरेर मुद्दा मिलाउँछौं तर फुट्दैनौं । तीनै तहको निर्वाचन नजिक रहेको जनाउँदै नेता श्रेष्ठले जसपालाई समावेशी पार्टीका रूपमा स्थापित गराउने प्रयास भइरहेको बताए ।खसआर्य, मधेसी र आदिवासी जनजाति समुदायबाट अध्यक्ष प्रस्ताव गर्ने भट्टराई पक्षको तयारी छ । त्यसमा कतिपय पार्टीका साथीहरूको विमति छ, श्रेष्ठले भने, नेपालमा बहुल अध्यक्ष प्रणाली असफल प्रणाली हो । जुनसुकै पार्टीमा पनि यो असफल देखियो । हाम्रै जसपामा पनि यो अभ्यास असफल देखियो । कतिपय साथीहरूले यो प्रणालीमा जानु हुँदैन भनेर तर्क राख्नुभएको छ ।अध्यक्ष यादव भने जसपाको हालकै जस्तो एकल अध्यक्ष प्रणालीकै पक्षमा छन् । नेता श्रेष्ठले आन्तरिक बहस गरेर यसको समाधान निकाल्ने बताए । यो कुरा मिलाउनैपर्छ, उनले भने । भट्टराई र यादवबीच चुलिएको मतभेदले जसपा संकटमा परेको कतिपय नेताहरूको भनाइ छ ।"
कारागारमा छैनन् स्वास्थ्यकर्मी,"(हेटौंडा)मकवानपुरको भीमफेदीमा क्षेत्रीय कारागार स्थापना भएको एक दशकभन्दा बढी भइसक्दा पनि स्वास्थ्यकर्मी खटाइएको छैन् । सरकारले क्षेत्रीय कारागारमा चिकित्सकसहित २ जनाको दरबन्दी तोकिदिएको छ । तर अहिलेसम्म कारागारमा कोही पनि आएका छ्रैनन् । स्वास्थ्यकर्मीको दरबन्दी छ, तर स्वास्थ्यकर्मी पठाएको छैन, जेलर मदन लामाले भने, भीमफेदी कारागार स्वास्थ्यकर्मीविहीन छ । २ वटा ब्लकमा कैदीबन्दीहरू राखिएका छन् । एउटा ब्लकमा कैद भोगिरहेका स्वास्थ्यकर्मीले क्लिनिक सञ्चालन गरेका छन् । अनमी उत्तीर्ण गरेकी ती बन्दीले जेलभित्र क्लिनिक खोलेकाले सामान्य बिरामीलाई सहज भएको जेलका नाइके सुयश ढकालले बताए । केही समयअघि कारागारका २३ वर्षीय कैदी एक्कासि बेहोस भए । बेहोस हुनेबित्तिकै उपचारका लागि भीमफेदी अस्पताल लगियो । भीमफेदीमा उपचार सम्भव नभएपछि हेटौंडा अस्पताल लैजाने क्रममा बाटोमै उनको ज्यान गयो । अस्पतालभित्रै स्वास्थ्यकर्मीको व्यवस्था भएको भए उनको ज्यान बच्ने जेलर ढकालको भनाइ छ । कारागारभित्र आकस्मिक केही घटना घट्यो, अथवा बिरामी भयो भने उपचारको व्यवस्था नभएकोमा कैदीबन्दीले गुनासो गर्दै आएका छन । कारागारमा स्वास्थ्यकर्मी मात्र होइन, एम्बुलेन्स पनि छैन । एक हजारको हाराहारीमा कैदीबन्दी भएको जेलमा एउटा पनि एम्बुलेन्स छैन । कारागारको एउटा बस कैदीबन्दीलाई अदालत ल्याउने पुर्याउन ठिक्क छ । सवारीसाधन नहुँदा बेलैमा उपचार नपाइने र अकालमा मृत्यु हुने गरेको १० वर्षदेखि भीमफेदी कारागारमा कैदी जीवन बिताइरहेका श्यामसिंह मोक्तानले बताए ।त्यस्तै, कारागारका कैदीबन्दीको स्वास्थ्य उपचार सरकारले गर्ने भए पनि बजेट पर्याप्त छैन् । उपचारका लागि सरकारले वार्षिक रूपमा दिने ४ लाख रुपैयाँले एक हजार कैदीबन्दीको उपचार हुने अवस्था छैन । ४ लाख रुपैयाँले कैदीबन्दीलाई सिटामोल किन्न पनि पुग्दैन, जेलका एक कर्मचारीले भने । भीमफेदी कारागारमा एक पाकिस्तानी र ८० भारतीय छन् । उनीहरू सबै लागुऔषध मुद्दामा जेल परेका हुन् ।"
जाडो बिर्साउन चर्खाको सहारा,"(काठमाडौं)घरको मूलढोकाअघि एक हातमा चर्खा घुमाउने डन्डी, अर्को हातमा ऊनको लच्छा । चर्खा घुमाउँदै धागो कात्दै थिइन्, ६५ वर्षीया रत्नमाया महर्जन । जाडो महिना सुरु भएसँगै खेतीपातीको काम सकेर ललितपुरको खोकनास्थित गाँबु टोलका महिला ऊनबाट धागो कात्न व्यस्त हुन्छन् । घर खर्च टार्नकै लागि रत्नमायाले पनि बाह्रै महिना धागो कात्ने गरेको सुनाइन् । एकल महिला हुँ, छोराबुहारीलाई यसो खर्चपानीमा सहयोग होस् भनेर धागो कात्छु, उनले भने, यसैमा लागेको पनि १० वर्षभन्दा बढी भइसक्यो । छोराबुहारी दुवै जना मजदुरी गर्ने उनले सुनाइन् । दुई नातिनीमध्ये एक जना विदेशमा छिन् । अर्की स्कुल जान्छिन् । चर्खा चलाउन सुरु गरेको विगत सम्झँदै उनी भन्छिन्, पहिला हातखुट्टा धेरै दुख्थ्यो । राति तेल लगाई मालिस गर्थें । अहिले त बानी परिसक्यो ।पहिला खानका लागि समस्या नभए पनि सरकारले सुरु गरेको काठमाडौंतराई (मधेस) द्रुत मार्गमा जग्गा परेपछि समस्या भएको उनले सुनाइन् । आजकाल त खानेकुरा पनि किन्नुपर्छ, उनले भनिन्, न खेती गर्न जग्गा छ । न जग्गाको मूल्य पायौं । बाँकी अलिकति जमिनमा लगाएको खेती पनि छ महिना पनि नपुग्ने उनले सुनाइन् । चर्खाबाट धागो बनाउने काम पनि कोही रहरले त कोही बाध्यताले गर्छन् । सोही ठाउँकी ५५ वर्षीया ज्ञानी महर्जन आफ्नै रहरले धागो काटिरहेकी छन् । खेतीपातीको काम नभएकाले अहिले ऊनबाट धागो बनाइरहेकी उनले सुनाइन् । एक जना लामाले घरघरमै ऊन ल्याइदिन्छन् । हरेक सोमबार धागो दिने, ऊन लिने र पैसा लिन्छौं, उनी हाँस्दै भन्छिन्, छोराबुहारीले त नगर्नु भन्छन्, म चैं गर्छु । एकैचोटि कसरी छोड्नु । आमाबाट सिकेको काम छोड्न पनि मन नलाग्ने उनी सुनाउँछिन् । वर्षौंअघि पाँच सय रुपैयाँमा किनेको चर्खाबाटै हालसम्म चलाउँदै छिन् । पहिला घरमै भेडा पाल्थ्यो । त्यही भेडाको ऊन काटेर बनाउनुपर्थ्यो, उनले सुनाइन्, अहिले त ऊन ल्याइदिन्छन्, हामीले धागो बनाउने मात्र हो, पहिलाभन्दा सजिलो छ ।खोकना र बुङमतीका अधिकांश महिला खेतीपातीको काम सकाएर जाडो महिनामा घाम ताप्दै भेडाको ऊनबाट धागो बनाउने गर्छन् । जाडो महिनामा अधिकांश महिलाहरू खुला ठाउँमा बसेर धागो निकाल्छन् भने कोही घरमै बसेर गर्छन् । खोकनामा मात्रै ५० जनाभन्दा बढी महिलाले ऊनबाट धागो निकाल्ने काम गर्छन् । उनीहरूले बनाएको धागो गलैंचा बुन्न प्रयोग गरिन्छ । खेतीपाती सकाएर नै जाडो महिनामा ऊनबाट धागो निकाल्ने काम गर्छिन्, ६७ वर्षीया मैयाँ महर्जन पनि । उनको समूहमै छन् नन्दमाया र श्रीमाया महर्जन पनि । उनीहरू सधैं एकै ठाउँमा बसेर धागो निकाल्ने गर्छन् । एकआपसमा गफ गर्दै सधैं धागो निकाल्छौं, मैयाँले भनिन्, जाडो महिना भएकाले घाम ताप्नकै लागि बाहिर बस्छौं । पानी पर्यो भने आआफ्नो घरमै गर्ने हो । आफ्नो फुर्सदअनुसार धागो निकाल्ने काम गर्ने उनले सुनाइन् । मैयाँको समूहले विशेषगरी जाडो महिनामा मात्र चर्खा चलाउँछन् । अन्य बेला खेतीपातीको काम हुने भएकाले चर्खा चलाउनेतर्फ ध्यान नजाने उनले सुनाइन् । उनीहरूले एक किलो ऊनको धागो निकालेबापत २ सय १० रुपैयाँ पाउँछन् । आफूले समय दिएअनुसार ऊनबाट धागो निकालिने उनीहरू बताउँछन् । कोहीले ३ दिनमा कोहीले एक हप्तामा सकाउँछन्, जसले धेरै समय दियो उसैले छिटो सकाउँछन्, मैयाँले सुनाइन् । आमासासूको पालादेखि नै यो काम गर्दै आएकाले कहिलेदेखि चर्खा चलाउन सुरु गरियो भन्ने यकिन नभएको उनी सुनाउँछिन् ।"
मदन भण्डारी मार्गमा फेरि आन्दोलन,"सिन्धुली (कास) सडक क्षेत्र ११ मिटर कायम गर्नुपर्ने भन्दै मदन भण्डारी राजमार्गअन्तर्गत धुराबजारखट्टार सडकमा स्थानीय घर तथा जग्गाधनीहरूले सोमबारबाट पुनः आन्दोलन थालेका छन् । पटकपटक शान्तिपूर्ण आन्दोलन गर्दै सम्बन्धित निकायको ध्यानाकर्षण गराउँदासमेत आफ्ना मागहरूको बेवास्ता गरेको भन्दै उनीहरूले पुनः आन्दोलन थालेका हुन् ।धुराबजार पुछारदेखि खट्टारसम्मका घर तथा जग्गाधनीको संघर्ष समितिले ११ मिटर सडक कायम गरी बाँकी घर तथा जग्गा सरकारी कामकाजमा लागि मिल्ने गरी फुक्का गर्नुपर्ने, राजमार्गको यो खण्डलाई मन्त्रिपरिषद्बाट वैकल्पिक सडक कायम गर्नुपर्ने, मागबमोजिमको चौडाइ कायम गरी राजपत्रमा प्रकाशित गर्नुपर्ने, सहरी सडक बनाउनुपर्ने, नागरिक हक अधिकारको सुनिश्चितता हुनुपर्नेलगायत माग राख्दै शान्तिपूर्ण प्रदर्शन गर्दै हिँडेरै ६ किलोमिटर सडक ओहोरदोहोर गरेका छन् ।मापदण्डको विषयलाई लिएर ५ वर्षदेखि रोकिएको धुराबजारखट्टारसडक हाललाई ११ मिटर चौडाइ कायम गरी दुई महिनाअघिबाट निर्माण सुरु भएको थियो । घर तथा जग्गाधनीहरूले मागलाई बेवास्ता गरे मंगलबारबाट निर्माणको काम ठप्प पार्ने संघर्ष समितिले चेतावनी दिएका छन् । संघर्ष समितिका सचिव आकाश श्रेष्ठले भने, जग्गा पूरै पनि नलिने, काम नलाग्ने बनाएर पुर्जा मात्रै धनीसँग हुने अवस्था भएकाले जस्तोसुकै आन्दोलनका लागि पनि हामी तयार छौं । आन्दोलन रोक्ने हो भने सरकारले माग पूरा गर्नुपर्ने उनको भनाइ छ ।स्थानीयले मदन भण्डारी राजमार्गको मापदण्ड २०७२ साल चैत २९ गते राजपत्रमा प्रकाशित सूचनाअनुसार सडकको दायाँबाँया १५१५ मिटर हुनेमा बिनासूचना ११ मिटर मात्र लिएर काम सुरु गरेकोमा आपत्ति जनाए । सहरी सडकको मापदण्ड घोषणा नै नगरी काम सुरु गर्दा घर तथा जग्गाधनी सुकुम्बासी हुने भएकाले निकासका लागि सडक निर्माणको काम रोकिएको आन्दोलनकारी स्थानीय छेत्र बम्जनले बताए । मदन भण्डारी राजमार्गको धुराबजार पुछारदेखि धुराफाँट, मिलनचोक,लव्दाह, शिवालय, साङबाले हुँदै खट्टारसम्मको सडक मापदण्डमा लैजान वा राजमार्गकै मापदण्ड कायम गरी घर तथा जग्गाको उचित मुआब्जा दिनुपर्ने मुख्य माग आन्दोलनकारीको छ ।"
अझै टुंगिएन रामेछापसोलु सीमा विवाद,"(रामेछाप)रामेछाप र सोलुखुम्बु जिल्लाको बीचमा पर्ने भकान्जे क्षेत्रको सीमा विवाद नटुंगिँदा स्थानीयले जग्गाको हकभोगको निस्सा पाउन सकेका छैनन् । रामेछापको उमाकुण्ड१ गुम्देल र सोलुको लिखु पिके गाउँपालिकाबीच पर्ने लिखु नदी पूर्वउत्तरको क्षेत्रमा विवाद नटुंगिएको हो । नापीका बखत दुई जिल्लाको सीमा क्षेत्रमा पर्ने भूभागको स्वामित्व विवाद भएको थियो । विवादपछि भकान्जेतर्फको भूभाग दुवै जिल्लाको नक्सामा समावेश भएको छैन् । जग्गा भोगचलन गर्नेले निस्सा नपाउँदा खरिदबिक्री घरसारको कागजमा हुँदै आएको छ । घरसारको कागजमा जग्गा लेनदेन हुँदा राजस्व र स्थानीय सरकारको कर उठेको छैन । २०३१ सालमा रामेछाप जिल्लाको नापी हुँदा सोलुतर्फका बासिन्दाले उक्त क्षेत्र आफ्नो जिल्लामा पर्ने भएकाले रामेछापले नापी नक्सा गर्न नपाउने भन्दै विरोध गरेका थिए । जसका कारण नापी रोकिएको थियो । २०३२ सालमा सोलु जिल्लाको नापी हुँदा रामेछापका बासिन्दाले विरोध गरेपछि सोलुतर्फ पनि जग्गा नापी हुन सकेन । परम्परादेखि रामेछापतर्फका बासिन्दाले भोगचलन गर्दै आएको उक्त क्षेत्रलाई सोलुका बासिन्दाले दाबी गरेपछि समस्या उत्पन्न भएको स्थानीय आङनिमा शेर्पाको दाबी छ । अहिले पनि रामेछापतर्फका बासिन्दाले साविकमा झैं भकाञ्जे क्षेत्रको जग्गा भोगचलन गर्दै आएका छन् । विवादित क्षेत्रमा पर्ने दुधिलेमा ७ घरको बसोबास रहेकामा जग्गाको भोगसम्बन्धी कागजात नहुँदा उनीहरू अन्यत्र बसाइँ सरेका छन् । हाल त्यस क्षेत्रमा बसोबास भने छैन । काठ, जडिबुटी, जंगली जनावर र चौंरी गोठका लागि त्यस क्षेत्र प्रख्यात छ । भकान्जे खोलाबाट उत्तरतर्फको नुम्बुर पानी ढलोसम्मको करिब २ सय हेक्टर जमिन रामेछापतर्फ नापी हुनुपर्ने शेर्पाले बताए । त्यसका लागि तत्कालीन श्री ५ को सरकारले २०३४ साल फागुनमा विवादित क्षेत्र रामेछापमा नापी गर्नेबारे राजपत्रमा सूचना प्रकाशित गरे पनि हालसम्म उक्त निर्णयको कार्यान्वयन हुन नसकेकोमा शेर्पाले गुनासो गरे । मालपोत कार्यालय रामेछापका अनुसार तीन वर्षअघि तत्कालीन प्रमुख जिल्ला अधिकारी कृष्णप्रसाद शर्माले दुई जिल्लाको सीमा विवाद सुल्झाउन साविकको निर्णयसहितको पत्र गृह मन्त्रालयमा पठाएर निर्देशन मागेका थिए । शर्माले सीमा विवादका विषयमा संवेदनशील हुनुपर्ने बताएका थिए । तर उक्त विषयमा कुनै निर्देशन प्राप्त नभएको प्रमुख जिल्ला अधिकारी दीपककुमार पहाडीको भनाइ छ । नापी कार्यालय रामेछापका प्रदीप सापकोटा उपाध्यायका अनुसार तत्कालीन सरकारको निर्णयले विवादित भनिएको क्षेत्र रामेछापको भूमि नापी नक्साका लागि पछिल्लो समय कुनै निर्देशन दिएको छैन् । निर्देशन आयो भने हामी नापी नक्सा गर्न तयार छौं, उपाध्यायले भने ।"
बास खोज्दै पहिरोपीडित,"(दोलखा)पहिराले घर तान्न लागेपछि सुनिता पाण्डलेलाई बास खाज्दै कहाँ जाने भन्ने पिरलो छ । कालिञ्चोक गाउँपालिका५ रानीवनकी उनी चैतसम्ममा कतै बासको व्यवस्था गर्ने तयारी थालेकी हुन् । रानीवनको पहिरो वर्षामा सबैको आँखामा पर्ने तर हिउँदमा रोकथामका लागि पहल नहुँदा उनीजस्तै अधिकांशले बास व्यवस्थापनको तयारी थालेका हुन् ।२०७६ साल असार पहिलो साता रानीवनमा सुरु भएको पहिरो अझै रोकिएको छैन् । पहिलो वर्ष ९ घर पहिराले पुरिएर विस्थापित भएका थिए । गतवर्ष २४ घर पहिराले क्षतिग्रस्त भए । ९० भन्दा बढी परिवार सुकुम्बासी भएका छन् । पहिराले घर तानेर चर्किएको घरमा हिउँदमा आश्रय लिइरहेको पाण्डले बताइन् । पहिरोले चर्किएकै घरमा बसेकी छु, उनले भनिन्, यो वर्ष मेरो घरजग्गा पनि पहिरोमा पुरिन्छ, अहिलेदेखि नै बासको खोजीमा छु । रानीवनको पहिरो धेरैलाई फोटो खिचेर रमिता हेर्ने थलो वनेकोमा उनले चित्तसमेत दुखाइन् ।वर्षा लाग्ने बेलामा पहिरोले उग्र रूप लिन्छ, उनले भनिन्, नेतादेखि सबै संघसस्था फोटो खिच्न र रमिता हेर्न आउँछन् तर पहिरो नियन्त्रणमा कसैले चासो दिँदैनन् । आफ्नो घर पहिराले तानिसके पनि अन्यको घर जोगाइदिन उनले बिन्तीसमेत गरिन् । रानीवनको मुख्य बजार क्षेत्रका घर पहिराले पुरिसकेको छ । बजारक्षेत्रमा चर्किएका अब ५६ घर मात्रै बाँकी छन् । यो बजारमा २० भन्दा बढी घर थिए । वडा कार्यालयकै छेउमा घर भएका रत्नबहादुर खड्काका घरहरू पहिरोले ताने भासिएका छन् । हिउँदमा यही घरमा बसे पनि वर्षाका लागि गोठ हाल्ने तयारीमा जग्गा खोज्दै भौंतारिएका छन् । घट्टे खोलाले घर तानिसक्यो, भएको सम्पत्ति यही नै हो, खड्काले भने खोलाको छेउमा तारजाली हालेर बहाव रोकिन्छ कि भनेर धाए कसैले वास्ता गरेनन् । रानीवनको पहिरो धेरैलाई फोटो खिचेर रमिता हेर्ने थलो वनेको उनले गुनासो गरे । दुवैतिरबाट पहिराले घेरिएका छौं, हाम्रो पीडा धेरैलाई फोटो खिचेर रमिता हेर्ने ठाउँ बन्यो, उनले भने वर्षार्मा सुरक्षित बासको कुरा उठ्छ हिउँद लागेपछि सबैले बिर्सन्छन् । समयमा पहिरो नियन्त्रण नगरिए ४ सयभन्दा बढी परिवार विस्थापित भएर सुकुम्बासी हुने उनले बताए । घट्टे खोलाले गहिरो कटान गरेर बस्ती नै पहिरोको उच्च जोखिममा परेको छ । सयौं रोपनी खेत पहिरोले बगाएको छ । वर्षार्मा दिनभरि पहिरो हेरेर दिन कटाउने स्थानीय रात परेपछि गाउँ छोडेर जंगलतर्फ जाने गरेका छन् । रानीवनका पहिरो पीडितको वर्षामा ४ महिना जंगल, विद्यालयलगायतमा बास हुने गरेको छ । माथिल्लो क्षेत्रका पहिरो पीडित हिउँदमा ६ महिना थातथलोमै बसे पनि बाँकी ६ महिना जंगलमा गोठ बनाएर बस्ने गरेका छन् । माथिल्लो क्षेत्रबाटै ठूलो पहिरो गएकाले गाउँ नै वर्षामा विस्थापित हुने गरेको छ । पहिरो गरिखाने बारीसमेत बगरमा परिणत भएपछि रामकुमार थामी यो वर्षर् चैतबाट जंगल नजिकैको चौरमा गोठ बनाउने सोचमा पुगेका छन् । भएको घर पहिराले तानिसकेको उनले बताए । छिमेकीका ९ वटा घर पहिराले परिएर पारि टहरो बनाएर बसेका छन्, उनले भने, यो वर्षर् मेरो पनि घर रहँदैन । सरकारले वर्षामा आएर राहतका नाममा चामल बाँड्न बन्द गरेर बासको टुंगो लगाइदिन आग्रह गरे । पहिरोले जग्गा खाएर सुकम्बासी भइसक्यौं, घर पनि पहिराले खाने भयो, उनले भने, अभिभावक भनेको सरकारको हो तर हेरेन हामी टुहुरा भयौं । प्रदेश सरकारले तत्काल दिने भनेको २५ हजार राहतसमेत अहिलेसम्म पहिरो पीडितले पाएका छैनन् । गएको साउन २२ गते तामझामका साथ वाग्मती प्रदेशका सामाजिक विकासमन्त्री सरस्वती बस्नेत र आन्तरिक मामिला तथा कानुनमन्त्री केशवराज पाण्डेले स्थलगत अनुगमन गरेका थिए । पहिरो पीडितलाई तत्काल अस्थायी आवासका लागि २५ हजार दिने बताएका थिए । तर उक्त रकम अझै पनि पीडितले पाएका छैनन् । रानीवनको पहिरोले ९० भन्दा बढी परिवार सुकुम्बासी बनिसकेको वडा अध्यक्ष सुवास थामीले बताए । उनले प्रदेश सरकारका सबैजसो मन्त्री आएर हेरर गए तर कतैबाट पनि सहयोग नपाएको गुनासो गरे । पहिरो रोकथामका लागि रोई कराई गर्यौं तर कतैबाट सहयोग पाएनौं, उनले भने, यो वर्षर् कति क्षति हुने आंकलन गर्न गाह्रो छ । रानीवनको पहिरो अनियन्त्रित भइसकेकाले कम्तीमा ४ सय परिवार सुकुम्बासी हुने उनले बताए । सबै क्षेत्रमा पहिरो नियन्त्रण गर्न नसकिए पनि घट्टे खोला पारि माथिल्लो क्षेत्रका बासिन्दालाई तार जाली हालेर भए पनि जोगाउन सकिने उनले भने । तर स्थानीय तहसँग ठूलो मात्रामा तारजाली हाल्ने रकमसमेत नभएका विवश भएर घर पहिरोमा पुरिएको हेरेर बस्नुपर्ने बाध्यता छ ।"
"उपसचिवको आम्दानी : ८७ ठाउँमा जग्गा, २२ वटा घर","(काठमाडौं) दुई दशकअघि सरकारी सेवा प्रवेश गरेका एक कर्मचारीले पदको दुरुपयोग गरी कमाएको पैसाले पत्याउनै मुस्किल पर्ने गरी ८७ ठाउँमा जग्गाजमिन खरिद गरेका छन् । त्यसबाहेक काठमाडौंमा मात्रै २२ ठाउँमा घर बनाएर बिक्री गरेको र विभिन्न बैंकमा १९ वटा खाता खोलेर लेनदेन गरेको खुलेको छ ।२०५५ वैशाख २७ मा शाखा अधिकृतबाट सेवा प्रवेश गरेका दार्चुलाको शैल्यशिखर नगरपालिका९, गोकुलेश्वर स्थायी ठेगाना भई हाल सुदूरपश्चिम प्रदेश वन निर्देशनालय धनगढीका निमित्त वन निर्देशक (उपसचिव) हेमराज विष्टले सरकारी सेवा प्रवेश गरेयताको २२ वर्षमा आधा दर्जन जिल्लाका ८७ ठाउँमा पत्नी रुबी जीसी र आफ्ना नाममा जग्गा किनेको भेटिएको छ । मध्यमस्तरको पारिवारिक पृष्ठभूमि रहेका उनले २२ वर्षमा कमाएका सम्पत्तिको विवरण खोज्न अख्तियार दुरुपयोग अनुसन्धान आयोगलाई एक वर्ष लाग्यो । अख्तियारले विष्टको सम्पत्तिमाथि २०७७ असोजबाट अनुसन्धान थालेको थियो । विष्ट दम्पतीविरुद्ध अख्तियारले पुस २१ मा ६ करोड ८७ लाख ५७ हजार बिगो र स्रोत नखुलेको जग्गाजमिन जफतको मागसहित विशेष अदालतमा मुद्दा दायर गरिसकेको छ । विशेष अदालतमा न्यायाधीश रिक्त हुँदा इजलाससम्म यो मुद्दा पुगिसकेको छैन । अख्तियारले सुरुमा सुदूरपश्चिम प्रदेश वैज्ञानिक वन व्यवस्थापनका नाममा भएको अनियमिततामाथि अनुसन्धान अघि बढाएको थियो । सोही क्रममा विष्टको सम्पत्ति छानबिनको माग गर्दै छुट्टै उजुरी परेको थियो । वैज्ञानिक वन व्यवस्थापनका नाममा भएको अनियमितताबारेको अनुसन्धान अझै टुंगिएको छैन । त्यसभन्दा अघि नै अख्तियारले विष्ट दम्पतीविरुद्ध अकुत सम्पत्तिको मुद्दा दायर गरेको हो । अख्तियार दुई जना अनुसन्धान अधिकृत खटाएर विष्टको सम्पत्ति खोजबिनमा जुटेको थियो । त्यसक्रममा हेमराजले सेवा प्रवेश गरेको पाँच महिनापछि २०५६ असोज ६ देखि २०७७ असोज १८ को अवधिमा काठमाडौं, भक्तपुर, दाङ, कैलाली, कञ्चनपुर, कास्कीलगायत जिल्लाका ८७ ठाउँमा जग्गा खरिद गरेको भेटिएको थियो । उनले २०७१ र २०७४ मा सबैभन्दा बढी ८८ ठाउँमा जग्गा जोडेको देखिन्छ । उनी २०७१ मा प्यूठान र २०७४ मा सुर्खेतको जिल्ला वन अधिकृत थिए । सुर्खेतमा २०७२ जेठदेखि २०७५ असोजसम्म बसेका उनले त्यस अवधिमा काठमाडौंसहित १९ ठाउँमा जग्गा किनेको भेटिएको छ । २०७५ देखि २०७७ को ३ वर्षमा १५ ठाउँमा जग्गा किनेका उनी त्यसबीचमा जिल्ला वन कार्यालय कैलाली, जिल्ला वन अनुसन्धान तथा प्रशिक्षण केन्द्र धनगढी र वन निर्देशनालय धनगढीमा कार्यरत थिए ।उनले बाँकी जग्गा २०५६ देखि २०७० को बीचमा हरेक वर्ष खरिद गरेका देखिएको छ । त्यसमध्ये ५५ ठाउँको जग्गा बेचिसकेका छन् । काठमाडौंको कपन र चुनिखेलमा २२ वटा घर बनाएका उनले १९ वटा बेचिसकेका छन् भने ३ वटा घर पत्नी रुबीका नाममा राखेका छन् । त्यतिमात्र होइन, काठमाडौं, भक्तपुर, दाङ, कैलालीलगायत ३२ ठाउँमा अझै करोडौं मूल्य पर्ने जग्गा आफू र पत्नी रुबीका नाममा राखेका छन् । काठमाडौंको कपनमा मात्रै उनको नाममा १२ ठाउँमा जग्गा छ भने कपन र महांकाल क्षेत्रमा २२ वटा घर बनाएको पाइएको छ । त्यस्तै चपलीमा आठ ठाउँमा जग्गा छ ।उक्त सम्पत्ति आफू सरकारी सेवा प्रवेश गर्नुअघिको बचत र त्यसपछिका सेवासुविधालगायतबाट किनेको विष्टको जिकिर छ । तर, उनको जिकिर पत्याउनै नसकिने अख्तियारको अनुसन्धान प्रतिवेदनमा उल्लेख छ । आरोपितले नै आफू सरकारी सेवा प्रवेश गरेपछि स्वआर्जित घरजग्गा विवरणअन्तर्गत २२ वटा घर बनाएको, त्यसमध्ये १९ वटा बेचेर ३ वटा भाडामा लगाएको, ८७ ठाउँमा जग्गाजमिन किनेकोमा ३२ स्थानको राखेर अरू बिक्री गरेको देखाएका छन्, अख्तियार स्रोतले भन्यो, १९ वटा बैंक खाता खोलेका छन्, पैत्रिक सम्पत्ति पनि उल्लेख गर्ने किसिमको नरहेकाले सरकारी सेवा प्रवेश गरेपछि आर्जित जग्गाजमिन वैध स्रोतबाट किनेको कुनै पनि हालतमा देखिँदैन ।२०७५ भदौ १ अघिसम्म जिल्ला वन अधिकृतलाई वन र वन्यजन्तुसम्बन्धी अपराधको मुद्दा छिन्ने अधिकार थियो । उनी सातपटक जिल्ला वन अधिकृत भए । वन अधिकृतलाई वनसम्बन्धी मुद्दा छिन्ने अर्धन्यायाधिक अधिकार हुन्छ । त्यस अवधिमा विष्टले मुद्दा प्रभावित बनाउन आर्थिक मोलमोलाइ गरेको हुन सक्ने अख्तियारका अनुसन्धान अधिकृतले बताए । अवैध सम्पत्तिलाई वैध बनाउन विष्टले विभिन्न व्यक्तिलाई १ करोड ४० लाख रुपैयाँ सापटी दिएको जनिने कपाली तमसुक अख्तियारमा पेस गरेका छन् । तर, सम्पत्ति वैध बनाउने आशयले त्यस्तो कागज बनाइएको अख्तियारको ठहर छ । घर बहालबाट पाएको भनी ३३ लाखभन्दा बढी रकमको विवरण पेस गरेकामा ११ लाख १६ हजारको मात्रै घर बहाल लिएको वैध स्रोत खुल्छ । उनले अकुत सम्पत्ति वैध बनाउनकै लागि काठमाडौंमा बस्ने पत्नी रुबीलाई धनगढीको एक नर्सरीको कर्मचारी भएको र त्यसबाट आकर्षक तलब भत्ता आउने उल्लेख गरेका छन् ।करोडौंको आर्थिक कारोबार गर्ने मानिस नर्सरीमा कार्यरत कर्मचारी भनेर कसरी पत्याउने ? त्यो पनि काठमाडौंमा बस्ने मानिस धनगढीमा कार्यरत भएको भनेर स्वीकार गर्न सकिन्छ र ? यो त अवैध सम्पत्ति वैध बनाउन गरिएको प्रपञ्च मात्रै हो, अख्तियारका एक अधिकारीले भने । अनुसन्धानमा संलग्न अधिकृतका अनुसार सरकारी सेवा प्रवेशपछि विष्ट जहाँजहाँ सरुवा भएर जान्थे, त्यहींत्यहीं जग्गा किनेको देखिन्छ । काठमाडौंका दुई ठाउँमा त सासूससुराका नाममा समेत जग्गा किनेर पछि बकस पास गरी आफ्नो नाममा ल्याएको भेटिएको छ । यो सम्पत्ति लुकाउन गरिएको योजना रहेको ती अधिकारीले बताए ।विष्टले आफ्नो सम्पत्ति विवरणमा विवाहमा गोडा धुँदा ४ लाख रुपैयाँ जम्मा भएको देखाएका छन् । तर, अख्तियारले त्यसलाई स्वीकार गर्न नसकिने भनेको छ । उनी सेवा प्रवेश गरेदेखि सञ्चय कोष र नागरिक लगानी कोषमा जम्मा भएको बाहेक २०७७ असोजसम्म तलबभत्ता, भ्रमण तथा दुर्गम भत्तालगायतमा ४९ लाख २५ हजार १ सय १९ रुपैयाँ आम्दानी भएको देखिन्छ । त्यसमा अख्तियारले जीवन निर्वाह खर्चका लागि एकमुष्ट ३० प्रतिशत कट्टा गरेर बाँकी रहेको ३४ लाख ४७ हजार ५ सय ८३ रुपैयाँलाई बचत आयका रूपमा राखेको छ ।अख्तियार स्रोतका अनुसार विष्टले खरिद गरेका जग्गाजमिनको अहिलेको बजारभाउ एक अर्ब रुपैयाँ नाघ्छ । उनी सरकारी सेवा प्रवेश गर्दा बुबा दयानन्द विष्ट गाउँमै खेतीकिसानी र पुरोहितको काम गर्थे । विष्ट मानोचामल लिएर अलग भए पनि पैतृक सम्पत्ति अझैसम्म अंशबन्डा भएको छैन । अख्तियारले गोप्य अनुसन्धान अघि बढाएपछि पनि उनले जग्गा खरिदलाई निरन्तरता दिएका थिए ।जग्गा किने वा घूसबापत लिए भन्ने त अख्तियारले केही खुलाएको छैन तर विष्टले गैरकानुनी रूपमा सम्पत्ति जोडेको आधार नै काठ तस्करी र वन्यजन्तु तस्करीमा जोडिएका मानिससँगको हिमचिम, उपभोक्ता समितिका सदस्य तथा पदाधिकारीको फर्जी हस्ताक्षर गरेर रकम भुक्तानी, नक्कली वन उपभोक्ता समिति बनाएर रकम हिनामिना रहेको अख्तियार स्रोतले बताएको छ । आफूविरुद्ध उजुरीको ९ दिनपछि असोज १८ मा विष्टले दाङका गढवा र चौलाहीमा दुई ठाउँमा जग्गा किनेका थिए । उनको पहिलो पोस्टिङ नै दाङमा भएको थियो । दाङमा मात्रै १५ ठाउँमा उनको जग्गा भेटिएको छ । सुदूरपश्चिम प्रदेश वन निर्देशनालयको निमित्त प्रमुख रहेका विष्टले कैलालीमा ७ ठाउँमा जग्गा जोडेका छन् । त्यसमध्ये कैलालीको गोदावरीमा २०७६ चैत ११ मा १३ बिघा जग्गा किने । जसको मूल्य अस्वाभाविक रूपमा कम देखाएर २ लाख १६ हजार ६ सय ६७ कायम गरिएको छ । अख्तियार स्रोतका अनुसार उनी र पत्नी रुबीका नाममा दाङमा १५, कास्कीमा ३, काठमाडौंमा ४८, कञ्चनपुरमा ४, कैलालीमा ७ र भक्तपुरमा ९ ठाउँमा जग्गा छ । ३ वटा घर भाडामा लगाएका छन् ।कतिसम्म सम्पत्ति लुकाउन खोजिएको छ भने कपनमा २०६५ सालमा उनले करिब ९ आना जग्गा ९ लाखमा किनेको र त्यो पनि ससुरालीले पत्नी रुबीलाई बकस पास गरिदिएको उल्लेख गरेका छन् । अख्तियारसँगको बयानमा रुबीकी आमा दुर्गा जीसीले भनेकी छन्, उक्त जग्गा श्रीमान्को आय, पैतृक आय र पेवासमेतको रकमबाट गणेशबहादुर लामाबाट नगद ९ लाखमा खरिद गरेको हुँ । दुर्गाले जग्गा खरिद गरेपछि छोरी रुबीलाई मेरो छोरा नभएको, पछिसम्म बुढेसकालको सहारासमेत रुबी मात्रै भएकाले उक्त जग्गा छोरीलाई बकस पास गरिदिएको हुँ भनेर ज्वाइँको बचाउ गरेकी छन् । रुबीका बाबु थीरबहादुर जीसीले काठमाडौं चपलीमा १४ आना ३ पैसा जग्गा २०६२ सालमा रामविनोद लामिछाने र रीता सुब्बाबाट १७ लाख ५० हजार र कपनमा ४ आना जग्गा २०६९ मा ११ लाख ९० हजारमा किनेको उल्लेख गरेका छन् । उनले पैत्रिक सम्पत्ति र जागिरबाट प्राप्त गरेको रकम भनी उल्लेख गरेका छन् । आफ्ना नाममा जग्गा आएपछि छोरीलाई बकस पास गरिदिएको भेटिएको छ । तर, अकुत सम्पत्ति लुकाउन आरोपित विष्टले सासूससुराका नाममा जग्गा खरिद गरेर पुनः आफ्नो बनाएको अख्तियारको जिकिर छ ।सरकारी सेवा प्रवेश गरेदेखि २२ वर्षमा सञ्चय कोष र नागरिक लगानी कोषमा कट्टा भई तलबभत्ता, महँगी भत्ता, स्थानीय दुर्गम भत्तालगायत समेत जोडेर बाँकी रहेको ४९ लाख २५ हजार १ सय १९ रुपैयाँमा हजार आम्दानी देखिन्छ । त्यसमा जीवन निर्वाह खर्च ३० प्रतिशत कट्टा गरी बाँकी रहेको ३४ लाख ४७ हजार ५ सय ८३ रुपैया बचत आयातका रूपमा राखिएको छ । आयमा राखिएको वैध सम्पत्तिबाट अहिले देखिएका सम्पत्ति जोड्न कठिन हुने अख्तियारको दाबी छ । अकुत सम्पत्ति लुकाउन उनले पैतृक सम्पत्तिबाट आर्जित रकम पनि जोडिएको भनेका छन् तर दार्चुलामा कृषिलगायत उब्जनीबाट खासै आम्दानी नहुने अख्तियारको अनुसन्धानमा उल्लेख छ । २२ वर्षमा उनको भागमा पैतृक आम्दानीबाट २ लाख ६७ हजार ४ सय ६८ रुपैयाँ मात्रै पर्ने उल्लेख छ । उनको पहिलो पोस्टिङ सहायक वन अधिकृतका रूपमा दाङमा भएको थियो । त्यहींबाट उनले जग्गा जोड्न थालेका थिए । उनी २०५८ वैशाख २७ सम्म कार्यरत रहे । त्यसपछि २०६८ चैत २६ सम्म उनी सर्लाही, बर्दिया, कैलाली, ललितपुर र काठमाडौंमा सहायक वन अधिकृत बने ।त्यसपछि वन तथा भूसंरक्षण मन्त्रालय, वन विभाग काठमाडौं, जिल्ला वन कार्यालय प्यूठान र सुर्खेत, उद्योग पर्यटन वन तथा वातावरण मन्त्रालय (गण्डकी प्रदेश), सुदूरपश्चिम प्रदेश मुख्यमन्त्री तथा मन्त्रिपरिषद् कार्यालय धनगढी र वन अनुसन्धान तथा प्रशिक्षण केन्द्र कैलालीमा वन अधिकृतका रूपमा २०७६ जेठ २९ सम्म कार्यरत रहे । अख्तियारले २०७७ असोज ९ देखि अनुसन्धान सुरु गरेको सुइँकोसम्म नपाएका उनले ९ दिनपछि असोज १८ मा कैलालीमा जग्गा जोडेका थिए । त्यसपछि विस्तृत अनुसन्धानसँगै उनका बैंक खाता, जग्गाजमिन भने रोक्का भइसकेको छ । अख्तियारले विशेष अदालतमा पेस गरेको अभियोजन पत्रमा भनिएको छ, सार्वजनिक सेवा प्रवेश गरेपछिको आर्थिक कारोबार अस्वाभाविक र अमिल्दो देखिएको, घरजग्गाको खरिदबिक्री अत्यधिक रहेको तर खरिद गर्दा लिखतमा न्यूनतम सरकारी मूल्य मात्रै राख्ने, बिक्री गर्दा बजार मूल्यअनुसार मूल्यांकन गरेर राजस्व पनि हिनामिना गरेको देखियो । अख्तियारले २०५५ सालयता विष्ट दम्पतीका आर्थिक कारोबारसँग सम्बन्धित ५ सय ३१ शीर्षकमा आयव्यय र बचत हिसाब पनि निकालेको छ जुन उनले पेस गरेको हिसाबभन्दा फरक छ । अख्तियारले अनुसन्धान थालेको थाहा पाएपछि उनले कागजातमा आफ्नो सम्पत्ति बढेको उल्लेख गरेर बेचबिखन प्रयास गरेका थिए । अख्तियारले स्रोत नखुलेको सम्पत्तिबाट बढेबढाइएको सम्पत्तिलाई आयका रूपमा राख्न नमिल्ने भन्दै त्यो पनि जफत हुने भनेको छ । अनुसन्धानबाट खुलेका तथ्य र प्रमाणअनुसार अख्तियारले जग्गाजमिन खरिद र अरू कतिपय कारोबारसहित ७१ वटा शीर्षकमा देखाइएको कारोबारको स्रोत खुलेको छैन । आयोगका अनुसार कास्की, दाङ, कञ्चनपुर, काठमाडौं, चाँगुनारायण, कैलाली, गेटा, काठमाडौंको चपलीलगायत ३२ स्थानमा भएको जग्गाजमिनको स्रोत नखुलेको भन्दै जफत गर्नुपर्ने उल्लेख गरेको छ । त्यस्तै १९ वटा बैंक खातामा रहेको १९ लाख रुपैयाँभन्दा बढी रकम पनि जफत गर्न भनेको छ ।"
न्याय खोजिरहेका छोरालाई नै निरन्तर धम्की,"(काठमाडौं)भिनाजुसँग बसेर भारतमा सानोतिनो रोजगारी गरिरहेका महोत्तरीको पिपरा गाउँपालिका५ सहोडवाका मनीष झाको दैनिकी अहिले महोत्तरीजनकपुरकाठमाडौं धाउँदैमा बितिरहेको छ । आफू भारतमै रहेका बखत गत वर्ष फागुनमा जग्गा दलालले वृद्ध आमाबुबालाई अपहरण र हत्या गरेपछि न्यायका लागि सरकारी अड्डा धाइरहेका २८ वर्षीय मनीषले आफू लड्डालड्दा थाकिसकेको बताए । न्याय पाउनु त परको कुरा, हत्याका अभियुक्तहरूले अहिले उनैलाई ज्यान लिने धम्की दिइरहेका छन् । भारतबाट आएर महोत्तरीमा जग्गा प्लटिङ गरिरहेका बिहारको मधुवनी थानाका हरेन्द्र ठाकुर, उनका स्थानीय सहयोगीहरू कैलाश झा र रामबुबा यादवको परिवारसमेत मिलेर मनीषका बाबाु मुसाफिर झा (७३) र आमा गीतादेवी (६६) लाई अपहरण गरी हत्या गरेको अभियोग छ । सुरुमा अपहरण त्यसपछि एक महिनासम्म बेपत्ता र हत्या घटनाका केही अभियुक्तलाई उच्च अदालतले छाडेपछि अहिले उनीहरूले आफूलाई पनि ज्यान लिने धम्की दिइरहेको मनीषले बताए । २०७७ फागुन ११ मा झा दम्पतीलाई घरबाटै अपहरण गरिएको थियो । १० गते राति घरमा सुतेका उनीहरू भोलिपल्ट बिहान ११ बजेसम्म बाहिर नउठेपछि हेर्न जाँदा परिवारका सदस्यले कोठामा देखेनन् । गीतादेवीको कोठाको भुइँमा रगतका टाटा थिए भने मुसाफिरको कोठामा घिसारेजस्तो देखिने गरी भुइँमा माटो उप्केका चिह्न देखिन्थे । उक्त दिनदेखि बेपत्ता भएका झा दम्पती एकैपटक एक महिनापछि चैत १२ मा भेटिए तर मृत अवस्थामा । दुवै जनाको गलेको र आंशिक जलेको शव पिपराबाट मटाहिनी जाने सडकछेउमा माटोमा आधा गडेको अवस्थामा भेटियो । उनका छोरा मनीषले बुबाआमालाई अपहरण गरी मारेर फालेको भन्दै ९ जनाविरुद्ध जाहेरी दिए । बिहारका हरेन्द्र ठाकुर, उनका सहयोगी बिहारकै रन्जित मिश्र, ठाकुरका नेपाली सहयोगी रामबुबा यादव, उनका छोराहरू सुरेन्द्र यादव र राजिन्द्र यादव, मनीषका छिमेकी तथा ठाकुरका सहयोगी कैलाश झा, उनका बुबा तेजनारायण झा, आमा तारादेवी झा र भाइ बब्लुकुमार झाविरुद्ध जिल्ला अदालतमा मुद्दा चलाइयो । अभियोगपत्रमा पीडित परिवारले दिएको जाहेरी दरखास्त, घटनास्थल मुचुल्का, खानतलासी र बरामदी मुचुल्का, पोलिग्राफ रिपोर्ट, शव परीक्षण प्रतिवेदन, सनाखत कागज, पक्राउ प्रतिवादीको बयान, सीडीआर विश्लेषण र घटना विवरण कागज गर्ने मानिसहरूको भनाइबाट उनीहरूले अपराध गरेको पुष्टि हुने दाबी गरिएको छ । रन्जित र तेजनारायण सुरुदेखि फरार छन् । प्रहरीले पक्राउ गरेकामध्ये ठाकुर, कैलाश, उनका भाइ बब्लु, रामबुबा र उनका दुई छोराहरू सुरेन्द्र र राजिन्द्रलाई थुनामा राख्न आदेश दियो भने रामबुबाकी वृद्ध आमा तारादेवी उच्च रक्तचाप र थाइराइडको समेत बिरामी रहेको र कारागारमा कोभिडको जोखिम भएको भन्दै दुई लाख धरौटीमा छाड्न आदेश दियो । गत वैशाख १६ मा महोत्तरीका जिल्ला न्यायाधीश रमेशप्रसाद रिजालको त्यस्तो आदेशपछि ६ जना थुनामा परे ।झा दम्पतीको अपहरण र हत्याका पछाडि उनीहरूको जग्गा हडप्ने नियत रहेको अनुसन्धानबाट खुलेको छ । हरेन्द्र ठाकुरले प्लटिङ गरेको जग्गा र मूलबाटोको बीचमा मुसाफिरको जग्गा थियो । जसका कारण हरेन्द्रले मुख्य बाटोसम्मको पहुँच पाइरहेका थिएनन् । आफूले प्लटिङ गरेको जग्गाको अगाडिपट्टि बाटोसँग जोडिएको मुसाफिरको आकर्षक जग्गासँग ठाकुर लोभिएका थिए । आफूलाई बेच्न गरेको प्रस्ताव अस्वीकार गरेका मुसाफिरलाई दुःख दिन ठाकुरले यसअघि नै ट्र्याक्टर र डोजरले उनको अन्नबाली नष्ट गरिदिएका थिए । त्यसबापत क्षतिपूर्ति भनेर पछि उनले दुई हजार रुपैयाँ पनि दिएका थिए । छिमेकी कैलाश झाको खेतको बाटोसँगको सिधा सम्पर्क पनि मुसाफिरकै जग्गाका कारणले रोकिएको थियो । हरेन्द्र ठाकुरसँग मिलेर आफ्नो दुई बिघा जग्गासमेत प्लटिङ गर्ने योजनामा रहेका कैलाशको नजरमा पनि मुसाफिरको जग्गा परेको थियो । हरेन्द्र र कैलाशबीच मुसाफिरको जग्गा जसरी पनि लिएर प्लटिङ गर्ने र आफ्ना जग्गाहरूमा बाटो पुर्याउने स्वार्थ मिलेको थियो । जसरी पनि मुसाफिरको जग्गा लिनुपर्नेछ । त्यसका लागि मेरो मान्छेबाट पहिले नै उसले ऋण लिएको कपाली तमसुक तयार पारिसकेको छु । उनीहरूलाई अपहरण गरी पुरानै मितिमा तयार पारेको कागजमा जबर्जस्ती औंठाछाप लगाइदिनुपर्छ, त्यसपछि बेपत्ता पार्नुपर्छ, हरेन्द्रले बनाएको योजना भनेर कैलाशले जिल्ला सरकारी वकिलसँगको बयानका क्रममा भनेका छन् ।हरेन्द्रको यस्तो योजनाबमोजिम नै झा दम्पतीको अपहरण भयो । त्यसराति नै रामबुबाको घरमा पुर्याएर पहिले नै तयार पारिराखेको तमसुकमा झा दम्पतीको ल्याप्चे लगाइयो । रामबुबाका छोराहरू सुरेन्द्रले मुसाफिर र राजेन्द्रले गीतादेवीलाई बेहोस पारेर बोकेर घर छिराएका थिए । जिल्ला अदालतमा दर्ता गरिएको अभियोगपत्र हेर्दा रामबुबाको घरमा तयार पारेर राखेको तमसुकमा हस्ताक्षर गराएपछि झा दम्पतीको हत्या गरेर कैलाशको घर पुर्याएको देखिन्छ । झा दम्पतीको मृत शरीरलाई कैलाशले टिनको बाकसमा हालेर आफ्नो कोठामा राखे । लास सड्दै गएर गन्ध आउन थालेपछि कैलाशले भाइ बब्लु, बुबा तेजनारायण र आमा तारादेवीको सहयोगमा टिनको बाकससँगै जलाउन खोजे । बाकसभित्रको लास सबै नजलेको र निरन्तर गन्ध आइरहेपछि हरेक क्षण कोठामा अगरबत्तीको ठूलो मुठो बाल्ने र भुइँमा फिनेल छर्किने गरेको बयान कैलाशले दिएका छन् । करिब एक महिनापछि दुवै जनाको शव घरबाट टाढा पर्ने स्थानमा बाटोछेउमा फालिदिए । उक्त लास भेटेपछि मनीषको जाहेरीका आधारमा प्रहरीले अनुसन्धान अगाडि बढाउँदा पक्राउ परेका कैलाशले साबिती बयान दिएका छन् । १० वर्षदेखि महोत्तरीका विभिन्न ठाउँमा सस्तोमा जग्गा किन्ने र प्लटिङ गरेर महँगोमा बेच्ने गर्दै आइरहेका ठाकुरले पाँच वर्षदेखि झा दम्पतीका नाममा रहेको गाउँकै १४ कट्ठा जग्गा आफूलाई बेच्न दबाब दिइरहेका थिए । उनको दबाबलाई अस्वीकार गर्दै आएका मुसाफिरले अन्ततः त्यसैका कारण ज्यान गुमाउनुपर्यो । अहिले उनका छोरा मनीषले त्यस्तै धम्की खाइरहेका छन् । जिल्ला अदालतले थुनामा राख्न आदेश दिएका हरेन्द्र, कैलाश र रामबुबालाई उच्च अदालतले पनि थुनामै राख्न भन्यो । गत पुस ४ मा उच्च अदालत जनकपुरका न्यायाधीशद्वय शकुन्तला घिमिरे र रमेश ढकालले रामबुबाका छोराहरू राजेन्द्र र सुरेन्द्रलाई पाँच लाख रुपैयाँ धरौटीमा छाड्न आदेश दिए । उक्त आदेशमा न्यायाधीशद्वय घिमिरे र ढकालले लेखेका छन्, राजेन्द्र र सुरेन्द्र यादवलाई थुनामा राख्नु न्यायसंगत देखिएन । घटनामा निजहरूको भूमिकाका विषयमा पछि न्यायिक निरूपण हुँदा स्पष्ट हुने नै छ । झा दम्पतीको हत्याको योजना बनाउन र कार्यान्वयन गर्न यी प्रतिवादीहरू संलग्न रहेको तथ्य प्रमाणबाट नदेखिएकाले निर्विकल्प रूपमा थुनामै राख्नुपर्ने अवस्था देखिएन ।कैलाशका भाइ बब्लुलाई पनि जिल्ला अदालतले थुनामा पठाएकोमा उच्च अदालतका न्यायाधीशहरू शकुन्तला घिमिरे र रमेश ढकालले नै दुई लाख रुपैयाँ घरौटीमा छाड्न आदेश दिएका छन् । उच्च अदालतले धरौटीमा छाड्नुअघि सुनुवाइकै क्रममा मलाई अदालतमै तँलाई पनि बाउआमाको हालत बनाइदिन्छु भनेर राजेन्द्रले धम्क्याएको थियो, मनीषले कान्तिपुरसँग भने, अहिले दिनदिनै नयाँनयाँ नम्बरबाट नचिनेका मानिसहरूले फोन गरेर धम्की दिइरहेका छन् । न्यायको भरोसा गरेको अदालतले नै अन्याय गरेपछि हरक्षण मारिने डर लिएर बाँच्नुपरेको छ ।जन्मजात दुवै खुट्टामा अपांगता भएका मनीष २९ वर्षका भए । घरमा श्रीमती र दुई छोरी छाडेर अहिले न्यायका लागि काठमाडौं आएका छन् । उच्च अदालतको आदेश बदर गरेर धरौटीमा छुटेकाहरूलाई थुनामा पठाउन माग गर्दै सर्वोच्च अदालतमा निवेदन दिन उनी काठमाडौं आएका हुन् । महान्यायाधिवक्ता कार्यालयले गत पुस २२ मा मनीषको मागबमोजिम उच्च अदालतले धरौटीमा छाडेकाहरूलाई थुनामा पठाउनुपर्ने आधारकारण उल्लेख गरेर सर्वोच्च अदालतमा निवेदन दर्ता गराएको छ । उक्त निवेदनमा सुनुवाइ गर्दै पुस २६ मा न्यायाधीश प्रकाशमानसिंह राउतको इजलासले उच्च अदालत जनकपुरबाट कैफियत प्रतिवेदन माग गर्ने आदेश गरेको छ । अब उच्च अदालतले धरौटीमा छाड्नुको आधारकारण उल्लेख गरेर प्रतिवेदन पठाएपछि सर्वोच्चले सुनुवाइ गर्नेछ । कैलाशले अनुसन्धान अधिकारी र अदालतमा समेत उक्त घटनाबारे आफ्नो संलग्नता स्वीकार गरेका छन् । उनलाई थुनामा पठाउन दिएको आदेशविरुद्ध उनले उच्च अदालतमा निवेदन पनि नगरी बसेका छन् । तर, जिल्ला अदालतमा दिएको बकपत्रमा उनले झा दम्पतीलाई अपहरण गरी ज्यान लिने कार्यमा मनीषले जाहेरीमा अभियुक्त बनाएका ९ जनाको अतिरिक्त झा दम्पतीकै जेठी बुहारी अंशुलाई पनि मुछेका छन् । अंशुले अघिल्लो साँझ खानामा बेहोस हुने औषधि मिसाएर दिएको र बेहोस अवस्थामा रहेका झा दम्पतीलाई आफूहरूले अपहरण गरेको उल्लेख गरेका छन् । जसका कारण जेठी बुहारी अंशुविरुद्ध पनि पछिबाट मुद्दा चलाइएको छ । मनीषका जेठा दाजु पंकजको पाँच वर्षपहिले मृत्यु भएपछि अंशुले सन्तान हुर्काएर बसेकी छन् । मनीष उनीसँग छुट्टभिन्न भइसकेका छन् । अंशुले प्रहरी र अदालतमा गरेको बयानमा आफ्नो परिवारसँग दुस्मनी रहेका कैलाशले आफूलाई फसाउन झूटो बयान दिएको बताएकी छन् । उक्त साँझ आफूले खाना नबनाएको, बेहोस बनाउने कुनै औषधि नलिएको, कहिले पनि कैलाशसँग भेटघाट नगरेको जस्ता कारण दिँदै उनले आफूलाई फसाउन खोजेको आरोप लगाएकी छन् । मनीष पनि कैलाशले बदला लिन भाउजूलाई फसाउने गरी झूटो बयान दिएको बताउँछन् । तर, जिल्ला अदालतमा अंशुविरुद्ध पनि ज्यान मुद्दा चलेको छ । जिल्ला अदालतले ५० हजार रुपैयाँ धरौटी माग गरी तारेखमा छाडेकोमा उच्चले पनि अंशुको हकमा उक्त आदेशलाई सदर गरेको छ । तर, महान्यायाधिवक्ता कार्यालयले सर्वोच्चमा दिएको निवेदनमा अंशुलाई पनि थुनामा पठाउनुपर्ने माग गरेको छ ।"
कोभिडमा सरकार फेरि असफल नहोस,"मुलुकमा कोभिडको तेस्रो लहर प्रस्ट रूपमा भित्रिसकेको छ । संक्रमितको संख्या दिनहुँ अकासिँदो छ । गत पुस २० गते पीसीआर परीक्षण गराएका ५ प्रतिशतभन्दा कममा संक्रमण पाइएकामा पछिल्ला दिनमा यो दर ३५ प्रतिशत नाघेको छ, अर्थात् कोभिड जँचाउन पुगेका हरेक तीनमध्ये कम्तीमा एकजनामा संक्रमण पाइन थालेको छ । शंकै छैन, यही रीतले संक्रमणको पारो चढ्दै जाने हो भने संक्रमित संख्याले छिट्टै अहिलेसम्मकै उच्चतम विन्दु नाघ्नेछ । तर महामारी रोकथामका निम्ति पर्याप्त तयारीसमय पाएको सरकार भने फेरि पनि व्यवस्थापन कौशलविहीन देखिएको छ । भारतमा संक्रमण व्यापक बनेको करिब दुई सातापछि नेपालमा पनि त्यस्तै प्रवृत्ति देखिने अघिल्ला लहरहरूबाट पुष्टि हुँदासमेत यसपटक पनि सरकार यथोचित सचेत भएको पाइँदैन । भारतीय सीमाबाट नेपाल भित्रिनेका निम्ति होल्डिङ सेल्टर निर्माण, क्वारेन्टिन र आइसोलेसन जस्ता पक्षमा सरकार चुकेको छÙ कन्ट्याक्ट ट्रेसिङ को उपाय त लगभग भुलेजस्तै देखिन्छÙ खोपको गति पनि निकै सुस्त छ ।जोखिम बढेको छनक मिलिसक्दा पनि ठूला जमघट तथा भेलाहरू रोक्न पहल नगरेको सरकार कोरोना संक्रमण रोकथाम तथा नियन्त्रणका लागि प्रतिकार्य योजना पूरा गर्न पनि तदारुक देखिएको छैन । भारतबाट स्थल नाका हुँदै भित्रिनेलाई कडाइका साथ परीक्षणको दायरामा ल्याउने तथा तिनको यकिन तथ्यांक राख्ने कार्यमा फेरि पनि सरकार चुकेको देखिन्छ । हवाई मार्गबाट आउनेले पालना गर्नुपर्ने मापदण्ड बारम्बार फेरबदल गरिँदा स्वयं सरकारी निकायहरू नै अन्योलबाट गुज्रिनुपरेको छ । भारतबाट प्रवेश गर्नेलाई सीमानाकामै होल्डिङ सेन्टर बनाएर व्यवस्थापन गर्न सरकारले गत वैशाख ६ मै निर्णय गरी वैशाख १३ मा यसको जिम्मा नेपाली सेनालाई दिएको थियो, तर यो काम अझै सकिएको छैन । विभिन्न नाकाबाट भित्रिएकामध्ये धेरैजसोमा संक्रमण पुष्टि भइरहेको छ, तर उनीहरूबाट अरूलाई संक्रमण फैलिन नदिन पर्याप्त सावधानी अपनाइएको छैन, संक्रमितहरू सार्वजनिक यातायात चढेरै घर गइरहेका छन् । यसबाट अनुमान गर्न सकिन्छ, संक्रमण समुदायस्तरमा कुन रूपमा फैलिरहेको होला भनेर । ठूला नाकाहरूमा हेल्थ डेस्क राखेर निगरानीको व्यवस्था गरिएको भए पनि छोटी नाका र खुला दशगजास्थलबाट पनि मानिसहरूको निर्बाध आवतजावत भैरहेको छ । हेल्थ डेस्कमा पनि जनशक्ति अभावले सबैको परीक्षण गर्न सम्भव भैरहेको छैन । एन्टिजेन परीक्षणमा पोजिटिभ नतिजा आउनेलाई होम क्वारेन्टिनमा बस्ने सर्तमा घर पठाउने गरिएको छ । उता, नागरिक असावधानी पनि उत्तिकै छ, संक्रमितहरूनाकाबाटै भाग्ने गरेका छन् । उनीहरूलाई यसरी भाग्नबाट रोक्ने वा भाग्नु नपर्ने परिस्थिति सृजना गर्ने दायित्व फेरि पनि सरकारकै हो । त्यसैले उसले आफ्नो व्यवस्थापन कौशल बढाउनुको विकल्प छैन ।अहिले बढी फैलिरहेको ओमिक्रोन भाइरसको असर दोस्रो लहरमा फैलिएको डेल्टाका तुलनामा कम घातक भएको पाइए पनि भुल्न नहुने पक्ष के छ भने, संक्रमितको कुल संख्या अत्यधिक बढ्दा गम्भीर बिरामीको संख्या पनि त्यही मात्रामा वृद्धि हुन्छ । अहिले नै अस्पतालमा संक्रमितहरू उल्लेख्य थपिन थालिसकेका छन् । यो तथ्यलाई हृदयंगम गर्दै अस्पतालहरूलाई उपचार कक्ष, उपकरण र जनशक्तिका हिसाबले तयारी अवस्थामा राख्न जरुरी छ । स्वास्थ्यकर्मी पनि संक्रमित भैरहेको परिस्थितिमा जनशक्ति व्यवस्थापनको अर्को चुनौती पनि छ । अतः अस्पतालहरू भरिने अवस्थामा नपुग्न संक्रमणको साङ्लो चुँडाल्नमै सरकारले जोड दिनुपर्छ । त्यसका निम्ति परीक्षणलाई सहज र सुलभ बनाएर कन्ट्याक्ट ट्रेसिङको मात्रा बढाउनुपर्छ । विडम्बना के छ भने, नियमकानुनको धज्जी उडाउँदै र सर्वोच्च अदालतको आदेशको समेत अवज्ञा गरेर सरकारले परीक्षणमा महँगो शुल्क लिन अनुमति दिइरहेको छ । कोभिड परीक्षणका लागि प्रतिव्यक्ति २ हजार रुपैयाँसम्म लाग्ने भएपछि कतिपय व्यक्ति लक्षण देखिँदा पनि जँचाउन गएका छैनन् । हुन पनि, ४५ जना सदस्य भएका परिवारका सबैले जँचाउनुपर्यो भने एकचोटिमै ८१० हजार रुपैयाँ लाग्छ, जुन न्यून वर्गका लागि ठूलो रकम हो । यसको दुष्परिणाम, संक्रमणले फैलिने अवसर पाइरहन्छ । तसर्थ, सरकारले परीक्षणलाई निःशुल्क बनाउनुपर्छ, र नागरिकहरूले सहज र सुलभ रूपमा जँचाउन पाउने प्रबन्ध मिलाउनुपर्छ । कानुनीभन्दा व्यावहारिक पाटोमै जोड दिने हो भने पनि सरकारले निजी प्रयोगशालाहरूले न्यूनतम शुल्क मात्र लिन पाउने व्यवस्था गर्नुपर्छ । करिब ५७ सय रुपैयाँमै पीसीआर परीक्षण सम्भव हुने भएकाले सरकारले त्यसभन्दा बढी लिने छुट दिइरहनु हुँदैन । त्यसो भयो भने परीक्षण गराउनेको मात्रा बढी संक्रमित पहिचान सहज हुन्छ, र महामारी नियन्त्रणमा सघाउ पुग्छ । यस्तै सरकारले अपेक्षाकृत रूपमा खोपको मात्रा बढाउन पनि सकेको देखिँदैन । दैनिक ५ लाखलाई खोप लगाउने घोषणा गरेको सरकार आफ्नो लक्ष्यको छेउछाउ पुग्न पनि असफल बनिरहेको छ, आइतबार करिब ५४ हजारले मात्र खोप लगाएको तथ्यले यही भन्छ । अहिलेसम्म जनसंख्याको करिब ४० प्रतिशतले मात्र पूर्ण मात्रा खोप लगाएका छन्, एक मात्रा खोप लगाउने पनि मुस्किलले आधाभन्दा बढी छन् । यही शैली हेर्दा सोमबारसुरु गरिएको बुस्टर डोजको गति पनि कसरी अघि बढ्छ भन्न सकिन्न । तसर्थ, सरकारले खोप अभियान रणनीतिमा व्यापक सुधार गर्नुपर्ने खाँचो छ । अन्तर्राष्ट्रिय मानव अधिकारवादी संस्था ह्युमनराइट्स वाचले गत बिहीबार सार्वजनिक गरेको मानवअधिकारको विश्वव्यापी अवस्थासम्बन्धी प्रतिवेदनले नेपालमा सरकारी असफलताले कोभिड दोस्रो लहरमा कैयौंको ज्यान गएको तथ्य औंल्याएको छ । सरकार सजग भएको भए त्यस्ता धेरै संक्रमितको ज्यान बच्ने प्रतिवेदनको दाबीलाई सम्बन्धित सरकारी संयन्त्रका जिम्मेवार अधिकारीहरूले अहिलेको घडीमा पनि हेक्का राख्नुपर्छ । र, अर्को प्रतिवेदनमा यस्तै असफलताको धब्बा नलाग्नेगरी महमारी रोकथाम र नियन्त्रणमा काम गर्नुपर्छ ।"
माडीअयोध्याकाण्ड र विकासको दुःस्वप्न,"डेढ वर्षअघि भानुजयन्तीका दिन रामायणमा वर्णित राम नेपाली हुन् र वीरगन्जदेखि केही पश्चिम ठोरी आसपास क्षेत्रमा वास्तविक रामजन्मभूमि छ भनेर तत्कालीन प्रधानमन्त्री केपी शर्मा ओलीले रामभूमिको विषय उठाए । एकाएक यो विषय चर्चाको उत्कर्षमा पुग्यो । ओलीले बोलेपछि जेसुकै पनि सही हो भन्ने अनुचर वृत्तले त हो मा हो मिलाउने नै भयो । आम जनमानसले भने उटुंगोउटुंगो बोलेर लोकहँसाइ गरिरहने ओलीले अर्को एक थान उटुंगो बोलेको ठान्दै यसलाई प्रहसनात्मक अर्थमा लिए । असार २९ पछि पनि विभिन्न मञ्चबाट ओलीले यो विषयलाई प्राथमिकतासहित तानिरहे र त्यसको मिडिया कभरेज भइरह्यो । समर्थन र आलोचनाले सामाजिक सञ्जाल तात्ने नै भयो । २०७२ सालको नाकाबन्दीभरि राष्ट्रवादी भड्काउका बलमा राजनीतिक शक्ति बटुलेका ओलीले रामभूमिको विषयलाई पनि भारतलाई चुनौती दिएर प्रोपगान्डाको राजनीति गर्ने अर्को सुनौलो मुद्दा ठानेको अनुमान गर्न गाह्रो भएन । तर बाहिर जुनै मुद्रामा भारतलाई चुनौती दिए पनि भित्र उनी कुनकुन मुद्रामा भारतभक्ति गर्छन् भन्ने कुरा महाकाली सन्धियता आजसम्म नै आमजनलाई राम्रै हेक्का छ ।यसैबीच ओलीले दाबी ठोकिदिए, अयोध्या त चितवनको माडीमै रहेछ ! एकाएक रामभूमिको लक्ष्यभेदन माडीको अयोध्यापुरीमा हुँदा आम माडीवासी मात्रै होइन, यहाँका बुद्धिजीवी, उद्यमी र दलका नेतागणसम्मै हक्क न बक्क भए । यो खुसीले उफ्रने कुरा हो कि आश्चर्य र उदेकले अचम्मित हुनुपर्ने विषय अथवा लीलाकारी ओलीको खेला के हो भन्ने अन्तर्यमा पस्ने कुरा ? मानिसहरूले भेउ पाउनै सकेनन् । भरतपुर र काठमाडौंदेखिका ओलीगण गुटुटुटु गर्दै अयोध्यापुरी दौडाहामा आए । रमाइलो त अझ के भयो भने, अचानक साबिक अयोध्यापुरी गाविस अयोध्या दरबारक्षेत्र बन्यो । रेवा (प्रचलित भाषामा रिउ) खोलो सरयू नदी बन्यो । नजिकैको रामसीता गुफाको पनि चर्चा थपियो । तिनैताकाको कुरा हो, अब माडीलाई नै अयोध्या नामकरण गर्नुपर्छ भन्दै ओलीले बृहत् गुरुयोजना का लागि माडीका जनप्रतिनिधिसहितको टोली बालुवाटार बोलाए । प्राज्ञ जगमान गुरुङ र लेखक लोकमणि पौडेलको निष्ठ अनुसन्धानपछि माडी नै रामभूमि हो भन्ने तथ्य पत्तो लागेको भन्ने ओलीवाणीको प्रचार गर्दै जनप्रतिनिधिहरू घर फर्किए । अब माडीमा ठूलो अयोध्याधाम बन्ने निश्चित भयो । माडीको नाम फेरिएर अयोध्या बन्ने कुरो पनि लगभग तय भयो । यति हुन्जेल माडीमा यो विषयमाथि आलोचनात्मक स्वरको एउटा पातसम्म हल्लिएन । भित्रभित्र घरघरमा केके कुरा भए, त्यो थाहा हुने विषय भएन तर सार्वजनिक वृत्तमा भने चितवन राष्ट्रिय निकुञ्ज र मध्यवर्ती जंगलले घेरिएर विकासको अड्चन खेप्दाखेप्दा पिछडिएको माडी अब झलमल हुने भयो भन्ने भाष्यकै बोलवाला भयो ।माडी, धीमा नै सही, आफ्नै संघर्ष र गतिमा चलायमान थियो । कम्युनिस्ट राजनीतिको किल्ला मानिए पनि चेतनाको तहमा पञ्चायतकालजति पनि प्रतिरोधी र गतिशील भएको महसुस नहुने आजको माडीले अयोध्या परियोजनालाई स्वागत गर्नुमा कुनै आश्चर्य भएन । किनभने पार्टी जुनै होस्, तिनलाई गतिमान बनाउने मानिसहरूको मथिंगलमा मलपानी दिने त परम्परागत भाग्यवादी धार्मिक चेतले नै रहेछ । प्रगतिशील राजनीतिक तप्कासमेत यसैका जराबाट फैलिएका मानिसहरूको वर्चस्व र नेतृत्वमा रहेछ । यो आजको समग्र राजनीतिको टड्कारो प्रकट भएको सत्य हो । यसमा माडी अछुतो हुने कुरा भएन । हिजो एकतन्त्रीय व्यवस्थाविरुद्ध लड्नलाई व्यवस्था मात्रै दुश्मन थियो तर आज नयाँ थिति बसाल्न आफूभित्रै खाँदिएका संस्कार र मनोविज्ञानविरुद्ध लड्नुपर्छ भन्ने यथार्थ आत्मसात् गर्न नसक्दा लहडी ओलीकै कुराको पछि लाग्ने स्थिति आइलाग्यो । वामपन्थी भनिएका एमाले र माओवादी केन्द्र दलालपन्थको चरमावस्थामा मर्ज भएर नेकपा (नेकपा) बनेका बेला आफ्नै पार्टीका शक्तिशाली मुखियाविरुद्ध उभिएर तर्कसम्मतविवेकसम्मत हस्तक्षेप गर्ने आँट कसैमा नदेखिनु पनि स्वाभाविकै भयो । तर माडीमा राम र विकास यसरी जोडिएर आए कि, अरूको त कुरै छाडौं, सत्ताइतरका कम्युनिस्ट पार्टीसमेतले पिन ड्रप साइलेन्स बनाइदिएर ओलीलाई सहयोग गरे । जनताको धार्मिक भावनाविरोधी र विकासविरोधी भइने, लोकप्रियता गुमाइने भयले सबैजसो तैं चुप मै चुप भए । हुन त २०७० सालको संविधानसभा चुनावमा माडी क्षेत्रमा ठेक्कापट्टा लिएर बनाएका सडक देखाएर त्यसैलाई विकासप्रिय नेता को सबुतका रूपमा पेस गर्दै ठोस विचार र कार्यक्रमबिनाका ठेकेदारले पनि चुनाव जित्न सफल भएकै हुन् । चितवन राष्ट्रिय निकुञ्जले २०२९ सालदेखि यो क्षेत्रलाई मानव कान्जीहाउस बनाइरहेको सकस र अमिक शेरचनजस्ता खरा वामपन्थी नेतालाई जिताएर पठाउँदा पनि बिजुली, सडक र न्यूनतम सुविधासम्म तय गर्न नसकेको तीतो यथार्थले माडीवासीलाई राजावादी ठेकेदार नेता रोज्ने झुर विकल्पमा पुर्याएकै हो । यसले के पनि देखायो भने, विकास को तिर्खा विचारधारा र राजनीतिभन्दा जब्बर हुने रहेछ । माडीको यो विकासतिर्खामा कम्युनिस्ट किल्ला को वैचारिक विचलन मात्र होइन, अप्ठेरो भूस्थिति र त्यसबाट निर्मित हीन मनोविज्ञानजन्य कारणसमेत जिम्मेवार थियो भन्ने बुझ्नुपर्छ । राष्ट्रवादको प्याकेजमा राम परियोजना हुलेर पेस गरिएको विकास ले डेढ वर्षयता ओली र उनी आसपासका दृश्यअदृश्य स्वार्थकेन्द्रहरूको खेलमैदान बन्न पुगेपछि अहिले आएर माडीको स्थानीय नेतृत्व रनभुल्ल परेको छ । कारण, अबको राजनीतिमा यही मन्दिर पनि चुनावी एजेन्डा बन्ने निश्चितै छ । २०७७ फागुन २३ गतेको सर्वोच्च अदालतको फैसलापछि नेकपा (नेकपा) खारेज गरी नेकपा (एमाले) र नेकपा (माओवादी केन्द्र) पूर्ववत् छुट्टाछुट्टै पार्टी बनेर अलग्गिए पनि मन्दिर बनाउने विषयमा आलोचना र फरक मत राख्नासाथ आफूहरूको राजनीतिक भविष्य अनिश्चित हुने डर सबैमा देखिन्छ । हुन त नेकपा (नेकपा) टुक्रिएपछिको नेकपा (एमाले) पनि विभाजन भएर नेकपा (एस) नामको अर्को पार्टी बनेको स्थितिमा हिजो प्राविधिक रूपले एकै ठाउँमा रहेका मानिसहरू अहिले फरकफरक पार्टीमा भएकाले त्यसको प्रभाव राम मन्दिरको राजनीतिमा पर्ने नै भयो । परेकै पनि छ । तर यसैबीच पनि ध्यान दिनैपर्ने कुरा के छ भने, राम मन्दिर मुद्दामाथि स्वामित्व र अग्रसरतामा यत्रो अयोध्याकाण्ड जन्माएर उधुम मच्चाउने नेकपा (एमाले) कै स्थानीय नेतृत्वको चासोसमेत कम देखिएको छ । ओलीबाहेक कुनै केन्द्रीय नेताले सार्वजनिक वक्तव्य नदिएको यो मुद्दामा ओलीकै बोलीको लयमा बोल्दा भारतीय संस्थापन र भाजपा सरकारसँगको सम्बन्धको सन्तुलन बिग्रन्छ भन्नेमा केन्द्रीय र जिल्ला नेताहरूसमेत सतर्क रहेको बुझिन्छ । त्यसैले राम मन्दिर राष्ट्रिय सरोकारमा मत्थर हुँदै गए पनि स्थानीय चुनाव राजनीतिमा भने लामो समयसम्म भजाइखाने विषय बनिरहन सक्छ ।जुन तीव्रताले राम राजनीति आयो, त्यही तीव्रताले अब यो कमजोर हुँदै गएको स्थितिमा बाहिर जति चर्का कुरा गरे पनि अहिले अयोध्याको मुखपात्र (भोकल पर्सन) कोही पनि छैन । एकले अर्कोलाई दोषारोपण गरेर टकटकिने अवस्था छ । घाँघर र रिउको दोभाननजिकैको चउरमा छुट्याइएको जग्गामा प्रदेश सरकारको अनुदानस्वरूप आएको ३० लाखबाट एउटा मन्दिर ठिंग उभ्याइएको छ र बाहिर अयोध्याधामको नाम लिँदै बजार लगाइएका घडेरी विज्ञापनका होर्डिङ बोर्डहरू छन् । अयोध्याकाण्डसँगै आएका विकासका लड्डू यिनै घडेरी मात्रै हुन् । यिनैले गर्दा केही थान जग्गा कारोबारीको राम्रै उत्थान भइरहेको छ । सुरुमा केही नबोले पनि पछिल्लो समयसम्म आइपुग्दा आफूले लड्ने निर्वाचन क्षेत्र ताकेर ओलीले आफूलाई कमजोर बनाउनैका लागि रामजन्मभूमिको खेल खेलेको भन्न थालेका प्रचण्ड यहाँ मन्दिर बनाउन इच्छुक छैनन् भन्ने प्रस्टै छ । त्यसो हुँदा माओवादी केन्द्रकै नेतृत्व रहेको माडी नगरपालिकाले पनि अहिले यसबारे खास चासो नदेखाउनु स्वाभाविकै भयो । नगरप्रमुख ठाकुरप्रसाद ढकाल भन्छन्, म मन्दिर बनाउने कुराको विरोधी होइन तर त्यति ठूलो लगानीको परियोजनामा नगरपालिकाले मात्रै पहल गर्न सक्दैन । माथिबाट बजेट आए मन्दिर बनाउन सघाउन सकिन्छ, नआए यताबाट बनाउन सकिन्न । स्मरणीय के छ भने, प्रारम्भिक अवस्थामा ओलीकै बोलीमा बोली मिसाएर मन्दिर बनाउने पहलमा कस्सिएर बल लगाउनेमध्ये स्वयं नगरप्रमुखसमेत पर्छन् ।हुन त सुरुमा वीरगन्जदेखि केही पश्चिम ठोरीको आसपास भन्ने ओलीवाणीलाई माडीतिर खिच्ने काम आम सञ्चारमाध्यम र विश्लेषकहरूले अनुमान गरे अनुसार ओलीकै डिजाइन चाहिँ रहेनछ भन्ने कुराको खुलासा पछिल्लो समय हुँदै छ । यसबारे जिज्ञासा राख्दा अयोध्याधाम अध्ययन तथा अनुसन्धान समितिका अध्यक्ष नारदमणि पौडेलले अघिल्लो हप्ता मात्रै भने, धेरैले प्रचण्डलाई मेख मार्न र अप्ठ्यारो पार्न ओलीले माडी नै अयोध्या हो भनेका हुन् भन्छन् । तर सुरुआतमा यो प्रचण्डतिर लक्षित थिएन । अयोध्या यही नै हो भनौं र अयोध्याको ह्वीम चलेको मौका छोपेर सकेको बजेट ल्याऊँ भन्ने उद्देश्यले म आफू र विजय सुवेदीसमेत लागेर माथि पहल गरेका हौं । यो कुरा बाहिर थाहा दिइएन । (नारदमणि साबिक अयोध्यापुरी गाविसका पूर्वअध्यक्ष र हाल नेकपा (एस) का नेता हुन् भने विजय सुवेदी नेकपा (एमाले) का तर्फबाट प्रदेश सांसद र वाग्मती सरकारका पूर्वमन्त्रीसमेत हुन् ।) यही कुरा माडी नगरपालिका वडा नं ९ (अयोध्यापुरी) का अध्यक्ष शिवहरि सुवेदी पनि स्विकार्छन् । हाल नेकपा (एमाले) तिर रहेका उनी माडीलाई नै अयोध्या हो भनेर ओलीसम्म कुरा पुर्याउने पहल स्थानीय स्तरबाटै भएको भन्दै पार्टी विभाजनका कारण यत्रो परियोजना संकटमा परेको, धार्मिक पर्यटनबाट माडीको विकास गर्ने आफूहरूको सपनामा अहिले नगरप्रमुखले पनि साथ नदिएको र प्रदेशले यही आर्थिक वर्षमा छुट्याएको १ करोडसमेत निकासा नगरिएको गुनासो गर्छन् । देशका अन्य ठाउँका मानिसका लागि अयोध्या राजनीतिक दाउपेचको एउटा किस्सा मात्र भएर बिर्सिजाने विषय बनिसकेको छ तर माडीमा भने यसलाई विकासको तारणहारका रूपमा व्याख्या गर्न छोडिएको छैन । भौतिकवादी समेत देखिनुपरेकाले विकास हुन्छ भने मन्दिर बनाउन पछि पर्न हुन्न भन्ने दोहोरो चरित्र देखाउने प्रवृत्ति नै हावी छ । माडीमा अहिले कृषि र कृषिजन्य उद्यम, पर्यापर्यटन, होमस्टे, फार्मस्टे लगायतका अवधारणाले केही आकर्षक कामहरू गरिन थालेका छन् । यद्यपि यो सुरुआत मात्र हो र अहिल्यै यिनैका आधारमा भविष्यवाणीको हतार गर्नु मनासिब हुँदैन तर संकेत राम्रै छ । सिंगो अयोध्याधाम बनाउन जमिन छुट्याउन सकिने माडीमा विकासकै लक्ष्यले ठूला शिक्षण अस्पताल र विश्वविद्यालयजस्ता पूर्वाधार स्थापनाको सपना देख्न र पहल गर्न नसक्ने स्थिति पनि होइन । कंक्रिटका भयावह संरचना नबनाईकनै यहाँको जैविक जीवनपद्धतिको रक्षा गरेर आदिवासी थारू, अल्पसंख्यक बोटे, कुमाल, दराई र कुसुमखोलाबाट भर्खरै निस्केर नयाँ बस्तीमा बस्न थालेका चेपाङ समुदायलाई सामुदायिक विकासमा अग्रसर हुन उत्प्रेरित गर्ने कार्यक्रम ल्याउन ठूलो आकारको बजेट होइन, राजनीतिकसांस्कृतिक इच्छाशक्ति चाहिन्छ । सोमेश्वर पहाडबाट उत्तर बग्दै रिउ खोलामा मिसिने ठाडा खोलाहरूमा अहिले धमाधम बनिरहेका पुलहरू सञ्चालनमा आएपछि माडीमा उत्पादन भएका अन्न, फलफूल, तरकारी र माछामासु बाहिरको बजारसम्म पुग्न अब ठूलो समस्या हुने देखिँदैन । सिँचाइका लागि प्रशस्त जलाधार भएको यो क्षेत्रमा एकल वा सामूहिक स्वरोजगारी र ठूला स्केलका व्यावसायिक कृषि उद्यम विस्तार गरेरै भरपर्दो आर्थिक उपार्जन गर्न सकिन्छ । त्यसमाथि, भर्खरभर्खर थालिएको जैविक कृषिले पाइला टेकेर हिँड्ने वातावरणसम्म बनाइदिन सक्ने हो भने भविष्यमा माडीको अर्थतन्त्र एक्लो जैविक प्रणालीले नै धान्ने सम्भावना उत्तिकै छ । यति काम गर्न न निकुञ्ज प्रशासनले छेक्छ, न त कुनै राजनीतिक स्वार्थले तगारो हाल्न सक्छ । सम्भावनाका अपार आधार भएको यस्तो ठाउँमा ओलीले रोपेको राष्ट्रवादी लहडको निराधार बीउ अहिले विकासको एक मात्र विकल्प बनेर माडीका सबै दलका नेतृत्वलाई निल्नु न ओकल्नु बनिरहेको दृश्य साँच्चै दिक्कलाग्दो छ । ओलीले अयोध्याकाण्डको राजनीतिक प्रोपगान्डा गरेको कुरा निर्विवाद छ किनभने यसलाई पुष्टि गर्ने स्पष्ट आधार न ओलीले दिन सके न माडीकै अयोध्याधाम अध्ययन तथा अनुसन्धान समितिले । महेशराज पन्त लगायतका अनुसन्धाताहरूले समेत माडी रामजन्मभूमि भएको विषय निराधार रहेको कुरा स्पष्ट पारेका छन् । इतिहासकार वा पुरातत्त्वशास्त्रीहरूले यो विषयमा चासो राखेर अयोध्याधामको बहस ठीक हो भनेको कहीँकतै सुनिँदैन । यी सबैका बावजुद अयोध्याधामकै कारण माडीको विकास हुन्छ भन्ने दुःस्वप्नमा अमूल्य समय र ऊर्जा खेर फाल्नु डरलाग्दो स्तरको मूर्खता हो । विकासविरोधी वा जनताको भावनाविरोधी भइने र भोट गुमाइने डरले यो दुःस्वप्नलाई मलजल गरिरहनु विचारधारामाथिको मात्रै होइन, समाज र आउने कैयौं पुस्तामाथिकै बेइमानी हो भन्ने कुरो कम्तीमा यहाँका वामपन्थी भनिने शक्तिले बुझून् ।"
फैलँदो ओमिक्रोन र बन्द संसद्,"अरू देशमा महामारीका बेला नागरिकका समस्या प्राथमिकताका साथ संसद्मा उठिरहेका छन् । हाम्रोमा कोरोनाको तेस्रो लहर समुदायस्तरमै फैलिइसक्यो । यस्तोमा जनसरोकारका विषय सम्बोधनका लागि अरू बेलाभन्दा बढी जरुरी पर्छ संसदको । तर, संसद् भने ५ महिनादेखि बन्द छ । ओमिक्रोन भेरिएन्ट प्रत्येक परिवारमा प्रवेश गर्दै गर्दा, योजस्तो दुःखद अरू के नै हुन्छ र ? महामारीका बेला नागरिकको पीरमर्काका विषय उठाउने, राहतको वातावरण बनाइदिने, नागरिकले पनि जनप्रतिनिधिमार्फत सरकारलाई सल्लाह दिने मुख्य थलो हो संसद् । संसद् प्रभावकारी बन्न सके मात्र सरकार सचेत हुन्छ र आमनागरिकले सेवा पाउँछन् । विडम्बना, नागरिकको सरोकार सुनुवाइ हुनुपर्ने सर्वोच्च थलो नै महिनौंदेखि अवरुद्ध छ । यसको दोष कसले बोक्ने ? प्रमुख प्रतिपक्ष एमालेले हालै प्रधानमन्त्री शेरबहादुर देउवालाई महामारी सम्बन्धमा ११ बुँदे ज्ञापन दियो । प्रतिपक्षीले ज्ञापन दिने हो कि संसद्मा जोडदार रूपमा आवाज उठाउने ? के आज संसद् जीवन्त रहेको भए एमाले गणहरूलाई ज्ञापन दिनुपर्ने अवस्था आउँथ्यो ? एमालेले संसद् अवरुद्ध गरेर नेता र नागरिकबीचको सम्बन्धलाई तोडेको छ । महामारीका बेला संसद्को ढोका बन्द गरेर नागरिकलाई अन्याय पार्ने काम गरेको छ । नागरिकले सेवासुविधा नपाउँदा आवाज उठाउनुपर्ने थलो बन्द गरेर उल्टै सरकारलाई कान थुनेर बस्न अपूर्व अवसर दिएको छ । यो सब कामले अब एमाले जिम्मेवार पार्टी नरहेको महसुस हुन थालेको छ । मुख्यतः एमाले अध्यक्ष केपी शर्मा ओलीको हठका कारण संसद् अवरुद्ध भएको देखिन्छ । एक व्यक्तिको अहम्ले नागरिकको सर्वोच्च थलो यसरी बन्धक बनाउनु संसदीय व्यवस्था नै असफल तुल्याउनु हो । अनि अर्को कुरा, संसद् महिनौं अवरुद्व गरिरहने तर लाजै नमानी भत्ता खाइरहने ? के यस्तो गर्न नेताहरूलाई नैतिकताले दिन्छ ? नागरिकका जल्दाबल्दा समस्या राख्नै नदिने तर उसैका पसिनाबाट उठाएको राजस्वबाट भत्ता भने पचाइरहने ? यो त साह्रै लज्जास्पद काम भयो । गोपाल देवकोटा, जोरपाटी, काठमाडौं"
प्रकृतिमैत्री अर्थतन्त्रको आवश्यकता,"राजेन्द्रप्रसाद अधिकारीको वातावरणीय संकट र वृत्ताकार अर्थतन्त्र लेखमा हाल विश्वमा देखा परेको समस्या र समाधानका तरिकाबारे जानकारी पाइयो । मानिसले आफ्नो आवश्यकता र जीवनशैली आधुनिक बनाउने धुनमा पृथ्वीको दोहन गरी अत्यधिक औद्योगिक उत्पादन तथा उपभोग गरेर फोहोरको पहाड खडा गरेको छ । एक समय, पेट्रोलियम पदार्थले विश्व अर्थतन्त्रलाई तीव्र गतिमा अघि बढाएको थियो । अहिले पनि विश्वमा खपत हुने ऊर्जाको ७५ प्रतिशत हिस्सा तेल र कोइलाले नै ओगटेको छ । सन् १९५० पछि विश्व अर्थतन्त्रको जीडीपी दस गुणा बढेको छ, जसका कारण भोकमरी कम हुँदै गएको छ, मानव जीवनस्तरमा उल्लेख्य सुधार आएको छ । तर यही पेट्रोलियम पद्धार्थको अत्यधिक प्रयोगले आज प्रकृतिको विनाश भइरहेको छ । मानव सभ्यताको निरन्तरतामै चुनौती निम्त्याउन सक्ने र अर्थतन्त्र नै धराशायी बनाउने मुख्य कारण पनि बनेको छ । जलवायु परिवर्तनसित जोडिएर आउने जटिलतम समस्याको मुख्य कारण नै पेट्रोलियम पदार्थबाट उत्सर्जन हुने कार्बनलाई मानिएको छ । अहिले विश्वभरिबाट वार्षिक करिब ४० टन कार्बन उत्सर्जन हुने गरेको छ । अन्धाधुन्ध प्रकृतिदोहन, औद्योगिक फोहोर र रसायनका कारण अन्य जीवको बासस्थान नष्ट हुने, खाद्यचक्रमा असर पर्ने, बाँच्नका लागि कठिनाइ उत्पन्न हुँदा पारिस्थितिकीय प्रणाली खलबलिने, जैविक विविधता नष्ट हुँदै जानेजस्ता समस्या बढिरहेका छन् । वातावरण, समाज र अर्थतन्त्रबीच सन्तुलन दिगो विकासको सर्त मानिन्छ । प्रकृतिको दोहन गरेर खडा भएको अहिलेको अर्थतन्त्रले पर्यावरण, मानव स्वास्थ्य र जीविकोपार्जनमा पुर्याएको क्षतिको भर्पाई गर्नै सक्दैन । जसरी हुन्छ, आर्थिक वृद्धिलाई जोड दिने, प्रकृतिबाट फोकटमा लिने, बनाउने अनि मिल्काउने मोडलको अहिलेको आर्थिक प्रणालीको सट्टामा नगण्य असर पर्ने गरी प्रकृतिबाट निश्चित मात्रामा स्रोत लिने, पुनर्प्रयोगमा ल्याउन सकिने सामानहरूको उत्पादन र प्रयोगपश्चात् उद्योगमै पुर्याउने वृत्ताकार आर्थिक प्रणाली समस्याको समाधान हुन सक्छ । हाम्रो पूर्वीय वैदिक संस्कृतिअनुसारको जीवन पद्धतिमा बाह्य भौतिक तडकभडकभन्दा पर रहेर आन्तरिक, शान्त र आनन्दको जीवन अर्थात् ज्ञान र ध्यानसहितको सन्तुलित जीवन जिउन ढिलै भए पनि सुरु गर्नुपर्छ । नत्र प्रकृतिको अतिदोहन गर्ने मानव जातिमाथि कुन बेला प्रकृतिले बदला लिन्छ, भन्न सकिँदैन । त्यसैले अहिले नै सचेत हुनु बेस । वीरेन्द्र सुवाल, ब्यासी, भक्तपुर"
अफगानीको दुःख र हामी,"करिब १० टन सहायता सामग्री नेपालले अफगानिस्तानलाई सहयोग गर्यो । सधैं हात थाप्ने मुलुकले यसरी सहयोग गर्नु राम्रो हो । विपत्मा सहयोग गर्नु मानवीय धर्म पनि हो । अफगानिस्तान समस्यामा छ, दुःखी छ तर यसो भनिरहँदा आफ्नै मुलुकको खाद्यान्न संकटबारे राज्यको चासो खै ? हुम्लावासी चार किलो चामल लिन कैयौं घण्टा पैदलयात्रा गर्न बाध्य छन् तैपनि पाइएला भन्नेमा ढुक्क हुन्नन् । समुद्रपारिको समस्या यति छिटो देख्छ सरकार अनि सहयोग पनि गरिहाल्छ । तर, चामल पाउन प्रमुख जिल्ला अधिकारीको तोक लगाउनुपर्ने स्वदेशको अवस्थाबारे भने सरकार जानकार छैन । दुर्गममा सहजै खाद्यान्न उपलब्ध गराउनु राज्यको दायित्व हो, तैपनि यतातिर ध्यान दिइएको छैन । जसका कारण हुम्लावासीले खाद्यान्न संकट झेलिरहेका छन् । खाद्यान्न ढुवानी स्थानीयदेखि संघीय सरकारसम्म कसैको पनि प्राथमिकता परेको छैन । राज्यले चामल पनि उपलब्ध गराउन सक्दैन भने बाँकी के आशा गर्नु ? अफगानीको समस्या बुझेजस्तै यहीँका दुर्गम भेगका नागरिकको दुःख बुझ्न सरकारले ढिला नगरोस् । विजय भट्टराई, भैरहवा"
बंगलादेश : निजी क्षेत्रको नेतृत्वमा समृद्धि,"सन् १९७१ मा पाकिस्तानबाट छुट्टिएर नयाँ मुलुकका रूपमा बंगलादेशको उदय हुँदै गर्दा तत्कालीन अमेरिकी विदेशमन्त्री हेनरी किसिन्जरले बंगलादेश आर्थिक रूपमा स्वतन्त्र मुलुक रहन नसक्ने आकलन गरेका थिए । त्यसको ५० वर्षपछि बंगलादेशले किसिन्जरको त्यो आकलनलाई गलत साबित गरेको मात्रै छैन, एसियाको उदीयमान अर्थतन्त्रको पंक्तिमा आफूलाई उभ्याउन सफल पनि भएको छ । बंगलादेशबारे मेरो सोच पनि अलि फरक नै थियो । त्यहाँ भीडभाड, बेरोजगारी र गरिबी मात्र होला भन्ने मैले सोचेको थिएँ । तर, दुई साताअघि नेपाल उद्योग परिसंघको प्रतिनिधिमण्डललाई नेतृत्व गरी गरेको बंगलादेश भ्रमणले मेरो सोचमै बदलाव ल्यायो । दक्षिण एसियाली मुलुकहरूमध्ये आर्थिक वृद्धिको दौडमा सबैभन्दा अगाडि रहेको बंगलादेशमा औद्योगिक क्षेत्रहरू व्यवस्थित मात्रै छैनन्, त्यहाँका उद्योगहरूमा समकालीन प्रविधिको अधिकतम प्रयोग भएको छ । बंगलादेशको निजी क्षेत्र सक्रिय तथा औद्योगिकीकरणमा गम्भीर छ र त्यसको सक्रियता र उत्साहलाई मलजल गर्ने काम राज्यको नीतिले गरेको छ । निजी क्षेत्रप्रति राज्यको दृष्टिकोण सकारात्मक छ । त्यसकै नतिजास्वरूप अर्थतन्त्रमा निजी क्षेत्रको योगदान प्रस्ट झल्किएको छ । उद्यमशीलता, लगानी र नवीन खोजप्रति मानिसहरूको चाहना उत्साहजनक छ । भ्रमणका क्रममा केही उच्च बंगलादेशी सरकारी अधिकारीहरूसँग छलफल भयो । उनीहरू आर्थिक विकास र गरिबी निवारणमा निजी क्षेत्रको भूमिका महत्त्वपूर्ण हुनेमा विश्वस्त छन् । निजी क्षेत्रलाई सबल बनाउने र अर्थतन्त्रको विस्तारमा निजी क्षेत्रको भूमिका विस्तार कसरी गर्ने भन्नेमा उनीहरू गम्भीर छन् । राजनीतिक नेतृत्वले पनि नयाँ नीति या परियोजना निर्माण गर्नुपरेमा निजी क्षेत्रसँग सल्लाहसुझाव लिएर मात्र अगाडि बढाउने गरेको रहेछ । परिणामस्वरूप, कोरोना कहर सुरु हुनुभन्दा अघिसम्म बंगलादेश एक दशकभन्दा बढी समय वार्षिक आर्थिक वृद्धिदर ७ प्रतिशतभन्दा बढी हासिल गर्न सफल भयो । विगत एक दशकमा बंगलादेशको अर्थतन्त्रको आकारमा ठूलो बदलाव आएको छ । सन् २००९ मा १०२ अर्ब अमेरिकी डलर रहेको बंगलादेशी अर्थतन्त्र सन् २०२० मा ४०९ अर्ब अमेरिकी डलर पुगेको छ । बंगलादेशी नागरिकको प्रतिव्यक्ति आय सन् २०२० मा २२०० अमेरिकी डलरभन्दा माथि छ । आर्थिक वृद्धिको यो रफ्तार कायमै रहे सन् २०३० सम्ममा बंगलादेश संसारको चौबीसौं ठूलो अर्थतन्त्र बन्ने आकलन वर्ल्ड इकोनोमिक फोरमले गरेको छ ।बंगलादेशको कुल गार्हस्थ्य उत्पादनमा औद्योगिक क्षेत्रको हिस्सा २८ प्रतिशतभन्दा माथि छ । तयारी पोसाक उत्पादनमा बंगलादेश विश्वकै तीन प्रमुख मुलुकमा पर्छ । चीनपछि भियतनाम र बंगलादेश विश्वका अन्य दुई ठूला तयारी पोसाक निर्यातकर्ता मुलुक हुन् । बंगलादेश तयारी पोसाक उत्पादक तथा निर्यातकर्ता संघका अनुसार, सन् २०२० मा बंगलादेशले ३१ अर्ब अमेरिकी डलरको तयारी पोसाक निर्यात गर्यो । यस क्षेत्रले ४० लाख बंगलादेशीलाई रोजगारी दिएको छ । सुन्दा आश्चर्यजनक लाग्ने यी आँकडा वर्तमान बंगलादेशको वास्तविकता हो । किसिन्जरले बास्केट केस का रूपमा व्याख्या गरेको बंगलादेशले कसरी पछिल्लो डेढ दशकमा आर्थिक रूपमा फड्को मार्यो ? यसका पछाडि केकस्ता कारण छन् ? जमिनको सहज उपलब्धताबंगलादेशी अर्थतन्त्रको ड्राइभिङ फोर्स उत्पादनमूलक उद्योग हो । सन् १९७१ मा स्वतन्त्र हुँदा कृषिमा आधारित बंगलादेशी अर्थतन्त्रको स्वरूपमा पछिल्लो दशकमा व्यापक परिवर्तन भयो, उद्योग र सेवा क्षेत्रको योगदान बढ्न थाल्यो । बंगलादेशमा विशेष आर्थिक क्षेत्र (सेज) को विकासका लागि छुट्टै सरकारी निकाय छ, बंगलादेश इकोनोमिक जोन अथोरिटी (बेजा) । त्यहाँको निजी क्षेत्रलाई त्यस्ता सेजहरूको स्थापना गर्ने अनुमति छ । बंगलादेश सरकारले १०० यस्ता सेज स्थापना गर्ने महत्त्वाकांक्षी लक्ष्य लिएको छ र यीमध्ये धेरैजसो सञ्चालनमा आइसकेका छन् । बंगलादेशका सेजहरू ५०० एकडसम्म फैलिएका छन् । सरकारले निजी क्षेत्रले सञ्चालन गरेका सेजमा पनि निःशुल्क बिजुली र पानीको सुविधा दिएको छ । सेजभित्र उद्योग खोल्न चाहनेलाई सरकारले १० वर्षसम्म आयकर छुट दिन्छ । यहाँ सेज स्थापना गर्न चाहनेका लागि जग्गाको हदबन्दी छैन र सुलभ ऋणको व्यवस्था पनि गरिएको छ । आधारभूत पूर्वाधार र आवश्यक जमिन नहुँदा लगानी निरुत्साहित हुनुका साथै औद्योगिक विकासको गति सीमित हुन्छ भन्ने तथ्यलाई बंगलादेशले हृदयंगम गरेको छ ।बंगलादेशमा न्यूनतम पारिश्रमिक ११,३०० रुपैयाँ छ । सेजमा काम गर्ने श्रमिकका लागि बस्नेखाने राम्रो व्यवस्था छ । यहाँभित्र कार्यक्षेत्रको सुरक्षा राम्रो छ, स्वास्थ्य सेवाको राम्रो प्रबन्ध छ । श्रमिकहरूको बिमा गरिएको छ । त्यसैले त सेजका श्रमिकहरू खुसी छन् र त्यसको प्रभाव उत्पादकत्वमा देखिइरहेको छ । सेजहरूले देशको अर्थतन्त्रमा उल्लेखनीय योगदान गरिरहेका छन् । उद्योग स्थापनाका लागि अत्यावश्यक जमिनको उपलब्धता सुनिश्चित गर्ने बंगलादेशी नीति हाम्रा लागि पनि लाभदायी हुन सक्छ । उद्योगलाई राज्यको संरक्षणसरकारी होस् वा निजी, बंगलादेशमा राज्यले उद्योगलाई संरक्षण दिएको छ । स्थानीय उत्पादनलाई प्रोत्साहित गर्न उद्योगको स्थापनादेखि उत्पादनको बजारीकरणसम्म सहयोग गर्ने संयन्त्र विकास गरिएको छ । सरकारले केही क्षेत्रमा दीर्घकालीन नीति बनाएरै स्वदेशी उद्योगलाई प्रोत्साहित गरेको र आयातलाई निरुत्साहित गरिरहेको छ । यसको ज्वलन्त उदाहरण हो औषधिजन्य (फर्मास्युटिकल्स) उद्योग । चार दशकअघि बंगलादेशको सरकारले स्वदेशी औषधि उत्पादन प्रवर्द्धन गर्ने नीति अँगालेको थियो, जसको परिणाम आज देखिएको छ । सन् १९८२ मा सरकारले औषधि सम्बन्धी कानुन ल्यायो जसले स्वदेशी औषधि कारखानाहरूलाई प्रोत्साहित गर्ने वातावरण तयार पार्यो । यो नीतिले बंगलादेशमा उद्योग नभएका बहुराष्ट्रिय कम्पनीहरूको औषधिमाथि प्रतिबन्ध लगायो र यसले औषधिजन्य उद्योगमा स्थानीय लगानी बढायो । सरकारले स्वदेशी औषधि उद्योगलाई प्रश्रय दिन औषधि बनाउन प्रयोग हुने कच्चा पदार्थ (एक्टिभ फर्मास्युटिकल इन्ग्रिडेन्ट) र औषधि बनाउन चाहिने मेसिनरीको आयातमा पनि कर छुट गरिदियो । त्यहाँ बनेका औषधिको निर्यातमा पनि कर छुट गरिदियो । यसका अलावा औषधि उत्पादन गर्ने औद्योगिक क्षेत्र निर्माण गर्न चाहनेलाई सरकारले सहज ऋणको व्यवस्था गरिदियो । यो नीतिगत व्यवस्था नै कालान्तरमा बंगलादेशी फर्मास्युटिकल उद्योगको उदयको प्रमुख कारक बन्न पुग्यो । आज बंगलादेशलाई आवश्यक ९० प्रतिशत औषधि त्यहीँ उत्पादन हुन्छन् भने त्यहाँ उत्पादित औषधिहरू १४७ मुलुकमा निर्यात हुने गरेका छन् । सन् २०२० मा बंगलादेशमा औषधिजन्य उत्पादनको बजारको आकार ३ अर्ब डलर बराबरको थियो भने साढे १३ करोड डलर बराबरको औषधि निर्यात भएको थियो । पछिल्ला पाँच वर्षको अवधिमा बंगलादेशी औषधिको निर्यात दुई गुणाले बढेको छ र सन् २०२५ सम्ममा यो निर्यात ४५ करोड डलर पुग्ने अनुमान छ ।बंगलादेशले अहिले गार्मेन्ट, कृषि, पर्यटन र स्वास्थ्य सेवाजस्ता सम्भावनायुक्त बत्तीस क्षेत्रको पहिचान गरी तिनको विकासका लागि नीतिगत प्रवर्द्धन गरी निजी क्षेत्रलाई लगानी गर्न प्रोत्साहित गरिरहेको छ । नेपालले पनि यस्ता क्षेत्रहरूको पहिचान गरी दीर्घकालीन सोच, स्थिर नीति र विशेष पहललाई आत्मसात् गर्ने हो भने छोटो समयमै उद्योगधन्दा फस्टाउने निश्चित छ । निजी क्षेत्रप्रति राज्यको सदाशयनिजी क्षेत्रको सहभागिताबिना दीर्घकालीन आर्थिक वृद्धि हासिल गर्न सकिँदैन भन्ने तथ्यलाई बंगलादेशले राम्ररी बुझेको छ । संयुक्त राष्ट्रसंघीय विकास कार्यक्रम (यूएनडीपी) का अनुसार, बंगलादेशको आर्थिक विकासमा ७८ प्रतिशत योगदान निजी क्षेत्रको छ । ८७ प्रतिशत रोजगारी निजी क्षेत्रले नै दिइरहेको छ । ९० प्रतिशत बैंक र बिमा कम्पनी निजी क्षेत्रकै छन् । कुल गार्हस्थ्य उत्पादनमा लगानीको योगदान ३१ प्रतिशत छ, जसमध्ये ७५ प्रतिशत निजी क्षेत्रबाटै छ । स्वदेशी मागको ९५ प्रतिशत निजी क्षेत्रले धानिरहेको मात्र छैन, विदेशमा निर्यात पनि गरिरहेको छ । निजी क्षेत्रप्रति सरकारको सकारात्मक सोचकै कारण यो सम्भव भएको हो । बंगलादेश सरकारले निजी क्षेत्रलाई विश्वास गरेकै कारणले उद्योगीहरू टेक्नोलोजी अपग्रेड गर्न, ब्याकवार्ड र फरवार्ड इन्टिग्रेसन गर्न उत्साही छन् । भ्रमणकै क्रममा सेजभित्र सञ्चालित एउटा तयारी पोसाक उद्योग निरीक्षणका क्रममा उद्योगहरूद्वारा गरिएको ब्याकवार्ड र फरवार्ड इन्टिग्रेसन लाई प्रत्यक्ष रूपमा देख्ने अवसर मिल्यो । कपासबाट धागो, धागोबाट कपडा, त्यसको डिजाइन र अन्तिममा तयारी पोसाक उत्पादन र निर्यात एकै छानामुनि भएको दृश्य हाम्रा लागि आरिसलाग्दो थियो नै, साथै प्रेरणादायी पनि । एउटा पूरा सप्लाई चेन त्यही सेजभित्र हुने रहेछ । त्यस्तै, बंगलादेशको तयारी पोसाक उद्योगको तीव्र विकासका कारणमध्ये एउटा रहेछ उद्योगहरूले बृहत् मात्रामा गर्ने उत्पादन र त्यसबाट हासिल गरिने इकोनोमी अफ स्केल । बेक्सिम्कोको स्वामित्वमा रहेको स्वास्थ्यकर्मीहरूले संक्रमणबाट सुरक्षित हुन प्रयोग गर्ने पर्सनल प्रोटेक्टिभ इक्विपमेन्ट (पीपीई) उद्योगमा पुग्दा यो प्रत्यक्ष रूपमा अनुभव गरियो । मैले सो उद्योगका व्यवस्थापकलाई तपाईंहरू कतिवटा पीपीई उत्पादन गर्नुहुन्छ ? भनेर सोध्दा उनको जवाफ थियो, मासिक ३० लाख युनिट । बंगलादेशी उद्योगहरू स्थानीय उपभोगलाई मात्र नभई निर्यातको लक्ष्य लिएर काम गर्दा रहेछन् । बंगलादेशको सेरामिक कारखानामा ३३ प्रतिशतभन्दा धेरै महिला कामदार छन् । महिला श्रमशक्ति (वुमन वर्क फोर्स) लाई त्यहाँ प्रभावकारी ढंगले प्रयोग गरिएको छ । नेपालका लागि पनि यो एउटा सिकाइको विषय हुन सक्छ । नेपालको आवश्यकतानेपाल अहिले गम्भीर अन्तर्द्वन्द्वबाट गुज्रिरहेको छ । कृषिप्रधान देश, कृषि वस्तुकै उच्च आयातÙ जलस्रोतमा दोस्रो धनी देश, विद्युत्सहितको ऊर्जाकै उच्च आयातÙ श्रमशक्तिसम्पन्न देश, तर उनीहरूकै निर्यात । यो अवस्थामा आमूल परिवर्तन नेपालको आवश्यकता हो । यसका लागि तीव्र औद्योगिकीकरण, कृषिको आधुनिकीकरण र सेवा क्षेत्रको विस्तारका लागि सरकारले ठोस नीति तर्जुमा गरी नतिजा देखिने गरी कार्यसम्पादन गर्नुपर्नेछ । औद्योगिक विकासका लागि क्षेत्रगत नीति तर्जुमा गरी त्यसको कार्यान्वयन आजको आवश्यकता हो । नेपालमा स्वदेशी तथा विदेशी लगानीकर्ताहरूले उद्योग दर्तादेखि नै झन्झट बेहोर्दै आउनुपर्ने कटुसत्य जगजाहेर छ, सुधार सुरुआत त्यहीँबाट हुन जरुरी छ । बंगलादेशले जस्तै फरकफरक औद्योगिक उत्पादनका लागि फरकफरक एवं स्पष्ट नीतिगत व्यवस्था गरी अघि बढ्नुपर्छ । सेज, औद्योगिक कोरिडोर, औद्योगिक ग्राम लगायतका पूर्वाधार विकासमा सरकारले प्रतिबद्धताअनुसार कार्य सम्पादन गर्नुपर्छ । अन्त्यमा, निर्यातकेन्द्रित उद्योग, विशेष गरी तयारी पोसाकले बंगलादेशको अर्थतन्त्रलाई नयाँ उचाइमा पुर्याएको छ । सरकारले निजी क्षेत्रको थप सहभागिता र प्रतिस्पर्धाका लागि खुला नीति अँगालेको छ । अझ उदार निर्यातकेन्द्रित अर्थनीतिका कारण निजी क्षेत्र आर्थिक गतिविधिको चालक बन्न सकेको छ । निजी क्षेत्रले अहिले सेवामूलक क्षेत्रमा पनि व्यापक काम गरिरहेको छ । यही गतिशील निजी क्षेत्रकै कारण बंगलादेशलाई उदीयमान एसियन टाइगर का रूपमा व्याख्या गर्न थालिएको छ । हो, बंगलादेशले पनि प्रजातान्त्रिक व्यवस्था नै धरापमा पर्ने खालका राजनीतिक उथलपुथलको सामना गर्नुपर्यो । तर, पछिल्लो एक दशकमा समृद्धितर्फको बंगलादेशको यात्रा निरन्तर अघि नै बढिरह्यो र ऊ अन्तर्राष्ट्रिय वृत्तमा एउटा राम्रो उदाहरणका रूपमा स्थापित भयो । बंगलादेशको अनुभव नेपालका लागि अनुकरणीय हुन सक्छ । हाम्रो राजनीतिक वृत्तमा अर्थतन्त्रको दिशा र नीतिमा स्थिरता हुने हो भने नेपालमा पनि बंगलादेशको जस्तो आर्थिक क्रान्ति सम्भव छ । यसबारे हामीले एक पटक गहिरिएर सोच्ने कि ? अग्रवाल नेपाल उद्योग परिसंघका अध्यक्ष हुन् ।"
'स्थानीय तह जनप्रतिनिधिविहीन नहोस्,"काठमाडौं (कास) स्थानीय तहका जनप्रतिनिधिले आफ्नो पदावधि सकिनुअघि नै निर्वाचन गरेर नयाँ जनप्रतिनिधि पठाउन सरकार र निर्वाचन आयोगलाई दबाब दिन थालेका छन् । सरकारले निर्वाचनको मिति घोषणा गर्न ढिलाइ गरेपछि स्थानीय तहका छाता संगठनहरू गाउँपालिका राष्ट्रिय महासंघ, नेपाल नगरपालिका संघ र जिल्ला समन्वय समिति महासंघले सोमबार स्थानीय तहको निर्वाचन प्रक्रिया तत्काल सुरु गर्न सरकार र निर्वाचन आयोगको ध्यानाकर्षण गराएका हुन् ।२०७४ मा निर्वाचित जनप्रतिनिधिको आगामी जेठ ५ देखि पदावधि सकिँदै छ । स्थानीय तह निर्वाचन ऐनअनुसार चैत ५ अघि नै निर्वाचन गरिसक्नुपर्ने हुन्छ तर सरकारले यसलाई टार्न खोजेको उनीहरूको आरोप छ । संविधान र स्थानीय तह निर्वाचन ऐनले एक दिन पनि जनप्रतिनिधिविहीन स्थानीय तहको परिकल्पना गरेको छैन र स्थानीय तहको कार्यभार प्रदेश वा संघीय सरकारले सञ्चालन र व्यवस्थापन गर्ने पनि व्यवस्था गरेको छैन, ध्यानाकर्षण पत्रमा भनिएको छ, संविधानले नै जनप्रतिनिधिबिनाको स्थानीय सभा र कार्यपालिकाको व्यवस्था गरेको छैन र म्याद थपको पनि व्यवस्था गरेको छैन । निर्वाचन आयोगले माघ ७ भित्र निर्वाचनको मिति घोषणा नभए हालका पदाधिकारीको म्याद सकिनुअघि स्थानीय तहमा निर्वाचित जनप्रतिनिधि पठाउन नसक्ने घोषणा गरिसकेको छ । बहालवाला जनप्रतिनिधिको पदावधि सकिन अब १ सय २२ दिन मात्रै बाँकी छ । माघ ७ भित्र मिति घोषणा भए वैशाख अन्तिमसम्म निर्वाचन गर्न सकिने आयोगले जनाएको छ । निर्वाचन गर्न आयोगले १ सय २० दिनको समय मागेको छ । समयमा निर्वाचन हुन नसके संवैधानिक संकट आउने, वार्षिक नीति तथा कार्यक्रम र बजेट स्वीकृत गर्ने स्थानीय सञ्चित कोष व्यवस्थापन, बजेट खर्चको अख्तियारी दिने, कानुन निर्माण प्रक्रिया योजना तर्जुमा कार्यान्वयन र अनुगमन प्रणाली नै अवरुद्ध हुने महासंघसंघको भनाइ छ । जो निर्वाचन गर्न पन्छिन्छ, ऊ संघीयताविरोधी हुनेछ, गाउँपालिका महासंघका अध्यक्ष होमनारायण श्रेष्ठले भने, यदि स्थानीय तहको निर्वाचन नहुने हो भने कार्यपालिका, व्यवस्थापिका, न्यायपालिका सबै ठप्प हुनेछ । जनताले पाउने सबै सेवा बन्द भएपछि निर्वाचन नगर्ने समूहलाई राम्ररी चिन्नेछन् । कानुनअनुसार स्थानीय तहले असार १० सम्म बजेट पेस गरिसक्नुपर्ने र असार २५ भित्र पारित गरिसक्नुपर्ने हुन्छ । गाउँ र नगरसभाले बजेट पारित नगर्ने हो भने साउन १ देखि न राजस्व उठाउन सक्छ, न त खर्च गर्न नै, उनले भने, त्यसैले जेठअघि नै निर्वाचन नहुने हो भने स्थानीय संसद्, न्यायपालिका पनि रिक्त हुन्छ ।जनप्रतिनिधि नहुँदा पालिका प्रमुखअध्यक्ष, उपप्रमुखउपाध्यक्ष र वडाध्यक्षले गर्दै आइरहेका सिफारिसलगायत अन्य कार्यहरू नहुँदा सेवा प्रवाह पनि अवरुद्ध हुने र त्यसले लोकतन्त्र र संघीय शासन प्रणालीप्रति सर्वसाधारणमा नकारात्मक प्रभाव पर्न सक्नेतर्फ सबैको ध्यान जानुपर्नेमा महासंघसंघले जोड दिएका छन् । आवधिक निर्वाचन लोकतन्त्रको मेरुदण्ड हो । आवधिक रूपमा निर्वाचन गर्न नसक्दा विगतमा १५ वर्ष स्थानीय निकाय जनप्रतिनिधिविहीन भएसँगै स्थानीय लोकतन्त्रको संस्थागत विकासमा २०५९२०७४ अत्यन्त प्रतिकूल रहेको यथार्थताको समेत यहाँ पुनः स्मरण गराउन चाहन्छौं, ध्यानाकर्षण पत्रमा भनिएको छ, स्थानीय सरकारका हामी सबै जनप्रतिनिधिहरू समयमा नै आवधिक निर्वाचन सम्पन्न होस् र एक दिन पनि स्थानीय सरकार जनप्रतिनिधिविहीन नहोस् भन्ने चाहन्छौं ।"
"धर्मराएको अर्थतन्त्र, घट्दा सूचक","बचाउमा मन्त्रालय अर्थतन्त्रका आन्तरिक र बाह्य सूचक धर्मराइरहेका बेला सरकारले भने आफ्नो बचाउमा कुनै कसर बाँकी राखेको छैन । कोभिड महामारीको तेस्रो लहर र यसको संक्रमण रोकथामका लागि भइरहेका प्रयासका कारण तत्काल अर्थतन्त्र तंग्रिने अवस्था छैन । तर अर्थमन्त्री र अर्थसचिव दुवैले माघपछि अर्थतन्त्र स्वाभाविक लयमा फर्किने दाबी गरिरहेका छन् । त्यसैको निरन्तरताका रूपमा सोमबार अर्थमन्त्री जनार्दन शर्माको सचिवालयले चालु आर्थिक वर्षको अर्धवार्षिक समीक्षा र अघिल्ला दुई आर्थिक वर्षमा सोही अवधिको राजस्व संकलन र खर्चको तुलनात्मक विवरण सञ्चारमाध्यमहरूमा प्रकाशनप्रसारणका लागि भन्दै पठायो । चालु आर्थिक वर्षमा जस्तै अघिल्ला आर्थिक वर्षमा पनि बजेट खर्च न्यून थियो भन्ने देखाउन खोजेको उक्त विवरणबाट देखिन्छ । सरकारको समग्र आम्दानी तथा खर्चको पछिल्लो तीन वर्षको अर्धवार्षिक तथ्यांक हेर्दा आम्दानीतर्फ क्रमशः धनात्मक अवस्था देखिएको छ । सोही अवधिको समग्र खर्चमा भने उतारचढाव देखिएको छ, मन्त्री शर्माको सचिवालयले पठाएको प्रेस विज्ञप्तिमा भनिएको छ । अहिलेको समस्या राजस्व संकलन र बजेट खर्चमा मात्रै होइन । धेरैजसो सूचकले रातो बत्ती देखाएका छन् । तर अर्थमन्त्रीको सचिवालयबाट प्रेषित विवरणमा भने राजस्व निकै हदसम्म बढेको र खर्चमा सामान्य उतारचढाव देखिएको भन्ने भावमा तथ्यांकहरू प्रस्तुत गरिएका छन् । आर्थिक वर्ष २०७६७७ को पुस मसान्तसम्म राजस्व संकलन कुल लक्ष्यको ३८ दशमलव ९५ प्रतिशत रहेकामा आर्थिक वर्ष २०७७७८ मा ४१ दशमलव ७३ प्रतिशत थियो । तर चालु आर्थिक वर्ष २०७८८९ को पुस मसान्तसम्म ४५ दशमलव ९१ प्रतिशत राजस्व संकलन भएको छ । यो अघिल्लो आर्थिक वर्षको सोही अवधिको तुलनामा ४ दशमलव १८ प्रतिशत बढी हो, विज्ञप्तिमा भनिएको छ । अर्धवार्षिक खर्चतर्फ भने पछिल्लो तीन आर्थिक वर्षको अवस्था हाराहारीमा रहेको सचिवालयले उल्लेख गरेको छ । आर्थिक वर्ष २०७६७७ को पुस मसान्तसम्म पुँजीगत खर्च १४ दशमलव ८९ प्रतिशत रहेकामा आर्थिक वर्ष २०७७७८ को सोही अवधिमा १४ दशमलव ४० भएको थियो, विज्ञप्तिमा भनिएको छ, यस्तै, चालु आर्थिक वर्ष २०७८८९ को पुस मसान्तसम्म पुँजीगत खर्च १३ दशमलव ४४ प्रतिशत भएको छ । यो अघिल्लो आर्थिक वर्षको सोही अवधिको तुलनामा शून्य दशमलव ९६ प्रतिशत कम हो । प्रतिस्थापन बजेट ल्याउनुपर्ने आवश्यकता र मध्य असोजपछि मात्र बजेट कार्यान्वयनमा आएका कारण पुँजीगत खर्च अपेक्षाकृत हुन नसकेको पनि मन्त्रीको सचिवालयले देखाएको छ । आर्थिक वर्ष २०७६७७ को पुस मसान्तसम्म चालु खर्च ३२ दशमलव ३५ र वित्तीय खर्च २२ दशमलव ४४ भएको थियो । आर्थिक वर्ष २०७७७८ को सोही अवधिमा चालु खर्च ३६ दशमलव ०८ रहेकामा वित्तीय खर्च १३ दशमलव ०६ भएको थियो । चालु आर्थिक वर्ष २०७८८९ को पुस मसान्तसम्म चालु खर्च ३८ दशमलव १३ प्रतिशत रहेकामा वित्तीय खर्च २६ दशमलव १२ प्रतिशत छ । वित्तीय खर्च अघिल्लो वर्षको तुलनामा करिब दोब्बर बढी भएको देखिएको छ ।"
वार्षिक लक्ष्यको ६० प्रतिशत कर्जा प्रवाह,"(काठमाडौं) चालु आर्थिक वर्षको पहिलो ६ महिनामा बैंक तथा वित्तीय संस्थाले ४ खर्ब २२ अर्ब रुपैयाँ थप कर्जा विस्तार गरेका छन् । यो राष्ट्र बैंकले चालु आर्थिक वर्षका लागि तय गरेको वार्षिक लक्ष्यको करिब ६० प्रतिशत हो । गत आर्थिक वर्षको ६ महिनासम्ममा वाणिज्य बैंकहरूले ३ खर्ब ६६ अर्ब रुपैयाँ कर्जा विस्तार गरेका थिए । राष्ट्र बैंकले चालु आर्थिक वर्षमा १९ प्रतिशतका दरले निजी क्षेत्रतर्फ कर्जा विस्तार गर्ने लक्ष्य राखेको थियो ।बैंक तथा वित्तीय संस्थाले चालु आर्थिक वर्षको चार महिनामै वार्षिक लक्ष्यको करिब ५० प्रतिशत कर्जा प्रवाह गरेका थिए । तरलता अभाव भएपछि पछिल्ला दुई महिनामा बैंक तथा वित्तीय संस्थाले कर्जा प्रवाह ठप्प जस्तै पारेका छन् । यसकारण उक्त अवधिमा थप १० प्रतिशत बिन्दुले मात्र कर्जा प्रवाह भएको देखिन्छ । चालु आर्थिक वर्षको कर्जा विस्तार वृद्धिदर पछिल्लो पाँच वर्षयताकै सबैभन्दा धेरै भएको तथ्यांकहरूले देखाएका छन् । पछिल्ला पाँच वर्षमा बैंकहरूको कर्जा विस्तारदर औसत २२ प्रतिशत छ । उक्त अवधिमा न्यूनतम १६ देखि अधिकतम २८ प्रतिशत वार्षिक कर्जा विस्तार भएको देखिन्छ । कर्जा विस्तारको वृद्धिदर गत वर्षदेखि बढ्न थालेको हो । त्यो क्रमले चालु आर्थिक वर्षमा तीव्रता पाएको मात्र हो ।गएको ६ महिनासम्मको तथ्यांक हेर्दा वाणिज्य बैंकहरूको कर्जा विस्तार स्वाभाविक भएको र यसलाई आक्रामक कर्जा विस्तार भन्न नमिल्ने बैंकर्स संघका कार्यकारी निर्देशक अनिल शर्माको दाबी छ । बैंकहरूमा कर्जा विस्तारको तुलनामा निक्षेप संकलन निकै कम भयो, उनले भने, यसकारण निक्षेप र कर्जा विस्तारबीच असन्तुलन बढेपछि तरलता अभाव देखियो । अपेक्षित रूपमा पुँजीगत खर्च हुन नसक्नु, रेमिट्यान्स घट्नुलगायत कारण बैंकहरूमा निक्षेप आउन सकेन ।राष्ट्र बैंकले तय गरेको वार्षिक लक्ष्यअनुसार बैंक तथा वित्तीय संस्थाले चालु आर्थिक वर्षमा करिब ७ खर्ब ८६ अर्ब रुपैयाँ कर्जा विस्तार गर्नुपर्ने थियो । यो सबै बैंक तथा वित्तीय संस्थाका लागि हो । लक्ष्यअनुसार वाणिज्य बैंकहरूले यो वर्ष करिब ७ खर्ब ६ अर्ब रुपैयाँ कर्जा प्रवाह गर्नुपर्छ । यसअनुसार ६ महिनामा ४ खर्ब २२ अर्ब रुपैयाँ थप कर्जा प्रवाह गरिसकेका छन् । यो चालु आर्थिक वर्षमा वाणिज्य बैंकहरूले प्रवाह गर्नुपर्ने कर्जा लक्ष्यको करिब ६० प्रतिशत हो । गत असारसम्म वाणिज्य बैंकहरूको कुल कर्जा तथा सापटी ३७ खर्ब २१ अर्ब रुपैयाँ थियो । आर्थिक वर्षका सुरुका महिनामा बैंक तथा वित्तीय संस्थाबाट तीव्र कर्जा विस्तार भएकाले त्यो लक्ष्यको तुलनामा अलि बढी भएको राष्ट्र बैंकका प्रवक्ता गुणाकर भट्टले बताए । समग्रमा कर्जा विस्तार लक्ष्यभन्दा धेरै नै छ, उनले भने, अब बैंकहरूले कर्जाको गुणस्तरमा ध्यान दिनुपर्ने बेला आएको छ । आउँदा दिनमा बैंकहरूले कर्जा विस्तार गर्दा गुणस्तरमा सम्झौता गर्न नहुने र उत्पादनमूलक क्षेत्रलाई प्राथमिकता दिनुपर्ने उनको सुझाव छ । आउँदा महिनामा पनि यही दरले कर्जा विस्तार भइरहे लक्ष्यभन्दा धेरै बढी हुने र अर्थतन्त्रले थेग्नै नसक्ने अवस्था आउने जानकारहरूको भनाइ छ । गत आर्थिक वर्षका अन्तिम दुई महिनादेखि वित्तीय प्रणालीमा तरलता अभाव छ । निर्देशित ३ प्रतिशत अनिवार्य नगद मौज्दात (सीआरआर) र कर्जा निक्षेप अनुपात (सीडी) कायम गर्न बैंक तथा वित्तीय संस्थाले रिपो र स्थायी तरलता सुविधा (एसएलआर) मार्फत अल्पकालीन सापटी लिइरहेका छन् । तर बैंक तथा वित्तीय संस्थाले प्रवाह गर्ने कर्जा तथा सापटीको तथ्यांकले तरलता अभावको अनुभूति नदिएको जानकारहरू बताउँछन् । बैंक तथा वित्तीय संस्थाले ऋणपत्रमा गरेको लगानीको ९० प्रतिशतसम्म स्थायी तरलता सुविधा (एसएलएफ) सुविधा लिन पाउँछन् । यस्तो कर्जाको अवधि बढीमा एक साताको हुन्छ । तर तोकिएको ९० प्रतिशत सीमा नपुग्दासम्म जति पटक पनि नवीकरण गर्न पाइन्छ । यसकारण बैंकहरूले पटकपटक नवीकरण गर्दै आएका छन् ।बैंक तथा वित्तीय संस्थाले आक्रामक रूपमा कर्जा विस्तार गरेकाले त्यसलाई नियन्त्रण गर्न राष्ट्र बैंकका अधिकारीहरूले आग्रह गर्दै आएका छन् । उच्च कर्जा विस्तारले आयातमा समेत प्रोत्साहन गरिरहेको राष्ट्र बैंकको निष्कर्ष छ । अहिले प्रवाह भएको कुल कर्जामध्ये करिब ६० प्रतिशत आयातजन्य कारोबारमा रहेको राष्ट्र बैंकको भनाइ छ । तरलताको विद्यमान संकटबारे गत साता राष्ट्र बैंकले अर्थमन्त्रीसमक्ष एक कार्यपत्र प्रस्तुत गरेको थियो । कार्यपत्रमा उच्च कर्जा विस्तारै तरलता संकटको प्रमुख कारण भएको औंल्याइएको थियो । चालु आर्थिक वर्षको ६ महिनामा वाणिज्य बैंकहरूले कुल १ खर्ब २३ खर्ब रुपैयाँ थप निक्षेप संकलन गरेका छन् । गत असारको तुलनामा यो करिब ३ प्रतिशत मात्र वृद्धि हो । गएका ६ महिनामध्ये साउनमा ७८ अर्ब र कात्तिकमा ३६ अर्ब रुपैयाँले निक्षेप घटेको थियो । बाँकी चार महिनामा पनि अपेक्षाअनुसार निक्षेप बढ्न नसकेपछि समग्र निक्षेप संकलनमा कमी आएको हो । गत आर्थिक वर्षको ६ महिनामा वाणिज्य बैंकहरूको निक्षेप संकलन २ खर्ब २१ अर्ब रुपैयाँ थियो ।"
आत्तिन थाले साना व्यवसायी,"(काठमाडौं)देशभर एक सातायता कोरोना संक्रमण (ओमिक्रोन भेरिएन्ट) दर तीव्र गतिमा बढिरहेको छ । संक्रमण दर बढेकै कारण सरकारले सोमबारदेखि सिनेमा हल तथा रात्रिकालीन व्यवसायलाई माघ १५ सम्म बन्द गर्ने निर्णय गरिसकेको छ । यससँगै व्यवसायी पनि आत्तिन थालिसकेका छन् ।दिनदिनैजसो होलसेलबाट सामान उठाउने शंखमूलकी कपडा व्यवसायी मनीषा थापाले गएको साता एक पटक मात्र सामान हालिन् । कोरोनाको दर बढ्दै छ, लकडाउन हुने हो कि भन्ने डर छ, उनले भनिन्, यता सामान हाल्यो, उता लकडाउन भयो भने के गर्ने ? अबको लकडाउनलाई कसरी व्यवस्थापन गर्ने भन्नेमा अन्योल रहेको उनले सुनाइन् । पहिले ल्याइरहेको पसलबाट कोरोनाका कारण मौसमअनुसारका समान ल्याउन नपाउँदा अर्कैतिरबाट महँगोमा ल्याएर बेच्नुपरेको उनको भनाइ छ । अहिले सामान्य पसल मात्र होइन, होलसेल पसल पनि सुनसान हुन थालिसकेका छन् । उपत्यकाका खुद्रा पसलेले सामान लिने न्युरोडको रञ्जना कम्प्लेक्स पनि अन्य समयको तुलनामा सोमबार खालीखाली थियो ।रन्जनामै कपडाको होलसेल पसल चलाइरहेका सीताराम भट्टराई पनि १० दिनदेखि व्यापार घट्दै गएको बताउँछन् । कोरोनाको त्रास बढ्दै गएकाले व्यापार घटेको छ, उनले भने, यस्तै पारा हो भने लकडाउन हुन्छ होला, पहिला नि ऋण तिरेर चलाइयो, अब पनि अवस्था त्यस्तै आउला । प्रतिदिन एक लाखभन्दा बढीको व्यापार हुने पसलमा हिजोआज १० देखि ५० हजार रुपैयाँ पुग्न पनि मुस्किल हुने परेको उनले सुनाए । कोरोना बढ्दै गयो भने त पसल खोल्ने र बन्द गर्ने मात्र हुने उनको बुझाइ छ । सरकारले विभिन्न निर्णय गर्न थालिसकेपछि व्यवसायी चिन्तित छन् । दुई वर्षदेखि कोरोनाका कारण राम्ररी सामान बेच्न नपाएको उनीहरू सुनाउँछन् । व्यवसायले आफ्नो बाटो लिन लागेका बेला लकडाउन हुँदा आफूहरू मारमा पर्ने गरेको उनीहरूको भनाइ छ । अहिले रिटेल पसलका व्यापारी आउनै छाडेकोको रञ्जना गल्लीकै नेफा भवनमा कपडाको नै होलसेल पसल सञ्चालन गरिरहेको सत्यनारायण मानन्धरले बताए । कपडाको मात्र नभई अरू सबै खाले पसलमा ग्राहकको कमी हुन थालिसकेको छ । न्युरोडस्थित पाको रोडको ताम्राकार कम्प्लेक्समा पनि पहिलाको तुलनामा ५० प्रतिशतभन्दा बढी मानिसको आगमन घटेको छ । पहिला दिनमै १० हजार मानिस कम्प्लेक्स आउँथे, आजकाल मुस्किलले ३४ हजार आउँछन्, कम्प्लेक्समा मोबाइल पसल गरिरहेका विवेक शर्माले भने, ओमिक्रोनका बिरामी बढ्न थालेपछि मान्छे घट्न थाले । मान्छे नै नभएपछि के व्यापार हुन्थ्यो ?थापाथलीस्थित वाग्मती किनारामा चटपटे बेच्ने मिठु मगर अब लकडाउन भयो भने बाँच्ने आधार नै नरहने बताउँछिन् । उनलाई लकडाउन भयो भने कसरी थेग्ने भन्ने चिन्ताले सताउन थालेको छ । आफ्नो मात्र ज्यान होइन, बूढा बाउआमा पाल्नु छ, के पो गर्ने हो, उनले भनिन् ।"
जावलाखेलमाथि एनआरटी हाबी,"(काठमाडौं)जावलाखेलका प्रशिक्षक किशोर केसीले ठीकै भनेका हुन्, ललितपुरको यो क्लबका लागि एनआरटी अधिकांश समय कठिन प्रतिद्वन्द्वी हुने गर्छ । लिगका जावलाखेलले एनआरटीलाई नहराएको पनि १० वर्षभन्दा बढी भइसकेको छ । सोमबार पनि त्यस्तै नियति रह्यो । सहिद स्मारक लिग ए डिभिजन ०७८ मा एनआरटीले फेरि एकपल्ट जावलाखेललाई पराजित गर्यो । यससँगै लिगमा जावलाखेलमाथि एनआरटीको ०६७ यता अपराजित यात्रा कायम रह्यो । नवौं चरणसँगै लिगले अब करिब तीन साताको विश्राम लिनेछ । त्यसअगाडि एनआरटीका लागि सुखद नतिजा रह्यो । जितपछि एनआरटीको ९ खेलबाट १३ अंक भएको छ । टोली छैटौं स्थानमा उक्लिन सफल भयो । एनआरटीको यो तेस्रो जितमात्र हो । जावलाखेल भने समान ९ खेलबाट ८ अंकमै सीमित रहेर दसौं स्थानमा रह्यो । सातदोबाटोलाई हराएयता जावलाखेलले फेरि लय गुमाएको छ । टोलीले पछिल्ला ३ खेलबाट १ अंकमात्र बटुल्न सकेको छ । हारपछि जावलाखेलका प्रशिक्षक केही केही निराश रहे । उनले आफ्नो टिम ३ अंक बटुल्न नै लागि मैदानमा ओर्लेको तर एनआरटी फेरि कठिन साबित भएको सुनाए । उनले भने, पहिलो हाफसम्म त हाम्रो प्रदर्शन ठीकै रह्यो । तर हामीले दोस्रो हाफमा त्यस्तै खेल प्रदर्शन गर्न सकेनौं । खेलाडीले खेल्नै बिर्सेजस्तो भयो । हाम्रा एक प्रमुख खेलाडीलाई कोरोना भाइरस संक्रमण भएको छ । उनको अनुपस्थितिमा हाम्रा लागि यो खेल अझ गाह्रो साबित भयो ।कप्तान दर्शन बने नायकएनआरटीका दुवै गोल दोस्रो हाफमा गरेको थियो । दुवै गोल कप्तान दर्शन गुरुङको नाममा रह्यो । उनले ६९ औं मिनेटमा पहिलो गोल गरे । मेसुके ओलोमोउको पासमा उनले जावलाखेलका गोलरक्षक टेकेन्द्र थापालाई बिट गर्दै गोल गरेका हुन् । उनले ७३ औं मिनेटमा गरेको दोस्रो गोल पनि सजिलै रह्यो । स्टेफेन समीरले निकालेको पासमा दर्शनले बललाई पोस्टको दिशा दिए । दशरथ रंगशालामा भएको खेलमा एनआरटीले पहिलो हाफमा प्राप्त अवसर सदुपयोग गरेको भए जित अन्तर अझै बढी हुन्थ्यो । खेलमा पहिलो बलियो अवसर भने जावलाखेलले सिर्जना गरेको थियो । नवौं मिनेटमा ओनगुना जुनियरको पासमा रूपबहादुर लामाले पेनाल्टी एरियाबाहिरबाट गरेको प्रहार बाहिरिएको थियो । त्यसको तीन मिनेटपछि नै दर्शनले राम्रो अवसर त बनाए । तर, उनी त्यसमा सफल हुन सकेनन् । दर्शनले कृतिश छुन्जुको चलाखीपूर्ण पासमा निश्चित गोलकै स्थितिमा आफूलाई प्रमाणित गर्न सकेनन् । पहिलो हाफको इन्ज्युरी समयमा जावलाखेलले एक अर्को अवसर बनाएको थियो । तर रूपबहादुरको प्रहारले पोस्टको दिशा लिन सकेन । यस्तै ५३ औं मिनेटमा स्टेफेन समीरले गरेको प्रहार पोस्ट नजिकको दूरीबाट बाहिरियो । खेलपछि सञ्चो नभएका कारण मुख्य प्रशिक्षक राजुकाजी शाक्य पोस्ट म्याच कन्फ्रेन्समा अनुपस्थित रहे । उनी हुन्थे त आफ्नै खेलाडीको आलोचना गर्ने थिए, किनभने टिमको प्रदर्शन उम्दा थिएन । उनको स्थानमा सहायक प्रशिक्षक जीवन सिन्केमान आए । उनले भने आफ्नो टिमले निकै राम्रो खेलेको दाबी गरे । सिन्कमानको भनाइ थियो, हामी यो खेलबाट निकै खुसी छौं, किनभने हाम्रा खेलाडीले राम्रो खेले र ३ अंक बटुल्न सफल रह्यौं । लिग सुरु हुन एनआरटीको लक्ष्य थियो शीर्ष चार । अब भने सायद एनआरटी अंकतालिकाको मध्यभागमा रहनुमै खुसी हुनेछ । सिन्केमानले पनि यस्तै माने । जावलाखेलले वर्ष ०६६०६७ को दोस्रो खेलमा एनआरटीलाई अन्तिमपल्ट हराएको थियो । त्यसयताका ४ खेलमा एनआरटी जावलाखेलविरुद्ध अपराजित छ ।"
साउदीसँग एन्फाको सम्झौता,"काठमाडौं (कास) अखिल नेपाल फुटबल संघ (एन्फा) र साउदी अरेबिया फुटबल फेडेरेसन (साफ) बीच नेपाली फुटबलको वृहत्तर विकासका लागि सम्झौता भएको छ । साउदी भ्रमणमा रहेका एन्फा अध्यक्ष कर्माछिरिङ शेर्पा र साउदीका अध्यक्ष यास्सर अलमिसेहालबीच सम्झौतापत्रमा हस्ताक्षर भएको हो । एन्फाका अनुसार फुटबलका कार्यक्रमहरू आदानप्रदान गर्न दुवै पक्ष सहमत भएका छन् । राष्ट्रिय टोलीबीच अन्तर्राष्ट्रिय मैत्रीपूर्ण खेलहरू आयोजना गर्ने तथा उमेर समूह (यू१७, यू१९ र यू२३) को टोलीबीच प्रशिक्षण शिविरहरू आयोजना गर्नेबारे पनि सम्झौता भएको छ ।युथ फुटबल विकासमा विशेषज्ञ सेवा प्रदानका साथै दक्ष जनशक्ति उत्पादनका लागि कार्यशाला गोष्ठी, सेमिनार र वार्ताहरू नियमित जारी राख्ने सहमति भएको एन्फाले जनाएको छ । रेफ्रीको क्षमता अभिवृद्धि, रेफ्री शिक्षा, भिडियो असिस्टेन्ट रेफ्री (भार) बारे चेतना तथा दुवै देशमा आयोजित प्रतियोगिताहरूमा रेफ्री आदानप्रदानलाई पनि दुवै पक्ष सहमत भएका छन् । साउदी भ्रमणका क्रममा एन्फा अध्यक्ष शेर्पाले एएफसी महासचिव दातो विन्डसर जोन र उपमहासचिव वाहिद कर्दानीसँग पनि भेटवार्ता गरेका थिए । उक्त भेटवार्तामा एएफसीले एन्फालाई प्रदान गर्ने प्राविधिक सहायता कार्यक्रम पुनः सुरु गर्ने सहमति भएको थियो ।"
पुलिसलाई सफलता,"(काठमाडौं)समूहको अन्तिम खेलमा प्रदेश १ लाई ६ विकेटले हराउँदै प्रधानमन्त्री कप राष्ट्रिय ट्वान्टी२० क्रिकेटको सेमिफाइनल तयारी पूरा गरेको छ । पुलिस समूह ए बाट विजेताका रूपमा यसअघि नै सेमिफाइनलमा पुगिसकेको छ ।टिमका केही खेलाडीमा कोरोना संक्रमण पुष्टि भएपछि शनिबार स्थगित यो खेल सोमबार खेलाइएको थियो । जहाँ कुशल भुर्तेलको विस्फोटक ब्याटिङमा पुलिसले प्रदेश १ माथि सहज जित निकालेको हो । कीर्तिपुरस्थित त्रिवि मैदानमा प्रदेश १ ले दिएको १ सय ५ रनको लक्ष्य पुलिसले १३१ ओभरमा ४ विकेट गुमाएर पूरा गर्दा ओपनर कुशल भुर्तेलले २८ बलमा ३ चौका र ३ छक्कासहित ४४ रनको योगदान गरे । उनी प्लेयर अफ द म्याच चुनिए । दीपेन्द्रसिंह ऐरीले २० र अनिल साहले अविजित २६ रन बनाए । प्रदेश १ का फिर्दोश अन्सारी, दीपेश कँडेल, मुकुन्द यादव र मनोज तामाङले ११ विकेट लिए । यसअघि टस जितेर ब्याटिङ गरेको प्रदेश १ बाट ओपनर मिनास थापाले अर्धशतकीय योगदान गरे पनि अन्य ब्याटरले अपेक्षाकृत रन जोड्न सकेनन् । मिनासले ५९ बल खेल्दै ६ चौका र १ छक्कासहित ५९ रन बनाए । उनलाई १८४ ओभरमा पुलिसका कप्तान मन्जित श्रेष्ठले बोल्ड गरेका थिए ।मिनासबाहेक प्रदेश १ बाट श्रवण यादवले मात्र दोहोरो अंकको रन छुन सके । उनले १० रन बनाए । पुलिसका आरिफ शेख, दीपेन्द्र र मन्जितले २२ विकेट लिए । आरिफले ३ ओभर बलिङ गर्दा २ मेडन राख्नै ३ रनमात्र खर्चिए । दीपेन्द्रले ३ ओभरमा ८ रन खर्चिए । करण केसी र सागर ढकालले ११ विकेट लिए ।प्रधानमन्त्री कपमा मंगलबार सेमिफाइनल खेल हुनेछ । फाइनल बुधबार हुनेछ । सेमिफाइनलमा समूह ए को विजेता पुलिसले समूह बी को उपाविजेता वाग्मती प्रदेशसँग खेल्दा समूह ए को उपविजेता त्रिभुवन आर्मीले समूह बी को विजेता एपीएफसँग प्रतिस्पर्धा गर्नेछ । प्रदेश १ ले भने समूह चरणमा कुनै पनि खेल जित्न सकेन । समूहको अन्तिममा रहेर टोलीले प्रतियोगिता अन्त्य गरेको छ । प्रधानमन्त्री कपको यसअघिका दुई संस्करण एकदिवसीय फर्म्याटमा आयोजना भएको थियो । राष्ट्रिय खेलकुद परिषद (राखेप) को वार्षिक कार्यक्रम र बजेटमा आयोजित प्रतियोगिता यसपल्ट ट्वान्टी२० फर्म्याटमा आयोजना भएको हो । नेपालले अर्को महिना ओमानमा ट्वान्टी२० विश्वकप ग्लोबल क्वालिफायर खेल्दै छ ।"
बक्सिङ खेलाडी तास्कन्द जाने,काठमाडौं (कास) उज्वेकिस्तानको तास्कन्द सहरमा हुने एएसबीसी यू२२ पुरुषमहिला बक्सिङ च्याम्पियनसिपमा नेपालकी सुष्मा तामाङले प्रतिस्पर्धा गर्ने भएकी छन् । उनले ४८ केजीमुनि तौल समूहमा प्रतिस्पर्धा गर्नेछन् । उनीसहित प्रमुख प्रशिक्षक प्रकाश थापामगर र राष्ट्रिय प्रशिक्षक नवीन तण्डुकार मंगलबार त्यसतर्फ जानेछन् । सुष्माले हालै काठमाडौंमा सम्पन्न प्रकाश दाहाल स्मृति दोस्रो राष्ट्रिय बक्सिङ प्रतियोगिताका स्वर्ण जितेकी थिइन् । उनी गत वैशाखमा पोल्यान्डमा सम्पन्न आइबा युथ बक्सिङ च्याम्पियनसिपमा लिथुवानियाकी खेलाडीलाई पराजित गरी विश्व युवा बक्सिङमा क्वाटरफाइनलसम्म पुगेकी थिइन् । विश्व युवा बक्सिङ र्याङकिङमा सुष्मा छैटौं स्थानमा छन् । जनवरी २० देखि ३० सम्म हुने प्रतियोगितामा एसियाका २५ भन्दा बढी देशका खेलाडीले प्रतिस्पर्धा गर्नेछन् । उनीहरूलाई सोमबार युवा तथा खेलकुदमन्त्री महेश्वरजंग गहतराजले बिदाइ गरे ।
मछिन्द्रको प्रतिद्वन्द्वी श्रीलंकन क्लब,"(काठमाडौं)मछिन्द्र फुटबल क्लबले एएफसी कप छनोटअन्तर्गत दक्षिण एसियाली प्लेअफको आफ्नो पहिलो खेल श्रीलंकाको ब्लुस्टारसँग खेल्ने भएको छ । एएफसीले सोमबार सार्वजनिक गरेको खेलतालिकामा ए डिभिजन लिगको शीर्षस्थानमा रहेको मछिन्द्रले ब्लुस्टारसँग खेल्ने निश्चित भएको हो । चैत २२ गते मा हुने खेल जितेको अवस्थामा छनोट प्लेअफको दोस्रो चरणमा मछिन्द्रले भारतीय टोली मोहन बगानसँग खेल्नुपर्नेछ । यो खेल चैत २९ मा हुनेछ ।मछिन्द्रले पहिलोपल्ट एएफसीको आधिकारिक क्लब प्रतियोगिता खेल्न लागेको हो । ए डिभिजन लिगको अघिल्लो संस्करण मछिन्द्रले नै जिते पनि एएफसी क्लब लाइसेन्स नभएका कारण दोस्रो स्थानको त्रिभुवन आर्मी क्लबले उक्त अवसर पाएको थियो । यसपल्ट भने अखिल नेपाल फुटबल संघ (एन्फा) ले जारी ए डिभिजन लिगको सातौं चरणसम्म शीर्षस्थानमा रहने टोलीलाई एएफसी कप छनोट खेल्न योग्य मान्ने निर्णय गरेसँगै मछिन्द्रको सहभागिता निश्चित भएको हो । लिगमा नवौं चरण सकिँदा मछिन्द्र २३ अंकसहित शीर्षस्थानमा छ ।सुरुआती चरणको दुई खेल जितेमा मछिन्द्रले प्लेअफ चरणमा स्थान बनाउने छ । प्लेअफमा जित हासिल गरेमात्र छनोट प्रतियोगिताको समूह चरणमा प्रवेश पाउनेछ । समूह चरणमा दक्षिण एसियाली प्लेअफमार्फत छनोट हुने टोलीले समूह डी बाट खेल्नेछ । यो समूहमा भारतको गोकुलम केरला, बंगलादेशको बसुन्धारा किंग्स र माल्दिभ्सको माजिया क्लबले स्थान बनाइसकेका छन् ।सन् २०१९ मा मनाङ मर्स्याङ्दी क्लबले सिधै छनोट प्रतियोगिताको समूह चरण खेलेको थियो । अघिल्लो वर्ष आर्मीले भने यही लामो प्रक्रियामा खेल्नुपरेको थियो । एएफसीले क्लबहरूको वरीयता अंकका आधारमा प्लेअफ व्यवस्था गरेको हो ।"
करातेको बिदाइ,"काठमाडौं (कास) दुई फरक राष्ट्रमा हुने अन्तर्राष्ट्रिय कराते प्रतियोगितामा भाग लिन जाने दुई खेलाडीसहित ४ सदस्यीय नेपाली कराते टोलीलाई सोमबार बिदाइ गरिएको छ । टोलीले पहिले फ्रान्सको पेरिसमा हुने पेरिस ओपन करातेमा सहभागिता जनाउने छ । सिनियर एकल कातामा सुमन तिमल्सिना र ७५ केजीमुनि सरोज कार्कीले प्रतिस्पर्धा गर्नेछन् । टिम व्यवस्थापकमा सागा टुर्स एन्ड ट्राभल्सका निर्देशक स्वच्छम गुरुङ र अफिसियलमा सजना कुँवर छन् । सुमन सागाका ब्रान्ड एम्बासडर हुन् । जनवरी २१ देखि २३ सम्म पेरिस ओपन हुनेछ । पेरिसपछि ४ सदस्यीय टोली जनवरी २४ मा लन्डन जाने छ । त्यहाँ खेलाडीहरूले डब्लुटीकेए युरोपियन ओपन कराते प्रतियोगितामा भाग लिनेछन् । जनवरी ३० मा हुने स्पर्धामा सुमनले सिनियर एकल काता र सरोजले ७५ केजीमुनि नै प्रतिस्पर्धा गर्नेछन् । टोलीलाई नेपाल खेलकुद विज्ञान प्रतिष्ठान (सान) का पूर्व निर्देशक डा प्रकाश प्रधान, नेपाल भारोत्तोलन संघका अध्यक्ष रामकृष्ण श्रेष्ठलगायतले बिदाइ गरे । टोलीलाई श्रेष्ठ ट्र्याकसुट प्रायोजन गरेका छन् ।"
नडाल र ओसाका विजयी,"मेलबर्न (एएफपी) स्पेनिस राफेल नडालले वर्षको पहिलो ग्रान्ड स्लाम टेनिस अस्ट्रेलियन ओपनमा सोमबार सानदार सुरुआत लिएका छन् । विश्व नम्बर एक खेलाडी नोभाक जोकोभिचको प्रवेशाज्ञा रद्दको घटनाक्रमका कारण मैदानबाहिरको चर्चामा सीमित प्रतियोगिता अब भने कोर्टमा सुरु भएको छ । महिलातर्फ डिफेन्डिङ च्याम्पियन नाओमी ओसाकाले पनि विजयी सुरुआत लिएकी छन् । जोकोभिचको अनुपस्थितिमा कीर्तिमान २१ औं ग्रान्ड स्लाम उपाधि जित्ने अभियानमा रहेको नडालले ६६ औं वरीयताका अमेरिकी मार्कोस गिरोनलाई ६१, ६४, ६२ ले पराजित गरे । जितपछि नडालले प्रतियोगिता अब कोर्टमा केन्द्रित भएकोमा खुसी व्यक्त गरे । सोमबार नै जोकोभिच दुबई पुगेका छन् । महिलातर्फ जापानकी ओसाकाले कोलम्बियाकी मारिया क्यामिला ओसोरियोलाई सजिलै ६३, ६३ ले हराइन् । सन् २०२१ मा मानसिक दबाबका कारण धेरै समय नेखेलेकी ओसाका अहिले १३ औं वरीयतामा हुन् । जितपछि २४ वर्षीया खेलाडीले भनिन्, मेरो लागि टेनिस खेलेर खुसी प्राप्त हुनु नै ठूलो रहेको छ । मैले यसपालि सबै खेल जित्ने ठूलो उद्देश्य राखेकी छैन । चौथो वरीयताकी चेक गणतन्त्रकी बारबोरा क्रेजिकोभाले जर्मनीकी आन्द्रिया पेट्कोभिचलाई ६२, ६० ले हराइन् । पाँचौं वरीयताकी जर्मनीकी मारिया साक्किरी आफ्नै देशकी तात्जाना मारियालाई हराएर अघिल्लो चरणमा पुगिन् ।महिलातर्फ वरीयताप्राप्त अमेरिकी खेलाडीद्वय सोफिया केनिन र करी गौफ पराजित भएका छन् । ११ औं वरीयताकी केनिन आफ्नै देशकी म्याडिसन किजसँग ७६ (७२), ७५ ले पराजित भइन् । चीनकी वाङ छियाङले १८ औं वरीयताकी गौफलाई ६४, ६२ ले हराइन् ।"
