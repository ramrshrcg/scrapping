शीर्षक,विवरण
मूल्य तोकेको महिना बित्दा पनि धान किन्न आलटाल,"(काठमाडौं)  किसानलाई उचित मूल्य दिलाउन भन्दै सरकारले ०७९ कात्तिक १६ मा धानको न्यूनतम समर्थन मूल्य तोक्यो । गत वर्षभन्दा प्रतिक्विन्टल २ सय २६ रुपैयाँ बढाएर मध्यम धानको मूल्य ३१ सय २८ रुपैयाँ तोक्यो । मोटा धानमा प्रतिक्विन्टल २ सय १५ रुपैयाँ बढाएर २९ सय ६७ रुपैयाँ निर्धारण गरिएको छ । धानको मूल्य तोकेको महिना बित्दा खरिदमा भने आलटाल भइरहेको छ ।समर्थन मूल्य कार्यान्वयन गर्ने निकाय खाद्य व्यवस्था तथा व्यापार कम्पनी हो । तर बजेट निकासा नभएको बहाना बनाउँदै खाद्यले खरिदमा प्राथमिकता दिएको छैन । किसानको धान खरिदमा ढिलाइ भएपछि नेपाल किसान महासंघ र अखिल नेपाल किसान महासंघले विरोध गर्दै आएका छन् । यी दुई संस्थाले बुधबार पत्रकार सम्मेलन गरेर विरोध गरे । धान खरिद नभए डिपोहरूमा ताल्चा लगाउने उनीहरूको चेतावनी छ ।विरोधस्वरूप शुक्रबार माइतीघर मण्डलमा प्रदर्शन गरिएको नेपाल किसान महासंघ अध्यक्ष गणेशचन्द्र तिमिल्सिनाले बताए । सरकारले एक त मूल्य तोक्न ढिलाइ गरिदियो, त्यसमाथि तोकिएको मूल्य पनि किसानको पक्षमा छैन । त्यसले किसानको लागत उठ्दैन, उनले भने, मूल्य तोकेपछि पनि खरिद गर्नमा आलटाल गरिदियो, किसानहरू व्यापारीलाई बेच्न बाध्य भइरहेका छन् । आफ्नै घोषणा र प्रतिबद्धताअनुसार धान नकिन्नु सरकारको अक्षमताको पराकाष्ठा हो । मंसिर २५ मा खाद्य कम्पनीको शाखा कार्यालयमा धर्ना र तालाबन्दी गर्ने कार्यक्रम रहेको तिमिल्सिनाको भनाइ छ । सरकारले समयमै खरिद नगर्दा किसान प्रतिक्विन्टल ५६ सय रुपैयाँ सस्तोमा बेच्न बाध्य भएको उनले बताए । किसानको धान खरिद गर्नकै लागि कृषि तथा पशुपन्छी विकास मन्त्रालयले सहकारी परिचालन गर्ने जनाएको छ । ती सहकारीलाई व्यवस्थापन खर्चस्वरूप प्रतिक्विन्टल १ सय १२ रुपैयाँ दिइने पनि भनेको छ । इच्छुक सहकारीलाई सूचीकृत हुन आह्वानसमेत गरिएको थियो । तर धान खरिद प्रक्रिया सुरु भएन ।किसानबाट सस्तो मूल्यमा किनिएको धान व्यापारीबिचौलियाले सरकारसँग भने महँगो मूल्यमा लिने गरेको जानकारहरूको दाबी छ । कृषि मन्त्रालयले समयमै प्रस्ताव गरे पनि उद्योग वाणिज्य तथा आपूर्ति मन्त्रालय हुँदै मन्त्रिपरिषद्बाट निर्णय हुनै ढिलो भयो । सरकारले मूल्य तोक्दा कतिपय किसानले धान बिक्री सुरु गरिसकेका थिए, कृषि मन्त्रालयका एक अधिकारीले भने, अहिले मूल्य तोकेको महिना दिन बित्यो । कृषिले पनि खरिद प्रक्रिया थालेको छ । तर मुख्य कार्यान्वयन गर्ने निकाय खाद्यले समयमै किनिदिएन । खाद्यले धान किन्न आलटाल गरेको घटना यो पहिलो होइन । सरकारले हरेक वर्ष मूल्य तोके पनि उसले समयमै खरिद गरिदिएको छैन । यस वर्ष बजेटको बहानामा थप ढिलाइ गरिदिएको हो । किसानको हकहित संरक्षण गर्ने नाममा दर्जनौं संघसंस्था सक्रिय छन् । तर तिनले किसानको यस्ता समस्या समाधानमा आवाज उठाएका छैनन् । तिनले आआफ्नो स्वार्थका काम मात्र गरिरहेको जानकारहरू बताउँछन् । नेपाल किसान महासंघका अध्यक्ष तिमिल्सिनाले पनि एकजुट हुन नसक्दा किसानको आवाज बुलन्द हुन नसकेको स्विकारे । खाद्य कम्पनीका प्रमुख कार्यकारी निर्देशक मोहनप्रकाश चन्दले भने अर्थ मन्त्रालयले बजेट निकासा नगरिदिँदा धान खरिदमा ढिलाइ भएको बताए । गत वर्ष र यस वर्षसहित ६१ करोड ५४ लाख रुपैयाँ माग गरे पनि निकासा नभएको उनको भनाइ छ । समर्थन र बजार मूल्यबीचको अन्तर मूल्य मागेका थियौं । उद्योग वाणिज्य तथा आपूर्तिमन्त्री र वाणिज्य तथा आपूर्ति सचिवको सिफारिसमा पत्र पठाए पनि बजेट निकासा भएन, चन्दले भने, बजेट निकासा नभए पनि राजापुरमा शुक्रबारबाट किन्न थालेका छौ । धनगढीबाट पनि छिट्टै सुरु हुन्छ ।समर्थन मूल्य र खरिद मूल्यबीच अन्तर हुन गए शोधभर्ना उपलब्ध गराउने बजेट वक्तव्यमै उल्लेख छ । बजारमूल्य र समर्थन मूल्यको अन्तर प्रतिक्विन्टल ८ सयदेखि १ हजार रुपैयाँसम्म देखिने चन्दले बताए । खाद्यले प्राथमिक खरिद समितिलाई देखाएर पन्छिन खोजे पनि मोटा र मध्यम धानको मूल्य तोकेको महिना दिन बित्यो । तर सबै डिपोबाट खरिद भएको छैन । खाद्यले राजापुर र धनगढीमा सुरु गर्ने भनिए पनि त्यति प्रभावकारी छैन । राजापुरबाट २० हजार क्विन्टल मोटा र २० हजार क्विन्टल मकवानपुर धान किन्ने लक्ष्य छ ।शुक्रबार करिब ६ सय क्विन्टल मोटा धान किनिएको मुख्य शाखा कार्यालय राजापुरका प्रमुख धर्मराज पन्तले जनाए । मकवानपुर धानको मूल्य भने प्राथमिक खरिद समितिले तोकिसकेको छैन । खाद्यले धनगढी डिपोबाट ४० हजार क्विन्टल धान किन्ने लक्ष्य राखेको छ । तर खरिद प्रक्रिया सोमबारमंगलबारदेखि मात्रै हुने कार्यालय प्रमुख इन्जिला बस्नेतको भनाइ छ । केन्द्रबाट भर्खर पत्र आएको छ, धान खरिदका क्रममा गुणस्तर पनि हेर्नुपर्छ, उनले भनिन्, सम्भवतः सोमबार, मंगलबारदेखि किन्न थाल्छौं । खाद्यले धान किन्न ढिलाइ गरिदिँदा धेरैजसो किसानको धान व्यापारीले किनिसकेका छन् । किसानको धान व्यापारीले किनेपछि खाद्यले कमिसनमा व्यापारीसँग किन्ने गरेको खाद्यकै अधिकारीहरू बताउँछन् । किसानको पहुँचमा खाद्यको डिपो हुँदैन । डिपोमा काँटा राख्दा गाउँगाउँका किसान बेच्न आउन सक्दैनन्, खाद्यले किन्ने भनेको व्यापारीबाटै हो, खाद्यका एक कर्मचारीले भने, छिटो धान खरिद गर्दा गुणस्तरीय हुँदैन, थोरै चामल आउँछ । त्यही भएर पनि ढिलाइ गर्ने गरिएको हो ।धान किन्न खाद्य कम्पनीले आन्तरिक बजेटबाट ९८ करोड ९१ लाख र कृषि मन्त्रालयले ३३ करोड बजेट छुट्याएका छन् । कृषिले न्यूनतम समर्थन मूल्यमा धान किन्ने सहकारीलाई प्रतिक्विन्टल १ सय १२ रुपैयाँका दरले व्यवस्थापन खर्च उपलब्ध गराउन ३३ करोड छुट्याएको छ । तर सहकारीले पनि इच्छा देखाएको छैन । सहकारीमार्फत सूचना प्रकाशन गरेपछि प्रक्रिया बुझ्न धेरै सहकारी आए । तर व्यवस्थापन खर्च कम हुँदा आकर्षण देखिएन, सूचीकृत थोरै मात्र भए, कृषि मन्त्रालयका एक अधिकारीले भने, घाटा हुने देखेर गत वर्षभन्दा कम सहकारी इच्छुक छन् । सूचीकृत भएका सहकारीले पुसबाट किन्छन् ।"
देशविदेशमा जुम्लाका उत्पादन,"(जुम्ला)  जुम्ला घर अर्गानिक्स एन्ड सुपर फुड्स मार्फत गत वर्ष जुम्ली मार्सी, सिमी र कोदो गरी झन्डै ३० टन खाद्यान्न क्यानडा पठाइयो । कम्पनीका सञ्चालक राज शाहीले चितवन स्थायी घर भएका पूर्ण कँडेलसँग सहकार्य गरी जुम्ली उत्पादन क्यानडाका विभिन्न सहरमा पठाएका थिए । कँडेल लायम कर्पोरेसन क्यानडाका प्रमुख हुन् । कम्पनीले यस वर्ष १ टन सिमीको दाल र १ टन मासको दाल जापानका बजारमा पनि पठाएको छ । शाहीले १० किलो स्याउको चाना पनि जापान गइसकेको जानकारी दिए । उपहार र कोसेलीका रूपमा पहिले पनि जुम्लाको उत्पादन जापान र क्यानडामा पुगिरहेको छ । गत वर्ष अस्ट्रेलियामा झन्डै २५ टन मार्सी चामल र सिमी पनि निर्यात भएको कँडेलको भनाइ छ । जुम्लाघर अर्गानिक्सले कर्णालीमा उत्पादित स्याउ, सिमी, लसुन, दाल, ओखर, मार्सी चामल, कोदोको पिठो, जिम्बु, हर्बल टी, चिनो, कागुनो, टिमुरलगायत सामग्री विश्वका विभिन्न बजारमा पठाइरहेको छ । तातोपानी४ गिडीखोलाका ऋषिराम पाण्डे पनि गत भदौ १२ मा थाइल्यान्ड जाँदा झन्डै एक टन स्याउका चाना र खरायोको ऊनबाट बनेका एक सय टोपी लिएर गएका थिए । एसियन क्रेडिट युनियन फर्म२०२२ मा भाग लिन जाँदा आफूले थाइल्यान्डको बैंककमा जुम्लाका उत्पादन कोसेलीका रूपमा लगेको उनको भनाइ छ । सम्मेलनमा विभिन्न १६ देशका प्रतिनिधि भेला भएका थिए, स्याउको चानाको स्वाद सबैले लिए, उनले भने, केही साथीले अर्डरसमेत गरिसकेका छन्, कसरी पठाउने भनेर माध्यम खोजिरहेको छु । जुम्लाका हरेक उत्पादनको माग विदेशमा तीव्र भए पनि बर्सेनि उत्पादन घट्दै जानु र व्यावसायिक उत्पादन नहुनु विडम्बना भएको उनले बताए । जुम्ला घर अर्गानिक्सले अमेरिकामा दुई वर्षदेखि मार्सी चामल पठाइरहेको छ । गत वर्ष पनि ४० क्विन्टल जुम्ली मार्सी चामल अमेरिका पठाइएको शाहीले जनाए । माग उच्च छ तर आयातित खाद्यान्नका कारण किसानले खेतीपातीलाई महत्त्व दिइरहेका छैनन्, उनले भने, व्यावसायिक उत्पादन भए जुम्लाका उत्पादन सबै विदेशमा पठाएर पनि ठूलो रकम भित्र्याउन सकिन्छ । धेरै परिणाममा नभए पनि अस्ट्रेलिया, जर्मनी, बंगलादेश, बेलायतलगायत देशमा विभिन्न उत्पादन पठाइरहेको उनको भनाइ छ । मार्सी चामल, ओखर, सिमी, स्याउको चाना, चिनो र कागुनो ती देशहरूमा गइरहेको हो । खलंगास्थित चन्दननाथ सहकारीले पनि स्थानीय उत्पादन संकलन गरेर काठमाडौंसम्म पठाइरहेको छ । गत वर्ष हिमालयन बहुउद्देश्यीय सहकारीले करिब ३० टन स्याउ बंगलादेश पठाएको थियो । बाहिरबाट आउने खाद्यान्नका कारण रैथाने बाली उत्पादनमा गिरावट आइरहेको स्थानीय किसान जीवनबहादुर बुढाले बताए । रैथाने बालीमा रोग किराको प्रकोप पनि धेरै छ, उत्पादन पनि सोचेअनुसार हुँदैन, उनले भने, त्यसैले उन्नत जातका बालीहरू लगाउनुपर्ने बाध्यता छ । जुम्लामा २ हजार ८ सय ५० हेक्टरमा मार्सी धान लगाइन्छ भने उत्पादन बर्सेनि ६ हजार १ सय २७ टन हुने गरेको छ । त्यस्तै यो वर्ष चिनो ६५, कागुनो १५, सिमी ४ सय ७१ टन उत्पादन भएको जिल्ला कृषि विकास कार्यालयले जनाएको छ । जुम्लाको ३४ हजार ४ सय ८६ हेक्टर क्षेत्रफलमा कृषि खेती हुन्छ । जुम्लाको उत्पादनले अर्गानिक प्रमाणीकरण नपाउँदा विदेशी बजारमा सहजै लैजान समस्या भएको कार्यालयका प्रमुख गणेश अधिकारीले बताए । अहिलेसम्म यहाँका उत्पादन क्यानडा, अस्ट्रेलिया र जापानमा ठूलो परिणाममा गइरहेका छन्, उनले भने, अरु देशमा पठाउन पनि संघीय सरकारले पहल गर्न आवश्यक छ । कार्यालयले काठमाडौंसम्म पठाउन मात्र सिफारिस दिन्छ । विदेश लैजानका लागि कृषि मन्त्रालय र क्वारेन्टाइनको सिफारिस चाहिने उनले जानकारी दिए ।"
मध्यमर्स्याङ्दीको उत्पादन घट्यो,लमजुङ (कास) देशकै ठूलोमध्येको एक मध्यमर्स्याङ्दी जलविद्युत् केन्द्रबाट बिजुली उत्पादन घट्न थालेको छ । ७० मेगावाटको यो आयोजनाबाट औसत ६० मेगावाट बिजुली उत्पादन भइरहेको छ । एक सातादेखि उत्पादन घट्दै गएको केन्द्रले जनाएको छ । मर्स्याङ्दीमा पानीको बहाव कम हुन थालेपछि आयोजनाले पूर्ण क्षमतामा लोड दिन नसकेको हो । हिउँ पग्लिएर बग्ने भएकाले मौसम चिसिएसँगै हिउँ पग्लिन कम हुँदा पानीको बहाव पनि कम भएको हो । बेंसीसहर नगरपालिका१ उदीपुर चिप्लेटीमा बाँध बाँधेर सुन्दरबजार नगरपालिका९ सिउँडीबारमा मध्यमर्स्याङ्दीले विद्युत्गृह निर्माण गरी उत्पादन गरिरहेको छ । नदीमा पानीको बहाव कम हुँदै गएपछि उत्पादन क्रमशः घट्दै गएको केन्द्र प्रमुख पवन बस्नेतले बताए । यो क्रम माघफागुनसम्म चल्छ । त्यसपछि उत्पादन विस्तारै बढ्दै जाने उनको भनाइ छ । आयोजनामा ३५ मेगावाटका २ वटा टर्बाइन छन् । अहिले औसतमा ६० मेगावाट छ । रातिको ५६ घण्टा एउटा टर्बाइन मात्रै सञ्चालन हुन्छ । एउटा मात्रै टर्बाइन सञ्चालन हुँदा ३५ देखि ३६ मेगावाटसम्म विद्युत् उत्पादन हुन्छ । भारप्रेषण केन्द्रले उसको आवश्यकताअनुसार लोड तलमाथि गर्ने उनले बताए । माघमा २२ हजार मेगावाट आवर र फागुनमा २१ हजार मेगावाट आवरमा विद्युत् उत्पादनको प्रक्षेपण गरिएको छ । कात्तिकमा ४० हजार मेगावाट आवरमा विद्युत् उत्पादन भएको उनले जनाए । मंसिरमा ३६ हजार मेगावाट आवर प्रक्षेपण गरिएको बस्नेतले बताए । आयोजनलाई यस वर्ष बृहत् मर्मत गरिने भएको छ । यसमा ओभरहेलिङको काम हुनेछ । सिभिलतर्फ ड्यामसाइटका साथै पावरहाउसभित्रको टर्बाइनलगायत मर्मत गरिनेछ ।
सांसदको अवैध पार्टी प्यालेस जोगाउन प्रहरी सक्रिय,"काठमाडौं (कास) सांसदको अवैध पार्टी प्यालेस जोगाउन प्रहरी नै खुलेर लागेको छ । लैनचौरस्थित स्काउटको जग्गामा सञ्चालित लैनचौर ब्यांक्वेटमा आएका व्यक्तिको गाडी बाहिर निकाल्न प्रहरीले शुक्रबार स्काउट गेटको ताला नै तोडेको छ । यो ब्यांक्वेट संखुवासभाबाट प्रतिनिधिसभा सदस्य कांग्रेसका दीपक खड्काको हो ।स्काउट र खड्का ल्यान्ड डेभलपमेन्ट प्रालिबीच ३ रोपनी जग्गा १० वर्षका लागि प्रयोग गर्न दिने सम्झौता ०६५ मा भएको थियो । उच्च अदालत पाटनले गत असार १३ मा सम्झौता खारेज गरिदिएको थियो । तर, त्यसयता पनि ब्यांक्वेट अवैध सञ्चालनमा छ । खड्काले पार्टी प्यालेसबाहेक ७ रोपनी जग्गा जबर्जस्ती पार्किङका लागि प्रयोग गर्दै आएको स्काउटले जनाएको छ । पार्टी प्यालेस छिर्न खड्काले छुट्टै गेट बनाएका छन् । शुक्रबार पार्टी प्यालेसमा विवाह कार्यक्रम थियो । स्काउटको गेट बन्द भएपछि पार्टी प्यालेसमा आउने व्यक्तिले सवारीसाधन बाहिर निकाल्न असहज भएको भन्दै सांसद खड्कालाई लिखित दबाब दिएपछि उनकै सक्रियतामा महानगरीय प्रहरी वृत्त सोह्रखुट्टेको टोलीले स्काउटको गेटको ताला तोडेको हो । गेटनजिकै स्काउटको ११ देखि १६ वर्षसम्मको पेट्रोल लिडर तालिम क्याम्प चलिरहेको छ । जहाँ १३ वटा विद्यालयका बालबालिका सहभागी छन् । सोह्रखुट्टे वृत्तका प्रहरी नायब उपरीक्षक गणेश बमले पार्टी प्यालेसले गेट खुलाइपाऊँ भन्दै निवेदन दिएकाले ताला फुटाएको बताए । ब्यांक्वेट र स्काउटबीचको विवाद पहिलादेखिकै हो । विगतमा खुला भएको गेट बन्द भएको भन्दै निवेदन आएपछि हामीले खुलाएका हौं, उनले भने, अदालतको आदेशमा के छ, त्यो त हामीलाई थाहा छैन । जिल्ला अदालत काठमाडौंका न्यायाधीश मेदिनीप्रसाद पौडेलले स्काउट र खड्काबीच भवन भाडामा लिनेसम्बन्धी ०६२ पुस ४ मा भएको करार सम्झौताबाहेक त्यसपछि भएको सम्झौतालाई वैधता दिने फैसला ०७६ असार १८ मा गरेका थिए । उच्च अदालत ललितपुरले भने जिल्ला अदालतले गरेको आदेश नमिलेको भन्दै गत असार १३ मा बदर गरिदिएको थियो । गृह मन्त्रालयले खुला (सुरक्षित) क्षेत्रका रूपमा छुट्याएको स्काउट परिसरको जग्गा व्यापारीलाई न्यून रकम लिने गरी वर्षौंसम्म भाडामा लगाइएको हो । सांसद खड्काले स्काउटको हकभोग रहेको दुईवटा भवनमध्ये ३६ कवलको भवन ०७३ चैत १८ मा र १२ कवलको भवन ०७४ फागुन २० मा सम्झौता गरी १० वर्षका लागि भाडामा लिएका थिए । खाली ७ रोपनीमा भाडासमेत नतिरी पार्किङ सञ्चालन गरेको स्काउटले जनाएको छ । पार्किङ गरेबापत सर्वसाधारणले भने शुल्क तिर्नुपर्छ । स्काउटले अवधि सकिएको भन्दै ३ रोपनी जग्गामा रहेको पार्टी प्यालेस खाली गराउन भन्दै ०७५ फागुनमा पत्रसमेत दिएको थियो ।"
टाइब्रेकरमा क्रोएसियाको भाग्य,"(दोहा)  ब्राजिलले सन् २००२ को फाइनलमा जर्मनीलाई २० ले पराजित गर्दै कीर्तिमान पाचौंपल्ट विश्वकपको उपाधि जितेपछि नकआउट चरणमा युरोपेली टिमलाई हराउन सकेको छैन । यसले कतारमा पनि निरन्तरता पायो । यसपालि ब्राजिललाई क्वाटरफाइनलमा सिकार बनाउने टिम रह्यो क्रोएसिया । चार वर्षअघिको उपविजेता क्रोएसियाले उपाधिको मुख्य दाबेदार मानिएको ब्राजिललाई एजुकेसन सिटी स्टेडियममा शुक्रबार निर्धारित समयमा गोलरहित रोकेको थियो । ३० मिनेटको अतिरिक्त समय ११ मा टुंगिएपछि क्रोएसिया टाइब्रेकरमा ४२ ले ब्राजिलको चुनौती समाप्त पार्दै विश्वकप २०२२ को सेमिफाइनल पुग्ने पहिलो टिम बनेको हो ।क्रोएसियाको जितमा घरेलु क्लब डिनामो जाग्रेबका २७ वर्षीय गोलकिपर डोमिनिक लिभाकोभिचले फेरि एकपल्ट उत्कृष्ट प्रदर्शन गरे । अन्तिम १६ मा जापानविरुद्ध टाइब्रेकरमा हात पारेको जितमा दुई पेनाल्टी रोकेका उनले दोस्रो हाफ र अतिरिक्त समयमा नेयमर, रिचार्लिसन, कासेमिरोका शृंखलाबद्ध आक्रामण पालैपालो निस्तेज पारेका थिए । उनले पेनाल्टी सुटआउटमा ब्राजिलको पहिलो प्रहारमै आएका रियल म्याड्रिडका २१ वर्षीय फरवार्ड रोड्रिगोले प्रहार गरेको बल बायातर्फ डाइभ गर्दै रोकेर क्रोएसियाको जितको आधार तय गरिदिए ।क्रोएसियाका चारै खेलाडी निकोला भ्लासिच, लोभ्रो माजेर, लुका मोड्रिच र मिस्लाभ ओर्सिचको प्रहार सटिक रह्यो । त्यसैले ब्राजिलको चौथो प्रहारमा आएका मारक्विन्होजले हानेको बल पोलमा लागेर फर्किएपछि टाइब्रेकरमा ४२ को जित रच्दै क्रोएसिया तेस्रोपल्ट विश्वकपको अन्तिम चारमा प्रवेश गर्यो । सन् २०१८ को फाइनलमा फ्रान्ससँग ४२ ले हारेको क्रोएसिया १९९८ मा पनि सेमिफाइनल पुगेको थियो । क्रोएसियाले जतिपल्ट समूह चरण पार गरेको छ, त्यति नै पल्ट विश्वकपको सेमिफाइनल यात्रा गरेको छ ।रोनाल्डो, रिभाल्डो, काफु, रोबर्टो कार्लोस, रोनाल्डिन्होको उत्कृष्ट प्रदर्शनमा दुई दशकअघि विश्वकप विजेता भएपछि ब्राजिलको भने आफैंले आयोजना गरेको संस्करण (२०१४) बाहेक सबैमा क्वटरफाइनलबाटै बाहिरिने क्रम रोकिएन । उसले सन् २००६, २०१०, २०१८ हँॅदै २०२२ मा आएर पनि अन्तिम आठमा हार बेहोरेको हो । युगोस्लाभियाबाट टुक्रिएर स्वतन्त्र राज्यको रूपमा स्थापित क्रोएसियाविरुद्ध ब्राजिलले विश्वकपमा पहिलो हार बेहोरेको हो । यसअघिका दुई खेल ब्राजिलले जितेको थियो ।आठ वर्षअघि समूह चरणमा ब्राजिलले क्रोएसियालाई ३१ ले पराजित गर्दा नेयमरले दुई गोल गरेका थिए । कतारमा पनि नेयमरकै उत्कृष्ट गोलमा ब्राजिल सेमिफाइनल नजिक पुगेको थियो । उनले लुकास पाक्वेएटाले दिएको बलमा राम्रो मुभ बनाउँदै गोलकिपर लिभाकोभिचलाई छक्याएर आकर्षक गोल गरी अतिरिक्त समयको पहिलो हाफको इन्ज्युरी समयमा ब्राजिललाई १को अग्रता दिलाएका थिए । यससँगै नेमयरले ब्राजिलका लागि सबैभन्दा बढी गोल गरेका पेलेको ७७ गोलको कीर्तिमान पनि बराबरी गरे ।खेल सकिन १५ मिनेट बाँकी थियो, जसमा क्रोएसियालाई रोक्न सके ब्राजिल सेमिफाइनल पुग्न सक्थ्यो । तर, नेयमरले दिलाएको अग्रता धेरैबेर टिकेन । ओर्सिचको पासमा ब्रुनो पेट्कोभिचले पेनाल्टी क्षेत्रको ठीकभित्रबाट प्रहार गरेको बल ब्राजिली डिफेन्डरमा डिफ्लेक्ट हँॅदै जाली चुम्न पुगेपछि क्रोएसियाले ११७ औं मिनेटमा ११ को बराबरी गर्यो । त्यसमा गोलकिपर एलिसन बेकरको केही सीप चलेन । अतिरिक्त समयको अन्तिम क्षणमा कासेमिरोले प्रहार गरेको बल लिभाकोभिचले नरोकेको भए खेलको कथा फरक हुनसक्थ्यो । पेनाल्टी शुटआउटमा कासेमिरो र पेड्रोले मात्रै गोल गर्न सके ।क्रोएसिया केही हदसम्म टाइब्रेकरमा भाग्यमानी टिम हो । उसले २०१८ मा पनि अन्तिम १६ मा डेनमार्क, क्वाटरफाइनलमा आयोजक रुसलाई टाइब्रेकरमा पराजित गरेको थियो भने सेमिफाइनलमा इंग्ल्यान्डलाई अतिरिक्त समयमा २१ ले हराएर पहिलोपल्ट फाइनलमा स्थान बनाएको थियो । क्रोएसियाले मुख्य प्रतियोगितामा पछिल्ला नौमध्ये आठ खेल अतिरिक्त समयसम्म खेलेको हो । उसले कतार संस्करणमा फाइनल प्रवेशका लागि अर्जेन्टिना वा नेदरल्यान्ड्सविरद्ध प्रतिस्पर्धा गर्नेछ ।"
एमबाप्पेविरुद्ध जोसिलो इंग्ल्यान्ड,"इतिहासतिर लम्कँदै मोरक्कोपोर्चुगलमाथि शनिबार हुने खेलमा विजय हात पारेमा मोरक्को विश्वकपको सेमिफाइनलमा पुग्ने पहिलो अफ्रिकी राष्ट्र बन्ने छ । तर, पोर्चुगलले स्विट्जरल्यान्डविरुद्ध पछिल्लो खेलमा ६ गोल गरेको मोरक्कोले बिर्सनुहुन्न । बेल्जियम र क्यानाडामाथि विजय हात पार्दै समूह एफ को विजेता बनेको वालिद रेग्रागुइको मोरक्कोले अन्तिम १६ को प्रतिस्पर्धामा स्पेनलाई पेनाल्टी शुटआउटबाट घर फर्काएको थियो । अगस्टमा भाहिद हलिहोड्जिचलाई बर्खास्त गरेपछि रेग्रागुइको प्रशिक्षणमा मोरक्को ७ खेलमा अपराजित छ । त्यसक्रममा टोलीले १ गोलमात्र खर्चेको छ, त्यो पनि क्यानडासँग आत्मघाती गोल थियो । क्यामरुन (१९९०), सेनेगल (२००२), घाना (२०१०) पछि क्वाटरफाइनल पुग्ने पहिलो अफ्रिकी टोली हो । अरबको यस टोलीले कतारमा भएका खेलहरूमा ठूलो समर्थन पाएको थियो । पोर्चुगलविरुद्ध अल थुमामा रंगशालामा हुने खेलमा पनि यही समर्थन पाउने अपेक्षा गरिएको छ ।स्पेनले मोरक्कोविरुद्ध खासै अवसरको सिर्जना गर्न सकेको थिएन । तर पोर्चुगलले स्विट्जरल्यान्डविरुद्ध आफ्नो आक्रामक शैली देखाइसकेको छ । क्रिस्टियानो रोनाल्डोलाई बेन्चमा राखेको खेलमा पोर्चुगलले स्विस टोलीविरुद्ध ६१ को विजय हात पार्दा गोन्कालो रामोसले ह्याट्रिक गरेका थिए । पोर्चुगल सन् २००६ पछि पहिलो पटक विश्वकप क्वाटरफाइनल खेलिरहेको छ । इंग्ल्यान्डले पेनाल्टी शुटआउटमा पराजित गरेको टोली सेमिफाइनल पुग्ने भिडन्तमा फ्रान्ससँग पराजित भएको थियो ।"
भुवनलाई काठमाडौं ओपन,"(काठमाडौ)  भुवन नगरकोटीले सूर्य नेपाल काठमाडौं ओपन गल्फ प्रतियोगिता जितेका छन् । पूर्व नम्बर एक गल्फर भुवनले दिनेश प्रजापतिलाई ९ स्ट्रोकको फराकिलो अन्तरमा हराउँदै च्याम्पियन बनेका हुन् । दोस्रो दिनको समाप्तीमा १ स्ट्रोकले पछाडि परेका भुवनले तेस्रो दिनमा ९ शटको अग्रता बनाएपछि नै उपाधि जित्ने निश्चित जस्तो भइसकेको थियो । सूर्य नेपाल गल्फ टुर २०२२२३ सिजनको पहिलो प्रतियोगितामा भुवनले शुक्रबार ४ अन्डर ६४ को स्कोरसहित कुल १४ अन्डर २ सय ५८ गर्दै उपाधि जिते । उनले १ लाख १६ हजार रुपैयाँ प्राप्त गरे । भुवनको यो खेल करियरको दसौं उपाधि हो । १४ अन्डर रोयल नेपाल गल्फ क्लबमा कीर्तिमान पनि हो । ६ अन्डर ६२ को कार्ड बनाउन सफल दिनेश प्रजापति ५ अन्डर २ सय ६७ सहित दोस्रो भए । उनले ७८ हजार प्राप्त गरे । इभन पार ६८ स्कोर जोडेका शुक्रबहादुर राईले समग्रमा १ अन्डर २ सय ७१ स्कोरसहित तेस्रो स्थानमा चित्त बुझाए । पहिलो दुई दिन अग्रता बनाएका रवि खड्काले ४ ओभर ७२ स्कोरमा खेल टुंग्याएर कुल ३ ओभर २ सय ७५ स्कोसहित चौथो स्थान प्राप्त गरे । तेस्रो र चौथो भएका शुक्र र रविले क्रमशः ६३ हजार र ५० हजार प्राप्त गरे । समग्रमा ५ ओभर २ सय ७७ सहित रमेश अधिकारी पाँचौं, ६ ओभर २ सय ७८ मा कृष्णमान राजबाहक छैटौं र ७ ओभर २ सय ७९ को स्कोरमा सूर्यप्रसाद शर्मा सातौं भए । अन्तिम दिन रमेशले १ ओभर ६९, कृष्णमानले ५ ओभर ७३ र सूर्यले ३ ओभर ७१ स्कोर बनाए । अन्तिम १८ होलको सुरुआत गर्दा भुवनसँग ९ स्ट्रोकको अग्रता थियो । दबाबविना सहजै अन्तिम दिनको खेल ४ अन्डर ६४ मा सकाउने क्रममा फ्रन्टनाइन १ अन्डर ३३ मा पूरा गरे । दोस्रो होलमा बोगी प्रहार गरे पनि तेस्रो र पाँचौं होलमा एकएक सट बचाए । यसपछि ११, १३ र १४ औं होलमा बर्डी प्रहार गर्दै ब्याकनाइन ३ अन्डर ३३ मा पूरा गरे । सहजै भुवनले उपाधि जित्दा दोस्रो स्थानका लागि शुक्र र दिनेशको प्रतिस्पर्धा चल्यो । अन्तिम दिनको खेल सुरु गर्दा शुक्र २ स्ट्रोकले अगाडि थिए । तर शुक्रलाई ४ स्ट्रोकले माथ दिँदै दिनेश दोस्रो भए । दिनेशले ६ अन्डरको सानदार नतिजा निकाल्ने क्रममा फ्रन्टनाइन २ अन्डर ३२ मा सकाए । दोस्रो, तेस्रो र छैटौं होलमा बर्डी प्रहार गर्दा नवौं होलमा एक शट गुमाए । यसपछि १०, ११, १३ र १४औं होलमा बर्डीको सफलता प्राप्त गर्दै ब्याकनाइन ४ अन्डर ३० मा पुरा गरे । प्रोफेसनल गल्फ टुर अफ इन्डिया (पिजिटिआई) खेलिरहेका शुक्रले अपेक्षाअनुरुप खेल्न सकेनन् । अन्तिम दिन इभनपार ६८ खेले । उनले आठौं होलको बर्डीले फ्रन्टनाइन १अन्डर ३३ मा सके । यसपछि ११, १३ र १६ औं होलमा एकएक सट बचाए । तर १५ र १७ औं होलमा बोगी र १८ औं होलको डबल बोगीले ब्याकनाइन १ ओभर ३५ मा पूरा गरे । एमेच्योरतर्फको उपाधि अजित बिकेले जिते । उनले ६ ओभर ७४ सहित कुल १७ ओभर २८९ स्कोर जोडे । समग्रमा ३ सय ११ स्कोरसहित सुरेश तामाङ दोस्रो भए । नेपाल प्रोफेसनल गल्फर्स एसोसिएसन (एनपीजीए) को आयोजना र सूर्य नेपाल प्रालिको प्रायोजनमा जारी सिजनको पहिलो प्रतियोगितामा ३१ प्रोफेसनल र ५ एमेच्योर खेलाडीले प्रतिस्पर्धा गरेका थिए । विजयी खेलाडीलाई सूर्य नेपालका मार्केटिङ म्यानेजर केशव प्रधान र एनपीजीएका अध्यक्ष रवीन्द्रमान श्रेष्ठले पुरस्कार वितरण गरे ।"
सिर्जनालाई स्वर्ण,काठमाडौं (कास) नेपालकी पारा तेक्वान्दो खेलाडी सिर्जना घिसिङले विश्व पारा तेक्वान्दो ग्रान्ड प्रिक्समा ऐतिहासिक स्वर्ण पदक जितेकी छन् ।उनले त्यसअघि सेमिफाइनलमा विश्व वरीयताको तेस्रो नम्बरकी ब्राजिलकी क्रिस्टियन ब्रा नासिमेन्टोलाई १५१३ ले र पहिलो चरणमा मेक्सिकोकी दोस्रो वरीयताकी जेसिका क्विजानोलाई ८७ ले हराएर फाइनल याता तय गरेकी हुन् । प्रतियोगितामा सहभागी अर्की पारा ओलम्पियन पलेशा गोर्बधन भने इरानकी रोजा इब्राहिमीसँग ८२ अंकले पराजित भइन् । नेपाली तेक्वान्दो खेलाडी ग्रान्ड प्रिक्समा पहिलोपल्ट सहभागिता जनाएकी हुन् । पहिलो सहभागितामै नेपाली खेलाडीले स्वर्ण जितेका छन् । सिजनाले स्वर्ण जित्दै १०० अंक प्राप्त गरिन् । कुल ११२ अंक भएकाले १४ औं वरीयताबाट उनी सातौं वरीयतामा उक्लेकी छन् । डब्लूटी पारा तेक्वान्दोका डाइरेक्टर ओलोफ हसनले स्वर्ण जितेकामा सिर्जनालाई बधाई दिएका थिए । सिर्जनाले यसअघि युथ एसियन गेम्समा रजत र डल्लूटी प्रेसिटेन्ट कपमा रजत पदक जितेकी थिइन् । उनका प्रशिक्षक कविराज नेगी लामाले सिर्जनाको सफलता नेपाली पारा तेक्वान्दोका लागि ऐतिहासिक क्षण भएको बताए ।
नवितासहित चार खेलाडी छनोट,"काठमाडौं (कास) नेपालका नविता श्रेष्ठ, संयोग कपाली, रुबिन महर्जन, विनेश खनियाँले एसियन टेबलटेनिस च्याम्पियनसिप छनोट खेल्न पाउने भएका छन् । लैनचौरस्थित राष्ट्रिय टेबलटेनिस प्रशिक्षण केन्द्रमा भइरहेको साउथ एसियन रिजनल च्याम्पियनसिप २०२२ को शीर्षस्थानमा रहँदै नेपालका चार खेलाडीले छनोटमा स्थान बनाएका हुन् । महिलातर्फ शुक्रबार समूह एच मा नविताले बंगलादेशकी कोइ साइ मार्मालाई ३१ को सेटमा हराइन् । उनले ११९, ११६, ४११, ११७ ले सेट जितेकी हुन् ।नविता एसियन च्याम्पियनसिपमा छनोट हुने एक्लो महिला खेलाडी भइन् । एसियन च्याम्पियनसिप छनोटमा सफल भए उनले विश्व च्याम्पियनसिप खेल्न पाउनेछिन् । आफ्नो समूहमा नविता २ खेलबाट ४ अंक जोड्दै शीर्षस्थानमा रहिन् । उनले पहिलो खेलमा श्रीलंकाकी तमादी काभिध्यालाई सोझो सेटमा हराएकी थिइन् । संयोगले लगातार दोस्रो जित निकाल्ने क्रममा माल्दिभ्सका मुसा मुन्सिफ अहमदलाई ३१ को सेटमा हराए । समूह डी मा यसअघि उनले बंगलादेशका मोहम्मद नाफिज इकवाललाई सोझो सेटमा पराजित गरेका थिए । रुविनले दोस्रो खेलमा पाकिस्तानका मोहम्मद साह खानलाई ३१ को सेटमा पराजित गरे । समूह सी मा रुबिनले श्रीलंकाका भुवनेका निर्मल बान्दारालाई सोझो सेटमा हराएका थिए । समूह एफ बाट विनेश छनोट भएका हुन् । शीर्षस्थानमा रहेका विनेशले बंगलादेशका फहाद ख्वाजा र रामहिमलियनलाई हराएका थिए । शिवसुन्दर गोथेले बंगलादेशका रिवन खानलाई पराजित गर्दै छनोट हुने सम्भावना कायम राखेका छन् । समूह ए मा शिवको २ अंक छ । समूह ई मा रहेका प्रदीप रोका श्रीलंकाका प्रसाद जयशंका डी सिल्भासँग पराजित भएका थिए । महिलातर्फ समूह ए बाट मनिका बत्रा, समूह बी बाट श्रीजा अकुला, समूह सी बाट रीथ रिस्या टेनिसन, समूह डी बाट अर्चना गिरिश कमाथ, समूह ई बाट दिया पाराङ चित्तल, समूह एफ बाट विमन्दी संदिसा स्वा छनोट भए । उनीहरू सबै भारतीय हुन् । समूह एच बाट माल्दिभ्सकी फातिमथ धिमा अली छनोट भइन् । आठ खेलाडी छनोट भइसक्दा बाँकी आठ खेलाडीको छनोट हुन बाँकी छ । वरीयता ९ देखि १६ सम्मको बाँकी छनोट खेल शनिबार हुनेछन् । यस वरीयतामा नेपालका खेलाडी स्थान बनाउन असफल भएसँगै एसियन च्याम्पियनसिप छनोट खेल्ने सम्भावना लगभग सकिएको छ । नेपालबाट एलिना महर्जन, इभाना थापा, रविना महर्जन, सिक्का सुवाल श्रेष्ठले १७ देखि २४ वरीयतासम्म प्रतिस्पर्धा गर्नेछन् । एसियन च्याम्पियनसिप छनोटमा यस प्रतियोगिताबाट महिला र पुरुष समान १६ खेलाडी छनोट हुनेछन् । नेपालबाट भने ५५ खेलाडी छनोटमा प्रतिस्पर्धी छन् ।"
प्रज्वललाई विश्व शारीरिक सुगठनमा कांस्य,"काठमाडौं (कास) थाइल्यान्डको फुकेटमा भइरहेको तेह्रौं विश्व शारीरिक सुगठन तथा फिजिक स्पोर्ट्स च्याम्पियनसिपमा नेपालका प्रज्वलमान शाक्यले कांस्य पदक जितेका छन् । थाइल्यान्ड शारीरिक सुगठन तथा फिजिक स्पोर्ट्स संघको आयोजना भएको च्याम्पियनसिपको पुरुष ६५ केजी तौल समूहमा प्रज्वल तेस्रो हुँदै कांस्य जित्न सफल भए । टिम व्यवस्थापक दिनेश राजभण्डारीका अनुसार ९ प्रतिस्पर्धीबाट प्रिजजिङ राउन्ड पार गर्दै दुई भारतीय, एक थाई र बहराइनका खेलाडीसँगै उनी फाइनलका लागि छानिएका थिए । प्रज्वल एक भारत र थाई खेलाडीलाई पछि पार्दै तेस्रो भए । बहराइनका अब्बास माकी अली विजेता र भारतका योगेश निकाम दोस्रो भएका थिए ।४४ राष्ट्रको सहभागिता रहेको च्याम्पियनसिपमा महिला मोडल फिजिक्समा श्वेता कपालीले शनिबार प्रतिस्पर्धा गर्नेछन् । संघका अध्यक्ष राजेशबाबु श्रेष्ठको नेतृत्वमा थाइल्यान्ड गएको टोलीमा प्रशिक्षकमा विश्व शारीरिक सुगठनका रजत पदक विजेता रुजेश शाही र अफिसियलमा संघका उपाध्यक्ष राजेश उपाध्याय छन् । निर्णायकको भूमिकामा दिनेश श्रेष्ठ छन् ।"
चेनहुई र पटेल जोडी विजेता,"पोखरा (कास) ताइपेइका चेन हुई होर अमेरिकाका हानु पटेलको जोडीले पोखरामा जारी आईटीएफ जुनियर सर्किट२ टेनिस प्रतियोगिताअन्तर्गत मेन्स डबल्समा पहिलो भएको छ । शुक्रबार पोखरा रंगशालामा सम्पन्न फाइनलमा उनीहरूले ताइपेइका के हाउ हङ र काई एनयाङको जोडीलाई ६४, १६, १०५ ले पराजित गर्यो ।नेपाल टेनिस संघको सहयोग तथा कास्की जिल्ला टेनिस संघले आयोजना गरेको स्पर्धाको महिला डबल्सतर्फ भारतका दुर्गान्सी कुमार र काइरा सिद्धार्थ चेत्नानीको जोडी पहिलो स्थान भयो । उनीहरूले फाइनलमा नेपालकी रायना शाह र भारतका स्निग्दा कान्तको जोडीलाई ६२, ६० ले हरायो ।"
'खेल मिलोमतो को उपक्रम,"सिएरा लियोन विश्व फुटबलमा खासै नाम चलेको देश होइन । तर, विश्वकप सुरु हुनु ठीकअघि संसारमै त्यहाँको फुटबलबारे समाचार बन्यो । भएको के थियो भने त्यहाँको माथिल्लो डिभिजनका दुई खेलमा १ सय ८७ गोल भए । त्यस्तो पनि हुन सक्छ र ? तर, भयो । त्यसैले समाचार बन्यो । सिएरा लियोनको फुटबलका लागि त्यो लज्जाको समाचार थियो । त्यहाँको पहिलो डिभिजनमा बढुवाको समीकरणबीच दुई खेल एकै समय भएका रहेछन् । एउटा खेलमा गल्फ एफसी र कोक्विमा लेबनन तथा अर्कोमा कहुनला रेन्जर्स र लुमबेबु युनाइटेड भिडिरहेका थिए । बढुवा हुने दाउमा थिए, गल्फ र कहुनला । दुवैको अंक बराबरी थियो । दुईमध्ये को अघि हुने भन्ने निर्णय गोलअन्तरले हुन लागेको थियो । पहिलो हाफमा गल्फ ७१ ले अगाडि थियो भने कहुनला २० ले । खेल समाप्त हुँदा गल्फ ९११ ले विजयी रह्यो । कहुनला पनि के कम र ? उसको जित अन्तर थियो, ९५० । पछि समाचार आयो, यी चारै टिममाथि कारबाही सुरु भएको छ, खेल मिलोमतो को आरोपमा । एउटा प्रश्न यहाँनिर स्वाभाविक छ, फुटबलमा अहिलेसम्म सबैभन्दा बढी गोल भएको खेल के कस्तो थियो ? गिनिस बुक अफ वर्ल्ड रेकर्डलाई नै आधार मान्ने हो भने सन् २००२ मा माडागास्करमा भएको एक खेलमा एस एडेमाले सोल इमयरनेलाई १४९० ले हराएको थियो । कुरा त्यत्तिकैमा सकिन्न, यी सबै आत्मघाती गोल थिए, विश्वासै गर्न नसकिने तरिकाले भएका । रेफ्रीको निर्णयको विरोध गर्न सोल इमयरनेका खेलाडीले आफ्नै पोस्टमा एकपछि अर्को गोल गरे । नेपाली फुटबलको इतिहासमै एकै खेलमा सय गोल भएको पाइन्छ । केही होइन, ५० वर्षअघि सहिद स्मारक लिग ए डिभिजनका लागि भएको एक खेलमा आरसीटीले अन्नपूर्णलाई १०११ ले हराएको थियो । अहिलेसम्म पनि यो खेलको चर्चा दोहोर्याएर नेपाली फुटबलका हुने गर्छ । अब त यो खेलको नतिजा पनि किंवदन्तीजस्तै भइसकेको छ । खोज्नु मात्रै पर्छ, विश्व फुटबलमा खेल मिलोमतो का अनेक घटना पाइन्छन् । भनिन्छ, जबसम्म फुटबल खेलिन्छ, खेल मिलोमतो कुनै न कुनै रूपमा भइरहनेछ । भलै यो रोक्न हजार उपाय र नियम बनाइएका हुन्छन् । तर, जतिबेला खेल मिलोमतो हुन्छ, त्यतिबेला केही मर्छ भने त्यो फुटबलै हो । फुटबलको नतिजा पहिले नै तय गर्न सकिने पटकथा होइन, तर जब खेलअघि नै त्यसलाई लेख्ने प्रयास हुन्छ, त्यो सर्वथा अस्वीकार्य हुन्छ । फेरि जतिबेला विश्वकप फुटबल सुरु हुन्छ, खेल मिलोमतो बारे कुरा उठ्छ नै । फिफा यसप्रकारका तय नतिजा रोक्न असाध्यै चनाखो हुन्छ । सम्भवतः अहिलेको समय विश्वकप जत्तिको खेलमा खेल मिलोमतो गर्नु सम्भव छैन । तर, कतार विश्वकपकै ठीक अघि हल्ला चलेको थियो कतार आफैंले खेल मिलोमतो गर्दै छ । इक्वडेरविरुद्धको खेलको नतिजा कतारको पक्षमा सुम्पिन लाखौं डलर खर्च गर्न तयार छ भन्ने गाइँगुइँ चलेको थियो, तर मैदानी खेलमा त्यस्तो भएन नै । र, ती हल्लै मात्रै साबित भए । तर, विश्वकपमै खेल मिलोमतो भएको ठ्याक्कै खास घटना नभएको पनि होइन । तर, यो तैं चुप मै चुप जस्तो खेल नतिजा थियो । घटना सन् १९८२ मा स्पनेमा भएको विश्वकपको हो । त्यसमा जुन खेलको नतिजा तयजस्तै भएको थियो, त्यसलाई त्यस प्रतियोगिताकै कलंक मानिन्छ । यसलाई भन्ने गरिन्छ, गिजोनको अपमान । यो खेल गिजोनमा भएको थियो । त्यसमा पश्चिम जर्मनीले अस्ट्रियालाई १० ले हराएको थियो । त्यो गोल खेलको सुरुआती १० मिनेटमा भएको थियो । त्यो एक गोलपछि दुवै टिमले खेल यसरी खेले कि मानौं, खेलाडीमा ज्यानै थिएन । यो नतिजापछि पश्चिम जर्मनी र अस्ट्रिया दुवै नकआउट चरणमा पुगे, त्यतिबेला समीकरण यस्तै बनेको थियो । यो नतिजाका कारण अल्जेरिया भने प्रतियोतिगाबाट बाहिरियो । पश्चिम जर्मनी, अस्ट्रिया र अल्जेरिया सबै समान चार अंकमा रहे । शीर्ष दुई टिम गोलअन्तरले मात्रै अगाडि रहे । त्यस अगाडि अल्जेरियाले पश्चिम जर्मनीमाथि प्रख्यात जित निकालेको थियो । पछि यो खेललाई लिएर फिफाले अनुसन्धान पनि गरेको थियो, कारबाही कसैलाई गर्न सकेन । खेललगत्तै जर्मन खेलाडी आफ्नो होटल पुग्दा केही समर्थकले तिनीहरूमाथि अण्डा फ्यालेर विरोध गरेका थिए । जर्मनीमा खेलको प्रत्यक्ष प्रसारण भइरहँदा कमेन्टेटरले दर्शकलाई यो खेल छाडेर अन्य कुनै कार्यक्रम हेर्नुसम्म भनेका थिए । पछि यही पश्चिम जर्मनी फाइनल पनि पुग्यो, तर इटालीसँग पराजित भयो । त्यही बेलादेखि हो, लिग चरणका अन्तिम दुई खेल एकै समय गर्नुपर्ने नियम आएको । ठ्याक्कै खेल मिलोमतो भएकै हो भनेर किटान गर्न सकिने केही उदाहरण पनि छन्, त्यो पनि माथिल्लो स्तरको फुटबलमा । त्यसमध्ये एक घटना इटालीको हो भने अर्को फ्रान्सको । सन् २००६ मा युभेन्ट्सलाई खेल मिलोमतो कै आरोपमा सिरी बी मा झारिएको थियो । यति मात्र होइन युभेन्ट्सले सन् २००५ र २००६ मा जितेको सिरी ए को उपाधि पनि खोसिएको थियो । युभेन्ट्सका निर्देशक लुसियानो मोगीलाई पाँच वर्ष जेल नै पठाइएको थियो । पूरा घटनाक्रममा १६ जनालाई दोषी मानिएको थियो । सबैलाई थाहा छ, इटालीमा माफियागिरी चल्छ । मोगीले पनि तिनै माफियाको सहयोगमा केही खेलको नतिजा तय गरेका थिए । यस काण्डलाई अहिले पनि इटालीको फुटबलकै कलंक मानिन्छ । आखिरमा युभेन्ट्स इटालीको फुटबल इतिहासकै सबैभन्दा सफल क्लब हो, तर एकाध लिग उपाधि जित्न उसका पदाधिकारीले किन खेल मिलोमतो गरे भन्ने प्रश्नको उत्तर अहिलेसम्म कसैले दिन सकेका छैनन् । जसरी इटालीमा युभेन्ट्स सफल टिम हो, त्यसरी नै फ्रान्सको सबैभन्दा सफल क्लबमध्ये एक हो मार्से । तर, उसकै नाममा पनि खेल मिलोमतो को कलंक छ । सन् ९० तिर मार्सेले शृंखलाबद्ध खेल मिलोमतो गरेका थिए । सन् १९८९ देखि १९९२ बीच मार्सेले फ्रान्सको माथिल्लो डिभिजनको फुटबल लिगवान लगातार चारपल्ट जितेको थियो, प्रशिक्षक बर्नार्ड टापेको नेतृत्वमा । यसबीच उसले युरोपेली च्याम्पियन्स लिग पनि जितेको थियो ।सबैलाई थाहा छ, युरोपेली च्याम्पियन्स लिग विश्व फुटबलका लागि के हो । यत्तिको माथिल्लो स्तरको प्रतियोगिता विश्व फुटबलमा विरलै होला, तर यही प्रतियोगिताको नतिजामा पनि कुनै समय छेडछाड भएका थिए । त्यो मार्से टिम आफैंमा निकै बलियो थियो । तर, पछि मात्रै पुष्टि भयो, टापेले केही खेल मिलोमतो गरेर जितेका थिए । त्यसैले उसले त्यो समय जितेका सबै लिग उपाधि मात्र खोसिएन, मार्सेलाई युरोपेली क्लब फुटबलमा पनि लामै समय प्रतिबन्ध लाग्यो । खेल मिलोमतो कै कारण पछिल्लो समय दक्षिण कोरियाको केलिग र जापानको जेलिग पनि चर्चामा आइरहन्छ । भनिन्छ, यी दुवै देशमा संगठित रूपमा अपराध गर्नेले लिगका खेलको नतिजा पनि आफूखुसी तय गर्ने गर्छन् । निचोड के हो भने फुटबलबाट खेल मिलोमतो शतप्रतिशत हटाउन सकिन्न । तर, हटाउने प्रयास भने भइरहनुपर्छ । खेल मिलोमतो ले आखिरमा मर्ने भनेको फुटबल नै हो । फुटबल मर्दा खुसी हुनेचाहिँ को होला ?"
ॅजार काटेको मार्ग,"पिरतीको हत्याम सानै छँदा आमा अनेक कथा सुनाउँथिन् । तिनमा स्वास्नी लाने जारसँग कसैले जारी लिएको, कसैले काटेको कथा पनि हुन्थे । ती कथा बडो डरलाग्दा हुन्थे । देवी, देउता भाकलका नाउँमा हुने जात्राका मायापिरती अनि बैंसालु महिलापुरुषबीच रातभरि हुने गीतको जुहारीका कथा पनि सुनाउँथिन् आमा । जुहारी खेलेपछि मन परेकी केटी घिसार्ने चलन थियो रे उबेला । गीतमा हारे केटोसँगै पछि लागेर जानुपर्थ्यो रे केटी । प्रेमको अंकुर टुँसाएपछि प्रेमी नरिवल, मिश्री र सुकमेल पोको पारी मन परेकी मायालुछेउ पुग्नेगरी टाढैबाट फ्याँक्थ्यो अनि प्रेमिका अरूको आँखा छली फुत्त टिपेर खोकिलामा लुकाउँथिन् । मिस्रीनरिवलमिश्रित रसपूर्ण मायामा मिलनको सम्भावनाचाहिँ कति हुँदो हो ? थाहा छैन । तर, आमाले सुनाइरहने कथा थिए ती । जंगबहादुरले जारी गरेको विसं १९१० को मुलुकी ऐनमा जार अर्थात् मान्छे काट्न पाइन्छ भनि लेखिएको थियो । उबेला महिला दाससरह थिए । पुरुष (मर्द) लाई मन परे अविवाहित युवती घिसारेर लैजान पाइने सामाजिकसांस्कृतिक अधिकार थियो । महिला विवाहित छ र अर्को पुरुषले जबर्जस्ती लगे वा विवाहेत्तर महिलापुरुषको माया बसेर सँगै बस्न चाहे पहिलो लोग्नेले कानुनतः स्वास्नीको मोल (जार) बाट लिन पाउँथ्यो । जारलाई जातबाट पतिया (तल झार्ने, भात पानी बार्ने) गरिन्थ्यो । ठूला भनिएका जातका स्वास्नी पानी नचल्ने जातका पुरुषले लगे कुनै मुलाहिजा नगरी काट्न पाइन्थ्यो । मुलुकी ऐनमा प्रस्ट लेखिएको थियो, छोइ छिटो हालनु पर्न्या जात गैह्र कसैले तागाधारि लगायत पानि चलन्या चोषा जातका सधवाको करणि गर्यामा भात पानि मा वोर्याको हवस् वोर्याको नहवस् अैन नहुदै अघि अदालतवाट ज्यान काटिंथ्यो अैन भया पछि राजषत ठहर्नाले अंस सर्वस्व गरि दामल गर्नु भंन्या लेषियाको छ तापनि साधुले मेरो जार काटछु भन्या काट्न पाउछ ।तर, जारसम्बन्धी कानुनमा पनि जातअनुसार व्यवस्था थियो । त्यो व्यवस्था यस्तो छ उपाध्या जैसि व्राम्हणले उपाध्या जैसिकै जारि गर्या भन्या साधुले मुडि जनै झिकि जात पतित गरि उस्को अंस सर्वस्व गरि आफु लिंछ तापनि मैले माफ गरि छाडि दिया भनि केही नगरि छाडछ तापनि साधुको षुस हुंछ, जारि गर्न्याले उस्को हातको भात षायाको रहेनछ भन्या र अरूलाइ वोर्याको रहेनछ भन्या साधुले सजाय नगरि जारिको षत माफ गरि छाड्या का मानिसको जात जादैन आफ्ना जातैमा रहंछ अैनले सजाय हुन्य हाडनाता रहेनछ भन्या राजषत् पनि लाग्दैन । मुलुकी ऐनमा जंगबहादुरले चोखो र बिटुलो भनेर श्रेणीगत गरेको तल्लो र पिंधमा रहेको पानी नचल्ने, छोइछिटो हाल्नुपर्ने जातका पुरुषले तागाधारी र पानी चल्ने जातका सधवाको करणी गरे साधु (महिलाको लोग्ने) ले जार काट्न पाउने लेखिएको छ । अन्तरजातीय प्रेम र सहवास गर्दा हाम्रा प्रेमी पुर्खा कति काटिए ? सम्झँदा पनि उकुसमुकुस हुन्छ । जार काट्ने चलन विसं २०२० को मुलुकी ऐन आएपछि मात्रै हट्यो । तर, ऐनमा अर्काकी स्वास्नी हो भन्ने जानीजानी वा सो थाहा पाउने मनासिब कारण भई कसैले त्यस्तो स्वास्नीमानिसलाई स्वास्नी बनाउन लगेमा जारी गरेको ठहर्छ लेखिएको छ । जारी खतमा साधुको नालिस परे जार र जारी गरिएको स्वास्नीलाई एकदेखि दुई महिनासम्म कैद र एक हजारदेखि दुई हजार रुपैयाँसम्म जरिवानाको व्यवस्था थियो नै । सृष्टि निरन्तरताका लागि महिलापुरुषको आकर्षण स्वाभाविक र प्राकृतिक हुन्छ । वर्षौं बिताए पनि कसैसँग रत्तीभर अनुराग उम्रिँदैन, कसैसँगको अनुभूतिले मात्रै पनि पूर्ण तृप्ति दिन्छ । यदि जबर्जस्ती अर्काकी प्रेमिका (श्रीमती) खोस्ने अपराध गरिएको थिएन भने भैंसेपाटीको जार काटेको मार्ग मा थिए प्रेमको उत्कर्षरूपी मर्ममा प्रहार गर्ने हत्यारा । सँगै जीवन बाँच्न चाहने जोडीलाई विच्छेद गरी प्रेमी काटिएको हो भने भैंसेपाटीको इतिहासमा एक क्रूर दिन हो त्यो । ज्यानबाजी लगाउने सर्तमा पनि प्रेम गर्ने, जार काटेको मार्गमा काटिने त्यो जार साँचो अर्थमा एक असल प्रेमी थियो, जसले युगान्तरसम्म प्रेमिल जोडीलाई प्रेरणा दिइरहनेछ ।"
'गुरुजत्ति खँदिलो अर्को किताब छैन,"प्रज्ञा अर्थात् ज्ञानको उदय भएपछि दुःखको नास हुन्छ र निर्वाण अर्थात् मोक्ष प्राप्त हुन्छ भन्ने अध्यात्म दर्शन छ । तपाईं त्यही पथको एक यात्री र मार्गदर्शक पनि हुनुुहुन्छ । प्रज्ञाको उद्बोधनमा पुस्तकको कुनै भूमिका हुन्छ ? हुन्छ भने त्यो कस्तो हुन्छ ? प्रज्ञासम्म पुर्याउन पुस्तकले धेरै मद्दत गर्छ । प्रज्ञा भनेको म को हुँ भनेर जान्नु हो । हामी जसलाई म भन्छौं त्यो के हो ? पहिले यसैमा विवेचना गरौं । आम रूपमा म एक धारणा हो । र, प्रत्येक धारणा हाम्रो अर्धचेतन मनमा रोपिएका विचारबीजका उपज हुन् । त्यसैले मान्छेको अर्धचेतनामा कस्तो विचार पसिरहेछ, त्यो महत्त्वपूर्ण हुन्छ । चाहे त्यो अध्यात्ममा होस् या संसारमा । किनभने, म भन्नु नै अर्धचेतनामा दिइएको सूचना हो । जस्तो कि, हामी अहिले नेपाली भाषामा कुरा गरिरहेका छौं । नेपाली हौं भन्छौं । त्यो के कारण ? अर्धचेतनामा नेपाली भाषाबारे दिइएको ज्ञानका कारण । यसरी हेर्दा सरल रूपले नै देखिने कुरा के हो भने हामी आफूलाई जे हो भनिरहेका छौं त्यो कुनै समय अर्धचेतनामा दिइएको सूचनाकै पुनरावृत्ति हो । त्यसैले हामी हाम्रो अर्धचेतनामा के हालिरहेका छौं त्यो ज्यादै महत्त्वपूर्ण हुन्छ । राम्रो पुस्तक हालेका छौं भने त्यसले एकदम राम्रो चेतनाको विकास गर्छ । असल चेतनाले प्रज्ञासम्म पुग्नका लागि उत्प्रेरित गर्छ । भनेपछि मोक्षका लागि पनि पुस्तक सहायक सिद्ध हुने भयो । होइन ? पुस्तक पढ्नु त राम्रो हो । तर, जुनसुकै पुस्तक पढ्नु राम्रो होइन । पुस्तक ज्ञानसँग सम्बन्धित भए पनि सबै पुस्तकले ज्ञान दिँदैनन् । कतिपय पुस्तकले उल्टै भ्रान्ति थपिदिन्छन् । जस्तो कि तपाईं कुनै अश्लील पुस्तक वा राग र द्वेष बढाउने खालका पुस्तक पढ्न पुग्नुभयो भने तपाईंको अर्धचेतना क्लेशहरूले ग्रस्त हुन्छ । क्लेश ज्ञान होइन, त्यो भ्रान्ति हो र यसले दुःख दिन्छ । यस्ता हजारौं हजार पुस्तक छन् संसारमा, जो पढ्दा उल्टो दुःख बढ्छ । जबकि, कुनै उत्तम पुस्तकले तपाईंको क्लेशलाई नास गर्न ज्यादै मद्दत गर्छ । त्यस्ता पुस्तक खोजीखोजी पढिरहनुपर्छ । पुस्तक कुन राम्रो हो भनेर कसरी थाहा पाउने त ? राम्रो के हो भन्ने कुनै एउटै परिभाषा छैन । मान्छेपिच्छेका रुचिले मान्छेपिच्छे राम्रा कुरा जन्मिन पुग्छन् । एउटालाई राम्रो लागेको अर्कोलाई राम्रो लाग्छ भन्ने पनि छैन । सामान्य ढंगले भन्दा हामीले जे खोजेका छौं त्यही कुरा कुनै तरिकाबाट पाउँछौं भने त्यसलाई राम्रो भन्छौं । पुस्तकका हकमा पनि यो लागू हुन्छ । कोही पैसा कमाउन चाहन्छ भने उसका लागि त्यस्तो जानकारी दिने पुस्तक राम्रो भयो । कुनै महिला एक असल आमा बन्न चाहन्छिन् भने उनका लागि यसबारे लेखिएका पुस्तक राम्रा हुने भए । कोही दुःखबाट मुक्ति चाहन्छ भने उसका लागि दुःख मुक्तिका उपाय बताउने पुस्तकै राम्रा हुन् । त्यसैले म भन्छु राम्रो पुस्तक कुन हो भन्ने जान्न मेरो रुचि के हो भनेर थाहा पाउन जरुरी छ । तपाईंका रुचि के थिए र कस्ता पुस्तक छान्नु हुन्थ्यो ? मलाई सानैदेखि धर्म र अध्यात्ममा रुचि थियो । त्यसो हुनाले धर्म र अध्यात्मबारे लेखिएका पुस्तकहरू नै म पढ्थें । तपाईंको प्रिय पुस्तक पनि हुँदो हो नि ! २० वर्षसम्मको औपचारिक अध्ययनका दौरान मैले धेरै नै पुस्तक पढें । तर, एउटा पुस्तकले जति मलाई कुनै पुस्तकले प्रभाव पारेन । म सातआठ वर्षको हुँदा एकजना गुरुले त्यो पुस्तक मलाई पढ्न दिनुभएको थियो, जो पढेपछि मेरो जीवनको बाटो नै मोडियो । आजसम्म पनि म त्यो पढिरहन्छु, यसका बारेमा चर्चा गर्न मन पराउँछु र त्यो हर कोहीलाई पढ्न सुझाउँछु । मैले शिष्यहरूको मोक्षका लागि तयार पारेको ध्यान र साधनासँग सम्बन्धित रेपा प्रोग्राम समेत यही पुस्तकबाट अनुप्राणित छ । त्यो पुस्तकको नाम छैन ? छ नि, लाइफ अफ मिलारेपा जो नेपालीमा पनि अनूदित छ अहिले त, मिलारेपाको जीवनी शीर्षकमा । के छ यो पुस्तकमा, जसले तपार्इंमा यस्तो प्रभाव पार्न पुग्यो ? नामबाटै खुलिहाल्छ, यो पुस्तक मिलारेपाको जीवन कहानी हो । मिलारेपा हजार वर्षअघि तिब्बतमा जन्मिएका एक महातपस्वी हुनुहुन्छ । जीवनका अनेक प्रतिकूलता र धेरैको हत्यासम्म गरेको अत्यन्त खराब र पापपूर्ण कर्मका बाबजुद पनि गहिरो तपस्या र साधनाका बलले उहाँले प्रज्ञा अर्थात् बुद्धत्त्व पाएरै छाड्नुभयो । अरू धेरैलाई झैं मलाई पनि के लाग्थ्यो भने हामीजस्तो सामान्य मान्छेले यो जुनीमा बुद्धत्त्व पाउन सम्भव छैन । हाम्रा लागि मोक्षलाभ त असंख्य जुनीमा पछि मात्रै हुन्छ होला । मिलारेपाका बारेमा पढेपछि भने मलाई यही जुनीमा मुक्ति सम्भव छ भन्ने भाव जाग्यो । त्यतिका मान्छे मारेर र अनेक पाप गरेर पनि मिलारेपा बुद्ध बन्न सम्भव छन् भने म बुद्ध बन्न किन सम्भव छैन भन्ने प्रश्न मभित्र जाग्यो । अनि एक गहिरो प्रेरणा पनि मिल्यो । कसैलाई बुद्धत्त्वको मार्गमा कुनै कुराले डोर्याउँछ भने त्यो निकै महान् कुरा हो । मिलारेपाको जीवनी मेरा लागि त्यस्तै महान् पुस्तक हो । मोक्षमार्गका धेरै पथिकका मनमा उठ्ने अनेकन प्रश्नको उत्तरमा म मानिसहरूलाई यही पुस्तक पढ्न सुझाउँदै आएको छु । मानिसहरू मलाई सोध्ने गर्छन्, रिन्पोछे, यो रेपा प्रोग्राम के हो ? म भन्छु, मिलारेपाको जीवनी पढ अनि बुझ्नेछौ । कोही जान्न चाहन्छन्, वज्रयानलाई कसरी बुझ्ने ? म भन्छु, मिलारेपाको जीवनी पढ । फेरि कोही जान्न चाहन्छन्, गुरुप्रति श्रद्धा बढाउने कसरी ? तिनलाई पनि मैले भन्ने उही हो, मिलारेपाको जीवनी पढ । मोक्षका लागि चाहिने श्रद्धा, प्रज्ञा, धैर्य, उत्साह, साधना, लगन इत्यादि सबै कुरा मिलारेपाको जीवनीमा छ । त्यो एक अद्भुत रूपले सुन्दर पुस्तक हो । म सबलाई भन्छु, एक पटक यो पढ्नुस् । पढ्न सरल छ यो पुस्तक । कुनै शास्त्रको भारी गन्थन छैन । र, पनि शास्त्रहरूको शास्त्र हो यो फेरि । यसबाहेक अरू पनि कुनै पुस्तक छन् तपाईंलाई मन परेका ? नभएका त होइनन् । तर, चर्चा नै चलाउनुपरे र कसैलाई पढ्न सिफारिसै गर्नुपरे मैले नाम लिने अरू दुई पुस्तक छन् । पहिलो हो, वर्डस् अफ माई पर्फेक्ट टिचर । उन्नाइसौं शताब्दीमा निर्वाण लाभ गर्नुभएका योगी जा पार्तुलले लेख्नुभएको पुस्तक हो यो, जो पढ्दा ज्ञान र आनन्द दुवैको वर्षा हुन्छ । अर्को यस्तै अद्भुत पुस्तक छ, द ज्वेल अर्नामेन्ट अफ लिवरेसन । यो पुस्तक चाहिँ मिलारेपाका शिष्य गम्पोपाले हजार वर्षअघि लेख्नुभएको हो । यसको नेपालीमा सुन्दर अनुवाद पनि भएको छ अहिले त जसको शीर्षक छ, सद्धर्मचिन्तामणीमोक्षरत्नालङ्कार । यी दुवै पुस्तक उत्तिकै राम्रा र गहकिला छन् । मोक्षको मार्गमा हिँड्न चाहनेका लागि म यी पुस्तक पढ्न सुझाउँछु । त्यसपछि मलाई मन परेको अर्को पुस्तक हो शान्तिदेवको वोधिचर्यावतार । यो अद्भुत पुस्तकले बोधिसत्त्व कसरी बन्ने भन्नेबारे निकै प्रभावकारी ढंगले हामीलाई मार्गदर्शन गर्छ । यो किताब छैटौं शताब्दीका प्रसिद्ध तपस्वी र चौरासी महासिद्धमध्येका एक आचार्य शान्तिदेवले संस्कृतमा लेख्नुभएको हो । यसमा बोधिसत्त्व को हो, कसरी बन्ने, बोधिसत्त्वले कसरी हिँड्ने, बोल्ने, सोच्ने लगायतका तमाम सवालका जवाफ छन्, जो साह्रै सुन्दर ढंगमा लेखिएको छ । त्यसैले म भन्छु, यो पुस्तक बोधिसत्त्वहरूको संविधान हो । बोधिसत्त्व भनेको ज्ञानले बुद्धत्वको अधिकारी भइसकेको, तर संसारको करुणाले मोक्ष भूमिमा नगई प्राणीहरूको हितका लागि चर्या गर्ने योगी हो । जोसुकैलाई पनि बोधिसत्त्वको अधिकारी छ । हरेक मानिसको आध्यात्मिक विकासले उसलाई बोधिसत्त्व बनाउने क्षमता राख्दछ । कसैलाई बोधिसत्त्व बन्ने अन्तप्रेरणा जगाउन यो जत्तिको राम्रो पुस्तक अर्को छैन । अध्यात्म आफैंमा एउटा विशाल संसार हो । यसका अनेक दर्शन छन् । यो सबैबारे जानकारी दिने कुनै पुस्तक छ ? छ । त्यो अपूर्व पुस्तकको नाम गुरु हो । यो पुस्तक पाउन भने सजिलो छैन, किनभने बजारमा बेच्न राखिएको हुँदैन । यो त खोज्नुपर्छ जीवनै लगाएर । अनि भेटिएपछिको आनन्द वर्णानातित छ । गुरुले दिने ज्ञान पुस्तकले दिनेभन्दा भिन्नै र अनौठो हुन्छ । मैले वर्षौं लगाएर पढेका पुस्तकले दिएका सबै ज्ञान मेरा मूलगुरुको दर्शनले होचा सावित गरिदिएको थियो । जिज्ञासाहरू जगाउन पुस्तक पढ्नुपर्छ । त्यसलाई मेटाउन गुरु भेट्नुपर्छ । सबै जिज्ञासा मेटाउने गुरुजत्तिको अर्को खँदिलो पुस्तक छैन जो कागजका पानाहरूमा होइन, मान्छेको काय, वाक् र चित्तमा आएको हुन्छ । त्यसैलाई हामी गुरु भन्छौं । पुस्तकहरू मानचित्रजस्ता मात्रै हुन् । मानचित्रले हामीलाई कहीँ जाने बाटाको नक्सासम्म देखाइदिन सक्छ । पुग्नु त फेरि आफैं पर्छ । गुरु चाहिँ त्यो बाटोमा हिँड्नका लागि हात समातेर हौसला दिने सारथिसम्म हो । हिँड्नु आफैं पर्छ । पुस्तकले बाटोको ज्ञान दिन्छ, तर पुर्याइदिनसक्दैन । त्यसैले पुस्तकै मात्र पढेर बसिराख्नु हुँदैन । आफैं ज्ञानको खोजीमा पनि निस्कनुपर्छ । जसरी मानचित्र मात्र हेरेर बस्न हुँदैन, त्यहाँसम्म पुग्न पाइला पनि चाल्नुपर्छ ।"
"सुस्त सिकारनीति, रुष्ट रैथाने","ढोरपाटन सिकार आरक्षमा सन् २०१६ मा २ हजार २ सय २ को संख्यामा रहेको नाउर सन् २०२१ मा घटेर १ हजार २ सय ९० पुगेछ भने ३ सय ८८ को संख्यामा रहेको झारल बढेर ७ सय ४४ भएछ । यी पाँच वर्षमा नाउर र घोरलको संख्यामा भएको विपरीत घटबढले मेरो शोधार्थी स्वभावलाई थप शोधप्रश्न र खुल्दुली बढाइदियो । हुन सक्छ, उक्त क्षेत्रमा नेपाल सरकारले कानुनबमोजिम सिकार गर्ने अनुमति दिएकाले संख्यामा घटबढ भयो । अर्को महत्त्वपूर्ण चित्र छ नाउर लगभग शतप्रतिशतले घट्ने, तर झारल शतप्रतिशतभन्दा धेरैले बढ्ने । जबकि उक्त अवधिमा सिकार गर्ने कोटा निर्धारण तोकिएको थियो । मेरो अनुभवले भन्छ, यदि प्राकृतिक प्रकोप वा मानवीय उथलपुथल भएमा मात्रै नाउर र झारलको संख्यामा व्यापक परिवर्तन हुन्छ, अन्यथा नाउरको संख्या स्थिर रहन्छ । सोही क्षेत्रमा पहिलोचोटि नाउरसम्बन्धी अध्ययन गर्ने नर्वेजियन जीवविज्ञ प्राध्यापक पेर वेग्गेले पनि लामो अनुसन्धानपश्चात् ढोरपाटनका नाउर र झारलको संख्या स्थिर प्रकृतिको रहेको छ भन्ने कुरा आफ्नो प्रतिवेदनमा लेखेका छन् । नाउर र झारलको संख्यामा यसरी नै व्यापक फेरबदल आएमा ढोरपाटनमा दीर्घकालीन रूपमा सिकार गराउन सकिएला त ? यति ठूलो स्तरमा घटबढ हुनुको कारण के होला ?उसो त, प्राविधिक कोणबाट हेर्दा प्रकृतिको अध्ययन गर्नु उति सहज छैन । नाउर तथा झारलको बासस्थान दुर्गम क्षेत्रमा रहने हुनाले सर्वेक्षण गर्दा पर्याप्त खाना तथा बन्दोबस्तीका सामान, भरपर्दो उपकरण, निश्चित विधि, मौसम, समयावधि, सम्बन्धित भूगोलको ज्ञान, नक्सा अध्ययन गर्न सक्ने अनुभव तथा दक्षताका साथै वन्यजन्तुप्रतिको लगाव र प्रेरणा आदिको अनिवार्यता हुन्छ नै । यी कुरा ज्यादै संवेदनशील र महत्त्वपूर्ण छन् । पूरक प्रश्न गर्नुपर्ने हुन्छ, विगतका सर्वेक्षणहरूको नतिजा र हालको नतिजामा फराकिलो भिन्नता आउनुमा कतै उपर्युक्त कुरामा तलवितल त परेन ? हिउँचितुवाको मुख्य प्राकृतिक आहार नाउर र झारल भएकाले कतै हिउँचितुवाकै कारण पो यी दुईको संख्यामा ठूलो घटबढ भएको हो कि ? योभन्दा धेरै महत्त्वपूर्ण प्रश्न छ, निकुन्ज र ढोरपाटन सिकार आरक्षवरपरका आदिवासी मगर तथा स्थानीय बासिन्दाहरूसँगको द्वन्द्वका कारणले गर्दा पो यस्तो भएको हो कि ? प्राध्यापक पेर वेग्गेले गरेको दुईवर्षे अध्ययनपश्चात् प्रकाशित सन् १९७९ को प्रतिवेदनको आधारमा तत्कालीन श्री ५ को सरकारले सन् १९८३ (विसं २०४०) मा ढोरपाटन क्षेत्रलाई सिकार आरक्ष स्थापना गरी १९८७ (विसं २०४४) मा राजपत्र मा प्रकाशित गरी कानुनी रूपमा सिकार कार्यक्रम सञ्चालनमा आएको हो । भौगोलिक रूपमा १३२५ वर्गकिलोमिटर क्षेत्रमा फैलिएको यस आरक्षले बाग्लुङ, म्याग्दी र रुकुम जिल्लालाई छोएको छ । नेपालको पहिलो र एक मात्र यो सिकार आरक्षको मुख्य उद्देश्य नाउर र झारललगायत बँदेल, मृग आदिको राष्ट्रिय निकुन्ज तथा वन्यजन्तु संरक्षण ऐन, २०२९ अन्तर्गत रही अन्तर्राष्ट्रिय विश्व संरक्षण संघ (आईयूसीएन) को सिकारसम्बन्धी दिशानिर्देशन तथा मापदण्डअनुसार वैज्ञानिक अध्ययन गरी कोटा निर्धारणका आधारमा साहसिक सिकार गराउने (मनोरञ्जनात्मक साहसी खेल) र उच्च पहाडी पर्यावरणीय सन्तुलन कायम राख्दै पारिस्थितिकीय प्रणालीको संरक्षण गर्ने रहेको छ । आईयूसीएनको सिकारसम्बन्धी निश्चित मापदण्ड छन् । पहिलो सिकारको कोटा निर्धारणपूर्व कम्तीमा पनि वर्षको दुई पटक (पहिलो सर्वेक्षण हिउँद र त्यसलगत्तै वसन्तमा) सर्वेक्षण गरेर मात्रै वयस्क भाले नाउरको संख्याका आधारमा सिकार गर्न कोटा निर्धारण गर्नुपर्ने । दोस्रो तथ्यांकबाट आएको जम्मा जनावर संख्याको बढीमा दुई प्रतिशत र जम्मा वयस्क भालेको संख्यामध्ये बढीमा २५ प्रतिशत मात्र सिकारका लागि कोटा निर्धारण गर्नुपर्ने । तेस्रो कम्तीमा पनि ६० वयस्क भाले बराबर १०० वयस्क पोथीको लैङ्गिक अनुपात हुनुपर्ने, साथै बच्चाको जन्मदर र मृत्युदरलाई आधार मान्नुपर्ने । अर्को महत्त्वपूर्ण कुरा सिकारका कारण हिउँचितुवालगायत मांसाहारी जनावरलाई नकारात्मक प्रभाव पर्न नदिने हो । विडम्बना ! प्राध्यापक पेर वेग्गेदेखि यताका योजनामा ढोरपाटनका हिउँचितुवासम्बन्धी कुनै अध्ययन गरेको पाइँदैन । आईयूसीएन (२०१८) अनुसार हिउँचितुवा असुरक्षितको सूचीमा पर्छ भने नेपालको राष्ट्रिय निकुन्ज तथा वन्यजन्तु संरक्षण ऐन, २०२९ अनुसार संरक्षितको सूचीमा पर्छ । तर, ढोरपाटनमा नाउर तथा झारलको सिकार गरेमा हिउँचितुवालाई पर्न सक्ने असरबारे ठोस योजना तर्जुमा नगरेकाले त्यहाँको पारिस्थितिकीय प्रणालीबारे पनि दीर्घकालीन योजना नभएको प्रस्ट हुन्छ । ढोरपाटनमा रहेका हिउँचितुवाको संख्या र आहारका लागि नाउर र झारलको पर्याप्तताबारे पनि विश्लेषण योजना भेटिँदैन । यस्तो योजनाबिना क्रमिक रूपमा सिकार गर्न दिनु जीव संरक्षण विज्ञानको हिसाबले बिलकुल प्रतिकूल मानिन्छ । ज्याकसन र अह्ल्बर्न (१९८९) को अनुसार, एउटा हिउँचितुवा बाँच्नका लागि वार्षिक कम्तीमा पनि २० देखि ३० नाउर तथा झारल आवश्यकता पर्छ, जसमा १५० देखि २५० नाउर तथा झारलको संख्या व्यवहार्य मानिन्छ । त्यस क्षेत्रमा अन्य आहारजन्य प्राणी छ भने उल्लिखित व्यवहार्य संख्या कम पनि हुन सक्छ । २०२१ को नाउर र झारलको संख्यात्मक तथ्यांकअनुसार, नाउर र झारलको उक्त संख्या (१२९० र ७४४) ले ८ देखि १० हिउँचितुवा ढोरपाटनमा व्यवहार्य देखिन्छ । १९७९, १९८१, २००७, २०११, १६४८, २०१६ र २०२१ मा भएका अध्ययनहरूका आधारमा भन्नुपर्दा यहाँका नाउर र झारलको संख्या स्थिर हुनुपर्नेमा निकै आरोहअवरोह देखिन्छ । सही तथ्यांक जुटाउन र त्यसको विश्लेषण गर्न अनेक प्राविधिक समस्याको पक्षमा त छँदै छ, मुख्य कुरा लगानी (बजेट) को कमी देखिन्छ । आजभन्दा लगभग ४२ वर्षअघि शरद ऋतुमा नाउरको जन्मदर १०० वयस्क पोथी बराबर ८३ बच्चा थिए भने त्यसलगत्तैको वसन्त ऋतुमा १०० वयस्क पोथी बराबर ७३ बच्चामा झरेको थियो । तर, अहिले नाउरको जन्मदर निकै अत्यासलाग्दो गरी खस्किएको तथ्यांकले देखाएको छ । जस्तै प्रति १०० वयस्क पोथी नाउर बराबर १३ बच्चा (कार्की र थापा, २००७), २२ बच्चा (कँडेल, २०११), १२ बच्चा (ढोरपाटन सिकार आरक्ष, २०१६) र ३७ बच्चा (ढोरपाटन सिकार आरक्ष, २०२१) । यदि यो जन्मदरको तथ्यांकलाई साँच्चै भरपर्दो मान्ने हो भने ढोरपाटनमा नाउरको संख्यामा भारी गिरावट हुनुपर्ने हो र जीव संरक्षण विज्ञानको कोणबाट हेर्दा यस्तो कमजोर जन्मदर अवस्थामा नाउरको सिकार गर्न सिफारिसयोग्य मानिँदैन । सैद्धान्तिक रूपमा नाउर तथा झारललगायत अन्य जंगली बाख्रा तथा भेडा प्रजातिमा बच्चाको जन्मदर ७० भन्दा माथि छ भने उक्त झुण्डलाई बढ्दो संख्या, ५० देखि ७० सम्मको जन्मदर छ भने स्थिर संख्या, र ५० भन्दा कम जन्मदर छ भने घट्दो संख्याको रूपमा बुझ्ने गरिन्छ । यो सिद्धान्तलाई आधार मान्दा ढोरपाटनको नाउरको संख्या निकट भविष्यमै डरलाग्दो रूपमा घट्ने आकलन गर्न मुस्किल छैन, जसले त्यहाँको पारिस्थितिकीय प्रणालीलाई नकारात्मक प्रभाव पार्न सक्नेछ । अर्को महत्त्वपूर्ण पक्ष कुनै पनि योजनाको दिगोपनका लागि सम्बन्धित क्षेत्रका बासिन्दाहरूको सहभागिता र लाभको बाँडफाँट अनिवार्य मानिन्छ । सिकार योजना क्षेत्रका स्थानीय संस्कृति, मूल्यमान्यता, परम्परागत अभ्यासलगायतलाई ससम्मान सहव्यवस्थापन गर्नुपर्ने कुरा आईयूसीएनले पनि आफ्नो मापदण्डमा स्पष्ट सिफारिस गरेको छ । उसले अझ जोड दिँदै भनेको छ स्थानीयलाई अर्थपूर्ण रूपले समावेश गराई सिकार योजनाबाट हुने लाभको बाँडफाँट बराबरी बाँडे मात्रै योजनाले दीर्घकालीनता पाउन सक्छ । तर, विडम्बना ढोरपाटन सिकार आरक्षले स्थानीयको सहभागिता र लाभांश बाँडफाँटमा अहिलेसम्म उदासीनता देखाएको छ । ढोरपाटन क्षेत्रका बासिन्दाहरू आदिवासी मगर र अरू स्थानीयहरूमा विश्वकर्मा, छन्त्याल र नौथर जातिका पर्छन् । मगर (खाम) भाषामा ढोर को अर्थ बस्तुभाउ (भेडा, बाख्रा, गाई गोरु, भैंसी र घोडा) हो भने पाटनको अर्थ खर्क (बुकी) हो, अर्थात् बस्तुभाउ चराउने क्षेत्र बुकी । आदिवासी मगर तथा स्थानीयले ढोरपाटन बुकीमा सदियौँदेखि आफ्नो संस्कृति, मूल्यमान्यताअनुसार त्यहाँको वातावरण र प्राकृतिक स्रोतको उपलब्धतासँग अनुकूलन हुनका लागि थुप्रै रैथाने अभ्यास गर्दै सोही ज्ञानकै आधारमा त्यस क्षेत्रका भूगोल र प्राकृतिक स्रोत तथा वातावरणलाई बुद्धिमतापूर्वक उपभोग तथा संरक्षण गरेको पाइन्छ । त्यहाँको प्राकृतिक स्रोत र आदिवासी मगरको यही अन्योन्याश्रित सहअस्तित्वको सम्बन्ध स्विकार्दै नाउर तथा झारल गणनादेखि सिकार कार्यक्रमसम्म स्थानीयलाई सहभागी गराउनुपर्नेमा यस्तो अहम् पक्षलाई नजरअन्दाज गरिएको छ । न्यायोचित लाभांश बाँडफाँटको कुरा त झन् आकाशको फल आँखा तरी मर भन्ने उखानसँग मेल खान्छ । उदाहरणका लागि नाउर तथा झारलको सिकारबापत उठाउने राजस्व राष्ट्रिय निकुन्ज तथा वन्यजन्तु संरक्षण विभागले लिन्छ । तर, यसको लाभबाट स्थानीय वञ्चित छन् । सिकार गर्न आउने विदेशीहरू ढोरपाटन क्षेत्रमा आवतजावतका लागि हेलिकप्टर प्रयोग गर्छन् । उनीहरूलाई आवश्यक जनशक्ति, बसोबासको व्यवस्था र खानासमेत काठमाडौंका ट्रेकिङ कम्पनीले जिम्मा लिएका हुन्छन् । प्रश्न उठ्छ, पुर्खौंपुर्खादेखि संरक्षण गरेर राखेको प्राकृतिक स्रोतसाधनबाट स्थानीयले के पाए ? आकाशतिर फर्केर हेलिकप्टरको रमिता हेर्ने, विदेशीले आफ्नो भूमिमा वन्यजन्तुको सिकार गरेको टुलुटुलु हेर्ने र तिनै सिकारी हरूले छाडेका फोहोर उठाउने ! स्थानीयको भागमा आइलागेका कुरा यिनै हुन् । आफ्नै पुर्ख्यौली भूमिमा बिस्तारै अन्यकरण मा पारिँदै लैजाने अहिलेका नीति तथा अभ्यासप्रति ढोरपाटनका आदिवाशी तथा स्थानीयहरू भित्रभित्रै रुष्ट हुँदै गएको यथार्थप्रति राज्यले आँखा चिम्लिदिएको छ, जसले भोलिका दिनहरू उति सहज देखापर्दैन ।सिकार अनुमति नवीन वैज्ञानिक विधिप्रविधिका साथै यथेष्ट लगानी, दक्ष जनशक्तिको प्रयोग गर्नबाट अब पनि हामी चुक्यौँ भने हाम्रो भोलिको गन्तव्य विकरालता टुंगिनेछ । अतः दिगो संरक्षणको लक्ष्यसहित मानववन्यजन्तुको सहअस्तित्वलाई स्विकार्दै विद्यमान नीति तथा कार्यक्रम र अभ्यासहरूको गहन समीक्षा गरी स्थानीय आदिवासीसँग हातेमालो गर्दै योजनाको न्यायोचित लाभ बाँडफाँट गर्ने गरी वैज्ञानिक ढंगले योजना तर्जुमा गर्नुको विकल्प राज्यसँग छैन । दीर्घकालीन वैज्ञानिक योजनाले नै स्थानीय र निकुन्जबीच उत्पन्न द्वन्द्वलाई कम गर्न सकिन्छ अनि प्राकृतिक स्रोतको संरक्षण गर्दै उपयुक्त अन्य स्थानहरूको खोजी र विस्तारमा सघाउ पुग्नेछ । (थापा वन विज्ञान अध्ययन संस्थानमा प्राकृतिक स्रोत व्यवस्थापन विषयमा विद्यावारिधि गर्दै छन् ।)"
पाइला पाइलामा पर्खाल,"आदिवासी पर्खालआदिवासी पहिचानसँग विशेष महत्त्वका साथ जोडिने क्षेत्र हुन् जल, जमिन र जङ्गल । जसले समेट्छ निश्चित भूगोल, प्राकृतिक स्रोतसाधन साथै मानवसमाजको विकासक्रमसँगै निर्माण भएको भाषा, सांस्कृतिक लगायतका अन्य पर्यावरण पनि । आदिवासी सौन्दर्यशास्त्र, रैथाने ज्ञान र विशिष्ट विश्वदृष्टि पनि आदिवासी पहिचानका अभिन्नपनाभित्र पर्छन् । अन्तर्राष्ट्रिय श्रम सङ्गठनको महासन्धि आईएलओ १६९ ले आदिवासिको अधिकारलाई सन् १९८९ मै सुनिश्चितता गरिसकेको छ । नेपाल सरकारले पनि सन् २००७ मा संसद्मार्फत अनुमोदन गरेको थियो । तथापि आदिवासीमाथिको पुँजीवादी अतिक्रमण बढ्दो छ । विकासको पछिल्लो मोडलले आदिवासी पहिचानको सवाललाई गहिरो प्रभाव पारिरहेको छ ।यसखाले अतिक्रमणको सुरुवात निकैअघि भएको थियो । चाहे नेपालमा होस् या विश्वमै, आदिवासीका निम्ति ठड्याइएको पर्खालाको जब्बरता बुझ्न इतिहासका केही पाना पल्टाउनै पर्छ ।सन् १४४२, अक्टोबर १२ मा कोलम्बसले टेक्नुअघि सान साल्भाडोर टापुवासीको जीवन बडो शान्त थियो । प्राकृतिक लयसँगै बगिरहेको थियो समान्य जीवन । तर, कोलम्बसले त्यस ठाउँमा पाइला राखेलगत्तै बदलियो जीवनलय । बेरी माई हार्ट एट उन्डेड नि (१९७०) पुस्तकमा डी ब्राउनले अमेरिकी आदिवासी नियतिको इतिहासलाई बडो मार्मिकताका साथ उतारेका छन् । कोलम्बसप्रवेशको चार शताब्दीसम्म त्यहाँका आदिवासीमाथि अकल्पनीय शोषण भयो । अन्त्यहीन युरोपियन लस्कर ओइरिए । आदिवासी भूमि, स्रोत, साधन र संस्कृति ध्वस्त नभएसम्म ढलीमली गरे । कोलम्बसले आफूलाई स्वागत गरी उपहारसमेत टक्र्य्राएका टायनो समुदायका दस जनालाई बन्दी बनाई स्पेनतिर लगेका थिए । तीमध्ये एक जना बाटामै मरे, जसलाई मर्नुअघि बाप्टाइज गर्न भ्याए । स्पेनीको खुसीको सीमा थिएन किनकि उनीहरू पहिलो इन्डियनलाई स्वर्ग पुर्याउन सफल भएका थिए । यस खुसखबरीलाई उनीहरूले यति प्रचार गरे कि, केही शताब्दीमै प्रत्येक इन्डियानोको हातमा बाइबल थमाई उनीहरूको जमिन र स्रोतसाधन आफ्नो हात पार्ने काम तमाम पारिसकेका थिए । यसबीच कोलम्बसले इन्डिओस् नाम दिएका टायनोस समुदायको भूमि मात्रै नभई विभिन्न ठाउँका चेरोकी, सियोक्स, अपाचे, नाभाहो लगायत अनगिन्ती आदिवासी समुदायको भूमिमा यति अग्ला पर्खालहरू खडा गरे कि उनीहरूका निम्ति आफ्नै भूमि पराया भयो । अत्याचार, दोहन र हत्याको खतरनाक शृङ्खला चालु थियो । यतिसम्म कि चार जना डच सेना मारिएको निहुँमा म्यानहाटन टापुको एक गाउँमा रातको समय पारी सारा गाउँलेको हत्या गरिएको थियो (ब्राउन, पृ४) । युरोपियन उपनिवेशवादी शक्तिको दबदबामा अमेरिकी आदिवासी मात्रै नभई अस्ट्रेलिया, क्यानडा आदि देशका आदिवासी पनि उत्तिकै दोहनमा परे । आज पनि क्यानडामा मिसिङ एन्ड मडर (एमएम) केसमा सबभन्दा बढी आदिवासी समुदायका महिला पर्छन् । यसो हुनुको कारण निश्चत नै उनीहरूको दोहनपूर्ण इतिहाससँग जोडिन्छ । नेपालका आदिवासीको सन्दर्भमा पनि दमनको लामै इतिहास जोडिएको छ । यहाँको आदिवासी समुदायमाथिको दोहनको प्रकृति भने बाहिरको भन्दा भिन्न छ । विश्लेषकहरू यहाँका विभिन्न समुदाय आन्तरिक उपनिवेशवादको सिकार भएको दाबी गर्छन् । विशेषतः तामाङ समुदायमाथि भएको शताब्दिऔं लामो शोषणसँग विशेष जातिवर्गका शासकहरूको दमनकारी नीतिको ठूलो भूमिका देखिन्छ । यस विषयमा निकै अघि नै विदेशी शोधकर्ताहरूले केही महत्त्वपूर्ण खोज विश्लेषण गरिसकेका छन् । नेपालका शासकले यहीँको पर्यावरण सुहाउँदो व्यवस्थाहरूको निर्माण गरी विभिन्न समुदायमाथि अत्याचार गरेको जगजाहेर नै छ । त्यसमा मुख्यतः जातव्यवस्थाको वैधानिकीकरणले खेलेको भूमिका निकै डरलाग्दो छ । छब्बीस सय वर्षअघिको मनुस्मृतिको लय पक्रेर ६ सय वर्षअघि नै जयस्थिति मल्लले बीजारोपण गरेको जातव्यवस्थादेखि राम शाहको छब्बीस कानुन (स्थिति) हुँदै, पृथ्वीनारायण शाहको नयाँ कानुन को बाटो गरी छिरेको जङ्गबहादुरको मुलुकी ऐन (१९१०) र त्यसपछिको महेन्द्रीय एक भाषा एक भेष रणनीतिले सदा जातव्यस्थालाई अँगाल्यो (एन्ड्रास होफर, २००४) । यस व्यवस्थाले कसलाई पर्खालभित्र पारी कसलाई पर्खाल बाहिर गलहत्यायो मनन गर्न अबेला भइसकेको छ । जातव्यवस्थाको सबभन्दा पीँधमा पारिएका दलित र त्यसभन्दा एक इन्चमाथिको तामाङ समुदायमाथि सबभन्दा बढी दोहन भएको प्रस्टै छ । तथाकथित अछुत भनी थोपरिएको नियमले दलित समुदायमाथि गरेको अन्यायले दिएको पीडा, तथाकथित छुत भनिएका हामी सबैको कल्पनाभन्दा निकै पर छ । सरिता परियारको छुत योनिको अछुत कथा (चैत ३, २०७४, कान्तिपुर) को मर्म र संवेदनशीलताको एक छेउ समाउनु पनि मेरो बसभन्दा बाहिर पर्छ । तथापि, जङ्गबहादुरको कानुनले मासिन्या मतवाली घोषित तामाङ समुदायको पीडाको फेहरिस्त पनि अत्यन्त लामो र गहिरो छ । ती छिचोलिनसक्नुको पर्खाल आजसम्म भत्कन सकेका छैनन् । त्यसै पर्खालको जगमा आजपर्यन्त सलबलाइरहेको छ तामाङ समुदायले भोगेको रकम प्रताडना । विगतमा कानुनी वैधानिकताका साथ नेपालका शासकहरूले तामाङ समुदायमाथि गरेको अन्याय र अत्याचारका अनेक चेहराहरू उजागर भइरहेका छन् । जसमा रकम व्यवस्था निकै गम्भीर र मर्मभेदी विषय छ । त्यस विषय तामाङ समुदायको आजको सामाजिकआर्थिक हैसियत र स्रोत र साधनमाथिको निम्न पहुँचसँग ठाडै जोडिन्छ । मानवशास्त्रीद्वय डेभिड होमवर्ग र क्यथरित एस मार्चले यस समुदायबारे लामो अनुसन्धान गरी तयार पारेको शोधलेख लोकल प्रडक्सनलोकल नलेज ः फोर्स्ड लेबर फ्रम बिलो ले प्रकाश पारेको रकम व्यवस्थाले यस समुदायले भोगेको अत्याचारपूर्ण समयलाई जीवन्त पारिदिन्छ । रकम ले बिनाज्याला गर्नुपर्ने अनिवार्य श्रमलाई जनाउँछ । राणाकालीन समयमा तामाङ समुदायमाथि थोपरिएको यस किसिमको श्रम व्यवस्थालाई वेङ्गी रकम साथै कागते रकम भन्ने गरिन्थ्यो, जो फोसा श्रमसँग सम्बन्धित थियो (होमवर्ग र मार्च, १९९९) । विशेष गरी नुवाकोट, धादिङ र रसुवाको सिमाक्षेत्र, त्रिशूलीको मलिलो फाँटमा लगाइएको शाही बगानदेखि यिनै जिल्लाका विभिन्न ठाउँमा भएका शाही गोठको गोठालो र नेपाली कागज निर्माणका निम्ति त्यहाका स्थानीय आदिवासी तामाङ समुदायलाई परिचालन गरिन्थ्यो । उनीहरूलाई बाध्यात्मक श्रम र प्रायःजसो फोसामा या अत्यन्त न्यून बेतनमा काम गर्न बाध्य पारिन्थ्यो । उनीहरू आफ्नो शरीरको रगत र पसिनाका प्रत्येक बुँदले सिञ्चन गरी फलाएको फल या पारेको दूध, घिउ चाख्नसम्म पाउँदैनथिए । त्रिशूली उपत्यकाको बगानबाट समयअनुसारको फल गोटागन्ती गरी ढाकरमा भरिन्थ्यो र तीन दिनसम्म बोकेर उनीहरूले दरबारहरूमा पुर्याउनुपर्थ्यो । उनीहरूलाई शाही कर्मचारीले भेडाबाख्रासरह लघार्दै काममा जोताउँथे । अत्यन्त लामो समय र कडा मिहिनेत लाग्ने नेपाली कागज निर्माणमा पनि तामाङ समुदायको बेहद शोषण भएको इतिहास छ । राणाकालमा मात्र नभई कागत बनाउन बाध्यकारी श्रममा शाह शासकहरूले पनि उनीहरूलाई कज्याएका थिए । यो सिलसिला २०१७ सालसम्मै कायम थियो । कागजी रकमसम्बन्धी अन्यायविरुद्ध भोमताङवासीको बारम्बारको प्रतिरोधपश्चात् २०१७ सालपछि मात्रै यस किसिमको बाध्यकारी श्रम व्यवस्थाको अन्त्य भएको थियो । शताब्दिऔंसम्म तामाङ समुदायले यस किसिमको शासकीय पर्खालाको सेप र रापमा धूलिसात हुनुपर्यो । यस व्यवस्थाले गरेका अन्याय र अत्याचारका अनेक पाटा छन्, जसमा स्वाभाविक रूपमा त्यस समुदायका महिलामाथि भएको शोषणको विषय जोडिन्छ । होमवर्ग र मार्चले प्रस्तुत गरेको एक उदाहरणले त्यसबखत तामाङ महिलाको अवस्थाबारे प्रस्ट पार्छ । एक गाउँले भन्छन् ःत्यस समय शाही गोठका हाकिमहरूले गाउँलेलाई कुनै काम या व्यापारविशेषका लागि गाउँबाट बाहिर जान पनि प्रतिबन्धित गर्थ्यो । गाउँका लोग्नेमान्छेहरू गोठको कामका लागि तयार बस्नुपर्थ्यो । गाउँबाट निस्कन खोज्नेलाई ठूलो सजाय हुन्थ्यो । गाउँलेको ठूलो चाडबाड र रमाइलोको बेला राति शाही गोठका हाकिमहरू आएर केटीहरू समाएर लैजान्थे । आफ्नै छोरीचेली र स्वास्नी नै लगे पनि हामीले केही बोल्न पाउँदैनथ्यौँ (पृ १४) । आफ्नो छोरीचेलीलाई आँखाअघि नै घिसार्दा पनि नदेखेसरह बस्नुपर्ने बाध्यतामा परेका बाउ, दाजुभाइ र लोग्नेको आत्मसम्मान कति टुक्रा हुँदो हो ? बस्तुसरह प्रयोग गरी लोग्नेतिर हुत्याइदिएका स्वास्नीमाथि त्यस लोग्नेको व्यवहार कस्तो हुन्थ्यो होला ? या ती महिला, जो केवल एक मांसपिण्डसरह भएकी छ, उसको मानसिक अवस्था कस्तो हुन्थ्यो होला ?यतिखेर म यी र यस्तै प्रश्नहरूको घेरामा परेकी छु । निकै दिगमिग लाग्छ त्यस व्यवस्था र त्यसबेलाका हर्ताकर्ताप्रति जसले पर्खाल मात्र ठड्याएन, शोषण मात्रै गरेन, उनीहरूको आत्मसम्मानमाथि नै धावा बोल्यो । अझ पनि उनीहरूकै एजेन्टहरू महिला बेचबिखनको तथ्याङ्क प्रस्तुत गर्ने नाममा तामाङ समुदायलाई कलङ्कित पारिरहन्छन् । के कसैले मनन गरेको छ, आजपर्यन्त अत्यन्त निम्न ज्यालाका काममा जोतिन बाध्य तामाङ समुदायको यस अवस्थाको खास कारण के हो ? इमानका पर्याय बनेका नेता भीमबहादुर तामाङले २०५४, साउन १७ गते संसद्मा बोल्ने क्रममा भनेका थिए, तामाङ जातिलाई दुर्भाग्यले राजनीतिक कुचक्रमा पार्दाखेरि निकै पछि पर्न गएको हो । लोकसेवाको पुस्तकमा लेखकहरूले तामाङ जाति छोरीबुहारी, चेलीबेटी बेच्ने जातिमा गनिन्छन् भनेर इल्जाम लगाउनेप्रति घोर आपत्ति छ । भीमबहादुरले सदनमा उठाएको आवाजका कारण पचासको दशकसम्मै तामाङ समुदायमाथि भइरहेको राज्यको दमनमा केही मत्थरपना आयो । तथापि तीन दशकपछि, आजको लोकतान्त्रिक सदनमा फेरि पनि एक तामाङ सांसद स्पष्ट नेपाली भाषा बोल्न नसकेका कारण अनेक ट्रोलको सिकार हुन पुग्छिन् । यति विघ्न असामाजिक र असौहार्दता फिँजाउन सक्ने आजका पढालेखा वर्गले नेपालको आदिवासीको भाषामाथि यस राज्यसत्ताले गरेको राजनीतिको इतिहास पनि मनन गर्न जरुरी छ । अब फेरि लागौं पर्खाल र सिमानातिरै । राज्यले नै खडा गरेका तारबार र पर्खालका भोक्ता हुन् नेपालका आदिवासीहरू । त्यसमा पनि मुर्मिभोटिया भनी जातै जफत गरिएका र मासिन्या मतवाली करार भएका तामाङ समुदायमाथि यस राज्यले गरेको दमन ताजै छ । अझै खडा रहेका अनेक विभेदकारी पर्खाल, साँध र सिमाना भत्काउने प्रयास जारी छ । अव्यवस्थाका पर्खालहरू भत्काउन प्रयत्नरत प्रतिरोधी समूहमा लेखक, कलाकार अग्रपंक्तिमै पर्छन् । उनैमध्येका खरो कविता कोर्ने कवि भुपाल राईले स्मरण गराइरहन्छन्, आदिवासीहरूको पहिचानसँग जमिन, जल र स्रोतसाधन मात्र नभई उनीहरूको मौलिक सौन्दर्यशास्त्र र विश्वदृष्टिसँग पनि जोडिन्छ । उनीहरूको पृथक् ज्ञानप्रणाली हुन्छ । उनले वकालत गरेजस्तै मौलिक सौन्दर्यशास्त्रको पहिचानसहित अस्तित्वदावीका प्रतिरोधी आवाज यतिखेर नेपाली साहित्यमा उठिरहेको छ । त्यही हकदाबीको लहरमा खडा छिन् नेपालीभाषी भारतीय साहित्यकार पवित्रा लामा । उनको पछिल्लो उपन्यास महुवा यसकै एक उदाहरण हो । जामतलाका आदिवासीको लुटिएको भूमि र स्वाहा पारिएको प्राकृतिक स्रोतसाधनविरुद्ध ज्यानको बाजी थापी प्रतिरोधी लडाइँमा होमिएकी छन् महुवा । थाहा छैन महुवाको लडाइँ कहिलेसम्मको हो ? किनकि उनको प्रतिरोध पुँजीवादी राज्यले पचाउन सक्दैन र बारम्बार पक्राउ गरी जेलमा कोचिरहन्छ । अन्तर्राष्ट्रिय बुकर पुरस्कार विजेता गीतांजलि श्रीले लेखेकी छन् ः सिमानाले छेक्दैन, बरु बाटो दिन्छ । एक आकार बनाउँछ । किनारा सजाउँछ । सीमाको यता पनि गुलजार हुन्छ उता पनि । सिमाना क्षितिज । जहाँ दुई लोकको मिलन हुन्छ, अङ्कमाल गर्छन् । बोर्डर प्रेम हो । प्रेमले कैदखाना बनाउदैन, बोर्डर मिलनको रेखा हो (रेत समाधि, पृ३३१) ।गीतांजलिले लेखेझैं साँच्चै सिमानाले विभाजन गर्नेभन्दा जोड्ने दिन आउला ? यदि आयो भने सायद त्यही विन्दुबाट यस ब्रह्माण्डका तमामवासी समान हैसियतका हुनेछन् । यद्यपि, यतिखेरको स्थिति त्यस्तो छैन । यहाँ त हरेक कदममा पर्खाल या सिमानाले छेकेकै छ । राज्य र शासकवर्गले नै अनेक पर्खालहरूको वैधानिकीकरणद्वारा निमुखामाथि सधैं अत्याचार र दोहन गरिरहेकै छन् । यस संगीन घडीमा पर्खालको कठोरतामाथि धावा बोल्नैपर्छ । शताब्दिऔंदेखि ठडिइरहेका विभेदका अनेक पर्खालमा छिनो ठोक्नैपर्छ ।"
बाघ र मान्छेको पुरानो 'दुस्मनी,"योपृथ्वी जति मान्छेको हो, उत्ति नै जनावरको पनि हो । यसमा अब थप बहसको आवश्यकता रहेन । केचाहिँ बहस गर्न ढिलो भइसक्यो भने मानवजनावर द्वन्द्वलाई कम गर्ने व्यावहारिक उपायहरू केके हुन सक्छन् ? ती उपाय कसरी अवलम्बन गर्न सकिन्छ ? मान्छे र जनावरबीचको कुनै पनि भेट, जसले जनधन, बसोबास, मान्छे वा जनावरको ज्यान जोखिममा पर्छ, त्यसलाई मानववन्यजन्तु द्वन्द्व भनिन्छ । प्राकृतिक स्रोत र साधन उपयोग गर्ने प्रतिस्पर्धामा मान्छे र वन्यजन्तु आमनेसामने हुने गर्छन् । बाघ, हात्ती, गैंडा, ब्वाँसोजस्ता डरलाग्दा जनावर मात्रै नभएर मृग, बँदेल, मुसो आदिसँग पनि मान्छेको परापूर्वकालदेखि नै द्वन्द्व चल्दै आएको छ । अफ्रिकामा बबुन बाँदरले चौपाया मार्ने घटना होस् वा युरोपमा भालु र ब्वाँसोले गर्ने आक्रमण होस् वा नेपालमा हात्ती र गैंडाले बाली नाश गर्ने घटनै किन नहोस्, यी सबै मानवजनावर द्वन्द्व हुन् । अहिले नेपालमा देखिएको डरलाग्दो र दुवै पक्षलाई घातक हुने द्वन्द्व भने बाघ र मान्छेको हो । हाम्रो देशमा १२ राष्ट्रिय निकुन्ज, एक वन्यजन्तु आरक्षण र ६ वटा संरक्षित क्षेत्र छन्, जुन देशको २३३९ प्रतिशत क्षेत्रफल हो । यी क्षेत्रमध्ये चितवन राष्ट्रिय निकुन्ज, बर्दिया राष्ट्रिय निकुन्ज, बाँके राष्ट्रिय निकुन्ज, पर्सा राष्ट्रिय निकुन्ज र शुक्लाफाँटा राष्ट्रिय निकुन्जमा बाघको बसोबास छ । यीबाहेक निकुन्जवरिपरि रहेका मध्यवर्ती क्षेत्र र सामुदायिक वनमा पनि बाघहरू विचरण गरिरहेका छन् । मध्यपहाडी क्षेत्रबाट भने बाघ करिबकरिब विस्थापित भइसकेको छ । नेपालले टीएक्सटू मिसन मा अपार सफलता हासिल गर्दै बाघको सङ्ख्या दोब्बर पुर्याएको हो । सन् २०१० मा रुसमा भएको बाघ सम्मेलनमा भाग लिँदा नेपालमा बाघको संख्या २२१ थियो । ताजा बाघ गणनाअनुसार हाल नेपालमा ३५५ वटा पाटेबाघ छन्, जसमध्ये ४९ वटा बाघ संरक्षित क्षेत्रबाहिर अभिलेख गरिएको छ । नेपालमा मान्छेबाघको द्वन्द्वको इतिहास पुरानो छ । सन् १९११ मा बेलायतका जर्ज पञ्चमलाई तत्कालीन प्रधानमन्त्री चन्द्रशमशेरले १० दिनसम्म सिकार खेलाएका थिए । सिकार अवधिमा ३९ वटा बाघका साथै १८ वटा गैंडा, चारवटा भालु, कैयौँ चितुवा र दुम्सी मारिएका थिए । ब्रिटिस राजपरिवारका सदस्यले नेपालमा पहिलोपल्ट सिकार खेलेको भने जंगबहादुर राणाको पालामा सन् १८७६ मा हो । प्रिन्स अफ वेल्स एडवार्डलाई जंगबहादुरले सिकारको निम्तो दिएका थिए । दुई हप्तासम्म चलेको त्यस सिकारका क्रममा २३ वटा बाघ मारिएका थिए । राणा परिवारले सन् १८४६ देखि नै चितवन क्षेत्रमा सिकार गर्न थालेको पाइन्छ । अर्थात्, जंगबहादुर राणाको उदयपश्चात् नै जंगली जनावरका दुर्दिन सुरु भए । सबै राणा प्रधानमन्त्री सिकारका सोखिन थिए । त्यसमाथि राणा शासन टिकाउने एउटा अस्त्रका रूपमा हन्टिङ डिप्लोमेसी प्रयोग भएको थियो । अझ विभिन्न अवसरमा हुने सिकारको गणना नै थिएन । आफू श्री ३ महाराज भएको खुसियालीमा सन् १९३२ मा जुद्धशमशेरले नवलपुरको एकै सिकारमा ४१ वटा बाघ र १३ वटा गैंडा मारेका थिए । राणा शासकका हातबाट कति जंगली जनावर मारिए, त्यसको तथ्यांक उपलब्ध छैन । अन्दाजसम्म गर्न सकिन्छ राणा शासन जसरी नेपाली जनताका लागि अँध्यारो युग थियो, जंगली जनावरका लागि पनि अँध्यारै युग थियो । बाघमानव द्वन्द्वको प्रसंग आउनासाथ एउटा बघिनीको नाम सबैले सम्झने गर्छन् चम्पावत । नेपाल र भारतमा गरी ४ सय ३६ जना मान्छेको ज्यान लिने चम्पावत बघिनीलाई गिनिज बुकले पनि आफ्नो पानामा समेटेको छ । उन्नाइसौं शताब्दीको अन्तिम दशक र बीसौं शताब्दीको सुरुवाती दशकमा उसले भयको साम्राज्य नै खडा गरेकी थिई । शारदा खोलाको वारि रूपाली गाउँबाट सुरु भएको मानवसँगको उसको द्वन्द्व पारि भारतसम्म पुग्यो । उसले नेपालमा २ सय जनाको ज्यान लिएकी थिई । कैयौं वर्षको सिकारको प्रयासपछि नेपाली सेनाको टोलीले उसलाई शारदा खोलापारि भारतीय भूभागसम्म लखेट्न सफल भयो । सन् १९०७ मा जिम कोर्बेटले यस नरभक्षी बघिनीको सिकार गरेका थिए । नेपालमा सिकार प्रतिबन्धित भएपछि बाघ मार्ने क्रम घट्यो । तर, बाघ र मान्छेको द्वन्द्व भने अद्यापि कायम छ । नरभक्षी बाघले मान्छे मारेका समाचार प्रायः आइरहन्छन् । हरेक वर्ष बाघको आक्रमणबाट दर्जनौं मानिसले ज्यान गुमाइरहेका छन् । पछिल्लो तीन वर्षमा १ सय ४ वटा आक्रमणमा ६२ जनाको मृत्यु भएको छ भने ४२ जना घाइते भएका छन् । हाल बाघको आक्रमणका सबैभन्दा धेरै घटना बर्दिया राष्ट्रिय निकुन्जमा भएको देखिन्छ । मान्छेमाथि भन्दा चौपायामाथि बाघको आक्रमण हुने प्रवृत्ति बढ्दो छ । चौपायामाथि आर्थिक वर्ष २०७६७७ मा १ सय ७८, २०७७७८ मा ३ सय ६ र २०७८७९ मा ३ सय ३८ वटा आक्रमणका घटना भएकामा सबैभन्दा बढी बर्दियामा नै भएको देखिन्छ । जंगलमा चराउन लगिएका चौपायामाथि बढी आक्रमण भएका छन् भने गोठमा भएका चौपायालाई बाघले कम आक्रमण गर्छ । बाघले मान्छे तथा चौपायामाथि गर्ने आक्रमणको कारण जान्न जरुरी छ । सामान्यतया हामी बाघसँग जति डराउँछौं, बाघ पनि हामीसँग त्यति नै डराउँछ । बाघको स्वभाव उसको शारीरिक परिस्थिति, बसोवास गर्ने क्षेत्र, सिकार प्रजातिको सङ्ख्या आदिअनुसार बदलिँदै जान्छ । जब कुनै बाघ बूढो वा अशक्त हुन्छ, त्यसलाई अरू बाघले उसको आफ्नो क्षेत्रबाट भगाउँछन् र यस क्रममा उक्त बाघ मानव बस्तीतर्फ सजिलो सिकार खोज्नका लागि पस्न थाल्छ । बाघको प्रमुख आहारा मृग, चित्तल, बँदेल आदि निकै चनाखा हुन्छन् । तिनका तुलनामा मान्छे र मान्छेले पाल्ने चौपाया कम चनाखा हुन्छन् र सजिलै बाघको सिकार बन्न पुग्छन् । बाघ अशक्त हुने कैयौं कारणमध्ये दुम्सीको काँडा बिझ्नु पनि एउटा प्रमुख हो । मान्छेले थापेको पासो वा असफल सिकारको प्रयासका क्रममा स्थायी चोट लागेको बाघले मान्छे र चौपायाजस्तो सजिलो सिकार रोज्न बाध्य हुन्छ । चम्पावत बघिनीको सिकार गरेका जिम कोर्बेटका अनुसार, उसको मुखको दाहिनेपट्टिको कुकुर दाँत भाँच्चिएको थियो । त्यो चोट उसलाई मान्छेद्वारा गरिएको असफल सिकारका क्रममा लागेको थियो । जंगली जनावरसँग भएको मुठभेड र सिकारका क्रममा पनि बाघ स्थायी रूपले घाइते हुन सक्छ । यसबाहेक कैयौंपटक भने नरभक्षी माउले हुर्काएको बच्चा पनि नरभक्षी भएको देखिएको छ ।बाघले प्रायः वनमा घाँसदाउरा, काठ, तरकारी आदि खोज्न जाने मान्छेलाई आक्रमण गरेको पाइन्छ । भारत र बंगलादेशको सीमा क्षेत्रमा बस्ने मान्छेहरू मह काढ्न जंगल पस्दा यस समस्याबाट बच्न टाउको पछाडिको भागमा मुखुन्डो लगाउने गर्छन् । नेचर गाइड र पर्यटकहरू दिनहुँजसो जंगल जान्छन् र बाघको एक झलक भए पनि पाउन चाहन्छन् । म आफैं पनि कैयौं पटक बाघको फोटो खिच्न जंगल चहारेको छु र निकै नजिकबाट बाघ देखेको छु । तर, अहिलेसम्म पर्यटक वा नेचर गाइडमाथि ज्यानै लिनेसम्मका घटना नगन्य मात्रामा भएका छन् । जंगली जनावरहरूले दिने सङ्केत, गन्ध र जंगली जनावरले बाटोमा छोडेका पाइला, बोटविरुवामा कोतरेका नङ्ग्राका निसान आदिप्रति सचेत रहेर नै पर्यटक र नेचर गाइडहरू बाघलाई निकै नजिकबाट अवलोकन गर्न सक्छन् । यस वर्ष विभिन्न स्थानबाट नियन्त्रणमा लिइएका छवटा नरभक्षी बाघमध्ये चार वटालाई आनीबानी सुध्रिएको भन्दै पुनः प्राकृतिक बासस्थानमा छोडिएको छ । अझै तीनवटा नरभक्षी भनिएको बाघ भने चितवन राष्ट्रिय निकुन्जकै निगरानीमा राखिएको छ । कैयौं पटक जनदबाबका कारण बाघलाई नियन्त्रणमा लिइन्छन् र पछि फेरि राष्ट्रिय निकुन्जकै क्षेत्रमा छोडिन्छन् । जंगलमा पुनः छोडिएका बाघहरूका घाँटीमा रेडियो कलर जडान गरिएको हुन्छ, जसमार्फत उनीहरूको गतिविधि निगरानी गर्न सकिन्छ । नेपालमा बाघको सङ्ख्या संसारमै सबैभन्दा द्रुत गतिमा बढ्दो छ । यहाँका संरक्षित क्षेत्रहरूले बाघको सङ्ख्या धान्न नसक्ने समय नजिकिँदै छ । त्यसैले बाघलाई स्थानान्तरण गर्नुको विकल्प छैन । संरक्षित क्षेत्रबाहिर पनि बाघले विचरण गर्न सक्ने कैयौं राम्रा बासस्थान छन् । यस्ता बासस्थानलाई फेरि ब्युँत्याएर र भइरहेका बासस्थानको स्तरोन्नति गरेर मानवबाघ द्वन्द्व न्यूनीकरण गर्न सकिन्छ । दिनहुँजसो देशका विभिन्न राजमार्गमा बाघ निस्कने घटना बढिरहेका बेला अझै बढी द्वन्द्व हुन नदिन महत्त्वाकाङ्क्षी योजना ल्याएर कार्यान्वयन गर्न जरुरी छ । वन्यजन्तुमुखी राजमार्ग निर्माण गरेर होस् या जंगल क्षेत्रमा मान्छेको आवतजावत रोकेर होस् या बाघको बासस्थानमा स्तरोन्नति गरेर होस्, बाघ र मान्छे आमनेसामने हुने अवस्थालाई कम गर्नुपर्छ । यो पृथ्वी साझा हो । यहाँ मान्छे र वन्यजन्तु दुवैले बाँच्न पाउनुपर्छ । बाघको संख्या बढ्यो भनेर नेपालले नाक फुलाउन पाउँछ, तर बाघको आक्रमणमा परेर मर्ने साधारण नागरिकका परिवारका दुःख पनि हाम्रै आँखाअगाडि छन् । जिम्मेवार निकायहरूका व्यवस्थापन र योजना यस्ता हुनुपर्छ कि मान्छे र बाघ दुवैले बाँच्न पाऊन् ।"
