शीर्षक,विवरण
मेसीको करिअर पूर्ण,"मेसीको करिअरकरिअरको अन्तिम विश्वकपमा सहभागी भएको बताएका ३५ वर्षीय मेसी निर्विवाद रूपमै फुटबलका सर्वकालीन महान् खेलाडी हुन् । जम्मा ५ फिट ७ इन्च अग्ला उनको जादुयी प्रदर्शन, गोलका तथ्यांक र जितेका उपाधिले त्यसलाई पुष्टि गर्छन् । यसलाई विश्वकपको उपाधिले पूर्णता दिएको छ । उनले जित्न नसकेको उपाधि विश्वकप मात्रै थियो । उनलाई म्याराडोना र ब्राजिली लिजेन्ड पेलेसँग तुलना गर्न पनि पहिला विश्वकप जित्नुपर्ने तर्क अगाडि सारिन्थ्यो । पाँचौं प्रयासमा विश्वविजेता बनेपछि मेसीले सबै आलोचकको मुख बन्द गरिदिएका छन् । इंग्ल्यान्डबाट खेल्दै विश्वकप १९८६ का सर्वाधिक गोलकर्ता बनेका ग्यारी लिनेकरले भने, मेरो जीवनको सबैभन्दा उत्कृष्ट खेलाडी मेसी नै हुन् । उनको तुलना अरूसँग हुनै सक्दैन । विश्वकप च्याम्पियन पनि भएका छन् । अब उनलाई प्रश्न गर्ने कुनै ठाउँ छैन । मेसी पछ्याउँदै फाइनल हेर्न लुसेल आइपुगेका झापाका अनुशील थापाले भने, मेसी संसारकै सर्वोत्कृष्ट खेलाडी हुन् । उनको सबैभन्दा ठूलो उपलब्धिमा प्रत्यक्षदर्शी हुन पाउँदा निकै खुसी लागेको छ । फाइनल हेर्न नेपालबाट अरू पनि थुप्रै दर्शक आएका थिए । सेवास्टिन भेरोन, कार्लोस टेभेज, जाभियर मास्केरानो, सर्जियो अगुइरोजस्ता उत्कृष्ट खेलाडीको साथ नभए पनि मेसीको नेतृत्वमा औसत टिम विश्वविजेता बन्यो । यसक्रममा ७ गोल गरेका उनी गोल्डेन बुटको होडमा फाइनलमा ह्याट्रिक गरेका फ्रान्सका फरवार्ड केलियन एमबाप्पेभन्दा एक गोलले पछाडि रहे । तीन असिस्ट पनि गरेका मेसीले उत्कृष्ट खेलाडीको गोल्डेन बल अवार्ड दोस्रोपल्ट हात पारे । म्याराडोनापछि प्रतियोगितामा २० भन्दा बढी गोलका अवसर सिर्जना गर्ने पहिलो खेलाडी भएका उनी पाँच संस्करणमा असिस्ट (गोलका लागि फाइनल पास) गर्ने पहिलो हुन् ।मेसी विश्वकपमा २१ गोल (१३ गोल र ८ असिस्ट) मा संलग्न हुने पहिलो खेलाडी बने । विश्वकपमा सबैभन्दा बढी २६ खेल खेलेको रेकर्ड पनि मेसीकै नाममा भयो । मेसीले करिअरमा एउटै वर्ष (२०२२) सबैभन्दा बढी १८ गोल गरेको पनि यसैपालि हो । यसमा उनले १० खेलमात्रै खेलेका छन् । यसअघि उनले एउटै वर्ष १२ गोल (सन् २०१२) भन्दा बढी गरेका थिएनन् । एउटै संस्करणको सबै तह (समूह चरण, अन्तिम १६, क्वाटरफाइनल, सेमिफाइनल र फाइनल) मा गोल गर्ने एक्लो खेलाडी पनि भए । उनले सातमध्ये ४ गोल पेनाल्टीमा गरे । पोल्यान्डविरुद्ध उनको पेनाल्टी गोलकिपर स्कुजनीले रोकेका थिए । खासमा दोस्रो खेलमा मेक्सिकोविरुद्ध उनले गरेको लोभलाग्दो गोल नै प्रतियोगितामा अर्जेन्टिनाको पुनरागमन थियो ।वर्षका उत्कृष्ट खेलाडीको अवार्ड बालोन डीअर कीर्तिमानी सातपल्ट जितेका मेसीले क्लब फुटबलमा के मात्रै जितेका छैनन् ? यूईएफए च्याम्पियन्स लिग चारपल्ट, ला लिगा १० पल्ट, फ्रान्सको लिग वान एकपल्ट, क्लब विश्वकप तीनपल्ट जितेका छन् । राष्ट्रिय टिमबाट पहिलो उपाधिका रूपमा गत वर्ष कोपा अमेरिका जितेका थिए । उनको करिअरको ४२ औं उपाधि हो विश्वकप । सबैभन्दा बढी उपाधि जित्नेमा उनी ब्राजिलका डानी अल्भेस (४३ उपाधि) को नजिक पुगेका छन् । सन् १९७८ देखि नियमित रूपमा विश्वकपमा सहभागी अर्जेन्टिनी पत्रकार एजेक्वेल मुरले भने, फुटबल निकै लोकप्रिय थियो र त्यसै बेला हामीले पहिलोपल्ट विश्वकप (१९७८) जितेका थियौं । देशमा निरंकुश शासन रहेका बेला हात पारेको भिन्न उपलब्धि थियो त्यो । तर, सबै सामान्य रह्यो । १९८६ मा विश्वकप जित्दा प्रजातन्त्र आइसकेको थियो । त्यतिबला टिमभन्दा ठूलो नाम म्याराडोना थियो । उपाधि नजितेको भए इंग्ल्यान्डविरुद्ध हातले गरेको गोलको पनि खास चर्चा हुने थिएन । यो (२०२२) सबैभन्दा बढी खुसियाली मनाइएको विश्वकप हो । मेसीप्रतिको माया हो । मेसी फुटबलका प्रतीक हुन् । ३६ वर्षपछि जितेको विश्वकपलाई निकै मन पराइएको छ, सबै शान्त भएका छन् । टिम सबैको प्यारो भएको छ । एउटाका लागि जितेको हो र सबैका लागि जितेको पनि हो ।"
दलहरूको प्राथमिकता राष्ट्रपति चयनमा,"यस पटक प्रतिनिधिसभा र प्रदेशसभा दुवैमा कुनै पनि दलको बहुमत छैन । राष्ट्रपति निर्वाचनमा कांग्रेस र एमाले नमिल्ने अवस्थामा तेस्रो शक्तिका रूपमा रहेको माओवादी केन्द्र नै निर्णायक हुने देखिएको छ । माओवादीको संघीय संसद्मा प्रतिनिधिसभाका ३२ र राष्ट्रिय सभाका १५ गरी ४७ जना छन् । प्रदेशसभामा माओवादीका ८३ सांसद छन् । उनीहरूको कुल मतभार ७ हजार ६ सय ९७ हुन्छ । पहिलो दल कांग्रेस र दोस्रो दल एमालेबीच मतभारमा धेरै ठूलो अन्तर छैन । कांग्रेसको संघीय संसद्को ७ हजार ८ सय २१ र प्रदेशसभाको ८ हजार ४ सय गरी १६ हजार २ सय २१ मतभार हुन्छ । एमालेको संघीय सदस्यमा ७ हजार ४ सय २६ र प्रदेशसभामा ७ हजार ७ सय २८ गरी १५ हजार १ सय ५४ मतभार छ । सत्तारूढ गठबन्धनको मतभार २७ हजार ६ सय ६९ हुन्छ । त्यसैले गठबन्धनका सबै दल एकजुट हुँदा उनीहरूको उम्मेदवार पहिलो चरणमा विजयी हुने देखिन्छ । कांग्रेस र माओवादी वा एमाले र माओवादी मात्र मिलेर बहुमत पुग्दैन, थप दलहरू पनि जुटाउनुपर्ने हुन्छ । कांग्रेस र एमाले आपसमा नमिलेको अवस्थामा माओवादीबिना कुनै पनि गठबन्धनले बहुमत पुर्याउन सक्दैन । राष्ट्रपति भण्डारी दोस्रो पटक २०७४ फागुन २९ मा निर्वाचित भएकी थिइन् । उनी पहिलो पटक २०७२ कात्तिक ११ मा राष्ट्रपतिमा चुनिएकी थिइन् । संविधानमा एकै व्यक्ति दुई कार्यकालभन्दा बढी राष्ट्रपति हुन नपाउने व्यवस्था छ ।"
संसदीय दलमा शेखरगगनको टकराब,"(काठमाडौं)  कांग्रेस संसदीय दलको नेतामा सभापतिसमेत रहेका प्रधानमन्त्री शेरबहादुर देउवाको विकल्प खोज्न महामन्त्री गगन थापाको कसरत जारी रहे पनि उनी आफ्नै समूहबाट सर्वसम्मत उम्मेदवार बन्न सकेका छैनन् । दुई महिनाअघि नै दलको नेतामा उम्मेदवारी दिने घोषणा गरेका थापालाई अन्तिम घडीमा आफ्नै समूहका नेता शेखर कोइरालाले ब्रेक लगाउन खोजेका छन् । दलको नेता चयनका लागि बुधबार बिहान मतदान हुँदै छ भने मंगलबार मनोनयनको कार्यक्रम छ । मनोनयन गर्नुअघिसम्म शेखर र गगनमध्ये एकलाई सर्वसम्मत उम्मेदवार बनाउने कसरत भइरहे पनि एक वर्षअघि सम्पन्न पार्टीको १४ औं महाधिवेशनमा देखिएकै प्रवृत्ति दोहोरिने संकेत देखिन थालेको छ । महाधिवेशनको एक वर्षपछि बुधबार हुन लागेको संसदीय दलको चुनावमा उम्मेदवार बन्न आफ्नै समूहभित्र शेखर र गगनबीच खिचातानी बढिरहेको छ । यसले पुरानै नियति दोहोरिने चिन्ता यो समूहका नेताहरूमा छ । शेखरले महाधिवेशनका बेला आफू प्रधानमन्त्रीका लागि नभएर सभापतिको प्रतिस्पर्धामा मात्रै अघि सर्ने बताएका थिए । सभापतिमा पनि एक पटक, यसै पटक उनको नारा थियो । १५ औं महाधिवेशनमा नेतृत्वमा युवालाई अघि बढाउने आकर्षक मुद्दा अघि सारेकाले १४ औं महाधिवेशनमा थापा शेखरकै प्यानलबाट महामन्त्री बनेका थिए । दुई जना नमिल्दा हामी अझै कमजोर हुने हो, संस्थापनइतर पक्षका नेता सञ्जय गौतमले भने, महाधिवेशनमै ठूलो शक्ति गुमाएका छौं । यस पटक फेरि मिल्न सकेनौं भने पार्टीको विपक्षी मोर्चा कमजोर बन्नेछ, त्यसैले हाम्रो जोड सर्वसम्मत उम्मेदवार बनाउनेमै छ ।१३ औं महाधिवेशनबाट सभापति चुनिएको सय दिन पनि नपुग्दै देउवाको कार्यशैली र भूमिकाको विरोध गरेर पाँच वर्षसम्म नेतृत्व परिवर्तनको चर्को मुद्दा उठाउने नेताहरू नै १४ औं महाधिवेशनमा आफैं बदलिन पुगेका थिए । कांग्रेस नेता रामचन्द्र पौडेलले देउवाको विकल्प खोज्ने सवालमा सबैभन्दा अग्रमोर्चामा आफूलाई उभ्याएका थिए तर महाधिवेशनमा आफूलाई सहयोग नगरेपछि उनी तटस्थ बसिदिए । उनले महाधिवेशनमा भोटसमेत हालेनन्, जसको लाभ देउवालाई मिल्यो । नेतृत्व परिवर्तनका लागि चर्को मुद्दा उठाउने अर्का नेता हुन् पूर्वमहामन्त्री प्रकाशमान सिंह । देउवासँगै महाधिवेशनमा सभापतिका लागि प्रतिस्पर्धा पनि गरे । सभापतिमा पाँच जनाबीचको प्रतिस्पर्धामा कसैले पनि ५० प्रतिशत मत कटाउन नसकेपछि भएको दोस्रो चरणको निर्वाचनमा सिंहले देउवालाई साथ दिए । दोस्रो चरणमा सबैभन्दा बढी मत प्राप्त गर्ने देउवा र कोइरालाबीच प्रतिस्पर्धा भएको थियो ।देउवाकै टिमबाट विद्रोह गरेर नेतृत्व परिवर्तन गर्न पूर्वउपसभापति विमलेन्द्र निधि पनि अघि सरे । चुनावमा प्रतिस्पर्धा गरे । सिंहले जस्तै उनले पनि दोस्रो चरणमा देउवालाई साथ दिए । आफ्नै दाइ शेखरको पक्षमा शशांकसमेत उभिएनन् । युवा नेता प्रदीप पौडेल देउवा प्यानलबाटै महामन्त्रीका प्रतिस्पर्धी बने । चुनावमा नेतृत्व परिवर्तनको चर्को मुद्दा उठाएका पौडेल पनि देउवाकै पक्षमा उभिने संकेत गरेका छन् । संसदीय दलको अंकगणित देउवाको पक्षमै देखिन्छ । शेखर र गगन मिल्दा संस्थापनइतर पक्षमा ३२ सांसद छन् । केहीलाई प्रभावमा पार्न सक्ने पौडेल, सिंह, कोइराला, निधि सबै देउवाकै पक्षमा लाग्ने सम्भावना छ । निधिबाहेकका नेता पहिला संस्थापनइतर खेमाकै हुन् । महाधिवेशनदेखि नै उनीहरूको भूमिका बदलिएको हो । निधिले सार्वजनिक रूपमा देउवालाई दलको नेता बनाउन जोड दिँदै आएका छन् । पौडेलले आफूले कुनै निर्णय लिइनसकेको र पार्टीका शुभचिन्तक तथा नेताहरूसँग छलफलमै रहेको बताएका छन् ।शेरबहादुरजी आफ्नै तयारीमा हुनुहुन्छ तर परिस्थिति अप्ठ्यारो छ, के गर्दा ठीक हुन्छ, कसो गर्नुपर्छ भन्नेमा म छलफलमै छु, कुनै निर्णय भइसकेको छैन, पौडेलले भने । पौडेल र अर्का नेता प्रकाशमान सिंहले शेखर वा गगनलाई सघाउने सम्भावना कम भएकाले उनीहरूको सहयोग देउवालाई हुने बुझाइ कांग्रेसभित्र छ । आफ्नो रोजाइ देउवातिर भए पनि शेखर (दाजु) उम्मेदवार भएमा आफूलाई अप्ठ्यारो पर्ने प्रतिक्रिया शशांकले दिएका छन् तर महाधिवेशनदेखि नै शेखरगगनसँग उनको सम्बन्ध राम्रो छैन । शेखर र गगन मिल्दा पनि संस्थापनइतर पक्षमा ३२ भन्दा बढी सांसद नभएकाले देउवालाई तत्काल दलको नेताबाट हटाउन सक्ने सम्भावना कम छ । संस्थापनइतरमा दुई जनै उम्मेदवार बन्दाको स्थितिमा त देउवालाई अझै लाभ पुग्ने देखिन्छ । हार्ने चुनाव लड्न पाऊँ भन्दै अनुनय गरिरहे पनि शेखरले साथ दिने संकेत नपाएपछि थापा असन्तुष्ट छन् । सोमबार रातिसम्म आफ्नो पक्षमा जति सांसद उभिए पनि प्रतिस्पर्धाबाट पछि नहट्ने बताएका छन् । संसदीय दलको चुनाव लड्ने विषय आमजनताका बीचमा मुद्दा बनाइसकेको, यस्तै मुद्दाबाट आफू माथि उठेकाले पछि फर्कन ठाउँ छैन भन्ने गगनजीको कुरा छ, गगन उठ्दा संस्थापनइतर पक्षकै सबैको मत जाँदैन, शेरबहादुरजीलाई नै फाइदा हुन्छ भनेर शेखर दाइ आफैं हुन खोजिरहनुभएको छ, दुवै नेतालाई मिलाउने भूमिकामा रहेका एक नेताले भने, आज सहमति भएन, भोलि (मंगलबार) बिहान उम्मेदवार मनोनयनअघि फेरि सहमतिको प्रयास गर्छौं, त्यसमा पनि सहमति हुन सकेन भने शेखर र गगनको बाटो अलगअलग हुने अवस्था छ । यो भनेको संस्थानइतर पक्ष अझै कमजोर हुने मात्रै होइन, आगामी चार वर्ष पार्टी र राज्यसत्ताको शक्तिमा देउवाको प्रभाव अझै बढ्छ । कांग्रेस नेता दीपकुमार उपाध्यायले देउवा आफैंले घोषणाबाट बाहिरिएमा बाहेक अहिले निर्वाचित भएर आएका सांसदहरूबाट नेतृत्व पुस्तान्तरण होला भन्ने अपेक्षा राख्न नसकिने बताए । यस्तो गुटबन्दी र भागबन्डाबाट मुक्त नभएसम्म पुस्तान्तरणको आशा गर्नु बेकार छ, संसदीय दलको नेताको चुनाव गोप्य हुन्छ, त्यो मतदानमा सार्वभौम संसद्मा पुगिसकेका सांसदले गुटबन्दी र भागबन्डाभन्दा आफूलाई माथि सम्झने हो भने बल्ल पुस्तान्तरणको सुरुवात हुन्छ, उनले कान्तिपुरसँग भने, जसरी कांग्रेस सभापतिको निर्वाचनमा धेरै प्रतिस्पर्धा गर्दा अर्थ रहेन, अन्ततः प्रतिस्पर्धी नै देउवातिर गएर मिले । यस पटक पनि त्यस्तै नियति हुने अवस्था देखिँदै छ । यो नियतिको परिणाम भनेको निराशाबाहेक केही हुने छैन । सहमहामन्त्री बद्री पाण्डे र नेता चन्द्र भण्डारी अन्तिम अवस्थासम्म संस्थापनइतर पक्षबाट एउटै उम्मेदवार हुनेमा आशावादी छन् तर विश्वस्त छैनन् । आज बसेको बैठकमा प्रगति हुन सकेन, भोलि बिहान ८ बजे उम्मेदवारका साथमा संस्थापनइतर पक्षका सांसद र केन्द्रीय सदस्यसमेत राखेर सहमतिको प्रयास गर्छौं । अहिलेसम्म दुवै जनाले एकअर्कालाई कन्भिन्स गर्न खोज्दै हुनुहुन्छ तर प्रगति भएको छैन, उनीहरूको भनाइ छ ।उम्मेदवार चयनमै संस्थापनइतर पक्षमा देखिएको खटपटले देउवा भने उत्साही छन् । देउवाका विश्वासपात्रसमेत रहेका सञ्चारमन्त्री ज्ञानेन्द्रबहादुर कार्कीले स्थानीय, प्रदेश र संघ तीनै तहमा पार्टीलाई पहिलो नम्बरमा ल्याउन सफल भएकाले पार्टी सभापतिलाई नै संसदीय दलको नेता बनाउनुपर्ने सबैको कर्तव्य हुने बताए । यसले पार्टीभित्र नयाँ सन्देश जान्छ, मतदातालाई उत्साही बनाउँछ र परम्परा पनि राम्रो बसाल्छ, उनले भने, हुन सकेन र निर्वाचन भयो भने शेरबहादुरजीकै पक्षमा परिणाम आउनेमा निश्चित छ । त्यसमा कुनै खालको द्विविधा छैन । रामचन्द्र पौडेल, प्रकाशमान सिंह, शशांक कोइराला, प्रदीप पौडेलको साथ हुँदा देउवाको पक्षमा ५७ सांसद हुने देखिन्छ । पाँच वर्षभित्र मन्त्री बन्ने सपना बोकेर आएका सांसदहरू त्यही लोभमा देउवालाई साथ दिने सुरमा छन् । देउवापक्षीय अर्का एक नेताको दाबीमा ६० भन्दा बढी सांसद संस्थापन पक्षमा उभिने संकेत मिलेको छ । सबै शक्ति र सत्ताका भोका छन्, कसैले राष्ट्रपति, कसैले सभामुख र धेरैले मन्त्री बनाउन खोजेका छन्, उनी भन्छन्, पाएसम्म सत्ताभन्दा बाहिर जाने पक्षमा कोही देखिँदैनन् ।"
दाहालकै पक्षमा एकीकृत समाजवादी,"(काठमाडौं)  माओवादी अध्यक्ष पुष्पकमल दाहाललाई पहिलो चरणमा प्रधानमन्त्री बनाउनुपर्ने पक्षमा एकीकृत समाजवादी देखिएको छ । कांग्रेस र माओवादी केन्द्रले सरकारको नेतृत्वमा दाबी गरिरहेका बेला एकीकृत समाजवादीले गठबन्धन जोगाउन दाहाललाई प्रधानमन्त्री बनाउनुपर्ने धारणा ल्याएको हो । एकीकृत समाजवादीका उपमहासचिव गंगालाल तुलाधरले माओवादीलाई एमालेसँग सहकार्यमा जान बाध्य पार्नु दुर्भाग्य हुने बताए । माओवादीले एमालेतिर जान हलचल गरिरहेको छ । वामपन्थी सरकार बन्न सक्दैन, अहिले यही गठबन्धनको निरन्तरता हुनुपर्छ भन्ने सन्देश हाम्रो अध्यक्षले दिनुभएको छ, उनले कान्तिपुरसँग भने । उपमहासचिव तुलाधरले आफ्नो पार्टीसँग प्रभावशाली शक्ति नभए पनि कांग्रेस र माओवादीलाई सम्झाउने भूमिका रहेको उल्लेख गरे । कांग्रेसमा शासकीय कुशलता व्यापक रूपमा उठिरहेको प्रसंग उल्लेख गर्दै उनले थपे, कांग्रेसले ठन्डा दिमागले सोचे हुन्थ्यो । पार्टीमा शेरबहादुर देउवाबाहेक दोस्रो तहको कसैलाई नेतृत्व दिन संस्थापन पक्ष तयार नभइरहेको अवस्थामा बरु दोस्रो आधा कार्यकाल कांग्रेसले लिएर पहिला प्रचण्डजीलाई दिन उपयुक्त हुन्छ । एउटा आत्तिएर अर्कोतिर जाने, अर्कोले यो केही पनि होइन, जेसुकै होस् भन्ने स्थिति बन्नबाट जोगाउनुपर्छ ।एमालेसहितका दलसँग मिलेर सरकार बनाउने विकल्पसमेत खुला राखेर दाहालले संवाद बढाएपछि एकीकृत समाजवादीले त्यसलाई रोक्ने रणनीति लिएको हो । सहकार्यका विषयमा एमाले र माओवादीबीच अनौपचारिक संवाद मात्रै भएको छ । दाहालको पहिलो जोड यही गठबन्धनबाट सरकारको नेतृत्व गर्ने रहे पनि देउवासँग सहमति हुन नसक्ने अवस्थामा एमालेसँग सहकार्य हुन सक्ने संकेत उनले दिएका छन् ।एमाले अध्यक्ष केपी शर्मा ओलीसँग प्रतिशोधपूर्ण राजनीति गरिरहेका एकीकृत समाजवादीका अध्यक्ष माधवकुमार नेपालले संविधानको रक्षा, स्थायित्व र समृद्धिका लागि भन्दै अहिलेकै गठबन्धनबीच दीर्घकालीन सहकार्य हुनुपर्नेमा जोड दिइरहेका छन् । गठबन्धनमा रहेका दलहरूबीच भोट ट्रान्सफर नहुँदा अपेक्षाकृत नतिजा नआए पनि समग्रमा गठबन्धनकै पक्षमा जनादेश आएको र यसको निरन्तरता अहिलेको आवश्यकता रहेको नेपालको भनाइ छ । अहिले वामपन्थी सरकारको कुरा आएको छ, त्यो अलमल्याउने काम मात्रै हो । त्यसको सम्भावना छैन । यही गठबन्धनलाई निरन्तरता दिनुपर्छ, नेपालले भनेका छन् ।संसद्मा निर्णायक नभए पनि गठबन्धनकै सरकार बने पनि मुख्य पदमा दाबी गर्ने एकीकृत समाजवादीको तयारी छ । प्रतिनिधिसभामा एकीकृत समाजवादीका १० सांसद छन् । शक्ति र सामर्थ्यका आधारमा तीन दलबीच मुख्य पद बाँडफाँट हुने उपमहासचिव तुलाधर बताउँछन् । अहिले मुख्य तीन पदमध्ये यो चाहिन्छ भनेर दाबी गरिसकेका छैनौं । किनभने हामीसँग संसद्मा त्यो शक्ति छैन । गठबन्धन हुँदा कांग्रेस, माओवादी र हामीबीच शक्ति र सामर्थ्यको आधारमा बाँडफाँट होला, उनले भने, तर त्यहाँसम्म जानुअघि कांग्रेस र माओवादीको दाबीले समस्या देखियो । प्रचण्डजीले दोस्रो तहका नेतामार्फत एमालेसँग संवाद गरिरहेको कुरा छ । उपमहासचिव तुलाधरले कांग्रेस र माओवादीबीच दुईदुई वर्ष र एकीकृत समाजवादीले एक वर्ष प्रधानमन्त्री पाउनुपर्ने आशय भने व्यक्त गरेका छन् । निर्णय नै गरेर हामीलाई यो चाहिन्छ, नत्र गठबन्धनमा बस्दैनौं भन्ने अवस्थामा छैनौं, सहमतिबाट दुई वर्ष कांग्रेस, दुई वर्ष माओवादी र एक वर्ष हाम्रो पार्टी हुन्छ भने पनि आपत्ति छैन, उनले भने । नवनिर्वाचित सांसदको बधाई कार्यक्रममा सोमबार एकीकृत समाजवादीका सम्मानित नेता झलनाथ खनालले वामपन्थी सरकार बन्ने आधार नभएको दाबी गरे । उनले सहमतिका साथ सरकार बनाउनुपर्ने र नीति र कार्यक्रमका आधारमा सरकारमा सहभागी हुनुपर्ने बताए । निर्वाचन परिणामलगत्तै मंसिर १९ मा बसेको पाँचदलीय सत्ता गठबन्धनको बैठकले गठबन्धनकै पक्षमा जनादेश रहेको र यसैलाई निरन्तरता दिनुपर्ने निर्णय लिएको थियो । आमनिर्वाचनपछि पनि गठबन्धनलाई कायम राख्ने निर्णय उनीहरूले गरे पनि प्रधानमन्त्रीमा देउवा र दाहालको दाबीले आशंका उब्जाएको छ । यसैबीच, एकीकृत समाजवादीले सोमबार अध्यक्ष माधवकुमार नेपाललाई संसदीय दल नेतामा निर्विरोध चयन गरेको छ । यस्तै राजेन्द्र पाण्डे उपनेता र प्रकाश ज्वाला प्रमुख सचेतक चुनिएका छन् ।"
पुल बनाउन ४ घण्टा आवागमन बन्द,"मारमा आर्थिक क्षेत्रदिउँसो ४ घण्टा गाडी रोकेर काम गर्दा आर्थिक क्षेत्रमा भने असर पुग्ने व्यवसायीहरूको मत छ । चितवनका पर्यटन व्यवसायी तथा क्षेत्रीय होटल संघ सौराहाका पूर्वअध्यक्ष सुमन घिमिरे बाटो बन्द हुँदा घुम्न आउनेहरूलाई मर्का पर्ने बताए ।पर्यटक आउने समयमै आवागमन बन्द हुँदा मार त पर्छ नै, सकेसम्म प्रशासन र आयोजनाल आवागमन कम हुने रातको समयमा कामको व्यवस्थापन गर्दा केही सहज हुने थियो, उनले भने । यो सडक काठमाडौंको जीवन रेखा अर्थात् लाइफ लाइन पनि हो । यात्रु मात्रै नभएर मालबाहक गाडीहरू यही बाटो हुँदै काठमाडौं भित्रने गर्छन् । चितवन हुँदै काठमाडौं, पोखराजस्ता ठूला सहरमा जाने मासु, दूध, अण्डा, तरकारी, फलफूल, केरा ढुवानीमा पनि समस्या हुनेछ । चितवन उद्योग संघका उपाध्यक्ष युगराज वस्ती भन्छन्, छिट्टो गन्तव्यमा पुर्याउनुपर्ने नासवान यस्ता उत्पादनको ढुवानीमा समस्या आउन सक्छ । बेलैमा नपुर्याए बाटोमा रोकिँदा खेर जान बेर लाग्दैन, उनले भने ।हिउँदयाम घुमघाम र पिकनिकको समय हो । बाटो बन्द हुँदा घुम्न निस्कने क्रम पनि कम हुन्छ । त्यसैले पर्यटन र अन्य आर्थिक क्षेत्रमा पनि असर पर्ने उनको भनाइ छ । हामीलाई असर त पर्ने नै भयो । तर पुलको काम पनि गर्नुपर्ने हुन्छ । हामीले सोधखोज गर्दा बन्द नगरी काम गर्न नसकिने भन्ने जवाफ आयो । त्यसैले बाटो नथुन, काम नगर कसरी भन्ने ? वस्तीले भने । सडक खुलेका बेलामा गाडी सहज रूपले चल्ने व्यवस्था मिलाउने गरेर ट्राफिक प्रहरीलाई ठाउँठाउँमा खटाउन प्रशासनलाई उनले अनुरोध गरे ।चितवन उद्योग संघका उपाध्यक्ष युगराज वस्ती चाँडोभन्दा चाँडो पुल निर्माणको काम सम्पन्न गरे यात्रु र उद्योगी सबैलाई राम्रो हुने बताउँछन् ।"
२६ घरको मुआब्जा बाँकी,"आयोजनाका इन्जिनियर कृष्ण आचार्य मुख्य गरेर चिसेन्जी, तुइन खोला, कालीखोला र सिमलतालमा पुल निर्माण गर्न पहाड काट्नुपर्ने बताउँछन् । जसका लागि ११ वटा मेसिन प्रयोग हुनेछन् ।पहाड काटेर सकेपछि पनि पुल निर्माणको काम धेरै नै बाँकी रहनेछ । एक नम्बर पुलमा जग खन्ने काम नै सुरु भएको छैन । पुलको आडमा भएका घरहरू हटाउनु पर्ने र ती घर हटाउन मुआब्जा (क्षतिपूर्ति) दिनुपर्ने विश्व बैंकको नीति छ । एक नम्बर पुलमा ५ वटा घर हटाएपछि जग खन्न सुरु हुन्छ । घर हटाउनुअघि दिइने क्षतिपूर्ति रकम सरकारले नै दिनुपर्ने प्रवधान छ ।अघिल्लो आर्थिक वर्षमा पनि क्षतिपूर्ति रकमका लागि फाइल अगाडि बढेको थियो । यो आर्थिक वर्षमा पनि फाइल मन्त्रालयमा पुगेको छ । रकम निकासा भएर आए क्षतिपूर्ति दिएर घर भत्काउने र पुलको जग खन्न सुरु गर्ने थियौं, इन्जिनियर आचार्यले भने । एक नम्बर पुलसहित कुल ८ वटा पुलको आडमा रहेका २६ वटा घरहरूका लागि क्षतिपूर्ति रकम दिनुपर्ने हुन्छ । यसका लागि झन्डै एक करोड रुपैयाँ लाग्नेछ ।एक नम्बर पुलमा जग नै खन्न सुरु नभएर अन्य स्थानमा पुल बनाए पनि पहुँच मार्ग बनाउन नपाएको आचार्यको भनाइ छ । त्यसैले पुलको काम अगाडि बढे पनि आउने बाधाअवरोध अनेकौं छन् । पुल बनेर सकिए पनि पहिरोको खतरा कायमै छ । पहिरोका कारण अघिल्ला वर्षमै बनेर तयार भएको मौरी खोला पुल यो पटक क्षतविक्षत भएको छ । अवस्था हेर्दा उक्त पुलको पुनर्निर्माण नै गर्नुपर्ने देखिन्छ । यस्तोमा विस्तार सकिए पनि नारायणगढमुग्लिन सडकमा बिना कुनै अवरोध सवारी आउजाउ हुने अवस्था अझै बनिसकेको छैन ।"
३९६ आधारभूत अस्पताल अलपत्र,"(काठमाडौं)  २०७७ मंसिरमा तत्कालीन प्रधानमन्त्री केपी शर्मा ओलीले ३ सय ९६ वटा पालिकामा एकैपल्ट ५, १० र १५ शय्याको अस्पताल निर्माण गर्न शिलान्यास गरेका थिए । शिलान्यासको दुई वर्षभन्दा बढी समय बितिसक्दा पनि एउटै अस्पताल सञ्चालनमा आउन सकेको छैन, अधिकांश पालिकाले त जग्गासमेत व्यवस्था गर्न सकेका छैनन् । केही पालिकामा भवन बने पनि अस्पताल सञ्चालनको सुरसार छैन ।कालीकोटको नरहरिनाथ गाउँपालिकाले १५ शय्याको आधारभूत अस्पताल भवन निर्माण गर्न दुई वर्षमा पनि जग्गा भेट्टाउन सकेन । सरकारले गाउँपालिकालाई भवन बनाउन आर्थिक वर्ष २०७७७८ मा ३ करोड २३ लाख ३० हजार रुपैयाँ बजेट छुट्याएको थियो । तर, प्रत्येक वर्ष बजेट फ्रिज हुँदै आएको छ । अस्पताल नहुँदा स्वास्थ्य सेवाको पहुँच नभएका दुर्गमवासी सामान्य उपचार गराउन पनि डेढ घण्टा यात्रा गरेर जिल्ला अस्पताल पुग्न बाध्य छन् । गाउँपालिकाका अध्यक्ष नगेन्द्रबहादुर विष्टले वैशाखजेठभित्र टेन्डर गर्ने गरी काम अगाडि बढिरहेको दाबी गरे । कालीकोटको तिलागुफा नगरपालिका, शुभकालिका, पचालझरना, पलाँता र महावै गाउँपालिकाको समस्या पनि उस्तै छ ।हुम्लाको अदानचुली गाउँपालिकाले पनि जग्गा विवादका कारण अझै भवन बनाउन सकेको छैन । सरकारले यहाँको श्रीनगर स्वास्थ्यचौकीलाई स्तरवृद्धि गरेर १५ शय्याको अस्पताल बनाउन २०७७७८ मा एक करोड रुपैयाँ बजेट विनियोजन गरेको थियो । बजेट बर्सेनि फ्रिज हुँदै आएको छ । हुम्लाको चंखेली र नाम्खा गाउँपालिकाको समस्या पनि उस्तै छ । अहिले यहाँका स्थानीयवासी बिरामी पर्दा उपचारार्थ नेपालगन्ज र सुर्खेत पुग्न बाध्य छन् । अदानचुलीका गाउँपालिका अध्यक्ष मोहनविक्रम सिंहले समस्या हल गरेर भवन निर्माण गरी छिट्टै अस्पताल सञ्चालनमा ल्याउने दाबी गरे ।दुर्गम र ग्रामीण भेगमा आधारभूत स्वास्थ्य सेवा पुर्याउने योजनामा संघ, प्रदेश र स्थानीय गरी तीनै तहका सरकार अकर्मण्य बनेका छन् । संघ बजेट विनियोजन गर्छ तर काम भयोभएन भनेर हेर्दैन । संघको योजना भन्दै प्रदेश सरकारले योजनाको अपनत्व लिएका छैनन् । स्थानीय सरकारले धेरै ठाउँ आवश्यक जग्गा व्यवस्था गर्न सकेका छैनन् । जग्गा पाएका ठाउँमा भवन निर्माण थालेर अलपत्र पारिएका छन् । अछामको तुर्माखाँद गाउँपालिकाको स्वास्थ्यचौकी स्तरवृद्धि गरेर १० शय्याको आधारभूत अस्पताल बनाउन २०७७७८ मा ८५ लाख रुपैयाँ बजेट आएको थियो तर फ्रिज भयो । २०७८७९ मा १ करोड ३३ लाख रुपैयाँ विनियोजित भएको ५९ लाख ८७ हजार रुपैयाँ खर्च भएको थियो, अस्पताल अझै बनिसकेको छैन । दुर्गममा प्रत्येक वर्ष सुत्केरी बेथाले च्यापेका महिलालाई अस्पताल पुर्याउन ढिला हुँदा ज्यान जाने घटना हुँदै आएका छन् । सुत्केरी गराउन अस्पताल पुर्याउन ढिला भएकै कारण २०७८ असोजमा तुर्माखाँद१ की पूर्णकला नेपालीको मृत्यु भएको थियो । अछामकै पञ्चदेवल विनायक नगरपालिकालाई विनायक स्वास्थ्यचौकी स्तरवृद्धि गरेर १० शय्याको आधारभूत अस्पताल बनाउन संघले २०७७७८ मा ८५ लाख रुपैयाँ विनियोजन गरेको थियो । तर, जग्गा विवादकै कारणले अझै भवन निर्माणको टेन्डर आह्वान भएको छैन । नगरप्रमुख अम्बिका चलाउनेले जग्गा अधिग्रहण गर्न प्रक्रिया अगाडि बढिसकेको भए पनि प्रमुख जिल्ला अधिकारीको असहयोगले ढिलाइ भइरहेको आरोप लगाइन् । अस्पताल भवन बनाउन २०७७७८ मा संघीय सरकारले ६ अर्ब १४ करोड २६ लाख रुपैयाँ विनियोजित गरेकामा १ अर्ब ९२ करोड ९७ लाख रुपैयाँ खर्च भएको थियो । २०७८७९ मा ३ अर्ब ७५ करोड ८९ लाख ३४ हजार रुपैयाँको सम्झौता भए पनि निर्माण भने सम्पन्न हुन सकेको छैन । चालु आर्थिक वर्षमा थप ३ अर्ब ५४ करोड ५७ लाख रुपैयाँ विनियोजित गरिएको स्वास्थ्य मन्त्रालयले जनाएको छ । मन्त्रालयका सहप्रवक्ता समीर अधिकारी समयमा बजेट खर्च गर्न नसकेकाले पालिकालाई थप बजेट नपठाएको बताउँछन् । कतिपय पालिकाले मन्त्रालयलाई प्रगति विवरणसमेत बुझाउँदैनन्, उनले भने, मन्त्रालयबाट अनुगमन गरेर काम चाँडै सम्पन्न गर्न निर्देशन दिएको छु । स्थानीय तहका प्राथमिक स्वास्थ्य केन्द्र, स्वास्थ्यचौकी र आधारभूत स्वास्थ्य केन्द्रहरू आधारभूत अस्पतालमा समाहित गर्न स्वीकृति दिइसकेको उनले बताए । अस्पताललाई आवश्यक पर्ने आर्थिक दायित्व सम्बन्धित तहबाटै व्यवस्था गर्ने पनि अनुरोध गरिसकेको छु, उनले भने ।सरकार फेरियो, स्थानीय निर्वाचनपछि गत वैशाखदेखि स्थानीय तहका जनप्रतिनिधि पनि फेरिए । तर, अघिल्लै सरकारले सुरु गरेको कामसमेत सकिएको छैन । संविधानको अनुसूची ८ मा आधारभूत स्वास्थ्य र सरसफाइ स्थानीय तहको अधिकारको सूचीमा पर्छ । स्वास्थ्य मन्त्रालयले सामान्य प्रशासन मन्त्रालयमार्फत आधारभूत अस्पतालको नमुना संगठन संरचना र स्वीकृत दरबन्दीबारे गत साउन १ मा स्थानीय तहलाई पत्रमार्फत जानकारी गराइसकेको छ । जसअनुसार ५ शय्याको अस्पतालमा आठौं तहका मेडिकल अधिकृतको नेतृत्वमा ४ जना स्टाफ नर्स, ३ जना हेल्थ असिस्टेन्ट, कविराज आयुर्वेद सहायक, ल्याब टेक्निसियन, रेडियोग्राफर, फार्मेसी सहायक, डेन्टल हाइजिनिस्ट गरेर १८ जनाको दरबन्दी रहने व्यवस्था छ । १० शय्याको अस्पतालमा दुई जना मेडिकल अधिकृतको नेतृत्वमा २२ जना, १५ शय्याकामा ९१० तहको मेडिकल जनरलिस्टको नेतृत्वमा ३० जनाको जनशक्ति रहने व्यवस्था छ ।पालिकास्तरको सुविधायुक्त स्वास्थ्य संस्था बनाउने अवधारणा राम्रो भए पनि आधारभूत अस्पताल नामकरण गर्नाले अस्पतालको सेवा खुम्चिएको जनस्वास्थ्य विज्ञ डा बाबुराम मरासिनीले भने बताए । आधारभूत अस्पताल भनेर नामकरण गरेपछि त्यहाँ कार्यरत स्वास्थ्यकर्मीहरूले त्यसको दायराभित्र मात्र रहेर काम गर्नुपर्ने हुन्छ । जसले गर्दा पित्तथैली, पत्थरी, एपेन्डिक्स जस्ता अपरेसन गर्न सक्ने क्षमता भए पनि नगर्न सक्छन्, उनले भने, कारण, बिरामी तलमाथि परेमा क्षेत्राधिकारभित्र नपरे पनि अपरेसन गरेकामा सजाय भागिदार हुन सक्छ । उनका अनुसार आधारभूत अस्पतालको सट्टा पालिका अस्पताल वा अन्य कुनै नाम राख्न सकिन्छ । यसले भविष्यमा पार्न सक्ने असरका बारेमा मन्त्रालयलाई जानकारी पनि गराएको थिएँ । तर, बेवास्ता गरियो, उनले भने । स्वास्थ्य मन्त्रालयका सहप्रवक्ता अधिकारीले आधारभूत अस्पतालबाट दिइने सेवाको क्षेत्राधिकार बढाउन सकिने बताए ।आधारभूत स्वास्थ्य सेवा जनस्वास्थ्य सेवा ऐन २०७५ को दफा ३ ले व्यवस्था गरेको छ । जसअन्तर्गत खोप सेवा, एकीकृत नवजात शिशु तथा बालरोग व्यवस्थापन, पोषण, गर्भवती, प्रसव तथा सुत्केरी, परिवार नियोजन, गर्भपतन तथा प्रजनन स्वास्थ्य जस्ता मातृ, नवजात शिशु तथा बाल स्वास्थ्य सेवा पर्दछ । त्यस्तै, सरुवा रोग, नसर्ने रोग तथा शारीरिक विकलांगतासम्बन्धी सेवा, मानसिक रोग, ज्येष्ठ नागरिक स्वास्थ्य, सामान्य आकस्मिक अवस्थाका सेवा, स्वास्थ्य प्रवर्द्धन, आयुर्वेद तथा अन्य मान्यता प्राप्त वैकल्पिक स्वास्थ्य सेवा पर्दछ ।"
सांसदलाई शपथ जबराले खुवाउने,काठमाडौं (कास) प्रतिनिधिसभाका नवनिर्वाचित सांसदलाई राप्रपाका समानुपातिक सांसद पशुपतिशमशेर जबराले शपथग्रहण गराउने भएका छन् । नागरिकताका आधारमा राप्रपाका जबरा राष्ट्रिय जनमोर्चाका चित्रबहादुर केसीभन्दा १ महिना २६ दिन जेठो निस्किएपछि उनले शपथ गराउने टुंगो लागेको हो । संसद् सचिवालयका एक सहसचिवका अनुसार ज्येष्ठ सदस्य टुंगो लगाउन निर्वाचन आयोगबाट नागरिकताको प्रमाणपत्र झिकाएर हेरिएको थियो । नागरिकताका आधारमा माओवादी सांसद महिन्द्र राय यादवको उमेर बढी रहे पनि उनले शपथ गराउने छैनन् । नागरिकतामा वास्तविकभन्दा बढी उमेर राखेको स्वीकार गरेर उनी संसद्मा ज्येष्ठ सदस्यले सबै सांसदलाई शपथ गराउँदा अनुपस्थित रहनेछन् । २०७४ को प्रतिनिधिसभामा पनि यादव अनुपस्थित रहेपछि ज्येष्ठ सदस्य महन्थ ठाकुरले शपथग्रहण गराएका थिए । यस पटक भने चित्रबहादुर केसी र पशुपतिशमशेर जबरामध्ये को ज्येष्ठ सदस्य भन्ने टुंगो लागेको थिएन ।नागरिकताअनुसार केसीको जन्ममिति १९९९ माघ २४ छ । राणाको भने २०३० मंसिर २४ मा ३२ वर्ष पुगेको नागरिकता जारी भएको पाइएको छ । नागरिकताका आधारमा ज्येष्ठ सदस्य टुंगो लागेपछि संघीय संसद्का महासचिव भरतराज गौतमले जबरालाई ज्येष्ठ सदस्यका रूपमा शपथ गराउने व्यवस्थाका लागि राष्ट्रपति कार्यालयलाई पत्र पठाएका छन् । राष्ट्रपति विद्यादेवी भण्डारीबाट सपथ लिएपछि जबराले बिहीबार दिउँसो १ बजे अन्य सांसदलाई शपथग्रहण गराउने कार्यक्रम छ ।
'स्थानीय सरकार लोकतन्त्रको पाठशाला,"काठमाडौं (कास) प्रधानमन्त्री शेरबहादुर देउवाले स्थानीय सरकार लोकतन्त्रको पाठशाला भएको बताएका छन् । नेपाल नगरपालिका संघको आठौं राष्ट्रिय महाधिवेशनको सोमबार राजधानीमा उद्घाटन गर्दै उनले यस्तो बताएका हुन् । स्थानीय सरकार नागरिकको घरआँगनको सरकार भएकाले स्थानीय तहले आफ्ना कामलाई चुस्त, पारदर्शी र सूचनामैत्री बनाउन आवश्यक छ, उनले भने, संविधानले स्थानीय तहलाई विकास, निर्माण र सेवा प्रवाहको क्षेत्रमा विभिन्न अधिकार दिएको छ, यसकारण यो लोकतन्त्रको पाठशाला हो ।महाधिवेशनमा २ सय ९३ नगरप्रमुख र उपप्रमुख सहभागी छन् । नगरपालिकामा दिगो विकासको स्थानीयकरण गरी सहरी सेवा प्रभावकारी बनाउने मूल उद्देश्यसहित जनप्रतिनिधि संघीय राजधानी काठमाडौंमा भेला भएका हुन् । प्रदर्शनीमार्गस्थित राष्ट्रिय सभागृहमा सुरु भएको तीनदिने महाधिवेशनमा दिगो सहर र समुदाय विषयमा बहस सुरु भएको छ । नगरपालिका संघका अध्यक्ष अशोककुमार व्यान्जु श्रेष्ठले जनप्रतिनिधिको सामूहिक उद्देश्य प्राप्तिका निम्ति संगोष्ठीले सहयोग पुग्ने बताए ।"
सुन्दर फुटबलको अपूर्व रोमाञ्च,"फुटबललाई त्यसै सुन्दर खेल भनिएको होइन । यसले दिने रोमाञ्च र सनसनी अद्भुत हुने गर्छ । यसले पस्कने मिठास पनि उत्तिकै भावनात्मक रहने गर्छ । विश्वकप२०२२ को फाइनल हेरेका सबैले यस्तै महसुस गरेको हुनुपर्छ । अर्जेन्टिना र फ्रान्सबीचको उपाधिको भिडन्त अद्वितीय रह्यो । टाइब्रेकरमा अर्जेन्टिना ४२ ले विजयी बन्नुअघि निर्धारित र थपिएको समयको खेल ३३ को बराबरीमा टुंगिएको थियो । पूरा खेल आफैंमा निकै उतारचढावपूर्ण रह्यो । कहिले कसले, कहिले कसले जित्लाजस्तो भइरह्यो । अन्त्यमा एउटा टिमलाई जित्नु थियो, नतिजा अर्जेन्टिनाको पक्षमा पुग्यो । लियोनल मेसीको टिमले उपाधि उचालेसितै विश्व फुटबलमा एउटा अर्को रोमाञ्चक अध्याय थपियो ।कतिपय फुटबल पण्डितहरूलाई विश्वास गर्ने हो भने यसपल्टको फाइनल प्रतियोगिता इतिहासकै उत्कृष्ट रह्यो । यति प्रतिस्पर्धात्मक र रोमाञ्चक फाइनल यसअघि भएकै थिएन । यसर्थ पनि विश्वकप२०२२ धेरै हिसाबमा सफल रह्यो । सबैभन्दा महत्त्वपूर्ण त, आधुनिक फुटबलका सार्वकालिक महान् खेलाडीमध्ये एक मेसीको नाम विश्वकप विजेताका रूपमा पनि अंकित हुन पुग्यो । मेसीले आफ्नो खेल जीवनमा क्लब फुटबलको सम्भव सबै उपाधि जितिसकेका थिए । व्यक्तिगत रूपमा पनि सातपल्ट बेलन डेअर जितेका थिए, जुन विश्व फुटबलमा दिइने सबैभन्दा ठूलो व्यक्तिगत अवार्ड हो । तर लामो समयसम्म उनले आफ्नो देशका लागि भने कुनै ठूलो उपाधि जित्न सकेका थिएनन् । त्यसैले जति नै राम्रा खेलाडी भए पनि उनको महानतामा संशय व्यक्त गर्नेहरू उत्तिकै थिए ।गत वर्ष मात्रै मेसीले अर्जेन्टिनाका लागि कोपा अमेरिकाको उपाधि जितेका थिए । यो दक्षिण अमेरिकी फुटबलको सबैभन्दा ठूलो उपाधि त हो तर विश्वकपको जत्तिको पक्कै होइन । त्यसैले मेसीको खेल जीवनलाई लिएर प्रश्न गर्नेहरू बाँकी नै थिए । अब उनीमाथि उठ्ने गरेको मुख्य प्रश्नले सटीक उत्तर भेटेको छ । आफ्नो खेल जीवनको अन्त्यतिरै सही, मेसीले विश्व फुटबलकै सबैभन्दा ठूलो उपाधि, विश्वकप जितेका छन् । अब उनको खेल जीवनले सुखद निकास भेटेको छ । मेसी मात्र होइन, विश्वभर रहेका उनका असंख्य प्रशंसकका निम्ति पनि अत्यन्त सुखानुभूतिको अवसर हो यो । अब उनको खेल सफलतालाई लिएर सायद कसैले दोहोर्याएर प्रश्न गर्नेछैन । अर्जेन्टिना र मेसीको यो सफलताले विश्वकप फुटबलको अर्को सौन्दर्य पनि उजागर गरेको छ, त्यो हो खेल दुनियाँको सम्भाव्यता र समानता । खासमा खेलकुद मात्र यस्तो दुर्लभ चीज हो, जसको सिँढी चढ्न आर्थिकसामरिक शक्ति मात्र पर्याप्त हुँदैन । देश विकासशील मात्रै किन नहोस्, मिहिनेत गरिरह्यो भने यसमा प्रगति गर्न सक्छ, विश्वमै आफ्नो खेल जादु देखाउन सक्छ । संसारकै ध्यान आकृष्ट गर्ने विश्वकप फुटबल यसको एउटा सुन्दर उदाहरण हो । अर्जेन्टिनाको सामान्य परिवारमा जन्मेहुर्केका मेसी आज फुटबलकै माध्यमबाट सफलता र लोकप्रियताको उत्कर्षमा पुगेका छन् । संसारभरका खेल प्रशंसकको ढुकढुकीमा छन् । विश्व फुटबलमा यसअघि दुई ठूला खेलाडीका रूपमा ब्राजिलका पेले र अर्जेन्टिनाकै डिएगो म्याराडोनाको नाम लिने गरिन्थ्यो जसमा अब तेस्रो नाम पनि थपिएको छ, जुन निर्विवाद रूपमा मेसीकै हो । उनले यो विश्वकपलाई आफ्नो खेल जीवनको अन्तिम संस्करण भनिसकेका छन्, यस अर्थमा विश्व फुटबलको एउटा अध्याय सकिएको छ । र यही विश्वकपमा देखियो अब फ्रान्सका केलियन एमबापेसँगै नयाँ पुस्ताका खेलाडीको उदय भएको छ । समग्रमा यो विश्वकप थप दुई अर्थमा विशेष रह्यो । पहिलो, यसमा युरोप र दक्षिण अमेरिकाका पारम्परिक शक्तिको मात्र वर्चस्व रहेन । अफ्रिकी एवं अरब राष्ट्र मोरक्कोले सेमिफाइनलसम्म तय गरेको यात्रा यसकै उदाहरण हो । एसियाली देशहरूको प्रदर्शन पनि राम्रै रह्यो, विशेषतः जापानले दुई पूर्व विश्वकप विजेता स्पेन र जर्मनीलाई हराएर आफ्नो उत्कृष्टता सिद्ध गर्यो । दोस्रो, कतारले यसको सफल आयोजना गर्यो । यहाँ भन्नैपर्ने हुन्छ कतारलाई यो तहसम्म ल्याउन कैयौं नेपाली हातहरूको योगदान छ । रंगशाला लगायत पूर्वाधार निर्माणका क्रममा कति नेपालीको ज्यान गएको छ, आप्रवासी कामदारप्रतिको व्यवहारलाई लिएर कतारमाथि कैयौं प्रश्न छन् । नेपाल लगायत सरोकारवाला सबैले कतारसँग यसको जवाफदेही खोज्नैपर्छ । जहाँसम्म विश्वकप आयोजनाको सवाल छ, एउटा विशाल खेल प्रतियोगिताका रूपमा यसलाई सफल बनाउन भने कतारले निकै मिहिनेत गरेको देखियो । प्रतियोगिताका क्रममा कुनै चर्को विवाद पनि भएन । विश्वभरका फुटबलप्रेमीले यसको भरपूर मजा लिए । संसारको जुनसुकै कुनामा पनि कुनै भौगोलिक र राजनीतिक सीमाले नछेक्ने एउटै लोकप्रिय चीज आखिर यही विश्वकप फुटबल त हो ।"
सम्पादकलाई चिठी,ॅतडकभडक रोक्न अदालतमा बिहे समाचारमा ाबअभदययफ।अयरभप्बलतष्उगच बाट लिइएका टिप्पणी ः नेपालगन्जका प्रनय जलान र सिम्रन अग्रवालले विवाहका लागि अपनाएको बाटो सही लाग्यो । यसरी नै विवाह बन्धनमा बाँधिनु धेरै सकारात्मक । बाबु केसीिििउत्तम विचार । अनि विवाहमा लाग्ने खर्च दुःख परेका कसैलाई सहयोग गरे झनै राम्रो । अञ्जु एबीिििकहिलेकाहीँ यस्ता समाचार पढ्दा खुसी लाग्छ । टोपचन्द ठाकुरिििवाहियात खर्च गर्नुभन्दा सामान्य विवाह धेरै राम्रो । जगेन्द्र पेला
आमाहरूको स्वास्थ्यको अर्थ,"मंसिरको दोस्रो साता उक्लिँदै थियो । भर्खरै सकिएको चुनावको तीव्र तातो बाफ घरको चुलोदेखि सामाजिक सञ्जालको भित्तोसम्म गुम्बजझैं बाक्लिएर उडिरहेका बेला साथीले सुझाएको एउटा नौलो स्वादको किताब पढ्ने हुटहुटीले म नारायणगढस्थित सम्पूर्ण किताब को रिसेप्सनसम्म हुर्रिंदै पुगेकी थिएँ । र किताबको औपचारिक विमोचन पनि नहुँदै हात लागेको थियो शून्यको मूल्य । शून्य भन्नासाथ शून्यवाद अर्थात् निहिलिज्म वा जिरो याद आउने लत लागेको मथिंगलमा किताबको शीर्षक आफैं एउटा रोचक पहेलीजसरी घुमिरहेको थियो । तर जसै किताबको दैलोभित्र छिरियो, शून्यका हिसाबकिताब प्रकट हुँदै गए । किताबका विषय, भूगोल र पात्र कर्णाली क्षेत्रसँग जोडिँदै व्यक्त भएकाले यसलाई कर्णाली चिन्ने किताब नै भन्न पनि सकिन्छ तर यो त यसको एउटा आयाम मात्रै हो । अथाह गरिबी, भोक, दुःख र ती सबैसँग लड्ने बेहिसाब संघर्षको कथा भन्ने कुनै किताब या सिनेमा कहाँ उभिएर लेखिन्छ वा कुन ठाउँमा टेकेर खिचिन्छ, त्यो स्थानिक मात्रै हुँदैन, खास गरी नेपालजस्तो देशका सन्दर्भमा । केही थान पात्र र तिनले भोगिरहेका कठोर स्थितिहरूका माध्यमबाट समकालीन समाजको सिंगो अनुहार र कमजोर अर्थतन्त्रका लुला गोडामाथि उभिएको देशको गति अनुभूति गराउने यस किताबले विकास को प्रचलित मानकमाथिको हेराइ नै बदल्दिने दृष्टि दिन्छ । त्यो दृष्टि जसलाई ठूलठूला प्लानर हरूले चटक्कै छोडिदिएका छन् । अर्थशास्त्री र समाजविज्ञानीहरूले समेत नोटिस गरिदिएका छैनन् । राजनीतिक नेतृत्व र तिनका कार्यकर्ताले त सुगारटाइजस्तो वर्ग असन्तुलनका मोटामोटा नारामै मात्र अलमल्याएर वर्षौंदेखि समाजलाई गन्तव्यहीन अलपत्र यात्री बनाएकै छन् । आर्थिक वृद्धि, सामाजिक समावेशीकरण र वातावरण संरक्षणलाई आधार मानेर दिगो विकासको लक्ष्य निर्धारण गर्ने संयुक्त राष्ट्रसंघले सम्म हेक्का राख्न नसकेको त्यो दृष्टि रहेछ एउटा समाजले, एउटा समृद्ध विश्वको कल्पना गर्ने पुस्ताले विकासको पूर्वाधारका रूपमा सबैभन्दा पहिले सूचीबद्ध गर्नुपर्ने प्रारम्भिक काम के हो भन्ने कुरा । र त्यो रहेछ बलिया आमाहरू निर्माण गर्ने काम । बलिया आमाहरू अर्थात् शारीरिक, मानसिक, सामाजिक सबै स्थितिले स्वस्थ, सकुशल आमाहरू । बलिया आमाहरू अर्थात् तिनले निर्माण गर्ने पूर्ण स्वस्थ पुस्ता, सन्तुलित र उज्यालो सामाजिकता । बालरोग विशेषज्ञका आँखाबाट समकालीन समाज पढ्ने चेष्टामा हामी कस्ता देखिँदा रहेछौं ? हाम्रा योजना, राज्यको रातो किताबले खाकामा राखेका विकास लक्ष्य, विकासको ग्लोबल मिसन र हामीले भुक्तमान काटिरहेको परिवेशबीच टुप्लुक्क आइपुगेर एउटा डाक्टरले हामीतिर फर्केर गर्ने संवाद कस्तो हुने रहेछ ? समाजका फक्ल्याँटा चिरेर, यी हेर्नुस् यो हो हाम्रो असफलता र हामीले व्यक्तिगतसंस्थागत जागरुकता र जिम्मेवारीका ससानै प्रयत्न गर्दा पनि हात लाग्ने सफलता यीयी हुन् भन्न कुन स्तरको संवेदनशीलता चाहिन्छ ? यी सबै कुराको उत्तर डा नवराज केसीले दिएका रहेछन् आफ्नो किताबमार्फत । िििशून्यको मूल्य मा मूलतः तीनवटा सरल प्रस्ताव छन् । राज्यले विकास र समृद्धिका नाममा फूलबुट्टे शब्द खिपेर, रातो किताबका पाना भरेर मात्रै समय र पैसा खेर नफालोस् । विकासलाई मानवीय मूल्य र विवेकको उत्थानसँग जोडेर कर्णालीजस्ता राज्यको आँखाबाट कोसौं पर रहेका ठाउँमा साधारण प्रयत्नले फत्ते गर्न सकिने ती प्रस्ताव हुन् एक, नागरिकमाथि लगानी गर र त्यसका लागि बालबालिकाबाट थाल । दुई, गुणात्मक मातृत्वका लागि बलिया र सुरक्षित महिलाको निर्माण गर । अनि तीन र सम्भवतः यसअघि कुनै पनि सरकार र योजनाकारले नभनेको प्रस्ताव हो भविष्यको सबल अर्थतन्त्रका लागि पहिलो र तेस्रो पुस्ताको बाक्लो संवाद हुने परिवार संरचनालाई प्रोत्साहित गर । स्वस्थ र सम्पूर्ण रूपले गुणात्मक क्षमता भएका नागरिक उत्पादनका लागि सही ठाउँमा लगानी हुनुपर्छ भन्नेमा विकासको आधारभूत प्रयत्न जोडिनुपर्छ भनेर राज्यले कहिल्यै आत्मबोध गरेन । हामीकहाँ नागरिकमाथिको लगानी शून्य बराबर छ । संघीय प्रणालीमा गैसक्दा पनि प्रदेश तहका सरकारलाई असफल साबित गर्न संघीय सरदारहरू आफैंले कतिपय अग्राधिकार लिएर बसेका छन् । क्षेत्रीय, लैंगिक र कठोर भौगोलिक असमानताको महासामन्त बनेर लामो समयदेखि काठमाडौंमा विदेशी सहयोगको घाँस पाउर मार्ने शासकहरूले कति कर्णालीवासीका सपना खर्लप्प निलिदिए, त्यसको हिसाब कहाँ होला ? यो किताबका कथाजस्तै कथामै मात्रै कि अन्यत्र पनि ? कर्णालीका भीरअक्करमा चरम सामाजिकसांस्कृतिक अवहेलना खेप्दै मातृत्वको परीक्षा दिइरहेका आमाहरू र तिनका धूलिधुसर लडाइँका नालीबेलीमा अड्केका यी कथाको मजबुनमा लेखक भन्छन् आमाहरूमाथि लगानी गर । आमाहरूमार्फत नयाँ आउँदो पुस्ता अर्थात् निर्माणाधीन नागरिकहरूमाथि लगानी गर ।यहाँ वर्णित आमाहरूले प्रकृतिवत् रहेका चट्टानी पहरामा लतारिँदैलछारिँदै गरेका देखिने संघर्ष त छँदै छन्, तीेभन्दा बढी जातीय र मनोसामाजिक संरचनामा ठडिएको महाकाय अर्थराजनीतिक संकटको समस्याभित्र हेलिँदै मान्छेको जुनी वरण गर्न तिनले बेहोरेका नदेखिने खली कम भयानक छैनन् । भुनभुनेकी आमा (जसको नाम उनैलाई समेत थाहा छैन), बुधेकी फुपूआमा, भेडिनी कान्छी, पुतली आमा यी प्रत्येक आमाको कथाका गुम्फनमा तपाईं खास वाद र सिद्धान्त त भेट्न सक्नुहुन्न तर यतिचाहिँ बुझ्नुहोस्, यी सबै पात्रले बाँचेको जीवनलाई साक्षी बनाएर विकास का प्रचलित मानकको समीक्षा गर्न र राज्यका असफलताको जरो कारण पहिल्याउन लेखकले गरेको जमर्को भने साधारण छैन । पढ्नेहरूको होसचेत उडाउने यी कथा लेख्ने डाक्टरभित्र संवेदनाका कति विकट रचनागर्भ र त्यसका तहहरू होलान् !विगत शताब्दीको पचासको दशकयता विकास र अविकासको भाष्य उनेर अविकसित देशहरूलाई माथि उठाउन भन्दै गरिएको वैश्विक परजीवीकरणको खेती र असीको दशकदेखि संरचनागत सामञ्जस्य कार्यक्रम (एसएपी) लगायतका दाता देश का परनिर्भरमुखी ललिपपहरूको दुष्परिणाम नै नेपालजस्ता देशका यी आमाहरूले भोगिरहेका नियति हुन् भन्न कुनै द्विविधा छैन । तिनैका स्थानीय एजेन्ट बन्न बानी परेका शासकवर्गलाई आफ्नो र आफ्नाहरूको बाहेक अरूको र अझ टाढाको कर्णालीको त रत्ती पनि चिन्ता छैन भन्ने पनि प्रस्टै छ । धनी र गरिबबीचको दूरी घटाउने नाममा बनेका अनेकौं विकासे परियोजना सयौं ठाउँ चुहिने चाल्नीमा पानी भरेजस्तो बेकार भइरहेको कुराले शासकहरूलाई रौं पनि फरक परेको छैन । मानव विवेक र भुइँ तहका मानिसहरूको संरचनात्मक समानतामाथि गर्नुपर्ने आधारभूत लगानीको उपेक्षा गर्दा कस्तो नतिजा निस्कन्छ भन्ने तथ्यांक हुन् डा केसीले यस किताबमा कुँदेका मानिसका कथा । नागरिकमाथि लगानी गर्ने आधार तह हुन् स्वस्थ आमा र तिनले जन्माउनेहुर्काउने स्वस्थ बालबालिका । स्वस्थ आमा भन्नुको अर्थ आमाहरू मानसिक, सांस्कृतिक र आर्थिक रूपले समेत स्वस्थ हुनुपर्छ भनेको हो । बालबालिकालाई स्वस्थ र तन्दुरुस्त जीवन दिन राज्यले आमाको मानसिक स्वास्थ्यमाथि सबैभन्दा बढी लगानी गर्नुपर्छ भन्ने लेखकको प्रस्तावमा असहमत हुने ठाउँ नै छैन । जुन देशमा आमाहरू घरदेखि समुदाय र समाजसम्म कठोर हिंसामा छन्, जहाँ आज पनि स्त्रीको स्थान ज्यालादारी कामदेखि नागरिकता प्राप्तिसम्मै दोस्रो दर्जामा छ, जहाँ महिलाले आत्मसम्मानसाथ उभिन मात्रै खोज्दा पनि हिंसाको सिकार बन्नुपर्ने अवस्था अझै छ, जहाँ आज पनि महिनावारीजस्तो शरीरको जैविक प्रक्रियालाई विभेदको आधार बनाइन्छ, त्यहाँ महिलाले स्वस्थ आमा बन्ने सुविधा कहिले कसरी पाउलिन् ? यो बहस भने बाँकी नै छ । बालरोगको पुरुष डाक्टरले स्वभावतः स्वस्थ आमा र गुणात्मक मातृत्वबारे सोच्दा कर्णालीका आमाहरूले आफ्ना सन्तानको जीवनरक्षा गर्न कति गहिरो र अवर्णनीय कष्ट काट्छन् भन्ने अनुभूतिलाई बढी नियालेका छन् । पछिल्लो समय आमा बन्ने स्थिति महिलाको चाहनामा निर्भर हुने कि नहुने भन्ने छलफलसमेत सुरु भैसकेको अवस्थामा यस किताबका कतिपय कुरा हामीमध्येकैलाई परम्परागत नै लाग्न पनि सक्छन् । तर मातृत्वमाथि छलफल हुँदा डाक्टरको पेसागत सीमाका बीचबाटै यहाँका कथा र तीमाथि व्यक्त तथ्यगत टिप्पणी पढिनु न्यायोचित ठहरिएला । यद्यपि, मातृत्वको जैविक गुणभित्र बारम्बार महानताको लेपन थपिँदा घरीघरी डाक्टर लेखकका भावुक पङ्क्तिहरूसँग असहमत पनि भइन्छ । यसैबीच पनि उनले प्रस्ताव गरे अनुसार बलियो, नयाँ पिँढी निर्माण गर्न बलिया र सुरक्षित महिलाहरूको सुनिश्चितता हुनुपर्छ भन्ने कुराचाहिँ हरेक कोणबाट सही ठहर्छ । नेपाली महिलाहरू बलिया बन्न पाएका छैनन् । सांस्कृतिक, आर्थिक, शारीरिक र मानसिक कुनै पनि स्थितिबाट सुरक्षित बन्न पाएका छैनन् । छन् भने पनि ती असाध्यै थोरै छन् । आर्थिक रूपले बलिया देखिने महिला पनि मनोसांस्कृतिक र शारीरिक रूपले उत्तिकै बलिया छैनन् । गुणात्मक मातृत्वको विकास गर्न यी सबै स्थितिले बलिया र खुसी महिलाको निर्माण गर्नुपर्छ । डा केसीले राखेको तेस्रो प्रस्ताव हजुरआमाहरूले बुढेसकालमा थेग्न सक्ने र बनाउन सक्ने उन्नत अर्थतन्त्रसँग जोडिन्छ । परिवार मनोविज्ञान अनुसार पहिलो र तेस्रो पुस्ताबीच संवाद हुने परिवारका बालबालिका स्वस्थ, प्रतिभाशाली र तीक्ष्ण हुन्छन् भन्ने कुराका लागि डाक्टरले सन् २०१४ मा बेलायती प्रधानमन्त्री डेभिड क्यामरुनलाई उद्धृत गरेका छन्, हाम्रा हजुरआमाहरूले आफ्नो जीवनको अन्तिम समयमा पनि यो देशलाई करिब सात अर्ब डलर वार्षिक रूपमा कमाएर दिने गर्छन् । क्यामरुनको यो भनाइसँग अक्सफोर्ड ह्यान्डबुक अफ इभोल्युसनरी साइकोलोजी मा उल्लिखित मानवेतर प्राणीहरू हात्ती, डल्फिन र ह्वेलमा समेत हजुरआमाले दिने पोषण र सुरक्षा हजुरआमाबिना हुर्किने बच्चाका तुलनामा दोब्बर हुने तथ्य जोड्दै डाक्टर कल्पना गर्छन् नेपालका हजुरआमाहरूले बुढेसकालमा नातिनातिनासँग सामीप्य स्थापित गर्न पाउँदा हाम्रो अर्थतन्त्रमा कत्रो योगदान पुग्ला ?आफ्नी हजुरआमासँग गहिरो भावले जोडिएकी बच्चीको उपचारका क्रममा उनले विचार गरेका रहेछन् हजुरआमाले हुर्काएका बच्चा कृषक, डाक्टर, नेता या अरू कोही पनि बनून्, ती हजुरआमाबिना हुर्केका बच्चाभन्दा धेरै स्वस्थ र सक्षम हुन्छन् । त्यसैले नेपालजस्तो देश र कर्णालीजस्तो क्षेत्रमा हजुरआमामाथि गरिने स्वास्थ्य र शिक्षाको खर्च खर्च होइन, आउने पिँढीको समष्टिगत विकासको लगानी हो । रोजगारी र आर्थिक गतिविधिका लागि दिनानुदिन परिवार खण्डीकरण र एकल परिवारको अभ्यास मौलाएको वर्तमान स्थितिमा हजुरआमा र नातिनातिनी पुस्ता सँगै रहनेबस्ने कुरा कति सम्भव होला, यसै भन्न गाह्रो छ । यो परिवार व्यवस्थापनको साधारण समस्या होइन, बृहत् अर्थराजनीतिक जटिलताले घेरिएको विषयसमेत हो । तथापि यो प्रस्तावमाथि सबैको उचित ध्यान जानु जरुरी छ ।"
ट्वीटर प्रयोगकर्ता मस्कको विपक्षमा,"क्यालिफोर्निया (एजेन्सी) लोकप्रिय सामाजिक सञ्जाल ट्वीटरका प्रयोगकर्ताहरूले इलन मस्कलाई प्रमुख कार्यकारी अधिकृत (सीईओ) को पदबाट हटाउनुपर्ने पक्षमा मत दिएका छन् । मस्कले आफू भविष्यमा ट्वीटरको कार्यकारी प्रमुखका रूपमा रहने वा नरहने विषयमा मत दिन र उक्त मतको आफूले सम्मान गर्ने भन्दै प्रयोगकर्तालाई आग्रह गरेका थिए । के म ट्वीटरको प्रमुख पदबाट हट्नुपर्छ ? उनले ट्वीटर प्रयोगकर्तालाई जवाफका लागि हो वा होइन मा क्लिक गर्न आग्रह गरेका थिए । आफूले ट्वीटरको सीईओको जिम्मेवारी लिएको केही सातापछि ट्वीटरले प्रयोगकर्ताको मतअनुसार अघि बढ्ने बताएका हुन् । एक करोड ७५ लाखभन्दा ट्वीटर प्रयोगकर्तामध्ये ५७५ प्रतिशतले उनको विपक्षमा मतदान गरेका छन् । पक्षमा ४२५ प्रतिशतले मत दिए । प्रयोगकर्ताको मतलाई सम्मान गर्ने र आफ्नो फरक राय नरहेको उनको भनाइ छ । मस्कले अप्रत्याशित रूपमा ट्वीटर प्रयोगकर्तालाई प्रतिद्वन्द्वी सामाजिक सञ्जालमा उनीहरूका खाताबारे प्रचारप्रसार गर्न प्रतिबन्ध लगाउने गल्ती गरेको स्वीकार गरेको केही समयपछि सर्वेक्षणका लागि पोस्ट गरेका हुन् । आगामी दिनमा ठूला नीतिगत परिवर्तनका लागि मतदान हुनेछ । म माफी माग्छु । फेरि त्यस्तो हुने छैन, उनले लेखेका थिए । गत अक्टोबरमा मस्कले कम्पनीको कार्यभार सम्हालेपछि विवादास्पद निर्णयहरू गरिसकेका छन् । त्यस्ता निर्णयमा फलोअरलाई अन्य साइटमा उनीहरूका पोस्ट हेर्न प्रोत्साहित गर्न प्रेरित गरिएको थियो । अब अन्य सामाजिक सञ्जालको निःशुल्क प्रचारका लागि अनुमति दिइने छैन, ट्वीटरले भनेको छ । उदाहरणका लागि प्रयोगकर्तालाई इन्स्टाग्राममा फलो मि पोस्ट गर्न प्रतिबन्ध लगाइने ट्वीटरले जनाएको छ । ट्वीटरका सहसंस्थापक ज्याक डोर्सीले भने नयाँ नीतिमाथि प्रश्न उठाएका छन् ।मस्क कार निर्माता टेस्ला र रकेट फर्म स्पेसएक्सका मालिकसमेत हुन् । अक्टोबर २७ मा ट्वीटरको प्रमुख भएदेखि उनी बारम्बार विवादमा आएका छन् । त्यसयता उनले कम्पनीका आधा कर्मचारीलाई बर्खास्त गरिसकेका छन् । पहिले निःशुल्क रहेका सेवाका लागि पनि शुल्क लिन खोजेपछि उनीप्रति प्रयोगकर्ताहरू आक्रोशित बनेका थिए ।"
पानीजहाज डुब्दा ३१ बेपत्ता,"बैंकक (एजेन्सी) थाइल्यान्डको दक्षिणपूर्वी तटमा सोमबार पानीजहाज डुब्दा कम्तीमा ३१ जना नाविक बेपत्ता भएका छन् । थाई नौसेनाका प्रवक्ताका अनुसार एचटीएमएस सुखोथाई पानीजहाजमा एक सय जनाभन्दा बढी नौसैनिक थिए । थाइल्यान्डको खाडीमा गस्ती गरिरहेका बेला दक्षिणी प्राचुआप खिरी खानको बाङ सफान किनार नजिकै रहेको बेला जहाजको इलेक्ट्रोनिक प्रणालीमा क्षति पुगेपछि दुर्घटना भएको थियो । नौसेनाले सार्वजनिक गरेका तस्बिरमा कडा छाल पार गर्ने क्रममा जहाज एक छेउबाट डुब्ने क्रममा ढल्किरहेको देखिन्छ । दुर्घटनालगत्तै उद्धार अभियान सुरु गरिएको भए पनि ३१ जना नाविक बेपत्ता भएको नौसेनाका प्रवक्ता एडमिरल पोग्क्रोङ मोन्ट्राडपालिनले बताए । बेपत्ता सैनिकको खोजी भइरहेको मोन्ट्राडपालिनले भनाइ छ । हामी अझै पनि हराइरहेका ३१ जनाको खोजी गरिरहेका छौं, उनले भने, जहाजको अपरेटिङ सिस्टम ले काम गर्न छाडेपछि जहाजले नियन्त्रण गुमाएको थियो । दुर्घटनामा परेको जहाज सन् १९८० को दशकमा निर्मित भएको बीबीसीले जनाएको छ । जहाजमा रहेका १०६ जनामध्ये ७५ जनालाई दुईवटा हेलिकोप्टर, दुईवटा फ्रिगेट र एउटा पानी जहाजको सहयोगमा उद्धार गरिएको प्रवक्ता सुखोथाईले बताए । उनका अनुसार बिहान ७ बजेदेखि सुरु भएको खोजी तथा उद्धार कार्य जारी छ । घटनापछि उद्धार गरिएका ११ जना नौसैनिकको बाङ सफान अस्पतालमा उपचार भइरहेको जनाइएको छ । थाई प्रधानमन्त्री प्रयुत चानओचाले एक विज्ञप्ति जारी गर्दै अधिकारीहरूले घटनाबारे अनुसन्धान गरिरहेको जनाएका छन् । घटनापछि विकसित घटनाक्रमलाई मैले नजिकबाट नियालिरहेको छ । पाँच जना गम्भीर घाइते भएका छन्, प्रधानमन्त्रीद्वारा जारी विज्ञप्तिमा उल्लेख छ ।"
पुससम्म तरलताको दबाब,"(काठमाडौं)  विद्यमान नीतिगत व्यवस्था परिमार्जन नगरिए यही पुस मसान्तमा वित्तीय प्रणालीमा तरलता दबाबमा पर्ने बलियो संकेत देखिएको छ । पछिल्लो समय बजारमा तरलता स्थिति केही सहज देखिए पनि पुस मसान्तमा दबाबमा पर्न सक्ने चुनौती रहेको जानकारहरूले औंल्याएका छन् । सरकारले आन्तरिक ऋण संकलन गरिरहेको, आर्थिक वर्षको दोस्रो त्रैमास भएकाले करमार्फत केही रकम सरकारी खातामा जाने, स्थानीय तहको खातामा रहेको रकमको ८० प्रतिशतसम्म निक्षेपका रूपमा गणना गर्न पाउने व्यवस्था पुस मसान्तसम्मका लागि मात्र भएको, लगानीमा रहेको पुनर्कर्जाको करिब आधाभन्दा बढीको परिपक्वको अवधि सकिन लागेको लगायत कारण यस महिनाको अन्त्यमा तरलता दबाबमा रहने उनीहरूको आकलन छ । पुस अन्त्यतिर तरलतामा थप दबाब पर्न सक्ने सम्भावना देखिएको राष्ट्र बैंकका गभर्नर महाप्रसाद अधिकारीले स्विकारेका छन् । गत साता काठमाडौंमा आयोजित एक औपचारिक कार्यक्रममा गभर्नर अधिकारीले पुसमा तरलतामा दबाब पर्न सक्ने सम्भावना रहेको बताएका हुन् । आन्तरिक ऋण संकलन, पुनर्कर्जाको परिपक्व अवधि सकिन लागेको, सरकारलाई कर बुझाउनुपर्नेलगायत कारण तरलता दबाबमा पर्न सक्ने उनको भनाइ छ । अहिले तरलता अभावलगायत कारणबाट निजी क्षेत्र समस्यामा परेको भए पनि यो समस्या सधैं नरहने उनले बताए । बजारमा आइरहेका समस्याबाट निजी क्षेत्र प्रताडित भएको छ । यसलाई हामीले सहनैपर्छ, उनले भने, यो नेपालको मात्र होइन, संसारभरकै समस्या हो । तर अब विस्तारै समस्या कम हुँदै जान्छन् । पुनर्कर्जाका लागि म्याद थप, स्थानीय तहको खातामा रहेको रकमको ८० प्रतिशतसम्म निक्षेपमा गणना गर्न पाउने व्यवस्थाको निरन्तरतालगायत काम नगरिए पुस मसान्तमा तरलता स्थिति दबाबमा रहने बैंकर्स संघका उपाध्यक्ष सुनिल केसीको भनाइ छ । सुधारका क्रममा रहेको तरलता अवस्थामा पुनः दबाब आउन नदिन पुनर्कर्जाका लागि म्याद थप गर्न र स्थानीय तहको खातामा रहेको रकमको ८० प्रतिशतसम्म निक्षेपमा गणना गर्न पाउने व्यवस्थालाई निरन्तरता दिन राष्ट्र बैंक र सरकारलाई आग्रह गरेका छौं, उनले भने, आयातमा कमी, रेमिट्यान्स आप्रवाहमा वृद्धिलगायत कारण निक्षेप बढे पनि बैंकहरूको कर्जा प्रवाह क्षमता अपेक्षित रूपमा बढ्न सकेको छैन । यही मंसिर दोस्रो सातादेखि पुस दोस्रो सातासम्म सरकारले आन्तरिक ऋणमार्फत ३० अर्ब रुपैयाँ संकलन गर्दै छ । दोस्रो त्रैमासको अन्त्य भएकाले पुस मसान्तमा करबापत करिब ४५ अर्ब रुपैयाँ सरकारी खातामा जाँदै छ । राष्ट्र बैंकले प्रवाह गरेको पुनर्कर्जामध्ये ६० अर्ब रुपैयाँभन्दा धेरैको परिपक्व अवधि पुसमा सकिँदै छ । वाणिज्य बैंकहरूले स्थानीय तहको खातामा रहेको रकमको ८० प्रतिशतसम्म निक्षेपमा गणना गर्न पाउने व्यवस्था पुस मसान्तसम्मकै लागि हो । सरकारले पुसअघि नै उक्त निर्णय परिमार्जन गरेर अवधि नबढाएसम्म यही नीतिका कारण मात्र करिब ४० देखि ४५ अर्ब रुपैयाँ बैंकहरूको निक्षेपबाट फिर्ता हुने देखिन्छ । हालकै व्यवस्थाअनुसार हिसाब गर्दा पुस मसान्तमा बैंक तथा वित्तीय संस्थाबाट करिब पौने २ खर्ब रुपैयाँ बाहिरिने बैंकरहरूको अनुमान छ । उल्लिखित कारणले पुस मसान्तमा सुधारको क्रममा रहेको तरलताको स्थितिमा केही दबाब पर्ने विज्ञहरूको आकलन छ । वित्तीय क्षेत्रमा देखिएको तरलता अवस्थामा सुधार आउन अझै केही समय लाग्ने राष्ट्र बैंक अनुसन्धान विभाग प्रमुख प्रकाशकुमार श्रेष्ठले बताए । पछिल्ला सातामा तरलताको अवस्थामा सुधार देखिएको छ । स्थायी तरलता सुविधामा (एसएलएफ) मार्फत लगानीमा रहेको रकम हालसम्मकै कम छ । अन्तरबैंक ब्याजदर ७ प्रतिशतभन्दा तल झरेको छ । कर्जाको भन्दा निक्षेपको वृद्धि बढी छ, उनले भने, यद्यपि आयात खुल्दै गर्दा आउँदा महिनामा बाह्य सूचक र तरलताको अवस्थामा केही दबाब पर्ने सम्भावना पनि नभएको होइन ।पछिल्ला केही महिनायता वित्तीय प्रणालीमा तरलताको अवस्थामा सुधार हुन थालेको देखिन्छ । यसअघि सरकारले केही वस्तुको आयातमा प्रतिबन्ध लगाएको, रेमिट्यान्स आप्रवाह बढेको, ब्याजदर बढेकोलगायत कारण बैंक तथा वित्तीय संस्थामा तरलताको अवस्था केही सहज हुँदै गएको जानकारहरूको भनाइ छ । पुस मसान्तमा डेढ खर्ब रुपैयाँभन्दा बढी स्रोत अभाव हुने देखिएपछि सरकार र राष्ट्र बैंकले कस्तो नीतिगत व्यवस्था गर्छन् ? त्यो हेर्न बाँकी छ, एक वाणिज्य बैंकका प्रमुख कार्यकारी अधिकृतले भने, मौद्रिक नीतिको समीक्षामार्फत राष्ट्र बैंकले घटाएको कर्जा निक्षेपबीचको ब्याजअन्तर (स्प्रेड) पनि भर्खर मात्र लागू भएको छ । चैतदेखि त्यसको असर बैंकहरूमा कस्तो पर्छ ? यी सबै पक्ष हेर्न बाँकी छ ।राष्ट्र बैंकका अनुसार गत साता वाणिज्य बैंकहरूमा मात्र करिब २३ अर्ब रुपैयाँ निक्षेप थपिएको छ । अघिल्लो शुक्रबार ४५ खर्ब ९८ अर्ब रुपैयाँ रहेको वाणिज्य बैंकहरूको कुल निक्षेप गत बिहीबारसम्म बढेर ४६ खर्ब २१ अर्ब रुपैयाँ पुगेको छ । उक्त अवधिमा बैंकहरूको कुल कर्जा प्रवाह भने स्थिर देखिएको छ । यसअनुसार गत बिहीबार वाणिज्य बैंकहरूको कुल कर्जा प्रवाह ४३ खर्ब २४ अर्ब रुपैयाँ छ । अघिल्लो शुक्रबार पनि बैंकहरूको कुल कर्जा प्रवाह ४३ खर्ब २४ अर्ब रुपैयाँ थियो । यसैबीच वाणिज्य बैंकहरूले पुसका लागि निक्षेपको ब्याजदर स्थिर राखेका छन् । वाणिज्य बैंकहरूले निक्षेपको ब्याजदर नबढाउने निर्णय गरे पनि कर्जाको ब्याजदर भने निरन्तर बढिरहेको छ । हाल औसतमा कर्जाको ब्याजदर १३ प्रतिशतभन्दा माथि छ । वाणिज्य बैंकहरूमै पनि कर्जाको अधिकत ब्याजदर १७१८ प्रतिशतसम्म पुगिसकेको छ ।राष्ट्र बैंकका अनुसार गत असोजसम्म वाणिज्य बैंकहरूको औसत आधारदर १०३४ प्रतिशत छ । ०७८ असोजमा यस्तो दर ७५७ प्रतिशत थियो । गत असोजसम्म वाणिज्य बैंकहरूको निक्षेपको भारित औसत ब्याजदर ८१६ र कर्जाको भारित औसत ब्याजदर १२१९ प्रतिशत थियो । अघिल्लो वर्षको सोही महिनामा यस्ता दर क्रमशः ५४३ र ८६९ प्रतिशत थिए । केही महिनायता विश्व बजारमा निरन्तर रूपमा ब्याजदर बढिरहेकाले नेपालमा पनि ब्याजदर उकालो लागेको राष्ट्र बैंकको दाबी छ ।हाल बैंकहरूले व्यक्तिगत मुद्दती निक्षेपमा अधिकतम १२१३३ प्रतिशत ब्याजदर प्रदान गरेका छन् । पुसमा पनि एकवर्षे संस्थागत मुद्दती निक्षेपको अधिकतम ब्याजदर १०१३३ प्रतिशत कायम भएको छ । व्यक्तिगत मुद्दतीमा १२१३३ प्रतिशत ब्याज दिने बैंकले बचतमा कम्तीमा पनि ७१३३ प्रतिशत ब्याज दिनुपर्नेछ ।"
सात महिनापछि सवारीसाधनको एलसी खुल्न थाल्यो,"आयात प्रतिबन्ध खुलेपछि आइतबारबाट व्यवसायीहरूले एलसी खोल्न थालेको अध्यक्ष थापाले बताए । एलसी खोले पनि नियमित रूपमा गाडी आउन अझै दुई महिना लाग्छ, थापाले भने, त्यसपछि खाली सोरुम गाडीले भरिँदै जान्छन् । एलसी खोलेर गाडी आउन थालेपछि विदेशी कम्पनीहरूले बिस्तारै विश्वास गर्ने आशा रहेको उनको भनाइ छ । लामो समयको सवारी आयात प्रतिबन्धले अटो बजार कोभिडताकाभन्दा कठिन अवस्थामा पुगेको व्यवसायीहरूको भनाइ छ । कोभिडका बेला प्रायः कम्पनीमा सवारीसाधन मौज्दात थिए, अध्यक्ष थापाले भने, जसले गर्दा लकडाउन खुल्नासाथ गाडी बिक्री गर्न समस्या भएन, अहिले लामो समय आयात प्रतिबन्ध गरिएका कारण मौज्दात गाडी सकिए । गाडी आउन थाले पनि व्यवसाय पहिलाकै अवस्थामा पुग्न समय लाग्ने नाडाले जनायो । बैंकहरूले प्रक्रिया पूरा गरे पनि भुक्तानी दिन एकदुई महिनै समय लगाउने गरेकाले थप समस्या भएको व्यवसायीको गुनासो छ ।सवारी आयात नहुँदा देशभर दुई र चारपांग्रे कम्पनीका ५८ सोरुम बन्द भएका छन् । देशभर विभिन्न सवारीका १ हजार २५ सोरुम छन् । नाडाको तथ्यांकअनुसार प्रदेश १ मा ९, मधेसमा ११, वाग्मतीमा १८, गण्डकीमा ७, लुम्बिनीमा ३, कर्णालीमा ७ र सुदूरपश्चिममा ३ वटा सोरुम बन्द भएका छन् । यससँगै ती सोरुममा कार्यरत कर्मचारी बेरोजगार बनेका छन् । सञ्चालनमा रहेका सोरुमले पनि कर्मचारीलाई बेतलबी बिदामा घर पठाएका छन् । केही सोरुम नखुल्ने गरी नै बन्द भएका छन्, बन्द भएका सोरुम पनि दुई महिना अझै खुल्ने छैनन्, उनले भने, गाडी आउन थालेपछि मात्र बन्द सोरुम खुल्दै जान्छन् । विद्युतीय सवारीका बाहेक प्रायः सबै सोरुमले कामदार घटाएका छन् । यस क्षेत्रमा प्रत्यक्ष रोजगार १ लाख छन् । त्यसमध्ये ३० प्रतिशतभन्दा बढी कर्मचारीलाई बिदा गर्नुपरेको नाडाले जनाएको छ । १ खर्ब रुपैयाँ लगानी रहेको यो क्षेत्रमा अप्रत्यक्ष रोजगार १० लाख छन् ।"
राप्ती हाइड्रोमा काम ठप्प,"रुकुम पूर्व (कास) सिस्ने गाउँपालिका५ मा निर्माणाधीन रुकुमगाड जलविद्युत् आयोजनाका सिभिल कन्ट्र्याक्टरहरू सम्झौताअनुसारको रकम नपाएको भन्दै सोमबारबाट काम रोकेर आन्दोलनमा उत्रिएका छन् । भूमे गाउँपालिका४ मा रहेको ड्यामस्थलदेखि विद्युत् गृहसम्म रिजर्भ ट्यांकी र इन्टेक निर्माण, पाइप लाइनको बाटो निर्माण, वाल निर्माणलगायतका सिभिल कामको जिम्मा पाएका कम्पनी तथा कन्ट्र्याक्टरहरूले सम्झौताअनुसारको रकम नपाएको भन्दै आन्दोलनमा उत्रिएका हुन् ।राप्ती हाइड्रो एन्ड जनरल कन्स्ट्रक्सन प्रालि काठमाडौंद्वारा निर्माणाधीन ५ मेगावाटको जलविद्युत् आयोजनाको ठेक्का लिएको एटीसीकवीन्द्र जेभी सानेपा ललितपुरमार्फत सिभिल निर्माणको जिम्मा लिएका कम्पनी तथा व्यक्तिहरूले आफूहरूलाई कामबापतको रकम नदिएको गुनासो गरे । आफूहरूलाई कामको जिम्मा दिने एटीसीकवीन्द्र जेभीले १७ महिनादेखि रकम नदिएको जक्सन निर्माण सेवा एन्ड सप्लायर्सका सञ्चालन पर्शुराम खड्काले जनाए । आयोजनाको मुख्य कन्ट्र्याक्टर एटीसीकवीन्द्र जेभीसँग राप्ती हाइड्रोले गत २०७५ जेठमा सम्झौता गरेर काम सुरु गरेको थियो । एटीसीकवीन्द्र जेभीले सब कन्ट्र्याक्टरहरू जक्सन निर्माण सेवा एन्ड सप्लायर्स, हरिसिद्धि कन्स्ट्रक्सन एन्ड सप्लायर्स र इन्दुमान घर्तीसँग कामको सम्झौता गरेको हो । उनीहरूले ०७८ साउनसम्म काम गरेका थिए । महिनामा दुईपटक काम र बिलका आधारमा भुक्तानी उपलब्ध गराउने सम्झौता भएको र केही पेस्की रकमबाहेक आफूहरूले १ करोड ४५ लाख ६६ हजार रकम पाउन बाँकी रहेको कन्ट्र्याक्टर खड्काले बताए । तीनवटा कम्पनी तथा कन्ट्र्याक्टरहरूले पाउनुपर्ने रकम पाउन पटकपटक स्थानीय प्रशासनमार्फत अनुरोधसमेत गरेको र केही उपाय नलागेपछि काम ठप्प पारेको उनको भनाइ छ । ९५ प्रतिशतभन्दा धेरै काम सकिएका बेला भएको अवरोधले बाँकी काम सक्न ढिलाइ हुने राप्ती हाइड्रो एन्ड जनरल कन्स्ट्रक्सन प्रालिका कार्यक्रम व्यवस्थापक रामचन्द्र त्रिपाठी बताउँछन् । मूल कन्ट्र्याक्टरले सिभिल कन्ट्र्याक्टरलाई उपलब्ध गराउनुपर्ने रकमबारे कुरा उठेको छ, उनले भने, हामी बुझेर सहजीकरण गर्छौं । आफूहरूबाट काम सम्पन्न गराएर मूल कन्ट्र्याक्टर भाग्न खोजेको सिभिल कन्ट्र्याक्टरहरूको आरोप छ । आजआजभोलिभोलि भनेर हामीलाई झुक्याउन खोजियो, कन्ट्र्याक्टर इन्दुमान घर्तीले भने, हामीलाई एकातिर कामदारले र अर्कोतिर बैंकले ताकेता गरेका छन् । हामी ठूलो मर्कामा पर्यौं । आफूहरूको माग पूरा नहुन्जेल आयोजनाको बाँकी काम अगाडि बढ्न नदिने सिभिल कन्ट्र्याक्टरहरूको अडान छ । यस विषयमा थप जानकारी लिन खोज्दा मुख्य कन्ट्र्याक्टर एटीसीकवीन्द्र जेभीका प्रतिनिधि भने सम्पर्कमा आउन चाहेनन् । झन्डै १ अर्ब लागतमा निर्माणाधीन रुकुमगाड जलविद्युत् आयोजनाको काम अन्तिम चरणमा पुगेको छ । बाधाअवरोध नभए आगामी फागुन १५ भित्र विद्युत् उत्पादन थाल्ने गरी काम भइरहेको आयोजनाले जनाएको छ ।"
अर्थ संक्षेप,"आईएमईबाट पठाएको रेमिट्यान्स एसबीआईका शाखाबाट काठमाडौं (कास) नेपाल एसबीआई बैंक र आईएमर्ई लिमिटेडबीच रेमिट्यान्स पाउने, पठाउने सम्बन्धमा एक सम्झौता भएको छ । सम्झौताअनुसार आईएमर्ईका विभिन्न शाखा, प्रतिनिधि अफिस तथा एजेन्टमार्फत पठाएको रेमिट्यान्स नेपाल एसबीआई बैंकका जुनसुकै शाखामार्फत भुक्तानी हुनेछ । बैंकका प्रबन्ध सञ्चालक तथा प्रमुख कार्यकारी अधिकृत दीपककुमार डे, प्रमुख सञ्चालन अधिकृत यादवेन्द्र कान्त, प्रमुख व्यवसाय विकास अधिकृत रितेश अर्यालका साथै आईएमर्ईका वरिष्ठ उपाध्यक्ष सुमन पोखरेल, प्रमुख कार्यकारी अधिकृत खिलेन्द्र पौडेललगायतको उपस्थितिमा यससम्बन्धी सम्झौता भएको बैंकले जनाएको छ । द ब्रिटिस कलेजमा नयाँ आईटी प्रोग्रामकाठमाडौं (कास) बेलायतको किल विश्वविद्यालयसँगको साझेदारीमा द ब्रिटिस कलेज ले एमएससी एडभान्स कम्प्युटर साइन्स सार्वजनिक गर्ने भएको छ । यो प्रोग्राम द ब्रिटिस कलेज को सहायक संस्था द ब्रिटिस इन्टरनेसनल कलेज द्वारा सञ्चालन गराइने कलेजले जारी गरेको विज्ञप्तिमा उल्लेख छ । यो कोर्सका लागि आवेदन दिने पहिलो ३० आवेदकलाई छात्रवृत्ति पनि उपलब्ध गराइने कलेजले जनाएको छ । किल विश्वविद्यालयको यो कोर्स निकै एडभान्स तरिकाले डिजाइन गरिएकाले विद्यार्थीहरूका लागि निकै फलदायी हुने कलेजको दाबी छ । यस कोर्सले विद्यार्थीलाई कम्प्युटर साइन्सका विभिन्न क्षेत्र (प्रोग्रामिङ ल्याङवेज, अल्गोरिदम्स, डेटा साइन्स, कम्प्युटर आर्किटेक्चर र सफ्टवेयर इन्जिनियरिङ) लाई समेट्ने कलेजले जनाएको छ । नयाँ शैक्षिक कार्यक्रमले विद्यार्थीहरूको ज्ञान र सीपको विकास गर्ने भएकाले समाजलाई डिजिल ट्रान्सफर्मेसन गर्न सहयोग पुर्याउने ब्रिटिस कलेजका सीईओ राजन कँडेलले बताए । लुम्बिनीको पर्यटन प्रवर्द्धन गर्न सम्झौता काठमाडौं (कास) लुम्बिनी प्रदेशको पर्यटन विकास परिषद् र नेपाल पर्यटन तथा होटल व्यवस्थापन प्रतिष्ठान (नाथम) बीच आइतबार एक सम्झौता भएको छ । पर्यटन व्यवसायीलाई आवश्यक तालिम पहिचान गरी माग भएका तालिमको पाठ्यक्रम नै तयार गरी सञ्चालन गर्ने सम्झौतामा उल्लेख छ । नाथम र परिषद्ले पर्यटन व्यवसायको गुणस्तर विधि, स्थानीय रूपमा उत्पादित रैथाने खानाको ब्रान्डिङ तथा समग्र पर्यटन व्यवसायको प्रवर्द्धनका निम्ति प्रदेशभर अध्ययन अनुसन्धान गर्ने परिषद्का कार्यकारी निर्देशक रामु जोशीले बताए । पुसदेखि रूपन्देही, बर्दिया, बाँके र पाल्पामा पर्यटन व्यवसायीलाई लक्ष्य गरी तालिम सञ्चालन गर्न लागिएकोसमेत उनको भनाइ छ । प्रदेशभरका होटल तथा पर्यटन व्यवसायका निम्ति जिल्लामै दक्ष जनशक्ति उत्पादन गरी स्थानीयस्तरमै रोजगारी दिइने सम्झौताको लक्ष्य रहेको उनले बताए ।"
साइकलमा काठमाडौंबाट ढाका,"(काठमाडौं)  काठमाडौं आइपुगेका विदेशी कूटनीतिक नियोगका पदाधिकारीले नेपालमा पदयात्रामा रुचि राख्छन् । त्यसभन्दा अघि बढेकाहरू साइकल यात्रा गर्छन् । तीन महिनाअघि नयाँ जिम्मेवारी सम्हाल्न काठमाडौं आइपुगेका नेपालका लागि जर्मनीका राजदूत थोमस प्रिन्जले यसरी साइक्लिङ गरेका छन्, जसले उनलाई चर्चित बनाएको छ । उनी साइकलमा काठमाडौंबाट निस्केर सोमबार बंगलादेशको राजधानी ढाका पुगेका छन् । काठमाडौं उपत्यका वरपर साइक्लिङ गर्न रुचि राख्ने राजदूत प्रिन्जले सोख पछ्याएर लामो यात्रा गरेका हुन् ।जर्मनीबाट नेपालको दूतावासमा आउने उनीअघिका राजदूतहरू पनि साइक्लिङ मन पराउँथे । केही समयअघि मात्र बर्लिनबाट काठमाडौं उत्रिएका प्रिन्जले भने आफ्नो साइकल यात्रालाई सीमा पार गराएर अन्तर्राष्ट्रिय रूपमै चर्चित पाएका छन् । अब उनको साइक्लिङ काठमाडौं उपत्यका वरिपरि मात्र सीमित रहेन । झोला, मोबाइल र साइकल लिएर काठमाडौंदेखि ढाकासम्म उनले एक्लै नौ दिनमा सफलतापूर्वक यात्रा पूरा गरेका छन् । उनी काठमाडौंदेखि नेपालका पूर्वी सहरलाई छिचोल्दै पश्चिम बंगालका विभिन्न स्थान पार गरेर ढाकास्थित जर्मनीको दूतावास पुगेका हुन् । उनले मंसिर २६ मा उनले दूतावासका कर्मचारीलाई जानकारी दिएर यात्रा थालनी गरेका थिए । आफ्नो ट्वीटर ह्यान्डलमा उनले यात्राको मुख्यमुख्य झलकहरूलाई पनि सबैलाई देखाए । काठमाडौंबाट भारतको पश्चिम बंगाल हुँदै ढाकासम्मको यात्रा क्रिसमसअघि नै सम्पन्न गर्ने उल्लेख गर्दै उनले ट्वीटरमा फोटोसहित भनाइ पोस्ट गरेका थिए । नभन्दै उनी सोचेभन्दा कम समयमै ढाका पुगे । राजदूत प्रिन्जले एक्लै १ हजार २५ किलोमिटर साइकल यात्रा दूरी पार गरेका हुन् । एक दिनमा करिब १ सय १० देखि १ सय २५ किलोमिटर साइकल कुदाएको उनले उल्लेख गरेका छन् । उनले चीनबाट बगेर आएको तथा भारत र बंगलादेशबीचको ब्रह्मपुत्र नदी पार गर्दाको फोटोहरू पनि उनले सामाजिक सञ्जालमा पोस्ट गरेका छन् । उनले नदी तर्दामात्र होइन, यात्राको दौरान भेटेका र लेखेका रोचक कुराहरूलाई पनि आफ्नो ट्वीटर पोस्टमा समेट्ने प्रयास गरेका छन् ।ढाकामा उनलाई सोमबार बंगलादेशका लागि जर्मनीका राजदूत साथी अचिम ट्रोस्टरले स्वागत गरेका छन् । यो नौ दिनको यात्रा निकै उत्साहजनक रह्यो, जसलाई म कहिल्यै बिर्सिन सक्दिनँ, राजदूत प्रिन्जले लेखेका छन् । साथमा उनले दूतावासको बाहिर साथी ट्रोस्टर र आफ्नो साइकलसहित फोटो खिचेर यात्रा अन्त्य भएको जानकारी दिएका छन् । साइकलमा ढाका गएका उनले फर्कंदा भने अन्य सवारीसाधन प्रयोग गर्नेछन् । प्रिन्जले सन् २०१५ देखि २०१८ सम्म ढाकामा काम गरेका थिए । जर्मन कूटनीतिज्ञ प्रिन्ज दक्षिण एसिया मामिला जानकार पनि हुन् । उनले जर्मनीका तर्फबाट युरोपियन युनियन (ईयू) मा पनि प्रतिनिधित्व गरिसकेका छन् । रोचक तथ्य त राजदूत प्रिन्जले बंगलादेशकी अनुजासँग विवाह गरेका हुन् । उनले आफ्नो यात्रामा सहयोग गर्ने नेपालस्थित बंगलादेशका राजदूत सलाहुद्दीन नोमान चौधरी र भारतका राजदूत नवीन श्रीवास्तवलाई सहयोगका लागि धन्यवाद दिएका छन् । मैले भेटेका धेरै मिलनसार व्यक्तिहरूलाई र मेरी श्रीमती अनुजालाई पनि धन्यवाद दिन्छु, जसले यो अनौठो यात्राका बारेमा कहिल्यै प्रश्न गरिनन्, उनले भने । नेपाल, भारत र बंगलादेश सरकारले राजदूत प्रिन्जको यात्राको दौरान सम्बन्धित रुटहरूमा सहयोग पुर्याएका थिए । राजदूत प्रिन्ज केही दिनमा काठमाडौं फर्कनेछन् । उनीअघि नेपालमा काम गर्न आएका अर्का राजदूत माथियस मायर पनि साइकल रुचि राख्थे । उनी भने आफ्नो कार्यकाल पूरा गरेपछि नेपालबाट जर्मनीसम्म आफैं गाडी चलाएर सडकमार्गबाटै बर्लिन फर्किएका थिए । उनी नेपाल, भारत, पाकिस्तान, इरान हुँदै अन्य बाटोमा पर्ने मुलुकहरूमार्फत जर्मनी पुगेका थिए ।"
मोहनी मादलको,"काठमाडौं (कास) वरिष्ठ संगीतकार रञ्जित गजमेरको आत्मकथा मोहनी मादलको लोकार्पण भएको छ । कमलादीस्थित नेपाल प्रज्ञा प्रतिष्ठानको डबलीमा सोमबार गजमेरका दिवंगत मित्रहरू पिटर जे कार्थककी पत्नी रञ्जना, नोर्बु योञ्जनकी छोरी सुजाता, गजमेरका छोराछोरी सत्यजित र प्रीतिलगायतले पुस्तक विमोचन गरे । नेपालमा संगीत यात्रा र संघर्षका क्रममा आफ्ना मित्रहरू कार्थक र नोर्बुले गरेको सहायताको स्मरण गर्दै गजमेरले तिनै मित्रका परिवारजनमार्फत पुस्तक लोकार्पण गरेका हुन् । नेपाल र नेपालीका लागि आफूले के गरें र के दिन सकें भन्ने सम्पूर्ण विवरण पुस्तकमा आएकामा गजमेरले खुसी व्यक्त गरे । मैले नेपाल र सबै नेपालीका लागि के गर्न सकेँ भन्ने सबै कुरा किताबमा छन्, उनले भने, यहाँ आएर सबैसँग नेपाली बात गर्न पाएँ । होइन भने हिन्दी कि गुजराती, वा मराठी र अंग्रेजी भाषा बोल्नुपर्थ्यो । मलाई असाध्यै राम्रो लागेको छ । आफ्नो सांगीतिक जीवनको यात्रा र संघर्षमा श्रीमती कुसुम गजमेरको हात रहेको सुनाउँदै उनले सम्पूर्ण सफलताको श्रेय उनैलाई दिए । कार्यक्रममा उनले गुरु अम्बर गुरुङ तथा मित्रहरू पिटर र नोर्बुका परिवारलाई समेत स्मरण गरे । गीतकार नगेन्द्र थापा र दिनेश अधिकारीले गजमेरसँगैका सहयात्रा स्मरण गरे । नेपाली संगीतका सर्जकमाथि लेखिएका पुस्तक थोरै रहेकाले गजमेर रहेकै समयमा आएको पुस्तकमाथि थापाले खुसी साटे । १९६३ देखि गजमेरसँगको संगत सुरु भएको भन्दै उनले ६० को दशक संगीतको उत्कर्षको समय रहेको बताए । गीतकार अधिकारीले गजमेर नेपाली गीतलाई नेपालीपन र शैली दिई लोकसंगीतमा जोड्ने फरक सर्जकका रूपमा लिए । उनले भने, रञ्जित दाइ अरूभन्दा फरक हुनुहुन्छ । यही फरकपनले संगीतले थपेको आयु यो पुस्तकले अझ लम्ब्याएको छ । पुस्तकका लेखक शेखर खरेलले गजमेरको दार्जिलिङ, काठमाडौं र बम्बईसम्मको संगीतयात्रा तथा संघर्ष पुस्तकमा प्रामाणिक रूपमा आएको बताए । गजमेरले दार्जिलिङमा बिताएको बाल्यकाल, वीरगन्जदेखि काठमाडौंसम्मको यात्रा, नेपाल एकेडेमी प्रवेश, रेडियो नेपाल, फेरि बम्बई यात्राको रोमाञ्चक तर संघर्षपूर्ण यात्रा पुस्तकमा छ । गजमेरले विशेषगरी मुम्बईमा रहेर गरेको सांगीतिक साधनालाई पुस्तकमा समेटिएको खरेलले बताए । गजमेरको समयको जस्तो सांगीतिक समाज आजकाल नभेटिने भन्दै उनले गजमेरको योगदानबारे आफ्ना भनाइ राखे । हामी कुनै रूखलाई सिंगो रूख मात्र देख्छौं, उनले भने, यो पुस्तकले रूखको जरा पनि देखाउने काम गरेको छ ।गजमेरद्वारा संगीतबद्ध गीतहरू झझल्को लिएर आएछ सावन, मोहनी लाग्ला है, माया त माया हो, तिम्रो मनमा लुकेको कुरा, चिसोचिसो हावामा, वीरताको चिनो, भुलिगए सम्झनालाई लगायतका गीतले प्रतिष्ठानको डबली गुन्जायमान बनेको थियो । वाद्यवादनतर्फ सुरज प्रधान, विक्रम कार्की, रूपेश सिङ, जेपी जोशी, भवन गन्धर्ब, सञ्जीव मैनाली थिए भने गायनमा विपिन घिमिरे, कर्म ग्याल्जेन, कमल किरण, नवीन गजमेर, बानिका प्रधान, शिला विष्ट, जिना रसाइली र टीका प्रसार्इंले प्रस्तुति दिए ।दार्जिलिङ, काठमाडौं र बम्बईमा लामो समय संगीत कर्म गरेका गजमेर यी तीनै थलोका स्वर्णयुगका स्रष्टा र स्रष्टा हुन् । दार्जिलिङ र काठमाडौंबीच रचनात्मक प्रतिस्पर्धाको समयमा उनी पहिले दार्जिलिङ र पछि काठमाडौंमा संगीत सिर्जनामा सक्रिय रहे । सन् ७० को प्रारम्भसँगै बम्बई पुगेका उनी आरडी बर्मन अर्केस्ट्राको स्थायी सदस्य बन्न पुगे । गजमेरले हिन्दी गीतमा वाद्यवादन सँगसँगै नेपाली गीतहरू संगीतबद्ध गरेका छन् । पुस्तकको भूमिकामा लेखक खरेल लेख्छन्, रञ्जित गजमेरको आत्मकथा दुई खास कारणले विशिष्ट हुन सक्नेछ भन्ने मेरो बुझाइ छ । पहिलो, उहाँ यस्ता एकमात्र संगीत स्रष्टा हुनुहुन्छ, जसलाई दार्जिलिङ, काठमाडौं र बम्बई (बलिउड) का मूर्धन्य कवि एवं गीतकार, संगीतकार र गायकहरूसँग सहकार्यको सौभाग्य प्राप्त भयो । दोस्रो, उहाँले नेपाली मौलिक बाजा मादललाई यसरी विश्वसामु चिनाइदिनुभयो जसरी गोर्खा सैनिकहरूले खुकुरीलाई संसारभर चम्काइदिए । गजमेरसँगका कुराकानी, तथ्यप्रमाण संकलन र सम्बद्ध व्यक्तिसँगको भेटसहित पुस्तक लेखनका क्रममा तीन वर्ष व्यतित भएको खरेलले उल्लेख गरेका छन् । बलिउडका चर्चित गुलजार, किशोर कुमार, आनन्द बक्सीका आनीबानी र स्वभावसँग पनि गजमेरले परिचित गराइदिएका छन् । बलिउड संगीतमा कान्छा नाम कसरी रहन गयो र आरडी बर्मनले कुन प्रसंगमा गजमेरलाई यो नाम दिए भन्ने कथा पनि रमाइलो छ ।"
अबको विश्वकप कस्तो ?,"दोहा (एएफपी) तीन आयोजक देश । ४८ सहभागी टिम । अनि सयभन्दा बढी खेलको सम्भावना । विश्वकप इतिहासमै सर्वाधिक सफल संस्करणको आयोजनापछि फिफाको ध्यान त्योभन्दा पनि ठूलो प्रतियोगितातर्फ रहेको छ । आइतबार विश्वकप फाइनल सकेको केही घण्टा पनि भएको छैन, फिफा सन् २०२६ को विश्वकपबारे सोचिरहेको छ र सबैको ध्यानमा त्यसमा खिच्न चाहन्छ । विश्वकपकै इतिहासमा पहिलोपल्ट तीन देश आयोजक हुँदै छन् । ती हुन् अमेरिका, क्यानडा र मेक्सिको । प्रतियोगिताको आकार बढाएर ४८ देशमा पुर्याउने योजना छ । अहिलेको ३२ टिमको प्रतियोगितास्वरूप सन् १९९८ बाट सुरु भएको हो । यसलाई अझ बढाउने योजना हो पिफाको । अमेरिका र मेक्सिकोमा भएका पछिल्ला विश्वकपमा जति टिम सहभागी थिए, त्यसको दुई गुणा चार वर्षपछिको प्रतियोगितामा सहभागी हुनेछन् । प्रतियोगितामा सहभागी हुने देशको संख्या बढाउने योजना भने अध्यक्ष जियानी इन्फाटिनोकै हो । सन् २०१६ मा फिफाको अध्यक्ष पद सम्हालेयता उनले ४८ देशको विश्वकपलाई आफ्नो सबैभन्दा ठूलो प्राथमिकता राखेका छन् । अहिलेको तुलनामा १६ टिमको बढोत्तरी सबैभन्दा ठूलो हो । सन् १९३० को पहिलो विश्वकपमा १३ टिम सहभागी थिए । सन् १९३४ देखि १९७८ सम्म १६ टिमले विश्वकपमा सहभागिता जनाए । सन् १९८२ मा यसलाई बढाएर सहभागी टिम संख्या २४ पुर्याइएको थियो । अब ४८ टिमको विश्वकप हुँदा अफ्रिका र एसियाबाट बढी देश छनोट हुनेछन् । नयाँ ढाँचाअनुसार अफ्रिकाबाट ९ टिमले छनोट अवसर पाउने सक्ने छ । पछिल्लोपल्ट पाँच टिम छनोट हुने नियम थियो । यस्तै एसियाबाट प्रतिनिधित्व गर्ने टिम संख्या पनि साढे चारबाट बढेर आठ पुर्याइने छ । अहिलेसम्म अन्तरमहादेशीय प्लेअफमै निर्भर रहेको ओसियाना क्षेत्रले सिधै एक छनोटको अवसर पाउने छ । नाइजेरियाली पूर्वअन्तर्राष्ट्रिय खेलाडी सन्डे ओलेस अफ्रिकाका लागि अबको विश्वकप ठूलो अवसर हुने मान्छन् । उनी भन्छन्, हामीलाई पहिलदेखि नै भन्दै आएका छौं, अफ्रिकाका लागि विश्वकपमा बढी स्थान हुनुपर्छ । अफ्रिदी देशले जति बढी मौका पाउनेछ, त्यति नै राम्रो प्रदर्शनको सम्भावना बढ्ने छ । अफ्रिकाको जनसंख्या एक अर्बभन्दा बढी छ । हाम्रो आफ्नै देशको जनसंख्या मात्रै पनि २० करोडबराबर छ । त्यसैले पनि बढी सहभागी हुने विश्वकप हाम्रा लागि ठीक हो । अफ्रिकाबाट बढी टिमले विश्वकप खेल्न पाउने कुरा त्यहाँका पारम्परिक शक्तिका लागि सुखद समाचार पनि हो । इजिप्ट, अल्जेरिया र नाइजेरिया जस्ता शक्तिशाली टिम यसपल्टको विश्वकपमा छनोट हुन सकेका थिएनन् । युरोपबाट पनि सहभागी टिम संख्या १३ बाट बढेर १६ पुग्ने छ । यस्तै दक्षिण अमेरिकाका अहिलेसम्म साढे चारको छनोट सम्भावना रहेकामा त्यो बढेर ६ पुग्नेछ । क्यानडा, अमेरिका र मेक्सिको आयोजकका रूपमा स्वतः छनोट हुनेछन् । त्यसैले यो क्षेत्रबाट यी टिमबाहेक थप तीन टिम छनोट हुनेछन् र कुल यसको संख्या ६ पुग्नेछ । थप दुई टिमको निर्णय भने प्लेअफबाट हुनेछ । सहभागी हुने टिम संख्या बढेयता प्रतियोगिताको ढाँचा कस्तो हुनेछ, त्यो भने हेर्नलायक रहनेछ । अहिलेसम्म फिफाले ३३ टिम रहने १६ समूह बनाउने योजना बनाएको छ । प्रत्येक समूहबाट शीर्ष दुई टिम अगाडि बढ्नेछन् । यस्तो नकआउट चरणमा ३२ टिम हुनेछन् । चार टिमसम्मिलित समूहको ढाँचा कतारमा निकै सफल रहेको हुनाले फिफाले यसबारे पुनर्विचार गर्ने योजना बनाएको छ । चार टिमको समूह चरणको अन्त्यसम्म पनि छनोट हुने टिमका लागि कडा प्रतिस्पर्धा चलेको थियो । अध्यक्ष इन्फोटिनो स्वयंले फिफा तीन टिमको समूहबारे पुनर्विचार गर्ने पक्षमा रहेको बताएका छन् । सम्भवतः सन् २०२६ को विश्वकपमा ४४ टिमको १२ समूह हुनेछ । प्रत्येक समूहको शीर्ष दुई टिम स्वतः अर्को चरण पुग्नेछन् । त्यसपछि प्रत्येक समूहको तेस्रो स्थानमा रहेका उत्कृष्ट ८ टिमले पनि नकआउट चरण यात्रा तय गर्नेछन् । यो ढाँचामा कुल १ सय ४ खेल हुनेछ । कतारमा ६४ खेलमात्र भएको थियो । यस्तै फाइनल पुग्ने टिमले अबको ढाँचाअनुसार ८ खेल खेल्नुपर्नेछ । अबको विश्वकपमा खेल आयोजना हुने रंगशाला संख्या पनि १६ पुग्नेछ । कतारमा जम्मा ८ रंगशालामात्र प्रयोगमा आएको थियो । अमेरिकाका ११, मेक्सिकोका ३ र क्यानडाका २ रंगशाला प्रयोग हुनेछन् । अमेरिकामा प्रयोग हुने सबै रंगशाला एनएफएल टिमका मैदान हुनेछन् । अध्यक्ष इन्फाटिनोले सहभागी टिम संख्या बढेपछि विश्वकपबाट आउने आम्दानी पनि बढ्ने बताएका छन् । सन् २०१६ सम्म ४ वर्षको चक्रमा आम्दानी बढेर ११ अर्ब डलर पुग्नेछ । सन् २०२२ को तुलनामा यो साढे ७ अर्बले बढी हो । इन्फाटिनोले भनेका छन्, हामीलाई फुटबलको वास्तविक शक्ति थाहा छ । सहभागी टिम संख्या बढेपछि त्यसको प्रभाव पनि बढ्नेछ । अबको विश्वकप उत्तर अमेरिकामा हुँदै छ र यो अझ ठूलो हुनेछ ।"
टेनिसमा नेपाली खेलाडी विजयी,"(काठमाडौं)  नेपालका ६ खेलाडीले २० औं जयकर स्मृति एटीएफ यू१४ टेनिस प्रतियोगिताअन्तर्गत सर्किट२ को सोमबार विजयी सुरुआत गरेका छन् । ब्वाइजमा ४ र गर्ल्समा २ खेलाडीले जित रचेका हुन् । पहिलो दिन ब्वाइजमा ८ र गर्ल्समा ६ खेलाडीले नेपालको चुनौती पेस गरेका थिए । सातदोबाटोस्थित टेनिस कोर्टमा ब्वाइज सिंगल्समा नेपालका निशाद जोशीले भारतका सञ्जय गिरिश कुमारलाई ६२, ६१ ले, दर्शिल श्रेष्ठले भारतका पुकाज सेभेल प्रकाशलाई ६०, ६० ले, बोरिस अधिकारीले भारतका तनिश रेड्डीलाई ६२, ६० ले र नेपालका बृजेश अर्यालले भारतका आदित्य सिंहलाई ६२, ६१ ले पराजित गरेका थिए । सोही स्पर्धाको भारतका पार्थ सानेले नेपालका आद्रित नेपाललाई ६२, १६, ६१ ले, हङकङका यू हिन वोङले भारतका अविर श्रीवास्तवलाई ६२, ६१ ले, बंगलादेशका अहमद नासिर अहमदले नेपालका शाश्वत वज्राचार्यलाई ६०, ६०, भारतका इशान बडाकीले नेपालका युभेनमान श्रेष्ठलाई ६०, ६०, भारतका भिभान मिर्धाले यमनका हमुद इयादलाई ७६ (२), ३६, ६३, हङकङका कि छियोन मोरिस ताङले भारतका किशोर श्रीरामलाई ६१, ६१ र भारतका अर्श वाल्केले नेपालका असभसम्राट हाडालाई ६२, ६४ ले हराए ।नेपाल टेनिस संघको सहयोगमा मनजयकर टेनिस एकेडेमीद्वारा आयोजित प्रतियोगिताको गर्ल्स सिंगल्समा नेपालकी स्वस्तिका विष्टले क्यानडाकी सिमोन्टिनी पाललाई ६१, ६२ ले र नेपालकी जेनी खड्काले भारतकी प्रेरणा सन्ट्राललाई ६२, ६३ को सोझो सेटमा हराए ।माल्दिभ्सकी नवा निशानले क्यानडाकी नोराह चौधरीलाई ६२, ६२, ओमानकी आइसा अल बुसाइदीले भारतकी मेगालाइ प्रकाशलाई ६०, ६१, भारतकी सान्भी रेड्डीले नेपालकी समृद्धि महर्जनलाई ७५, ७५, भारतकी तनिशा भटनागरले नेपालकी प्राज्ना मानन्धरलाई ७६ (४), ६४, भारतकी सराह चौधरीले नेपालकी निभा श्रेष्ठलाई ६०, ६० र अमेरिकाकी नाला जोस्फिन मास्केले नेपालकी शिभाली गुरुङलाई ६३, ६४ को सेटमा पन्छाए ।प्रतियोगिताको नेपाल टेनिस संघकी अध्यक्ष ज्योति राणाले निर्णायक प्रवीण नायकलाई बल हस्तान्तरण गरी उद्घाटन गरिन् ।"
लिटिल एन्जल्स र पुलिस स्कुल फाइनलमा,"काभ्रे (कास) २८ औं अन्तरविद्यालय आईजीपी फुटबल रनिङ ट्रफीमा लिटिल एन्जल्स र नेपाल पुलिस स्कुल धरान फाइनल पुगेका छन् । सोमबार पहिलो सेमिफाइनलमा लिटिल एन्जल्सले नेपाल पुलिस स्कुल टिम बी लाई १० ले हरायो । अतिरिक्त समयमा धकेलिएको खेलमा लिटिल एन्जल्सका लक्ष्य महर्जनले गरेको गोल निर्णायक बन्यो । विजेताका रेमन मानन्धर म्यान अफ द म्याच घोषित भए । अर्को खेलमा नेपाल पुलिस स्कुल धरानले ल्याबरोटरी स्कुललाई १० ले हरायो । समिर राईले १३ औं मिनेटमा गरेको गोल निर्णायक भयो । कप्तान साहेब मन्सुरी म्यान अफ द म्याच चुनिए । फाइनल शुक्रबार हुनेछ । विजेताले ५० हजार, दोस्रो ४० हजार र तेस्रो हुनेले ३० हजार रुपैयाँ पुरस्कार पाउनेछन् । विधागत उत्कृष्ट खेलाडी पनि पुरस्कृत हुनेछन् ।"
नानुले जितिन् वेस्ट फाइटर,"काठमाडौं (कास) भारतको मुम्बईमा भएको अन्तर्राष्ट्रिय कराते च्याम्पियनसिपमा नेपालले १० स्वर्ण र २ रजत पदक तिजेको छ । च्याम्पियनसिपमा नेपालकी नानु शाक्यले वेस्ट अफ द वेस्ट फिमेल फाइटरको उपाधिसहित मिक्स मार्सल आर्टको एमएमए बेल्ट जितेको प्रतियोगिता रेफ्री एवं नरहरिपुर डोजो मच्छेगाउँका प्रशिक्षक रवीन्द्र मानन्धरले जानकारी गराए ।नेपालका लागि राजकुमार श्रेष्ठ, अमृत थोकर र मनीष कार्कीसम्मिलित पुरुष टिम कातातर्फ स्वर्ण जित्न सफल भयो । अमृतले ५५ केजी कुमिते र मनीषले जुनियर व्यक्तिगत कातामा पनि स्वर्ण जितेका थिए ।सिर्जना महतारा, नानु शाक्य र सन्जु देशारसम्मितिल टोलीले महिला टिममा स्वर्ण जित्यो । श्रद्धा थापाले सिनियर काता र ६१ केजी कुमितेतर्फ स्वर्ण जितिन् । सिर्जना महताराले क्याडेट व्यक्तिगत कातामा स्वर्ण र ५५ केजी कुमितेतर्फ रजत जितिन् । नानु शाक्यले ५० केजी कुमितेमा स्वर्ण र जुनियर व्यक्तिगत कातामा रजत जितिन् । सञ्जुले जुयिनर काता र ४५ केजी कुमितेमा पनि स्वर्ण जितेकी थिइन् । टिम प्रशिक्षकमा राकेश श्रेष्ठ र व्यवस्थापकमा सानुभाइ थापा मगर थिए । च्याम्पियनसिपमा नेपाल, भारत र रसियाका खेलाडीको सहभागिता थियो । प्रतियोगिताका क्रममा प्रशिक्षक सेमिनारमा नेपाली करातेका वरिष्ठ प्रशिक्षक हीरासिंह डंगोलले भारतका सिनियर तथा जुनियर प्रशिक्षकलाई प्रशिक्षण प्रदान गरेका थिए ।"
