शीर्षक,विवरण
सत्ताका लागि मुद्दा फिर्ता गर्ने सौदाबाजी,"त्यसअघि ८ मंसिरमा माओवादी अध्यक्ष पुष्पकमल दाहालले र १४ मंसिरमा एकीकृत समाजवादीका अध्यक्ष माधवकुमार नेपालले डिल्लीबजार कारागार पुगेर रेशमलाई भेटेका थिए । दुवै नेताले नयाँ सरकारमा नागरिक उन्मुक्ति पार्टीको सहभागिताका लागि प्रस्ताव राखेका थिए । रेशमको सर्तअनुसार कानुन संशोधन गर्न लागिएको हो । मन्त्रिपरिषद् स्रोतका अनुसार अध्यादेश विवादित हुने आकलन भए पनि प्रधानमन्त्री देउवाले राजनीतिक कार्डका रूपमा यो कदम उठाएका हुन् । यो विषय सार्वजनिक विरोधको मुद्दा बन्छ, राष्ट्रपतिले यो अध्यादेश रोक्ने सम्भावना पनि छ । त्यसले मन्त्रिपरिषद्को निर्णय राष्ट्रपतिले नमाने पनि हुन्छ भन्ने नजिर बन्ने र द्वैध सत्ताको अभ्यास हुने जोखिम छ भनेर हामीले प्रधानमन्त्रीलाई सचेत गराएका हौं, मन्त्रिपरिषद्का एक सदस्यले भने, यो अध्यादेश नल्याउने हो भने सरकार नै बन्दैन । जुनसुकै मूल्यमा पनि कानुन ल्याउने हो भनेर उहाँ अडिनुभयो ।आइतबारको मन्त्रिपरिषद् बैठकमा समेत सहभागी ती मन्त्रीका अनुसार अध्यादेश एक पटकका लागि मात्र लागू हुने गरी ल्याउन लागिएको हो । उनले भने, अहिले जेलमा रहेका राजनीतिमा आबद्ध कैदीबन्दीहरूको सरोकार सम्बोधन गरेर अध्यादेश ल्याउन लागिएको हो, उनीहरू छुटेपछि कानुन सिधै निरस्त हुनेछ ।रेशम वा राउतका कार्यकर्तालाई जेलमुक्त गर्नुपर्ने कानुनी तथा राजनीतिक आधार र कारण भएमा विधिसम्मत मुद्दा फिर्ता लिनुपर्नेमा यो मुद्दालाई सत्ताका लागि प्रयोग गरिएको भन्दै संविधानविद्हरूले विरोध गरेका छन् । संविधानविद् विपिन अधिकारीले कानुनको प्रयोग गरेर स्थापित भइसकेको फौजदारी दायित्वलाई मिनाहा गर्दिनँ भन्न नमिल्ने बताउँछन्, तर यसको प्रयोजनमा भने आपत्तिजनक रहेको उनको भनाइ छ । उनले भने, सजाय भइसकेकोलाई माफी मुल्तबीको व्यवस्था राष्ट्रपतिबाट हुने गरेको छ, तर राजनीतिको व्यवस्थापनका लागि गरिएको निर्णयलाई अड्डा अदालतले स्वीकार गर्दैन । अहिले अध्यादेश ल्याउनु अति नै हो । नयाँ निर्वाचन भएको र नयाँ सरकार बनिनसकेको अवस्थामा यस्तो निर्णय गर्न नमिल्ने पनि उनले बताए ।वरिष्ठ अधिवक्ता टीकाराम भट्टराईले सत्ताको सौदाबाजीमा सरकारले असंवैधानिक काम गर्न लागेको टिप्पणी गरे । संसद्सहित सरकारको कार्यकाल सिद्धिएर नयाँ संसद्को निर्वाचन भइसकेपछि नियमित अधिवेशन बोलाएर विधेयक ल्याउनुपर्नेमा संक्रमणकालीन सरकारले ल्याउन लागेको अध्यादेशको वैधता हुँदैन, उनले भने, संविधानतः तत्काल नगरी नहुने विषयमा मात्रै अध्यादेश जारी हुन सक्दछ, यो तत्काल नगरी नहुने विषय होइन, यो असंवैधानिक छ ।जेलमा रहेका रेशमको मुद्दालाई सत्ताका लागि यसअघि पनि प्रयोग गरिएको थियो । थरुहट थारूवान संयुक्त संघर्ष समिति र तत्कालीन केपी शर्मा ओली नेतृत्वको सरकारबीच १८ जेठ २०७८ मा ६ बुँदे सहमति भएको थियो । सहमतिको पहिलो बुँदामा थरुहट थारूवान आन्दोलनका क्रममा टीकापुरमा भएको दुःखद घटनामा आरोपित थारू कल्याणकारिणी सभाका सभापति धनीराम चौधरी, रेशमलाल चौधरी र लक्ष्मण चौधरीलगायतमाथि लगाइएको सम्पूर्ण मुद्दा फिर्ता गर्ने र रिहाइका लागि संविधान र कानुनसम्मत पहल गर्ने उल्लेख थियो । यही सम्झौताका आधारमा राजेन्द्र महतो नेतृत्वको समूह ओली सरकारमा सहभागी भएको थियो । अहिलेको कदमको भने एमालेले विरोध गरेको छ । उपमहासचिव प्रदीप ज्ञवालीले अध्यादेश ल्याउने सरकारी निर्णय गैरकानुनी, अनैतिक र अनुचित रहेको बताए । सत्ताको सौदाबाजीले भरखरै प्राप्त नयाँ जनादेशको अपमान भएको छ, यसमा एमाले घोर आपत्ति व्यक्त गर्दछ, उनले भने ।नागरिक उन्मुक्ति पार्टीका प्रवक्ता दामोदर पण्डितले भने सरकारको निर्णयले लामो समयदेखि बन्धक रहेको न्याय फुकुवा हुने शुभसंकेत मिलेको प्रतिक्रिया दिए । सरकारको निर्णयबाट हामी अत्यन्त खुसी छौं, नागरिक उन्मुक्ति पार्टी यसको स्वागत गर्दछ, उनले भने, हाम्रो लामो समयदेखिको माग बल्ल सुनुवाइ हुन थालेको छ ।सरकारले स्वेच्छाचारी रूपमा मुद्दा फिर्ता लिन नसक्ने गरी सर्वोच्च अदालतले नजिर प्रतिपादन गरिसकेको छ । मुद्दा फिर्ताविरुद्ध परेका विभिन्न सात रिटको सुनुवाइ गरी २०७२ पुसमा सर्वोच्च अदालतको संवैधानिक इजलासले भनेको थियो, मुद्दा फिर्ता लिने मन्त्रिपरिषद्को निर्णय संविधान, प्रचलित कानुन, अदालतले प्रतिपादन गरेको नजिर र मन्त्रिपरिषद्ले बनाएको आफ्नै मापदण्ड अनुरूप नभई दलको सिफारिसमा नितान्त राजनीतिक आधारमा स्वेच्छाचारी र भेदभावपूर्ण भएकाले खारेज हुन्छ । एकातर्फ सत्ताका लागि संसद्को बहुमत पुर्याउने सरकारले मुद्दा फिर्ताको प्रक्रिया सुरु गरेको छ भने अर्कोतर्फ टीकापुरसहित मधेस आन्दोलनका क्रममा भएका घटनाको सत्यतथ्य पत्ता लगाउन पूर्वन्यायाधीश गिरीशचन्द्र लाल नेतृत्वमा गठित उच्चस्तरीय आयोगको प्रतिवेदन भने अझै सार्वजनिक गरिएको छैन । २०७३ साउन २१ मा गठित आयोगले १४ महिना लगाएर प्रतिवेदन तयार पारी २०७४ मंसिर २९ मा प्रधानमन्त्री देउवालाई बुझाएको थियो ।प्रधानमन्त्री कार्यालयले २०७४ पुस १३ मा गृह मन्त्रालयमा पठाएको प्रतिवेदन अहिलेसम्म गोप्य राखिएको छ । प्रतिवेदन बुझेको करिब ५ वर्षपछि उनै देउवा अहिले प्रधानमन्त्रीको कुर्सीमा छन् । तर, सत्यतथ्य सार्वजनिक गर्नुको सट्टा विधि मिचेर मुद्दा फिर्ता लिने बाटोमा लागेका छन् । आयोगले २०७२ साउनबाट करिब ६ महिना चलेको मधेस आन्दोलनका क्रममा भएका हिंसा, राज्य र आन्दोलनकारी दुवै पक्षबाट भएका ज्यादती समेटेर प्रतिवेदन तयार पारेको थियो । टीकापुर घटनामा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मीको ज्यान गएको थियो । घटनामा १८ महिने बालकसमेत मारिएका थिए । बालकको मृत्यु प्रहरीको गोली लागेर भएको प्रतिवेदनमा उल्लेख छ । तर, प्रहरी अनुसन्धानमा बालक आन्दोलनकारीबाट मारिएको भनिएको थियो । आन्दोलन दबाउन सरकारी पक्षले ज्यादती गरेको तथ्य प्रतिवेदनमा प्रस्तुत भएकाले सार्वजनिक नगरिएको सरकारी स्रोत बताउँछ । टीकापुरलगायत तराईमधेसका विभिन्न स्थानमा आन्दोलनविरुद्ध घुसपैठ र प्रतिकार समूह खडा हुँदा प्रहरी र स्थानीय प्रशासन मूकदर्शक बनेको प्रतिवेदनको निष्कर्ष छ । आन्दोलन विरोधीहरूद्वारा प्रहरी र प्रशासनको संरक्षणमा समेत ठाउँठाउँमा आगजनी, तोडफोड र लुटपाटका घटना भएका छन्, प्रमुख उदाहरणका रूपमा कैलाली टीकापुरको घटनादुर्घटनालाई लिन सकिन्छ, प्रतिवेदनमा भनिएको छ ।थरुहट आन्दोलनमा सहभागी जनतालाई दुःख दिन प्रशासनले लगाएको निषेधाज्ञामा समेत जानीजानी तोडफोड र लुटपाट गर्न दिने प्रहरी एवं प्रशासनका अधिकृतहरूले आफ्नो जिम्मेवारी निर्वाह नगरेको देखिएको ठहर प्रतिवेदनको छ । ती अधिकारहरू तथा अपराध गर्नेगराउने अन्य व्यक्तिहरूमाथि समेत अनुसन्धान गरी आवश्यक कारबाही गरिनुपर्छ, भनिएको छ ।"
नयाँ सरकार गठन प्रक्रिया यही साता,"(काठमाडौं)  दलहरूले प्रतिनिधिसभा समानुपातिकतर्फ निर्वाचित हुनेको सूची बुझाएसँगै यही साताबाट सरकार गठन प्रक्रिया सुरु हुने भएको छ । दलले बुझाएको नामावलीमा त्रुटि भए सच्याउन निर्वाचन आयोगले सोमबारसम्म समय दिएको छ । त्यसपछि आयोगले बिहीबारभित्र राष्ट्रपति विद्यादेवी भण्डारीलाई प्रतिवेदन बुझाउने तयारी गरेको छ ।प्रमुख निर्वाचन आयुक्त दिनेश थपलियाले प्रतिनिधिसभा चुनावको अन्तिम परिणाम राष्ट्रपतिसमक्ष प्रस्तुत गर्न मंसिर २९ गते बिहान १० बजेको समय लिएको बताए । प्रदेशसभातर्फको परिणाम बुझाउनका लागि भने पुस २ मा समय लिएका छौं, उनले भने ।आयोगबाट निर्वाचन परिणाम औपचारिक रूपमा प्राप्त भएपछि नयाँ सरकार गठन प्रक्रिया सुरु हुने राष्ट्रपतिका प्रेसविज्ञ टीकाप्रसाद ढकालले बताए । चुनावी परिणामबारे आयोगले औपचारिक जानकारी गराएलगत्तै राष्ट्रपतिज्यूबाट सरकार गठन प्रक्रिया सुरु गर्नुहुनेछ, ढकालले भने, यति दिनभित्र सरकार बनाइसक्नुपर्ने भनेर संविधानले दिन नतोकाले गर्दै आएको अभ्यासका आधारमा सम्भवतः २३ दिन समय दिइने छ, ढिलो गर्नुपर्ने कुनै कारण छैन ।संविधानको धारा ७६ (८) मा निर्वाचन अन्तिम परिणाम घोषणा वा प्रधानमन्त्री पद रिक्त भएको मितिले ३५ दिनभित्र प्रधानमन्त्री नियुक्तिको प्रक्रिया समाप्त गर्नुपर्ने व्यवस्था छ ।संविधानको धारा ७६ (१) मा कुनै एकै दलले बहुमत प्राप्त गरेको अवस्थामा सरकार बनाउने प्रक्रिया उल्लेख छ तर अहिले एउटै दलले बहुमत नल्याएकाले धारा ७६ (२) अनुसार सरकार गठन प्रक्रिया सुरु हुन्छ । यसअन्तर्गत दुई वा दुईभन्दा बढी राजनीतिक दलको समर्थन प्राप्त गर्नेले सरकार गठन गर्न सक्छन् ।मंसिर ४ मा भएको निर्वाचनमा प्रतिनिधिसभा तथा कुनै पनि प्रदेशमा एउटै दलले बहुमत ल्याउन सकेका छैनन् । संघमा सरकार निर्माणका लागि सत्तारूढ गठबन्धनलाई बाहिरका दलको समेत समर्थन आवश्यक छ । गठबन्धनका दलले नयाँ सरकार गठन गर्ने बताए पनि पद बाँडफाँटलगायत विषयमा औपचारिक छलफल सुरु गरेका छैनन् । सरकार दलहरूले बनाउने हो, अहिले एउटै पार्टीको सरकार बन्न नसक्ने अवस्थामा छलफलमा रहेको भनी दलहरूले सरकार गठन प्रक्रियाका लागि समय बढाउन आग्रह गरे राष्ट्रपतिबाट नथप्ने भन्ने कुरा हुँदैन, ढकालले भने ।नयाँ निर्वाचनसँगै संघ तथा प्रदेशमा सरकार गठन, प्रतिनिधिसभा र प्रदेशसभाका सभामुख, उपसभामुख, राष्ट्रपति र उपराष्ट्रपति चयन हुनेछन् । २७५ सदस्यीय प्रतिनिधिसभामा कांग्रेस ८९ सिटका साथ ठूलो दल बनेको छ । एमाले ७८, माओवादी ३२, राष्ट्रिय स्वतन्त्र पार्टी २०, राप्रपा १४, जनता समाजवादी १२, एकीकृत समाजवादी १०, जनमत ६, स्वतन्त्र ५, लोकतान्त्रिक समाजवादी ४, नागरिक उन्मुक्ति ३, राष्ट्रिय जनमोर्चा र नेपाल मजदुर किसान पार्टीले ११ स्थान प्राप्त गरेका छन् ।सरकार गठनका लागि बहुमत अर्थात् १३८ सांसदको समर्थन चाहिन्छ । कांग्रेस, माओवादी, एकीकृत समाजवादी, लोसपा र राजमोसहित गठबन्धनसँग १३६ सांसद छन् । गठबन्धनलाई बहुमतका लागि २ सांसद अपुग हुन्छ ।पहिलो पटक आमनिर्वाचन जितेको जनमत पार्टीले सरकारमा जाने निर्णय गरिसकेको छ । जनमतसँग ६ सांसद छन् । यस्तै, सात प्रदेशमा ३ वटामा एमाले र ४ वटामा कांग्रेस ठूलो दल बनेका छन् । चारवटा प्रदेशमा सत्तारूढ गठबन्धनको बहुमत पुग्ने भए पनि सरकार बनाउने विषयमा छलफल अघि बढेको छैन ।"
महासचिवविहीन बन्दै सार्क,"त्यही कारण महासचिवको पदपूर्ति कसरी हुन्छ भन्ने प्रश्न उठेको छ । सार्क बडापत्रको रोलक्रमअनुसार श्रीलंकाले पाकिस्तानपछि सार्क सचिवालयमा महासचिव पठाएको थियो । तीनवर्षे कार्यकालको जिम्मेवारी लिएर काठमाडौं आएका कूटनीतिज्ञ विराकोनले सन् २०२० मार्च १ मा जिम्मेवारी थालेका थिए । सार्कको इतिहासमा नेपाल सबैभन्दा लामो समय सार्कको अध्यक्ष हुने सदस्य मुलुक बनेको छ । २०१४ मा काठमाडौंमा १८ औं शिखर सम्मेलन भएयता नेपाल सार्कको अध्यक्ष रहँदै आएको छ । पाकिस्तानमा दुई वर्षपछि १९ औं शिखर सम्मेलन गरेर अध्यक्षता हस्तान्तरण गर्ने तय भएको थियो तर भारत र पाकिस्तानबीचको द्वन्द्वका कारण सम्मेलन हुन सकेको छैन । सार्कका पूर्वमहासचिव तथा पूर्वपरराष्ट्र सचिव अर्जुनबहादुर थापा अफगानिस्तानलाई मान्यता नदिएको हुनाले काबुलबाट अब महासचिव आउन सक्ने स्थिति नरहेको बताउँछन् । अब कसरी अघि बढ्ने भन्ने सदस्य मुलुकहरूले निर्णय गर्ने हो, यसमा भारत र पाकिस्तानको धारणा फरक आउला, उनले भने, सार्क सचिवालय खाली राख्न पनि हुँदैन । यो महासचिव नियुक्तिको गाँठो फुकाउनुपर्छ । यसरी मुलुकलाई मान्यता नदिएको अवस्थामा के हुन्छ भनेर अनुमान गरिएकै थिएन । अफगानिस्तानमा सन् २००७ मा सार्कको कान्छो सदस्य मुलुकका रूपमा जोडिएको हो । सार्कको बडापत्रमा कुनै पनि मुलुकको सदस्यता खारेज गर्ने भन्ने प्रावधान पनि छैन । हरेक दुईदुई वर्षमा शिखर सम्मेलन गर्ने भन्ने बडापत्रमा लेखियो, त्यो हुन सकेको छैन, अब महासचिव नियुक्तिका लागि सदस्य मुलुक मिलेर गाँठो फुकाउनुपर्छ, त्यसपछि अब बंगलादेशको पालो हुन्छ, पूर्वमहासचिव थापाले भने । सार्कको बडापत्र निर्माण गर्दा अहिले अफगानिस्तानमा जस्तो समस्या आउला भन्ने सोचिएको थिएन । त्यसैले सबै सदस्य मुलुकबीच सहमति भएर मात्र निर्णय गर्ने भनिएको छ । त्यसले कुनै पनि निर्णय गर्न अफगानिस्तानसहित सार्कका आठ मुलुक नै आवश्यक पर्छ । अहिले त्यो सम्भव देखिँदैन । सन् २०२० मा राष्ट्रसंघको ७५ औं महासभाको दौरान भर्चुअल रूपमा भए पनि अध्यक्षको हैसियतमा नेपालका तत्कालीन परराष्ट्रमन्त्री प्रदीपकुमार ज्ञवालीले सार्क मन्त्रीस्तरीय बैठक गरेका थिए । कोभिड१९ का कारण भर्चुअल रूपमा गरिएको सार्क सदस्यको विदेशमन्त्रीस्तरीय उक्त साइडसाइन वार्तामा मन्त्री ज्ञवालीले सबै सदस्य मुलुकलाई चाँडै मिति तय गरी १९ औं शिखर सम्मेलन गर्न आग्रह गरेका थिए । तर, भारत र पाकिस्तानले त्यसलाई गम्भीर रूपमा लिएनन् । महासचिव विराकोनले भने आफ्नो कार्यकालमा सार्कका सदस्य मुलुकलाई एकै स्थानमा उभ्याउन सकेनन् । उनले सार्क मुलुकका सरकार प्रमुख र अन्य उच्च सरकारी अधिकारीसँग पटकपटक भेटवार्ता गरे पनि सार्कलाई गति दिन सकेनन् । महासचिवको भूमिका सीमित हुन्छ, सदस्य मुलुकहरूले मिलेर अघि बढाउन लागेको कामको गृहकार्य र समन्वय गर्ने जिम्मेवारी मात्र महासचिवको हो, त्यसपछि महासचिवले नयाँ केही गर्न सक्दैनन्, सार्क सचिवालयका एक पूर्वअधिकारीले भने ।सार्क निष्क्रिय र सचिवालय नेतृत्वविहीन बनिरहँदा भारतले पाकिस्तानलाई एक्ल्याउने रणनीतिका साथ बिमस्टेकलाई बढाइरहेको छ । बिमस्टेकमा भारत, बंगलादेश, श्रीलंका, म्यान्मार, थाइल्यान्ड र भुटान छन् । भारतले दक्षिण एसिया र पूर्वी एसियाका मुलुकबीचमा सहकार्य गर्न लागेको हो । यसले भारतको सुरुको लुक इस्ट नीतिदेखि अहिलेको एक्ट इस्ट नीतिसम्मलाई सहयोग गर्छ । नेपाल सार्कको अध्यक्ष भए पनि कोभिड१९ को सुरुआत हुँदा भारतीय प्रधानमन्त्री नरेन्द्र मोदीको नेतृत्वमा सार्क सदस्य मुलुकका सरकार प्रमुख तथा प्रतिनिधिबीच कोभिड१९ को सन्दर्भमा २०७६ चैत २ मा भिडियो कन्फरेन्स भएको थियो । त्यसै अवसरमा मोदीले कोभिड१९ विरुद्ध सँगै लड्न आकस्मिक कोष प्रस्ताव गरेका थिए । तर उक्त कोषको रकम कसरी खर्च गर्ने भन्नेमा भारत र पाकिस्तानको मत बाझियो । अर्कोतर्फ सार्कले कार्यविधि बनाउनै सकेन । सार्कमा पछिल्लो समय अफगानिस्तानको विषयलाई लिएर भारत र पाकिस्तानबीच दूरी बढ्दै आएको छ । अफगानिस्तानकै कारण न्युयोर्कमा हरेक वर्ष संयुक्त राष्ट्रसंघको महासभामा हुनुपर्ने सार्क मन्त्रीस्तरीय साइडलाइन वार्ता पनि हुन सकेको छैन । सार्क सचिवालयले सदस्य मुलुकबीच सहमति जुटाउन नसकेपछि अध्यक्षको हैसियतमा नेपालले संयुक्त राष्ट्रसंघको ७६ औं र ७७ औं महासभाका दौरान न्युयोर्कमा यसै वर्ष असोज ९ मा गर्नुपर्ने मन्त्रीस्तरीय बैठक हुन सकेन ।भूराजनीतिक जानकार तथा अवकाश प्राप्त उपरथी विनोज बस्न्यातले भारतले सार्कलाई भन्दा बिमस्टेकलाई अघि बढाउन चाहेकाले सार्क सचिवालयमा देखिएको अन्योल कसरी समाधान हुन्छ भन्न नसकिने बताए । बिमस्टेकतिर ध्यान भएपछि सार्कलाई जोड दिन छाडिएको छ, अब महासचिव नियुक्तिमा के हुन्छ भन्न गाह्रो देखिन्छ, उनले भने ।"
बस्तीबस्ती चितुवा,"(काठमाडौं)  मोटरसाइकलमा घर जाँदै गरेका निशान्त चौधरीले कात्तिक तेस्रो साता कीर्तिपुरको त्रिवि क्रिकेट मैदाननजिक सडकमा चितुवा देखे । राति ९ बजे चितुवाले अचानक बाटो काटेपछि उनी तर्सिए, मोटरसाइकल अनियन्त्रित भएर उनी लडेका थिए । त्यसअघि गत असारमा चितुवाको आक्रमणबाट नागार्जुनमा ५ जना मानिस घाइते भएका थिए । दुई वर्षअघि कपनको श्री आर्य असंग बौद्ध विद्यालयमा रहेको गुम्बा परिसरभित्र दुईवटा बच्चासहित चितुवा पस्दा उद्धार गर्न हम्मेहम्मे भएको थियो । त्यही वर्ष चन्द्रागिरिमा ९ जना मानिसलाई आक्रमण गरेपछि स्थानीयले हिर्काएर चितुवालाई मारिदिए ।काठमाडौं उपत्यकामा जबजब जाडो र वर्षायाम सुरु हुन्छ तब बस्तीमा चितुवा पस्ने घटना हुन्छन् । सहरमा चितुवा पस्दा जोखिममात्रै होइन, चुनौतीसमेत बढेको छ । कीर्तिपुर, चन्द्रागिरि, कपन, भक्तपुर र ललितपुरका विभिन्न क्षेत्रमा चितुवा बस्ती पसेको घटना बर्सेनि भएका छन् । बस्ती पस्ने चितुवाले कुकुर र घरपालुवा जनावर सिकार गर्छ । वन क्षेत्र छाडेर चितुवा बस्ती पस्दा घटना हुन्छन् । जम्काभेटमा कहिले मान्छे आक्रमणमा परेका छन्, कहिले चितुवा मानिसको आक्रोशको सिकार भएको छ । यो द्वन्द्व काठमाडौं उपत्यका र आसपासका क्षेत्रमा मात्रै नभई धेरैजसो पहाडी जिल्ला र चुरे क्षेत्रका बस्तीहरूमा छ । केही वर्षयता यस्ता घटना धेरै भएका जिल्ला हुन् तनहुँ र अर्घाखाँची । तनहुँमा चितुवाको आक्रमणमा बालबालिका परेका छन् ।२०७४ सालयता तनहुँमा मात्रै चितुवाको आक्रमणमा परेर १४ जना बालबालिकाले ज्यान गुमाएका छन् । अर्घाखाँचीमा पनि अवस्था दर्दनाक छ । गत जेठमा सन्धिखर्कमा विद्यालयबाट घर फर्कंदै गरेका ८ वर्षीय एक बालकको चितुवाको आक्रमणमा मारिए । २०७३ यता उक्त जिल्लामा चितुवाको आक्रमणमा परी मृत्यु हुने बालबालिकाको संख्या १० नाघेको छ ।पहाडी क्षेत्रमा जाडो समयमा पानी नहुने र डमरुको सुरक्षाका लागि चितुवा सुरक्षित स्थान खोज्दै बस्ती नजिक आइपुग्ने विज्ञहरू बताउँछन् । चितुवा बिरालो प्रजातिको जनावर हो । यसका पोथीलाई आफ्ना बच्च भालेबाट जोगाउन चुनौती हुन्छ । चितुवामा विद्यावारिधि गरेका त्रिभुवन विश्वविद्यालय प्राणीशास्त्र केन्द्रीय विभागका प्रमुख डा तेजबहादुर थापा भालेले बच्चालाई आक्रमण गर्न सक्ने भएकाले सुरक्षित स्थानको खोजीमा पोथी बस्ती नजिकैको झाडी वा जंगल क्षेत्रमा आएको हुन सक्ने बताउँछन् । माउसहित बच्चा लिएर सुरक्षित स्थलको खोजीमा सहरी क्षेत्रमा प्रवेश गरेको हुन सक्छ, उनले भने, खानाको उपलब्धता र सुरक्षाका कारणले बस्ती नजिकै आइपुग्छन् । जाडोयाममा उपत्यकाका डाँडामा पानी अभाव हुन्छ । पानी खोज्ने क्रममा चितुवा बस्ती पुग्छन् । वर्षामा आहारा अभाव हुन्छ । आहारा खोज्ने क्रममा पनि बस्ती पस्छन् । वर्षायाममा जंगलमा आहारा प्रजातिको उपलब्धता पर्याप्त नहुने उनले बताए । चितुवालाई आईयूसीएनले वन्यजन्तुमध्ये लोपोन्मुख प्रजातिको सूचीमा राखेको छ । प्रकृति संरक्षण कोषका अनुसन्धानकर्ता वन्यजन्तु विज्ञ डा चिरञ्जीवी पोखरेल वनमा पर्याप्त आहारा नभेटिँदा चितुवा बस्ती पुगेको बताउँछन् । चितुवासँग मान्छेका द्वन्द्वका घटनाहरू अहिले हामीले धेरै थाहा पाउनुमा सञ्चारमाध्यमको सहज पहुँचले पनि हो । पहाडी क्षेत्रमा खेतीपाती हुने जमिनमा बुट्यान बढी छ, उनी भन्छन्, बुट्यानमा धेरै आहारा नपाइने भएकाले खोजी गर्दै चितुवा बस्ती छिर्ने गर्छन् । आहारा प्रजातिका जनावरको घट्दो संख्याले चितुवा पेट भर्नका लागि बाहिर निस्कन्छ । वन क्षेत्रमा हरियाली बढेको देखिए पनि बाघ र चितुवाजस्ता जन्तुका कतिपय आहारा प्रजातिको संख्या नबढेको विज्ञहरूको अनुमान छ । बाँदरको संख्या जंगलमा बढेको देखिन्छ तर उसलाई आहारा बढेको छैन, पोखरेलले भने, चितुवाले बाँदरलाई भेटे त खान्छ तर ऊभन्दा बढी चलाख बाँदर छ । चितुवाले खाने मृगको संख्या पहाडी क्षेत्रमा एकदमै कम छ । बाघका तुलनामा चितुवा केही सानो हुन्छ । बाघको विचरण क्षेत्रभन्दा बाहिर बस्ने गर्छ । सहरी क्षेत्रका बस्तीमा आउने चितुवाले बढी कुकुर मार्छ । कीर्तिपुरमा चितुवाले बढी कुकुरलाई नै आहारा बनाउने गरेको प्राध्यापक थापा बताउँछन् । यस्तै, कपन क्षेत्रमा पनि चितुवाले कुकुर मारेर लगेका घटनाहरू आइरहन्छन् । सहरी क्षेत्रमा कुकुरप्रति चितुवाको मोह किन भन्ने सवालमा विज्ञहरूको एउटै जवाफ छ, सहज उपलब्धता । कतिपयले मासुमा नुनिलोपनलाई पनि भन्छन् तर त्यसको पुष्टि गर्ने आधार भने देखिँदैन । अनुसन्धानकर्ता पोखरेल भन्छन्, बाटामा सजिलै भेटिने भएकाले चितुवालाई कुकुरको सिकार सहज हुन्छ ।जनावरले मान्छे जसरी नुन खाँदैनन्, स्वाद पाए उनीहरूलाई बढी मन पर्न थाल्छ । बस्तीमा भेटिने घरपालुवा जनावर र कुकुरको मासुमा नुनिलोपना हुन्छ । पर्याप्त अनुसन्धान नभएकाले ठोकुवा गर्न नमिल्ने बताएका पोखरेल जनावरहरूलाई नुनिलोपना मन पर्छ भन्नेमा द्विविधा राख्न नहुने बताउँछन् । प्राध्यापक थापा भने यसबारे पर्याप्त अनुसन्धान गर्नुपर्नेमा जोड दिन्छन् । सहज पाइने आहारामा चितुवाले कुकुर रोज्ने उनको मत छ । लखेटिएका, घाइते भएका, बूढा जीवले सहज आहाराका रूपमा कुकुर, गाईबस्तु र मानिसहरूलाई आक्रमण गर्ने विज्ञहरूले बताए ।चितुवाको मुख्य आहारा मृग प्रजातिलगायत औसत अवस्था (एभरेज साइज) का वन्यजन्तु हुन् । पहाडमा संख्या कम हुँदा गाईबस्तुमा आक्रमण बढेको हुन सक्ने प्राध्यापक थापा बताउँछन् । साँझमा अभिभावकहरू गाईगोठमा स्याहार्ने र बालबच्चाहरू घरआँगनमा खेल्ने समय एउटै हुन्छ । त्यस्तो बेला आहाराको खोजीमा बस्ती नजिकै आएका चितुवाले बालबालिकामाथि आक्रमण गरेका घटना छन् । एनटीएनसीका चितवन प्रमुख डा बाबुराम लामिछानेले गरेको एक अनुसन्धानले निकुञ्ज तथा आसपासमा जोडिएका जंगलमा बाघको उपस्थिति हुने भएकाले ती क्षेत्रमा चितुवा कम रहने देखाएको छ । बाघको क्षेत्र छाडेर चितुवाहरूले चुरे क्षेत्रका जंगल बढी रोजेको पाइएको छ । उनको अनुसन्धानको सन् २०१९ मा प्रकाशित रिपोर्टअनुसार घरपालुवा जनावर धेरै हुने चुरे क्षेत्रमा चितुवाको उपस्थिति बढी हुने प्रस्ट्याएको छ । चुरेको आधाभन्दा बढी क्षेत्रमा चितुवा छन् । त्यसमा पनि पूर्वी क्षेत्रभन्दा पश्चिममा धेरै छ ।अनुसन्धानकर्ता लामिछाने भन्छन्, पश्चिममा धेरै निकुञ्ज तथा संरक्षण क्षेत्रहरू छन् । बाघ, हात्ती, गैंडालगायत वन्यजन्तुको बासस्थान सुधार कार्यक्रमले अन्य प्रजातिको पनि बासस्थान विस्तार भएको छ । चितुवा पश्चिम नेपालमा धेरै पाइनुको कारण यही हो । डब्लूडब्लूएफको तराई आर्क ल्यान्डस्केप कार्यक्रम (ताल) परियोजनाका कारण वन्यजन्तुको बासस्थान सुधार भएको छ । बासस्थान विस्तारसँगै तराई क्षेत्रमा आहारा प्रजातिको उपस्थिति बढी हुँदा चितुवासँग सम्बन्धित द्वन्द्व कम भएको देखिन्छ भने पहाडी क्षेत्रमा बढी छ । तराईका चितवन र बर्दियामा चितुवासँग सम्बन्धित द्वन्द्वका घटना पहाडी क्षेत्रको तुलनामा निकै कम छ, लामिछाने भन्छन्, बासस्थान सुधार भएर आहारा प्रजाति बढेको छ । अर्कोचाहिँ यी क्षेत्रमा बाघ धेरै हुँदा चितुवा अन्यत्र केही टाढा गएको हुन सक्छन् ।पहाडी क्षेत्रमा ठूला जंगलका तुलनामा भीरपाखा बढी छन् । मांसाहारी जनावरलाई चाहिने आहारा प्रजाति कम हुन्छ । ओहोरदोहोर गर्ने क्रममा बस्ती पुग्दा गाईबस्तु, बाख्रामाथि आक्रमण सजिलै सक्ने भएकाले मान्छेसँग द्वन्द्व बढेको विज्ञहरूको भनाइ छ । चितुवाको सजिलो सिकार मृग हो । बँदेल पनि हुन्छ तर त्यसलाई आक्रमण गर्न सजिलो हुँदैन, अनुसन्धानकर्ता पोखरेलले भने, गाउँघरमा जाँदा सजिलोसँग आहारा प्रजाति भेटिने भएकाले आक्रमण बढेको हुन सक्छ । पहाडी क्षेत्रमा झाडी भएका ठाउँहरू धेरै हुँदा चितुवा ओहोदोहोर गर्ने क्रममा मानिस र बस्तीनजिकै पुग्ने गर्छ ।चितुवाप्रति मानिसहरूको धारणा पनि फरकफरक छ । गत अगस्टमा राजेन्द्र ढुंगानाको जर्नल अफ नेचर कन्जर्भेसनमा प्रकाशित रिपोर्टले बाघको तुलनामा चितुवा मन पराउने जनसंख्या कम रहेको देखाएको छ । चितवन राष्ट्रिय निकुञ्ज आसपासका बसोबास गर्ने ४ सय १४ जनालाई बाघ र चितुवा संरक्षणसम्बन्धी सोधिएको प्रश्नमा बाघ मन पराउने ५१ र चितुवा रोज्ने ३१ प्रतिशत थिए । बाघ र चितुवा मन नपराउनेहरूमा अधिकांश मानिसहरूमा आर्थिक रूपमा विपन्न भएको अनुसन्धानमा उल्लेख छ । यस्तै, शिक्षित तर घरमा धेरै नै पशुपालन गरेका मानिसहरू चितुवाप्रति पुरै नकारात्मक रहेको उक्त अनुसन्धानले देखाएको छ ।राष्ट्रिय निकुञ्ज तथा वन्यजन्तु संरक्षण विभागसहितका सरकारी तथ्यांकहरूलाई प्राध्यापक थापाले विश्लेषण गर्दा धेरैजसो चितुवा मानवीय कारणबाट मृत्यु भएका देखिन्छन् । सन् २००६ देखि २०१३ सम्म निकुञ्ज तथा संरक्षण क्षेत्र आसपास मरेको भेटिएका ५१ वटा चितुवाको विश्लेषण गर्दाले उनले यस्तो निष्कर्ष निकालेका हुन् । जर्नलमा अफ साइन्स एन्ड टेक्नोलोजीमा सन् २०१४ मा प्रकाशित उनको आलेखमा मृत अवस्थामा भेटिएका चितुवाहरूमध्ये प्राकृतिक कारणले १८, विष हालेर १०, सिकारीले ४, द्वन्द्वबाट १६ र सडक दुर्घटनाबाट ३ गरेर ५४ वटा मरेको उल्लेख छ ।मानववन्यजन्तु द्वन्द्वमा नेपालमा हात्तीपछि सबैभन्दा बढी घटना चितुवासँग सम्बन्धित भएको अनुसन्धानहरूमा उल्लेख छ । प्लस वान जर्नलमा कृष्णप्रसाद आचार्यको सन् २०१७ मा प्रकाशित अनुसन्धानले पनि यही भन्छ । सन् २०१० देखि २०१४ सम्म भएका घटनालाई आधार मानेर उक्त निष्कर्ष निकालिएको थियो ।सरकारले २०६९ सालमा वन्यजन्तुबाट हुने क्षतिको राहत सहयोग निर्देशिका ल्याएको छ । जसले वन्यजन्तुबाट हुने जीउधन तथा बालीको क्षतिका लागि क्षतिपूर्तिको व्यवस्था गरेको छ ।सामान्य घाइते हुँदा २० हजार, सख्त घाइते हुँदा २ लाख र मृत्युको हकमा १० लाख रुपैयाँको व्यवस्था गरिएको छ । यस्तै, पशुधन, गाईगोठ र घरको क्षतिको सवालमा १० देखि ३० हजार रुपैयाँसम्मको व्यवस्था छ । अन्नबालीको क्षतिका लागि १० हजार रुपैयाँ मात्रै व्यवस्था छ । तर, क्षतिपूर्ति लिने प्रक्रिया झन्झटिलो हुँदा द्वन्द्व न्यूनीकरणमा चुनौती देखिएको छ । यस्तै, क्षतिपूर्ति रकम कम हुँदा पनि संरक्षणमा चुनौती देखिन्छ । वन्यजन्तु संरक्षण विभागका सूचना अधिकारी इकोलोजिस्ट डा गणेश पन्तले क्षतिपूर्ति र राहत सम्बन्धमा प्रक्रिया ढिलो हुने गरे पनि अहिले त्यो समस्या कम हुँदै गएको बताए । क्षतिको पुष्टि गर्नका लागि समय लाग्ने भएकाले ढिलाइ भएको उनको भनाइ छ । सकेसम्म छिटो छरितो रूपमा क्षतिपूर्ति र राहत वितरणका लागि विभाग प्रतिबद्ध छ, उनले भने, पहिलाको भन्दा छिटो भएको देखिन्छ तर अझै राहत वितरणमा केही ढिलाइ हुने गरेको हो । यो समस्या समाधानका लागि विभागले योजना बनाएरै तयारी थालेको छ ।"
छंगाछुर भीरमा मह सिकार,"(लमजुङ)  आकाश खुलेको छ । हिलोमैलो सुकेको छ । यही बेला भीरमौरीका घर कहाँकहाँ भेटिन्छन् भनेर खोज्नेहरू सक्रिय छन् । क्व्होलासोंथार४ भुजुङका बासिन्दाले बिहीबार मात्रै कायु छहरामा भीर मह काढेका थिए । त्यसको भोलिपल्ट शुक्रबार घिम्चेको भीरमा फेरि अर्को घार काढेका छन् । कायु छहरामा भीर मह काढ्दा केही विदेशीले हेरे । घिम्चेको भीरमा मह काढ्दा भने नेपाली भीआईपी ले अवलोकन गरे । आन्तरिक पर्यटन प्रवर्द्धन गर्न भुजुङवासीले घिम्चेभीरमा मह काढेर देखाएका हुन् ।भीरमौरीका घर मान्छे सजिलै पुग्ने ठाउँमा हुँदैन । काढ्न रहर गर्नु एक प्रकारको दुस्साहस नै हो । तर, निगालोको चोया बाटेर बनाएको दुइटा डोरी, त्यसको बीचमा काठ राखेर बनाइएको भर्याङमा झुन्डिएर छंगाछुर भीरमा मह काढ्दाको दृश्य हेर्ने केहीलाई रोमाञ्चक लाग्यो । केहीलाई डरलाग्दो । यो हेर्न भुजुङमा कलाकार, पाइलट, डाक्टर, लेखक, प्राध्यापक, इन्जिनियर, वकिल, खेलाडी, सुरक्षा अधिकारी, व्यापारीलगायत करिब २ सय जनाको टोली आएको थियो । कलाकार वर्षा शिवाकोटीले आफ्नो फेसबुक पेजमार्फत भीर मह काढेको लाइभ गरेकी थिइन् ।बिहीबार बिहान काठमाडौंबाट हिँडेको उनीहरूको टोली साँझ भुजुङ आइपुगेको थियो । कलाकार राजेश हमाल, क्याप्टेन विजय लामा, कलाकार रामकृष्ण ढकाल, सुनील पोखरेल, विपिन कार्की, वर्षा शिवाकोटी, मधुसुदन पाठक (सिते बा), तेक्वान्दो खेलाडी दीपक विष्ट, डा लोचन कार्कीसहितले भीर मह काढेको हेरे । मैले भीर मह सिकारीबारे एरिक भ्यालीले लेखेको किताब पढेको हुँ । यस्तो डरलाग्दो तरिकाले भीर मह काढ्छन् भन्ने सोचेको थिइनँ, हमालले भने, जीवनमा नयाँ अनुभूति गरें ।भीर मह काढ्ने ठाउँ पुग्न आगन्तुकको टोली गाउँबाट १ घण्टा जंगलको बाटो पैदल हिँडेको थियो । क्याप्टेन लामाले भीर मह काढ्नेजस्ता कार्यक्रमले पर्यटन प्रवर्द्धनमा नयाँ आयाम थपिने बताए । भीर मह काढ्नु साँच्चिकै साहसिक कार्य रहेछ । यहीं आएर थाहा पाएँ, उनले भने, यसलाई पर्यटन प्रवर्द्धनको माध्यम बनाइनु आवश्यक छ । आयोजक स्पार्क ग्रुप अफ कम्पनीका प्रमुख कार्यकारी अधिकृत रोशन घिमिरेले ग्रामीण पर्यटकीय क्षेत्रका नयाँ ठाउँमा आन्तरिक पर्यटकलाई पुर्याउन स्पार्क एडभेन्चर२०२२ आयोजना गरिएको बताए । हामीले हाम्रै ठाउँ चिनेका छैनौं । पहिले नेपाल चिनौं भन्ने सन्देश पनि दिन खोजेका हौं, उनले भने । नेपाली सेलेब्रिटीले नेपाली घरआँगन घुमेका ती क्षेत्रमा पर्यटन प्रवर्द्धनमा थप टेवा पुग्ने उनको भनाइ छ ।टोलीमा रहेका कलाकार कार्कीले भुजुङको होमस्टे र महसिकारको आफ्ना लागि नौलो अनुभव भएको बताए । क्व्होलासोंथार गाउँपालिका उपाध्यक्ष गमीमाया गुरुङका अनुसार कुमारी गाउँका रूपमा रहेको भुजुङको पर्यटन प्रवर्द्धन गर्न बासिन्दाले भीरमौरी काढ्ने वार्षिक कार्यक्रम नै बनाएका छन् । कात्तिक मंसिर र चैत वैशाख भीर मह काढिन्छ । यही बेला भीर मह काढेको हेर्न पर्यटकको घुइँचो लाग्ने उनले बताए । पर्यटन व्यवस्थापन समिति भुजुङका अध्यक्ष तुलबहादुर गुरुङले गाउँमा ३२ घरमा होमस्टे रहेको र गाउँमा आउने पर्यटकलाई होमस्टेमा व्यवस्थापन गरिएको बताए । भीर मह काढ्ने कार्यक्रम रहँदा होमस्टेमा समेत नअट्ने गरी पर्यटक आउने उनले बताए । उनका अनुसार भुजुङमा करिब ४ सय घर एकै ठाउँमा छन् । पहिले एउटै गाउँ र एउटै गाविसले चिनिएको भुजुङ अहिले एउटै वडामा पर्छ । समुद्री सतहदेखि १ हजार ६ सय ५० मिटर उचाइको यो गाउँ लमजुङ सदरमुकाम बेंसीसहरदेखि ३२ किलोमिटर उत्तरपश्चिममा पर्छ ।"
बुद्धिसागरको एक्लो,काठमाडौं (कास) लेखक बुद्धिसागरको उपन्यास एक्लो लोकार्पण भएको छ । शनिबार नेपाल प्रज्ञा प्रतिष्ठानमा आयोजित कार्यक्रममा गोलाद्वारा छानिएका १० जना पाठकले उक्त पुस्तक लोकार्पण गरेका हुन् । कार्यक्रममा लेखक बुद्धिसागरले पाठकसँगका केही रोचक प्रसंगहरू सुनाएका थिए । एक्लो फाइन प्रिन्टले प्रकाशन गरेको हो ।बुद्धिसागरका यसअघि कर्नाली ब्लुज र फिरफिरे उपन्यास प्रकाशित छन् । कर्नाली ब्लुज को अंग्रेजी अनुवादसमेत प्रकाशित छ । लामो समयदेखि नेपालमा बस्दै आएका बेलायतका प्राध्यापक माइकल हटले त्यसको अनुवाद गरेका हुन् । उनको कविता संग्रह बुद्धिसागरका कविता पनि प्रकाशित छ । बुद्धिसागर पछिल्लो समय रुचाएका आख्यानकार हुन् । फिरफिरे प्रकाशन भएको ७ वर्षपछि लेखकले नयाँ उपन्यास लेखेका हुन् । कर्नाली ब्लुज र फिरफिरे मा पश्चिम नेपालको ग्रामीण जनजीवनलाई समेटेका बुद्धिसागरले नयाँ उपन्यास एक्लो मा भने गाउँबाट सहर पसेका मानिसहरूको संघर्षको कथा भनेका छन् । बुद्धिसागरले २ वटा सिनेमाको कथासमेत लेखेका हुन् । ती पर्दामा आउन भने बाँकी नै छन् ।
डम्पिङ साइट बन्दै नदीखोला,"(सिन्धुपाल्चोक)  मुख्य बजार क्षेत्रबाट निस्कने फोहोर सोझै नदीखोलामा फालिँदा प्रदूषण बढ्दो छ भने पर्यावरणमा समेत असर पर्न थालेको छ । सीसा, धातु र प्लास्टिजन्य फोहोर प्रशोधन गरेर पुनः प्रयोग नगर्ने र जैविक तथा ढलसमेत प्रशोधन नगरी नदीखोलामा मिसाइँदा पानीमा रहने जनावर र तटीय क्षेत्रका बासिन्दामा समेत असर परिरहेको हो । प्रशूषणकै कारण नटीय क्षेत्रका कतिपय व्यक्ति बिरामीसमेत पर्ने गरेको स्थानीय बताउँछन् ।बाह्रबिसे, लामोसाँघु, खाडीचौर, सुकुटे, बलेफी, जलविरे, मेलम्चीलगायत बजारक्षेत्रबाट निस्कने फोहोर, ढल भोटेकोसी, सुनकोसी, इन्द्रावती, मेलम्चीलगायत नदी तथा खोलामा फ्याँकिने गरिएको छ । २० लाख रुपैयाँ बजेट छुट्याएर बाह्रबिसे नगरपालिकाले टिपर प्रयोग गरेर संकलित फोहोर महभीरस्थित कोसी किनारमा लगेर फाल्ने गरेको छ । जसले कोसीलाई दुर्गन्धित त बनाएकै छ, तटीय क्षेत्रका स्थानीय बिरामीसमेत पर्न थालेका सुनकोसी बजारका सौर्यन्द्र श्रेष्ठले बताए ।नगरले खुलमखुला फोहोर नदी र खोलामा फ्याँकिरहेको छ । सबै प्रकारको फोहोरको थुप्रो यत्रतत्र देखिन्छ । जसको दुर्गन्धले किनारमा बस्ने मान्छे धमाधम बिरामी पर्न थालेका छन्, उनले भने, यसबारे आवाज पहिलेदेखि उठाउँदै आइरहेको हो तर कसैले सुनेको छैन । बाह्रबिसे बजारमा भने स्थानीय मिलेर ढल संकलन गर्ने सेफ्टी ट्यांकी नै बनाएका छन् । बाह्रबिसे ढल समिति नै बनाई बाह्रबिसे बजार र राम्चेका केही स्थानीय मिलेर यो काम थालेका हुन् । सामूहिक रूपमा दुई वटा ट्यांकी बनाइसकेका छौं, स्थानीय टोल सुधार समितिका अगुवा सान्दोर्जे तामाङले भने, केहीले अझै पनि पसल र घरबाट निस्कने ढल र फोहोर निर्धक्क खोलामै मिसाइरहेका छन् । यो एकदमै दुःखद कुरा हो ।पानीको स्रोत र पर्यावरण संरक्षणका लागि खोलानदी सफा राख्नु पर्छ भन्ने सचेतनाको अभावमा बजार क्षेत्रका नदीखोला प्रदुषित हुँदै गइरहेको उनको बुझाइ छ । बजार क्षेत्रको विकास र विस्तार कुनै दीर्घकालीन योजनाबिनै भइरहेको छ, जसका कारण बजारबाट निस्कने फोहोरको व्यवस्थापन पनि दिनप्रतिदिनजटिल र भद्रगोल बन्दै गइरहेको छ, उनले भने, अव्यवस्थित रूपमा गिट्टी, बालुवाझिक्ने, माछा मार्न विषादी प्रयोग गर्ने प्रवृत्ति बढिरहेकाले पनि खोलानदीहरू थपदूषित हुँदै गएका छन् ।नेपाल जलस्रोतमा विश्वमै धनी मानिन्छ । नदी, खोला, झरनालगायत पर्यटक तान्न निकै महत्त्वपूर्ण रहने भए पनि जलस्रोतको स्वच्छतामा ध्यान नदिँदा धार्मिक र पर्यटन क्षेत्रमा ठूलो आँच पुगेको मेलम्ची बजारका सुमन शर्मा बताउँछन् । यसअघि नगरपालिकाले बनाएको मापदण्ड मेलम्ची बाढीले बिथोल्यो । त्यसयता लेदो र गेगरले ढाकिएकाले नदी संरक्षणमा खासै वास्ता गरिएको छैन, यो समस्या जिल्लाभर छ, उनले भने । नदीको सरसफाइमा ध्यान नदिएकाले घुम्न आउने पर्यटकमाथि समेत असर पुग्दा अहिले पर्यटकको संख्यामा समेत कमी हुँदै गएको उनको दाबी छ । राजधानी काठमाडौंलगायत क्षेत्रबाट घुम्न, पिकनिक खान तथ अन्य मनोरञ्जन गर्न आउने पर्यटकको संख्या घट्दो रूपमा रहेको उल्लेख गर्दै उनले अब प्रदूषण रोक्न नगरका सबै पक्षले ध्यान दिनुपर्नेमा जोड दिए ।नदीखोला सफा राख्न सम्बन्धित जिल्ला प्रशासन र पालिकाले जलस्रोत संरक्षण तथा फोहोर व्यवस्थापनमा तत्काल ध्यान दिनुपर्ने बजार क्षेत्रका स्थानीयको भनाइ छ । त्यसका लागि आवश्यक नीतिनियम तत्काल बनाएर कार्यान्वयन गर्न पनि उनीहरूको माग छ । मेलम्ची किनारमा बस्ने माझी समुदायले निकै समस्या भोग्दै आएको अगुवा पूर्ण माझीले बताए । मेलम्चीलगायत बजार क्षेत्रमा रहेका दर्जनौं होटल, रेस्टुरेन्टबाट निस्कने फोहोर, ढल खुलमखुल्ला नदीमा लगेर छोडिएको छ, यसबारे पालिका जानकार छ तर नियमन र कारबाही गर्न कुनै मापदण्ड बनाएको छैन, उनले भने ।जनप्रतिनिधिहरूले भने वातावरण संरक्षण र नदीखोलाको सफाइमा हरसम्भव प्रयाश गरिरहेको दाबी गर्दै आएका छन् । बाह्रबिसे नगर उपप्रमुख मञ्जु तामाङ र बलेफी गाउँपालिका अध्यक्ष गंगाबहादुर लामाले फोहोर र ढललाई नदीखोलामा मिसिन नदिन अनेक विकल्प खोजिरहेको बताए । हाल फोहोर डम्पिङ गर्दै आएको क्षेत्र महभीरको विकल्प खोज्दै छौं, यो समस्यालाई दीर्घकालीन रूपमा समाधान गर्न प्रयाशरत छौं,तामाङले भनिन् ।"
"पहिले जमिनदार, अहिले सुकुम्बासी !","(कुमरखोद, झापा)  झापा छुट्टै जिल्ला बनिसकेको थिएन । मोरङअन्तर्गत रहेको झापाका सबै सरकारी अड्डा कुमरखोदमा थिए । सीमावर्ती कुमरखोद हुँदै चल्तीको बाटो थियो, हुलाकी सडक । पूर्वपश्चिम राजमार्गदेखि करिब दुई किलोमिटर उत्तर अर्जुनधारा नगरपालिकामा पर्छ, बैंसाबारी बस्ती । बैंसाबारी देहाती बस्ती थियो । सुन्दर भविष्यको सपना बोकेर आठ दशकअघि सतानु राजवंशीले बैंसाबारीका जेथा बेचेर कुमरखोदमा १८ बिघा जमिन किनेर बसोबास गर्न थाले । २००७ सालको क्रान्तिमा उनले कुमरखोदबाटै योगदान दिए । २०१८ मा झापाले छुट्टै जिल्लाको मान्यता पायो । तर, कुमरखोदवासीले खुसीयाली मनाउन पाएनन् । सरकारी अड्डा कुमरखोदबाट उठाएर चन्द्रगढी सारियो । झापाको सदरमुकाम चन्द्रगढी तोकियो । अनि, सतानु फेरि एउटा ग्रामीण बस्तीका बासिन्दा बन्न पुगे । ०२५ मा नजिकैको कनकाई नदीमा ठूलो बाढी आउँदा कुमरखोद डुबानमा पर्यो । सतानुको सबै जमिन नदीले कटान गर्यो । घर बगायो । छोराछोरी र आफ्नो ज्यानबाहेक उनले सम्पत्ति सबै गुमाए । एकै रातमा जमिनदार सतानु भूमिहीन सुकुम्बासी बने । ६ जना सन्तान बिचल्लीमा परे । आफ्नो भन्नु एक चपरी माटोसमेत रहेन । छिमेकीको सहयोगमा नजिकैको एउटा सरकारी स्कुलको थोरै जमिन ठेक्कामा लिएर सानो छाप्रो बनाएर उनले दुःखका रात बिताए । दुई छाकको खोजीमा छोराछोरीसमेत कामको खोजीमा बाहिर निस्किनुपर्यो । विद्यालय जाने उमेरमा पेट पाल्ने उपायको जुक्तिमा निस्किनुपर्दा उनका साइँला छोरा बरतलालबाहेक कसैले सावा अक्षर चिन्ने अवसर पाएनन् । कनकाईले कटान गरेको ५५ वर्ष पुग्न लाग्यो, जेनतेन साढे तीन बिघा जति जमिनमा १० वर्षयता खेती गरिरहेका छौं, बरतलाल भन्छन्, त्यो पनि अझै बलौटे छ, खास उब्जनी हुन्न ।झापा गाउँपालिका२ सडकबारीका ५६ वर्षीय देवनारायण राजवंशी ३२ वर्षदेखि भूमिहीन छन् । २०४८ मा बस्ती पश्चिमको कनकाई नदीमा आएको बाढीले उनको साढे तीन बिघा जमिन कटान गरेको थियो । घर पनि कटानमा परेपछि देवनारायण आफन्तको करिब एक कट्ठा जमिन पैंचो मागेर तीन दशकदेखि अस्थायी कटेरोमा छन् । भएको सबै जग्गामा पानी बगिरहेको छ । रोजगारी केही छैन, छोराछोरी हुर्काउनुपर्ने बेलामा बाढीपीडित हुनुपर्यो, उनले भने, कनकाईले खेत कटान गरेदेखि सुकुम्बासी भएको छु, अहिलेसम्म घरभिटा जोड्न सकेको छैन । नदी कटानको समस्याबाट झापाका हजारौं परिवार पीडित छन् । नदीमा पक्की तटबन्ध नहुँदा शरणामती, टाघनडुब्बा, शिवगन्ज, महाभारा, कोरोबारी, पाँचगाछी, कुमरखोद, डाँगीबारी, चकचकी, राजगढ, धरमपुर, तोपगाछी, कोहबरा, बालुबथान, गौरीगन्ज, गौरादहलगायतका स्थानका जमिनदारको एउटा पुस्ता सुकुम्बासी जीवन जिउन बाध्य छ । सडकबारीका ६४ वर्षीय डुमरसिंह राजवंशीले परिवारको ६ बिघा जमिन ४२ वर्षदेखि खनजोत गर्न पाएका छैनन् । उनका अनुसार २०३७ मा कनकाईको बाढीले सबै ६ बिघा जमिन कटान गर्यो । राम्रो उब्जनी हुने जमिन एकै रातमा बगर बनेको केही वर्षपछि नदीको धार पश्चिमतिर गयो । खेती गर्न पाइन्छ कि भन्ने आशा उनमा पलाएको थियो । २०४८ मा फेरि बाढी पस्यो । त्यसपछि अहिलेसम्म नदीले जमिन छोडेको छैन । जमिन भएर पनि सुकुम्बासी छौं, खेती गर्न पाएको भए आफ्नै उब्जनीले खान पुग्थ्यो, उनले दुखेसो पोखे, दुई छाकका लागि ज्यालामजदुरी गर्नुपर्ने अवस्थामा पुगेका छौं । नजिकका खोलानदी किसानका लागि वरदान हुनुपर्ने हो । तर, दक्षिणी भेकका किसानका लागि कनकाई, बिरिङ, रतुवा, कमलबनियानी, मेची नदी अभिशाप बनेको उनीहरूको दुखेसो छ । कनकाईले सडकबारीका पृथ्वीचन राजवंशीको साढे ४ बिघा, लखिराम हेमरमको ८ बिघा, मंगल हेमरमको ४ बिघा, अर्जुन हेमरमको २ बिघा, गौरीगन्ज गाउँपालिका१ (साविक महाभारा गाविस) का रूपचन राजवंशीको २८ बिघा, गेदुराम राजवंशीसहित चार दाजुभाइको १८ बिघा, बङका राजवंशीको १६ बिघा, चौबिस राईको १३ बिघा, धरमचन्द राजवंशीको १२ बिघा, रामप्रसाद महतोको १२ बिघा, तेजबहादुर र इन्द्रबहादुर दाजुभाइको १० बिघा, पर्वतलाल राजवंशीको ९ बिघा, ईश्वरमान राईको ८ बिघा, गिरिराज र कृष्ण निरौलाको साढे ७ बिघा, लखिया र नन्दन राजवंशीको ७ बिघा, सिरानघरे श्रेष्ठ तथा पालानु र हालाकुटु राजवंशी दाजुभाइसहितको ६६ बिघा, जयलाल राजवंशीको ५ बिघा, सरनलाल राजवंशीको करिब ४ बिघा, आसारु राजवंशीको ३ बिघा, बुधनारायण राजवंशी, घुस्रा राजवंशी, मलमलियानी राजवंशीलगायतको जमिन बगरमा परिणत भएको छ । कनकाई नदीले मात्र खेतीयोग्य जमिन बगर बनाइदिँदा शिवसताक्षी र कनकाई नगरपालिका तथा गौरीगन्ज र झापा गाउँपालिकाका १३ हजार ७ सय ७४ परिवार पीडित छन् । उनीहरूको जमिन वर्षौंदेखि बाँझो छ । २९ किलोमिटर लामो कनकाईले अझै पनि बर्सेनि दर्जनौं घरपरिवारलाई विस्थापित बनाइरहेको छ । स्थायी पक्की तटबन्ध नहुँदा झन्डै १५ हजार हेक्टर खेतीयोग्य जमिन कटानको उच्च जोखिममा छ । यो नदीबाट ५५६० वर्षदेखि पीडित छौं । बाली लगाउनै नपाई हाम्रो एउटा पुस्ता नै सकिने बेला भइसक्यो, बरतलालले भने, अहिलेसम्म समस्याप्रति कसैको नजर पुगेन । रतुवामावा नदीले खेतीयोग्य जमिन बगर बनाइदिँदा दमक, गौरादह, गौरीगन्ज तथा मोरङतर्फ उर्लाबारी र रतुवामाई नगरका १६ हजारभन्दा बढी परिवार पीडित छन् । कटानडुबानबाट ९ हजार ७ सय हेक्टर जमिन जोखिममा छ । मेची नदीले भद्रपुर नगर र कचनकवल गाउँपालिकाका ८ हजार ७ सय ५० परिवार पीडित छन् । स्थायी तटबन्ध नहुँदा झन्डै ५ हजार हेक्टर खेतीयोग्य जमिन कटानडुबानको जोखिममा छ । बिरिङबाट १० हजार ५ सय परिवार पीडित छन्, उक्त अझै ८ हजार हेक्टर जमिन कटान र डुबानको जोखिममा छ । कमल नदीबाट ९ हजार ७ सय ५० परिवार पीडित छन् । सरकारले नदी नियन्त्रणको प्रयास नगरेको होइन । जनताको तटबन्ध कार्यक्रम फिल्ड कार्यालय नम्बर १ गैंडेका अनुसार कनकाईमा ५३१० किलोमिटर स्थायी तटबन्ध गर्नुपर्ने हुन्छ । जसमध्ये आर्थिक वर्ष २०७८७९ सम्म ४५१९ प्रतिशत अर्थात् २३९९ किलोमिटर तटबन्ध गरिएको छ । तटबन्ध गर्दा १ अर्ब १ करोड ४७ लाख खर्च भएको छ । जनताको तटबन्धले २०६६ देखि कनकाई, बिरिङ, कमल, मेची र रतुवामावामा नदी नियन्त्रणको काम गर्दै आएको छ । १२ वर्ष नाघिसक्दासमेत कार्यक्रमले लक्ष्यको ५० प्रतिशतसम्म काम गर्न सकेको छैन । यो हिसाबले जनताको तटबन्धले झापामा नदी नियन्त्रण गर्न सक्दैन, उक्त क्षेत्रका सांसद एलपी साँवाले भने, यतिका वर्ष भइसक्यो, ३० प्रतिशत मात्रै काम भएको छ ।, नदी नियन्त्रणका लागि चिनियाँ कम्पनीसँग कुरा अघि बढाएको उनले बताए । २०७८७९ सम्म जिल्लाका पाँच नदीमा तटबन्ध कार्यक्रमअन्तर्गत ३ अर्ब २५ करोड ८५ लाख रुपैयाँ खर्च भएको छ । जसबाट १०२९५ किलोमिटर तटबन्ध गरिएको छ । फिल्ड कार्यालयका अनुसार यी नदीमा ३०३६६ किलोमिटर तटबन्ध आवश्यक छ । जसका लागि १७ अर्ब ६१ करोड ७ लाख रुपैयाँ खर्च लाग्ने अनुमान गरिएको छ । कार्यालयले १२ वर्षमा नदी नियन्त्रणतर्फ ३२३८ प्रतिशत मात्र भौतिक प्रगति छ । यी पाँच नदीको कटान र डुबानबाट ५० हजारभन्दा बढी परिवारको २ हजार ५ सय हेक्टरभन्दा बढी खेतीयोग्य जमिन वर्षौंदेखि बगरमा परिणत भएको छ । आगामी दिनमा स्थायी तटबन्ध हुन नसके थप ४० हजार हेक्टर खेतीयोग्य जमिन कटान र डुबानमा पर्न सक्ने जनताको तटबन्ध कार्यक्रमको अध्ययनले देखाएको छ । नदी नियन्त्रणका लागि जलस्रोत तथा सिँचाइ विभागले ०७६ असार १८ मा १७ अर्ब ६१ करोड रुपैयाँ खर्च लाग्ने विस्तृत आयोजना प्रतिवेदन (डीपीआर) स्वीकृत गरिसकेको छ । यो लक्ष्य प्राप्ति गर्न २०८०८१ सम्मका लागि १ अर्ब ४ करोडको बहुवर्षीय कार्यक्रमको खरिद गुरुयोजनासमेत गतवर्ष स्वीकृत भइसकेको छ । कार्यालयका अनुसार मेचीमा दायाँ किनारामा ५२ किलोमिटर, बिरिङको दुवै किनारामा ४५ किलोमिटर, कनकाईको दुवै किनारातर्फ २९ किलोमिटर, कमलको दुवै किनारमा २५ किलोमिटर र रतुवामावा नदीको दुवै किनारमा गरी ८८५ किलोमिटर तटबन्ध गर्नुपर्ने डीपीआरमा उल्लेख छ ।"
"बर्खामा भेल, अघिपछि हात्ती र बाघको गर्जन","(चितवन)  दुईतिर फर्काएर माइकका ठूला ढ्वाङ राखेको झन्डै डेढ सय मिटर अग्लो टावरमा जब साइरन बज्छ, गाउँले कान ठाडा पार्छन् । केहीबेर साइरन बजेपछि ४२ वर्षीय जोखन महतोले माइकमा फुक्छन्, ल है हात्ती निस्केको छ, सतर्क रहनुहोस् । माडी नगरपालिका ३ मा पर्ने सिमरामा जंगली हात्तीले क्षति नपुर्याओस् भनेर जोखन माइकमा चिच्याउने गरेका हुन् ।सिंगो माडी नगरपालिका चितवन राष्ट्रिय निकुञ्ज र वनले घेरिएको छ । वन्यजन्तुले स्थानीयलाई दिनुसम्म दुःख दिन्छन् । यहाँ दर्जनौं खहरेले बर्खायाममा अर्को पीडा थप्छन् । यस्तो दोहोरो मारमा सबैभन्दा बढी परेको बस्ती हो सिमरा । सिमराको उत्तरी सिमाना निकुञ्जसँग जोडिएको छ । दक्षिणमा रिउ खोला बगेको छ । हिउँदमा शान्त रहने रिउ बर्खामा उर्लेर आउँछ । बाढी आएपछि गाउँ जलमग्न हुन्छ । आपत् परे पनि गाउँबाट निस्कन गाह्रो हुन्छ ।माडी३ का वडाध्यक्ष पुरन महतो सिमरा निकै पुरानो थारू बस्ती भएको बताउँछन् । माडीमा बस्ती रहेका बेला सिमरामा पनि बसोबास सुरु भएको उनले सुनाए । १९९० सालसम्म त उनका बाबुबाजे पनि त्यतै बस्थे । खोला र वन्यजन्तुले दुःख दिन थालेपछि बिस्तारै बसाइँ सर्न थाले । वडाध्यक्ष महतोका अनुसार १५ वर्षअघिसम्म यहाँ करिब १ सय ५० घर थिए, अहिले ७७७८ मात्रै छन् । एक परिवार दलितबाहेक सबै थारू समुदायका हुन् । यो निकै नै पुरानो थारू बस्ती हो । थारूहरू मर्का सहेर पनि आफ्नै ठाउँमा बस्ने स्वभावका हुन्छन् । यहाँ थारू मात्रै नभएको भए वर्षौंअघि यो बस्ती खाली हुने थियो, वडाध्यक्ष महतोले भने ।रामकिशोर महतो ७३ वर्षका भए । उनीहरू यहाँ २०२५ सालदेखि बस्दै आएका हुन् । पहिला माडी वसन्तपुर नजिकको इनरबरुवा भन्ने थारू गाउँमा बसेका थिए । त्यहाँ आफ्नो नाममा जग्गा थिएन । बाले हामीलाई यो ठाउँमा ल्याएर राख्नुभयो । यो ठाउँको दुःख देखेर सक्नेहरूले घडेरी किनेर अरू ठाउँमा घर बनाएका छन् । तर, हामी सक्दैनौं । जस्ताको छाना राख्न त सकिएन । कसरी बाहिर घडेरी किनेर घर बनाउने ?, रामकिशोरले सुनाए । यहीं बस्नु भनेको बाढी र वन्यजन्तुको सास्ती खेप्नुपर्ने उनी सुनाउँछन् । निकुञ्ज आडैमा भएका कारण सबैखाले जनावरको डर छ, हात्तीले बढी सताउँछ । यो मेरो घर पनि हात्तीले पटकपटक भत्काएको छ । दुई वर्षअघि सबै कुचुकमुचुक पार्यो । ज्यान त जोगियो तर घर भत्कियो, उनले सुनाए । यसपालि २५ दिनअघि उनको घरदेखि पर मनमाया नेपालीको घर हात्तीले भत्कायो । हात्ती गाउँ पसेको सूचना दिने जिम्मेवारी पाएका जोखन महतोका अनुसार वर्ष दिनका बीचमा हात्तीले मनमायाको घर दोस्रो पटक भत्काएको हो । सिमरामा हात्तीले नहानेको एउटै घर छैन, जोखनले भने, धान पाक्ने पाक्ने बेला हूलका हूल आउँछन् । धान जोगाउने कि मान्छेले जीउ जोगाउने भन्ने डर हुन्छ ।एक गैरसरकारी संस्थाको सहयोगमा यहाँ हात्तीबारे सूचना दिने व्यवस्था भएको हो । गाउँतिर हात्ती आएको देखेपछि जोकोहीले पनि जोखनलाई भन्छन् । उनी माइकबाट फुकेर टाढासम्म खबर पुर्याउँछन् । धान खान पसेको हात्ती धपाउन निकै गाह्रो छ । ट्र्याक्टर नै लगेर लखेट्दा त टेर्दैन । मान्छे मात्रैले कसरी लखेट्नु ? स्थानीय प्रेमनारायण महतोले भने । ७३ वर्षकी सुभगिया महतो घाँसदाउरा गर्दा भालु र कुनै बेला बाघसँग पनि जम्काभेट भएको बताउँछिन् ।गाउँमा ३ कक्षासम्म मात्रै पढाइ हुने स्कुल छ । यहाँका बालबालिका ४ कक्षा पढ्न चारपाँच किलोमिटर पर वसन्तपुर जान्छन् । हामी लौरो बोकेर बच्चाहरूलाई खोला तारेर स्कुल पठाउँछौं । बाढी आउने समयमा तर्न सकिँदैन । अरू बेला पनि खोला आडको खर र काँसको ढड्डीमा बाघ, भालु लुक्न सक्ने भएको हुँदा केटाकेटीहरूलाई एक्लै पठाउँदैनौं, प्रेमनारायणले भने । ६३ वर्षका गोपी महतो बच्चादेखि भोग्दै आएको दुःख यो उमेरमा पनि कम नभएको सुनाउँछन् । बाघ, भालु, हात्तीगैंडाको डर त यथावतै छ । बाढीको समस्या पनि उस्तै छ । कम्तीमा रिउ खोलामा एउटा पुल त बन्नुपर्ने नि, बाढी आएका बेला कोही बिरामी परे यता मान्छे छटपटिने उता रिउ उर्लेर तार्न नसकिने हुन्छ, गोपीले भने ।वडाध्यक्ष पुरन महतो रिउमा पुल बनाउन गतवर्ष ठेक्का लागेको बताउँछन् । मंसिरभित्र सकिनुपर्ने ३ सय ३६ मिटर लामो झोलुंगे पुलको कामको बल्ल सुरसार भइरहेको उनले बताए । रिउमा एक किलोमिटर जति तटबन्धन भएको छ । यसले धेरै राहत दिएको छ । तर अझ कमसेकम सातआठ किलोमिटर तटबन्धन नगरी सिमरा सुरक्षित हुन्न । हामी त्यो योजना यहाँ ल्याउने प्रयासमा छौं, वडाध्यक्ष महतोले भने । निकुञ्जतर्फ अग्लो बाँध बाँधेर तारबार गरेका कारण धेरै जनावर आउन नपाएको उनले बताए । यहाँको दुःखले हैरान भएका छलाही महतो सरकारले कि बस्ती पूरै सुरक्षित बनाउनुपर्ने नभए सार्नुपर्ने बताउँछन् । तर, वडाध्यक्ष महतो बस्ती स्थानान्तरणको सम्भावना नै नभएको बताउँछन् । माटो मलिलो छ । उब्जाउ राम्रो हुन्छ । वन्यजन्तुबाट मान्छे र बाली जोगाउन सके बाढी बस्ती पस्नबाट रोके अनि रिउमा झोलुंगे पुल राखे यो ठाउँ सुरक्षित पनि हुन्छ । बसाइँ सर्ने हैन यहाँ पर्यटक घुम्न आउने क्षेत्र बन्छ, वडाध्यक्ष महतोले भने ।"
नउठेको मानव अधिकार सवाल,"सिंगो विश्वले रस लिने फुटबलको महाकुम्भका कारण खाडी मुलुक कतार यतिखेर निकै चर्चामा छ । पश्चिमा मुलुकसँग स्पर्धामा उत्रिएर विश्वकप फुटबल खेलाउन सक्नु र एकदमै छोटो समयमा रंगशालासहितका पूर्वाधार तयार गर्न सक्नुले बाहिरी विश्वमा कतारको शानमान बढाएकै छ । तर, कतारमा कार्यरत कामदारको हकअधिकारका सवालमा अन्तर्राष्ट्रिय श्रम संगठन, एमनेस्टी इन्टरनेसनलसहितले सर्तका रूपमा राखेका सेवासुविधाका न्यूनतम मापदण्डहरू पालनाका पक्षमा भने कतार अझै अनुदारै देखिन्छ । त्यसमा पनि, कतारसहितका खाडी मुलुकमा मृत्यु हुने नेपाली कामदारमध्ये झन्डै आधाजसोको मरणमा प्राकृतिक र हृदयाघात कारण देखाएर उनीहरूको जीवन र श्रमको मूल्यमाथि खेलबाड हुँदै आएको छ, जुन अहिलेसम्म नउठेको अथवा उठाउन नचाहेको गम्भीर मानव अधिकारको सवाल हो । एउटा कामदार कतारसहितका खाडी भूमि जान श्रम स्वीकृतिकै लागि पनि नेपाल सरकारले तय गरेको सम्पूर्ण मेडिकल नापजाँच र निरोगिताको प्रमाणपत्र जरुरी हुन्छ । रोजिएको श्रम गन्तव्यमा पुगेपछि त्यहाँको भिसा प्रक्रिया (अकामा) पूरा गर्न त्यहाँ पनि मेडिकल परीक्षण भएकै हुन्छ । यसरी द्वितर्फी रूपमा फिट एन्ड फाइन ठहर भएपछि मात्रै एउटा कामदारको भिसा प्रक्रिया, बसोबास र कामको टुंगो लागेको हुन्छ । तापनि उमेर हिसाबमा २५ देखि ४० वर्षबीचका कति कामदारको काममा गएको केही साता वा महिनामै कुनै रोगबिमारले नछोईकन सुतेको सुत्यै मृत्यु भएको समाचार आउने गरेको छ । यता स्वदेशमा काम, श्रम वा गरिखाने अवसर नपाएरै ऋणधनका भरमा खाडी मुलुक पुगेको कामदारलाई एकाएक एक्युट हार्ट फेलर ड्यु टु नेचुरल कजेज अर्थात् हृदयाघात भएको भनेर बाकसमा हाल्दै देशफिर्ती गराइन्छ । न कुनै पोस्टमार्टमसहितका विधिविज्ञानका परीक्षण हुन्छन्, न त परिवारलाई कुनै क्षतिपूर्ति दिइन्छ । उदाहरणका लागि, कतारमा मात्रै गत आर्थिक वर्षमा ३०१ जना नेपाली कामदारको मृत्यु भएकामा कार्डियाक एरेस्ट, हार्ट एट्याक र नेचुरल कजेज भनी बिनाअनुसन्धानका मेडिकल कागज लिएर बाकसमा घर फर्कनेको संख्या १३८ छ । कतार मात्र होइन, यसरी मुसोमराइ मा परी शव बनी फर्कने कामदारको हृदयविदारक चित्र साउदी अरब, कुवेत, संयुक्त अरब इमिरेट्स र मलेसियामा समेत उस्तै देखिन्छ । पछिल्लो पटक श्रम, रोजगार तथा सामाजिक सुरक्षा मन्त्रालयले निकालेको नेपाल लेबर माइग्रेसन रिपोर्ट२०२० ले स्वाभाविक मृत्यु (नेचुरल डेथ) लाई गम्भीर रूपमा लिइनुपर्ने भनेर सम्बोधन गरे पनि यो कागजी नीति व्यवहारमा कहीँकतै पुग्न सकेको छैन । गर्न र भन्नका लागि नेपालले कतारसहितका मुलुकमा श्रम सम्झौता पनि गरेको छ । श्रमिकको बसोबास, खानपिन, तालिम र सेवासुविधाका मापदण्डमा अनेक सर्तबुँदा राखिएका छन् । सुरक्षित आप्रवासनका नाराहरू सधैं सुनिरहेझैं लाग्ने भए पनि यथार्थ भिन्न छ । कतारले विश्वकप फुटबलको आयोजना गर्नका लागि रंगशाला बनाउने क्रममा ज्यान गुमाएका समाचारलाई मात्रै मानव अधिकारको मुद्दा बनाइरहँदा गरिखाने उमेरका कैयौं कामदार सुतेको सुत्यै भएका तथ्यहरू ओझेलमा पर्नु हुँदैन । कतार र अरू खाडी मुलुकमा किन यसरी आफ्ना नागरिक सुतेको सुत्यै बनिरहेका छन् ? मृत्युवरण गर्नेमध्ये ४५ प्रतिशतले किन अत्यावश्यक मेडिकल परीक्षण र क्षतिपूर्ति पाउन सकिरहेका छैनन् ? अन्तर्राष्ट्रिय श्रम संगठनका बहसपैरवी र हाम्रै श्रम सम्झौताका चरणहरूमा यो मानवीय सरोकार उठाउन किन सकिएको छैन ? यी प्रश्नहरूमा सम्बन्धित सबै घोत्लिनैपर्छ र मानव अधिकारका महत्त्वपूर्ण सवालमा यिनलाई पनि समेट्नुपर्छ । श्रम र श्रमिक अधिकार तथा आवाजका कुरा गर्दा रिसिभिङ भन्दा सेन्डिङ (कामदार लिनेभन्दा दिने) मुलुकको सर्त मान्य रहने (हुने) प्रबन्ध अन्यत्र रहिआएको छ । तर नेपाल, बंगलादेशसहितका कामदार निर्यातकर्ता दक्षिण एसियाली मुलुकको हाल भने उल्टो छ । श्रमिक वर्गले आफ्नै बलबुतामा पठाउने रेमिट्यान्समा आश्रित भैरहनुबाहेक उनीहरूको जीवन र श्रमबारे सोच्ने फुर्सद हाम्रो सरकारलाई भएको देखिन्न । नेपालको वैदेशिक रोजगारीको चित्रचरित्र विगतभन्दा धेरै बदलिएको छ । पद्धति बसाल्ने र सकेसम्म पारदर्शिता देखाउने उपायमा वैदेशिक रोजगारीका व्यवसायीहरू पनि उद्यत छन् । तर, रोजगारी दिएको छ भन्दैमा मानव अधिकारका सामान्य पक्ष र पोस्टमार्टम नगरीकनै स्वाभाविक मृत्यु (नेचुरल डेथ) देखाउने रोजगारदाताको कार्यशैलीमा भने अब प्रश्न गरिनैपर्छ । कतारमा जारी विश्वकप फुटबलको रोमाञ्चक क्षणमा सिंगो विश्व झुमिरहेका बेला हरेक दिन चिसो मान्छे को प्रतीक बनेर घर फर्किरहेका कति नेपाली कामदारको यो नियतिमाथि बहस गर्दै कतार र खाडी मुलुकहरूमाथि प्रश्न उठाउने बेला भैसकेको छ । रंगशाला बनाउँदा कार्यस्थलमै ज्यान नगुमाए पनि श्रमपसिनाको त्यही तनावका माझ बासस्थानमा सुतिरहेकै बेला मध्यरातमा कुनै कामदारले ज्यान गुमाएको छ भने त्यसको मेडिकल रिपोर्टले के भन्छ ? हृदयाघात मात्रै वा रंगशालाको कार्यस्थल तनावका कारण हृदयाघात ? यी प्रश्नहरू अब उठ्नैपर्छ ।"
सम्पादकलाई चिठी,"कूटनीतिक आचारसंहिता पालना गरराजनीतिक दलहरूले २०६८ सालमा कूटनीतिक आचारसंहिता बनाए तर अहिले कुनै दलका नेताले आचारसंहिता पालना गरेका छैनन् । विदेशी राजदूतमन्त्रीलाई नेताहरू लाम लागेर भेट्न जान्छन् । यो गलत कार्य कहिले रोकिएला । आफू आफ्नो स्थानमा नबस्ने अनि अरूले हेप्यो भनेर रोइलो गर्नुको कुनै अर्थ हुँदैन । पञ्चायतकालमा राजा विदेश भ्रमण जाँदा राष्ट्रप्रमुख नै सम्मानका लागि आउने गर्थे, अहिले प्रधानमन्त्रीको स्वागतका लागि विदेशमन्त्री आउँछन्, यसले के अर्थ राख्छ ? हामीेले आफ्नै हैसियतलाई कम आँक्दाको परिणाम हो यो । त्यसैले, नीति नियम बनाएर मात्र भएन, त्यसको सही कार्यान्वयन पनि हुनुपर्छ । परराष्ट्र मन्त्रालयमार्फत मात्रै विदेशी कूटनीतिज्ञहरूलाई भेट्नुपर्छ । यहाँ त विदेशीले भेट्न चाहेको छ भनेपछि तँछाडमछाड गरेर दौडिन्छन् हाम्रा नेताहरू । के हाम्र्रा नेताको हैसियत नभएको हो ? निर्वाचन सकिएको छैन भारतीय राजदूतले विभिन्न प्रमुख दलका शीर्ष नेतालाई भेटेका छन् । किन भेटे, त्यसको जानकारी छैन । एमसीसी पास गराउँदा अमेरिकी उच्च अधिकारीहरूले त्यसै गरी शीर्ष नेताहरूलाई भेटेका थिए । हरेक देशको प्रधानमन्त्रीको उत्तिकै हैसियत हुन्छ, गरिब मुलुकका हुन् या धनीका, केही फरक हुँदैन । नेपालका प्रधानमन्त्रीले पनि आफ्नो यो हैसियत बिर्सन्छन् । काठमाडौंका मेयर बालेनले परराष्ट्रको पत्रसहित भेट्दा कुरा उठाउने भीम रावलले पनि आफ्नै दलका नेताहरूले मनलागी विदेशीलाई भेट्दा कति कुरा उठाए ? केही दिनअघि भारत भ्रमणमा गएका प्रचण्डलाई भारतीय प्रधानमन्त्रीले भेट नै दिएनन्, यसबाट पनि चेतना हुनुपर्ने होइन । पुरुषोत्तम घिमिरे, जोरपाटी काठमाडौं"
उत्तरवैचारिक र सत्योत्तर राजनीति,"विचारमा ऐंजेरु महान् भाष्यमा आधारित भनिएका राजनीतिक शक्तिहरूले चाहेरनचाहेर वा स्वाभाविकअस्वाभाविक रूपमा पहिचान, स्वीकृति र मुद्दा मा आधारित राजनीतिक एजेन्डाहरूलाई आफ्ना विचार, कार्यक्रम र घोषणाहरूमा जोडजाड गर्ने र फुँदोफुर्को थपेर आफ्नो वैचारिक पहिचानको सग्लो वृक्षमाथि ऐंजेरु थप्ने क्रम व्यापक छ । नेपालका दलहरूको उदाहरण यो प्रवृत्ति पहिल्याउन पर्याप्त छ । वैचारिक महान् भाष्यप्रति निःस्पृह तर पहिचान र स्वीकृतिको जगमा मधेशबाट उठेको संघीयता एवम् आरक्षणको मुद्दा र खासै बहसमा नल्याई संविधानको अंश बनाइएको धर्मनिरपेक्षतालाई पुराना र वैचारिक धरातलमा उभिएको दाबी गर्ने सबै साम्यवादी, लोकतान्त्रिक समाजवादीदेखि उदारवादीसम्मले, बाध्यतावश नै सही, आफ्नो वैचारिक आधारको अंश बनाएका छन् । उदाहरणका लागि, जनवादी केन्द्रीयताले क्रियाशील हुने मार्क्सवाद र राज्यशक्तिको निक्षेपीकरण गर्ने संघीयता सिद्धान्ततः परस्पर बेमेल अवधारणाहरू हुन् । तर यो ऐंजेरु विचारको मौलिक वृक्षभन्दा बढी आयतनको देखिँदै छ । साथमा, पहिचान र स्वीकृतिको मात्रै राजनीतिबाट उदाएका शक्तिहरू, दार्शनिक रोर्टीले भनेझैं, आन्दोलन बन्न नसकेर क्रमशः पातलिँदै गएको अभियान मा सीमित हुँदै छन् । तराईमधेशबाहेकको पहिचान र स्वीकृतिको राजनीति (जस्तै जनजाति, क्षेत्रीय पहिचान आदि) ले नेपालमा उल्लेख्य जनमत पाउन सकेको छैन । यी परिदृश्यहरूले नेपालमा क्रियाशील दलहरूको विशिष्ट वैचारिक पहिचानलाई धूमिल बनाएका छन् । यसरी, सबै दलको महान् भाष्यमा आधारित राजनीतिक पहिचानको चुरो खोक्रो भएपछि आवरण वा नाममा मात्र उनीहरूले आफू अर्कोभन्दा फरक रहेको दाबी गरिरहेका छन् । यही परिस्थितिलाई पनि बदलिँदो र नयाँ वास्तविकताका रूपमा स्विकारेर मुद्दा मा आधारित सहकार्यमा रूपान्तरण गर्ने चेत दलका नेताहरूमा पलाएको भए त्यो पनि मुलुकका लागि बिलकुलै ताजा अवसर बन्न सक्थ्यो । सबै कोणबाट पूर्ण परनिर्भर भएको अर्थतन्त्र, भएको पैसा खर्च गर्न नसक्ने राज्य संयन्त्र, निकम्मा भएको शिक्षा प्रणाली, मौलाउँदो छाया अर्थतन्त्र, दयनीय सार्वजनिक सेवा, न्यून प्रतिव्यक्ति आय, चरम बेरोजगारी, निरन्तर प्रतिभा र पुँजी पलायन, संकटमा पुगेको कृषि, कुरूप सहरीकरण, चर्कंदो जलवायु पविर्तनको जोखिम, बढ्दो क्षेत्रीय एवम् वर्गीय आर्थिक असमानता आदि मुद्दाहरू सम्बोधन गर्ने साध्य र साधनहरूबारेको सहमतिअसहमति अबको राजनीतिक सहकार्यको आधार हुन सक्थ्यो । राष्ट्रिय बहस पनि त्यसमै केन्द्रित हुनु वाञ्छनीय थियो । तर भइरहेको के छ भने, एकातर्फ दलहरू विचारबाहेक अस्तित्वमै रहन सक्दैनन् भन्ने एक कोटिका बौद्धिकहरूको आग्रहपूर्ण बहस छÙ हिजो चुनावका लागि बनेका र अब नयाँ सरकार गठनका लागि बन्ने दलहरूबीचको गठबन्धन सिद्धान्तनिष्ठ (प्रिन्सिपल्ड) र प्राकृतिकअप्राकृतिक हो वा होइन भन्ने तर्कवितर्कमा रुमलिएको छ । अर्कातर्फ, दलहरूले एक चरममा वैचारिक स्वत्व गुमाइसकेको र अर्को चरममा विशुद्ध सरकार गठनको अंकगणितमा मात्रै अर्जुनदृष्टि अड्याएको अवस्था छ । यसरी दलहरूले अँगालेको भनिएका सबै रङका महान् भाष्यहरू वर्तमान नेपाली राजनीति सञ्चालनका लागि असान्दर्भिक साबित भइसकेपछि गठबन्धन निर्माण, सरकार सञ्चालन र राजनीतिक स्थायित्वको व्यावहारिक बृहत् उद्देश्यका लागि मुद्दाहरूका आधारमा सहकार्य गर्ने संस्कार निर्माणको बाटो अख्तियार गर्नु वाञ्छनीय हुन्थ्यो । निर्णायक भनिएका दलहरू मुद्दाको राजनीतिबाट समेत स्खलित भइदिँदा राजनीतिमा जटिलताहरू थपिएका हुन् । जसले जोसँग पनि गठबन्धन गर्ने एउटै कोरा आधार अंकगणित बनाइनुले पोस्टट्रुथको राजनीति गर्नेहरूको मनोबल र प्रभुत्व दुइटै बढेको हो । यसले निम्त्याउने राजनीतिक जोखिमको आकलन राजनीतिक र बौद्धिक कुनै पनि कोणबाट आरम्भ हुन सकेको छैन ।"
त्रिशंकु संसद्मा सरकार गठन,"संसदीय निर्वाचनमा कुनै पनि राजनीतिक दलले बहुमत प्राप्त गर्न नसकेकाले कुनै एउटाले नेपालको संविधानको धारा ७६ को उपधारा (१) बमोजिम एकलौटी सरकार गठन गर्ने अवस्था देखिँदैन । त्यसैले यो संसद् त्रिशंकु बन्न पुगेको छ । त्रिशंकु संसद् अनपेक्षित रूपमा स्वतः नभई नेपाली कांग्रेस, माओवादी केन्द्र एवं एकीकृत समाजवादी पार्टीले गठबन्धन गरी निर्वाचनमा भाग लिएका कारण नै बन्न पुगेको हो । त्रिशंकु संसद्मा संविधानको धारा ७६ ले सरकार गठनका लागि कस्तो संवैधानिक व्यवस्था गरेको छ, त्यसबारे यस आलेखमा विश्लेषण गर्न खोजिएको छ ।दलीय समर्थनमा सरकारको गठन ः संविधानको धारा ७६(१) मा राष्ट्रपतिले प्रतिनिधिसभामा बहुमतप्राप्त पार्टीको संसदीय दलको नेतालाई प्रधानमन्त्री नियुक्त गर्ने व्यवस्था छ । यदि संसद्मा कुनै दलको बहुमत आउन सकेन भने उपधारा (२) बमोजिम प्रतिनिधिसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गरी सरकार गठन गर्न सकिन्छ । जसरी उपधारा (१) बमोजिम प्रधानमन्त्री नियुक्त हुनका लागि कुनै पार्टीको संसदीय दलको नेता हुनुपर्छ, त्यसरी नै उपधारा (२) बमोजिम प्रधानमन्त्री नियुक्त हुने व्यक्ति कुनै संसदीय दलको नेता हुनु जरुरी पर्दैन, केवल दुई वा दुईभन्दा बढी दलको बहुमतको समर्थन पाउन आवश्यक पर्छ । उपधारा (२) बमोजिम नियुक्त प्रधानमन्त्रीले उपधारा (४) बमोजिम ३० दिनभित्र प्रतिनिधिसभाबाट विश्वासको मत प्राप्त गर्नुपर्ने हुन्छ । बढी सांसद भएको दलको सरकार ः उपधारा (२) बमोजिम नियुक्त प्रधानमन्त्रीले विश्वासको मत प्राप्त गर्न नसकी हट्नुपरेमा वा बहुमतको सरकार गठन हुन नसकेमा उपधारा (३) बमोजिम प्रतिनिधिसभामा सबैभन्दा बढी सदस्य भएको पार्टीको संसदीय दलको नेता प्रधानमन्त्री हुन सक्छ । त्यसरी नियुक्त प्रधानमन्त्रीले पनि उपधारा (४) बमोजिम ३० दिनभित्र प्रतिनिधिसभाबाट विश्वासको मत प्राप्त गर्नुपर्ने हुन्छ । विश्वासको मत प्राप्त गर्न सक्ने जुनसुकै सांसदको सरकार ः उपधारा (३) बमोजिम नियुक्त प्रधानमन्त्रीले विश्वासको मत प्राप्त गर्न नसकी हट्नुपरेमा उपधारा (५) मा प्रतिनिधिसभामा विश्वासको मत प्राप्त गर्न सक्ने व्यक्ति प्रधानमन्त्री हुन सक्ने व्यवस्था छ । त्यसरी नियुक्त प्रधानमन्त्रीले पनि उपधारा (६) बमोजिम ३० दिनभित्र प्रतिनिधिसभाबाट विश्वासको मत प्राप्त गर्नुपर्ने हुन्छ । मध्यावधि चुनाव ः उपधारा (५) बमोजिम नियुक्त प्रधानमन्त्रीले पनि प्रतिनिधिसभाबाट विश्वासको मत पाउन नसके उसैले प्रतिनिधिसभा विघटनका लागि सिफारिस गर्नुपर्ने हुन्छ । सो सिफारिसपछि राष्ट्र्रपतिले प्रतिनिधिसभा विघटन गरेर ६ महिनाभित्र अर्को प्रतिनिधिसभाको निर्वाचन हुने गरी मिति तोक्नुपर्छ । प्रधानमन्त्री नियुक्तिका सम्बन्धमा धारा ७६ को विश्लेषण गर्दा के स्पष्ट हुन्छ भने, उपधारा (१) र (३) अनुसार कुनै दलको संसदीय नेता मात्र प्रधानमन्त्रीमा नियुक्ति हुन पाउँछ भने उपधारा (२) र (५) बमोजिम संसदीय नेता नभएको कुनै पनि प्रतिनिधिसभा सदस्य प्रधानमन्त्री बन्न सक्छ । त्यसरी प्रतिनिधिसभा सदस्यका हैसियतले प्रधानमन्त्रीमा नियुक्ति हुन उपधारा (२) अनुसार दलीय समर्थनको आवश्यकता पर्छ भने उपधारा (५) बमोजिम प्रतिनिधिसभा सदस्यहरूको व्यक्तिगत समर्थनका आधारमा पनि सम्भव हुन्छ । उपधारा (५) बमोजिम कुनै पनि प्रतिनिधिसभा सदस्यलाई प्रधानमन्त्रीमा नियुक्त गर्दा गरिने मतदानमा ह्वीप लाग्दैन ।सिद्धान्ततः नेपानको संविधानले एक पटक प्रतिनिधिसभाको निर्वाचनपछि कम्तीमा दुई वर्षसम्म एक व्यक्ति मात्र प्रधानमन्त्रीमा रहन सकोस् भनी परिकल्पना गरेको छ । त्यसैले संविधानको धारा १०० को उपधारा (४) मा प्रधानमन्त्रीमा नियुक्त भएको मितिले दुई वर्षसम्म अविश्वासको प्रस्ताव पेस गर्न सकिने छैन भनेको छ । तर, त्यस्तो व्यवस्था हुँदाहुँदै पनि उपदफा (२), (३) र (५) बमोजिम नियुक्त प्रधानमन्त्रीले उपधारा (४) र (६) बमोजिम विश्वासको मत प्राप्त गर्न सकेन भने, स्थायी सरकार दिन नसकेकामा प्रतिनिधिसभा विघटन गरी मध्यावधि चुनाव गर्नुपर्ने हुन्छ ।विश्वासको मत र अविश्वासको प्रस्ताव ः संविधानको धारा ७६ मा विश्वासको मत र धारा १०० मा अविश्वासको प्रस्ताव सम्बन्धी व्यवस्था छ । धारा ७६ को व्यवस्था अनुसार, प्रतिनिधिसभामा बहुमतप्राप्त पार्टीको संसदीय दलको नेताका आधारमा नियुक्तबाहेक उपधारा (२), (३) र (५) बमोजिम नियुक्त प्रधानमन्त्रीले आफू नियुक्त भएको मितिले ३० दिनभित्र संसद्बाट विश्वासको मत लिनुपर्ने हुन्छ । धारा १०० को उपधारा (२) अनुसार प्रधानमन्त्रीले आफूले प्रतिनिधित्व गरेको दल विभाजित भएमा वा सरकारमा सहभागी दलले आफ्नो समर्थन फिर्ता लिएमा ३० दिनभित्र प्रधानमन्त्रीले प्रतिनिधिसभाबाट विश्वासको मत लिनुपर्ने हुन्छ ।संविधानको धारा १०० को उपधारा (४) मा अविश्वासको प्रस्ताव दर्ता कसरी गर्न सकिन्छ भन्नेबारे व्यवस्था छ । उपधारा (४) मा प्रतिनिधिसभामा तत्काल कायम रहेका सम्पूर्ण सदस्यमध्ये एकचौथाइ सदस्यले प्रधानमन्त्रीमाथि सदनको विश्वास छैन भनी लिखित रूपमा अविश्वासको प्रस्ताव पेस गर्न सकिने भनिएको छ । उपदफा (६) मा उपधारा (४) बमोजिम पेस भएको अविश्वासको प्रस्ताव प्रतिनिधिसभामा तत्काल कायम रहेका सम्पूर्ण सदस्यसंख्याको बहुमतबाट पारित भएमा प्रधानमन्त्री पदमुक्त हुने व्यवस्था छ । तर उपदफा (४) मा भनिएको छ प्रधानमन्त्री नियुक्त भएको पहिलो दुई वर्षसम्म र एक पटक राखेको अविश्वासको प्रस्ताव असफल भएको एक वर्षभित्र अविश्वासको प्रस्ताव पेस गर्न सकिनेछैन । यस उपदफाले धारा ७६ का उपधारा (१), (२), (३) र (५) बमोजिम नियुक्त प्रधानमन्त्रीले संसद्बाट एक पटक विश्वासको मत प्राप्त गरिसकेपछि ऊविरुद्ध दुई वर्षसम्म अविश्वासको प्रस्ताव ल्याउन नमिल्ने भनी निषेध गरेको छ । सामान्य रूपमा हेर्दा, एक पटक नियुक्त भई संसद्मा विश्वासको मत प्राप्त गरेको प्रधानमन्त्रीविरुद्ध दुई वर्षसम्म अविश्वासको प्रस्ताव ल्याउन नमिल्ने भन्ने देखिए पनि उक्त व्यवस्थाको एउटा अपवाद छÙ त्यो हो धारा ७६(२) । धारा ७६ को उपधारा (२) बमोजिम दुई वा दुईभन्दा बढी दलको समर्थनमा बहुमत प्राप्त गरी नियुक्त प्रधानमन्त्रीका हकमा दुई वर्षसम्म अविश्वासको प्रस्ताव ल्याउन नसकिने भए पनि धारा १०० को उपधारा (२) बमोजिम कुनै एक दलले आफ्नो समर्थन फिर्ता लिएमा त्यस्तो प्रधानमन्त्रीले उपधारा (३) बमोजिम संसद्बाट विश्वासको मत लिन सक्नुपर्ने र लिन नसकेमा पदबाट मुक्त हुने संवैधानिक व्यवस्था छ । त्यसैले धारा ७६ को उपधारा (२) बमोजिम नियुक्त प्रधानमन्त्रीको पद कुनै पनि बेला समाप्त हुन सक्ने हुँदा यस व्यवस्था अनुरूप गठन हुने सरकार अस्थिर सरकार हुन्छ । त्यसबाहेक धारा ७६ का उपधारा (१), (३) र (५) बमोजिम नियुक्त प्रधानमन्त्रीले एक पटक विश्वासको मत प्राप्त गरेपछि ऊविरुद्ध धारा १०० को उपधारा (४) बमोजिम दुई वर्षसम्म अविश्वासको प्रस्ताव ल्याउन नमिल्ने स्पष्ट व्यवस्था छ । यस अर्थमा धारा ७६ को उपधारा (२) भन्दा उपदफा (१), (३) र (५) बमोजिम गठन हुने सरकार बढी स्थिर हुन्छ । धारा ७६(२) बमोजिम सरकार गठन ः धारा ७६ को उपधारा (२) बमोजिम सरकार गठन गर्न दलीय समर्थनबिना सम्भव छैन । उक्त धारामा दलीय समर्थनको आवश्यकता पर्ने हुँदा कुनै दलमा आबद्ध नभएका स्वतन्त्र सांसदको समर्थनमा सरकार गठनका लागि दाबी गर्न मिल्ने देखिँदैन, दलीय समर्थन नै आवश्यक पर्छ । उपधारा (३) र (५) बमोजिम सरकार गठन गर्दा भने दलीय समर्थनको आवश्यकता पर्दैन । संसदीय दलको नेता नभए पनि सरकार गठन ः धारा ७६ का उपधारा (१) र (३) बमोजिम बहुमतप्राप्त पार्टीको संसदीय दलको नेताले मात्र सरकार गठन गर्न पाउँछ । उपधारा (२) र (५) बमोजिम संसदीय दलको नेता नभए पनि कुनै सांसदले अन्य बहुमत सांसदको समर्थन भएमा समेत सरकार गठन गर्न पाउने धारा ७६ को उपधारा (५) ले व्यवस्था गरेको छ । त्यसैले नेपाली कांग्रेसका गगन थापा वा अन्य स्वतन्त्र सांसद दलको नेता नभए पनि अन्य बहुमत सांसदको समर्थनमा प्रधानमन्त्री बन्न सक्छन् ।नेपाली कांग्रेस र माओवादीमध्ये कसलाई सहज ः प्रतिनिधिसभामा अहिले कुनै पनि दलले बहुमत ल्याउन सकेको छैन । त्यस अवस्थामा संविधानको धारा ७६ को उपधारा (२) अनुसार दुई वा दुईभन्दा बढी दलको समर्थनमा सरकार गठन गर्नुपर्छ । संसद्मा कांग्रेसका ८९ जना तथा माओवादीका केवल ३२ जना सांसद भएकाले माओवादीका तुलनामा नेपाली कांग्रेसलाई सरकार गठन गर्न सहज देखिन्छ । नेपाली कांग्रेस र माओवादीले गठबन्धन बनाई निर्वाचनमा भाग लिएका भए पनि कसले पहिले सरकारको नेतृत्व गर्ने भन्ने विषयमा सहमति हुन सकिरहेको छैन । माओवादीले प्रधानमन्त्री पद आफूले लिने र राष्ट्रपतिको पद कांग्रेसलाई दिने प्रस्ताव गरेको छ भने कांग्रेसले प्रधानमन्त्री र राष्ट्रपति दुइटै आफैंले पाउनुपर्ने र दुई वर्षपछि प्रधानमन्त्री पद माओवादीलाई दिने भनेको छ । धारा ७६ का सन्दर्भमा, रणनीतिक रूपमा कांग्रेसले माओवादीलाई प्रधानमन्त्री पद दिएर राष्ट्रपतिको पद आफूले लिएर सरकार गठन गराउन सक्छ । कुनै कारणवश कांग्रेसबाहेक कुनै दलले माओवादीको सरकारलाई दिएको समर्थन संविधानको धारा १०० को उपधारा (२) बमोजिम फिर्ता लिएमा माओवादी सरकारले उपधारा (२) बमोजिम संसद्बाट विश्वासको लिन सक्नुपर्छ, लिन नसकेमा उपधारा (३) बमोजिम माओवादी सरकार ढल्नेछ र धारा ७६ को उपधारा (३) बमोजिम कांग्रेसले स्वतः सरकार गठन गर्न पाउँछ । यसबाट कांग्रेसले सरकार र राष्ट्रपति दुइटै पद आफैंले पाउन सक्छ । यो विकल्पलाई पनि कांग्रेसले अनुसरण गर्न सक्ने सम्भावना छ ।पण्डित वरिष्ठ अधिवक्ता हुन् ।"
निर्वाचनमा महिला,"पोखरा१४ को चाउथेकी, एउटा प्रमुख दलमा सक्रिय रहँदै आएकी महिला कार्यकर्ताले एक साँझको चिया भेटमा विगतका चुनावमा भन्दा यस पटक बढी नै शारीरिकमानसिक तनाव झेलेको बताइन् । भन्दै थिइन्, पार्टीले यसपालि अल्टिमेटम नै दियो । यो चुनावमा तपाईंको वडाबाट कति मत प्राप्त हुन्छ, त्यसले तपाईंको आगामी बाटो तय गर्नेछ, भोट कम आयो भने तपाईंको खैरियत छैन सम्म भनियो । जीवनको ऊर्जाशील समय राजनीतिमा खर्चेकी उनी गत स्थानीय तह चुनावमा अन्तिम समयमा वडा सदस्यको टिकटबाट वञ्चित भएकी थिइन् । अरू पार्टीका कतिपय वडा तथा जिल्लास्तरीय महिला कार्यकर्ताका कथाव्यथा पनि चुनावभर यस्तै थिए । चुनावताका दलहरूका केन्द्रीय नेतादेखि स्थानीय कार्यकर्तासम्म जोडतोडले मतदाताहरूका घर, आँगन, खेतबारी सबैतिर पुगे । चुनावमा जिते जनताका पीरमर्का बुझ्ने, विकास र समृद्धिको रहर पूरा गर्ने सपना एक पटक फेरि देखाए । महिला, दलित, अल्पसंख्यक, सीमान्तीकृत सबैका मागहरूको सम्बोधन हुने भाषण पुनः छाँटे । त्यस्ता चुनाव प्रचारहरूमा, टोलटोलमा होस् वा क्षेत्रीय स्तरका सभाजुलुसहरूमा, पार्टीहरूका नेताकार्यकर्ता तथा सर्वसाधारण महिलाको भीड देखिन्थ्यो । युवा उमेरको बाहुल्य रहेको अहिलेको नेपालमा जनसांख्यिक बनोट अनुसार त्यस्ता सभाजुलुसहरूमा युवाको संख्या भने कमै देखिन्थ्यो । पार्टीहरूका जनवर्गीय संगठनमा आबद्ध केही युवा अवश्य थिए होलान्Ù तर उपस्थिति जुन अनुपातमा हुनुपर्ने थियो, त्यो देखिएन । राष्ट्रिय स्वतन्त्र पार्टी लगायतका केही स्वतन्त्र युवा उम्मेदवारहरूले चुनावमा केही तरंग नल्याएका होइनन्, तर अधिकांश पार्टीका चुनावी कार्यक्रमहरू युवाभन्दा बढी प्रौढ पुरुष र महिलाहरूले भरिएका थिए ।देशको हरेक राजनीतिक परिवर्तनका साक्षी, पुरुषसँगसँगै आन्दोलनमा होमिएका महिलाहरूका लागि संविधानले सुनिश्चित गरेको ३३ प्रतिशत सिट पार्टीहरूका गठबन्धनका कारण यसपालि धरापमा पर्यो । स्थानीय तहको पछिल्लो चुनावमा आफ्नो प्रतिनिधित्व अझ बलियो हुने भरोसासहित नेतृत्व क्षमता निखारी चुनावमा भिडेका महिला नेत्रीहरूको आशा गठबन्धनको तालमेलले निराशामा बदलिदियो । परिणामतः, प्रतिनिधिसभामा प्रत्यक्षतर्फ यसपल्ट जम्मा ९ महिला मात्र निर्वाचित हुन सके ।राजनीतिमा महिलाहरूको प्रतिनिधित्व कम हुनुमा विभिन्न तत्त्वले घोषितअघोषित भूमिका खेल्ने गर्छन् । पितृसत्तात्मक सोच र आर्थिक परनिर्भरताबीच पारिवारिकसामाजिक दायित्व पूरा गर्नुपर्नाले राजनीतिमा आउन सकेका छैनन् । महिलाहरू चुनावमा भाग लिनुपर्छ र असल राजनीतिकर्मीलाई मतदान गर्नुपर्छ भन्ने मान्यता त राख्छन्, तर परम्परादेखि परिवारमा जकडिएको पार्टीआस्था फेर्न सक्दैनन् । महिला मतदाताकै अवस्था यस्तो छ भने उम्मेदवार बन्न चाहनेहरू झन् कति दबाबमा पर्छन्, सहजै अनुमान गर्न सकिन्छ । कतिपय युवायुवती राजनीतिमा अल्झिनभन्दा समुन्नत भविष्यका लागि विदेश जान, जागिर खान र पेसाव्यवसायमा लाग्न चाहन्छन् । राजनीतिमै समर्पित हुनेहरूलाई पनि कहिले उनीहरूको सशक्तीकरण भइसकेको छैन भन्दै त कहिले निर्णय क्षमतादक्षतामा प्रश्न उठाई आरक्षण वा समानुपातिक वा उप को आशा देखाएर चुप बनाइन्छ । हरेक चुनावमा प्रत्यक्षतर्फ टिकट वितरणमै महिलालाई पाखा लगाउने गरिन्छ । महिलाहरूका लागि स्वतन्त्र रूपमा सोच्ने र आफैं विचार निर्माण गर्न सक्ने वातावरण नबनाउन्जेल आर्थिकसामाजिक विकासको फाइदा उनीहरूले लिन सक्दैनन् । आमजनको आत्मविश्वास बढाउन, सरकारी भाषण र कागजी योजनालाई मूर्त रूप दिन महिलाहरूलाई राजनीतिक रूपमा सचेत गराई आर्थिक रूपमा आत्मनिर्भर बनाउनुपर्छ, नेतृत्व तहमा पुर्याउनुपर्छ । विश्वव्यापीकरण र प्रविधिको द्रुत विकासले समग्र नेपालीको अपेक्षा बढाइदिएको छ । राजनीतिक परिवर्तन भए पनि आमजनले सुशासनको अनुभूति गर्न पाएका छैनन् । त्यसका लागि संसद्मा महिला जनप्रतिनिधिको संख्या बढाउनुपर्छ । अबको नेपालमा ५० प्रतिशत महिला सहभागिताबिनाको राजनीतिक दल जराबिनाको रूखजस्तो हुनेछ । संविधानको मर्म अनुरूप महिलाहरूको सहभागिताले राजनीतिमा निर्णायक महत्त्व राख्नुपर्छ । नेताहरूले आसेपासेकै मात्र कुरा सुन्ने, उनीहरूलाई मात्र राज्यका अवसरहरू दिने परिपाटीको अन्त्य गर्न देशको आधाभन्दा बढी जनसंख्या ओगटेका महिलाका लागि जनसांख्यिक अनुपातमा प्रतिनिधित्व हुने गरी समावेशी र समानुपातिक सहभागिता सुनिश्चित गर्न ढिलो भइसकेको छ । हिंसामुक्त, विभेदमुक्त, समन्यायिक समाज आजको पहिलो आवश्यकता हो तर त्यसका लागि राजनीतिक नेतृत्वहरू तयार छन् ? नेतृत्वहरूले महिलाहरूलाई उनीहरूको क्षमतामा पटकपटक अविश्वास गर्दै टाढा हुत्याउँदै आएका छन् । राजनीतिमा मात्र होइन, हरेक क्षेत्रमा जसको सहभागिता रहन्छ उसकै सशक्तीकरण हुन्छ र निर्णय लिन उही सक्षम हुन्छ ।गठबन्धनका नाममा हुने चुनावी तालमेललाई खबरदारी गर्दै, खर्चिलो चुनावलाई निरुत्साहित गर्दै संसद्मा महिला प्रतिनिधित्व बढाउनका लागि निर्वाचन आयोगले दलहरूलाई विशेष निर्देशन दिन अब ढिलो गर्नु हुँदैन । महिलाहरूलाई चुनाव जित्न प्रयोग मात्र गरिरहने कि उनीहरूको नियति फेर्ने दिशामा पनि कुनै काम गर्ने ?"
नयाँ उपचार विधिले हट्यो 'निको नहुने क्यान्सर,"लन्डन (एजेन्सी) एउटा नयाँ प्रकारको उपचार विधिले एक किशोरीको निको नहुने भनिएको रक्त क्यान्सर शरीरबाट हटेको छ । ल्युकेमियापीडित बेलायतको लेस्टरकी १३ वर्षीया अलिसालाई निको पार्न यसअघि प्रयोग गरिएका अन्य सबै उपचारहरू असफल भएका थिए । उनका लागि लन्डनस्थित ग्रेट ओर्मन्ड स्ट्रिट अस्पतालका चिकित्सकहरूले आनुवंशिक इन्जिनियरिङका माध्यमबाट बेस एडिटिङ विधि प्रयोग गरी नयाँ औषधि बनाएका बीबीसीले उल्लेख गरेको छ । उक्त औषधि प्रयोग गरेको ६ महिनापछि अलिसाको शरीरमा क्यान्सर नभेटिएको र उनी थप निगरानीमा रहेकी चिकित्सकहरूले जनाएका छन् । अलिसामा गत वर्षको मेमा टीसेल एक्युट लिम्फोब्लास्टिक ल्युकेमिया पत्ता लागेको थियो । मानव शरीरमा हानि पुर्याउन खोज्ने तत्त्व खोजेर नष्ट गर्ने टीसेलहरू मानव शरीरको रक्षक मानिन्छन् । तर अलिसाको शरीरमा नियन्त्रण नै नहुने गरी वृद्धि भइरहेका टीसेलहरू नै उनका लागि खतरा बनेका थिए । चिकित्सकहरूका अनुसार परीक्षणका क्रममा उनको क्यान्सर निकै घातक खालको रहेको पुष्टि भएको थियो । किमोथेरापी र त्यसपछि बोनम्यारो प्रत्यारोपण गरिएको भए पनि उनको शरीर क्यान्सरमुक्त भने हुन सकेको थिएन । परीक्षणका लागि तयार गरिएको औषधिको प्रयोगबाहेक अलिसालाई निको बनाउन अन्य कुनै विकल्प बाँकी थिएनन् । अन्ततः म मर्ने थिएँ, अलिसाले बीबीसीसँग भनिन् । गत वर्षको क्रिसमस नै छोरीसँग मनाउने अन्तिम सोचेको उनकी आमा किवोनाले बताइन् । त्यसलगत्तैको छोरीको १३ औं जन्मदिनमा आफू रोएको किवोनाले बताइन् । तर त्यसपछि आनुवंशिक क्षेत्रको अविश्वसनीय प्रगतिद्वारा जे सम्भव भयो त्यो केही वर्ष अघिसम्म अकल्पनीय नै थियो । ग्रेट ओर्मन्ड स्ट्रिट बाल अस्पतालको टोलीले ६ वर्षअघि मात्र आविष्कार गरेको बेस एडिटिङ प्रविधिले नै यो सम्भव भएको हो । बेस (आधार) मानव जीवनका आधारभूत तत्त्वहरू हुन् । एडिनिन (ए), साइटोसिन (सी), गुआनिन (जी) र थाइमाइन (टी) गरी चार प्रकारका बेसहरू हाम्रो आनुवंशिक कोड निर्माण गर्ने ब्लक हुन् । जसरी वर्णमालाका अक्षरबाट अर्थपूर्ण शब्दहरू निर्माण हुन्छ, त्यसरी नै मानव शरीरको डीएनएमा रहेका अर्बौं बेसले निर्देशन पुस्तिका वर्णविन्यास निर्धारण गर्ने गर्छन् ।बेस एडिटिङमार्फत वैज्ञानिकलाई आनुवंशिक कोडको निश्चित भागमा केन्द्रित हुन र एउटा बेसको मोलिक्युलर संरचनालाई परिवर्तन गरी अर्कोमा रूपान्तरण गर्न तथा आनुवंशिक निर्देशनहरू परिवर्तन गर्न दिन्छ । चिकित्सक तथा वैज्ञानिक सम्मिलित एक टोलीले यो उपकरणलाई नयाँ प्रकारको टीसेल बनाई अलिसाको क्यान्सरग्रस्त टीसेललाई सिकार गर्न र मार्नका लागि प्रयोग गर्यो । टोलीले सुरुमा दाताले दिएका स्वस्थ टीसेलको प्रयोग गरे र त्यस्ता सेललाई परिमार्जन गर्नका लागि आधार तयार पारे । पहिलो बेस एडिटिङले टीसेललाई लक्षित गर्ने संयन्त्रलाई असक्षम बनाइदिएपछि अलिसाको शरीरमा आक्रमण गर्न सकेनन् । दोस्रो बेस एडिटिङले टीसेलहरूमा हुने रासायनिक चिह्न सीडी७ हटाइदियो । तेस्रो बेस एडिटिङले भने किमोथेरापीबाट सेललाई मर्नबाट बचाएको थियो ।आनुवंशिक परिमार्जनको अन्तिम चरणले सीडी७ चिह्न लगाइएका जुनसुकै कुराको खोजी गर्न र उनको शरीरका क्यान्सर भएकासहित प्रत्येक टीसेललाई नष्ट गर्न निर्देशन दियो । शरीरका क्यान्सरयुक्त टीसेललाई नष्ट गरेपछि अलिसालाई नै असर गर्न नदिन भने उक्त चिह्नलाई थेरापीबाट हटाइयो । अब थेरापीले काम गरेको खण्डमा अलिसाको प्रतिरक्षा प्रणाली नयाँ टीसेलसहित दोस्रो बोनम्यारो प्रत्यारोपणसँगै पुनर्निर्माण हुनेछ । यो उपचार विधिबारे चिकित्सकहरूले बुझाएपछि अलिसाकी आमाले तपाईंहरूले यो सक्नुहुन्छ ? भन्ने सोचिन् ।यो प्रविधिबाट उपचार गर्ने अलिसा पहिलो बिरामी हुन्, यूसीएल र ग्रेट ओर्मन्ड स्ट्रिटका प्राध्यापक वासिम कसिमले भने । विज्ञानको क्षेत्रमा आनुवंशिक हेरफेर द्रुत गतिमा अघि बढिरहेको उनको भनाइ छ । यसको माध्यमबाट क्यान्सर मात्र नभई अन्य धेरै रोगहरूको उपचार व्यापक सम्भावना रहेको कसिमले बताए । संक्रमण देखिएको एक महिनापछि अलिसा शिथिल बन्दै गएकी थिइन् । प्रतिरक्षा प्रणाली वृद्धि बोनम्यारो प्रत्यारोपण गरेपछि उनले १६ साता अस्पतालमा बिताइन् । तीन महिनापछिको परीक्षणमा उनमा फेरि क्यान्सरको लक्षण देखिएपछि चिन्ता बढेको थियो । तर हालै गरिएका दुई वटा अनुसन्धानबाट उनको शरीरमा क्यान्सर नभएको स्पष्ट भएको छ । म अहिले यहाँ छु र म निकै आभारी छु, उनले बीबीसीसँग भनेकी छन्, यो अचम्मको कुरा हो । मैले यो अवसर पाएँ । यसका लागि म धेरै आभारी छु र यसले आगामी दिनमा अन्य बालबालिकालाई पनि सहयोग पुग्नेछ । अलिसाको परिवारले अब उनमा कहिल्यै क्यान्सर नफर्कने आशा गरेको छ । हाल परीक्षणकै क्रममा रहेको विधिबाट औषधि दिइएका १० जनामध्ये अलिसा पहिलो हुन् । यस विधिबाट वर्षमा कम्तीमा एक दर्जन मानिसहरू लाभान्वित हुने ठानिएको छ ।"
सुक्खु हिमाचलका मुख्यमन्त्री,नयाँदिल्ली (कास) भारतको हिमाचल प्रदेश राज्यमा कंग्रेसले सुखविंदर सिंह सुक्खुलाई मुख्यमन्त्री बनाएको छ । उनले १५ औं मुख्यमन्त्रीका रूपमा आइतबार शपथ लिएका छन् । २८ राज्यमध्ये खुम्चिँदै गएर दुई वटा राज्यमा मात्रै सरकार चलाइरहेको कंग्रेसले हिमाचलमा जितेपछि कंग्रेस शासित राज्यको संख्या ३ पुगेको छ । हिमाचलबाहेक राजस्थान र छत्तिसगढमा कंग्रेसको सरकार छ । हिमाचलका जनताले प्रत्येक ५ वर्षमा मतदानमार्फत सरकार फेर्दै आएको चलन छ । यस पटक पनि उक्त परम्पराले निरन्तरता पाएको हो । यसअघिको सत्तारूढ भारतीय जनता पार्टी (भाजपा) विपक्षमा र विपक्षी कंग्रेस सरकारमा पुगेको हो । चुनाव प्रचारमा समय नदिएका राहुल गान्धी मुख्यमन्त्रीको शपथग्रहण समारोहमा भने सिमला पुगेका थिए । पार्टी अध्यक्ष मल्लिकार्जुन खडगे र नेतृ प्रियंका गान्धीसमेत शपथ कार्यक्रममा उपस्थित थिए । पार्टीले जित हासिल गरे पनि मुख्यमन्त्री को बन्ने भन्ने विषयमा राज्यका नेताहरूबीच रस्साकसी थियो । तर अन्तिम समयमा पार्टी केन्द्रीय कार्यालयले सुक्खुलाई मुख्यमन्त्री बनाउने निर्णय दिएको हो । हिमाचल विधानसभाका ६८ सिटमध्ये ४० सिट कंग्रेसले जितेको हो । भाजपा २५ सिटमा झरेको छ । मुख्यमन्त्री बनेका सुक्खुले लगातार चौथो पटक चुनाव जितेका हुन् । गुजरातमा भने भाजपाले भूपेन्द्र पटेललाई पुनः मुख्यमन्त्री बनाउँदै छ । सोमबार उनले शपथ लिने कार्यक्रम छ । भाजपा विधायक दलको बैठकले उनलाई सर्वसम्मत दलको नेता चुनेको हो । शपथ समारोहमा प्रधानमन्त्री नरेन्द्र मोदीसहित केन्द्रीय मन्त्री र नेताहरू उपस्थित हुनेछन् ।
अस्ट्रेलियामा बढ्दै मानसिक समस्या,"(अस्ट्रेलिया)  अस्ट्रेलियास्थित नेपाली सञ्चारकर्मी सरल गुरुङले केही समयअघि सामाजिक सञ्जालमार्फत आफू मानसिक स्वास्थ्य समस्याबाट गुज्रिएको र उपचार गराइरहेको सार्वजनिक गरे । लाखौं फलोअर रहेका उनले आफूले मानसिक स्वास्थ्य समस्यामा रहेका नेपालीलाई आफ्नो समस्या लुकाएर नराख्न र समयमै उपचारको खोजी गर्न आग्रहसमेत गरे ।गुरुङ सामाजिक सञ्जालमा ७ लाख ८० हजार फलोअर रहेको नेपालट्युब नामक पोर्टल चलाउँछन् । उनले आफूमा रहेका सामान्य मानसिक समस्या काउन्सिलिङपछि निको भएको जनाएका थिए । उनले अस्ट्रेलियामा मानसिक स्वास्थ्यका क्षेत्रमा सहयोग पुर्याउने संस्थाको नामसहित सार्वजनिक गरेको सन्देशमा समस्या नलुकाई समयमै उपचार खोजे निको हुने सुझावसमेत दिएका थिए । अस्ट्रेलियास्थित सरकारी निकाय अस्ट्रेलियन इन्स्टिच्युट अफ हेल्थ एन्ड वेलफेयरले सार्वजनिक गरेको सन् २०२१ को तथ्यांकअनुसार ५ मध्ये एक जनामा मानसिक रोगको समस्या रहेको उल्लेख छ । सार्वजनिक तथ्यांकमा हरेक ५ अस्ट्रेलियालीमध्ये २ जनालाई आफ्नो जीवनकालमा मानसिक समस्याले सताउने गरेको जनाइएको छ । गतवर्ष १६ देखि २४ वर्षसम्मका युवामा मानसिक स्वास्थ्य समस्या धेरै देखिएको तथ्यांकमा उल्लेख गरिएको छ । जुन ४० प्रतिशत हाराहारीमा छ । तीमध्ये पनि महिलाहरूमा मानसिक स्वास्थ्य समस्या बढी देखिएको छ । यसैगरी, कोभिडपछि मानसिक स्वास्थ्यसम्बन्धी सेवा प्रदान गर्ने संस्थाको सम्पर्कमा आउने बिरामीको संख्या उल्लेख्य रूपमा बढेको जनाइएको छ । अचानक जागिर गुमेको तथा सामाजिक सम्पर्क, विभिन्न कारणले बढेको तनावलगायतले लामो समयसम्म मानसिक स्वास्थ्यमा असर पुर्याउने देखिएको छ, रिपोर्टमा भनिएको छ । जनसंख्या बढेसँगै मानसिक स्वास्थ्यका कारण पीडित हुने नेपालीको संख्यासमेत बढ्दै गएको यस क्षेत्रका जानकारहरूको भनाइ छ । नेपालबाट ठूलो सपना लिएर आउने तर यहाँको वास्तविकता आफूले सोचेजस्तो नपाउने, परिवार तथा सामाजिक सम्पर्कबाट टाढा हुने, दुर्व्यसनमा फस्ने, आफ्नो स्वास्थ्यमा पर्याप्त ध्यान नदिने कारणले नेपाली विद्यार्थी समस्यामा पर्ने गरेका छन् । त्यसका साथै समस्या आएपछि भन्न हिच्किचाउने र कसलाई सम्पर्क गर्ने भन्ने थाहा नभएका कारणसमेत विद्यार्थीले समयमै उपचार खोज्न सकेका छैनन् । एनआरएनएलगायतका सामाजिक संस्थामा काम गर्ने पदाधिकारीले समेत विद्यार्थीमा देखिएको समस्याका बारेमा चाँडै थाहा नहुने र दुःखद् घटना भएपछि मात्र थाहा हुने गरेको गुनासो गर्ने गरेका छन् । अहिलेसम्म कति नेपाली मानसिक रोगका कारण पीडित छन् भन्ने अलग तथ्यांक नभए पनि मानसिक स्वास्थ्यका क्षेत्रमा काम गरिरहेका विज्ञहरू अस्ट्रेलियाली सरकारी तथ्यांककै अनुपातमै हरेक ५ नेपालीमा एक जनालाई मानसिक स्वास्थ्य समस्या रहेको बताउँछन् । जसमा युवावर्ग धेरै पीडित छन् । अस्ट्रेलियाको दोस्रो ठूलो सहर मेलबर्नका वरिष्ठ मानसिक रोग विशेषज्ञ अनुपम पोखरेल एन्जाइटी र डिप्रेसन नेपालीहरूमा मुख्य मानसिक स्वास्थ्य समस्याका रूपमा देखिएको बताउँछन् । खासगरी युवा समूहका नेपालीमा मानसिक स्वास्थ्य समस्या बढी देखिएको उनको भनाइ छ । अस्ट्रेलियाली मात्र नभई नेपालीको उपचारमा समेत संलग्न पोखरेलले पहिलेको तुलनामा मानसिक रोगका कारण पीडित हुने नेपालीको संख्या बढ्नु स्वाभाविक ठान्छन् । जनसंख्या बढेका कारण धेरै नेपालीमा यो समस्या देखिए पनि अनुपातमा भने त्यसरी स्वास्थ्य समस्या बढेको छैन, उनले भने । अस्ट्रेलियामा अध्ययनका लागि आएका विद्यार्थीमा बढिरहेको मानसिक स्वास्थ्य समस्याबारे छलफल तथा कार्यक्रम भइसकेका भए पनि अहिलेसम्म उल्लेख्य रूपमा केही हुन सकेका छैनन् । अहिले पनि विद्यार्थीले ज्यान गुमाइरहेका छन् भने एनआरएनएलगायतका विभिन्न संस्थाले समय समयमा सहयोग पुर्याइरहेका छन् तर पर्याप्त हुन सकेको छैन । यसका साथै अस्ट्रेलिया आउनुअघि नै यहाँको वास्तविकता, रहनसहन, रोजगारको अवस्था, बसोबास र आवश्यक परे सहयोगका लागि सम्पर्क गर्न सकिने संस्थाको सम्पर्क आदिबारे विद्यार्थीले पूर्वजानकारी राख्नुपर्नेमा त्यसतर्फ त्यति ध्यान जान सकेको छैन । एनआरएनए उपाध्यक्ष तथा न्यु साउथ वेल्सका संयोजक देव गुरुङ विद्यार्थीको स्वास्थ्यलगायतका समस्यामा उनीहरूलाई यहाँ ल्याउने कन्सल्टेन्सी, दूतावास र नेपाल सरकार मुख्य रूपमा गम्भीर हुनुपर्ने सुझाव दिन्छन् । एनआरएनएले सकेजति सहयोग पुर्याइरहेको भए पनि विद्यार्थीलाई समस्या हुनुभन्दा अगावै आवश्यक जानकारी र सूचना दिनुपर्ने उनको भनाइ छ । ब्रिसबनमा रहेर पत्रकारिता गरिरहेका गुरुङ सबैभन्दा बढी जनचेतनाको आवश्यकता देख्छन् । मानसिक रोग हुनु भनेको पागल हुनु हैन कि अन्य स्वास्थ्य समस्याजस्तै हो र उपचारबाट सहजै निको हुन्छ भनेर बुझाउन अत्यन्तै आवश्यक भइसकेको छ, उनले भने ।"
ओडेसामा अन्धकार,"किभ (एजेन्सी) रुसी फौजो आक्रमणका कारण युक्रेनको ओडेसामा कम्तीमा १५ लाख मानिसहरू अन्धकारमा बस्न बाध्य भएका छन् । पछिल्ला दिनमा रुसले युक्रेनका उर्जा संरचनामा आक्रमण तीव्र पार्दै लगेको छ । जसका कारण कम्तीमा ९० लाख मानिस चिसोमा बस्न बाध्य भएका जनाइएको छ । पछिल्लो आक्रमणमा बन्दरगाह सहर ओडेसाका १५ लाखभन्दा बढी मानिस बिजुलीविहीन भएको अल जजिराले उल्लेख गरेको छ ।युक्रेनी राष्ट्रपति भ्लोदिमिर जेलेन्स्कीले जनतालाई सम्बोधन गर्दै ओडेसामा ऊर्जा सुविधा कमजोर भएकाले स्थिति निकै गाह्रो हुँदै गएको बताएका छन् । युक्रेनी अधिकारीका अनुसार रुसले इरानमा निर्मित ड्रोनद्वारा ओडेसाका दुई प्रमुख ऊर्जा केन्द्रमा शनिबार आक्रमण गरेको जनाएका छन् । आक्रमणले महत्त्वपूर्ण प्रसारण लाइन र मेसिनरीमा क्षति पुगेको जनाइएको छ । आक्रमणपछि अस्पताल र प्रसूति वार्डलगायत महत्त्वपूर्ण पूर्वाधारमा मात्र बिजुलीको पहुँच रहेको बताइएको छ । अहिलेसम्म सहर बिजुलीविहीन छ, राष्ट्रपति प्रशासनका उपप्रमुख किरिलो टिमोशेन्कोले मेसेजिङ एप टेलिग्राममा भनेका छन् । यसैबीच नोभेम्बरमा, दक्षिणी युक्रेनको निकोपोल जिल्लामा रुसले आक्रमण गरेको र स्थिति बिग्रँदै गएको जिल्ला सैन्य प्रशासनका प्रमुखले बताएका छन् । करिब ६० गोला र रकेट हतियार शान्तिपूर्ण बस्तीमा खसे, निकोपोल जिल्लाका प्रशासन प्रमुख येभेन येभतुसेन्कोले टेलिग्राममा लेखेका छन् ।"
खाद्यका डिपो र कार्यालयमा किसानको धर्ना,"(काठमाडौं)  सरकारले धान खरिद गर्न आलटाल गरेपछि किसान धर्ना र तालाबन्दीमै उत्रिएका छन् । नेपाल किसान महासंघ र अखिल नेपाल किसान महासंघको अगुवाइमा गत शुक्रबार काठमाडौंको माइतीघर मण्डलमा प्रदर्शन गरेका उनीहरूले आइतबार खाद्य व्यवस्था तथा व्यापार कम्पनीका प्रादेशिक कार्यालय एवं डिपोमा धर्ना दिए । कतिपय डिपो एवं कार्यालयमा तालाबन्दीसमेत गरिएको महासंघले जनाएको छ । सरकारले मूल्य तोके पनि समयमै खरिद नगरेको र मल उपलब्ध नगराएको भन्दै दुई महासंघले सुरु गरेको संघर्षका कार्यक्रमअन्तर्गत आइतबार डिपोमा तालाबन्दीलगायत प्रदर्शन गरिएको महासंघको भनाइ छ । समयमै धान नकिनिदिँदा व्यापारी सस्तोमा बेच्न बाध्य छन् । आन्तरिक चलखेल गरेर व्यापारीबाट महँगो मूल्यमा सरकारले किन्छ, प्रचार तथा प्रशासन विभाग प्रमुख सरिता भुसालले भनिन्, समयमै धान नकिनेको सरकारले मल पनि उपलब्ध गराएको छैन । त्यसैले बाध्य भएर संघर्षमा उत्रेका छौं । महासंघको निर्धारित कार्यक्रमअन्तर्गत भैरहवा, वीरगन्ज, बिराटनगर, जनकपुर, बाँके, धनगढी, महेन्द्रनगर, नेपालगन्जलगायतका डिपो एवं कार्यालयमा धर्ना दिइएको उनले जनाइन् । सरकारको बेवास्ताको विरोधस्वरूप ९ वटा डिपो एवं कार्यालयमा तालाबन्दी पनि गर्यौं, उनले भनिन्, किसानको धान खरिद नभएसम्म विरोध जारी रहन्छ । अर्थले बजेट निकासा नगरेको भन्दै धान खरिदमा ढिलाइ गरेको खाद्यले पछिल्लो समय धान किन्न जिल्लास्थित कार्यालयमा पत्र पठाइसकेको छ । तर जिल्लाका प्राथमिक खरिद समितिको बैठक बस्न सकेको छैन । प्रमुख जिल्ला अधिकारीको संयोजकत्वमा बस्ने समितिको बैठक नहुँदा धान खरिदमा थप ढिलाइ भइरहेको छ । धर्नाका क्रममा केही डिपो प्रमुखसँग अन्तरक्रिया पनि भयो, उहाँहरूले प्राथमिक खरिद समितिको बैठक बस्न नसकेर धान खरिद नभएको बताउनुभएको छ, भुसालले भनिन्, समयमै धान नकिने खाद्यको औचित्य रहन्न । धान नकिनेसम्म संघर्षको कार्यक्रम निरन्तर रहन्छ, अब अर्को चरणको संघर्षको कार्यक्रम घोषणा गर्छौं । किसानलाई उचित मूल्य दिलाउन भन्दै सरकारले चालु आर्थिक वर्षका लागि गत वर्षभन्दा प्रतिक्विन्टल २ सय २६ रुपैयाँ बढाएर मध्यम धानको मूल्य ३१ सय २८ रुपैयाँ तोकेको छ । मोटा धानमा प्रतिक्विन्टल २ सय १५ रुपैयाँ बढाएर २९ सय ६७ रुपैयाँ निर्धारण गरेको छ । तर समयमै खरिद हुन सकेको छैन । जसले गर्दा किसान बाध्य भएर संघर्षमा उत्रिएको नेपाल किसान महासंघ अध्यक्ष गणेशचन्द्र तिमिल्सिनाले बताए । हामीले विरोधका कार्यक्रम सबै ठाउँमा गरिरहेका छौं । झापामा प्रहरी र किसानबीच झडप भए पनि अन्य ठाउँमा शान्तिपूर्ण रह्यो, उनले भने, भैरहवामालगायत डिपोमा तालाबन्दी गर्यौं । आफूहरूका मागका विषयमा सोमबार अर्थमन्त्री जनार्दन शर्मा एवं अर्थ सचिवसँग पनि भेट गर्ने तिमिल्सिनाले जनाए । किसानकै हकहितका लागि दर्जनौं संस्था खोलिएका छन् । सरकारकै मातहतमा रहने गरी किसान आयोग पनि छ । सबै जिल्लामा संगठन बनाएको राष्ट्रिय कृषक समूह महासंघ नेपाल पनि छ । तर किसानका मुद्दालाई यी निकायले बेवास्ता गरिरहेका छन् । संगठनहरू एकबद्ध नहुँदा पनि जायज मागमै किसान निरीह बन्ने अवस्था आएको भुसालले बताइन् । राष्ट्रिय कृषक समूह महासंघ नेपालका अध्यक्ष नवराज बस्नेतले दुई महासंघले उठाएका मुद्दा र संघर्षका कार्यक्रममा आफूहरूको समर्थन रहेको प्रतिक्रिया दिए । समर्थन मूल्य कार्यान्वयन गर्ने निकाय खाद्य व्यवस्था तथा व्यापार कम्पनी हो । धान किन्नकै लागि खाद्यले अर्थ मन्त्रालयसँग ६१ करोड ५४ लाख मागेको थियो । तर बजेट निकासा गरिदिएको छैन । धान किन्नकै लागि खाद्य कम्पनीले आन्तरिक बजेटबाट ९८ करोड ९१ लाख र कृषि मन्त्रालयले ३३ करोड बजेट छुट्याएका छन् । कृषिले न्यूनतम समर्थन मूल्यमा धान किन्ने सहकारीलाई प्रतिक्विन्टल १ सय १२ रुपैयाँका दरले व्यवस्थापन खर्च उपलब्ध गराउन ३३ करोड छुट्याएको छ । तर सहकारीबाट पनि प्रभावकारिता देखिएको छैन । व्यवस्थापन खर्च कम हुँदा सहकारीले खरिद गर्न चासो दिएको छैन । यता खाद्य कम्पनीले पनि खरिद गर्न ढिलाइ गरिदिएको हो । धान किन्न मापदण्ड पालना गर्नुपर्ने भएकाले केही ढिलाइ भएको खाद्य व्यवस्था तथा व्यापार कम्पनीका सूचना अधिकारी शर्मिला न्यौपानेले बताइन् । किसानले खाद्यका कतिपय कार्यालयमा सांकेतिक रूपमा तालाबन्दी गरेको उनको भनाइ छ ।"
डिजिटल डिभाइड घटाउन नागरिक सेवा केन्द्र,"(काठमाडौं)  सम्पूर्ण सरकारी सेवा अनलाइन माध्यमबाट प्रवाह गर्नेलगायत विषयमा जोड दिएर बृहत् डिजिटल नेपाल निर्माणका चर्चा चलिरहेका बेला देशमा डिजिटल डिभाइड बढ्दै गएको गुनासो सरोकारवालाको छ । सीमान्तकृत क्षेत्र, ग्रामीण भेगका महिला र फरक क्षमता भएका व्यक्तिलाई डिजिटल प्रणालीमा जोड्न गाह्रो भइरहेको विज्ञहरूको भनाइ छ । यसलाई कम गर्न सरकारले डिजिटल साक्षरता र समावेशिता, साइरब सुरक्षालगायत विषयमा पहल गरिरहेको सरकारी पक्षको दाबी छ ।डिजिटल फ्रिडम कोएलिसनले शुक्रबार आयोजना गरेको डिजिटल फ्रिडम समिट कार्यक्रममा विद्युतीय सुशासन आयोगका प्रमुख कार्यकारी अधिकृत दीपेश विष्टले सरकारी सेवा प्रवाहमा सबैको समान पहुँच छछैन भनेर हेर्न र त्यसको सुनिश्चितताकै लागि आयोग स्थापना भएको बताए । भदौमा स्थापित आयोगले अबको केही समयमा देशैभर नागरिक सेवा केन्द्र खडा गरेर सेवाग्राहीलाई अनलाइन प्रविधिबाट सेवा दिन सहजीकरण गर्ने विष्टको भनाइ छ । भारतको कमन सर्भिस सेन्टर (सीएससी) जस्तै नेपालमा नागरिक सेवा केन्द्र खोल्न लागिएको उनले बताए ।सरकारले अनलाइनमार्फत दिने सेवामा सबैको पहुँच हुनुपर्छ भनेर हामीले यो केन्द्र बनाउन लागेका हौं, उनले भने, भारतमा ४ लाख ६३ हजार ७ सय ५ वटा कमन सर्भिस सेन्टर सञ्चालनमा छन् । ती केन्द्रमा दुईतीन जना कर्मचारी हुन्छन् । उनीहरूले सेवाग्राहीलाई सरकारी वेबसाइटमा फाराम कसरी भर्ने भनेर सिकाउँछन् र भरिदिन्छन् पनि । त्यो फाराम सरकारको एकीकृत प्रणालीमा आउँछ ।हाल हामीकहाँ अनलाइनबाट दिइने भनिएका सरकारी सेवा लिन सेवाग्राहीहरू साइबर क्याफेमा लाइन लाग्नुपरेको विष्टको भनाइ छ । सरकारी कार्यालयको लाइन साइबरमा सर्नुलाई डिजिटलाइज भन्न नमिल्ने उनी बताउँछन् । यसलाई सुधार्न नागरिक सेवा केन्द्रको आवश्यकता पर्ने उनको धारणा छ । हाम्रा सबै वडा कार्यालय र स्थानीय निकायका कार्यालयमा यो केन्द्र स्थापना गर्यौं भने राज्यको सेवा त्यहाँबाट लिन मिल्छ, उनले भने, त्यहाँका कर्मचारीमार्फत सेवाग्राहीलाई डिजिटल साक्षर बनाउने काम गरिन्छ ।फरक क्षमता भएका व्यक्तिलाई सरकारी वेबसाइटबाट सूचना लिनै समस्या भइरहेको दृष्टिविहीनहरूको संस्था प्रयत्न नेपालकी संस्थापक सरिता लामिछानेको भनाइ छ । वेबसाइट अपांगतामैत्री छैनन् । त्यहाँ पीडीएफ र प्रीति फन्टमा सूचना राखिएको हुनाले आफूहरूले पढ्नै नसक्ने उनले बताइन् । हामीले हालै २० वटा सरकारी कार्यालयका वेबसाइट र १० वटा मोबाइल एप अडिट गर्दा के पत्ता लगायौं भने, कुनै पनि वेबसाइट र एपका फिचर अपांगतामैत्री वा समावेशी छैनन्, लामिछानेले भनिन्, हामीले दुइटा उत्कृष्ट एपलाई पुरस्कार दिन खोजेका थियौं । तर कुनै पनि एप उत्कृष्ट नभेटिएकाले पुरस्कार नै खारेज गर्नुपर्यो ।ग्रामीण क्षेत्रमा पनि सरकार इन्टरनेटका माध्यमबाट पुग्न जरुरी रहेको नेपाल इन्टरनेट फाउन्डेसनका अध्यक्ष विक्रम पाण्डेले औंल्याए । ग्रामीण भेगमा इन्टरनेट सस्तो र सुलभ नभएको उनको भनाइ छ । हामीले ग्राउन्ड रियालिटी बुझ्न आवश्यक छ । त्यहाँ इन्टरनेटमा नजोडिएका मानिस थुप्रै छन्, उनले भने, सरकारी तथ्यांकअनुसार अहिले नेपालमा इन्टरनेट प्रयोगकर्ताको संख्या १३० प्रतिशत देखिन्छ । तर सहरी क्षेत्रमा मात्रै प्रयोगकर्ता बढी छन् । र, प्रयोगकर्ता दोहोरिएर यत्रो तथ्यांक देखिएको हो, यसमा पनि सुधार हुनुपर्छ ।दूरसञ्चार सेवा गाउँगाउँसम्म पुर्याउन आफूहरूले धेरै लगानी र पहल गरिरहेको कार्यक्रममा नेपाल दूरसञ्चार प्राधिकरणमा निर्देशक दीपेश आचार्यले बताए । तर इन्टरनेटको सार्थक प्रयोगका लागि सबै क्षेत्रको बराबर पहल आवश्यक रहेको उनको भनाइ छ । अनलाइन प्लाटफर्म विकास गर्दा सीमान्तकृत वर्गका पनि कुरा सुनिनुपर्ने, अपांगतामैत्री वेबसाइट बनाउँदा अन्तर्राष्ट्रिय मापदण्ड पालना गर्नुपर्ने, विभेदपूर्ण सामग्री हटाउनुपर्ने, डिजिटल वेलविइङ (सुस्वास्थ्य) का कुरालाई जोड्नुपर्ने जस्ता सुझाव कार्यक्रममा दिइयो । यसले डिजिटल माध्यमले सिर्जना गर्ने विभेद अन्त्य गर्न मद्दत गर्ने वक्ताहरूको भनाइ छ । डिजिटल डिभाइडलाई पुर्न नागरिक सेवा केन्द्र एक कडी हुनेमा विद्युतीय सुशासन आयोगका सीईओ विष्टको जोड छ । कोभिडका बेला काठमाडौंकै निजी विद्यालयका विद्यार्थीले सजिलै पढ्न पाए । तर सरकारी विद्यालयका विद्यार्थीले पढ्न नपाएको देखियो, उनले भने, इन्टरनेटको पहुँच नभएको दुर्गम गाउँको अवस्था कस्तो थियो होला ? सरकारी सेवा प्रवाहमा समान पहुँच निर्माण गर्न नागरिक सेवा केन्द्र खोल्न लागिएको उनको भनाइ छ ।"
राजस्व कर्मचारी बनेर ठग्ने ८ पक्राउ,"काठमाडौं (कास) आन्तरिक राजस्व कार्यालय लाजिम्पाटको कर्मचारी बनेर ठगी गर्ने ८ जनालाई प्रहरीले पक्राउ गरेको छ । प्रहरीका अनुसार पक्राउ पर्नेमा पूर्वी नवलपरासी हुप्सेकोट गाउँपालिका३ घर भई काठमाडौं बालाजु बस्ने बिनबहादुर विक, पाँचथर फिदिम नगरपालिका१ घर भई ललितपुर बस्ने सृजना भट्टराई, अछाम बान्नीगढी गाउँपालिका६ घर भई कोटेश्वर बस्ने सागरजंग लुहार र दुधकला विक, सिन्धुपाल्चोक साँगागढीचोक घर भई सामाखुसी बस्ने प्रमिशा तामाङ, नुवाकोट बेलकोटगढी घर भई मनमैजु बस्ने अञ्जना तामाङ, कञ्चनपुर बेतकोटका राजीव विष्ट र डेबिड धामी छन् । काठमाडौं महानगरपालिका२६ नयाँ बसपार्क क्षेत्रमा शुक्रबार आन्तरिक राजस्व कार्यालयको युनिफर्म र परिचयपत्रसमेत लगाएर आएका आन्तरिक राजस्वको कर्मचारी बताउने व्यक्तिहरूले विभिन्न होटल तथा रेस्टुरेन्टमा राजस्व अनुगमनका लागि आएको भन्दै ठगी गरेको पाइएको प्रहरीले जनाएको छ । नयाँ बसपार्कस्थित होटल तथा रेस्टुरेन्टहरूले विभिन्न बहानामा कर छली गर्ने गरेकाले नगद जरिवाना तिर्नुपर्ने भन्दै उनीहरूले आन्तरिक राजस्व कार्यालय लाजिम्पाट लेखिएको रसिद दिई पैसा असुल गरेको सूचनाको आधारमा प्रहरी वृत्त महाराजगन्जबाट खटिएको टोलीले उनीहरूलाई पक्राउ गरेको काठमाडौं प्रहरी परिसरका प्रवक्ता एसपी दिनेशराज मैनालीले बताए ।प्रहरीले राजीव विष्टको साथबाट आन्तरिक राजस्व कार्यालय लेखेको स्टाम्प थान २, अनुगमन अधिकृत लेखिएको स्टाम्प थान १, हस्ताक्षर भएको स्टाम्प थान १, आन्तरिक राजस्व कार्यालयको लेटर प्याड तथा ठेली, राजस्वसम्बन्धी किताब, आन्तरिक राजस्व कार्यालयको परिचयपत्र थान ७, नगद ८४ हजार ७३० रुपैयाँ, डेबिड धामीको डेरा कोठाबाट आन्तरिक राजस्व कार्यालय लाजिम्पाट लेखिएको रसिद४९ ठेली, रोजगारी आवेदन फाराम, रोजगार सम्झौता फाराम, आन्तरिक राजस्व कार्यालय लेखिएको लेटर प्याडका पाना, आन्तरिक राजस्व कार्यालय लेखिएको परिचयपत्र तथा परिचयपत्र झुन्ड्याउने डोरी, सीपीयू थान १, अकाउन्ट एन्ड सोलुसन लेखिएको स्ट्याम्प थान १ बरामद गरेको छ ।उनीहरूले चार दिनदेखि बसपार्क क्षेत्रका होटल लज, पसल तथा फुटपाथ पसलबाट समेत रकम असुलेको पाइएको एसपी मैनालीले बताए । पीडितबाट प्राप्त रसिद र मोबाइलपेबाट समेत गरी ५ लाख ८ हजार ६ सय ४० रुपैयाँ संकलन गरेको पाइएको र आइतबारसम्म चार जनाको लिखित जाहेरी परेको तथा पीडित सम्पर्कमा आउने क्रम जारी रहेको समेत उनले बताए । पक्राउ परेकाविरुद्ध मुलुकी अपराध संहिता २०७४ को परिच्छेद२१ को २४९ को ठगी गर्न नहुने कसुर तथा परिच्छेद२५ को २७६ को कीर्ते गर्न नहुने कसुर मुद्दामा प्रहरी वृत्त महाराजगन्जबाट थप अनुसन्धान भइरहेको प्रहरीले जनाएको छ ।"
खोलौैं रमेर लाई युट्युबमा एक करोड भ्युज,"काठमाडौं (कास) टुबोर्ग ओपनको यस पटकको टेक द स्टेज मा परेका नेपाली कलाकार भेक को खोलौं रमेर ले युट्युबमा एक करोडभन्दा बढी भ्युज पाएको छ । टुबोर्गसँग सांगीतिक सहकार्य गरिरहेका उनको म्युजिक भिडियो आइतबारसम्ममा १ करोड ३ लाख पटक हेरिएको छ । बियर ब्रान्ड टुबोर्गले संगीत क्षेत्र प्रवर्द्धनलाई सघाउँदै आएको छ । पाँच वर्षदेखि टुबोर्ग ओपन अभियानले राष्ट्रियअन्तर्राष्ट्रिय कलाकारहरूसँग सहकार्य गरेको छ । टुबोर्गले नेपाल, भारत, चीन, टर्की, सर्बिया साथै विभिन्न मुलुकमा कलाकारहरूलाई सिर्जनामा सघाएको छ । हरेक वर्ष एउटा फरक थिम दिने गरिएको अभियानमा यस पटक टेक द स्टेज शीर्षक छ । यसमा उदीयमान कलाकारलाई टुबोर्गले अन्तर्राष्ट्रिय रूपमा प्रख्यात कलाकारसँग मेन्टरसिप प्रदान गरिन्छ । यस पटक टुबोर्गले लोकप्रिय अमेरिकन संगीतकर्मी जेसन डेरुलोलाई टुबोर्ग ओपनका लागि लिएको छ, जसमा उनीसँगै नेपालका कलाकार भेक जोडिएका छन् । डेरुलोसँग भेकको केही समयअघि लसएन्जल्समा भेट भएको थियो । जहाँ स्टुडियोमा भेकले डेरुलोसँग समय बिताउने मौका पाएका थिए । यस वर्षको टुबोर्ग ओपनका लागि भेकले डेरुलोबाट पाएको निर्देशन र सुझावअनुसार खोलौं रमेर गीत तयार पारेका हुन् । उक्त गीतको म्युजिक भिडियोमा भ्युज बढ्ने क्रम जारी छ । मेरो गीत खोलौं रमेरले यति धेरै माया पाएको देखेर म एकदम खुसी छु । म मेरा सबै प्रशंसकलाई धन्यवाद भन्न चाहन्छु, भेक भन्छन्, यो उपलब्धिले मलाई सांगीतिक क्षेत्रमा निरन्तरताका लागि ऊर्जा दिएको छ । उनले फरक मञ्चका लागि अभियानप्रति आभार व्यक्त गरेका छन् । गोर्खा ब्रुअरीका मार्केटिङ डाइरेक्टर आशिष विष्ट यो अभियानलाई टुबोर्गले जारी राख्ने बताउँछन् । भन्छन्, टुबोर्ग र संगीतको नाता नेपाली सांगीतिक क्षेत्रमा एकदम गहिरो छ । निरन्तरता दिँदै टुबोर्ग ओपनले सफल अन्तर्राष्ट्रिय कलाकारहरू र विश्वका विभिन्न भागका उदीयमान कलाकारहरूसँग सहकार्य गर्न उचित प्लेटफर्म उपलब्ध गराउँदै आएको छ । यो वर्षको गीत खोलौं रमेर ले दर्शकबाट माया पाएको देख्दा हर्षित रहेको उनले बताएका छन् ।"
ढकाल छनोट भएकामा एमालेमा आपत्ति,"परिवार दलका अध्यक्ष एकनाथ ढकाललाई समानुपातिक सांसद सिफारिस गरेपछि एमालेभित्र पनि असन्तुष्टि देखिएको छ । समानुपातिक सूचीमा खसआर्य क्लस्टरबाट ढकाल दोस्रो नम्बर थिए । गत स्थानीय निर्वाचनमै एमालेलाई सघाउने निर्णय गरेका उनलाई एमालेले प्रतिनिधिसभातर्फ बन्दसूचीमा राखेको थियो ।एमाले नेता भीम रावलले समानुपातिक प्रणालीको सिद्धान्तविपरीत सीमित व्यक्तिको स्वार्थपूर्तिका लागि ढकाल सांसद सिफारिस भएको टिप्पणी गरे । संविधान निर्माण गर्दा समानुपातिक प्रणालीको उद्देश्य आर्थिक, सामाजिक, शैक्षिकलगायत पिछडिएको क्षेत्रलाई समेट्ने थियो, अहिले एमाले र अरू दलका सूची हेर्दा सीमित व्यक्तिको स्वार्थपूर्ति गर्ने माध्यम बन्यो, उनले भने, विवादास्पद संस्थामा आबद्ध व्यक्ति सांसद हुनु एमालेको इतिहास, सिद्धान्तअनुसार कहीं पनि मिल्दैन । यसले एमालेका प्रतिबद्ध नेताकार्यकर्तालाई हतोत्साही गरेको छ । अन्ततः यसले एमालेलाई झन् कमजोर बनाउँछ ।एमालेका एक पदाधिकारीका अनुसार समानुपातिक सूचीमा ढकाललाई राख्ने बेला पार्टी बैठकमा छलफल भएन । अध्यक्ष केपी शर्मा ओलीले ढकाललाई बन्दसूचीमा राखेका थिए । सूचीमा राखेपछि खसआर्यबाट उनी चयन भए । ढकाल दक्षिण कोरियाको विवादास्पद युनिफिकेसन चर्चको नामले चिनिने द फेमिली फेडेरेसन फर वर्ल्ड पिस एन्ड युनिफिकेसनसँग सम्बद्ध छन् । एमाले अध्यक्ष केपी शर्मा ओली प्रधानमन्त्री हुँदा युनिफिकेसन चर्चले काठमाडौंमा आयोजना गरेको होली वाइन कार्यक्रम विवादमा परेको थियो । यो संस्था जापानमा समेत छानबिनमा परेको छ । पहिलो र दोस्रो संविधानसभामा सांसद रहेका ढकाल २०७४ को निर्वाचनमा पनि एमालेको समानुपातिक सूचीमा थिए ।"
ग्रिजमनको प्रभावमा फ्रान्स सबैभन्दा बलियो,"(दोहा)  ब्राजिलले पेलेको उत्कृष्ट प्रदर्शनमा सन् १९५८ को विश्वकप जितेको थियो । उसले चार वर्षपछि पनि उपाधि रक्षा गर्यो । त्यसयता कसैले उपाधि जोगाएको छैन । ब्राजिलको त्यही उपलब्धि बराबरी गर्ने अभियानमा डिफेन्डिङ च्याम्पियन फ्रान्स अगाडि बढिरहेको छ । अल खोरस्थित अल बायत रंगशालामा शनिबार इंग्ल्यान्डलाई २१ ले हराएर फ्रान्सले अन्तिम चारको यात्रा तय गर्यो । २०१८ को विश्वकपमा फ्रान्सको च्याम्पियन यात्रामा युवा खेलाडी किलियन एमबाप्पेले उत्कृष्ट प्रदर्शन गरेका थिए । उनी कतारमा पनि खुबै चलेका छन् । रुसमा चम्किएका एन्टोइन ग्रिजमन कतारमा प्लेमेकरमा परिणत भएका छन् । चार वर्षअघि सात खेलमै पहिलो रोजाइमा रहे पनि प्रतियोगितामा गोलको खाता खोल्नै नसकेका ओलिभर जिरुड ३६ वर्षको उमेरमा प्रभावशाली स्ट्राइकर बने । करिम बेन्जेमा, एन्गोलो कान्टे, पउल पोग्बा गुमाए पनि डिडियर डेसच्याम्पको टिम खाडी क्षेत्रमा पहिलोपल्ट आयोजित विश्वकपमा सबैभन्दा शक्तिशाली देखिएको छ ।प्रशिक्षक गारेथ साउथगेटले रुसमा इंग्ल्यान्डको युवा टिमलाई नसोचिएको ढंगले सेमिफाइनल पुर्याएका थिए । त्यो टिम अनुभवी भएर कतार आइपुग्दा भने इंग्ल्यान्ड क्वाटरफाइनलबाटै सबैभन्दा धेरै सातपल्ट बाहिरिने टिम भएको छ । कप्तान ह्यारी केनले दोस्रोपल्ट पाएको पेनाल्टीमा बल पोस्टमाथि प्रहार गरेपछि फ्रान्स उपाधि रक्षाको बाटोमा एक कदम अगाडि बढेको हो । धेरैले मोरक्कोसँग खेल्न सजिलो हुन्छ भनेका होलान्, तर मोरक्को धेरै राम्रो टिम छ, डेसच्याम्पले इंग्ल्यान्डविरुद्धको जितपछि भने, टिम संगठित छ । राम्रो प्रदर्शन गरिरहेको छ । खेलाडीहरू उत्कृष्ट छन् । त्यसैले त राम्रो रणनीतिसहित ठूला टिमलाई पराजित गर्दै सेमिफाइनल पुगेको हो । हामी उसलाई कमजोर मान्ने छैनौं । यो विश्वकपमा ५ गोल गरिसकेका एमबाप्पेलाई इंग्लिस रक्षकहरूले रोके, खासै चल्न दिएनन् । एमबाप्पेको तीव्र गतिमा बल दौडाउँदै गोल गर्ने खुबी इंग्ल्यान्डविरुद्ध खुल्न पाएन । तर, मिडफिल्ड नियन्त्रणमा लिएका सानो कदका ग्रिजमनका सटीक र चलाखीपूर्ण पासलाई इंग्ल्यान्डले निस्तेज पार्न सकेन । ग्रिजमनकै पासमा फ्रान्सेली मिडफिल्डर उरेलिन चाउमेनीले २५ यार्डबाट प्रहार गर्दै १७ औं मिनेटमा गोलको खाता खोले । उनै चाउमेनीले प्रभाव देखाइरहेका बुकायो साकालाई फउल गर्दै लडाएपछि ५४ औं मिनेटमा पाएको पेनाल्टीमा केनले टोटेनहमका सहकर्मी गोलकिपर ह्युगो लोरिस उल्केको ठीक उल्टोतिर बल प्रहार गर्दै इंग्ल्यान्डलाई ११ को बराबरीमा पुर्याए । यससँगै विश्वकपमा पेनाल्टीमा सबैभन्दा बढी (४ गोल) गोल गर्ने खेलाडी बनेका केनले इंग्ल्यान्डका लागि सर्वाधिक ५३ गोलको वायन रोनीको कीर्तिमान पनि बराबरी गरे । केन विश्वकप २०१८ का गोल्डेन बुट विजेता पनि हुन् ।दोस्रो हाफमा इंग्ल्यान्डले फ्रान्सलाई दबाब दिइरहेका बेला ग्रिजमनको लोभलाग्दो क्रसमा जिरुडको हेडर गोलमा फ्रान्स ७८ औं मिनेटमा २१ ले अगाडि बढ्यो । इंग्ल्यान्डका डिफेन्डर सचेत नहुँदाको फाइदा लिँदै जिरोडले यो विश्वकपमा आफ्नो चौथो गोल गरे । उनी फ्रान्सका सर्वाधिक गोलकर्ता पनि हुन्, जसले ५३ गोल पुर्याएका छन् । फ्रान्सका कप्तान लोरिसले पनि कीर्तिमान १ सय ४३ औं खेलमा केही राम्रा बचाउ गरे । ३५ वर्षीय उनले आफ्नो देशका लागि सर्वाधिक खेलमा २४ वर्षअघिको च्याम्पियन लिलियम थुराम (१४२ खेल) को कीर्तिमान तोडेका हुन् ।डिफेन्डर थियो हर्नान्डेजले सब्स्टिच्युट मेसन माउन्टलाई पेनाल्टी क्षेत्रमा फउल गरेपछि इंग्ल्यान्डले बराबरीका लागि ८४ औं मिनेटमै पेनाल्टी अवसर पायो । फेरि कप्तान केन १२ यार्डबाट बल प्रहार गर्न आए । यसपालि उनको प्रहार पोस्टमाथिबाट बाहिरियो । इंग्ल्यान्डको सन् १९६६ यता पहिलोपल्ट उपाधि जित्ने सपना कतारमा पनि अधुरै रह्यो । फ्रान्स भने विश्वकपमा इंग्ल्यान्डविरुद्धको पहिलो जितले ब्राजिल (१९९८) पछि सेमिफाइनल पुग्ने पहिलो डिफेन्डिङ च्याम्पियन भयो । मलाई व्यक्तिगत र टिमका रूपमा पनि स्विकार्न (हार) गाह्रो भएको छ, इंग्ल्यान्डका स्ट्राइकर केनले भने, खेलाडीहरूका लागि म गर्वको पात्र हुने छैन । हामीले राम्रो गरेका थियौं । धेरै अवसर बनाएका थियौं । तर, फुटबलमा सानो कुराले पनि तल पार्छ । एउटा कप्तान र पेनाल्टीमा चुकेको खेलाडीका रूपमा त्यसको (हार) जिम्मेवारी म लिन चाहन्छु । पेनाल्टीबारे उनी बोले, तयारीमा मेरो गल्ती थिएन । तर, आत्मविश्वास गुमाएँ । मैले चाहेजस्तो गर्न सकिनँ ।अल बायतमा क्षमताअनुसार ६८,८९५ दर्शक रहेको त्थ्यांक सुनाइए पनि प्यारापिटमा थुप्रै सिट खाली थिए । थ्री लायन्स का समर्थक कमै थिए । फ्रान्सका समर्थक पनि खासै थिएनन् । विश्वकपलाई मौका पारेर खेल हेर्नेकै बाहुल्य थियो । साका, डेक्लान राइसको प्रदर्शनका आधारमा इंग्ल्यान्ड जितको हकदार नै थियो । तर, ग्रिजमनको सटीक पास, पेनाल्टी क्षेत्रमा प्रभावशाली जिरुडको गोल र दोस्रो पेनाल्टीमा केनको असफलताले फ्रान्सलाई अगाडि बढायो ।"
नेयमर मानसिक रूपमा विक्षिप्त,"दोहा (एएफपी) ब्राजिल विश्वकपको क्वाटरफाइनलमा क्रोएसियासँग पेनाल्टी सुटआउटमा पराजित भएपछि नेयमरले आफू मानसिक रूपमा विक्षिप्त हुन पुगेको बताएका छन् । आफ्नो खेल जीवनमा भोगेका हारहरूमा क्रोएसियासँगको हारले सबैभन्दा बढी पीडा दिएको नेयमरले जनाए । शुक्रबार भएको खेलमा ३० वर्षे नेयमरले उत्कृष्ट एकल प्रदर्शनीमा गोल गर्दै ब्राजिललाई अतिरिक्त समयमा अग्रता दिलाएका थिए । यो गोलसँगै उनले ब्राजिलका लागि ७७ गोल गरेर पेलेको कीर्तिमानलाई बराबरी गरे । निर्धारित ९० मिनेट कुनै गोल हुन नसकेको खेलमा क्रोएसियाले १ सय १७ औं मिनेटमा गोल गरी खेल बराबरीमा ल्याएको थियो, जुन खेलमा क्रोएसियाले विपक्षी पोस्टमा गरेको पहिलो आक्रमण थियो । पछि क्रोएसियाले खेल पेनाल्टी सुटआउटमा ४२ ले जितेको थियो । नेयमर पेनाल्टी प्रहार गर्न आएका थिएनन् । प्रतियोगिताअघि दाबेदार मानिएको ब्राजिल सेमिफाइनल पनि पुग्न सकेन । २००२ यता ब्राजिलले विश्वकप जित्न सकेको छैन । २०१४ मा आफैंले आयोजना गरेको विश्वकपमा ब्राजिल सेमिफाइनलमा जर्मनीसँग ७१ ले पराजित भएको थियो । म मानसिक रूपमा विक्षिप्त छु । यो निश्चय पनि यस्तो हार हो, जसको सबैभन्दा धेरै पीडा छ । जसका कारण खेल सकिएको १० मिनेटपछि मलाई पक्षाघात जस्तै बनाएको थियो । मेरो आँसु रोकिएको थिएन, नेयमरले सामाजिक सञ्जाल इन्स्टाग्राममा लेखेका छन्, दुर्भाग्य रूपमा भन्नुपर्दा यो हारले लामो समयसम्म पोलिरहनेछ । क्वाटरफाइनलमा हारलगत्तै नेयमरले ब्राजिलबाट अब फेरि खेल्ने सम्भावना कम रहेको जनाएका थिए । तर पेलेले उनलाई हामीलाई प्रेरित गरिरहनू भन्दै ब्राजिलबाट खेलिरहन सुझाएका छन् । निरन्तर अस्वस्थ रहँदै आएका ८२ वर्षे पेलेले इन्स्टाग्राममा ब्राजिलको राष्ट्रिय टोलीबाट निरन्तर खेल्न अपेक्षा राखेको जनाएका थिए । ब्राजिलका लागि खेल्दा जुन सम्मान हुन्छ त्यो गोल गर्दै पाएको सफलतामा नहुने पेलेले जनाएका थिए । देशको प्रतिनिधित्व गर्ने खुसीभन्दा ठूलो अरू केही छैन, पेलेले लेखेका छन्, म अहिले ८२ वर्षको भएँ, मैले यहाँसम्म पुग्न तिमीलाई कुनै हिसाबमा प्रेरित गरें होला, तिम्रो लेगेसी यहाँभन्दा अगाडि जानुपर्छ ।हामीलाई प्रेरित गर्नु, जति खेर तिमीले गोल गर्नेछौं, म खुसीले हावामा मुट्ठी उठाउनेछु, मैले यसअघिका खेल जति हेरें त्यसमा यस्तै गरेको छु, ब्राजिलबाट आफूले गोल गरेको कीर्तिमान बराबरी गरेकामा पेलेले नेयमरलाई बधाई पनि दिए । मैले बुझेअनुसार जति समय बढ्छ, त्यति नै लेगेसी बढ्दै जान्छ । मेरो कीर्तिमान ५० वर्ष रह्यो ।नेयमरले २०१० यता १ सय २४ खेलमा ब्राजिलबाट ७७ गोल गरेका हुन् । पेलेले ९२ खेलमै यो उपलब्धि हात पारेका थिए । पेलेले १९५८, १९६२ र १९७० मा गरी तीन विश्वकप जिते । नेयमरले अझै विश्वकप जित्न सकेका छैनन् । नेयमरले कतार विश्वकपमा २ गोल गर्नुका साथै १ गोलका लागि पास उपलब्ध गराएका थिए ।"
टोटल फुटबलका प्रवर्द्धक,"(काठमाडौं)  फुटबलको पावर हाउस मा गनिए पनि नेदरल्यान्ड्सले अझै विश्वकप जित्न सकेको छैन । त्यही नेदरल्यान्ड्स विश्वमा सबैभन्दा राम्रा र स्तरीय फुटबल खेलाडी उत्पादन गर्ने राष्ट्रमा गनिन्छ र डच फुटबलको सिद्धान्तबाट विश्व फुटबल नै प्रेरित हुँदै आएको छ । १९७० को दशकमा डच फुटबलले विश्वमा राज गरेको थियो । त्यही क्रममा आत्मसात् गरेको टोटल फुटबल को अवधारणाका एक प्रमुख खेलाडी योहान निसकेन्स काठमाडौंमा छन् । उनले डच फुटबलले बनाएको वर्ल्ड कोचेज सिद्धान्त आउँदो एक सातासम्म नेपाली प्रशिक्षक र युवा खेलाडीसँग साट्नेछन् । उनी बक्स टु बक्स खेल्ने पहिलो पुस्ताका खेलाडी पनि हुन् । निसकेन्स विश्वकप इतिहासमा नेदरल्यान्ड्सका सबैभन्दा सफल खेलाडी हुन् । संयोगले अहिले विश्वकप चलिरहेको छ दोहामा । नेदरल्यान्ड्सले १९७४ र १९७८ मा गरी दुई पटक विश्वकप फाइनल खेलेको थियो । भाग्य डच टोलीको पक्षमा थिएन । अन्यथा फिफा र पेलले बनाएको उत्कृष्ट खेलाडीको सूचीमा रहेकामध्ये एक निसकेन्सको घाँटीमा विश्वकपको मेडल हुन्थ्यो । नेदरल्यान्ड्सबाट ४९ खेल खेल्दै उनले १७ गोल गरेका छन्, जसमध्येको ५ गोल १९७४ को विश्वकपमा थियो । १९७४ को विश्वकप फाइनलमा निसकेन्सले डच टोलीबाट दोस्रो मिनेटमै गोल गरेका थिए । गोल हुनुअघि जर्मन टोलीले बल छुनसमेत पाएको थिएन । डच टोलीले २०२२ पास खेलेपछि पेनाल्टी पाएको थियो र त्यसमा निसकेन्सले गोल गरेका थिए । पेनाल्टी प्रहार गर्नुअघिको दुई पास निसकेन्सको खुट्टाबाट गएको थियो । पानेन्का को आधुनिक भर्सन जस्तो देखिने उनको पेनाल्टी प्रहार जर्मन गोलरक्षक उभिएको स्थानबाटै गएको थियो ।मलाई त्यो फाइनलका बारेमा केही याद छैन भन्दै उनले हाँसीमजाक सुरु गरे । त्यो पेनाल्टीलाई मिस किक भन्दै उनले अर्को ठट्यौली गरे । बुल्गेरियासँग समूह चरणमा उनले दुई गोल गर्दा एउटा गोल पेनाल्टीमा जसरी गरेका थिए, फाइनलमा पश्चिम जर्मनीविरुद्ध गरेको पेनाल्टी गोल त्यसको कार्बन कपी थियो । अर्थात् उनले गोलरक्षक उभिएको स्थानमा सिधा हानेर पेनाल्टीमा गोल गरेका थिए । विश्वकप फाइनलमा सबैभन्दा छिटो गोल गरेको कीर्तिमान अझै निसकेन्सको नाममा छ । उनले प्रतियोगितामा ५ गोल गरे । तर फाइनलमा पश्चिम जर्मनीसँग पराजित भएपछि उनको व्यक्तिगत सफलताले खासै अर्थ राखेन । डच फुटबलले प्रवर्द्धन गरेको टोटल फुटबल का दुई प्रमुख खेलाडी थिए, दुई योहान क्राएफ र निसकेन्स । उनीहरूले ७० को दशकको फुटबलमा वर्चस्व जमाउनुका साथै फुटबललाई आक्रामक शैली परिष्कृत गरेका थिए । टोटल फुटबलमा एउटा खेलाडीले गोलरक्षकबाहेक अन्य कुनै खेलाडीको पनि स्थान लिन सक्छ । सेन्ट्रल डिफेन्डरको नाममा बढी गोल गर्ने कीर्तिमान हुन सक्छ । निसकेन्स मध्यपंक्तिबाट खेल्ने भए पनि उनको पछाडि रहेका राइट ब्याक उनलाई उछिनेर अगाडि गएर गोल हानेको उदाहरण दिँदै थिए । उनी क्राएफलाई ७० दशकको सबैभन्दा ठूला स्टार मान्छन् जसले टोटल फुटबललाई अझ प्रस्फुटित गरेको थियो ।५६ वर्ष लगातारको अभ्यासले टोटल फुटबलको अवधारणालाई बलियो बनाएको निसकेन्सले सुनाए । यही मोडेलको फुटबलले आयाक्सले ७० को दशकको सुरुआतमा लगातार तीन वर्ष च्याम्पियन्स लिग फुटबल जितेको थियो । यो तीन वर्षको अन्तरालमा क्राएफ र निसकेन्सले क्लब र राष्ट्रबाट १० उपाधि जित्दै आयाक्सलाई विश्वको सबैभन्दा बलियो टोली बनाएका थिए । प्रशिक्षकको शैली वा अवधारणाभन्दा पनि टोलीमा कुन स्तरका खेलाडी छन् त्यहीअनुरूप खेल्नुपर्ने बताउँदै निसकेन्स भन्छन्, यदि १ जना राम्रो स्ट्राइकर र दुई तीव्र गतिका विङ्गर छन् भने ४३३ संरचनामा खेल्दा निकै राम्रो हुन्छ । क्राएफसँगै ३ वर्ष आयाक्स र ४ वर्ष बार्सिलोनामा गरी ७ वर्ष खेल्नुलाई निसकेन्स आफ्नो जीवनको ठूलो सम्मान मान्छन् । क्राएफ अभ्यासमा गरेको कुरालाई राम्रोसँग बुझेर खेल्थे । उनको खेल निकै स्तरीय थियो । उनले राम्रो खेल्दा अधिकांश समय टिमले राम्रो खेलेको थियो, हामीले जति खेल जित्यौं, धेरै पटक उनकै कारण जितेका थियौं, २०१६ मा क्यान्सर रोगका कारण निधन भएका क्राएफका बारेमा निसकेन्सले भने । क्राएफले यही टोटल फुटबललाई बार्सिलोना लग्दै ९० को दशकमा प्रशिक्षकका रूपमा क्याटलन टोलीलाई ड्रिम टिम मा उभ्याए । नेदरल्यान्ड्सको वर्तमान टोलीले निसकेन्स र क्राएफको लेगेसीलाई निरन्तरता दिएको छ र टोटल फुटबललाई अँगालिरहेको छ । लियोनल मेसी जस्ता सुपर स्टार अग्रपंक्तिका खेलाडी भए पनि यही भएर होला अर्जेन्टिनाले ५३२ को रक्षात्मक शैली अपनाएर खेल्दै डच टोलीको रणनीतिलाई बिथोलेको थियो । उनी १९९६ देखि १९९८ सम्म गुस हिडिन्कको र १९९८ देखि २००० सम्म फ्रान्क राइकार्डको सहायक प्रशिक्षकका रूपमा थिए । २००६ मा राइकार्डले बार्सिलोना सम्हालेपछि निसकेन्स पनि सँगै त्यतै लागे । यही समयमा मेसी बार्सिलोनाको टिममा भर्खर आएका थिए । राइकार्ड र निसकेन्सले मेसीलाई नियमित पहिलो रोजाइमा खेल्न दिए । मेसीले प्रशिक्षणमा जसरी बल ड्रिब्लिङ गर्दै गोल गर्थे त्यो राइकार्ड र निसकेन्सको प्रशिक्षण टोलीको कल्पना बाहिर थियो । त्यतिखेर मेसी १७ वर्षका मात्र थिए र निकै दुब्ला थिए । बार्सिलोनामा रोनाल्डिन्हो, इटो, जुली, इनिस्टा, जाभी, एडमिल्सन, डेको, जाम्ब्रोटा, सिल्भिन्हो जस्ता सबै ठूला नामका खेलाडी थिए, निसकेन्सले क्याटलनमा बिताएका दिन सम्झिए, मेसीलाई हामीले प्लेइङमा खेलाउने भयौं, तर प्रश्न आउन लाग्यो, किन उसलाई भनेर । हामीले भन्यौं उनीसँग पर्याप्त प्रतिभा छ । जब एउटा खेलाडीको स्तर हुन्छ तब उमेरको कुनै अर्थ रहँदैन । उनीसँग त्यतिखेरै अलिकति अनुभवबाहेक सबै थियो । लगातार दुई पटक विश्वकप आयोजना गर्ने राष्ट्रसँग फाइनल खेल्नुपरेका कारण नेदरल्यान्ड्स हार्न पुगेको तर्क उनीसँग छ । १९७८ को विश्वकप फाइनल हेर्न ७० हजारभन्दा धेरै दर्शक रंगशाला पुगेका थिए । नेदरल्यान्ड्सभन्दा भौगोलिक हिसाबमा अर्जेन्टिना धेरै टाढा र महँगो पनि भएका कारण हाम्रा देशबाट त्यहाँ २ सय जना जति मात्र समर्थक पुगेका थिए । घरेलु मैदानमा त्यत्रो दर्शकको समर्थन पाउनु अर्जेन्टिनाका लागि ठूलो बोनस थियो, उनले भने । १९७४ र १९७८ मा जस्तो भयो अहिलेको नेदरल्यान्ड्स टिमले त्यस्तै हार बेहोर्नुपरेको निसकेन्सको विश्लेषण छ । नेदरल्यान्ड्स समूह चरणको खेलमा अविजित थियो र अमेरिकालाई पन्छाउँदै क्वाटरफाइनल खेलेको थियो । तर दोहामा अर्जेन्टिनाको समर्थनमा नेदरल्यान्ड्सविरुद्धको खेलमा ४०४५ हजार दर्शक रंगशालामा थिए । नेदरल्यान्ड्स यसैमा माथ खाएको निसकेन्सको ठम्याइ छ । अर्जेन्टिना आफैंमा दाबेदार थियो । प्रतियोगिताअघि धेरैले ब्राजिल र अर्जेन्टिनालाई दाबेदारमा राखेका थिए । तर प्रतियोगिता सुरुआतदेखि नै आश्चर्यजनक नतिजा आइरहेको थियो । जर्मनी र बेल्जियम समूह चरणबाटै बाहिरिएका थिए । स्पेन पनि धेरै अगाडि बढ्न सकेन । अर्जेन्टिना परम्परागत शक्तिशाली राष्ट्र हो, निसकेन्सले भने, नेदरल्यान्ड्स हार्दा दुःख त लाग्छ नै, तर फुटबल भनेकै यही हो । तर २ गोलले पछाडि परेर पनि नेदरल्यान्ड्सले जसरी पुनरागमन गर्यो त्यो गर्व गर्न लायक थियो । २०१८ को विश्वकपमा छनोट हुन नसकेको नेदरल्यान्ड्स त्यसभन्दा अघि २०१४ मा सेमिफाइनलमा अर्जेन्टिनासँगै पेनाल्टी सुटआउटमै पराजित भएको थियो । डच टोलीलाई यस पटक पनि पेनाल्टी फोबिया लाग्यो । जबकि डच प्रशिक्षक लुइस भान गालले यस पटक अर्जेन्टिनालाई पेनाल्टी सुटआउटमा पराजित गर्ने दाबी गरेका थिए । खेल सुरु हुनुभन्दा अगाडि आएको उनको भनाइ माइन्ड गेम लाई मात्र देखियो । नेदरल्यान्ड्स फेरि एक पटक क्वाटरफाइनलबाटै बाहिरियो । नेदरल्यान्ड्सले कहिले विश्वकप जित्छ भन्ने प्रश्नको उत्तर ७१ वर्षे निसकेन्ससँग खासै थिएन । त्यही पनि उनले भारी मनका साथ भने, यही राष्ट्रले जित्छ भनेर कहिल्यै भन्न सकिन्न, तर डच टोलीलाई अलिकति भाग्य पनि चाहिएको छ । नेदरल्यान्ड्सले विश्वकप जित्दा सम्भवतः म जीवित हुने छैन ।"
निसकेन्स र वर्ल्ड कोचेज,"निसकेन्सको टोलीमा जोहान भान गेइज्न र बर्ट जुरमान पनि काठमाडौंमा छन् । जेइज्न नेदरल्यान्ड्स फुटबल संघ (केएनभीबी) को स्पेसिएलिस्ट इन्टरनेसनल सीएसआर पार्टनरसिपमा रहेका छन् भने जुरमान केएनभीबीको वर्ल्ड कोचेज का इन्स्ट्रक्टर हुन् । नेदरल्यान्ड्स फुटबलले भारतको पाँच स्थानमा यो कोर्स चलाइरहेको थियो । त्यही समयमा नेपालका लागि नेदरल्यान्ड्सका अवैतनिक वाणिज्यदूत दीपकराज सापकोटाको पहलमा यो कार्यक्रम काठमाडौं ल्याइएको हो ।२०१० मा सुरु भएको वर्ल्ड कोचेज कार्यक्रम ६५ राष्ट्रमा सञ्चालन गरिएको छ । यसैका लागि निसकेन्स केही समयअघि मात्र कोलम्बियाको बोगोटामा थिए । पछिल्लो महिना यो भारतमा केन्द्रित थियो । नेपालमा सोमबारबाट सुरु हुने यो प्रशिक्षण कार्यक्रममा ३० जना प्रशिक्षकले सहभागिता जनाउनेछन् । ५ दिने यो प्रशिक्षण अवलोकन गर्न नेपालका लागि नेदरल्यान्ड्सका राजदूत मार्टेन भान डेन बर्ग दिल्लीबाट काठमाडौं आउनेछन् । वर्ल्ड कोचेज बाट विश्वभरि १६ हजार प्रशिक्षकले प्रशिक्षण लिइसकेका छन्, त्यसमा झन्डै ३० प्रतिशत महिला छन् । महिला सहभागिताको यो तथ्यांक बढेर समान पुग्ने विश्वास डच फुटबल संघको रहेको छ । निसकेन्स २०१२ देखि वर्ल्ड कोचेज मा आबद्ध छन् । गोवाबाट हवाईमार्गमा मुम्बई हँॅदै काठमाडौं आउँदा निसकेन्सले आफ्नो राष्ट्रले विश्वकपमा अर्जेन्टिनाविरुद्ध क्वाटरफाइनल खेलेको खेल टेलिभिजनमा प्रत्यक्ष प्रसारण हेर्ने मौका गुमाएका थिए । यो फुटबल प्रशिक्षण कोर्स मात्र होइन, यसले सामाजिक सम्मान गर्ने शैली पनि विकास गर्नेछ, एउटा युवा खेलाडीलाई सामाजिक महत्त्वका विषय पनि बुझाउने हो भने त्यसले भोलिका दिनमा ठूलो प्रभाव पार्नेछ, निसकेन्सले उदाहरण दिँदै भने, सार्वजनिक स्थलमा प्लास्टिक फाल्ने गरेको देखिन्छ, धेरैले यस्तो गर्नु हुँदैन भनेर सिकाउँछन्, हाम्रो प्रशिक्षणले त्यो प्लास्टिक पनि उठाउनुपर्छ भन्ने सामाजिक महत्त्व बुझाउनेछ ।"
दक्षिण कोरियालाई उपाधि,"काठमाडौं (कास) दक्षिण कोरिया र यूएई यू१८ एसियाली रग्बी सेभेन्स च्याम्पियनसिपमा आइतबार च्याम्पियन बनेका छन् । पुरुष फाइनलमा दक्षिण कोरियाले दशरथ रंगशालमा यूएईलाई २११७ स्कोरले पराजित गर्यो । त्यसअघि आइतबारै भएको सेमिफाइनलमा दक्षिण कोरियाले मलेसियालाई १९७ तथा यूएईले भारतलाई ३६० ले हराउँदै उपाधि भिडन्त पक्का गरेका थिए ।एसिया रग्बीको आयोजना तथा नेपाल रग्बी संघको व्यवस्थापनमा भएको प्रतियोगितामा मलेसिया तेस्रो भयो । मलेसियाले भारतलाई ३६६ ले पाखा लगायो । पुरुषकै प्लेटतर्फ चाइनिज ताइपेईले थाइल्यान्डलाई १९० ले पन्छाउँदै पहिलो भयो । ताइपेईले नेपाललाई ३४७ तथा थाइल्यान्डले बंगलादेशलाई ५३० ले पराजित गर्दै प्लेटतर्फ फाइनल खेलेका हुन् । आठ राष्ट्र सहभागी प्रतियोगितामा नेपाल सातौं स्थानमा रह्यो । सातौं स्थानका लागि भएको खेलमा नेपालले बंगलादेशमाथि ६९० को सहज जित दर्ता गर्यो ।महिलाको उपाधि भिडन्तमा यूएईले भारतको चुनौती २६५ ले समाप्त पार्यो । मलेसिया थाइल्यान्डलाई १९७ ले हराउँदै तेस्रो भयो । महिलामा नेपालसहित ५ राष्ट्र सहभागी थिए ।विजेतालाई राष्ट्रिय खेलकुद परिषद्का सदस्य सचिव टंकलाल घिसिङ, एसिया रग्बीका अध्यक्ष काइस अल धलाइ, नेपाल रग्बी संघका कार्यवाहक अध्यक्ष दीपक देवकोटालगायतले पुरस्कृत गरे । नेपालमा पहिलो पटक रग्बीको अन्तर्राष्ट्रिय प्रतियोगिता भएको हो ।"
मन जयकर टेनिस आजदेखि,"काठमाडौं (कास) मन जयकर टेनिस एकेडेमीको आयोजनामा २० औं जयकर स्मृति एटीएफ यू१४ टेनिस प्रतियोगितामा नेपालसहित १४ राष्ट्रको सहभागिता रहने भएको छ । प्रतियोगिता सातदोबाटोस्थित टेनिस कम्प्लेक्समा सोमबारदेखि सुरु हुँदै छ । प्रतियोगिता २ सर्किटमा हुनेछ । पहिलो सर्किट सोमबारदेखि हुन लागेको हो । एकेडेमीको यो पहिलो जुनियर अन्तर्राष्ट्रिय प्रतियोगिता हो । एकेडेमीले विगतका १९ संस्करण जुनियर राष्ट्रिय प्रतियोगिता आयोजना गरेको थियो ।प्रतियोगितामा नेपाल, भारत, बंगलादेश, माल्दिभ्स, श्रीलंका, पाकिस्तान, क्यानडा, यमन, ओमन, अमेरिका, बेल्जियम, दक्षिण कोरिया, हङकङ र इरानको सहभागिता रहने प्रतियोगिता निर्देशक मालिका राणा बस्नेतले जनाइन् । दुवै सर्किटमा १४ राष्ट्रबाट ५० ब्वाइज र ४४ गर्ल्स खेलाडी सहभागी हुनेछन् ।"
