शीर्षक,विवरण
मतदाताको प्रतिनिधि बन्ने कि आफ्नै व्यापारिक घरानाको ?,"(काठमाडौं) नवनिर्वाचित संसद्मा प्रत्यक्षबाटै सात जना उद्योगीव्यवसायी निर्वाचित भएका छन् भने केही व्यापारी समानुपातिकबाट संसद् पुग्ने पर्खाइमा छन् । आर्थिक जोखिम मोलेर लगानी गर्ने, रोजगारी सिर्जना गर्ने र देशलाई राजस्व तिर्ने व्यवसायीहरू संसद्मा पुग्दा कानुनले अन्यथा मान्दैन । तर, यसअघि संसद् पुगेका उद्योगीव्यवसायीले आम मतदाताको होइन, निजी व्यवसायको स्वार्थका लागि काम गर्दा कानुनमा नकारात्मक असर परेका उदाहरण छन् । प्रतिनिधिसभा र प्रदेशसभा निर्वाचनमा दर्जनौं उद्योगीव्यवसायी प्रतिस्पर्धामा होमिएका थिए । प्रतिस्पर्धा गरेकामध्ये कांग्रेसका तर्फबाट नवलपरासीमा विनोद चौधरी, गोरखामा राजेन्द्र बजगाईं, मोरङमा सुनीलकुमार शर्मा, संखुवासभामा दीपक खड्का, मनाङमा टेकबहादुर गुरुङ निर्वाचित भएका छन् । जसपाबाट सिरहामा वीरेन्द्रप्रसाद महतो पनि विजयी भएका छन् । त्यस्तै, प्रभु समूहका संस्थापक देवीप्रकाश भट्टचन एमाले र वीरगन्जका व्यवसायी अनिल रुंगटा कांग्रेसको समानुपातिक सूचीमा छन् ।संसद् पुग्ने व्यापारीले अनुभव र विज्ञताअनुसार योगदान गर्नुभन्दा पनि स्वार्थको द्वन्द्व हुने गरी आफ्नो व्यवसायसँग मिल्दो मन्त्रालय वा समितिमा बस्ने, कानुन निर्माणमा हस्तक्षेप गर्ने र अनुगमनलाई प्रभावित गर्ने गरेका छन् । बैंक तथा वित्तीय संस्थासम्बन्धी ऐन (बाफिया) संशोधनका लागि ०७३ मा संसद् पुगेको थियो । तर, यो विधेयकमाथि नीतिगत निर्णय गर्ने अर्थसमितिमा सिभिल बैंकका अध्यक्ष इच्छाराज तामाङ, जनता बैंकका अध्यक्ष उदय नेपाली श्रेष्ठ, प्राइम कमर्सियल बैंकका अध्यक्ष उमेश श्रेष्ठ, माछापुच्छ्रे बैंकका अध्यक्ष वीरेन्द्रप्रसाद महतो थिए । समितिमा बसेपछि वित्तीय संस्थासँगको आबद्धता त्याग्नुको सट्टा उनीहरू आफ्नो व्यवसाय अनुकूल हुने गरी कानुन बनाउन लागिपरेका थिए । व्यापारिक स्वार्थअनुसार उनीहरूले थपेका वाक्यांशसहित पारित भएको विधेयक विरोधका बीच अझै सच्चिएको छैन । बाफिया विधेयकको दफावार छलफलमा बैंकका अध्यक्षसमेत रहेका सांसदहरू आफैं सहभागी थिए । तीमध्ये तामाङ अर्थ समितिअन्तर्गतको बाफिया अध्ययन उपसमितिका सदस्य थिए । त्यतिबेला अर्थसमितिमा लुघवित्तका सञ्चालक गोपाल दहित, इन्भेस्टमेन्टलगायतका केही वाणिज्य बैंकमा ठूलो परिमाणमा सेयर भएका उदयशमशेर राणा, सनराइज बैंकका ठूला संस्थापक सेयरधनी विमल केडिया र मेगा बैंकका सञ्चालक दुमन थापा पनि सांसद थिए । वित्तीय संस्थाका सञ्चालक र अध्यक्षको कार्यकालको सीमा हुने विधेयकको व्यवस्था हटाएर उनीहरूले संसद्बाटै अर्थ मन्त्रालय, राष्ट्र बैंकको नीतिमा नै हस्तक्षेप गरेका थिए । त्यस्तै बैंकको अध्यक्षको अगाडि कार्यकारी र सञ्चालकको अगाडि प्रबन्ध शब्द थपेका थिए । त्यसअघि (विगतमा) कार्यकारी अध्यक्ष र प्रबन्ध सञ्चालकको व्यवस्थाकै कारण उनीहरूले आफ्नो शक्ति दुरुपयोग गरी कर्जा लगानी गर्दा डेढ दर्जनभन्दा बढी बैंक तथा वित्तीय संस्था समस्यामा परेका थिए । यसरी समस्यामा परेका संस्था व्यवस्थापनका लागि राष्ट्र बैंकले हालसम्म पनि ठूलै कसरत गर्नॅपरिरहेको छ । सोही कारण राष्ट्र बैंकले कार्यकारी अध्यक्ष र प्रबन्ध सञ्चालकको व्यवस्था हटाएको थियो तर त्यतिबेला वित्तीय संस्थाका मालिक सांसदले बाफियाबाट यो नीति उल्ट्याइदिएका थिए । यसरी स्वार्थको द्वन्द्वले गरिएको व्यवस्था हटाउन राष्ट्र बैंकले बाफिया संशोधन गरेर स्वीकृतिका लागि पठाए पनि अझै पारित हुन सकेको छैन । कांग्रेसबाट दुई कार्यकाल समानुपातिक सांसद बनिसकेका उमेश श्रेष्ठ बैंक मात्र होइन, निजी शिक्षण संस्था र अस्पतालका लगानीकर्तासमेत हुन् । अघिल्लो कार्यकालमा उनी प्रतिनिधिसभाको शिक्षा तथा स्वास्थ्य समितिमा सदस्य थिए । ०७५ मा राष्ट्रिय चिकित्सा शिक्षा विधयेकमाथि समितिमा छलफल हुँदा त्यही समितिमा बसेर उनले आफ्नो व्यापारिक स्वार्थअनुसार नीति बनाउन खोजेको भनेर समितिका अरू सांसदहरूले असन्तुष्टि व्यक्त गरेका छन् । शेरबहादुर देउवा प्रधानमन्त्री बनेपछि उनी ०७८ साउनमा स्वास्थ्य राज्यमन्त्री नियुक्त भए । स्वार्थको द्वन्द्व रोक्न उनलाई अर्थ, शिक्षा र स्वार्थको मन्त्रालय र समितिमा भूमिका दिन नहुने आवाज त्यतिबेला पनि उठेको थियो । ७५ दिन स्वास्थ्य राज्यमन्त्री बनेका श्रेष्ठले सय बेडको अस्पताल नभएका नर्सिङ कलेजलाई पनि भर्ना दिने नीति बनाउन खोजेका थिए । त्यस्तै चिकित्सा शिक्षा ऐनले नर्सिङ पढाउन आफ्नै सय बेडको अस्पताल चाहिने, पीसीएल र स्नातक नर्सिङ एउटै शिक्षण संस्थाले अध्यापन गराउन नपाउने व्यवस्था गरेको छ । तर, यी दुवै व्यवस्था हटाउन श्रेष्ठले सिंहदरबारमै बसेर चिकित्सा शिक्षा आयोगलाई दबाब दिएको भनेर आलोचना भएको थियो । स्वास्थ्यमन्त्री आयोगको सहअध्यक्ष हुने प्रावधान छ । पछि उनलाई स्वास्थ्यबाट जिम्मेवारीमुक्त गरेर प्रधानमन्त्री तथा मन्त्रिपरिषद् कार्यालयको राज्यमन्त्रीमा सारिएको हो । त्यहाँ रहेर पनि संघीय शिक्षा विधेयकको मस्यौदा बनाउने चरण र शिक्षा तथा स्वास्थ्य समितिको छलफलमा प्रभाव पार्न उनी सक्रिय रहेको शिक्षा मन्त्रालयका कर्मचारी बताउँछन् । श्रेष्ठ एक उदाहरण भए पनि यसपालि संसद्मा भने पुगेनन् । पहिलो पटक प्रत्यक्षमा प्रतिस्पर्धा गरेका उनी चितवन२ मा राष्ट्रिय स्वतन्त्र पार्टीका रवि लामिछानेसँग पराजित भएका छन् । तर, बैंक, शिक्षा र स्वास्थ्य क्षेत्रमा उनले छाडेका नकारात्मक पदचिह्न भने जीवित नै छन् । यसपालि निर्वाचित भएका व्यापारी सांसदहरूलाई आम मतदाताको हितमा काम गर्ने वातावरण दिए पनि उनीहरूको निजी व्यापारिक स्वार्थ सिद्धिमा सक्रिय हुन दिन नहुने विज्ञहरूको धारणा छ । सांसदमा निर्वाचित भएका केही व्यापारीका केही व्यापारिक स्वार्थ अहिले विचाराधीन रहेकाले पनि उनीहरूलाई स्वार्थको द्वन्द्व बाट टाढा राखी संसद् मात्र होइन, उद्यम व्यवसायको पनि प्रतिष्ठा बचाउनुपर्ने उनीहरूको सुझाव छ । एमाले र कांग्रेसको समानुपातिक कोटाबाट दुई पटक सांसद बनिसकेका उद्योगी विनोद चौधरीले यस पटक प्रत्यक्ष निर्वाचन जितेका छन् । कांग्रेसबाट नवलपरासी पश्चिम१ मा उम्मेदवार रहेका उनले जनता प्रगतिशील पार्टीका अध्यक्ष हृदयेश त्रिपाठीलाई पराजित गरेका हुन् । चौधरी कांग्रेसको केन्द्रीय कार्यसमिति सदस्यसमेत छन् । उनको स्वामित्वको सीजी कम्युनिकेसन्स सञ्चालनको विषयमा अझै पनि विचाराधीन छ जबकि चौधरी समूहलाई लक्षित गरी सरकारले प्रचलित नीतिविपरीत निर्णय गर्दै आएको छ । ग्रामीण क्षेत्रमा दूरसञ्चार पहुँच पुर्याउन १ करोड १८ लाख ६५ हजार डलर अनुदानसहित सञ्चालनमा आएको एसटीएम टेलिकम सञ्चार प्रालिको स्वामित्व खरिद गरेर चौधरीले सीजी कम्युनिकेसन्सका रूपमा नाम परिवर्तन गरेका हुन् । दूरसञ्चार ऐन ०५३ को दफा २३ मा दूरसञ्चार अनुमतिपत्रका लागि दूरसञ्चार प्राधिकरणसमक्ष निवेदन दिनुपर्ने र त्यस्तो अधिकार प्राधिकरणलाई मात्र तोकिएको अवस्थामा सीजी टेली कम्युनिकेसन्सले छोटो बाटो प्रयोग गर्दै मन्त्रिपरिषद्बाट लाइसेन्स प्राप्तिको निर्णय गराएको थियो । ०६९ जेठ १ मा सरकारले राजपत्रमा मोबाइल सेवासहितको आधारभूत दूरसञ्चार सेवाका लागि तोकेका पूर्वाधार सर्त पूरा गरी लाइसेन्स लिन तत्कालीन एसटीएम सञ्चारसमेतलाई आवेदनको बाटो खुला गरिदिएको थियो । तर, भिस्याट सेवा मात्र उपलब्ध गराएको भन्दै एसटीएमले त्यो सर्त पूरा गर्नॅ नपर्ने जिकिर गरेको थियो । राजपत्रमै उल्लेखित सर्तअनुसार त्यतिबेला स्मार्ट टेलिकम र युनाइटेड टेलिकम (यूटीएल) ले आवेदन दिएर एकीकृत लाइसेन्स लिएका थिए ।पहिला सर्त पूरा नगरेको सीजी टेली कम्युनिकेसन्सले पछि मन्त्रिपरिषद्बाटै निर्णय गराएर लाइसेन्सको बाटो खोल्यो भने सरकारलाई बुझाउनुपर्ने बक्यौता रकममा समेत अर्को सुविधा खोज्यो । लाइसेन्सका लागि सरकारलाई सबै बक्यौता बुझाएको हुनुपर्नेमा सीजीले ०७४ माघमा बाँकी रहेको २८ करोड रुपैयाँ पाँच किस्तामा बुझाउन सक्ने गरी सहुलियत पनि लियो । मन्त्रिपरिषद्बाट लाइसेन्सको बाटो खुला गराउँदा सीजीले राजपत्रमा उल्लेखित पूर्वसर्तलाई लाइसेन्स पाएपछि पूरा गरे हुने निर्णयसमेत गराएको थियो । सरकारले सीजीको हकमा ४१ जिल्लाका प्रत्येक इलाकामा कम्तीमा एउटा बीटीएस सेवा सञ्चालन गर्नॅपर्ने सर्त तोकेको थियो । लाइसेन्स र बक्यौताको पनि बाटो खुला गरेपछि ०७५ चैतमा दूरसञ्चार प्राधिकरणले सीजीलाई लाइसेन्स दिने निर्णय भएको थियो तर त्यसपछि कानुनी जटिलता उत्पन्न भयो । मन्त्रिपरिषद्को निर्णयअनुसार ०६९ जेठको सर्त संशोधन भएनभएको र निर्णयअनुसारको विषय राजपत्रमा उल्लेख गर्नॅपर्नेनपर्ने विषयको कानुनी जटिलताले यो प्रक्रिया अघि बढेको छैन । म्यानपावर व्यवसायी टेकबहादुर गुरुङविरुद्ध त अख्तियार दुरुपयोग अनुन्धान आयोगमा ३१ करोडको मुद्दा चलिरहेको छ । मनाङमा कांग्रेसबाट प्रतिस्पर्धामा गुरुङले एमालेका पोल्देन छोपाङलाई पराजित गरेका हुन् । तत्कालीन प्रधानमन्त्री सुशील कोइरालाको नेतृत्वमा श्रम तथा रोजगार राज्यमन्त्री भएका उनले काठमाडौं फनपार्कको जग्गा भाडामा लगाउँदा भ्रष्टाचार गरेको अभियोग छ । अख्तियारले उनीसहित १६ जनाविरुद्ध ०७५ माघमा विशेष अदालतमा दायर गरेको मुद्दा अहिले पनि विचाराधीन छ । सरकारी सम्पत्ति हिनामिना गरेको अभियोग लागेका उनी पनि संसद् सदस्यमा चुनिएका छन् । विभिन्न बैंक तथा वित्तीय संस्थामा लगानी रहेका वीरेन्द्रप्रसाद महतो सिरहा४ मा जनता समाजवादी पार्टीबाट प्रतिनिधिसभा सदस्य चुनिएका छन् । जनमत पार्टीका वीरेन्द्रप्रसाद साहलाई पराजित गरेका उनको टेलिकम, मेडिकल, बैंक तथा वित्तीय क्षेत्रमा लगानी छ । ०७० मा समानुपातिक सांसद बनेका उनी अर्थसमितिमा बसेर बाफिया विधेयक प्रभावित गर्ने समूहमा सक्रिय थिए । धनुषा३ बाट निर्वाचित एमालेकी जुलीकुमारी महतो पनि व्यावसायिक क्षेत्रकी लगानीकर्ता हुन् । यूटीएलसहित विभिन्न क्षेत्रमा उनको लगानी छ । संसद् पुगेका अर्का व्यवसायी हुन् राजेन्द्र बजगाईं । कांग्रेसबाट प्रतिस्पर्धा गरेका उनले गोरखा१ मा एमालेका रामशरण बस्नेतलाई पराजित गरेका हुन् । अर्का व्यवसायी सुनीलकुमार शर्मा मोरङ३ मा कांग्रेसबाट निर्वाचित भएका छन् । मेडिकल व्यवसायी शर्माले एमालेका भानुभक्त ढकाललाई हराएका हुन् । व्यवसायी दीपक खड्का पनि मतदाताको मन जितेरै आगामी पाँच वर्षका लागि सांसद चुनिएका छन् । संखुवासभाका कांग्रेस उम्मेदवार खड्काले एमालेका राजेन्द्रप्रसाद गौतमलाई पराजित गरेका हुन् । उनको जलविद्युत्लगायत व्यावसायिक क्षेत्रमा लगानी छ ।व्यवसायी कृष्णकुमार श्रेष्ठ (किसान) बारा४ बाट प्रतिनिधिसभा सदस्यमा निर्वाचित भएका छन् । एकीकृत समाजवादीका तर्फबाट चुनावी मैदानमा उत्रिएका उनले बाराको सिमरामा होटल क्लासिक प्लाजा पनि चलाएका छन् । क्लासिक म्याट्रेस, ग्यास उद्योग, घरजग्गा व्यवसायलगायतमा पनि उनको लगानी छ । निर्माण व्यवसायीसमेत रहेका उनले एमालेका एकवाल मियाँलाई पराजित गरेका हुन् । ०७४ मा उनी कांग्रेसका रामचन्द्र पौडेललाई पराजित गर्दैर् तनहुँ१ बाट निर्वाचित भएका थिए ।विगतमा सांसद बनेका उद्योगीव्यवसायीबाट स्वार्थ बाझिने खालका काम प्रशस्तै भएकाले त्यसलाई नियन्त्रण गर्नुपर्ने पूर्वअर्थमन्त्री युवराज खतिवडा बताउँछन् । संसद्को मूल सभामा सांसदले कुरा मात्र उठाउने हो तर संसदीय समितिहरूमा स्वार्थ बाझिएको स्पष्ट रूपमा देखिएको हो, बैंक तथा वित्तीय संस्थासँग आबद्ध व्यवसायी अर्थसमितिमा, निर्माण व्यवसायमा आबद्धहरू विकास समिति, उद्योगव्यापारमा आबद्ध सांसद उद्योग वाणिज्य समितिमा बसेर स्वार्थ बाझिने गरी काम गरेको देखिएको छ, उनले भने, यस्तो प्रवृत्ति रोक्न संसदीय नियमावलीमा विशेष व्यवस्था गर्नुपर्छ ।स्वार्थ बाझिने विषयलाई नियन्त्रण गर्न संसदीय समिति गठन हुनुअघि नै संसदीय नियमावली निर्माण गर्नुपर्ने उनको सुझाव छ । पहिलो, संसदीय नियमावलीमा सुरुमा सम्बन्धित सांसद स्वयंलाई स्वार्थ बाझिने गरी नीति निर्माणमा संलग्न हुँदैन भनेर स्वघोषणा गर्न लगाउनुपर्छ, त्यो पालना नभएमा सम्बन्धित व्यक्तिलाई अनुशासनको कारबाही गर्नुपर्छ, उनले थपे, सांसद आबद्ध व्यावसायिक क्षेत्रसँग सम्बन्धित संसदीय समितिभन्दा फरक समितिमा मात्र ऊ बस्न पाउने व्यवस्था गर्नुपर्छ । उद्योगीव्यवसायीलाई सांसदमा आउनै हुन्न भन्न नमिल्ने भएकाले उनीहरू आफैंले स्वार्थ बाझिने काम गर्न नहुने उनको सुझाव छ । उद्योगीव्यवसायी नीति निर्माण तहमा पुगेपछि स्वार्थ नबाझिने गरी काम गर्छन् भन्नेमा शंका रहेको पूर्वसचिव एवं ट्रान्सपरेन्सी इन्टरनेसनलका पूर्वअध्यक्ष भरतबहादुर थापाको तर्क छ । स्वार्थ स्वाभाविक रूपमा बाझिन्छ, विगतमा त्यसो भएकै छ, अब पनि हुँदैन भनेर ग्यारेन्टी गर्न सकिँदैन, यसकारण उनीहरूलाई त्यहाँ पठाउनु नै हँॅदैनथ्यो, उनले भने, उद्योगीव्यवसायीलाई निर्वाचनमा सहभागी हुन दिएर राजनीतिक दल र निर्वाचन आयोगसँग राज्य नै चुकेको छ । अन्य राष्ट्रहरूमा सुशासनको स्थिति बलियो रहेकाले नीति निर्माण तहमा प्रवेश पाएका उद्योगीव्यवसायीहरूले पनि आफ्नो स्वार्थ बाझिने गरी काम पाउँदैनन् तर नेपालमा सुशासन कमजोर भएकाले गलत काम गर्न उनीहरूलाई कसैले रोक्न नसक्ने थापाले बताए । उनीहरू निर्वाचनमै आउन नसक्ने वातावरण बनाउनुपर्थ्यो, यो कुरा संसद्मा जाने र लाने दुवैले विचार गर्नुपर्थ्यो, उनले भने, नेपालका दलहरू राजनीतिक सिद्धान्तबाट भन्दा गणित र नाफा नोक्सानमा केन्द्रित हुन थालेपछि यस्तो विकृति बढ्दै गएको छ ।"
एमालेसँग सहकार्यको विकल्प खुला: माओवादी,"(काठमाडौं)कांग्रेससँग चुनावी गठबन्धन गर्दा अपेक्षाकृत नतिजा नआएको प्रारम्भिक समीक्षा गरिरहेको माओवादी केन्द्र सरकार गठनका लागि सबै विकल्पमा खुला रहने भएको छ । सरकार निर्माणका लागि एमालेसँग समेत सहकार्य हुन सक्ने माओवादी नेताहरूले बताएका छन् । शनिबारको समीक्षात्मक बैठकपछि माओवादी प्रवक्ता कृष्णबहादुर महराले भने, अहिलेको गठबन्धन छाड्ने निर्णय होइन तर अन्य विकल्पमा पनि हामी खुला छौं । मतगणना सकिनै लागेका बेला शनिबार माओवादीले पार्टी केन्द्रीय कार्यालयमा पदाधिकारीको बैठक गरेर चुनावी समीक्षा गरेको थियो । बैठकमा नेताहरूले गठबन्धनभित्र मत साटासाट नभएकोदेखि कांग्रेस नेताहरू नै आफ्ना उम्मेदवारलाई हराउन लागेकोसम्म बताएका थिए । सरकारमा कांग्रेससँगै हिँडे पनि आगामी दिनमा अहिलेको परिणामलाई ख्याल गरेर अगाडि बढ्नुपर्ने उनीहरूको धारणा थियो । अहिले प्रतिनिधिसभामा हामीले सोचेअनुरूप परिणाम आएन भन्ने निर्क्योलमा पुगेका छौं, प्रवक्ता महराले भने, थप समीक्षा समानुपातिकको नतिजा आएपछि हुन्छ ।बैठकमा अध्यक्ष पुष्पकमल दाहाल, वरिष्ठ उपाध्यक्ष नारायणकाजी श्रेष्ठ, उपाध्यक्ष महरा, महासचिव देवप्रसाद गुरुङ र उपमहासचिव पम्फा भुसालले चुनाव र आगामी रणनीतिबारे धारणा राखेका थिए । बैठकको सुरुवातमा दाहालले प्रतिनिधिसभामा सोचेजस्तो नतिजा नआएको तर प्रदेशसभामा सन्तोष गर्न सकिने परिणाम आएको उल्लेख गरेका थिए । चुनावको समीक्षा गरेर आगामी दिनमा सच्चिएर जानुपर्ने उनको धारणा थियो । महासचिव गुरुङले प्रतिनिधिसभामा अनपेक्षित परिणाम आएको बताएका थिए । उनले त्रिशंकु संसद् बनेको र त्यसले राजनीतिक स्थिरताको सम्भावनालाई कमजोर पारेको धारणा राखे । प्रतिनिधिसभाको परिणाम अपेक्षा गरेअनुसार आएन भन्ने स्वतः भइहाल्यो, प्रदेशमा ठिकै देखिन्छ भन्ने कुरा आएको छ, बैठकमा उठेका विषयबारे गुरुङले भने, कसैलाई पनि सहज बहुमत नदेखिएकाले अस्थिरता र अराजकताको खेल सुरु गरेको जस्तो देखिन्छ । चुनावमा कांग्रेसले संस्थागत रूपमा भन्दा पनि नेताहरूले व्यक्तिगत रूपमा असहयोग गरेको उनले सुनाएका थिए । माओवादी नेताहरूले गठबन्धनबाट उम्मेदवारी पाउँदा त्यो क्षेत्रमा टिकटको अपेक्षा गरेका कांग्रेसका नेताहरूले खुलेरै असहयोग गरेको उनको भनाइ थियो । उपमहासचिव भुसालले गठबन्धनमा रहेका दलहरूले सहयोग नगर्दा माओवादीलाई अपेक्षा गरेजस्तो परिणाम नआएको बताएकी थिइन् । बोल्न बाँकी पदाधिकारीले आइतबार धारणा राख्ने गरी बैठक सकिएको छ । माओवादीमा २१ जना पदाधिकारी छन् । प्रतिनिधिसभा निर्वाचनमा महासचिव देवप्रसाद गुरुङ, उपमहासचिवहरू पम्फा भुसाल, गिरिराजमणि पोखरेल, मातृका यादव र सचिव चक्रपाणि खनाल पराजित भएका छन् । प्रत्यक्षबाट माओवादीका १७ सांसद मात्रै निर्वाचित भएका छन् । सातवटै प्रदेशसभामा गरी माओवादीले ५३ सिट जितेको छ ।"
माइनस चिसोमा कीर्तिमानी साइकलयात्रा,"(लमजुङ)बेनी बजार, म्याग्दी । बुधबार राति ११ः२२ बजे । मुस्ताङ आउजाउको बाटैमा पर्ने यो बजारका अधिकांश बासिन्दा सुतिसकेका थिए । यहीँबाट चर्चित क्यानेडियन साइक्लिस्ट करी वालेसले यात्रा थाले । २० घण्टा ३० मिनेट लगातार साइकल चलाएर उनले २ सय १७२३ किलोमिटर पहाडी र उच्च हिमाली भूभाग छिचोले । बिहीबार बेलुकी ७ः५२ बजे लमजुङको बेंसीसहर आइपुग्दा उनी पसिनाले लुछुप्प भिजेका थिए । विश्व चर्चित साइकल दौड प्रतियोगिता याक अट्याकको १४ औं संस्करणमा भाग लिन आएका ३८ वर्षीय करी आफ्ना यसअघिका चार रेकर्ड तोडेर पाँचौं पटक च्याम्पियन बने । यो विजयपछि एक साता आराम गरेर उनले म्याग्दीको बेनीदेखि पदमार्गको उल्टो यात्रा थालेका थिए । चक्रीय अन्नपूर्ण पदमार्गको लमजुङ बेंसीसहरबाट सुरु हुने यात्रालाई सुल्टो मानिन्छ ।चक्रीय अन्नपूर्ण पदमार्गको उच्च हिमाली क्षेत्रमा आयोजित यस वर्षको याक अट्याक२०२२ मा ८ मुलुकका ११ जनासँगै ९ जना नेपाली साइकलयात्री पनि सहभागी थिए । ८ दिनको समयावधि दिइने २ सय २० किलोमिटरको उकालीओरालीलाई साइकलमा उनले १४ घण्टा ५४ मिनेट ३७ सेकेन्डमा पार गरेर विगतको आफ्नै कीर्तिमान तोडे । प्रतियोगिता सकिएपछि करीले थालेको साइकल यात्राको आफ्नै उद्देश्य थियो । उनको उल्टो यात्रा लाई माउन्टेन बाइकिङ वर्ल्डवाइड लिमिटेड र माउन्टेन बाइक (एमटीबी) नेपालले सहयोग गरेको थियो । यो यात्राअघि उनले नेपालमा साइकल यात्राको ट्रेन्डलाई व्यावसायिक तवरले विकास गर्न काठमाडौंस्थित नेपाल साइक्लिस्ट राइड टु रेस्क्यु (एनएसआरआर) संस्थालाई सहयोग गर्न डिजिटल प्लेटफर्म गो फन्ड मी मार्फत सहयोगको आह्वान गरेका थिए । ४ हजार क्यानेडियन डलर संकलन गर्ने लक्ष्य लिएकोमा लगभग पूरा भएको उनले बताए । एमटीबी नेपालका निर्देशकसमेत रहेका अजय पण्डित क्षेत्रीका अनुसार करीले च्यारिटीबाट संकलन गरेको रकमबाट नेपाली साइक्लिङ खेलाडी उत्पादन गर्ने संस्था नेपाल साइक्लिस्ट ट्रेनिङ सेन्टरलाई सहयोग मिल्नेछ । सडकबत्तीको उज्यालोमा सहयात्रीले तस्बिर खिचेपछि करीको साइकलयात्रा बेनीबाट भएको थियो । जोमसोममुक्तिनाथ हुँदै उकालोमा साइकल बोक्ने र गुडाउँदै थोराङ्ला भन्ज्याङ चढ्दा बिहान भइसकेको थियो । मनाङ र मुस्ताङको सीमावर्ती क्षेत्र दिउँसोको घाम लाग्ने समयबाहेक निकै चिसो छ । माइनस डिग्रीको तापक्रम छ । म हस्याङ्फस्याङ साइकल चलाउँछु, बोक्छु, धकेल्छु । मलाई पसिनाले भिजायो, करिले यात्राअनुभव बताए, मैले मेरो यसअघिका सबै रेकर्ड तोड्नु छ भनेर उकालोमा पनि दौडिएँ ।पूर्वबाट उदाउँदै गरेको घामको लालीसँगै थोराङ्ला पुगेपछि उनले लामो सास फेरे । त्यसपछिको ओरालो साइकलमा हुइँकिएका उनले बाटोमा को आए, को गए कसैलाई हेरेनन् । माथिल्लो मनाङ, मनाङ सदरमुकाम चामे, धारापानी भएर लमजुङमनाङ सीमाक्षेत्रको तालगाउँमा आएपछि उनलाई गाह्रो भयो । बेंसीसहर आइपुग्दा झमक्क अँध्यारो भइसकेको थियो । याक अट्याक मा ८ दिन लगाएको यात्रालाई उनले यसअघिका आफ्नो ३ वटा कीर्तिमान तोड्दै लगातार साइकल चलाएर नयाँ बनाए । मलाई मेरो गन्तव्यमा सकेसम्म छिटो पुग्नु थियो । यसअघिको मेरो कीर्तिमानलाई भंग गर्नु थियो । मैले मेरो यात्राबाहेक अरु कहींकतै केही देखिनँ । बेंसीसहरमा आएर साइकल पल्टाएर लामो सास फेरें । एकछिन आँखा चिम्लिएपछि हेरें । त्यसपछि होटल आएँ, उनले भने । उनले आफ्नो फेसबुकमा हिमालयको मुटु १७ हजार ८ सय फिट भएर २ सय १७ किलोमिटर पार गरेको यो दिन आफ्नो लागि जीवनभर सम्झना रहने छ भनी लेखेका छन् ।यात्राको सुरुवातमा मुक्तिनाथसम्म उनलाई साथीहरू राजन भण्डारी र अजय कार्कीले साथ दिएका थिए । थोराङ्लासम्मको उकालो र त्यहाँबाट बेंसीसहरसम्मको यात्रामा एक्लै थिएँ उनले भने, मेरो शक्ति ताल (लमजुङ र मनाङको सीमाना) सम्म राम्रै थियो । त्यसपछि घट्दै गयो । बेंसीसहरसम्म आइपुग्दा मलाइ निकै गाह्रो भइसकेको थियो । तालदेखि बेंसीसहरसम्मको ३५ किलोमिटर दूरी पार गर्न निकै सकस भएको अनुभव उनले सुनाए । २००८ देखि साइकल रेसहरूमा भाग लिन थालेका करी वालेस यो क्षेत्रमा विश्वप्रसिद्ध छन् । साइक्लिङ प्रतियोगिताहरूमा थुप्रै रेकर्ड राखेका करीले चक्रीय अन्नपूर्ण पदमार्गमा हुने साइकल प्रतियोगितामा भने २०१७ देखि भाग लिन थालेका हुन् । पहिलो यात्रामा बेंसीसहरबाट म्याग्दीसम्मको दूरीलाई उनले २३ घण्टा ५७ मिनेटमा पार गरेका थिए । यही दुरी सन् २०१८ मा २१ घण्टा २७ सेकेन्डमा छिचोले भने २०१९ मा २० घण्टा ३३ मिनेटमा पार गरे । यस पटकको उल्टो यात्रा मा भने उनले यी तीन कीर्तिमान तोडेका छन् । साइक्लिङको अन्तर्राष्ट्रिय प्रतियोगिता वर्ल्ड सोलो ट्वन्टी फोर आवर माउन्टेन बाइक मा सन् २०१७ यता चार पटक च्याम्पियन बनेका कोरीले पछिल्लो यात्राको दूरी जीपीएस प्रयोग गरेर नापेका छन् । दुईपटक क्यानेडियन म्याराथन च्याम्पियन बनिसकेका उनले २०१७ मा इटाली र सन् २०१८ मा स्कटल्यान्डमा आयोजित विश्व च्याम्पियनसिपमा २० देशका ३ सय ५० भन्दा बढी सहभागीलाई उछिन्दै उपाधि जितेका थिए । अमेरिका, ग्वाटेमाला, मंगोलिया, श्रीलंका, अस्ट्रेलिया, युरोप, अफ्रिकालगायत ४० देशमा साइकल दौडाइसकेका उनले नेपालका खुम्बु, सोलखुम्बु, मनास्लु, चितवन, लुम्बिनी, कालिञ्चोकलगायत क्षेत्रमा साइकल कुदाइसकेका छन् । सन् २०१४ मा याक अट्याक प्रतियोगितामा भाग लिँदा उनले नमिठो अनुभव बटुलेका थिए । त्यतिबेला उनी एक सातासम्म पखाला चलेर बिरामी परेका थिए । त्यसबेला आफूलाई प्रदूषणका कारण त्यस्तो भएको उनको ठम्याइ छ । त्यसैले उनी यात्रामा प्रदूषण घटाउन साइकल चलाउनुपर्छ भन्ने सन्देश दिन्छन् । उनी भन्छन्, सबैले साइकल चलाउनुपर्छ ताकि प्रदूषण घटाउन मद्दत मिलोस् ।"
जलवायु क्षतिपूर्ति कोष नेपाललाई के लाभ ?,"कोपमा सहभागी वन तथा भूसंरक्षण विभागका महानिर्देशक देवेशमणि त्रिपाठी शक्ति मुलुकहरूको दाउपेचबीच अन्तिम क्षणमा नेगोसिएसन सुरु हुनुभन्दा पहिले अत्यन्त नाटकीय ढंगले क्षति र नोक्सानीको एजेन्डा कोपको कार्यसूचीमा पर्न सफल भएको बताउँछन् । यी सम्पूर्ण उपलब्धिका बावजुद क्षति र नोक्सानी कोष अहिले तत्काल सक्रिय हुने अवस्था छैन, केही दिनअघि उनले आफ्नो लेखमा लेखेका थिए, यसको सन्दर्भमा अति जोखिम राष्ट्रहरूको मपदण्ड के हुने ? कोषको सञ्चालनको स्वरूप के हुने ? कोषमा रकम दाखिला गर्ने प्रक्रिया र सिद्धान्त के हुनेजस्ता जटिल प्रश्नहरूको उत्तर कोप२७ ले दिन सकेको छैन । उनका अनुसार क्षति र नोक्सानीसँग जोडिएर आएको क्षतिपूर्ति भन्ने शब्दसँग सुरुमा विकासशील राष्ट्रहरूले आपत्ति जनाएका थिए । युरोपियन युनियन (ईयू) र अमेरिकाले प्रस्तावनामा सबै उत्सर्जनकर्ताले भुक्तानी दिनुपर्ने आवाज उठाए, जसले गर्दा चीनलगायत अन्य विकासशील राष्ट्र दबाबमा परे र कोष स्थापना गर्ने सहमति भयो ।प्रधानमन्त्री अध्यक्षताको जलवायु परिवर्तन तथा वातावरण परिषद्का विज्ञ सदस्यसमेत रहेका विमलराज रेग्मी क्षति र नोक्सानीका लागि छुट्टै वित्तको व्यवस्था गर्ने निर्णयले नेपालजस्तो जोखिममा रहेको धेरै नोक्सानी व्यहोर्ने मुलुकलाई राहत मिलेको बताउँछन् । अब क्षति र नोक्सानीको समस्या समाधानका लागि राष्ट्रिय ढाँचाअनुरूप कार्ययोजना बनाउने, विपद् व्यवस्थापन प्राधिकरणलाई फोकल एजेन्सी तोकेर संस्थागत संरचना र क्षमता विकास गर्नु आवश्यक छ, उनले भने, जलवायुजन्य आर्थिक र गैरआर्थिक क्षति र नोक्सानीको राष्ट्रिय तथ्यांक तयार गरी हरेक वर्ष अध्यावधिक गर्नुपर्छ ।क्षति र नोक्सानी कोषको विषय कोप२७ का मूल उपलब्धि देखिए पनि जलवायु परिवर्तनको मुख्य कारक हरितगृह ग्यास कटौतीमा खासै प्रगति हुन भने सकेन । विश्वको औसत तापक्रम वृद्धि १५ डिग्रीमुनि राख्ने प्रतिबद्धता कोप२७ मा कमजोर बनेको छ, प्रधानमन्त्रीका सल्लाहकार कार्की भन्छन्, कोइला तथा पेट्रोलियम पदार्थको प्रयोग फेज आउट गर्न पेट्रोलियम उत्पादक तथा अरू केही राष्ट्रहरूसहमत भएनन् ।जलवायु परिवर्तनविज्ञ रेग्मी पनि विश्व तापमान वृद्धि १५ डिग्री सेल्सियसमा सीमित गर्न विश्वका धनी र विकसित राष्ट्रलाई आफ्नो महत्त्वाकांक्षी राष्ट्रिय निर्धारित योगदानहरू (एनडीसी) र दीर्घकालीन न्यून उत्सर्जन विकास रणनीति परिमार्जन गर्ने विषयमा प्रगति हुन नसकेको टिप्पणी गर्छन् । कोप२७ को निर्णयमा तापक्रम वृद्धि १५ डिग्री सेल्सियसमा सीमित गर्न सन् २०३० सम्ममा सन् २०१९ को हरितगृह ग्यासको तहलाई ४३ प्रतिशतले कटौती गर्नुपर्ने उल्लेख छ, रेग्मीले थपे, तर, कम कार्बनमुखी ऊर्जामा जोड दिने भनिएकाले यो निकै चिन्ताको बिषय हो । विज्ञ रेग्मी कोप२७ ले जलवायु अनुकूलनमा भने थप प्रतिबद्धता र कार्यान्वयनमा जोड दिएको बताउँछन् । जलवायु अनुकूलनको विश्वव्यापी लक्ष्य (ग्लोबल गोल अन एडप्टेसन) र अनुकूलनका लागि दोब्बर घोषणा गरिएको वित्तको प्रवाह सार्वजनिक माध्यमद्वारा अनुदानस्वरूप प्रदान गर्ने भनिएको छ, उनले भने । मन्त्रालयले जलवायु परिवर्तनका मुद्दाहरू सम्बोधन गर्न ठूलो बाह्य स्रोत आवश्यक पर्ने आकलनसहित प्रतिवेदन तयार गरिसकेको छ । जलवायु परिवर्तन वित्तमा पहुँच, व्यवस्थापन र वित्तको प्रभावकारिताका लागि सबल र सुदृढ संस्थागत संरचनामा क्षमता बढाउनु आवश्यक छ, उनले भने ।विज्ञ ढकाल भने जलवायु परिवर्तनले पर्वतीय र हिमाली क्षेत्रमा पारेको असरसम्बन्धी मुद्दालाई स्थापित गर्न कूटनैतिक र प्राविधिक स्तरमा आवाज बुलन्द बनाउनुपर्ने बताउँछन् । उनले भने, समग्रमा, साइडलाइनमा हुने छलफलको सट्टा औपचारिक वार्ताहरूमै हाम्रो उपस्थिति बढाउन जरुरी छ ।नेपालले कोप२७ का दौरान पर्वतीय मुलुकसँग सहकार्य गरी हिमाल र योसँगै जोडिएका क्षेत्रको पृथक् पहिचान, संकटासन्न तथा जोखिम र अनुकूलन वृद्धिका उपायबारे साइडलाइन बैठकमा बहस गरे पनि कोप२७ को औपचारिक एजेन्डामा समावेश गराउन सकेन । अर्को वर्ष संयुक्त अरब इमिरेट्स (यूएई) को दुबईमा हुने कोप२८ मा भने हिमवत्खण्ड (क्रायोस्फेयर) को विषयलाई औपचारिक मुद्दा बनाउन अहिलेदेखि नै पहल गरिएको कार्की बताउँछन् ।महानिर्देशक त्रिपाठी पनि जलवायु सम्मेलनमा नेपालको उपस्थिति उच्चस्तरीय बैठक र वार्तामा केन्द्रित बन्न नसकेको अनुभव सुनाउँछन् । विशेष गरेर वार्ता र उच्चस्तरीय बैठकका लागि नेपालले जलवायु क्याडर नै तयार गर्नुपर्ने देखिन्छ, उनको सुझाव छ, आगामी कोपका लागि हामीले तयारी गर्दा उच्चस्तरीय बैठकका लागि उच्चस्तरीय अधिकारी, नेगोसिएसन र साइड इभेन्टका लागि छुट्टाछुट्टै जनशक्ति तयार गर्नु आवश्यक छ ।रेग्मी अघिल्ला कोपमा भन्दा नेपालको उपस्थिति र प्रस्तुतिले नयाँ उचाइ लिइरहेको बताउँछन् । नेपालले नो मोर मेल्टिङ, नो मोर लसेस् भन्ने नारासहित युवा, महिला, आदिवासी र गैरसरकारी संस्थाहरूले नेपालले भोगेको समस्या र धनी राष्ट्रहरूको जवाफदेहीलाई जोडदार रूपमा कोपका दौरान उठाएको उनको भनाइ छ । जलवायु विपद्का जानकार मधुकर पाध्याले उत्सर्जन घटाउने विषयमा प्रगति हुन नसक्नु दुःखद् रहेको प्रतिक्रिया दिए । क्षति र नोक्सानीका लागि कोषको स्थापनालाई सकारात्मक उपलब्धि मान्न सकिन्छ, तर के पनि बुझ्नुपर्छ भने यसबाट पाइने सहयोग न त तुरुन्त पाइन्छ न सजिलै र पर्याप्त, उनले भने, फलतः तापक्रम वृद्धि र यसका प्रभाव घट्ने भएन ।"
फर्केला कोइराला 'विरासत' ?,"(मोरङ)कांग्रेसमा कोइराला परिवारका तीन उम्मेदवारमध्ये दुई जना यस पटक प्रतिनिधिसभा सदस्यमा निर्वाचित भएका छन् । पूर्वी नवलपरासी१ बाट बीपीपुत्र शशांक कोइराला र मोरङ६ मा उनका दाइ शेखर कोइराला निर्वाचित भएका हुन् ।शशांकले एमालेका कृष्णप्रसाद पौडेललाई र शेखरले एमालेकै लालबाबु पण्डितलाई पराजित गरे भने मोरङ२ मा गिरिजापुत्री सुजाता कोइराला एमालेका ऋषिकेश पोखरेलसँग पराजित भइन् । मोरङमा जितेर शेखरले कोइराला परिवारको साख जोगाएका छन् ।मातृकाप्रसाद, बीपी र गिरिजाप्रसाद दाजुभाइले प्रधानमन्त्री भएर देशको नेतृत्व गरिसकेका छन् तर त्यसपछिका पुस्ता पार्टी र देशको नेतृत्वमा पुग्न सकेको छैन । शशांक पार्टीको पूर्वमहामन्त्रीभन्दा माथि उक्लिन सकेका छैनन् । शेखरले १४ औं महाधिवेशनमा सभापतिमा पराजित भएर पनि पार्टीमा हैसियत बढाएका छन् । प्रतिनिधिसभा सदस्यमा निर्वाचित भएपछि शेखर र शशांकले प्रधानमन्त्री बनेर देशको नेतृत्व लिन प्रयास थालेका छन् । शेखरले प्रधानमन्त्री भएर कोइराला परिवार र विराटनगरको राजनीतिक विरासत फर्काउलान् ? बहसको विषय बनेको छ ।अघिल्लो प्रतिनिधिसभा निर्वाचनमा लालबाबु पण्डितलाई मत दिएका एमाले कार्यकर्ता तथा समर्थकले पनि यस पटक समग्र पूर्वको प्रतिनिधित्व गर्ने नेताका रूपमा शेखर कोइरालालाई रोजेका छन् । गिरिजाप्रसाद कोइराला बाँचुन्जेल विराटनगर देशकै राजनीतिक राजधानीका रुपमा चिनिएको थियो ।महेन्द्र मोरङ क्याम्पसका अवकाशप्राप्त प्राध्यापक वेदराज आचार्यले भने, यस पटकको निर्वाचनमा मतदाताले विराटनगरका साथै समग्र पूर्वको नेताका रूपमा शेखरलाई मतदान गरेका छन् । उनले सत्ता गठबन्धनमा पुस्तान्तरणका लागि शेखर अगाडि रहेको विश्वास व्यक्त गरे । आचार्यकै मतमा राजनीतिक विश्लेषक प्राध्यापक भेषप्रसाद धमला पनि सहमत छन् । उनले मोरङ६ मा सत्ता गठबन्धन दलका वडाध्यक्षहरूले स्थानीय तहमा प्राप्त गरेको मतभन्दा बढी मत शेखरले पाएको बताए । अब शेखरले देशको नेतृत्व गर्नुपर्छ, धमलाले भने, यस क्षेत्रका मतदाताले त्यसकै लागि उहाँलाई पार्टी राजनीतिभन्दा माथि उठेर मत दिएका हुन् ।बीपी कोइराला स्वास्थ्य विज्ञान प्रतिष्ठानको प्रशासनिक नेतृत्व दुई कार्यकाल सम्हालेका र पार्टीको १४ औं अधिवेशनबाट सभापतिमा पराजित भएर पनि ४० प्रतिशतको नेतृत्व सम्हालेका शेखरमा प्रशासनिक र राजनीतिक नेतृत्व सम्हाल्ने क्षमता रहेकाले देशलाई सही दिशामा लग्ने उनको विश्वास छ । देशमा मौलाएको भ्रष्टाचार, दण्डहीनताले दलप्रति वितृष्णा बढेको छ, धमलाले भने, लोकतन्त्र नै धरापमा रहेको अवस्थामा सुशासन, भ्रष्टाचार र दण्डहीनता अन्त्य गरेर देशलाई सही दिशा प्रदान गर्न शेखर उचित पात्र हो । शशांकले औपचारिक रूपमै प्रधानमन्त्री बन्ने घोषणा गरिसकेका छन् भने शेखर पार्टीको संसदीय दलको नेता छानिएर प्रधानमन्त्री बन्ने अंकगणितीय जोड घटाउमा लागेका छन् । विराटनगरको राजनीतिक राजधानीको साख फर्काउन प्रधानमन्त्री बन्नैपर्छ भन्ने होइन तर बन्दिनँ भन्ने पनि होइन, कोइराला निवासमा बिहीबार आयोजित पत्रकार सम्मेलनमा शेखरले भने, सरकारको नेतृत्व पुस्तान्तरण गर्न नम्बर गेम आवश्यक रहेकाले साथीहरूसँग छलफल गरिरहेको छु ।कांग्रेसमा सरकारको नेतृत्व परिवर्तनको मुद्दा जोडतोडका साथ उठिरहेको छ । त्यसका लागि महामन्त्री गगन थापाले पनि प्रधानमन्त्री बन्न तयार रहेको घोषणा गरी त्यसको तयारीमा जुटेका छन् । कांग्रेसका अर्का महामन्त्री विश्वप्रकाश शर्मा, गुल्मीबाट प्रतिनिधिसभा सदस्यमा निर्वाचित चन्द्र भण्डारीलगायतका युवा नेताले देशको नेतृत्व पुस्तान्तरणका लागि जोड दिँदै आएका छन् । कांग्रेसका पूर्वमहामन्त्री प्रकाशमान सिंहले पनि प्रधानमन्त्री बन्ने औपचारिक घोषणा गरिसकेका छन् । पार्टीभित्र सरकारको नेतृत्व फेरिनुपर्ने पक्षमा मत बलियो बन्दै गएको छ ।सत्ता गठबन्धनमा सरकारको नेतृत्वका लागि कांग्रेस सभापति शेरबहादुर देउवा, वरिष्ठ नेता रामचन्द्र पौडेल, माओवादी अध्यक्ष पुष्पकमल दाहाल, एकीकृत समाजवादीका अध्यक्ष माधवकुमार नेपाल आकांक्षी छन् । उनीहरूको पुस्तान्तरण हुँदा सत्ता गठबन्धन दलमध्ये सबैभन्दा ठूलो कांग्रेसका प्रतिपक्षी नेता शेखरकै नाम अगाडि रहेको कांग्रेस नेताहरूको भनाइ छ । उनीहरूको भनाइमा शेखर पनि सहमत छन् । पार्टी सभापतिमा पराजित भएपछि शेखरले तत्कालै अब देशको नेतृत्व फेर्नका लागि प्रधानमन्त्रीको तयारीमा जुटेको सञ्चारकर्मीलाई प्रतिक्रिया दिएका थिए ।आफूले पार्टी सभापति देउवा, वरिष्ठ नेता पौडेल, महामन्त्रीद्वय गगन थापा र विश्वप्रकाश शर्मा, नेता प्रकाशमान सिंहलगायत परिवर्तनका पक्षधर साथीहरूसँग सरकारको नेतृत्वका विषयमा छलफल सुरु गरेको शेखरले बताए । कसैले प्रधानमन्त्री बन्ने चाहना राखेर मात्रै हुँदैन, त्यसका लागि नम्बरको गेम हुन्छ भन्ने कुरा बुझ्नु जरुरी छ, उनले भने, संसदीय दलको नेतामा जसले नम्बर पुर्याउँछ, उसैले सरकारको नेतृत्व गर्छ । त्यसका लागि साथीहरूसँग कुरा गरिरहेको छु ।पार्टी उपसभापति पूर्णबहादुर खड्काले भने सभापति शेरबहादुर देउवाले प्रधानमन्त्री बन्ने इच्छा व्यक्त गरिसकेकाले विकल्प खोज्न नमिल्ने सार्वजनिक अभिव्यक्ति दिएका छन् । कांग्रेसका अहिले निर्वाचित भएर आएका प्रतिनिधिसभा सदस्यमा सभापति देउवाकै पकड रहेको शेखर पनि स्विकार्छन् । सुशासनबिना अब देश चल्न सक्दैन, त्यसैले देशमा सुशासन दिनु अत्यावश्यक छ, जुन अहिलेका नेतृत्वले दिन नसकेको प्रभाव चुनावमा पनि देखियो, उनले भने, अहिलेका नेतृत्वले भ्रष्टाचार न्यूनीकरण गर्न नसकेकै कारण त्यही मुद्दा लिएर केही उम्मेदवारले जित्नुका साथै राजनीतिक दलको समेत उदय भएको छ । भ्रष्टाचार न्यूनीकरण गर्न सकेनौं भने देश आर्थिक रूपमा धराशायी भएर जाने शेखरको भनाइ छ ।"
४७ उम्मेदवारको जमानत जफत,"नुवाकोट (कास) प्रतिनिधि तथा प्रदेशसभा सदस्य निर्वाचनमा सहभागी १२ वटा दलका उम्मेदवार तथा ११ स्वतन्त्र उम्मेदवारले जमानत जोगाउन सकेनन् । नुवाकोट निर्वाचन क्षेत्र नं १ मा प्रतिनिधिसभा सदस्यमा १४ दलका र ३ स्वतन्त्र उम्मेदवार निर्वाचनमा सहभागी भएकोमा नेपाली कांग्रेस, माओवादी केन्द्र, एमाले र राष्ट्रिय स्वतन्त्र पार्टीबाहेक अरु दल र स्वतन्त्रले आफ्नो धरौटी जोगाउन नसकेका हुन् ।जमानत जफत हुनेमा राप्रपा, नेकपा माले, नेपाल मजदुर किसान पार्टी, मंगोल नेसनल अर्गनाइजेसन, संघीय लोकतान्त्रिक मंच, हाम्रो नेपाली पार्टी, राप्रपा नेपाल, जनसमाजवादी पार्टी नेपाल, लोकतान्त्रिक समाजवादी पार्टी नेपाल, जनता समाजवादी पार्टी नेपाल, नेपाली कांग्रेस बीपी, र ३ स्वतन्त्र छन् । त्यसैगरी निर्वाचन क्षेत्र नं २ मा प्रतिनिधिसभा सदस्यमा निर्वाचनमा ११ उम्मेदवार सहभागी भएकामा राप्रपा, नेमकिपा, मंगोल नेसनल अर्गनाइजेसन, लोकतान्त्रिक समाजवादी पार्टी नेपाल, जनसमाजवादी पार्टी नेपालका र ३ स्वतन्त्र गरी ८ जनाको जमानत जफत भएको छ । त्यसैगरी प्रदेशसभातर्फ निर्वाचन क्षेत्र नं १ प्रदेशसभा (१) मा ७ जना उम्मेदवार भाग लिएका थिए । त्यसमा राप्रपा, नेमकिपा, नेकपा एकीकृत समाजवादी, जनता समाजवादी पार्टी नेपाल र मंगोल नेसनल अर्गनाइजेसनका गरी ५ जना उम्मेदवारको जमानत जफत भएको छ । निर्वाचन क्षेत्र नं १ प्रदेशसभा (२) मा ९ जना उम्मेदवार भाग लिएका थिए । यहाँ राप्रपाका विमल थापाले भने आफ्नो जमानत जोगाउन सफल भएका छन् ।हाम्रो नेपाली पार्टी, मंगोल नेसनल अर्गनाइजेसन, जनता समाजवादी पार्टी नेपाल, राप्रपा नेपाल, नेस्लिसट पिपल्स पार्टी गरी ६ जनाले धरौटी जोगाउन नसकेर जफत भएको छ । नुवाकोट निर्वाचन क्षेत्र नं २ प्रदेशसभा (१) मा १३ जना उम्मेदवार भाग लिएका थिए । राप्रपा, नेमकिपा, मंगोल नेसनल अर्गनाइजेसन, नेपाली कांग्रेस बीपी, आमूल परिवर्तन मसिहा पार्टी नेपाल, लोकतान्त्रिक समाजवादी पार्टी नेपाल, नेकपा एकीकृत समाजवादी र स्वतन्त्र ३ जना उम्मेदवार गरी १० जनाको जनमानत जफत भएको छ । त्यसैगरी निर्वाचन क्षेत्र नं २ प्रदेश सदस्य (२) मा ६ जना उम्मेदवार भाग लिएका थिए । राप्रपा, मंगोल नेसनल अर्गनाइजेसन, हाम्रो नेपाली पार्टी, एक जना स्वतन्त्रसहित ४ जनाले आफ्नो धरौटी जागाउन नसकेर जमानत जफत भएको छ ।"
सुकुल: अब भोज र रेस्टुराँमा मात्रै !,"(काभ्रे)फुलेको कपाल, चाउरिएका गाला, कलेंटी परेको ओठ । बनेपा८ जापाली टोलकी ७८ वर्षीय याममाया साल्मीलाई सीपले तन्दुरुस्त बनाएको छ । हस्तकलामा उनको लगाव तन्नेरीमा भन्दा कम छैन । पराल र खोस्टाको सुकुल, चकटी, मुढा, बाबियोको ढकी, धुप बाट्ने, कपासको बत्ती कातेर दिन कटाउँछिन् । जीउले साथ दिएसम्म हात खाली राख्न हुन्न भन्ने बुझेकी साल्मी केही न केही बनाइरहन्छिन् । दुई दिनयता मकैको खोस्टाको चकटी बुनिरहेकी उनले भनिन्, पैसा कमाउनभन्दा पनि दिन कटाउन हात चलाइराखेकी हुँ । ढल्कँदो उमेरमा बढ्दो चिसोले उनलाई बेलाबेला सताइराख्छ । भनिन्, ऊबेला जस्तो काम गर्नै सकिन्न, पहिले त एकै दिनमा एउटा चकटी बुनिसक्थें, अहिले दुईतीन दिन लाग्छ ।याममायासँग सुकुल, चकटी, मुढा, बाबियोको ढकी बुन्ने सीपको ६ दशक लामो अनुभव छ । सुरुमा घरेलु उपयोगका लागि मात्र बनाउँथिन् । दुई दशकयता भने बेच्दै आएकी छन् । घरको प्रवेशद्वारदेखि उनका कोठाका कुना काप्चासम्मै बुनेका सामग्रीहरू बिक्रीका लागि सजिएका छन् । पराल खोज्ने, ढड्याउने र त्यसलाई डोरीझैं बाटेर चकटी, सुकुल बनाउने काम बडो मिहिनेतको हो । पछिल्ला केही वर्षयता भनेजस्तो पराल नपाइने समस्याले उनको सीप संकटमा पर्न थालेको छ । उनले भनिन्, त्यसैले म धेरै खोस्टाबाटै काम चलाउँछु । खोस्टा खोज्न भने उनलाई कतै धाउनुपर्दैन । मकै पोल्ने व्यापारीहरूले खोस्टा उनको दैलोमै ल्याइदिन्छन् । खोस्टा र परालबाट बन्ने सुकुल र चकटीको मूल्य फरक रहेको उनले बताइन् । साना चकटी सुकुलको चार सय रुपैयाँ पर्छ, उनले भनिन्, ठूलो सुकुलको एक गजको तीन सय रुपैयाँ पर्छ, एउटै सुकुल पाँच हजार रुपैयाँसम्ममा बेचेकी छु । याममाया खोस्टाको मुढा पनि बनाउँछिन् । उनका अनुसार, धेरै अर्डरहरू त होटलबाटै आउँछन् । उनले बुनेका सुकुल र चकटी हेर्न र सिक्न धुलिखेल, भक्तपुर, काठामाडौंदेखि आउने गर्छन् रे । उनले पनि आफूले जानेको सीप टोल छिमेक र संस्थालाई पनि सिकाएकी छन् ।आधुनिकीकरणले अचेल सुकुल बुन्नेहरू भेटिन मुस्किल छ । तीन दशकअघिसम्म काभ्रेको पनौतीस्थित यलाछेँ टोलका प्रायः सबैले घरायसी प्रयोजनका लागि बुन्थे । स्थानीयमाझ सुकुल बुन्ने सीप प्रतिष्ठाकै विषय मानिन्थ्यो । तर पराल र खोस्टा पाइन गाह्रो अनि नाफामूलक हुन छोडेपछि सीप हराउँदै जान थालेको छ । पनौती७ की ६० वर्षीया शारदा जंगम एक समय सुकुल बुन्न नजान्नेलाई हेर्ने नजर नै फरक हुने गरेको सम्झन्छिन् । यलाछेँकी ६० वर्षीया कान्छी प्रजापतिसँग पनि सुकुल बुन्ने सीप नहुँदाको नमिठो अनुभव छ । हरेक वर्ष बाली भित्र्याएपछि कान्छीलाई एउटै कुराको चिन्ता हुन्थ्यो, बिस्कुन केमा सुकाउने ? ऊबेला बिस्कुन सिकाउन पालहरू हुँदैनथे, सुकुलमै सुकाइन्थ्यो, उनले भनिन्, आफूसँग न सुकुल थियो, न त सुकुल बुन्ने सीप नै, छरछिमेकमा माग्न जाँदा नमिठो वचन लगाउँथे, त्यही इखले सुकुल बुन्न सिकें ।उमेर चढ्दै गएपछि शारदाका हात सुकुल बुन्न नसक्ने हुँदै गए । इन्द्रेश्वर मन्दिर परिसरमा साथीसँगै भेटिएकी उनले आफूले सुकुल बुन्न छोडेको १४ वर्ष भएको सुनाइन् । सुकुल बुन्ने भनेकै फुर्सदको समयमा हो, घरधन्दा सकेर टोलका सबै जना बसेर सुकुल बुन्न बसिन्थ्यो, उनले पुराना दिन सम्झिँदै भनिन्, कोहीले महिना दिनमा सकाउँथें, कोहीले २०२५ दिनमा, एक अर्काले बनाएको हेर्दै, सिक्दै सुकुल बुनिन्थ्यो । कुनै समय इन्द्रेश्वर मन्दिर परिसरमा सुकुल बुन्नेका लस्कर भेटिन्थ्यो । गफ गर्दै सुकुल बुन्दाको रमाइलो शारदाले अझै भुलेकी छैनन् । तर हिजोआज मन्दिर परिसरमा न कसैले सुकुल बुन्छ, न त सुकुल बुन्ने सीप नै नयाँ पुस्तामा सरेको छ । शारदाले जस्तै कान्छी प्रजापतिले पनि सुकुल बुन्न छाडेको दुई दशक भइसक्यो । शारीरिक अस्वस्थताका कारण सुकुल बुन्न छाडेको बताउँदै उनले भनिन्, अहिले त रहर लागे नि बनाउन सकिँदैन, आँखा कमजोर भए, हात बाउडिन्छ, नाडी दुख्छ ।सुकुलको सट्टा प्लास्टिकका गुन्द्रीको प्रयोग बढ्न थालेपछि पनि सुकुल हराउन थालेको हो । बनेपा७ की ७५ वर्षीया जमुना पलाञ्चोकेले सुकुल, गुन्द्रीलाई अहिले टेबल, कुर्सी र सोफाले ओझेलमा पारेको बताउँदै बुन्ने सीप पनि हराउने चिन्ता सुनाइन् । ४० वर्ष भयो जमुनाले सुकुल बुन्न छाडेको । त्यसो त उनले वर्षौंअघि बुनेका सुकुल पनि घरकाले ओछ्याउन मान्दैनन् । कहिलेकाही ती सुकुल सामूहिक भोजमा प्रयोग गरिन्छ ।सुकुलको सम्बन्ध नेवार समुदायमा धार्मिक र परम्परगत रूपमा पनि जोडिएको छ । हिन्दु संस्कारमा सुकुललाई शुद्धताको दृष्टिकोणबाट हेरिन्छ । पितृकार्यको समयमा विशेषतः पराल र परालबाट बनेका सामग्रीजस्तै (चकटी, सानो सुकुल, चप्पल) प्रयोग गरेमा पितृ खुसी हुने विश्वासले नै यसलाई शुद्धताको प्रतीक मान्ने चलन छ । तर पछिल्ला वर्षहरूमा धार्मिक काममा मात्रै प्रयोग हुन थालेको छ । नेवार समुदायले विशेषतः भोजको लागि सुकुलको प्रयोग गर्छन् । विवाह, व्रतबन्ध, बेलविवाह, सूर्यदर्शन, जन्मसंस्कार, मृत्युसंस्कारजस्ता अवसरमा पनि सुकुल भोज अनिवार्य मानिन्छ ।बनेपाका अधिकांश नेवार समुदायले आयोजना हुने सुकुल भोजका लागि जापाली गुठी घर समिति र श्री चण्डेश्वरी मन्दिर पुनर्निर्माण तथा छाना सुधार समितिसँग समन्वय हुने गर्छ । दुवै समितिले सुकुलहरू बाह्य जिल्ला (भक्तपुर र ललितपुर) बाट ल्याउने गर्छन् । नेवारी सुकुल भोजका लागि जापाली गुठीघर समितिसँग ४६ वटा सुकुलहरू रहेको समितिका सदस्य हरि मानन्धरले बताए । त्यस्तै श्री चण्डेश्वरी मन्दिर पुनर्निर्माण तथा छाना सुधार समितिसँग २० फिटको २२ वटा सुकुलहरू रहेको समितिले जनाएको छ । सुत्केरीलाई न्यानोकै लागि पराल र परालबाट बनेका सामग्रीको प्रयोग गर्ने चलन अझै पनि नेवारी समुदायमा कायम रहेको संस्कृतिविद् चुन्दा बज्रचार्य बताउछिन् । उनका अनुसार, विशेष गरेर नेवार समुदायमा जन्मदेखि मृत्युसम्मै पराल र परालबाट बनेका सामग्री प्रयोग गर्ने प्रचलन रही आएको छ । कुनै समय बनेपामा भक्तपुर र पाटनबाट ल्याइएका सुकुलहरू बिक्री हुन्थ्यो । तर हिजोआज केही पार्टी प्यालेसदेखि रेस्टुरेन्टले पनि परम्परागत शैली दिन सुकुलको प्रयोग गरेको देखिन्छ । काभ्रेको धुलिखेलस्थित धुलिखेल इको रिसोर्ट छिर्नेबित्तिकै परालका सुकुल, चकटीलगायतका पराम्परागत सामग्रीहरू देख्न सकिन्छ । रिसोर्टले विगत ५ वर्षदेखि परम्परागत सामग्री राखेको रिसोर्ट प्रबन्धनिर्देशक सुदीप लुइँटेलले बताए । उनले मौलिक परम्परागत एवं हस्तकलाका सामग्रीले नेपालको पहिचान बोकेकाले यसलाई विश्वसामु चिनाउन पनि राखेको बताए । गाउँघरमा फाट्टफुट्ट घरायसी प्रयोजनका लागि सुकुल बुन्ने गरिए पनि यसको व्यावसायिक उत्पादन भने जिल्लामा थालिएको देखिन्न । नेपाल घरेलु तथा साना उद्योग महासंघ काभ्रेका अनुसार जिल्लामा सुकुलको आयात बढिरहेको अवस्थामा उत्पादन बढाउन विशेष कार्यक्रमको योजना बनाइएको छ ।"
दाइजो: समाजको ऐंजेरु,"गत महिना महोत्तरीको औरहीकी एक शिक्षित युवतीलाई दाइजो नपुगेको भन्दै जनरल फिजिसियन रहेका उनका पतिले मरणासन्न हुने गरी कुटपिट गरेको घटना सार्वजनिक भएको थियो । युवतीको परिवार अनुसार उनको विवाहका लागि घरजग्गा बेचेर डेढ करोड रुपैयाँ खर्च गरिएको थियो, मागेजति सरसामान दिइएको थियो । तैपनि विवाह भएको दुई वर्षपछि पतिले काठमाडौंमा घर किनिदिनुपर्यो भनेर युवतीलाई धम्क्याइरहे । निरन्तरको शारीरिकमानसिक यातनाले असह्य भएपछि उनले जिल्ला प्रहरी कार्यालय, महोत्तरीमा घरेलु हिंसाविरुद्ध उजुरी दिने हिम्मत जुटाइन् । एउटा शिक्षित परिवारभित्र विवाहको लेनदेनलाई लिएर भइरहेको यस्तो अपराध हाम्रो समाजको विरक्तलाग्दो पक्ष प्रतिविम्बित गर्ने एउटा ऐना हो । अझ, कैयौं यस्ता घटना परिवारको प्रतिष्ठाको पर्खालभित्र त्यसै गुपचुप पारिएका छन् । समयक्रमसँगै शिक्षा र चेतनाको विस्तार हुँदै गर्दा क्रमिक रूपमा दाइजोजस्तो कुप्रथा उन्मूलन हुनुपर्ने हो, तर अपेक्षा अनुरूप यो कुरीतिमा खासै कमी आउन सकेको छैन । दाइजोकै कारण प्रताडित परिवार, विशेष गरी मधेशमा धेरै छन् । नेपाल प्रहरीसित उपलब्ध तथ्यांक अनुसार २०७४ साउनदेखि २०७९ असोजसम्म दाइजोबारे परेका १ सय ९१ उजुरीमध्ये मधेश प्रदेशका मात्रै १ सय ४१ छन् । प्रदेश १ मा ९, वाग्मतीमा १, लुम्बिनीमा ३०, कर्णालीमा ४ र काठमाडौं उपत्यकामा ५ उजुरी परेका छन् । जबकि, दुई परिवारभित्रै सीमित हुने भएकाले विवाहका कारोबार त्यत्तिकै सतहमा आउँदैनन् । जतिसुकै अन्यायपूर्वक लेनदेन गरिएको भए पनि सितिमिति यसबारे उजुरी पर्दैन । दाइजोले आपराधिक रूप लिए मात्र घरेलु तथा महिला हिंसासँग जोडिएर यस्ता घटना प्रहरीसम्म आइपुग्छन् । अझ पछिल्लो समय त विवाह लेनदेन देशैभरि सामाजिक प्रतिष्ठासँग जोडिन पुगेको छ, जसरी पनि बढीभन्दा बढी वा मागेजति दाइजो दिने प्रवृत्ति झाँगिएको छ । कतिपय समाजमा, यतिसम्म छ कि, केटा पक्षको पेसाका आधारमा अनौपचारिक तहमा दाइजोदर नै तय गरिन्छ । शिक्षित वर्ग भनिने इन्जिनियर, चिकित्सक, वकिल लगायतका पेसा अँगालेकाहरूले आफ्नो पढाइ खर्चसमेत दाइजोबाटै उठाएका उदाहरण बग्रेल्ती भेटिन्छन् । महिला हिंसालाई शिक्षित वर्गले नै यसरी नियमबद्ध रूपमा प्रोत्साहित गरिरहेकाले यो कुरीति हराउनुको साटो अझ बढ्दो छ । आम्दानीको गतिलो स्रोत नभएका, ज्यालादारी गरेर जीवन निर्वाह गरिरहेका परिवारहरू यो कुप्रथाको चरम मारमा छन् । यही कारण, तिनका लागि छोरी हुनु भनेको जीवनभरि आर्थिक भारले थिचिनुजस्तो भैरहेको छ । कतिको त दाइजो दिँदैमा भएको जायजेथा सबै सकिन्छ, परिवारको समग्र उन्नति नै अवरुद्ध हुन्छ । विडम्बना, दाइजोका यस्ता अवयवलाई राजनीतिक दलहरूले उति गम्भीरतापूर्वक लिएकै छैनन् । वर्षौंदेखि महिला हिंसा र विभेदको एउटा मुख्य कारकका रूपमा रहेको दाइजो अझै पनि राजनीतिक मुद्दाका रूपमा स्थापित भएको छैन । दलहरूको मुख्य कार्यसूचीमा समाजमा रहेको यो कलंक कहीँ पनि अटाउँदैन । जबकि, विवाहको आडमा भइरहेको अपराध उन्मूलनका लागि सबैभन्दा महत्त्वपूर्ण भूमिका राजनीतिक दलहरूकै हुनुपर्ने हो । यसका विरुद्ध समाज सुधारका उपयुक्त कार्यक्रम अघि सार्न सरकारलाई उनीहरूले सुझाउनुपर्ने हो । केही वर्षअघि कतिपय संघीय र प्रादेशिक मन्त्रीहरूले नै सम्पत्ति विवरणमा दाइजोबाट कमाएको भनी विभिन्न जायजेथा उल्लेख गरेका थिए । यसबाटै थाहा हुन्छ समाज सुधार नहुनुमा दाइजोलाई सामान्य ठान्ने राजनीतिकर्मीहरूको अविवेकीपन पनि उत्तिकै जिम्मेवार छ । त्यसैले पहिले राजनीतिक नेतृत्वको व्यवहार बदलिनुपर्छ । दाइजो लगायतका सामाजिक कुरीतिको सामान्यीकरण कतैबाट हुनु हुन्न । यसरी सामान्यीकरण गर्दा, एक त दाइजो माग्नेहरूको हौसला बढिरहन्छ, अर्को यसको नियन्त्रणका लागि बनाइएका कानुन पनि निष्प्रभावी हुन्छन् । नेपालमा कानुनी स्तरमा दाइजो रोक्न उल्लेखनीय प्रयास भएका छन् । ४६ वर्षअघि नै दाइजोलाई गैरकानुनी ठहर गरिएको थियो । त्यस्तै दाइजो माग गर्ने, ल्याउन दबाब दिने वा नल्याएका कारणबाट गरिने घृणा, हेला वा तिरस्कारसमेतलाई घरेलु हिंसा (कसुर र सजाय) ऐन२०६६ ले आर्थिक यातना भनेको छ । तर, यस्तो व्याख्याबारे समाज अनभिज्ञ नै देखिन्छ, वा उसले जानीजानी लत्याएको छ । विवाहको तडकभडक, फजुल खर्च रोक्न तथा अन्य सुधारका पक्ष समेटेर सामाजिक व्यवहार सुधार ऐन बनेको छ । यस्तो भेटिए दण्ड सजाय मुलुकी अपराध संहिता२०७४ ले तोकिदिएको छ । यस्ता प्रावधानलाई समाजमा सञ्चार गर्न, स्थापित गर्नतिर भने राजनीतिक दलहरू पटक्कै संवेदनशील छैनन् । त्यसैले उजुरी पर्नुभन्दा अघि नै कानुनको डर कसैलाई लाग्दैन न त कार्यान्वयन पक्षको चिन्ता नै सरकारलाई छ ।दाइजोको विद्यमान दलनका आधारमा भन्न सकिन्छ समाज रूपान्तरणको पाटोमा अझै धेरै काम गर्न बाँकी छ । दाइजोले विवाह भन्ने संस्थालाई भद्दा अभ्यास बनाएको मात्र छैन, महिला हिंसा र विभेद पनि उत्तिकै बढाएको छ । त्यसैले राजनीतिक दलहरूले आफ्नो कमजोरी सुधार्नैपर्छ । कसुर र सजायको जानकारी समाजमा पुर्याउने र सचेत बनाउने जिम्मा स्थानीय सरकार तथा जनप्रतिनिधिले लिनुपर्छ । दाइजो उन्मूलन अभियानको व्यावहारिक बाटो के हुन सक्छ भन्नेमा सरकार, राजनीतिक दल र समाजका सचेत तप्काले चिन्तनमनन गर्नुपर्छ । छोरीले पनि अंश पाउने अधिकारको पूर्ण कार्यान्वयन गरेर यो कुरीति घटाउन सकिन्छ कि, यसबारे पनि गृहकार्य गनुपर्छ । सबैको सचेत पहलबाट कैयौं परिवारको दुःखदर्दका रूपमा रहेको यो कुसंस्कारलाई हटाउनैपर्छ ।"
"अब सरकार कसको, संसद् कस्तो ?","चुनाव सकियो । परिणाम थोरै भए पनि हलचलदायी भएको छ । रवि लामिछानेको नेतृत्वमा केही महिनाअघि मात्र बनेको राष्ट्रिय स्वतन्त्र पार्टी (रास्वपा) ले स्थापित पुराना पार्टी कांग्रेस र कम्युनिस्टलाई काठमाडौं उपत्यका र चितवनमा पछाडि धकेल्यो, अरू कतिपय निर्वाचन क्षेत्रमा कडा प्रतिस्पर्धामा उत्रियो र मुलुकको राजनीतिमा चौथो शक्तिका रूपमा उदाएको छ । मधेशमा जनमत र नागरिक उन्मुक्तिजस्ता नयाँ पार्टी पनि आएका छन् । समग्रमा यथास्थितिको राजनीतिप्रति मतदाता असन्तुष्ट छन्, नयाँ नेतृत्व र अग्रसरता चाहन्छन् भन्ने स्पष्ट सन्देश यो चुनावले दिएको छ । साथै राजावादी शक्तिका रूपमा राष्ट्रिय प्रजातन्त्र पार्टी (राप्रपा) ले पनि यस पटक उपस्थिति देखाउन पाएको छ । रास्वपाले प्रदेश खारेजी र राप्रपाले राजतन्त्रको मुद्दा उठाए पनि चुनावी मत गणतन्त्र लगायत संविधानका आधारभूत मूल्यविरुद्ध छैन । सत्ताका खेलाडी थपिएका छन्, यद्यपि राजनीति मूलतः नेपाली कांग्रेस र नेकपा एमालेकै प्रभुत्वमा छ । नवनिर्वाचित संसद्को कार्यकाल, गतिविधि र सरकारको स्वरूप पनि यिनैवरिपरि ध्रुवीकृत हुने निश्चित छ । एकाध पात्रको परीक्षाबाहेक नयाँपनको अनुभूति गर्न सकिने सम्भावना भने ज्यादै न्यून छ ।पहिले सरकारकै कुरा गरौं । सरकार बनाउन प्रतिनिधिसभामा बहुमत चाहिन्छ । कुनै एक दलको मात्र बहुमत हामीले अपनाएको चुनाव पद्धतिमा असम्भव त नभनौं, सहज छैन । दुई वा सोभन्दा बढी दल मिले मात्र बहुमत बन्छ । यो चुनावमा कसले बहुमत ल्याउने र सरकार बनाउने भन्नेमा दुई विकल्प थिए । एकातिर कांग्रेस, माओवादी केन्द्र, एकीकृत समाजवादी, लोसपा र राष्ट्रिय जनमोर्चाको पाँचदलीय अर्थात् सत्ता गठबन्धन थियो भने अर्कातिर एमाले, जसपा, राप्रपा र राप्रपा नेपालको चारदलीय विपक्षी गठबन्धन । सिट बाँडफाँटमा कुरा नमिलेपछि मनोनयन दर्ताको पूर्वसन्ध्यामा जसपा सत्ता गठबन्धनबाट अलग्गिएर एमाले गठबन्धनमा पुग्यो भने लोसपा सत्ता गठबन्धनमा । चुनावमा केही अपवादबाहेक यिनै दुई गठबन्धनबीच नै मुख्य प्रतिस्पर्धा भयो । कांग्रेस नेतृत्वको गठबन्धनले सबैभन्दा बढी सिट जितेको छ, तथापि बहुमतका लागि दुईतीन सिट नपुग हुने स्थिति छ । सीके राउत नेतृत्वको जनमत पार्टीले सत्ता गठबन्धनलाई साथ दिने भएपछि एमाले नेतृत्वको गठबन्धनले सरकार बनाउने सम्भावना अहिलेलाई रहेन । सरकारको स्वरूप कस्तो हुन्छ भन्नेमा प्रतिनिधिसभाको गणित मात्र पनि निर्णायक नहुन सक्छÙ राष्ट्रपति, उपराष्ट्रपति, सभामुख, उपसभामुख, प्रदेश सरकारको नेतृत्व लगायतका विषयले प्रभाव पार्ने निश्चित छ ।चुनावका बेला एमालेले मात्र प्रस्टसँग अध्यक्ष केपी ओलीलाई भावी प्रधानमन्त्रीका रूपमा प्रस्तुत गरेको थियो, तर परिणाम त्यस अनुकूल भएन । सत्ता गठबन्धनमा माओवादी अध्यक्ष पुष्पकमल दाहाल प्रचण्ड आफैंले मुख फोरेका थिए, फेरि प्रधानमन्त्री हुने रहर छ भनेर । बहालवाला भएकाले शेरबहादुर देउवा बोलेनन्, न प्रचण्डको प्रतिवाद नै गरे । उनका सहयोगीहरूले देउवा नै प्रधानमन्त्री हुने हुन् भनिरहे, अहिले पनि भन्दै छन् । चुनाव अभियानका बेला प्रधानमन्त्री बन्छु भनेर जसले दाबी गरे पनि स्वाभाविक मानिन्छ । त्यो प्रचार रणनीति हो । प्रमुख प्रतिस्पर्धी दलहरूले चुनाव अभियानको नेतृत्व र चुनावपछि सरकारको नेतृत्व गर्ने व्यक्तिबारे खुलस्त पार्न सक्नुपर्छ । तर हाम्रा चुनावहरूले लोकप्रिय नेतृत्व चयन गर्ने ठाउँ नै पाएका छैनन् । दलभित्रको गुट नै नेतृत्वको निर्णायक आधार बन्दै आएको छ । चुनावपछि प्रधानमन्त्री को हुने भन्नेमा अलमल र विवाद अनपेक्षित हो । चुनावमा अन्तर्निहित मतदातासन्देशलाई बुझ्ने हो भने देउवा, ओली र प्रचण्डले तीनै जना फेरि प्रधानमन्त्री बन्ने खेलमा लाग्नुभन्दा विश्राम लिएर नयाँ नेतृत्वका लागि बाटो खुला गरिदिए हुन्छ । यो चुनाव परिणामले तीनै जनाको राजनीतिक उचाइ बढाएको छैन, बरु घटाएको छ । माथिमाथि सत्ता फेरबदलको खेलमा रमाउने प्रचण्डको नेतृत्व खुला चुनावी प्रतिस्पर्धाका लागि पटकपटक अक्षम प्रमाणित भइसकेको छ । त्यस्तोलाई नेतृत्वको गतिशीलता भन्न मिल्दैन । माओवादीको पार्टीगत हैसियत प्रचण्डको छायाभन्दा बढी देखिएन । ओलीको नेतृत्वले अघिल्लो संसद्मा न बहुमत जोगाउन सक्यो, न विभाजनपछि पनि संसद्मा सबैभन्दा ठूलो दल रहेको एमालेको त्यो हैसियत रहने भयो । समानुपातिकमा केही मतले पहिलो छौं भनेर दाबी गर्नुको कुनै तुक छैन । वास्तवमा उसले सात प्रतिशत लोकप्रिय मत गुमाएको छ, जुन सामान्य होइन । यस्तै, कांग्रेसले प्रत्यक्षतर्फ सिट बढाएर सबैभन्दा ठूलो दल भए पनि यसले एमालेकै हाराहारीमा समानुपातिक मत गुमाएको छ । दुवै दलले समानुपातिकतर्फ पहिलेभन्दा ६ सिट कम पाउने निश्चित छ । यसको जिम्मेवारी नेतृत्वमा बस्नेहरूले लिनैपर्छ । यी तीनै जनाका लागि राजनीतिक विश्रामको योभन्दा उचित मौका अर्को उपलब्ध हुनेछैन ।प्रधानमन्त्रीका लागि सत्तारूढ गठबन्धनमा कांग्रेस र माओवादी दुवैको दाबी छ । दुई दलबीच आलोपालोको कुरा पनि छ । सबैभन्दा ठूलो दलको हैसियतमा सरकारमा कांग्रेसको नेतृत्व स्वाभाविक मानिन्छ, तर गठबन्धनको ठूलो साझेदार दल माओवादी पनि भएकाले पूरै पाँच वर्ष कांग्रेसले मात्र सरकारको नेतृत्व गर्ने कुरा जायज होइन । माओवादीले पनि सरकारको नेतृत्व गर्ने पालो पाउनुपर्छ भन्ने दाबीलाई उपेक्षा गर्न मिल्दैन । तर प्रचण्ड र देउवाकै निरन्तरतामा आलोपालो प्रधानमन्त्रीको पनि कुनै तुक छैन । गठबन्धनमा सत्ता साझेदारी स्वाभाविक होÙ यो स्वस्थ, पारदर्शी र विवेकसम्मत हुनु आवश्यक छ । त्यसो भएमा गठबन्धन पनि विश्वसनीय र टिकाउपूर्ण हुनेछ, र अपेक्षित गठबन्धन संस्कृतिको विकास हुन सक्छ । तर यहाँ विश्वासको संकट छ, धोकाका आशंकाहरू छन् । पहिलो बाजी मार्नु नै सफलता र आफू टिक्ने आधार मानिन्छ । त्यही दुर्घटनाको सिकार भयो माओवादीएमाले सहयात्रा । तुलनात्मक रूपमा कांग्रेसमाओवादी सहयात्रा बढी विश्वसनीय साबित भएको छ । यदि विश्वासिलो वातावरण बनाउने हो भने संसदीय दलमा नयाँ नेतृत्वसहित आउन सके पहिलो पालो माओवादीलाई दिनु उपयुक्त हुन्छ । नेपाली कांग्रेसमा पनि नेतृत्व हस्तान्तरण सहज हुनेछ, युवा पुस्तामा नेतृत्व आउने सम्भावना बढ्छ । दोस्रो पालोमा कांग्रेसले सरकारको नेतृत्व गर्दा गगन थापा प्रधानमन्त्री हुन सके राम्रै हुन्छ । यद्यपि यसै पटक गगन प्रधानमन्त्री बनून् भन्ने लोकप्रिय चाहना देखिन्छ । संसदीय प्रणालीमा दलभित्र प्रधानमन्त्री को हुने भन्ने विवादको निरूपण गर्ने थलो सम्बन्धित पार्टीको संसदीय दल हो । पार्टीमा मतदाताको लोकप्रिय समर्थन प्रतिनिधित्व गर्ने अंग पनि संसदीय दल नै हो । कांग्रेसमा यो अभ्यास स्थापित पनि छ । संसदीय दलमा बहुमत समर्थनको संकट भए प्रधानमन्त्रीले राजीनामा गर्नुपर्छ । त्यही कारणले २०५६ सालमा संसद्मा कांग्रेस पार्टीको एकल बहुमत छँदाछँदै कृष्णप्रसाद भट्टराईले प्रधानमन्त्री पदबाट राजीनामा दिएका थिए । कम्युनिस्ट पार्टीमा त्यो अभ्यास संस्थागत हुन सकेको छैन । गत संसदीय कालमा खारेज भएको तत्कालीन सत्तारूढ नेकपामा ओली नेतृत्वमाथि त्यति चर्को विवाद हुँदा पनि यो मुद्दा कहिल्यै संसदीय दलमा लगिएन, माथिल्ला नेताहरूको पौंठेजोरीमा सीमित भयो । यहाँ अर्को विचारणीय पक्ष पनि छ, नेतृत्व भनेको बहुमतको प्राविधिकता मात्र पनि होइनÙ यो त टेक्ने आधारसम्म हो, मुख्य कुरा पार्टीमा एकता हो । एकता कायम गर्न नसक्ने नेताले पद छोडेर तल ओर्लनुपर्छ । तर हामीकहाँ पार्टीभन्दा व्यक्तिनेतालाई ठूलो मान्ने दास प्रवृत्ति छ ।कांग्रेस र एमाले पहिलो र दोस्रो दल तथा माओवादी तेस्रो दल भएको अवस्थामा सरकार फेरबदलको साँचो प्रचण्डले निकै घुमाए । यस पटकको संसद्मा त्यो भूमिकामा उनीसँग समानान्तर खेल खेल्न सक्ने (किङमेकर) हैसियत रास्वपाका रवि लामिछानेको पनि छ । तर अलगअलग भूमिकामा यिनले पनि त्यो खेल निर्णायक बनाउन सक्ने स्थिति छैन । हरूवा गोरुको छेरुवा दाउ भनेजस्तै वाम एकताको कुरा पनि सुनिन्छ । तर छिमेकीको चलखेलबाहेक यो कार्ड खोटो प्रमाणित भइसकेको छ । नेपालको राजनीतिमा को वाम, को दक्षिण भनेर वर्गीकरण गर्नुको कुनै तुक छैनÙ सबै छासमिस छन् । त्यस्तै, कुन गठबन्धन पवित्र र कुन अपवित्र हो भनेर कोट्याउनुको पनि कुनै आधार छैन । संविधानका आधारभूत मूल्य र प्रक्रियामा टेकेर आवश्यकता र उपयोगिताका आधारमा दीर्घकालीन दलीय गठबन्धन एवं सत्ता साझेदारीको अभ्यास गर्न सकिन्छ । केही व्यक्तिका स्वार्थका कारण घरीघरी समीकरण बदल्ने जुन प्रवृत्ति छ, त्यसलाई रोक्न सके यो संसद्मा हालको सत्ता गठबन्धन र विपक्षी गठबन्धनले सन्तुलन एवं स्थिरता पाउन सक्छ । यसले संसद् र सरकार दुवैलाई व्यवस्थित बनाउँछ एवं राजनीतिमा केही सुधारको आशा पनि जगाउनेछ । यो चुनाव परिणामको सबैभन्दा सकारात्मक र अधिकतम उपलब्धि पनि त्यही हुनेछ ।प्रतिनिधिसभाको पाँचवर्षे कार्यकाल संविधानमै निश्चित छ र त्यसलाई सर्वोच्च अदालतको फैसलाले पुनर्पुष्टिसमेत गरिसकेको छ । सायद यस पटक विघटनको दुर्घटना नदोहोरिएला । मुख्य चुनौती संसद्ले कसरी आफ्नो कामलाई व्यवस्थित र स्तरीय किसिमले सम्पादन गर्ने भन्ने हो । संसद्लाई जीवन्त बनाउने काम सत्तापक्ष र विपक्ष दुवैको हो । तर २०४८ सालदेखि नै हाम्रो संसदीय अभ्यासमा सत्तापक्ष अन्तर्कलहको सिकार र विपक्ष रमिते एवं अवरोधकको भूमिकाभन्दा माथि उठ्न सकेको छैन । विधेयकहरूमा गुणात्मक बहस हुँदैन । २०४८ सालदेखि निरन्तर र दशकौं सांसद भएका मानिस छन्, तर तिनले कुनै विषयविज्ञता स्थापित गर्न सकेका छैनन् । त्यस्तो विज्ञता स्थापित गर्न सके त्यो सांसदले बोल्न थालेपछि सत्तापक्ष र विपक्ष दुवै सावधानी र धैर्यसाथ सुन्न बाध्य हुन्छन् । पछिल्लो समयमा प्रदीप गिरिले केही हदसम्म त्यो हैसियत बनाएका थिए । तर उनको कुरा सबैले प्रशंसा त गर्थे, कसैले मान्दैनथे । गएको संसद्मा गगन थापाको प्रस्तुति विषयगत र राजनीतिक दुवै हिसाबले जोडदार थियो । कांग्रेस विपक्षमा छँदा उनले धर्म थामेका थिए, विपक्षी दलको नेता भनेर देउवालाई संसद्मा देख्नै पाइन्नथ्यो । उनी प्रधानमन्त्री ओलीको छाया नै थिए । प्रधानमन्त्री भएपछि पनि संसद्मा उनको प्रस्तुति नाम मात्रको थियो, महत्त्वपूर्ण मुद्दामा गगनले नै सरकारी प्रस्तावको वजनदार प्रतिरक्षा गर्थे ।यस पटक संसदीय व्यवहारमा केही सुधार र गुणस्तर आशा गर्ने ठाउँ देखिन्छ । केही नयाँ अनुहार र पार्टी आएका छन् । नागरिक उन्मुक्ति पार्टीका बारेमा अहिले केही भन्न सकिन्न । थरुहट आन्दोलन र आकांक्षा यसको आधार भए पनि रेशम चौधरीमाथि वञ्चितिको प्रतिरोध वा लेनदेनमा यो केन्द्रित हुन सक्छ । रेशमको पारिवारिक छायाबाट यसका सांसद कति मुक्त हुन सक्छन्, परीक्षामै छ । सीके राउतको जनमत र रवि लामिछानेको रास्वपाहरूले केही नयाँपन र गुण दिन सक्छन्, यदि सत्ताको फोहोरी खेलबाट मुक्त रहन सके भने । राम्रो प्रतिपक्षका लागि संसद्मा धेरै सिट चाहिँदैन । सीकेले सत्ता गठबन्धनलाई सघाउने र सरकारमा सहभागी हुने भनेका छन् । यसले सत्ता गठबन्धनको स्थिरतालाई सुनिश्चित गरेको छ । तर सरकारमा सहभागी भएर चुनावमा अभिव्यक्त मधेशी चाहना कति सम्बोधित हुन्छ, विचारणीय छ । सरकारलाई बाहिरबाट समर्थन गरेर पनि संसद्मा स्वतन्त्र भूमिका खेल्न सकिन्छ । ओली नेतृत्वको विपक्षले संसद्लाई कुनै अर्थपूर्ण योगदान दिने विश्वास गर्न सकिन्न, सत्ताको फोहोरी खेलमा समीकरण तोडफोडबाहेक ।रास्वपाले सुशासन र सुधारका मुद्दा लिएर आएको छ । प्रदेशको खारेजी र प्रधानमन्त्रीको प्रत्यक्ष निर्वाचन यसले उठाएका नयाँ मुद्दा हुन् । हुन त यी दुइटै नयाँ विषय होइनन् । प्रधानमन्त्रीको प्रत्यक्ष निर्वाचनको कुरा दुई दशकअघिदेखिको हो । सरकार बनाउन र कायम राख्न बहुमत जुटाउने समस्या सर्वाधिक रहेको अवस्थामा संविधानमै संशोधन आवश्यक पर्ने विषयमा संसद् प्रवेश गर्ला भनेर अपेक्षा गर्न सकिन्न । तथापि संविधानको कार्यान्वयन, यसका संरचनामा रहेका कमीकमजोरीलाई केलाएर प्रभावकारी बनाउन भने सकिन्छ । त्यसका आधारमा संवैधानिक सुधार तथा संशोधनको तयारी पनि गर्न सकिन्छ । यदि यो संसद् पनि अन्तरदलीय वा प्रमुख दलहरूका आन्तरिक विग्रहका कारण अस्थिर रह्यो, सरकार चल्न सकेन भने निर्वाचन प्रणाली र प्रतिनिधिसभा विघटन नहुने संवैधानिक प्रावधानका बारेमा गम्भीर रूपले सोच्नुपर्ने हुन्छ । प्रतिनिधिसभाका बहुमत सदस्यको समर्थनमा विघटन र मध्यावधि वा छिटो चुनावमा जान सकिने विकल्प खोज्न सकिन्छ । प्रत्यक्ष निर्वाचित प्रधानमन्त्री प्रणालीमा पनि जान सकिन्छ ।"
राजनीतिमा ठेकेदारहरूको तजबिज,"पहिलापहिला समाजमा प्रतिष्ठित व्यक्ति जनताका प्रतिनिधि हुन्थे । प्रजातन्त्रको उदयपछि भने राजनीतिमा जनप्रतिनिधिका रूपमा ठेकेदार तथा मनी र मसल भएका व्यक्तिहरूले प्रश्रय पाउन थालेका छन् । विगतझैं अहिलेको चुनावमा पनि प्रतिनिधिसभा र प्रदेशसभामा १९ ठेकेदारले जनताको प्रतिनिधित्व गरेका छन् । विभिन्न संसदीय समितिदेखि मन्त्री पदमा पनि उनीहरूकै हालीमुहाली चल्छ । राजनीतिमा जसको बढी दाम उसैको बन्छ काम भनाइ चरितार्थ भइरहेको छ । नीति निर्माण तहमै ठेकेदारहरूकै तजबिजले काम चल्ने भएपछि हरेक व्यवसायमा उनीहरूकै वर्चस्व हुन्छ अनि सर्वसाधारणको दैनन्दिनी कसरी परिवर्तन हुन्छ त ? रसुवा, कालिका, पप्पु, कान्छाराम, बुद्व हिमाली, जयदेवी एसएस, त्रिशक्ति निर्माण सेवा, बीएन बिल्डर्स प्रालि आदि कन्स्ट्रक्सनका मालिकहरूको हरेक पटकको निर्वाचनमा बोलवाला चल्दै आइरहेको छ । संविधानमा जोसुकै व्यक्ति पनि प्रचलित निर्वाचन ऐन कानुन तथा नियमावलीको परिधिमा रहेर उम्मेदवार बन्न पाउँछन् । तथापि निर्वाचित भइसकेपछि आफूअनुकूलको स्वार्थमा लिप्त नभई जनताको समस्या पहिचान गरी समाधानतिर लाग्नुको सट्टा आगामी चुनावका लागि खर्च जोहो गर्न राज्यको धन लुट्नतिर लाग्ने हो भने जनताले उनीहरूबाट के अपेक्षा गर्ने ? अनि हामीले यो तन्त्रका लागि के भन्ने ? निश्चित व्यक्तिहरूको स्वार्थमा झुम्मिने ठेकेदारतन्त्र कि जनताको प्रतिनिधिले शासन गर्ने प्रजातन्त्र ? खिमराज गिरी, काठमांडौनेपालको राजनीतिमा जोकोही पनि जान सक्ने भएकाले सेटिङ मिलाएर कमाउने अखडा हो यो । मित्र घिमिरेमुलुकको खास गरी आर्थिक नीति पहिलेदेखि नै देशको भन्दा ठेकेदारमैत्री छ । अनि शिक्षा नीति पनि त्यस्तै हो, जनताभन्दा निजी विद्यलयमैत्री छ । जतिसुकै बुर्जुवा शिक्षा भनेर विरोध गरे पनि शिक्षा सुधार्न केही लछारपाटो लाउन सकेनन् । राम बी भुजेलजिताउने हामी नै हौं । भोट हाल्ने बेला सबैलाई थाहा भएकै कुरा हो । उद्धव थापायस्तैयस्तै कारणले त दलहरूप्रति वितृष्णा पैदा भएको छ । माफिया, तस्कर, दलालहरूको संरक्षण ठूला दलहरूले नै गरिरहेका छन् । धनबहादुर हमालनिर्वाचनको तरिका यस्तै हुने हो भने अब ठेकेदार, माफियाहरूलाई सबै क्षेत्रको टेन्डर निकालेर ठेक्कामा दिनु राम्रो । इमानदारहरूले टिकट पाउनै गाह्रो, पाइहाले जित्नै नसक्ने । धर्मशिला चापागाईठेकेदार सांसद हुन नपाउने नियम कहाँ छ ? यदि कानुनमै ठेकेदारलाई सांसद हुन नदिने हो भने आफैं तह लाग्छन् । हृदानन्द राजवंशीदेश बनाउन परेन ? निर्माणको काम कसले गर्छ त ? ठेकेदार चाहिएन ? महेन्द्र जीबिस्तारै नेपालको राजनीति दलाल, ठेकेदार, माफिया र बिचौलियाको पन्जामा फस्दै छ । विकल महर्जन"
प्रधानमन्त्रीको लिगलिगे दौड,"निर्वाचनको प्रत्यक्षतर्फको नतिजा लगभग आइसकेको छ । निर्वाचन आयोगले २६ गतेसम्म समानुपातिकसहित सबै निर्वाचनको परिणाम दिन्छौं भनिसकेको छ । त्यसपछि सरकार गठनको रस्साकस्सी सुरु हुन्छ । माओवादीबाट प्रधानमन्त्रीको दाबेदार पुष्पकमल दाहाल छन् । एमालेले सरकारको नेतृत्व गर्ने अवसर पायो भने केपी शर्मा ओली प्रधानमन्त्री बन्छन् । तर सबैभन्दा ठूलो दल बन्ने देखिएको नेपाली कांग्रेसमा प्रधानमन्त्री को बन्ने टुंगो छैन । कांग्रेसमा ६ जना, अहिलेका प्रधानमन्त्री शेरबहादुर देउवादेखि गगन थापासम्म प्रधानमन्त्रीको दाबेदार देखिन्छन् । थापालाई कतिले त प्रधानमन्त्री बन्ने बेला भएको छैनसम्म भने, तर अवस्था फरक छ । बाह्य सहयोग हेर्ने हो भने थापा प्रधानमन्त्री बन्ने सम्भावना देखिन्छ । बूढा नेताहरूको त लगभग राजनीति सकियो, युवालाई सघाउन सकियो भने लामो समयसम्म चलखेल गर्न पाइने सम्भावना छ । अर्कातर्फ थापालाई पार्टीभित्र असहयोग हुन सक्छ । यस्तोमा कांग्रेसले संसदीय दलको नेताका रूपमा थापालाई उभ्याउला ? निश्चल नेपाल, मण्डनदेउपुर१०, काभ्रेपलाञ्चोक"
अचाक्ली महँगी,"नयाँ सरकार बन्दै छ । जनताले चुनेर पठाएका प्रतिनिधिहरूलाई दैनिक उपभोग्य वस्तु दिनानुदिन महँगो भइरहेको थाहै होला । यो विषयमा अब तिनले काम गर्नुपर्छ । कसरी महँगी नियन्त्रण गर्ने भन्नेमा ध्यान जानुपर्छ । जनतालाई राहत दिनैपर्छ । अहिलेसम्म जनताको सरकार भनिए पनि, कसैले तिनको दैनिकीका सबाललाई महसुस गरेनन् । गरिब जनता बाँच्न पाउने वातावरण बनाउन कहिल्यै लागेनन् । अब भने यसमा सुधार आउनैपर्छ । त्यसका लागि सरकारले विशेष योजना ल्याउनुपर्छ । टोलटोलमा सुपथ तथा सहुलियत मूल्यमा सरकारले नै खाद्य तथा अति उपभोग्य बस्तु बेच्ने प्रबन्ध मिलाउनुपर्छ । परिवारको आम्दानी अनुसार परिचयपत्रको व्यवस्था गरी दैनिक उपभोग्य सामान उपलब्ध गराउनुपर्छ । बलराम थापा, क्षेत्रपाटी, काठमाडौं"
समन्वय र संवेदनशीलता खोज्दै सुकुम्बासी बस्तीहरू,खतिवडा अमेरिकाको हार्वर्ड विश्वविद्यालयमा सहरी योजना विषयमा स्नातकोत्तर अध्ययनरत छिन् ।
विकल्पहीन मतदाताको विकल्पहीन निर्णय,"जनता लोकतन्त्रका हिमायती हुन् । लोकतन्त्रमा जनताको अभिमत सर्वोपरि हुन्छ । राजनीतिक दल र तिनका नेताकार्यकर्ता अनि संगठन यसका पूरक अंगका रूपमा हुने गर्छन् । तर, यसका लागि जनतालाई विकल्पहरू छान्ने अवसर हुनुपर्छ, दिइनुपर्छ । कुनै पनि किसिमको अंकुश लगाउनु हुँदैन । पार्टीको नीति, सिद्धान्त र एजेन्डा वा अन्य कुनै समाज विकासका जायज आधारमा भन्दा जसरी पनि आफूलाई जिताउने कुत्सित मनसायले गरिएको प्रमुख राजनीतिक दलहरूको वर्तमान गठबन्धन र तिनले हासिल गरेका चुनावी परिणामले खुलेआम जनताबाट छनोटको विकल्प खोसेका छन् । गठबन्धन गरेर राजनीतिक दलहरू जनतालाई हामीले जसलाई भनेका छौं, तिमीले उसैलाई मत दिएर निर्वाचित गर्नुपर्छ भनेर बाध्य बनाएको देखियो । यो जबर्जस्ती, करकाप र दबाब हो, जसलाई चुनावी परिणामले पुष्टि गरिसकेको छ ।दलहरूले जसरी र जस्तो प्रकारको गठबन्धन गरेर राजनीतिक प्रतिस्पर्धा गरे, त्यो नेपालको इतिहासमा कहिल्यै नभएको परिघटना भयो । यिनीहरूको निहित स्वार्थ देश र जनताको समस्याभन्दा ठूलो देखिएको छ । पुराना दल र नेताहरूको नियत यतिसम्म छुद्र देखियो कि जुन जनताले उनीहरूलाई त्याग, तपस्या, वीरता र बलिदानका साथ काखमा हुर्काएर, पटकपटक भारी मतका साथ चुनावमा विजय गराए, सत्ताको कुर्सीमा पुर्याए, तिनै अढाईतीन करोड जनतामाथि विश्वास लागेन यस पटक भोट दिन्छन् भनेर । दलका आफ्नै संगठन, सहिद परिवार, अपांगता भएका, घाइते र कार्यकर्तामाथि विश्वास भएन, भोट दिन्छन् भनेर । त्यही भएर गठबन्धनतालमेल गरे । उनीहरूलाई विश्वास भयो, सत्ता र कुर्सीका लागि मुठीभर शासकहरूमा, जोसँग पहिले एकअर्काबीच पानी बाराबारको दुस्मनी थियो । पार्टीगत नीति, सिद्धान्त र विचारमा ठूलो भिन्नता राख्थे । आज निहित स्वार्थ मिलेपछि विचार मिल्नेहरूसँग पार्टी एकता र गठबन्धन गरेको भनेर हिँडेका छन् । लक्ष्य, उद्देश्य, नीति, सिद्धान्त र विचार फरक थिएन भने किन त्यत्तिको हत्याहिंसा मच्चाएर फरकफरक पार्टीहरू निर्माण गरे ? गठबन्धनको नाममा किन फरक पार्टी र चुनाव चिह्न लिएर लज्जास्पद तरिकाले चुनाव लडे ? विचार नै फरक नभएपछि एउटै पार्टी र चुनाव चिह्न लिएर चुनाव लड्दा कुन ठूलो अपराध हुन्थ्यो ? किन अझै आफ्नो संगठन, नेताकार्यकर्ता, जनवर्गीय संगठन र जनतालाई अन्योलमा राखेर बलिको बोको बनाइरहेका छन् ?दलहरू कसका लागि चुनावी गठबन्धन गरे ? कसका विरुद्धमा गठबन्धनको प्रयोग हुँदै छ ? लोकतन्त्र बहाली भएको देशमा कुन एकात्मक निरंकुश व्यवस्थाका विरुद्ध गठबन्धन भएको हो ? देशमा ओलिज्मको कू को खतरा देखाएर दलहरूले आम सर्वसाधारण जनता, कार्यकर्ता र राजनीतिक वृत्तमा भ्रम फैलाएर केन्द्रमा एउटा सरकार गिराएर अर्को सरकार गठन गरे । खासमा दुईतिहाइ नजिक र अभूतपूर्ण उपलब्धिका रूपमा व्याख्या गरिएको यसअघिको एमाले र माओवादी पार्टी मिलेर बनाएको सरकार पनि त आखिर आधाआधा समय कुर्सीमा बस्ने सहमतिमा बनेको रहेछ । पछि यो कुरा पनि सार्वजनिक भयो । त्यो पूरा नहुँदा कुर्सीकै खातिर एक कम्युनिस्ट अर्को कम्युनिस्टबाट अलग भएर गैरकम्युनिस्ट वर्ग र दलसँग कुर्सीकै खातिर गठबन्धन गरे । लोकतन्त्रमा पार्टी र नेतृत्व संगठन र कार्यकर्ता मातहत हुन्छन् । संगठन र कार्यकर्ता जनता मातहतमा हुन्छन् । अर्थात् पार्टी, नेता, कार्यकर्ता र संगठन भनेको जनताभन्दा सर्वोच्च निकाय होइनन् । तर, जनताभन्दा माथि पार्टी, नेता र कार्यकर्ता हुने मानक अहिले केही मुठीभर सामन्त, सम्भ्रान्त शक्तिहरूले स्थापित गरिदिएका छन् । दलका नेताहरू राज्य शक्तिको दोहन गरेर जनतामा नयाँ खालको शक्ति प्रदर्शन गर्दै लोकतन्त्रलाई आफ्नो निहित स्वार्थको हतियार बनाउने कुचेष्टामा उत्रिएका छन् । जनताका लागि खाए खा, नखाए घिच् को स्थिति बनाइएको छ । के लोकतन्त्र यही हो र यस्तै हुन्छ ? राजनीतिक गठबन्धनका नाममा दलीय गठबन्धन गरेर चुनाव लडेका राजनीतिक दलहरूको लोकतन्त्र समाप्त पार्ने अभ्यास र आफूहरू नै राज्यशक्तिको सर्वेसर्वा हुँ भनेर गरिरहेको शक्तिको प्रदर्शन दुर्भाग्यपूर्ण छ । यसले कहिल्यै जनहित गर्न सक्दैन । यो अभ्यास राज्यशक्तिको चरम दोहन र प्रणालीकै विद्रूपीकरणको चरमतातर्फ उन्मुख छ । चुनावमा एउटा दलको नेता अर्कै पार्टीको चुनाव चिह्न लिएर चुनाव लड्ने, साथै सोही नेताले आफ्नो दलबाट टिकट वितरण पनि गर्नेजस्तो हदैसम्मको निर्लज्जता र अवसरवाद पनि देखियो । यस्तो चरम अनैतिकता दुवै खाले गठबन्धनमा देखियो । विचार, नैतिकता र लोकतन्त्रका स्थापित सबै खाले अभ्यासहरूलाई तिलाञ्जली दिएर सम्पन्न भएको निर्वाचनको परिणाम जनता र देशका लागि सुखद नहुने निश्चित छ । फलस्वरूप आगामी पाँच वर्ष प्रणालीको अभूतपूर्व विद्रूपीकरण देखिनेछ । किनभने सरकार बनाउन र भत्काउन हदैसम्मको चलखेल, अनैतिक गठबन्धन, किनबेच, खरिदबिक्री तीव्र रूपमा चल्ने देखिन्छ । सरकार बनाउन र टिकाउन राजनीतिका स्थापित मानकहरू सबै भत्काइनेछन् । अनिश्चितताका कारण सत्तासीनहरूले तीव्र रूपमा राज्यको चरम दोहन गर्नेछन् । जनतासँग निरीह भएर तमासा देख्नुको विकल्प हुनेछैन । किनभने जनताको संगठित शक्तिका रूपमा रहेका राजनीतिक संगठनहरू अब जनमुखी होइन नेतामुखी बनिसकेका छन् । लुटमा लिप्त दलका कार्यकर्ताहरूले जनताको आवाज बोल्नेछैनन् । अहिलेको चुनावी परिणामबाट २०५२ सालपछिको राजनीतिक विकृतिको मात्रै पुनरावृत्ति हुँदै छैन, दलप्रतिको जनविश्वास सिध्दिँदा लोकतान्त्रिक व्यवस्था नै समाप्त हुन सक्ने जोखिम छ । राजनीतिमा देखा परेको यो सिन्डिकेटले निषेधलाई मात्रै प्रोत्साहित गर्छ ।लोकतन्त्रको हुर्मत लिनमा स्वयं निर्वाचन आयोग पनि सरिक देखियो । यतिसम्म कि स्थानीय तहको निर्वाचनमा उम्मेदवारी दिएका उम्मेदवारहरूलाई निर्वाचन आयोगले समयमै चुनावी खर्च विवरण नबुझाएको भन्दै एकाएक निर्वाचन खर्चको तेब्बर जरिवाना तोकेर सूची सार्वजनिक गर्यो । चुनावी खर्चभन्दा तेब्बर जरिवाना तोक्नु उम्मेदवारहरूलाई तर्साउने र अंकुश लगाउने कदम हो । राज्यशक्तिको आडमा मुठीभर पुराना सामन्ती राजनीतिक शक्तिहरूले अहिलेको लोकतान्त्रिक व्यवस्थामाथि ठूलै संक्रमण सारेका छन् । निर्वाचन आयोगको डन्डाले कैयौंलाई मंसिर ४ को चुनाव लड्नबाट वञ्चित गर्यो । आयोगको यो कार्य सरासर लोकतन्त्रमाथिको प्रहार थियो । कडाइका नाममा प्रणालीमाथि नै आघात पर्ने काम किन गरियो ? यसबाट सुनियोजित रूपमा उत्पीडनमा पारिएका, पिछडिएका वर्ग र समुदायबाट स्थानीय निर्वाचनमा उम्मेदवारी दिएकाहरू मारमा परे । निर्वाचन आयोगले तोकेको जरिवाना बुझाउने हैसियत नभएका उनीहरू उम्मेदवारी दर्ता गर्नबाट वञ्चित हुनुपर्यो । यतिसम्म कि अर्को पटक ती उत्पीडित वर्ग र समुदाय उम्मेदवारी नै नदिने मनोदशामा पुगेका छन् । जरिवानाले पारिवारिक कलहसमेत बढाइदिएको छ । यस्तोमा उनीहरू अर्को पटक चुनाव लड्ने कसरी साहस गर्छन् ? आयोगको यो कार्य वञ्चितीकरणमा परेका, विपन्न र दलितहरूको अवसर खोस्ने प्रपञ्च थियो भन्ने पुष्टि हुन लामो समय पर्खिनुपर्नेछैन । राज्यसंयन्त्रको यो खाले व्यवहारले सम्भ्रान्त वर्गकै सेवा गरेको छ । राजनीतिक प्रतिस्पर्धाको राज्यव्यवस्थामा राजनीतिक दलहरूले यसरी आफ्नै उम्मेदवार र नेताकार्यकर्तामाथि राज्यशक्तिको प्रयोग गर्नु, उम्मेदवारी दिनुअघि कुनै पहलकदमी नलिनु राजनीतिक दलहरूकै संगठित र सुनियोजित कार्य भएको बुझ्न सकिन्छ । राजनीतिक दलहरूले समानुपातिक प्रणालीलाई पनि परिवार र आसेपासेका लागि आरक्षित गरिसकेका छन् । पछिल्लो चरणमा चकलेटजस्तै समानुपातिक प्रणालीलाई खसआर्यदेखि सबै समुदायको पोल्टामा बाँडेर कुरूप बनाइएको छ । महिलाको ३३ प्रतिशत अन्य समुदायको महिलालाई भन्दा शासक समुदायका महिलालाई नै बाँडिन्छ । कानुनी छिद्र प्रयोग गरेर आफ्ना परिवार र आसेपासेलाई नै समानुपातिकमा सिफारिस गरिएको त सबै दलको समानुपातिक सूची हेरे प्रस्ट भैहाल्छ । यही कारण, जनतामा राजनीतिक दल र तिनका नेताको नालायकीपनप्रति वितृष्णा बढ्दो छ । स्थानीय निर्वाचनमा स्वतन्त्रप्रति देखिएको लहर त्यसैको संकेत थियो । सम्पन्न संसदीय निर्वाचनसमेत यस रोगबाट मुक्त हुन सकेन । त्यो लहरबाट उत्साहित भएर संसदीय निर्वाचनमा पनि धेरैले स्वतन्त्र उम्मेदवारी दिए । स्वतन्त्रप्रति जनताको एक खालको रुचि त छ तर उनीहरूलाई सबैतिरका जनताले विश्वास गरिहाल्न सकेका छैनन् । केही स्वतन्त्रले यो निर्वाचनमा अप्रत्याशित रूपमा जिते । तर अफसोस के भने यसले लोकतान्त्रिक प्रणालीलाई सघाउने देखिँदै छैन । राजनीतिलाई अझै अस्थिर बनाउन सघाउनेछ । कुनै पनि एउटा राजनीतिक दलले बहुमत प्राप्त नगर्ने स्थितिमा सरकार मात्रै अस्थिर हुनेछैन, सरकार बनाउन र टिकाउन अनेकौ हत्कन्डाहरू मञ्चन हुने, सरकारमा रहेकाहरू जनताप्रति उत्तरदायी हुनेभन्दा पनि कमाइ धन्दामै लिप्त हुनेजस्ता अनेकौं विकृति हामीले सामना गर्नुपर्ने देखिँदै छ । निर्वाचनपूर्वदेखिकै गठबन्धन राजनीतिले केही हदसम्म नैतिक रहेका नेता र दलहरूलाई पनि अनैतिकताको खाडलमा जाकिछाड्नेछ । केही नेताको सत्तालिप्सा र असुरक्षा भावको चर्को मूल्य जनताले चुकाउनुपर्ने विडम्बना आज हामीसामु छ ।"
'ब्रिक्स प्लस' को चासो,"(काठमाडौं) अमेरिकाको अगुवाइमा रहेको उत्तर एट्लान्टिक सन्धि संगठन (नाटो) मा सहभागिता जनाउने युक्रेनको घोषणा र त्यसपछि रुसले मस्कोले किभमाथि गरेको आक्रमणले विश्वकै भूराजनीतिक परिवेशमा उथलपुथल ल्याएको छ । एकातर्फ रुस र युक्रेनबीच द्वन्द्व चलिरहेको छ भने अर्कोतर्फ बहुचर्चित अन्तर्राष्ट्रिय क्षेत्रीय संगठन र सहकार्यहरू बन्ने र भएका संरचनामा परिष्कृत हुने बाटोतर्फ अघि बढिरहेको छ । त्यसको पछिल्लो उदाहरण हो, खाडी क्षेत्रको प्रभावशाली मुलुक साउदी अरबले ब्रिक्स संगठनमा सहभागिताका लागि गरेको आग्रह । साउदी संसारमा सबैभन्दा बढी इन्धन उत्पादन गर्ने मुलुकहरूमध्येमा पर्छ । ब्रिक्समा विश्वकै उदीयमान अर्थतन्त्रहरू दक्षिण अमेरिकाको ब्राजिल, एसियाका चीन र भारत, अफ्रिकाको दक्षिण अफ्रिका र युरोपको रुस सदस्य राष्ट्र छन् । अमेरिकासँगको सम्बन्ध सुमधुर नभइरहेको बेलामा साउदीले गत अक्टोवरमा ब्रिक्सको सदस्य बन्नका लागि पहल गरेको हो । नयाँ सदस्यहरू थपिए पछि ब्रिक्स प्लस का रूपमा एउटा बलियो अन्तर्राष्ट्रिय संगठन बन्ने भएकाले पनि ब्रिक्सको सदस्य बन्नका लागि विभिन्न मुलुकले दिएको आवेदनलाई निकै चासोका साथ हेरिएको छ । साउदीको चाहनाअनुसार ब्रिक्सले आफ्नो संगठनलाई विस्तार गर्ने वा नगर्ने भन्ने सम्बन्धमा कुनै पनि निर्णय गरिसकेको छैन । अहिले बिक्सको अध्यक्ष दक्षिण अफ्रिका रहेको छ र अर्को वर्ष बिक्सको सम्मेलन हुँदै छ । त्यस बेला थप सदस्यका सम्बन्धमा के गर्ने भन्ने बारेमा छलफल हुन सक्ने अनुमान छ । साउदीसँगै ब्रिक्समा सामेल हुन गत जुनमा दक्षिण अमेरिकी मुलुक अर्जेन्टिना र खाडी मुलुक इरानले पनि निवेदन दिइसकेका छन् । तर उक्त निवेदनमा कुनै निर्णय भइसकेको छैन । ब्रिक्सको सदस्य बन्नका लागि यूएई, टर्की र इजिप्टले पनि चाहना व्यक्त गरेका छन् । ब्रिक्समा गल्फ कोअपरेसन काउन्सिल का सदस्य मुलुकहरू साउदी र यूएईले बढी चासोका साथ सहभागिताका लागि पहल गरिरहेका छन् । गल्फ टाइम्सका अनुसार रुसयुक्रेन द्वन्द्वले विद्यमान प्रणालीसँग समानान्तर रूपमा आर्थिक र वित्तीय व्यवस्थामा प्रभाव पारेको छ । हालसम्म विश्वको ४१ प्रतिशत जनसंख्या रहेको ब्राजिल, रुस, भारत, चीन र दक्षिण अफ्रिकाको ब्रिक्स समूहमा सामेल छन् । गल्फ टाइम्सका अनुसार बिक्स मुलुकहरूरूले विश्वव्यापी अर्थतन्त्रको २३ प्रतिशत र व्यापारको १८ प्रतिशत पनि ओगटेको छ । यसले गर्दा समग्र विश्व अर्थतन्त्रमा उनीहरूको सापेक्षिक महत्त्वलाई झल्काउँछ, गल्फ टाइम्समा भनिएको छ, भर्खरै, साउदी अरबले बिक्स समूहमा सामेल हुन आवेदन दियो, जुन कदमलाई विद्यमान सदस्यहरूले न्यानो स्वागत गरे । यूएई र टर्की पनि सामेल हुने सम्भावनाबारे छलफल भइरहेको छ, यसले विश्वव्यापी शक्तिको गतिशीलतामा मौलिक परिवर्तन ल्याउने र थप सन्तुलित बनाउन मद्दत पुग्नेछ । विश्व अर्थतन्त्रमा अमेरिकी नेतृत्वको पश्चिमा खेमा बलियो बन्दै आएकोमा अब ब्रिक्सको उदयले त्यसलाई थप चुनौती दिन सक्ने आकलन गरिएको छ । पश्चिमी खेमामा जापान, अस्ट्रेलिया, दक्षिण कोरिया, बेलायत, जर्मनी, फ्रान्स, क्यानडालगायत मुलुक छन् । तर उदाउँदा आर्थिक शक्तिका मुलुकहरू बिक्समा सहभागी छन् र त्यसपछि खाडी तथा अन्य महादेशमा महत्त्वपूर्ण मुलुकहरूको सहभागिताले बिक्स प्लस समूहलाई थप बलियो बनाउने देखिन्छ । ८० वर्षअघि स्थापना भएको विद्यमान आर्थिक प्रणाली र त्यसका अंगहरू आर्थिक र भूराजनीतिक शक्ति सन्तुलनमा भएको व्यापक परिवर्तन, नयाँ आर्थिक शक्तिहरूको उदय र अन्यको पतनका कारण अब सम्भव छैन, गल्फ टाइम्सले लेखेको छ, यदि विश्वले समतामूलक विश्वव्यापी व्यवस्थाको बाटोमा आउने थप द्वन्द्वबाट बच्न आवश्यक छ भने यो सत्यलाई राम्ररी बुझ्नुपर्छ ।त्रिभुवन विश्व विद्यालयका अन्तर्राष्ट्रिय सम्बन्ध विषयका प्राध्यापक खड्ग केसीले साउदी र इरान पनि बिक्समा आउन खोज्नुको कारण रणनीतिक भएको मान्छन् । इरान र साउदी एकआपसमा मिल्दैनन् तर उनीहरू ब्रिक्समा आउन चाहनुले केही रणनीतिक विषय जोडिएको हुन सक्छ । त्यसमाथि पनि इजरायललाई हेर्ने इरान र साउदीको नजर पनि फरक छ, उनले भने । प्राध्यापक केसीले रुसयुक्रेन युद्धमा पश्चिमाले रुसलाई इन्धन र ग्यासलाई लिएर दबाब बढाइरहेको र त्यसको असर पनि ब्रिक्स समूहमा पर्ने बताए ।भूराजनीतिक जानकार चन्द्रदेव भट्ट ब्रिक्सको सम्भावित विस्तारलाई बदलिँदो विश्व भूराजनीतिक परिवेशमा आएको बदलाबको परिणामका रूपमा अर्थ्याउँछन् । उनले पश्चिम एसिया (खाडी क्षेत्र) मा बदलिँदो नयाँ शक्ति समीकरणले पनि ब्रिक्सजस्ता संगठनप्रति विश्वभर नै चासो बढेको बताए । एक साउदीका पत्रकार (जमाल खसोग्गी) को हत्या र त्यसपछि साउदीले अमेरिकालाई नसोधी तेलको भाउ बढाउनु र तेल उत्पादन पनि सीमित पारेका कारण यी दुई मुलुकबीचको सम्बन्ध सुमधुर छैन, भट्टले भने । विश्वमा एकल शक्ति हावी हुने अवस्था नभएको कारणले पनि भूराजनीतिक संरचनामा चहलपहल बढिरहेको भट्टको भनाइ छ । अर्का भूराजनीतिक मामिलाका जानकार निश्चलनाथ पाण्डे उदाउँदा शक्ति राष्ट्रहरू मिलेर ब्रिक्स बनेको उल्लेख गर्दै अहिले आएर रुसयुक्रेन द्वन्द्वपछि रुस संलग्न अन्तर्राष्ट्रिय संगठनहरूमा समस्या भइरहेको र नयाँ सदस्यहरूको प्रवेशले अमेरिकामाथि दबाब पर्ने बताउँछन् । साउदी र इरानजस्ता आफैंमा बलिया मुलुकहरू ब्रिक्समा सहभागी हुँदा अमेरिकाको दबाब पर्न सक्छ, उनले भने, त्यसै पनि कोभिड१९ र रुसयुक्रेन युद्धको कारणले अन्तर्राष्ट्रिय संगठनहरू कमजोर हुँदै गएका छन् र त्यसले विभिन्न समस्या निम्त्याएको छ ।"
भाजपा र आपबीच चर्को प्रतिस्पर्धा,"(नयाँदिल्ली)दिल्ली नगर निगमको निर्वाचन आइतबार हुँदै छ । दिल्लीका जनताले आगामी ५ वर्षका लागि आफ्नो वडाका नगर पार्षद् (वडाध्यक्ष) चुन्ने छन् । र, ती नगर पार्षद्हरूबाटै मेयर, वरिष्ठ उपमेयर र उपमेयर चुनिन्छन् । अर्थात मेयरउपयेयर जनताको प्रत्यक्ष मतबाट नभई नगर पार्षद्हरूबाट चुनिन्छन् । ती पदका लागि उम्मेदवार पनि तिनै निर्वाचित पार्षद् मात्रै हुन पाउँछन् । नेपालमा भने मेयर, उपमेयर, वडाध्यक्ष र वडासदस्य सबै जनताको प्रत्यक्ष मतबाट चुनिनन्छन् । दिल्ली नगर निगममा २ सय ५० वडा छन् । यसअघि दिल्लीभित्र उत्तरी, दक्षिण् ीर पूर्वी दिल्ली गरी तीनवटा नगर निगम थिए । दिल्लीभित्र तीन जना मेयर हुने व्यवस्था थियो । केन्द्र सरकारले गत मे महिनामा कानुनमार्फत तीनवटै नगर निगमलाई गाभेर एउटै बनाएको हो । नगर निगमलाई शक्तिशाली बनाउने तयारी भाजपा नेतृत्वको सरकारले गरेको हो । अघिल्लो पटक सन् २०१७ मा तीनवटा नगर निगमको कुल २ सय ७२ वडामध्ये १ सय ८१ मा भाजपाले जित हासिल गरेको थियो । आपले ४८ र कांग्रेसले २७ वडा जितेको थियो । यसपटक भाजपा र आपबीच नै तीव्र प्रतिस्पर्धा हुने देखिएको छ । दिल्ली सरकार आम आदमी पार्टीको नेतृत्वमा रहेकाले नगर निगमलाई बलियो बनाएर जाने रणनीति भाजपाले लिएको देखिन्छ । किनभने पछिल्लो १५ वर्षदेखि नगर निगममा भाजपाले जित्दै आएको छ । यसपटक भाजपा, कांग्रेस र आम आदमी पार्टी नगर चुनावमा प्रतिस्पर्धी छन् । तीनवटै पार्टी नगर निगमलाई आफ्नो पक्षमा पार्न पूरा शक्ति लगाएर चुनावी मैदानमा उत्रिएका छन् । देशको राजधानी तथा शक्तिशाली निकायका रूपमा स्थापित नगर निगमप्रति दलहरूको आकर्षण देखिएको छ । २५० नगर पार्षदका लागि १ हजार ३३६ उम्मेदवार छन् । दिल्लीमा १ करोड ४६ लाख मतदाता छन् । सरकारी विद्यालयमा मतकेन्द्र राखिएकाले तीन दिन बिदा दिइएको छ । बिहान ८ बजदेखि साँझ साढे ५ बजेसम्म मतदान हुनेछ । दिल्ली चुनाव आयोगले डिसेम्बर ७ मा मतगणना गरिने र त्यही दिन परिणाम घोषणा हुने जनाएको छ ।"
बेलायतमा नेपालीको जनसंख्या ७२ प्रतिशतले बढ्यो,"(लन्डन)बेलायतमा नेपालीहरूको जनसंख्या ७२ प्रतिशतले बढेको पाइएको छ । बेलायतका दुई प्रमुख राज्य इंग्ल्यान्ड र वेल्सको जनगणना गर्ने निकाय अफिस फर नेसनल स्टाटिस्टिक्स (ओएनएस) ले मंगलबार सार्वजनिक गरेको जातीयतासम्बन्धी तथ्यांकमा नेपाली मूलका बेलायतीको संख्या बढेको बेलायतस्थित सेन्टर फर नेपाल स्टडिज (सीएनएस) यूकेले जनाएको छ । सीएनएस यूकेका प्रमुख कार्यकारी निर्देशक लोकेन्द्रपुरुष ढकालले शुक्रबार जारी गरेको विज्ञप्तिमा इंग्ल्यान्ड र वेल्सको जनगणनामा जातीयता नेपाली (गोर्खासमेत) उल्लेख गर्नेहरूको संख्या १ लाख ३ हजार ८७५ पुगेको छ ।यसअघि सन् २०११ को जनगणनामा इंग्ल्यान्ड र वेल्समा जातीयता नेपाली बताउने नेपालीहरूको संख्या ६० हजार २०२ मात्र थियो । एक दशकमा त्यो संख्या ७२५५ प्रतिशतले बढेको तथ्यांकमा उल्लेख छ । सबैभन्दा बढी रसमोरमा नेपाली मूलका नागरिकहरूको संख्या १० हजार ५७५ पुगेको छ । सन् २०११ को जनगणनामा सो संख्या ६ हजार १३१ थियो । त्यसैगरी, दक्षिण पूर्वी लन्डनको ग्रिनिच नेपाली मूलका नागरिकहरूको दोस्रो घनाबस्ती रहेको क्षेत्रका रूपमा कायमै छ । त्यहाँ नेपालीहरूको संख्या ७ हजार ६४९ पुगेको छ । सन् २०११ को जनगणनाअनुसार ग्रिनिचमा ५ हजार ४०७ नेपाली थिए । तेस्रो ठूलो बसोबास रहेको क्षेत्र रेडिङमा ५ हजार ३४४ जनसंख्या रहेको जनाइएको छ । सन् २०११ मा रेडिङमा २ हजार ७३५ नेपाली थिए । सन् २०११ को जनगणनामा २ हजार ८०० जनसंख्यासहित नेपालीहरू बस्ने तेस्रो स्थानमा रहेको ब्रेन्टमा भने यो जनगणनामा नेपालीको संख्या घटेर १ हजार ९३५ मा झरेको छ । तथ्यांकअनुसार बेलायतका २० वटा स्थानमा नेपालीहरूको संख्या १ हजारभन्दा बढी छ । सीएनएस यूकेका पूर्वकार्यकारी निर्देशक कृष्ण अधिकारी जनगणनामा नेपालीहरूको संख्या उल्लेख्य वृद्धि हुनुमा पाँचवटा कारण प्रमुख ठान्छन् । पहिलो, बेलायतमा जन्मिएका पहिलो पुस्ताका बेलायती नेपाली । दोस्रो, सन् २००९ मा गोरखा भूतपूर्व सैनिकलाई बेलायतको आवासीय अधिकार दिइएपछि गोरखा परिवारमा आश्रित वयस्कहरूको बेलायत प्रवेश । तेस्रो, हङकङमा रहेका ब्रिटिस नेसनल ओभरसिज (बीएनओ) राहदानी वाहकलाई बेलायतको उदार आवासीय नीति । चौथो, युरोपका विभिन्न मुलुकमा रहेका नेपालीहरू ब्रेक्जिटपछि युरोपेली संघभित्रका बासिन्दालाई बसोबास रोज्न दिइएको ग्रेस अवधिअन्तर्गत बेलायतमा बसोबास गर्नु । र, पाँचौं, बेलायतमा उच्च शिक्षा अध्ययनका लागि अन्तर्राष्ट्रिय विद्यार्थीहरूका लागि अनपाइएको खुकुलो नीति ।यसका साथै सन् २०११ को जनगणनाको बेलायतका नेपालीको अनुभव र बेलायतका नेपाली समुदायमा जनगणनाप्रति आएको चेतना तथा प्रमुख संघसंस्थाहरू नै जनगणनाको अभियानमा सामेल हुनुले पनि नेपालीको संख्या बढेको हुन सक्ने अधिकारीको भनाइ छ ।बेलायतमा जातीय अल्पसंख्यकहरू जनगणनामा छुट्न सक्ने ठूलो सम्भावनालाई हेरेर विभिन्न उपायहरू अपनाइए पनि अझै १० देखि १५ प्रतिशत नेपालीहरू जनगणनामा छुटेको हुन सक्ने सीएनएस यूकेको विश्लेषण छ । त्यसका आधारमा बेलायतमा नेपालीहरूको जनसंख्या १ लाख २५ हजारदेखि १ लाख ५० हजारसम्म रहेको सीएनएस यूकेको आकलन छ । बेलायतका चार राज्यमध्ये स्कटल्यान्डमा कोभिड महामारीका कारण गत वर्ष जनगणना स्थगित गरियो र यस वर्ष मात्र सम्पन्न भएको छ । उता उत्तरी आयरल्यान्डमा गत वर्ष नै जनगणना भए पनि जनगणनाको जातिगत तथ्यांक विस्तृत रूपमा सार्वजनिक भइसकेको छैन । तथापि त्यहाँ पनि नेपालीहरूको संख्या इंग्ल्यान्ड र वेल्सकै अनुपातमा वृद्धि भएको हुन सक्ने सम्भावना छ । सन् २०११ को जनगणनामा स्कटल्यान्डमा नेपालीको जनसंख्या १ हजार २६८ मात्र थियो भने उत्तरी आयरल्यान्डमा अति थोरै संख्या भएकाले उपलब्ध थिएन । सीएनएस यूकेले बेलायतमा नेपालीहरूको संख्या आगामी दिनमा अझै थपिने अनुमान गरेको छ । नेपालीहरूमा आफ्ना आफन्त र साथीहरू पहिले नै बसोबास गरिरहेका स्थानमा बसाइ सर्ने प्रवृत्ति हुनु र अहिले पनि अन्तर्राष्ट्रिय विद्यार्थी, वर्क पर्मिटलगायतको बाटोबाट नेपालीहरू बेलायतमा प्रवेश गरिरहेकाले यो संख्या बढ्ने सीएनएस यूकेको भनाइ छ । नेपाली भाषा बोल्नेको संख्या ७४ हजारयसैगरी, इंग्ल्यान्ड र वेल्समा नेपाली भाषा मूल भाषा हुनेहरूको संख्या करिब ४१ प्रतिशतले वृद्धि भएको छ । सन् २०२१ को जनगणनाअनुसार नेपाली भाषा वक्ताको संख्या ७४ हजार ३६८ पुगेको छ । सन् २०११ मा सो संख्या ५२ हजार ७८५ मात्र थियो । नेपाली भाषा इंग्ल्यान्ड र वेल्समा २१औं स्थानमा परेको छ । गत जनगणनामा पनि नेपाली भाषा सोही स्थानमा रहेको थियो । सीएनएस यूकेका अनुसार ओएनएसले नेपाली समुदायलाई साना अल्पसंख्यक जातीय समुदायभित्र राखेर यस वर्ष पनि अनुसन्धान गरिरहेको छ । सन् २०११ मा सीएनएस यूकेको निरन्तरको पहलपछि ओएनएसले नेपालीलाई साना अल्पसंख्यक जातीय समुदायको अध्ययनमा समावेश गरेको थियो । अध्ययनको रिपोर्ट सार्वजनिक भएपछि नेपाली समुदायलाई जानकारी गराउने सीएनएस यूकेले बताएको छ ।सीएनएस यूकेले जनगणना राज्यको आधिकारिक तथ्यांक हुने भएकाले त्यसमा नेपालीहरूको वास्तविक संख्या समावेश गर्न सके सरकारी तथा गैरसरकारी निकायबाट विभिन्न नीतिगत योजना ल्याउन सजिलो हुने भन्दै लामो समयदेखि अभियान गर्दै आएको छ । गत वर्षको जनगणनामा बेलायतमा रहेका नेपालीहरूको सक्रिय सहभागिता रहेको निष्कर्ष निकाल्दै सीएनएस यूकेले यसमा सहयोग पुर्याउने गैरआवासीय नेपाली संघ (एनआरएनए) यूकेलगायत सबै नेपाली सामुदायिक संघसंस्था व्यक्ति तथा सन् २०२१ को जनगणनामा सीएनएस यूकेका तर्फबाट गरिएको सामुदायिक अभियानको संयोजनका लागि सीएनएस यूकेका अनुसन्धाता नरेश खपांगी मगरप्रति धन्यवाद ज्ञापन गरेको छ ।"
"आधा दर्जन स्टिल उद्योग बन्द, एक दर्जनमा उत्पादन रोकियो","(काठमाडौं) माग र बजार नभएपछि डेढ दर्जन स्टिल उद्योगले उत्पादन ठप्प पारेका छन् । तीमध्ये ६ वटा उद्योग पूर्ण रूपमा बन्द भएका छन् । चालु उद्योग पनि पूर्ण क्षमतामा चल्न सकेका छैनन् । १० उद्योगले उत्पादन ठप्प पारेका छन् । प्रायः उद्योगको उत्पादन ६ महिनादेखि बन्द रहेको व्यवसायी बताउँछन् । बैंक तथा वित्तीय संस्थामा लगानीयोग्य रकम अभावको प्रभाव उद्योगमा परेको पञ्चकन्या ग्रुपका निर्देशक उज्ज्वल श्रेष्ठले जनाए । बजार छैन, कारोबार छैन, उनले भने, निर्वाचनपछि बजार माग बढ्ला र यो क्षेत्र चलायमान होला भन्ने आशामा छौं । अर्थमन्त्री जर्नादन शर्माले ब्लेडलगायत वस्तुको भन्सारदर बढाएपछि आयात गर्ने उद्योगलाई ७ रुपैयाँ महँगो परेको उनको भनाइ छ । यद्यपि उक्त निर्णय सरकारले सच्याइसकेको छ । ब्लेड आफैं बनाउने उद्योगलाई डन्डी उत्पादन सस्तो पर्छ, श्रेष्ठले भने, ब्लेड आयात गरेर डन्डी उत्पादन गर्नेलाई ७ रुपैयाँ महँगो पर्छ । पञ्चकन्या उद्योगले ब्लेड आयात गरेर डन्डी बनाउने गरेको उनले बताए । बैंकसँग रकम अभाव हुँदा त्यसको प्रभाव उद्योगमा परेको नेपाल स्टिल रोलिङ मिल एसोसिएसनका सदस्यसमेत रहेका श्रेष्ठको भनाइ छ । ब्लेडको कारोबार करोडौं रुपैयाँमा हुन्छ । यो कारोबारका लागि कर्जा दिन बैंकसँग क्षमता छैन, उनले भने, जसको प्रभाव समग्र उद्योगमा परेको छ । नेपाल राष्ट्र बैंकको कसिलो नीतिले पनि व्यवसाय चलाउन समस्या भएको उनको गुनासो छ । सरकारी खर्च हुन सकेको छैन । सबैको ध्यान निर्वाचनमा केन्द्रित छ, उनले भने, जबसम्म मौद्रिक नीति व्यवसायीमैत्री आउँदैन, बजारमा यसको माग बढ्दैन, तबसम्म उद्योग चलाउन गाह्रो छ । पहिले वार्षिक १२ देखि १५ लाख टन डन्डी खपत हुने गर्थ्यो । गत आर्थिक वर्षमा भने १० लाख टन मात्र खपत भएको छ । उद्योगहरूको उत्पादन क्षमता वार्षिक ४५ लाखदेखि ५० लाख टनसम्म छ, श्रेष्ठले भने, चालु आर्थिक वर्षको पहिलो त्रैमासिकमा उद्योगहरूको क्षमता उपयोग ३० प्रतिशत मात्र छ । बैंकहरूको ब्याजदर बढिरहेको छ । तरलताको अवस्था के हुन्छ र ब्याजदर कति पुग्छ भन्ने कुराले उद्योगहरूको उत्पादन क्षमता निर्भर हुने उनले बताए । डन्डी उद्योग ३२ वटा दर्ता भएका छन्, त्यसमा १८ भन्दा बढी चलेका छैनन्, उनले भने, हाम्रो उद्योगको उत्पादन बन्द भएर मौज्दातमा रहेको सामान मात्र बिक्री गरिरहेका छौं । मंसिरमा पनि उद्योग चल्न सक्ने अवस्था नरहेको उनको भनाइ छ । डन्डी उद्योगले घाटा सहेर बिक्री गरिरहेको उनको दाबी छ । ब्लेड आयात गर्ने उद्योगको संख्या करिब १० रहेको श्रेष्ठको भनाइ छ । सरकारी नीतिमा परिवर्तन हुन नसक्दा डन्डीको बजार प्रभावित बनेको हामा स्टिलका राजन श्रेष्ठ बताउँछन् । ब्लेड ल्याएर डन्डी उत्पादन गर्ने उद्योगले यहीँ ब्लेड तयार पारेर डन्डी उत्पादन गर्ने उद्योगसँग प्रतिस्पर्धा गर्न नसक्दा केही उद्योग बन्द भएका छन्, उनले भने, त्यस्ता उद्योगले उनीहरूसँग डन्डी किनेर बिक्री गर्नुपर्ने अवस्था आएको छ । लामो समय यस्तै भइरहे डन्डी उद्योगको अस्तित्व संकटमा पर्ने खतरा रहेको उनको भनाइ छ । ठूला उद्योगसँग डन्डी किनेर बेच्न बाध्य छौं, आफैंले बाहिरबाट ब्लेड किनेर ल्याई बेच्न सक्ने अवस्था छैन, उनले भने । समग्रमा डन्डीको बजार गतिलो नभएको नेपाल स्टिल रोलिङ मिल एसोसिएसनका उपाध्यक्ष एवं अम्बे स्टिल्सका हरि न्यौपानेको भनाइ छ । घर बनाउनेहरूलाई बैंकले ऋण दिएको छैन । निर्माण व्यवसायीले काम गरेको भुक्तानी पाएका छैनन्, उनले भने, चुनावका कारण निर्माणका काम पनि खासै भएका छैनन्, जसले गर्दा यसको खपत छैन, बजारमा नगद प्रवाह पनि कम छ । अम्बे स्टिल्स भने पूर्ण क्षमतामा चलेको उनले बताए । हाम्रो उद्योग चलिरहेको छ, उत्पादन बिक्री भने कम छ, उनले भने, राष्ट्र बैंकको नीतिले बैंकहरू पनि दोधारमा छन् । दसैं तिहार, बर्खा, चुनाव सबैले यो उद्योगमा प्रभाव परेको उनको भनाइ छ । यहाँ भएका उद्योगहरूले भारतमा भन्दा सस्तोमा ब्लेड दिने गरेको उनले बताए । भारतमा भन्दा दुईतीन रुपैयाँ कम मूल्यमा यहाँका उद्योगले ब्लेड दिन तयार छन्, उनले भने, डन्डी बिक्री नभएर समस्या भएको हुन सक्छ । तर ब्लेड महँगो भएर यस्तो भएको हो भन्नु गलत हो । व्यवसायीका अनुसार रोलिङ मिल भएको उद्योगको लागत ३ देखि ४ अर्ब रुपैयाँ र भट्टी जडित उद्योगको न्यूनतम लागत ५ देखि ६ अर्ब रुपैयाँ छ ।उत्पादन रोकिएका१ एभरेस्ट रोलिङ मिल (भैरहवा) २ पञ्चकन्या स्टिल (भैरहवा) ३ सिद्धिलक्ष्मी (समृद्धि) स्टिल (नवलपरासी) ४ काठमाडौं स्टिल (नवलपरासी) ५ विजय स्टिल (कपिलवस्तु) ६ गोयन्का स्टिल (भैरहवा) ७ साख स्टिल (बारा) ८ हिमाल स्टिल (पर्सा) ९ गोदावरी स्टिल (रौतहट) १० विनायक स्पात (भैरहवा) बन्द भएका १ एसआर स्टिल (भैरहवा) २ विनायक स्पात (याक) (भैरहवा) ३ रत्न आइरन (भैरहवा) ४ गोयल स्पात (पर्सा) ५ आरती स्टिल (मोरङ) ६ शालिमार स्टिल (वीरगन्ज)"
बक्यौता तिर्न निगमलाई आईओसीको ताकेता,"(काठमाडौं)भारतीय आयल कर्पोरेसन (आईओसी) ले उधारो रकम तिर्न नेपाल आयल निगमलाई पटकपटक ताकेता गरिरहेको छ । पेट्रोलियम पदार्थ खरिद गरेबापतको रकम समयमै भुक्तनी नगरेपछि आईओसीले सातापिच्छे ताकेता गरिरहेको हो । नियमित भुक्तानी गर्नुपर्नेबाहेक आईओसीलाई तिर्नुपर्ने बक्यौता करिब २० अर्ब रुपैयाँ छ । उक्त बक्यौता रकमका लागि आईओसीले पटकपटक ताकेता गरेको निगमका आपूर्ति तथा वितरण विभाग निर्देशक वीरेन्द्र गोइतले बताए । बक्यौता कहिले भुक्तानी गर्ने, तिर्ने योजना के छ र माथिबाट हामीलाई दबाब आयो भन्दै आईओसीले पटकपटक ताकेता गरिरहेको छ । सातापिच्छे इमेल र फोन गर्छ, गोइतले भने, निगम सरकारी कम्पनी भएकाले ढिलोचाँडो तिर्छौं भनिरहेका छौं । निगमले बक्यौता तिर्न ढिलाइ गरेपछि आईओसीले वाणिज्य तथा आपूर्ति सचिवलाई समेत इमेल गर्ने गर्दै आएको छ । काठमाडौंस्थित भारतीय दूतावासले समेत पत्र पठाएको थियो । दूतावासले बक्यौता रकम चाँडै तिरिदिन पत्र पठाएको थियो । पटक पटकको इमेलपछि दुतावासबाट समेत ताकेता भयो । बक्यौता चाँडै तिर्न नसक्दा बक्यौता रकमको ब्याज पनि बढ्दै गएको छ, गोइतले भने, बक्यौता रकमको ७ प्रतिशतका दरले ब्याज तिर्नुपर्छ । रकम भुक्तानी गर्न जति ढिलाइ गर्यो, त्यति घाटा छ । रुस र युक्रेनबीच युद्ध चर्किएलगत्तै अन्तर्राष्ट्रिय बजारमा कच्चा र प्रशोधित तेलको मूल्य ह्वात्तै बढेको थियो । प्रशोधित तेलको मूल्य बढेपछि पेट्रोलको मूल्य एकै पटकमा १६ र डिजेल २४ रुपैयाँ बढेको थियो । अन्तर्राष्ट्रिय बजारअनुसार मूल्य समायोजन हुन नसक्दा निगमको नोक्सानी बढ्दै गयो । गत वर्ष निगमको नोक्सानी ५० अर्ब रुपैयाँ बढी पुग्यो । त्यसपछि आईओसीलाई समेत भुक्तानी गर्न सकेन । अन्तर्राष्ट्रिय बजारअनुसार समायोजन गर्न नसके पनि सरकारसँग सहुलियत मागेका थियौं । कर समायोजन गरिदिन आग्रह गरेका थियौं, निगमका प्रवक्ता विनीतमणि उपाध्यायले भने, तर सहुलियत पाएनौं । नियमित भुक्तानीबाहेक आईओसीलाई तिर्नुपर्ने बक्यौता ३३ अर्ब पुग्यो । अर्थमन्त्री जनार्दन शर्माले कर नघटाइदिँदा निगमलाई थप समस्या उत्पन्न भएको हो । जब कि उनले प्रधानमन्त्री शेरबहादुर देउवा उपस्थित बैठकमा कर समायोजन गर्ने वाचा गरेका थिए । निगमले बूढीगण्डकी जलविद्युत् आयोजना (पूर्वाधार कर) का नाममा भन्सार बिन्दुमा उठाउँदै आएको कर घटाइदिन आग्रह गर्दा अर्थले शोधभर्ना दिने निर्णय गरेको थियो । अर्थले पूर्वाधार करकै शोधभर्ना दिने बताए पनि सबै दिएन । त्यसपछि घाटा थुप्रिँदै गयो । नोक्सानी भएकै कारण आपूर्ति सहज बनाउन सरकारसँग निगमले ७ अर्ब र राष्ट्रिय वाणिज्य बैंकसग ३ अर्ब ऋण लिएको थियो । सरकारले ५ प्रतिशत ब्याजदरमा ५ वर्ष र वाणिज्य बैंकले ९ प्रतिशतका दरले ३ महिनाका लागि ऋण दिएको हो । वाणिज्य बैंकबाट लिएको ऋण चुक्ता भए पनि आईओसीलाई तिर्नुपर्ने बक्यौता र सरकारलाई ऋण तिर्नुपर्ने बाध्यताले दबाब रहेको गोइतको भनाइ छ । बक्यौता रकमका लागि पटकपटक फोन गर्नु उचित होइन, बक्यौता दिनु निगमको दायित्व पनि हो, गोइतले भने । 'निगमको डिपोमा सुरक्षासम्बन्धी अडिट'आईओसीले निगमको डिपोमा सुरक्षासम्बन्धी अडिट सुरु गरेको छ । सेफ्टीसम्बन्धी विज्ञ धीरज दीक्षित र सौरभ बनर्जीको टिमले भैरहवामा रहेको निगमको डिपोको सुरक्षासम्बन्धी प्रविधि, फायरफाइटिङ, फायर मोनिटर सफ्टवेयर अडिट गरेको हो । स्रोतका अनुसार निगमको संरचना धेरै पुरानो छ । युरो६ मापदण्ड लागु गरेको अवस्थामा डिपोलाई पनि अपडेट गर्न अडिट सुरु गरेको हो । पछिल्लो समय बिक्री बढेको छ, सुधार गर्न प्रविधिको अपडेट पनि जरुरी छ, एक अधिकारीले भने, सुरक्षा अडिटका लागि आग्रह गरेका थियौं, भैरहवाबाट सुरु भएको छ । डिसेम्बर दोस्रो साता विराटनगर डिपोमा हुन्छ । आइओसीका विज्ञले फायर मोनिटर २४ वटा थप्न सुझाएको निगमका भैरहवा डिपो प्रमुख जगदीशचन्द यादवले बताए । दुई दिन बसेर सुरक्षासम्बन्धी निरीक्षण परीक्षण भयो । फायर फाइटिङ, नयाँ प्रविधि थप्नेनथप्ने भन्ने विषयमा अध्ययन भयो । फायर मोनिटरमा कुनैमा पानी मात्रै आउँछ, कुनैमा पानी र फोम पनि आउँछ, उनले भने । भारतबाट घटेर आयो मूल्ययसैबीच आईओसीले पेट्रोलियम पदार्थको नयाँ मूल्यसूची पठाएको छ । डिसेम्बर १ मा पठाएको मूल्यसूचीअनुसार पेट्रोलडिजेलको मूल्य घटेको छ । खाना पकाउने एलपी ग्यासको मूल्य भने बढेको निगमले जनाएको छ । आईओसीले पठाएको मूल्यसूचीअनुसार पेट्रोलमा प्रतिलिटर २ रुपैयाँ ३८ पैसा, डिजेलको मूल्य ११ रुपैयाँ २६ पैसा घटेर आएको छ, निगमका आपूर्ति तथा वितरण विभाग निर्देशक वीरेन्द्र गोइतले भने, ग्यासको हकमा प्रतिसिलिन्डर ४५ रुपैयाँ बढेर आएको छ । नयाँ मूल्यसूचीअनुसार पेट्रोलमा १३ रुपैयाँ र डिजेलमा ५३ पैसा नाफा छ । ग्यासको घाटा भने बढेर प्रतिसिलिन्डर २ सय ७७ रुपैयाँ पुगेको छ । समग्रमा १५ दिनको नाफा ५३ करोड हुने अनुमान छ, गोइतले भने, तर आईओसीको बक्यौता र सरकारकै ऋण चुक्ता गर्नुपर्ने दबाब पनि उत्तिकै छ । गोइतका अनुसार नोभेम्बर १६ को मूल्यसूचीअनुसार निगमलाई १५ दिनमा करिब ३० करोड घाटा भएको थियो ।"
"पाँचखाल सेज डेढ दशकदेखि चर्चा मात्रै, निर्माण सुस्त","(काभ्रे)डेढ दशकदेखि चर्चामा रहेको पाँचखालमा निर्माण भइरहेको विशेष आर्थिक क्षेत्र (सेज) को काम पूरा हुन सकेको छैन । काम सुरु भएको ११ वर्षमा बल्ल प्रशासनिक भवन मात्रै अघि बढेको छ, त्यसले पनि पूर्णता पाएको छैन । विशेष आर्थिक क्षेत्र प्राधिकरणले ०६८ मै सरकारी जमिन (वन क्षेत्र) प्राप्त गरे पनि सेजको निर्माण कार्यले तीव्रता पाउन सकेको छैन । निर्यातमूलक उद्योगलाई एउटै स्थानमा स्थापना गरेर निर्यातलाई प्रोत्साहन दिन काभ्रेको पाँचखाललाई विशेष आर्थिक क्षेत्र (सेज)का रूपमा घोषणा गरिए पनि ०७६ बाट मात्रै कार्यान्यवन थालिएको थियो । ०७६ सालमा सेजको प्रशासनिक भवनको निर्माण कार्य थालनी गरिए पनि सम्पन्न भएको छैन । तीन वर्षमा निर्माण सम्पन्न गरी सञ्चालनमा ल्याइने लक्ष्य थियो । पाँचखाल नगरपालिका८ स्थित देवीस्थान पााडुल्ला सुवर्णेश्वरी सामुदायिक वनको ६ सय रोपनी र शिखरपुरको चार सय गरी एक हजार रोपनी जग्गा सेज निर्माणका लागि खरिद गरिएको थियो । जग्गा खरिद भएको करिब एक दशकपछि मात्रै सेजको प्रशासनिक भवन, कम्पाउन्ड वाल (घेराबार) र जग्गा विकासका लागि रुख कटानको काम अघि सरेको पाँचखाल सेजले जनाएको छ । सेजको प्रशासनिक भवन निर्माणका कार्य अन्तिम चरणमा पुगेको, कम्पाउन्ड वाल (घेराबार) को काम ५० प्रतिशत र रुख कटानको काम सुरु गरिएको विशेष आर्थिक क्षेत्र (सेज) का सहप्राविधिक भरत भट्टले बताए । आमनिर्वाचनका कारण यसको निर्माणको काम पनि प्रभावित भएको थियो । अबको केही दिनमै उक्त कार्यलाई तीव्रता दिइने उनको भनाइ छ । आर्थिक वर्ष ०६८६९ देखि नै सरकारले बजेटमा पाँचखाल सेजलाई प्राथमकितामा राख्दै आएको बताएको छ । प्राथमिकतामा रहेको भनिए पनि यसअघिका सरकारले बजेट व्यवस्थापन नगरेको कारण कामले तीव्रता पाएको छैन । बजेटको कारण निर्माणले तीव्रता नपाएको सेजका कार्यकारी निर्देशक चण्डिका भट्ट तर्क गर्छन् । पर्याप्त बजेट हुने हो भने निर्माण कार्यले तीव्रता पाउनेछ, २ वर्षमा हामीले निर्माण कार्य सम्पन्न गर्न सक्छौं, उनले भने । ०७५७६ देखि पूर्वाधार निर्माण अघि बढाएको पाँचखाल सेजले हालसम्म २५ करोडको लगानी भएको उनले जानकारी दिए । प्राधिकरणले पाँचखाल सेजको निर्माणका लागि करिब चार अर्ब रुपैयाँ अनुमानित लागत तयार गरेको छ । तर वार्षिक ५ देखि १० करोड रुपौयाँ मात्र बजेट विनियोजन हुने भएकाले पनि यसको कार्य सम्पन्नमा ढिलाइ भएको प्राधिकरणका कार्यकारी निर्देशक भट्टले बताए । हरेक वर्षको बजेटमा सरकारले पाँचखाल सेजलाई विशेष प्राथमिकतामा राखे पनि बजेट विनियोजनमा भने कम प्राथमिकतामा परेको देखिन्छ । ०७८७९ को बजेट कार्यक्रमै सरकारले विशेष आर्थिक क्षेत्र पाँचखालको पूर्वाधार निर्माण कार्य सम्पन्न गरी सञ्चालनमा ल्याउने घोषणा गरेको छ । आर्थिक वर्ष ०७९८० को बजेट वक्तव्यमा पनि आगामी आर्थिक वर्षमा सम्पन्न गर्ने उल्लेख छ । भैरहवा सेजपछिको प्राथमिकतामा राखिएको पाँचखाल सेजको सञ्चालनले चीनबाट हुने व्यापारलाई सहजीकरण हुने पाँचखाल सेजले जनाएको छ । चिनियाँ लगानीकर्ताहरूको आकर्षण बढे पनि सोचेअनुसार काम नहुँदा भने उद्योगी व्यवसायी एवं स्थानीय चिन्तित भएको काभ्रे उद्योग वाणिज्य संघका अध्यक्ष राजेन्द्र पसछेंले बताए । बहुप्रतीक्षित पाँचखाल सेज पाँचखालको मात्र नभएर काभ्रेका साथै मुलुककै गौरवको विषय भएकाले पनि यसको निर्माण कार्य छिटोभन्दा छिटो सम्पन्न हुनुपर्नेमा उनले जोड दिए । अर्बौंको लगानी गर्नुपर्ने सेजमा हरेक सरकारले वार्षिक ५१० करोड मात्र विनियोजन गरेकाले पूर्णता पाउन नसकेको उनको दाबी छ । सेज पाँचखाल काभ्रेकै लागि महत्त्वपूर्ण भएकाले समयमै निर्माण हुन आवश्यक भएको पाँचखाल नगरपालिकाका प्रमुख महेश खरेलले बताए । विशेष आर्थिक क्षेत्रले धेरै रोजगारी सिर्जना गर्ने भएको हुनाले नगरपालिकाका तर्फबाट सबै खाले सहयोग हुने उनको भनाइ छ । केही समयअघि मात्र काम छिटो सम्पन्न गराउन सेजको केन्द्रीय कार्यालयमै पुगेर ध्यानाकर्षण गराइएको थियो । आफू पहिलो पटक नगरप्रमुख भएपछि भवन निर्माण क्षेत्रका रुख कटानको सुरुवात गरेको उनले जनाए । सेजका लागि ५० हेक्टर (१ हजार रोपनी) वनक्षेत्र किनिएको भए पनि हाललाई एक हेक्टर क्षेत्रफलको मात्र रुख कटान गरिएको उनको भनाइ छ । निर्यात गर्ने सबै उद्योगलाई सेजमा ल्याउन प्राथमिकता दिनुपर्ने उद्योग वाणिज्य संघ काभ्रेका महासचिव एवं काष्ठ उद्योग व्यवसायी रवीन्द्र बैदार बताउँछन् । यहाँ उद्योग सञ्चालन भएपछि रोजगारीको सिर्जना हुनुका साथै उद्योगी व्यवसायबाट राजस्व वृद्धि हुने हुँदा देशको अर्थतन्त्रमा पनि सुधार हुने उनको अपेक्षा छ । सेज निर्माणमा ढिलाइ हुनाले उद्योग व्यवसायीसँगै सरकारलाई पनि उत्तिकै असर पर्ने उनको भनाइ छ । पाँचखालमा सेज आउने कुराले उत्साहित भएका यहाँका उद्योगी व्यवसायी यसको निर्माणमा भएको ढिलाइले निरुत्साहित भएको वैदले बताए । पाँचखाल सेजमा ५८ वटा निर्यातमूलक उद्योग स्थापना गर्न सकिने सम्भाव्यता रहेको गुरुयोजनामा उल्लेख छ । त्यहाँ विशेष गरेर चिया, कफी, अदुवा, अलैंची, आयुर्वेदिक औषधि, दूग्ध पदार्थलगायत कृषि, खनिज, आईटी र चीनबाट कच्चा पदार्थ ल्याएर प्रशोधन गर्ने उद्योग बढी सम्भाव्य छन् । ती उद्योग सञ्चालनमा आएपछि करिब वार्षिक १५ अर्बको निर्यात हुने अनुमान गरिएको सेज पाँचखालले जनाएको छ । सेज सञ्चालनबाट ३५ सय जनालाई रोजागारी दिने लक्ष्य राखिएको बताइएको छ ।"
एक वर्षभित्र मूल्यवृद्धि १२ प्रतिशत पुग्ने प्रक्षेपण,"काठमाडौं (कास) आगामी एक वर्षमा बजारमा मूल्यवृद्धिदर १२ प्रतिशत पुग्ने राष्ट्र बैंकको एक सर्वेक्षणले देखाएको छ । तीन महिना र एक वर्षपछिको मध्य अपेक्षित मुद्रास्फीति क्रमशः १० र १२ प्रतिशत छ, राष्ट्र बैंकले गरेको चालु आर्थिक वर्षको पहिलो तीन महिनाको अपेक्षित मुद्रास्फीति सर्वेक्षणमा भनिएको छ, व्यक्तिहरूले निकट अवधिमा मुद्रास्फीति घट्ने र मध्यम अवधिमा थोरै बढ्ने अपेक्षा गरेका छन् । केन्द्रीय बैंकले कसिलो नीति अवलम्बन गरेपछि मुद्रास्फीतिमा अपेक्षित कमी आउन थालेको देखिन्छ । अघिल्लो सर्वेक्षणको तुलनामा यस सर्वेक्षणमा ८ सय ९९ थप व्यक्ति थपिएका छन् । सर्वेक्षणमा सहभागी ८६६ प्रतिशत उत्तरदाताले आगामी तीन महिनामा मूल्यवृद्धि हुने अपेक्षा गरेका छन् । ९५७ प्रतिशत उत्तरदाताले आगामी एक वर्षमा मूल्यवृद्धि हुने अपेक्षा गरेको राष्ट्र बैंकले जनाएका छन् । आगामी तीन महिनामा मूल्यवृद्धि हुने अपेक्षा गर्ने उत्तरदाताको अंश असार, ०७९ को तुलनामा घटेको छ । अर्को एक वर्षमा मूल्यवृद्धि हुने अपेक्षा गर्ने उत्तरदाताहरूको अंश थोरै बढेको सर्वेक्षणमा उल्लेख छ । खाद्य र खाद्यवस्तुका सबै उपसमूह, गैरखाद्य वस्तु तथा सेवा र सबै उपसमूह तथा घरजग्गा (आवास) समूहमा आगामी तीन महिनामा मूल्यवृद्धि हुने अपेक्षा गर्ने उत्तरदाताको अंश असार, ०७९ को तुलनामा घटेको सर्वेक्षणले देखाएको छ । खाद्य र खाद्य समूहअन्तर्गतका गेडागुडी, दाल, चिनी तथा मसला र गैरखाद्य र सेवा समूहबाहेकका अन्य समूह तथा उपसमूहमा एक वर्षअगाडि मूल्य बढ्ने अपेक्षा गर्ने उत्तरदाताहरूको अंश असार, ०७९ को तुलनामा केही घटेको छ । राष्ट्र बैंकले आर्थिक वर्ष ०७९८० को प्रथम त्रैमासिकको अपेक्षित मुद्रास्फीति सर्वेक्षणको नतिजा सार्वजनिक गरेको हो । सर्वेक्षण ०७९ असोज २३ देखि असोज २९ (अक्टोबर ०९ देखि १५ अक्टोबर, २०२२) सम्म ५७ सहरका ६० बजार क्षेत्रका व्यक्तिहरूसँग अन्तर्वार्तामार्फत सम्पन्न गरिएको जनाएको छ । प्रस्तुत परिणाम २०४० व्यक्तिको प्रतिक्रियामा आधारित रहेको राष्ट्र बैंकले प्रस्ट्याएको छ । तीन महिना र एक वर्षपछिको मध्य अपेक्षित मुद्रास्फीति क्रमशः १० र १२० प्रतिशत छ । व्यक्तिहरूले निकट अवधिमा मुद्रास्फीति घट्ने र मध्यम अवधिमा थोरै बढ्ने अपेक्षा गरेका छन् । नेपाल राष्ट्र बैंकले कसिलो नीति अवलम्बन गरेपछि अपेक्षित मुद्रास्फीतिमा कमी आउन थालेको देखिन्छ ।"
कुटपिटबाट एकल महिलाको मृत्यु,"(सुनसरी)धरानमा कुटपिटबाट एकल महिलाको मृत्यु भएको छ । महिला समूहबाटै भएको कुटपिटका कारण ४२ वर्षीया उषा राईको मंगलबार मृत्यु भएको हो । कात्तिक ३ गते दिउँसो करिब २ बजे उनीमाथि निर्घात कुटपिट गरिएको थियो । उनी २३ वर्षीया र ९ वर्षीया छोरीका साथ धरान१३ धार्मिक मार्गमा डेरा लिएर बस्दै आएकी थिइन् ।अरूले बिनाप्रमाण परपुरुषसँग लागेको भनेर सुनाएकै भरमा कुटपिट हुँदा ज्यान गुमाउनुपरेको अधिकारकर्मीहरूले बताएका छन् । उनीमाथि कुटपिट भएको बेलाको भिडियो क्लिपसमेत सामाजिक सञ्जालमा भाइरल भएको छ । उनी सदाझैं डेरानजिकै सूर्य मार्गस्थित आफ्नो पसलमा सिलाइकटाइको काम गर्दै थिइन् । चिनजानकै धरान१३ धार्मिकपथकी ४५ वर्षीया उर्मिला राईले अन्य महिलालाई पनि ल्याएर अचानक लछारपछार गर्दै कुटपिट गरिन् । उषा आफ्ना श्रीमान्सँग नजिकिएको उर्मिलाको आरोप थियो । कुटपिट गर्दै प्लास्टिकको बोतलमा ल्याइएको झोल खुवाएपछि उषा सिकिस्त बनिन् । घटनापछि प्रहरीले उद्धार गरी बीपी कोइराला स्वास्थ्य विज्ञान प्रतिष्ठान पुर्यायो । उपचारपछि उषा तीन दिनपछि डिस्चार्ज भइन् । महिलामहिलाबीच झगडा परेको सुनेपछि उनको पसलसम्म पुग्दा समूहले लछारपछार पारिरहेका थिए, कसैलाई छुटाउन दिएको थिएन, प्रत्यक्षदर्शी एक महिलाले भनिन्, आधा लिटरको बोतलमा केमिकल ल्याएका थिए, कुटपिट गर्दै खुवाए । आफूले रोक्न खोज्दा हातमा पोखिएर १० दिनसम्म पोलेको उनले बताइन् । कुटपिटपछि पीडक पक्षले उपचार खर्च ३० हजार रुपैयाँ दिने भएपछि इलाका प्रहरी कार्यालय धरानको कार्यालयमा मिलापत्र गरिएको थियो । तर एक साताअघि स्वास्थ्यमा समस्या देखिएपछि उषालाई पुनः प्रतिष्ठानमा भर्ना गरिएको थियो । आईसीयूमा राखेर उपचार हुँदाहुँदै उनको मंगलबार मृत्यु भयो । घटनामा संलग्नमध्ये उर्मिलालाई बिहीबार पक्राउ गरिएको इलाका प्रहरी कार्यालयका डीएसपी बुद्ध श्रेष्ठले बताए । शुक्रबार सुनसरी जिल्ला अदालतबाट म्याद थप गरेर उनीमाथि अनुसन्धान अगाडि बढाइएको छ । उनलाई साथ दिनेमध्ये धरान१३ कै २८ वर्षीया सुमित्रा राई र २९ वर्षीया सुशेली राईलाई पनि शुक्रबार नियन्त्रण लिएर हिरासतमा राखिएको डीएसपी श्रेष्ठले बताए । धार्मिक पथमा बस्नुअघि उषा उर्मिलाको घरमा भाडामा बस्दै आएकी थिइन् । पाँच महिनाअघि मात्र उनी हालको डेरामा सरेकी थिइन् । एकल महिला र घरमा पनि दुई छोरीमात्र हुँदा समाजले हेपेर अनावश्यक आरोप लगाउँदै कुटपिट गरेपछि मृत्यु भएको अधिकारकर्मी सविता राईले बताइन् । अराजक गतिविधि गर्ने र घटनामा संलग्न अरू महिलालाई पनि तत्काल पक्राउ गरी कारबाही गर्नुपर्छ, उनले भनिन् । उषाका श्रीमान्को दुई वर्षअघि मृत्यु भएको थियो । समाज र परिवारमा अझै पनि एकल महिलालाई लाञ्छना लगाउने, घृणा गर्ने, कुनै पुरुषसँग बोल्यो भने उसैसँग नाम जोडिदिने गरिएको एकल महिला समूहकी पूर्वअध्यक्षसमेत रहेकी राईले बताइन् । घटना हुँदा आमा समूहबाट आएको भन्दै महिलाले लछारपछार गरेकाले धरान१३ स्थित जनजागृति आमा समूह पनि विवादमा तानिएको छ । तर घटनामा आफूहरू संलग्न नरहेको भन्दै समूहले पत्रकार सम्मेलनमार्फत जानकारी गराएको छ । समूहकी अध्यक्ष निर्मला तिम्सिनाले व्यक्तिगत घटनामा संलग्न भएकालाई कारबाही हुनुपर्ने बताइन् । किटानी जाहेरीमा नाम उल्लेख गरिएका महिलाहरू कोही पनि समूहमा आबद्ध नभएको उनको दाबी छ । हाम्रो संस्थामा उजुरी आएको छैन, यो विषयमा छलफल पनि गरेका छैनौं, उनले भनिन् । इलाका प्रहरी कार्यालय, उपमहानगरपालिका न्यायिक समिति र इलाका प्रशासनमा बिहीबार ध्यानाकर्षणपत्र बुझाएको महिला सञ्जाल धरानकी अध्यक्ष सपना राईले बताइन् । पाँच दिन बितिसक्दा पनि पोस्टमार्टममा ढिलाइ हुँदा प्रमाण नष्ट हुने आशंका बढेको छ, उनले भनिन्, महिला सञ्जालले यो विषयलाई गम्भीर रूपमा निगरानी गरिरहेको छ । मृतकका परिवारले घटनामा संलग्न सबै दोषीलाई पक्राउ गरेपछि मात्र पोस्टमार्टम गर्ने अडान लिएका छन् । मृतकका बुबा ७३ वर्षीय दलबहादुर राईले घटनाका विषयमा निष्पक्ष न्याय हुनुपर्ने बताए ।"
नेदरल्यान्ड्स क्वाटरफाइनलमा,"ब्राजिल पनि हार्योठूला टिमहरू एकपछि अर्को खेलमा स्तब्ध बन्नेक्रममा उपाधि दाबेदार ब्राजिलले पनि समूहको अन्तिम खेलमा हार बेहोरेको छ । लुसेल रंगशालामा शनिबार राति क्यामरुन १० को जित निकाल्दै विश्वकपमा पाँचपल्टको च्याम्पियन ब्राजिललाई पराजित गर्ने पहिलो अफ्रिकी टिम बन्यो । डिफेन्डिङ च्याम्पियन फ्रान्स र पोर्चुगलको हारपछि ब्राजिल पनि चुकेको हो ।भिन्सेन्ट अबुयबाकरले इन्ज्युरी समयमा काउन्टर अट्याकमा निर्णायक गोल गर्दै ब्राजिललाई पराजित गरी क्यामरुनले विश्वकपबाट बिदाइ लियो । गोलको खुसीयालीमा जर्सी खोलेपछि दोस्रो पहेँलो कार्ड (रातो कार्ड) बेहोर्दै उनी बाहिरिएपछि क्यामरुन १० खेलाडीमा सीमित भएको थियो । तर, अन्त्यतिर ब्राजिलले पाएको हार टार्ने अवसर उपयोग गर्न सकेन र क्यामरुनको नाममा इतिहास कोरियो । एक खेलअगावै नकआउटमा स्थान सुरक्षित गरेपछि ब्राजिली प्रशिक्षक टिटेले पहिलो रोजाइका १० खेलाडी परिवर्तन गर्दै क्यानरुनविरुद्ध टिम उतारेका थिए । दोस्रो रोजाइको टिमको प्रदर्शन गतिलो भएन । नेयमर घाइते छन् । तर रिचार्लिसन, थियागो सिल्भा, भिनिसियस जुनियरलगायत चर्चित खेलाडीको प्रदर्शन हेर्न आएका ८५ हजार ९ सय ८६ दर्शक निरास हुँदै फर्किएका थिए ।क्यामरुनसँग हारेर पनि ब्राजिल समूह जी को शीर्षस्थानमा रह्यो । अर्को खेलमा स्विट्जरल्यान्डले सर्बियालाई ३२ ले पराजित गर्दै समूह उपविजेता भएर अन्तिम १६ मा स्थान बनायो । रंगशाला ९७४ मा स्विस टिमको जितसँगै क्यामरुन प्रतियोगिताबाट बाहिरिएको हो । नकआउटमा पुग्न जित्नैपर्ने बाध्यतामा रहेको सर्बिया अलेक्जान्डर मिट्रोभिच र डुसान भ्लाहोभिचको गोलमा लिएको २१ को अग्रता जोगाउन नसक्दा समूह चरणबाटै फर्किनुपरेको हो । जार्डन साकिरीले २० औं मिनेटमा गोलको खाता खोलेको खेललाई स्विट्जरल्यान्डले ब्रिल डोनाल्ड इम्बोलोको गोलमा पहिलो हाफमै २२ को बराबरी गरेको थियो ।रोमाञ्चक खेलमा रेमो मार्को फिउलरले ४८ औं मिनेटमा निर्णायक गोल गर्दै स्विस टिमलाई नकआउट प्रवेश गराइदिए । क्वाटरफाइनल प्रवेशका लागि ब्राजिलले दक्षिण कोरिया र स्विट्जरल्यान्डले पोर्चुगलविरुद्ध खेल्नेछन् ।"
कीर्तिमानी खेलाडी बन्दै लोरिस,"दोहा (एएफपी) गोलरक्षक हुगो लोरिसले फ्रान्सबाट सर्वाधिक खेल खेल्ने खेलाडी बनेमा आफूलाई गर्व महसुस हुने बताएका छन् । पोल्यान्डविरुद्ध आइतबार दोहामा खेलेपछि लोरिसले फ्रान्सबाट सर्वाधिक खेल खेलेको लिलियन थुरामको कीर्तिमान बराबरी गर्नेछन् ।यो कुनै सानो उपलब्धि होइन, यो तथ्यांकलाई लिएर म निकै सम्मानित छु र गर्व गर्दछु, विश्वकपमा अन्तिम १६ को खेल खेल्नुपर्ने भएकाले अहिलेलाई यो उपलब्धि दोस्रो प्राथमिकतामा छ, फ्रान्सका कप्तान लोरिसले शनिबार भने ।पोल्यान्डसँगको खेल लोरिसको फ्रान्सेली राष्ट्रिय टोलीबाट १ सय ४२ औं खेल हुनेछ । फ्रान्सलाई सन् १९९८ को विश्वकप दिलाएका राइट ब्याक थुरामले यो उपलब्धि आफ्नो १४ वर्षको खेलजीवनमा बनाएका थिए । यसै महिनाको अन्त्यमा ३६ वर्ष लाग्ने टोटेनहमका गोलरक्षक लोरिसले थुरामले संन्यास लिएको केही समयपछि २००८ को नोभेम्बरमा फ्रान्सबाट डेब्यु गरेका थिए । मेरो नजरमा अहिले विश्वकपमात्र छ, अन्य चिज दोस्रो प्राथमिकताका विषय हुन्, पोल्यान्डसँग अल थुमामा रंगशालामा खेल्न आफ्नो टोली तयार रहेको जनाउँदै लोरिसले भने, म आफ्नो सबै शक्ति आइतबारको खेलमा लगाउने छु, किनभने यो अर्को महत्त्वपूर्ण खेल हो । विश्वकप सकिएपछि मात्र व्यक्तिगत सफलता र कीर्तिमानमा ध्यान लगाउने छु । मैले उत्कृष्ट ढंगमा प्रतियोगिता टुंग्याउने विश्वास लिएको छु । लोरिसकै कप्तानीमा फ्रान्सले २०१८ को विश्वकप जितेको थियो । ट्युनिसियाविरुद्ध बुधबार समूह चरणको अन्तिम खेलमा आराम गर्न दिइएका लोरिसले पोल्यान्डविरुद्ध सुरुदेखि नै खेल्ने निश्चित छ । फ्रान्सका प्रशिक्षक डिडियर डेसच्याम्पले पनि लोरिसको तारिफ गर्दै आएका छन् । राष्ट्रिय टोलीबाट १ सय ३ खेल खेलिसकेका डेसच्याम्पले फ्रान्सलाई विश्वकप जिताउने लोरिसपछिका अर्का कप्तान हुन् ।कीर्तिमान तोडिनकै लागि बनेका हुन्छन्, निश्चय पनि केही कीर्तिमान अन्यभन्दा विशेष हुन्छ । त्यसैले यसको महत्त्व दर्शाउछ । वर्षौंसम्म लगाएर यतिका खेल खेल्न उच्चस्तरमा खेलेको हुनुपर्छ, लोरिसले भने । पोल्यान्डलाई पराजित गर्दै क्वाटरफाइनल पुग्नेमा फ्रान्स दाबेदार देखिएको छ । तर विश्वका उत्कृष्ट स्ट्राइकर रोबर्ट लेवान्डोस्कीका कारण उनी पोल्यान्डलाई लिएर सचेत छन् । उनी वर्षौंदेखि उत्कृष्ट ९ नम्बरका खेलाडी हुन्, सामूहिक हिसाबमा पोल्यान्ड पनि राम्रो टोली हो, तर रक्षात्मक खेल्दा टोली दबाबमा आउने गरेको छ, लोरिसले विपक्षीबारे भने । यता प्रशिक्षक डेसच्याम्पले पछिल्लो महत्त्वपूर्ण प्रतियोगिताको नकआउट चरणमा फ्रान्सले के गरेको थियो भनेर पछाडि फर्कनुको कुनै अर्थ नभएको जनाए । गत वर्ष फ्रान्स युरोपियन च्याम्पियनसिपको अन्तिम १६ मा स्विट्जरल्यान्डसँग पेनाल्टी शुटआउटमा पराजित भएको थियो । मलाई यसबारे केही कुरा गर्न चासो छैन, त्यो खेल खेलेका खेलाडीलाई पनि यसबारेमा कुरा गर्न खासै इच्छा छैन, डेसच्याम्पले भने, एउटा कुरामा के समानता थियो भने त्यो पनि अन्तिम १६ कै खेल थियो ।"
फ्रान्सलाई हराए विश्वकप जित्छौं,"पोल्यान्डका प्रशिक्षक चेस्लाभ मिच्निविजले डिफेन्डिङ च्याम्पियन फ्रान्सलाई अन्तिम १६ मा पराजित गरेमा विश्वकप नै जित्ने विश्वास लिएका छन् । पोल्यान्ड सन् १९८६ यता पहिलो पटक नकआउट चरणमा पुगेको हो । समूह चरणको अन्तिम खेलमा अर्जेन्टिनासँग २० ले पराजित भए पनि राम्रो गोल भिन्नताका कारण पोल्यान्ड अन्तिम १६ मा पुगेको थियो ।हामी घर फर्कन तयार छैनौं, पाउलो सौसाको स्थानमा गत जनवरीमा मात्र पोल्यान्डको प्रशिक्षण जिम्मेवारी लिएका मिच्निविजले भने, फ्रान्समाथि विजय हात पारेमा हामी नयाँ विश्व च्याम्पियन बन्न सक्छौं । विश्व च्याम्पियनसँग खेल्न पाउँदा हामी खुसी छौं । फ्रान्स अघिल्लो चरणमा पुग्ने केही निश्चित भएको छैन । मैदानमा खेल हुन बाँकी छ । खेल जित वा घर फर्कनुबाहेक अन्य विकल्प छैन ।फ्रान्स उत्कृष्ट टोली भएकाले उसको कमजोरी आफूले पत्ता लगाउन नसकेको मिच्निविजले जनाए । हामी राम्रो खेल्ने छौं भन्नेमा हामी विश्वस्त छौं, तर हाम्रा अगाडि कठिन चुनौती रहेको हामीलाई थाहा छ, उनले भने, हामी पनि विश्वलाई फुटबल खेल्न सक्ने छौं भनेर देखाउने छौं ।आफ्नो उत्कृष्ट खेलजीवनमा लेवान्डोस्कीले विश्वकपमा पहिलो गोल गरिसकेका छन् । साउदी अरेबियामाथि समूह चरणमा २० को विजय हात पार्दा उनले गोल गरेका थिए । तर मेक्सिकोविरुद्ध पेनाल्टी चुकाउँदा पोल्यान्डले त्यो खेल बराबरीमै चित्त बुझाउनुपरेको थियो । मिच्निविजले बार्सिलोनाका स्ट्राइकर लेवान्डोस्कीलाई अझै धेरै पास पुग्नुपर्ने जनाउँछन् । कतार विश्वकपका अहिलेसम्मका तीन खेलमा पोल्यान्डले ४ पटकमात्र पोस्टमा लक्षित प्रहार गर्न सकेको छ । उनका लागि हामीले त्यति अवसर नै बनाउन सकेका छैनौं, मिच्निविजले लेवान्डोस्कीका बारेमा भने, उनलाई पेनाल्टी बक्सअगाडि बल चाहिएको छ । अर्जेन्टिनासँगको खेलमा प्रतिद्वन्द्वीले हामीलाई त्यस्तो गर्न दिएनन् । हामीले यसमा सुधार गर्नु जरुरी छ, तर फ्रान्सले हामीलाई त्यस्तो गर्न दिँदैन भन्ने पनि बुझ्नुपर्छ ।केलियन एमबाप्पेको नेतृत्वमा रहेको फ्रान्सको अग्रपंक्ति रोक्नु पोल्यान्डलाई ठूलो चुनौती हुनेछ । एमबाप्पेसहित ९ खेलाडीलाई विश्राम दिँदा फ्रान्स समूह चरणको अन्तिम खेलमा ट्युनिसियासँग १० ले पराजित भएको थियो । एमबाप्पेलाई कसरी रोक्नु हुन्छ भन्ने प्रश्नमा पोल्यान्डका स्ट्राइकर अर्काडुस्ज मिलिचले भने, उनी निकै तेज छन् । त्यसैले उनलाई रोक्न हामीलाई स्कुटर चाहिन्छ । विश्वका उत्कृष्ट खेलाडीसँग खेल्न निकै कठिन हुन्छ, हामीले सामूहिक हिसाबमा खेल्नुपर्छ । उनलाई कुनै एक खेलाडी लगाएर रोक्न सकिन्न ।"
इंग्ल्यान्डलाई अफ्रिकी चुनौती,६ तथ्य  इंग्ल्यान्ड विश्वकपमा अफ्रिकी टिमविरुद्ध पछिल्ला ७ खेलमा अपराजित छ । उसले ४ खेल जितेको छ भने ३ खेल बराबरी गरेको छ । उसले ५ खेलमा विपक्षीलाई गोल गर्न दिएको छैन ।  इंग्ल्यान्डले अफ्रिकी टिमविरुद्ध एकपल्ट नकआउट चरणमा प्रतिस्पर्धा गरेको छ । उसले सन् १९९० मा भएको विश्वकपको क्वाटरफाइनलमा क्यामरुनमाथि अतिरिक्त समयमा ३२ को जित हात पारेको थियो ।  पछिल्ला दुई खेलमा इंग्ल्यान्डले क्लिन सिट राखेको छ । उसले लगातार तीन खेलमा गोल नखाएको विश्वकप २००२ को प्रदर्शन कतारमा बराबरी गर्ने प्रयास गर्नेछ ।  सेनेगलले विश्वकपमा लगातार दुई खेल पहिलोपल्ट जितेको हो ।  सेनेगलले विश्व्कपका पछिल्ला १० खेलमा गोल नखाएको खेल नै छैन अर्थात् क्लिन सिट राख्न सकेको छैन ।  विश्वकपको नकआउट चरणमा सेनेगलले खेलेका अघिल्ला दुई खेल अतिरिक्त समयसम्म लम्बिएको थियो ।
गण्डकी र सुदूरपश्चिम फाइनलमा फेरि भिड्दै,"(काठमाडौं)गण्डकी र सुदूरपश्चिम प्रदेश पुनः वाइवाइ यू१९ पुरुष राष्ट्रिय क्रिकेट प्रतियोगिताको फाइनलमा भिड्ने भएका छन् । गत वर्षको विजेता गण्डकीले शनिबार मधेस प्रदेशलाई ५८ रनले पराजित गरेपछि टोलीले सुदूरपश्चिमसँग उपाधि भिडन्त पक्का गरेको हो । टस हारेर ब्याटिङमा आएको गण्डकीले प्रज्ज्वल थापाको ८५ रनमा निर्धारित ५० ओभरमा ९ विकेट गुमाई २ सय २२ रन बनायो । जवाफमा आएको मधेस प्रदेश ४५४ ओभरमा १ सय ६४ रनमा अलआउट भयो । गण्डकी र सुदूरपश्चिमबीच सोमबार फाइनल हुनेछ । सुदूरपश्चिमले राउन्ड रोबिनका सबै ६ खेल जितेर फाइनलमा स्थान पक्का गरेको थियो । सबै ७ प्रदेशले एक आपसमा प्रतिस्पर्धा गरेपछि शीर्ष दुई टोलीले फाइनल खेल्ने प्रावधान रहेकोमा गण्डकीले ६ मध्ये ५ खेल जितेर फाइनल सुरक्षित भएको हो । खेल सुरु हुनु गण्डकी र वाग्मतीको समान ८ अंक थियो । गण्डकीले ठूलो हार बेहोरेमा फाइनलमा पुग्ने वाग्मतीको झिनो आस पनि सकिएको छ ।प्लेयर अफ द म्याच प्रज्ज्वलले १ सय २८ बल खेल्दै ९ चौका र २ छक्का प्रहार गरे । गण्डकीको इनिङ्स सम्हालेका उनी ४५ औं ओभरमा आठौं खेलाडीको रूपमा आउट भए । आकाश त्रिपाठी २३, विशाल भुसाल र निर्मल गुरुङ समान १३ तथा देव खनाल ११ रनमा आउट भए । दसौं नम्बरमा ब्याटिङ गरेका नर सार्की १४ बलमा २६ रन जोड्दै अविजित रहे । उनले २ चौका र २ छक्का प्रहार गरे । मधेसका निकेश गुप्ताले ३ विकेट लिए । उनले १० ओभरमा २ मेडन राख्दै ४२ रन खर्चे । नितेश यादव र अभिषेक तिवारीले २२ तथा अवजित मण्डलले १ विकेट लिए ।मधेसबाट ओपनर मायन यादवले सर्वाधिक ३८ रन बनाए । उनले ४५ बल खेल्दै २ चौका र १ छक्का प्रहार गरे । सरफराज मन्सुरीले ५८ बलमा ३ चौकासहित ३१, अली अन्सारीले २२, दब्लु मलिकले १८ तथा शैलेन्द्र साह र निकेशले समान १० रन बनाए । लुम्बिनीबाट अभिषेक गौतम र कप्तान विशालविक्रम केसीले ३३ विकेट लिए । अभिषेकले १० ओभरमा १ मेडन राख्दै २८ र विशालविक्रमले १० ओभरमा २ मेडन राख्दै ३४ रन खर्चे । नर, दुर्गेश गुप्ता, निर्मल र तुलबहादुर थापाले ११ विकेट लिए ।अर्को महत्त्वपूर्ण खेलमा प्रदेश १ ले कर्णाली प्रदेशलाई ७ विकेटले पराजित गर्दै ६ अंकका साथ प्रतियोगिता टुंग्याएको छ । सुवास ऐरले ४७ रन बनाए पनि कर्णाली ४३२ ओभरमा १ सय ५२ रनमा अलआउट भयो । उनले ६७ बल खेल्दै ९ चौका प्रहार गरे । मनीष थापा २६, युनिश सिंह १३, कप्तान विपिन रावल ११ रनमा आउट भए । मोहन बिकले ३१ बल खेल्दै ३ चौकासहित २९ रन बनाए । प्रदेश १ बाट अनिश ओझा र कप्तान दीपेश कँडेलले ३३ विकेट लिए । प्लेयर अफ द म्याच अनिशले १० ओभरमा ३ मेडन राख्दै २८ र दीपेशले ९२ ओभरमा ३ मेडन राख्दै ३२ रन खर्चे । अभिनय राजवंशी, विपिन महतो, अश्विन महतो र सन्देश भट्टराईले ११ विकेट लिए ।ओपनर सोनु अन्सारीले ४५ रन बनाएपछि प्रदेश १ ले ३२ औं ओभरमा लक्ष्य पूरा गर्यो । सोनुले ३६ बल खेल्दै ९ चौका प्रहार गरे । सुभन गहतराज १३, स्टेन रिजालले १७ रन बनाए । भूपाल दंगाल ४२ र दीपेश २९ रन जोडेर अविजित रहे । भूपालले ६१ बल खेल्दा ५ चौका तथा दीपेशले २६ बल खेल्दा ३ चौका र १ छक्का प्रहार गरे । कर्णालीका युनिश र मोहनले ११ विकेट लिए ।"
उपाधि र बोनसको लडाइँ,"(काठमाडौं)नेपाललाई पराजित गरेमा स्कटल्यान्ड विश्वकप क्रिकेट लिग २ को शीर्षस्थानमा पुग्नेछ र विजेता बन्ने निश्चित हुनेछ । त्यसको विपरीत एकदिवसीय अन्तर्राष्ट्रिय मान्यता जोगाउन संर्घषरत नेपाललाई स्कटल्यान्डमाथि विजय हात पारेमा त्यो बोनस हुनेछ ।नेपाल र स्कटल्यान्ड आइतबार नामिबियाको विन्डहोकमा भिड्दा समीकरणमा यी तथ्यहरू खेल्नेछन् । दुवैको नामिबियामा यो दोस्रो खेल हो । नेपाल र नामिबियाबीच शुक्रबार भएको खेल वर्षाका कारण रद्द भएको थियो । पहिला ब्याटिङ गरेको नेपाल अन्तिम ओभरमा अलआउट हुनु १ सय ९७ रन जोडेको थियो । नामिबियाले ४ बल खेलपछि वर्षाका कारण थप खेल हुन सकेको थिएन् । स्कटल्यान्डले बिहीबार नामिबियालाई ४ विकेटले हराएको थियो । सबै ३६ खेल खेलेको ओमान ४४ अंकसहित शीर्षस्थानमा छ । स्कटल्यान्ड २९ खेलमा ४२ अंकसहित दोस्रो स्थानमा छ । नेपालमाथि विजय हात पारेमा स्कटल्यान्ड नेट रनरेटमा ओमानलाई उछिन्दै शीर्ष स्थानमा पुग्नेछ । नेपाल २० खेलबाट १८ अंकमात्र जोडेर छैटौं स्थानमा छ । १५ मध्ये १० खेलमा विजय हात पारेमा नेपाल कम्तीमा शीर्ष ५ भित्र पर्ने सम्भावना रहन्छ । सात राष्ट्र सहभागी लिग २ को शीर्ष तीन राष्ट्र विश्वकप छनोटमा पुग्नेछन् भने शीर्ष ५ राष्ट्रले एकदिवसीय अन्तर्राष्ट्रिय मान्यता जोगाउने छन् । अमेरिका ३५, नामिबिया ३३, यूएई २७ अंकसाथ क्रमशः तेस्रोदेखि पाँचौं स्थानमा छन् ।जुलाईमा स्कटल्यान्डलाई उसैको भूमिमा नेपालले १ सय ४४ रनमा अलआउट गरी ५ विकेटको विजय हात पारेको थियो । स्कटल्यान्डमाथि कुनै पनि संरचनामा नेपालको त्यो पहिलो विजय थियो । त्यसको चार दिनपछि अर्को खेलमा स्कटल्यान्डले नेपालमाथि ८ विकेटको विजय हात पारेको थियो । स्कटल्यान्डले पछिल्ला ५ मध्ये ४ खेल जितेको छ । डेढ महिनाअघि अस्ट्रेलियामा भएको ट्वान्टी२० विश्वकपमा वेस्ट इन्डिजमाथि ४२ रनको विजय हात पार्दै नामिबिया पुगेको स्कटल्यान्डले पूर्वकप्तान कायल कोएटजरको ५४ रनमा घरेलु टोलीविरुद्धको पहलिो खेलमा विजयको कथा कोरेका थिए । नामिबियाविरुद्ध वर्षा हुनुअघिको अन्तिम बलमा फिल्डिङका क्रममा बाउन्ड्री लाइनमा जुध्दा घाइते भएका कुशल भुर्तेल र ललित राजवंशी स्कटल्यान्डविरुद्धको खेलअघि फिट भइसकेका छन् । दुई वर्षअगाडि राष्ट्रिय टोलीमा ओपनिङ ब्याटिङबाट सनसनी सुरुआत गरेका कुशललाई प्रशिक्षक मनोज प्रभाकरले मध्यमक्रममा खेलाउने गरेका छन् । स्पिन बलिङबाट उनी टोलीमा उपयोगी खेलाडी बनेका छन् । सन्दीप लामिछाने बलात्कारको आरोपमा जेल चलान भएपछि स्पिनमा नेपालको प्रमुख बलर बनेका ललितले लिग २ मा दुई खेल खेले पनि अझै बलिङ गर्न पाएका छैनन् । सन् २०२० को फेब्रुअरीमा ललितले अमेरिकाविरुद्ध लिग २ मा आफ्नो पहिलो खेल कीर्तिपुरमा खेलेका थिए । तर अमेरिकालाई ३५ रनमा अलआउट गरेको उक्त खेलमा बलिङ नै गर्न नपाएका उनले वर्षाका कारण रद्द भएको नामिबियाविरुद्ध पनि बलिङ नै गर्नुपरेन । देव्रेहातेद्वय ललित र सागर ढकाल नेपाली टोलीका नियमित स्पिनर हुन् । ज्ञानेन्द्र मल्ल लयमा आउनु नेपाली ब्याटिङमा ठूलो राहत बनेको छ । लगातार दोस्रो खेलमा अर्धशतक बनाउनेक्रममा उनले नामिबियाविरुद्ध ७५ रन बनाएका थिए, जुन एकदिवसीय अन्तर्राष्ट्रियमा उनको व्यक्तिगत उच्च स्कोर पनि हो । नेपालको प्रमुख चिन्ता पुनः दीपेन्द्रसिंह ऐरीको ब्याटिङमा छ । नामिबियासँग पहिलो बलमै आउट भएका उनले लिग २ का १७ खेलमा एउटै अर्धशतक बनाउन सकेका छैनन् । लिग २ मा उनको औसत पनि १० मुनि छ । कप्तानी जिम्मेवारी पाएयता रोहित पौडेलको ब्याटिङ पनि खुल्न सकेको छैन ।"
नेत्रहीन टी२० विश्वकपमा नेपाल,"काठमाडौं (कास) तेस्रो नेत्रहीन टी२० क्रिेकट विश्वकपमा नेपालले भाग लिने भएको छ । डिसेम्बर ५ देखि १८ सम्म हुने प्रतियोगिताका लागि १५ खेलाडीसहित २० सदस्यीय नेपाली टोली आइतबार भारत जाँदै छ । खेल भारतको दिल्ली र बैंग्लुरुमा हुनेछ । खिमानन्द गैरेको कप्तानीमा रहेको टोलीका खेलाडीमा सागर लामा, भरत चौलागाईं, राधेश्याम चौधरी, हेमबहादुर खत्री, टमबहादुर पाल, शान्तबहादुर पहरी, सुनील राना, प्रेम क्षेत्री, युवराज भण्डारी, खेमराज सापकोटा, सुरेन्द्र तामाङ, नरेश चौधरी, सागर चेपाङ र शंकर रेग्मी छन् । टिम प्रशिक्षकमा नहेन्द्र निरौला, व्यवस्थापकमा तुमरु उप्रेती तथा अफिसियलमा नेत्रहीन क्रिकेट संघ नेपालका अध्यक्ष पवन घिमिरे, महासचिव अमृत बराल र कोषाध्यक्ष उपेन्द्र श्रेष्ठ छन् । प्रतियोगितामा नेपाल, बंगलादेश, पाकिस्तान, श्रीलंका, भारत, दक्षिण अफ्रिका र अस्ट्रेलिया गरी ७ राष्ट्रले पहिले राउन्ड रोबिन लिगका आधारमा प्रतिस्पर्धा गर्नेछन् । लिगमा शीर्ष चार स्थानमा रहने टोली सेमिफाइनलमा पुग्नेछन् । लिगमा नेपालले डिसेम्बर ६ मा भारत, ७ मा बंगलादेश, ९ मा अस्ट्रेलिया, १० मा दक्षिण अफ्रिका, १३ मा श्रीलंका र १४ मा पाकिस्तानविरुद्ध प्रतिस्पर्धा गर्नेछ । टोलीलाई राष्ट्रिय खेलकुद परिषद्की बोर्ड सदस्य नन्दा बस्यालले शनिबार बिदाइ गरिन् ।"
नेक्सस र लाइसियम विजयी,"काठमाडौं (कास) आयोजक नेक्सस एकेडेमी र लाइसियम प्याराडाइस पाँचौं नेक्सससंकटा कप छात्र फुटबल प्रतियोगितामा शनिबार सेमिफाइनल पुगेका छन् । मध्यपुर थिमिस्थित मध्यपुर युथ एसोसिएसनको मैदानमा नेक्ससले ग्लेडस्टोनलाई ७० गोलले पराजित गर्यो । नेक्ससका निखिलले २, अंकित, दिलन लिम्बु, राज थापामगर र सक्षम भट्टराईले ११ गोल गरे । एक गोल आत्मघाती थियो । लाइसियमले नेपाल तारालाई ५० ले हरायो । लाइसियमका सक्सेस सेढाईंले ह्याट्रिक गरे भने सुजल खत्री र केशव कोइरालाले ११ गोल थपे ।"
भ्याली र काष्ठमण्डप फाइनलमा,काठमाडौं (कास) आयोजक भ्याली पब्लिक र काष्ठमण्डप १५ औं माछापुच्छ्रेभ्याली पब्लिक कप बास्केटबल प्रतियोगिताको सिनियर गर्ल्समा शनिबार फाइनल पुगेका छन् । भ्यालीले एचएचसीएलाई १७११ स्कोरले पराजित गर्यो । भ्यालीकी लोरिशा गौचनले ११ स्कोर गरिन् । आस्ना अर्यालको १० स्कोरमा काष्ठमण्डपले ग्रिनल्यान्डलाई २६१५ ले हरायो । सिनियर ब्वाइजमा भ्याली पब्लिक र गोल्डेनपिकले उपाधि भिडन्त पक्का गरे । भ्यालीले हिमालयन किङडममाथि ६६३६ को जित दर्ता गर्यो । भ्याली पब्लिकका अनमोल गुरुङ र सुशान चौधरीले १९१९ स्कोर जोडे । गोल्डेनपिकले बसुन्धारा नेसनल एकेडेमी (बीएनए) लाई ३९३७ ले हराउँदा दिनेश रापालले १४ स्कोर गरे । जुनियर ब्वाइजमा ग्रिनफिल्ड र बीएनए फाइनल पुगेका छन् । ग्रिनफिल्डले गोल्डेनपिकलाई २७२१ ले हरायो । ग्रिनफिल्डका अर्जुन बस्नेतले १८ स्कोर जोडे । बीएनएले एन्जल्स हार्टमाथि २४२३ को कठिन जित निकाल्यो । बीएनएका एलेक्स गुरुङले ११ स्कोर गरे ।
