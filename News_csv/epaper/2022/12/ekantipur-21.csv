शीर्षक,विवरण
कहाँ उडे १ अर्ब ३८ करोडका १९ हजार ड्रोन ?,"अख्तियारले गृह मन्त्रालयसँग ड्रोन उडानसम्बन्धी अनुमति लिएका निकायको विवरण मागेको छ । अस्वाभाविक रूपमा धेरै ड्रोन आयात हुन थालेको थाहा पाउनासाथ अर्थ मन्त्रालय, भन्सार विभाग र राजस्व अनुसन्धान विभागले फरकफरक हिसाबले अनुसन्धान गर्न खोजेका थिए । तर अर्थ मन्त्रालयको उच्च नेतृत्वकै दबाबपछि छानबिन तथा अनुसन्धान गर्न पाइएन, यसबारे जानकार अर्थका एक अधिकारीले भने, त्यसपछि पनि ड्रोन आयात रोकिएन, झन्झन् बढेर गयो । कतैबाट पनि अनुसन्धान नहुने सम्भावना देखेर केही सरकारी अधिकारीहरूले यो विषय अख्तियारसम्म पुर्याएका हुन् । माओवादी नेता जनार्दन शर्माले अर्थ मन्त्रालयको नेतृत्व सम्हालेलगत्तै ड्रोन अस्वाभाविक रूपमा आयात भएको देखिन्छ । अर्थ मन्त्रालयका एक अधिकारीको दाबीअनुसार यो प्रयास ओली नेतृत्वको सरकारकै पालादेखि भएको हो । राजनीतिक नेतृत्वसँग कुरा नमिल्दा त्यतिबेला आयात भएन, ती अधिकारीले भने । ०७८ असार अन्तिम साता शेरबहादुर देउवा प्रधानमन्त्री बने । त्यसपछि माओवादीका तर्फबाट शर्मा अर्थमन्त्री भए । त्यसको अर्को महिनाबाटै ड्रोन आयातको खेल अघि बढेको देखिन्छ । राजस्व प्रशासनले यसबारे अर्थमन्त्रीलाई जानकारी पनि गराइसकेको छ, अर्थका ती अधिकारीले भने, शंकास्पद कारोबारमाथि शंकास्पद तरिकाले नै कुनै अनुसन्धान भइरहेको छैन ।नेपालमा खासगरी सञ्चारमाध्यम, फिल्ममनोरञ्जन, सुरक्षा, वैज्ञानिक अध्ययनअनुसन्धान, शैक्षिक जस्ता क्षेत्रमा तोकिएका सर्त र बन्देजको अधीनमा रही सीमित संख्यामा ड्रोन प्रयोग हुने गरेको छ । ती अधिकारीका अनुसार नेपाली बजारमा यति धेरै ड्रोनको माग नै छैन । ड्रोन उडान अनुमति र प्रयोगका लागि सजिलो र खुकुलो व्यवस्था पनि छैन, उनले भने । आयात भएको भनिएको सामान निरीक्षण र रुजु तथा मूल्यांकनमा विमानस्थल भन्सारका सीमित कर्मचारी मात्रै संलग्न भएको देखिन्छ । सुशासन (व्यवस्थापन तथा सञ्चालन) ऐन०६४ को दफा ४५ अनुरूप जारी मानवरहित हवाई उपकरण उडानसम्बन्धी कार्यविधि ०७५ अनुसार नेपाल नागरिक उड्डयन प्राधिकरणमा दर्ता गरेर सम्बन्धित जिल्ला प्रशासन र गृह मन्त्रालयबाट अनुमति लिएपछि मात्रै ड्रोन प्रयोग गर्न पाइन्छ । दुई किलोसम्मको ड्रोन प्रयोग गर्दा सम्बन्धित जिल्ला प्रशासन कार्यालयबाट अनुमति लिनुपर्ने हो । त्यसमाथिका तौल भएकाको हकमा गृह मन्त्रालयबाट अनुमति लिनुपर्ने व्यवस्था छ । संवेदनशीलताका आधारमा उडानका लागि विभिन्न क्षेत्र तथा मापदण्ड तोकिएको छ । त्यही कारण नेपालमा एकै वर्षमा करिब १९ हजार ड्रोन आयातको सम्भावना देखिँदैन । यसरी आयात गरिएको भनिएको ड्रोन गृह मन्त्रालय र नेपाल नागरिक उड्डयन प्राधिकरण कतै पनि दर्ता गरिएको छैन ।नागरिक उड्डयन प्राधिकरणका अनुसार ०७८७९ मा १ सय ६१ वटा र ०७९८० मा १ सय ८२ वटा मात्रै ड्रोन दर्ता गरिएका छन् । यसको अर्थ बजार र आवश्यकताबिनै धेरै ड्रोन आयात देखाई अन्य कुनै शंकास्पद कारोबार भइरहेको हुनुपर्छ, अर्थका ती अधिकारीले भने । कस्तो खालको शंकास्पद कारोबार भएको हुन सक्छ भन्नेबारे राजस्व प्रशासन तथा अख्तियारका अधिकारीहरूले दुई खालको प्रारम्भिक अनुमान गरेका छन् । पहिलो अनुमान हो नेपालमा आयात गरी भारतमा योजनाबद्ध रूपमा तस्करी भएको हुन सक्छ । भारत सरकारले ०७८ माघ २६ (९ फेब्रुअरी २०२२) देखि ड्रोन आयातमा प्रतिबन्ध लगाएको छ । भारतले यसअघि पनि बेलाबेलामा चीनबाट आउने ड्रोनमा प्रतिबन्ध लगाउने गरेको थियो । भारतमा अनुसन्धान र विकास, रक्षा र सुरक्षा प्रयोजनबाहेकमा ड्रोन आयात गर्न पाइँदैन । आतंकवादी हमलामा ड्रोन प्रयोगको सम्भावना हुनुका साथै आफ्नै मुलुकमा उत्पादित ड्रोन प्रयोग बढाउन भारतले आयातमा कडाइ गरेको छ । भारतले सन् २०३० सम्ममा विश्वकै ड्रोन हब बन्ने लक्ष्यसाथ आयातमा प्रतिबन्ध गरेको हो । भारतमा आयात प्रतिबन्ध रहेका कारण यहाँबाट तस्करी भएको हुन सक्छ, प्रारम्भिक अनुसन्धानमा संलग्न एक अधिकारीले भने, तर, भारतले आयात प्रतिबन्ध लगाउनुअगावै अर्थात् ०७८ साउनदेखि नै नेपालमा ड्रोन आयात ह्वात्तै बढेको छ । भारतमा ड्रोन पूरै अभाव नरहेकाले त्यहाँ मात्रै तस्करी भयो भन्ने पनि लाग्दैन ।भारतमा उपलब्ध ड्रोनभन्दा चीन तथा हङकङका ड्रोन सस्ता छन् । मूल्यको फरकपनका कारण केही ड्रोन नेपाल हुँदै भारत तस्करी हुन सक्ने आधार पनि छन् । भारतमा तस्करी गरिएको भए गम्भीर वित्तीय अपराध हो । यसले हाम्रो विदेशी विनिमय सञ्चिति र राजस्वमा समेत असर पारेको छ, ती अधिकारीले भने, चीन र हङकङबाट आयात गर्दा डलर बाहिरिन्छ । भारत तस्करी गरे अनौपचारिक माध्यमबाट पैसा यहाँ ल्याउनुपर्ने हुन्छ । यसले राजस्व प्राप्ति हुँदैन । त्यसकारण पनि यसबारे गम्भीर अनुसन्धान हुन जरुरी छ ।अनुसन्धानमा संलग्न अधिकारीले बढी ड्रोन आयातको पछाडि पुँजी पलायनको आशंका पनि गरेका छन् । ड्रोन त्रिभुवन अन्तर्राष्ट्रिय विमानस्थलबाट मात्रै भित्रिएको देखिएको छ । स्थलमार्गबाट ड्रोन भित्रिएनभित्रिएको विवरणबारे अर्थका अधिकारी अनभिज्ञ छन् । ड्रोन आयातको प्रतीतपत्र (एलसी) खोल्ने तर सामान यहाँ नल्याई पुँजी पलायन गरिएको हुन सक्छ, ती अधिकारीले भने, आयातनिर्यातमा यस्तो खेल विगतमा पनि हुने गरेको थियो । अर्थात् कर छली, भ्रष्टाचार तथा अन्य गैरकानुनी क्रियाकलापबाट आर्जित रकम वैध बनाउन आयातनिर्यातमा फर्जी कागजात तयार पारी रकम विदेश पुर्याउने गरिएका उदाहरण छन् । त्यही रकम पछि वैदेशिक लगानीका रूपमा पनि भित्र्याएर सम्पत्ति शुद्धीकरण गरिएका विवरण विगतमा सार्वजनिक भइसकेका छन् ।आलु र प्याज आयातको फर्जी विवरण त्यसैको एउटा उदाहरण हो । नक्कली कागजात बनाई आलु, प्याज आयात गर्ने भनी साढे ४१ करोड रुपैयाँ भारत पुर्याएर सम्पत्ति शुद्धीकरण गरेको अभियोगमा बैंकका दुई शाखा प्रमुखसहित ५ जनाविरुद्ध विशेष अदालतमा ०७७ वैशाखमा मुद्दा दायर भएको थियो । ड्रोनका नाममा पनि यस्तै भएको हुन सक्ने अनुसन्धानमा संलग्न अधिकारीहरू बताउँछन् । त्यसो होइन भने आयात गर्नेगराउनेले ती ड्रोन कहाँ गए देखाउन सक्नुपर्छ, ती अधिकारीले भने, निष्पक्ष अनुसन्धान हुने हो भने एक सातामा यसबारे सत्यतथ्य बाहिर आउन सक्छ । तर, अर्थ मन्त्रालयको उच्च तहकै संलग्नताको अनुमानले अनुसन्धान प्रभावकारी रूपमा अघि बढेको छैन । नेपाल नागरिक उड्डयन प्राधिकरणका प्रवक्तासमेत रहेका निमित्त उपमहानिर्देशक जगन्नाथ निरौलाले प्राधिकरण र स्थानीय प्रशासनमा अभिलेख नजनिएका सबै ड्रोन अनधिकृत हुने बताए । एक वर्षमै हजारौं ड्रोन आयात हुनुलाई स्वाभाविक मान्न नसकिने उनको भनाइ छ । हजारौं ड्रोन एकै वर्षमा आयात भएका हुन् भने त्यो स्वाभाविक हुँदै होइन । स्वाभाविक रूपमा आयात भएको हो भने प्राधिकरणमा अभिलेखदर्ता हुनुपर्यो । सञ्चालनप्रयोगका लागि गृह मन्त्रालय वा मातहत कार्यालयबाट अनुमति लिनुपर्छ, निरौलाले भने, कसैले अनुमतिबिना प्रयोगसञ्चालन गर्छ भने हामीले सूचना पाएसम्म जफत र नियन्त्रणमा लिन्छौं । ड्रोन आयात गरेको अभिलेख देखाएर गैरकानुनी कारोबार गरेको आशंकामा दुई महिनाअघि गृह, अर्थ र सञ्चार मन्त्रालयका सचिवको बैठक बसेको थियो । बैठकमा ड्रोनसम्बन्धी छुट्टै कानुन बनाएर नियमन गर्नेसम्बन्धी अनौपचारिक छलफल भए पनि शक्तिकेन्द्रको दबाबमा त्यो विषय त्यत्तिकै रोकिएको स्रोत बताउँछ । तीन सचिवको बैठकपछि असोज २४ मा गृह मन्त्रालयले ड्रोनको अनधिकृत प्रयोग नगर्न विज्ञप्ति जारी गरेको थियो ।"
३२ वर्ष कान्छा युवासँग स्पर्धामा देउवा,"निर्वाचनबाट प्राप्त जनमतको सन्देश बुझेर कांग्रेस सांसदले निर्णय गर्ने बेला आएको शर्माले बताए । अहिले गगन थापा एउटा व्यक्तिको कुरा छैन । मुलुकलाई परिवर्तनको दिशामा अघि बढाउने कि नबढाउने र त्यसका लागि पार्टीलाई समग्र रूपान्तरणको पक्षमा लैजाने कि नलैजाने भन्ने सवाल मुख्य हो, उनले भने ।पार्टीको १४ औं महाधिवेशनमा पुस्तान्तरणकै मुद्दा बोकेर देउवासँग प्रतिस्पर्धा गरेका नेता शेखर कोइरालाले आफ्नै टिमबाट निर्वाचित महामन्त्री थापालाई दलको नेताका लागि अघि सारेर पार्टीमा नयाँ तरंग सञ्चार गराएका छन् । आफैं संसदीय दलको उम्मेदवार बन्न उनले अन्तिम समयसम्म प्रयास गरेका थिए । तर, महाविधेशनमा आफैंले बनाएको पुस्तान्तरणको मुद्दाले कोइरालालाई रक्षात्मक बनाएको छ । त्यसमा पनि चुनावअघि नै दलको नेतामा प्रतिस्पर्धा गर्ने घोषणा गरेका थापा पछाडि नहट्ने भएपछि कोइरालाले मनोनयनको केही घण्टाअघि मात्र मैदान छाडिदिएका हुन् ।शेखर आफैं थापाको प्रस्तावक पनि बसेका छन् । आफैं प्रस्तावक बसेर शेखर दाइले राजनीतिमा नयाँ परम्परा र संस्कार थालनी गर्नुभएको छ, केन्द्रीय सदस्य गोविन्द पोखरेलले भने, पार्टीको एउटा शक्तिको नेतृत्व गरेको, त्यसमा पनि कोइराला परिवारकै सदस्यले यो तहको त्याग गर्नु सामान्य विषय होइन, आज जित उहाँकै भएको छ ।थापाको उम्मेदवारीमा उपसभापति धनराज गुरुङ, महामन्त्री विश्वप्रकाश शर्मा र युवा नेता प्रदीप पौडेल समर्थक छन् । १४ औं महाधिवेशनमा प्रकाशमान सिंहको प्यानलबाट प्रतिस्पर्धा गरेका शर्मा महामन्त्रीमा विजयी भएका थिए । देउवाको प्यानलबाट महामन्त्रीमा प्रतिस्पर्धा गरेका पौडेल भने पराजित भएका थिए । पार्टीको पहिलो पुस्ताबाट परिवर्तन सम्भव नभएको निष्कर्षका साथ थापा र शर्मासँगै पौडेल पनि एकै ठाउँ भएका छन् । काठमाडौं५ मा एमाले वरिष्ठ उपाध्यक्ष ईश्वर पोखरेललाई पराजित गरेर सांसद बनेका पौडेलको विषयमा अन्तिमसम्म पनि कौतूहल थियो । गगन, विश्वप्रकाश र प्रदीप एकसाठ हुँदा नेतृत्व परिवर्तनको पक्षमा ठूलो सन्देश जाने भएकाले देउवा पक्ष उनलाई रोक्ने प्रयत्नमा थियो । प्रधानमन्त्रीसमेत रहेका देउवाले आगामी सरकारमा रोजेका मन्त्रालय लिन प्रस्ताव गर्दा पनि पौडेलले नमानेको बालुवाटारनिकट नेताहरूले बताए । पौडेलले पनि आफूहरूका लागि कुनै पद विशेषभन्दा पनि नेतृत्व परिवर्तनको मुद्दा सर्वोपरी रहेको प्रतिक्रिया दिए । तमाम बेथितिविरुद्ध विगतदेखि नै जसरी लड्दै आइएको थियो, परिवर्तनको जुन मुद्दा उठाइएको थियो । त्यसलाई सार्थक बनाउन हामी एक ठाउँमा उभिएका हौं, उनले कान्तिपुरसँग भने, वरिष्ठ नेताहरूलाई सम्मान गर्ने तर मुख्य भूमिकामा अब युवाहरू आउनुपर्छ भन्ने सन्देश हामीले दिएका छौं । पार्टी, देश र व्यवस्थाप्रति वितृष्णा बढ्न नदिन, आशाको सञ्चार गर्न यो टिम अघि बढ्नु जरुरी थियो । राजनीतिलाई सुधारको बाटोमा लैजान यो अवसर पनि हो, त्यसलाई सदुपयोग गर्न हामी अघि सरेका छौं ।सडक र समाजका मुद्दा टिपेर पार्टीभित्र प्रतिपक्षी धार समात्दै आएका थापाको संसदीय यात्रा ०६४ को संविधानसभा निर्वाचनमा सुरु भएको हो । तत्कालीन सभापति गिरिजाप्रसाद कोइरालाले थापालाई समानुपातिकबाट प्रतिनिधिसभा सदस्य बनाएका थिए । त्यसयता प्रत्यक्ष प्रतिस्पर्धा गरेका तीनवटै निर्वाचनमा उनी विजयी भएका छन् । एक पटक स्वास्थ्यमन्त्री हुँदा पनि उनले सकारात्मक छाप छाडेका थिए । ०७९ को निर्वाचनको जनमत परिवर्तनका पक्षमा रहेको तर्क गर्दै महामन्त्री थापा पार्टी नेतृत्वको कार्यशैलीबाट मतदाता अब निराश नबनून् भनेर संसदीय दलको नेतामा उम्मेदवारी दिएको बताउँछन् । आम जनताको अपेक्षा सुशासन छ । सार्वजनिक सेवा प्रवाहको मुद्दा छ । यसलाई पार लगाउन वर्तमान नेतृत्वबाट सम्भव नदेखेरै उम्मेदवारी दिएको हुँ, उनले भने, हामी पार्टीबाट छानिएर आएका होइनौं, आम जनताबाट छानिएका हौं । आफ्नो निर्वाचन क्षेत्रका आम मतदाताको आवाज के छ, माग के छ, जनता के चाहन्छन् भन्ने सम्झेर, बुझेर र विवेक पुर्याएर सबै बन्धनबाट मुक्त भएर कांग्रेस सांसदहरूले मतदान गर्नुपर्छ ।दलको नेतामा देउवाका समर्थक रहेका उपसभापति पूर्णबहादुर खड्काले भने अहिलेको तरल राजनीतिक अवस्थामा मुलुकका लागि देउवाकै आवश्यकता अझै रहेको दोहोर्याए । नेतृत्व परिवर्तन, पुस्तान्तरणको मुद्दा ठीक हो, तर यो प्रक्रिया शेरबहादुर देउवा र रामचन्द्र पौडेलजस्ता नेताहरूको विश्वासको जगमा हुन्छ, भने, प्रमुख प्रतिपक्ष एमालेसमेतलाई विश्वासमा लिएर माओवादी, एकीकृत समाजवादीलगायत दललाई एक ठाउँमा राखेर अघि बढ्ने सबै खालका कला र क्षमता सभापतिमा छ, त्यसैले संसदीय दलको नेतामा उहाँलाई अघि सारेका हौं, खड्काले भने । आफैंले टिकट बाँडेर सांसद बनाए पनि मतदान गोप्य हुने भएकाले देउवा जितप्रति ढुक्क छैनन् । उहाँले पार्टीभित्र सबैजसो नेतालाई मन्त्रीको आस देखाइरहनुभएको छ, उहाँ प्रधानमन्त्री हुने कि नहुने भन्ने प्रश्न एकातिर छँदै छ, तर संविधानले जम्मा २५ जना मन्त्री बन्न सक्ने भनेको छ, त्यसमा पनि गठबन्धनमा बाँडफाँट हुने हो, तर देउवाले करिब ५० जनालाई मन्त्री पदको आश्वासन दिनुभएको छ, कांग्रेसका एक नेताले भने ।"
१४ वर्षपछि स्ववियु चुनाव हुँदै,"देउवाले निर्वाचन गराउन निर्देशन दिएको त्रिवि स्रोतले जनाएको छ । उपकुलपति बाँस्कोटाले निर्वाचनका लागि कांग्रेस, एमाले, माओवादी केन्द्रलगायत दलका नेतासँग पनि छलफल थालेका छन् । राजनीतिक दल र विद्यार्थी संगठनका नेतृत्वबाट सकारात्मक प्रतिक्रिया पाएको त्रिविका पदाधिकारीहरूले बताए । निर्वाचनका लागि तथ्याङ्क संकलनलगायतको काम भइरहेको छ, यसपालि जसरी पनि निर्वाचन गर्ने तयारी छ, निर्देशनालय प्रमुख अधिकारीले थपे । एमालेनिकट अनेरास्ववियुले स्ववियु निर्वाचन गराउन उपकुलपति बाँस्कोटालाई अघिल्लो साता ज्ञापनपत्र बुझाएको थियो । अनेरास्ववियुका उपाध्यक्ष आरसी लामिछानेले जुन कुनै हालतमा यही वर्ष निर्वाचन गरिनुपर्ने बताए । स्ववियु निर्वाचन गराउनु विश्वविद्यालयको दायित्व हो, विगतमा विश्वविद्यालयका पदाधिकारीको लाचारीपनले चुनाव हुन सकेन, उनले भने, यसपालि कुनै पनि बहानामा निर्वाचन टार्नु हुँदैन ।नेपाल विद्यार्थी संघका अध्यक्ष दुजाङ शेर्पाले निर्वाचन गराउन आफ्नो संगठन तयार रहेको बताए । विश्वविद्यालयलाई निर्वाचनको तयारी अघि बढाउन आग्रह गरेका छौं, उनले भने, नेविसंघ निर्वाचनको पक्षमा छ । अब गठन हुने सरकार, राजनीतिक दल र विद्यार्थी संगठनले सहयोग गरे यो वर्षभित्रै निर्वाचन गर्न सकिने त्रिवि पदाधिकारीहरूको भनाइ छ । स्थानीय तह, प्रदेश र संघको पनि निर्वाचन सकिएकाले अब विद्यार्थी युनियनको चुनाव गर्न उपर्युक्त हुने उनीहरूको धारणा छ ।अखिल क्रान्तिकारीकी अध्यक्ष पञ्चा सिंहले विश्वविद्यालयसँग स्ववियु निर्वाचनको माग गर्दै आए पनि हुन नसकेको बताइन् । चुनाव नहुँदा विद्यार्थी आन्दोलनको नेतृत्व उत्पादन गर्ने नर्सरी नै बन्द भएको छ, उनले भनिन् । क्रान्तिकारीले निर्वाचनको माग गर्दै आन्तरिक रूपमा तयारीसमेत थालेको उनको भनाइ छ ।"
हजार सम्झनामा दिक्तेल बजार,"ई दशकअघि तुलसी पराजुली र लोचन भट्टराईले गाएको यो चर्चित गीतले खोटाङको महिमा उजिल्याउँछ । स्थानीय शिक्षक नूरकाजी सैंजू धेरैले यही गीतमार्फत खोटाङ र सदरमुकाम दिक्तेललाई चिनेको बताउँछन् । २०१८ वैशाख १ गतेको प्रशासनिक पुनःसंरचना र ३३ बाट ७५ जिल्ला बनाउने निर्णयसँगै जिल्लाका रूपमा मान्यता पाएको खोटाङको इतिहास निकै लामो छ । यसमा राजनीतिक क्रान्तिका उतारचढावदेखि दुई सय वर्षअघि काठमाडौंबाट बसाइँ सरी आएका नेवारहरूको कथासमेत समेटिएको छ । मुन्दुमविद् भोगीराज चाम्लिङ दिक्तेल भन्ने शब्द किराती मुन्दुमको मिथकमा रहेको बताउँछन् । मिथकमा आफ्नो पितृलाई पुज्दा दिक्तेलकुदिक्तेल बुङ चारिकु (दिक्तेलको पानी र खेतीपाती) लाई चढाउने गरिएको छ, उनले भने । दिक्तेलकुदिक्तेल बुङ चारिकु करिब दुई हजार वर्ष पुरानो हुन सक्ने र किरातीहरूले काठमाडौंमा शासन गरेर फर्किएपछि विसं १०० देखि २०० तिर यहाँ बसोबास गरेको उनी दाबी गर्छन् । ८१ वर्षीय गेहकुमार सैंजू पाँच पुस्ताअघि आफ्नो परिवार भक्तपुरबाट बसाइँ सरी आएको बताउँछन् । भक्तपुरबाट भक्तनारायण बजिमय, गोपाल जोशी, बुद्धिमान श्रेष्ठ, लक्ष्मीनारायण कसजू र हर्कबहादुर सैंजू दिक्तेल आएपछि व्यापार व्यवसाय सुरु भएको देखिन्छ । जसमध्ये हर्कबहादुर नै गेहकुमारका अघिल्ला पुस्ता हुन् । उनीहरू भक्तपुरको इटाछेंबाट १८९८ सालतिर दिक्तेल बसाइँ सरेका थिए । भक्तनारायणले शंखधर साख्वा चोक (पहिलेको दिक्तेल भन्ज्याङ) मुनि सोल्माली दुवारेले बनाएको पाटी (अहिलेको गेस्ट हाउस) मा आएर खुद्रा पसल सुरु गरेका थिए । भक्तनारायण नै दिक्तेलको पहिलो व्यापारी भएको बजिमय वंशावलीमा उल्लेख छ । बुढापाकाका अनुसार तीन छोरासहित इटाछेंबाट आएका गोपाल जोशीले अहिलेको दिक्तेल हस्पिटल चोकमा आएर खुद्रा पसल चलाएका थिए । गोपालका चौथो पुस्तापछिका नाति ८१ वर्षीय सिद्धिबहादुर जोशी पनि यो तथ्यलाई पुष्टि गर्छन् । गोपालका तीन छोरामध्ये एकको मृत्यु भएको, एक जना बिहे गरेर बेपत्ता र अर्का पदमलाल जोशीका सन्तान नै अहिले दिक्तेलका जोशीहरू भएको चौथो पुस्ताका नाति ७० वर्षीर्य धनकुमार जोशी बताउँछन् । २०४८ सालमा कर्मचारी आन्दोलनका बेला दिक्तेलमा सहिद भएका मनोज जोशी पदमलालका चार छोरामध्ये साहिँला छोराका नाति हुन् । दिक्तेल बजारको इतिहासको केन्द्रमा श्रेष्ठ र कसजूहरू भेटिन्छन् । यहाँको व्यापारमा भक्तपुरका नेवारहरू लामो समयसम्म कायम रहे । २०६२६३ पछि भने यो दृश्य फेरियो । मधेसी समुदायका व्यापारीहरूको संख्या दिक्तेलमा बढ्दै गयो । यसअघि पनि २०४७ सालमा सिरहाबाट आएर नारायण चौधरीले खुद्रा पसल खोलेका थिए । अहिले ५५ भन्दा बढी मधेसी समुदायको व्यापार व्यवसाय सञ्चालनमा रहेको उनका छोरा सञ्जय चौधरी बताउँछन् । कपडा, किराना, भाँडा, कस्मेटिक, औषधि, मोबाइल, फर्निचर, ग्यारेजदेखि सैलुनसम्म मधेसी समुदायबाट सञ्चालित छ । सञ्जयका अनुसार उनका बाले २०२५२६ सालतिरै हलेसी मेलामा व्यापार गर्थे । बिक्री नभएका सामान दिक्तेल ल्याएर बेच्थे । दिक्तेलको सल्लेरी टोलमा किराना पसल गरेर बसेका सञ्जयले भने, ०४७४८ देखि यतै छौं । दिक्तेलको इतिहासमा राजनीतिक रूपमा सचेत पुस्ताको भूमिका पनि भेटिन्छ । २०१८ सालसम्म एउटा चौकीको भरमा सरकारी उपस्थिति सीमित थियो । राणा शासनविरोधी आन्दोलनका अगुवा सर्वधन राई, गणेशबहादुर बजिमय, शम्भुसरस्वती श्रेष्ठ, मणिसुन्दर बजिमय, डिल्लीमान बजिमयलगायतले २०१८ सालमा त्यही चौकी पनि कब्जा गरेपछि दिक्तेलको राजनीति तात्न थाल्यो । चौकी कब्जाको आरोपमा पक्राउ परेका उनीहरूमध्ये धेरै जना तत्काल छुटे पनि केही १० वर्षसम्म जेल परे । २०१८ वैशाख १ गते प्रशासनिक पुनःसंरचनामा ३३ जिल्ला बढाएर ७५ पुर्याइयो र १४ अञ्चल कायम गरियो । खोटाङले पनि अलग्गै जिल्लाको अस्तित्व पाएर दिक्तेल सदरमुकाम बन्यो । लगत्तै पूर्व ४ नम्बर भोजपुरको प्रशासनिक इकाई खोटाङ बजारको अड्डा दिक्तेलमा सर्यो । २०२१ फागुनमा अदालत आइपुग्यो । यसअघि खोटाङको दक्षिणी साप्सुपारिका क्षेत्र पूर्व ४ नम्बर भोजपुर र साप्सुवारिका भूभाग ओखलढुंगाको प्रशासनिक क्षेत्रमा पर्थे । खोटाङ बजारबाट रातारात डोकोमा बोकेर ल्याइएको ग्राम विकास सुरुमा दिक्तेल भन्ज्याङटोलका डिल्लीमान बजिमयको घरमा राखिएको थियो । अदालत भने त्यतिखेरको दुवारेको पाटी (अहिलेको गेस्ट हाउस) मा सञ्चालन गरियो । २०२६ फागुनमा दिक्तेल बजारमा आगलागी भएपछि मात्र हालको प्रशासनिक क्षेत्र रहेको ठाउँमा सरेको हो । २०६१ असार ५ गते तत्कालीन विद्रोही नेकपा माओवादीले प्रशासनिक क्षेत्रका भवन ध्वस्त पारेपछि राष्ट्रिय वाणिज्य बैंक, कृषि विकास बैंक, इलाका प्रशासनहरू सदरमुकाम केन्द्रित भए । द्वन्द्वकालमा दिक्तेलको परम्परागत स्वरूप पनि धेरथोर फेरियो । ढुंगाले छापेर बनाइएका खुड्किलामा लुकेर माओवादीले आक्रमण गर्छन् भन्ने त्रासमा थिए सुरक्षाकर्मी । २०६१ असार ५ गतेको दिक्तेल आक्रमणपछि तत्कालीन सशस्त्र सुरक्षा फौजका कमान्डर मेजर शरीशरण सुवेदीको नेतृत्वमा त्यस्ता खुड्किला भत्काइएको स्थानीय अझै पनि सम्झिन्छन् । सोही घटनापछि दिक्तेलले मौलिकता गुमाएको टिप्पणी गर्नेहरू पनि पाइन्छन् ।तुलसी पराजुली र लोचन भट्टराईले गाएको गीत जस्तो दिक्तेल बजार अहिले पुरानो स्वरूपमा छैन । जस्ताका छाना भएका पुराना घर भत्किएर बिस्तारै नयाँ बन्दै छन् । २५३० वर्षअघिको घँगरु घारी अहिले बजारमा परिणत भइसकेको छ । खोटाङ उद्योग वाणिज्य संघका अर्का पूर्वअध्यक्ष राजु लयालुका अनुसार सुरुमा बेसक्याम्प, मानवअधिकार चोक, संगमटोल हुँदै रत्नपार्क, किरातचोकसम्मै घँगरु घारी थियो । हेर्दाहेर्दै बजार विस्तार भयो । घँगरु घारीमा ठूला र पक्की घर बने, उनले सुनाए, बजार गुल्जार बन्न थाल्यो । २०६४ सालअघिसम्म दिक्तेलमा सिधा यातायात सुविधा थिएन । ढाकरमा बोकेको मालसामान किनबेच हुन्थ्यो । तराईको गाईघाट, कटारी, बेल्टारलगायतका ठाउँबाट भरियामार्फत ढाकरमा सामान बोकेर दिक्तेल ल्याइन्थ्यो । साता दिनभन्दा बढीसम्म ढाकरमा बोकेर ल्याएको सामान महँगो त हुन्थ्यो नै, अझ पुरानो र अखाद्य भइसके पनि कसैले वास्ता गर्दैन थिए । यसरी दशकौं ढाकरले धानेको थियो दिक्तेल बजारको व्यापार । २०६४ मंसिरमा हेलिकोप्टरमा ल्याइएको गाडी नै जिल्लामा पहिलो हो । त्यतिखेर दिक्तेलका व्यापारीहरूले टाटा कम्पनीको दुई वटा आइचर गाडी र त्यसको चार दिनपछि खोटाङ बहुउद्देश्यीय सहकारी संस्थाले दुई वटा महेन्द्रा कम्पनीको जिप हेलिकोप्टरबाट ल्याएका थिए । आइचर गाडी उदयपुरको गाईघाटबाट मनाङ एयरको हेलिकोप्टरले चार लाख तिरेर ल्याएको गाडीका सञ्चालकमध्येका बाबुकाजी कार्कीले बताए । सहकारीले खरिद गरेको गाडीचाहिँ नेपाली सेनाको हेलिकोप्टरले ल्याएको थियो । उक्त गाडी दिक्तेलहलेसी (४२ किलोमिटर) र दिक्तेललामीडाँडा (३५ किलोमिटर) सडक खण्डमा सञ्चालन गरिएको सहकारीका सञ्चालक तथा वर्तमान जिल्ला समन्वय समितिका प्रमुख सनबहादुर राईले बताए । एक वर्षपछि दिक्तेलका व्यापारीहरूले थप दुई बोलेरो जिप हेलिकोप्टरबाटै ल्याए । हेलिकोप्टरबाट गाडी ओसारेको सम्झना दिक्तेलवासीका निम्ति उति धेरै पुरानो घटना होइन । तर ग्रामीण सडक विस्तार र सडक सञ्जालसँग दिक्तेल जोडिएपछि ती दिन सम्झनामा मात्रै सीमित छन् । २०७० पछि मध्यपहाडी लोकमार्ग, दिक्तेलजालपाऐंसेलुखर्क, दिक्तेलजालपाबाक्सिला, दिक्तेलखार्मी, दिक्तेलपाथेका, दिक्तेलखानीडाँडादिप्रुङखोटाङ बजार, दिक्तेलसाकेलालगायतका ग्रामीण भेगसँग यातायात सम्बन्ध जोडिएको छ । २०६६ पछि सदरमुकाम नजिकै मनमाया राई खानीडाँडा विमानस्थल सुरु भएपछि दिक्तेलको काठमाडौंसँगको दूरी पनि छोटिएको छ । २०७० अघिसम्म पनि दिक्तेलवासीका निम्ति काठमाडौं निकै टाढा थियो । उदयपुरको गाईघाट वा कटारी पुगेर काठमाडौं पुग्न दुई दिन खर्चिनुपर्थ्यो । मध्यपहाडी राजमार्ग सञ्चालनमा आएपछि दिक्तेलबाट हलेसी, ओखलढुंगा, सिन्धुली, रामेछाप, काभ्रे हुँदै भक्तपुर भएर एकै दिनमा काठमाडौं पुग्न सकिने भयो । ती दिन अब सम्झनामा मात्रै भइसके, दिक्तेलस्थित सरस्वती माविका शिक्षक तथा व्यवसायी शिवहरि ढकाल भन्छन्, अहिले त एकै दिनमा काठमाडौं पुग्न सकिन्छ ।यी सबै परिदृश्यले दिक्तेललाई सानो बजारबाट गतिशील सहरको स्वरूपमा फैलाइरहेको थियो । तर २०७३ पछि दिक्तेलको बढ्दो गति र फैलावटमा कमी आउन थाल्यो । स्थानीय तह पुनःसंरचनापछि स्थानीय तहका केन्द्रहरू गाउँपालिकामै बन्न थाले । ससाना प्रशासनिक कामका लागि समेत सदरमुकाम धाउनुपर्ने बाध्यता हटेपछि दिक्तेलमा सधैं देखिने चहलपहल सुस्तायो जसको सोझो असर व्यवसायमा देखियो । यातायातको सुविधाले सदरमुकाम आए पनि काम निप्ट्याएर थातथलो फर्किन सकिने भएकाले पनि दिक्तेलको सेवामुखी व्यवसाय फस्टाउन सकेको छैन । परम्परागत शैलीका कारण पनि दिक्तेलको व्यापारव्यवसाय घट्दै गएको खोटाङ उद्योग वाणिज्य संघका पूर्वअध्यक्ष खुसनारायण सैंजू बताउँछन् । समयअनुसारको व्यापारव्यवसाय गर्न जानेनन्, उनले भने, समयअनुसार मागमा केन्द्रित नहुँदा यस्तो अवस्था आएको हो । खोटाङ उद्योग वाणिज्य संघका महासचिव मनोज बजिमय भने दिक्तेलमा व्यापारव्यवसाय फैलिन नसक्नुका पछाडि व्यवसायीले अन्यत्र लगानी गर्नुलाई पनि कारण मान्छन् । दिक्तेलमा कमाएको सम्पत्ति काठमाडौं, विराटनगर, इटहरी, धरानतिर लगाइएको छ, उनले भने, यहीँ नै लगानी गरेको भए दिक्तेल अर्कै भइसक्थ्यो । विकासका अनेक घुम्तीबीच दिक्तेल कहिले विस्तार त कहिले खुम्चिँदै अगाडि बढिरहेको छ । इतिहासदेखि नै विभिन्न जातजातिको साझा बसोबास रहेको दिक्तेललाई स्थानीय सामूहिक भावना भएको पहाडी केन्द्र ठान्छन् । दिक्तेल एउटा जातजातिको बसोबास भएको तोरीबारीजस्तो होइन, विविध जातजातिको बसोबास भएको फूलबारी हो, वाणिज्य संघका पूर्वअध्यक्ष एवं नेपाल चेम्बर्स अफ कमर्स खोटाङका अध्यक्ष सैंजूले भने । नेवार, राई, बाहुन, क्षत्री, कामी, दमार्इं, मधेसी, गुरुङ, तामाङलगायत सबैको बसोबास छ यहाँ । किरात चोक, रत्नपार्क, संगमटोल, मानवअधिकार चोक, बेसक्याम्प, सल्लेरीटोल, भवनगैह्रा, त्रिवेणी चोक, अम्बागाछी, शंखधर साख्वा चोक, भानु चोक, हाटडाँडाजस्ता टोलले समेटेको छ दिक्तेल बजारलाई । पछिल्लो समय हस्पिटल चोक लाइन, पञ्चमावि टोल लाइन, अल्छेढुंगा लाइन, बाम्राङ लाइनलगायत क्षेत्रमा बजार विस्तार हुँदै गएको छ ।"
ट्युनिसियाली अभियन्ताको शान्ति सूत्र,"(काठमाडौं)  के अलग विचारले जीवनलाई जुनसुकै उमेरमा अलग दुनियाँमा पुर्याउँछ ? एकदमै पुर्याउँछ, विडेड बाउचोमाईको मुस्कानपूर्ण उत्तर हुन्छ, जीवनको बाटो हाम्रा धारणाहरूले नै तय गर्ने रहेछ, हामी जे सोच्छौं त्यस्तै हुँदारहेछौं ।जीवनका ५५ वर्ष अरब संसारमा एक उद्योगपतिका रूपमा चिनिएकी उनको जीवनले सन् २०१५ पछि अचानक १८० डिग्रीको फन्को मार्यो जब आफ्नो देश ट्युनिसियामा निर्वाह गरेको भूमिकाका लागि नोबेल शान्ति पुरस्कार मिल्यो । त्यो (नोबेल पुरस्कार) मेरो जीवनका लागि एक निर्णायक घटना भइदियो, आइतबार काठमाडौं उत्रिएकी उनले सोमबार नेपाल संवाद सम्मेलन लाई सम्बोधन गरेपछि कान्तिपुरसँगको कुराकानीमा भनिन्, किनभने, मैले पारिवारिक विरासतमा पाएको उद्योग व्यापारको काम सम्हालेर बस्ने फुर्सद पाइनँ, जीवनले सुम्पेको नयाँ जिम्मेवारी लिएर संसारका कुनाकाप्चा पुग्दैमा समय पुगेन । तानाशाहीविरुद्ध सन् २०११ मा भएको जनआन्दोलनपछि अस्तव्यस्त बन्न पुगेको देशमा शान्ति, संविधान र लोकतन्त्रको स्थापनामा लागिपरेकी बाउचोमाई नोबेल पुरस्कार पाएपछि कति देश पुगिन् र ककसलाई भेटिन् भन्ने हिसाबै देखाउन सक्दिनन् । नोबेल लाउरेट भएदेखि उनी ट्युनिसियामा फेलै पर्न मुस्किल हुने गरी संसारभर शान्ति स्थापनाका उपायहरूका बारेमा बोल्दैमा व्यस्त छिन् । नेपालमा आउनुअघि उनी दक्षिण कोरिया थिइन्, इटलीको शान्ति सम्मेलन टुंग्याएर मोरक्को पुगेकी थिइन् । पहिलो पटक नेपाल आइपुगेकी उनी केही दिनको सम्मेलन र घुमघामपछि युरोप फर्कनेछिन्, त्यहाँ शान्ति स्थापनाका आफ्ना अनुभव सुनाएपछि लेबनान गएर द्वन्द्व समाधानका उपायहरूबारे कुरा गर्नेछिन् । मेरा लागि घर एउटा बिसौनीजस्तो भएको छ, उनी भन्छिन्, जहाँ जाँदा पनि मानिसहरू प्रेमले स्वागत गर्छन्, नेपालमा पनि ज्यादै माया पाएँ । दिनरात व्यापार व्यवसायको जीवनबाट अचानक शान्तिको वाहक भएर निस्कनुमा उनलाई आफ्नो व्यापारी हजुरबा अहमेदको भविष्यवाणीले काम गरेजस्तो लाग्दो रहेछ । तिमीमा एक खास गुण छ जसका कारण एक दिन संसारले नै तिमीलाई चिन्नेछ, उनी सानी छँदा अहमेदले भनेका रहेछन्, यो कुरा कहिल्यै नबिर्सनू ।हजुरबाले भनेको उनले बिर्सन त बिर्सिनन् । तर, दशकौं बित्दा पनि त्यस्तो खासै चमत्कार भने कहिल्यै भएन । पारिवारिक उद्यम सम्हाल्दै र दुई छोरा हुर्काउँदैमा उनका वर्षहरू बिते । व्यापारबाट मनग्य पैसा कमाए पनि नागरिक स्वतन्त्रता नभएकाले ट्युनिसियाको अवस्थासँग उनी सन्तुष्ट हुन सकिरहेकी थिइनन् । फ्रान्सको उपनिवेशबाट स्वतन्त्र भएको ५ वर्षपछि सन् १९६१ मा उनी ट्युनिसियामा जन्मेकी हुन् । त्यहाँ ३१ वर्षसम्म हबिब बर्गग्विवाले शासन गरे । सुरुमा प्रधानमन्त्री र पछि राष्ट्रपति भई सर्वसत्तावादी भएका हबिबको तानाशाहीबाट ट्युनिसियालीहरू वाक्कदिक्क थिए । डाक्टरहरूले हबिबविरुद्ध आन्दोलन सुरु गरेपछि उनका प्रधानमन्त्री बेन अलीले सत्ता हत्याए र आफैं राष्ट्रपति भए । अलीले तानाशाही खत्तम गर्नु त कता हो कता, आफूलाई हबिबभन्दा पनि कठोर बनाएर ट्युनिसियालीलाई दबाए । हरेक पाँच वर्षमा नाम मात्रको चुनाव गराएर भारी बहुमतका साथ उनी राष्ट्रपति भई नै रहे । संसारको सबभन्दा आधुनिकमध्ये एक भइकन पनि सबभन्दा दबाइएको देश भनेर बेलायती पत्रिका गार्जियनले सन् २०१० मा लेखेको थियो ट्युनिसियाबारे । सन् २०११ मा उनी ट्युनिसियाको उद्योग तथा हस्तकला महासंघको अध्यक्ष चुनिइन् । अरब देशमा उद्योग महासंघको महिला अध्यक्ष यसअघि कोही भएको थिएन । महासंघको अध्यक्ष हुनु नै उनको जीवनको नयाँ यात्राको सुरुवात थियो । फ्रान्सेली पत्रिका ज्युन अफरिफका अनुसार अफ्रिकाका अग्रणी २५ उद्योगी महिलामध्ये एक उनले आँखै अगाडि वेन अलीको तानाशाही पतन भएको देखिन् । दमनको पराकाष्ठा मानिने बेन अलीको राज्यमा सडकमा हिँडिरहेकाहरूलाई प्रहरीले पक्राउ गर्ने पूर्ण अधिकार राख्थ्यो । एक २६ वर्षीय ठेला व्यापारी मोहम्मद बौवाजीजीलाई महानगरका प्रहरीले पक्रेर उसका सबै सरसामान खोसिदिएपछि र अपमानपूर्वक व्यवहार गरेपछि त्यसको विरोधमा उनले १७ डिसेम्बर २०१० मा आफैंलाई आगो लगाएर आत्महत्या गरे । त्यस घटनाले ट्युनिसियाली जनताको दीर्घ असन्तुष्टिलाई आक्रोशमा बदलिदियो । घटनाको विरोध गर्नेहरूलाई बेन अलीले दबाउन खोजेपछि ४ जनवरी २०११ मा देशव्यापी प्रदर्शन सुरु भयो र त्यसले तुरुन्त विद्रोहको रूप लियो । सरकारबाट आजित भइसकेका जनता सडकमा उत्रिए । आन्दोलन सुरु भएको दसौं दिनमा अली ज्यान जोगाउन भागेर अरब पुगे, जहाँ गएको वर्ष उनको निधन भएको थियो । महँगी, भ्रष्टाचार, बेरोजगारी र दमनका विरुद्ध मूलतः श्रमिकहरूले सुरु गरेको ट्युनिसियाली आन्दोलनले उस्तै अवस्थाका पूरै अरबी देशहरूमा विरोधको राँको सल्काउने काम गरे पनि आन्दोलनको उद्गमस्थल स्वयं ट्युनिसिया भने गम्भीर द्वन्द्वमा फस्ने जोखिममा थियो । सन् २०१३ मा दुई राजनीतिज्ञको हत्या भएपछि त्यहाँका श्रमिक, मानवअधिकारवादी, कानुनविद् र उद्योगपतिहरूको संगठन मिलेर राष्ट्रिय संवाद चौतरी गठन गरे, जसमा उद्योग क्षेत्रलाई महासंघको अध्यक्षका हैसियतले बाउचोमाईले नेतृत्व गरिन् । व्यापारीहरूले बेन अलीको तानाशाहीमा धेरै कमाएको र आफ्नो जीवन भने कष्टकरको कष्टकरै रहेको श्रमिकहरूको आक्रोश थियो । राष्ट्रिय संवाद चौतारी ले उद्योगी र श्रमिक संगठनका प्रतिनिधिहरूबीच संवादको थालनी गर्यो । म आफैं क्रुद्ध श्रमिकहरूसँग कुरा गर्न अघि सरें, बाउचोमाई भन्छिन्, सँगै बसेर छलफल गर्दै जाँदा हमीले एक अर्कालाई बुझ्यौं, असमानताहरू हट्दै गए । अन्तमा, देशमा शान्तिपूर्ण परिवर्तन गर्ने पक्षमा सबै सहमत भए । अर्को वर्ष शक्ति पृथकीकरणको सिद्धान्तको पालना गर्ने प्रतिबद्धताका साथ मानवअधिकारको रक्षा गर्ने र देश धर्मनिरपेक्ष हुने गरी संविधान निर्माण भयो । ज्यादै जटिल मानिएको ट्युनिसियाको राजनीतिक संकट अन्तर्राष्ट्रिय मध्यस्थताबिनै नागरिकको अगुवाइमा समाधान भयो । यस्तो गर्न सकेकामा संवाद चौतारीका चारै सदस्यलाई सन् २०१५ मा विश्व शान्ति पुरस्कार मिल्यो । हाल पूर्ण प्रजातान्त्रिक मुलुकका रूपमा चिनिएको ट्युनिसियामा ९८ प्रतिशत जनसंख्या मुस्लिम बहुल भए पनि महिलाहरूले हिजाब लगाउनैपर्ने बाध्यकारी कानुन नभएको मात्रै होइन, युरोपेली मुलुकमा झैं लैंगिक समानता कायम छ भन्न पाउँदा आफूलाई ज्यादै खुसी लाग्ने बाउचोमाईले बताइन् । समाजमा द्वन्द्वका विविध कारण हुन्छन्, त्यसलाई शान्तिपूर्ण सुल्झाउन नागरिकहरू एकापसमा संवाद गर्न सक्छन् भन्ने सरल मन्त्र नै विश्व शान्तिको आधार मान्ने उनी संसारलाई युद्धबाट जोगाउने एउटै उपाय शान्ति नै हो भन्छिन् । यही सिद्धान्तको व्याख्या गर्न उनलाई संसारभरबाट निम्तो आउँछ जहाँ बाउचोमाई भ्याएसम्म पुग्छिन् ।"
राष्ट्रपतिलाई अध्यादेश अस्वीकार गर्ने अधिकार छ ?,"(काठमाडौं)  कुसमयमा अध्यादेशमार्फत फौजदारी कानुन संशोधन गरी मुद्दा फिर्तासम्बन्धी आफ्नो अधिकार विस्तार गर्ने सरकारको प्रयासले जटिलता बढाउने देखिएको छ । मुलुकी फौजदारी कार्यविधि संहितामा जुनसुकै तहमा विचाराधीन मुद्दा पनि फिर्ता लिन सक्ने कानुनी व्यवस्था गर्न तयार अध्यादेश अहिले राष्ट्रपति कार्यालय शीतल निवासमा छ । मन्त्रिपरिषद्ले अध्यादेश पठाएको एक साता बित्दा पनि जारी गर्ने वा अस्वीकृत गर्ने विषयमा राष्ट्रपति विद्यादेवी भण्डारी निर्णय गरेकी छैनन् । नागरिक उन्मुक्ति पार्टी र जनमत पार्टीको मागबमोजिम जेलमा रहेका उनीहरूका नेताकार्यकर्ता छुटाउन अघि बढाइएको अध्यादेशले एकैपटक कम्तीमा तीनवटा प्रश्न जन्माएको छ । पहिलो, यो अध्यादेशले मुद्दा फिर्ता लिने सम्बन्धमा नेपालले गर्दै आएको अभ्यासमा पाराडाइम सिफ्ट गर्ने छ । प्रचलित फौजदारी न्याय प्रणालीमा यति ठूलो परिवर्तन जनताका प्रतिनिधिले छलफल नगरी कार्यकारीको इच्छाशक्तिमा मात्रै गर्न मिल्छ कि मिल्दैन ? दोस्रो प्रश्न हो निर्वाचन सम्पन्न भएर ताजा जनादेश लिएर नयाँ जनप्रतिनिधि आउँदै गरेको सन्दर्भमा प्रतिनिधिसभाको अधिकारमा समेत हस्तक्षेप गर्ने गरी सरकारले राजनीतिक उद्देश्यले अध्यादेश ल्याउन पाउँछ कि पाउँदैन ? र, तेस्रो प्रश्न हो, हाम्रो संवैधानिक व्यवस्थामा राष्ट्रपतिलाई सरकारले पठाएको अध्यादेश जारी नगर्ने वा त्यसमा विचार गर्ने अधिकार छ कि छैन ?सुरुमा पहिलो प्रश्नलाई हेरौं यो अध्यादेशले हाम्रो फौजदारी न्याय प्रणालीमा जे परिवर्तन गर्न खोजेको छ, संसद्मा छलफल नगरी कार्यकारीको अधिकारले मात्रै कानुनमा त्यो तहको परिवर्तन गर्न मिल्छ कि मिल्दैन ?अध्यादेशले मुलुकी फौजदारी कार्यविधि संहिता को दफा ११६ मा एउटा उपदफा थप्ने प्रस्ताव गरेको छ । उक्त दफामा रहेका ८ वटा उपदफाले निश्चित प्रकृतिका मुद्दा फिर्ता लिन सकिने व्यवस्था गरेका छन् र त्यसका लागि अपनाउनुपर्ने प्रक्रिया पनि तोकेका छन् । त्यहीअनुसार सरकारले कानुनमै रोक लगाइएका बाहेकका र जिल्ला अदालतमा विचाराधीन मुद्दा फिर्ता लिन सकिने व्यवस्था गरेको छ । सरकारले अहिले अध्यादेशमार्फत जुनसुकै तहका अदालतमा विचाराधीन मुद्दा पनि फिर्ता लिन सक्ने व्यवस्था गर्न लागेको छ । कानुनविद्हरूका अनुसार यो अध्यादेशका विषयमा सबैभन्दा ठूलो समस्या यहीं छ । अदालतका फैसलाहरू माथिल्लो तहको अदालतले फैसला नै गरेरबाहेक उल्ट्याउन सक्दैन । अध्यादेशको यो व्यवस्था कार्यान्वयन हुने हो भने जिल्ला वा उच्च अदालतका फैसलालाई सरकारले सिधै निष्क्रिय बनाउन सक्छ । सरकारले त्यत्रो ठूलो अधिकार आफूमा लिन खोजेको छ, एक पूर्वन्यायाधीशले भने, यो कुरा हाम्रो संविधान, कानुन र सर्वोच्च अदालतले विकास गरेको नजिरसँग सिधै बाझिन्छ । यस्तो अधिकार कुनै पनि सरकारलाई छैन । यो त विधिको शासन र शक्ति पृथकीकरणको आधारभूत मान्यताकै विपरीत छ । हुन पनि तल्ला अदालतले गरेका फैसलालाई माथिल्ला अदालतले न्यायिक प्रक्रिया पूरा गरेर मात्रै उल्टाउन सक्छन् । अध्यादेशले भने माथिल्ला अदालतमा निहित पुनरावेदनको क्षेत्राधिकार अप्रत्यक्ष रूपमा सरकारमा सार्न खोजेको देखिन्छ । नेपालको फौजदारी कानुनमा जिल्ला अदालतमा विचाराधीन मुद्दा मात्र फिर्ता लिन सक्ने व्यवस्था छ । जुनसुकै तहका अदालतमा विचाराधीन मुद्दा पनि फिर्ता लिने अधिकार सरकारलाई दिने हो भने तल्ला अदालतले गरेको फैसला र त्यसमाथि माथिल्ला अदालतमा लाग्ने पुनरावेदनको अर्थ रहने छैन । कानुनविद्का अनुसार कानुन र सर्वोच्च अदालतले प्रतिपादन गरेका सिद्धान्तले फौजदारी मुद्दा फिर्ता लिन पाउने सरकारको अधिकारलाई सीमित पारेका छन् । सरकारले केही अपवादजन्य अवस्थामा मात्रै मुद्दा फिर्ता लिन पाउँछ । त्यसका लागि पनि कानुनबमोजिम प्रक्रिया अनिवार्य पालना गर्नुपर्छ । दिगो र शान्तिपूर्ण राजनीतिका लागि कतिपय अवस्थामा आन्दोलनरत पक्षलाई मूलधारमा ल्याउन पनि सरकारले सम्झौता गरेर मुद्दा फिर्ता लिनुपर्ने अवस्था आउन सक्छ । आस्थाका आधारमा थुनिएका, राजनीतिक प्रतिशोध साधेर मुद्दा लगाइएका र सामान्य कसुरमा पनि गम्भीर अपराधको अभियुक्त बनाइएका व्यक्तिका मुद्दा सरकारले फिर्ता लिन सक्छ । काठमाडौं विश्वविद्यालय (केयू) को स्कुल अफ ल का डिन ऋषिकेश वाग्ले कानुनले सरकारको मुद्दा फिर्ताको अधिकारलाई सीमित पारेको भए पनि ती व्यवस्था सधैंका लागि अकाट्य हुन् भन्न नमिल्ने बताउँछन् । उनी भन्छन्, राज्यले आवश्यकताअनुसार निर्णय गर्न पाउँछ । तर, त्यसका लागि कानुन निर्माणको उद्देश्य सोहीबमोजिम हुनुपर्छ । अहिले सरकार गठनका लागि सहज वातावरण बनाउन मात्र अध्यादेश ल्याइएको देखिन्छ । यो सरासर गलत छ ।पूर्वप्रधानन्यायाधीश अनुपराज शर्मा एक तहको अदालतबाट फैसला भइसकेको मुद्दा फिर्ता लिनै नमिल्ने बताउँछन् । कहिलेकाहीं जेलमा रहेको व्यक्तिलाई छुटाउनुपर्ने अवस्था आउन पनि सक्छ, त्यसका लागि सरकारले निर्णय गरेर राष्ट्रपतिमार्फत सजाय माफी मिनाहा गर्ने हो, उनले भने, राजनीतिक उद्देश्यले ल्याइएको यो अध्यादेश सिधै संविधानविपरीत छ ।अब अर्को प्रश्नलाई हेरौं । ताजा जनादेश लिएर आउँदै गरेको प्रतिनिधिसभाको अधिकारमा समेत हस्तक्षेप गर्ने गरी सरकारले अध्यादेश ल्याउन पाउँछ कि पाउँदैन ?सिद्धान्ततः सरकारले संसद् नरहेको वा अधिवेशन नचलेको अवस्थामा अध्यादेश ल्याउन पाउँछ । संविधानको धारा ११४ मा संघीय संसद्का दुवै सदनको अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा मन्त्रिपरिषद्को सिफारिसमा राष्ट्रपतिले अध्यादेश जारी गर्न सक्ने व्यवस्था छ । संविधानको यो धारामा रहेको तत्काल केही गर्न आवश्यक परेमा भन्ने वाक्यांशले सरकारको स्वेच्छाचारितालाई नियन्त्रण गर्छ । यसअघि केपी शर्मा ओली सरकारले ल्याएको नागरिकतासम्बन्धी अध्यादेशलाई अन्तरिम आदेशमार्फत रोक लगाउँदा सर्वोच्च अदालतको संवैधानिक इजलासले २०७८ जेठ २७ मा यससम्बन्धी व्याख्या पनि गरेको छ । त्यसमा भनिएको छ, सरकारले अध्यादेश जारी गर्दा संविधानद्वारा निर्धारित सीमा नाघ्न सक्दैन । शासकीय सुविधा वा अमूक राजनीतिक उद्देश्य प्राप्तिका लागि विधायिका (संसद्) लाई छलेर अध्यादेश जारी गर्दा त्यसबाट विधायिकाको अधिकार र प्रभावकारितामा अनुचित हस्तक्षेप गरेको अवस्था पैदा हुन सक्छ । विधायिकालाई छल्ने उद्देश्यले जारी गरिएको अध्यादेशलाई छद्म विधायन मानिन्छ र त्यस प्रकारको अध्यादेशले संवैधानिक वैधता प्राप्त गर्न सक्दैन भन्ने कानुनी सिद्धान्त रहिआएको छ । सरकार निर्माणका लागि बहुमत नपुगेपछि नागरिक उन्मुक्ति पार्टी र जनमत पार्टीको समेत समर्थन जुटाउन सरकारले उनीहरूको मागबमोजिम नेताकार्यकर्ता छुटाउन अध्यादेश ल्याउने निर्णय गरेको हो । त्यसैले सर्वोच्च अदालतले नागरिकतासम्बन्धी अध्यादेश रोक्न शासकीय सुविधा वा अमूक राजनीतिक उद्देश्य प्राप्तिका लागि विधायिकालाई छलेर अध्यादेश जारी गर्दा त्यसबाट विधायिकाको अधिकार र प्रभावकारितामा अनुचित हस्तक्षेप हुन जान्छ भनी गरेको व्याख्या अहिलेको सन्दर्भमा पनि आकर्षित हुने देखिन्छ । केयूको स्कुल अफ ल का डिन वाग्ले सरकारले सबै वैध अधिकार प्रयोग गर्न पाउने भए पनि त्यसको औचित्य परीक्षण हुने बताउँछन् । विधायिका आउँदै छ भन्ने मात्र आधारमा निरपेक्ष रूपमा सरकारलाई अध्यादेश ल्याउने अधिकार छँदैछैन भन्न त मिल्दैन । कुनै युद्ध वा प्राकृतिक विपत्तिको अवस्था आयो भने सरकारले अध्यादेश ल्याउँदा पनि प्रश्न उठ्दैन, उनले भने, तर, अहिले ल्याउन लागिएको अध्यादेशको अत्यावश्यक उद्देश्य देखिँदैन । केवल सरकार बनाउन सजिलो हुने गरी ल्याउन लागिएको अध्यादेश नैतिकता र राजनीतिक स्वच्छताका हिसाबले पनि अनुपयुक्त छ ।पूर्वप्रधानन्यायाधीश शर्मा पनि अहिलेको कामचलाउ सरकार सत्ता प्राप्तिका लागि जुनसुकै हदसम्म जान तयार देखिएको बताउँछन् । अध्यादेश अहिले नै नल्याई नहुने अर्जेन्सी केही देखिँदैन । १०१५ दिन कुरेर कानुन संशोधन गर्न नै आवश्यक छ भन्ने सरकारले ठान्छ भने प्रतिनिधिसभाबाट निर्णय गराउन के को आपत्ति हो ? बुझ्न सकिएको छैन, उनले भने । अब तेस्रो प्रश्नमाथि चर्चा गरौं सरकारले पठाएको अध्यादेशमाथि विचार गर्ने कुनै पनि अधिकार राष्ट्रपतिलाई छ कि छैन ?राष्ट्रपति भण्डारीले यसअघि संघीय संसद्ले दुई पटक पारित गरी पठाएको नागरिकतासम्बन्धी विधेयकलाई समेत संविधानविपरीत प्रमाणीकरण गरिनन् । सम्पत्ति शुद्धीकरणसम्बन्धी कानुनहरूलाई संशोधन गर्न केही नेपाल ऐन संशोधन गर्न बनेको विधेयक प्रतिनिधिसभाले पारित गरे पनि समयमै राष्ट्रिय सभाले पास गर्न सकेन, प्रतिनिधिसभाको कार्यकाल सकिएपछि निष्क्रिय बन्यो । सम्पत्ति शुद्धीकरण मामिलामा निगरानी राख्ने अन्तर्राष्ट्रिय निकाय एसिया प्रशान्त समूह (एपीजी) र फाइनान्सियल एक्सन टास्क फोर्स (एफएटीएफ) सँग सम्बन्धित मापदण्डअनुरूपका कानुन निर्माण हुन नसकेपछि मुलुक ग्रे लिस्ट मा पर्ने जोखिम बढेको छ । सरकारले अध्यादेशमार्फत गर्न लागेको कानुन संशोधन पनि राष्ट्रपतिले अड्काइदिइकी छिन् । घरजग्गा, सेयर र क्यासिनोमा लगानी गरेर अवैध धनलाई चोख्याउँदै आएकाको ठूलो दबाबले विधेयक पारित हुन सकेको थिएन । अहिले पनि त्यही समूहको स्वार्थका कारण अध्यादेश रोकिएको भन्दै सरकारी अधिकारीहरू असन्तुष्ट बनेका छन् । संसद्ले पारित गरेको विधेयक र अध्यादेश दुवै रोकेकी राष्ट्रपति भण्डारीलाई अहिले सरकारले पठाएको मुद्दा फिर्तासम्बन्धी अध्यादेश पनि रोक्न केही समूहले सुझाउँदै आएका छन् । तर, संविधानविद्हरू भन्छन् संविधानले राष्ट्रपतिलाई त्यस्तो कुनै अधिकार दिएको छैन । तर, राष्ट्रपति भण्डारीको ट्र्याक रेकर्ड र अहिले पनि विभिन्न समूहले संविधानविपरीत कदम चाल्न उक्साइरहेका कारण फेरि पनि अध्यादेश रोक्लिन् कि भन्ने आशंका जन्मिएको छ । राष्ट्रपतिले गर्ने काम प्रधानमन्त्रीको सल्लाहबमोजिम मात्रै हुन सक्छ । राष्ट्रपतिले समेत आफूलाई लागेको गर्ने हो भने उनको प्रतिरक्षा कसले गरिदिने ? जवाफदेही को प्रति हुने ? एक पूर्वमहान्यायाधिवक्ताले भने, अध्यादेश संविधानअनुरूप छ वा छैन भनेर विचार गर्ने अधिकार राष्ट्रपतिलाई छैन । त्यसको जसअपजसको भारी प्रधानमन्त्रीले बोक्ने हो । राष्ट्रपतिले विवेक प्रयोग गर्ने अधिकार संविधानले दिएको छैन ।संविधानले अध्यादेशको राजनीतिक औचित्य परीक्षण गर्ने जिम्मा जनप्रतिनिधिहरूको सर्वोच्च संस्था संघीय संसद्लाई र त्यसको संवैधानिकता परीक्षण गर्ने जिम्मा सर्वोच्च अदालतको संवैधानिक इजलासलाई दिएको छ । संविधानको धारा ११४ ले राष्ट्रपतिले जारी गरेको अध्यादेश संघीय संसद्का दुवै सदनले स्वीकार नगरे स्वतः निष्क्रिय हुने व्यवस्था गरेको छ । त्यसैले सरकारले ल्याएको अध्यादेशलाई अनुचित ठहर्याएर संसद्ले अस्वीकार गर्न सक्छ । अर्को, संसद्ले बनाएको कानुन वा अध्यादेश संविधानसँग बाझिएको पाइए पनि त्यसलाई अमान्य वा बदर घोषित गरिदिने असाधारण अधिकार संविधानको धारा १३३ ले सर्वोच्च अदालतलाई दिएको छ । त्यसैले अध्यादेशको परीक्षण संसद् वा सर्वोर्च्च अदालतमा मात्रै हुन सक्छ । राष्ट्रपतिले समेत त्यसको परीक्षण गर्ने हो भने मुलुकमा द्वैध शासन जन्मिन्छ, ती पूर्वमहान्यायाधिवक्ताले भने ।"
ओली तेस्रो पटक संसदीय दल नेता,काठमाडौं (कास) एमाले अध्यक्ष केपी शर्मा ओली पार्टी संसदीय दल नेतामा सर्वसम्मत चयन भएका छन् । ओली लगातार तेस्रो पटक संसदीय दल नेता बनेका हुन् । ०७० सालको संसदीय दलको चुनावमा तत्कालीन अध्यक्ष झलनाथ खनाललाई पराजित गरेका ओली ०७४ को आमनिर्वाचन पनि सर्वसम्मत नेता भएका थिए । कमलादीस्थित प्रज्ञा प्रतिष्ठानको हलमा मंगलबार भएको एमाले संसदीय दलको बैठकमा उपाध्यक्ष विष्णु पौडेलले अध्यक्ष ओलीलाई नेताका लागि प्रस्ताव गरेका थिए भने अर्को उपाध्यक्ष सुवास नेम्वाङले त्यसमा समर्थन जनाएका थिए । ओली ९ वर्षअघि संसदीय दलको नेतामा निर्वाचित भएपछि नै पार्टीभित्रको राजनीतिमा हावी भएका हुन् । ०७१ सालमा भएको एमालेको नवौं महाधिवेशनमा उनी अध्यक्षमा निर्वाचित भएका थिए । गत वर्षको दसौं महाधिवेशनबाट पनि ओली अध्यक्ष छन् । एमालेले मंसिर ४ को आम निर्वाचनको प्रचारका क्रममा ओलीलाई भावी प्रधानमन्त्रीका रूपमा अघि सारेको थियो । तर समानुपातिकतर्फ पहिलो मत पाए पनि एमाले प्रतिनिधिसभा सदस्यको कुल सिटमा दोस्रो छ । प्रतिनिधिसभामा प्रत्यक्षतर्फ ४४ र समानुपातिकतर्फ ३४ गरी एमालेका ७८ सांसद छन् । ०७४ सालमा माओवादीसँग चुनावी गठबन्धन गर्दा एमालेले प्रत्यक्षतर्फ ८० र समानुपातिकतर्फ ४१ गरी १ सय २१ सिट जितेको थियो ।
वाग्मती सरकार गठनमा ढिलाइ हुने,"ढुंगानाको अध्यक्षतामा पहिलो बैठकमाओवादी केन्द्रका सांसद रामप्रसाद ढुंगानाको अध्यक्षतामा वाग्मती प्रदेशसभाको नयाँ अधिवेशन सञ्चालन हुने भएको छ । संविधानको धारा १८२ को उपधारा ५ मा प्रदेश सभामुख र प्रदेश उपसभामुखको निर्वाचन नभएको वा दुवै पद रिक्त भएको अवस्थामा प्रदेशसभा बैठकको अध्यक्षता उपस्थित सदस्यमध्ये उमेरको हिसाबले ज्येष्ठ सदस्यले गर्ने व्यवस्था छ । सोही व्यवस्थाअनुसार ढुंगानाले पहिलो बैठकको अध्यक्षता गर्ने भएका हुन् ।ढुंगाना नुवाकोट२ (१) बाट प्रदेशसभा सदस्य निर्वाचित भएका हुन् । निर्वाचन आयोगले प्रदेशसभा सचिवालय र प्रदेश प्रमुख कार्यालयलाई उपलब्ध गराएको तथ्यांकअनुसार उनको उमेर ७२ वर्ष पुगेको छ । प्रदेशसभाका ११० सांसदमध्ये ज्येष्ठ सदस्यका आधारमा उनलाई प्रदेश प्रमुखले शपथ गराउनेछन् । त्यसपछि बाँकी सांसदलाई ढुंगानाले शपथ गराएपछि आगामी अधिवेशनको सुरुवात हुनेछ । प्रदेशसभाका पदाधिकारी तथा सदस्यको पारिश्रमिक र सुविधासम्बन्धी ऐन, २०७५ को दफा १९ मा प्रदेशसभा सदस्यले प्रदेशसभा वा त्यसको कुनै समितिको बैठकमा भाग लिनुअघि प्रदेशसभाको अध्यक्षता गर्ने व्यक्तिसमक्ष शपथ लिनुपर्ने व्यवस्था छ । प्रदेशसभाको पहिलो बैठकबाटै मुख्यमन्त्रीको निर्वाचन प्रक्रिया पनि अघि बढ्छ ।"
३० बिचौलिया पक्राउ,"राहदानी विभाग वरपर बसेर बिचौलियाको काम गर्ने करिब ३० जनालाई प्रहरीले पक्राउ गरेको छ । पक्राउ पर्नेमा प्रहरी पनि छन् । केन्द्रीय अनुसन्धान ब्युरोमा खटिएका सादा पोसाकका प्रहरीले अपरेसन चलाउँदा बिचौलिया पक्राउ परेका हुन् । साइबरसहित गोंगबु, गौशाला, कलंकीतिर पनि ब्युरोका प्रहरीले राहदानी बिचौलिया पक्रनका लागि अपरेसन चलाइरहेका छन् ।"
संघीय कानुन नबन्दा स्थानीय सरकारलाई सास्ती,"(काठमाडौं)  संघीय कानुनलाई आधार मानेर ऐन र नियमावली निर्धारण गर्नुपर्ने सर्तमा बाँधिएका स्थानीय सरकारहरू यतिबेला अलमलमा छन् । संघले वन, शिक्षा, निजामती सेवा र राजस्वसम्बन्धी कानुन बनाउला र आफूहरू त्यसलाई आधार मानेर अघि बढ्ने ठानेका जनप्रतिनिधिले एउटा कार्यकाल गुजारे । गत वैशाख ३० को निर्वाचनबाट स्थानीय सरकार सञ्चालनको दोस्रो पालोमा आएकाहरूलाई फेरि उही कानुनहरू संघले नबनाइदिँदा काम गर्न गाह्रो परेको छ ।संघीय राजधानी काठमाडौंमा गत सोमबारदेखि जारी नेपाल नगरपालिका संघको आठौं राष्ट्रिय अधिवेशनमा सहभागी नगरप्रमुख र उपप्रमुखहरूले यही विषयमा बहस गरिरहेका छन् । संघले ससर्त अनुदान बढाएको छ तर समानीकरण अनुदान बढाएन । राजस्वसम्बन्धी कानुन प्रस्ट नहुँदा स्थानीय सरकारको आन्तरिक स्रोत दरिलो बनाउन नसकेको गुनासो अधिवेशनका सहभागीको छ । संघीय सरकारले आवश्यक ऐन, कानुन निर्माण नगर्दा संवैधानिक अधिकार कार्यान्वयनमा समस्या आएको गुनासो उनीहरूले गरेका छन् । अधिवेशनअन्तर्गत मंगलबारको बहसका सहभागी नगरप्रमुख र उपप्रमुखमध्ये केहीले नियमावलीका आधारमा काम चलाउँदै आए पनि संघीय ऐनको अभावमा स्थानीय सरकारको कार्य सञ्चालनमै बाधा परेको उल्लेख गरेका छन् । दोलखाको भीमेश्वर नगरपालिका प्रमुख ईश्वरनारायण मानन्धरले संघीय वन ऐन नबन्दा प्राकृतिक स्रोत उपभोग गर्न समस्या आएको बताए । कानुनको अभावमा दोलखाको लेकको ठिङ्ग्रेसल्ला नगरपालिका र स्थानीयले उपभोग गर्न पाएका छैनन्, जैविक विविधता संरक्षण भूउपयोग विषयको बहसमा उनले भने, वन उपभोक्ता समिति जंगलमा छाडेको साँढे भएको छ । फोहोरमैला व्यवस्थापनका निम्ति आवश्यक जग्गासमेत वन उपभोक्ता समितिले छुन दिँदैन । राष्ट्रपति चुरेतराई मधेस संरक्षण विकास समितिका सचिव सिन्धुप्रसाद ढुंगानाले मुलुकमा वन क्षेत्र बढेर करिब ४५ प्रतिशत पुगेको बताए । संस्थागत रूपमा वन संरक्षण कार्य भएर जंगल क्षेत्र बढेसँगै वन्यजन्तुसमेत बढेको उल्लेख गरे । ८३ प्रतिशत कृषक भएको देशमा वनजंगल बढ्नु स्वागतयोग्य छ, उनले भने, धेरथोर जग्गाजमिनमा बालीनाली लाउने क्रम जारी छ । वनजंगल बढेसँगै बाँदर बढेर कृषकले खेतीको उब्जनी लिन सकेका छैनन् । रौतहटको बोधिमाई नगरपालिका प्रमुख प्रदीपकुमार यादवले कृषि क्षेत्र सरकारको प्राथमिकतामा नपर्दा किसानले मल पाउन नसकेको गुनासो गरे । मधेस प्रदेश कृषि भूमि हो, उनले भने, कुन सिजनमा कति मल चाहिन्छ, त्यसको व्यवस्था केन्द्र सरकारले कि स्थानीय सरकारले जिम्मेवारी लिनुपर्ने हो स्पष्ट हुनुपर्छ । धनुषाको सहिदनगर नगरप्रमुख विश्वेश्वर यादवले कृषि भूमिसँग जोडिएको चुरिया जंगल नांगो भएको बताए । हामीले ज्यानको बाजी मारेर लगाएको बाली नीलगाई, बँदेलले नष्ट गरिदिन्छ, नियन्त्रण गर्ने ऐन कानुनको अभाव रहेकाले गम्भीर समस्या आएको उल्लेख गर्दै उनले भने, बँदेलले मान्छे टोक्छ, मार्छ । हामीसँग वन्यजन्तु नियन्त्रण गर्ने कुनै कानुनी अधिकार छैन ।धादिङको धुनिबेसी नगरपालिका प्रमुख बालकृष्ण आचार्य बफरजोन को नाममा धुनिबेसीवासी पीडित भएको बताए । एउटा हलो काट्दा मुद्दा लाग्छ, दुई पाथी लप्सी ल्याउँदा स्थानीय पक्राउ पर्छन्, केन्द्रीकृत ऐनबाट पीडामाथि पीडा थपेको उल्लेख गर्दै उनले भने, ०५७ सालदेखि दुईवटा खानी सञ्चालनमा छन् । संघीय सरकारले ढुंगा, गिट्टीको खानी सञ्चालन गर्न पटकपटक रोकेको छ । स्थानीय सरकारलाई जानकारी नदिई खानी सञ्चालन गर्न दिइएको छ ।सप्तरीको सुरुंगा नगरपालिकाकी प्रमुख गीता चौधरीले भनिन्, हाम्रा आधारभूत आवश्यकताहरू शुद्ध पानी पिउने, खाना खान पाउने र किसानहरूलाई चाहिने आधारभूत आवश्यकताहरू छन् । सिँचाइ, मलखाद, बीउबिजनको व्यवस्था हुनुपर्यो । तर हामी स्थानीय तहसम्म पुगिराखेको छैन । रौतहटको राजपुर नगरपालिका उपप्रमुख जमिला असगरीले आवश्यक ऐन अभावमा स्थानीय तहलाई काम गर्न परेको गाह्रो प्रदेश र संघीय सरकारले सुन्नुपर्ने बताइन् । नगरपालिका संघका कोषाध्यक्ष घनश्याम पाण्डेले आठौं अधिवेशनमार्फत स्थानीय तहले उजागर गरेका समस्या संघीय सरकारका लागि सिकाइ हुने बताए । तुलसीपुर उपमहानगरका पूर्वप्रमुख पाण्डेले भने, संघ, प्रदेश र स्थानीय तह र समुदायको बीचमा समन्वय, सहकार्य कसरी गर्न सकिन्छ भन्नेमै हाम्रो बहस केन्द्रित छ । संघीय संरचनाको सफल कार्यान्वयनका लागि तीन तहको सरकारबीचमा समन्वय आश्यक रहेको उनले बताए । संविधानमा त्यो सँग सम्बन्धित अनुसूची ९ का साझा सूचीका विषयहरू छन्, उनले भने, त्योसम्बन्धी कानुनहरू निर्माण गर्नुपर्ने, त्यो अनुसार संरचनाहरू निर्माण गर्नुपर्ने काम छिटोभन्दा छिटो गर्नुपर्छ । जसले गर्दा स्थानीय सरकार अझ प्रभावकारी र बलियो हुन्छन् । जनप्रतिनिधिले २०५० सालमा स्थापना भएको नगरपालिका संघ गठन गरी समस्या साझाकरण गर्ने फोरमका रूपमा उपयोग गर्दैआएका छन् । स्थानीय स्वायत्त शासन ऐन, २०५५, संविधान प्रदत्त स्थानीय सरकारका २२ वटा एकल र साझा अधिकारको सुनिश्चित गर्न संघले भूमिका निर्वाह गर्दै आएको छ । देशभरि ६ महानगर, ११ उपमहानगर र २ सय ७६ नगरपालिका छन् । नगरपालिका संघ यिनै २ सय ९३ नगरपालिकाको संगठन हो । अधिवेशन अन्तरसरकारी समन्वय ऐनको कार्यान्वयन, संविधानअनुसारका अधिकार, स्थानीय सेवा व्यवस्थापन, रोयल्टी, वैकल्पिक वित्तीय स्रोत, लगानी, समावेशी शिक्षा, स्वास्थ्य, सरसफाइ र खानेपानी, दिगो सेवा प्रवाह, स्रोत योजना व्यवस्थापन विषयमा सहभागीले बहस गरेका छन् । जैविक विविधता, संरक्षण भूउपयोग र जलवायु परिवर्तन, विपद् जोखिम न्यूनीकरण तथा व्यवस्थापन, सहरी प्रदूषण न्यूनीकरण तथा उत्थानशील सहर र जलवायु परिवर्तन विषयमा पनि जनप्रतिनिधि बहसमा सहभागी भएका छन् । संघीय सरकारले शिक्षा ऐन, निजामती सेवा ऐन, वन ऐन, प्राकृतिक स्रोत ऐन, राष्ट्रिय निकुञ्ज ऐन, स्वास्थ्य सेवा ऐन, खानी तथा खनिज पदार्थ ऐन, जग्गा प्राप्ति ऐन, निकासी पैठारी ऐन, खानेपानी संस्थान ऐन, राष्ट्रिय निकुञ्ज तथा वन्यजन्तु संरक्षण ऐनलगायत ऐन निर्माण नगर्दा समस्या भएको जनप्रतिनिधिहरूले जनाएका छन् । संविधानले माध्यमिक तहसम्म सञ्चालन गर्ने जिम्मेवारी स्थानीय तहलाई दिएको छ तर शिक्षा ऐन नहुँदा पुरानै ऐन र संघीय नियमावलीअनुसार काम चलाउनुपरेको छ, तनहुँको व्यास नगर प्रमुख वैकुण्ठ न्यौपानेले भने, शिक्षा ऐन, निजामती ऐन नबदलिएको हुनाले शिक्षक, कर्मचारी व्यवस्थापन एकदमै समस्या छ । हिजो स्थानीय स्वायत्त शासन ऐन हुँदा हामीले कर्मचारी भर्ना गर्न पाउँथ्यौं । लोक सेवाको परामर्श लिएर स्थायी बढुवा गर्न पाइन्थ्यो । त्यो अधिकार खोसियो ।वन ऐनले सामुदायिक वनको स्थानीय तहसँग कुनै सम्बन्ध नजोडेको जनप्रतिनिधिहरूको भनाइ छ । स्वास्थ्य ऐनले सदरमुकाम रहेको पालिकामा छुट्टै अस्पताल स्थापना गर्ने व्यवस्था गरेको छैन । स्थानीय सरकार सञ्चालन ऐनमा प्राकृतिक स्रोतका निम्ति प्रदेशले ऐन बनाउने र स्थानीय सरकार तीन वर्षअघि खारेज भयो । त्यसपछि ढुंगा, गिट्टी, बालुवा आदिको रेट तोक्ने, बिक्री वितरण गर्ने अधिकार स्थानीय तहलाई छ । बिक्री रकम स्थानीय तहमा सञ्चित जम्मा गर्नुपर्नेछ भनेर ऐनमा छ । तर, प्रदेश सरकारले त्यो विभाजित कोषमा जम्मा गर भन्छ । उसैले दर, रेट तोकिदिएको छ, एक नगर प्रमुखले भने । संघले प्राकृतिक स्रोतबारे ऐनले प्रस्ट पारे पनि प्रदेश र स्थानीय तहबीच विवाद कायम छ ।"
सरकारी आम्दानीमा अर्थमन्त्रीको अक्षमता,"यो आर्थिक वर्ष सुरु भएको पाँच महिनामै मुलुकको सरकारी ढुकुटी आम्दानी अठन्नी, खर्च रुपैयाँ को चालमा छ । गत साउनदेखि मंसिर मसान्तसम्म संकलित राजस्वले सरकारी पदाधिकारी, कर्मचारी, शिक्षक, सेना, प्रहरी र प्रशासनिक खर्च धान्न पनि कठिन पर्न थालेको छ । मंसिरसम्म ३ खर्ब ५४ अर्ब ४१ करोड रुपैयाँ राजस्व संकलन भएकामा त्यति नै बराबर ३ खर्ब ५४ अर्ब २५ करोड ६९ लाख रुपैयाँ चालु खर्च भइसकेको छ । सरकारको आम्दानी र खर्चका हिसाबले विरलै आउने यो अवस्था मुलुकको अर्थतन्त्र र शासन प्रणालीका लागि अशुभ संकेत हो । यस्तो अवस्था सृजना हुनुका कारणहरू पहिल्याएर समस्या समाधानका लागि राजनीतिक तथा प्रशासनिक संयन्त्रहरू गम्भीर हुन आवश्यक छ ।चालु आर्थिक वर्षको पाँच महिनामा लक्ष्यको तुलनामा २४ प्रतिशत कम राजस्व संकलन भएको छ । अर्थमन्त्री जनार्दन शर्माले बजेटमार्फत मंसिरसम्म ४ खर्ब ६४ अर्ब १२ करोड रुपैयाँ राजस्व संकलनको लक्ष्य राखे पनि त्यसभन्दा १ खर्ब ९ अर्ब ७१ करोड रुपैयाँ कम मात्र संकलन भएको छ । गत आर्थिक वर्षमा मंसिरसम्म ४ खर्ब ४३ अर्ब ७९ करोड रुपैयाँ राजस्व उठेको थियो । यसपालि गत वर्षको सोही अवधिको तुलनामा २० प्रतिशतले कम राजस्व उठेको हो । सामान्यतः लक्ष्यको तुलनामा राजस्व संकलन कम हुन सक्छ, तर गत वर्षको तुलनामा उल्लेख्य घट्नु अस्वाभाविक हो ।यसका पछाडि केही जबर्जस्त आन्तरिक तथा बाह्य आर्थिक कारण नभएका होइनन् । तापनि मुख्यतः अर्थमन्त्री तथा मन्त्रालय नेतृत्वको व्यवस्थापकीय कमजोरीकै कारण सरकारी ढुकुटीमा बढी चाप परिरहेको छ । डेढ वर्षअघि २०७८ असार ३० मा अर्थमन्त्रीको जिम्मेवारी सम्हालेपछि शर्माले हरेक महिना १० प्रतिशत पुँजीगत खर्च र लक्ष्यभन्दा २ सय प्रतिशत बढी राजस्व संकलन गर्ने दाबी गरेका थिए । तर गत वर्षकै बजेट कार्यान्वयन असफलजस्तै भयो । पुँजीगत खर्च ५७ प्रतिशत मात्रै भयो भने राजस्व संकलन लक्ष्यको ९० प्रतिशत । प्राकृतिक तथा राजनीतिक प्रकृतिका घटना भएका वर्षबाहेक यति थोरै प्रगति कहिल्यै थिएन । तैपनि गत वर्षको तुलनामा २४ प्रतिशत रकम बढाएर बजेट ल्याएका शर्माले राजस्व पनि ३१ प्रतिशत बढाउने लक्ष्य राखेका थिए । तर त्यसअनुरूपका नीति बनाउने, कार्यान्वयन गर्ने र क्षमतावान् कर्मचारीलाई जिम्मेवारी दिने कार्यमा चुक्दा पाँच महिनामै दुरवस्था सृजना भएको हो ।मन्त्रालयको राजस्व महाशाखा, राजस्व सचिवदेखि भन्सार प्रमुखलगायतका इमानदार तथा क्षमतावान् कर्मचारीलाई पाखा लगाएका अर्थमन्त्री शर्माले उद्योग वाणिज्य तथा आपूर्ति मन्त्रालय एवं राष्ट्र बैंकजस्ता राजस्व संकलनलाई प्रत्यक्ष प्रभाव पार्ने अन्तरसम्बन्धित निकायहरूबीच यथोचित समन्वय गर्न पनि सकेनन् । परिणाम, अर्थ मन्त्रालयसँगको परामर्शबिनै आयात प्रतिबन्ध लगाइयो । गत कात्तिकमा राष्ट्र बैंकले विदेशी विनिमय सञ्चिति कम भएको भन्दै पटकपटक विभिन्न परिपत्र जारी गरी आयातमा कडाइ गर्यो । खास गरी एलसी (प्रतीतपत्र) मा शतप्रतिशतसम्म नगद मार्जिनको व्यवस्था गरियो । वाणिज्य मन्त्रालयले पनि वैशाख १३ मा १० प्रकारका वस्तुको आयातमै पूर्ण बन्देज लगायो, जुन यसै महिनाबाट फुकुवा भएको छ ।विदेशी मुद्रा सञ्चिति घट्दा विलासी वस्तुहरूको आयातमा कडाइ गर्नु अन्यथा थिएन, तर बन्देज लगाइएका सामग्री चोरी तस्करीका माध्यमबाट भित्रिँदा राजस्वमा थप असर पर्यो । आयात प्रतिबन्ध, समग्र अर्थतन्त्रको मागमा कमी र आयातमा कडाइ तर खुला सिमानामा तस्करको रजाइँ चलेपछि गत कात्तिकसम्मको वैदेशिक व्यापार १८ प्रतिशत खुम्चिँदा राजस्व घट्न पुग्यो । यसको अर्थ अर्थमन्त्रीको राजस्व वृद्धि नीति तथा लक्ष्य एकातिर र अन्य सरकारी निकायका कामकारबाही अर्कोतिर भयो । राजस्वको महत्त्वाकांक्षी लक्ष्य कसरी पूरा हुन्छ भन्ने आधार अर्थमन्त्री तथा मन्त्रालयले तयार पार्नै सकेनन् । कतिपय विरोधाभासपूर्ण नीतिसमेत अघि सारिएÙ राजस्व छुट र करका दर चलाउने नीतिको दुष्परिणाम देखियो ।यसैबीच विश्वव्यापी मन्दीको पनि प्रभाव पर्यो । खास गरी ब्याजदर वृद्धि र तरलता अभावका कारण निजी क्षेत्रले कर्जा नपाउँदा समग्र बजारको माग घट्यो, आर्थिक कारोबार खुम्चियो र राजस्वमा कमी आयो । राजस्व घटेकै कारण सरकारले गत आर्थिक वर्षको मौज्दात रकमबाट खर्च गर्नुपरेको छ । गत असारसम्म संघ, प्रदेश तथा स्थानीय तहको सरकारी ढुकुटीमा २ खर्ब २७ अर्ब रुपैयाँ मौज्दात रहेकामा अहिले घटेर १ खर्ब ९० अर्बमा ओर्लिएको छ । यसको मतलब चालु आर्थिक वर्षमा प्राप्त आम्दानीले खर्च धान्न छाड्यो भन्ने हो । यस्तो अत्यासलाग्दो अवस्था नसुधारे मुलुकको सरकारी वित्तीय प्रणाली दुर्घटनातर्फ धकेलिनेछ ।यसबाट बच्ने दुई उपाय छन् । पहिलो, आम्दानी बढाउने हो । यसका लागि आर्थिक कारोबार बढाउने, राजस्व संकलन वृद्धि गर्ने र कर चुहावट घटाउने हो । दोस्रो, सार्वजनिक खर्च कटौती गर्ने हो । विभिन्न अध्ययन, अनुसन्धान तथा सरकारलाई दिइएका सुझाव अनुसार विद्यमान मन्त्रालय, विभाग, संस्थान र कर्मचारीको संख्या बढी छ । यिनको संख्या घटाउनेदेखि प्रशासनिक खर्च घटाउन सकिने ठाउँ प्रशस्त छन् । विकासनिर्माणकै कतिपय काम अन्धाधुन्ध छन् । पुँजीगत शीर्षकबाट विनियोजित बजेट अनुत्पादक क्षेत्रमा पनि खर्च भैरहेको छ । त्यसैले सार्वजनिक व्ययभार घटाएर र अनुत्पादक आयोजना पहिचान र खारेज गरेर भए पनि खर्च कटौती गर्न सरकारले ढिलाइ गर्नु हुँदैन । कुनकुन क्षेत्रबाट केकति बजेट बचत गर्न सकिन्छ, अध्ययनसहितको प्रतिवेदन २०७५ मै तयार छ । अर्थशास्त्री डिल्लीराज खनाल नेतृत्वको सार्वजनिक खर्च पुनरवलोकन आयोगले दिएका सुझाव मात्रै कार्यान्वयन गरे पनि ४ खर्ब रुपैयाँ बचत गर्न सकिन्छ, जुन असम्भव पनि छैन । यसका लागि केवल राजनीतिक एवं प्रशासनिक इच्छाशक्तिको खाँचो छ । अब पनि यस्तो प्रयत्न नगर्ने हो भने भद्दा सरकारी संयन्त्र र नेतृत्वको अकर्मण्यताको मूल्य समग्र व्यवस्थाले चुकाउनुपर्नेछ, जसबारे सम्बन्धित सबैले बेलैमा हेक्का राख्न जरुरी छ ।"
सांसदहरू विधायक बनून्,"सांसदहरूको ध्यान सत्ता समीकरणतिर पुगिसकेको होला । यथास्थितिबाट व्याकुल र उत्साही दुवै खाले मतदाताले केही नयाँ अनुहारलाई नागपास खेलजस्तो गरी सांसदका रूपमा जिताएका छन् । नयाँ अनुहारका जनप्रतिनिधिहरूले वर्षौं दलको कुरुवातन्त्र कुर्दै स्थापित दलहरूका गुटबाट छानिनुपरेन । प्रारम्भिक समितिदेखि चुनिँदै आउनुपर्ने लेठो पनि उठाउनुपरेन । स्थानीय तह निर्वाचनमा पनि जनताले केहीलाई यस्तो अवसर दिएका थिए । कति अवस्थामा त्यस्ता स्वतन्त्र उम्मेदवारलाई आफ्नो अपेक्षित भूमिकाको हेक्का छैन । उनीहरूले पदीय भूमिका र प्राथमिकता पहिल्याउन सकेको देखिन्न । नयाँ अनुहारका सांसदहरूले पनि आफ्नो विधायकी भूमिका र पालिकाका जनप्रतिनिधिबीचको फरक नखुट्याउलान् भन्ने डर छ । यद्यपि आफ्नो पृष्ठभूमि अनुसार मैदानमा उत्रन उत्प्रेरित हुनु अस्वाभाविक भएन । सायद रवि र रवीन्द्रमा नेतृत्वमा रहँदा पनि पत्रकारी भूमिका हावी नै देखिएको छ । यसको मतलब दलको दलदल छिचोलेर आएका पुराना सांसदहरूमा त्यस्तो गुण भरपूर छ भन्ने होइन । ती कति त कर्मचारीहरूले आफ्नो भलाइ ध्यानमा राखी बनाइएका प्रस्तावहरू सदर गर्ने निरीह प्राणी होलान् । उनीहरूले पनि खासै वडाध्यक्ष र आफ्नो सांसदको भूमिकामा फरक देखेको अनुभव भएनÙ उही आफ्नो क्षेत्रमा बाटोघाटो, खानेपानी, ढल अनि चुनाव क्षेत्रका आफन्तलाई घपलाबाजी को अवसर, सरुवा आदिमै उनीहरूको समय बित्यो, बित्न सक्छ । यो लेख त्यसतर्फ सचेत गराउन सकिन्छ कि भन्ने प्रयत्नको सानो भाग हो । हामीलाई थाहा छ, जेजे तन्त्र आए पनि हामीसँग अझै राष्ट्रिय पञ्चायतका सदस्य (रापंस) का भूमिकाको धङधङी छ जरुरी निर्णय दरबारले गर्थ्यो र उनीहरू जनताको मत पाउन कुर्लीकुर्ली स्थानीय विकासको माग गर्थे । रेडियो नेपाल त्यो प्रसार गर्थ्यो । रापंसको भूमिका एक किसिमले निर्देशन पालन गर्न सक्ने तर सोच्न नपर्ने वा नपाउने वा नसक्ने औपनिवेशिक शिक्षाजस्तै थियो । अहिले दरबारहरू दलदलमा छन्, उनीहरू निर्णय गर्छन्, कर्मचारी बेहोरा लेख्छन्, सांसद छाप लगाउँछन् । अहिले सांसदले सांसदको भूमिका खोज्नु र खेल्नु सबै खाले सांसदको काम हो । अरूलाई भन्दा स्वतन्त्र लाई दलको चाबुक नलाग्ने भएकाले आफ्नो पदलाई त्यो सांसदीय भूमिकाको उच्चतामा राख्ने उनीहरूलाई थप अवसर र दायित्व छ । उनीहरूले मत माग्ने बेलामै यो कुरा स्पष्ट नभनेकाले वा भन्न नजानेकाले वा थाहा नभएर पनि धेरै परम्परागत अर्थात् आफ्नो निर्वाचन क्षेत्रका विकासनिर्माण सम्बन्धी समस्या समाधान गर्ने भूमिका मात्र निभाउन पनि बाध्य छन् । यो चुनावपछि संसद् पनि नजाने चुनाव क्षेत्र पनि नजानेहरूको कुरा होइन । एक तहमा यो सक्रिय सांसदहरूका लागि हो जसमा केही गर्ने हुटहुटी छ । सांसद मतदाताको प्रतिनिधि हो । सैद्घान्तिक रूपमा सांसदले नीतिनिर्माणमा मात्र भूमिका छ भनेर सुख पाउँदैन । उसले मतदाताका अपेक्षाहरूको ख्याल गर्नैपर्छ । अहिलेको सांसदको भूमिका एक तहमा जनअपेक्षा अनुसारकै भूमिका हो आफ्नो चुनाव क्षेत्रको विकासका बाधा हटाएर अगाडि बढ्ने, सामूहिकव्यक्तिगत दुवै तहमा राज्यप्रदत्त सुविधाहरू उपलब्ध गराउने र त्यसो नभएको विषय सार्वजनिक रूपमा उठाउने जुन मतदाताले व्यावहारिक रूपमा गर्न सम्भव हुँदैन । कहिलेकाहीँ जनता नेताभन्दा अगाडि सरेर उर्लन्छन्, त्यो अर्कै कुरा हो । यस्तो परिस्थिति आउन नदिनु र आइहालेमा त्यसमा जनतासँग उभिनु उसको दायित्व हो । आफ्ना जनताका कुरा नसुनिएमा सांसदले आफ्ना मतदातासँगै मिलेर मतदाताका माग र गुनासाहरू अगाडि ल्याउन सक्छ । त्यसैले सांसदले आफ्ना यी दुई भूमिकाबीच प्रभावकारी रूपमा सन्तुलन मिलाउनुपर्छ र क्रमशः सांसदको विधायकी भूमिकाका बारेमा पनि आफ्ना मतदातालाई सुसूचित गर्नुपर्छ । लोकतान्त्रिक सांसदको भूमिका उच्च छ । आफूलाई त्यो उच्चतामा पुर्याउने कि आफ्नो अक्षमता र सुझबुझको कमीले त्यसलाई नै तल झार्ने, सांसदको छनोटमा छ । कतिले बेलाबेलामा अहिले भइरहेको राजनीतिको सत्ता समीकरणलाई कट्टरताको बाँध फुटेका रूपमा पनि लिन्छन् एमालेले र राप्रपा, माओवादी र कांग्रेस आदि । तर त्यो एक किसिमको सिद्धान्तहीनताको संकेत पनि हो । अति व्यवहारवादिताले दिशाहीन बनाउँछ । नयाँ पढेलेखेका भनिएका सांसदहरूले आफ्नो धरातल खोज्नु र स्पष्ट पार्नु जरुरी छ । आफ्ना दललाई सिद्धान्तको लिगमा हिँडाउनु वा फर्काउनु जरुरी छ । उदाहरणका लागि, कतिले राजतन्त्र पुनर्बहाली गर्नुपर्छ भन्छन् । यसमा कतिको चाहिँ हिजो जनतासरह रहेका नेताले सत्तामा ढलीमली गरेकामा ईर्ष्या पनि छ । यद्यपि उनीहरूको खराब प्रदर्शनले पनि वितृष्णामा मलजल पुर्यायो होला । मुख्य कुरा त जन्मका आधारमा कसैलाई कुनै जिम्मेवारी दिने कि नदिने भन्ने हो नि ! अर्कातर्फबाट हेर्ने हो भने, पहिलो संविधानसभापछि राज्य प्रणाली निरन्तर असमावेशी हुँदै गइरहेको देखिन्छ । सीमान्तीकृत समूह र समुदायमा गहिरो असर पर्ने काम निरन्तर रहेको अनुभव गर्न सकिन्छ । ती महिला, मधेशी, आदिवासी किन नहोऊन् । गरेर खान विदेश गएको जमातको सन्तति सचेत भएर हुर्केपछि त्यो सीमान्तीकरणले विद्रोहको रूप लिन सक्छ । फेरि लामो अशान्तिको शृंखला ननिम्त्याउने हो भने नवसांसदहरूको यो दिशा बदल्ने काम गर्ने बृहत् जिम्मेवारी छ । सडक र बिजुलीले मात्र शान्ति दिँदैन । त्यस्तो काम स्थानीय सरकार अनि कुलमानजीहरूले गर्नुहुन्छ । समानुपातिकता व्यावहारिक र सैद्धान्तिक दुवै तहमा हेरौं । यसो भन्दाभन्दै वातावरण विनाश र जलवायु परिवर्तनका असरप्रति पनि नवसांसदहरू संवेदनशील हुनुपर्नेछ । यो नयाँ धरातलीय यथार्थ हो जुन पुराना पुस्तालाई आत्मसात् गर्न समय लाग्ला । लेखकजत्तिकै पनि पुरानो पुस्तालाई गाडी चढ्ने, रातभरि बत्ती बालेर सुत्ने रहर अझै छ । नयाँ पुस्ताले आफ्नो सन्तानको भविष्य सोच्नुस् । भविष्यको कुरा गर्दा नवसांसदहरूले गर्नुपर्ने मुख्य काम शिक्षामा हो । उनीहरूको मुख्य काम यसलाई राजनीतिक बहसको विषय बनाउनु हो । यसमा आआफ्ना आग्रह र अपेक्षालाई खुला मनले छलफल गर्नुपर्यो । धेरैजसो विधेयक छोटो म्याद दिएर संसद् र समितिमा पुग्छन् । सम्बन्धित विषयमा सकेसम्म चौडा सहमति हुने गरी छलफल गर्न पर्याप्त समय छुट्याउन निगरानी र माग गर्नुहोस् । सांसदको प्रतिनिधित्व ठूलो हदसम्म दलले पनि गर्छ । सांसद सत्तापक्षमा छ कि प्रतिपक्षमा छ भन्ने विषयले पनि भूमिकामा फरक पार्छ । दल पनि जनप्रतिनिधित्वकै एउटा पाटो हो । कति बेला दलले दलीय स्वार्थ पनि हेर्छ र नेताले दलभित्र आफ्नो स्वार्थ पनि हेर्छन् । अहिले स्वतन्त्रहरूको उदयमा सांसदभन्दा दलहरूका नेता बढी हावी भएका कारण देश अपेक्षित दिशातिर गएन भन्ने एउटा कारण पनि छ । परम्परागत दलहरूप्रतिको असन्तुष्टिभित्र सांसदहरूले बृहत्तर भूमिका खेलेनन् र दलहरूले खेल्न दिएनन् भन्ने बुझाइ जनतामाझ छ । यद्यपि यसमा मतदाताका विरोधाभासपूर्ण रवैयाहरू नभएका होइनन् । अरू ठाउँमा जे भए पनि आफ्नो क्षेत्रमा सरकारी र गैरसरकारी क्षेत्रबाट प्राप्त हुने सेवासुविधा बढी होस् भन्ने हरेक संसदीय क्षेत्रका जनताको मनसाय हुन्छ । अनि तिनै जनता नीति ठीक भएन भन्न पनि छाड्दैनौं । यसले सांसदसँग जनअपेक्षाबीच सन्तुलित प्रतिनिधित्वको माग गर्छ । सांसदहरूले जनतालाई तिनको हरेक माग पूरा गर्न सकिन्न र बृहत्तर हितका लागि यसो (बलिदान वा धैर्य वा सम्झौता) गर्नुपर्छ भनेर संवाद थाल्नुपर्छ । जनतामाझ संवादको पहल गर्न डराएकै कारण जनप्रतिनिधिप्रति मतदातामा वितृष्णा पनि जागेको छ । कुनै प्रत्याशीले पनि मबाट ढल र बाटाको धेरै आशा नगर्नुस्, म उपयुक्त नीति बनाउन प्रयत्न गर्छु भनेको सुनिएन । देशलाई खास चाहिएको विधायक सांसद हो जसले उपयुक्त विधिविधान प्रवर्तन गर्न सक्छ । स्थानीय सरकारले नै गर्न सक्नेजस्ता काम मात्र गरेर समय बिताउनु सांसदको भूमिकाको अवमूल्यन हो, चाहे त्यो संघीय होस् या प्रादेशिक । जनताको तात्कालिक, क्षणिक र स्थानीय स्वार्थभन्दा पर दीर्घकालीन र बृहत् स्वार्थको पक्षपोषण गर्न इमानदारी र प्रतिनिधित्वले मात्र पुग्दैन । यसमा ध्यान र ज्ञान दुवै लगाउने मिहिनेतसँगको इमानदारी र खुलापन चाहिन्छ । सांसदको आफ्नो दृष्टिकोण तथा विचार हुन्छ तर त्यो सर्वथा ठीक र सत्य हुन्छ भन्ने होइन । एउटा सांसद संवाद र अध्ययनबाट तथ्य थाहा पाउन एवं त्यस अनुसार अडान लिन र सहमतिमा आउन तयार रहनुपर्छ । यो लचिलोपन र खुलापन साथै भएन भने बृहत्तर हितमा काम हुन सक्दैन । समाजको दीर्घकालीन र बृहत्तर हितमा काम गर्नका लागि संसद्मा दुई किसिमका व्यवस्था छन् । पहिलो त मतदाताको प्रत्यक्ष ताप नपर्ने राष्ट्रिय सभाको व्यवस्था छ । राष्ट्रिय सभा सदस्यहरूले सम्बन्धित चुनाव क्षेत्रभित्र सीमित नरही नीति निर्माण गर्न सक्छन्, ऐननियम बनाउन सक्छन् । समानुपातिक प्रणालीबाट आएका सांसदलाई संसद्मा पनि मतदाताका मागको प्रत्यक्ष राप अलि कम हुन्छ तर उनीहरूमा दलको राप चर्को होला । अर्कातिर छन्, प्रतिनिधिसभाभित्रका विषयगत समितिहरू । खास विधायनको काम यहाँ हुन्छ । यद्यपि यी दुइटै प्रावधान दलको छायामा पर्छन् वा सांसदहरूको ध्यान र ज्ञानको अभावका सिकार पनि हुन पुग्छन् । विषय समितिमा काकताली परेर पनि उपयुक्त सांसद आइपुग्छन् अनि गम्भीर कामहरू र सार्वजनिक महत्त्वका विषयमा सहमति पनि बन्छन् । कर्मचारी पनि त्यसै अनुसारको मिहिनेत गर्छन् । सांसदहरूसँगका विषयवस्तुको ज्ञान र ध्यान नभएमा कर्मचारीले तयार गरेका विधेयक सभामा प्रस्तुत हुन पुग्छन् । दलको उर्दी नलागे त्यसै पास हुन्छन् । आफू शिक्षाकर्मी भएका कारण यसरी पास हुने विषयमा विगतमा शिक्षा पर्ने गरेको अनुभव छ । यी सन्दर्भमा संसद्मा रहेको सांसदीय सुझबुझको एक किसिमको दरिद्र झलक प्रकट हुन्छ । शिक्षा हाम्रो राजनीतिक बहस र सार्वजनिक चर्चाको विषय भएन । एकाध नेताहरू आफ्नो जनप्रतिनिधित्वको पक्ष अँगाल्दै भन्छन् मेरा मतदाताले शिक्षाको माग नै गर्दैनन् । यसको मतलब के हो भने उनीहरूले आफ्नो भूमिका सन्तुलित रूपमा निभाएका छैनन् । शिक्षा विषय यस पटक तुलनात्मक रूपमा विगतमा भन्दा बढी उठ्यो तर अपेक्षित रूपमा उठेन । यस पटक एकाध सांसद शिक्षाका क्षेत्रमा अनुभवी छन् । ती अनुभवीले आफूले उठाउँदै आएका सवालमा सशक्त उपस्थिति देखाउलान् भन्ने अपेक्षा छ । शिक्षा बुझेका सांसदले एउटा माहोल बनाऊन् जसबाट अरू सांसदलाई पनि सम्बन्धित क्षेत्रमा त्यही तहको गतिशीलताका लागि दबाब बनोस् ।"
"निर्वाचन, प्रधानमन्त्री र राष्ट्रपतिका उम्मेदवारहरू","प्रधानमन्त्री पद ओली र देउवाको म्युजिकल चेयर हो ?आवधिक चुनाव परिवर्तनका लागि हो । अघिल्ला पाँच वर्षको काम सन्तोषजनक भएमा जनताले नेता परिवर्तन गर्न चाहँदैनन्, असफल भएका रहेछन् भने फाल्छन् । भर्खर सम्पन्न निर्वाचनमा प्रत्यक्षतर्फको मतको तौल जनमतसंग्रहसरह हुन्छ । प्रत्यक्षको मतले ठूला दलहरूका ठूला नेताहरूलाई तपाईं अब घरै बस्नुहोस्, राजनीतिबाट संन्यास लिनुहोस् भन्ने सन्देश दिएको छ । प्रत्यक्षको मतले देउवा र ओली दुवैलाई इन्कार गरेको छ । प्रत्यक्षबाट ठूलो मतद्वारा इन्कार र बहिष्कृत हुँदाहुँदै पनि प्रधानमन्त्री बन्ने हो भने ओल्ड वाइन इन द न्यु बोटल हुने भयो । रक्सी उही बोतल नयाँ ! २०३० सालमा कीर्तिनिधि विष्ट प्रधानमन्त्री थिए, सिंहदरबार आगलागी भएपछि नैतिक जिम्मेवारी लिएर राजीनामा गरे । हावाहुरीका कारण दशरथ रंगशालामा भागदौडमा परेर मानिसहरू मर्दा शिक्षामन्त्री केशरबहादुर विष्टले पनि नैतिकताका आधारमा राजीनामा गरे । नैतिकता छ भने, प्रत्यक्षको मत संख्या हेरेर दुइटै ठूला दल नेपाली कांग्रेस र एमालेका दुवै नेता देउवा र ओलीले पनि राजीनामा गर्नुपर्ने हो । देउवा र ओलीले आफूले पाएको मतको संख्या मात्र हेर्ने होइन, आफ्नो दलले पाएको समग्र मतसमेत हेर्नुपर्छ, खास गरी प्रत्यक्षतर्फको । हाम्रो प्रणाली अनुसार प्रत्यक्ष र समानुपातिक मतको भार संसद्मा मतदान हुँदा समान हुने भए पनि नेतृत्वको अक्षमताको मूल्यांकन प्रत्यक्ष मतका आधारमा गर्नुपर्छ । प्रत्यक्षमा पाएको मतलाई नेता र नेतृत्वविरुद्धको जनमत मान्नुपर्छ । प्रत्यक्षमा सूचित, चनाखो एवं सही र गलत छुट्याउन सक्ने निःस्वार्थी मतदाताले आफ्नो मनमस्तिष्कले दलहरूका कामको मूल्यांकन हेरेर मत खसाल्ने होÙ समानुपातिक त्यस्तो होइन । संविधानले प्रत्यक्षतर्फ १६५ सिट छुट्याएको छ, जसमध्ये एमालेले ४४ सिट मात्र पायो । ओलीले मिडियामा १०० सिट जित्ने ठोकुवा गरेका थिए । प्रत्यक्षमा १६५ मध्ये ४४ सिट पाउनु भनेको ७५ प्रतिशतले ओलीको नेतृत्व नरुचाउनु हो । नेपाली कांग्रेसको प्रत्यक्षतर्फ १६५ मध्ये ५४ सिट भनेको ६५ प्रतिशतले देउवालाई नरुचाउनु हो । प्रत्यक्ष मतदानमा नरुचाइएपछि ठूला नेताहरूले आफू असफल भएको घोषणा गर्नुपर्ने हो । तर, प्रत्यक्षतर्फ असफल प्रमाणित नेता पुनः नेतृत्व गर्न तम्सेकाले नेपाली निराश बनेका छन् । ओली हालै एउटा समारोहमा आफूले चुनाव हारेको होइन कांग्रेसले भोट चोरेको हो भन्दै थिए । भोट चोर्यो भन्ने कुरा उनले सायद ट्रम्पबाट सिके । अमेरिकाका पूर्वराष्ट्रपति ट्रम्पले आजसम्म चुनाव हारेको मानेका छैनन् । उनले पनि बिनाआधार डेमोक्र्याटिक पार्टीले भोट चोर्यो भनिरहेका छन् ।केही दिनअगाडि ताइवानमा स्थानीय निकायको चुनाव भयो । सत्ताधारी राष्ट्रपतिको दलले चुनाव हार्यो । त्यसपछि राष्ट्रपतिले दलको अध्यक्षबाट तुरुन्त राजीनामा गरिन् । हामीकहाँ भने स्थानीय तह चुनावमा मात्र होइन, संघीय चुनावमा समेत नराम्रो हार हुँदाहुँदै राजीनामा गर्दैनन् । दलका नेताहरू सम्पत्ति अर्थात् एसेट बन्नुपर्छ न कि ऋण अर्थात् लायबिलिटी । प्रत्यक्षतर्फको मत हेर्दा देउवा र ओली आआफ्ना दलको मात्र होइन, राष्ट्रकै लायबिलिटी बनेको प्रमाणित भयो । पूर्व प्रधान न्यायाधीशको राष्ट्रपति दौडसंविधानको धारा १३२(२) ले सर्वोच्च अदालतको न्यायाधीश वा पूर्व प्रधान न्यायाधीशलाई राष्ट्रिय मानव अधिकार आयोगको अध्यक्ष पदबाहेकमा काम लगाउन निषेध गरेको छ । तत्कालीन बहालवाला प्रधान न्यायाधीश खिलराज रेग्मी एकैसाथ मन्त्रिपरिषद्को अध्यक्ष पनि बने, जुन हास्यास्पद थियो । त्यही घटना पहिलो र अन्तिम हुनुपर्ने थियो तर पुनः दोहोरिने देखियो । राष्ट्रपति बन्न दुई पूर्व प्रधान न्यायाधीश तम्सेका छन् खिलराज रेग्मी र कल्याण श्रेष्ठ । संविधान उल्लंघनमा दुवैको चर्चा गर्नैपर्छ । बाधाअड्काउ फुकाएर रेग्मी मन्त्रिपरिषद्को अध्यक्ष र प्रधान न्यायाधीश बन्नु आफैंमा संविधानको घोर उल्लंघन थियो । अर्का पूर्व प्रधान न्यायाधीश श्रेष्ठले पनि न्याय परिषद् अध्यक्षका हैसियतले ६ महिनाको दूधे बालकसरहको नेपालको संविधान२०७२ उल्लंघन गरेर न्यायिक इतिहासमा रेकर्ड नै राखेका हुन् । धारा १५३ मा पाँचसदस्यीय न्याय परिषद्को व्यवस्था थियो । संविधानले यदि वा तर वा प्रतिबन्धात्मक वाक्यांश राखेर तीन जनाले मात्र पनि न्याय परिषद् गठन हुन्छ भनेको थिएन । नेपाल बारको प्रतिनिधि र प्रधानमन्त्रीको प्रतिनिधिलाई नबोलाई आफू, वरिष्ठतम न्यायाधीश र कानुनमन्त्री तीन जना मात्र बसेर अपारदर्शी तरिकाले रातारात भागबन्डामा सर्वोच्च अदालतमा न्यायाधीश नियुक्त गरिएको रेकर्ड श्रेष्ठमा छ । अवकाशपछि सर्वोच्च अदालतको पूर्व प्रधान न्यायाधीश वा न्यायाधीशलाई अन्य काममा रोक लगाउने धारा १३२(२) को मनसाय, उद्देश्य र व्यवस्था हो । उमेर ६५ वर्ष पुग्नुअगाडिदेखि नै राजनीतिक नेताहरूको चाकडी नगरोस्, राजनीतिक शक्तिकेन्द्रहरूले पनि बहालवाला न्यायाधीशलाई हात लिएर ६५ वर्ष पुगेपछि अन्य राजनीतिक पदको लोभ देखाई न्याय खरिदबिक्री गरेर तलमाथि पार्न नपाऊन् भनेर राष्ट्रिय मानव अधिकार आयोगको अध्यक्षमा बाहेक सरकारी ढुकुटीबाट तलब र सुविधा पाउने नेपाल राज्यभित्रको अर्को जुनसुकै पदमा ढोका बन्द गरिएको हो । धारा १३२(२) मा परेको सरकारी पद को सिल्ली व्याख्या गर्न हुँदैन, त्यो शब्दावलीको धारा १३२(२) को उद्देश्य, मनसाय, सन्दर्भ र प्रसंगसँग मिलाएर हार्मोनियस व्याख्या गरिनुपर्छ । संकुचित र सिल्ली व्याख्या गर्ने हो भने अस्पतालको आईसीयू कक्षअगाडि रहने महिला नर्सले कृपया चुप भनेको चित्रलाई केवल महिलाले मात्र चुप लाग्नुपर्ने, पुरुष, बालक, वृद्ध आदिले चाहिँ होहल्ला गर्न हुने भनी अर्थ्याउनुपर्ने हुन्छ । यस्तो व्याख्या कसले गर्छ, यो भनिरहनु नपर्ला ।यस सन्दर्भमा केहीले उपराष्ट्रपति परमानन्द झाको उदाहरण दिएका छन् । उनीहरूले सर्वोच्च अदालतमा न्यायाधीश स्थायी र अस्थायी गरी दुई वर्गका थिए भनी बुझेनछन् । आचार संहिता दुवैका लागि एउटै भए पनि अवकाशपछिको हैसियतमा भिन्नता थियो । न्यायाधीश पवन ओझाको म्याद थपिएन, अस्थायीमै अवकाश भएÙ अवकाशपछि सर्वोच्च अदालतमा बहस गर्न आए । तर स्थायी न्यायाधीशलाई बहस गर्न बन्देज थियो । धेरै कमलाई थाहा होला, प्रचण्डराज अनिल जो भर्खर दिवंगत भए ले २०४७ सालमा अवकाशपछि पनि केही मुद्दामा वकालत गरेका थिए । त्यसैले उपराष्ट्रपति झाको उदाहरणको कुनै अर्थ छैन ।राष्ट्रपति पदको उम्मेदवार भनिएकामध्ये एक कल्याण श्रेष्ठलाई विदेशी शक्तिले प्रस्ताव गरेको भन्ने सार्वजनिक भयो । श्रेष्ठलाई प्रस्ताव गर्ने दुई विदेशी शक्ति रहेछन् एउटा विदेशी शक्ति प्रस्ताव गर्ने, अर्को विदेशी शक्ति विरोध गर्ने । राष्ट्रपति पदमा पनि विदेशी चलखेल हुने ? यो गम्भीर विषय हो । यो घटनाले विदेशी शक्ति नेपालको शक्तिकेन्द्रभित्र कति हदसम्म छिरेको रहेछ भन्ने देखिन्छ । यस घटनालाई हल्कासँग लिनु हुँदैन । प्रधानमन्त्री, विपक्षी दलका नेता र सम्पूर्ण सांसद आआफ्नो सैद्धान्तिक मतभेद बिर्सेर राष्ट्रको सार्वभौमसत्तासँग गाँसिएको यो विषयका लागि एकजुट हुनुपर्छ । गुप्तचरका अधिकारीहरू र आम नेपाली पनि सजग हुनुपर्छ । कसरी, किन र के उद्देश्यले विदेशी शक्तिले कुनै व्यक्तिको नाम राष्ट्रपति बनाउन प्रस्ताव गर्न सक्यो ? प्रधानमन्त्री र राष्ट्रपति चयन गर्ने निर्वाचकमण्डलले संविधानको धारा ८१ र त्यसको मर्म राम्रोसँग मनन र अध्ययन गर्नुपर्यो । एक पटक राष्ट्रपतिमा चुनिएपछि पाँच वर्ष स्थायी हुन्छ, बीचमा हटाउन सकिँदैन । त्यस्तो पदलाई नेपालको सुरक्षानीतिदेखि लिएर सेना, प्रहरी, मन्त्रिपरिषद्का सम्पूर्ण निर्णय एवं नीति, भावी सुरक्षा योजना लगायत मागेका सम्पूर्ण विवरण मन्त्रिपरिषद्ले अनिवार्य उपलब्ध गराउनुपर्छ । त्यसैले, मिडियामा विदेशी शक्तिले प्रस्ताव गरेको भनिएको कुनै पनि व्यक्तिलाई राष्ट्रपति बन्न दिन र बनाउन हुँदैन । यदि विदेशी शक्तिद्वारा प्रस्तावित व्यक्ति राष्ट्रपति बनेमा उसले त्यसको गुन तिर्न धारा ८१ अनुसार आफूलाई प्राप्त भएका अति संवेदनशील सम्पूर्ण विवरण जानकारी गराएमा देश के हुन्छ ? सार्वभौमसत्ता के हुन्छ ? त्यसैले विदेशीले सिफारिस गरेको व्यक्तिलाई संविधान उल्लंघन हुने गरी राष्ट्रपति नबनाऔं । राजनीतिक पद भएकाले नयाँ राष्ट्रपति भारतका पूर्वराष्ट्रपति प्रणव मुखर्जीजस्तो, महिलालाई नै बनाउने हो भने भारतकी वर्तमान राष्ट्रपति द्रौपदी मुर्मुजस्तीलाई बनाऔं । नेपालमा पनि छन् त्यस्ता व्यक्तित्वहरू । खिलराज प्रकरण अब नदोहोर्याऔं । स्मरण रहोस्, खिलराज प्रकरण दोहोर्याउनु भनेको सर्वोच्च अदालतलाई पुनः भताभुंग बनाउनु हो ।केसी पूर्वन्यायाधीश हुन् ।"
समाज नचिनाउने शिक्षा,"विद्यालय शिक्षा राम्रो बनाउन सरोकारवालाले जति नै चासो लिए पनि ठोस प्रगति भएको छैन । विद्यालय तहमा राम्रो शिक्षा केलाई भन्ने भनेर विश्वव्यापी रूपमा स्विकारिएको एकल परिभाषा भेटिन्न । यो सामाजिक पृष्ठभूमि, सांस्कृतिक व्यवहार र उत्पादन प्रणालीसँग जोडिन्छ अर्थात् विद्यालय शिक्षालाई पाठ्यपुस्तकमा मात्र सीमित गर्न मिल्दैन, सामाजिक पृष्ठभूमि, परम्परागत ज्ञान र आधुनिक विज्ञानको सन्तुलित सम्मिश्रण रहेको हुनुपर्छ ।विद्यालय शिक्षाले जीवनको जग बसाउँछ । तसर्थ यसमा पाठ्यपुस्तकको ज्ञानसँगसँगै जीवनोपयोगी सीप सिक्ने प्रक्रियाहरू समेट्न आवश्यक छ । सामाजिक सम्बन्ध, तिनको निर्माण र भूमिका लगायत जीवनलाई सहज बनाउन र आइपर्ने अप्ठ्यारा समाधान गर्न आवश्यक सीपका साथै आफूमाथि विश्वास गर्न सिकाउनु पनि जरुरी छ । सामाजिक परिवर्तन अनुरूप विद्यालय शिक्षामा समयानुकूल परिमार्जन अपरिहार्य हुन्छ । शब्दले मात्र सिकाउन नसकिने नैतिकता, इमानदारी, जवाफदेहिजस्ता विषय गहन हुन्छन् र विद्यार्थीहरूले यस्ता विषयवस्तु पुस्तकबाहिर अर्थात् विद्यालयको वातावरणबाट अप्रत्यक्ष रूपमा सिक्ने गर्छन् । बालबालिकाले शिक्षकहरूले सहकर्मी, कर्मचारी तथा विद्यार्थीलाई गर्ने व्यवहारबाट सिक्ने हो । यस्ता पक्षप्रति पनि विद्यालय संवेदनशील हुनु आवश्यक छ । सिकाइ शब्द, अंक र संकेतको थुप्रो मात्र होइन भन्नेमा प्रस्ट हुनुपर्छ । पछिल्लो समयमा नमुना सामुदायिक विद्यालयका रूपमा परिचय बनाएका कतिपय विद्यालय र निजी विद्यालयसमेतले केही घण्टाको जाँचबाट आउने अंकलाई मात्र प्राथमिकता दिँदा विद्यार्थीको प्रतिभा र सृजनशीलता बाहिर आउन सकेको छैन । बालबालिका आफ्नो क्षमता निखार्ने अवसरबाट वञ्चित हुनुपरिरहेको छ । पुस्तकको भारीले थिचिएका छन् । मौलिक हुन सकिरहेका छैनन् । त्यस्तै अभिभावकको अपेक्षित सहयोग तथा सक्रियता नहुँदा शिक्षण वातावरण झन्झन् जटिल भइरहेको छ । संघीयतापछि, विद्यालय शिक्षा स्थानीय तहको प्रत्यक्ष निगरानी र नियन्त्रणमा रहने हुँदा विद्यालयको शैक्षिकस्तर सुधार्न भौतिक संरचना मात्र होइन शैक्षिक जनशक्तिको क्षमता अभिवृद्धि पनि गर्नुपर्छ । यसका लागि अभिभावकको सक्रियतासँगै सक्षम प्रधानाध्यापक आवश्यक छ । सिकाइ क्रियाकलापमा स्थानीय परम्परागत ज्ञान र आधुनिक विज्ञानको सम्मिश्रण हुनुपर्छ । विद्यालय तहको शिक्षामा व्यवहार र भाष्यबीच दूरी नघटाउने, जानकारी मात्र संकलन गराउने र कल्पना शक्तिलाई पोषण नगर्ने हो भने यसले यस्तो पुस्ता तयार पार्छ जोसँग जानकारीको थुप्रो त हुन्छ तर त्यसलाई बुझ्ने क्षमता हुन्न, जसकारण समयसापेक्ष हुन सक्दैनन् । जानकारीलाई कसरी सीपसँग जोड्दै समाजमा योगदान पुर्याउने भन्नेबारे सोच्न सक्दैनन् । यसको मतलब शब्द र भाव जोड्न नसक्ने यान्त्रिक जनशक्ति उत्पादन हुन्छ, जसले समाजलाई वस्तुका रूपमा मात्र लिन्छन् । भावनात्मक सम्बन्धको अनुभूति र आवश्यकतालाई महसुस गर्न सक्दैनन् । कुनै पनि अभिभावकले आफ्ना सन्तान सफल बनून् तर मानवीयतामा शून्य र व्यक्तिगत, पारिवारिक सम्पूर्ण सम्बन्धमा असफल हुन् भन्ने चाहँदैनन् । यस्तो कल्पनासमेत गरेका हुन्नन् । हरेक अभिभावकको चाहना सक्षम, जिम्मेवार र जवाफदेही सन्तान हुन्छ, जसमा मानवीयताका पक्ष भरपूर होस्, दयामाया र करुणाले भरिएको होस् । सामान्यतः विद्यालयका पाठ्यपुस्तकलाई दैनिक जीवनसँग जोड्दै अनुभूति गराउनुपर्छ । जस्तो दैनिक रूपमा आवश्यक तथा स्थानीय बजारमा उपलब्ध वस्तुहरूको उत्पादन कसरी हुन्छ, कसले गर्छ, कुन ठाउँमा हुन्छ र यी उत्पादनले कसरी जनजीविकालाई असर पर्छजस्ता जिज्ञासा विद्यार्थीमा उत्पन्न गराउन सक्नुपर्छ । यसैबाट मौलिक ज्ञानको खोजीको अभ्यास सुरु हुन्छ । उत्पादित वस्तुहरू र तिनका आवश्यकता अनि बजारसँगको सम्बन्धका साथै आर्थिक महत्त्व बुझाउन सकियो भने घोकाइ र प्रश्नोत्तर अभ्यासभन्दा बढी प्रभावकारी हुन्छ ।बालबालिकाले पढ्ने विषयवस्तु तिनका दैनिकीसँग कहाँ जोडिएको छ, ज्ञानसीप र सोच निर्माणमा हाम्रो संस्कार कहाँ छ, विद्यालय शिक्षाबारे शिक्षकहरूले कसरी बुझेका छन्, स्वास्थ्यको महत्त्व कण्ठ पार्न लगाउँदा कक्षाकोठासमेतको सरसफाइ गर्न जाँगर नचलाउने विद्यार्थीलाई कसरी व्यावहारिक ज्ञान दिनेजस्ता कुरा महत्त्वपूर्ण छ । यस्ता सबालबिनाको शिक्षाको परिकल्पना कसरी गर्ने र त्यसले समाजलाई कहाँ पुर्याउला ? त्यस्तै जीवनमा विनम्रता, जवाफदेहिता, नैतिकता लगायत विषयवस्तु समेटिएका प्रख्यात व्यक्तिहरूको भनाइ विद्यालयको पर्खालभरि टाँस्ने गरिन्छ । सबै विद्यार्थीलाई कण्ठ पार्न लगाइन्छ तर बालबालिकाले व्यवहारमा यसको अनुभूति गर्न सकेका छैनन् अनि कसरी रूपान्तरण होला ?जीवनको हरेक परिस्थितिमा खुसी हुने कला तथा सही निर्णय लिन सक्ने क्षमताको विकास विद्यालय तहबाटै गरिनुपर्छ । शारीरिक तथा मानसिक वा भावनात्मक स्वास्थ्यको हेरचाह गर्न र समाजका सम्पूर्ण अवयवसँग सहकार्य गर्न पाठ्यपुस्तक मात्र पढेर सकिन्न । शिक्षक स्वयं यस्ता विषयप्रति सचेत हुनु जरुरी छ । शिक्षक, अभिभावक र विद्यार्थीबीचका सम्बन्धको महत्त्व र यसको सन्तुलन कसरी गर्ने भन्नेतिर गम्भीर हुनु जरुरी छ ।एउटा उदाहरण हेरौं, हाम्रो सेरोफेरो भन्ने विषयले पुस्तकका पाठभन्दा बाहिर हेर्न भन्छ र यसका विषयवस्तुले समाजका विभिन्न पक्षाबारे बुझ्न संकेत गर्छ । तर त्यहाँको विषयवस्तुको व्यावहारिक ज्ञान दिन कति विद्यालय र शिक्षकहरूले इमानदार प्रयास गर्ने गरेका छन् ? एउटा विद्यार्थीलाई दिनको ७ वटा विषयसम्म पढ्न लगाउने शिक्षकहरूले अन्तर विषयको ज्ञान कसरी समेटेका छन् ? यस्तो अभ्यासबिना सिकाइलाई जीवनजगतसँग जोड्न शिक्षकहरूले कसरी सिकाउन सक्लान् ? बेलाबखत स्थानीय वा मातृ भाषामा शिक्षा दिने कुरा जोडतोडले उठ्ने गर्छ, जुन बालबालिकाको आत्मसम्मान र आत्मविश्वास बढाउन लक्षित छ । तर तिनै भाषा बालबालिकालाई होच्याउन र आत्मसम्मानमा ठेस पुर्याउन प्रयोग गरियो भने त्यसको के महत्त्व हुन्छ ? स्थानीय ज्ञान समेट्ने कि भाषाको ज्ञान मात्रैलाई प्राथमिकतामा राख्ने ? आजको २१ औं शताब्दीमा भाषाको ज्ञान आफैंमा निकै महत्त्वपूर्ण छ । बालबालिकाले बढीभन्दा बढी भाषा सिक्ने वातावरण बनाए मात्र शिक्षा सहज तरिकाले ग्रहण गर्न सकिन्छ भन्नेतर्फ सम्बन्धित सबै सचेत हुनुपर्ने होइन र ?एउटा शिक्षक विद्यार्थीसँग बोल्दा सामान्य मानवीय स्वभाव लुकाउनुपर्ने अर्थात् सहज रूपले हाँस्दै कुरा गर्न नहुने, आफूलाई सर्वज्ञानी भएको स्थापित गर्नुपर्ने, कुनै कुरा आउँदैन भनेर स्विकार्न नहुने, पढाउँदा दैनिक जीवनमा उपयोगी तर सामान्य देखिने विषयवस्तु र ज्ञान समेट्न नपर्ने, स्थानीय विज्ञहरूसँग ज्ञान साटासाट गर्नु जरुरी नठान्नेजस्ता बानीव्यहोरा परिमार्जन गर्दै लैजानुको विकल्प छैन ।कर्णालीका विद्यालय र रौतहटका विद्यालयका बालबालिकाले कसरी आआफ्नो समाज बुझ्ने ? पाठ्यपुस्तकले नेपाली समाजको विविधता समान रूपले समेट्न सम्भव छ ? अनि आफ्नो समाज नबुझी कसरी त्यहाँको सम्भावना र चुनौतीहरू चिन्ने ? बालबालिकामा भावनात्मक र रचनात्मक भावको बोध हराउँदै गएको छ । केबल भौतिकवादी व्याख्यामा रुमल्लिएको विद्यालय शिक्षाले कस्तो पुस्ता तयार गर्ला ? सम्बन्धहरूबीचको संशय, भावविहीनता, अपनत्व अभावजस्ता कुराले विद्यालय शिक्षालाई कसरी प्रभावित गर्दै छ ? विद्यालय शिक्षासँग सम्बन्धित सम्पूर्ण पक्षले गम्भीरताका साथ मनन गर्नुपर्ने प्रश्न हुन् यी । जब विद्यालयमा बालबालिका आउँछन् तब तिनको मस्तिष्कमा कुनै गलत मनसाय वा उद्देश्य हुँदैन तर निस्किँदासम्म तिनका व्यवहारमा ती सबै कुरा देखिन्छन्, यसो हुनुको पछाडि को कति दोषी छन् ? यसको निराकरण गर्नका लागि नेतृत्व कसले लिने ? यस्तो विषयप्रति सचेत, संवेदनशील र जवाफदेही नहुने हो भने भोलिको समाज कस्तो बन्ला ?"
चीनसँगको सीमामा भारतले बढायो सैनिक,"एजेन्सीहरू (नयाँदिल्ली)  भारतीय विदेशमन्त्री एस जयशंकरले चीनसँगको विवादित सीमा क्षेत्रमा परिचालित भारतीय सैनिकको संख्या बढाएर हालसम्मकै धेरै पुर्याइएको बताएका छन् ।भारतले चीन एक्लैलाई सीमाको हालको यथास्थितिमा परिवर्तन ल्याउन नदिने विदेशमन्त्री जयशंकरको भनाइ छ । अरुणाचलस्थित सीमा क्षेत्र तवाङमा दुई देशका सैनिकबीच गतसाता भएको झडपपछि भारतीय विदेशमन्त्रीले सैन्य उपस्थिति बढाएको बताएका हुन् । हामीले चीनसँगको सीमा क्षेत्रमा अभूतपूर्व संख्यामा भारतीय सैनिकहरू परिचालित गरेका छौं, जयशंकरले भनेका छन्, चिनियाँ उग्रताको प्रतिवाद गर्न यो निर्णय लिएका हौं । भारत र चीनका सेनाबीच गत डिसेम्बर ९ मा अरुणाचलस्थित सीमा क्षेत्रमा सैन्य झडप भएको हो । झडपमा केही भारतीय सैनिक घाइते भएका जनाइएको छ । मानवीय क्षति नभए पनि दुई देशबीच वर्षौंदेखि जारी तनाव थप चर्केको छ । चिनियाँ सैनिकहरूले सीमामा अतिक्रमण सुरु गरेपछि प्रतिवाद गरिएको भारतीय पक्षको दाबी छ । घटनापछि चिनियाँ सेनाका वेस्टर्न थिएटर कमान्डका प्रवक्ताले भने अवैध रूपमा सीमा पार गरेका भारतीय सैनिक चिनियाँ सैनिकसामु आएपछि तनाव उत्पन्न भएको बताएका थिए । तवाङ घटनापछि चिनियाँ विदेश मन्त्रालयले झडप भएको सीमा क्षेत्र हाल शान्त रहेको र शान्ति कायम राख्ने विषयमा दुवै पक्षबीच छलफल चलिरहेको जनाएको छ ।घटनापछि भारत र चीनबीच सीमा विवाद तनावपूर्ण छ । दुवैतर्फको सीमा क्षेत्रमा सैन्य तैनाथी बढाउँदै लगिएको र सीमा क्षेत्रमा भौतिक पूर्वाधार निर्माण कार्य तथा सैन्य हतियार तथा उपकरणको संख्या थप गरिएको जनाइएको छ । दुई देशका सैनिकहरूबीच गत वर्षको जनवरीमा पनि भुटाननजिकैको सीमा क्षेत्रमा झडप हुँदा केही सैनिक घाइते भएका थिए । गत वर्षकै सेप्टेम्बरमा पनि भारतीय सैनिकले सीमामा गोली चलाएको चीनले आरोप लगाएको थियो । दुई देशबीच सन् १९६२ मा सीमा विवादका कारण युद्ध भएको थियो । उक्त युद्धमा भारतले हार बेहोरेको थियो । लद्दाखको झडपपछि १६ चरणमा वार्ता भइसकेका छन् तर समस्या भने समाधान हुन सकेको छैन । समस्या समाधान भइरहेका बेला गत साता पुनः दुई देशका सेना आमनेसामने भएपछि घटनाले भारतको आन्तरिक राजनीतिसमेत तातेको छ । भारतीय सञ्चारमाध्यमहरूका अनुसार भाजपा नेतृत्वको सरकारले घटनालाई लुकाउन खोजेको भन्दै विपक्षी दलहरूले सोमबार भारतीय संसद्का दुवै सदन अवरुद्ध पारेका छन् । सीमाको अवस्थाबारे संसद्मा तत्काल छलफल गर्नुपर्ने माग अस्वीकृत भएपछि प्रतिपक्षी दलहरूले संसद् बहिष्कार गरेका हुन् । विपक्षी दल कंग्रेसका नेता राहुल गान्धीले चीनबाट हुन सक्ने खतरालाई सरकारले बेवास्ता गरेको आरोप लगाएका छन् । भारत र चीनबीचको विवादित सीमा क्षेत्रलाई एलएसी (लाइन अफ एक्चुअल कन्ट्रोल) भनिन्छ । एलएसीमा सीमा विभाजन स्पष्ट नरहेका कारण दुवै देशका सैनिकबीच कतिपय अवस्थामा झडपको अवस्था उत्पन्न हुने गरेको छ । दुई देशबीचको ३ हजार ४ सय ८८ किलोमिटर लामो सीमा क्षेत्रमा विवाद भइरहनुको मुख्य कारण पनि सिमाना प्रस्ट नहुनु नै हो ।"
अस्ट्रेलियाका पूर्वप्रधानमन्त्री अमेरिकाका लागि राजदूत,"क्यानबेरा (एजेन्सी) अस्ट्रेलियाका पूर्वप्रधानमन्त्री केभिन रड अमेरिकाका लागि राजदूत नियुक्त भएका छन् । प्रधानमन्त्री एन्थोनी अल्बानिजीले अमेरिकासँगको सम्बन्ध थप मजबुत पार्नका लागि पूर्वप्रधानमन्त्री रडलाई राजदूत नियुक्त गरेको जनाइएको छ । चिनियाँ समकक्षीसँगको भेटवार्ताका लागि अस्ट्रेलियाली विदेशमन्त्री पेनी वोङ बेइजिङ जानुअघि प्रधानमन्त्री अल्बानिजीले विदेश मामिलाका प्रभावशाली व्यक्ति रडलाई राजदूतमा नियुक्त गरिएको घोषणा गरेका हुन् ।यस भूमिकाका लागि रडको अनुभव बेजोड छ । उहाँले प्रधानमन्त्री र विदेशमन्त्रीका रूपमा अमेरिकासँगको सम्बन्ध विस्तारका लागि उल्लेखनीय योगदान गर्नुभएको छ, प्रधानमन्त्री अल्बानिजीले मंगलबार पत्रकार सम्मेलनमा भनेका छन् । अल्बानिजीको घोषणापछि पूर्वप्रधानमन्त्री रडले राजदूतमा नियुक्त गरिएको विषयले आफू सम्मानित भएको महसुस गरेको बताएका छन् । केही दशकयता अस्ट्रेलियाले सुरक्षा र कूटनीतिक क्षेत्रमा विभिन्न चुनौती सामना गरिरहेको छ । हाम्रो राष्ट्रिय चासोलाई विगतमा झैं अघि बढाउनुपर्छ । गहन तथा प्रभावकारी ढंगले अमेरिकासँग रणनीतिक साझेदारीको आवश्यकता छ, रडले जारी गरेको विज्ञप्तिमा उल्लेख छ । लामो समय अमेरिका बसेकाले पनि रडले आफ्नो अमेरिकी व्यवसायी, नागरिक समाज र सञ्चारमाध्यमसँग राम्रो सम्बन्ध भएको बताएका छन् । साथै, डेमोक्रेटिक र रिपब्लिकन पार्टीका नेताहरूसँग पनि निकट सम्बन्ध भएको उनको भनाइ छ । थिंकट्यांक समूह एसिया सोसाइटी का प्रमुखसमेत रहेका रडले आर्थर सिनोडिनोसलाई प्रतिस्थापन गर्नेछन् । उनको कार्यकाल यही फेब्रुअरीमा सकिँदै छ । पूर्वअर्थमन्त्री जो हकी, पूर्वरक्षामन्त्री किम बिज्ले र पूर्वविदेशमन्त्री एन्ड्र्यु पिककजस्ता प्रभावशाली व्यक्तिले राजदूतको भूमिका निर्वाह गरिसकेका छन् । तर अस्ट्रलियामा पूर्वप्रधानमन्त्री राजदूत नियुक्त भएको भने यो पहिलो पटक हो । रडलाई अमेरिकामा उच्च सम्मानका साथ हेरिने भएकाले पनि उनको कार्यकाल सफल हुने अपेक्षा गरिएको छ । साथै उनी एसिया प्रशान्त र चीन मामिलामा जानकार मानिन्छन् ।केभिन रड प्रधानमन्त्री रहँदा वर्तमान प्रधानमन्त्री अल्बानिजी अस्ट्रेलियाका उपप्रधानमन्त्री थिए । ६५ वर्षीय रड सन् २००७ देखि २०१० र २०१३ जुनदेखि २०१३ सेप्टेम्बरसम्म गरी दुई पटक अस्ट्रेलियाको प्रधानमन्त्री बनेका थिए ।सन् २०२१ को सेप्टेम्बरमा हिन्दप्रशान्त क्षेत्रमा चीनको प्रभाव रोक्न भन्दै अमेरिका, बेलायत र अस्ट्रेलियाबीच विशेष सुरक्षा सम्झौता भएको थियो । चीनसँग प्रतिद्वन्द्विता बढिरहेका बेला अमेरिकाले अस्ट्रेलिया र बेलायतसँग नयाँ गठबन्धन बनाएको हो ।ओकस नामक सम्झौतामा आर्टिफिसियल इन्टेलिजेन्स्, क्वान्टम टेक्नोलोजी र साइबर सुरक्षाका विषय समेटिने बताइएको छ । उक्त सम्झौताअनुसार अस्ट्रेलियाले फ्रान्सेली डिजाइनको पनडुब्बी खरिद गर्ने सम्झौतासमेत रद्द गरेको थियो । अस्ट्रेलियाले जलसेनाका लागि सन् २०१६ मा १२ वटा पनडुब्बी निर्माणका लागि फ्रान्ससँग करिब ५० अर्ब अस्ट्रेलियन डलर बराबरको सम्झौता गरेको थियो । बेलायतका लागि अस्ट्रेलियाका पूर्वउच्चायुक्त जर्ज ब्रान्डिसले सिड्नी मोर्निङ हेराल्डमा एउटा लेख लेख्दै अमेरिकाका लागि रड निकै उपयुक्त पात्र भएको बताएका छन् । अमेरिकी विदेश नीति र अन्तर्राष्ट्रिय क्षेत्रमा काम गर्ने थिंकट्यांक समूह काउन्सिल अन फरेन रिलेसन्स (सीएफआर) ले रडलाई फरेन अफेयर्स मा अग्रलेख लेखाउनु पनि उनी राजदूतका लागि उपयुक्त हुनुको प्रमाण भएको ब्रान्डिसको भनाइ छ । पूर्वप्रधानमन्त्री रडले फरेन अफेयर्सको पछिल्लो अंकमा चीनबारे लेख लेखेका थिए । द वर्ल्ड अकोर्डिङ टु सी चिनफिङ शीर्षकमा छापिएको लेखमा रडले चिनियाँ राष्ट्रपति सी चिनफिङको उदय र यसले विश्वराजनीतिमा पारेको प्रभावबारे टिप्पणी गरेका छन् । चीनको बढ्दो प्रभाव र भूराजनीतिक संवेदनशीलतालाई मध्यनजर गर्दै अस्ट्रेलियाले रडलाई राजदूतमा नियुक्त गरेको देखिन्छ ।"
नाजी शासनकालकी कर्मचारी १० हजार हत्यामा दोषी,बर्लिन (एजेन्सी) नाजी शासनकालकी एक कर्मचारीलाई १० हजार ५ सय ५ जनाको हत्याका लागि जिम्मेवार रहेकोमा दोषी ठहर गरिएको छ । ९७ वर्षीय इर्मगार्ड फर्चनरले सन् १९४३ देखि १९४५ सम्म जर्मनीले अतिक्रमण गरेको पोल्यान्ड स्टुथोप नाजी क्याम्पमा सचिवका रूपमा काम गरेकी थिइन् । पश्चिम जर्मनीस्थित एक अदालतले उनलाई दुई वर्षको निलम्बित जेल सजाय सुनाएको हो । त्यतिबेला १८ वा १९ वर्ष रहेकी फर्चनरले नाजी कमान्डरअन्तर्गत गैरसैनिक कर्मचारीका रूपमा काम गरेकी थिइन् । तर क्याम्पमा भएका गतिविधिबारे उनी पूर्ण रूपमा जानकार रहेकोमा न्यायाधीश सहमत भएका जनाइएको छ । स्टुथोप नाजी क्याम्पमा यहुदी र पोलिस कैदी तथा सोभियत सैनिक गरी ६५ हजार जना मारिएका थिए । हाल पोल्यान्डमा पर्ने स्टुथोपमा कैदीलाई मार्नका लागि विभिन्न तरिकाहरू अपनाइएको थियो । एडोल्फ हिटलरको नेतृत्वको नाजी शासकले सन् १९४४ को जुनदेखि ग्यास च्याम्बरमा हालेर हजारौंलाई मारिएको थियो । जर्मनीमा सन् १९३३ देखि १९४५ सम्म नाजीहरूको क्रूर शासन थियो । उक्त क्याम्पबाट बच्न सफल भएकाहरूको बयानका आधारमा पश्चिम जर्मनीको इत्जेनहोएस्थित एक अदालतले मुद्दाको सुनुवाइ गरेको हो । सन् २०२१ को सेप्टेम्बरमा उक्त मुद्दाको सुनुवाइ सुरु भएयता क्याप्बाट बचेकामध्ये कतिपयको मृत्यु भइसकेको छ । हत्या आरोपमा सन् १९५५ मा जेल परेका क्याम्पका कमान्डर पलवेयर्नर पाँच वर्षपछि रिहा भएका थिए । नाजी शासकका क्रूरता र अपराधका विषयमा जर्मनीमा सन् २०११ यता विभिन्न सुनुवाइ हुँदै आएका छन् ।
"अनौपचारिक, स्वरोजगार र विदेशस्थित श्रमिकलाई पनि सामाजिक सुरक्षा","(काठमाडौं)  सामाजिक सुरक्षा कोषले अनौपचारिक, स्वरोजगार र वैदेशिक रोजगारीमा गएका श्रमिकलाई पनि सामाजिक सुरक्षाको दायराभित्र ल्याउने घोषणा गरेको छ । कोषले वैदेशिक रोजगारीमा गएकाको हकमा फागुन २५ र अनौपचारिक एवं स्वरोजगार श्रमिकका लागि ०८० वैशाख १ देखि सामाजिक सुरक्षा कार्यक्रम कार्यान्वयनमा ल्याउने बताएको हो । श्रम, रोजगार तथा सामाजिक सुरक्षा मन्त्रालयले मंसिर २५ मा वैदेशिक रोजगारमा रहेका श्रमिक र विदेशमा स्वरोजगारमा रहेका व्यक्तिका लागि योगदानमा आधारित सामाजिक सुरक्षा योजना सञ्चालन कार्यविधि०७९ र अनौपचारिक क्षेत्रका श्रमिक र स्वरोजगारमा रहेका व्यक्तिको सामाजिक सुरक्षा सञ्चालन कार्यविधि०७९ पारित गरेपछि कोषले यो कार्यक्रम कार्यान्वयनमा आउने घोषणा गरेको हो । अब कुनै पनि श्रमिक सामाजिक सुरक्षाको दायराबाट बाहिर बस्नुपर्दैन । घरमा काम गर्ने घरेलुदेखि प्रतिष्ठानमा कार्यरतले आफूलाई अधिकार सम्पन्न श्रमिकका रूपमा अनुभूति गर्न पाउने व्यवस्था मिलाइएको छ, कोषका अध्यक्षसमेत रहेका श्रम सचिव एकनारायण आर्यालले भने, श्रमिकले पाउने अधिकारलाई कानुनी रूपमा स्पष्ट भएको छ । सरकार, रोजगारदाता र ट्रेड युनियनको त्रिपक्षीय सहमतिअनुसार यो कार्यविधि अगाडि बढेको हो ।नेपाल श्रम शक्ति प्रतिवेदन२०१७१८ अनुसार अनौपचारिक क्षेत्रमा ४४ लाख ११ हजार श्रमिक छन् । सबैभन्दा जोखिममा यही क्षेत्रमा कार्यरत श्रमिक छन् । औपचारिक क्षेत्रमा २६ लाख ७५ हजार जना छन् । स्वरोजगारीमा १८ लाख छन् । ०७५ मंसिर ११ देखि लागू भएको सामाजिक सुरक्षा कार्यक्रममा औपचारिक क्षेत्रलाई मात्रै सम्बोधन गरेको थियो । औपचारिक क्षेत्रमा पनि निकै कम सख्या तीन लाख ७३ हजार १ सय ११ जनालाई मात्रै आबद्ध गरिएको छ । श्रम मन्त्रालयका अनुसार वैदेशिक रोजगारीमा गएका २२ लाख पनि सामाजिक सुरक्षाबाहिर छन् । सरकारले औपचारिक क्षेत्र कार्यरत श्रमिकलाई अनिवार्य गरेको छ भने औपचारिक, स्वरोजगार र वैदेशिक रोजगारीमा रहेका श्रमिकका लागि स्वैच्छिक मानेको छ । तोकिएको योगदानका आधारमा कोषले ल्याएका कार्यक्रम उपलब्ध हुने कोषका कार्यकारी अधिकृत कपिलमणि ज्ञवालीले जनाए । विदेशमा कार्यरत श्रमिक वा विदेशमा स्वरोजगार रहेकाहरूसमेत कोषमा सहभागी हुन पाउनेछन् । वैदेशिक रोजगारीमा जानेले न्यूनतम २ हजारदेखि अधिकतम २८ हजार १ सय ५५ रुपैयाँसम्म योगदान गर्न पाइन्छ । यसरी योगदान गर्नेलाई १ लाख रुपैयाँसम्मको वार्षिक दुर्घटना उपचार खर्च, ५ हजार ६ सय ३१ रुपैयाँसम्म अशक्तता पेन्सन, आश्रित परिवारलाई ३ हजार ७ सय ५४ रुपैयाँसम्म आजीवन पेन्सन र २१ वर्षसम्म सन्ततिलाई ३ हजार ७ सय ५४ रुपैयाँसम्मको शैक्षिक वृत्तिबापत रकम पाइनेछ । वैदेशिक रोजगार समय अवधि सकिएपछि एकमुस्ट रकम वा पेन्सन सुविधा पाइनेछ । ६० वर्षपछि आजीवन पेन्सन पाइनेछ । विदेशमा गएका श्रमिकले अनलाइनबाट नै आवेदन दिई आफैं सूचीकृत हुनुपर्ने ज्ञवालीले बताए । कोषमा सहभागी हुन रोजगारदाता कम्पनीको अनुमति चाहिन्न । आफैंले राहदानी र श्रम स्वीकृति राखेर आवेदन दिन पाइन्छ । तोकिएको रकम सीधा खातामा जम्मा गर्न सकिन्छ, ज्ञवालीले भने, श्रम स्वीकृति नचाहिने मुलुकका लागि भने श्रम स्वीकृति चाहिने छैन । फागुन २५ बाट वैदेशिक रोजगारीमा जाने श्रमिकको हकमा भने श्रम स्वीकृति दिने बेलै कोषले खाता नम्बर उपलब्ध गराउनेछ । नेपालमा अनौपचारिक क्षेत्रमा कार्यरत श्रमिकले भने न्यूनतम आधारभूत पारिश्रमिकको २०३७ प्रतिशत हुने रकमको १९ सय १२ रुपैयाँ कोषमा योगदान गर्नुपर्छ । स्वरोजगारले भने सरकारले निर्धारण गरेको न्यूनतम तलबको ३१ प्रतिशतदेखि बढीमा यसको तीन गुणासम्म योगदान गर्न पाइन्छ । यसरी योगदान गर्नेलाई औषधोपचार स्वास्थ्य तथा मातृत्व सुरक्षा योजना, दुर्घटना तथा अशक्तता सुरक्षा योजना, आश्रित परिवार सुरक्षा योजनामा समावेश गरिनेछ । वार्षिक १ लाख रुपैयाँसम्मको स्वास्थ्योपचार सुविधा, १५ हजार रुपैयाँसम्मको मातृत्व सुरक्षा, ९८ दिन बराबरको शिशु स्याहार खर्च र ७ लाखसम्मको दुर्घटना उपचार खर्च उपलब्ध हुनेछ । अशक्तताको प्रतिशतका आधारमा मासिक ५६ सय ६० सम्म अशक्तता पेन्सन, ३७ सय ५४ रुपैयाँसम्मको आश्रित परिवार पेन्सन, ३७ सय ५४ सम्मको मासिक सन्तति शैक्षिक वृत्ति, अन्तिम संस्कार खर्चबापत २५ हजार र जम्मा गरेको रकममा ब्याज प्राप्त हुनेछ । जम्मा भएको रकमको निश्चित प्रतिशत निकाल्न र बाँकी रकम पेन्सनमा जान सक्ने सुविधा छ, उनले भने ।कार्यविधिलाई प्रभावकारी कार्यान्वयन गर्नेतर्फ कोष सचेत हुनुपर्ने श्रम, रोजगार तथा सामाजिक सुरक्षामन्त्री शेरबहादुर कुँवरले बताए । यसलाई हामी कार्यान्वयन गर्न सक्छौं । यसले संविधानबमोजिम सबै नागरिकको सामाजिक सुरक्षाको अधिकारलाई सुनिश्चितता गरेको छ, उनले भने । ट्रेड युनियनहरूले भने सामाजिक सुरक्षाको कार्यान्वयन निकै फितलो भएको बताएका छन् । हामी सामाजिक सुरक्षा प्राप्तिका लागि धेरै वर्षदेखि लडिरहेका छौं । यसको कार्यान्वयन गर्न सरकार निकै फितलो र कमजोर देखिएको छ, संयुक्त ट्रेड युनियन समन्वय केन्द्र (जेटीयूसी) का महासचिव नवराज दाहालले भने, औपचारिक क्षेत्रभन्दा अनौपचारिक र स्वरोजगार क्षेत्रका श्रमिकलाई ल्याउन अझै चुनौतीपूर्ण छ ।"
फागुनभित्र सरकारी सवारीलाई अनिवार्य इम्बोस्ड नम्बर,"यति ठूलो संख्यामा नम्बर प्लेट कार्यालयहरूबाटै जडान गर्दा भ्याइँदैन, महानिर्देशक पाण्डेयले भने, त्यसैले वर्कसप मोडलमार्फत जडान थालेपछि समयमै सकिनेछ । इम्बोस्ड नम्बर प्लेटको ठेक्का बंगलादेश र अमेरिकाको डेकाटुरटाइगर आईटी कम्पनीले ०७३ जेठ १९ मा ज्वाइन्ट भेन्चरमा लिएको हो । ठेक्का सम्झौताअनुसार ५ वर्षभित्र २५ लाख सवारीमा इम्बोस्ड नम्बर जडान गरिसक्नुपर्ने थियो । ठेक्का सम्झौता भएको ६ वर्ष पुग्दा इम्बोस्ड नम्बर प्लेट जडान गर्ने सवारीको संख्या ५० हजार पनि पुग्न सकेको छैन । सम्झौता ०७८ असारमा सकिएको हो । तर यातायात व्यवस्था कार्यालयहरूले प्लेट जडानलाई प्राथमिकता नदिएका कारण उक्त समयभित्र यति धेरै नम्बर प्लेट वितरण गर्न सक्ने अवस्था छैन । विभागका अनुसार ठेक्का रकम ४ अर्ब ६८ करोड ५२ लाख ६२ हजार ५ सय रुपैयाँ (४ करोड ३७ लाख ८७ हजार ५ सय डलर) छ । त्यसमध्ये ३ करोड ६२ लाख ५६ हजार ४ सय ४१ रुपैयाँ भुक्तानी भइसकेको छ । थप रकम काम भएपछि भुक्तानी दिइने विभागले जनाएको छ । विभागका अनुसार अहिलेसम्म १२० ठूला सवारी, २२ हजार ३८६ साना तथा मझौला र १२ हजार ८२ दुईपांग्रे सवारीमा मात्र इम्बोस्ड नम्बर प्लेट जडान गरिएको विभागका निर्देशक रामचन्द्र पौडेलले बताए । सुदूरपश्चिम र कर्णाली प्रदेशमा कर्मचारी खटाउन, प्रविधिको व्यवस्थापन गर्न बाँकी छ । पुसभित्र यी प्रदेशमा इम्बोस्ड नम्बर लागू गर्ने गरी काम भइरहेको छ, उनले भने, मधेसमा जडान गर्नेबारे राजपत्रमा सूचना प्रकाशित गर्ने तयारीमा छौं । ०७४ फागुनमा अंग्रेजी भाषामा इम्बोस्ड नम्बर प्लेट वितरण रोक लगाउन र देवनागरी लिपिमा नम्बर प्लेट लेखिनुपर्ने माग राख्दै सर्वोच्च अदालतमा रिट परेको थियो । सर्वोच्चले ०७६ मंसिरमा रिट खारेज गरिदिएको थियो । त्यसपछि पुनः इम्बोस्ड नम्बर प्लेट जडानका लागि बाटो खुलेको विभागले जनाएको छ । भाषाको विवादले लामो समयसम्म जडान रोकिँदा त्यसको प्रभाव अहिले परेको पूर्वसचिव देवेन्द्र कार्की बताउँछन् । सुरुमा तयारीबिना हतारहतारमा काम गरियो, प्रदेशअन्तर्गतका यातायात व्यवस्था कार्यालयले कम चासो दिए । प्रदेश १ को नाम अझै टुंगिएको छैन, उनले भने, अबको १० महिनाभित्र यसलाई पूर्ण रूपमा कार्यान्वयन गर्न जटिल छ । जडान शुल्क पनि महँगो भएकाले यसप्रति आकर्षण कम भएको हुन सक्ने उनको भनाइ छ । भाषाको विवाद पनि टुंगिएको छैन, उनले भने, त्यसैले इम्बोस्ड नम्बर प्लेट जडानमा अझै अन्योल देखिन्छ ।"
हडतालले ऊडान नहुँदा निगमलाई साढे दुई करोड क्षति,"काठमाडौं (कास) क्याबिन त्रु को हडतालका कारण बुधबार र बिहीबार नेपाल वायुसेवा निगमका नियमित उडानमा देखिएको अवरोधमाथि नागरिक उड्डयन प्राधिकरणले स्पष्टीकरण सोधेको छ । वायुसेवा कम्पनीहरूको नियामक निकाय प्राधिकरण मातहत सिनामंगलमा रहेको फ्लाइट सेफ्टी स्ट्यान्डर्स विभागले निगमलाई उक्त घटना के कारणले भएको हो, विस्तृत अध्ययन गरेर तीन दिनभित्र स्पष्टीकरण बुझाउन भनेको हो । प्राधिकरणबाट पारित निगमका नियमित उडानअन्तर्गत बुधबार र बिहीबारका तालिकामा किन अवरोध देखिएको विस्तृत अध्ययनसहित स्पष्टीकरण सोधेका छौं, विभागका एक उच्च अधिकारीले भने । यसैबीच निगमले क्यबिन क्रुको हडतालका कारण कम्तीमा साढे २ करोड रुपैयाँ क्षति भएको जनाएको छ । दुई दिन उडान अवरोध हुँदा कनेक्टिङ फ्लाइट छुट्न गएका यात्रुलाई निगमकै खर्चमा अन्य वायुसेवाबाट पठाइएको निगम वाणिज्य विभागका एक अधिकृतले बताए । दुई दिनमा कम्तीमा ७५ यात्रुलाई अरू वायुसेवाको विमानबाट पठाउँदा उडान छुट्न गएकालाई होटलमा राख्दा साढे दुई करोड क्षति भएको ती अधिकृतको भनाइ छ । यस घटनामा निगममा रहेका कांग्रेस, एमाले, माओवादी र समाजवादी पार्टीसँग आबद्ध तीन कर्मचारी संगठनले संयुक्त विज्ञप्ति निकालेर निगमले बेहोरेको क्षतिको असुलउपर गराउन कार्यकारी अध्यक्ष युवराज अधिकारीलाई ज्ञापन बुझाएका छन् । उडान अवरोध हुने कार्यलाई राष्ट्रघाती भएको भन्दै अत्यावश्यक सेवासँग सम्बन्धित ऐनअनुसार कारबाही हुनुपर्ने माग पनि उनीहरूको छ ।"
नबिलले बैंक ग्यारेन्टी रकम दिएन : निर्देशनालय,"(काठमाडौं)  काठमाडौं उपत्यका खानेपानी लिमिटेडअन्तर्गतको आयोजना कार्यान्वयन निर्देशनालयले नबिल बैंकले बैंक ग्यारेन्टीबापतको रकम भुक्तानी नगरेको गुनासो गरेको छ । मेलम्ची खानेपानीको पाइपलाइन बिछ्याउने क्रममा भत्किएका काठमाडौं उपत्यकाका सडक पुनःस्थापना गर्ने सम्बन्धमा निर्देशनालय र भारतीय कम्पनी सिपेल इन्डिया बीचको ठेक्का सम्झौता तोडिएपछि बैंकले भुक्तानी गर्नुपर्ने पर्फमेन्स ग्यारेन्टी र एड्भान्स पेमेन्ट ग्यारेन्टीबापतको करिब २१ करोड ६० लाख रुपैयाँ भुक्तानी नपाएको काठमाडौं उपत्यका खानेपानी लिमिटेड आयोजना कार्यान्वयन निर्देशनालयका निर्देशक राजेन्द्र सापकोटाले जनाए । सिपेल इन्डियाले सर्तअनुसार काम नगरेपछि गत कात्तिक ७ मा ठेक्का सम्झौता तोडिएको सापकोटाको भनाइ छ । त्यसपछि पर्फमेन्स ग्यारेन्टी र एड्भान्स पेमेन्ट ग्यारेन्टीबापतका रकम भुक्तानी गर्न कात्तिक ४ मै बैंकले निर्देशनालयलाई पत्र काटेको थियो । त्यसैबीच ठेक्का तोडेकामा चित्त नबुझेको भन्दै त्यसविरुद्ध सिपेल इन्डियाका प्रतिनिधि रमेश सुवेदीका नामबाट उच्च अदालत पाटनमा रिट दायर भयो । ठेक्का रद्द गर्नुपूर्व १४ दिनको सूचना नदिएको, गैरकानुनी रूपमा सूचना अन्त्य गरेको, काम सम्पन्न गरेबापतको रकम भुक्तानी नदिएका कारण कम्पनीका तर्फबाट दायर रिटमा उल्लेख छ । गत कात्तिक १७ मा न्यायाधीशद्वय दीपेन्द्र बम र धीरबहादुर चन्दको संयुक्त इजलासले सिपेल इन्डियाकै मागबमोजिम अल्पकालीन अन्तरिम आदेश जारी गर्यो । आदेशमा बैंक ग्यारेन्टीबापत भुक्तानी माग्दै आयोजना कार्यान्वयन निर्देशनालयले काटेको पत्र कार्यान्वयन नगर्नूनगराउनू भन्ने उल्लेख छ । त्यसपछि उच्च अदालतको आदेशविरुद्ध आयोजना कार्यान्वयन निर्देशनालयले सर्वोच्च अदालतमा रिट दायर गर्यो । सर्वोच्च अदालतले निर्देशनालयकै पक्षमा सुनुवाइ गर्दै उच्च अदालत पाटनको अल्पकालीन अन्तरिम आदेश तत्काल कार्यान्वयन नगर्न अन्तरिम आदेश जारी गरेको छ । उक्त आदेशपछि पनि निर्देशनालयले रकम माग्दै बैंकलाई पत्र लेखेकामा हालसम्म प्राप्त नभएको आयोजना निर्देशक सापकोटाले बताए । राष्ट्र बैंकको निर्देशनअनुसार सम्बन्धित पक्षले मागदाबी गरेको ७ कार्यदिनभित्र रकम फिर्ता गर्नुपर्ने व्यवस्था छ, उनले भने, निर्देशनअनुसार तोकिएको म्याद सकिएको छ । तर बैंकका तर्फबाट रकम भुक्तानी भएको छैन । रकम भुक्तानीका लागि पटकपटक आग्रह गर्दा पनि बैंकले आनाकानी गर्दै आएको उनको भनाइ छ । यसरी ग्यारेन्टीबापतको पैसा समयमै भुक्तानी नपाउँदा बैंकप्रतिको विश्वास नै गुम्न जाने देखिन्छ, उनले थपे, सरकारी निकायलाई त बैंकले यति दुख दिन्छन्, झन् सर्वसाधारणको स्थिति के होला ?आयोजना कार्यान्वयन निर्देशनालयलाई ग्यारेन्टीबापतको रकम भुक्तानीको प्रक्रिया सुरु भइसकेको नबिल बैंकको दाबी छ । सर्वोच्च अदालतको फैसलापछि रकम भुक्तानी गर्न भन्दै सम्बन्धित पार्टी (सिपेल इन्डिया) लाई पत्र काटेका छौं, नबिल बैंकका प्रमुख कार्यकारी अधिकृत ज्ञानेन्द्रप्रसाद ढुंगानाले भने, निर्देशनालयलाई भुक्तानी दिने समय अझै १२ दिन बाँकी छ । उक्त अवधिभित्र सिपेल इन्डियाले रकम भुक्तानी नदिए बैंक आफैंले भुक्तानी गर्छ । कहिले उच्च त कहिले सर्वोच्च अदालतमा मुद्दा विचाराधीन भएकाले रकम भुक्तानी दिन नपाइएको बैंकले जनाएको छ । यो एसियाली विकास बैंक (एडीबी) को ऋण सहयोगमा काठमाडौं आयोजना कार्यान्वयन निर्देशनालयअन्तर्गत सञ्चालित आयोजना हो । सुरुमा एडीबी र नेपाल सरकारले सिपेल इन्डियासँग सन् २०१६ मा १ सय १२ किमि सडक ममत गर्ने सम्झौता भएको थियो । तर सम्झौताअनुसार काम भएन । त्यसपछि पनि पुनः सन् २०१८ मा सोही कम्पनीलाई थप ६७ सय ३२ दिन म्याद थपियो । यसरी पटकपटक म्याद थप गर्दा पनि काम नभएपछि ठेक्का तोडिएको निर्देशनालयको दाबी छ । यसरी सन् २०१६ मा ठेक्का सम्झौता हुँदा निर्देशनालयले नबिल बैंकमा १० करोड रुपैयाँ (मध्ये) २ लाख ७८ हजार रुपैयाँको एड्भान्स पेमेन्ट ग्यारेन्टी गरेको थियो । सोही मितिमा सिपेल इन्डियाले पनि साविकको नेपाल बंगलादेश बैंक (प्राप्तिपछि बनेको हालको नबिल बैंक) मा ११ करोड ६० लाख २१ हजार रुपैयाँको पर्फमेन्स ग्यारेन्टी गरेको थियो । अहिले निर्देशनालयले उल्लिखित दुई शीर्षकमा गरेर २१ करोड ६२ लाख ९९ हजार ३ सय रुपैयाँ फिर्ता मागेको हो ।रकम भुक्तानीका लागि सहजीकरण गरिदिन निर्देशनालयले राष्ट्र बैंकलाई पनि गुहारेको छ । गत मंसिर २० मा पत्र लेखेर निर्देशनालयले यस्तो आग्रह गरेको हो ।"
डोल्मा इम्प्याक्ट फन्ड२ मा जाइकाको १ करोड डलर,"काठमाडौं (कास) जापान अन्तर्राष्ट्रिय सहयोग नियोग (जाइका) ले डोल्मा इम्प्याक्ट फन्ड२ मा १ करोड अमेरिकी डलर अर्थात् करिब १ अर्ब ३२ करोड रुपैयाँ बराबर रकम लगानी गर्ने भएको छ । डोल्मा फन्ड म्यानेजमेन्ट (डीएफएम) द्वारा प्रवर्द्घित स्वपुँजी लगानी (प्राइभेट इक्विटी) कोष डोल्मा इम्प्याक्ट फन्डमा उक्त रकम लगानी प्रतिबद्घतासम्बन्धी सम्झौतामा हस्ताक्षर भएको छ । नेपालमा निजी क्षेत्रद्वारा प्रवर्द्घित स्वास्थ्य सेवा, सूचनाडिजिटल प्रविधि तथा नवीकरणीय ऊर्जामा काम गर्ने कम्पनीहरूमा जाइकाको लगानी छ । नेदरल्यान्ड्सको उद्यमशीलता विकास बैंक एफएमओ, बेलायत सरकारको विकास बैंक बीआईआई, स्विडेन सरकारको विकास वित्तीय संस्था स्वेडफन्ड, अमेरिकी सरकारको विकास वित्तीय नियोग डीएफसी र विश्व बैंकको आईएफसीसँगै सहवित्तीयकरणमा जाइकाले लगानी गरेको हो । यस सम्झौतासँगै डोल्मा इम्प्याक्ट फन्डको कुल कोष ७ करोड १९ लाख अमेरिकी डलर पुगेको छ । यो कोषबाट औद्योगिक विकास, रोजगारी सिर्जना र नवीकरणीय ऊर्जाको विकासलाई बढावा दिने किसिमका योजनाको व्यवस्थापन गर्ने गरिएको डोल्मा फन्ड म्यानेजमेन्टले जनाएको छ । हालसम्म ४ नवीकणीय ऊर्जा, ३ स्वास्थ्य सेवा, ६ सूचना प्रविधि तथा डिजिटल सेवासम्बन्धी कम्पनीहरूमा लगानी प्रतिबद्वता गरिसकेको डोल्मा फन्ड म्यानेजमेन्टले बताएको छ ।"
घटिरहेको घरजग्गा कारोबार बढ्न थाल्यो,"(काठमाडौं)  चालु आर्थिक वर्ष सुरु भएसँगै घट्न थालेको घरजग्गा कारोबार र कित्ताकाट क्रमशः बढ्न थालेको छ । घरजग्गा कारोबारबाट संकलन हुने राजस्व भने घटबढ हुने क्रम जारी छ । हाल स्थानीय तहले जग्गा वर्गीकरण गरेपछि मात्रै कित्ताकाट गर्न पाइने व्यवस्था छ । सोही कारण निरन्तर घट्दै गएको घरजग्गा कारोबार र कित्ताकाट जग्गा वर्गीकरणसँगै बढ्न थालेको भूमि व्यवस्थापन तथा अभिलेख विभागको तथ्यांक छ । चालु आर्थिक वर्षको साउनमा १५ हजार ३०५ पटक कित्ताकाट हुँदा भदौमा २१ हजार ८७७ पटक भएको थियो । विभागको तथ्यांकअनुसार चालु आर्थिक वर्षको साउनको तुलनामा भदौमा कित्ताकाट, कारोबार र राजस्वसमेत बढेको छ । त्यसपछि असोजमा घटेको कित्ताकाट, कारोबार र राजस्व कात्तिकमा पुनः बढेको छ । तर मंसिरमा कित्ताकाट र कारोबार बढे पनि राजस्व घटेको छ ।साउनमा २ अर्ब ७३ करोड ७२ लाख रुपैयाँ राजस्व संकलन हुँदा भदौमा ३ अर्ब ५६ करोड २९ लाख रुपैयाँ उठ्यो । सरकारले घरजग्गा कारोबारबाट असोजमा २ अर्ब ५६ करोड ९३ लाख, कात्तिकमा ३ अर्ब ७६ लाख र मंसिरमा २ अर्ब ६४ करोड ९० लाख रुपैयाँ उठाएको छ । घरजग्गा कारोबार भने साउनको तुलनामा बढी थियो । असोजमा घटेको घरजग्गा कारोबार कात्तिकदेखि पुनः बढ्दै गएको तथ्यांक छ । साउनमा ९८ हजार ६४ र भदौमा १ लाख ८ हजार ८८१ वटा घरजग्गा कारोबार भएको विभागको तथ्यांक छ । असोजमा ७४ हजार ८५०, कात्तिकमा ७६ हजार ५६२ र मंसिरमा ८९ हजार २४६ कारोबार भएको पनि बताइएको छ । विभागको तथ्यांकअनुसार कित्ताकाटको अवस्था पनि उस्तै छ । साउनको तुलनामा भदौमा कित्ताकाट बढ्यो । तर भदौको तुलनामा असोजमा घटेको कित्ताकाट कात्तिकदेखि पुनः बढ्दै गएको छ । साउनमा १५ हजार ३०५, भदौमा २१ हजार ८७७, असोजमा १९ हजार १७८, कात्तिकमा २२ हजार ५६५ र मंसिरमा ३० हजार ७२८ पटक कित्ताकाट भएको विभागको तथ्यांक छ । जग्गा वर्गीकरण गर्न नसकिएका कारण घरजग्गा कारोबार नघटेको विभागका महानिर्देशक पीताम्बर घिमिरे बताउँछन् । घरजग्गाको कारोबार घट्नुमा धेरै विषय छन्, उनले भने, बैंक तथा वित्तीय संस्थाहरूले घरजग्गामा पर्याप्त लगानी गर्न सकेका छैनन्, अर्कोतिर लगानी गर्न सक्ने स्थिति पनि छैन । गत जेठमा भूउपयोग नियमावली०७९ जारी भइसकेपछि जग्गा वर्गीकरणको अधिकार स्थानीय तहलाई दिइएको छ । लगत्तै भूमि मन्त्रालयले मंसिर २३ सम्म कृषि र गैरकृषि छुट्याइसक्न पनि परिपत्र गरेको छ । यद्यपि हालसम्म केकति स्थानीय तहको जग्गाको वर्गीकरण सकियो, विभागसँग तथ्यांक छैन । भूउपयोग नियमावलीअनुसार काठमाडौं उपत्यकामा आवासीय क्षेत्रमा ४ आना १ दाम र कृषि क्षेत्र १५ आना ७३ दामभन्दा कम हुने गरी कित्ताकाट गर्न प्रतिबन्ध लगाइएको छ । कृषि र गैरकृषि छुट्याई स्थानीय तहले सिफारिस गरे कित्ताकाट गर्न पाइने विभागले जनाएको छ । भूउपयोग नियमावली०७९ मार्फत जग्गा खण्डीकरणलाई व्यवस्थित गर्ने र कृषि क्षेत्रको पहिचान गरी खाद्य सुरक्षालाई प्रत्याभूति गर्ने सरकारको योजना छ ।"
नेपालको डिजिटल अर्थतन्त्र बढाउन हुवावेको साथ,"काठमाडौं (कास) चिनियाँ बहुराष्ट्रिय कम्पनी हुवावेले नेपालको डिजिटल अर्थतन्त्र दोब्बर बनाउन आवश्यक रहेको र त्यसमा साथ दिन कम्पनी तयार रहेको जनाएको छ । हुवावे कनेक्ट २०२२ कार्यक्रममा हुवावेको एसिया प्यासिफिक इन्टरप्राइज बिजनेस ग्रुपका अध्यक्ष निकोलस माले नेपालको सार्वजनिक सेवा प्रवाहलाई प्रभावकारी बनाउन र नागरिकको डिजिटल सक्रियता बढाउन आफूहरूले सहयोग गर्ने बताए । डिजिटल अर्थतन्त्रमा नेपालले आफ्नो हिस्सा दोब्बर विस्तार गर्नुपर्ने उनको सुझाव छ । यहाँका स्थानीय साझेदारसँगको सहकार्यलाई हामी निरन्तरता दिनेछौं, माले भने, आईएसपी मार्केट, क्लाउड कम्प्युटिङ, डिजिटल जनशक्ति उत्पादन वृद्धि गर्न हाम्रो साथ रहनेछ । हामी यहाँको डिजिटल समावेशितालाई पनि प्रवर्द्धन गर्नेछौं । उनका अनुसार नेपालसमेत समावेश एसिया प्यासिफिक क्षेत्रको डिजिटल अर्थतन्त्रमा हुवावेले ३ दशकदेखि योगदान पुर्याउँदै आएको छ । नवप्रवर्तन र उन्नत प्रविधि विकासमा कम्पनी सधैं लागिपरेको उनको भनाइ छ । माका अनुसार हुवावेले गत वर्ष २२ अर्ब अमेरिकी डलर अर्थात् कुल आम्दानीको २२ प्रतिशत रकम अनुसन्धान र विकासमा लगाएको छ ।नेपालमा पनि प्रविधि क्षेत्रमा नवीनतम प्रयोग गर्न चाहने साझेदारलाई हुवावेले साथ दिने माको भनाइ छ । अनलिसिङ डिजिटल थिममा आयोजित यस वर्षको हुवावे कनेक्ट कार्यक्रममा विभिन्न देशका सरकार तथा उद्योगव्यवसायले प्रयोग र परीक्षण गरिरहेका फाइभ जीलगायत डिजिटल प्रविधिका नयाँ पहलबारे जानकारी दिइयो । विश्वका कतिपय दूरसञ्चार सेवा प्रदायकहरूले सन् २०१९ देखि नै सञ्चालनमा ल्याएको मोबाइल इन्टरनेटको पाँचौं पुस्ता अर्थात् फाइभी जी प्रविधि नेपालमा पनि उपलब्ध गराउन सरकारले नेपाल दूरसञ्चार कम्पनी लिमिटेड (एनटीसी) लाई अनुमति दिएको झन्डै दुई वर्ष भइसकेको छ । तर एनटीसीले परीक्षण गर्न सकिरहेको छैन । अब भने नेपाल टेलिकम परीक्षणका लागि लगभग तयार रहेको सञ्चार तथा सूचना प्रविधि मन्त्रालयका सचिव वैकुण्ठ अर्यालले बताए ।"
अर्थ संक्षेप,"भारतमा आउटरिचलाई फ्लेम अवार्ड्स काठमाडौं (कास) आउटरिचले इमर्जिङ मार्केट समूहदक्षिण एसियाअन्तर्गत फ्लेम अवार्ड्स एसिया २०२२ मा ११ स्वर्ण र १ रजत अवार्ड हात पार्न सफल भएको छ । रुरल मार्केटिङ एसोसिएसन अफ इन्डियाको १२ औं संस्करण मुख्य कार्यक्रम फ्लेम अवार्ड्स एसिया नयाँदिल्लीस्थित ताज भिभान्तामा गरिएको थियो । कार्यक्रममा लेमनले १ स्वर्ण, १ रजत र १ कांस्य र डिजिटल इनले तीन रजत जितेको बताइएको छ । सन् २००६ मा स्थापित फ्लेम अवार्ड्सले भारत र एसियामा अभ्यास गरिएका उत्कृष्ट बजारीकरण र सञ्चार क्षेत्रका परियोजनालाई सम्मान प्रदान गर्ने गरिएको आउटरिचले जनाएको छ । लिटरेचर फेस्टिभलमा ॅखुकुरी रम को सांगीतिक कार्यक्रम काठमाडौं (कास) पुस ६ देखि पोखराको फेवाताल किनारमा आयोजना हुने दसौं संस्करणको नेपाल लिटरेचर फेस्टिभलअन्तर्गत एउटा सांगीतिक कार्यक्रमको प्रायोजन खुकुरी रमले गर्ने भएको छ । पुस ७ मा स्वर्गीय संगीतकार गोपाल योञ्जनको २५ औं स्मृति दिवसको अवसरमा विशेष सांगीतिक कार्यक्रम आयोजना हुनेछ । फेस्टिबलमा यसबाहेक लोकब्यान्ड रैथाने र फ्युजन गितारवादक अनिल शाहीले पनि आफ्नो ब्यान्डसँगै विशेष प्रस्तुति दिने बताइएको छ । यीलगायत सबै सांगीतिक कार्यक्रमको प्रायोजन खुकुरी रम ले गरेको कम्पनीले जारी गरेको विज्ञप्तिमा उल्लेख छ । एनएमबीका ग्राहकलाई स्वनिगा लाउन्जमा छुटकाठमाडौं (कास) एनएमबी बैंक र त्रिभुवन अन्तर्राष्ट्रिय विमानस्थलको भित्री लबीमा अवस्थित स्वनिगा लाउन्जबीच छुटसम्बन्धी सम्झौता भएको छ । सम्झौताअनुसार एनएमबीका ग्राहकले लाउन्जका सेवामा भिसा डेविट वा क्रेडिट कार्डमार्फत भुक्तानी गर्दा अधिकतम २० प्रतिशतसम्मको आकर्षक छुट पाउने बैंकले जनाएको छ । सम्झौतापत्रमा बैंकका प्रमुख कार्यकारी अधिकृत सुनील केसी र स्वनिगा लाउन्जका प्रबन्ध निर्देशक सुवास श्रेष्ठले हस्ताक्षर गरे । विद्युतीय भुक्तानीलाई प्रेरित गर्ने उद्देश्यले यो छुटसम्बन्धी सम्झौता गरिएको बैंकले जारी गरेको विज्ञप्तिमा उल्लेख छ । देशभर एनएमबीका २०१ शाखा, १३८ एटीएम, ९ एक्सटेन्सन काउन्टरमार्फत सेवा प्रदान गर्दै आएको छ ।काठमाडौंमा ऊर्जासम्बन्धी अन्तर्राष्ट्रिय सम्मेलनकाठमाडौं (कास) नेपालको कुल ऊर्जा प्रयोगको करिब ६५ प्रतिशत जैविक ऊर्जा र २७ प्रतिशत आयातित खनिज इन्धन रहेको र गत वर्ष मात्रै ३८३ खर्ब बराबरको खनिज इन्धन आयात गरिएको भन्दै विज्ञहरुले नवीकरणीय ऊर्जामा जोड दिनुपर्ने बताएका छन् । काठमाडौंमा आयोजित नवकरणीय ऊर्जा ः नीति, अभ्यास र अनुभव विषयक दुईदिने अन्तर्राष्ट्रिय सम्मेलनमा नेपाल सरकारले गत वर्षको वार्षिक बजेटको २३ प्रतिशत रकम खनिज इन्धन आयातमा खर्चेको र त्यसलाई घटाउनुपर्ने उनीहरुको भनाइ छ । विकासोन्मुख देशमा नवीकरणीय ऊर्जाको प्रयोग निकै कम रहेको र यसलाई बढाउन राजनीतिक क्षेत्रबाट नै पहल थाल्नुपर्ने प्रकृति रिर्सोसेस सेन्टरका कार्यक्रम निर्देशक राजु पण्डितले बताए । सम्मेलनमा नेपालका ऊर्जा सम्बद्ध सरोकारवाला निकाय, निजी क्षेत्र, बैंक तथा वित्तीय संस्था, अन्तर्राष्ट्रियराष्ट्रिय गैरसरकारी संघसंस्थाहरूसँगै दक्षिण एसिया, दक्षिणपूर्वी एसिया, अफ्रिका र युरोपका १६ देशका प्रतिनिधि सहभागी थिए ।"
गुनेरत्नलाई मुढेठा,"(चितवन)  पूर्वपश्चिमका तराईमा जहाँजहाँ थारू बस्ती छन्, यी आदिवासीको जीवनशैलीका विशेषता तराईकै अन्य जातजातिभन्दा फरक छन् । पूर्व र पश्चिमका थारूकै पनि जीवनशैली फरक छ, भाषामा पनि विविधता छ । थारूबारे बुझेका थारूहरूलाई पनि सिकाउने क्षमता राख्ने कोही छ भने ती डा अर्जुन गुनेरत्न हुन् । श्रीलंकन मूलका यी मानवशास्त्री मंगलबार पूर्वी चितवनको बछौलीमा सम्मान गरिएको छ । थारू सांस्कृतिक संग्रहालयमा आयोजित समारोहमा उनलाई मुढेठा (पगरी) लगाएर सम्मान गरिएको हो । अगुवालाई आदर गर्दा थारू समुदायले लगाइदिने सेतो फेटामा सजिएका गुनेरत्न पनि हर्षित भए । हाल अमेरिका निवासी गुनेरत्नले नेपालका थारू समुदायबारे बृहत् शोध मात्रै गरेनन्, किताब नै लेखेका छन् । नेपालका थारू समुदायलाई गुन लगाएकाले हामीले थारू शैलीमा सम्मान गरेका हौं, कार्यक्रम आयोजक संस्था थारू कल्याणकारिणी सभा चितवनका सभापति ललित चौधरीले भने, उहाँले लेखेको पुस्तकले नेपालका थारूको परिचयको दायरा संसारभर फराकिलो बनाएको छ ।अमेरिकाको सिकागो विश्वविद्यालयमा पढ्दै गरेका गुनेरत्न सन् १९८९ मा चितवन आएका थिए । २५ वर्षको छँदा विद्यावारिधिको शोधका लागि आएका उनले थारूलाई खोजीको विषय बनाए । श्रीलंका र नेपाल धेरै फरक छैन । भगवान् बुद्ध जन्मेको देश भएका कारण म नेपाल आउन घुम्न चाहन्थे । त्यसैले मैले पीएचडी अध्ययनका लागि नेपालको संस्कृति रोज्ने निर्णय लिएको थिएँ, सम्मान कार्यक्रममा गुनेरत्नले सुनाए । नेपालबारेमा बुझ्दै जाँदा हिमाल र त्यहाँका मान्छेका बारेमा धेरै लेखेको र तराई र त्यहाँका मान्छेका बारेमा कमै लेखेको भेटेको उनले बताए । थारूहरू नेपालको तराईमा बस्छन् । तराईको जनसंख्याको महत्त्वपूर्ण हिस्सा थारूहरूको रहेछ । उनीहरू आदिवासी हुन् । तराईका हरेक जिल्लामा भेटिन्छन् । तर, बाहिरका मानिसहरूलाई तिनीहरूका बारेमा थोरै जानकारी थियो । त्यसैले आदिवासीको अध्ययनमा केही योगदान पुगोस् भनेर थारूबारे शोध गरेको हुँ, उनले भने । उनले शोधपत्र मात्रै तयार गरेनन्, त्यसैका आधारमा पुस्तक र लेखहरू पनि तयार पार्दै गए ।मेनी टङ्स वन पिपुल, द मेकिङ अफ थारू आइडेन्टिटी इन नेपाल उनले लेखेको महत्त्वपूर्ण पुस्तक हो । शोधका क्रममा गुनेरत्न चितवन, सप्तरी, कैलाली र दाङका थारू समुदायमा मात्रै पुगेनन्, भारतको चम्पारणसम्म पनि पुगे । अध्ययन गर्दै जाँदा थारू जातिको बसोबास र जीवनशैलीका विविधता संसारभर सबैले थाहा पाउनुपर्छ भन्ने लागेको गुनरत्नेले बताए । तराईका विभिन्न भागका थारू भाषा र रीतिरिवाज फरकफरक रहेछ । उनीहरूले फरक भाषा र रिवाज भएकासँग पनि बिहे नगरेको भेटियो । तर, ३० वर्षअघि विराटनगरमा भएको थारू कल्याणकारिणी सभाको सम्मेलनमा मेचीदेखि महाकालीसम्मका थारूहरू एकै हुन् भन्ने सुनें, उनले भने ।त्यसपछि उनीहरूलाई केले कसरी एक बनाएको हो भनेर आफूले जान्ने क्रममा गरेको खोजीनिती पुस्तकको आधार भएको उनले प्रस्ट्याए । उत्तर के हो भने थारूहरूलाई नेपालको विकासले एकै बनायो । पुरानो जमानामा चितवनबाट दाङ जानभन्दा भारतका सहरहरू पुग्न सजिलो थियो । मलेरिया निर्मूल भएर सडक र विद्यालय बन्यो । विभिन्न जिल्लाका थारूहरू एकअर्काका सम्पर्कमा आए । यसरी उनीहरू एकबद्ध भए, गुनेरत्नेले भने ।शोधमा उनलाई सघाएका चितवनका सत्यनारायण चौधरी विभिन्न ठाउँ पुगेर अध्ययन गर्दा थारूका सांस्कृतिक विविधिता आफ्नै लागि पनि नौलो भएको सुनाउँछन् । पहिलो पटक देख्दा हाउभाउ ब्रिटिसको जस्तो थियो तर वर्ण एसियालीको जस्तो । म त्यतिबेला रामपुरमा कृषिमा स्नातक पढ्दै थिएँ, उनले भने, हाम्रो गुरु फणीन्द्र थापाले उहाँलाई लिएर आउनुभएको थियो । नाम सुनेपछि नेपाली जस्तै, हाम्रो परिचय भयो, अध्ययन अगाडि बढ्यो । समुदायको अध्ययन गर्न त्यही समुदायका सदस्यको साथ जरुरी थियो । चितवनमा सत्यनारायणसँगै दाङका डिल्लीबहादुर चौधरी र सप्तरीका त्रिभुवन चौधरीले पनि आफूलाई सघाएको गुनेरत्नले बताएका छन् । हामी उहाँलाई सम्मान गरेर शिक्षित व्यक्तिको संसार कति फराकिलो हुन्छ भन्ने देखाउन बुझाउन पनि चाहेका हौं, मंगलबारको कार्यक्रममा चितवनका थारू अगुवा बासु चौधरीले भने, श्रीलंकामा जन्मेर पढ्न अमेरिकासम्म पुगेको व्यक्तिले आज चितवनमा सम्मान पाएको छ । शिक्षा र सोधखोजले व्यक्तिलाई महान् बनाउँछ भन्ने सन्देश हामी दिन चाहन्छौं ।"
घट्यो प्रजनन दर,"(काठमाडौं)  सन्तानले डाँडाकाँडा ढाक्ने आशीर्वाद दिने जमाना फेरिएको छ । थोरै सन्तान जन्माउने चलनले नेपालीको प्रजनन क्षमता नै घटेको देखिएको छ । मुलुकमा पछिल्लो समय एक जना महिलाले आफ्नो जीवनकालमा औसत रूपमा दुई सन्तान मात्र जन्माउन थालेको सर्वेक्षणले देखाएको छ । साढे दुई दशकअघिको दाँजोमा मुलुकको औसत प्रजनन दर क्रमिक रूपमा आधाले घटेको हो । मुलुकको कुल प्रजनन दर प्रतिमहिला २१ बालबालिका रहेको जनसांख्यिक तथा स्वास्थ्य सर्वेक्षण२०२२ ले देखाएको स्वास्थ्य सेवा विभागको परिवार कल्याण महाशाखाका निर्देशक डा विवेककुमार लालले बताए । उनका अनुसार झन्डै २५ वर्षअघि सन् १९९६ मा यो दर ४६ थियो । सन् १९९६ को नेपाल परिवार स्वास्थ्य सर्वेक्षणले कुल प्रजनन दर ४६ देखाएको थियो भने त्यसपछि सन् २००१ मा भएको जनसांख्यिक तथा स्वास्थ्य सर्वेक्षणमा ४१ मा झरेको थियो । यस्तै त्यसपछिका जनसांख्यिक तथा स्वास्थ्य सर्वेक्षणहरूअन्तर्गत सन् २००६ मा ३१, सन् २०११ मा २६ र सन् २०१६ मा २३ कुल प्रजनन दर देखिएको थियो । प्रजनन दर घट्नुमा बसाइँसराइ, परिवार योजना र गर्भ निरोधक साधनको बढ्दो प्रयोग, ढिला विवाह, दम्पतीहरू अलग बस्नुजस्ता कारणको बढी भूमिका छ, स्वास्थ्य सेवा विभागको परिवार योजना तथा प्रजनन स्वास्थ्य शाखा प्रमुख कविता अर्यालले भनिन् । हाल मुलुकमा जनसंख्याको आदर्श अवस्था रहेको र सरकारलगायतका राज्य संयन्त्रले यसको अधिकतम उपयोग गर्नुपर्ने औंल्याउँदै जनस्वास्थ्यविद् डा राजेन्द्र बीसी भन्छन्, प्रजनन दर प्रतिमहिला २१ हुनु भनेको मुलुकको जनसंख्या स्थिर छ भन्ने जनाउँछ । जनसंख्याको दृष्टिकोणले यो राज्यका लागि आदर्शको अवस्था हो । जनसंख्यामा वृद्धिदरको यो अवस्थामा काम गर्न सक्ने उमेर बढी हुने हुँदा यो अवसरलाई सदुपयोग गर्न सके मुलुकले आर्थिक क्षेत्रमा फड्को मार्न सक्ने उनको भनाइ छ । प्रजनन दर घट्नुमा विवाह ढिलो गर्ने वा छिटो गरे पनि बच्चा ढिलो जन्माउने, प्रजनन उमेरका पुरुष र महिला जनसंख्या बाहिर हुनु, परिवार नियोजनको साधनमा सहज पहुँच, सेक्स टोयजको बढ्दो उपयोगलाई पनि कारण ठान्छन् डा बीसी । जनसांख्यिक तथा स्वास्थ्य सर्वेक्षण२०२२ अनुसार देशभरको औसत कुल प्रजनन दर २१ भए पनि सहरी क्षेत्रमा २ र ग्रामीण क्षेत्रमा २४ प्रतिशत देखिएको छ । राष्ट्रिय परिवार स्वास्थ्य सर्वेक्षणअनुसार सन् १९९६ मा कुल प्रजनन दर ४६ हुँदा सहरी क्षेत्रमा २९ र ग्रामीण क्षेत्रमा ४८ प्रतिशत देखिएको थियो । तथ्यांकअनुसार अढाई दशकदेखि मुलुकमा महिलाको प्रजनन दरमा लगातार कमी आएको छ । सहरी क्षेत्रमा प्रजनन दर स्थिर भए पनि ग्रामीण क्षेत्रमा आएको ह्रास प्रमुख छ । विज्ञहरूका अनुसार विगतका केही दशकको तथ्यांक विश्लेषण गर्दा सहरी मात्र नभई ग्रामीण भेगका महिलाहरूको कुल प्रजनन दरसमेत घटेको छ । हालको प्रजनन दरभन्दा कम हुनु वा बढी हुनु दुवै अवस्था मुलुकका लागि राम्रो नहुने डा बीसी बताउँछन् । प्रजनन दर बिस्तारै कम हुँदै जाँदा जापानजस्तो बुढापाकाको जनसंख्या बढी हुनेतर्फ पनि समयमै सचेत रहनुपर्ने उनको भनाइ छ । विज्ञहरू प्रजनन दर झन्डै आधाभन्दा बढीले घट्दा मुलुक जनसंख्या विस्फोटबाट जोगिएको दाबी गर्छन् । मुलुकमा हाल कुल प्रजनन दर २१ भएकाले जनसंख्या विस्फोटको जोखिम कम छ, स्वास्थ्य मन्त्रालयका प्रवक्ता डा सञ्जयकुमार ठाकुर भन्छन् । उनका अनुसार पछिल्ला वर्षहरूमा वैदेशिक रोजगारीका कारण गरिबीमा कमी आएकाले पनि प्रजनन दर घटेको हो ।"
एनएसएलका लागि सम्झौता,"काठमाडौं (कास) पहिलो संस्करण सम्पन्न भएको झन्डै साढे दुई वर्षपछि नेपाल सुपर लिग (एनएसएल) को अर्को संस्करण हुने सम्भावना बढेको छ । आयोजक नेपाल स्पोर्टस एन्ड इभेन्ट म्यानेजमेन्ट प्रालिले मंगलबार नेपाली फुटबलको सर्वोच्च निकाय अखिल नेपाल फुटबल संघ (एन्फा) सँग ८ वर्षका लागि सम्झौता गरेसँगै एनएसएल पुनः ब्युँतिन लागेको हो ।गत वर्षको वैशाखमा नेपाल स्पोर्टस एन्ड इभेन्ट म्यानेजमेन्टकै पहलमा एनएसलको पहिलो संस्करण आयोजना भएको थियो । त्यसमा काठमाडौं रेजर्सले धनगढी एफसीलाई फाइनलमा पराजित गर्दै उपाधि जितेको थियो । त्यसयता एनएसएल हुन सकेको थिएन ।मंगलबार भएको सम्झौताअनुरुप एन्फाले आयोजनाको सम्पूर्ण अधिकार नेपाल स्पोर्टस एन्ड इभेन्ट म्यानेजमेन्टलाई दिएको छ । एन्फाले यो ८ वर्षमा १७ करोड २१ लाख रुपैयाँ पाउने छ । सम्झौतामा एन्फाका महासचिव किरण राई र नेपाल स्पोर्टस एन्ड इभेन्ट म्यानेजमेन्टकी अध्यक्ष आश्रयता कार्की चौधरीले हस्ताक्षर गरेका छन् । चौधरीले एन्फालाई पहिलो वर्षको किस्तास्वरुप १ करोड ५० लाखको चेक पनि एन्फा महासचिव राईलाई हस्तान्तरण गरेकी छन् । आउदो दसैंअगाडि एनएसएलको दोस्रो संस्करण आयोजना गर्ने सम्झौता भएको नेपाल स्पोर्टसका प्रमुख कार्यकारी अधिकृत सुदीप शर्माले जनाए । दसैं तिहारलाई नगन्ने गरी एनएसएल आयोजना गर्न असोज र कात्तिक दुई महिनाको समय एन्फाले दिएको छ, शर्माले भने । यसै वर्ष वैशाखमा आयोजना गर्ने उद्देश्यले गत फागुनमा अक्सन भए पनि धेरै संख्यामा खेलाडी विदेसिएका छन् । अब अर्को अक्सन गर्नुका विकल्प नरहेको शर्मा जनाउँछन् । पहिलो सिजनमा ७ टोली खेलेकामा दोस्रो संस्करणदेखि ३ टोली थप्ने गरी १० टिमको अक्सन गरिएको थियो । आउँदो प्रतियोगितामा १० टोली नै रहने उनले जनाए ।"
प्रशंसा विजयी,"काठमाडौं (कास) नेपालका प्रशंसा मोक्तान, आध्या पौडेल र स्वस्तिका विष्ट २० औं जयकर स्मृति एटीएफ यू१४ टेनिसअन्तर्गत सर्किट२ को क्वाटरफाइनल पुगेका छन् ।सातदोबाटोस्थित टेनिस कोर्टमा गर्ल्स सिंगलतर्फ मंगलबार प्रशंसाले माल्दिभ्सकी नवा निशानलाई ७५, ७५ ले, आध्याले ओमानकी आइसा अल बुसाइदीलाई ६३, ६३ ले र स्वस्तिकाले भारतकी हनी जुमानी गौरवलाई ६३, ६० को सोझो सेटमा पराजित गरे । मन जयकर टेनिस एकेडेमीद्वारा आयोजित प्रतियोगिताको ब्वाइज सिंगलमा नेपालका राजवीर प्रधानले हङकङका यू हिन वोङलाई ६०, ६२ ले हराएर क्वाटरफाइनल सुरक्षित गरे । भारतका सिद्धार्थ जिबु, हङकङका छियोन हेइ करिसन फुङ, भारतका इशान वदाकी, भारतका भिभान मिर्धा, हङकङका वान हिम डोनोभान र की छियोन मोरिस ताङ तथा पाकिस्तानका जोहेब अफजल मलिक आफ्ना प्रतिद्वन्द्वीलाई हराएर क्वाटरफाइनलमा पुगे ।ब्वाइज डबल्समा भारतका इशान र सञ्जय गिरिश कुमार, पाकिस्तानका जोहेब र यमनका हमुद इयाद, बंगलादेशका नसफ अहमद नासिर र भारतका अर्श वाल्के तथा भारतका सिद्धार्थ र भिभानको जोडीले क्वाटरफाइनलमा स्थान बनाए ।गर्ल्स डबल्समा नेपालकी प्रशंसा र भारतकी तनिशा भटनागर, भारतकी हनी र नेपालकी प्राज्ना मानन्धर, नेपालकी स्वस्तिका र भारतकी सान्भी रेड्डी तथा नेपालका जेनी खड्का र समृद्धि महर्जनको जोडीले सेमिफाइनलमा स्थान पक्का गरे ।"
एएसबीसी बक्सिङ छनोट हुने,"काठमाडौं (कास) थाइल्यान्डको बैंककमा जनवरी १६१७ मा हुने एएसबीसी यू२२ पुरुष तथा महिला बक्सिङ च्याम्पियनसिपमा नेपाली खेलाडीले पनि भाग लिने भएका छन् । उक्त च्याम्पियनसिपमा भाग लिने खेलाडीका लागि राष्ट्रव्यापी खुला छनोट प्रतियोगिता गरिने नेपाल बक्सिङ संघले जनाएको छ । छनोट स्पर्धा सातदोबाटोस्थित अन्तर्राष्ट्रिय खेलकुद परिषदमा पुस ११ देखि १३ सम्म हुनेछ । खेलाडीको उमेर सन् २००१ जनवरी १ देखि २००४ डिसेम्बर ३१ सम्म जन्मेका हुनुपर्ने संघले जनाएको छ । महिलामा ४८, ५७ र ७५ केजी तौल समूह तथा पुरुषमा ४८, ५७ र ८६ केजी तौल समूहमा प्रतिस्पर्धा गराइने छ ।"
आहारारामा १० टोली,"गण्डकी (कास) आहारारा पोखरा गोल्डकप फुटबलको २२ औं संस्करणमा १० टोलीले प्रतिस्पर्धा गर्ने भएको छ । पुस १२ देखि २३ सम्म पोखरा रंगशालामा हुने प्रतियोगितामा एक विदेशीसहित १० टोलीले प्रतिस्पर्धा गर्ने आयोजक सहारा क्लबले जनाएको छ । प्रतियोगितामा साबिक विजेता एपीएफ क्लब, मनाङ मर्स्याङ्दी, नेपाल पुलिस क्लब, त्रिभुवन आर्मी फुटबल क्लब, मछिन्द्र क्लब, संकटा, चर्च ब्वाइज युनाइटेड, धरान फुटबल क्लब र सहारा क्लबले भाग लिनेछन् । भुटानी युथ स्पोर्टस् क्लब मिनेसोटा पनि पोखरा आउने आयोजकले जनाएको छ । विजेताले १२ लाख र उपविजेताले ६ लाख रुपैयाँ पुरस्कार पाउनेछन् । २०५८ सालदेखि सहाराले प्रत्येक वर्ष प्रतियोगिता गर्दै आएको छ । प्रतियोगिताका लागि १ करोड १३ लाख रुपैयाँ खर्च हुने आयोजकको अनुमान छ ।"
