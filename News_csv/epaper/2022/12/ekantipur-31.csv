शीर्षक,विवरण
जब धर्मपुत्री 'अयोग्य बनिन्,"बालिकातिर हेरिरहेका बेला किशोरले भने, हिजो मात्रै काठमाडौंबाट कसैले ल्याइदिएको हो । तपार्इंले अप्ठ्यारो मान्नु पर्दैन । यी विचरी दुःखी हुन् । प्लिज पुर्याइदिनुस् । बझाङ मस्टा गाउँपालिकाकी ती बालिकालाई कसैले धर्मपुत्री बनाउन काठमाडौं लगेको र दुई साता राखेर फिर्ता पठाइदिएको किशोरले नै जानकारी दिए । कसैका परिवारमा सन्तान थिएनन्, त्यसैले धर्मपुत्रपुत्रीको खोजी भएको थियो । कसैको घरमा सन्तान धेरै थिए, त्यसैले धर्मपुत्रीका रूपमा राख्न काठमाडौंको एक धनाढ्यकहाँ पठाएका रहेछन् । तर, कुपोषणले ग्रस्त बालिका सुस्तजस्तो देखिएको भन्दै धनाढ्य परिवारले उनलाई फिर्ता पठाइदिएछन् । मैले उनलाई उनकी आमासम्म पुर्याउने जिम्मा लिएँ । तर, अपरिचित बालिका मेरो छेउमा आउनै मानिनन् । चकलेट दिएर फकाउन खोजें, उल्टै चिच्याउन थालिन् तर स्वर निकै सानो थियो । रुँदारुँदै भास्सिएजस्तो । उनलाई जसरी हुन्छ बझाङ लगेर आफन्तको जिम्मा लगाउनैपर्ने थियो । मैले बझाङी भाषामा कुरा गर्न थालेपछि भने उनी बल्ल सहज भइन् । करिब २२ मिनेटको मात्र उडान थियो । त्यो बीचमा उनी मेरो काखमा निदाइन् । तर, जहाज अवतरण गर्दा उनी आफैं झस्किएर जागिन् । आमा भेट्न जाने भनेर सुनाएपछि उनको अनुहारमा एकाएक खुसी पनि देखियो । चैनपुर विमानस्थल उत्रिएपछि मैले बालिकाकी आफन्त पर्ने पुतली लामा दिदीलाई फोन गरें । उनले आफू आउन नभ्याउने भएकाले चैनपुर बजारसम्म ल्याइदिन अनुरोध गरिन् । पुतली दिदी पनि गाउँकी मनकारी मान्छे हुन्, उनले बजारमा होटल चलाउँछिन् । बालिकाकी आमा पनि होटलमा आएकी रहेछिन् । बच्चीलाई आमाको जिम्मा लगाएर म बिदा भएँ । उनीहरूको गाउँ जान गाडीमा पनि चार घण्टा लाग्छ । मेरो आफ्नो गाउँ भने अहिले गाडी जाने हुनाले एक घण्टा मात्र लाग्छ । तर म अहिले बजारमै डेरा लिएर बस्छु । डेरामा पुगेपछि पनि मेरा आँखामा तिनै बालिका नाचिरहेकी थिइन् । छटपटी भएपछि म खाना खाएर फेरि पुतली दिदीकहाँ पुगें । बच्ची र आमा होटलमै थिए । बालिकाको नाम मनकला रहेछ । उनकी आमाको नाम जमना । बाजुराको गौमूल गाउँपालिका कौडाकोट माइती भएकी जमनाले श्रीमान् बितेपछि बझाङको मस्टा गाउँपालिका, लटौनका जोगगिरी बोहरासँग दोस्रो बिहे गरेकी रहिछन् । पहिलो श्रीमतीबाट ६ छोरी भएपछि छोरा पाउने आसमा उनले जमनालाई बिहे गरेका रहेछन् । तर जमनाबाट पनि तीन छोरी जन्मिएका रहेछन् । तीमध्येकी माइली रहिछन् मनकला । छोरी मनकलालाई लिन आएकी जमना खुसी देखिइनन् । विवशताले भरिएको आफ्नो पृष्ठभूमि सुनाउँदै भनिन्, छोरीको माया नलाग्ने कुन आमालाई होला ? यसकै भविष्य राम्रो होला भनेर हियापत्थर लाएर (मुटुमाथि ढुंगा राखेर) पठाएकी थिएँ । तर, लाटी रैछे भनेर फर्काइदिएछन् । यति भनिनसक्दै उनले छोरीको टाउकामा धारे हात लगाउँदै गाली गरिन्, यसको भाग्यमा सुख लेखेको भए पो !जमनाको सौतापट्टिकी एक छोरीको विवाह भइसकेको रहेछ । अरू आठ छोरीको पालनपोषण गर्न असम्भव भएकाले मन काटेर दूधे छोरीलाई अपरिचितको जिम्मा लगाउनुपरेको बताउँदै गर्दा जमना भक्कानिएर रोइन् । श्रीमान् यिनीहरूलाई पाल्न भनेर खडिखान (भारतको उत्तराखण्डमा पर्ने ढुंगाखानीमा काम गर्न) गएका छन्, घरमा छकालबासा (बिहानबेलुका) खान पुग्दैन, उनले भनिन्, घरमै राखेर भोकै मार्नुभन्दा हुनेखानेको जिम्मा लाए पेटभरि खान पाउँदी हो भनेर पठाएँ, अझ यहीं आइगई ।उनकी एक छोरीलाई भने पुतली दिदीले आफैंसँग राखेर पढाउँदै आएकी छन् । अर्की एक छोरीलाई भने जमनाले बझाङकै एक स्वास्थ्यकर्मीको घरमा काम गर्न पठाएकी छन् । पेटभरि खान पाउली भनेर चार वर्षकी एक छोरीलाई बाबुले उत्तराखण्ड लगेर गएका छन् । बाँकी ५ छोरीको पनि कसैले उद्धार गरिदिए हुन्थ्यो भन्ने उनमा आशा देखिन्थ्यो । मेरी छोरीहरूलाई राम्रोसँग पालनपोषण गर्ने र पढाइदिने कोही छन् भने खोजिदिनुहोला सर, यहाँ यिनीहरू भोकभोकै मर्ने हुन्, कुराको बिट मार्दै गर्दा उनले हात जोडिन् । काठमाडौंबाट फर्किएकी छोरीभन्दा एक वर्ष कान्छी अर्की छोरीलाई पनि कसैले धर्मपुत्री बनाएर लगे हुन्थ्यो भन्ने उनको आशय थियो । बालिकालाई काठमाडौं निवासी खरेल थरकी एक महिलाले धर्मपुत्री बनाएर लगेकी रहिछन् । किन लगेकी रहिछन् र किन फर्काएकी हुन् भनेर बुझ्न मैले अनितालाई फोन गरें । आफ्नो छोरी नभएको र श्रीमान्ले रहर गरेका कारण धर्मपुत्रीका रूपमा पाल्न ल्याएको तर बालिका सुस्त देखिएकाले फर्काइदिएको बताइन् । यतै पनि त्यस्ता बच्चा भेटिएका थिए तर कुनै गरिबको बच्चा पाइयो भने झन् धर्म हुन्छ भनेर बझाङबाट ल्यायौं, उनले भनिन्, यहाँ आएको धेरै दिनसम्म बच्ची घुलमिल हुनै सकिन । राम्रोसँग नबोल्ने । डाक्टरलाई चेक गराउँदा कुपोषित रहेको र उमेरअनुसार शारीरिक विकास नभएको भने । पछि दुःख पाउनुभन्दा फर्काइदिऊँ भन्ने सल्लाह भएर फर्काएका हौं ।उनले आफ्नो सात कक्षामा पढ्ने १३ वर्षको छोरा रहेको बताउँदै आफ्नो स्वास्थ्य अवस्थाका कारण अर्को बच्चा नजन्माउने बरु धर्मपुत्रीका रूपमा कसैको छोरी स्विकार्ने सल्लाह भएको जानकारी दिइन् । बालिका ल्याउँदा कुनै कानुनी प्रक्रिया नअपनाएको तर बालिकाकी आमाले आवश्यक परे धर्मपुत्रीका रूपमा छोरीका नाममा कागज बनाइदिने भनेपछि काठमाडौं ल्याएको बताइन् । गरिबीको चरम स्वरूप अनि आफ्नै सन्तान अरूलाई जिम्मा लगाउन तयार आमाहरूको विवशताको तीतो यथार्थले मलाई घोचिरहेको थियो । मैले तत्कालै मस्टा गाउँपालिका अध्यक्ष ज्ञानबहादुर बोहरालाई फोन लगाएँ । यसरी पठाइएका बालबालिकाको कुनै आधिकारिक तथ्यांक पालिकामा नभए पनि विभिन्न कारणले बालबालिका अपरिचितको जिम्मा लगाउने गरेको बारे आफूले थाहा पाएको उनले बताए । पालिकामा त यसको कुनै रेकर्ड छैन, अरूको जिम्मा लगाइएका बालबालिका १५१६ जना होलान्, अझै बढी पनि हुन सक्छन् । न्यून आय भएर पालनपोषण गर्न नसक्ने, सहरमा पठाएपछि ठूलो मान्छे बन्छ भन्ने आशाले र धेरै सन्तान हुर्काउन नसक्नेले अपरिचितलाई छोराछोरी जिम्मा लगाइरहेको उनले बताए ।मैले जिल्लाकै अरू तीन पालिका प्रमुखसँग पनि यस विषयमा कुरा गरें । उनीहरूले यस्तो चलन जिल्लामा सामान्य जस्तै भएको र यसलाई रोक्ने पालिकाको दायित्वतर्फ ख्यालै नगरेको बताए । सबैको साझा जवाफ थियो, धेरै बालबच्चा यसरी जिल्लाबाहिर पठाइएका छन् तर कति छन्, हामीसँग रेकर्ड छैन । मुलुकी देवानी संहिता २०७४ ले धर्मपुत्र वा धर्मपुत्री राख्नका लागि निश्चित मापदण्ड तय गर्दै अदालती कानुनी प्रक्रिया पूरा गर्नुपर्ने व्यवस्था गरेको छ । आमाबाबुको लिखित सहमतिमा अदालतमा निवेदन दिएपछि मात्रै प्रक्रिया पूरा गरेर धर्मपुत्र वा धर्मपुत्री लिन पाउने व्यवस्था छ । बझाङमा यो प्रक्रिया पालना हुन्छ त ? कति आमा जमनाजस्तै बिनाप्रमाण सन्तानलाई अपरिचितको हातमा थमाउन बाध्य होलान् ? यी प्रश्नको जवाफ खोज्न म जिल्ला अदालतको प्रशासन शाखाका कर्मचारी अक्कल रावलकहाँ पुगें । उनले हालसम्म कानुनी प्रक्रिया पूरा गरेर एक जनाले मात्रै धर्मपुत्र लिएको अभिलेख अदालतमा रहेको सुनाए । संयुक्त राष्ट्रसंघद्वारा सन् १९८९ मा पारित र इतिहासको सबैभन्दा व्यापक मानवअधिकार सन्धि भनिएको बाल अधिकारसम्बन्धी महासन्धिको नेपाल पक्षराष्ट्र हो । जब प्रत्येक सरकार र नागरिकले बाल अधिकार सम्बन्धित आफ्नो सम्पूर्ण कर्तव्यको पालना गर्छन् र प्रत्येक बालबालिकाले ती अधिकार दाबी गर्न सक्छन् तब मात्र बाल अधिकार पूर्ण रूपमा सुनिश्चित हुनेछ भन्दै महासन्धिले बालबालिकाको विकास तथा कल्याणका लागि प्राकृतिक वातावरणका रूपमा रहेको परिवारलाई आवश्यक संरक्षण तथा सहयोग प्रदान गरिनुपर्छ भन्ने कुरालाई जोड दिएको छ । नेपालको संविधानले बालबालिकाको हक सुनिश्चित गरेको छ । बाल अधिकार ऐन, २०७५ लगायत बालबालिकाको हकका लागि थुप्रै कानुनी व्यवस्था छन्, जसमा बालबालिकाको गैरकानुनी ओसारपसारलगायत उनीहरूको व्यक्तित्व विकासबारे उल्लेख छ । महिला अधिकार मञ्च बझाङकी अध्यक्ष जयन्ती जोशीले जुन बहानामा लिए पनि बालबालिकाको ओसारपसार अवैध रहेको बताइन् । यसरी अरूको आश्रयमा परेका बालबालिकालाई क्षमताभन्दा बढी काम लगाउने, खानामा विभेद गर्ने आफूले थाहा पाएको बताइन् । स्थानीय सरकारले यस्तो विषयमा चासो देखाएर खोजबिन गर्नुपर्ने हो । तर यहाँ कसैलाई चासो छैन, उनले भनिन् ।मैले जयपृथ्वी नगरपालिकाका प्रमुख चेतराज बजाल, दुर्गाथली गाउँपालिकाका अध्यक्ष दिलबहादुर थापा र बित्थडचिर गाउँपालिकाका अध्यक्ष अमर महरसँग पनि यो विषयमा कुरा गरें । उनीहरू सबैले यस्तो चलन जिल्लामा सामान्यजस्तै भएको र यसलाई रोक्ने पालिकाको दायित्वतर्फ ख्याल नगरेको बताए । सबैको साझा जवाफ थियो, धेरै बालबच्चा यसरी जिल्लाबाहिर पठाइएका छन् तर कति छन्, हामीसँग रेकर्ड छैन । गरिबीको चपेटामा परेका उनीहरू सबैले सहरमा पठाएपछि बच्चा टाठोबाठो हुन्छन् भन्ने ठान्ने गरेको बताए ।नगरप्रमुख बजालले नगरपालिकाले यस्ता बालबालिकाको तथ्यांक संकलन गर्ने तयारी गरिरहेको बताए भने दुर्गाथलीका अध्यक्ष थापाले पढाउन नसक्ने बालबालिकालाई शिक्षा दिने जिम्मा पालिकाले लिने गरी अनाथ आश्रम सञ्चालन गरिरहेको बताए । सबैको एउटै भनाइ थियो । त्यसरी पठाउँदा पालिकासँग कुनै सल्लाह गर्दैनन्, समस्या भएको भए हामीलाई भन्दा केही सहयोग गर्न सकिन्थ्यो ।"
अस्ताए फुटबलका 'कालो मोती,"आफ्नो गृहनगरको टोली सान्तोसबाट उनले अधिकांश समय खेले । उनले सन् १९५६ देखि १९७४ सम्म गरी १८ वर्ष सान्तोसबाट खेले । उनलाई युरोपका ठुलो टोलीहरूबाट खेल्न प्रस्ताव आएको थियो । उनले सान्तोस छाड्नै मानेनन् । ३४ वर्षको उमेरमा उनी सान्तोस छाडेर अमेरिकाको न्युयोर्क कसमस गए । अमेरिकामा यसलाई सकर क्रान्ति भनिन्छ । पेले गएयता अमेरिकामा फुटबलको ठूलो क्रेज बढ्यो । अमेरिकी फुटबल मा रमाउने अमेरिका अहिले विश्व फुटबलको सबैभन्दा ठूलो बजार बनेको छ । उनले १९७७ को अक्टोबर १ मा आफ्नो खेलजीवनको अन्तिम खेल खेले । न्युयोर्कको विशाल रंगशालामा उनले पहिलो हाफ कसमसका लागि र दोस्रो हाफमा सान्तोसबाट खेलेका थिए । फिफाको तथ्यांकअनुसार उनले कुल १ हजार ३ सय ६३ खेल खेल्दै १ हजार २ सय ८१ गोल गरे, जुन पेलेको अर्को कीर्तिमान थियो । सन् १९९४ देखि १९९८ सम्म पेले ब्राजिलको खेलकुदमन्त्री बनेका थिए । त्यसअघि कुनै अश्वेत नागरिक ब्राजिलमा त्यो पदसम्म पुगेका थिएनन् । अन्तर्राष्ट्रिय ओलम्पिक कमिटीले १९९९ मा र त्यसको एक वर्षपछि विश्व फुटबलको सर्वोच्च संस्थाले पेलेलाई शताब्दीको उत्कृष्ट खेलाडीमा चुनेको थियो । पेले र अर्जेन्टिनाका डिएगो म्याराडोनामध्ये को सर्वोत्कृष्ट भन्ने बहस लामो समयसम्म चल्यो । सन् २००० ताका म्याराडोनाले एउटा टेलिभिजन सो चलाएका थिए । पेले अतिथि भएर आएको समयमा म्याराडोनाले को उत्कृष्ट भन्ने बहस सधैंका लागि अन्त्य गर्ने प्रयास गर्दै भनेका थिए, मेरो आमालाई सोध्नुहुन्छ भने मै उत्कृष्ट हुँ, पेलेको आमालाई सोध्नुहुन्छ भन्ने पेले नै उत्कृष्ट हुनेछन् । पेलेले यसमा ठूलो सन्तुष्टि देखाउँदै मज्जाले हाँसेका थिए । सन् १९८६ मा अर्जेन्टिनालाई एकल प्रयास जस्तोमा विश्वकप उपाधि दिलाएका म्याराडोना दुई वर्षअगाडि निधन भएको थियो । फिफाको समर्थन मतबाट शताब्दीको उत्कृष्ट खेलाडी बनेका म्याराडोनाको निधनमा पेलेले भनेका थिए, आशा गर्छु, एकदिन हामी स्वर्गमा सँगै खेल्नेछौं ।"
फर्किने तयारीमा थिए निराकार,"बिर्तामोडमा रहेका हजुरबुबाहजुरआमा र मामाघरतर्फका हजुरबाहजुरआमालगायतलाई पनि माया गर्न छोरालाई आग्रह गर्दै उनले भनेका थिए, मामुलाई धेरै माया गर्नू, अग्नि बुबा, लीला मामुलाई माया गर्नू है । लमजुङको बुबामामुलाई माया गर्नू । सबैभन्दा ठूलो कुरा राम्रो मान्छे बन्नुपर्छ है छोरा ।पाण्डे एक महिनाअघि कम्बोडिया पुगेको खड्काले कान्तिपुरसित बताए । उनी यसअघि पनि करिब ३ महिना कम्बोडिया बसेर नेपाल फर्किएका थिए । उक्त क्यासिनोका सबै कोठाका ढोकाहरूमा विद्युतीय प्रणाली जडान गरिएको थियो । आगलागी भएपछि विद्युत् अवरुद्ध भएको र कोठामा रहेका मानिस त्यहाँबाट बाहिर निस्कन नसकेकाले धेरै जनाको मृत्यु भएको स्थानीय प्रशासनलाई उद्धृत गर्दै समाचार संस्था सीएनएनले जनाएको छ ।सामाजिक सञ्जालमा पोस्ट गरिएका उक्त आगलागीका अन्य भिडियोहरूमा होटलको भवनमाथिबाट हामफाल्दै गरेको दृश्यहरूसमेत देखिएको छ । उक्त क्यासिनोमा ४ सय जना कार्यरत रहेको र त्यहाँका अधिकांश कामदार थाइल्यान्डका भएको बीबीसीले उल्लेख गरेको छ । आगलागीबाट बच्नका लागि भवनबाट कुदाकुद गरेको दृश्य हामीले देखिरहेका थियौं, उद्धार कार्यमा खटिएका एक स्वयंसेवकले भने, भवनबाट मानिसहरू हतोत्साहित भएर हाम फालिरहेका पनि थिए । भवन धूँवाको कुइरीमण्डल भएकाले भित्र जानका लागि उद्धारमा खटिएकाहरूलाई अप्ठ्यारो परिरहेको थियो ।बिर्तामोड१ घर भई हाल काठमाडौं सुकेधारा बस्दै आएका पाण्डे परिवारसँग नयाँ वर्ष मनाउन शनिबारसम्म काठमाडौं आइपुग्ने तयारीमा थिए । यसका लागि कम्बोडियामा महिना दिनसम्म गरेका कामको जिम्मेवारी एक जना श्रेष्ठ थरका साथीलाई जिम्मा लगाएको खबर परिवारलाई गरेका थिए ।बुधबार दिउँसो मसँग कुराकानी भएको थियो । निराकारले आइतबार परेको न्यु इयर परिवारसँगै मनाउने गरी भोलि वा पर्सि काठमाडौं आइपुग्छु भनेर भनेका थिए, साथी दिनेश सिलवालले भने । निराकारको मृत्युको खबरले परिवार शोकाकुल छ । भाइ निश्चललाई सबैले सोधिरहेका छन्, शव कहिले आइपुग्छ ? उनीसँग कुनै जवाफ छैन । बिर्तामोड१ का वडाध्यक्ष अग्नि पाण्डेका माइला छोरा हुन् निराकार । परिवारजनका अनुसार भिजिट भिसामा करिब एक महिनाअघि निराकार थाइल्यान्ड गएका थिए । थाइल्यान्डबाट उनी कम्बोडिया पुगेका हुन् । व्यापारिक प्रयोजनका सिलसिलामा उनी थाइल्यान्ड हँॅदै कम्बोडिया गएको परिवारले जनाएको छ । क्यासिनोमा आगो लागेपछि निराकारले राति १० बजेतिर काठमाडौंमा पत्नी शशीकला लोहनीलाई भिडियो कल गरेर जानकारी गएका थिए । निराकारका बाबु अग्नि गत वैशाखमा दोस्रो कार्यकालका लागि बिर्तामोड१ को वडाध्यक्ष पदमा निर्वाचित भएका हुन् । बाबुलाई जिताउन निर्वाचन अवधिमा निराकार बिर्तामोडमा थिए । उनी गत असोजमा पनि केही समय कम्बोडिया बसेर फर्किएका थिए । कान्छा भाइ नीराजनको असोज ११ मा भएको विवाहमा परिवारका सबैसँग रमाएका उनी गत कात्तिक २१ मा पुनः भिजिट भिसामा थाइल्यान्ड हँॅदै कम्बोडिया गएका थिए । निराकारको शव पहिचान भइसकेको र नेपाल ल्याउने प्रक्रियाका लागि थाइल्यान्डस्थित नेपाली दूतावासलाई चिट्ठी पठाएको दाजु निरजले बताए ।"
पूर्वी पहाडमा जोधाहा वाहन,"रमेशचन्द्र अधिकारी (धनकुटा)उनी घुम्ती र साँघुरा मोडहरूसँग परिचित छन् । पूर्वका पहाडी जिल्लाहरूका कुनाकाप्चा चहारेका महालक्ष्मी नगरको जितपुरका ३९ वर्षीय भूपाल पौडेलले ल्यान्डरोभर गाडीको स्टेरिङ समाएको डेढ दशक भयो । भीरपहरा, उकालीओराली, लेकबेंसीमा ल्यान्डरोभरभरि यात्रु हालेर कुदाउनु उनको दिनचर्या हो । १५ वर्षअघि उनले १२ लाखमा ल्यान्डरोभर किनेका थिए । चार वर्ष चलाएर त्यसलाई बेचे । उनले ३० लाखमा सोही कम्पनीको अर्को गाडी किने । पहाडको अप्ठेरो बाटोमा ७० डिग्री कोल्टे पर्दा पनि उनी आत्तिँदैनन् । बरु अनुभवले सम्हालिएर बाटो पार लगाउँछन् । उनी भन्छन्, ट्र्याक्टर चल्ने सामान्य बाटोमा ल्यान्डरोभर कुदाउन सजिलै हुन्छ । पहाडी बाटा सजिला छैनन् । वर्षामा हिलो, हिउँदमा कतै धूलो कतै हिउँ । कुनै बाटो यस्ता छन् माथि हेर्दा टोपी झर्छ र तल नियाल्दा मुटु काप्छ । तीनजुरेमिल्केजलजले क्षेत्रमा हरेक वर्ष गुराँस फुलेको हेर्दै बाटो काटेको अनुभवदेखि हिउँ पर्दा चिप्लेटी खेल्न र रमाउन पुग्ने पर्यटक ओसारेकोसम्म उनलाई अनुभव छ । कहिलेकाहीं त गाडी हाँक्दाहाँक्दै यस्तो अवस्था आउँछ, उनलाई कति ट्रिप गरियो भन्ने पनि ख्याल हुन्न । धनकुटाका गजेन्द्र श्रेष्ठले पनि ल्यान्डरोभर चलाएको १७ वर्ष बितिसक्यो । ११ लाखमा सहरमै घडेरी किन्न सकिने बेला उनले पैसा गाडीमा हाले । सुरुमा किनेको ल्यान्डरोभरको वानटेन ब्रान्ड ९ वर्ष चलाएपछि बेचे । त्यसपछि सोही कम्पनीको फोर्थ ह्यान्ड डिफेन्डर ३०० मोडल किनेर ८ वर्षयता निरन्तर कुदाइरहेका छन् । उनले चलाइरहेको गाडी ३४ वर्षअघि अर्थात् सन् १९८८ बेलायतबाट नेपाल भित्रिएको लटको हो । उक्त गाडी उनीअघि तीन जनाले किनबेच गरिसकेका थिए । धनकुटावासीले आफ्नो जिल्लामा आएको पहिलो गाडी देखेकै ल्यान्डरोभर हो । पहाड फोरेर सडकको ट्र्याक खुल्दै जाँदा बेलायतमा निर्मित बलियो इन्जिन भएका यी गाडी धनकुटा आइपुगेका हुन् । बेलायत सरकारको सहयोगमा सञ्चालित पाख्रिबास कृषि अनुसन्धान केन्द्रले पहिलो पटक जिल्लामा गाडी ल्याएको थियो । धरानधनकुटा सडक निर्माणसँगै बेलायती गाडी जिल्लाका अन्य विदेशी आयोजनाहरूले पनि पहिलो रोजाइमा राखे । ग्राउन्ड क्लियरेन्स उच्च हुनु, उकालोमा तान्ने शक्तिशाली र फलामको बलियो बनोटसँगै जस्तोसुकै अप्ठ्यारो बाटोमा पनि चलाउन सकिने विशेषता यसको कारण थियो । बेलायत सरकारको सहयोगमा २०३६ देखि कोसी राजमार्गको धरानधनकुटा सडक निर्माण सुरु भएपछि थप गाडी भित्रिए । राजमार्ग अनुगमन र अवलोकन गर्न विदेशीहरू ल्यान्डरोभरकै गाडी चढेर जिल्ला आउँथे । २०५५ मा पाख्रिबास कृषि केन्द्र नेपाल सरकारलाई हस्तान्तरण गरिएपछि यस मातहतमा रहेका सबै गाडीसमेत जिल्लामै रहे । केन्द्रमा अहिले पनि ३ वटा ल्यान्डरोभर गाडी छन् । जसमध्ये एउटा पिकअप राष्ट्रिय व्यावसायिक कृषि अनुसन्धान कार्यक्रमलाई दिइएको केन्द्र प्रमुख डा गोविन्द तिम्सिनाले बताए । वर्षौं पुराना ल्यान्डरोभर अझै प्रयोगमा छन्, म २२ वर्षदेखि केन्द्रमा उनी भन्छन्, यति बलियो गाडी छन् कि हाम्रा अप्ठ्यारा बाटामा अरू गाडी फस्छन्, निकाल्न हम्मे पर्छ तर ल्यान्डरोभर सजिलै गुडेका छन् ।एक दशकअघिसम्म धनकुटाको लेगुवा भएर पुगिने संखुवासभाको अक्कर भीरमा सडक कच्ची मात्र थियो । माथि आँखाले भ्याएसम्म देखिने अग्लो भीर, तल अरुण नदी नियाल्दा आगन्तुकलाई रिंगटा छुट्थ्यो । अक्कर भीरलाई पूर्वको सबैभन्दा अप्ठेरो मार्गका रूपमा चित्रण गरिन्छ । त्यहाँ अरू गाडी चल्ने कल्पना टाढाको कुरा हुन्थ्यो । त्यसैले ल्यान्डरोभरले सहज यात्रा दिन्थ्यो यात्रुलाई । लेगुवाबाट अक्कर भीर छिचोल्दै तुम्लिङटार, खाँदबारी, दिङ्लालगायत उत्तरी लेकाली बस्ती पुगिन्थ्यो । त्यहाँ पनि अरू गाडीभन्दा पहिलो रोजाइ ल्यान्डरोभर बन्थ्यो । ०७० मा सरकारले २० वर्ष पुराना गाडी चल्न नदिने भनेपछि पहाडमा चलिरहेका पुराना ल्यान्डरोभर निसानामा परे, जुन दशकौं पुराना थिए । लाखौं खर्चिएर किनेका ती गाडी थन्क्याउनुभन्दा धेरैले कबाडीको भाउमा बिक्री गरेको बताउँछन् चालक भूपाल पौडेल । ०७० मा बेचेको ७० वर्ष पुरानो एउटा वानटेन गाडीको अवस्थाको साक्षी उनी आफैं छन् । सिधुवाका पदम भट्टराईले उक्त गाडी कबाडीका रूपमा बिक्री गरेको उनी सुनाउँछन् । जुन गाडी पौडेल स्वयंले ०६४ मा भट्टराईलाई बेचेका थिए । त्यसबेला १० लाखसम्म सहजै बिक्री गर्न सकिने गाडीलाई आधा मूल्यमा पार्टपुर्जा बिक्री गर्न बाध्य भए । त्यो बेला बेच्नुको बाध्यता गाडीको वार्षिक कर नै ७० हजार रुपैयाँ तिर्नुपर्ने भएको थियो । नेपाल सरकारले जब २० वर्ष पुराना गाडीमा रोक लगाउन थाल्यो, तब भारत तथा जापानमा बनेका गाडी ह्वात्तै भित्रिए । ल्यान्डरोभर पहाडका लागि उपयुक्त भए पनि निकै महँगो भएकाले विकल्पमा भारतीय कम्पनी महिन्द्राको बोलेरो र टाटाको सुमो पहाडी सडकमा देखिन थाले । सरकारी कार्यालय र आयोजनाहरूका जापानिज टोयटा र ल्यान्डक्रुजर पनि पूर्वी पहाडी सडकमा आए । सडक सञ्जाल बढेसँगै अन्य मोडलका गाडीले सहरबजार र गाउँबस्ती जोड्न थाले । २० वर्ष पुराना गाडीमा सरकारले चार वर्षसम्म रोक लगाउँदाको अवधि कच्ची सडक रहेका दुर्गम पहाडसम्म अरू गाडी पुग्न गाह्रो भयो । गाडीहरू ल्यान्डरोभरका तुलनामा ल्यान्डरोभर होचो र कच्ची सडकमा सहज रूपमा गुड्न नसक्ने देखिएपछि माग बलियो गाडीकै भयो । सर्वसाधारणले सहज यात्राका लागि ल्यान्डरोभर वानटेन उपयुक्त हुने माग गर्न थाले । पुराना मर्मत गरेर पनि ल्यान्डरोभर फेरि चल्न थालेको चालक गजेन्द्र श्रेष्ठ सम्झन्छन् । भर्खर ट्र्याक खुलेका सडकमा जहाँ ल्यान्डरोभर कुदाउँदा केही हुँदैनथ्यो, नयाँ गाडी ३४ वर्षमै थोत्रो भइजाने रहेछन्, उनी भन्छन्, पार्टपुर्जा र मर्मतको खर्च धेरै भएर पनि जसोतसो ल्यान्डरोभर नै ठीक भन्नेमा गाडीधनी पुगेका थिए । ल्यान्डरोभरको गियर बक्स, चेचिस दह्रो र आल्मुनियमको पाताबाट बनेकाले असाध्यै टिकाउ हुन्छ । चार दशअघिका तुलनामा पूर्वका धनकुटा, तेह्रथुम, संखुवासभा, भोजपुर, खोटाङ, सोलुखुम्बु, इलाम, पाँचथर र ताप्लेजुङमा सडक सञ्जाल विस्तारित छ । धेरै ठाउँ जहाँको ट्र्याक ल्यान्डरोभरले छिचोले, अरू गाडी पनि सहजै पुग्न सक्ने भइसकेका छन् । तैपनि ल्यान्डरोभरको आकर्षण कम भइसकेको छैन । १० वर्षदेखि टाटा सुमो किनेर चलाउँदै आएका धनकुटा४ का मोहन पोखरेल भन्छन्, पहाडी बाटोलाई बलियो गाडी चाहिन्छ । आकर्षणले लगानी जुटाउन सकिँदैन, ल्यान्डरोभर किनेर हाल्न सकिन्न । त्यसैले इन्डियन गाडी भित्रिएका हुन् । २९ वर्षदेखि चालकको पेसा गरिरहेका गुणराज दाहालले ल्यान्डरोभरबाहेक अरू गाडी चलाएका छैनन् । चार वर्ष धरानमा एक जनाको निजी ल्यान्डरोभर कुदाएका उनी ०५५ देखि पाख्रिबास कृषि अनुसन्धान केन्द्रमा छन् । बेलायती परियोजनाको प्रत्यक्ष निगरानीमा सञ्चालित केन्द्र नेपाल सरकारलाई हस्तान्तरण गरिए पनि पनि ल्यान्डरोभर अझै छँदै छन् । दाहाल भन्छन्, म ल्यान्डरोभर लिएर पूर्वका सबैजसो जिल्ला पुगेको छु । उनका अनुसार ०५५ मा विदेशी संस्थाको नामबाट सरकारी नम्बर बनाउँदा अनुसन्धान केन्द्रमा रहेका गाडीको मूल्य १९ हजार पाउन्ड कायम गरिएको थियो । अरू गाडीभन्दा आकाश जमिनकै फरक हुन्छ ल्यान्डरोभर, उनी भन्छन्, यो पहाडकै राजा हो राजा । ०५१ देखि निरन्तर १४ वर्ष विभिन्न विदेशी परियोजनाका ल्यान्डरोभर चलाएका धनकुटा४ देब्रेबासका रोहित दाहाल अफ रोडको राजाको उपमा दिन्छन् उक्त गाडीलाई । बेलायतद्वारा सञ्चालित कोसी पहाडी क्षेत्र ग्रामीण विकास कार्यक्रम (खार्डेप) ले जिल्लामा ल्यान्डरोभर ब्रान्डकै गाडी भित्र्याएको थियो । उक्त परियोजनामा १० वर्ष सुपरभाइजर पदमा काम गरेका उद्धव वाग्लेका अनुसार ०३४ सालमा भित्रिएको संस्थाले कोसी पहाडी जिल्लामा काम गर्थ्यो । धनकुटा, भोजपुर, तेह्रथुम र संखुवासभामा कार्य क्षेत्र रहेको संस्थाले गाउँगाउँसम्म सामाजिक, कृषि, खाद्य सुरक्षा, पशुपालन र त्यसका समस्या तथा अनुसन्धानका सवालमा काम गर्थ्यो । धनकुटाहिले सडक खार्डेपले निर्माण गरेको हो । त्यसैबेला ल्यान्डरोभर वानटेन गाडी जिल्लामा भित्र्याइएको थियो । ७ वर्षसम्म खार्डेपले काम गर्दा बेलायतबाटै गाडी धनकुटामा ल्याइएको वाग्ले बताउँछन् । ०४१ सालपछि पुनः खार्डेपले (के १, के २ र के ३) तीन चरणमा थप कार्यक्रम गर्यो । त्यसपछि बेलायत सरकारको परियोजना कोसी भेज र एलएलफीले पनि एक दशकसम्म काम गरे, उनी सुनाउँछन्, त्यसबेलासम्म धनकुटाका ग्रामीण क्षेत्रसम्म कच्ची सडकको पहुँच पुगिसकेको थियो । परियोजनाको अवधि सकिएपछि उसले प्रयोग गर्ने गाडी लिलामी गरियो । त्यसपछि कतिपय गाडी सरकारी कार्यालय र व्यक्तिको नाममा पुगे । धनकुटामा अझै पनि जिल्ला वन कार्यालय, भूसंरक्षण कार्यालय, सिँचाइ डिभिजन लगायतले ल्यान्डरोभर नै प्रयोग गर्छन् । धरानस्थित घोपा क्याम्पले पनि प्रयोग गरेका ल्यान्डरोभर लिलामीपछि व्यक्तिको हातमा पुगे । सामान्यतः ८ जना यात्रु क्षमताको ल्यान्डरोभर धनकुटा मात्रै होइन पूर्वका तेह्रथुम, संखुवासभा, भोजपुर, पाँचथर, इलाम, ताप्लेजुङ, खोटाङ लगायतका जिल्लामा सामान्य कच्ची सडकमा गुडिरहेको देख्न सकिन्छ । चालक दाहाल अन्य कम्पनीका गाडीभन्दा अग्लो र बलिया भएकैले यी गाडी अहिले पनि चल्तीमा रहेको सुनाए । पूर्वका अधिकांश ल्याण्डरोभर गाडी मर्मतका लागि धरान रमेश शाक्यको ग्यारेजमा पुग्छन् । उनका अनुसार नेपालमा चलिरहेका यी गाडी २५ सय सीसीका छन् । ४०५० वर्ष पुराना गाडीको ट्यांकीमा रोटर पम्प हुन्थे । त्यसैबाट गाडीको इन्जिनमा इन्धन इन्जिनमा पुग्छ । सन् १९८८ पछि आएका गाडीमा रोटरपम्पको विकल्पमा सेन्सरबाट प्रविधि छ । धरानधनकुटामा चल्ने पुराना धेरैजसो गाडी पछिल्लो समय आफूले नदेखेको उनको भनाई छ । पूर्वी पहाड धनकुटा, ताप्लेजुङ, पाँचथर, इलाम, संखुवासभा, भोजपुर लगायत जिल्लामा सबैभन्दा बढी अप्ठ्यारा कच्ची बाटोमा चल्ने गाडी ल्याण्डरोभर छन् । ल्याण्ड रोभर पार्ट्सका विक्रेता समेश शाक्य भन्छन् थोत्रिएर थन्किन लागेका गाडी पनि कम्तीमा १५ लाख रुपैयाँमा किनबेच हुन्छन् । बेलायती कम्पनी रोभरले सन् १९४८ अप्रिल ३० मा ल्यान्डरोभर जब विधिवत् बजारमा उतारेको थियो, भनिएको थियो, यो त्यस्तो ठाउँमा कुदाउन मिल्ने गाडी हो जहाँ सडक सजिलो छैन । कच्ची र भर्खरै ट्र्याक खोलिएका सडकमा कुदाउनकै लागि यो गाडीको मोडल बलियो बनाइएको थियो । कम्पनी किनबेच र मोडल पविर्तनको ७४ वर्ष लामो समयावधि पार गरेको ल्यान्डरोभर उत्पादक कम्पनी अहिले संसारकै महँगा मोडल निर्मातामा पर्छ । यसले उत्पादन गर्ने रेन्जरोभर अब इलेक्ट्रिक मोडलमा पुगिसकेको छ । नाडा अटोमोबाइल एसोसिएसनका अध्यक्ष ध्रुव थापा भन्छन्, तीन वर्षदेखि नेपालमा ल्यान्डरोभरका गाडी आयात बन्द छ । पार्टपुर्जा पाउलान्, सर्भिसिङ सेवा छ तर नयाँ गाडी नेपाली शोरुममा पाइँदैन ।दुई दशकदेखि ल्यान्डरोभर गाडीको पार्टपुर्जा बिक्री गर्दै आएका धरानका समेश शाक्य भन्छन्, गाडी बलियो र राम्रो तान भएकैले पहाडी सडकमा कुदाउन रोजाइमा परेको हो । उनका अनुसार ल्यान्डरोभरका मोडमा धेरै परिवर्तनहरू भएका छन् । पूर्वी पहाडी जिल्लामा चल्ने गाडीहरू धेरैजसो तीनचार दशक पुराना छन् । धेरैजसो पार्टपुर्जा बेलायतबाटै आयात गरिन्छ, जसले गर्दा महँगो पर्छन् । कतिपय पार्टपुर्जा भने थाइल्यान्ड, मलेसिया, कोरियाबाट पनि मगाइने गरेको उनले बताए । पूर्वका ल्यान्डरोभरको आयु खोतल्ने हो भने सन् १९४८ मा बनेका कतिपय ल्यान्डरोभर पनि अझै चल्दै छन्, उनले भने, पहाडमा हिउँदमा जसोतसो अरू गाडी चल्छन्, वर्षायाममा ल्यान्डरोभरको विकल्प छैन । त्यसैले महँगो भए पनि ल्यान्डरोभर चलिरहेका हुन् । पहाडी क्षेत्रमा गाडी हालेका धेरैजसो सवारीधनीले ल्यान्डरोभर त्यहीकारण हटाउन नसकेको उनले सुनाए । उनका अनुसार अरू गाडीको सकअप ७ सयमा पाइन्छ, ल्यान्डरोभरमा लाग्नेको ७ हजारभन्दा बढी पर्छ । इन्डियन गाडीको क्वायल १५ सय पर्छ भने ल्यान्डरोभरको २५ हजार रुपैयाँ पर्छ । सामान्य गाडीको बुस (रबडको एक प्रकारको पार्टस्) फेर्न ५ देखि ६ हजार रुपैयाँ पर्छ, ल्यान्डरोभरको अढाई लाख रुपैयाँ पर्छ । अरू गाडीको इन्जिन बनाउन ३५ देखि ४० हजार पर्छ भने ल्यान्डरोभरको अढाई लाख रुपैयाँ खर्चिनुपर्छ । गाडी महँगो, पार्टपुर्जा त झन् महँगोमा अरूको तुलना नै हुँदैन । तर ल्यान्डरोभर अरू गाडी जसरी हत्तपत्त बिग्रिँदैन, कृषि अनुसन्धानका चालक गुणराज दाहाल भन्छन्, गाडीमा फोरह्वील लगाउनुपर्दा ल्यान्डरोभरलाई चाहिँदैन । दिनरात कुदाउँदा पनि अरू गाडीमा जस्तो थकाइ लाग्दैन । ०७४ सालमा पुरानो गाडी भन्दै ल्यान्डरोभरलाई सरकारले सञ्चालनमा रोक लगाएको थियो । तर, पहाडी सडकका लागि उपयुक्त ल्यान्डरोभरको विकल्प नभएको गुनासो चुलियो । चालक गजेन्द्र श्रेष्ठ भन्छन्, विकल्प नभएपछि ल्यान्डरोभर पुरानो भएर पनि सडकबाट नहटेको हो । सरकारले निर्णय फिर्ता लिएसँगै उक्त गाडी पहाडमा उकालीओराली गर्दै छ । सवारीधनीहरू यातायात व्यवस्था कार्यालयले अन्य गाडीको तुलनामा वार्षिक कर बढी लिने गरेको गुनासो गर्छन् । चालक तेजकुमार श्रेष्ठ भन्छन्, बिमा र वार्षिक कर गरेर एक पटकमा १ लाखभन्दा बढी तिर्नुपर्छ । गाडी किनबेच गर्न पास हुँदैन । हामीलाई विकल्पमा नयाँ बलियो गाडी छैन । पुराना ल्यान्डरोभर बाध्यताले कुदाउनुपरेको छ ।"
मलेसियामा नेपाली गार्ड : बिनालाभको एकलौटी बजार,"होम कार्की (क्वालालम्पुर, मलेसिया)एउटा व्यापारिक भवनको गेटमा सुनसरीका उमेश चौधरीले पहरा दिइरहेका थिए । सेतो सर्ट र कालो पाइन्ट लगाएका उनी भवनभित्र छिर्ने सवारीसाधनलाई जाँच गर्न व्यस्त देखिन्थे । दैनिक १२ घण्टा यत्तिकै हो, छिनछिनमा गाडी आउँछ, सबैलाई सोधपुछ गर्नैपर्यो, उनी भन्दै थिए, सोधपुछ नगरी भित्र पठाउँदा सीसीक्यामरामा सुपरभाइजरले हेरिराख्छ, सानो गल्ती भेटे पनि गाली खाइहालिन्छ ।मलेसियाको क्वालालम्पुरस्थित कोत्रायाको यो भवन सुरक्षा गर्ने जिम्मेवारी स्पेसल सेक्युरिटी सर्भिसले पाएको छ । त्यसले तीन जना मलेसियाली र ६ जना नेपालीलाई सुरक्षा गार्ड का रूपमा खटाएको थियो । ३३ जनाको दुई सिफ्ट छ, मेरो समूहले बिहान ६ देखि बेलुका ६ बजेसम्म गर्छ, अर्को टोली बेलुका ६ देखि बिहान ६ बजेसम्म खटिन्छ, उनले भने । बिहान ६ बजे ड्युटी आइपुग्न क्याम्पबाट ५ बजे नै हिँड्नुपर्छ । ६ बजे ड्युटी सकेपछि साँझ ७ बजे मात्रै क्याम्पमा पुगिन्छ । महिनाको ३० दिनै यस्तै हो, कुनै दिन बिदा हुँदैन, त्यत्तिकै बिदा लिइयो भने तलब काटिन्छ, चौधरीले सुनाए, ड्युटीमा फोन गर्न मिल्दैन । श्रीमती र छोराछोरीसँग सातामा एक पटक मात्रै कुरा हुन्छ । आफू कोठामा भएका बेला घरमा फुर्सद हुँदैन । उता फुर्सद भएका बेला आफू बिजी भइन्छ ।यसरी ड्युटी गरेबापत उनले पाउने मासिक तलब भनेको १७ सय ९० रिंगेट (करिब ५३ हजार ७ सय रुपैयाँ) हो । चौधरीले मलेसिया सरकारले निर्धारण गरेको न्यूनतम तलब १५ सय रिंगेट पाएका छैनन् । उनको न्यूनतम तलब ११ सय रिंगेट छ । दैनिक चार घण्टा ओभरटाइम र सातामा चार दिन बिदामा समेत काम गरेपछि मात्रै १७ सय ९० रिंगेट हात पारेको हो । उनी वर्ल्डवेज म्यानपावर इन्टरनेसनल कम्पनीलाई १ लाख ६० हजार रुपैयाँ तिरेर गत जुलाई दोस्रो साता मलेसिया उडेका थिए । मलेसियाको न्यूनतम तलबसमेत नपाएपछि सबै साथी नेपाली दूतावास जान खोजेका थियौं, रोजगारदाता कम्पनीले थाहा पाउनेबित्तिकै सबैलाई विभिन्न ठाउँमा छरेर ड्युटी हालिदियो, कहिल्यै एकजुट हुन सकेनौं, उनले भने, म्यानपावरलाई फोन गर्छौं । सबैले गर्छन् । जसले फोन गर्दा पनि सबैको ठीक छ, तिमी मात्रै गुनासो गरिराख्छौ भनेर जवाफ दिने गर्छ ।उनले मलेसिया आएको पाँच महिना बितिसक्दा पनि आउँदा लागेको ऋण तिर्न नसकेको बताए । मलेसिया आएको डेढ महिनासम्म काम भएन, पैसा पनि पाइएन, उनले भने, त्यस पछाडिको आधा महिना काम दियो । सात सय रिंगेट तलब पाउने स्लिप दिएको थियो । खाएको पैसा ३२० रिंगेट काटेर दियो । दोस्रो महिना ४ सय २० रिंगेट काटेर दियो । फुल ड्युटी दिएपछि पनि विभिन्न बहानामा पैसा काट्छ । हामीसँगै आएका धेरै साथी तलब राम्रो नभएकाले कम्पनी छाडेर भागिदिए । मलाई पनि कहिलेकाहीं कम्पनी छोडेर अन्यन्त्र जाउँ जस्तो लाग्छ । यसो घरमा श्रीमती, छोराछोरीको अनुहार सम्झन्छु । तुरुन्तै प्रहरीको फन्दामा परियो भने डिपोर्ट भइन्छ भन्ने डर लाग्छ । म गैरकानुनी रूपमा बस्दिनँ । जहिले ऋण सकिन्छ, त्यहिले जाने हो ।िििक्वालालम्पुरस्थित नेपाली दूतावासका अनुसार मलेसियामा नेपाली कामदारका समस्या र गुनासामध्ये अधिकांश सुरक्षा गार्डसँग सम्बन्धित छन् । तोकिएको भन्दा कम तलब दिने, ओभरटाइम नदिने र समयमा उपचार नगरिदिने भन्दै श्रमिकको उजुरी आउने गर्छ, ९० प्रतिशत उजुरी सुरक्षा गार्ड र सरसफाइ श्रमिकका हुन्छन्, कार्यकाल सकेर पुस ४ मा श्रम मन्त्रालय फर्केका मलेसियाका पूर्वश्रम काउन्सिलर दीपक ढकालले भने, सुरक्षा गार्डहरू श्रमअनुसारको तलब सेवासुविधा पाउनबाट वञ्चित छन् ।मलेसियाले सुरक्षा गार्डका लागि भनेर छुट्टै तलब निर्धारण गरेको छैन । औद्योगिक क्षेत्रमा कार्यरत श्रमिककै लागि निर्धारण गरिएको तलबलाई आधार मानेर रोजगारदाता कम्पनीले सुरक्षा गार्डलाई तलब दिने गरेका छन् । दैनिक चार घण्टा ओभरटाइम र महिनामा ३० दिन नै काम लगाउने हुँदा अन्य क्षेत्रका श्रमिकको तुलनामा सुरक्षा गार्डको तलब निकै कम छ । नेपाली दूतावासले मासिक २६ सय ५० रिंगेट (करिब ७९ हजार रुपैयाँ) दिने सर्तमा मात्रै सुरक्षा गार्ड ल्याउने अनुमति दिने गर्छ । दूतावासले न्यूनतम तलब १५ सय र ओभरटाइम ११ सय ५० गरी एकमुष्ट रूपमा २६ सय ५० रिंगेट निर्धारण गरेको थियो । दूतावासको सर्त मानेर सुरक्षा गार्ड ल्याएका रोजगारदाता कम्पनी फेला पार्न मुस्किल छ । अहिलेको बजारमा १८ सयदेखि २२ सय रिंगेटसम्मको बीचमा तलब पाउने सुरक्षा गार्ड भेटिन्छ, त्योभन्दा माथि दिने कम्पनी शिला खोजे जसरी खोज्नुपर्छ, पोखराका कृष्ण घर्तीमगरले भने, ठेक्का हात पार्न कम्पनीहरू प्रतिस्पर्धा गर्छन् । अनि हाम्रो पेटमा लात हान्छन् ।सप्लाई बेसमा आधारित सुरक्षा कम्पनीले दूतावासबाट निर्धारित मासिक तलबमानमा महिनाको चार दिन हुने साप्ताहिक बिदामा काम गरेको तलबको हिसाब नै गर्दैनन् । जबकि त्यो चार दिन काम गर्दा नेपाली सुरक्षा गार्डले थप ४ सय ६१ रिंगेट पाउनुपर्ने हो । योसमेत जोड्दा एक जना सुरक्षा कार्डको मासिक तलब ३ हजार ८६ रिंगेट (९२ हजार रुपैयाँ) हुन जान्छ । मलेसियाको नियमअनुसार यसरी तलब दिने कम्पनी मुस्किलले भेटिन्छ, सुरक्षा गार्ड सप्लाई गर्ने कम्पनीका एक निर्देशकले कान्तिपुरसँग भने, रोजगारदाता कम्पनीहरूले घण्टाका आधारमा सुरक्षा गार्डको ठेक्का लिन्छन् । ठेक्का पाउन पाइपाइको प्रतिस्पर्धा छ ।अहिले प्रतिघण्टा ९५० रिंगेटदेखि १२ रिंगेटको दरले ठेक्कामा प्रतिस्पर्धा चलिरहेको कम्पनीहरूको भनाइ छ । सरकारी दररेटभन्दा मुनि गएर प्रतिस्पर्धा छ, यसो हुनासाथ श्रमिकले पाउने तलब, ओभरटाइम र बासस्थानमा फरक परिहाल्छ, उनले भने, कतैबाट अनुगमन नभएपछि श्रमिकहरू मारमा परिरहेका छन् ।केही व्यवसायी भने धेरैजसो साइट (कार्यस्थल) दैनिक १० घण्टा मात्रै काम हुने दाबी गर्छन् । दूतावासको मापदण्ड नै व्यावहारिक छैन, म बेसिक तलबअनुसार दिन्छु, ओभरटाइम चलेअनुसार दिन पाउनुपर्छ भन्ने हो, श्रमिकलाई सुरुमै १२ घण्टा २६ दिन गर्नैपर्छ भनेर लेख्नु हुँदैन, त्यही भएर फरक परिरहेको छ, उनको भनाइ थियो ।कोभिड अगाडि मलेसियामा उद्योग र कलकारखानामा भन्दा सुरक्षा गार्डको काम बढी सुरक्षित मानिन्थ्यो । त्यतिखेर दुई हजार रिंगेट कमाउने फिक्स थियो । कुनै तनाव थिएन । उद्योगमा जस्तो अनिश्चित थिएन, ओभरटाइम लाग्ने नलाग्ने चिन्ता थिएन, होटल, व्यवसाय हरेक फिल्डमा सुरक्षा गार्ड त चाहियो । उसले निरन्तर काम दिइराख्थ्यो । दुई वर्षमा यति कमाउँछु भन्ने टार्गेट पुग्थ्यो, गैरआवासीय नेपाली संघ, मलेसियाका अध्यक्ष विनोद थापाले भने, कोभिड पछाडिको माहोलमा केही परिवर्तन आयो । लगातारको ड्युटीले नेपाली सुरक्षा गार्डहरूको स्वास्थ्यमा भने प्रतिकूल असर परिरहेको पाइएको छ । हाम्रो सन्तुलित जीवन छैन, कहिलेकाहीं आफैंलाई मेसिनजस्तै लाग्छ, झापाका सागर नेम्वाङले भने, धेरै हृदयाघात, मिर्गौला फेल हुने, सुगर र रक्तचापबाट मर्नेहरू सुरक्षा गार्ड नै छन् । िििमलेसियाले नेपालबाहेक अन्य देशबाट सुरक्षा गार्ड आपूर्ति गर्न रोक लगाएको छ तर नेपालले त्यसअनुरूप लाभ लिन सकेको छैन । मलेसियाका पूर्वउच्च सुरक्षा अधिकृतको ७० प्रतिशत साझेदारी भएको कम्पनीलाई मात्रै सुरक्षा गार्ड आपूर्ति तथा सप्लाई गर्ने लाइसेन्स (अनुमति) दिइन्छ । यस्ता कम्पनी झन्डै ८ सय वटा छन् । तीमध्ये आधा कम्पनीले नेपाली सुरक्षा गार्ड मात्रै सप्लाई गर्छन् । वैदेशिक रोजगार विभागका अनुसार कोभिडपछि मलेसियाले कामदार ल्याउन खुला गरेको पहिला तीन महिनामा २ हजार ४ सय १४ जना सुरक्षा गार्डमा गएका थिए । गैरआवासीय नेपाली संघ मलेसियाका अध्यक्ष थापाका अनुसार अनुगमन नहुँदा तोकिएको न्यूनतम तलब नै पूर्ण रूपमा लागू भएन । योभन्दा तलको तलब दियो भने दुवै पक्षलाई कारबाही गर्छौं भनेर मलेसिया र नेपाल सरकारले प्रस्ट भन्न सके मात्रै श्रमिक अप्ठ्यारोमा पर्दैनन्, उनले भने, म्यानपावरबीचको प्रतिस्पर्धाले पनि वातावरण बिग्रिएको छ ।नेपाल र मलेसियाबीच २०७५ मा भएको श्रम सम्झौताअनुसार सुरक्षा गार्ड पठाउने व्यवस्था गरिएको छ । श्रम सम्झौताअनुसार सुरक्षा गार्डमा पनि शून्य लागतको नीति लागू हुनुपर्ने हो तर कार्यान्वयनमा छैन । मलेसियासँग यो श्रम सम्झौता हुनुमा सुरक्षा गार्ड सप्लाई गर्ने कम्पनीहरूको ठूलो दबाब थियो । कोभिडपछि मलेसियाले सुरक्षा गार्ड ल्याउन तुरुन्तै अनुमति दिएन । उत्पादन र कृषि क्षेत्रमा मात्रै श्रमिक ल्याउन अनुमति दियो । स्थानीयलाई नै प्रयोग गर्ने मलेसियाको नीति छ तर स्थानीयले नेपालीको जति भरपर्दो काम गर्दैनन्, थापाले भने, नेपालीभन्दा स्थानीयको रेट अझै कम छ, तैपनि नेपालीकै माग उच्च छ । कोभिडपछि आठ महिनासम्म सुरक्षा गार्ड ल्याउने अनुमति नहुँदा बजारमा धेरै भिसाविहीनलाई काममा लगाइयो । बंगाली र पाकिस्तानी पनि भेटिन थालेपछि मलेसियामा बल्ल सुरक्षा गार्ड खुला भयो ।कोभिड अगाडिसम्म सुरक्षा गार्ड आपूर्ति गर्ने कम्पनीहरूले एउटा सुरक्षा गार्ड पठाएबापत म्यानपावर कम्पनीलाई १७ सयदेखि २५ सय रिंगेटसम्म दिने अभ्यास थियो । शून्य लागतको नीति कार्यान्वयन हुनुको साटो उल्टो म्यानपावर कम्पनी आफैंले रोजगारदाता कम्पनीलाई उच्च कमिसन दिने अवस्था सिर्जना भइदियो । यहाँ यसरी बिग्रियो कि जुन रोजगारदाताले कमिसन दिएर सुरक्षा गार्ड ल्याउन खोज्छ, ऊ ठेक्काको प्रतिस्पर्धामा जान सक्दैन, उनले भने, अर्कोतर्फ म्यानपावर कम्पनीले सलाम गर्न पनि नजान्ने अदक्षलाई पनि सुरक्षा गार्डका रूपमा पठाइदियो । गुणस्तरमा कमजोरी भएपछि रोजगारदाताले दुई जना पठाउनुपर्ने ठाउँमा चार जना पठाउनुपर्ने अवस्था आइदियो ।आफ्नो नाम सोध्दा पनि उत्तर दिन नसक्ने गार्डहरू आउने गरेको प्रति रोजगारदाता सन्तुष्ट छैनन् । सुरक्षा गार्डले गर्नुपर्ने काम पनि थाहा छैन, त्यस्तो अवस्थामा चार जना सुरक्षा गार्ड राख्दा थप दुई जना थपिदिनुपर्छ, थप दुईको खर्च आफ्नै खल्तीबाट भुक्तानी गर्नुपर्छ, पहिलो पार्टीले भुक्तानी गर्दैन, ती रोजगारदाताले भने ।रोजगारदाताले नेपालबाट जुन किसिमको सेक्युरिटी गार्ड आउनुपर्ने हो, त्यो किसिमको गार्ड नै नआउने गरेको बताउँछन् । एउटा सेक्युरिटी गार्डमा आउने मान्छेले सामान्यतः अंग्रेजीमा कुरा गर्न सक्नुपर्यो । टिपोट गर्न सक्नुपर्छ । शारीरिक रूपमा ५४ इन्च उचाइ हुनुपर्यो तर चर्को प्रतिस्पर्धाले गर्दा गुणस्तरमा ध्यान गएन, उनले भने ।दुवैतर्फको अस्वस्थ प्रतिस्पर्धाले नेपालीको गुणस्तर झन् खस्किएको छ । अहिले मलेसियामा पाउने तलबमा भूपू सैनिक भर्ती गर्न सकिँदैन । मध्यमखालको छानेर पठाउने हो, तालिम दिएर पठाउने खर्च रोजगारदाताले दिँदैन, हामीले कहाँबाट तालिम दिएर पठाउने ? एक म्यानपावर कम्पनीका सञ्चालकले भने, न्यूनतम तलब ३५ रिंगेट आउँछ । हामीलाई पनि एक महिना बराबरको सेवा शुल्क दिइन्छ भने तालिमयुक्त मान्छे पठाउँछौं । लगानी नभएपछि जाने त अदक्ष नै हो ।नेपालले पाएको अवसरलाई लाभ लिन नेपालले मलेसिया सरकारसमक्ष प्रभावकारी रूपमा श्रम कूटनीति हुन सकेको छैन । गत वैशाख (१४१९) मा मलेसिया पुगेका तत्कालीन श्रम, रोजगार तथा सामाजिक सुरक्षामन्त्री कृष्णकुमार श्रेष्ठले मलेसियाका समकक्षीसमक्ष मलेसियामा प्राप्त गरेको रोजगारी र भवितव्यमा समेत थप रोजगारी प्राप्त गर्ने सन्दर्भमा भेटर्वार्ता गरेका थिए तर सुरक्षा गार्डमाथि भइरहेको आर्थिक शोषणबारे भने ठोस छलफल गरेनन् । सुरक्षा गार्डले खेपिरहेको समस्यामाथि छलफल गर्न दुई देशबीचको संयुक्त बैठकको एजेन्डा बनाउने तय भएको थियो तर बैठक नै हुन सकिरहेको छैन, पूर्वश्रम काउन्सिलर ढकालले भने ।"
'तलबको प्रतिबद्धतापछि मात्रै मागपत्र प्रमाणीकरण,"डिल्लीराज पौडेलमलेसियाका लागि नेपाली राजदूतमलेसियाको सार्वभौमिकता र स्वाधीनताको रक्षाका लागि नेपाली सुरक्षाकर्मीले खेलेको भूमिकाप्रति मलेसियाले सधैं सम्मान गर्दै आएको छ । नेपालीलाई अझै सही ढंगले पहिचान गर्न सकेको भए सुरक्षा गार्डको झन् राम्रो सम्भावना थियोछ । मलेसिया र नेपालीबीच असल कूटनीतिक सम्बन्ध त छँदै छ, त्योभन्दा बढी आत्मीय सम्बन्ध पनि छ । यो कुरालाई राज्यको माथिल्लो तहमा उजागर गर्नुपर्छ । सुरक्षा गार्डका लागि नेपाल एउटा मात्रै स्रोत देश हो । क्लिनिङ र सेक्युरिटीको क्षेत्र (जहाँ श्रम समस्या बढी हुने गर्छ) का निर्देशकहरूलाई नयाँ मागपत्र प्रमाणीकरण गर्ने बेला दूतावासमा बोलाउँछौं । त्यो कम्पनीको विगतमा समस्या छ कि छैन भनेर ट्र्याक रेकर्ड हेर्छौं । अहिले आधिकारिक होस्टल नहुँदा प्रहरीले पक्राउ गर्ने र डिपोर्ट हुनुपर्ने समस्या छ । बासस्थानको मापदण्डअनुसार छ कि छैन भनेर हेर्छौं । श्रम सम्झौताअनुसार उल्लेख भएको तलब दिइएको छ कि छैन भनेर हेर्छौं । बैंकमा खाता छ कि छैन हेर्छौं । रोजगारदातासँग नै सिधा सम्पर्क बढाइरहेका छौं । नेपालबाट लिएर आउने सुरक्षा गार्डको सीपलाई अलिकति परिस्कृत गर्नुपर्छ । बेसिक जानकारी आए भनेर यहाँ गुनासो छ । मसँग सुरक्षा गार्ड छ भन्ने अनुभव गर्न पाउने खालको सुरक्षा गार्ड भए हुन्थ्यो भन्ने रोजगारदाताको गुनासो छ । सुरक्षाका विषयमा राम्रो तालिम केन्द्र स्थापना गर्न जरुरी छ । सुरक्षामा आउनेलाई विशेष तालिम दिनुपर्छ ।"
सुदूरपश्चिम र मधेस प्रदेश सांसदले लिए शपथ,"अर्जुन शाह (धनगढी) र सन्तोष सिंह (धनुषा)सुदूरपश्चिम र मधेस प्रदेशसभा सदस्यहरूले आआफ्नो प्रदेश सभाहलमा शुक्रबार पद तथा गोपनीयताको शपथ लिएका छन् । धनगढीस्थित प्रदेशसभाको हलमा शुक्रबार दिउँसो १ बजे सुदूरपश्चिम प्रदेशसभाका ज्येष्ठ सदस्य मानबहादुर रावलले शपथ गराए । ज्येष्ठ सदस्य रावलले शुक्रबार नै प्रदेश प्रमुख देवराज जोशीसँग शपथ लिएका थिए ।प्रदेशसभाको पहिलो बैठकअन्तर्गत शपथग्रहणमा सहभागी सबै सांसद मौलिक पहिरनमा आएका थिए । थारू समुदायका सांसदहरूले आफ्नो समुदायको परम्परागत पहिरन, खस आर्य र अन्य समुदायका पुरुष सांसदहरू अधिकांशले दाउरा सुरुवाल र महिला सांसदले गुन्युँचोली लगाएका थिए । रावलले प्रदेशसभाका अन्य ५२ सांसदलाई शपथ गराएका हुन् । ४६ जनाले नेपाली भाषा र ६ जनाले आफ्नो मातृभाषामा शपथ लिएका छन् । ५३ सदस्यीय सुदूरपश्चिम प्रदेशसभामा ३२ प्रत्यक्ष र २१ समानुपातिक निर्वाचन प्रणालीबाट निर्वाचित भएका सदस्य छन् । प्रदेशसभामा ६ दलको सहभागिता छ । १९ सिट ल्याएको कांग्रेस प्रदेश संसद्मा सबैभन्दा ठूलो दल बनेको छ । ठूलो दल भए पनि कांग्रेस प्रतिपक्षमा रहने निश्चितजस्तै छ ।यसैगरी, ११ सिट ल्याएको माओवादी केन्द्र दोस्रो स्थानमा छ । १० सिट ल्याएको एमाले तेस्रो स्थानमा छ । सुदूरपश्चिम प्रदेशसभामा चौथो दलका रूपमा नागरिक उन्मुक्ति पार्टी बनेको छ । उक्त पार्टीका ७ जना सांसद छन् । ४ जना सांसद रहेको एकीकृत समाजवादी पाँचौं स्थानमा छ । प्रत्यक्षतर्फ नजिते पनि समानुपातिकबाट एक जना निर्वाचित गर्न सफल राप्रपा सुदूरपश्चिम प्रदेशसभाको छैटौं दल हो । एक जना स्वतन्त्र सांसद छन् । नागरिक उन्मुक्ति पार्टीबाहेक अन्य दलले संसदीय दलको नेता चयन गरेका छैनन् । नागरिक उन्मुक्तिले रामेश्वर चौधरीलाई संसदीय दलको नेतामा चयन गरिसकेको छ । नयाँ गठबन्धन बनेपछि सरकारको नेतृत्वमा माओवादी केन्द्र, नागरिक उन्मुक्ति पार्टी र एमालेले दाबी गरिरहेका छन् ।यसैबीच, नेकपा एकीकृत समाजवादी सुदूरपश्चिम प्रदेशसभा संसदीय दलको नेतामा दीर्घबहादुर सोडारी चयन भएका छन् । यसअघि समेत भौतिक पूर्वाधार विकासमन्त्री रहेका सोडारी कैलाली निर्वाचन क्षेत्र ४(१) बाट पुनः निर्वाचित भएका थिए । एकीकृत समाजवादीे संसदीय दलको बैठक जेष्ठ सांसद प्रकाशबहादुर रावलको अध्यक्षतामा पार्टी प्रदेश कार्यालयमा बसेको प्रदेश सचिव दिनेशचन्द्र सुवेदीले बताए । बैठकले हाल आर्थिक मामिला मन्त्री रहेका प्रकाशबहादुर रावललाई संसदीय दलको उपनेता, बाजुराबाट निर्वाचित सांसद नरेशकुमार शाहीलाई प्रमुख सचेतक र माया पन्तलाई सचेतक निर्वाचित गरेको छ । ५३ सदस्यीय सुदूरपश्चिम प्रदेश सभामा एकीकृत समाजवादीका ४ सांसद छन् ।२ सांसदको शपथ रोकियोमधेस प्रदेशका नवनिर्वाचित प्रदेशसभा सदस्यहरूले शुक्रबार पद तथा गोपनीयताको शपथ लिएका छन् । प्रदेशसभाका १ सय ७ सांसदमध्ये ज्येष्ठ सदस्य ७१ वर्षीय गोविन्दबहादुर न्यौपानेले शपथ ग्रहण गराए । न्यौपाने एकीकृत समाजवादीका सांसद हुन् । प्रदेशसभामा विभिन्न १० दल तथा स्वतन्त्रबाट निर्वाचित १ सय ४ सांसदले शपथ ग्रहण गरे । शपथमा पुरुष सांसदले धोती, कुर्ता, गम्छा, पगरी, मुरेठा लगाएका थिए । महिला परम्परागत पोसाकमा प्रदेशसभामा उपस्थित थिए । प्रदेशसभा संसद्मा शपथ लिएका सांसदहरूलाई जनकपुरधाम उपमहानगरपालिकाका तर्फबाट उपमेयर किशोरी साहले फूलमाला र गम्छा लगाएर जनकपुरमा स्वागत गरेकी थिइन् । यसैबीच, माओवादी केन्द्रका २ प्रदेश सांसदको शपथमा सर्वोच्च अदालतले रोक लगाएको छ । महोत्तरीका रजी हैदर र सप्तरीका मालाकुमारी कर्णलाई सर्वोच्चले सांसदको कामकारबाहीमा रोक लगाएको संसद् सचिवालयले जनाएको छ । माओवादीले पठाएको बन्दसूची अनुसार निर्वाचन आयोगले निर्वाचित नगरेको भन्दै सर्वोच्चमा मुद्दा दायर भएको थियो । सर्वोच्चले तत्काल रजी र मालाकुमारीलाई शपथ नगराउन पत्र पठाएको मधेस प्रदेशसभा संसद् सचिवालयले जनाएको छ । मधेस प्रदेशसभामा माओवादीबाट ४ जना समानुपातिकमा निर्वाचित भएका थिए । निर्वाचित हुनेमा धनुषाबाट सुनिता यादव, सप्तरीबाट मालाकुमारी कर्ण, धनुषाबाट शारदा दास (पहाडी) र महोत्तरीबाट मोहम्मद रजी हैदर छन् । सुनिता र माला मधेसी समूह, शारदा दलित र रजी मुस्लिम समूहबाट निर्वाचित भएका हुन् ।समानुपातिकको बन्दसूचीमा रहेकी खजान्ती महतो नुनियाले आफूहरूभन्दा तल रहेकालाई निर्वाचित गरेको भन्दै निर्वाचन आयोगविरुद्ध सर्वोच्चमा मालाकुमारी र रजीको शपथमा रोक लगाउन माग गर्दै रिट दायर गरेकी थिइन् । उक्त मुद्दामा न्यायाधीश तिलप्रसाद श्रेष्ठको एकल इजलासले मंसिर २९ गते अल्पकालीन अन्तरिम आदेश जारी गरेको थियो । आदेशमा दुवै जनालाई तत्काल निर्वाचित नगर्न भनिएको थियो । दुवै पक्षलाई बोलाई छलफल गरेर निष्कर्षमा पुग्न सकिने आदेशमा उल्लेख छ । शपथ रोकिएका दुवै प्रदेश सांसद पूर्वजनमोर्चा खेमाका हुन् ।"
छाङरुमा फोन सेवा अवरुद्ध,दार्चुला (कास) दार्चुलाको व्यास गाउँपालिका१ छाङरु नजिकको ज्याक्तिमा फोन सेवा अवरुद्ध भएको छ । जंगलमा लागेको डढेलोले टावरमा रहेका सोलारका तार जलेपछि फोन सेवा अवरुद्ध भएको नेपाल टेलिकमले जनाएको छ । बिहीबार दिउँसो टावर नजिकको जंगलमा आगलागी हुँदा टावरको लिंक सिस्टमअन्तर्गत सौर्य प्रणालीमा जडान गरेका तार जल्दा फोन सेवा अवरुद्ध भएको नेपाल टेलिकम दार्चुलाका प्रमुख कृष्णबहादुर गुरुङले बताए । आगलागीले सोलार सिस्टममा जडान गरिएका तार नष्ट भएका छन् । छाङरु गाउँबाट टावर रहेको ज्याक्ति क्षेत्रसम्म पुग्न पैदल ३ घण्टा लाग्छ । टावर नजिकै रहेको जंगलमा लागेको आगो छाङरुमा रहेको सशस्त्र प्रहरी र नेपाल प्रहरीको टोलीले नियन्त्रणमा लिएको जिल्ला प्रहरी कार्यालय दार्चुलाले जनाएको छ । आगलागीबाट के कति क्षति भयो भन्नेबारे यकिन हुन सकेको छैन । अहिले व्यास गाउँपालिका१ को छाङरु र टिंकर गाउँका स्थानीय चिसो छल्न बेंसी सदरमुकाम खलंगा सरेका छन् । व्यासको छाङरुमा प्रहरी र सशस्त्र प्रहरीको टोली छ ।
थुनामा राख्न आदेश,"सुनसरी (कास) सुनसरी जिल्ला अदालतले धरान१३ की एकल महिला ४५ वर्षीया उषा राईको कुटपिट र हत्या प्रकरणमा संलग्न आरोपितमध्ये तीन महिलालाई पुर्पक्षका लागि थुनामा राख्न आदेश दिएको छ । अदालतले एक महिलालाई धरौटीमा रिहा गर्न आदेश दिएको छ । न्यायाधीश पुण्यप्रसाद सापकोटाको इजलासले मुख्य आरोपी उर्मिला राई, सुसेली राई र सुमित्रा राईलाई थुनामा पठाउने आदेश दिएको हो । उनीहरूलाई झुम्का कारागारमा पठाइएको छ । आरोपित रत्ना सुब्बालाई १ लाख धरौटी लिएर छोड्न आदेश गरेको धरानस्थित इलाका प्रहरी कार्यालयका डीएसपी बुद्ध श्रेष्ठले बताए । उषाको उपचारका क्रममा मंसिर १३ मा मृत्यु भएको थियो । आफ्नो पतिसँग नजिकिएको भन्दै ५५ वर्षीया उर्मिला राईले महिला बोलाएर उनलाई कात्तिक ३ मा कुटपिट गरेकी थिइन् । प्रहरीका अनुसार ३ आरोपी नीरकुमारी गुरुङ, सिर्जना राई र मीना राई अझै फरार छन् ।"
रजिस्ट्रारलाई स्पष्टीकरण,सुनसरी (कास) विकास कार्यक्रम तथा आयोजनाको त्रैमासिक समीक्षा बैठकमा अनुपस्थित बीपी कोइराला स्वास्थ्य विज्ञान प्रतिष्ठानका रजिस्ट्रारलाई स्वास्थ्य मन्त्रालयले २४ घण्टे स्पष्टीकरण सोधेको छ । मन्त्रालयअन्तर्गतको उक्त बैठकमा उपस्थित नभएको भन्दै प्रतिष्ठानका रजिस्ट्रार सूर्य संग्रौलालाई प्रस्टीकरण सोधिएको हो । मन्त्रालयले पुस १२ गतेको मन्त्रालयस्तरीय विकास समस्या समाधान उपसमितिको बैठकमा त्यहाँबाट कुनै पनि पदाधिकारी उपस्थित भएको देखिएन भन्दै सचिव स्तरीय निर्णयानुसार स्पष्टीकरण सोधेको जनाएको छ ।
मूल्यवृद्धिको १ वर्ष नपुग्दै डेरी उद्योगीले फेरि बढाए १४ रुपैयाँ,"राजु चौधरी (काठमाडौं)मूल्यवृद्धि गरेको एक वर्ष नपुग्दै डेरी उद्योगीहरूले दूधको खुद्रा मूल्य फेरि बढाएका छन् । डेरी उद्योग संघको संरक्षणमा केही डेरी उद्योगीले किसानको बहाना बनाउँदै दूधमा प्रतिलिटर १४ रुपैयाँ मूल्य बढाएका हुन् । राष्ट्रिय दुग्ध विकास ऐन तथा नीतिअनुसार दुईदुई वर्षमा मात्रै बजार मूल्य समायोजन गर्न पाइन्छ । यसअघि ०७८ माघ २८ मा सरकारले दूधको फ्याटका आधारमा प्रतिलिटर ९ देखि १४ रुपैयाँसम्म मूल्य बढाइसकेको छ । तर सरोकारवाला निकायसँग छलफल र नीतिविपरीत केही उद्योगीले मनलाग्दी मूल्य बढाएका हुन् । दूधको न्यूनतम मूल्य करिब ६० हुँदा उपभोक्ता मूल्य प्रतिलिटर ८६ रुपैयाँ थियो । अहिले किसानलाई तिर्नुपर्ने मूल्य प्रतिलिटर १०१२ रुपैयाँ बढेको छ । न्यूनतम मूल्य नै ७०७२ पुग्यो, डेरी उद्योग संघका अध्यक्ष राजकुमार दाहालले भने, कि उद्योग बन्द गर्नुपर्यो, होइन भने मूल्य समायोजनको विकल्प रहेन । किसानबाट दबाब आएकैले उद्योगीहरूले आफैं मूल्य बढाए । यो संघको निर्णय भने होइन । बढेको मूल्य शनिबार (पुस १६) देखि नै लागू हुने संघले जनाएको छ । अध्यक्ष दाहालले मूल्यवृद्धिको निर्णय संघको नभएको दाबी गरे पनि उनकै राजधानी डेरीले शनिबारदेखि बढेको मूल्य कार्यान्वयन गर्दै छ । सरकारले न्यूनतम मूल्य तोके पनि बजारमूल्य खुला छाडेको छ । शुक्रबारसम्म आधा लिटर दूधको मूल्य ४३ रुपैयाँ थियो, अब ५० रुपैयाँ पर्छ, अध्यक्ष दाहालले भने । सरोकारवाला निकायसँग छलफलबिनै गरिएको मूल्यवृद्धिप्रति किसानहरूकै संस्था केन्द्रीय दुग्ध उत्पादक सहकारी संघले विमति जनाएको छ । डेरी उद्योग संघका सदस्यहरूले गरेको निर्णयमा नेपाल डेरी एसोसिएसनको पनि सहमति छैन । बिनाछलफल एकलौटी रूपमा गरिएको निर्णयमा केन्द्रीय दुग्ध उत्पादक सहकारी संघको सहमति हुन्न, अध्यक्ष अमर कुँवरले भने, किसानका समस्या धेरै छन् । तर बजारमा जाने कुरामा स्वविवेकले बढाउन पाइन्छ कि पाइँदैन, त्यो हेर्न जरुरी छ । राज्यले के आधारमा मूल्य बढायो भनेर प्रश्न गर्दा जवाफ के दिने ? दूधको मूल्य बढाउनैपरे सबै क्षेत्रमा वृद्धि गर्नुपर्ने कुँवरको तर्क छ । डेरी उद्योगीले सुगम क्षेत्रबाट मात्रै दूध संकलन गर्दै आएका छन् । उनीहरूले दुर्गममा दूध संकलन खर्चिलो भएको भन्दै संकलन गरेका छैनन् । केही डेरीले आफ्नो बजार बनाउन एकलौटी रूपमा मूल्य बढाउँदा दुर्गमका किसानलाई मार पर्ने उनको भनाइ छ । सुगममा दूधको मूल्य बढाएर आफ्नो बजार बनाउने तर दुर्गममा नजाने ? दुर्गमका किसानको मूल्य कसले बढाइदिने ? कुँवरले भने, मूल्य बढाउनैपरे सबै किसानको वृद्धि गर्नुपर्छ । यस विषयमा शनिबार बैठक बसेर निर्णय लिन्छौं । डेरी एसोसिएसनका अध्यक्ष प्रह्लाद दाहालले पनि एसोसिएसनमा आबद्ध डेरीले मूल्य नबढाएको दाबी गरे । डेरी उद्योग संघबाट केहीले मूल्य बढाएको जानकारी पाएका छौं । एसोसिएसनमा घरेलु, मझौला, साना र ठूला गरी २ सय ५५ डेरी सदस्य छन् । तिनले मूल्य बढाएका छैनन्, उनले भने, मूल्य बढाउन आवश्यक छ । तर अध्ययन गरी सबै निकायलाई जानकारी गराएर मात्रै मूल्य समायोजन गर्छौं । एसोसिएसनका अनुसार बजारमा मागअनुसार दूध उत्पादन भएको छैन । आपूर्तिमा कठिनाइ हुँदा बजार बनाउन डेरीहरूले मूल्य बढाउन थालेका छन् । गत वर्षसम्म दुग्ध पदार्थमा ८० प्रतिशतसम्म आत्मनिर्भर भएका थियौं । अहिले ७० प्रतिशतमा झरेका छौं । कोभिडका कारण किसानले पशुपन्छी पाल्न छाडे, तिनले समयमै भुक्तानी पाएनन्, वैदेशिक रोजगारीतर्फ लागे, एसोसिएसनका अध्यक्ष दाहालले भने, जसले गर्दा दूध उत्पादन घट्यो । डेरी उद्योगको निर्णयमा राष्ट्रिय दुग्ध विकास बोर्डले पनि आपत्ति जनाएको छ । नीतिविपरीत उद्योगीको निर्णयले उपभोक्ता मारमा पर्ने बोर्डका अध्यक्ष राजेन्द्र यादवको भनाइ छ । सबै सरोकारवाला निकायसँग छलफल गरेर ०७८ माघमा मूल्य समायोजन गरेका थियौं । ऐन एवं नीतिमा दुईदुई वर्षमा मात्रै मूल्य समायोजन गर्न सकिने व्यवस्था छ । त्यसमा सबैको सहमति चाहिन्छ, यादवले भने, एकलौटी रूपमा मूल्य बढाउन मिल्दैन ।लागत बढेकै कारण ०७८ माघ २८ मा सरकारले कच्चा दूधको मूल्य प्रतिलिटर ६ रुपैयाँ ५२ पैसा बढाएको थियो । सरकारले कच्चा दूधको मूल्य बढाएलगत्तै दुग्ध विकास संस्थान (डीडीसी) ले पनि उपभोक्ता मूल्य प्रतिलिटर १४ रुपैयाँसम्म वृद्धि गरेको थियो । डीडीसीले फ्याटका आधारमा स्ट्यान्डर्ड दूधको मूल्य प्रतिलिटर ९ रुपैयाँ, टिमिल्कमा १० रुपैयाँ, काउमिल्कमा १२ र फुलक्रिम मिल्कमा १४ रुपैयाँसम्म बढाएको थियो । अहिले डीडीसीले आधा लिटर स्ट्यान्डर्ड दूधको मूल्य साढे ४२ रुपैयाँ तोकेको छ । उपभोक्ताले भने आधा लिटरको ४५ रुपैयाँ तिर्दै आएका छन् । डीडीसीले भने अहिले मूल्य बढाएको छैन । गत वर्षकै मूल्यलाई यथावत् राखिएको महाप्रबन्धक सञ्जीव झाले जनाए । निजी उद्योगीहरूले शनिबारदेखि मूल्य बढाए पनि डीडीसीका उत्पादनमा बढेको छैन, झाले भने ।"
बेनीजोमसोम सडक विस्तार झन् सुस्त,"घनश्याम खड्का (म्याग्दी)सरकारको प्राथमिकतापूर्ण गौरवको योजनामध्येको कालीगण्डकी करिडोरअन्तर्गत बेनीजोमसोमकोरला अन्तरदेशीय सडकको काम झन्झन् सुस्त बनेको छ । अधिक चिसो बढेसँगै मुस्ताङ खण्डको काम पूरै ठप्प छ । आयोजनाको सुरु विन्दु गलेश्वरदेखि मुस्ताङ सीमावर्ती घाँसासम्मको ४० किमि (पहिलो र दोस्रो प्याकेज) सडकको काम पनि ठप्पप्रायः छ । गत दसैंयता गलेश्वर छेउमा ८१० जना मजदुरले रिटेनिङ वाल लगाउनेबाहेक अरु कुनै काम भएको छैन । बेनीजोमसोमकोरोला सडकको पहिलो खण्डअन्तर्गत बेनीजोमसोम ७६ किमिमध्ये मुस्ताङतर्फको ३८ किमि क्षेत्रमा अधिक चिसोले काम रोकिएको छ । म्याग्दीतर्फको ३८ किमि क्षेत्रमा निकै सुस्त काम भएको छ, कालीगण्डकी करिडोर बेनीजोमसोमकोरोला सडक आयोजना प्रमुख जगत प्रजापतिले भने, दसैं मनाउन गएका मजदुर निर्वाचनको कारण देखाएर रोकिए, अहिले चिसो छ भनेर फर्केका छैनन् । हामीले व्यवसायीलाई दबाब दिइरहेका छौं । प्रजापतिका अनुसार फिल्डमा देखिने गरी काम नभए पनि बेनीघाँसासम्मको खण्डमा सडक विस्तार गर्न प्राविधिक समस्या पनि छ । भिरकाटेमा सुरुङ मार्ग बनाउन अध्ययन जारी छ भने रुप्से छहरामा अघिल्लो वर्ष बाढीले बगाएको मोटरेबल पुलको डिजाइनपछि ठेक्का लगाए पनि सम्झौता गर्न बाँकी रहेको प्रजापतिले बताए । आयोजनाका अनुसार गत वर्षदेखि थपिएको पर्वतको मालढुंगाबेनी १३ किमि र बेनीगलेश्वर ३ किमि सडकमा पनि काम भइरहेको छ । नालीको पानी पन्छाउने विषयमा स्थानीयले अवरोध गरेपछि काम प्रभावित हुँदा ठेक्का लगाएको २ वर्षमा ३५ प्रतिशत काम सकिएको आयोजनाको दाबी छ । प्रजापतिका अनुसार मालढुंगाबेनी खण्डमा ३५ प्रतिशत काम भएको छ । बेनीगलेश्वर खण्ड ठेक्का प्रक्रियामा छ । गलेश्वरतातोपानी पहिलो प्याकेजमा ७०, तातोपानीघाँसा दोस्रो प्याकेजमा ६५, घाँसाकैकुखोला तेस्रो प्याकेज शतप्रतिशत र कैकुजोमसोम सडकमा ६८ प्रतिशत काम सकिएको छ । ०७६ मंसिर भित्रै सक्नेगरी बेनीजोमसोम ७६ किमिलाई ४ प्याकेज बनाई ठेक्का लागेको भए पनि सडक विस्तार, उन्नत र कालोपत्र गर्ने काममा ढिलाइ भइरहेको छ । मुस्ताङतर्फको दुई प्याकेजको कटिङ, फिलिङ, रिटेनिङ वाल र नालीको काम सकिएको छ । गर्मी सुरु भएर कालोपत्र गर्न योग्य तापक्रम पुग्नेबित्तिकै काम अघि बढाउने गरी ठेकदारलाई तयारी बस्न भनेका छौं, प्रजापतिले भने, म्याग्दी क्षेत्रको दाना खण्डमा अघिल्लो र यस वर्ष ठुल्ठूला बाढीपहिरोले सडकमा धेरै क्षति पुर्याएकाले व्यवसायीले प्रगति देखिने गरी काम गर्न सकेनन् । पहिरोमा अझै धेरै काम बाँकी छ । म्याग्दी खण्डमा पनि यो वर्ष धेरै भाग कालोपत्र गर्छौं ।"
सत्ताविमुख भएपछि कांग्रेसमा कलह चर्किंदै,"प्रकाश धौलाकोटी (काठमाडौं)आफ्नै नेतृत्वको गठबन्धन टिकाउन नसक्दा अप्रत्याशित रूपमा सत्ताविमुख भएको कांग्रेसमा आन्तरिक कलह चर्किएको छ । सभापति शेरबहादुर देउवा र उनीनिकट केही नेताको सत्ता स्वार्थका कारण संघ र सातै प्रदेशको नेतृत्व गुमेको भन्दै पार्टीभित्र चर्को आलोचना भइरहेको छ ।५ दलीय गठबन्धन गरेरै निर्वाचनमा गएको कांग्रेस पहिलो दलसमेत बनेको थियो । तर, नेतृत्वको असक्षमताकै कारण प्रतिपक्षमा बस्नुपर्ने अवस्था सिर्जना भएको भन्दै कांग्रेस केन्द्रीय सदस्यहरूले नेतृत्वको आलोचना गरिरहेका छन् । छैटौं पटक प्रधानमन्त्री बन्ने दाउमा सभापति देउवाले शक्ति बाँडफाँटमा सामान्य लचकता नअपनाएकाले गठबन्धन भत्किएको उनीहरूको आरोप छ । महामन्त्रीद्वय गगन थापा र विश्वप्रकाश शर्माले आफूहरूलाई निर्णय प्रक्रियामै सामेल नगराएको भन्दै असन्तुष्टि पोखेका छन् ।कांग्रेसभित्र नेतृत्वको असक्षमताप्रति प्रश्न उठाउँदै नैतिक रूपमा राजीनामा दिनुपर्नेदेखि विशेष महाधिवेशन बोलाउनुपर्नेसम्मको माग उठेको छ । शेखर कोइराला समूहले सभापति देउवाकै सत्तालिप्साका कारण यो परिस्थिति सिर्जना भएको आरोप लगाएको छ । बुधबार काठमाडौंमा बसेको कोइराला समूहको बैठकले प्रतिनिधिसभाको ठूलो दल बने पनि सभापति देउवा र उनका निकटस्थहरूको स्वार्थले पार्टी सत्ताविमुख बनेको निष्कर्ष निकालेको थियो । केन्द्रीय सदस्य गोविन्द पोखरेलले अलिकति पनि राजनीतिक नैतिकता भए सभापति देउवाले राजीनामा दिएर मार्गप्रशस्त गर्नु उपयुक्त हुने बताए ।निर्वाचनअघि गठबन्धनमै जानुपर्छ, स्थिर सरकार, विकास र आर्थिक समृद्धि ल्याउन सकिन्छ भनेर सभापतिले आश्वस्त पार्नुभयो । त्यसो नगरौं भनिरहेका कार्यकर्तालाई पनि उहाँले लालसलाम भन्नुपर्ने स्थिति भयो, पोखरेलले कान्तिपुरसँग भने, उहाँले जे भन्नुभयो, कार्यकर्ताले त्यही मान्यौं । अहिले उहाँले बोलेको पूरा गर्न सक्नुभएन । उहाँको राजनीतिक कौशल देखिएन । राजनीतिक नैतिकता बाँकी छ भने मार्गप्रशस्त गर्नु उपयुक्त हुन्छ ।पोखरेलले अप्रत्याशित रूपमा कांग्रेस सत्ताविमुख हुनुलाई नेतृत्वको लज्जास्पद स्थिति र असक्षमताको प्रमाणका रूपमा लिएका छन् । यो परिस्थिति आउनुले नेतृत्वको राजनीतिक चातुर्यता नभएको पुष्टि हुन्छ । जसको हातमा सत्ताको तालाचाबी छ, उसले प्रतिपक्षीको चाल के छ भनेर सामान्य सूचना पनि नराख्नु लज्जास्पद स्थिति हो । राजनीतिक असक्षमताको पराकाष्ठा हो, पोखरेलले भने, अर्को कुरा सबै कुरा म मात्रै हुँ । मलाई मात्रै हुनुपर्छ भनेर एकांकी सोच राख्नुको परिणाम पनि हो । आफ्नो गुट पनि होइन, सानो स्वार्थ समूहमा मात्रै छलफल र निर्णय गर्ने शैलीको उपज हो । सभापति देउवाले निर्वाचन र समसामयिक राजनीतिक घटनाक्रमको समीक्षा गर्न आगामी पुस २२ मा पार्टीको केन्द्रीय कार्यसमितिको बैठक बोलाएका छन् । तर, समीक्षा बैठकभन्दा साताअघि नै कोइराला समूहका नेताहरूले अहिलेको परिस्थितिको सम्पूर्ण जिम्मेवार देउवा नै भएको निष्कर्ष निकालिसकेका छन् । देउवा भने सबै अपजस आफैं मात्र लिन तयार छैनन् । त्यसो त २०७४ को निर्वाचनमा कांग्रेस २३ सिटमा खुम्चिँदासमेत देउवाले जिम्मेवारी लिएका थिएनन् । कांग्रेसमा विधानतः नै निर्णय प्रक्रियामा सभापतिलाई धेरै अधिकार छन् । महामन्त्री थापाले सभापति केन्द्रित विधानकै कारण पार्टीलाई विधिवत् अघि बढाउन नसकेको बताउँदै आएका छन् । तर, पार्टी संस्थापन पक्षका नेताहरू भने सभापति मात्रै नभएर पदाधिकारी पनि त्यसको दोषी भएको दाबी गर्छन् । केन्द्रीय सदस्य नैनसिंह महरले नेतृत्वले अहिलेको परिस्थितिको जिम्मेवारी लिएर चित्तबुझ्दो जवाफ दिनुपर्ने बताए । यो परिस्थिति किन भयो ? हाम्रो नेतृत्वले चित्तबुझ्दो जवाफ दिनुपर्छ । नेतृत्वमा रहेकाले पनि सभापति सबैभन्दा जिम्मेवार हुनुहुन्छ । तर, त्यति भनेर पदाधिकारी र सहयोगीहरू पन्छिन मिल्दैन, महरले भने, सभापतिबाट गल्ती हुँदा पदाधिकारी र उहाँका सहयोगीहरूबाट पनि हस्तक्षेपकारी भूमिका हुनुपर्थ्यो, त्यो किन भएन ? त्यसैले यो अवस्था हुनुमा विधानविपरीत निर्णायक भूमिकाको बनाइएको पदाधिकारीको समूह पनि दोषी छ । माओवादी केन्द्रको धोकाधडीले अहिलेको परिस्थिति सिर्जना भएको भन्दै देउवाको प्रतिरक्षामा उत्रिएका छन् संस्थापन पक्षका नेताहरू । आगामी केन्द्रीय समिति बैठकमा कोइराला समूहले प्रश्न उठाउने र संस्थापन समूहले सभापति देउवाको प्रतिरक्षा गर्ने स्थिति हुने देखिन्छ । केन्द्रीय सदस्य एनपी साउदले पार्टीमा व्यक्तिभन्दा पद्धति जिम्मेवार हुने र त्यसमा अन्तरविरोध गर्ने कुरा युक्तिसंगत नहुने तर्क गर्छन् । अहिले जे भयो, त्यो व्यक्तिले गर्दा भएको होइन । पार्टीको कुरा हो । पार्टी भन्नेबित्तिकै एउटा व्यक्ति मात्रै भन्ने बुझ्नु हुँदैन, साउदले भने, त्यसमा एउटा पद्धति नै क्रियाशील हुन्छ । वास्तवमा अहिले माओवादीले धोका दिएको अवस्था हो । यस्तो अवस्थामा पार्टीभित्र अन्तरविरोध गर्नेभन्दा पनि एक ढिक्का बनाएर पार्टीलाई थप विस्तार गर्नेतर्फ केन्द्रित हुनुपर्छ ।उनले माओवादी अध्यक्ष पुष्पकमल दाहालले सत्तालिप्सामा परेर धोका दिँदा कांग्रेस प्रतिपक्षी बेन्चमा पुगेको बताए । हामीले राष्ट्रिय राजनीतिमा माओवादीलाई जुन स्पेस दिएर ल्यायौं, ऊ त्यसमा अडिन सकेन । यसबाट हामीलाई र नेपाली जनतालाई ठूलो धोका भयो, उनले भने, अहिलेको जुन सरकार बनेको छ, यो देखिँदा गठबन्धनमा बहुमत छ । तर, त्यहाँभित्रको अन्तरविरोध अनुमान गर्न सकिने अवस्था छैन । उनले माओवादीको धोकेबाजीले मुलुक अस्थिरतातर्फ धकेलिएको टिप्पणी पनि गरे । आगामी बैठकमा निर्वाचनको नतिजा र समसामयिक राजनीतिका विविध विषयमा छलफल हुने नेताहरूको भनाइ छ । कांग्रेसले यो निर्वाचनमा विगतको तुलनामा ७ प्रतिशत लोकप्रिय मत गुमाएको छ भने गठबन्धनका अन्य दललाई ७४ सिट छाडेर ९१ सिटमा उम्मेदवारी दिँदा ५७ सिटमा मात्रै जित हात पारेको छ । डेढ वर्षअघि पाँचदलीय गठबन्धनको नेतृत्व गर्दै सत्तामा पुगेको कांग्रेस निर्वाचनबाट प्रतिनिधिसभामा ८९ सिटसहित ठूलो दल त बनेको छ तर संघ र सातै प्रदेशमा प्रतिपक्षमा खुम्चिएको छ ।"
चर्च ब्वाइज डेब्युमै सानदार,एपीएफ र धरानको तेस्रो भेटआहारारामा साबिक विजेता नेपाल एपीएफ क्लब र धरान फुटबल क्लब तेस्रोपल्ट आमनेसामने हुँदैछन् । यी दुई शनिबार पहिलो क्वाटरफाइनलमा भिड्न लागेका हुन् । यसअघि धरान र एपीएफबीच खेल हुँदा दुवै टोलीले एकएक खेल जितेका छन् । चौंथो संस्करणको प्रिक्वाटरफाइनलमा एपीएफले पेनाल्टीमा पुगेर खेल जित्न सकेको थियो । ९० मिनेट र त्यसपछि थपिएको अतिरिक्त समयको खेलमा दुवै टोलीले २२ को बराबरी खेलेपछि खेल पेनाल्टी सुटआउटमा पुग्यो । जहाँ एपीएफले धरानलाई ४३ ले हराउँदै क्वाटरफाइनल तय गर्यो । १५ औं संस्करणमा पनि यी दुई टोली प्रिक्वाटरफाइनलमै भिडेका थिए । त्यो खेल धरानले १० को जितेको थियो । धरानले पहिलो खेलमा आयोजक सहारा फुटबल क्लबलाई १० ले हराउँदै क्वाटरफाइनलमा आनो स्थान कब्जा गरेको थियो । सत्रौं संस्करणपछि नखेलेको धरानले यसै संस्करणबाट प्रतियोगितामा पुनरागमन गरेको हो । धरानले एपीएफसँग खेल्दा दुई नयाँ खेलाडी ल्याउने जनाएको छ । एपीएफ लगातार दोस्रो पटक प्रतियोगिता जित्ने लक्ष्यमा छ । अघिल्लो संस्करणमा मनाङ मर्स्याङ्दी क्लबलाई पेनाल्टी सुटआउटमा हराउँदै उपाधि जितेको एपीएफ लगातार प्रतियोगिता जित्न चाहन्छ ।
अल स्टार्सको पाँचौं जित,"(काठमाडौं)लुम्बिनी अल स्टार्सले नेपाल टी२० लिगमा पाँचौं विजय हात पारेको छ । लुम्बिनीले शुक्रबार काठमाडौं नाइट्सलाई ३५ रनले पराजित गर्यो । टस जितेपछि ब्याटिङमा आएको लुम्बिनीले निर्धारित २० ओभरमा ८ विकेट गुमाई १ सय रन बनायो ।टोलीबाट कप्तान दीपेन्द्रसिंह ऐरीले २७ बलमा ३ चौका र १ छक्का मदतले ४०, लाहिरू मिलान्थाले २५, स्याड्ली भान साल्कविकले १५ बलमा १ चौका र १ छक्कासहित २१, कुशल भुर्तेलले १९, अनिल शाहले १३ र हरमित सिंहले १२ रन बनाए । काठमाडौंबाट अजमतुल्लाह ओमारजाईले २ तथा अविनाश बोहरा, बसिर अहमद, एलेक्स ब्लेक, सुनाम गौतम र अनिल खरेलले ११ विकेट लिए ।जवाफमा काठमाडौंले ८ विकेट गुमाई १ सय १५ रनमात्र बनाउन सक्यो । ओमारजाईले २९ बलमा ३ छक्कासहित ३८, कमलसिंह ऐरीले १९, सुनमले १८, ब्लेकले ११ र बसिरले १० रन बनाए । प्लेयर अफ द म्याच लुम्बिनीका हरमितले ४ ओभरमा १ मेडन राख्दै ७ रन खर्चेर ३ विकेट लिए । त्यस्तै किशोर महतो, स्याड्ली, तिलक र हेरी टेक्टरले ११ विकेट लिए । अर्को खेलमा पोखरा एभेन्जर्सले फारवेस्ट युनाइटेडलाई ३ विकेटले पराजित गर्यो । १ सय ८८ रनको लक्ष्य एभेन्जर्सले १९१ ओभरमा पूरा गर्यो । छैटौं खेलमा आएर एभेन्जर्सले पहिलो जित हात पारेको हो । पाँचौं खेलमा चौथो हार भोगेपछि फारवेस्टलाई एभेन्जर्सले पुछारमा पुर्याइदिएको छ ।आसिफ शेखले ३२ बलमा समान २ चौका र २ छक्कासहित ४५, प्लेयर अफ द म्याच कुशल मल्लले २२ बलमा ५ छक्कासहित ४०, सुमित महर्जनले २२ बलमा ५ चौका र २ छक्कासहित ३८, सिद्धान्त लोहनीले १० बलमा १ चौका र २ छक्कासहित २३ र अमिर हमजाले १२ रन बनाई एभेन्जर्सलाई विजयी बनाए । फारवेस्टका करण केसी, प्रकाश जैसी र उमर अलीले २२ तथा भुवन कार्कीले १ विकेट लिए ।यसअघि फारवेस्टले ९ विकेट गुमाई १ सय ८७ रन बनाउँदा अलीले २६ बलमा ५ छक्कासहित ४२, देव खनालले ३१ बलमा ३३, रशिद खानले १५ बलमा २ चौका र २ छक्कासहित ३२, हासिम अन्सारी र भीम सार्कीले समान १७, करणले १२ र विनोद भण्डारीले ११ रन बनाए । एभेन्जर्सका जाहिर खानले ३, तुल थापा र हमजाले २२ तथा कुशल र आरिफले ११ विकेट लिए ।"
यू१९ को प्रारम्भिक टोली,"काठमाडौं (कास) नेपालले फेब्रुअरीमा यूएईमा हुने आईसीसी यू१९ एसिया छनोटका लागि २८ सदस्यीय प्रारम्भिक टोली छनोट गरेको छ । गत महिना भएको वाइवाइ यू१९ राष्ट्रिय क्रिकेट प्रतियोगिता आधार मानेर नेपाल क्रिकेट संघ (क्यान) ले खेलाडी छनोट गरेको हो । छनोट खेलाडीमा अर्जुन कुमाल, आकाश त्रिपाठी, उत्तम थापामगर, अनुराग सिंह, मिलन बोहरा, गोविन्द बिक, योगेश भाट, प्रतीक श्रेष्ठ, दीपक बोहरा, दीपेश कँडेल, निर्मल गुरुङ, सुवास भण्डारी, नरेन साउद, हेमन्त धामी, आकाश चन्द, दुर्गेश गुप्ता, राकेश यादव, गुलशन झा, सक्रिय कार्की, विपिन महतो, दीपक डुम्रे, प्रज्ज्वल थापा, मायन यादव, विशाल केसी, युनिशसिंह ठकुरी, दीपक बोहरा, देव खनाल र तिलकराज भण्डारी छन् ।"
प्रदीप र अभिलाषा फाइनलमा,"(पोखरा)पुरुषतर्फ शीर्ष वरीयताका खेलाडी प्रदीप खड्का र महिलातर्फ अभिलाषा विष्ट १९ औं माछापुच्छ्रे ओपन टेनिसको उपाधि नजिक पुगेका छन् । पोखरा रंगशालास्थित टेनिस कम्प्लेक्समा शुक्रबार सेमिफाइनलमा मेन्स ओपनमा प्रदीपले ऋतिक रानालाई टाइब्रेकमा पराजित गर्दै फाइनलको यात्रा तय गरे । फाइनलमा प्रदीपको भेट प्रणव खनालसँग हुनेछ । प्रणवले अकि जुबेन रावतलाई ६३, ६३ को सोझो सेटमा पराजित गरे ।महिला एकलमा नम्बर एक खेलाडी अभिलाषा विष्टले सुनिरा थापालाई ६१, ६२ को सोझो सेटमा पराजित गरी सर्भानी श्रेष्ठसँग फाइनल भेट तय गरिन् । सर्भानीले प्रकृति श्रेष्ठलाई ६४, ४६, ६१ ले पराजित गरिन् । फाइनल शनिबार हुनेछ । शुक्रबार मेन्स डबल्सतर्फ फाइनलमा प्रदीप खड्का र नेहालजंग थापाको जोडीले निशान श्रेष्ठ र ऋतिक रानाको जोडीलाई ७६, ६२ ले हरायो । ६५ वर्षमाथि भेट्रान्स सिंगल्समा कमल थापाले विदुर विष्टलाई ४१, ४० को सोझो सेटमा पराजित गर्दै उपाधि जितेका छन् । ३५ वर्षमाथि मेन्स भेट्रान्स डबल्समा जितेन्द्र परियार र चेवाङ लामाको जोडीले कमल भण्डारी र यज्ञ भण्डारीको जोडीलाई ६३, ६१ ले पराजित गरी उपाधि जित्यो । ३५ वर्षमाथि कमल भण्डारीले चेवाङ लामालाई ६३, ६१ ले र जितेन्द्र परियारले सन्तोष खत्रीलाई ६३, ६४ ले पराजित गर्दै फाइनलमा पक्का गरे । ४५ वर्षमाथि मेन्स भेट्रान्स डबल्स फाइनलमा निमा लामा र भारतीय खेलाडी टी तुलेश्वर सिंहको जोडीले उपाधि जितेको छ । फाइनलमा उनीहरूले विकास गुरुङ र शरण गुरुङको जोडीलाई ६४, ६४ को सोझो सेटमा पराजित गर्दै उपाधि जिते । ४५ वर्षमाथि सिंगल्सको सेमिफाइनलमा भने विमल गुरुङले शरण गुरुङलाई ६१, ६२ ले पराजित गरे । उनले फाइनलमा रोहित सुनुवार भिड्नेछन् । रोहितले भारतीय तुलेश्वर सिंहलाई ६३, ६४ ले हराए । ५५ वर्षमाथि भेट्रान्स सिंगल्सको उपाधि कृष्णराज घलेले जितेका छन् । फाइनलमा कृष्णराजले अनिल तुलाचनलाई ६१, ६१ को सोझो सेटमा हराए । कास्की जिल्ला टेनिस संघको आयोजनामा भइरहेको प्रतियोगितामा भाग लिन भारत, बेलायत र भुटानबाट खेलाडी आएका थिए । संघका उपाध्यक्ष नवीन चालिसेका अनुसार सहभागीमध्ये ५७ खेलाडी पोखराका हुन् भने ९३ पोखराबाहिरका छन् ।"
शोभराजका दोभाषेको बयान,"उपसंहारअन्नपूर्ण पोस्ट र दी हिमालयन टाइम्स मा त्यो स्कुप छापिएपछि प्रहरीले शोभराजलाई क्यासिनो रोयालबाट गिरफ्तार गर्यो । उनको गिरफ्तारीबाट सर्वाधिक सन्तुष्टि प्राप्त गर्नेमा थिए, चार्ल्सले पहिलो पटक कर्तव्यज्यान सम्बन्धी कसुर गर्दा तहकिकातको जिम्मेवारी लिएका तत्कालीन प्रहरी इन्स्पेक्टर र हालका कानुन व्यवसायी विश्वलाल श्रेष्ठ । आफूले अधुरो छोड्नुपरेको मुद्दालाई अन्तिम परिणतिमा पुर्याउने अवसरलाई खेर जान नदिन उनले मृतकद्वय कोन्नी जे ब्रोन्जिच र अर्मन्ड क्यारेरेका आफन्तहरूबाट अख्तियारनामा लिई काठमाडौं र भक्तपुर जिल्ला अदालतमा चार्ल्सविरुद्ध कर्तव्यज्यान मुद्दा दायर गरे । दुवै अदालतबाट कसुर प्रमाणित भएको फैसला भई जन्मकैदको सजाय पाएका शोभराजले उच्च र सर्वोच्च अदालतमा सो फैसलाविरुद्ध अपिल गरे । तर, दुइटै सम्मानित अदालतले तल्लो अदालतको फैसलालाई नै सदर गर्यो । र, चार्ल्सले गत साता कारामुक्त हुने बेलासम्म करिब १९ वर्ष सदर जेल काठमाडौंमा सजाय काटे । कारामुक्त भएकै दिन १० वर्षसम्म नेपाल आउन नपाउने गरी उनलाई फ्रान्स पठाइएको छ ।ल ल लचार्ल्स शोभराजसँग दोभाषे भएर प्रत्यक्ष एक पटक र परोक्ष रूपमा दुई पटक सम्बन्ध जोडिएको थियो मेरो । पहिलो अप्रत्यक्ष सम्बन्ध सन् १९७६ मा शोभराजको मुद्दाको तहकिकात गर्ने इन्स्पेक्टर र पछिल्लो पटक २००३ मा सो मुद्दालाई जगाउने वकिल विश्वलालले शोभराजको जीवनकहानीको पुस्तक चक्रव्यूह को सम्पादन र परिमार्जन गर्ने जिम्मा मलाई दिएपछि कायम भएको थियो । त्यो पुस्तकको अंग्रेजी संस्करणको कपी एडिट पनि मैले नै गरेको थिएँ । दोस्रो पटक आप्काका कर्पोरेट एडिटर जोसेफ नाथानले शोभराज काठमाडौंमा आइपुगेको सनसनीदार समाचार दिने बेला मैले अन्नपूर्ण पोस्ट को एक सम्पादकका हैसियतले इनहाउस छलफलमा भाग लिएपछि चार्ल्स र मेरो परोक्ष सम्बन्ध थप गहन भएको थियो ।"
लामसुरेका कुदिरहने लामा दाइ,"आँगनमा उज्यालो खसेपछि घाम टिप्न हिँड्नेहरूले लामा दाइलाई कहिल्यै सँगै देखेनन् । उनी त रातको गहिरो सन्नाटा बोकेर एकादेशमा ओहोरदोहोर गरिरहन्थे । उज्यालोको धर्काधर्की बोकेर फर्किने आशामा अँध्यारोको गर्त चहारिरहन्थे । कहिलेकाहीं हत्केलामा जूनकिरी च्यापेर घर फर्किन्थे । हत्केलाबाट नफुत्कोस् भनेर बलियोसँग मुठ्ठी कस्सेर ल्याएको जूनकिरीको न राप हुन्थ्यो त ताप । एउटा लामो थकथकी लिएर उनी फेरि एकादेशमा हराउँथे । समयको दस्तावेजमा पटकपटक हराइरहने र पटकपटक भेट्टिइरहने उनै लामा दाइको कथा हो यो । माटाको घैंटामा हप्तादिन कोचिराखेको रायोको साग झिकेर घाममा सुकाउँदा जसरी कुर्लुङकुर्लुङ पर्थ्यो, त्यसरी नै लामा दाइको कपाल बढ्दै जाँदा कुर्लुङकुर्लुङ पर्थ्यो र निधारबाट बुधुना माछाको टाउकोजस्तो नाकसम्म हाम्फाल्थ्यो । त्यही नाकको डाँडीमा अड्याएर उनी सुनौलो फ्रेमको पावरविहिन चस्मा लगाउँथे । चस्मामा लामा दाइको ज्यानै बसेको थियो । आफ्नो एउटा बाख्रेआँखालाई दुनियाँको नजरबाट जोगाउने भएर हो सायद लामाको दाइको छायाले समेत चस्मा बिर्संदैनथ्यो । आँखाबाट चस्मा छुट्थ्यो त केवल निदाउँदा वा सिरानीमुनिको उपन्यास झिकेर पढ्दा । विडम्बना त्यही चस्मामा एक दिन उनकी छोरी बसिदिई । लामा दाइ वीरगंज जाने हतारमा थिए । हतारमै चस्मा मेचमा राखेर दाह्री खौरिन थाले । हतारमै उनकी नौवर्षे छोरी मेचमाथि थ्याच्च बसिदिई । झर्याम्म लामा दाइ यसरी झडङ्ग भए मानौं त्यो सिसा होइन उनको मुटु फुटेको छ र त्यसको तोडमा छोरीको गालामा बजाइदिए । रिस त लामा दाइलाई उठिरहन्थ्यो । गाउँलेहरू भन्थे, टुप्पीमा दुईवटा भुमरी हुने अचाक्ली रिसाहा हुन्छन् । धन्न लामा दाइको एउटा मात्रै भुमरी थियो । एउटै हुँदा त उनी रिसको झोंकमा एउटा आँखा चिम्लन्थे र बतासमा जोडले हात हल्लाउँथे । त्यतिखेर उनी नजिक भएका सबैथोक हल्लिन्थे, काँप्थे र शान्त हुन्थे । दुइटै भुमरी भएको भए ?लामा दाइको रिस त टुप्पीमा होइन नाकमा छ । टुप्पी त बाहुनको पो हुन्छ । लामा दाइ त भोटे हुन्, मुखन्जेली भन्न नसके पनि गाउँलेहरू लामा दाइका पछाडि कुरा काट्न बाँकी राख्दैनथे ।सामुन्नेमा त लामा दाइ लामसुरेको दादा नै थिए । कराँते खेल्थे । बिहान काँचो चनाको फाँको लाउँथे । काँचै अण्डाको रानो निल्थे अनि साइकल कुदाउँदै सिमरातिर हुइँकिन्थे । बटारिएका नाइलनका डोरीजस्ता पाखुरा भएका लामा दाइको छाती मानबहादुर गुरुले किक् हान्न झुन्ड्याइराख्ने बालुवा भरिएको रबरको थैलाजस्तो थियो । जतिपटक मुक्का हाने पनि यस्सो हल्लिन्थ्यो अनि स्थिर हुन्थ्यो । बेलिबटम पाइन्ट र बुट्टे सर्टमा लामा दाइ धर्मेन्द्रजस्तै देखिन्छ, लामसुरेमा लामा दाइको गठिलो शरीरको प्रशंसा हुन्थ्यो । प्रशंसा गठिलो ज्यानको मात्र होइन, कपडाको पनि हुन्थ्यो । लामसुरेमा पहिलोपटक जिन्स पाइन्ट लगाउने उनै थिए । लेदरको ज्याकेट भिर्ने पनि उनै थिए । डिङ्गो जुत्ताको छाप सिमेन्टेड भुइँमा छोड्दै हिँड्ने पनि लामा दाइ नै थिए । पेटमा छैन लेपलेप, खुट्टामा टेपटेप, जुत्ताको टापजस्तो लामा दाइको प्रभाव आफ्नै जीवनमा भने पर्न सकिरहेको थिएन । लमिनी दिदी रित्तिँदै गएको बोरा र भरिँदै आएको छोरीको बोर्डिङ स्कुलको फी लामा दाइलाई देखाउँदै छेड हान्थिन् । के गर्ने त यार् । मैले जे काम आँटे पनि सफल हुँदैन त, लामा दाइ लमिनी दिदीको मुखमा बुजो कोचिदिन्थे । हुन पनि लामा दाइले गर्न बाँकी काम के थियो र !के मात्रै गरेनन् उनले ? बरफ बेचे । तितौरा बेचे । मुठ्ठीभरिको सख्खरभुजियाको डल्ला बेचे । कृषि बैंकबाट ऋण लिएर ब्रोइलर कुखुरा पाले । लेस कुखुराको अण्डाको क्यारेट साइड क्यारेजमा राखेर डिलरसम्म साइकलको पाइडल कतिपटक घुमाएघुमाए । पाँच कक्षासम्म पढेका लामा दाइको हिसाबकिताब कहाँ मिल्दैनथ्यो कुन्नि ! सधैं घाटामा जान्थ्यो । रासन पसलमा पो नाफा होला कि भनेर घरकै सडकपट्टिको दुई खापे ढोका खोलेर दोकान थापे । गाउँलेले पूर्वजन्मको ऋण उठाएसरि उधारो लगेपछि लामा दाइले पसल बन्द गरे । बन्द गर्ने बेलामा भनी पनि हाले आ होस् है । अर्को जन्ममा असुलौंला । फेरि पनि हरेस खाइहाल्ने स्वभाव थिएन उनको । बरु ज्यानमा तेब्बर चौबर कपडा खापेर आकाशबाट अगुल्टो खसिरहको सुनौलीको सडकमा तस्कर गरे । बोर्डरमा पुलिसको आहारा बने । दिल्लीको पियोर लेदरको ज्याकेटको होलसेलबाट कारोबार गरे । नेपाल आइपुग्दा त्यो र्याकजिन भइसक्थ्यो । मेरो लक छैन रैछ, आजित भएर लामा दाइ जानेजतिको अंग्रेजी खोक्थे ।उनको पैताला चिलाउन भने कहिल्यै छोडेन । पख् न यार । स्यालको सिङ खोजेर ल्याउँछु । त्यसपछि त मालामाल । कसले सुनायो कुन्नि लामा दाइलाई स्यालको सिङ हजारौंमा बिक्री हुने रहस्य ! एक दिन लामा दाइ चारकोसे झाडीमा अलप भए । महिनौंसम्म लोग्नेको अत्तोपत्तो नभएपछि लमिनी दिदीले चर्खा किनिन् । बजारबाट ठेक्कामा भेडाको ऊन झिकाइन् र चर्खा घुमाउन थालिन् । आफ्नै जिन्दगीजस्तै कहिले मोटो कहिले पातलो धागो कात्न थालिन् । समय र मिहिनेत भन्दा आम्दानी कम भइराख्दा पनि लमिनी दिदीले चर्खा घुमाउन छोडिनन् । लमिनी दिदीको जीवन र चर्खा उस्तैउस्तै भयो । घुमेको घुम्यै । नतिजा शून्य । शरदको एउटा साँझ, रुझेको बिरालोको अनुहार बोकेर लामा दाइ घरमा टुपुल्किए । अनि भेटियो त स्यालको सिङ ?, दूधभात खाँदै गरेका लामा दाइको किलकिलेमा लमिनी दिदीले हुरुक्कै हुनेगरी झटारो दिइन् । काँ यार् । ठ्याक्कै स्यालको सिङ उम्रिएको बेलामा भेटिनुपर्ने रहेछ । मेरो लक लागेन,, लामा दाइले दन्तसौन्दर्य प्रदर्शन गरे र खाटमा उत्तानो पल्टिए । उनले देखे हुरीले टायल उडाएर ह्वाङ्ग पारेको छानो । माटाको लिउन उप्किँदैँ गएको कोठाको भित्तो र वषौं बाछिटाले हानेर मक्किँदै गएको झ्यालका चौकस । लच्किँदै गएको ढोका । त्यही ढोकाबाट बोजबहादुर स्वाट्ट पसे र लामा दाइलाई खाटसहित जुरुक्क उचाले, वन झाँव्रीको हड्डी भेट्टाउन सके त मालामाल । अर्को बिहान ढाड सीधा पारेर लामा दाइ निस्किए । लमिनी दिदीलाई थाहा थियो त्यसरी ढाड सीधा पारेर निस्केका लामा दाइ फेरि एकदिन छातीतिर साठी डिग्रीमा ढल्किँदै ढोकाबाट पस्नेछन् । हुन पनि त्यस्तै भयो । वर्षको सुरुमा निस्केका लामा दाइ मध्याह्नमा साठी होइन पूरै तीस डिग्रीमा ढल्किँदै लच्किएको ढोकाबाट पसे ।अब त चुपचाप लागेर मलाई सघाऊ बूढा । घरै बस, त्यतिन्जेलमा लमिनी दिदीले कानको जुली बेचेर एउटा भैंसी किनिसकेकी थिइन् । लामा दाइकी छोरी दूध भरिएको क्यान बोकेर डेरीमा पुर्याउन जान थालेकी थिई । घरमा दाल भातसँगै राँगाको मासु पाक्न थालेको थियो । लामा दाइले पहिले लमिनी दिदीको हाड उठेका गाला सुम्सुम्याए अनि गोठमा गएर भैंसी सुम्सुम्याए । लु होइ तैंले भैंसी ल्याइहालेछ । अब गोबरग्यास प्लान्ट राख्न पर्छ । अनुदान दिन्छन् क्यार, लामा दाइको मगजमा बिजुलीको तारमा हाई भोल्टेजले कुद्ने करेन्ट कुद्यो ।उहँ हुन्न । पहिलेकै रिनले थाप्लो भत्भताइराछ, लमिनी दिदीले मैलो सिरकको खोल धोएर बटारे जसरी आफ्नो मुन्टो बटारिन् । लामा दाइ गोडा बटार्दै मटानमा गए । साइकलमाथिको धूलोको छप्पर टक्टक्याए र बजारतिर बत्तिए । लमिनी दिदीलाई थाहा थियो लामा दाइ टुप्पामा तानेर भुइँमा लतार्दै छोडेको बाँसजस्ता छन्, जो अहं र अटेरीपनले पुनः ठडिन्छन् ।हप्तादिनपछि मान्छेहरूले देखेकेही मान्छेहरू लामा दाइको घरपछाडिको बारीमा उभिएका छन् । लामा दाइ हातमा फित्ता लिएर छेउकुना नाप्दै छन् । त्यसको हप्तादिनपछि लामा दाइ आफैंले कोदालो र पिकले बारीमा खाडल खन्न थाले । लमिनी दिदीले माटो झिक्दै फाल्न थालिन् । लामा दाइकी छोरीले भान्छा सम्हालिन् । दृश्यमा लामा दाइको घर सम्हालियो । एकतले भए पनि घर त ढलान गर्न पर्यो, अर्को वर्ष सप्रिएको मूलाबारीबाट मूला उखेल्दै लामा दाइले भने ।काँ छ त्यत्रो पैसा ?, लमिनी दिदीले उखेलेको मूला पखाल्दै सोधिन् । उत्तर खोज्न लामा दाइ साइकलमा बत्तिए बजारतिर । महिनादिनपछि आँगनमा गिटी, डन्डी, सिमेन्ट अनलोड भयो । लमिनी दिदी ट्वाँ परिन् । त्योभन्दा बढ्ता त्यतिखेर ट्वाँ परिन् जतिखेर अग्राखको दराजबाट घडेरीको पुर्जा गायब भएको थाहा पाइन् ।मुर्दार जग्गा काँ लगेर बन्दगी राख्या ?, लमिनी दिदीको मुख एचआईडीको सैलुनमा ठाकुरले चलाउने छुरा जत्तिकै चल्यो । बीस वाटको गुलुपको उज्यालोमा लामा दाइले सय वाटको झट्का लाग्नेगरी लमिनी दिदीको अनुहारमा कराँतेवाला मुक्का दिए । त्यस दिन लामा दाइले बोम्जन बुढाको घरबाट छोरीलाई रक्सी ओसार्न लाएर पिएका थिएनन् । रक्सी पिएका भए मुसुमुसु हाँसेर नीलो गिजा देखाउँथे । कस्तो उल्टो मान्छे, गाउँलेहरू लामा दाइ र चमेरोलाई एउटै लहरमा झुन्ड्याइदिन्थे । हुन पनि दुनियाँ हिँड्ने बाटामा लामा दाइ हिँड्दैनथे । नहिँड्ने बाटोमा दौडिन्थे ।समयले कतिवटा ऋतुको चक्र घुमिभ्यायो कुन्नि ? लामा दाइको दौड भने उसैगरी चलिरहेछ । शरीरका हड्डी भन्छन्, बूढो भइस् । मांसपेशीले दुःख बिसाउँछन्, अब त थकाइ मार् । तर, लामा दाइको जोसले भने क्यालेन्डर नपल्टाएको वर्षौं भयो । लमिनी दिदीलाई काठमाडौंछेउको दन्त्यकथाको जस्तो सानो घरमा छोडेर उनी कुदिरहन्छन्, पल्सर बाइकको एक्सिलेटर बटार्दै पहाडैपहाड । ज्याद्रो छ हो यो बूढो त, हामीभन्दा पनि रफ चलाउँछ, नुवाकोट जिम्नाङ गाउँका केटाहरू जिब्रो टोक्छन् । तर, उनको स्पिड थामिए पो ! सपना र रहर हो सायद अझै पूरा भएको छैन । अस्ति भर्खर त फोन गर्दैथे, छोरी गाउँमा किवी खेती गर्न थालेको छु, लौ लगानी गर्नुपर्यो ।"
साइकल संस्कृतिको सपनाविपना,"ईसाइकलको सम्भाव्यतानेपालका सम्पदा सहरका सार्वजनिक सौन्दर्य यान्त्रिक सवारीले स्वाहा पारिसक्यो । नागरिक, पर्यटक बाहिर निस्कनै डरमर्दो भइसक्यो । विश्वमा ५० प्रतिशत निजी सवारीको दैनिक यात्रा दूरी ५ किमि, अझ ३० प्रतिशतको ३ किमिभन्दा कम देखिन्छ । यसर्थ, साइकल संस्कृति सहजै सम्भव छ । काठमाडौंकै कुरा गरौं, जहाँ साइकल हाँक्नै सकिन्न जस्तो लाग्ला । ट्राफिक उच्च छ, उकालोओरालो उस्तै । अब अत्याधुनिक विद्युतीय साइकल उपलब्ध छन् । ईसाइकलबाट दैनिक ७०८० किमि यात्रा सम्भव हुन्छ । ईसाइकल (विश्व)विद्यालय, अफिस, पार्टी, बजार जहाँसुकै जाँदा दैनिक प्रयोग गर्न सकिन्छ, मडगार्ड राखेर बर्खायाममा पनि । नेपाल जत्तिको अब्बल मौसम विश्वमा विरलै छन् । यहाँ बाह्रै महिना दैनिक दिनरात साइकल हाँक्न सम्भव छ, हामी हाकिरहेकै छौं । ईसाइकलबाट सहजै ८० प्रतिशत यान्त्रिक निजी सवारीलाई प्रतिस्थापन गर्न सकिने अनुमान छ । जर्मनीमा कारको विकल्पमा ईसाइकल स्विकारिसकेको देखिन्छ । स्विडेनमा ४७६७ प्रतिशत ईसाइकलले कार प्रयोगलाई प्रतिस्थापन गरेको देखिन्छ । ईसाइकलले अन्य साइकलको भन्दा बढी फाइदा दिन्छ । लामो दूरीसम्म साइक्लिङ सम्भब भएपछि साइकलबाट फाइदा दोब्बरतेब्बर भइगयो । उकालोमा पनि ईसाइकल प्रतिघण्टा २५ किमि गतिमा कुदाउन मिल्छ । कर तिर्न पनि पर्दैन । ईसाइकल बढी सुरक्षित मानिन्छ । किनकि आवश्यकताअनुसार उकालोमा पनि छिटो कुदाउन सकिन्छ । विद्युतीय शक्तिमार्फत शारीरिक शक्ति सञ्चय गर्न सकिन्छ । साइकलकै रूपमा मात्र पनि हाँक्न सकिन्छ । जुनसुक उमेरका व्यक्तिले ईसाइकल कठिन उकालो उकाल्न सहजै पेडलिङ गर्न सक्छन् । अझ ५००७५० वाटको ब्याट्रीवाला ईसाइकल प्रतिघण्टा यान्त्रिक साधनसँगै ४५ किमिसम्म कुदाउन सकिन्छ । साइकलबाटै लामो दूरीसम्म यात्रालाई प्रोत्साहन गर्न डचहरूले यस्ता ईसाइकलका लागि पूर्वाधारहरू बढाउँदै छन् । यसर्थ, विश्वभर ईसाइकलको माग ह्वात्तै बढेर गत वर्ष ४० मिलियन बिक्री हुने अनुमान थियो (कुपर, २०२१, फाइनान्सियल टाइम्स) । साइकल शिक्षणपोल्यान्ड, जर्मनीमा ६ वर्षमुनिका केटाकेटीलाई १५ वर्षमाथिका अभिभावकका साथमा पैदलमार्गमा साइकल हाँक्न दिइन्छ । डेनमार्क, नेदरल्यान्ड लगायत देशहरूमा स्कुलमा साइकल शिक्षण, साइकलबाटै शैक्षिक भ्रमण गराउँछन् । यान्त्रिक साधन हाँक्ने ड्राइभरले अनिवार्य साइकल चलाउँछन् । उनीहरूलाई स्कुलबाटै कानुनबारे व्यावहारिक ज्ञान दिलाइन्छ । अझ डेनमार्कमा बुवाआमाहजुरबाहजुरआमाले बालबालिकालाई साइकल सिकाउँछन् । सबैजसो यात्रा बालबालिकाले आफैं गर्छन्, साइकलबाट । डेनिस साइक्लिस्ट फेडरेसनले बालबालिका दुई वर्ष पुग्नेबित्तिकै साइकल तालिम हाँकिरहेको देखिन्छ । केटाकेटी वयस्क नबन्दै सुरक्षित साइकल प्रयोगमा माहिर हुन्छन् । जोखिमपूर्ण सडकमै साइकल हाँक्न सक्ने हुन्छन् । त्यसैले, नेपाली सहरहरूमा (जहाँ साइकल शिक्षण अस्तित्वमै छैन) विदेशीहरू बालबच्चासहित निर्धक्क साइकल हाँकिरहेका भेटिन्छन् । नेपाल साइकल संस्कृतिमा नराम्ररी चुकेको छ । हामीले आजसम्म एक थान साइकलकानुनसमेत बनाएका रहेनछौं । अन्ततः साइक्लिङ यात्रासँगै कला साधना पनि हो । थेरापिस्टहरू भन्छन्, हरेक कला साधनाले थेरापीको काम गर्छ (रुविन, २०१६) । साइक्लिङ उच्च रक्तचाप, मोटोपना, मधुमेह, आलस्य, दिग्दारी, अपच, अनिद्रा, अक्रान्त अनकौ रोगको निःशुल्क ओखती मानिन्छ । सक्रिय साइक्लिङले बुढ्यौली, कमजोरी, क्यान्सर, कार्डियोभास्कुलर, अल्जाइमर, डिप्रेसन, डिमेन्सियाजस्ता खतरनाक स्वास्थ्य समस्याबाट पनि बचाउने तथ्य छ (बीबीसी, २० अप्रिल २०१७) । नेपालगन्जमा अझ एक अभियन्ताले सक्रिय साइक्लिङले यौनदुर्बलता हटेको बताउँदा बैठककक्ष हाँसोले हल्लिएको थियो । प्रकृतिमैत्री, परिश्रमी, स्वाभिमानी, सादगी, शान्तिपूर्ण जीवनशैली साइकलबाट सम्भव छ । नेपालका सहरगाउँबस्ती साइकल संस्कृतिले सजाउन सकिन्छ । यसर्थ, प्रधानमन्त्री समक्ष प्राध्यापक पवनको इमेलले औंल्याएझैं साइकल सौन्दर्यको परिकल्पना नेपाली सन्दर्भसहित पेस गर्दै छौं, साइकल समुदायकै तर्फबाट ।"
सभ्यताको महायात्रा,सभ्यता निर्माणको महायात्रा जारी रहनेछ निरन्तर ।
काठमाडौंमा फुलेको नीलकुरिन्जी,"एक्लो पढुन्जेल काठमाडौं घमाइलो भइरह्यो । दुईचार अध्याय पढेपछि पुसका दिन फासफुस भइजाने रहेछन् । लामो अन्तरालपछि पहिलोचोटि एक साता लगाएर यस्तो औपन्यासिक ठेली सफलतापूर्वक छिचोल्न सकेकामा मात्र होइन, रचनाको रोमाञ्च वा आत्मतृप्तिजस्तो केही भेट्न सकेकामा आफैंलाई एकफेर धन्यवाद भनूँजस्तो पनि लाग्यो ।अझ खुलस्त भन्दा, बुद्धिसागरले उत्पातै उपन्यास लेखेछन् भनेर होइन, सामाजिक सञ्जालमा आइरहेका शृंखलाबद्ध वन्दना र आलोचनाका कारण पाठकीय चौचौलाई थाम्न नसकी एक्लो पढ्न एक्लिएको थिएँ । पढ्दापढ्दै कताकता डोपोमिन हार्मोन ह्वात्तै बढेजस्तो लाग्यो । काठमाडौंको विस्मयकारी कथा अनि बुद्धिसागरको मनोहारी र कौतुकमय गद्यको प्रभाव वा ठाउँठाउँमा परेका आप्त वचनले हुरुक्कै पारेर नै होला ।सात वर्षपछिको उपन्यासमा पनि बुद्धिसागरले आफैंलाई वा आफ्नै छायाछविलाई मुख्यपात्र बनाएका छन् । निजी संस्मरणलाई उपन्यास बनाउने धन्दा छाडेका छैनन् । तर, मैले बुद्धिसागरसँग आफ्नाबाहेक कुनै कथा छैनन् भनेर गर्जनेभन्दा पनि बुद्धिसागरले अरूका कथालाई भाउ दिँदैनन् भनेर चित्त बुझाएँ । यस्तो लाग्यो, उनले हाम्रै रुचिलाई सम्मान गरेका हुन् । हामीले यस्तै कथालाई पटकपटक मन पराइदियौं त उनी किन नहौसिऊन् ? नेपाली साहित्यको हकमा बुद्धिसागर वन्दना लेखौं वा बुद्धिसागर आलोचना, पुरस्कार दिऊँ वा नदिऊँ, त्यसले केही फरक नपर्ने लेखक हुन् उनी । समीक्षा लेखे पनि सेलेब्रिटी, नलेखे पनि बेस्ट सेलर । त्यसैकारण अरू र बुद्धिसागरबीच संयोजक चिह्न र विश्लेष चिह्नजत्ति फरक भइसकेको छ । हिजोआज प्रायः पुस्तक वार्तामा हेर्नुस् त कहीं न कहीं कर्नाली ब्लुज घुसेकै हुन्छ । पक्कै पनि भीमकाय छ, एक्लो (४९४) । यो कर्नाली ब्लुज (४२३ पृष्ठ) भन्दा मोटो छ । तर फिरफिरे (५८३) भन्दा पातलै छ । सिने व्याकरणमा डिटेलिङ भनिने शैलीमा लेख्ने बुद्धिसागर यस अर्थमा संयमित भएकै रहेछन् । उनका १३ वर्षका तीन उपन्यासमध्ये यो छरितो छ र केही गतिलो पनि ।एक मामुली मानिसको काठमाडौंकथा हो, एक्लो । मुख्यपात्र सिरी नितान्त एक्लो छ । घट्टेकुलो, मैतीदेवी, अनामनगर, प्रदर्शनी मार्ग, ठमेल, सिनामंगल सेरोफेरोमा उसको कोही छैन । आफूभित्र उर्लिरहेको आँधी देखाउन पनि कोही छैन । साथी बनाउन पनि सकेको छैन । उसको संसारमा सिर्फ ऊ र उसको छाया छन् । सहरमा ऊजस्ता एक्लाएक्ला मिलेर भीड बन्छ, ऊजस्ताको मौनता जोडिएर कोलाहल बन्छ । बस् ।ऊ कति भयानक एक्लो छ भने आफू फेला नपर्ने गरी हराइहाले पनि खोजिहिँड्ने कोही छैन । उसले भनेको छ, सहरमा एक्लो हुनुको अर्थ रहेछ आफू हराउनु तर कसैले पनि नखोज्नु । आफ्नो नाम काढेर बोलाउने कोही नहुनु । भ्रमको संसारबाट बाहिर तानिदिने कोही नहुनु । कुनै महत्त्वाकांक्षी मुकाममा पुग्ने सपना नपालेको २१ वर्षे ठिटो सिरी घट्टेकुलोमा डेरा गरेर एकलकाँटे जीवन बिताइरहेको छ । उसको जीवनको पनि कुनै टुंगो छैन । घुसघुसे, निमुखा वा आउटसाइडरजस्तो भएर पाँच वर्ष बितायो । तर, पाँच वर्षसम्म पनि आईए पार लगाउन सकेको छैन । बाबुले टिटी पठाइदिए कि भनेर हरेक महिना पुतलीसडकको राष्ट्रिय वाणिज्य बैंकको मोटो ढड्डा पल्टाउन पुग्छ । सिरीले गाउँ छाडेको छ, तर सहरिया बनेको छैन । उसको एककोठे उदास संसारमा दस ब्यान्डको कालो रेडियोले झंकार ल्याइदिएको छ । रेडियोको सातौं ब्यान्डमा एक युवक र युवतीको फोन संवाद सुन्ने लतमा परेको छ । अर्थिङ भएर रेडियोमा आउने त्यो फोन संवादमा फ्रेन्च भाषा सिकेकी समीरा अनि उसको आर्किटेक्ट ब्यायफ्रेन्ड नीललाई पर्खिरहनु उसको काम भएको छ ।दिनभरि रेडियो सुनेर बस्ने एक फ्रस्टेसनको देउता सिरी बिस्तारै युवतीको शब्द र सासमा कामुकित हुँदै जान्छ । आवाज एडिक्सनमा फसेको सिरी यसरी सम्झिन्छ, जब ऊ नीलसित प्रेमका कुरा गर्थी, उसको आवाजको रफ्तार धीमा हुन्थ्यो, जसलाई म आकाशबाट झरिरहेको चराको प्वाँखसित तुलना गर्थें, ढलपलाउँदै ढलपलाउँदै धरतीमा झरिरहेको, एकदमै हलुका । सातौं ब्यान्ड उपन्यासको गमक मात्र होइन, आत्मा नै हो ।केटो भन्छ साइको । केटी भन्छे मलाई यस्तै साइकी मन पर्छ । साँच्चै भन्ने हो एक्लो सिरीजस्ता थुप्रै डेरावालहरूको साझा कथा हो । धनकुटाबाट आएर काठमाडौंमा नाइट ट्याक्सी चलाउने सूर्यबहादुर, फिल्मको रिलको डब्बा मोटरसाइकलको सिटमा बाँधेर १५ मिनेटको समयसीमाभित्र एउटा हलदेखि अर्को हलसम्म स्पिडले पुर्याउने आदि, अश्लील पुस्तकहरू चोरेर छाप्ने धन्दा गरिरहेको टोप आदि इत्यादि । एक्लो ले माओवादी द्वन्द्वको कठोर कालखण्डलाई पनि महत्त्व दिएको छ । खासगरी २०५६ देखि २०६२२०६३ सम्मको पृष्ठभूमिमा यसको कथानक उभिएको छ । राज्य र विद्रोही पक्षको जोर बन्दुकको छायामा सर्वसाधारणको जिन्दगी कति कष्टकर थियो भन्ने छनक यसले देखाउँछ । विद्रोहीले टेलिफोन टावर ढालेपछि गाउँका मानिसहरू बेखबर बाँचेका छन् । स्कुलमै दोहोरो भिडन्त छ । गस्तीमा असर गर्छ भनेर सिरीको बाले मुरली बजाउन पाएको छैन । हिँडडुल मुस्किल छ । आर्मीपुलिस नै ब्यारेकबाट भागेका छन् । सिरी आफूलाई पढ्न बसेको विद्यार्थी भन्छ । तर, न पढेको देखिन्छ, न त कलेज गएको । पुलिसलाई कसैले चुक्ली लगाइदेला भनेर भयभीत छ । ट्याक्सी ड्राइभर सूर्यबहादुरले धम्काएको छ, तिमी माओवादी हौ कि भन्ने शंका लागेको छ मलाई । यसरी वर्षौं कोही त्यत्तिकै काठमाडौंमा बस्न सक्दैन ! केही रहस्य त पक्कै छ ।उपन्यासमा आईए कटाउन नसकेको अर्को लक्का जवान पनि छ, टोप । ऊ काठमाडौंमा आफ्नै बर्कतले बाँचेको छ । तर, सिरी आईए पास गरेर बीए पढेको नक्कली रवाफमा छ । उसले टोपलाई मात्र होइन, बाबुआमालाई समेत त्यसरी नै ढाँटेको छ । वास्तविक कुरा थाहा पाए खर्चपानी बन्द होला भनेर भित्रभित्रै आतंकित छ । कान्छा बाबुले काठमाडौं आउँदा बीए पास गरेको भन्ठानेर आरामै हुनुहुन्छ छोरा भन्दै ढोगेको छ । सात पुस्तालाई धन्य बनाइदिनुभयो भन्छ । टोपले सिरीलाई एक रातको कथा, जवानीको ज्वाला, प्यासी जवानीमार्का पुस्तक लेखिदिन बैना मारेको छ । त्यो काम स्वीकार नगरेपछि प्रुफ पढ्ने काम मिलाएको छ । टोप अश्लील पुस्तक पाइरेसी गरेबापत जेल पुगेको छ । जानुकासँग छुटानामपछि अश्लील किताबको धन्दा छाडेर गेरुवस्त्रमा गीता बेचिरहेको छ । यो मात्र होइन, भाषा मिलाउने काम गर्ने सिरी नै मुख्यपात्र भएको उपन्यासमा भाषिक एकरूपता पाउन नसक्नु पनि परिहासै हो । कथावस्तुका लहराले धेरै विषय छोएका छन् । दरबार हत्याकाण्डजस्तो मुटु कोक्याउने घटना पनि उपन्यासको क्यानभासमा समेटिएको छ । विद्यार्थी राजनीति अर्को विद्रूप पाटो हो । राजाको प्रत्यक्ष शासन मात्र होइन, गाउँबाट सहर पस्ने लस्करका कारण फस्टाएको जग्गा दलाली, लोडसेडिङ आदि विषय पनि छन् । दैलोमा आठ हजारको जुत्ता फेला पारेको अनि डिल्लीबजार उकालोमा नोटको बिटो भेटेको, घरबेटीले महिनौं कोठा खाली गरेको कुरा कतिपयलाई अस्वाभाविक लाग्छ । तर, आख्यान भनेकै यस्तै कल्पनाशीलताको जोडकोण त हो । भएका कुरा नै खोज्ने हो भने आख्यान किन पढ्ने ? उपन्यासकारले भनेजस्तै कथाको संसार बेग्लै हो, जहाँ घाम र जून एकैचोटि झुल्किन सक्छन् । यस्ता बिरलाकोटि घटनाले आख्यान पठनको उत्साह बढाउँछ । तर, त्यो विश्वसनीय हुनैपर्छ । पाठकले पत्याएन भने लेखक सफल मानिँदैन । पत्रकारका समाचारफिचर, इतिहासका ठेली, एनजीओ आईएनजीका रिपोर्ट, समाजशास्त्रीका थेसिस, प्रहरीका घटनामुचुल्का आदिमा अक्सरः भएकै कुरा हुन्छन् । तिनलाई त्यति रुचिसाथ कमै पढिन्छ । नोटको बिटो र इँटा रङको जुत्ता भाग्यमानीले भेट्ने त हो नि ।बुद्धिसागरको उपन्यासमा संयोगहरूको शृंखला लामै हुन्छ । पाँच महिना खर्चपानी रोकिएको सिरीलाई आमा, दाइ र बा एकले अर्कालाई थाहा नदिई सुटुक्क सोच्दै नसोचेको पैसा एकैचोटि पठाउँछन् । एक्लो भनिएको उसले फुर्ती पनि लडाउँछ, म सहरमा एक्लो हुँला । तर संसारमा एक्लो छैन । यो सहरको जुन बाटो हिँडेर गए पनि त्यसको टुप्पो मेरै आँगनमा जोडिन्छ । साथी प्रकाशको मृत्युपछि आदि मोहिनीलाई अपनाउँछ । यथार्थ र स्वैरकल्पनाको फ्युजनमा बुनिएको यो उपन्यासमा गाउँबाट काठमाडौं पस्ने धेरैजसोले आफूलाई भेट्टाउन सक्छन् । कथाको गहिराइमा पुग्न सायद कथासित कहीँ कतै जोडिनुपर्छ भन्ने लेखकीय आग्रह पनि छँदै छ । काठमाडौंमा घरधनी पनि उत्तिकै समस्यामा छन् । छोरा अमेरिका भासिएपछि घरबेटी बाआमा एक्लिएका छन् । स्लिपिङ ट्याब्लेट खाएर सुत्नुपरेको छ ।अझ छोराले अम्रिकाने केटीसँग घरजम गरेपछि भगवान् नमिल्नेसित कसरी घरजम हुन्छ भन्दै निराश भएका छन् । तर, उपन्यासमा शोकाकुल देखिन्छन् । छोराले विधर्मीसँग विवाह गर्दा आक्रोशित त होलान्, विस्मित वा स्तब्धित होलान् तर शोकाकुल कसरी हुन्छन् ? यसलाई भाषागत विचलन भन्नैपर्छ । छोराको बिहेको ४५ औं दिनको प्रसंग पनि आएको छ । शोकमा पो पैतालिसौं पुण्यतिथि होला । विवाहको कसरी ? यस्ता बाङ्गा प्रश्न बुद्धिसागरलाई गर्न नसकिने होइन ।एउटा प्रसंगमा कान्छा बाले भनेको छ, दाइको जीवन सार्थक भयो । तपाईंजस्तो असल छोरा पाउनुभयो । दाइको वैकुण्ठबास हुन्छ । म खुसी भएँ, अब म गाउँमा हाम्रो छोरा काठमाडौंमा जागिरे भाछन् भनेर ढ्वाङ फुक्दै हिँड्छु । यी संवाद पढ्दा लाग्छ, सिरीका बाले जिन्दगीबाट अवकाश लिइसकेछन् । तर, लगत्तै अर्को पृष्ठमा तिनै बाले फोन गर्छन् । जिउँदै मानिसको प्रसंगमा वैकुण्ठबासको प्रसंग आउनु अलिक असावधानी नै हो ।आफ्नो कथालाई एकछिन पर छाडिदिने हो भने बुद्धिसागर गाउँको कथाबाट सहर छिरेका छन् । बाल्यकालीन भुइँ छाडेर वयस्क भएका छन् । कर्नाली ब्लुजमा कालीकोटदेखि जुम्लासम्म थिए, फिरफिरेमा नेपालगन्जमा थिए । अहिले काठमाडौंमै रत्तिएका छन् । फिरफिरेमा बोक्सी, धामी, झाँक्रीका चमत्कारी प्रसंग थिए । अहिले बिजुलीको पोलमा बाँदरसरि चढ्ने भूत अनि ट्याक्सी ड्राइभरकिचकन्नी सम्भोग अनि अग्निज्वाला माताको शरणमा पुगेका छन् । यस्ता तिलस्मी कहानी उपन्यासमै त सुहाउँछन् ।उपन्यास विषयवस्तुका हिसाबले औसत छ । मुख्यपात्रका हिसाबले सामान्य छ । सिरीको सहरी अन्तर्वृत्तान्त जो कसैले भोगेको हुन सक्छ । तर, यसको काव्यिक जीउडालले उपन्यास भव्य हुन गएको छ । काव्यको चमक असाधारण हुन गएको छ । कुनै पनि घटनालाई विम्बका माध्यमले बताउने उनको शिल्प सदैव स्वागतयोग्य छ । यसले आख्यानमा नवीन रंग थपेको छ । हुन त एक्लो विवरणात्मक शैलीको उपन्यास हो । तर, हरेक अनुच्छेदको मोहक वर्णनले लम्बेतान अनुभूति हुँदैन । ओभर डिटेलिङ त्यतिखेर लाग्ने हो, जतिखेर औपन्यासिक बहाव खण्डित हुन्छ । बुद्धिसागरमा उपन्यास टुंग्याउने कुनै पनि हतारो देखिँदैन । काव्यको सहाराबिना साहित्यको कुनै पनि विधा सग्लो उभिन सक्दैन । साहित्यको धुकधुकी मापन काव्यबाटै हुन्छ । भाषाको तन्नेरीपन काव्यमै झल्किन्छ । काव्यवैभव यो उपन्यासको कडी हो । भाषिक लालित्य र शौष्ठव, निखुरोपनका दृष्टिले यसलाई उम्दा उपन्यास भन्नुपर्छ । नवसिकुवाहरूले यसबाट धेरथोर औपन्यासिक कलाको भेउ पाउन सक्छन् । यो गद्यमा लेखिएको महाकाव्यजस्तै छ । आखिर कुनै सुन्दरीलाई दस जनाले विभिन्न पक्षबाट हेर्लान् । तर, सारमा सुन्दरी नै मान्छन् ।कतिपय उपन्यासलाई जीवन, जीवनपद्धति र समयको तस्बिर मान्छन् । यो फगत तस्बिर शैलीको उपन्यास होइन, यसमा सूक्ष्म शैली मिसिएको छ । यसमा निकट इतिहासका डोबहरू छन् । सामाजिक यथार्थकै कलागत अभिव्यक्ति भेटिन्छन् । तर, प्राविधिक रूपमा यसलाई कुन वाद, विचार वा सिद्धान्तको स्कुलमा भर्ती गराउने भन्ने संकटचाहिँ छ । मान्यता पछ्याएर मात्र होइन, स्वयं मान्यता बन्न पनि सक्छ साहित्य । विचार, सिद्धान्त र आदर्श फलाक्ने पपुलर लेखक हुन सम्भव पनि छैन । सधैंभरि वाद र घोषणापत्रमै अलमलिनेले साहित्य नलेखेकै जाती । मान्यता पछ्याउने मात्र होइन, स्वयं मान्यता बन्न पनि सक्छ साहित्य ।यो उपन्यास चलनचल्तीका सबै स्कुलमा झल्याकझुलुक पुगे पनि मार्क्सवादी मापोमा भने पक्कै दरिँदैन । किनभने मुख्य पात्र वा सहायक पात्रहरूले खराब भनिएका पक्षसँग न संघर्ष गरेका छन्, न त सम्झौता । तर, सुन्दर संसार र मधुर जीवनको खोजी अवश्य छ । उपन्यास भनिएकाले एक्लो लाई बुद्धिसागरको अर्को आत्मकथा त भन्न मिलेन । तर, यो आत्मकथाभन्दा पर पुगेको पनि छैन । पाठकले जेजति आलोचना गरेका छन्, त्यो पनि लेखककै आर्जन हो । हरेक पुस्तकमा लेखक आन्तरिक रूपमा परिष्कृत र समृद्ध नै भएको हुन्छ । तर, पाठकको अपेक्षा त्योभन्दा बढ्ता हुन जाँदा कहिलेकाहीँ र्याङठ्याङ मिल्दैन । उपन्यासकारले जति दिन्छ, पाठकले त्यति नै पाउने हो । पाठकले खोजेजति पाउनचाहिँ आफैं उपन्यास लेख्नुपर्छ । त्यसो त पुरस्कृत वा बेस्ट सेलर नै सबभन्दा गतिलो हो भन्ने भ्रममा कतिपय लेखकहरू हुन्छन् । त्यसबाट उनीहरूको प्रतिभा कुण्ठित हुन्छ । त्यसैले लेखकको अहंकार, दम्भको गुरुता र दोष औंल्याएर लेखकलाई हलुका बनाइदिने जिम्मेवारी समीक्षकहरूको हुन्छ । एक्लो पढ्दा ध्रुवचन्द्र गौतमको डापी अनि पर्ल एस बकको द गुड अर्थ लाई पनि बिर्सन सकिँदैन । द गुड अर्थ मा वाङलुङले बन्जर खेतमा आफूलाई रचेजसरी सिरीले काठमाडौं सहरमा आफूलाई उमार्न खोजिरहेको छ । नीलकुरिन्जीको प्रसंग पटकपटक आउँछ उपन्यासमा । १२ वर्षमा एकपटक फुल्ने नीलो पहाडी फूलजस्तै लाग्छ, एक्लो मा सिरी । ऊ थाकेको छ, तर हारेको छैन । उपन्यासमा भव्य सुखान्त छ । सिरीले मोबाइल र १४ इन्चको रंगीन टीभी किनेको छ । दोहोरो जागिर पाएको छ । बाबुले दसैंमा घर आइज भनेका छन् । सिनामंगलतिर डेरा सरेको छ । सात वर्षपछि फेरि आईए भर्ना भएको छ । फेरि पनि गेसपेपर र गाइडबुक किनेको छ । यसमा प्रवीणता प्रमाणपत्र तह त फेजआउट भइसक्यो भन्न नपाई । किनभने उपन्यासमा यस्तो धेरै चल्छ । उसकी समीरा फ्रान्स जान लागेकी छे, नील उदास छ । समिरा भनिरहेकी छे, म गएकोमा दुःखी हुने मामु र तिमी छौ । मामुलाई छोरी चाहिएको, तिमीलाई गर्लफ्रेन्ड । तर, मैले अहिलेसम्म यस्तो मान्छे कमाएकी रैनछु, जो म गएकामा खुसी होस् । अब बिदाइ पार्टी हुनेवाला छ । कली क्याफेको परशुराममार्फत पार्टीको भेन्यु पत्ता लगाएर सिरी झम्सिखेलको झिँगु क्याफेतिर लम्केको छ । सिरीले आवाजकी डिजाइनर समीरालाई भेट्छ कि भेट्दैन ? त्यो थाहा पाउन उपन्यास नै पढ्नुहोला ।"
"बदलिएका सेर्पा, सेरचन र सेर","लैंगिक समुदायलाई अपनत्व ग्रहण गराउने प्रयास यसमा गरिएको छ ।विक्रमको दसौं शताब्दीपछि नेपाली भाषाको जन्म भएको मानिन्छ भने एघारौं शताब्दीदेखि लेख्य विकास भएको भनिन्छ । विदेशी विद्वान् कर्कप्याट्रिकले सन् १८११ मा प्रकाशित गरेको किताब नेपालको इतिहास र वंशावलीसम्बन्धी विवरण मा नेपाली शब्दहरूको सूची छ, जसलाई नेपाली भाषाको शब्द टिपोट तथा प्रकाशनको शुभारम्भ मानिएको छ । प्रज्ञाप्रतिष्ठानले नयाँ शब्दकोशमा मुलुकका मातृभाषा, नेपाली भाषाकै विभिन्न भाषिका तथा मुलुकबाहिर नेपालीभाषी रहेका ठाउँमा प्रचलनमा रहेका भाषाहरूसँगको संसर्गले नेपाली भाषाले आर्जन गरेका शब्द समेटेको जनाएको छ । शब्दकोशमा शब्द सङ्कलनका क्रममा गुरुङ, डोट्याली, तामाङ, थकाली, थारू, नेवार, जुम्ली, भोजपुरी, मैथिली, बान्तावा, मगर (ढुट), याक्खा, राजवंशी, अवधी, शेर्पा र मगर (अठार मगरात) गरी १७ भाषाका शब्दकोशको सहयोग लिइएको उल्लेख छ । अरबी, फारसी, पुर्तगाली, फ्रान्सेली, जर्मनेली, ग्रिसेली, तुर्केली, ल्याटिन, हिन्दी, चिनियाँ, तिब्बती, बङ्गाली, जापानी आदि विदेशी भाषाका शब्द नेपालीमा आएका छन् । नेपाली भाषाको माउ संस्कृत हो । स्रोत भाषालाई मौलिक र आगन्तुक शब्द भनी विभाजन गरिएको छ । संस्कृतबाट जस्ताको तस्तै नेपालीमा प्रयोग भएकालाई तत्सम शब्द र रूप बलिएर प्रयोग हुनेलाई तद्भव मानिएको छ । यसैगरी नेपाली जनताका मुखबाट बोल्दाबोल्दै आफैं उत्पन्न भएका शब्दलाई झर्रा मौलिक शब्द मानिएको छ । संस्कृतबाहेक अन्य स्वदेशी वा विदेशी भाषाबाट नेपालीमा आएका शब्दलाई आगन्तुक मानिएको छ । कोशमा चिन्हसूची, संकेत सूची, स्वरवर्णअन्तर्गत अ, आ, इ, ई, उ, ऊ, ऋ, ए, ऐ, ओ, औ र व्यञ्जनवर्णअन्तर्गत क देखि ज्ञ सम्मका शब्दहरू समेटिएका छन् । वर्णविन्यासअन्तर्गत ह्रस्व (इ, उ), दीर्घ (ई, ऊ), ङ, ञ, ण, न, म, श, ष, स, बव, ओ, यए, क्षक्ष्यक्षेछेछ्य, ज्ञग्यँग्य, चन्द्रबिन्दु, शिरबिन्दु, विसर्ग, पदयोग र पदवियोगका सम्बन्धमा अवलम्बन गरिएका मान्यता प्रस्तुत गरिएको छ । मुलुकमा बोलिने विभिन्न मातृभाषाका शब्द समेटिएका छन् नै । कोरोना भाइरस कोभिड१९ पछि प्रचलनमा रहेका लकडाउन, स्यानिटाइजर, क्वारेन्टिन, आइसोलेसन, भेन्टिलेटर जस्ता शब्द पनि समेटिएका छन् । मानकका रूपमा स्थापित गरिएको शब्दकोशको प्रकाशकीय खण्डमा त्रुटि छ । पूर्णविराम एउटै डिकोमा हुनुपर्ने हो, तर तल झारिएको छ । ह्रस्व र दीर्घको प्रयोगअन्तर्गत वर्णक्रम (ङ) देखि एक्कैचोटि (ञ) उल्लेख छ । छुटेका (च), (छ), (ज) र (झ) मा के उल्लेख थियो ? शब्दकोश पढ्दा त्यो थाहा पाइँदैन । चन्द्रविन्दुको प्रयोगमा त्रुटि छ । ऋ, श्र, ञ, ण, श, ष जस्ता वर्ण प्रचलनबाट हट्दो छ । विशेषगरी मातृभाषाहरूको लेखनका सवालमा यस शब्दकोश निर्माणमा संलग्न भाषावैज्ञानिककै सुझावअनुसार, यी अक्षर प्रयोगमा छैनन् । जस्तो बोल्यो, उच्चारणअनुसार उस्तै लेख्नुपर्छ भन्ने मान्यता छ । तर, कोशमा पूर्व प्रचलनअनुसार भन्दै ब र व, श र ष को प्रयोग गरिएको छ । पहिचान खुल्ने जात, थर बुझाउने शब्द तालब्य श लेख्नुपर्छ भनेर यसअघिको मानक भत्काइएको छ । ती हुन् शेर्पा, शेरचन, शाह, शेर आदि (प्रज्ञा नेपाली बृहत् शब्दकोश, पृष्ठ १८५५) । यसअघि सेर्पा, सेरचन, साह, सेर लेखिन्थ्यो । कोशमा बार र वार को प्रयोगमा स्पष्ट छैन । जस्तो आइतबार, सोमवार, मङ्गलवार, बिहीबार लेखिएका छन् । संयुक्त वर्ण विशेषगरी द् सँग जोडिएर आउने शब्दमा संयुक्ताक्षर विद्या, बुद्धि, युद्ध, द्वन्द्व, द्वारा आदि लेखिएको छ । यी लगायत वर्ण प्रयोगको विषयमा भाषाशास्त्री र भाषा अभियन्ताहरूबीच भाँडभैलो छ । विद्यालयमहाविद्यालयको नेपाली पाठ्यपुस्तकमा विद्या, बुध्दि, युध्द, द्वन्द्व, द्वारा जस्ता संयुक्ताक्षर प्रयोग छ । त्यसैअनुसार, नेपाली युनिकोड बनेका छन् । प्रज्ञाप्रतिष्ठान नेतृत्वमा रहेका प्राज्ञहरू स्वयंले नेपाली भाषाको मानक निर्माणमा मनोमानी हर्कत देखाउँदै आएका छन्, जसकारण प्रतिष्ठानले अपनाएको शब्द मानकयुनिकोडमा बदल्दा हिज्जे फरक हुने गरेको छ । नेपाली युनिकोड प्रयोगमा बिटुलोपन छ । यसअघिका कोशमा सुनुवार र सुनार शब्दभेद नछुट्टिँदा किरात सुनुवार जातिले अपमान खेप्दै आएका थिए । अहिले सुनुवार लाई सुनकोसीको तीर हुँदै पूर्वी नेपालमा छरिएर बसेका एक किरात जाति भनी लेखिएको छ । सुनुवारले आफूलाई चिनाउने कोइच शब्द पनि समेटिएको छ । सुनार भनेको सुनचाँदीका गहना बनाउने जाति, वर्ग वा व्यक्ति, नेपालका आर्यमूलका कामी जातिको एक थर उल्लेख छ । युनेस्कोले गरेको अध्ययनअनुसार, संसारमा सात हजार जति भाषा बोलिन्छन् । तीमध्ये ४३ प्रतिशत भाषा लोपोन्मुख र संकटापन्न छन् । नेपालमा भारोपेली, द्रविड, तिब्बत चिनियाँ र आग्नेली भाषापरिवारभित्र पर्ने विभिन्न भाषा बोलिन्छन् । जनगणनाको तथ्यांकले मुलुकभित्र १२३ भाषा बोलिने देखाउँछ । प्रज्ञा नेपाली बृहत् शब्दकोश लाई नेपालमा बोलिने विभिन्न भाषा परिवारका भाषाहरूको शब्दार्थसहितको भण्डार हो भनेर बुझ्नुपर्छ । मुलुकमा बोलिने भाषाहरू लेखनमा १५ वटा लिपि प्रयोग गरिएको छ । संविधानमा भने देवनागरी लिपिमा लेखिने नेपाली भाषा नेपालको सरकारी कामकाजको भाषा हुनेछ भन्ने उल्लेख छ । यसर्थ, यो शब्दकोशले दिने सन्देश हो मेरो सानो दुःखले आर्ज्याको शब्दभण्डार होइन । किनभने नेपालीइतरका मातृभाषीलाई खुसी तुल्याउने काइदाले नेपालका अरू मातृभाषा बाँच्दैन ।मानक शब्दकोशलाई चुनौती छ सबै शैक्षिक संस्था, राज्यका हरेक निकाय, आमसञ्चार छापा, अनलाइन माध्यममा कसरी मानकता कायम गराउने ? स्थापित छापा सञ्चारगृह, राष्ट्रिय समाचार समिति, प्रेस काउन्सिललगायतका आआफ्नै शैली पुस्तिका छन् । नेपाल बाहिरका देशमहादेशमा पुगेर बसोबास गर्ने नेपाली समुदायले नेपाली भाषालाई साझा सम्पर्क भाषाका रूपमा अपनाएका छन् । मानक शब्दकोश प्रयोगमा सबैको पहुँच पुर्याउनु आवश्यक छ । तर, भर्खरै प्रकाशित २१ सय २८ पृष्ठ, दुई धार्नीको यो शब्दकोश (मूल्य ३ हजार ३ सय ५ रुपैयाँ) लाई सबैतिर पुर्याउनु सम्भव छैन । मोबाइल एप निर्माण गरी प्रकाशित शब्दकोशलाई सशुल्क उपयोग गर्नेगराउने योजना प्रतिष्ठानको छ । लागू भएको छैन । कोशको प्रधानसम्पादक प्रतिष्ठानका पूर्वकुलपति गङ्गाप्रसाद उप्रेती छन् । विशेष सम्पादक छन् प्राडा चूडामणि बन्धु, प्राडा माधवप्रसाद पोखरेल, डा तुलसीप्रसाद भट्टराई, प्रा जगतप्रसाद उपाध्याय र प्राडा हेमनाथ पौडेल छन्, सम्पादक डा यज्ञश्वर निरौला छन् । शब्द सङ्कलन गर्न सहयोग गर्ने नेपाल र भारतका ७५ जनाको नाम उल्लेख छ । कोशका सम्पादक निरौलाको दाबी छ्, आँखाले भ्याएसम्म कुनै पनि जाति समुदायलाई चोट नपुग्ने गरी शब्द र अर्थहरू समेटिएका छन् । अबदेखि अपमान बोध हुनेछैन । कथंकदाचित त्यस्ता शब्द परेका रहेछन् भने सच्याइनेछ ।प्रज्ञा नेपाली बृहत् शब्दकोश सार्वजनिक भएर पदाधिकारी बिदा हुने बेला कांग्रेसनिकट नेपाली लेखक संघ आबद्ध लेखकहरूले उक्त कोश प्रकाशनप्रति आपत्ति जनाए । आरोप थियो कुलपति उप्रेती स्वयं शब्दकोशको प्रधान सम्पादक भए । प्रतिष्ठानको आन्तरिक कार्यविभाजनमा नेपाली भाषा, कोश र व्याकरण विभाग प्रमुखको जिम्मेवारी कुलपतिलाई दिइएकाले उनी प्रधान सम्पादक रहनु अस्वाभाविक होइन । नेपाली बृहत् शब्दकोश नामअघि प्रज्ञा थपेर प्रज्ञा नेपाली बृहत् शब्दकोश बनाइयो । आपत्ति जनाउनेहरूले भनेका छन् पहिलेकै नाम नेपाली बृहत् शब्दकोश नै कायम हुनुपर्छ । यो बेकारको विवाद हो । शब्दकोशले यसअघिका अपमानबोधक धेरै शब्द हटाएर मुलुकमा आएको राजनीतिक परिवर्तनलाई आत्मसात गरेको छ । र, यो शब्दकोशले नयाँ परिवर्तनको धुन सुनेको छ ।"
अनलाइन गेमिङको अद्भुत दुनियाँ,"पाल्पा, रामपुरका ४ जना किशोर केही महिनाअघि अचानक गायब भए । कक्षा ९ मा पढ्दै गरेका १४ वर्ष आसपासका ती किशोरहरू विद्यालय जान्छु भनेर घरबाट निस्किएका थिए, तर एक हप्तासम्म घर फिरेनन् । तिनका साथीहरूसँग निकै सोधीखोजी गरेपछि थाहा भयो उनीहरू त विद्यालय पोसाकमै दिल्ली पुगेछन् ! उतै बस्नेगरी घर छोडेर हिँडेका किशोरहरूलाई नेपाल ल्याउन परिवारले निकै सास्ती खेप्नुपर्यो । उनीहरूका साथीको फेसबुक म्यासेन्जर प्रयोग गरेर प्रहरी र परिवारले विभिन्न तवरले फकाउँदै उनीहरूलाई नेपालभारत सीमासम्म बोलाउन सफल भए । अहिले उनीहरू परिवारको निगरानीमा आफ्नो अध्ययनमा फर्किएका छन् ।विद्यालयमा एकदमै मिल्ने ६ जना किशोरहरूको यो समूहले अनलाइन गेमिङ प्रोफाइलहरू ह्याक गर्दै त्यसलाई विक्री गरेर लाखौं रकम जम्मा गरेको थियो । यसरी कमाएको पैसाले उनीहरूले पोखरा गएर डीएसएलआर क्यामरा, आइफोन, आइप्याडलगायत ग्याजेट किनेका थिए । ती सामान बेचेर सँगै भारत जाने र अनलाइन गेमिङमा लागेर थप पैसा कमाएर उतै बस्ने सल्लाह भएपछि ६ मध्ये ४ जना किशोर नेपालभारत सीमाको रुपेडिया नाका हुँदै दिल्ली पुगे । बेच्नुपर्ने सामान भएका २ जना यतै छुटेका कारण उनीहरूको साथमा भएको खर्च एक हप्तामै सकियो । पछि प्रहरीले तिनै दुईलाई उनीहरू पनि भारत आउन लागेकाले सीमासम्म लिन आऊ भन्न लगाएर ती किशोरहरूको उद्धार गरेको थियो ।यत्तिको उमेरमा हामीले के जानेका थियौं र ?, भारत पुगेकामध्ये एक किशोरका अभिभावकले भने, हामीले थाहै नपाई केटाहरूले अनेकथोक गर्न भ्याइसकेछन् । उनीहरूलाई घर फर्काउन र फेरि स्कुल भर्ना गर्न धेरै गाह्रो भयो । स्कुलले भर्ना लिनसमेत मानिरहेको थिएन । बल्लतल्त भर्ना गरियो । किशोरहरू आफैं पनि पबजी खेल्थे । र, पबजी, भालोरान्टलगायत अनलाइन गेमको उच्च लेभलमा पुगेका अन्य खेलाडीको प्लेयर आईडी ह्याक गरी त्यसलाई बेचेर पैसा कमाउने काममा लागेको ८९ महिनाजति भएको रहेछ । ६ मध्ये एक किशोरले बुबाको नागरिकताबाट ईसेवाको खाता खोली आफूहरूले आईडी बेचेबापतको पैसा त्यसमा जम्मा गरिमाग्ने गरेको पछि थाहा भयो । पाल्पाका यी किशोरहरूको घटना प्रहरी र कतिपय अभिभावकका लागि समेत नौला नहुन सक्छन् किनभने पछिल्लो समय नेपालमा अनलाइन गेमिङको माहोल, यसले निम्त्याउने समस्या र अवसरहरू निकै बढिरहेका छन् । यसको अनुभव अभिभावकले भन्दा बढी अरू कसले गरेको होला र ? आफ्ना छोराछोरीले दिनरात मोबाइल र कम्प्युटरबाट मुन्टो नउठाएको देखेर आजित हुने परिवार एकातिर छन् भने अर्कातिर छोराछोरीले गेमिङबाटै नाम र दाम कमाएको देखेर गर्व गर्नेहरू पनि छन् । गेमिङसँग सम्बन्धित गुनासा र अपराध प्रहरीकहाँ दैनिक थपिइरहेको समाचारहरूमा सुन्ने गरिएको छ, तर गेमिङले नै नेपाली खेलाडीहरूलाई विश्वस्तरमा पुर्याएका ज्वलन्त उदाहरण पनि हामीसामु छन् । पछिल्ला वर्षहरूमा नेपालमा मोबाइल फोन र इन्टरनेटको पहुँच बढ्नुका साथै कोभिड महामारीमा घरमै बस्नुपरेपछि बालबालिका र किशोरकिशोरीहरू गेमिङ र त्यसमा पनि मोबाइल गेमिङमा आकर्षित भएको पाइएको छ । गेमप्रतिको यस्तो आकर्षण नेपालमा मात्रै होइन, विश्वव्यापी ट्रेन्डकै रूपमा देखा परेको छ । गेमिङ क्षेत्रमा अवसर, लगानी, प्रतिस्पर्धा र चुनौतीसँगसँगै अघि बढिरहेका छन् । विश्व आर्थिक मञ्चका वरिष्ठ लेखक सिमन रिडको विश्लेषणअनुसार, कोभिड महामारीका बेला गेमिङ क्षेत्रमा लाखौं नयाँ खेलाडीको उदय भएको थियो । अहिलेकै स्तरमा गेमिङको विस्तार भइरहे सन् २०२६ सम्ममा विश्वमा गेमिङको आकार ३२१ बिलियन डलर पुग्ने अनुमान गरिएको छ । उनले उल्लेख गरेको गेमिङ उद्योगमा गेम निर्माता (कम्पनीहरू), वितरक (गुगल प्ले, गेमस्टप आदि), स्ट्रिमिङ सेवाप्रदायक (फेसबुक, ट्वीच, युट्युब आदि), हार्डवेयर निर्माता (सोनी, इन्टेल आदि), गेम खेल्ने स्थल, इस्पोस्टर्स (प्रतियोगिताहरू), सफ्टवेयर निर्माता (डिस्कर्ड, ओपेन एआई) लगायत सबै पर्छन् । भारतीय रिसर्च कम्पनी एक्युमेनको तथ्यांकअनुसार, सन् २०२१ मा अनलाइन गेमिङको विश्वव्यापी आकार ५६ अर्ब अमेरिकी डलर थियो । सन् २०३० सम्ममा यो बढेर १ खर्ब ३२ अर्ब डलरको हुने प्रक्षेपण गरिएको छ । यसरी अर्बौं डलरको उद्योगका रूपमा गेमिङ क्षेत्रको विकास भइरहेको छ । कोभिड र लकडाउनका बेला समय कटाउन गेमिङमा छिरेका क्याजुअल गेमर हरूले अहिले गेमिङ क्षेत्रमा अभूतपूर्व परिवर्तन ल्याइरहेको बताइन्छ । उनीहरूको प्रवेशसँगै गेमिङ क्षेत्रको बजार २६ प्रतिशतले बढेको र सन् २०२० मा कन्सोल (कम्प्युटरमा भिडियो गेम खेल्न प्रयोग गरिने डिभाइस) को व्यापारबाट मात्रै ४५ अर्ब डलर प्राप्त भएको अनलाइन गेमिङसम्बन्धी विश्वकै ठूलो मार्केटप्लेस जीटुए डट कमका सहसंस्थापक बार्टोस स्वार्जेकले फोर्ब्समा प्रकाशित आफ्नो लेखमा भनेका छन् । छिमेकी देश भारतमै लकडाउनका बेला ४० प्रतिशत गेमर थपिएको इकोनमिक टाइम्सको समाचारमा भनिएको छ । त्यहाँ पैसा तिरेर अनलाइन गेम खेल्ने र पैसा तिरेरै यस्ता गेम हेर्ने प्रवृत्ति बढ्दो छ । अनलाइन गेमिङसम्बन्धी ठूला सम्मेलनसमेत आयोजना हुन थालेका छन् । भारतमा द्रुत गतिको इन्टरनेट सेवा, फाइभजी सञ्चालनमा आएसँगै त्यहाँका गेमरलाई अन्तर्राष्ट्रिय प्रतियोगिताहरूमा भाग लिन र जित हासिल गर्नसमेत सहज हुने अपेक्षा गरिएको छ । एक अध्ययनका अनुसार, भारतमा सन् २०२१ मा अनलाइन गेमरको संख्या नै झन्डै ४४ करोड थियो भने सन् २०२५ सम्म ६६ करोड पुग्ने अनुमान गरिएको छ । अनलाइन गेमिङ उद्योगको आम्दानी सन् २०२१ मा १३ हजार ६ सय करोड भारतीय रुपैयाँ रहेको र सन् २०२५ सम्ममा त्यो बढेर २९ हजार करोड पुग्ने इकोनमिक टाइम्सले जनाएको छ । सस्ता मूल्यमा पाइने जियोका गेमिङ मोबाइल फोनका कारण अनलाइन गेमरको संख्या बढेको बताइन्छ । भारतमा मात्रै नभएर विश्वको समग्र अनलाइन गेमिङ क्षेत्रमै अहिले मोबाइल गेमिङको दबदबा छ । मोबाइलमा गेम खेल्न सहज र सस्तोमै डिभाइस किन्न पाइने भएकाले मोबाइल गेमिङ धेरैको रोजाइमा पर्नेगरेको गेमरहरू बताउँछन् । अनलाइन गेमिङका तीन भाग (पीसी, कन्सोल र मोबाइल) मध्ये मोबाइल गेमिङको हिस्सा करिब ५० प्रतिशत रहेको र यसैलाई गेमिङको भविष्यसमेत भन्ने गरिएको छ । यसमा जोडिने अर्को विषय के हो भने अबको भविष्य मेटाभर्सजस्ता भर्चुअल रियालिटीको हुने र त्यसमा गेमिङ समुदायको बलियो प्रभाव रहने अड्कल गरिएको छ । विज्ञहरूका अनुसार, मेटाभर्समा फोटो र भिडियोपछि गेमिङ प्रतिस्पर्धाको क्षेत्र हुनेवाला छ । यसले मनोरञ्जनको नयाँ युग सुरु गर्ने उनीहरू बताउँछन् । हुन पनि अनलाइन गेमहरू दिनानुदिन परिष्कृत, रोमाञ्चक, सामाजिक र आफ्नो इच्छाअनुसारको बन्दै गएका छन् । यसमा दिइएका टास्क (कार्य) पूरा गर्न मात्रै नभएर भर्चुअल साथीभाइसँग भेटघाट र गफगाफ गर्न पनि गेमरहरूले घण्टौं समय बिताउने गरेका छन् । एक प्रमुख बैंकमा कार्यरत ३३ वर्षीय अमित (नाम परिवर्तन) फुर्सद हुनेबित्तिकै गेमिङको दुनियाँमा पुग्छन् । उनका लागि छुट्टी र कामबाट बचेको समयको सदुपयोग भनेकै गेम खेल्नु र भर्चुअल दुनियाँका साथीहरूसँग गफगाफ गर्नु हो । यसका लागि उनले घरमा छुट्टै गेमिङ रुम बनाएका छन् र गेमिङका लागि आवश्यक कम्प्युटर, हेडसेट, एक्सबक्स, भीआरलगायत एक्सेसरिजसमेत जुटाएका छन् । उनी भन्छन्, परिवार र आफन्तहरूले कहिलेकाहीँ पढेर जागिर खाइसकेपछि गेम खेलेर समय खेर फालेको भन्ने गरेका छन् । तर, मलाई समय खेर फालेको जस्तो लाग्दैन किनभने म यो दुनियाँमा रमाउँछु । उनले गेमिङ अनुभव अझै रोचक बनाउन भर्चुअल हतियार, पहिरन, थप पावरलगायत खरिद गर्न र अरूभन्दा अब्बल देखिन राम्रै रकम खर्च हुने गरेको बताए । अनलाइन गेम खेल्न रुचाउने, यसमा खर्च र लगानी गर्नुका साथै यसबाटै चर्चा र पैसा कमाउन चाहने अमितजस्ता युवा पुस्ताकै कारण विश्वमा अनलाइन गेमिङको बजार बढ्दो छ । आकर्षक पुरस्कारको व्यवस्थासहित राष्ट्रिय र अन्तर्राष्ट्रिय स्तरका प्रतियोगिता थपिँदै गएका छन् । यसले खेलाडी, प्रायोजक, आयोजक, दर्शक सबैलाई प्रोत्साहन गरिरहेको छ । गेमिङ उद्योग पैसामा पौडि खेलिरहेको छ, न्युयोर्क विश्वविद्यालयका प्रोफेसर जुस्ट भान ड्रेउनेनले न्युयोर्क टाइस्मसँग भनेका छन्, गेमिङ क्षेत्रमा मानिस र कम्पनीहरूमा नगदको वर्षा भइरहेको छ । अनलाइन गेमहरू पहिले गाडी गुडाउने, निरन्तर दौडिने प्रकृतिका हुन्थे भने अहिले पबजी, फ्रिफायर, फिफा मोबाइलजस्ता वास्तवमै थ्रिल (रोमाञ्चकता) दिने गेममा युवा पुस्ता भुल्न थालेका छन् । प्रविधि कम्पनीहरूले यिनै कुरा बुझेर गेमिङलाई प्रवर्द्धन गर्न अनेक फिचर, इनाम र कार्यक्रमहरू ल्याउने गरेका छन् । यस्ता कार्यक्रम र अन्तर्राष्ट्रिय प्रतियोगिताहरूबाट नेपाली गेमरहरूले पनि फाइदा उठाउन थालेका छन् । रुचिका लागि वा समय काट्न मात्रै नभएर कतिपय युवा वर्गले गेमिङलाई व्यावसायिक रूपमै अँगालेको पाइन्छ । व्यवसायका रूपमा हामीकहाँ गेम खेलेर, प्रतियोगिताहरूमा भाग लिएर, गेमको लाइभ स्ट्रिमिङ गरेर र अनलाइन गेम विकास गरेर आयआर्जन गर्ने गरिएको छ । अनलाइन गेमिङबाट मासिक १० हजारदेखि १० लाख रुपैयाँसम्म कमाइ हुने गरेको गेमरहरू बताउँछन् । नेपालका गेम निर्माताहरूले पनि लुडो, बाघचाल, म्यारिज, कलब्रेकजस्ता मोबाइल गेम बनाएर प्रशस्त रकम कमाएका मात्रै छैनन्, निकैलाई रोजगारी पनि दिएका छन् । यसको अतिरिक्त उनीहरूले राज्यलाई तिर्नुपर्ने कर बुझाउने गरेका छन् । उदहारणका लागि लुडो गेम निर्माता यार्सा ल्याब यो वर्ष पोखरामा सबैभन्दा बढी कर बुझाउने करदाता कम्पनी बनेर सम्मानित भएको थियो । यसले के देखाउँछ भने अनलाइन गेम मनोरञ्जनको माध्यम मात्रै नभएर राज्यलाई कर बुझाउने व्यवसायसमेत बन्ने बाटामा अग्रसर छ । यो कुरामा व्यावसायिक रूपमा गेम खेल्नेहरू पनि सहमत छन् । तीन वर्षअघिसम्म गेमको दुनियाँबारे खासै जानकारी नभएकी मोरङकी अञ्जना पराजुली त्यो बेला विदेश जाने योजनामा थिइन् । कोभिड महामारीका कारण जापान जान नमिलेपछि लकडाउनका बेला उनले साथीभाइको सुझावमा पबजी, जीटीए फाइभ र भालोरान्टजस्ता अनलाइन गेम खेल्न थालिन् । खेल्ने शैली राम्रो हुँदै गएपछि उनले आफ्ना खेलहरू फेसबुकबाट प्रत्यक्ष प्रसारण गर्न थालिन् । लाइभ स्ट्रिमिङमा उनको प्रस्तुति दर्शकले मन पराउन थाले । यसबाट मासिक १० हजारदेखि २० हजार रुपैयाँ आम्दानी हुन थाल्यो । अघिल्लो वर्ष उनी फेसबुकको पेड गेमिङ पार्टनर बनिन् । त्यसयता उनलाई फेसबुकले नै महिनाको ५० हजार रुपैयाँ पारिश्रमिक दिने गरेको छ । मैले विदेश जाने योजना त्यागिसकेँ, गेमिङ क्षेत्रमा एन्जिपारा नामले चिनिने अञ्जना भन्छिन्, यतै राम्रो भइरहेको छ । मैले गेम खेलेर र त्यसको लाइभ स्ट्रिमिङ गरेर फलोअरहरू कमाएकी छु । यसबाट मासिक आम्दानी पनि भइरहेको छ, परिवारलाई सहयोग गर्न सकेको छु । पछिल्लो समय फेसबुक, गुगल, ट्वीटरजस्ता प्रविधि कम्पनीहरूले आफ्ना प्लाटफर्ममा गेमिङप्रतिको प्राथमिकता बढाउँदै लगेका छन् । फेसबुकले गेमरहरूलाई गेमिङ पार्टनरका रूपमा पारिश्रमिक दिने मात्रै नभई अनपेड पार्टनरलाई तिनका कन्टेन्ट मनिटाइज गर्न स्टारलगायत सुविधा दिने गरेको छ । प्रतिस्टार फेसबुकले ००१ अमेरिकी डलर प्रदान गर्छ । गेमरहरूले लाखौं स्टार भेला पार्ने गरेका छन् । ट्वीटर खरिद गर्दा खर्बपति इलन मस्कले यसलाई सुपर एप बनाउने बताएका थिए, सुपर एपको एउटा हिस्सा गेमिङ पनि हो । गुगलले युट्युब, गुगल सर्चलगायत प्लाटफर्ममा निरन्तर रूपमा अनेक सेवासुविधा थपेर गेमरहरूलाई आफ्ना दर्शक संख्या र सक्रियता बढाउन सहयोग गर्ने गरेको छ । ओटीटी स्ट्रिमिङ प्लाटफर्म नेटफ्लिक्सले सन् २०२१ देखि गेमिङ सेवा दिँदै आएको छ । यसले हालै मात्र आफ्नो प्लाटफर्ममा नयाँ गेम थपेर गेमको संख्या ४८ पुर्याएको छ । भविष्यमा आफैं गेम निर्माण गर्ने नेटफ्लिक्सको लक्ष्य छ । नेपालमा फेसबुकले नै मासिक तलब दिने अञ्जनाजस्ता गेमिङ पार्टनर १०१२ जनाजति र केही अनपेड पार्टनरहरू पनि भएको नेपालबाट पहिलो फेसबुक पेड पार्टनर बन्न सफल घण्टा गेमिङ नामले चिनिने प्रदीप अधिकारी बताउँछन् । उनका अनुसार, फेसबुकले अब भने नेपाललगायत कतिपय देशमा आफ्ना पेड पार्टनरहरूको संख्या कटौती गर्न लागेको छ, उसलाई यहाँबाट त्यति फाइदा नभएकाले यस्तो गर्न लागेको हुन सक्ने उनले बताए । फेसबुकले लगानी नगरी नहुने खालको गेमिङ बजार हामीकहाँ बनिसकेको छैन, उनले भने, यहाँ विज्ञापनदाता, प्रायोजकहरू कम छन् । आफ्नो फाइदाको सूचीमा नपरेको भएर पेड पार्टनरसिपबाट नेपालका गेमरहरू कम गर्न लागेको होला । हामीजस्ता पेड पार्टनरको आम्दानी अब घट्छ । यद्यपि, स्ट्रिमिङतर्फका गेमरहरूले सुपरच्याट (निश्चित रकम तिरेर गरिने कमेन्ट), प्रायोजक, विज्ञापन, वाच आवर, स्टारलगायत सुविधाबाट पनि आम्दानी गर्छन् । प्रतिस्पर्धातर्फका गेमरले विभिन्न प्रतियोगितामा भाग लिएर आम्दानी गर्छन् । नेपालको अनलाइन गेमिङ क्षेत्रमा फोके गेमिङ नेपाल (पवनजङ्ग शाही), सीआर सेभेन हुरा (सञ्जन गौतम), घण्टा गेमिङहरू चर्चित गेमरस्ट्रिमरहरू हुन् । फेसबुक, युट्युबमा उनीहरूका फलोअर र सब्स्क्राइबर लाखौंको संख्यामा छन् । गेमिङको स्ट्रिमिङ विधामा जम्न खेल्ने शैली, प्रस्तुति, व्यक्तित्व आदि पनि अरूको भन्दा राम्रो र फरक हुनुपर्ने गेमरहरू बताउँछन् । गेमिङमा लागेर नयाँ साथीहरू बनाउन सकियो, बेन्जिनी गेमिङ नामले चिनिने सुदेश मैनाली भन्छन्, आफ्नो छुट्टै भर्चुअल समुदाय बन्यो । कुनै पनि विषयमा छिटो निर्णय लिन सक्ने क्षमता बढ्यो । गेममा एक सेकेन्डभित्रै निर्णय गर्नुपर्ने हुन्छ, यो बानी वास्तविक जीवनमै उपयोगी हुन्छ । सुदेशले बेलाबखत गेमिङको भर्चुअल दुनियाँका साथीभाइलाई वास्तवमै भेट्ने गरेका छन् । गेमिङभित्रका मान्छेलाई वास्तविक रूपमा भेट्दा नौलो अनुभव हुने गरेको उनले बताए । अनुभवकै कुरा गर्दा नेपाली गेमरहरू अन्तर्राष्ट्रिय तहमै नेपालको उपस्थिति गराउन सक्ने तहमा समेत पुगिसकेका छन् । हालै मात्र नेपालका तीन पब्जी टिम, डीआरएस गेमिङ, ट्रेन टु किल र स्काइलाइट गेमिङ पब्जी विश्वकप अर्थात् पब्जी मोबाइल ग्लोबल च्याम्पियनशिप (पीएमजीसी) २०२२ मा छनोट भएका थिए । अघिल्ला दुई टिम फाइनलमा प्रवेश गरेका छन् । फाइनलमा पुगेबापत तिनले एकएक करोड रुपैयाँभन्दा बढी रकम प्राप्त गरिसकेका छन् । अन्तिम चरणको खेल जनवरी ६ देखि ८ सम्म इन्डोनेसियाको जकार्तामा हुँदै छ । यसको जम्मा पुरस्कार ४० करोड रुपैयाँ छ । नेपालले प्रत्यक्ष रूपमा खेलिने गेमहरूमा खासै राम्रो गर्न सकेको छैन, गेमर प्रदीप भन्छन्, अब अनलाइन गेममा राम्रो गर्ने धेरै सम्भावना छ । कतिपय गेमरले यसबाट प्राप्त आम्दानी समाजसेवामा समेत लगाउने गरेको उनीहरूको दाबी छ । यो दुनियाँको अर्को पाटो पबजीलगायत गेमिङभित्र अलग, आकर्षक र राम्रो देखिन मनग्गे रकम खर्च गरी युसी (गेमभित्रको नगद) किन्ने क्रम बढ्दो छ । यस्तोखाले युसीले आफूलाई चाहिएको पहिरन, स्किन र अन्य सामग्री किन्न सकिने अञ्जना बताउँछिन् । हामीकहाँ गेमिङलाई चाहिने गिफ्ट कार्ड, क्वाइन, टपअपयुसी आदि बेच्न फेसबुकलगायत सामाजिक सञ्जालबाट मात्रै होइन विभिन्न ग्रुप, वेबसाइट र कार्यालय नै खोलेर पनि सो चीजहरूको खरिदबिक्री हुने गरेको गेमरहरू बताउँछन् । यो विषयलाई लिएर केही समयअघि सञ्चारमन्त्री ज्ञानेन्द्रबहादुर कार्कीले अनलाइन खेलका कारण नेपाली रकम बिदेसिएकोबारे अध्ययन भइरहेको बताएका थिए । तर, गेमरहरूको धारणामा चाहिँ सो रकम बाहिरिने र गेममार्फत पुनः भित्रिने भएकाले सन्तुलनमै रहेको छ, बरु युसीको खरिदबिक्री व्यवस्थित तवरले नहुँदा ठगी र चर्को मूल्यको समस्या रहेको उनीहरूको अनुभव छ । यससम्बन्धी विषयहरूमा बुझ्न खोज्दा महानगरीय अपराध महाशाखाका प्रवक्ता कृष्ण कोइरालाले अनलाइन बेटिङ र स्क्यामका घटना बढिरहेको र पछिल्लो समय यस्ता गतिविधिमा संलग्न केहीलाई पक्राउसमेत गरिएको बताए । बच्चाहरूले अभिभावकको डिजिटल वालेट प्रयोग गरेर गेममा पैसा खर्च गर्ने र यसबारे अनभिज्ञ अभिभावकचाहिँ पैसा हरायो भन्दै प्रहरीकहाँ आउने गरेका छन्, उनले भने, बालबालिकाको मोबाइल गतिविधिबारे अभिभावकहरू सचेत हुनुपर्यो । शिक्षक मासिकका सम्पादक तथा वरिष्ठ पत्रकार राजेन्द्र दाहालको भने यसमा अलि फरक मत छ । उनी गेमिङ नयाँ पुस्ताको बढी रुचिको विषय भएकाले पुरानो पुस्ता तथा अभिभावकले यसलाई त्यति राम्ररी बुझ्न नसकेको मान्छन् । बच्चाहरू गेमिङलगायत डिजिटल प्रोडक्टमा टाँस्सिएर बस्ने वा यसमा अलमलिएकोबारे कतिपय अभिभावक र शिक्षकले गुनासो गर्ने गरेको सुनिन्छ, उनी भन्छन्, तर, यसलाई समस्याका रूपमा मात्रै लिनुभन्दा पनि आत्मसाथ गर्न आवश्यक छ । योसँगै कसरी बाँच्ने वा यसलाई कुलतको सट्टा कसरी अवसरको रूपमा प्रयोग गर्ने भन्नेबारे विचार र पहल हुनुपर्छ । गेमिङका प्लाटफर्मबाटै अध्यापन गराउनेजस्ता विकल्पबारे सोच्नुपर्ने उनले बताए । नेपालमा गेमिङलाई लिएर अभिभावक, शिक्षकहरू मात्रै नभएर कतिपय मन्त्री, नेता र सांसदले समेत चासो व्यक्त गर्ने गरेका छन् । केहीले त पबजी, फ्री फायरजस्ता अनलाइन गेममा प्रतिबन्ध नै लगाउनुपर्छ भनेर संसद्मै बोलेका उदाहरण पनि भेटिन्छन् । अनलाइनसँग सम्बन्धित गेमिङ वा कुनै पनि विषय उठ्नेबित्तिकै सम्बन्धित निकायहरू नियमन वा सही व्यवस्थापन गर्नुभन्दा पनि नियन्त्रण गर्न हतारिने गरेको पाइन्छ । विज्ञहरू भने गेमिङ सही वा गलत भन्ने विवादमा अल्झिनुभन्दा पनि यो इन्टरनेटको भविष्यको एक प्रमुख हिस्सा हुने निश्चित भइसकेकाले यसको दुरुपयोग हुन नदिन सबै सचेत हुन जरुरी भइसकेको राय दिन्छन् ।"
'हामी परीका सन्तान,"डोल्पा टुप्पाताराका डोल्पाली मगरको भाषा अरू मगरभन्दा भिन्न छ । भाषाशास्त्रीहरू त्यस भाषालाई काइके भाषा भन्छन् । टुप्पाताराका मगरहरूको दाबी छ हामीले बोल्ने काइके भाषा हाम्री हजुरआमा परीले बोलेकी हुन् । परापूर्वकालमा उनै परी हुन् यो भाषाको जननी । हामीलाई यो भाषा परीले नै सिकाएकी हुन् । टुप्पातारा गाऊँमा बस्ने झ्ाँक्री थरका यी मगर आफूलाई परीका सन्तान भन्छन् । उनीहरू कसरी परीका सन्तान भए र यो भाषा जन्मियो ? यो जान्न एउटा रोचक कथा थाहा पाउनुपर्छ । प्रिय पाठक, आउनुस् अब डोल्पाली मगरले सुनाउने त्यो कथा पढौं ःवर्तमानको टुप्पातारा क्षेत्रमा मानव बस्ती थिएन, राक्षसहरू मात्रै बस्थे । मानिस त्यहाँ आएर बसे राक्षसले खाइहाल्थे । पछि कतैबाट आएर बसेको एक गोठालेलाई राक्षसले केही पनि गर्न सकेनन् । त्यो गोठालो श्रीमतीसँग भेडाबाख्रा पाल्दै त्यहीँ बस्न थाल्यो । श्रीमतीचाहिँ खेतीपाती गर्न थालिन् । एकपल्ट गोठालोको एक बाख्री हराएछ । खोजीपस्दा टुप्पातारा क्षेत्र नजिकै फाद्यो झन्ने ढुङ्गे ओढारमुनि निगालोको झ्डाीभित्र बाख्रीले एक सानो बालकलाई दूध खुवाइरहेको भेटिएछ । गोठालोले सोचेछ राक्षस मार्ने यहि बालक हुनुपर्छ । गोठालेले बालकलाई घर लिएर आएछ र आफ्नै बच्चालाई झैं माया गरेर पालेछ । फाद्योमा भेटिएको हुनाले त्यस बालकको नाम फाद्यो रह्यो । दम्पतीले फाद्योलाई छोरा बनाएर पाले । बिस्तारै फाद्योले बुवाआमालाई खेती गर्न सघाउन थालेछ । एकपल्ट बारी खन्न कुटोकोदालो लिएर फाद्यो माथिको रिक्वा भन्ने ठाउँमा गएछ । र, बारी खन्न थालेछ । वरिपरिबाट थुप्रै राक्षस प्रकट भएछन् र फाद्योको कुटोकदालो खोसेछन् अनि आफैं बारी खन्न थालेछन् । फाद्यो ढुङ्गामाथि बसेर राक्षसहरूले बारी खनेको हेरिबसेछ । साँझ् परेपछि ती राक्षस त्यहीँ विलुप्त भएछन् । फाद्यो घरतिर फर्केछ । भोलिपल्ट फेरि डोकोभरि कुटोकोदालो लिएर फाद्यो रिक्वातिरै गएछ । हिजोको झैं घटना घटेछ । फाद्योले धेरै कुटोकोदालो किन लग्यो ? चियो गर्न उसकी आमा त्यहीँ पुगिछन् । आमा देखेर राक्षसहरू भाग्न थालेछन् । तत्कालै फाद्योले राक्षसहरूलाई समात्दै मार्न थालेछ आँखा, मुटुकलेजो निकालेर घर ल्याएछ । र, टुप्पाताराका सबै राक्षसको मृत्यु भएछ । राक्षसहरू सखाप भएकापछि गोठालो दम्पतीले त्यस क्षेत्रमा वंशज विस्तार विचार गरेछन् र फाद्योको विवाह गरिदिने सोचेछन् । तर, दुलही पाइने सम्भावना रहेनछ । फाद्यो भेडाबाख्रा लिएर माथि युजुकाचौरमा चराउन गएछ । त्यहाँ एउटा दूधको पोखरी र ठूलो ढुङ्गा भेटेछ । केही समयपछि माथि पुताहाहिमालबाट सात परीहरू उडेर त्यहाँ आएछन् र पोखरीमा नुहाउन थालेछन् । त्यसपछि एकैछिन ढुङ्गामाथि घाम तापेर फेरि माथि पुताहा हिमालतिरै उडेर गएछन् । फाद्योले यो सबै घटना बेलुकी बुवाआमालाई सुनाएछ । बुवाआमाले फाद्योको विवाह तिनै परीमध्ये एकसँग गरिदिने विचार गरेछन् । उनीहरूले भनेछन् फेरि भेडाबाख्रा लिएर त्यहीँ जानू । परीहरू आए भने फर्किने बेला जुत्ताको तुनाले तिनीहरूलाई हान्नु । जसको शरीरमा जुत्ताको तुना पर्छ, तिनी अपवित्र हुन्छिन् र उडेर जान सक्दिनन् । तिनलाई समातेर घरमा ल्याउनू । भोलिपल्ट फाद्योले एउटी परी समातेर घरमा ल्याएछ । उनीहरूले परीलाई खानेकुरा खान दिएछन्, तर तिनले खाइनछिन्, बोल्दा पनि बोलिनछिन् । भूतप्रेत, वनदेवता केहीले छोयो कि भनेर फाद्योका बुवाले भूतप्रेत र वनदेवतालाई मनाउन एउटा कुखुराको पोथी चढाई कोहोलुङ पूजा गर्न थालेछन् । कुखुरा चढाएर पूजा गरेको देखेपछि बल्ल परी बोलिछिन् तैख्यमाज्येवा (यो के गरेको ?) तर, फरी बोलेको कसैले बुझ्नेछन् । परीले आफ्नो भाषा अरूलाई पनि सिकाउन थालिछन् । त्यसपछि परी र फाद्योको विवाह भएछ । परी र फाद्योले छोरा जन्माएछन् । सन्तान बढ्दै गएछन् । तिनीहरू फछि झ्ाँक्री मगर झएछन् । झ्ाँक्री मगरहरू बढ्दै गएछन् । कुटुम्ब पाउन फेरि समस्या हुन थालेछ । जुम्ला सिन्जाबाट भोटको साइघो (साइकोर) क्षेत्र गई त्यहीँकै स्थानीयसँग घरजम गरी बसेका एक शाही ठकुरी फारिवारिक झ्गडाले आफ्नै ठाउँ (सिन्जा) फर्किने क्रममा टुप्पातारा पुगेर बास बसेछ । कुटुम्बै पाउन समस्या झएका झ्ाँक्री मगरले एउटी चेलीसँग शाही ठकुरीको विवाह गरिदिएछन् । र, केही अंश दिई नजिकै रोकाय भन्ने ठाउँमा बसाएछन् । शाही ठकुरीको सन्तान जन्मिएछन् । ठकुरीका सन्तान फनि झ्ाँक्री मगर नै भएछन् । गाउँमा बैठक बसी एउटा निर्णय भएछ परीबाट जन्मेका सन्तानलाई माप्फा झ्ाँक्री मगर भन्ने र ठकुरीबाट जन्मेका सन्तानलाई तोप्फा झ्ाँक्री मगर भन्ने । अनि एकअर्काबीच कुटुम्ब चलाउने सर्त राखिएछ । त्यसपछि टुप्पाताराका माप्फाझ्ाँक्री र तोप्फाझ्ाँक्री मगरबीच विवाहको चलन चलेछ । माप्फाझ्ाँक्रीहरूले आफ्नै चेलीका सन्तान तोप्फा झ्ाँक्रीसँग विवाह गर्न थालेकाले त्यसपछि मामाचेली, फुपूचेला विवाहलाई मान्यता दिइएछ । यसरी डोल्पा टुप्पाताराका डोल्पाली मगरले मामाचेली, फुपूचेला विवाह सुरु गरेका हुन् । पछि यी मगरका सन्तान बढ्दै गए । (यो कथा डोल्पा टुप्पाताराका वीरबहादुर झाँक्री मगर र दिलमान रानामगरले सुनाएका हुन् ।) आजभोलि टुप्पातारा गाउँमा ९४ परिवार मगर छन् । तीमध्ये परीका सन्तान माप्फाझ्ाँक्री मगरका तीस परिवार छन् । केहीले रानामगर पनि लेख्छन् । तोप्फा झ्ाँक्रीहरूचाहिँ ३१ परिवार छन् । रोकाय, बुढा र केही लामा बुढाहरू पनि छन् । रोकाय र बुढाहरू छिमेकी गाउँबाट घरज्वाइँका रूपमा यहाँ आएर बस्न थालेका हुन् । लामाबुढाहरूचाहिँ पहिले मुस्ताङ थाकखोलाका थकाली हुन् । पछि लामा पुजारी भई डोल्पा टुप्पातारामा बस्न थालेपछि लामा बुढामगर भएका हुन् । अहिले टुप्पातारा गाउँमा ४ परिवार लामा बुढा भेटिन्छन् ।"
