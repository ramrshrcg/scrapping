शीर्षक,विवरण
"'राष्ट्रपतिमा पूर्वप्रधानन्यायाधीशको खोजी, संविधानको अवहेलना","माओवादी सचिव लीलामणि पोखरेलले पनि स्वतन्क्र व्यत्तिलाई राष्ट्रपति बनाउने खेल कांग्रेसले सुरु गरेको बताउँछन् । भन्छन्, कांग्रेसले आफूखुसी स्वतन्क्र व्यत्तिलाई राष्ट्रपति बनाउने चर्चा ल्याएको हो, यो गठबन्धनको भनाइ होइन ।कांग्रेस महामन्त्री विश्वप्रकाश शर्माको बुझाइमा राष्ट्रपतिको विषय पेचिलो छ । प्रधानमन्त्री दुई वर्षपछि फेर्न मिल्छ, राष्ट्रपति फेर्न मिल्दैन । त्यसैले माओवादीलाई विश्वासमा लिएर कांग्रेसको राजनीतिक व्यक्तित्वबाट उठेका व्यक्तिलाई राष्ट्रपति बनाउनु सबैभन्दा राम्रो हुन्छ । राजनीतिक व्यक्तित्व भएन भने बाहिरबाट बनाउने कि भन्ने हो, उनी भन्छन्, त्यसैले राष्ट्रपतिमा को व्यक्ति भन्दा पनि कांग्रेस र माओवादीलाई आश्वस्त हुने, पद्धतिमा विश्वस्त हुने गरेर बनाउनुपर्छ भन्ने छ ।राष्ट्रपति, प्रधानमन्त्री र सभामुखका लागि गठबन्धन दलहरूले आआफ्ना दाबी गरिरहेको र ठोस छलफलसमेत नभएका बेला स्वतन्क्र व्यत्तिका नाममा पूर्वप्रधानन्यायाधीशको नाम चर्चा आएकाले गठबन्धनभित्र अविश्वास बढेको छ । निर्वाचनको सम्पूर्ण परिणाम नआउँदै राष्ट्रपति र सरकार गठनका विषयमा चासो राख्दै भारतीय राजदूत नवीन श्रीवास्तवले प्रधानमन्त्री देउवा र माओवादी अध्यक्ष पुष्पकमल दाहाललाई भेटेका छन् । प्रधानमन्त्री देउवा र रेग्मीबीच मंगलबार बालुवाटारमा करिब डेढ घण्टा कुराकानी भएको थियो । कांग्रेस नेता विमलेन्द्र निधिले रेग्मी वा उनीजस्तै गैराजनीतिक व्यक्तिलाई राष्ट्रपति बनाउने सम्भावना आफूले नदेखेको बताए । प्रधानमन्त्री देउवालाई भेट्न जाँदा बालुवाटारमै रहेका निधिले छलफलको विषयवस्तु भने आफूलाई थाहा नभएको फ्रतिक्रिया दिए । त्यस त्रममा नमस्कार आदानप्रदान भएर सञ्चोबिसञ्चो सोधासोध भए पनि रेग्मी कुन कामले त्यहाँ आएका हुन् भन्ने थाहा भएन, उनले कान्तिपुरसँग भने, जहाँसम्म मेरो बुझाइ छ, राष्ट्रपति पाँचदलीय गठबन्धनभित्रबाटै हुन्छ तर को हुन्छ भन्ने अहिले छलफल भइसकेको छैन । जो भए पनि कांग्रेस, माओवादी, एकीकृत समाजवादी र लोकतान्त्रिक समाजवादीबाटै हुने हो ।"
लोकमान ल्याउन राष्ट्रपतिलाई खिलराजले दिएका थिए चर्को दबाब,"तत्कालीन प्रधानन्यायाधीश रेग्मीकै आदेशमा २०६९ जेठ १४ मा संविधानसभा भंग भएपछि उत्पन्न भएको राजनीतिक अन्धकारबीच २०६९ फागुन ३० को मध्यराति रेग्मीले नै सरकार प्रमुखका रूपमा शपथ लिएका थिए । रेग्मीलाई सरकार प्रमुख बनाउने खेल सुरु भएपछि तत्कालीन राष्ट्रपतिले पटकपटक सम्पर्क गरेर न्यायालयमै बस्न र सिंहदरबारमा जाने मोह नपाल्न सम्झाउनुभएको थियो, ती सल्लाहकार भन्छन्, बाहिर पनि चर्को विरोध भएपछि शिथिल भएका रेग्मीले आफू सरकारमा नजाने भनेर एक राति राष्ट्रपतिलाई फोन पनि गरेका थिए । यो विषय लगभग मिलिसकेको थियो ।रेग्मी शिथिल भए पनि उनको महत्त्वाकांक्षा जगाउने शक्तिले भने उनको नाममा हठ गरेको तत्कालीन राष्ट्रपति यादवको बुझाइ छ । उनलाई उद्धृत गर्दै सहयोगीले भने, रेग्मी थामथुम हुनुभएको थियो तर भोलिपल्ट बिहानै शीतलनिवास पुगेका सांसद अमरेशकुमार सिंहले रेग्मीकै नेतृत्वमा चुनावी सरकार गठन गर्न राष्ट्रपतिलाई घचघच्याए । रेग्मीजी त अब सरकारमा नजान तयार भइसक्नुभयो, त्यसैले अब यो च्याप्टर बन्द भइसक्यो भनेर राष्ट्रपतिले भन्नुभएको थियो । तर, च्याप्टर क्लोज भएन ।यो प्रसंगलाई अमरेशले पनि स्वीकार गरेका छन् । हो, त्यतिखेर म शीतलनिवास गएको हुँ, बिहीबार राति उनले कान्तिपुरसँग भने, अदालतको आदेशअनुसार संविधानसभाको म्याद सकिए पनि बाबुराम भट्टराईको नेतृत्वमा सरकार थियो, उनको नेतृत्वमा चुनावमा जान कांग्रेस र एमाले तयार थिएनन्, बाह्य शक्ति पनि माओवादीप्रति सहज थिएनन् । अरू नेतालाई नेतृत्व दिन स्वयं बाबुराम तयार थिएनन् । यस्तो अवस्थामा सम्बन्धित सबै पक्षसँग छलफल गरेर बीचको बाटो निकालिएको हो ।बंगलादेशमा पनि प्रधानन्यायाधीशको नेतृत्वमा सरकार बनेको उदाहरण र भारतको अन्य छिमेकी देशमा पनि गैरराजनीतिक नेतृत्वको चुनावी सरकार बनाउने अभ्यास भएकाले त्यो नेपालमा प्रयोग भएको उनको भनाइ छ । बंगलादेशमा पनि प्रधानन्यायाधीशको नेतृत्वमा चुनावी सरकार बनेको थियो । सेनासमेत मिलेर चुनावी सरकार बनाइएको अभ्यास छ, उनले भने, हामीकहाँ सेनाबिना प्रधानन्यायाधीश नेतृत्वको निर्दलीय सरकार बनाइएको हो ।प्रधानन्यायाधीश नै सरकार प्रमुख हुनु आफैंमा एक अराजकता थियो तर त्यसको सहउत्पादन थिए लोकमानसिंह कार्की । रेग्मीका नाममा हठ गर्ने बाह्य शक्तिले नै लोकमानलाई पनि शक्तिमा पुर्याएको बताउँछन् तत्कालीन राष्ट्रपति यादवका सहयोगीहरू । उनीहरूका अनुसार लोकमानलाई अख्तियार प्रमुख बनाउने पहलको नेतृत्व सरकार प्रमुख रेग्मीले गरेका थिए । रेग्मी सरकार प्रमुख नियुक्त भएको तीन दिनपछि नै चैत ३ मा कांग्रेस, एमाले, माओवादी, मधेसवादी दल संलग्न उच्चस्तरीय राजनीतिक समितिले चैत ३ मा कार्कीलाई अख्तियार प्रमुखमा नियुक्ति गर्ने निर्णय गरी त्यसलाई कार्यान्वयन गर्न सरकारलाई अनुरोध गर्यो । जनआन्दोलनको भावना र संवैधानिक व्यवस्थाविरुद्ध दलहरूले निर्णय गरेको भन्दै सर्वोच्चमा रिट पनि पर्यो । सुनुवाइ गर्दै तत्कालीन न्यायाधीश सुशीला कार्कीको इजलासले २०७० चैत ९ मा कार्कीको योग्यतामा प्रश्न उठेकाले उनको नियुक्ति प्रक्रिया तत्कालका लागि रोक्नु भनी अन्तरिम आदेश जारी गर्यो । यही आदेशका कारण सरकार प्रमुख रेग्मीले लोकमानलाई अख्तियार लैजाने सिफारिस प्रक्रिया अघि बढाउन सकेका थिएनन् । तर, तीन दिनपछि चैत १२ मा न्यायाधीशहरू गिरीशचन्द्र लाल र तर्कराज भट्टको संयुक्त इजलासले अन्तरिम आदेशलाई निरन्तरता नदिने निर्णय गर्यो ।यतिन्जेल जनआन्दोलनका दमनकर्ता लोकमानलाई, त्यो पनि संसदीय सुनुवाइबिना अख्तियार प्रमुखमा नियुक्त गर्न नहुने भनेर जनदबाब बढिसकेको थियो । दबाबमा आएका दलहरू नियुक्ति प्रक्रियालाई रोक्नुपर्ने निष्कर्षमा पुगेका थिए । तर, रेग्मीले २०७० वैशाख २२ मा कार्कीलाई अख्तियार प्रमुखमा नियुक्त गर्न राष्ट्रपति यादवलाई सिफारिस गरे जबकि कार्कीको नियुक्तिले सिफारिसकर्ता र निर्णयकर्ता दुवैलाई बदनाम गराउने भन्दै त्यस्तो प्रक्रिया अघि नबढाउन राष्ट्रपतिले सरकार प्रमुखलाई भनिसकेका थिए । सिफारिस आए पनि त्यसबारे कुनै निर्णय नै नगर्ने नीति शीतलनिवासले लिएको थियो । तर, राष्ट्रपतिले सिफारिस अनुमोदन गर्न नमानेपछि रेग्मी आफैं आएर कार्कीले अख्तियारमा नियुक्ति नपाए आफूले चुनाव गर्न नसक्ने भन्दै राष्ट्रपतिलाई दबाब दिए । उहाँ शीतलनिवास आएर राष्ट्रपतिज्यूलाई भेटी कार्कीको फाइल अघि बढाउन आग्रह गरेको सत्य हो, यादवका कानुनी सल्लाहकार ललित बस्नेत भन्छन्, यति कुरा नमान्दा चुनावै भाँडिएला भन्ने लागेपछि राष्ट्रपतिज्यूले सिफारिसपत्रअनुसार कार्कीलाई भोलिपल्टै वैशाख २५ मा नियुक्त गरिदिनुभएको थियो ।त्यसो त माधव नेपाल प्रधानमन्त्री हुँदा पनि परराष्ट्रमन्त्री सुजाता कोइरालामार्फत लोकमानको पक्षमा सरकार र राष्ट्रपति कार्यालयमाथि दबाब परेको त्यतिबेलाका अधिकारीहरूको भनाइ छ । उनीहरू भन्छन्, दबाब थेग्न नसकेर नेपालले आफ्ना राजनीतिक सल्लाहकार रघुजी पन्तलाई राष्ट्रपति यादवकहाँ पठाएका थिए । तर, राष्ट्र्रपतिले यस्तो गर्न मिल्दैन, तपाईंहरू निर्णय नगर्नुहोला भनेर पन्तलाई फर्काइदिनुभएको थियो । तर, पछि रेग्मीको सिफारिसमा लोकमानको नाम शीतलनिवासमा पुगेरै छाड्यो । त्यसलाई रोक्न खोज्दा रेग्मी स्वयं आएर काम जोडबल गरे । बाध्य भएर मैले अर्को निर्णय पनि गर्नुपर्यो, पूर्वराष्ट्रपति यादव भन्ने गर्छन्, तर, त्यो कदमले कतिसम्म बेथिति बढायो, सबैलाई थाहा छ, अब कसैले संविधान र व्यवस्थामाथि यस्तो खेलबाड नगरोस् ।"
हडतालले निगमलाई ५० लाख घाटा,"त्रिभुवन अन्तर्राष्ट्रिय विमानस्थलका महाप्रबन्धक प्रेमनाथ ठाकुरका अनुसार बुधबार राति ११ः३० बजे दुबई उड्नुपर्ने निगमको न्यारोबडी २ः४५ मा र १० बजेका लागि तय गरिएको मलेसियाको जहाज राति २ बजे काठमाडौंबाट उडेका थिए । दुवै विमान बिहीबार राति मात्रै काठमाडौं फर्किएका छन् । बिहान पनि निगमका कुनै आन्तरिक उडान भएनन् । बिहान ९ बजेको रियाद तथा ११ः४५ को दिल्ली उडान ८ घण्टापछि बेलुकी मात्रै भएका थिए । दिउँसो व्यवस्थापन र क्याबिन क्रुको वार्ता टुंगिएपछि मात्रै ती उडान भएका हुन् । ती दुई उडानबाट जान बिहान ७ बजेदेखि विमानस्थल पुगेका ३ सय ५५ यात्रुले दिनभर नाराबाजी गरेका थिए । निगम व्यवस्थापनको लाचारीपनका कारण दिनभर सयौं यात्रुले दुःख पाए । उनीहरूलाई खाना र खाजाको प्रबन्ध मिलाइदियौं, विमानस्थल महाप्रबन्धक ठाकुरले भने, सुरक्षाका लागि प्रहरी टोली पनि राखेका थियौं । करार सेवामा निरन्तरता नदिने पत्र थमाउने निगमका कार्यकारी अध्यक्षले सबै क्याबिन क्रुको जागिरको सुरक्षा गर्ने सम्झौता मानव संसाधन विभागका प्रमुख अशोक सिग्देलमार्फत गराएपछि मात्रै दुई दिनदेखि जारी हडताल बिहीबार बेलुकीदेखि स्थगन भएको हो । निगम कार्यकारी अध्यक्ष युवराज अधिकारीले नेपाल क्याबिन क्रु संघसँग आगामी दिनमा सबैको करार मिति एकै दिन (पुस १) सुरु हुने र करार अवधि तीन वर्ष रहने सम्झौतापछि आन्दोलन स्थगन भएको संघका सचिव पदम कार्कीले कान्तिपुरलाई बताए । उनका अनुसार क्याबिन क्रु सम्बन्धित समस्याबारे अध्ययन गरेर प्रतिवेदन बुझाउन अमृत थापाको नेतृत्वमा अध्ययन उपसमिति गठन भएको छ । कार्यकारी अध्यक्षसहित ४ सदस्यीय टोली शुक्रबारदेखि मलेसियामा हुने एक व्यापारिक मेलामा सहभागी हुने भएकाले आजै (बिहीबार) हतारहतार क्याबिन क्रुसँग सम्झौता गर्यौं, मानव संसाधन विभागका एक अधिकारीले भने, त्यसमाथि महिला कर्मचारीलाई हातपात नै भएपछि थप समस्या नआओस्, नहोस् भनेर कार्यविधिविपरीत सबैलाई एकैसाथ एकै समयावधिका लागि करारमा राख्ने निर्णय गर्नुपर्यो । ती अधिकारीका अनुसार निगम सञ्चालक समितिले पारित गरेको परिचारक र परिचारिकाको कार्यसम्पादन मूल्यांकन तथा नवीकरणसम्बन्धी कार्यविधि२०७७ अनुसार बिहीबार गरिएको सम्झौतामा कानुनी अड्चन छन् । तर, निगम व्यवस्थापनले सञ्चालक समितिको कार्यविधिलाई नजरअन्दाज गर्दै आन्दोलन रोक्न सम्झौता गरेको हो । कार्यविधिमा एक पटकमा १० जनालाई करारमा लिनुपर्ने, करार सेवा न्यूनतम १ देखि ३ वर्षको हुने, मेडिकल प्रतिवेदन हुनुपर्नेलगायतका मापदण्ड छ । निगम अपरेसन विभागले मंसिर मसान्तमा करार सेवा सकिन लागेका १२ जनाको मंसिर २० गते सेवा नवीकरणका लागि मानव संसाधन विभागमा सिफारिस गरेको थियो । तर, उक्त विभागले कार्यविधिमा टेक्दै १० जनाको मात्रै करार नवीकरण गरेर दुई जनाको करार नवीकरण नगरी मंगलबार निष्कासनको पत्र दियो । त्यसपछि क्रुहरूले अत्यावश्यक सेवा सञ्चालन ऐनविपरीत हडताल गरेका थिए । बुधबार निगम कार्यकारी अध्यक्षलगायतसँग वार्ता भइरहँदा माओवादी र कांग्रेसनिकट ट्रेड युनियनका कर्मचारी नेता र क्याबिन क्रुबीच झडप भएको थियो । एयर होस्टेस पूजा सहनीको कानमा चोट लागेपछि दुई जना कर्मचारीलाई नियन्त्रणमा लिइएको थियो । हातपात गर्ने राजु श्रेष्ठले आफूसँग माफी मागेको पीडित सहनीले बताइन् । क्याबिन क्रुसँग सहमति भएपछि दिउँसोका उडान रातिबाट सञ्चालन गरेको निगमले विमानस्थललाई राति ३ बजेसम्म खुला राख्न भनेको थियो ।"
दिलीप हत्या मुद्दाः तीन वर्षसम्म 'प्रारम्भिक अवस्थामै,"(जनकपुर)  धनुषा जिल्ला अदालतको दोस्रो तलामा न्यायाधीश भीष्मराज प्रसाईंको इजलास कक्षमा बुधबार दिनभर बहस सुनेपछि मिथिला५ श्रीपुरका रामजीवन महतोलाई लागेको थियो छोरा दिलीपको हत्या गर्नेहरूलाई सजाय हुने गरी आजै फैसला हुनेछ । तर, दिनको अन्त्यमा न्यायाधीश प्रसाईंले आदेश गरे कानुन व्यवसायीहरूको बहस नसकिएको हुँदा हेर्दाहेर्दैमा राखेर मंसिर २९ गते बिहान १० बजे नियमित सुवाइ हुने गरी पेस गर्नू । रामजीवनले चित्त बुझाए फैसला आज नभए पनि भोलि त भइजानेछ । तीन वर्ष कुरियो भने अरू एक दिन कुर्न के भो र ? कोही बात छैन ।मुद्दा दर्ता भएको करिब तीन वर्षमा सुनुवाइ भइरहेको थियो । न्यायाधीशले गरेको आदेशअनुसार पनि उनी मुद्दालाई हेर्दाहेर्दैमा राखेर बहस सक्न चाहन्थे भन्ने देखिन्थ्यो । त्यसैले रामजीवनले फैसलाको आशा गर्नु अन्यथा थिएन तर बिहीबार बिहान एकैछिन बहस सुनेपछि न्यायाधीश प्रसाईंले आदेश गरे घटना विवरण कागज गर्ने कृष्णकुमार महतोको बकपत्र भएको नदेखिँदा निजलाई उपस्थित गराई बुझ्नू ।गत जेठ २४ मा पनि न्यायाधीश परशुराम भट्टराईले ठ्याक्कै यही आदेश गरेका थिए । ६ महिनासम्म पनि घटना विवरण कागज गर्ने एक साक्षीको बकपत्र गराउन नसकेको अदालतले बिहीबार पुनः त्यही आदेश गरेको छ । गत जेठमै भएको आदेशअनुसार बकपत्र भएको रहेनछ, साक्षीलाई बकपत्र नगराई नहुने छ भन्ने न्यायाधीशलाई लागेको भए सुरुमा मिसिल हेरेरै त्यही आदेश गर्न सक्थे, दुईदुई दिनसम्म बहस गराउनै पर्दैनथ्यो, पीडित परिवारको पक्षबाट बहस गरेका एक जना कानुन व्यवसायीले भने, अदालतले मुद्दा समयमै फैसला गर्न किन चाहिरहेको छैन, बुझ्न सकिएको छैन ।घर अगाडिको औरही खोलाबाट भइरहेको ढुंगा, गिट्टी र बालुवाको अवैध उत्खननको विरोध गर्दा ओमप्रकाश महतो (दिलीप) ले २०७६ पुस २५ मा ज्यान गुमाएका थिए । अनियन्त्रित उत्खननविरुद्ध आवाज उठाइरहेका दिलीपको चुरियामाई बालुवा प्रशोधन उद्योगका सञ्चालक र कामदारले हत्या गरेको अभियोग लागेको छ । क्रसर उद्योग सञ्चालक विपिनकुमारले अवैध एवं अनियमित रूपमा बालुवागिट्टी उत्खनन गरेको भन्दै विरोध गर्न २०७६ पुस २५ गते बिहान ४ बजे दिलीप खोलामा पुगेका थिए तर उनी त्यहाँबाट जीवितै फर्किएनन् ।हत्यापश्चात् उनलाई टिपरले किचाएर दुर्घटना भएको देखाउने प्रयास गरिएको प्रहरी प्रतिवेदनमा उल्लेख छ । दिलीपको हत्या गरेको भन्दै चुरियामाई बालुवा प्रशोधन उद्योग सञ्चालक विपिनकुमार महतो, उनका दाइ विनोदकुमार महतो, उद्योगमा कार्यरत मुनिन्द्र महतो, जितेन्द्र महतो, सत्यनारायण महतो, शत्रुधन महतो र दिलीपका साथी रोशनकुमार यादवविरुद्ध जिल्ला अदालतमा मुद्दा दायर गरिएको छ । उनीहरूमध्ये सुरुमा फरार रहेका उद्योग सञ्चालक विनोद करिब एक वर्षपछि अदालतमा आफैं हाजिर हुन पुगेकामा जिल्ला अदालतले साधारण तारिखमा राख्यो ।कामदारहरू सत्यनारायण र शत्रुधन तथा विनोदका साथी रोशनकुमारलाई जिल्ला र उच्च अदालतले २५ हजार धरौटीमा छाडेका कारण उनीहरू निष्फिक्री हिँडिरहेका छन् । उद्योग सञ्चालक विपिन तथा उनका कामदारहरू मुनिन्द्र र जितेन्द्र पुर्पक्षका लागि थुनामा छन् । उनीहरू सातै जनाले दिलीपलाई फलामको लिभर र पेचकसले शरीरका विभिन्न भागमा क्रूरतापूर्वक प्रहार गरेर हत्या गरेको सरकारी वकिलको दाबी छ । जिल्ला अदालतमा दायर गरिएको अभियोगपक्रमा आत्रमणपश्चात् बेहोस भएर ढलेका दिलीपलाई ना ७ ख ६४१३ नं टिपरको पछाडि चक्काले टाउकोमा कुल्चाएर मारी सडक दुर्घटनाको रूप दिने प्रयास गरिएको उल्लेख छ ।न्यायपालिकाको चौथो पञ्चवर्षीय रणनीतिक योजना (२०७६२०८१) ले जिल्ला अदालतमा दर्ता भएका मुद्दा बढीमा १८ महिनाभित्र फैसला गरिसक्ने लक्ष्य राखेको छ । सर्वोच्च अदालतका प्रवक्ता विमल पौडेलका अनुसार मुद्दालाई प्रकृतिअनुसार सरल, सामान्य र विशेष मार्ग समूहमा विभाजन गरिन्छ । त्यसमध्ये सरल मार्ग समूहका मुद्दालाई बढीमा ६ महिना, सामान्य मार्ग समूहका मुद्दालाई बढीमा एक वर्ष र विशेष मार्ग समूहका मुद्दालाई बढीमा १८ महिनामा टुंग्याउनुपर्छ । जसको अर्थ जिल्ला अदालतमा दर्ता भएका मुद्दामध्ये सबैभन्दा लामो अवधिसम्म नटुंग्याई राख्न पाइने बढीमा डेढ वर्ष हो । सामान्यतया ३ देखि १० जनासम्म प्रतिवादी भएका मुद्दाहरू सामान्य मार्ग समूहमा पर्दछन् । दिलिप हत्याको मुद्दामा सात जना प्रतिवादी छन्, त्यसैले यो सामान्य मार्ग समूहको मुद्दा हो, जसलाई फर्स्योट गर्नुपर्ने अधिकतम अवधि एक वर्ष हो तर २०७६ माघ २२ मा दर्ता भएको यो मुद्दा अहिले पनि साक्षी बुझ्ने चरणमै छ । विगत ३ वर्षमा १८ पटक पेसी चढेकोमा केवल चार पटक सुनुवाइ भएको छ । जसमा चारै पटक न्यायाधीशहरूले साक्षी बुझ्ने आदेश मात्र गरेका छन् । धनुषा जिल्ला अदालतका स्रेस्तेदार विकास बस्नेत फरक मुद्दा व्यवस्थापन पद्धति लागू भएकाले बढीमा डेढ वर्षमा टुंगिनुपर्ने भए पनि अदालतको मात्र नियन्त्रणमा नहुँदा लम्बिएको बताउँछन् । फौजदारी मुद्दाहरूमा साक्षीको बकपत्र गराउने, कागजपत्र र प्रतिवेदन झिकाएर हेर्नेलगायतका काम राज्यका अन्य निकायसँगको समन्वयमा गर्नुपर्ने हुन्छ, त्यो अदालतको मात्र नियन्त्रणमा हुँदैन, उनले भने, मुद्दाका पक्षहरूलाई स्थगित गराउने सुविधा कानुनले नै दिएको छ । त्यसअनुसार स्थगित गराएका कारणले र बीचमा कोभिडको प्रभावका कारणले पनि मुद्दा ढिलो भएको हो । हाम्रो प्रयास सकेसम्म छिटो सक्नेमै छ ।न्यायपालिकाको चौथो पञ्चवर्षीय रणनीतिक योजनाअनुसार अदालतबाट मुद्दा फर्स्योट भएको हुन्थ्यो भने महतो परिवारले न्याय पाइसक्ने थियो । तर, दिलीपको मुद्दामा अहिलेसम्म साक्षीको बकपत्रसमेत नसकिँदा बुवा रामजीवन निराश हुँदै धनुषा जिल्ला अदालतबाट २० किलोमिटर उत्तरको घरतिर लागे । दमको बिरामी छु, अदालतको सिँढी चढ्न पनि समस्या हुन्छ, हरेक पटक आउजाउ गर्दा स्वास्थ्य समस्या एकातिर छ, अर्कोतिर पैसा पनि त्यत्तिकै खर्च हुन्छ, उनले भने, पढाइ सकेर परिवारको हेरचाह गर्ने उमेरको छोराको हत्या गरिदिए । अहिले न्याय खोज्न पनि यति गाह्रो छ ।दिलीपकी बहिनी संगम र लक्ष्मी सुरुबाटै रामजीवनसँगै न्याय खोज्ने अभियानमा छन् । बुधबार र बिहीबार दुवै दिन लक्ष्मीले बुवा रामजीवनलाई अदालत ल्याउने र लैजाने गरिन् । बीएड चौथो वर्षमा अध्ययनरत लक्ष्मी न्याय खोज्न हिँड्दाहिँड्दै आफ्नो पढाइ नै चौपट भएको बताउँछिन् । भनिन्, एकातिर दाइलाई मारे । परिवार बर्बाद भयो । त्यसमाथि अहिले न्यायको बदला दुःख मात्र पाइएको छ ।दिलीप भारतको भोपालमा इन्जिनियरिङको अन्तिम सेमेस्टरको अन्तिम परीक्षा दिएर छुट्टीमा घर आएका थिए । हत्या भएको केही महिनापछि उनी अन्तिम वर्षको अन्तिम सेमेस्टरको परीक्षामा पनि उत्तीर्ण भएको खबर आएको थियो । इन्जिनियरिङ पढाइसँगै घर आएका बखत वातावरण संरक्षण र प्राकृतिक स्रोतको गैरकानुनी रूपमा अनियन्क्रित दोहनविरुद्ध त्रियाशील भइरहन्थे । स्थानीयस्तरमा त्यसविरुद्ध अभियान नै चलाएका थिए । त्यसै क्रममा उनको हत्या भएको थियो । प्राकृतिक स्रोतको दोहन रोक्ने अभियानमा लाग्दा मारिएका दिलीपको परिवारले न्याय पाउन नसकेको यो घटनाले समाजमा मौलाउँदो अपराध र दण्डहीनताको कथा मात्र भनेको छैन, हाम्रो फौजदारी न्याय प्रणाली कसरी असफल हुँदै छ भन्ने पनि देखाएको छ ।"
निमुखा लाई जेल,"(तरहरा, सुनसरी)  इटहरी उपमहानगरपालिका१९ तरहरा फूलबारी चोकस्थित वरमपुर टोलकी दिलकुमारी विक जस्ताले छाएको टहरामा भेटिइन् । थकित अवस्थामा भेटिएकी उनका पति गोपाल भनिने लालबहादुर विक यतिबेला झुम्का कारागारमा थुनामा छन् । उनीमाथि सुनसरी जिल्ला अदालतले अवैध रूपमा बैंक तथा वित्तीय संस्था सञ्चालन गरी ठगी गरेको भन्दै १८ करोड ८४ लाख ६६ हजार रुपैयाँ बिगो र ठगी मुद्दामा ७० हजार जरिवाना तथा डेढ वर्ष कैदको सजाय तोकेको छ । १० धुर जमिनमा ठडिएको टहरोमा ओत लाग्नुपर्ने आर्थिक हैसियतका लालबहादुर कसरी यति ठुलो ठगी मुद्दाका मुख्य प्रतिवादी बने ? यसले संगठित रूपमा हुने आर्थिक ठगीको घटनामा सर्वसाधारण र निमुखा मुछिने गरेको देखाएको छ । एसएलसी पास गरे पनि भनेजस्तो जागिर नभेटिएका बेला २९ वर्षीय लालबहादुरलाई छिमेकी वडाका कृष्णबहादुर विश्वकर्माले आफ्नो सिंहदेवी ज्वेलर्समा काम गर्न बोलाए । कृष्णका अलवा उनका छोराहरू दीपक र कमल अनि छोरी सीता उक्त पसलका अन्य सञ्चालकका रूपमा थिए । २०७२ सालदेखि लालबहादुर त्यहाँ सुन, चाँदीका गरगहना बनाउने कालिगडका रूपमा थिए । बिहानै पसल खोल्न पुग्थे र काममा लागिहाल्थे । साहु कृष्णसँग उनको विश्वासको सम्बन्ध बढ्दै गएको थियो । एक दिन कृष्णले आफूले लेखपढ गर्न नजान्ने भन्दै सिंहदेवी ज्वेलर्स लेखिएको पास बुकमा हस्ताक्षर गर्ने जिम्मेवारी पनि उनलाई दिए । सुनचाँदी कारोबारका अलवा कृष्णका अनेकन व्यापार थिए । उनले सिंहदेवी मनी ट्रान्सफर, सिंहदेवी इन्ड्रस्ट्रिज र सपिङ कम्प्लेक्स सञ्चालन गरेका थिए । यतिले नपुगेर उनले सिंहदेवी ज्वेलर्स नामको बचत पासबुकमार्फत रकम संकलन सुरु गरेका थिए । सहकारीकै शैलीमा कृष्णले सयौं सेवाग्राहीबाट दैनिक बचत सुरु गराएका थिए । जतिसक्दो धेरैको रकम संकलन गर्नकै लागि कृष्णले बचतकर्तालाई अनेकन आश्वासन दिन्थे । एक बचतकर्ताले १ लाख जम्मा गरे १ वर्षपछि २ लाख दिने, २ लाख जम्मा गरे २ वर्षपछि चार लाख दिने शैली अपनाएको बताए । दोब्बर रकम पाइने लोभमा बचतकर्ता सयौं सर्वसाधारण फस्दै गए । लालबहादुर ज्वेलर्सको कामका अलवा साहुले भनेअनुसार पासबुकमा हस्ताक्षर गर्थे अनि बेलाबखत बैंकमा रकम जम्मा गर्ने र निकाल्ने काम पनि गर्थे । २०७५ असार २० मा बचतकर्ता सुकमित गुरुङसहित नौ जनाले सिंहदेवी ज्वेलर्सले आफूहरूको ५२ लाख ६६ हजार रुपैयाँ ठगी गरेको भन्दै उजुरी हाले । उजुरीलगत्तै प्रहरीले कृष्णकी छोरी सीतालाई सोधपुछका लागि बोलायो । बयानमा सीताले लालबहादुर पनि यस्तो काममा संग्लन भएको बताइन् । प्रहरीमै उजुरी परेपछि मात्रै लालबहादुरले साहुले सञ्चालन गरेको कम्पनी अवैध रहेको र रकम संकलनको काम पनि अवैध रहेको चाल पाए । त्यतिबेलासम्म साहु कृष्णले लालबहादुरलाई फकाइफुल्याई कम्पनी घाटामा रहेको भन्दै उनकी श्रीमती दिलकुमारीको सुनको सिक्री र औंठी बन्धकी राखेर १ लाख २० हजार रुपैयाँ निकालेर चलाइसकेका थिए । २०७५ असार २१ मा यो मुद्दा सुनसरी जिल्ला अदालत पुग्यो, जसमा २ सय ७५ जनाबाट १० हजारदेखि १० लाखसम्म रकम लिएर ठगी गरेको उल्लेख छ । मुद्दालगत्तै १० धुर जग्गासमेत रोक्का भएपछि उनी २ लाख धरौटी बुझाएर तारेखमा छुट्न पनि सकेनन् । आफन्त र छिमेकीसँग हारगुहार गरेर धरौटी जुटाएर केही दिनपछि उनी कारगारबाट छुटे । न्यायाधीश निर्मला योङयाको २०७८ पुस १९ को इजलासले अवैध रूपमा बैंक तथा वित्तीय सस्था सञ्चालन गरी ठगी गरेको भन्दै १८ करोड ८४ लाख ६६ हजार रुपैयाँ बिगो कायम गर्दै मुख्य साहु कृष्ण, उनका तीन छोराछोरीसहित लालबहादुरलाई थुनामा राख्ने आदेश दियो । जसमा सबैलाई ठगीतर्फ जनही ७० हजार जरिवाना र डेढदेखि तीन वर्षसम्म थुनामा राख्ने उल्लेख छ । लालबहादुरलाई भने अवैध रूपमा बैंक तथा वित्तीय संस्था सञ्चालन गरेको कसुरमा ३ करोड १४ लाख ३३ हजार रुपैयाँ बिगो तोक्दै ठगी मुद्दामा ७० हजार जरिवाना र डेढ वर्ष कैदको सजाय तोकियो । बुधबार घरमै भेटिएकी लालकी पत्नी दिलकुमारीले उतिबेला धरौटी रकम राख्दा सापटी दिएकाहरूकै रकम तिर्न नसकेको गुनासो सुनाइन् । उनले भनिन्, गरिबलाई कहीँबाट पनि न्याय मिल्दो रहेनछ ।मंसिर २० मा लालबहादुर जिल्ला अदालत सुनसरीको निर्णयविरुद्ध उच्च अदालत विराटनगरमा पुनरावेदन गर्दै मंसिर २१ मा झुम्का कारागार पुगे । बुधबार कारगारमा भेटिएका लालले बिगो र जरिवाना भर्न नसक्ने भएपछि आफैं कारागार आएको बताए । उनले भने, सम्पत्तिको के कुरा गर्नु ? आफूसहित परिवारका सबै सदस्यको कपाल गन्दा पनि ३ करोड १५ लाख पुग्दैन, त्यसैले कुनै कसुर नगरे पनि कैद भुक्तानी गर्न कारागार आएँ । अदालतको फैसलापछि पक्राउ परेकी सीता मोरङ महिला कारागारमा छिन् भने लालबहादुर र कृष्ण सुनसरीको झुम्का कारागारमा तथा दीपक सिन्धुली कारागारमा छन् । कमल भने फरार छन् । २७ लाख रुपैयाँ ठगीमा परेका तरहराका नारायण गिरीले लालबहादुरलाई जबर्जस्ती फसाइएको बताए । उनले ज्वेलर्सका धनी कमल र उनका छोराछोरीले सर्वसाधारणबाट बचतका नाममा संकलन गरेको रकम हिनामिना गरेर आफूसँगै कामदारलाई पनि फसाएको बताए ।"
नयाँ सरकार पुस २८ अगावै,"(काठमाडौं)  प्रतिनिधिसभा निर्वाचनमा चुनिएका जनप्रतिनिधिले पुस २८ अघि नै नयाँ सरकार बनाउने भएका छन् । चुनावमा एउटै दलले बहुमत प्राप्त गर्न नसकेकाले दुईभन्दा बढी दलको समर्थनमा नयाँ सरकार गठन हुनेछ । निर्वाचन आयोगले प्रतिनिधिसभाको अन्तिम नतिजा घोषणा गरेको ३५ दिनभित्र प्रधानमन्क्रीको नियुत्ति भइसक्नुपर्ने संवैधानिक व्यवस्था छ । तर, एउटै दलको बहुमत नपुग्ने भएकाले संयुक्त सरकार गठनको गृहकार्य हुनेछ । नतिजा घोषणाको ३० दिनभिक्र संयुत्त सरकार गठन भइसक्नुपर्ने व्यवस्था संविधानको धारा ७६ मा छ । त्यतिन्जेल प्रधानमन्क्री नियुत्त हुन नसके सरकार गठनको अर्को विकल्पमा जानुपर्छ । आयोगले प्रतिनिधि र प्रदेशसभा निर्वाचनको अन्तिम नतिजा सार्वजनिक गरेर बिहीबार राष्ट्रपति विद्यादेवी भण्डारीलाई प्रतिवेदन बुझाएको छ । संविधानको धारा ७६ (२) अनुसार प्रतिनिधिसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गर्न सक्ने गरी कोही प्रधानमन्क्री नियुत्त हुन नसके धारा ७६ (३) अनुसार राष्ट्रपतिले प्रतिनिधिसभामा सबैभन्दा बढी सदस्य भएको दलको संसदीय दल नेतालाई प्रधानमन्क्री नियुत्त गर्नुपर्नेछ । ८९ सिटसहित कांग्रेस संसद्को सबैभन्दा ठूलो दल बनेको छ । यस्तो अवस्थामा ८९ सिटसहित सबैभन्दा ठूलो दल बनेको कांग्रेसको संसदीय दल नेता प्रधानमन्क्री नियुत्त हुन्छन् । यो व्यवस्थाबमोजिमको सम्पूर्ण प्रक्रिया निर्वाचनको अन्तिम परिणाम घोषणा भएको ३५ दिनभित्र पूरा गरिसक्नुपर्ने हुन्छ । संविधानको धारा ७६ (८) मा संविधानबमोजिम भएको प्रतिनिधिसभाको निर्वाचनको अन्तिम परिणाम घोषणा भएको वा प्रधानमन्त्रीको पद रिक्त भएको मितिले ३५ दिनभित्र प्रधानमन्क्री नियुत्तिसम्बन्धी प्रक्रिया सम्पन्न गर्नु भन्ने व्यवस्था उल्लेख छ । सरकारको नेतृत्व गर्न चाहने दललाई ३५ दिनभित्रै बहुमत जुटाउनुपर्ने बाध्यात्मक व्यवस्था रहेको निर्वाचन आयोगका प्रमुख निर्वाचन आयुक्त दिनेश थपलियाले बताए । संविधानको धारा ७६ मा सरकार गठनका सबै प्रक्रिया ३५ दिन पूरा गर्नुपर्ने भनिएकाले अब नयाँ सरकार गठन आह्वान गर्ने बाटो खुलेको छ, उनले भने । प्रदेशको मुख्यमन्त्री पनि संघकै जस्तो पुस २८ भिक्रै नियुत्ति गरिसक्नुपर्नेछ । सरकार गठनका लागि राष्ट्रपतिले आह्वान गर्ने कि राजनीतिक दलले बहुमत जुटाएर माग गर्ने भन्ने व्यवस्था भने किटान गरिएको छैन । यस्तो अवस्थामा राजनीतिक दलहरूले बहुमत जुटाएर प्रधानमन्क्री नियुत्तिका लागि राष्ट्रपतिकामा जाने अभ्यास छ । ०७४ को निर्वाचन पछि एमाले अध्यक्ष केपी शर्मा ओली शपथसमेत नलिई प्रधानमन्त्रीको दाबी लिएर गएका थिए । प्रधानमन्क्री नियुत्तिपछि मात्रै उनीसहित सांसदको शपथ भएको थियो । संविधानको धारा ८८ मा संघीय संसद् र धारा १७९ मा प्रदेशसभाका सदस्यको शपथसम्बन्धी प्रावधान छ । दुवै सभाका सदस्यले सदन वा त्यसको कुनै समितिको बैठकमा पहिलो पटक भाग लिनुअघि शपथ लिनुपर्नेछ । संविधानमा सरकार प्रमुख हुन प्रतिनिधिसभा र प्रदेशसभा सदस्यको सपथ लिनुपर्ने प्रावधान छैन । संसद्को सदस्यले सदन र समितिको बैठकमा भाग लिनुभन्दा अघि शपथग्रहण गर्नुपर्ने हुन्छ । त्यसअघि सरकार गठन शपथग्रहणको पूर्वसर्त होइन । अब सातै प्रदेश र संघीय सरकार गठन आह्वान गर्न मिल्छ, आयोगका प्रमुख आयुक्त थपलियाले भने ।०७४ मा शपथभन्दा अघि सरकार गठन भएको विषयमा अदालतमा मुद्दासमेत परेको थियो । त्यही कारण यसपालि सरकार गठनभन्दा पहिला नै शपथको कार्यक्रम हुन सक्ने संसद् सचिवालयका सहसचिव लक्ष्मीप्रसाद गौतमले बताए । विगतमा संसद् बैठक बस्ने दुई दिनअघि मात्रै शपथ गराउने गरिए पनि यसपालि चाँडै सक्ने तयारी संसद् सचिवालयको छ । विगतमा बैठक बस्ने दुई दिनअघि मात्रै शपथ गराएको अभ्यास रहेछ, उनले भने, यसपालि अलि चाँडै हुन सक्छ । सचिवालय त्यसको तयारीमा छ । एक साताभित्रै शपथ गराउन तयारी रहेको सचिवालयले जनाएको छ । कांग्रेस नेता पूर्णबहादुर खड्काले शपथग्रहणपछि मात्र सरकार निर्माणको प्रक्रिया सुरु हुने बताए । पहिला शपथग्रहण हुन्छ अनि मात्रै सरकार गठनको प्रक्रिया अघि बढ्छ, उनले भने । बानेश्वरस्थित संघीय संसद् भवनमा अब बस्ने बैठकको तयारीबारे अनुगमन गर्न बिहीबार महासचिव भरत गौतमलगायतको टोली पुगेको थियो । त्यही बेला बैठक कक्षमा बुझाइने घण्टी, लाइभ प्रसारण गर्न खिच्ने क्यामेरा, साउन्ड सिस्टमको परीक्षण गरिएको थियो । सचिवालयले प्रतिनिधिसभाका २ सय ७५ जनाको शपथ संसद् बैठक कक्षमै गराउने तयारी गरेको छ । प्रतिनिधिसभामा कांग्रेसका ८९, एमालेका ७८, माओवादीका ३२, राष्ट्रिय स्वतन्त्र पार्टीका २०, राप्रपाका १४, जसपाका १२, एकीकृत समाजवादीका १०, जनमतका ६, लोसपाका ४, नागरिक उन्मुक्तिका ३, जनमोर्चाका १, नेमकिपाका १ र स्वतन्त्र ५ सांसद छन् । निर्वाचनपछि पहिलो बैठकको अध्यक्षता ज्येष्ठ सदस्यले गर्नेछन् । ज्येष्ठ सदस्यले राष्ट्रपतिसँग शपथ लिएपछि सांसदलाई शपथ गराउने छन् । आयोगले निर्वाचितको सूची पठाएपछि ज्येष्ठ सदस्य यकिन हुनेछ । आयोगका अनुसार प्रतिनिधिसभामा सबैभन्दा ज्येष्ठ सदस्य सर्लाही२ बाट निर्वाचित माओवादीका महेन्द्रराय यादव हुन् । उनी ८५ वर्षीय हुन् । ०७४ मा पनि उनी सबैभन्दा ज्येष्ठ थिए तर उनी अनुपस्थित भएपछि महन्थ ठाकुरले शपथ गराएका थिए । संविधानको धारा ९३ मा राष्ट्रपतिले प्रतिनिधिसभाका लागि भएको निर्वाचनको अन्तिम परिणाम घोषणा भएको मितिले ३० दिनभित्र संघीय संसद्को अधिवेशन आह्वान गर्नुपर्ने व्यवस्था छ । संसद् अधिवेशन सरकारको सिफारिसमा आह्वान र अन्त्य गरिन्छ तर पहिलो बैठक सरकारको सिफारिस आवश्यक पर्ने वा नपर्ने स्पष्ट छैन । सरकारका प्रवक्तासमेत रहेका सूचना तथा सञ्चारमन्त्री ज्ञानेन्द्रबहादुर कार्कीले वर्तमान सरकारकै सिफारिसमा संसद्को बैठक आह्वान हुने बताए । प्रदेशसभाको बैठक पुस तेस्रो साताभित्रै बसिसक्नुपर्ने हुन्छ । संविधानको धारा १८३ (१) मा प्रदेश प्रमुखले प्रदेशसभाका लागि भएको निर्वाचनको अन्तिम परिणाम घोषणा भएको मितिले २० दिनभित्र प्रदेशसभाको अधिवेशन आह्वान गर्ने व्यवस्था छ । आयोगले प्रदेशसभा सदस्यको नतिजा बुधबार नै सार्वजनिक गरिसकेको छ । यसअनुसार पुस १८ भित्र प्रदेशसभा बैठक बस्नुपर्ने हुन्छ । आयोगका पदाधिकारीले शनिबार प्रदेश प्रमुखलाई प्रतिवेदन बुझाउँदै छन् ।"
ग्यालरी बैठक पुनर्निर्माण तयारी,"(काठमाडौं)  २०७२ वैशाखको भूकम्पले क्षति पुर्याएका कारण साढे ७ वर्षदेखि प्लास्टिकले छोपेर राखिएको सिंहदरबारस्थित पुरानो संसद् भवन (ग्यालरी बैठक) पुनर्निर्माण गरिने भएको छ । पुरातात्त्विक महत्त्वको ग्यालरी बैठक भवनको पुनर्निर्माण कुन तरिकाले कसले गर्ने यकिन नभएका कारण जीर्ण बन्दै गएको थियो । सरकारको नियमित बजेटबाट भवन निर्माणको विस्तृत परियोजना प्रतिवेदन (डीपीआर) तयार गरी निर्माण सुरु गरिने भएको हो । हाल संघीय संसद् नयाँ बानेश्वरस्थित अन्तर्राष्ट्रिय सम्मेलन केन्द्रमा वार्षिक भाडा तिरेर सञ्चालन हुँदै आएको छ । २००४ सालमा राणा प्रधानमन्त्री पद्मशमशेरले मुलुककै पहिलो संविधान मानिएको नेपाल सरकार ः वैधानिक कानुन यही ग्यालरी बैठक हलमा घोषणा गरेका थिए । झन्डै २ सय वर्षअघि राणाकालीन समयमा बनेको उक्त भवनको पुनर्निर्माण सहरी विकास मन्त्रालयअन्तर्गतको विशेष भवन निर्माण आयोजना समन्वय कार्यालयले नियमित बजेटबाट गर्न लागेको हो । संसद् सचिवालयका प्रवक्ता तथा सहसचिव रोजनाथ पाण्डेले आयोजना समन्वय कार्यालयले पत्राचार गरेर भवनभित्रका सामग्री निकालेर व्यवस्थापन गर्न अनुरोध गरेको जानकारी दिए । भवनमा रहेका ऐतिहासिक र पुरातात्त्विक महत्त्वका सरसामानको व्यवस्थापनमा सचिवालय अब लाग्ने पनि उनले स्पष्ट पारे ।लामो समयदेखि प्रयोगमा नआएपछि प्रतिनिधिसभाअन्तर्गतको विकास तथा प्रविधि समितिले २०७६ पुसमा भवनको पुरानो संरचना भत्काएर नयाँ बनाउन निर्देशन दिएको थियो । विशेष भवन कार्यालय प्रमुख मचाकाजी महर्जनका अनुसार भवन पूरै भत्काउने वा रेक्ट्रोफिट (प्रवलीकरण) गर्ने अझै यकिन भने भएको छैन । ग्यालरी बैठक भवन निरीक्षण गरेर प्राविधिक अध्ययन गर्छौं । अध्ययनपछि पूरै भत्काउने कि त्यसैलाई मर्मत गर्ने यकिन हुनेछ, उनले भने । सहरी विकास मन्त्रालयले ग्यालरी बैठक भवन पुनर्निर्माणका लागि नियमित बजेटबाट रकम विनियोजन गरेको उनले बताए । भवनमा रहेका कतिपय सामग्री पुनर्निर्माणमा पनि प्रयोग गर्न सकिनेछ, उनले भने, भवनको सबै संरचना भत्काउन परे पनि पुरानै शैलीमा निर्माण हुनेछ । २००८ सालको भारदारी सभा पनि यही भवनमा सञ्चालन भएको थियो । २०१५ सालपछि संसद् र पञ्चायतकालमा राष्ट्रिय पञ्चायतको बैठक पनि यहीं बस्ने गरेको थियो । २०४८ देखि २०६४ सालको संविधानसभाको पहिलो निर्वाचनसम्म उक्त भवनमा संसद्को बैठक बस्दै आएको थियो । संविधानसभाका ६ सय १ सदस्य नअटाएपछि उक्त भवन प्रयोगविहीन भएको थियो । भवनको संरक्षण र उपयोग गर्ने विषयमा यकिन निर्णय गर्न नसकेपछि तत्कालीन राष्ट्रिय पुनर्निर्माण प्राधिकरणले पुरानै प्रकृतिको कलात्मक देखिने गरी संरचना बनाउने तयारी गरेको थियो । भूकम्पपछि नेपाललाई सहयोग गर्न आएका चिनियाँ प्राविधिकलाई पनि यो भवनको अवलोकन गराइएको थियो ।प्रबलीकरण गर्न सकिन्छ कि भन्ने थियो, तर उनीहरूले मानेनन्, सचिवालयका कर्मचारीले भने । त्यतिबेला विकास समितिले भवन तत्काल बनाएर उपयोग गर्न दिएको निर्देशन अहिले बल्ल कार्यान्वयनको अवस्थामा पुगेको हो । संसद् सचवालयले भने सरकारले यसको उपयोगका लागि स्टेट गेस्ट हाउस वा ब्याङ्केट वा सेमिनार हल बनाउने छलफल गरिरहेको जनाएको छ । समितिले भने हालकै स्वरूपमा कलात्मक र वास्तुकलाहरूको आकृति देखिने गरी नयाँ भवन बनाउन निर्देशन दिएको थियो ।संसद् सचिवालयले संकलन गरेको प्रमाणका आधारमा उक्त भवन राणाहरूले सुरुमा मनोरञ्जनका लागि नाच्ने, गाउने र भोजभतेर गर्न प्रयोग गर्थे । बिस्तारै राणा प्रधानमन्त्रीहरूले उक्त भवनलाई विदेशी पाहुना भेट्ने थलो बनाए ।आफ्नै निवासमा भेट्दा पारिवारिक र आन्तरिक सुरक्षाका सूचना विदेशीले थाहा पाउने भएपछि राणाहरूले नाचगान भवनलाई अन्यत्र सारेर ग्यालरी बैठकलाई पाहुना भेटभाटको थलो बनाएका पाइएको सचिवालयका अधिकारीहरू बताउँछन् । राणा प्रधानमन्त्री चन्द्र शमशेरले सन्धिसम्झौता र राजदूत भेटघाट सोही हलमा गरेको जानकारहरूलाई उद्धृत गर्दै सचिवालयले जानकारी दिएको छ ।"
विश्वकप सट्टेबाजीमै १० करोडको कारोबार,"काठमाडौं (कास) विश्वकप फुटबलमा सट्टेबाजी गराएको आरोपमा एक एजेन्ट पक्राउ परेका छन् । वान एक्स बेट लगायत बेटिङ एपमार्फत सट्टेबाजी गराएको आरोपमा लमजुङ सुन्दरबजार१ घर भई टोखा२ चण्डेश्वरी बस्ने २६ वर्षीय सुजन गौली पक्राउ परेका हुन् । काठमाडौं उपत्यका अपराध अनुसन्धान कार्यालयका प्रवक्ता एसपी कृष्णप्रसाद कोइरालाका अनुसार गौलीलाई बुधबार काठमाडौं२८ कमलपोखरीबाट पक्राउ गरिएको हो । गौली वान एक्स बेटमा सट्टाबाजी गराउने एजेन्ट हुन् । उनले रकम संकलन र भुक्तानी गरेको आधारमा २५ प्रतिशत कमिसनसमेत पाउने गरेको प्रारम्भिक अनुसन्धानमा खुलेको एसपी कोइरालाले बताए । कोइरालाका अनुसार उनले ईसेवा, आइएमई पे, खल्तीलगायत भुक्तानी सेवाबाट मात्रै २ करोड ३६ लाख ३३ हजार १ सय ३८ रुपैयाँबराबरको कारोबार गरेको देखिएको छ । त्यस्तै, २६ वटा अन्य डिजिटल वालेट तथा बैंकिङ प्रणालीमार्फत ७ करोड ७२ लाख ८९ हजार ४६ रुपैयाँको कारोबार गरेको पाइएको छ । समग्रमा १० करोड ९ लाख २२ हजार १ सय ८४ रुपैयाँकोकारोबार गरेको खुलेको छ । उनले विगत १ वर्षदेखि सट्टेबाजी एजेन्टको रुपमा काम गर्दै आएका प्रहरीको भनाइ छ ।गौलीविरुद्ध मुलुकी अपराध संहिताको दफा १२५ को उपदफा ४ बमोजिम सट्टेबाजी गर्नगराउन नहुने कसुरअन्तर्गत प्रहरीले अनुसन्धान अघि बढाएको छ । उनलाई थप अनुसन्धान तथा कारबाहीको लागि जिल्ला प्रहरी परिसर काठमाडौंमा पठाइएको एसपी कोइरालाले जानकारी दिए ।"
केयूका १७ सय विद्यार्थी दीक्षित,"काभ्रे (कास) काठमाडौं विश्वविद्यालयका १ हजार ६ सय ९९ जना विद्यार्थी दीक्षित भएका छन् । दीक्षित विद्यार्थीलाई विश्वविद्यालयका कुलपतिसमेत रहेका प्रधानमन्त्री शेरबहादुर देउवाले बिहीबार प्रमाणपत्र हस्तान्तरण गरे । विश्वविद्यालयको २८ औं दीक्षान्त समारोहमा मानविकी, शिक्षा, इन्जिनियरिङ, कानुन, व्यवस्थापन, चिकित्सा र विज्ञान संकायका ८ जना विद्यावारिधि, ८५ जना एमफिल तथा स्नातक र स्नातकोत्तर उत्तीर्ण १ हजार ६ सय ६ जना विद्यार्थी दीक्षित भए । विश्वविद्यालयका उपकुलपति प्राडा भोला थापाका अनुसार दीक्षित हुनेमध्ये पुरुष ६ सय ३४ जना र महिला ९ सय ६५ जना छन् । यसमध्ये १०९५ प्रतिशत विदेशी हुन् । जसमा अस्ट्रिया, क्यानडा, चीन, जर्मनी, भारत, इटाली माल्दिभ्स, पोर्चुगल, रुस, सिंगापुर, स्पेन, श्रीलंका, ताइवान र अमेरिका गरी १४ देशका १८६ जना छन् ।२०५१ सालदेखि हालसम्म विश्वविद्यालयबाट व्यवस्थापनमा ७ हजार २८८, विज्ञानमा ३ हजार ६४८, इन्जिनियरिङमा ४ हजार ३३२, मानविकीमा ३ हजार २८०, शिक्षमा १ हजार ९२९, कानुनमा १५६ र चिकित्सका शिक्षामा १९ हजार ४०२ जना गरी कुल ४० हजार ३५ जना विद्यार्थी दीक्षित भइसकेका छन् ।"
दक्षिण एसियामा वायु प्रदूषण भयावह,"(काठमाडौं)  दक्षिण एसियामा वायु प्रदूषणको अवस्था भयावह पाइएको छ । संसारका १० प्रदूषित सहरमध्ये ९ वटा दक्षिण एसिया क्षेत्रमा रहेको विश्व बैंकको अध्ययनमा पाइएको छ । बुधबार सार्वजनिक प्रतिवेदनअनुसार वायु प्रदूषणकै कारणबाट दक्षिण एसियामा हरेक वर्ष २० लाख मानिसको अकालमा मृत्यु हुने गरेको छ । विश्व स्वास्थ्य संगठन (डब्लूएचओ) ले तोकेको मापदण्डअनुसार हावामा औसत वार्षिक पीएम २५ एक घनमिटरमा ५ माइक्रोग्राम हुनुपर्छ । २५ माइक्रो मिटर वा सोभन्दा साना धूलोका कणलाई पीएम २५ भन्ने गरिन्छ । धेरै साना हुने यस्ता कणले फोक्सो हुँदै रक्तसञ्चार प्रणालीमा प्रवेश गरेर रोग लगाउने गर्छन् । यस्ता कणका कारण मुटु, श्वासप्रश्वाससम्बन्धी रोगसँगै फोक्सोको क्यान्सर पनि हुने डब्लूएचओले जनाएको छ । विश्व बैंकको स्ट्राइभिङ फर क्लिन एयर ः एयर पोलुसन एन्ड पब्लिक हेल्थ इन साउथ एसिया प्रतिवेदनमा यस क्षेत्रमा हावामा वार्षिक औसत पीएम २५ को मात्रा ३५ माइग्रोम प्रतिघनमिटरमा पाइएको उल्लेख छ । भारतका लखनउ, कोलकाता, बनारस, नयाँ दिल्ली र पटना, नेपालको काठमाडौं, बंगलादेशको ढाका, अफगानिस्तानको काबुल र पाकिस्तानको इस्लामाबादमा वार्षिक रूपमा हावामा धूलोका कणको मात्रामा औसतभन्दा धेरै छ । प्रतिवेदनअनुसार हावामा पीएम २५ को मात्रा धेरै जनसंख्या भएको ठाउँमा २० गुणाभन्दा बढी पाइएको छ । प्रतिवेदनले वायु गुणस्तरका लागि दक्षिण एसियाली मुलुकहरूमा बनाइएको नियम पनि प्रभावकारी कार्यान्वयन नभएको औंल्याएको छ । वायु गुणस्तरका लागि बनाइएको कानुन प्रभावकारी छैन । यसलाई पूर्ण रूपमा प्रभावकारी बनाउने हो भने वायु गुणस्तरमा सामान्य सुधार मात्रै ल्याउन सकिन्छ, प्रतिवेदनमा भनिएको छ, यो समस्या समाधानका लागि उत्सर्जनमा कटौतीसँगै क्षेत्रीय रूपमा पहल र समन्वयको खाँचो छ । पूर्ण रूपमा नीतिगत व्यवस्था कार्यान्वयन गरिए हावामा धूलोका कणको मात्रा ४ प्रतिशतले मात्रै घट्ने प्रतिवेदनमा उल्लेख छ । २०१८ देखि २०३० मा यस क्षेत्रमा धूलोका कणको मात्रा १२ प्रतिशतले बढ्ने प्रक्षेपण गरिएको छ । प्रतिवेदनले खाना पकाउन प्रयोग गरिने दाउरा, ससाना उद्योगबाट निस्कने उत्सर्जन, इँटा उद्योग, फोहोर व्यवस्थापनमा भएको व्यवस्थापकीय कमजोरी, प्लास्टिक जलाउने कार्यले वायु प्रदूषण बढेको उल्लेख गरेको छ । वायु प्रदूषण वृद्धिको अर्को कारकमा शवदाहलाई औंल्याइएको छ । दक्षिण एसियाका धेरैजसो मुलुकमा मृत्यु भएका मानिसको शव जलाउने गरिन्छ । असन्तुलित रूपमा वितरण र प्रयोग हुने रासायनिक मलले पनि वायु प्रदूषण बढाउन भूमिका खेलेको प्रतिवेदनमा उल्लेख छ । कृषि र सिँचाइ क्षेत्रमा असन्तुलित रूपमा मलको प्रयोग गर्दा एमोनियाको मात्रा बढेको जनाइएको छ । पश्चिम दक्षिण एसियाली क्षेत्रहरूमा धूलो, जैविक कम्पाउन्ड, वनमा डढेलोले वायु प्रदूषण बढाएका छन्, प्रतिवेदनमा भनिएको छ ।नेपाल, बंगलादेश र श्रीलंकाका राजधानी सहरमा वायु प्रदूषणको एक तिहाइ हिस्सा मात्रै त्यहीं उत्सर्जन हुने र बाँकी अन्यत्रबाट आउने प्रतिवेदनमा उल्लेख छ । प्रतिवेदनले दक्षिण एसियामा रहेका ६ वटा वायु प्रणालीलाई पहिल्याएको छ । जसअनुसार भारत र पाकिस्तानको पन्जाब, भारतका हरियाणा, राजस्थान, चण्डीगढ, दिल्ली र उत्तरप्रदेशमा एउटा प्रणाली छ । बिहार, पश्चिम बंगाल, झारखण्ड, बंगलादेश क्षेत्रमा दोस्रो, ओडिसाछत्तिसगढ क्षेत्र तेस्रो, मध्य भारत क्षेत्रमा पूर्वी गुजरात र पश्चिमी महाराष्ट्र चौथो, पाकिस्तान र अफगानिस्तानका केही भाग पाँचौं र दक्षिण पाकिस्तान, पश्चिम अफगानिस्तानदेखि पूर्वी इरानको भूभागमा अर्को वायु प्रणाली छ । यस्ता प्रणालीमा जम्मा हुने धूलो कण निरन्तर रूपमा त्यस क्षेत्रमा बहने हुनाले एउटा सहरको प्रयासले मात्रै नियन्त्रण सम्भव नहुने औंल्याइएको छ ।प्रतिवेदनले क्षेत्रीयस्तरको सहकार्य गर्नुपर्ने औंल्याउँदै इसिमोड, सार्कजस्ता संस्थासँग समन्वय गर्नुपर्नेमा जोड दिएको छ । वायु प्रदूषण नियन्त्रणका लागि अन्तरसरकारी विभागबीच क्षेत्रीयस्तरको पहल र समन्वय आवश्यक रहेको प्रतिवेदनमा उल्लेख छ । यस क्षेत्रको वायु प्रदूषण सुधारका लागि नीतिगत र आर्थिक लगानीबीच समन्वय हुनुपर्ने पनि प्रतिवेदनमा उल्लेख छ । यस क्षेत्रमा हावाको पीएम २५ को मात्रा घटाउन सक्दा पनि ७ लाख ६ सय ५० जनालाई बचाउन सकिने प्रतिवेदनले जनाएको छ । पीएम २५ को मात्रा घटाउन २ सय ७८ मिलियन डलर खर्च हुने अनुमान छ । दक्षिण एसिया क्षेत्रको वायु प्र्रणालीको अवस्था अध्ययनका लागि एउटा छुट्टै वैज्ञानिक संस्थाको स्थापना वा भएका संस्थाहरूको क्षमता अभिवृद्धि गर्न सकिने भनिएको छ । कृषि, फोहोर व्यवस्थापन, भान्सा र इँटा उद्योगबाट हुने उत्सर्जन घटाउँदै वायु प्रणालीको गुणस्तर निर्धारण गर्न सकिने प्रतिवेदनमा उल्लेख छ । यस्तै निजी क्षेत्रलाई आर्थिक प्रोत्साहन गर्न र उत्सर्जन गर्नेलाई जरिवाना तिराउन सकिने पनि औंल्याइएको छ । फोहोर विसर्जन गर्दा जलाउने परिपाटी अन्त्य गर्दै मलखाद उत्पादनमा जोड दिनुपर्ने, प्रदूषण गराउनेलाई करको दायरामा ल्याउनुपर्ने र अन्तरदेशीय सहकार्यमा जोड दिनुपर्ने पनि प्रतिवेदनको निष्कर्ष छ ।"
पूर्वन्यायाधीशलाई राष्ट्रपति बनाएर अनिष्ट ननिम्त्याऊ,"आगामी राष्ट्रपतिका लागि राजनीतिक रंगमञ्चको पर्दापछाडि रहस्यमय तवरबाट जुन विवादास्पद नाममा छलफल भैरहेको छ, त्यसले मुलुकको भावी दिशाको सही संकेत गरेको छैन । खास गरी निर्वाचन परिणामपश्चात् सरकार गठनको गणितीय रस्साकस्सीबीच पाँच वर्षसम्म कायम रहने राष्ट्रपति पदका लागि राष्ट्रिय चासो रहनु र दलीय सहमतिको सन्दुकभित्र यो विषय पनि समावेश हुनु अनौठो होइन, तर संवैधानिक भैकन पनि राष्ट्रिय राजनीतिका महत्त्वपूर्ण र जटिल मोडहरूमा निर्णायक भूमिका खेल्न सक्ने यो स्थायी पदमा पुग्ने व्यक्तिमाथि बाह्य क्षेत्रबाट पनि सरोकार राखिनु र त्यसैलाई सम्बोधन गर्नेजसरी शीर्ष तहमा गृहकार्य हुन थाल्नु बडो चिन्ताजनक छ । अतः, शक्ति पृथकीकरणको मानक सिद्धान्तलाई तिलाञ्जली दिई दशकअघि न्यायपालिका प्रमुखबाट मन्त्रिपरिषद् अध्यक्ष बन्न पुगेका खिलराज रेग्मी वा त्यस्तै व्यक्तिलाई राष्ट्रप्रमुख बनाउन अहिले भैरहेको तयारी सर्वथा अस्वीकार्य छ । गणतान्त्रिक प्रणालीको आधारस्तम्भका रूपमा रहेको राष्ट्रपतीय संस्था सम्हाल्ने व्यक्तिछनोटको यो अपारदर्शी गृहकार्य सरासर अनिष्टकारी छ, जसलाई बेलैमा बुझेर शीर्षस्थ नेतृत्वले आफूलाई सम्हाल्नुपर्छ । दलहरूका अरू नेताले पनि नेतृत्वलाई यसतर्फ सजग गराउनुपर्छ । नेपाली समाजमा आफैं नपरी नचेत्ने दोयम बुद्धिका मान्छेहरू लक्षित एक लोकोक्ति छ, आकाशको राहु, पातालको केतु, एक फेर नपरी कसरी चेतूँ । तर रेग्मी वा सोसरहलाई राष्ट्रपति बनाउने तयारीले हाम्रा दलका शीर्षस्थ नेताहरू त एक फेर परेर र गम्भीर दुष्परिणाम भोगेर पनि नचेत्ने रहेछन् भन्ने देखिन्छ । जगजाहेरै छ, विगतमा राष्ट्रिय सहमतिका नाममा अदृश्य बाटोबाट जब न्यायालय प्रमुख सिंहदरबारको कुर्सीमा पुगे, तब रामशाहपथमा न्यायको प्रमुख तराजु उचाल्न पुग्ने अरूमा पनि कार्यपालिकीय शक्तिको भोक जाग्न थाल्यो । त्यही उत्कट महत्त्वाकांक्षाको निर्लज्ज प्रस्तुतिका कारण चोलेन्द्रशमशेर जबरा काण्ड उद्घाटित भई समग्र न्यायालयकै साख छारस्ट भएको तथ्य सबका सामुन्ने छँदै छ । त्यति बेला रेग्मी कुन बाटाबाट आए र त्यसको दीर्घकालीन परिणति के भयोहुँदै छ भन्ने तथ्यकै आलोकमा यही र यस्तै नाम फेरि राष्ट्रपतिमा स्वीकार्य हुने प्रश्नै उठ्दैन । स्मरणीय छ, २०६४ मा निर्वाचित संविधानसभाको म्याद थप्न नमिल्ने भनेर एकल इजलासबाटै आदेश दिएका रेग्मी त्यसपछि सृजना भएको अव्यवस्थाबीच आफैं सरकारप्रमुख भएका थिए । मन्त्रिपरिषद् अध्यक्षका रूपमा रेग्मीको तत्कालीन नियुक्तिले संसदीय लोकतन्त्र र स्वतन्त्र न्यायपालिकाको छविमा क्षति पुर्याएको पृष्ठभूमि बेवास्ता गर्दै त्यही प्रवृत्तिको पुनरावृत्ति गराउन लागिनु दुर्भाग्यपूर्ण छ । प्रस्टै छ, केही गरी पूर्वप्रधानन्यायाधीशलाई अहिले राष्ट्रपति बनाइएमा नेपालको न्यायालय कहिल्यै स्वतन्त्र रहनेछैन । कारण, त्यहाँ पुग्ने हरेक न्यायमूर्तिलाई पछि राष्ट्रप्रमुख बन्ने लालसाले लोभ्याउनेछ, र उनीहरू अवाञ्छित तवरमा राष्ट्रियअन्तर्राष्ट्रिय शक्तिकेन्द्रहरूसित नजिकिनेछन्, जसको छाया न्यायिक निर्णयहरूमा पर्न थाल्नेछ । त्यसैले त्यो दुर्दिन ननिम्त्याउन दलहरू अहिल्यै होसियार रहनु अपरिहार्य छ । रेग्मी मात्र होइन, अरू पूर्वप्रधानन्यायाधीश पनि यो पदका निम्ति योग्य हुन सक्दैनन्, हाम्रो संविधानले सर्वोच्च अदालतका पूर्वप्रधानन्यायाधीश वा न्यायाधीश मानव अधिकार आयोगबाहेक अरू स्थायी संरचनामा जान सक्ने परिकल्पना गरेको पनि छैन । संविधानको धारा १३२(२) मा प्रधान न्यायाधीश वा सर्वोच्च अदालतको न्यायाधीश भइसकेको व्यक्ति यस संविधानमा अन्यथा उल्लेख भएकामा बाहेक कुनै पनि सरकारी पदमा नियुक्तिका लागि ग्राह्य हुनेछैन भन्नुको तात्पर्य राजनीतिक नेतृत्वले मनन गर्न सक्नुपर्छ । निश्चय पनि राजनीतिबाहिर रहेका समाजका अरू सुयोग्य व्यक्तित्वलाई राष्ट्रपति पदमा निर्वाचित गर्न नमिल्ने होइन । राजनीतिक दलमा कहिल्यै संलग्न नभएका वा पहिल्यै आबद्धता त्यागेका, राष्ट्रिय जीवनका विभिन्न क्षेत्रमा विशिष्ट योगदान पुर्याएर र त्यहीअनुरूप पहिचान बनाइसकेका जोकोही नागरिकलाई राष्ट्रपति बनाउन अवश्य मिल्छ । यसका केही फाइदा पनि छन् । राष्ट्रपति बन्ने व्यक्ति आफ्नो पूर्वदलको प्रभावबाट धेरै हदसम्म मुक्त हुन सक्छन्, पदीय जिम्मेवारी संविधानको मर्मानुरूप नै महसुस गरेको खण्डमा । यिनमा अतिरिक्त शक्तिको चलखेल गर्ने महत्त्वाकांक्षा पनि हुँदैन भन्ने विश्वास गर्न सकिन्छ । परन्तु, यसका पनि आफ्नै सर्त छन्, निर्णयकारी दलहरूले विशुद्ध हाम्रो राष्ट्रिय चेतनाका आधारमा मात्र त्यस्तो व्यक्तिको छनोट गर्नुपर्छ । र, त्यस्तो नामउपर शीर्षस्थ भनिएका दुईचार नेताहरूले मात्र होइन, पार्टीहरूका केन्द्रीय तहमै व्यापक छलफल गरिनुपर्छ । कथं बाह्य शक्तिको इसारामा नेपथ्यमा बसेर सीमित नेताहरूले खुसामद गरी छानिने व्यक्तिलाई गैरराजनीतिकका नाममा छनोट गरियो भने त्यो हाम्रो स्वतन्त्र राष्ट्रिय अस्तित्व र स्वत्वमाथिकै हस्तक्षेप हुनेछ, सार्वभौम नेपाली नागरिकमाथिको अपमान ठहरिनेछ । मुलुकले जानीनजानी राष्ट्रको प्रमुख होइन, निमित्त नायक छान्नेछ, जसले भोलि आइपर्न सक्ने अप्ठ्यारा मोडमा अर्थात् निर्णायक घडीमा कस्तो निर्णय लिनेछ भन्ने विषय शीतलनिवासमा नभएर अन्यत्रै तय हुनेछ, यो पटकथाको सबभन्दा डरलाग्दो पाटो नै यही हो । हामीले चाहेको गणतन्त्र त्यो होइन, हुनु हुँदैन । प्रश्न राष्ट्रपतिमा पुग्ने व्यक्तिमा निहित कमीकमजोरीको मात्र होइन, त्यहाँ कोही कुन उद्देश्यका साथ पुगेकोपुर्याइएको छ भन्ने पनि हो । राष्ट्रप्रमुख छान्ने निर्णयले राष्ट्रपति संस्था मात्र होइन, हाम्रो गणतान्त्रिक प्रणाली कसरी अघि बढ्नेछ भन्ने पनि तय गर्नेछ । शिशु गणतन्त्रका आधारस्तम्भहरू कति मजबुत बनाउने भन्नेमा राष्ट्रपतिमा चुनिने व्यक्तिको व्यक्तित्व, ओज, आचरण र कामकारबाहीको महत्त्वपूर्ण भूमिका रहन्छ । यसर्थ राष्ट्रप्रमुख चुन्ने विषयलाई एकदमै सचेततापूर्वक लिइनु आवश्यक छ । नत्र नेतागणको गलत निर्णयका कारण बाह्य प्रभावदेखि सम्बन्धित व्यक्तिको सनक, महत्त्वाकांक्षा र कमजोरीसम्मको मूल्य राष्ट्रपति संस्था र समग्र गणतान्त्रिक प्रणालीले चुकाउनुपर्नेछ । त्यसैले राष्ट्रपतिसहित उपराष्ट्रपति, सभामुखजस्ता पदहरूका हकमा पनि राजनीतिक दलहरूका सम्पूर्ण जिम्मेवार पंक्तिले यो पक्षमा पूर्णतः विचार पुर्याउनु आवश्यक छ ।"
सम्पादकलाई चिठी,"ॅखिलराज वा सोसरहलाई राष्ट्रपति बनाउने खेल समाचारमा ाबअभदययफ।अयरभप्बलतष्उगच बाट लिइएका टिप्पणी ःपार्टीमा राष्ट्रपति हुनयोग्य व्यक्ति नभएर यस्तो गर्न लागेको हो कि क्या हो ? उमेशराज जोशीिििराष्ट्रपति बाहिरबाट बनाउने हो भने, विश्वविद्यालयमा लामो समय प्राध्यापक भएर निवृत्त कुनै जनजाति विद्वान्लाई दिँदा के फरक पर्ला ? सकेसम्म थारू भए राम्रो । राधा पराजुलीिििन्यायिक इतिहासमै शक्ति पृथकीकरणको सिद्धान्तको खिल्ली उडाउने पात्र हुन् खिलराज रेग्मी ! सन्तोष देवकोटािििसर्वोच्च न्यायालय ध्वस्त पार्नेलाई पुनः पुरस्कार दिने प्रपञ्च । बलराम सापकोटािििप्रधानन्यायाधीश हुँदाहुँदै प्रधानमन्त्री भएर न्यायालयको ओज गिराएका व्यक्तिलाई राष्ट्रपति बनाउन कसको दबाब आयो ? पूर्ण ओलीिििअब प्रत्यक्ष निर्वाचित राष्ट्रपतिको व्यवस्था गर्नुपर्यो । अनिल गुरुङ"
नेपाल : उत्तरपरिवर्तनको चरणमा,"निर्वाचन हुनुपर्ने थियो । भयो, सकियो । फेरि पनि शेरबहादुर देउवा, पुष्पकमल दाहाल र खड्गप्रसाद ओलीमध्ये एक वा अर्कोलाई पाँच वर्षसम्म पालैपालो प्रधानमन्त्री बन्ने प्राविधिक वैधता दिएको यस निर्वाचनबाट धेरै उत्साहित हुनु भनेको नागरिकका रूपमा आफ्नै आत्मसम्मानलाई चोट पुर्याउनु हो । त्यसैले यसलाई यत्ति भनेर छाडौं जे नहोस् भन्ने थियो, त्यही हुने भयो । तर यो निर्वाचनले २०६२६३ सालको आन्दोलनदेखि सुरु भएको नेपालको ऐतिहासिक परिवर्तन को यात्रा कहाँ पुगेको वा नपुगेको, अड्किएको वा फर्किएको रहेछ भनेर हेर्न एउटा आँखीझ्याल उपलब्ध गरायो । यस आलेखको प्रस्तावना नेपाल अब उत्तरपरिवर्तनको चरणमा पुगिसकेको रहेछ भन्ने छ । किनभने, पहिलो संविधानसभादेखि नयाँ संविधान अन्तर्गतको दोस्रो आम निर्वाचनसम्म आइपुग्दा त्यो महत्त्वाकांक्षी परिवर्तनको जुन बृहत् राष्ट्रिय परियोजना थियो, नेपाली समाजले अहिले त्यसको एजेन्सी नै गुमाइसकेको छ । के थियो त्यो एजेन्सी ? आगामी राजनितिक कोर्सका लागि त्यसको अर्थ के हुन्छ भनेर विषयलाई अलिकति थिअराइज वा सैद्धान्तिकीकरण गरेर हेर्नु पंक्तिकारलाई महत्त्वपूर्ण लागेको छ ।माओवादी केन्द्रको दलीय आकार खुम्चिँदै गएको छ भनेर यो तर्क गर्न खोजिएको हैन । त्यसै पनि २०६४ सालमा एक पटकबाहेक नेपालको इतिहासमा माओवादी कहिले नै पहिलो, दोस्रो शक्ति भएको थियो र ? चुनावमा पराजित हुनुअगावै मधेश आन्दोलनका अगुवाहरू कसरी आफैंसँग हारेर मधेशविरोधी कै शरणमा पुग्ने स्थितिमा पुगेका थिए भनेर पनि यो तर्क गरिएको होइन । कुनै आन्दोलन वा परिवर्तनको नेतृत्व गरेको राजनीतिक दल आफू कमजोर हुँदैमा सम्पूर्ण परिवर्तन नै कमजोर हुन्छ भन्ने हुँदैन । प्रजा परिषद् सकिँदा प्रजातन्त्र सकिएको थिएन । त्यसैले चीज त्योभन्दा गहिरो र फराकिलो छ ।हामी मानिस स्वभावैले सधैं प्रतिक्रियावादी नै हुन्छौं । जस्तो देउवाजस्ता व्यक्ति देशकै ठूलो लोकतान्त्रिक दलको सभापति मात्र होइन, छैटौं पटक मुलुकको प्रधानमन्त्री हुन जब दुइटै खुट्टा उचाल्छन्, मान्छेका मनमा यो लोकतन्त्र भन्ने कुरा नै अर्थहीन हो कि भन्ने प्रतिक्रिया उत्पन्न हुन्छ । यदि लोकतन्त्रमार्फत हामीले आफ्नो शासकका रूपमा पटकपटक डिजर्भ गर्ने सर्वश्रेष्ठ नेता देउवा नै हुन् भने यस्तो लोकतन्त्रको के काम भन्ने प्रतिक्रिया हामीभित्र अबोध रूपमा आउन सक्छ । तसर्थ देउवा वा उनीजस्तै खराब हुन प्रतिस्पर्धामा रहेको कांग्रेसको अहिलेको दाइ पुस्ता का अनुहारहरू जतिजति सार्वजनिक नजरमा छाइरहन्छन्, त्यो दृश्य मात्रैले पनि जनताको नजरमा लोकतन्त्रलाई स्वतः कमजोर पारिरहेको छ । देउवा अहिले यी हरफमा सहायक सन्दर्भस्वरूप मात्र आइपुगेका हुन् । मूल विषय नेपालमा अहिले आइपुगेको उत्तरपरिवर्तनको चरणलाई कसरी बुझ्ने भन्ने नै हो । र देउवालाई जोडेर यहाँनेर उठाउन खोजिएको बुँदा के हो भने, यदि प्रचण्डलाई आफूले जनयुद्ध मार्फत उठाएका राज्य रूपान्तरणका मुद्दाप्रति अलिकति पनि माया बाँकी छ भने उनले माओवादी केन्द्रलाई कतै लगेर विलय गराइहाल्नुपर्छ । किनकि जति प्रचण्ड नेतृत्वको माओवादीको परिचय सत्ताको निकृष्ट गोटी र अस्थिरताको वाहकका रूपमा जनताका मनमा झाँगिँदै जान्छ, उति त्यो ऐतिहासिक परिवर्तनप्रति नै जनताको प्रतिक्रिया फेरिँदै जान्छ, वितृष्णा फैलिँदै जान्छ । अब नेपाली समाजले गुमाएको परिवर्तनको एजेन्सी के हो, त्यसमा विमर्श गरौं । कुनै ठूलो राजनीतिक र सामाजिक परिवर्तनको घटना हुनुभन्दा पहिले समाजमा सुषुप्त रूपमा एउटा बौद्धिक चेतनाको प्रक्रियाले घर गर्न थालेको हुन्छ । सन् १७८९ को फ्रेन्च रिभोलुसन होस् कि सन् १९४७ को भारतको स्वतन्त्रता वा नेपालमै विक्रम संवत् २००७ सालमा प्रजातन्त्र स्थापना हुने घटना, इतिहासमा उदाहरण जति हेरे पनि छन् । मूल घटनाको उत्कर्ष मञ्चन हुनुअघि त्यो प्रक्रियाले समाजमा सामूहिक विवेकको निर्माण गरेको हुन्छ । पछि सतहमा अधिकतम जनता त्यही प्रक्रियामा स्वस्फूर्त समाहित भएका हुन्छन् । एजेन्सी ले बोक्ने अवधारणालाई अनुवाद गर्ने नेपालीमा दुरुस्त शब्द नपाएर मात्र अंग्रेजीको यो शब्द प्रयोग गरिएको हो । यसलाई यसरी बुझ्न सकिन्छ कतिपय युगान्तकारी परिवर्तनका लागि समाजलाई भित्रभित्र तयार पार्ने एउटा स्वस्फूर्त समूह हुन्छ जसलाई राजनीतिक आन्दोलनका बौद्धिक अगुवा भन्न सकिन्छ । नेपालकै २०६२६३ को जनआन्दोलनअगाडि फर्केर सोचौं त ! मूलधारका सात दलको मोर्चा र नेकपा (माओवादी) को नेतृत्व संयुक्त रूपमा आन्दोलनमा आउनुको एउटा मात्र कारण राजा ज्ञानेन्द्रलाई सत्ताबाट हटाएर आफूहरू शासनको बागडोरमा आउनु थियो । त्यसका लागि सशस्त्र युद्ध समापन गरेर देशमा शान्ति स्थापना गर्छौं त भन्नैपर्ने थियो । त्यसो नभन्दा सात दल र माओवादी मिल्नुको राजनीतिक वैधता स्थापित हुँदैनथ्यो । तर जब आन्दोलन सफल हुँदै गयो, सात दल र माओवादीले सोचेभन्दा ठूला परिवर्तनहरू संस्थागत हुने क्रम सुरु भयो । पुनःस्थापित प्रतिनिधिसभाका कतिपय घोषणा, शान्ति सम्झौताका कति अंश, अन्तरिम संविधान, धर्मनिरपेक्षता, संघीयता, समावेशी सिद्धान्त आदि त्यसका उदाहरण हुन् । संघीयता र अरू उपलब्धिका लागि अरू पनि आन्दोलन पक्कै भएका थिए । तर ती सबै परिवर्तन सम्भव पार्नका लागि समाजमा एउटा क्याटलिस्ट बौद्धिकराजनितिक समूह थियो जसले त्यति बेला राष्ट्रको विवेकको प्रतिनिधित्व गर्थ्यो । दलका नेता र कार्यकर्ताहरू त्यही विवेकको पछि डोर्याइएका थिए । राजनीतिक निर्णय गर्ने र त्यसको कार्यान्वयन गर्ने ठाउँमा भएका नेताहरू त्यही विवेकबाट निःसृत भएका थिए । कतिपय दक्षिणपन्थी प्रतिक्रियावादी हरूले अहिले प्रश्न गर्छन् नि सडकमा नभएको धर्मनिरपेक्षता संसद्को घोषणामा कसरी आयो ? जनआन्दोलनमा संघीयता कसले मागेको थियो ? यस्तो प्रश्न किन गर्छन् भने, तिनीहरूले परिवर्तनका खास संवाहकलाई ठम्याउन सकेकै हुँदैनन् । यसो सम्झनुस् त त्यति बेला आफ्नो प्रतिबद्धता र वैधताको ओजमा गर्जिएको नागरिक समाजको नेतृत्व, बौद्धिकप्राज्ञिकलेखक समुदायको सक्रिय ऐक्यबद्धता र मिडिया नेतृत्वको नैतिक साहस ! यसो सम्झनुस् त त्यति बेला कांग्रेसको सामूहिक विवेकलाई गणतान्त्रिक परिवर्तनका लागि प्रभावित पार्ने समूह र एमालेलाई जागरुक पार्ने त्यति बेलाका युवा नेताहरू ! त्यति बेला दलहरूका बैठकमा छलफल नै नभएका विषय संसद्को जेठ १५ को घोषणामा कसरी लेखिए भनेर अहिले प्रश्न गर्नेहरू छन् नि, तिनले एक पटक माथिका पंक्ति दोहोर्याएर पढे हुन्छ, ती सबै कसरी लेखिएका थिए भनेर । सात दलको विवेक कहाँबाट बनेको थियो भनेर । तर ती दक्षिणपन्थीलाई अहिले जवाफ फर्काएर के स्वाद लिनु ! विडम्बना त के भने, जुन यस लेखको मूल विषय हो, परिवर्तनको मर्मलाई आत्मसात् गर्ने र त्यसको सन्देशलाई संस्थागत गरिने प्रक्रिया खलबल्याइनु हुँदैन भन्नका लागि अहिले त्यही एजेन्सी नै सकिएको छ । त्यति बेलाको नागरिक समाजका पात्रहरू अहिले जति बाँकी छन्, ती शिथिल छन् । जो अझै बोल्न सक्छन्, एकादुईबाहेक तिनीहरूले आफ्नै वैधता गुमाएका छन् । जसले गुमाएका छैनन्, तिनीहरूमा त्यो प्यासन र आक्रोश नै बाँकी छैन । कांग्रेसभित्र जो त्यति बेला यसैका संवाहकमध्ये थिए, पार्टीको पपुलिस्ट कित्ताले आफूलाई महाधिवेशनमा भोट दिँदैन कि भनेर भीडलाई डोर्याउने हैन, भीडबाट डोरिने विकल्पमा लागेका छन् । कांग्रेस र एमालेको अहिलेका दुवै नेतृत्व त्यति बेला जबर्जस्ती तानिएर परिवर्तनको भेलमा बगेका पात्र हुन् । तिनीहरूको यसमा न अपनत्व छ, न जवाफदेही । माओवादी र मधेशी दलको माथि नै चर्चा गरियो । अहिलेको नेपाल जहाँ उभिएको छ, त्यहाँ परिवर्तनको सार्वजनिक काल्पनिकी धेरै बाँकी छैन । परिवर्तनले अल्पसंख्यक समुदायलाई राज्यमा समान अपनत्व भाव हुन सक्ने जुन आस देखाएको थियो, तिनीहरू निराश छन् तर बोल्ने माध्यम पाएका छैनन् । जनमत पार्टी र नागरिक उन्मुक्ति पार्टीमा केहिले सानो माध्यम त पाए तर यी दुई पार्टीका आफ्नै सीमा छन् । निराश भएकामध्ये धेरैले भन्न थालेका छन्, ल, तिम्रो (बहुसंख्यकको) देश तिम्रै भयो । हामीलाई बसिखान मात्र देऊ । जो आफू पहिलेदेखि नै बहुसंख्यामा छन्, तिनलाई सबै चाहिएको छ । वर्चस्वशाली समुदायको वर्चस्व पुनः हावी हुने क्रममा छ । संविधानका छिद्र खोज्दै महिला र अरू समुदायले हात पारेको अधिकार आफूतिरै खिचिँदै छ । संघीयता किन ल्याइएको थियो भनेर यसको भावनाको प्रतिरक्षा गर्ने राजनीतिक र बौद्धिकनागरिक समाज खुम्चँदै छ । प्रशासनिक सहजता र विकासको लक्ष्यका लागि मात्र राज्य पुनःसंरचना थालिएको थियो भन्ने भाष्य दिनदिनै हावी हुँदै छ । परिवर्तन बेवारिसे भएपछि पुगिने भनेको दक्षिणपन्थमै हो । दक्षिणपन्थको अर्थ र बुझाइ देश र सन्दर्भ अनुसार फरक हुन सक्छ । आजका दिनमा नेपालमा दक्षिणपन्थी को हो भनेर हेरौं । पछाडि परेका समुदाय र वर्गलाई दिइने भनेको अधिकार फेरि छिद्र खोज्दै परम्परागत वर्चस्वशाली समुदायले खोस्न थाल्नु दक्षिणपन्थ हो । पहिचानको आन्दोलनको भावना र सबै समुदायको राज्यप्रतिको अपनत्व बराबर होस् भन्ने मुद्दालाई सम्बोधन गर्न, राज्यको चरित्र सुधार्नुपर्नेछ भन्ने कबोल गरेर ल्याइएको संघीयतालाई विकास गर्ने प्रशासनिक एकाइका रूपमा बुझ्न खोज्नु दक्षिणपन्थ हो । सशस्त्र द्वन्द्वप्रति सबैका आआफ्नै दृष्टिकोण हुने भइहाले । प्रचण्ड र माओवादीको पतनोन्मुख चरित्र र कार्यसम्पादनको समीक्षा आफ्नो ठाउँमा छ । प्रमुख राजनीतिक दलहरू र राज्यले देशमा द्वन्द्व छ जसलाई समाधान गर्न बृहत् शान्ति सम्झौता र नयाँ संविधानमार्फत राज्यको पुनःसंरचना गरौं भन्ने मानेर अगाडि बढेको कोर्सका कमीकमजोरीलाई आलोचना गर्न सबैले मिल्छ । तर देशमा द्वन्द्व नै थिएन, शान्ति सम्झौता नै भएको थिएन र मधेश आन्दोलन पनि भएको थिएन जसरी ती सबै परिवर्तनका आधारभूत स्तम्भलाई नै सम्मान नगर्नु दक्षिणपन्थै हो । आफू बहुसंख्यक र वर्चस्वशाली धार्मिकसांस्कृतिकलैंगिक समुदायको हुने अनि जनसंख्याको बहुमत आफ्नो समुदायको छ भन्ने बलमा आफ्नो संस्कृति अनुसार नै राज्यको धार्मिकसांस्कृतिक परिचय हुनुपर्छ भन्नु पनि दक्षिणपन्थ हो । भर्खर सम्पन्न निर्वाचनमा पुराना दलका नेताहरूले उठाएका मुद्दाका प्राथमिकता, तिनले गरेका भाषण, नयाँ दलका नाममा आएका कतिपय नयाँ नेताका रुझान र नागरिकबौद्धिक समुदायको निष्क्रिय तटस्थताले नेपाललाई थप त्यही दिशातिर लगिरहेका छन् । परम्परागत रूपमा खाईपाई आएका र अहिले आफ्नो भाग खोस्न अरू आए भनेर अतालिएकाहरूका लागि यो खुसीको खबर हुन सक्छ । यदि राज्य रूपान्तरणका मुद्दा देशका लागि जरुरी थिए र अहिले पनि छन् भने तिनलाई नेतृत्व दिन अब अर्को नयाँ पंक्ति आउने होला । अहिलेका लागि भने नेपालमा परिवर्तनको चरण सकिएको र माथि भनिएको अर्थमा समाजमा दक्षिणपन्थी रुझान गहिरिँदै गएको भनेर भनेर बुझ्दा हुन्छ ।"
मनुवादी नेतृत्व र दलित उम्मेदवारीको प्रश्न,"संघीय र प्रादेशिक निर्वाचनमा पार्टीहरूले दलित उम्मेदवार उठाउन धेरै कन्जुस्याइँ गरेको र प्रत्यक्षतर्फ जम्मा एक जना दलित निर्वाचित भएको विषयलाई कान्तिपुर दैनिकले उच्च प्राथमिकतासाथ प्रथम पृष्ठमा प्रकाशित गर्यो । त्यो विश्लेषण पढेर पार्टीहरूलाई, नेताहरूलाई थोरै लज्जाबोध त पक्कै भयो होला । यसअघि पनि कान्तिपुरले दलित आयोगलाई सरकारले बजेटसमेत नदिएर पंगु बनाएको विषय र दलित अधिकारसँग सम्बन्धित विभिन्न सवाल प्रमुखतासाथ उठाउँदै आएको छ । प्रमुख पार्टीहरू कांग्रेस, एमाले र माओवादीको त कुरै छोडौं, नयाँ विकल्प दिन्छौं भनेर भरखरै राजनीतिक क्षितिजमा उदाएका र निकै आशा गरिएका रवि लामिछाने र सीके राउतका पार्टीहरूले धरि दलित उम्मेदवार खासै उठाएनन् । यो निर्वाचनमा जनताले एक हदसम्म स्थापित पार्टी र पाका नेताहरूको विकल्प खोजेको देखियो । राजनीतिमा फ्रेस ब्लड को खोजी सकारात्मक विकास हो । तर दुःखको कुरो, विकल्प पनि उनै उपल्ला भनिएका जातिसमुदायबाट मात्रै खोजिएकोरोजिएको छ । दलितहरू पार्टीलाई जति योगदान गरे पनि, जति रगतपसिना बगाए पनि किन नेताको रेडार भित्र पर्दैनन् ? नेताले दलितलाई हतपत विश्वास गरेको, भरोसा गरेको देखिँदैन । दलितहरू योग्य र सक्षम नै ठानिँदैनन् । त्यसैले राजनीतिक नियुक्तिहरूमा दलित सितिमिति पर्दै पर्दैनन् । दलितले जित्न सक्दैनन् भन्ने सोचले होला, उनीहरूलाई निर्वाचनमा टिकटै दिइन्न । चुनाव जितेर आएका वा समानुपातिक ढोकाबाट सांसद बनेका दलितहरू सितिमिति मन्त्री बनाइँदैनन् । टोकनका रूपमा दलित मन्त्री बनिहाले पनि स्रोतसाधन र जिम्मेवारी धेरै नभएका खेलकुदजस्ता मन्त्रालयमा सीमित पारिन्छन् । गृह, अर्थ, परराष्ट्रजस्ता गहकिला मन्त्रालयहरू दलितको भागमा कहिल्यै पर्दैनन् । क्याबिनेटमा पनि दलितै बनाइएकाहरूको सरकारमा खासै शक्ति र प्रभाव हुँदैन ।जुनसुकै विचार र आस्थाका, पहाड वा मधेशका, पाका वा युवा सबै राजनीतिक नेताको दलितप्रति हेपाहापूर्ण आचरण उस्तै छ । अब जुन पार्टीको नेतृत्वमा जस्तो गठबन्धनको सरकार बने पनि दलितको हकमा नयाँनौलो केही हुनेवाला छैन । पार्टीहरूबीच धेरै सवालमा धेरै मतभेद होलान्, असहमति होलान्, तर दलितलाई प्रयोग मात्रै गर्ने, शासनसत्ताबाट सदैव टाढा राख्ने विषयमा भने सबैको साझा सहमति भएको जस्तो देखिन्छ । यस विषयमा नेताहरूबीच अघोषित सम्झौता भएजस्तो दृष्टिगोचर हुन्छ । यो समस्याका राजनीतिक मात्र नभएर सामाजिक, सांस्कृतिक, धार्मिक र मनोवैज्ञानिक कारणहरू पनि छन् । चुनावमा दलितलाई नउठाउने, कुनै जिम्मेवार पदमा नपुर्याउने विषय एक प्रकारले भ्रष्टाचारसँग जोडेर हेर्न सकिएला । टिकट लगायतका अवसरहरू पैसामा बिक्छन् भन्ने धेरै सुनिन्छ । फेरि नातावाद, कृपावाद, फरियावादको समस्या पनि चर्को छ । नेताका श्रीमती, छोराछोरी, बुहारी, नाताकुटुम्बलाई कुनै पनि अवसर सजिलै प्राप्त हुन्छ । तर दशकौं पार्टीका लागि मरिमेटेकाहरू, घरपरिवार र सम्पत्ति गुमाएकाहरू, अझै शरीरमा गोली बोकेर हिँड्नेहरू सधैं पाखा लगाइन्छन् । जसले नेताको भक्ति गर्छ, पूजा गर्छ, भेटी चढाउँछ, उसैलाई अवसर दिने गलत परम्पराका कारण लोकतन्त्रकै बदनामी हुँदै गएको छ । तर, विशेषतः दलितको हकमा जातिवाद पनि ठूलो पर्खाल बनेको छ । नेता र प्रभावशाली व्यक्तिहरूमा सत्ता, शक्ति र सम्पत्तिको मात्रै होइन, जातीय अहं पनि चर्को देखिन्छ । उनीहरूको चेतन वा अचेतन मनले आफ्नो जातलाई उच्च देख्छ, दलितलाई कहिल्यै आफूसमान देख्दैन । जातिवादी मगजले दलितलाई योग्य र क्षमतावान् ठान्दै ठान्दैन । तर यसलाई नेताविशेषको व्यक्तिगत समस्या वा कमजोरी मात्रै ठान्नु गलत हुन्छ । यथार्थमा यो त राजनीतिक भ्रष्टाचार मात्रै नभएर समाज र धर्मसंस्कृतिको उपज पनि हो । ठूलासाना सबै दलका प्रायः नेताहरू कथित उच्च जातका छन् । उनीहरू पुराण सुन्दै, धर्मशास्त्र पढ्दै, मनुको आज्ञा पालन गर्दै हुर्केका हुन् । संस्कार र संस्कृतिले सिकाए बमोजिम अरूभन्दा आफ्नो जात उच्च, ठूलो, पवित्र ठान्दै आएका छन् । कलिलो अवस्थामै बांगिएको मनोविज्ञान पछि सोझ्याउन निकै कठिन हुन्छ । धर्मशास्त्र र परम्पराको आधारमा मल्ल, ठकुरी र राणा शासकहरूले देशमा जात व्यवस्था संस्थागत गरे । सोही अनुरूप सामाजिक संरचना बनाए । धर्मशास्त्र र मूलतः मनुस्मृतिका सिद्धान्त अनुसार तहगत विभेद लागू गरे । दुई हजार वर्षभन्दा पुरानो मनुवादी नीति र सिद्धान्त बमोजिम आजसम्म पनि हाम्रा संस्कार, संस्कृति, रीतिथिति चल्दै आएका छन् । मनुस्मृतिले चण्डाल, शूद्र भनिनेहरूलाई दास घोषित गरेको छ । शूद्रलाई धेरै अधिकारबाट बन्चित गरिएको छ । शूद्रलाई शिक्षा आर्जन गर्न, धनसम्पत्ति जोड्न मनाही छ । शूद्रलाई ज्ञान सिकाउने, बुद्धिविवेक दिने ऋषिहरू स्वर्ग जान पाउँदैनन् भन्ने कडा निर्देशन छ । बडा जातिको बिनासर्त सेवा गर्नु नै शूद्रको परम धर्म हो भनिएको छ । कुनै हालतमा पनि शूद्रलाई शासक बनाउनु हुँदैन भन्ने मनुस्मृतिको कठोर आदेश छ । दलहरूले, नेताहरूले मनुस्मृतिका आदेशहरू पालना गरिरहेको देखिन्छ । दलितलाई शासक बनाउनै हुँदैन भन्ने मानसिकताबाट यो प्रस्ट हुन्छ । उनीहरूले दलितलाई सेवकका रूपमा मात्रै हेरेको प्रतीत हुन्छ ।आन्दोलनमा वा क्रान्तिमा दलहरूले दलितलाई मार्नेमर्ने लगायत सबै कठिन वा जोखिमपूर्ण काममा अगाडि बढाए । जनयुद्धमा माओवादी नेताहरूलाई सुरक्षा दिने, बास दिने, खुवाउने प्रायः दलितहरू नै थिए । तर जब क्रान्ति सफल भयो, संघर्ष सकियो, सत्तामा पुगेका दलहरूले दलितलाई उपेक्षा गर्न थाले । दलितको गुन बिर्सिए । संविधान र कानुनमा समान अधिकार स्थापित त गरे, तर त्यसलाई समाजमा लागू गर्नतर्फ सिन्को भाँचेनन् । जातीय अपमान, घृणा र हिंसा मेटाउने तिनको कुनै इच्छाशक्ति देखिँदैन । उल्टो, लोकलाजको समेत वास्ता नगरी पार्टीहरूले दलित मार्नेलाई, दलितलाई अंगभंग बनाउनेलाई कानुनी करबाहीबाट उन्मुक्ति दिइरहेका छन् !पार्टीहरूमा मनुवाद हावी भएका कारण व्यक्तिको योग्यता, क्षमता, नैतिकता, विश्वसनीयता सबै जातको तराजुमा जोखिन्छ । समाज बरु शनैःशनैः परिवर्तन हुँदै गएको छ, तर पार्टी राजनीतिको मनुवाद झन् कसिलो, झन् बलियो बन्दै गएको महसुस हुन्छ । बरु २०७४ सालको निर्वाचनमा तीन जना दलित प्रत्यक्षतर्फ जितेर संघीय संसद्मा आएका थिए । यो पटक एक जनामा सीमित भयो । पार्टीहरूले यसपालि चुनावमा दलित उम्मेदवार नउठाएका मात्रै हैनन्, दलित मुद्दालाई एजेन्डा नै बनाएनन् । कुनै पार्टीको घोषणापत्रमा, भाषणमा छुवाछुतको विषय उठाइएन । दलितमाथि देशैभरि तीव्र जातीय अपमान, घृणा र हिंसा कायम रहेकोÙ दलितमाथि अन्यायअत्याचार घट्नुको सट्टा बढेर गएको विषयले कसैलाई छोएन । मनुवादी चिन्तनले ग्रस्त पार्टीहरू तैं चुप, मै चुप भए !यसमा केही दोष दलीय राजनीतिमा सक्रिय दलितहरूको पनि छ । पार्टीले यसरी आफ्नो एजेन्डा पूरै बेवास्ता गर्दा, दलितलाई उम्मेदवारी नदिँदा असन्तुष्टि व्यक्त गरेको सुनिएन । उम्मेदवारी लगायत आफ्ना एजेन्डामा नेताहरूलाई सचेत गराउने, खबरदारी गर्ने काममा दलित नेताकार्यकर्ता चुके । उनीहरूले कम्तीमा आफ्नै दलभित्र संगठित रूपमा लबिइङ गर्न सक्थे, अडान राख्न सक्थे, गठबन्धनभित्र पनि आवाज उठाउन सक्थे, जुन हुन सकेन । उल्टो, कतिपय नाम चलेका दलित नेताहरूले समेत निर्वाचनमा प्रत्यक्ष भिड्ने हिम्मत नगरेर सुरक्षित समानुपातिक सिट मिलाइदिन नेतालाई अनुरोध गरे । यो व्यक्तिविशेषका निम्ति सजिलो उपाय होला, तर दलित मुक्तिको सवालमा गलत प्रवृत्ति हो । दलित अगुवाहरूको यस्तो व्यवहारले मनुवादी चिन्तनलाई मलजल गर्छ । यसबाट दलित कमजोर नै हुन्, हैसियतविहीन हुन्, अक्षम हुन्, टिकट दिए पनि जित्न सक्दैनन् भन्ने हेपाहा विचारलाई बल पुग्छ । दलित नेताकार्यकर्ताले यो सत्य बुझ्नुपर्छ । अरुले पत्याउनुअघि हामी आफैंले आफूलाई पत्याउनुपर्छ । हार्न त ठूला जातले पनि, धेरै हैसियतवालाले पनि हारेका छन् नि ! हारिन्छ भन्ने डरले फिल्डमै नउत्रिनु सही होइन । झन् सधैं हेपिएका दलितले आत्मसम्मानका निम्ति भए पनि सकेसम्म प्रत्यक्षमै लड्नुपर्छ । पार्टीको पूरै साथ भयो भने जातकै कारणले मात्रै हारिँदैन भन्ने धेरै उदाहरण छन् ।हेपाइ सहने बानी परेको छ हामी दलितलाई । अब यो परम्परा तोड्नुपर्छ । जुनसुकै प्रकारको अपमान र उपेक्षाविरुद्ध संघर्ष गर्नुपर्छ, चाहे त्यो समाजमा होस् या पार्टीमा । सानो बच्चाले पनि रोएर आवाज नचर्काएसम्म आमाले उसलाई दूध खुवाउँदिनन् । समतामूलक समाजका लागि राजनीति गर्ने उत्पीडितले आफ्नै पार्टीको, नेताको ज्यादती सहेर बस्ने बानी त्याग्नुपर्छ । पार्टीहरूमा आन्तरिक संघर्ष पक्कै सजिलो छैन । पार्टीहरूभित्र लोकतान्त्रिक अभ्यासको खडेरी छ । प्रायः नेताहरू श्रीपेचबिनाका राजाजस्तो व्यवहार गर्छन्, हुकुम प्रमांगीबाट पार्टी र सरकार सञ्चालन गर्छन् । बाघको ओढारमा बसेर बाघकै बानी सुधार्न खोज्नु कति व्यावहारिक होला ? तैपनि चुनौती कम गर्न हरदम प्रयास गरिराख्नुपर्छ ।आज दलित यति निरीह देखिनु, दलित आन्दोलन सुस्ताउनुको एउटा प्रमुख कारण अलग्गै, छुट्टै संगठन वा आन्दोलनको अभाव हो । सबैजसो टाठाबाठा दलित यो वा त्यो पार्टीमा आबद्ध छन् । विभिन्न कारणले आफ्नै दलको गलत कामको समेत उनीहरू विरोध गर्न सक्दैनन् । त्यसैले मैले स्वतन्त्र दलित संगठन र आन्दोलनको वकालत गर्दै आएको छु । यसको लक्ष्य पनि शासकलाई, निर्णायक पार्टीहरूलाई सत्य अवगत गराउने र जिम्मेवार बनाउने नै हो ।"
सुकुम्बासीको आँसु,"सा च्चिकै सुकुम्बासीहरूका समस्या, दुःख, पीडा देखेर यो पंक्तिकारको मन साह्रै रुन्छ । यो देशमा यो समस्या अहिलेको भने होइन, दशकौंदेखिको हो । यो देशमा बारम्बार सरकार बदलिए, कुर्सीमा बस्ने मान्छेहरू बदलिए, अवस्था बदलियो, व्यवस्था बदलियो तर वास्तविक सुकुम्बासीहरूको दिनचर्यामा कुनै परिवर्तन आउन सकेको छैन । किनभने उनीहरू दुई हात, दुई खुट्टा जतिसुकै चलाए पनि दुई छाक माममै सीमित बनेका छन् । यही दाना, नाना, छानामा सीमित बनेको उनीहरूको दिनचर्यामा आमूल परिवर्तन कसरी आओस् ? अहँ, आएको महसुस भएको छैन ।अर्कोतिर, सुकुम्बासीहरूका नाममा काठमाडौंका मेयर बालेन्द्र (बालेन) शाह र राजनीतिक दलहरूका नेताहरूको ओठेजुहारी भने बडो गज्जबले चलिरहेको छ । स्वतन्त्र उठेर मेयर बनेका बालेन शाहको हिम्मत, आँट, कामप्रतिको समर्पण देख्दा मलाई देशमा यस्ता पनि नेता रहेछन् भन्ने लागेको छ । वर्षौंदेखि काठमाडौंको सरकारी जग्गा हडपेर बस्ने नक्कली सुकुम्बासीहरूलाई उठाउने काम गरिरहेका छन् र त्यो राम्रो काम भइरहेको महसुस गरेको छ यो मनले । आखिर कसै न कसैले त गर्नैपर्थ्यो यस्तो कामको सुरुआत । काठमाडौंमा बस्ने सुकुम्बासी भनिएका मान्छेहरू थोरैको बाहेक अधिकांशका अन्य जिल्लामा घरजग्गा छन् । त्यताका घरजग्गा त्यसै राखेर या अरूलाई कमाउन दिएर उनीहरू काठमाडौंको महँगो जग्गा हडपेर त्यहीँ राज गरी बसेका छन् । त्यहीँ पसल गरेका छन् । त्यहीँ आफ्नो अड्डाअखडा जमाएका छन् । तर कति सरकारहरू सरकारी जग्गाको रक्षा नगरी मुकदर्शक बनेर बसिरहेका थिए । सुकुम्बासी भनिएका व्यक्तिहरूले काठमाडौंमा बसेर आफ्ना सन्तान बढाएका मात्र छैनन्, उनीहरूलाई अस्ट्रेलिया, अमेरिका आदि देशहरूसम्म पनि पुर्याएका छन् । विभिन्न ठाउँमा घरजग्गा जोडेका छन् । यो आफैंमा सकारात्मक पक्ष हो । यति हुँदा पनि उनीहरू सरकारी जग्गा छोड्न चाहँदैनन् । उनीहरू त्यसप्रति कृतज्ञ हुनुपर्ने हो, हामी यत्रो वर्ष सरकारी जग्गामा बसेर यहाँसम्म पुग्यौं, सन्तानहरूलाई पनि यतिसम्म माथि पुर्याउन सफल भयौं भनेर खुसी हुनुपर्ने हो । तर बालेन शाहले साँच्चिकै पीडित सुकुम्बासीहरूको आँसु चुहाउनु हुँदैन, तिनको सराप थाप्नु हुँदैन । उनीहरूलाई उचित ठाउँमा व्यवस्थापन गर्नुपर्छ । प्रत्येक नागरिकको चाहना आफ्नो देशको संघीय राजधानी सुन्दर होस्, गर्व गर्नलायक होस् भन्ने हुन्छ । त्यसैले मेयर साब, तपाईंको डोजर सही ठाउँमा निरन्तर रूपमा चलोस्Ù भत्काउने ठाउँमा भत्काउनुहोस्Ù तर दीनदुःखी सुकुम्बासीहरूलाई रुवाउने काम नगर्नुहोस् । नेपाल र नेपालीको हित हुने, स्वाभिमानलाई उठाउने काम गर्नुहोस् । हामी नेपालीहरूको बानी के छ भने, पहिला कसैको नराम्रो कामलाई हेरेर नानाभाँति कुरा गर्दै उसको मूल्यांकन त्यही रूपमा गर्छौं । उसको राम्रो पक्षलाई नहेरी उसलाई नराम्रो बनाइदिन्छौं । त्यसैले बालेन शाहहरूलाई एकातिरबाट चुनौती पनि छ, अर्कोतिर सम्भावना पनि छ । देशको संघीय राजधानी कसरी चिटिक्क पार्ने, त्यसका मौलिकता र ऐतिहासिकतालाई कसरी बचाइराख्ने भन्ने चिन्ता बालेनमा पनि छ । यसका लागि उनलाई सम्पूर्ण नागरिकले रचनात्मक सहयोग गर्न आवश्यक छ । उनलाई बढी प्रशंसा वा आलोचनाको आवश्यकता छैन । उनी आफैंमा प्रचुर सम्भावना र ऊर्जा बोकेका युवा हुन् । यो देशले लामो समयपछि पाएको एक देशभक्त, कर्मयोगी मान्छे पनि हुन् । त्यसैले राजनीतिक दलहरूले आफ्ना स्वार्थ पूरा भएनन् भन्दै उनलाई घेराबन्दीमा पारेर काम गर्न अवरोध गर्ने होइन, उत्साहपूर्वक सहयोग गर्न आवश्यक छ । उनले पनि राजनीतिक दलहरूसँग दूरी बढाएर होइन, रचनात्मक सहयोग लिएर अगाडि बढ्नुको विकल्प छैन । संघीय राजधानी सफा, सुग्घर, सुन्दर व्यवस्थित बनेर सजियोस्, यही कामना छ !"
"राजनीति : मिश्रित प्रवृत्ति, जटिल मार्गचित्र","कठिन यात्रा देउवा नेतृत्वको गठबन्धनलाई एउटा र एमाले नेतृत्वको तालमेललाई अर्को शक्ति मान्दा गठबन्धनको सिट बढी छ । यद्यपि सरकार सञ्चालनका लागि आवश्यक बहुमत उसको पनि पुग्दैन । त्यसैले यो गठबन्धनभित्र सीके राउत र रेशम चौधरीलाई पनि भित्र्याउने प्रयास गठबन्धनका नेताहरूले गरिरहेका छन् । जनमत पार्टीले सरकारमा सहभागी हुने निर्णय गरिसक्यो भने रेशमको पार्टीको समर्थन पाउन उनलाई आममाफी दिने अध्यादेश राष्ट्रपतिमा पठाइसकिएको छ । त्यसो हुँदा गठबन्धनकै सरकार बन्ने सम्भावना छ । तर प्रधानमन्त्री देउवा नै हुन्छन् वा उनकै प्रस्तावमा प्रचण्ड वा कांग्रेसकै अरू कोही बन्छन्, भन्न सकिँदैन । फेरि, निर्वाचनको पूर्ण परिणाम नआउँदै जसरी सरकार गठनमा बाह्य चासो र दौडधुप सुरु भएको छ, त्यसले पटक्कै सकारात्मक संकेत गरेको छैन । तुलनात्मक रूपमा स्थिर सरकार बनाउने हो भने कांग्रेस र एमालेको सरकार बनाउनुपर्छ तर त्यसमा देउवा स्वयम् नै इच्छुक हुँदैनन् । फेरि अस्थिरतामा अवसर देख्ने घरेलु र बाह्य शक्तिले यस्तो सरकार बन्न दिँदैनन्, त्यसका नेपाली मोहरा चिनिएकै छन् । एउटा स्वाभाविक प्रश्न उठ्छ निर्वाचनबाट के परिवर्तन भयो त ? यही अक्षम र असफल गठबन्धन सरकारबाट के अपेक्षा राख्न सकिन्छ ? बिग्रँदो अर्थतन्त्रको सुधारदेखि बाह्य समुदायसँग नेपाली राष्ट्रिय अडान प्रस्तुत गर्न अब बन्ने सरकारले सक्छ ? यस्ता थुप्रै प्रश्न अनुत्तरित छन् । असफल भएको नेतृत्वबाट चामत्कारिक आशा राख्नु मूर्खता हुन्छ । माओवादीबाट सत्तामा युवा पुस्ताले मौका पाउने सम्भावना छैन, कांग्रेसमा देउवालाई संसदीय दलको नेतामा पराजित गर्ने हैसियत गगन थापाले राख्ने देखिँदैन । त्यसो हुँदा पार्टीहरू नयाँ आए पनि सत्तामा पुरानैको पकड देखिन्छ । यस्तो अवस्थामा सत्तामा सहभागी नभएमा रास्वपा र राप्रपा संसद्मा चर्को रूपमा प्रस्तुत हुनेछन् तर उनीहरूमा जवाफदेही कम हुनेछ । त्यसैले मुख्य भूमिकामा फेरि पनि एमाले रहनेछ । सत्ताको अपेक्षित अराजकता, कुशासन र त्यसले सृजना गर्ने निराशालाई चिर्ने अवसर प्रतिपक्षलाई प्राप्त हुनेछ । त्यसका लागि एमालेले संसद्मा रचनात्मक र प्रभावकारी प्रतिपक्षको भूमिका निर्वाह गर्नुपर्ने हुन्छ । सत्तामा नरहेपछि प्रतिपक्षीका रूपमा जनताका मुद्दालाई उठाउन सकेन भने एमालेको औचित्य पनि स्थापित हुन सक्दैन । प्रश्नैप्रश्नको सतही राजनीति गर्नु र जवाफसहितको उत्तरदायी राजनीति गर्नुमा फरक हुन्छ । नयाँ पार्टीहरू परीक्षणमा छन् तर पुराना पार्टीहरूलाई त्यो अवसर पनि छैन । आफ्ना अयोग्यता र अव्यवस्थाका कारण नयाँको उदय भएको ठानेर दल सच्चिनुभन्दा अर्को विकल्प छैन ।"
विषाक्त मदिराले ४३ को मृत्यु,"(नयाँदिल्ली)  मदिराजन्य पदार्थको बिक्री वितरण, ओसारप्रसार तथा सेवनमा प्रतिबन्ध लगाइएको प्रदेश हो बिहार । मुख्यमन्त्री नितिश कुमारले ७ वर्षअगाडि बिहारलाई मदिरा निषेधित क्षेत्र घोषणा गरेका थिए । तर, मदिरा निषेधित त्यही बिहारमा विषालु रक्सी सेवनले मृत्यु हुनेको संख्या डरलाग्दो छ । पछिल्लो दुई दिनमा सारण जिल्लामा रक्सी सेवनकै कारण मृत्यु हुने संख्या ४३ पुगेको छ । छपराको यो घटनाले बिहारको राजनीतिलाई तताएको छ । नितिश कुमारको मदिरा निषेध कार्यक्रम फेल रहेको विपक्षीहरूले आरोप लगाएका छन् । प्रहरी प्रशासन र राज्य संयन्त्रकै संरक्षकमा रक्सीको उत्पादन तथा तस्करी भइरहेको आरोप छ । छपराको मसरक बजारमा यतिबेला शोक छाएको छ । स्थानीय अस्पतालको बेडमा रक्सी सेवनकै कारण मृत्यु हुनेको संख्या एकपछि अर्को थपिँदै गएको छ । उपचारका लागि आउनेको क्रम रोकिएको छैन । मंगलबार मध्यरातिबाट बिरामी आउन सुरु भएको थियो । जुन अझै थामिएको छैन । पछिल्लो दुई दिनमा हरेक एक घण्टामा रक्सी सेवन गरेका व्यक्तिको अस्पतालमा मृत्यु भएको देखिएको छ । देशी शराब अर्थात् घरेलु प्रविधिबाट स्थानीय तहमा बनाइएका रक्सीको सेवनपछिको घटनाले त्यहाँको गरिब बस्ती पूरा शोकाकुल बनेको छ । रक्सीको सेवन आफैंमा दण्डनीय अपराध रहेकाले कतिपय मानिस अस्पतालसमेत पुगेका छैनन् । स्थानीय प्रशासनले घरघर पुगेर बिरामीलाई अस्पताल ल्याउने कोसिस थालेको छ । प्रशासनले माइकिङ गरेर उपचारका लागि आउन आह्वान गर्दै छ । मसरक सहरभन्दा तीन किलोमिटर वरिपरिको क्षेत्रमा एकै दिन भएका उक्त घटनाले रक्सीको उत्पादन कुनै एकै स्थानबाट भएको हुन सक्ने प्रशासनको अनुमान छ । प्रहरी प्रशासनले घटनाको छानबिनका क्रममा १ सय २६ जनालाई नियन्त्रणमा लिएको छ । स्थानीय प्रहरी चौकीका इन्चार्जलाई निलम्बन गरिएको छ । अहिलेसम्म उक्त विषालु रक्सी कहाँबाट आएको हो, खुल्न सकेको छैन ।विपक्षी भारतीय जनता पार्टी (भाजपा) ले घटनाका लागि मुख्यमन्त्री नितिश कुमार जिम्मेवार भन्दै आलोचना गरेको छ । भाजपा सांसदले विधानसभामा सरकार र मुख्यमन्त्रीविरुद्ध नाराबाजी गरेका छन् । उनीहरूले रक्सीको बिक्री वितरण रोक्न सरकार असफल रहेको र त्यसैको परिणाम स्वरूप धेरै मानिसले ज्यान गुमाउनुपरेको भन्दै नितिशको राजीनामा मागेका छन् । मुख्यमन्त्री नितिशले भने रक्सी पिउनेको मृत्यु हुन्छ नै भन्ने हल्का टिप्पणी गरेर आफ्नो नीतिको बचाउ गरेका छन् । आफूविरुद्ध नाराबाजी गरिरहेका विपक्षी भाजपाका सांसदलाई उनले शराबी भन्ने शब्द प्रयोग गरेपछि विपक्षीले माफी माग्नुपर्ने अडान लिएका छन् । अर्कोतिर, मदिरा निषेधको नीतिमाथि प्रश्न उठ्न थालेको छ । बिहारका सांसद केन्द्रीय मन्त्री गिरिराज सिंहले बिहारमा विषालु रक्सीको सेवनले हरेक दिन मानिसको मृत्यु भइरहेको र सरकारले लिएको नीति विफल भइसकेको बताएका छन् । उनले सफल हुन नसकेको नीतिमाथि पुनर्विचार गर्नुपर्ने र यस नीतिलाई प्रतिष्ठाको विषय बनाउन नहुने भन्दै रक्सीमाथिको प्रतिबन्ध हटाइनुपर्ने राय दिएका छन् । उनले बिहारमा रक्सीलाई भगवान्को दर्जा प्राप्त भएको व्यंग्य गरेका छन् । रक्सी भगवान् जस्तो भएको छ । जुन देखिँदैन । तर हरेक ठाउँमा उपलब्ध छ, उनले भनेका छन् । राजनीतिज्ञ प्रशान्त किशोरले ४८ घण्टाभित्र रक्सीमाथिको प्रतिबन्ध हटाइनुपर्ने माग गरेका छन् । उनले मदिरामाथिको प्रतिबन्ध (शराबबन्दी) नीति विफल भइसकेको र विफलताको जिम्मेवारी सरकारले लिनुपर्ने माग गरेका छन् । उनले मुख्यमन्त्रीको वरिपरि बस्नेहरूले नै रक्सी सेवन गर्ने गरेको आरोपसमेत लगाएका छन् ।एक रिपोर्टअनुसार १ अप्रिल २०१६ मा नितिश कुमारले रक्सीमाथि प्रतिबन्ध लगाएयता विषालु रक्सी तथा ड्रग्सको सेवन बढेर गएको छ । गत वर्षसम्मको तथ्यांकअनुसार मदिरा निषेधको कानुन तोड्ने विषयमा २ लाख बढी मुद्दा चलाएको छ । ती मुद्दामा ३ लाख बढी व्यक्तिहरूलाई हिरासतमा लिएर कारबाही चलाइएको छ । गत वर्ष सन् २०२१ मा विषालु रक्सी सेवनले पश्चिम चम्पारणमा ५२ जनाको मृत्यु भएको थियो ।"
इरान राष्ट्रसंघीय महिला आयोगबाट हट्यो,"न्युयोर्क (एजेन्सी) महिला आन्दोलनमाथि चरम दमन र ज्यादती गरेको भन्दै इरानलाई महिलाको अवस्थासम्बन्धी संयुक्त राष्ट्रसंघीय आयोगबाट हटाइएको छ । बुधबार राष्ट्रसंघीय आर्थिक तथा सामाजिक परिषद् (ईसीओएसओसी) मा भएको मतदानले इरानलाई महिलाको अवस्थासम्बन्धी राष्ट्रसंघीय आयोगबाट हटाएको हो ।इरानलाई आयोगबाट हटाउनुपर्छ भन्ने पक्षमा २९ देशले मतदान गरेका थिए । चीनसहित ८ राष्ट्रले विपक्षमा मतदान गर्दा १६ राष्ट्र भने मतदानमा अनुपस्थित थिए । विपक्षमा मतदान गर्ने मुलुकमा चीनसहित बोलिभिया, कजाकिस्तान, निकारागुवा, नाइजेरिया, ओमान, रुस र जिम्बावे छन् । भारतलगायतका १६ मुलुक भने मतदानमा सहभागी नभएका हुन् ।सन् २०२२ देखि २०२६ कार्यकालका लागि आयोगमा ४५ देश सदस्य थिए । केही मुलुकको कार्यकाल २०२३ मै सकिने भए पनि इरानको भने २०२६ सम्म कार्यकाल थियो । आयोगमा अफ्रिकाबाट १३, एसिया प्रशान्तबाट ११, पूर्वी युरोपबाट ४, ल्याटिन अमेरिका तथा क्यारेबियनबाट ९ र पश्चिम युरोप र अन्य क्षेत्रबाट ८ मुलुक सदस्य राष्ट्र छन् ।हिजाबसम्बन्धी कानुन पूर्ण रूपमा पालना नगरेको आरोपमा धार्मिक प्रहरीद्वारा पक्राउ परेकी २२ वर्षीया महसा अमिनीको रहस्यमय मृत्यु भएपछि इरानमा आन्दोलन चर्किएको छ । सेप्टेम्बर १३ मा कुर्दिस्तानस्थित आफ्नो घरबाट इरानको राजधानी तेहरान जाने क्रममा पक्राउ परेकी अमिनीको तीन दिनपछि हिरासतमा मृत्यु भएको थियो । धार्मिक प्रहरी गस्तइइरसाद ले हिजाबसम्बन्धी नियमको प्रशिक्षणका क्रममा हृदयाघात भएका कारण उनले ज्यान गुमाएको बताएको थियो । तर उनको परिवारले भने पक्राउ पर्नुअघि अमिनीमा कुनै स्वास्थ्य समस्या नभएको र प्रहरी ज्यादतीका कारण ज्यान गुमाएको बताएपछि इरानी महिलाहरूले विरोध प्रदर्शन सुरु गरेका हुन् । प्रदर्शनका क्रममा सरकारले गरेको चरम दमनका कारण करिब ५ सय जनाको मृत्यु भइसकेको छ । १८ हजारभन्दा बढी पक्राउ परिसकेका जनाइएको छ । पक्राउ परेकामध्ये ४ सय जनालाई १० वर्षसम्मको जेल सजाय तोकिएको बीबीसीले जनाएको छ । विभिन्न सहरमा दंगा भड्काउने १ सय ६० जनालाई ५ देखि १० वर्षसम्मको जेल सजाय तोकिएको तेहरानस्थित प्रमुख अभियोजनकर्ता अलि अलकासिमेरले बताए । त्यस्तै, ८० जनालाई २ देखि ५ वर्ष र १ सय ६० जनालाई दुई वर्षभन्दा कम समयको जेल सजाय सुनाइएको छ । उनका अनुसार ७० जनालाई जरिवाना तिराइएको छ । इरान सरकारले प्रदर्शनमा सहभागी दुई जनालाई मृत्युदण्ड दिइसकेको छ । मजिद्रेजा रनभार्डलाई सोमबार र गत बिहीबार मोहसिन शेकारीलाई फाँसी दिइएको हो ।"
बेलायती नर्सले गरे हालसम्मकै ठूलो हडताल,"(लन्डन)  बेलायतको नेसनल हेल्थ सर्भिस (एनएचस) मा कार्यरत नर्सहरूले बिहीबार १०६ वर्ष यताकै सबैभन्दा ठूलो हड्ताल गरेका छन् । इंग्ल्यान्ड, वेल्स र उत्तरी आयरल्यान्डका हजारौं नर्सले हडताल गरेका हुन् ।१९ प्रतिशत तलब वृद्धिको माग गर्दै उनीहरूले हड्ताल गर्दा बिहीबार हजारौं बिरामी प्रभावित भएका बेलायती अखबारहरूले उल्लेख गरेका छन् । यसअघि आरसीएसनले सरकारले प्रस्ताव गरेको वार्षिक १४ सय पाउन्ड (करिब ४३ प्रतिशत) तलब वृद्धि अस्वीकार गरेको थियो । नर्सहरूको युनियन रोयल कलेज अफ नर्सिङ (आरसीएसन) को आह्वानमा त्यसमा आवद्ध झन्डै १ लाख नर्स हडतालमा उत्रिँदा अस्पताल सेवा प्रभावित बन्यो । केमोथेरापी र डायलसिस गर्नुपर्ने बिरामी, गर्भवती महिला, बालबालिका, इन्टेन्सिभ केयरजस्ता अत्यावश्यक सेवाबाहेक अन्य विभागमा कार्यरत नर्स हड्तालमा उत्रिएका हुन् । आउँदो मंगलबार पनि १२ घण्टे हडताल आह्वान गरिएको छ । आफ्ना माग बेवास्ता गरिए आउँदो महिना अझ लामो हडताल गर्ने उनीहरूले चेतावनी दिएका छन् । बेलायतका स्वास्थ्यमन्त्री स्टिभ बार्कलेले सरकारमाथि अरु कैयौं आर्थिक दबाब परिरहेकाले सरकारले नर्सिङ युनियनहरूले मागे जति तलब वृद्धि गर्न नसक्ने बताएका छन् । रोयल कलेज अफ नर्सिङकी अध्यक्ष प्याट कलेनले खाली रहेका हजारौं नर्सिङ पदहरू पूरा गर्न माग गरिन् । नर्स र बिरामीहरूका लागि यो दुःखद दिन हो, उनले भनिन् । तर, स्कटल्यान्डको राज्य सरकारले नर्सहरूको तलबमा ७५ प्रतिशत वृद्धि गर्न सहमत भएपछि त्यहाँ नर्सहरूले घोषणा गरेको हडताल फिर्ता लिएका थिए ।बेलायतको राष्ट्रिय स्वास्थ्य सेवा (एनएचएस)अन्तर्गत नर्सहरूको झन्डै ४७ हजार पद रिक्त रहेको बताइएको छ । नेप्लिज नर्सिङ एसोसिएसन यूके अध्यक्ष सुनिता गौतमले नर्सहरूलाई कामको चाप ज्यादा तर तलब, सेवासुविधा न्यून भएपछि हड्तालमा उत्रनु स्वाभाविक भएको बताइन् । कोभिड महामारीका बेला हामीले ज्यानको बाजी लगाएर काम गर्यौं । अन्यत्र सबैतिर ज्याला बढ्यो तर हामीलाई हेरिएन, गौतमले कान्तिपुरसँग भनिन् । अध्यक्ष गौतमले बेलायतमा कार्यरत नेपाली नर्सहरूको संख्या कम्तीमा दुई हजार रहेको बताइन् । उता, लन्डन इलिङ अस्पतालको क्रिटिकल केयर युनिटमा कार्यरत नर्स स्पेसलिस्ट प्रसुना कँडेलको गुनासो पनि समान छ । अहिले नर्सहरूले दिनमा १४ घण्टासम्म काम गर्नुपरेको यथार्थ सुनाइन् । कामको भारले गर्दा नर्सहरू धेरै बिरामी भइरहेका छन् । यो जागिर छाड्ने क्रम पनि बढिरहेको छ, कँडेलले भनिन्, कम्तीमा तलब चित्तबुझ्दो भइदिए पनि काम गर्ने वातावरण बन्थ्यो । अहिलेको महँगीमा धेरै नर्सहरूलाई बाँच्न पनि कठिन भएको अवस्था छ । बेलायत सरकारले हालै नेपाल सरकारसँग नेपाली नर्सहरू एनएचएसमा भर्ती गर्न सम्झौता गरेको छ ।"
गणित र विज्ञानका धेरै शिक्षक अनुत्तीर्ण,"३७ सय शिक्षकका लागि अवसरशिक्षा तथा मानवस्रोत विकास केन्द्रले चालु शैक्षिक सत्रमा करिब ३ हजार ७ सय रिक्त दरबन्दी पूर्ति गर्न शिक्षक सेवा आयोगसँग माग गरेको छ । प्राथमिक तहमा ३ हजार, निमाविमा ३ सय र मावि तहमा ४ सय शिक्षकको दरबन्दी रिक्त रहेको केन्द्रका प्रवक्ता रुद्र अधिकारीले बताए । रिक्त पद खुला प्रतिस्पर्धाबाट पूर्ति गर्न माग गरी पठाएको छौं, छिट्टै विज्ञापन खुल्छ होला, उनले भने । आयोगले केन्द्रको मागअनुसार विज्ञापन खोल्ने तयारी गरिरहेको जनाएको छ । गतवर्ष करिब १७ हजार शिक्षकको विज्ञानन खुलेको थियो । माध्यमिक तहको अन्तर्वार्ता सकेर नियुक्तिका लागि सिफारिस गरिएको छ । आयोगले सिफारिस गरेका शिक्षकलाई केन्द्रमार्फत शिक्षा विकास तथा समन्वय इकाइहरूले नियुक्ति गर्न थालेका छन् । ११ सय ८२ मावि शिक्षकको नियुक्ति प्रक्रिया अघि बढेको हो । त्यस्तै, निमावि तहको लिखित परीक्षामा सफल २ हजार ५ सय १ जनाको अन्तर्वार्ता बुधबारदेखि सुरु भएको छ । अन्तिम नतिजा सार्वजनिक गरेर केन्द्रलाई शिक्षक सिफारिस गरिने आयोगले जनाएको छ । प्राथमिक तहको भने लिखित परीक्षाको नतिजा सार्वजनिक हुन सकेको छैन । आयोगले वार्षिक कार्यतालिका बनाएर लाइसेन्स, खुला प्रतिस्पर्धा, आन्तरिक बढुवाको काम अघि बढाएको छ । तिनै तहको शिक्षक सिफारिस गरेपछि अर्को विज्ञापन गर्ने र त्यसपछि लाइसेन्स परीक्षा सञ्चालन गर्ने कार्यतालिका छ ।"
उद्योगी अपहरण आरोपमा खत्ताब पक्राउ,"विराटनगर (कास) उद्योगी तथा नेपाल टाइम्स मिडिया प्रालिका सञ्चालक अरुण राठीलाई अपहरण गरी बन्धक बनाएर फिरौती रकम लिएको आरोपमा अर्का सहयोगी सञ्चालक सहेन शाह भनिने ३१ वर्षीय अब्दुल खत्ताब पक्राउ परेका छन् । सिरहा नगरपालिका४ घर भई विराटनगर६ मा बस्दै आएका उनलाई बिहीबार विराटनगरको तीनपैनी चोकबाट प्रहरीले पक्राउ गरेको हो ।घटनापछि खत्ताब विराटनगरमा खुला रूपमा हिँडडुल गरिरहे पनि प्रहरीले पक्राउ गरेको थिएन । स्रोतका अनुसार आफूविरुद्ध पक्राउ पुर्जी जारी हुँदासमेत विभिन्न नेताकामा घरदैलो गरिरहेका उनलाई प्रहरीले नदेखेजस्तो गर्दै आएको थियो । खत्ताबले राठीलाई भिडियो खिच्ने भन्दै अघिल्लो बुधबार विराटनगर६ सरौचियास्थित मिडिया हाउसमा पुर्याएर बन्धक बनाई १५ लाख तत्काल फिरौती रकम लिएको र बाँकी १५ लाख रुपैयाँ एक सातापछि लिने सर्तमा छाडेको राठीले प्रहरीमा दिएको किटानी जाहेरीमा उल्लेख छ । छायांकन सकिनेबित्तिकै खत्ताब र अर्का सहयोगीले तारले राठीको हातखुट्टा सोफामा बाँधेर एक करोड रुपैयाँ मागेको र त्यति रकम दिन अक्षम भएको बताएपछि उनीहरू ३० लाख रुपैयाँ लिएर छाड्न तयार भएको प्रहरीले जनाएको छ । राठीका अनुसार उक्त घटनामा संलग्न खत्ताबका सहयोगी भारतीय नागरिक अजय चौधरी फरार छन् । चौधरीलाई प्रहरीले पक्राउ गरे घटनाको वास्तविकता खुल्छ, राठीले भने ।"
"आयातमा कडाइ, तस्करलाई रजाइँ","विनोद भण्डारी (विराटनगर), शंकर आचार्य (पर्सा), भवानी भट्ट (कञ्चनपुर), माधव ढुंगाना (भैरहवा) र रूपा गहतराज (नेपालगन्ज), मोहन बुडाऐर (धनगढी)"
अब 'हेभिवेट भिडन्त,"दोहा (एएफपी) फ्रान्सले विश्वकप फाइनलमा अर्जेन्टिनाको सामना गर्नेछ । यो हुनेछ केलियन एमबाप्पेको लियोनल मेसीसँगको भिडन्त पनि । डिफेन्डिङ च्याम्पियन फ्रान्सले बुधबार अन्डर डग मोरक्कोलाई २० ले हराएपछि फाइनलमा दुई ठूला टिमबीच हेभिवेट भिडन्त हुन लागेको हो । यसैक्रममा फ्रान्ससामु ६० वर्षयता पहिलोपल्ट लगातार विश्वकप जित्ने टिम हुने अवसर छ । सेमिफाइनलमा फ्रान्सको जितमा थिओ हर्नान्डेज र वैकल्पिक खेलाडी रान्डल कोलो मुवानीले गोल गरेका थिए । विश्वकप इतिहासमा सेमिफाइनल पुग्ने पहिलो अफ्रिकी देश रहेको मोरक्कोले बलियो चुनौती पेस गरे पनि त्यो फ्रान्सेली आधार पन्छाउन पर्याप्त रहेन । फ्रान्स विश्वकपको पछिल्ला सात संस्करणमा फाइनल पुगेको चौथोपल्ट हो । सन् १९६२ मा ब्राजिलले यसअघि आफूले जितेको उपाधिको रक्षा गरेको थियो । फ्रान्ससामु अहिले यस्तै ऐतिहासिक अवसर बनेको छ । खेललगत्तै फ्रान्सेली राष्ट्रपति इमानुयल म्याक्रोनले टिमलाई बधाई दिएका छन् । उनी उक्त खेल हेर्नकै लागि भनेर बुधबारै कतार पुगेका थिए । खेलमा पनि निकै भावुक देखिएका प्रशिक्षक डिडियर डेसच्याम्पले भने, यो जितमा भावना लुकेको छ अनि गर्व उत्तिकै छ । हाम्रा लागि यो सेमिफाइनल जित्नु आफैंमा ठूलो पाइला हो । तर फाइनलमा एक अर्को ठूलो चुनौती रहनेछ । हामी पछिल्लो एक महिनादेखि सँगै खेलिरहेका छौं र यो सजिलो छैन । तर यसमा खुसी छौं, खेलाडीले गरेको कडा मिहिनेतको पुरस्कार पाएका छौं । फाइनल भने आफैंमा पेरिस सेन्ट जर्मेन (पीएसजी) का दुई मित्र मेसी र एमबाप्पेबीचको व्यक्तिगत भिडन्त हुने निश्चित छ । मोरक्कोविरुद्ध एमबाप्पेले गोल त गर्न सकेनन् तर दुवै गोलको उनको भूमिका भने रह्यो । अझ दोस्रो गोल उनकै कारण सम्भव भएको थियो । मोरक्कोविरुद्धको यस खेलकै क्रममा फ्रान्सेली रक्षापंक्तिमा केही कमजोरी पनि देखिए । यो अर्जेन्टिनी आक्रमणका लागि सूत्र हुन सक्नेछ । फ्रान्सका लागि मेसीसँगै जुलियन अल्भारेजलाई रोक्नु चुनौतीपूर्ण हुनेछ । अल्भारेजले मंगलबार भएको पहिलो सेमिफाइनलमा क्रोएसियाविरुद्ध दुई गोल गरेका थिए । अर्कोतर्फ मोरक्कोको फुटबल इतिहासकै सबैभन्दा ठूलो खेलमा उसका प्रमुख खेलाडी घाइते हुनु अभाग्यशाली रह्यो । प्रशिक्षक वालिद रेग्रागुइले आफूले सोचे जस्तो टिमलाई खेलाउन पाएनन् । उनले सेन्टरब्याक नएफ अगुर्डलाई चोटका कारण टिममा फिर्ता ल्याउन सकेनन् । अर्कोतर्फ एक गोलले पछाडि रहेकै स्थितिमा कप्तान रोमेन साइस चोट बोकर मैदान छाड्न बाध्य रहे । खेलपछि सबैभन्दा खुसी हुनेमा २४ वर्षीय कोलो मुवानी पनि रहे । उनले भने, म त के भइरहेको छ, त्यो भन्न सक्ने स्थितिमा छैन । यो त चमत्कार नै हो र म आफैं सपना देखिरहेको छु । अब फाइनलको पालो । फाइनल खेल्नका लागि मात्र खेलिन्न, यो त जित्नका लागि खेलिन्छ । फ्रान्सको सबैभन्दा ठूलो चुनौती मेसीलाई रोक्नु नै हुनेछ । अर्जेन्टिना सन् १९८६ यता पहिलो विश्वकप जित्ने अभियानमा छ । टोली अहिले पूर्ण लयमा पनि देखिएको छ ।"
मोरक्कोको प्रदर्शनमा गर्व,"कासाब्लान्का, मोरक्को (एएफपी) मोरक्को आखिरमा विश्वकप फाइनल प्रवेशबाट एकै पाइलाले मात्र चुक्यो । तर, मोरक्कोवासीका लागि कतारमा आफ्नो टिमको प्रदर्शन सर्वथा गर्व गर्न लायक रह्यो । बुधबारको दोस्रो सेमिफाइनलमा मोरक्को डिफेन्डिङ च्याम्पियन फ्रान्सको हातबाट २० ले पराजित रह्यो । कासाब्लान्काका फुटबलप्रेमी ओसमा अब्दोह भन्छन्, हाम्रा खेलाडीले निकै राम्रो खेले तर भाग्य हाम्रो टिमको पक्षमा रहेन ।उनी थप्छन्, जसरी हाम्रो टिमले डिफेन्डिङ च्याम्पियन फ्रान्सविरुद्ध खेल्यो, त्यो आफैंमा अद्वितीय छ । यो मोरक्को टिमले हामीलाई सपना देख्न प्रेरित गरेको छ, त्यो पनि अन्त्यसम्म । यसै कारण यो टिमप्रति मेरो सलाम छ । हाकिम सल्मा मान्छिन्, फ्रान्ससँगको हार पचाउन गाह्रो छ । उनी भन्छिन्, हाम्रो टिमले धेरै गल्ती गरे, केही राम्रा अवसर पनि गुमाए । राजधानी रबाटमा सेमिफाइनलको समय पानी परिरहेको थियो । हारसँगै मोरक्को विश्वकप जित्ने सपना टुटेको छ । तर, टिमको सेमिफाइनल यात्रा कम्तीको रहेन । आखिरमा मोरक्को नै विश्वकपको इतिहासमा सेमिफाइनल पुग्ने पहिलो अफ्रिकी र अरब देश रह्यो । खेलपछि गाडीका हर्नहरू चुपचाप रहे, ड्रम बजाउने काम पनि भएन । एक प्रकारले खेलपछि मोरक्कोमा सन्नाटा छाएको थियो । रचिद सबिक के मान्छन् भने मोरक्को टिमले त खासमा चमत्कारी प्रदर्शन गरेको छ, त्यसैले शोक मनाउनुपर्ने कारण छैन । कासाब्लान्काको सडक व्यापारी रहेका सबिक भन्छन्, हामी जित्यौं कि हार्यौं, त्यो महत्त्वपूर्ण नै रहेन । सबैभन्दा ठूलो मोरक्कोका खेलाडीले बाँकी विश्वकपबाट इज्जत कमाएको छ र यो अमूल्य छ । विश्वकप ताका उनले आफ्नो नियमित व्यापार छाडेर मोरक्कोको झण्डा बेच्ने काम गरे । उनीमात्र होइनन्, हारपछि पनि मारेक्कोका राजा मोहम्मद छैटौंले टिमलाई हृदयदेखि बधाई दिएका छन् । राष्ट्रिय समाचार संस्था एमएपीका अनुसार राजाले आफ्नो फुटबल टिमले मोरक्कोको जनताको सम्मान गरेको बताएका छन् । उनले फ्रान्सेली राष्ट्रपति इमानुयल म्याक्रोनलाई पनि बधाई सन्देश पठाएका छन् । यसका लागि उनले टेलिफोन वार्ता गरेका थिए । सन् १९१२ देखि १९५६ सम्म उत्तर अमेरिकी देश मोरक्को फ्रान्सेली उपनिवेशकै रूपमा रहेको थियो । यसै कारणले पनि मोरक्कोमा फुटबल निकै लोकप्रिय रह्यो । डर्ब सुल्तानमा जन्मेका मोहम्मद जरिर मोरक्कोको फुटबलको अहिलेसम्मका सबैभन्दा ठूला स्टार हुन् । सन् १९७० को विश्वकपमा उनी मोरक्कोका लागि गोल गर्ने पहिलो खेलाडी बनेका थिए ।डर्ब सुल्तानकै किशोर फुटबलप्रेमी मोहम्मद नादिफ भन्छन्, हामी फुटबललाई असाध्यै माया गर्छौं र राष्ट्रिय टिमले तय गरेको यात्राले गर्दा हामी विश्व च्याम्पियन भएको सपना देख्न पायौं । उनी आफ्नो पसलमा मोरक्कोको झण्डा र जर्सी बेचिरहेका छन् । उनी थप्छन्, मोरक्कोको टिमले हामीलाई खुसीमात्र बनाएको छैन, व्यापार पनि दिएको छ । मोरक्को टिमले हाम्रो झण्डालाई अझ उच्च राखेको छ, त्यसैले यो टिमलाई जति धन्यवाद दिए पनि पुग्दैन ।"
