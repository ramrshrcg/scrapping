शीर्षक,विवरण
न्यायालयको साख गिराउन अर्को तमासा,"यो रिटमा प्राथमिकताका साथ सुनुवाइ गरी उक्त पत्र कार्यान्वयनमा रोक लगाउन अन्तरिम आदेश माग गरिएको छ । सर्वोच्च अदालतले रिटको सुनुवाइ शुक्रबार नै गर्ने भएको छ । जबराको निष्ठामाथि गत वर्षदेखि नै प्रस्ट धारणा राख्दै आएका न्यायाधीशहरूले तत्कालै फुल कोर्ट बस्ने अग्रसरता लिएकाले संसद्का महासचिवको पत्र बदर हुने सम्भावना बढी छ । फुल कोर्ट मा बोल्ने न्यायाधीशहरूले संसद्का महासचिवको पत्रले न्यायालयलाई अवमूल्यन गरेको धारणा राखेका थिए । उनीहरूको सामूहिक दृष्टिकोण थियो, न्यायाधीशहरूको संवैधानिक दायित्व र भूमिकालाई अवमूल्यन गर्न खोजियो, हामीलाई जिस्काउन र हेप्न खोजिएको घटनाका रूपमा यसलाई लिनुपर्छ । सर्वोच्च स्रोतका अनुसार जबरालाई हाजिर हुन नदिने मात्र होइन, संसद्का महासचिवलाई समेत नसिहत दिनुपर्नेसम्मको आवाज फुल कोर्टमा उठेको थियो । फुल कोर्टपछि सर्वोच्च अदालतका सहरजिस्ट्रार नारायणप्रसाद रेग्मीले ६ वटा प्रश्न सोधेर महासचिवलाई पत्र पठाएका छन् । महाभियोग सिफारिस समितिबाट प्रतिनिधिसभामा पेस भएको प्रतिवेदनउपरको कारबाहीको निरन्तरता अहिले कायम छ वा छैन ? नयाँ प्रतिनिधिसभामा सो प्रस्ताव पेस हुने वा नहुने के हो ? सहरजिस्ट्रार रेग्मीले पूर्ण बैठकको निर्णयको हवाला दिएर सोधका छन्, उक्त महाभियोग प्रस्ताव तत्कालीन प्रतिनिधिसभाको कार्यकाल समाप्त भएको मितिले निष्प्रभावी भएको भनिएको हो ? वा निर्वाचन भएको मितिले निष्प्रभावी भएको हो ? अथवा महाभियोग लागेका प्रधानन्यायाधीशले निवेदन दिएको मितिले निष्प्रभावी भएको भनिएको हो ? नवनिर्वाचित प्रतिनिधिसभाले कार्य प्रारम्भ नगर्दैको अवस्थामा कुन संवैधानिक वा कानुनी व्यवस्थाका आधारमा महासचिवले महाभियोगको प्रस्ताव निष्प्रभावी भएको भनी उल्लेख गर्नुभएको हो ?फुल कोर्ट को निर्णय र पत्रमा गरिएका प्रश्नहरूमा सर्वोच्च अदालतका न्यायाधीशहरूको असन्तुष्टि प्रस्ट झल्किएको छ । लयमा आएर काम गर्न थालेको न्यायपालिकामा किन र कुन उद्देश्यले विघ्न बाधा गर्ने प्रयास गरिएको हो ?, कसैको अहंकार वा दम्भको सन्तुष्टिका लागि दलीय संरक्षणमा न्यायपालिकाको तेजोवध गर्ने प्रयास किन भएको छ ? एक न्यायाधीशले कान्तिपुरसँग भने, क्षेत्राधिकारको दुराशयपूर्ण अतिक्रमण गर्ने महासचिवको पत्रले धेरै प्रश्न जन्माएका छन् । महाभियोग सिफारिस समितिको निर्णयलाई अवमूल्यन गर्ने हिम्मत उनले कसरी गरे ? यसमा पनि अदालतको सरोकार रहन्छ ।प्रधानन्यायाधीश जबराको न्यायिक निष्ठामा सर्वोच्च अदालतको फुल कोर्ट ले अविश्वास गरेपछि गत वर्ष कात्तिकदेखि नेपालको न्याय प्रणालीमा अभूतपूर्व परिदृश्य खडा भएको थियो । सबैजसो सहकर्मी न्यायाधीशले इजलास साझा गर्न नमानेर बहिष्कार गर्दा तथा कानुन व्यवसायीले उनको इजलासमा उभिएर बहस गर्न इन्कार गर्दै सर्वोच्च प्रवेशमा अवरोध गर्दा पनि जबराले पद छाड्न मानेका थिएनन् । अझ, फागुन १ मा प्रतिनिधिसभामा दर्ता भएको महाभियोग प्रस्तावमा लामो समय सुनुवाइ नभए पनि ८ महिनापछि संसदीय प्रक्रिया सुरु भएको थियो । जसको निर्क्योल अझै भएको छैन । तर, जबराको कार्यकाल एक साताभन्दा कम रहेका बेला संसद्का महासचिव गौतमले निलम्बन फुकुवा भएको घोषणा गरिदिएका छन् । जबरामाथिको महाभियोग प्रस्तावमा छानबिन गरेको संसदीय समितिले महाभियोग लगाउन सिफारिस गरिसकेको छ । जबराविरुद्धको महाभियोग प्रस्ताव तत्कालीन प्रतिनिधिसभामा पेस भएपछि सदनमा प्रारम्भिक छलफल गरी महाभियोग सिफारिस समितिमा पठाइएको थियो । समितिले महाभियोग लगाउनु उपयुक्त हुने प्रतिवेदन दिएको थियो । असोज १ मा प्रतिवेदन बुझ्दै तत्कालीन सभामुख अग्निप्रसाद सापकोटाले महासचिवलाई नै सम्बोधन गरी यो प्रतिवेदन प्रतिनिधिसभासमक्ष पेस गर्ने व्यवस्था मिलाउनू भन्ने तोकादेश दिएका थिए । यसरी जनताका प्रतिनिधिहरूको सर्वोच्च निकायमा विचाराधीन रहेको महाभियोग प्रस्ताव र त्यसै प्रस्तावका कारण कायम रहेको निलम्बन दुवैलाई निष्क्रिय बनाउने गरी महासचिव गौतमले निर्णय गरेका छन् । आफूमाथिको महाभियोग प्रस्ताव निष्प्रभावी भएको दाबीसहित जबराले त्यस्तो व्यहोराको पत्र बनाइदिन मंगलबार संसद्का महासचिवलाई निवेदन दिएका थिए । महाभियोग प्रस्ताव दर्ता भएको प्रतिनिधिसभाको कार्यकाल सकिएको र नयाँ निर्वाचन पनि सम्पन्न भइसकेकाले त्यस्तो प्रस्ताव निष्प्रभावी भएकाले नियमित कार्यसम्पादन गर्नका लागि सम्बन्धित निकायहरूलाई जानकारी गराइदिनु हुन अनुरोध छ, उनले निवेदन गरेका थिए । जबराको मागदाबी सदर गर्दै संसद्का महासचिव गौतमले ठहर गरेका छन्, प्रतिनिधिसभाको निर्वाचन सम्पन्न भएकाले जबरालाई निलम्बन गर्ने फागुन १ को पत्र निष्प्रभावी भएको छ । जनप्रतिनिधिले गर्ने निर्णय उनले आफैं गरेका छन् र प्रतिनिधिसभाको निर्वाचन सकिएको ठहर पनि गरेका छन् । जबकि समानुपातिक सांसदसमेत चयनपछि निर्वाचन आयोगले राष्ट्रपतिलाई प्रतिवेदन दिएपछि मात्र निर्वाचन औपचारिक रूपमा पूरा हुन्छ । तर, गौतमले आफ्नो ठहरसहितको पत्र राष्ट्रपति कार्यालय, प्रधानमन्त्री तथा मन्त्रिपरिषद्को कार्यालय, संवैधानिक परिषद्को कार्यालय, सर्वोच्च अदालत, न्याय परिषद् र निलम्बित प्रधानन्यायाधीश जबरालाई पठाएका छन् । महाभियोगबारे निर्णय गर्ने अधिकार सार्वभौमसत्ता सम्पन्न जनप्रतिनिधिको उच्चतम निकायलाई भएको भन्दै संविधानविद्हरूले पनि महासचिव गौतमको पत्रको वैधतालाई अस्वीकार गरेका छन् । पूर्वकानुनमन्त्री गोविन्द बन्दीले संविधान, कानुन र संसद् नियमावली कुनैले पनि महासचिवलाई त्यस्तो निर्णय र पत्राचार गर्ने अधिकार नदिएको बताए । कुनै पदाधिकारीले गैरसंवैधानिक र गैरकानुनी निर्णय र पत्राचार गर्छन् भने राज्यका निकायहरूले त्यसलाई मान्न जरुरी हुँदैन, उनले भने, महाभियोगमाथि निर्णय गर्ने सम्पूर्ण अधिकार सार्वभौम संसद्लाई छ । त्यहाँको समितिले महाभियोग अगाडि बढाउने निर्णय गरेर प्रतिवेदन दिएको छ । सभामुखले उक्त प्रतिवेदन प्रतिनिधिसभामा पेस गर्ने निर्णय गरेका छन् । यस्तो अवस्थामा सचिवालयको एक जना कर्मचारीलाई त्यसमाथि निर्णय गर्ने कुनै अधिकार हुँदैन ।सर्वोच्च बारका अध्यक्ष शाक्यले संसद्ले महाभियोग पास वा फेल नगरेसम्म यसबारे अन्य निकायले कुनै निर्णय गर्न नसक्ने बताए । संविधानले महाभियोग पास वा फेल गर्ने अधिकार संसद्लाई मात्रै दिएको छ । यो विषयमा संसद् सचिवालयले निर्णय गर्नै सक्दैन, उनले भने ।"
पहिलो कानुनसहितका दस्ताबेज मन्त्रालयबाटै गायब,"कोठाभित्र रहेका कागजात खुला आकाशमुनि चौरमा फालेपछि कवाडीले टिपटाप पारेर लैजाने तयारी भइरहेको छ । कुन कागजात आवश्यक र महत्त्वपूर्ण छन्, कुनकुन अनावश्यक र अनुपयोगी छन्, ख्यालै नगरी फोहोर जसरी थुप्रो लगाएर राखिएको प्रत्यक्षदर्शीहरूले बताए । निर्माण कम्पनी जेडसीजीआईखानी जेभीले समेत यी निकायलाई ती कागजात हटाइदिन आग्रह गर्दै आएको थियो । करिब एक महिनाअघि मन्त्रालयको एनओसी र छात्रवृत्ति शाखा सानोठिमीमा सरेको थियो । कार्यालय सरेपछि भण्डारण गरेर राखिएको कागजात कम्पनीका कर्मचारीले बाहिर निकालेको त्यहाँका कामदारले बताए । आयोजना व्यवस्थापक रनकान्त सापकोटाले कागजात कुहिन थालेकाले फिँजाएर सुकाएको बताए । हामीले कागजातसहित काठपात हटाउन भनेका थियौं, हटाइदिनुभएको छैन, मन्त्रालयलाई पत्राचार गर्दा कबाडमा बेच्ने कागजात हुन् भन्ने जवाफ आएको छ, उनले भने, केही किताब भेटेर सुरक्षित राखिदएका छौं ।महत्त्वपूर्ण लागेका कागजात टिपेर र्याकमा राख्ििदने गरेको उनले सुनाए । शिक्षा मन्त्रालयका प्रशासन महाशाखाका सहसचिव भगवान अर्याललगायत कर्मचारी आएर पटकपटक ती कागजात निरीक्षण गरी काम नलाग्ने भनेको कामदारहरूले सुनाए । अर्यालकै निर्देशनमा कम्पनीले कागजात कबाडमा बेच्न लागेको पुस्तकालयका कर्मचारीको भनाइ छ । पूर्वसचिव खेमराज रेग्मीले मन्त्रालयका कागजात वर्गीकरण गरेर छुट्टाछुट्टै भण्डारण र संरक्षण गरेर राख्नुपर्ने जनाए । खासगरी मन्त्रालयसँग २३ खाले कागजात हुन्छन्, कतिपय कहिल्यै नष्ट गर्न नहुने ऐतिहासिक हुन्छन्, केही कम महत्त्वका भए पनि निश्चित समयसम्म राख्नुपर्ने हुन्छ र तेस्रो प्रयोजन सकिएपछि तत्काल नष्ट गर्न सकिने हुन्छ । ती सामग्री वर्गीकरण गरेर मात्र धुलाई गर्न सकिने उनको सुझाव छ । ऐन, नियम, नीति, पुस्तकहरू ऐतिहासिक हुन्छन्, उनले भने, भद्रगोल पार्नु हुँदैन, त्यस्ता कुरा संग्रह गरेर राख्नुपर्छ ।२०७२ को भूकम्प अघिसम्म शिक्षा मन्त्रालयसहितका ती निकाय केशरमहलमा थिए । पुनर्निर्माणका लागि ती निकाय हाल त्यहाँबाट हटाइएको छ । पुनर्निर्माण सकेपछि केशरमहलमा पुस्तकालय र चिकित्सा शिक्षा कार्यालयको स्थापना गर्ने तयारी छ । मन्त्रालयका प्रवक्ता दीपक शर्माले भूकम्पअघिका काम नलाग्ने कागजात त्यही भण्डारमा रहेको जनाए । भूकम्पका बेला तत्काल प्रयोग हुने कागजातलगायत सामग्री लिएर सिंहदरबार सर्यौं, उनले भने, प्रयोग नहुने कागजात त्यहीँ राखिएको थियो । मन्त्रालयले काम लाग्ने कागजात भने पनि कतिपय पुस्तकचाहिँ पुस्तकालयमा राख्न मिल्ने किसिमको रहेको कर्मचारीहरू बताउँछन् । तीमध्ये अधिकांश कागजात घामपानीले गलेर काम नलाग्ने भइसकेको देखिन्छ । काठमाडौंका सम्पदाहरूको तस्बिर रहेको ४४ वर्षअघि प्रकाशित पुस्तक, शिक्षाका पुराना ऐननियमहरूको संग्रहलगायतका सयौं पुस्तक पनि फालिएको छ । शिक्षा मन्त्रालयले गैरजिम्मेवारीपूर्वक आफ्ना कागजात फालेर हिँडेको छ, कतिपय सामग्री त विद्यालयका पुस्तकालयलाई दिन सकिने खालका पनि छन्, कम्पनीका एक इन्जिनियरले भने । फालिएका ठाउँबाट महत्त्वपूर्ण लागेका पुस्तक कम्पनीका कामदारले टिपेर सुरक्षित राख्ने गरेका छन् । कतिपय सामग्री अनुसन्धानलगायत इतिहास पढ्न, बुझ्न र जान्न इच्छुकहरूका लागि पनि उपयोगी हुने खालका रहेका कर्मचारी बताउँछन् । प्रवक्ता शर्माले फालिएका कागजात केलाएर उपयोगी जति सुरक्षित राखिने आश्वासन दिए । भवन बनिसकेपछि भित्रै राख्ने कुरा थियो, अलि ढिलाइ भएर समस्या भएको हो, उनले भने ।पुराना कर्मचारीका अनुसार २०६८ सालमा शिक्षा मन्त्रालयको केही अंश सिंहदबार सरेदेखि नै ती सामग्री केशर पुस्तकालयमा अलपत्र थिए । २०७२ को भूकम्पपछि शिक्षा मन्त्रालय पूर्णतया सिंहदबार सरेको थियो । शिक्षा सेवाका पूर्वकर्मचारी नारायण झाले ४० को दशकमा प्रकाशित गरेको नेपालको शैक्षिक दर्पण पुस्तकमा इस्तिहार शिक्षा मन्त्रालयको भण्डार शाखामा रहेको उल्लेख गरेको पत्रकार तथा राणाकालीन शिक्षा पुस्तकका लेखक प्रकृति अधिकारीले बताए । इस्तिहार १९९६ माघ ८ मा प्रकाशित भएको अनुमान गरिएको छ । तीन वर्षअघि तत्कालीन शिक्षामन्त्री गिरिराजमणि पोखरेलले इस्तिहार जारी भएको दिन शिक्षा दिवस मनाउने प्रस्ताव मन्त्रिपरिषद्मा गरेका थिए । तर प्रधानमन्त्री कार्यालयले इस्तिहारको खोजी गर्दा भण्डार शाखामा भेटिएन । मन्त्रालय सिंहदबार सरेका बेला पुराना कागजात केशरमहलमै छाडिएको थियो, उनले भने, इस्तिहार पनि केशरमहलमै छुटेर हराएको हुन सक्छ । मन्त्रालयमा आवश्यक र अनावश्यक सामग्री छुट्याएर राख्ने परिपाटी नै नभएको कर्मचारीहरू बताउँछन् । इस्तिहार नभेट्दा शिक्षा दिवस मनाउने दिन पनि टुंगो लाग्न सकेको छैन ।"
कार्यकाल सकिएका प्राज्ञलाई आजीवन सदस्यता !,"मूल नेतृत्व (कुलपति र सदस्य सचिव) को कार्यकाल सकिएर अहिले कामचलाउ रहेको परिषद्ले राज्यकोषबाट कसैलाई आजीवन तलब सुविधा उपलब्ध गराउने खालको निर्णय खेदजनक रहेको विज्ञप्तिमा छ । आफू अनुकूल कार्यविधि संशोधन गरी आफैंले गठन गरेको समितिद्वारा आफ्नै नाम सिफारिस गरेको संघको आरोप छ । यस कार्यकालको अन्तिम प्राज्ञसभा भनेर साउन ३० मा बोलाइसके पनि निहित स्वार्थपूर्ति गर्नकै लागि उप्रेतीले जालसाजीपूर्ण तरिकाले गर्न लागेको प्राज्ञसभा रोक्न पनि संघले माग गरेको छ ।प्रधानमन्त्री देउवा तथा संस्कृतिमन्त्री श्रेष्ठलगायतको सहभागितामा चारवर्षे कार्यकाल सकिनु डेढ महिनाअगावै प्रज्ञा प्रतिष्ठानले साउनमा कार्यकालको अन्तिम भनेर ३७ औं प्राज्ञ सभा सम्पन्न गरेको थियो । सभामा तत्कालीन सदस्यसचिव जगतप्रसाद उपाध्यायले कार्यकालको मुख्य उपलब्धि तथा कार्यक्रमहरूको विवरणसमेत प्रस्तुत गरेका थिए ।नेपाल प्रज्ञा प्रतिष्ठान ऐनमा आर्थिक वर्षमा कम्तीमा दुई पटक प्राज्ञसभा बस्न सक्ने व्यवस्था रहेको निमित्त कुलपति गुरुङले बताए । हाम्रो यो आर्थिक वर्ष असार मसान्तमा मात्र सकिन्छ, कम्तीमा भन्ने शब्दलाई हामीले व्याख्या गरेनौं, उनले भने, पुस १ बाट हाम्रो चारवर्षे कार्यकाल सकिँदै छ । हाम्रो उपलब्धि, प्रगति विवरण र सबैलाई बिदाबारी गर्न यो सभा बोलाइएको हो । उप्रेतीले १२ वर्षमा तीन कार्यकालसम्म प्रतिष्ठानमा रहेर योगदान पुर्याएकाले स्वतः आजीवन सदस्यता पाउने उनको भनाइ छ । उनले भने, गंगाप्रसाद उप्रेतीजीले उपकुलपति र कुलपतिका रूपमा तीन कार्यकाल त बिताइसक्नुभएको छ । आरडी प्रभास चटौतजीले साहित्यमा योगदान दिनुभएको छ र उहाँ वयोवृद्ध हुनुहुन्छ । उहाँहरूले स्वतः आजीवन सदस्यता पाउने नियम नै हो ।कुलपति नभएको समयमा सम्पूर्ण कामकारबाही निमित्त कुलपतिले गर्ने प्रतिष्ठानको नियममै भएकाले प्राज्ञपरिषद् सदस्यहरूको सिफारिसका आधारमा दुई जनाको नाम प्राज्ञ सभामा सुनाइने गुरुङले बताए । प्रतिष्ठानमा तीन कार्यकालसम्म रहेर सेवासुविधा भोग गरिसकेका मानिसलाई आजीवन सदस्यका निम्ति फेरि सिफारिस गर्नु न्यायसंगत नदेखिएको लेखक संघका अध्यक्ष तीर्थ श्रेष्ठको बुझाइ छ । यस कार्यकालको यो पूर्णकालीन प्राज्ञ परिषद् सभा होइन, कुलपति र सदस्य सचिवको बिदाइ भइसकेको छ । निर्वाचन आचारसंहिताभित्र नै गरिएकाले नैतिक तथा कानुनी रूपमा पनि यो निर्णय उपयुक्त होइन, उनले भने ।"
पेट्रोल खानीको अपूरो सपना,पर्वत पोर्तेल (मोरङ) ज्योति कटुवाल (सुर्खेत)
संसद्का महासचिव बने 'हतियार,"(काठमाडौं)  मंगलबार कार्यालय समय सकिनै लागेको थियो, निलम्बित प्रधानन्यायाधीश चोलेन्द्रशमशेर जबराले महाभियोग प्रस्ताव निष्प्रभावी भएको जानकारी गराइपाऊँ भन्दै संघीय संसद्का महासचिव भरतराज गौतमलाई निवेदन बुझाए । बुधबार बिहान कार्यालय खुल्नेबित्तिकै महासचिव गौतमले महाभियोग प्रस्ताव निष्प्रभावी बनेको पत्र तयार पारेर जबरा र सम्बन्धित सबै निकायमा पठाए । संसद् सचिवालयमा यति ठूलो विषयमा यति फटाफट काम, त्यो पनि कुनै जोखिम लिन नचाहने छवि बनाएका गौतमबाट हुनुले प्रश्न उब्जिएका छन् । गौतम सचिवालयका औपचारिक विषयबारे सञ्चारमाध्यमसँग बोल्दासमेत शब्द तौलिने व्यक्ति हुन् । तर उनले यति ठूलो निर्णय कस्को आडमा लिए भन्ने प्रश्न उठेको छ । गौतमले भने आफ्नै विवेकमा निर्णय गरी पत्र लेखेको दाबी गरेका छन् । पत्र लेख्नुको संवैधानिक र कानुनी आधार भने उनले भनेका छैनन्, कानुनका कुनै धारा पनि उद्धरण गरेका छैनन् । मैले प्राकृतिक न्यायको सिद्धान्तअनुसार निर्णय गरेको हो । उहाँ (जबरा) ले अवकाश पनि पाउँदै हुनुहुन्छ । हिजो उहाँले निवेदन दिनुभएको थियो, त्यसैअनुसार मैले आज महासचिवको पदीय हैसियतअनुसार निर्णय गरेको हो, गौतमले कान्तिपुरसँग भने, उहाँले पहिल्यै निवेदन दिएको भए त्यतिबेला निर्णय गरिन्थ्यो होला तर हिजो मात्र निवेदन दिएकाले आज मैले निर्णय गरें ।महासचिव गौतमले यो व्यहोराको पत्र लेख्छन् भन्ने चर्चा यसअघि नै पनि संसद् सचिवालयमा चल्ने गरेको थियो । त्यतिबेला प्रश्न गर्दा उनले भनेका थिए, यति ठूलो राजनीतिक विषयमा कानुनबाहिर गएर कदम चाल्दिनँ । अर्को कुरा, एउटा महासचिवको पत्रले प्रधानन्यायाधीशको पद थामिने हो र ?अहिले प्रतिनिधिसभा छैन । राष्ट्रिय सभा अध्यक्ष गणेशप्रसाद तिमिल्सिनाको नेतृत्वमा संघीय संसद् छ । महासचिव गौतमले गरेको निर्णयमा अध्यक्ष तिमिल्सिनाको संलग्नता छ कि छैन भन्ने प्रश्न पनि उठेको छ । गौतमले बुधबार पत्राचार गरेको सार्वजनिक हुँदा अध्यक्ष तिमिल्सिना आफ्नै कार्यकक्षमा थिए । अध्यक्ष तिमिल्सिनाले महाभियोग प्रस्ताव प्रतिनिधिसभामा रहेकाले त्यसबारेमा आफू जानकार नरहेको दाबी गरे । यसअघि संसद्मा महाभियोग प्रस्ताव लामो समयसम्म प्रक्रियामा नगएको प्रति मेरो चासो थियो । पछिल्लो समय भने मेरो संलग्नता थिएन, उनले भने । प्रतिनिधिसभाको कार्यकाल सकिएपछि जबरानिकट व्यक्तिहरू महाभियोग निष्क्रिय भएको निर्णय गराउन आफूकहाँ आएको तर चासो नराखेको तिमिल्सिनाको भनाइ थियो । प्रतिनिधिसभाको कार्यकाल सिद्धिएपछि एकचोटि अरू मान्छे (जबरानिकट) ले नै तपाईंले अगुवाइ गरेर अगाडि बढाउनुपर्ने होइन र भन्नुभएको थियो । प्रतिनिधिसभा नभएपछि स्वतः राष्ट्रिय सभाले हेर्ने व्यवस्था भएको भए मैले हेर्न हुन्थ्यो, प्रतिनिधिसभामा उत्पत्ति भएको समस्या त्यहाँकै हो र समाधान पनि त्यहाँकै हो, मसँग जोडिने कुनै आधार छैन, आफ्नो दृष्टिकोण भन्न मिल्ला तर महासचिवलाई भन्ने त कुरै छैन भनेको थिएँ, उनले भने । राष्ट्रिय सभा अध्यक्ष तिमिल्सिना र तत्कालीन सभामुख अग्निप्रसाद सापकोटाको सिफारिसमा राष्ट्रपति विद्यादेवी भण्डारीले २०७७ वैशाख २२ मा गौतमलाई संघीय संसद्को महासचिव नियुक्त गरेकी थिइन् । तत्कालीन महासचिव मनोहरप्रसाद भट्टराईले कार्यकाल पूरा गरेपछि गौतम बढुवा भएका हुन्, उनी संघीय संसद्कै कर्मचारीबाट सचिवसम्म पुगेका थिए । तत्कालीन नेकपाको विवाद संसद् पुग्दा २०७७ फागुन २३ मा पार्टीका बहुमत सांसदले संसदीय दलको नेता परिवर्तन गरेको निर्णयको पत्र सचिवालयमा दर्ता गर्न खोज्दा गौतमले अस्वीकार गरेका थिए । नेकपाका बहुमत सांसदको हस्ताक्षरसहित संसदीय दलको नेता पुष्पकमल दाहाल चयन भएको पत्र पुग्दा उनले कानुनविपरीत निर्णय गर्दिनँ भनेका थिए । आफ्नो कार्यकक्षमा दाहाल, माधवकुमार नेपाललगायतका सांसद बसिरहेका बेला सर्वोच्च अदालतले नेकपालाई अवैधानिक भन्दै एमाले र माओवादी ब्युँताएको सन्देश पाएपछि मात्रै गौतमले पत्र दर्ताका लागि तोक लगाएका थिए । जबरालाई क्लिन चिट दिने यो निर्णय गर्नुअघि गौतमले आफूहरूसँग सल्लाह नगरेको संसद् सचिवालयका सचिवहरू, कानुन महाशाखा प्रमुख, अन्य सहसचिवले बताएका छन् । यो विषय सार्वजनिक भएपछि मैले थाहा पाएको हो । मसँग परामर्श गरिएको थिएन, मलाई जानकारी छैन, संघीय संसद् सचिवालयका कानुनी सल्लाहकार तथा कानुन महाशाखा प्रमुख लक्ष्मी गौतमले कान्तिपुरसँग भने ।संसद् सचिवालयका अधिकारीहरूका अनुसार बाहिर नै तयार पारिएको पत्र ल्याएर प्रवक्तालगायत अरू अधिकारीलाई गौतमले दिएका थिए । संसद् सचिवालयले कालीमाटी फन्ट प्रयोग गर्ने गरेकामा जबरालाई लेखेको पत्र कोकिला फन्ट छ । कानुन, न्याय तथा संसदीय मामिलामन्त्री ज्ञानेन्द्रबहादुर कार्की, राजनीतिक दलका नेता र सर्वोच्च अदालतको प्रतिक्रियापछि भने महासचिव गौतम रक्षात्मक बनेको संसद् सचिवालयका कर्मचारीले बताएका छन् । एक सहसचिवका अनुसार संसद्को कर्मचारी बढुवा समितिको बुधबारको बैठकमा गौतमले आफूमाथि दबाब आएको अभिव्यक्ति दिएका थिए । साँझ साढे ४ बजेको बैठकमा भएका कुराबारे ती सहसचिवले भने, बढुवा समितिको सदस्य रहेका लोक सेवा आयोगका सदस्यले संसद् सचिवालयमा यस्तो भएछ है भनेर कुरा उठाउनुभयो । सर्वोच्चका प्रश्नहरू पनि त्यहाँ देख्यौं । त्यसपछि महासचिवले उस्तै पर्यो भने छाड्न पनि तयार हुनुपर्छ भन्नुभयो । उहाँले ठूलो जोखिम लिएर निर्णय गर्नुभएको रहेछ । महासचिवको निर्णयबारे संसद् सचिवालयमा छलफल हुने ती अधिकारीले जानकारी दिए । संसद् सचिवालयको साख गिर्ने गरी काम भएको छ । आउने दिनमा संसद् सचिवालयको प्रतिष्ठा जोगाउन गाह्रो हुन्छ । त्यसैले यसमा छलफल हुन्छ, उनले भने ।गठबन्धनले भन्यो ॅगैरकानुनी कदमनिलम्बित प्रधानन्यायाधीश जबरालाई महाभियोगबाट चोख्याउन संघीय संसद्का महासचिव भरतराज गौतमले चालेको कदम गैरकानुनी रहेको सत्ता गठबन्धनको भनाइ छ । यद्यपि जबरा निवेदन दिने र गौतमले निर्णय गर्ने गरी भइरहेको पृष्ठभूमिबारे प्रधानमन्त्री शेरबहादुर देउवा र माओवादी अध्यक्ष पुष्पकमल दाहाल पहिल्यै जानकार रहेको स्रोतको दावी छ । तर, औपचारिक प्रतिक्रिया दिंदा भने गठबन्धनका नेताहरूले महासचिव गौतमले महाभियोग प्रस्ताव निष्प्रभावी भएको पत्र लेख्नुका पछि स्वविवेकभन्दा पनि राजनीतिक तथा शक्तिकेन्द्रको दबाब रहेको आशंका गरेका छन् । महासचिव गौतमको पत्रबारे बुधबार दिउँसो सञ्चारमाध्यम समाचार आउनासाथ प्रधानमन्त्री शेरबहादुर देउवाले निजी कानुनी सल्लाहकार केशवराज जोशीलाई महासचिव गौतमको सिंहदरबारस्थित कार्यकक्षमा पठाएका थिए । तपाईंले के आधारमा पत्र पठाउनुभएको हो भनेर मैले प्रश्न गर्दा महासचिव गौतमले निलम्बित प्रधानन्यायाधीश जबराबाट मंगलबार पत्र दर्ता गराइएकाले त्यसको कारबाही सिलसिलामा यस्तो निर्णय गरिएको जवाफ दिनुभयो, जोशीले भने, तर, त्यसको कानुनी आधार भन्न सक्नुभएन ।सघीय संसद् सचिवालयका महासचिव गौतमले महाभियोग निष्प्रभावी भएको भनी जबरालाई लेखेको पत्र राष्ट्रपति, प्रधानमन्त्री, संवैधानिक परिषद्, सर्वोच्च अदालत र न्यायपरिषद्लाई पनि पठाएका छन् । प्रधानमन्त्रीलाई पठाइएको पत्र सिंहदरबारस्थित प्रधानमन्त्री तथा मन्त्रिपरिषद् कार्यालयमा गएकाले देउवाले सञ्चारमाध्यमबाटै जानकारी पाएका थिए । प्रधानमन्त्रीले यस घटनालाई अप्रत्याशित रूपमा लिएको उनका प्रमुख स्वकीय सचिव भानु देउवाले बताए । प्रधानमन्त्रीलाई यस विषयमा सचिवालयले जानकारी दिएको थिएन, परामर्श पनि गरेको थिएन, पत्र पठाएपछि मात्रै थाहा भएको हो, उनले भने । प्रधानमन्त्री देउवाले जानकारी पाउनासाथ कानुनमन्त्रीको जिम्मेवारीसमेत सम्हालेका ज्ञानेन्द्रबहादुर कार्की, पूर्वकानुनमन्त्री गोविन्द बन्दी र सरकारका कानुनी सल्लाहकार महान्यायाधिवक्ता खम्मबहादुर खातीसँग बालुवाटारमा परामर्श गरेका थिए । देउवाले त्यहींबाट माओवादी अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालसँग पनि टेलिफोन संवाद गरेका थिए । वरिष्ठ अधिवक्तासमेत रहेका बन्दीले सर्वोच्च अदालतको फुलकोर्टबाटै सचिवालयको पत्रको कानुनी वैधता खोज्नुपर्ने सुझाएका थिए । त्यसको केहीबेरमा सर्वोच्चको फुलकोर्ट बैठकबाट महाभियोग प्रस्तावको कानुनी अवस्था, प्रक्रिया र उपचार पद्धतिलगायतबारे ६ वटा प्रश्नको जवाफ माग गर्दै संसद् सचिवालयलाई पत्र पठाएको थियो । सरकारका प्रवक्ता समेत रहेका मन्त्री कार्कीले जबराविरुद्धको महाभियोग प्रस्ताव सार्वभौम संसद्को सम्पत्ति भएकाले महासचिवले पत्र पठाउँदैमा अन्त्य नहुने प्रतिक्रिया दिए । उनका अनुसार ताजा जनादेशबाट स्थापित संसद् बैठकमा महाभियोग प्रस्तावलाई टुंगोमा लैजाने प्रक्रिया अघि बढ्नेछ । प्रस्ताव जीवित छ । सभामुख अग्नि सापकोटाले असोज १ मा संसद्मै निर्वाचनपछि आउने अर्को संसद्मा पेस हुने र प्रक्रियामा गएर टुंगोमा पुग्ने भनिसकेको प्रस्तावलाई महासचिवको पत्रले निष्प्रभावी पार्न सक्दैन । यो महासचिवको क्षेत्राधिकारको विषय पनि होइन । नयाँ संसद्ले प्रक्रिया अघि बढाएर टुंग्याउँछ, कार्कीले भने । सत्ता पक्षको निसाना भने एमालेतिरै सोझिएको छ । एमालेले भने महाभियोग निष्प्रभावी घोषणा गर्नु स्वाभाविक भएको प्रतिक्रिया दिएको छ । महासचिव आफैंले अप्रत्याशित रूपमा पत्र पठाएको पक्कै होइन, यसका पछि चोलेन्द्रशमशेरका साम, दाम र दण्डको भूमिका त हुँदै होला । कसैको राजनीतिक आडभरोसा नभई महासचिवले स्वविवेकमा कदम चालेको होइन भन्ने निष्कर्षमा बालुवाटार छ, स्रोतले भन्यो, सर्वोच्चको पत्र र भरत गौतमको पृष्ठभूमि बुझेपछि सबै कुरा थाहा हुन्छ । एमाले उपमहासचिव प्रदीप ज्ञवालीले प्रतिनिधिसभामा पदाधिकारी नभएको अवस्थामा संसद्का महासचिवले प्रशासनिक काम गरी महाभियोग निष्प्रभावी भयो भनेर पत्र लेख्नु सामान्य र स्वाभाविक भएको बताए । उनले सर्वोच्च अदालतमा गठबन्धनका नेताहरूका विचाराधीन मुद्दा असफल देखाउन जबराविरुद्ध महाभियोग प्रस्ताव ल्याइएको तर्कसमेत गरे । प्रतिनिधिसभाको कार्यकाल सकिएसँगै महाभियोग प्रस्ताव स्वतः निष्क्रिय भएको छ, महाभियोग प्रस्ताव अर्को संसद्मा ल्याउन खोज्नु बलमिच्याइँ हो, उनले भने, सत्ता गठबन्धनले कानुनलाई हातमा लिएर हाकाहाकी अवमूल्यन गरेको छ ।एमाले उपमहासचिव ज्ञवालीले सर्वोच्चमा अब आउने प्रधानन्यायाधीशलाई गठबन्धनले त्रासमा राख्न खोजेको टिप्पणी पनि गरे । जुन संसद्मा प्रस्ताव दर्ता भयो, त्यो नै नरहेको अवस्थामा जबराविरुद्धको महाभियोग निष्प्रभावी भएको र उनी काममा फर्कन पाउनुपर्ने भन्दै एमालेले यसअघिदेखि नै वकालत गर्दै आएको थियो । त्यही कारण सत्तापक्षले एमालेकै दबाबमा महासचिव गौतमले प्रत्र लेखेको आशंका गरेको छ ।माओवादी नेता नारायणकाजी श्रेष्ठले संघीय संसद्का महासचिव गौतमको कदम विधिसम्मत नभएको प्रतिक्रिया दिए । तत्कालीन सभामुखले रुलिङ गरेर निर्वाचनपछिको संसद्मा पेस हुने भनेको विषयलाई महासचिवले निष्प्रभावी भयो भनेर पत्र दिनु गैरकानुनी र क्षेत्राधिकार बाहिर छ, उनले भने, संसद्को निर्णय नमान्ने छुट कसैलाई छैन । माओवादी महासचिव देव गुरुङले संसद्का महासचिवले यस्तो पत्र लेख्नु असंवैधानिक रहेको प्रतिक्रिया दिए । संसद्को छानबिन समितिले महाभियोग ठहर गर्दै नयाँ संसद्मा लैजाने सिफारिस गरेको छ, उनले भने, संविधान प्रतिकूल काम गर्ने महासचिवलाई अब आउने संसद्ले छानबिन गर्नुपर्छ ।"
अध्यापकमाथि छात्रा दुर्व्यवहारको आरोप,"काठमाडौं (कास) अध्यापकले यौन दुर्व्यवहार गरेको भन्दै एक छात्राले प्रहरीमा किटानी जाहेरी दिएकी छन् । टोखा१०, सामाखुसीस्थित मनोहर माध्यमिक विद्यालयका एक अध्यापकमाथि आफ्नै विद्यालयकी छात्रालाई यौन दुर्व्यवहार गरेको आरोप लागेको हो । आरोपितमाथि किटानी जाहेरी दर्ता गरेर अनुसन्धान अघि बढाइएको प्रहरी वृत्त महाराजगन्जका प्रहरी नायब उपरीक्षक अंगुर जीसीले बताए । आरोपितविरुद्ध पक्राउ पुर्जी जारी गर्ने प्रक्रिया अघि बढाइएको छ, जीसीले भने ।एक अभिभावकका अनुसार मंगलबार एक छात्राले जाहेरी दिएकी थिइन्, अन्य २ छात्रा पनि ती अध्यापकविरुद्ध जाहेरी दिने तयारीमा छन् । उनले विशेष गरी कक्षा ८, ९ र १० का छात्राहरूलाई छुट्टाछुट्टै आफ्नो कार्यकक्षमा बोलाउने र दुर्व्यवहार गर्ने गरेको जाहेरीमा उल्लेख छ । विभिन्न बहाना बनाएर एक्लै कक्षाकोठामा भेट्न बोलाउने, संवेदनशील अंगहरूमा छुने, सुमसुम्याउने गर्नुहुन्थ्यो, जाहेरीमा भनिएको छ ।यस्तो दुर्व्यवहार खेप्ने धेरै विद्यार्थी भए पनि परिवारको दबाबमा उनीहरू खुल्न नमानिरहेका ती अभिभावकले दाबी गरे । अध्यापकमाथि जाहेरी दर्ता भएपछि विद्यालयकै अर्का एक शिक्षकले पनि दुर्व्यवहार गर्ने गरेको छात्राहरूले गुनासो गरिरहेका छन्, जाहेरी दर्ताको प्रक्रियामा सहयोग गरेका अर्का एक अभिभावकले बताए । बालअधिकारका लागि राष्ट्रिय अभियानले बुधबार विज्ञप्ति निकालेर पीडित छात्राहरूलाई न्याय दिनुपर्ने माग गरेको छ । जाहेरी दर्ता गर्नुअघि विद्यालयमा सरोकारवाला पक्षबीच भएको छलफलमा समेत दोषीलाई कारबाही गर्न बेवास्ता गरिएको अभियानको आरोप छ । गुनासो गर्दा विद्यार्थीलाई विद्यालयबाटै निष्कासन गर्नेसम्मको धम्की दिइएको पीडितहरूले बताएका विज्ञप्तिमा उल्लेख छ । घटनाबारे नगर उपप्रमुख, वडाध्यक्ष, विद्यालय व्यवस्थापन समितिले दोषीलाई कारबाही र पीडितलाई न्याय दिन पहल नगरेको पनि अभियानको दाबी छ ।जाहेरी दर्ता गर्ने छात्राले विगत २ वर्षदेखि नै आफूहरूमाथि दुर्व्यवहार हुने गरेको कान्तिपुरसँगको कुराकानीमा बताइन् । उता आरोपित अध्यापकले भने आफूमाथि नियोजित तरिकाले झूटो आरोप लगाइएको दाबी गरे । ममाथि के उद्देश्यले, कसले उचालेर यस्तो आरोप लगाइएको हो, मैले पनि बुझ्न सकेको छैन, उनले भने, व्यवस्थापन समिति, शिक्षक, कर्मचारीलाई यसबारे केही थाहा छैन, आरोपमा कुनै सत्यता छैन । गत वर्ष कक्षा ८ का केही छात्राहरूले अनुशासनहीन काम गर्दा सम्झाइबुझाइ गरेको र तिनैमध्येकाले अहिले आफूमाथि आरोप लगाएको उनको भनाइ छ । कसैलाई पनि विद्यालयबाट निष्कासन गरेको छैन, उनले थपे, त्यतिबेला अनुशासनहीन विद्यार्थीलाई भर्ना नलिएको हो, पछि परीक्षणकाल भनेर भर्ना लिएका थियौं, अहिले जाहेरी दिने तिनै विद्यार्थी हुन् ।"
समाजवादको मार्गचित्र : भ्रम र यथार्थ,"आर्थिक वृद्धि र अर्थतन्त्रको आकारसुशासन त विकास र समृद्धिको प्रस्थानविन्दु नै हो । पुँजी निर्माणार्थ सुशासन आवश्यक शर्त हो, पर्याप्त होइन । पुँजी निर्माणमुखी एमसीसी लगायतका परियोजनाको विरोध हुनु विडम्बना हो । पुँजी निर्माण नभई राजस्व बढ्दैन । राजस्व नबढी शिक्षा र स्वास्थ्य निःशुल्क गर्ने पैसा कहाँबाट आउला ! अहिलेकै राजस्वबाट लोककल्याणकारी राज्य स्थापित गर्न गाह्रो छ । तसर्थ अर्थतन्त्रको आकार बढाउनु जरुरी छ । अर्थतन्त्रको आकार बढाउन उच्च आर्थिक वृद्धिदरको भूमिकाको सन्दर्भलाई तालिका२ ले पुष्टि गर्छ ।तालिका२ मा आर्थिक वृद्धिदर र जीडीपी दोब्बर हुन लाग्ने समय देखाइएको छ । निरन्तर ४ प्रतिशतको वृद्धिले १७ वर्ष ८ महिनामा र ८ प्रतिशतको वृद्धिले ९ वर्षमा अर्थतन्त्र दोब्बर हुन्छ । त्यसै गरी ३ प्रतिशतको वृद्धिले २३५ वर्ष र १० प्रतिशतको वृद्धिले ७२५ वर्षमा अर्थतन्त्र दोब्बर हुन्छ । नेपालले आगामी एक दशकसम्म निरन्तर ७ प्रतिशतको आर्थिक वृद्धि हासिल गर्न सक्ने हो अर्थतन्त्र दोब्बर हुने थियो । वृद्धिदर ४ को सट्टा ७ प्रतिशत हुनुले नै अर्थतन्त्रको आकारमा ठूलो अन्तर ल्याउँछ । अर्थतन्त्रको आकार बढ्दा रोजगारी र राजस्व पनि बढ्छ ।नेपालले विगतमा अर्थतन्त्रको आकार उत्साहप्रद रूपमा बढाउन सकेन । एक सय चार वर्षको राणा शासनमा त आर्थिक वृद्धि शून्यको नजिक भएको अनुमान गर्न सकिन्छ, अर्थतन्त्रको लेखाजोखा नै थिएन । तालिका३ मा नेपाल, भारत, चीन र सिंगापुरको सन् १९६१ देखि हालसम्म विभिन्न कालखण्डको आर्थिक वृद्धिको तुलनात्मक तथ्यांक प्रस्तुत गरिएको छ । यसले समृद्धिमा आर्थिक वृद्धिको महत्त्वलाई उजागर गर्छ ।नेपाल, भारत, चीन र सिंगापुरको सन् १९६१२०२१ सम्म ६ दशकको औसत वार्षिक वृद्धिदर क्रमशः ३२४, ४२६, ८२० र ८६८ प्रतिशत छ । नेपालले सन् १९९१२००२ को एघारवर्षे अवधिमा सबैभन्दा बढी ५ प्रतिशत र भारतले सन् २००३१९ को सोह्रवर्षे अवधिमा सबैभन्दा बढी ७२९ प्रतिशतको आर्थिक वृद्धि गरेका छन् । त्यसो त भारतले सन् १९९१ देखि हालसम्म नै ६ प्रतिशतको औसत वृद्धि हासिल गर्न सकेको छ । उता चीनको सन् १९८० देखि हालसम्म ४ दशकको औसत आर्थिक वृद्धिदर नै ९५ प्रतिशत देखिन्छ । सिंगापुरले सन् १९६१ देखि नै उच्च आर्थिक वृद्धिदर हासिल गरिरहेको छ, त्यसमा पनि सन् १९६१ देखि १९८० सम्म (चीनको माओकाल) मा सबैभन्दा बढी ९६१ प्रतिशतको आर्थिक वृद्धि गरेको छ । सिंगापुर विकसित मुलुक भइसकेकाले गत दशकको वृद्धि भने सबैभन्दा कम ३८८ प्रतिशत छ । सिंगापुरको सम्पन्नता र चीनको तीव्रतर विकासको आधार उच्च आर्थिक वृद्धि नै हो ।सन् २०२०२१ को कोभिड कालखण्डबाहेक पञ्चायतकालीन नेपालमा सबैभन्दा कम वृद्धि ३२४ प्रतिशत छ । त्यसमा पनि सन् १९६१८० को अवधिमा त १६ प्रतिशत मात्र छ । माओवादी युद्धकाल सन् १९९६२००६ को वृद्धि पनि ४०३ प्रतिशत मात्र छ । नेपालमा जस्तै भारतमा पनि उदार आर्थिक नीतिपूर्व सन् १९६१९० को अवधिको वृद्धिदर सबैभन्दा कम ४२६ प्रतिशत छ । चीनमा माओकाल सन् १९६१८० मा सबैभन्दा कम ५७८ प्रतिशतको वृद्धि देखिन्छ ।आर्थिक वृद्धि कस्तो र कसका लागि ? आर्थिक वृद्धि दिगो, समावेशी तथा रोजगारीमुखी हुनुपर्छ । तर वृद्धि सधैं यस्तो नहुन पनि सक्छ । कम्तीमा आज आर्थिक वृद्धि दिगो, वातावरणमैत्री वा हरित वृद्धि हुनैपर्ने हो । नेपालमा हरित वृद्धिको सम्भावना प्रचुर छ तर त्यो समावेशी र रोजगारमुखी भएन भने त्यसलाई त्याग्ने कि अपनाउने ? समाजवाद मात्रैको कुरा गर्ने अधिकांश नेपाली कम्युनिस्ट नेताहरू आर्थिक वृद्धिको उच्चारण गर्दैनन् । अझै कम समावेशीरोजगारमुखी वृद्धि त ग्राह्य हुने कुरै भएन । तर आर्थिक वृद्धि कम समावेशी र कम रोजगारमुखी हुँदैमा त्याज्य हुँदैन । दोस्रो विश्वयुद्धपश्चात् आर्थिक समृद्धि हासिल गर्दै गरेका मुलुकहरूको अनुभवले यसको पुष्टि गर्छ । आर्थिक वृद्धिले कम्तीमा अर्थतन्त्रको आकार र राजस्वको आकार त बढाउँछÙ राजस्व बढ्दा समाजवादी मार्गचित्र कार्यान्वयन पनि सम्भव हुन्छÙ आर्थिक वृद्धिले नसमेटेको वर्ग र क्षेत्रलाई कृषि, शिक्षा, स्वास्थ्य र सामाजिक सुरक्षाको लगानीमार्फत टेवा दिन सकिन्छÙ तर नेपालको जस्तो आयातमुखी वृद्धि र राजस्व भने मुलुकको दीर्घकालीन वित्तीय स्वास्थ्यका लागि राम्रो मानिँदैन । त्यसैले हामीले स्वदेशी र विदेशी लगानी बढाई उच्च आर्थिक वृद्धिमार्फत राजस्व बढाउनु जरुरी छ । अन्यथा समाजवादी मार्गचित्रको कार्यान्वयन दुरूह हुनेछ ।अधिकारी पूर्वअर्थसचिव हुन् ।"
भूमिहीन दलित कहाँ लाग्नु ओत !,"काठमाडौंस्थित सिनामंगलको सुकुम्बासी टहरामा बस्छन्, २५ वर्षीय शिव सार्की । उनले आफ्नो पुर्ख्यौली थलो सिन्धुलीमा रहेको सुनेका छन् तर जानेबुझेदेखि नै सुकुम्बासी छन् । बाबुआमाले मजदुरी गरेर उनलाई १२ कक्षासम्म पढाए । त्यहाँबाट शैक्षिक उकालो लाग्न उनलाई आर्थिक अवस्थाले दिएन । साँझबिहान छाक टार्नुपर्ने बाध्यतामाझ पढाइको उचाइ उनीजस्ता भूमिहीन दलितका लागि दुःस्वप्न नै हो । झरी पर्दा चुहिने छानोमुनि रात बिताउँदा शिवलाई त्यति पीडा भएन, जति आर्थिक अभावकै कारण फार्मेसी पढ्ने उनको रहर अपुरो रह्यो । जग्गा मात्रै भएको भए बैंकमा धितो राखेर भए पनि पढ्न पाउँथें, उनी भन्छन्, जग्गा नहुँदा न पेटभरि खान पाइएको छ, न पढ्न ।भूमिमाथिको स्वामित्व नहुँदा लाखौं दलितका सपना अपुरै छन् । शिक्षा लिन होस् या अर्थोकमा, भूमि अपरिहार्य छ । बाँकेस्थित कोहलपुर नगरपालिकाको प्रेमनगरका दिनेश परियार तीन पुस्तादेखि जग्गाविहीन छन् । उनका बाजे दैलेखबाट जीविकोपार्जनका लागि भारत पुगे । भारतमै मजदुरी गर्दै उतै जीवन बिताए । दिनेशका आमाबुबा बाँकेमा सुकुम्बासी भई बस्न थाले । ऐलानी जग्गामा छाप्रो बनाएका उनीहरू पटकपटक लखेटिँदै, फेरि बस्दै आएका छन् । बासकै ठेगान नहुनुको पीडामा दिनेशको पढाइ अलपत्र छ । ९ कक्षासम्म मात्रै पढ्न सकेका उनी परम्परागत सिलाई पेसा गर्दै आएका छन् । अब कतैबाट पैसा जुटाएर बिदेसिने सुर कस्दै छन् । विदेशको कमाइले जग्गा किन्ने उनको ठूलो इच्छा छ । भूमिहीन दलितहरूलाई सरकारले जग्गा दिने भन्दै धेरै पटक नेताले आश्वासन दिए, दिनेशहरूले भोट हालेर जिताए पनि । तर, अब थाकिसके । जग्गाले आत्मनिर्भर बनाउँथ्यो होला, उनी भन्छन्, बास छैन, गाँस छैन । शिक्षा त झन् परैको कुरो हाम्रो लागि ।भूमि नभएकै कारण समाजमा दिनेशहरूले अनेक थरीका विभेद भोग्दै आएका छन् । भूमिमाथिको स्वामित्व नहुँदाको पीडा शिव र दिनेशजस्ता मुलुकका झन्डै ७० प्रतिशत दलितले भोग्दै आएका छन् । राष्ट्रिय जनगणना२०६८ अनुसार दलितको कुल जनसंख्या १३८ प्रतिशत अर्थात् ४१ लाख २४ हजार ३९ छ । संविधानले दलितमाथि गरिने सामाजिक विभेदको निर्मूल गरी समाजलाई समतामूलक बनाउन पर्याप्त अधिकार प्रत्याभूत गरेको छ । तैपनि सामाजिक तथा सांस्कृतिक, शैक्षिक, मानव विकासका दृष्टिले बहिष्करण र वञ्चितीकरणमा परिरहेकै छन् उनीहरू । मानव अधिकारको मूल आधार भूमि हो । भूमिले बास र गाँस दुइटैमा पहुँच स्थापित गर्छ । सामाजिक र शैक्षिक प्रतिष्ठा जोड्ने तत्त्व पनि भूमिमै छ । राष्ट्रिय मानव अधिकार आयोगले तयार पारेको दलित समुदायको मानव अधिकारको अवस्था प्रतिवेदन (२०७६७७) अनुसार पहाडमा १५३२ प्रतिशत र तराईमा ४४ प्रतिशत दलित भूमिहीन अवस्थामा छन् । यसमा पनि कृषि भूमिहीन दलित पहाडमा ७७ प्रतिशत र तराईमा ९० प्रतिशत छन् । त्यस्तै, राष्ट्रिय दलित आयोगले कुल जनसंख्याको २३ प्रतिशत दलितसँग एक टुक्रा पनि जग्गा नभएको दाबी गर्दै आएको छ । अनुसन्धानकर्ता पूर्ण नेपालीका अनुसार, ८७ प्रतिशत दलित भूमिहीन छन् भने १३ प्रतिशत गैरदलित भूमिहीन छन् । भूमिमाथि पहुँच नभएकै कारण दलितहरू जमिनदारकहाँ कामदार बनेका छन् । अधिकांश दलित कि त भूमिहीन सुकुम्बासी कि अत्यन्त कम जग्गा भएका किसान छन् । आफ्नो जग्गाजमिनको उत्पादनले जीविकोपार्जन हुँदैन । त्यसैले अरूका जग्गामा काम गरी हातमुख जोर्नुपर्ने बाध्यता छ । अधिकारकर्मी आहुति दलित वर्णव्यवस्था सुरु भएदेखि नै दलित भूमिहीन भएको बताउँछन् । झन्डै तीन हजार वर्षदेखि दलितलाई राज्यले नै सुव्यवस्थित तवरमा भूमिहीन बनाउँदै आएको हो । २०६२६३ सालपछिको राजनीतिक परिवर्तनसँगै भूमिहीन दलित समुदायलाई क्षतिपूर्तिस्वरूप जग्गाजमिन उपलब्ध गराउनुपर्ने नीतिगत निर्णयहरू भएका छन् । नेपालको संविधानले दलितको भूमि अधिकारमा विशेष व्यवस्था गरेको छ, राज्यले भूमिहीन दलितलाई कानुन बनाएर एक पटक भूमि उपलब्ध गराउनुपर्ने भनेको छ । सुकुम्बासी आयोग नै गठन गरिएको छ । दलितको भूमिमाथिको अधिकार मौलिक हकमा सुनिश्चित गरेर राज्यले सकारात्मक विभेदको सन्देश दिन खोजे पनि कानुन बनाएर भूमि दिने भन्ने शब्दावलीले फेरि दलितको हकमाथि अंकुश लगाउन खोजिएको आहुतिको बुझाइ छ । कानुन बनाएरै कसलाई जमिन दिने या नदिने भन्ने नियमबाट दलित समुदायको मौलिक अधिकार कुण्ठित हुन सक्ने उनको तर्क छ । कानुन बनाएर ढिलाइ गर्न पाइने, राज्यको निम्ति बाध्यकारी नहुने भयो, उनी भन्छन्, यी शब्द भूमिहीन दलितका लागि घातक छन् ।सरकारले गरेको गरिबी सम्बन्धी विश्लेषणमा आर्थिक वर्ष २०७४७५ मा नेपालको करिब १८७ प्रतिशत जनसंख्या गरिबीको रेखामुनि छ । त्यसमा पनि दलित समुदाय सबैभन्दा पीँधमा छ । गरिबी निवारणका सरकारी नीतिहरूमा विपन्न र गरिब वर्गप्रति विभिन्न स्वरूपमा हुने सबै प्रकारका विभेदको अन्त्य गर्ने उद्देश्य राखिने गरेको छ । तर त्यस्ता उद्देश्य पूर्तिका लागि पनि भूमिहीन दलितका समस्या समाधान हुन आवश्यक छ । भूमिहीन दलितले हातमुख जोर्नै समस्या झेल्नुपरेका बेला शिक्षाको खुट्किला चढ्नु असम्भवजस्तै हो । यद्यपि संविधानको धारा १८ ले प्रत्येक नागरिकलाई राज्यबाट आधारभूत तहको शिक्षा अनिवार्य हुनुपर्ने व्यवस्था गरेको छ । माध्यमिक तहसम्मको शिक्षा निःशुल्क पाउने हकको व्यवस्था गरेको छ । मानव अधिकारको प्रतिवेदनले पनि भूमिहीनता, गरिबी र आर्थिक अभावका कारण दलितका अन्य सामाजिक पाटासँगै शैक्षिक विकासमा बाधा पुगेको प्रस्ट पारेको छ । दलितहरूको साक्षरता दर ५२४ प्रतिशत मात्र छ जबकि राष्ट्रिय औसत ६५९ प्रतिशत छ । त्यसमा पनि तराईका दलितको साक्षरता दर जम्मा ३४५ प्रतिशत छ । प्राथमिक तह पढ्ने दलितहरू अलि बढी नै देखिए पनि १० कक्षासम्म पुग्नेहरूको संख्या १६ प्रतिशत छ । त्यो दर स्नातकसम्म पुग्दा ०८ प्रतिशत पुग्छ । दलित महिलाको साक्षरता दर ४५५ प्रतिशत मात्र छ । पूर्ण नेपालीको शोध पुस्तक एक्सेस अफ दलित कम्युनिटी टु ल्यान्ड एन्ड दलित इन्क्लुजन एन एनालाइसिस फ्रम इन्टरसेक्सनालिटी पर्स्पेक्टिभ अनुसार, भूमिहीन दलितको संख्या मधेश प्रदेशमा सबैभन्दा बढी ५८४१ प्रतिशत छ । सातै प्रदेशको अध्ययन गर्दा पहाडे दलितमध्ये २९७४ प्रतिशत भूमिहीन छन् । दार्चुला जिल्लामा ४२ प्रतिशत दलित भूमिहीन छन्, भूमि भएकासँग पनि कृषियोग्य जग्गा २ रोपनीभन्दा कम छ । त्यस्तै, कैलालीमा ७१ प्रतिशत दलित समुदायसँग जग्गाधनीपुर्जा छैन, तीमध्ये जम्मा ११ प्रतिशतले भूमिका लागि सुकुम्बासी आयोगमा निवेदन दिएका छन् । भूमि नभएकै कारण उनीहरू शैक्षिक, सामाजिक, आर्थिक र समावेशीकरणजस्ता विषयमा पछि परेका छन् । नेपाल मधेश फाउन्डेसनको सिचुएसन अफ मधेशी दलित्स अफ मधेश प्रोभिन्स शीर्षक अनुसन्धान अनुसार, मधेशमा ६४१ प्रतिशत दलित साक्षर छैनन् । स्नातक गरेका १२ प्रतिशत मात्रै छन् । अनुसार मधेशी दलितको सामाजिक स्तर कमजोर देखिनुको मूल कारण आर्थिक अभाव भएको अनुसन्धानकर्ता एवं अधिकारकर्मी हीरालाल विश्वकर्मा बताउँछन् । आर्थिक अभाव हुनुको मूल कारण भूमिहीन हुनु नै हो । मधेशका ५५२ प्रतिशत दलितले मोही, गुडी, जमिनदार, ऐलानीका रूपमा बिनालालपुर्जा जग्गा उपभोग गरिरहेका छन् ।संविधानले दलितलाई एक पटक भूमि दिने नीति ल्याए पनि त्यसको व्यावहारिक कार्यान्वयन हुन सकेको छैन । आर्थिक रूपले सबल नहुँदासम्म कुनै पनि समुदायको अस्तित्वरक्षा जटिल हुन्छ । त्यसैले भूमिहीन बनाइएका सीमान्तीकृत दलित समुदायलाई न्याय भनेकै जमिन उपभोग गर्ने वातावरण बनाइदिनु हो । बस्ने थलो नभएका समुदायले समाजमा कस्तो परिवर्तन ल्याउलान् ? र राज्यले उनीहरूको समृद्धिको अफेक्षा कहिलेसम्म गर्न मिल्छ ?"
जर्मनीमा कु प्रयास,"बर्लिन (एजेन्सी) सरकार अपदस्थ गर्ने षड्यन्त्र गरेको आरोपमा जर्मन प्रहरीले देशका विभिन्न स्थानबाट २५ जनालाई पक्राउ गरेको छ ।जर्मन अधिकारीहरूले सरकारविरुद्धको कु को प्रयासमा उग्रदक्षिणपन्थी तथा पूर्व सैन्य अधिकारीहरू समूह सक्रिय बनेको जनाएका छन् । उक्त समूहले संसद् भवन राइक्सटागमा घुस्ने र शक्ति हत्याउने योजना बनाएको अधिकारीहरूको भनाइ छ । जर्मन अधिकारीलाई उद्धृत गर्दै बीबीसीले राजकुमार हेइनरिच १३ औं का नामले परिचित ७१ वर्षीय जर्मन पुरुष षड्यन्त्रको मुख्य योजनाकार रहेको जनाएको छ । संघीय अभियोजनकर्ताहरूले उनी दुईमध्ये एक सक्रिय योजनाकार रहेको बताएका छन् । जर्मनीमा हिंसात्मक आक्रमण तथा जातियतावादी षड्यन्त्रका हल्ला फैलाउने उग्रपन्थी राइक्सबर्गर अभियानका सदस्यहरू कू को षडयन्त्रमा सहभागी भएका जनाइएको छ । जर्मन प्रहरीले आधुनिक जर्मन राज्यलाई अस्वीकार गर्दै आएको उक्त समूहलाई लामो समयदेखि निगरानी गर्दै आएको जनाएको छ ।त्यसका साथै कु प्रयासमा क्यूएनन आन्दोलनका सदस्यहरू समेत संलग्न रहेका बताइएको छ । उक्त आन्दोलनले आफ्नो देश अनधिकृत रूपमा चुनिएको राजनीतिक नेतृत्वले सञ्चालन गरेको दाबी गर्दै आएको छ । घटना सार्वजनिक भएपछि जर्मन आन्तरिक मन्त्री नान्सी फिजरले लोकतन्त्रका विरोधीहरू विरुद्ध अधिकारीहरूले पूर्ण रूपमा कानुन कार्यान्वयन गर्ने बताएकी छन् । हालको जर्मन गणतन्त्रको सत्ता उल्ट्याएर सन् १८७१ ताकाको जस्तो जर्मनी राष्ट्र निर्माण गर्नुपर्ने भन्दै गरिएको षड्यन्त्रको तयारीमा कम्तीमा ५० जना संलग्न भएका हुन सक्ने अधिकारीहरूको भनाइ छ । हामीसँग अझै उक्त समूहको नाम छैन, संघीय अभियोजनकर्ताको कार्यालयकी प्रवक्ताले भनेकी छन् । जर्मन प्रहरीले बुधबार गरेको उग्रपन्थीहरूविरुद्धको कारबाही आधुनिक जर्मनीको इतिहासकै ठूलो र प्रभावकारी भएको बताइएको छ । कारबाहीमा जर्मनीका १६ मध्ये ११ राज्यमा करिब ३ हजार प्रहरी अधिकारी परिचालन गरिएको थियो । दुई जनालाई इटाली र अस्ट्रियबाट पक्राउ गरिएको प्रहरीको भनाइ छ । जर्मनीका न्यायमन्त्री मार्को बुस्चमानले प्रहरीले संवैधानिक निकायमाथिको सम्भावित आतंकवादविरुद्धको कारबाही गरेको बताएका छन् । उक्त समूहले सन् २०२१ को नोभेम्बरदेखि विभिन्न षड्यन्त्रका लागि तयारी गरिरहेको अधिकारीहरूको दाबी छ ।"
दिल्ली नगर निगममा आपको बहुमत,"(नयाँदिल्ली)  लगातार १५ वर्षसम्म भारतीय जनता पार्टी (भाजपा) को नियन्त्रणमा रहेको दिल्ली नगर निगममा आम आदमी पार्टी (आप) विजयी भएको छ । आपले पहिलो पटक भाजपाबाट सत्ता खोस्न सफल भएको हो । आपले यसअघि दिल्ली र पञ्जाब राज्यमा कंग्रेसलाई पराजित गर्दै सरकार गठन गरिसकेको छ । भाजपाको पकड रहेको दिल्ली नगर निगममा विजयी भएसँगै आपले अन्यत्र पनि थप प्रभाव विस्तार गर्ने देखिएको छ । भारतीय सञ्चारमाध्यमका अनुसार दिल्लीका २५० वडामध्ये आपले १३४ मा जित हासिल गरेको छ भने भाजपाले १०४ र कंग्रेसले ९ सीमित भएका छन् । ३ सिट अन्यले जितेका छन् । चुनावी परिणामसँगै दिल्लीमा अब आप दुई तहको सरकार बनेको छ । यसको अर्थ, राज्य र स्थानीय सरकार दुवैमा आपको नियन्त्रणमा आइपुगेको छ । भारतका अन्य राज्यजस्तो दिल्ली पूर्ण स्वायत्त भने होइन । केन्द्रीय राजधानी रहेकाले यहाँ केन्द्र सरकारको अधिकार पनि उत्तिकै छ । केन्द्र सरकारले तोक्ने उपराज्यपालसँग पनि धेरै खाले अधिकारहरू छन् । दिल्लीमा काम गर्नका लागि केन्द्र सरकार, दिल्ली सरकार र नगर निगम तीन वटैसँग आआफ्ना अधिकारहरू छन् । यसअघि केन्द्र सरकार र नगर निगम भाजपाको नियन्त्रणमा रहेकाले कतिपय काम आफ्नो योजनाअनुसार गर्न नपाएको आपले बताउँदै आएको थियो । दिल्लीमा राज्य सरकारको अधिकार क्षेत्र बढाउनुपर्ने भन्दै आप प्रमुख अरविन्द केजरीवालले निरन्तर आवाज उठाउँदै आइरहेका छन् । अधिकारका विषयका कतिपय मुद्दा अदालतसम्म पनि पुगेको छन् । स्थानीय तहमा स्वास्थ्य सुविधा, सरसफाइ, पार्क संरक्षण, प्राथमिक विद्यालय, ६० फिट चौडाइभन्दा साना सडक निर्माण, सार्वजनिक शौचालय, पार्किङ, सडक बत्ती, पानी आपूर्तिलगायतका दर्जनौं जिम्मेवारी नगर निगमका हुन्छन् । जनतासँग प्रत्यक्ष जोडिने त्यस्ता धेरै मुद्दामा केजरीवालले काम गर्ने मौका पाएका थिएनन् । नगर निगममा जित हासिल गरेसँगै दिल्लीको फोहर र भ्रष्टाचार समाप्त पार्ने जिम्मेवारी जनताले आपलाई दिएका भन्दै केजरीवालले धन्यवाद दिएका छन् । २५० वडामा विजयी पार्षदहरूले मेयर, वरिष्ठ उपमेयर र उपमेयर चुन्छन् । नगर निगमको कार्यकाल ५ वर्षको रहे पनि मेयर भने एकएक वर्षका लागि मात्र चुनिन्छन् । पहिलो वर्ष महिला पार्षदबाट मेयर चुनिने र तेस्रो वर्षमा अनुसूचित जातिबाट जितेका पार्षदमध्येबाट मेयर चुनिने नियम छ । यसअघि दिल्लीभित्र उत्तरी, दक्षिणी र पूर्वी दिल्ली गरी तीन वटा नगर निगम थिए । दिल्लीभित्र तीन जना मेयर हुने व्यवस्था थियो । केन्द्र सरकारले यसै वर्ष ल्याएको कानुनअनुसार तीन वटै नगर निगमलाई गाभेर एउटै बनाइएको छ । दिल्लीमा एक जना मात्रै मेयर हुने व्यवस्था गरेर नगर निगमलाई थप शक्तिशाली बनाउने र आफ्नो नियन्त्रण बढाउने भाजपाको तयारी थियो । तर, मतदाताले आपलाई निगमको जिम्मेवारी दिएपछि भाजपालाई नराम्रो धक्का लागेको छ । अघिल्लो पटक सन् २०१७ मा तीन वटा नगर निगमको कुल २ सय ७२ वडामध्ये १ सय ८१ मा भाजपा विजयी भएको थियो । आपले ४८ र कंग्रेसले २७ वडा जितेको थियो । गुजरातमा ७ औं पटक सरकार बनाउँदै भाजपा चुनावलगत्तैका सर्वेक्षणहरूले दिल्ली नगर निगममा आप विजयी हुने देखाएका थिए । उक्त सर्वेक्षणको नतिजा सही सावित भएको छ । त्यस्तै, गुजरात राज्यको विधानसभा निर्वाचनका सर्वेक्षणमा भाजपा पुनः सत्तामा फर्किने देखाएको छ । गुजरातमा २७ वर्षदेखि भाजपाले सरकार चलाउँदै आएको छ । हिमाचलमा भने भाजपा र कांग्रेसबीच टक्करको अवस्था देखिएको छ । गुजरातमा कंग्रेसले भाजपाको किल्ला भत्काउन प्रयास गरिरहेकै बेला आप चुनावी मैदानमा उत्रिएको हो । तर, चुनावी सर्वेक्षणहरूले भाजपाले लाताचार सातौं पटक सरकार बनाउने देखाएको छ । विपक्षमा कंग्रेस र आपबीच भोट बाँडिएकाले त्यसको लाभ सत्तारूढ भाजपालाई पुग्ने देखाएका छन् । अर्कोतिर प्रधानमन्त्री नरेन्द्र मोदी र गृहमन्त्री अमित शाहको गृह प्रदेशमा भाजपाले आफ्नो सत्ता कायम राख्न पूरा शक्ति लगाएको थियो । प्रधानमन्त्री मोदीकै फेस भ्यालु का आधारमा मतदाताले पुनः भाजपालाई रोजेको सर्वेक्षणहरूले देखाएका छन् । एक्जिट पोलहरूले १८२ सिटको गुजरात विधानसभामा भाजपाले १२५ देखि १४० सम्म सिट ल्याउन सक्ने आकलन गरेको छ । त्यही कंग्रेस बढीमा ५० सिट र आप १५ सिटभित्र सीमित रहने देखाइएको छ । हिमाचलमा ६८ सिटको विधानसभामा सरकार बनाउन ३५ सिट चाहिन्छ । कतिपय एक्जिट पोलमा कंग्रेसले ३० देखि ४० सिट पाउने र भाजपा विपक्षी दल बन्न सक्ने दाबी गरिएको छ । केहीले भने भाजपाले ३५ देखि ४० र कंग्रेस ३० भित्र सीमित हुने दाबी गरेका छन् । हिमाचलमा भने कुन दलको नेतृत्वमा सरकार बन्ने भन्ने चुनावी सर्वेक्षणले फरकफरक अनुमान गरेका छन् । दुवै विधानसभाको परिणाम बिहीबार आउँदै छ । हिमाचालमा प्रत्येक ५ वर्षमा सरकार फेरिने परम्परा छ । मतदाताले त्यसलाई कायम राखेका छन् वा यसपालि सत्तारूढ भाजपालाई नै निरन्तरता दिएका छन्, त्यसका लागि भने बिहीबारसम्म कुर्नुपर्ने देखिएको छ ।"
अर्जेन्टिनी उपराष्ट्रपतिलाई ६ वर्ष जेल,ब्यूनस आयर्स (एजेन्सी) अर्जेन्टिनाका उपराष्ट्रपति क्रिस्टिना फर्नान्डेज डे क्रिचनर विभिन्न परियोजनाको एक अर्ब डलर हिनामिना गरेको मुद्दामा दोषी ठहर भएकी छन् । अदालतले उनलाई ६ वर्षको जेल सजायसँगै आजीवन सार्वजनिक पदका लागि प्रतिबन्ध लगाएको छ । तीन जना न्यायाधीशको इजलासले उनलाई रकम हिनामिनामा दोषी ठहर गरे पनि आपराधिक संगठन सञ्चालनको अभियोगमा भने सफाइ दिएका छन् । संगठन सञ्चालको अभियोग पुष्टि भए उनलाई थप १२ वर्षको सजाय हुन्थ्यो । अर्जेन्टिनामा पदमा बहाल उपराष्ट्रपति फौजदारी अपराधमा दोषी ठहर भएको यो पहिलो पटक हो ।अदालतको फैसला अस्वीकार गर्दै उपराष्ट्रपति फर्नान्डेजले आफू न्यायिक माफिया को सिकार भएको टिप्पणी गरेकी छन् । साथै उनले आगामी वर्ष हुने राष्ट्रपतीय निर्वाचनमा उम्मेदवारी नदिने घोषणा गरेकी छन् । उनले अदालतको निर्णयविरुद्ध पुनरावेदन दिएकाले त्यसको निर्णय नभएसम्म फैसला कार्यान्वयन नहुने जनाइएको छ । अदालतको फैसला सार्वजनिक हुनेबित्तिकै उपराष्ट्रपति फर्नान्डेजका समर्थकले राष्ट्रव्यापी हडताल गर्ने चेतावनी दिएका छन् । उनीहरूले ब्यूनस आयर्सको सहरी क्षेत्र बन्द गरे भने प्रहरीले खडा गरेका अवरोध हटाउँदै संघीय अदालत भवन अगाडि नाराबाजी गरेका छन् ।
८१ प्रतिशतले बढ्यो शंकास्पद कारोबार,"(काठमाडौं)  नेपालमा सम्पत्ति शुद्धीकरणलगायत वित्तीय अपराधसँग सम्बन्धित गतिविधि ८१ प्रतिशतभन्दा धेरैले बढेको सरकारी प्रतिवेदनले देखाएको छ । नेपाल राष्ट्र बैंकमा रहेको फाइनान्सियल इन्टेलिजेन्स युनिटएफआईयू नेपाल को गत आर्थिक वर्षको वार्षिक प्रतिवेदनले शंकास्पद कारोबारको उजुरी ८१३४ प्रतिशतले बढेको देखाएको हो । बैंक तथा वित्तीय संस्था र अन्य वित्तीय कारोबार गर्ने संस्थाहरूबाट वित्तीय अपराधका उजुरी बढ्नुले त्यस्तो कारोबार पनि बढेको स्वतः पुष्टि हुने जानकारहरू बताउँछन् । मुलुकका सबै क्षेत्रमा सुशासनको समस्या रहेकाले आर्थिक गतिविधि बढेसँगै वित्तीय अपराध पनि बढेको उनीहरूको भनाइ छ । प्रतिवेदनअनुसार आर्थिक वर्ष ०७७७८ मा १ हजार ५ सय ३३ वटा शंकास्पद कारोबार (सस्पिसियस ट्रान्जेक्सन रिपोर्टिङएसटीआर र सस्पिसियस एक्टिभिटी रिपोर्टिङ एसएआर) का उजुरी प्राप्त भएकोमा गत आर्थिक वर्षमा बढेर २ हजार ७ सय ८० वटा पुगेको छ । एफआईयूलाई प्राप्त उजुरीमध्ये सबैभन्दा धेरै ८५६१ प्रतिशत वाणिज्य बैंकबाट, ६७३ प्रतिशत रेमिट्यान्स कम्पनीबाट, ४२८ प्रतिशत विकास बैंकबाट र १५८ प्रतिशत लघुवित्त वित्तीय संस्थाबाट प्राप्त भएको बताइएको छ । बिमा कम्पनी, सहकारी, धितोपत्र कारोबार गर्ने कम्पनी र अन्यबाट पनि शंकास्पद कारोबारको उजुरी आउने क्रम बढेको प्रतिवेदनमा उल्लेख छ । गत आर्थिक वर्षमा प्राप्त कुल २ हजार ७ सय ८० उजुरीमध्ये १ हजार ६ सय ६० वटाको विश्लेषण भइसकेको, ४ सय ९ वटा थप अनुसन्धानका लागि सम्बन्धित निकायमा पठाइएको र ६ सय ५९ वटा उजुरी स्थगित गरिएको एफआईयूले जनाएको छ । थप अनुसन्धानका लागि पठाइएका ४ सय ९ वटामध्ये सम्पत्ति शुद्धीकरणसम्बन्धी उजुरी ६१, नेपाल प्रहरीसम्बद्ध २ सय १०, राजस्व अनुसन्धान विभासम्बद्ध १ सय ६२, आन्तरिक राजस्व विभागसम्बद्ध १६, अख्तियार दुरुपयोग अनुसन्धान आयोगसम्बद्ध १३ र बाँकी अन्य क्षेत्रसम्बद्ध उजुरी छन् । अघिल्लो आर्थिक वर्षको तुलनामा गत आर्थिक वर्षमा उल्लिखित सबै क्षेत्रबाट प्राप्त उजुरी बढेको प्रतिवेदनले देखाएको छ । अघिल्लो आर्थिक वर्षमा सम्पत्ति शुद्धीकरणसम्बद्ध उजुरी २६, नेपाल प्रहरीसम्बद्ध ९८, राजस्व अनुसन्धान विभागसम्बद्ध ७५, आन्तरिक राजस्व विभागसम्बद्ध ३ र अख्तियार दुरुपयोग अनुसन्धान आयोगसम्बद्ध २ उजुरी एफआईयूले स्थानान्तरण गरेको थियो । विद्यमान कानुनमा १० लाखभन्दा बढी सबै कारोबारको स्रोत देखाउनुपर्ने व्यवस्था छ । यसकारण यस्ता कारोबारमा पनि वित्तीय अपराधको शंका लागे वित्तीय जानकारी इकाईमा उजुरी दिनुपर्छ । यस्तो उजुरीलाई थ्रेसहोल्ड ट्रान्जेक्सन रिपोर्ट (टीटीआर) भनिन्छ । प्रतिवेदनमा अघिल्लो वर्षको तुलनामा गत आर्थिक वर्षमा टीटीआर बढेको देखिन्छ । तर आर्थिक वर्ष ०७६७७ र त्यसअघिका वर्षको पछिल्ला वर्षको तुलनामा पछिल्ला दुई आर्थिक वर्षमा टीटीआर घटेको छ । यसरी टीटीआर घट्नुलाई उजुरी प्रणालीमा परिमार्जन भएकाले संख्या कम देखिएको एफआईयूको दाबी छ । प्रतिवेदनका अनुसार गत आर्थिक वर्षमा २४ लाख १ हजार ७ सय १४ वटा टीटीआर एफआईयूलाई प्राप्त भएको छ । आर्थिक वर्ष ०७७७८ मा यस्तो संख्या १९ लाख ९९ हजार ४६ र आर्थिक वर्ष ०७६७७ मा २४ लाख ४१ हजार थियो ।मुलुकमा आर्थिक गतिविधि बढेसँगै शंकास्पद कारोबार पनि बढ्नु स्वाभाविक भएको राष्ट्र बैंकका पूर्वकामु गभर्नर कृष्णबहादुर मानन्धरले बताए । बैंक तथा वित्तीय संस्थाले वित्तीय जानकारी इकाईलाई गर्ने रिपोर्टिङ बढ्नुले स्वाभाविक रूपमा वित्तीय अपराधसम्बद्ध गतिविधि बढ्नु पुष्टि हुन्छ, उनले भने, नियामकीय दायरा बढ्नु, वित्तीय सेवा प्रदायक निकायमा चेतनाको स्तर बढ्नुले पनि शंकास्पद कारोबारको उजुरी बढ्छ । तर सँगै वित्तीय अपराध पनि बढेको पाटोलाई पनि भुल्नु हुँदैन । नेपालमा अनौपचारिक अर्थतन्त्र तीव्र रूपमा विस्तार भइरहेकाले बैंक तथा वित्तीय संस्थाहरूबाट शंकास्पद कारोबारको उजुरी पनि बढेको उनको भनाइ छ ।समग्रमा आर्थिक गतिविधि बढेको, उजुरी संयन्त्रमा सुधार भएको, नियामकीय क्षमता र दायरामा वृद्धि भएको, अनलाइनमार्फत उजुरी दिन मिल्ने प्रणाली गोएएमएल कार्यान्वयनमा आएको लगायत कारण पछिल्ला वर्षमा शंकास्पद कारोबारसम्बन्धी उजुरी बढेको एफआईयूको दाबी छ । केही दिनअघि मात्र राष्ट्र बैंकले सम्पत्ति शुद्धीकरणसम्बन्धी नयाँ निर्देशन जारी गरेको छ । निर्देशनमा बैंक तथा वित्तीय संस्थाले आफ्ना ग्राहकमा सम्पत्ति शुद्धीकरणसम्बन्धी आशंका लागे पर्याप्त प्रमाण नभएको अवस्थामा पनि एफआईयूमा उजुरी गर्नुपर्नेलगायत व्यवस्था थपिएको छ । शुद्धीकरण मामिलामा निगरानी राख्ने अन्तर्राष्ट्रिय निकाय एसिया प्रशान्त समूह (एपीजी) र फाइनान्सियल एक्सन टास्क फोर्स (एफएटीएफ) द्वारा नेपालको पारस्परिक मूल्यांकन टोली नेपालमा आएका बेला राष्ट्र बैंकले पछिल्लो निर्देशिका जारी गरेको हो । नयाँ व्यवस्थाअनुसार बैंक तथा वित्तीय संस्थाले शंकास्पद कारोबारको जोखिमका आधारमा ग्राहकको वर्गीकरण गर्नुपर्ने भएको छ । यसअनुसार न्यून जोखिमका लागि १ देखि ३ अंक, निम्न मध्यम जोखिमका लागि ४ देखि ७, मध्यम जोखिमका लागि ८ देखि १३, उच्च मध्यम जोखिमका लागि १२ देखि २१ र उच्च जोखिमका लागि २२ देखि २५ अंकका साथ वर्गीकरण गर्नुपर्ने निर्देशिकामा उल्लेख छ । यसअघि यसरी जोखिमका आधारमा ग्राहकको वर्गीकरण गर्नुपर्ने व्यवस्था थिएन । ग्राहकसँगै वस्तु तथा सेवा, आपूर्ति प्रणाली, भौगोलिक स्थिति र अन्य गरी क्षेत्रगत रूपमा पनि जोखिमको वर्गीकरण गर्नैपर्ने व्यवस्था राष्ट्र बैंकले गरेको हो ।एपीजी र एफएटीएफ टोली नेपालमा छ । पछिल्लो एकडेढ वर्षदेखि अनलाइनमार्फत (अफसाइट) मूल्यांकन गर्दै आएको उक्त टोली स्थलगत (अनसाइट) मूल्यांकनका लागि नेपाल आएको हो । औपचारिक रूपमा गत सोमबारदेखि काम सुरु गरिसकेको टोली पुस १ सम्म नेपालमा रहने बताइएको छ ।"
सेञ्चुरीलाई प्राप्ति गर्न प्रभुले गर्यो अन्तिम सम्झौता,काठमाडौं (कास) प्रभु बैंकले सेञ्चुरी कमर्सियल बैंकलाई प्राप्ति (एक्विजिसन) गर्ने सम्बन्धमा दुई बैंकबीच अन्तिम सम्झौतापत्रमा हस्ताक्षर भएको छ । प्रभु बैंकले सेञ्चुरी कमर्सियल बैंकलाई एक्विजिसन गर्ने सम्बन्धमा नेपाल राष्ट्र बैंकबाट गत भदौ २० मा सैद्धान्तिक सहमति पाएको थियो । त्यसको करिब ३ महिनापछि अन्तिम स्वीकृतिका लागि दुवै संस्थाबीच सहमतिपत्रमा बुधबार हस्ताक्षर भएको हो ।सम्झौतापत्रमा प्रभु बैंकका तर्फबाट संयुक्त प्राप्ति (एक्विजिसन) समिति संयोजक रमेश सिंह खड्का र सेञ्चुरी कमर्सियल बैंकका तर्फबाट संयुक्त एक्विजिसन समिति सदस्य मनबहादुर राईले सम्झौतापत्रमा हस्ताक्षर गरे । हस्ताक्षरपछि ती बैंकले अन्तिम स्वीकृतिका लागि राष्ट्र बैंकमा आवेदन दिनेछन् । प्रभु बैंकले आउँदो पुसभित्र संयुक्त कारोबार गरिसक्ने लक्ष्य लिएको बैकद्वारा जारी विज्ञप्तिमा उल्लेख छ । दुई बैंकबीच १ बराबर १ सेयरको अनुपातमा गाभ्ने गाभिने गरी यसअघि नै सम्झौता भएको हो । हाल प्रभु बैंकको चुक्ता पुँजी १२ अर्ब ७० करोड छ भने सेन्चुरी बैंकको ९ अर्ब ५५ करोड रुपैयाँ छ । सेञ्चुरी बैंकलाई प्राप्ति गरेपछि प्रभु बैंकको चुक्ता पुँजी २२ अर्ब २५ करोड रुपैयाँ पुग्नेछ ।
समानुपातिकबाट कम्तीमा ७६ महिला निर्वाचित हुँदै,"(काठमाडौं)  प्रतिनिधिसभा सदस्यमा समानुपातिक प्रणालीबाट कम्तीमा ७६ महिला निर्वाचित हुने भएका छन् । संघीय संसद्मा महिलाको एक तिहाइ प्रतिनिधित्व सुनिश्चित गर्न दलहरूले समानुपातिकबाट निर्वाचित हुने १ सय १० जनामध्ये ७६ महिलाको नाम पठाउनुपर्ने निर्वाचन आयोगले जनाएको छ । प्रत्यक्षबाट ९ महिला मात्र निर्वाचित भएका छन् । समानुपातिकमा ३४ सिट पाएको एमालेले कम्तीमा १९ महिला निर्वाचित गर्नुपर्नेछ । कांग्रेसले ३२ मध्ये २९, माओवादी केन्द्रले १४ मध्ये १२, राष्ट्रिय स्वतन्त्र पार्टीले १३ मध्ये ५, राष्ट्रिय प्रजातन्त्र पार्टीले ७ मध्ये ५, जनता समाजवादी पार्टीले ५ मध्ये ४ र जनमत पार्टीले ५ मध्ये २ महिला समानुपातिकबाट प्रतिनिधित्व गराउनुपर्नेछ । प्रत्यक्षमा ४४ सिट जितेको एमालेका सांसद राष्ट्रिय सभामा ९ महिलासहित १६ जना छन्, प्रतिनिधिसभामा प्रत्यक्षबाट ४ महिलाले चुनाव जितेका छन् । समानुपातिकमा एमालेले आदिवासी जनजाति १०, खसआर्य ११, थारू २, दलित ५, मधेसी ५, मुस्लिम १ र पछिडिएको क्षेत्रबाट १ जना प्रतिनिधित्व गराउनुपर्नेछ । कांग्रेसले आदिवासी जनजाति ९, खसआर्य १०, थारू २, दलित ५, मधेसी ५, मुस्लिम १ र पिछडिएको क्षेत्रबाट १ जना चयन गर्नुपर्नेछ । कांग्रेसमा प्रत्यक्षबाट निर्वाचित महिला एक जना छन् । राष्ट्रिय सभामा कांग्रेसका तीन महिलासहित १० सांसद छन् । माओवादीले समानुपातिकमा जनजाति आदिवासी ४, खसआर्य ४, थारू १, दलित २, मधेस २, मुस्लिम १ र पिछडिएको क्षेत्रबाट १ जना निर्वाचित गराउनुपर्नेछ । माओवादीमा पनि प्रत्यक्षबाट निर्वाचित महिला एक जना मात्रै छन् । राष्ट्रिय सभामा माओवादी सांसद तीन महिलासहित १५ जना छन् । राष्ट्रिय स्वतन्त्र पार्टीबाट आदिवासी जनजाति ३, खसआर्य ४, थारू १, दलित २, मधेसी २, मुस्लिम १ र पिछडिएको क्षेत्रमा १ जनाको प्रतिनिधित्व हुने गरी समानुपातिक सांसद हुनेछन् । राष्ट्रिय प्रजातन्त्र पार्टीले आदिवासी जनजातितर्फ न्यूनतम २ र अधिकतम ३, खसआर्य न्यूनतम २ र अधिकतम ३, थारू बढीमा १, मधेसी न्यूनतम १ र बढीमा २, मुस्लिम बढीमा १ जनाको प्रतिनिधित्व गराउनुपर्नेछ । राष्ट्रिय सभामा राप्रपाको प्रतिनिधित्व छैन । जनता समाजवादी पार्टीबाट आदिवासी जनजाति १ देखि २, खसआर्य १ देखि २, दलित बढीमा १ जना, मधेसी बढीमा १, मुस्लिम बढीमा १ जना समानुपातिक सांसद निर्वाचित हुनेछन् । राष्ट्रिय सभामा जसपाका १ महिलासहित ३ सांसद छन् । जनमत पार्टीले आदिवासी जनजाति १ देखि २ जना, खसआर्य १, थारू बढीमा १ र दलितमा बढीमा १ जनाको नाम पठाउनुपर्नेछ । राष्ट्रिय स्वतन्त्र पार्टी र जनमत पार्टी नयाँ दल भएकाले राष्ट्रिय सभामा प्रतिनिधित्व छ्रन । समानुपातिकमा १० सिटभन्दा कम पाउने दलहरूका लागि क्लस्टर को समानुपातिक प्रतिनिधित्व फरक हुन् व्यवस्था छ । प्रदेशमा कम्तीमा १ सय ८७ महिलाप्रदेश १ मा समानुपातिकतर्फ छानिने ३७ सांसदमध्ये कम्तीमा ३४ महिला हुनेछन् । प्रदेशसभाको सबैभन्दा ठूलो दल एमालेले प्रत्यक्षतर्फ २५ सिट जितेको छ । उसले समानुपातिकमा १५ सिट पाएको छ । प्रत्यक्षमा कुनै महिला निर्वाचित नभएका कारण एक तिहाइ हिस्सा पुर्याउन एमालेले समानुपातिकतर्फ १४ महिला निर्वाचित गर्नुपर्नेछ । प्रत्यक्षमा १७ स्थान जितेको कांग्रेसले समानुपातिकका लागि १२ सिट पाएको छ, जसमा कम्तीमा १० महिला हुनुपर्नेछ । प्रत्यक्षतर्फ ९ सिट जितेको माओवादी केन्द्रले समानुपातिकतर्फ ४ सिट प्राप्त गरेको छ । माओवादी केन्द्रबाट ५ महिला पठाउनुपर्ने भए पनि सिट संख्या कम छ । राप्रपाबाट एक महिलासहित दुई जना प्रत्यक्षमा निर्वाचित भएका छन् । समानुपातिक ४ सिट पाएको राप्रपाले समानुपातिकमा १ महिला छान्नुपर्नेछ । प्रत्यक्षमा ३ सिट जितेको एकीकृत समाजवादीले समानुपातिकमा एक सिट पाएको छ । त्यसमा महिलाको प्रतिनिधित्व गराउनुपर्नेछ । जसपाले समानुपातिकमा पाएको १ सिटमा पनि महिला पठाउनुपर्ने छ ।मधेस प्रदेशमा समानुपातिकबाट ४३ सांसद निर्वाचित हुन्छन्, जसमा कांग्रेसले ८, एमालेले ७, जनता समाजवादी पार्टीले ६, जनमत पार्टीले ५, माओवादी केन्द्रले ३, एकीकृत समाजवादी र लोकतान्त्रिक समाजवादी पार्टीले २२, नेपाल संघीय समाजवादी पार्टी, नागरिक उन्मुक्ति र राप्रपाले ११ महिलाको प्रतिनिधित्व गराउनुपर्नेछ । प्रदेशमा एमाले, एकीकृत समाजवादी र जसपाबाट ११ महिला मात्रै प्रत्यक्षबाट निर्वाचित भएका छन् । मधेस प्रदेशमा कांग्रेसले ९, एमालेले ८, जसपा र जनमत पार्टी ७७, माओवादी केन्द्रले ४, एकीकृत समाजवादीले ३, लोसपाले २, संघीय समाजवादी पार्टी, नागरिक उन्मुक्ति र राप्रपाले ११ वटा समानुपातिक सिट पाएका छन् । मधेसमा प्रत्यक्षबाट एमालेका १५, कांग्रेसका १३, जसपाका ९, लोसपाका ९, जनमतका ७, स्वतन्त्र ७, माओवादी र एकीकृत समाजवादीका ४४ जना निर्वाचित छन् । वाग्मती प्रदेशमा समानुपातिकबाट निर्वाचित हुने ४४ जनामध्ये ३४ महिला हुनुपर्नेछ । प्रत्यक्षतर्फ निर्वाचित ६६ जनामध्ये ५ जना मात्रै महिला छन् । एमालेले समानुपातिकतर्फ प्राप्त गरेको १४ मध्ये ९ र कांग्रेसले १२ मध्ये ११ महिला छान्नुपर्नेछ । माओवादी केन्द्रका समानुपातिकमा ७ मध्ये ५ र राप्रपाले ६ मध्ये ५ महिला सांसद हुनेछन् । एकीकृत समाजवादी र नेपाल मजदुर किसान पार्टीको २ र हाम्रो नेपाली पार्टीको एकएक समानुपातिक सिट छ । एकीकृत समाजवादीले २, नेमकिपा र हाम्रो नेपाली पार्टीबाट ११ महिला निर्वाचित हुनेछन् । त्यसमा महिलाकै प्रतिनिधित्व गराउनेछ । प्रत्यक्षतर्फ कांग्रेसले २५, माओवादी केन्द्रले १४, एमालेले १३, राप्रपाले ७, एकीकृत समाजवादीले ५, नेमकिपा र हाम्रो नेपाली पार्टीले एकएक स्थानमा जितेका छन् । प्रत्यक्षमा कांग्रेस र माओवादीबाट २२ र एकीकृत समाजवादीबाट एक जना महिला निर्वाचित छन् ।गण्डकी प्रदेशमा प्रत्यक्षतर्फका ३६ मध्ये २ स्थानमा मात्रै महिला निर्वाचित भएकाले समानुपातिकका २४ सिटमध्ये १९ वटामा महिला पठाउनुपर्नेछ । समानुपातिक एमालेले १० मध्ये ६, कांग्रेसले ९ मध्ये ९, माओवादीले ३ मध्ये र राप्रपाले प्राप्त गर्ने १ सिटमा महिला पठाउनुपर्नेछ । एमालेका प्रत्यक्षतर्फ १२, कांग्रेसका १८, माओवादी केन्द्रका ५ र स्वतन्त्र १ निर्वाचित छन् । लुम्बिनी प्रदेशसभामा समानुपातिकतर्फका ३५ मा कम्तीमा ३० महिला चयन गर्नुपर्नेछ । एमालेबाट १०, कांग्रेसबाट ९, माओवादी केन्द्र, राप्रपा, नागरिक उन्मुक्तिबाट दुईदुई महिला पठाउनुपर्नेछ । जनमत पार्टी, एकीकृत समाजवादी, जनता समाजवादी पार्टी, राष्ट्रिय जनमोर्चा र लोकतान्त्रिक समाजवादी पार्टीबाट एकएक महिला समानुपातिकबाट निर्वाचित हुन्छन् । लुम्बिनीमा एमालेले प्रत्यक्षतर्फ १८ र समानुपातिकमा ११, कांग्रेसले प्रत्यक्षमा १७ र समानुपातिकमा १०, माओवादीले प्रत्यक्ष ५ र समानुपातिकतर्फ ४ सिट पाएका छन् । नागरिक उन्मुक्ति, राप्रपा, जसपा, लोसपाले प्रत्यक्षतर्फ २२ र जनमत पार्टीले एक सिट जितेका छन् । समानुपातिकतर्फ राप्रपा, नागरिक उन्मुक्ति, जनमत पार्टीले समानुपातिकतर्फ २२ स्थान प्राप्त गरेका छन् । एकीकृत समाजवादी, जसपा, राष्ट्रिय जनमोर्चा र लोसपाले ११ स्थानमा प्राप्त गरेका छन् ।कर्णाली प्रदेशमा समानुपातिक १६ स्थानमध्ये १५ मा महिला पठाउनुपर्नेछ । ४० सदस्यीय संसद्मा प्रत्यक्षतर्फ २४ जना निर्वाचित भएकामा एक जना पनि महिला छैनन् । सो प्रदेशमा कांग्रेस र माओवादी केन्द्रले ९९ सिट, एमालेले ५ र स्वतन्त्रले १ सिट जितेका थिए । समानुपातिकतर्फ ५ स्थान प्राप्त गरेको एमालेले ४ जना महिला पठाउनुपर्नेछ । कांग्रेसले समानुपातिकतर्फ प्राप्त गरेका ५ स्थानमै महिला पठाउनुपर्नेछ । माओवादीले समानुपातिकमा पाएको ४ सिटमै महिला पठाउनुपर्ने छ । समानुपातिकमा एक एक स्थानमा प्राप्त गरेका राप्रपा र एकीकृत समाजवादी पनि महिलालाई निर्वाचित गराउनुपर्ने छ ।सुदूर पश्चिम प्रदेशमा समानुपातिकतर्फको २१ स्थानमा कम्तीमा १८ महिलाको प्रतिनिधित्व हुने भएको छ । प्रदेशसभामा कुनै पनि दलबाट प्रत्यक्षतर्फ निर्वाचत महिला छैनन् । एमालेले प्राप्त गरेको समानुपातिक ७ सिटमा ४ महिला निर्वाचित गर्नुपर्नेछ । प्रदेशसभामा प्रत्यक्षबाट एमालेका ३ जना निर्वाचित भएका छन् । कांग्रेसले समानुपातिकका सबै ७ स्थानमा महिला प्रतिनिधित्व गराउनुपर्नेछ ।कांग्रेसका प्रत्यक्षतर्फ निर्वाचित सांसद १२ जना छन् । प्रत्यक्षतर्फ ८ स्थानमा निर्वाचित माओवादी केन्द्रले समानुपातिमा ३ सिट पाएको छ, त्यसमा सबै महिला पठाउनुपर्नेछ । प्रत्यक्षमा ५ स्थान जितेको नागरिक उन्मुक्ति पार्टीले समानुपातिकतर्फ २ सिट पाएको छ, त्यसमा महिला मात्रै पठाउनुपर्नेछ । राप्रपा र एकीकृत समाजवादीले समानुपातिक प्राप्त गरेको एकएक स्थानमा पनि महिला पठाउनुपर्नेछ । एकीकृत समाजवादीले प्रत्यक्षतर्फ ३ स्थान जितेको छ ।"
नचाहिएका 'सुपर स्टार,"द गार्डियन (लन्डन)  क्रिस्टियानो रोनाल्डो अब त्यस्ता सुपरस्टार भएका छन्, जसको आवश्यकता कसैलाई भएन । आखिर पोर्चुगलले पनि त्यही बाटो रोजेको छ, जुन यसअघि म्यानचेस्टर युनाइटेडले अपनाएको थियो । त्यो हो, रोनाल्डोविना खेल्ने अनि नतिजा राम्रो निकाल्ने । उनीविनाको पोर्चुगल साँच्चै राम्रो देखियो, विश्वकप २०२२ को अन्तिम १६ को खेलमा । स्विट्रजरल्यान्डविरुद्ध रोनाल्डोलाई ड्रप गर्ने प्रशिक्षक फर्नान्डो सान्तोसको निर्णय सही नै साबित भयो । टिमको प्रदर्शन आफैंमा उम्दा रह्यो । त्यसैले त पोर्चुगल यो खेलमा स्विट्जरल्यान्डविरुद्ध मज्जाले ६१ ले विजयी रह्यो । अब क्वाटरफाइनलमा उसको सामना मोरक्कोविरुद्ध हुँदै छ । भन्न सकिन्छ, सायद यो खेल जित्न पोर्चुगललाई गाह्रो हुने छैन, यदि रोनाल्डोले खेलेनन् भने । यसपल्ट सान्तोसले रोनाल्डोलाई टिमबाट हटाउने बहादुरीपूर्ण निर्णयमात्र गरेका छैनन्, दक्षिण कोरियाविरुद्ध रोनाल्डोले देखाएको व्यवहारको खुलेरै आलोचना गरेका छन् । त्यस खेलमा आफू सब्स्टिच्युट हुँदा रोनाल्डोले नमीठो ढंगले असन्तुष्टि पोखेका थिए । त्यसै कारण उनको स्थानमा युवा खेलाडी गोन्सालो रोमासले मौका पाए । उनले मौकामात्र पाएनन्, त्यसमा आफूलाई सिद्ध गरे । उत्कृष्ट र जारी विश्वकपकै पहिलो ह्याट्रिक गरे । अहिले ३७ वर्षीय रोनाल्डोका लागि ठीक दिन चलिरहेको छैन । उनको घमण्ड र दम्भका कारण म्यानचेस्टरसँगको सम्बन्ध सधैंका लागि टुटिसकेको छ । उनले इंग्लिस प्रिमियर लिग क्लबको खुबै आलोचना गरेका थिए । अब यस्तै अवस्था आफ्नै राष्ट्रिय टिमबाट आइपरेको छ । केही समयअघिसम्म पनि धेरैका लागि अकल्पनीय अवस्था बनेको छ, पोर्चुगली टिममा रोनाल्डो ड्रप गर्दा, त्यो पनि विश्वकप जत्तिको ठूलो प्रतियोगितामा । अझ त्यो पनि नकआउट चरणमा । सान्तोसले पोर्चुगाली टिम सम्हालेको पनि ८ वर्ष भयो । यसबीच उनले गरेको सबैभन्दा ठूलो र बहादुरीपूर्ण मात्र होइन, सही निर्णय भनेकै यही भएको छ, रोनाल्डोलाई नखेलाउने निर्णय । पोर्चुगलका लागि सन् २०१६ को युरो जितेका सान्तोस बिरलै मात्र ठुल्ठूला निर्णय गर्ने प्रशिक्षकका रूपमा लिइन्छ । यदि पोर्चुगल अन्तिम १६ मै रोकिएको भए विश्वकपबाट बाहिरिनुको सबै दोष उनीमाथि नै हुन्थ्यो न कि रोनाल्डोमाथि । तर सान्तोसले यसपल्ट के बहादुरीपूर्ण निर्णय गरे, पोर्चुगलको प्रदर्शन निकै आक्रामक रह्यो । स्विस टिममाथि पोर्चुगल पूर्णतः छाएको थियो । कुनै त्यस्तो समय आएन, जतिबेला रोनाल्डोको आवश्यकता महसुस भयो । मिडफिल्डःमा बर्नान्डो सिल्भा र ब्रुनो फर्नान्डेसले खेल पूर्णतः आफ्नो नियन्त्रणमा राखेका थिए । अगाडि २१ वर्षीय रामोस थिए । यसअघि उनीबारे धेरै सुन्न पाइएको थिएन । तर, २१ वर्षीय स्ट्राइकरले आफूमाथि गरेको विश्वासको पूर्ण न्याय दिलाए । स्विट्जरल्यान्डसँगको खेलअघिसम्म रोनाल्डोले विश्वकपको नकआउट चरणमा गोल नगरेको ५ सय १४ मिनेट पुगिसकेको छ । जबकि रामोसले ६७ मिनेटमात्र खेलेर तीन गोल गरे । रोनाल्डोको मनमा लागेको हुनसक्छ, जसरी म्यानचेस्टरमा उनको खेलजीवन सकिएको थियो, त्यसैगरी पोर्चुगलका लागि हुनसक्छ । त्यसैले बेञ्चमा रहेका बेला उनको अनुहारमा कुनै प्रकारको खुसी देखिएको थिएन । पोर्चुगलको राष्ट्रिय गीत बजिसकेपछि सबैको ध्यान उनमै थियो, रोनाल्डोको प्रतिक्रिया कस्तो हुन्छ भनेर । खेल सकिन १६ मिनेटअघि सान्तोसले रोनाल्डोलाई मैदानमा छिराए । तर, यो उनको व्यक्तिगत उपलब्धिमात्र रह्यो । रोनाल्डोले खेलमा कुनै छाप छाड्न सकेनन् ।"
विश्वकपमा जोडिएका नेपाली,"(दोहा)  पाँचपल्टको च्याम्पियन ब्राजिललाई लुसेल रंगशालामा भएको समूहको अन्तिम खेलमा अफ्रिकी टिम क्यामरुनले १० ले पराजित गरेको थियो । फिफा वरीयतामा दोस्रो स्थानको बेल्जियम र चार वर्षअघिको उपविजेता क्रोएसियाले अहमद बिन अली रंगशालामा गोलरहित खेल्दै अंक बाँडेका थिए । १६ वर्षयता कतारमा व्यस्त रहेका श्याम भुसालले यी दुवै खेल परिवारसहित प्यारापिटबाट हेरेका थिए । तर, उनलाई चित्त बुझेको छैन । किनकि आफैंले काम गरेको अल थुमामा रंगशालामा खेल हेर्न चाहन्थे । आफैले झन्डै दुई वर्ष काम गरेको रंगशालामा विश्वकपको खेल हेर्ने ठूलो इच्छा छ, ४६ वर्षीय भुसालले भने, अनलाइन सिस्टममा टिकट पाउँछ कि भनेर धेरै प्रयास गरें । अफलाइन किन्ने कोसिस पनि गरियो । तर, अल थुमामाको खेल हेर्ने टिकट नै पाउन सकेको छैन । ९२ वर्षको इतिहासमा खाडी क्षेत्रमा पहिलोपल्ट आयोजित विश्वकपमा अल थुमामा रंगशालामा ८ खेल तोकिएको थियो । यहाँ हुने अन्तिम खेलमा शनिबार पोर्चुगल र मोरक्को क्वाटरफाइनलमा भिड्दै छन् ।डिफेन्डिङ च्याम्पियन फ्रान्सले अन्तिम १६ मा केलियन एमबाप्पेको दुई गोलसँगै पोल्यान्डलाई ३१ ले पराजित गरेको खेल सञ्चालन भएको रंगशाला अल थुमामा नै हो । यहीको मैदानमा स्पेनले कोस्टारिकामाथि गोलको वर्षा गर्दै ७० ले हराएको थियो । चिसो राजनीतिक सम्बन्ध भएका देशबीचको खेलमा अमेरिकाले इरानलाई १० ले पराजित गरेको थियो । अफ्रिकी टिम मोरक्कोले बेल्जियमलाई २० ले स्तब्ध पारेको थियो । नेदरल्यान्ड्सले सेनेगललाई २०, सेनेगलले आयोजक कतारलाई ३१ र मोरक्कोले क्यानडालाई २१ ले हराएको खेल पनि यही रंगशालामा सञ्चालन गरिएको थियो । यो विश्वकपमा ८ खेल सञ्चालन गर्ने अवसर अल थुमामाले पाएको हो । गत वर्ष अरब कपको फाइनल र फिफा अरब कपमा सेमिफाइनलसहित ६ खेल पनि यहाँ भएको थियो ।खाडी मुलुकमा पहिलोपल्ट आयोजित विश्वकपमा प्रयोग गरिएको आठमध्ये ७ रंगशाला नयाँ निर्माण गरिएको हो । खलिफा अन्तर्राष्ट्रिय रंगशालामात्रै पुरानो हो । भुसालको कम्पनी नासेर अलसदा एन्ड ब्रोज ट्रेडिङ एन्ड कन्ट्र्याक्टिङ कम्पनीले अल थुमामा रंगशालामा सबकन्ट्रयाक्टरको रूपमा मर्मत सम्भारलगायतको काम गरेको थियो । कम्पनीका महाप्रबन्धक भुसालले भने, यो रंगशाला (अल थुमामा) मा सिभिल मेन्टेनेन्स, अफिस रिनोभेसन, टायलिङ र आल्मुनियम, ढोका मर्मत तथा रंगरोगनको रिफर्विसमेन्ट काम गरेका छौं । यही क्षेत्रका पुराना बिल्डिङ मर्मत पनि गरेका छौं ।विश्वकप २०२२ का खेलहरू सञ्चालन हुने रंगशाला निर्माणमा कन्स्ट्रक्सन कम्पनीको माध्यमबाट श्रमिकको रूपमा काम गरेका नेपाली हजारौं छन् । नेपाली जनशक्ति उपलब्ध गराउने म्यानपावर थुप्रै छन् । नेपाली व्यवसायी संलग्न कम्पनी आफै विश्वकपको प्रोजेक्टमा सुप्रिम कमिटी फर डेलिभरी एन्ड लेगेसी (विश्वकप २०२२ आयोजनाका लागि बनाइएको मूल समिति) प्रत्यक्ष जोडिएको नासेर अल सदामात्रै हो । यो कम्पनीले टेन्डरमार्फत काम लिएको थियो ।उनका अनुसार दक्षिणी दोहामा बनाइएको ४४ हजार ४ सय दर्शक क्षमताको रंगशालामा नासेर अल सदाले जनवरी २०२१ मा काम सुरु गरेको थियो । दैनिक ४० देखि ६० जनाले काम गरेपछि विश्वकपअघि नोभेम्बर ४ मा सुप्रिम कमिटीलाई हस्तान्तरण गरिएको थियो । अझै ५ प्रतिशत काम सकिएको छैन, जुन विश्वकपपछि गर्ने छौं, भुसालले भने, रिफर्विसमेन्ट वर्कबाट भए पनि कतारको बहुप्रतीक्षित योजना वर्ल्डकपमा जोडिँदा एकदमै खुसी लाग्छ । ठूलो प्रोजेक्ट, वर्ल्ड क्लास चर्चित मान्छेहरू आउने ठाउँमा म पनि संलग्न थिएँ भन्न पाउँदा धेरै नै खुसी लाग्छ । गर्व महसुस हुन्छ ।उनको कम्पनीमा नेपालीसहित बंगलादेश, सिरिया र इजिप्टका कामदार छन् । फ्री भिसामा आएका, सम्पर्कमा भएका र सप्लाइ कम्पनीले पठाएका श्रमिकलाई नासेर अल सदाले काम लगाउँदै आएको उल्लेख गर्दै भने, मेरो कम्पनी ठूला टावर र मलहरूमा मेन्टेनेन्स र रिफर्विसमेन्टको काम गरेको छ । मनोप्रिक्स सुपर मार्केटको स्टोरहरू, वेस्टबेको गेट मल, कम्पाउन्ड भिल्लाहरू, कम इलेभेन लुसेलमा पनि काम भइहरेको छ । वर्ल्डकपभरि रोकिएको छ, सकेपछि फेरि चल्छ ।कतारलाई सन् २०१० मा फिफाले यो विश्वकप आयोजना गर्ने अधिकार दिएको थियो । त्यसपछि यो सानो खाडी मुलुकमा आएको परिवर्तनबारे भुसालले भने, भौतिक पूर्वाधारमा धेरै विकास भयो । नयाँ सातवटा रंगशाला बन्यो । ठूला कोरिडोर बने । ठूला हाइवे योजनामा छ । यो १२ वर्षबीचमा कतारमा धेरै परिवर्तन भएको छ ।चितवनस्थित रत्ननगर१, टाँडीका उनी फुटबलप्रेमी हुन् । अमिर कप र लिगका खेलहरू हेरेका छन् । विश्वकप छनोटमा अन्तरमहादेशीय प्लेअफमा अस्ट्रेलियाले पेरुलाई टाइब्रेकरमा पराजित गरेको खेल पनि हेरेका थिए । पहिलादेखि फुटबल मनपर्छ । खेल्दिनँ तर फुटबलमा सौखचाहिँ छ, भुसालले भने । यू२० नेपाली टिमका खेलाडी स्यान्सु भुसाल उनकै छोरा हुन् । परिवारसहित अल उकेरमा बस्दै आएका उनी केही वर्षपछि स्वदेश फर्किने योजनामा छन् ।उनी काठमाडौंमा स्नातक सकेपछि कम्प्युटर इन्स्टिच्युट सञ्चालन गर्दागर्दै १९ नोभेम्बर २००६ मा कतार आइपुगेका थिए । दुई वर्ष सेल्समा काम गरेपछि त्यहींका महाप्रबन्धकसँग साझेदारी गर्दै अल्मुनियम, फेब्रिकेसन, ग्लाससम्बन्धी कम्पनी अल मासा कतार सञ्चालन गरे । कतारमा तीन लाख ५० हजार बढी नेपाली कार्यरत छन् ।"
ह्याट्रिक हिरो रामोस,"(दोहा)  पोर्चुगलस्विट्जरल्यान्डको खेल सुरु हुनुभन्दा एक घन्टाअघि मंगलबार लुसेल रंगशालामा खेल्ने ११११ खेलाडीको टिम घोषणा गरियो, जसले रंगशाला परिसरदेखि सामाजिक सन्जालसम्मै सनसनी फैलियो । प्रशिक्षक फर्नान्डो सान्तोसको कप्तान क्रिस्टियानो रोनाल्डोलाई सुरुमै नखेलाएर बेन्चमा राख्ने निर्णय त्यसको कारण थियो । टिम कप्तान, अन्तर्राष्ट्रिय फुटबलमा सबैभन्दा बढी गोलकर्ता (पुरुष), विश्वमै सबैभन्दा लोकप्रिय खेलाडीलाई मुख्य प्रतियोगितामा १४ वर्षयता पहिलोपल्ट सुरुआती ११ खेलाडीमा राखिएन ।प्रशिक्षक सान्तोसले रोनाल्डोको स्थानमा उनीभन्दा १६ वर्ष कान्छो गोन्कालो रामोसलाई छनोट गरेका थिए । विश्वकै सर्वोत्कृष्ट खेलाडीको अवार्ड फिफा बालोन डीअर पाँचपल्ट जितेका ३७ वर्षीय रोनाल्डो म्यानचेस्टर युनाइटेड, रियल म्याड्रिड र युभेन्ट्समा गोल मेसिन को रूपमा खुबै चम्किए । तीन साता अघिमात्रै अन्तर्राष्ट्रिय फुटबलमा डेब्यु गरेका २१ वर्षीय रामोसले ३५ मिनेटमात्रै खेलेका थिए । उनले पोर्चुगलकै बेन्फिकाबाट करिअर सुरु गरेको दुई वर्षमात्रै हुँदै छ । त्यसैले रोनाल्डोसामु गुमनाम वा नामै नसुनिएका रामोसलाई विश्वकपको अन्तिम १६ को खेलमा छनोट गरेपछि ठूलै हलचल भएको हो ।८९ हजार दर्शक क्षमताको रंगशालामा जर्सी नम्बर ७ लगाएर रोनाल्डोकै खेल हेर्नकै लागि लागि हजारौं दर्शक महँगो टिकट किनेर आएका थिए । कतारमा विश्वकप सुरु हुँदै गर्दा नमीठो अनुभवसहित म्यानचेस्टर युनाइटेडसँगको सम्झौता टुंग्याएका सुपरस्टार पहिलो रोजाइमा नरहेपछि दर्शक रोनाल्डो रोनाल्डो भन्दै हुटिङ गर्न थाले । खेलपूर्व मात्रै होइन, प्रतिस्पर्धा भइरहँदा र रोनाल्डोलाई वार्मअपमा पठाइएका बेला पनि उनको पक्षमा चर्को आवाजले रंगशाला गुञ्जायमान बनाइरह्यो । रामोस खेलमै केन्द्रित भए । रोनाल्डो भने जर्सीमाथि फिफाको बिब लगाएर बेन्चबाट टुलुटुलु खेल हेर्न बाध्य भए ।रामोसले स्विस टिमविरुद्ध ६१ को जितमा तीन गोल गर्दै प्रशिक्षक सान्तोसको निर्णयप्रति न्याय गरे । उनले १७, ५१ र ६७ औं मिनेटमा गोल गर्दै यो विश्वकपकै पहिलो ह्याट्रिक आफ्नो नाममा लेखाएका हुन् । उनले शक्तिशाली प्रहारमा गोलको खाता खोले । हल्का प्रहारमै दोस्रो गोल गरे । तेस्रो गोलमा उनको फिनिसिङ उत्कृष्ट रह्यो । उनी पहिलोपल्ट सुरुआती टिममा खेल्दै विश्वकपमा ह्याट्रिक गर्ने मिरोस्लाभ क्लोज (सन् २००२) यता पहिलो खेलाडी पनि भए ।विश्वकपको नकआउट चरणमा पहिलो रोजाइमा खेल्ने र तीन गोल गर्ने कुरा मैले सबैभन्दा ठूलो सपनामा पनि सोचेको थिइनँ, रामोसले भने, तर, हामीलाई एक खेलपछि अर्को खेलको तयारी (क्वाटरफाइनलमा मोरक्कोविरुद्ध) गर्नेबारे सोच्नुपर्छ । अब यो नतिजा (स्विट्जरल्यान्डविरुद्धको जित) ले केही मतलब राख्दैन । हामी सबै हिसाबले अर्को खेलमा जानुपर्छ । रोनाल्डोले पोर्चुगिज टिममा डेब्यु गर्दा रामोस मात्र दुई वर्षका थिए । ह्याट्रिकसँगै अब उनको मूल्यमा दसौं लाख डलर भाउ बढ्ने निश्चित छ ।उनी रोनाल्डोका बारेमा पनि बोले, इमान्दारीपूर्वक भन्नुपर्दा यसबारे (रोनाल्डोको स्थानमा खेल्न पाउने) कसैले कुरा गरेका थिएनन् । कप्तानको रूपमा क्रिस्टियानोले गर्ने काम गरिरहेका थिए । हामीलाई सहयोग गरिरहेका थिए । कुरा गरिरहेका थिए । मसँग मात्रै होइन, मेरा टिमका सहकर्मीसँग पनि । उनले थपे, क्रिस्टियानो सधैं जस्तै रोलमोडल हुन् । धेरैका लागि आदर्श हुन् । मलाई लेवान्डोस्की (रोबर्ट) र इब्राहिमोभिच (जाल्टन) पनि मनपर्छ ।उनले रोनाल्डोको स्थानमात्रै लिएनन्, विश्वकपको पाँच संस्करणमा गोल गरे पनि नकआउट चरणमा गोलको खाता खोल्नै असफल रोनाल्डोलाई एउटै खेलमा तीन गोल गरेर उछिने । १३ वर्षको छँदै बेन्फिकाको एकेडेमी पुगेका उनी खासमा यू१९ युरोपियन च्याम्पियनसिप २०१९ मा सर्वाधिक गोलकर्ता हुँदै उदाएका थिए । डार्बिन नुनेजले प्रिमियर लिग क्लब लिभरपुल रोजेपछि रामोसले पोर्चुगिज प्रिमेरा लिगामा नियमित अवसर पाउन थाले । यो सिजन ११ खेलमा ९ गोल तथा समग्रमा २१ खेलमा १४ गोल गरेपछि उनी विश्वकपको २६ सदस्यीय टिममा अटाएका हुन् । विश्वकपको तयारीमा गत नोभेम्बर १७ मा नाइजेरियाविरुद्ध ४० ले जितेको मैत्रीपूर्ण खेलमा ६७ औं मिनेटमा मैदानमा प्रवेश गर्दै रामोसले पोर्चुगलको सिनियर टिममा डेब्यु गरेका थिए । मैदान छिरेको १५ मिनेटमै गोल गर्न पनि भ्याए । उनको विशेष कौशल पनि गोल गर्ने खुबी नै हो । उनले पोर्चुगिज टिममा चौथो खेलमै ह्याट्रिक गरेका हुन् । उनले समूह चरणमा सब्स्टिच्युटका रूपमा दुई खेलमा जम्मा १० मिनेट मैदानमा उत्रने अवसर पाएका थिए । स्विस टिमविरुद्ध ब्रुनो फर्नान्डेज र जाओ फेलिक्सको बीचमा रहेर सेन्टर फरवार्डको भूमिकामा खेलेका उनी भर्सटायल खेलाडी हुन् ।स्विट्जरल्यान्डविरुद्ध रामोस र रोनाल्डो एक मिनेट सहकर्मी पनि रहे । उनको स्थान ७४ औं मिनेटमा रिकार्डो होर्ताले लिएका थिए भने रोनाल्डोले ७३ औं मिनेटमा फेलिक्सलाई स्थानान्तरण गरेका थिए । म्यान अफ द म्याच पनि चुनिएका रामोसको प्रदर्शनसँगै अब सेमिफाइनल प्रवेशका लागि शनिबार मोरक्कोविरुद्ध हुने खेलमा पहिलो रोजाइमा रोनाल्डोको भविष्य अन्योलमा परेको छ । समूहको अन्तिम खेलमा दक्षिण कोरियाविरुद्ध २१ ले हारेको खेलमा परिर्वतन गरेपछि रोनाल्डो प्रशिक्षक सान्तोससँग रिसाएका थिए । त्यसैले रोनाल्डोलाई अन्तिम १६ मा पहिलो रोजाइमा छनोट नगरिएको हो कि भन्ने हल्ला पनि चल्यो ।हामी वर्षौंदेखिका साथी हौं । हामी खेलअघि कुरा गरेका थियौं र मेरो निर्णयप्रति उनलाई कुनै गुनासो थिएन । उनी उदाहरण हुन्, टिम छनोटबारे प्रशिक्षक सान्तोसले भने, यो खेलको रणनीति हो । सबै खेलाडी फरक छन् । मेरो सोचमा स्विटजरल्यान्डविरुद्धको खेलमा आवश्यक टिम खेलाएको हो । आठ वर्षयता पोर्चुगिज टिम सम्हाल्ने क्रममा युरोपियन च्याम्पियनसिप २०१६ को उपािध जितेका उनले थपे, टिमले धेरै राम्रो खेल्यो । तर हामी अब धरातलमा ओर्लनुपर्छ । त्यो उत्कृष्ट थियो । निकै उत्कृष्ट थियो । अब चार दिनमा हामीसँग फेरि अर्को एउटा खेल छ ।खुसी छौं त ? एउटैमात्र प्रश्नको जवाफ रोनाल्डोले दिए, पक्कै, पक्कै पनि । पोर्चुगलले जित्यो । रोनाल्डो कतारमा पहिलो खेलमा घानाविरुद्ध ३२ को जितमा पेनाल्टीमा गोल गर्दै विश्वकपको पाँच संस्करणमा गोल गर्ने पहिलो खेलाडी बनेका थिए । उरुग्वेविरुद्ध २० को जितमा ब्रुनोको क्रसमा भएको गोलमा हेडर प्रयास गरेका रोनाल्डोले आफैले गोल गरेसरह खुसी मनाएका थिए । तर, प्रविधिको उपयोगपछि त्यो गोल ब्रुनोले गरेको ठहरियो । रोनाल्डोलाई बेन्चमा राखिएको स्विटजरल्यान्डसँग नै पोर्चुगलले अहिलेसम्मको सबैभन्दा उत्कृष्ट खेल प्रदर्शन गर्यो । रोनाल्डोकै स्थानमा ल्याइएका रामोसले ह्याट्रिक गरे । त्यसैले प्रशिक्षक सान्तोसले सनसनी टोली मोरक्कोविरुद्ध पनि रामोसलाई सुरुमै अवसर दिने सम्भावना बढेको छ ।"
रविको अग्रता निरन्तर,"(काठमाडौं)  रवि खड्का सूर्य नेपाल काठमाडौं ओपन गल्फको दोस्रो दिन बुधबार समग्रमा १० अन्डर १ सय २६ स्कोरसहित शीर्षस्थानमा कायमै छन् । उनले बुधबार ४ अन्डर ६४ को स्कोर गरेका थिए । आरएनजीसीमा ३६ होल समाप्तिमा रविले भुवन नगरकोटीलाई एक स्ट्रोकले पछि परेका छन् । भुवनले दोस्रो दिन रविले जत्तिकै ४ अन्डर ६४ स्कोर जोडे पनि समग्रमा ९ अन्डर १ सय २७ को स्कोर लिएर दोस्रो स्थानमा पकड राखे । लगातार दोस्रो दिन १ अन्डर ६७ खेल्दै समग्रमा २ अन्डर १ सय ३४ स्कोरसाथ रमेश अधिकारी तेस्रो स्थानमा उक्लिएका छन् । शुक्रबहादुर राई, प्रदीपकुमार लामा र राजेन्द्र श्रेष्ठ प्रधान समग्रमा इभन पार १ सय ३६ को स्कोरबाट संयुक्त चौथो स्थानमा रहे । दाबेदार मानिएका शुक्रले खराब प्रदर्शन गर्ने क्रममा ३ ओभर ७१ मा दोस्रो दिनको खेल टुंग्याए । प्रदीप र राजेन्द्रले समान २ अन्डर ६६ को स्कोर कार्ड बनाए । समग्रमा १ ओभर १ सय ३७ सहित कृष्णमान राजबाहक सातौं तथा २ ओभर १ सय ३८ सहित सूर्यप्रसाद शर्मा र जयराम श्रेष्ठ संयुक्त आठौं स्थानमा छन् । रविले उत्कृष्ट प्रदर्शनलाई निरन्तरता दिनेक्रममा पहिलो, तेस्रो, चौथो र छैटौं होलमा बर्डी प्रहार गर्दा नवौं होलमा एक शट खेर फालेका थिए । उनले फ्रन्टनाइन ३ अन्डर ३१ मा सके । यसपछि १४ र १७ औं होलमा एकएक सट बचाए पनि १६ औं होलको बोगीले ब्याकनाइन १ अन्डर ३३ मा पूरा गरे । भुवनले भने बोगीरहित खेले । उनले फ्रन्टनाइन ३ अन्डर ३१ मा सिध्याउने क्रममा दोस्रो, चौथो र पाँचौ होलमा बर्डी प्रहार गरे । यसपछि १५ औं होलको अर्को बर्डीले ब्याकनाइन १ अन्डर ३३ मा सकाए । तेस्रो स्थानमा उक्लिएका रमेश अधिकारीले १अन्डर ६७ को नतिजा निकाल्ने क्रममा फ्रन्टनाइन १ अन्डर ३३ मा पूरा गरे । उनले पहिलो, तेस्रो, चौथो र नवौं होलमा बर्डी प्रहार गर्दा सातौं होलमा बोगी र पाँचौं होलमा डबल बोगी सामना गरे । एमेच्योरतर्फ अजित बिके समग्रमा ६ ओभर १ सय ४२ सहित शीर्षस्थानमा छन् । उनले बुधबार ४ ओभर ७२ मा खेल टुंग्याए । दोस्रोका सुरेश तामाङ र तेस्रोका प्रज्ज्वल गुरुङ अजितभन्दा १७ स्ट्रोकले पछि छन् । ३६ होलको खेल सकिँदा १५ ओभर १५१ सम्म स्कोर बनाउने २१ व्यावसायिक खेलाडीले कट बनाएका छन् । एमेच्योरतर्फ भने चार खेलाडीले कट बनाउँदा कुल २५ खेलाडी अन्तिम दुई चरणको खेललाई छनोट भएका छन् ।"
म्याराथन गन्तव्य नेपालगन्ज,"(काठमाडौं)  अनौपचारिक कुराकानीमा वैकुण्ठ मानन्धरले खुला दिलले भनेका छन्, आफ्नो नाममा रहेको म्याराथनको कीर्तिमान कसैले भंग गरे खुसी हुनेछ । सन् १९८७ मा कोलकातामा भएको तेस्रो दक्षिण एसियाली खेलकुद (तत्कालीन साफ) मा मानन्धरले बनाएको कीर्तिमानी प्रदर्शन अहिलेसम्म ज्युँको त्युँ छ । समय थियो २ घण्टा १५ मिनेट ०३ सेकेन्ड । लगभग ३५ वर्ष भइसकेको छ, यो दक्षिण एसियाकै कीर्तिमान अझै कायम छ । खासमा यो समय आफैंमा उम्दा हो । त्यसैले कोही कसैलाई यसको छेउछाउ पुग्न उत्तिकै गाह्रो छ । नियमित प्रशिक्षणदेखि दृढ महत्त्वाकांक्षा चाहिनेछ यसलाई भंग गर्न । अहिलेको पुस्ताका अधिकांश म्याराथन धावकको मनमा त पक्कै होला, यस प्रदर्शनको छेउछाउ पुग्ने । भंग गर्ने कुरा आफ्नो ठाउँमा छँदै छ । यो सबै पृष्ठभूमि किनभने यही शनिबार नेपालगन्जमा हुने नेपालगन्ज म्याराथन धेरै हदसम्म कोही पनि धावकलाई आफ्नो प्रदर्शन सुधार्न ठीक गन्तव्य हुनेछ । म्याराथनमा दौडको रुट के कस्तो छ त्यसले धेरै फरक पार्नसक्छ । नेपालगन्ज म्याराथनको सबैभन्दा ठूलो विशेषता भन्नु नै यो यसको रुट गजब छ, ठ्याक्कैभन्दा फ्लायट छ । समथल बाटोमा दौडिनु र उकालो ओरालो बाटोमा दौडिनुमा फरक हुने नै भयो । प्रतियोगितालाई लिएर केही समयअघि काठमाडौंमा आयोजित पत्रकार सम्मेलनका बेला सागकी स्वर्णधारी खेलाडीद्वय गोपीचन्द्र पार्की र सन्तोषी श्रेष्ठले पनि मानेका थिए, नेपालगन्ज म्याराथनको रुट धावकका लागि सबैभन्दा सजिलो छ । फेरि यहाँनिर अर्को प्राविधिक तथ्य छ, नेपालगन्ज समुद्री सतहभन्दा जति माथि छ, त्यो भन्दा माथि काठमाडौं छ । त्यसैले काठमाडौंमा म्याराथन धावकलाई केही गाह्रो हुनसक्छ, विशेषतः विदेशीलाई । काठमाडौंमा भएको १३ औं दक्षिण एसियाली खेलकुदका बेला पनि श्रीलंकाली एथलेटिक्स खेलाडीले भनेका थिए, हाइअल्टिच्युड कारण आफूहरूलाई केही गाह्रो भएको थियो । त्यसमाथि काठमाडौंका बाटो उकालो ओरालोसहितका छन् । एथलेटिक्सका पूर्वप्रशिक्षक सुशीलनरसिंह राणा भन्छन्, ओरालोमा दौडिन अझ गाह्रो हुन्छ । जसले ओरालोमा दौडिन सजिलो भन्छ, त्यो नबुझ्नेले मात्र हो । पक्कै पनि नेपालगन्ज म्याराथनको रुट सजिलो छ । यसको मुख्य कारण भनेको एक त यो फ्लायट रुट हो, अर्को यो समुद्री सतहको काठमाडौंभन्दा तल छ । उनी के मान्छन् भने खेलाडीले कडा मिहिनेत गर्ने हो र उत्तिकै लगनले खेल्ने हो भने नेपालगन्ज म्याराथन कीर्तिमान प्रदर्शनका लागि उपयुक्त गन्तव्य हो । सन् २०२० को नेपालगन्ज म्याराथनमा गोपीचन्द्रले नै २ घन्टा १८ मिनेट ५९ सेकेन्डमा दौड पूरा गरेका थिए । यो आफैंमा निकै राम्रो समय हो । नेपाली भूमिमा अहिलेसम्मकै सबैभन्दा राम्रो प्रदर्शन यसलाई मानिन्छ । त्यतिबेला दोस्रो स्थानमा आउने कृष्णबहादुर बस्नेतले पनि दौड २ घण्टा २० मिनेट ४९ सेकेन्डमा पूरा गरेका थिए । सन् २०१७ मा पहिलो भएका दुर्गाबहादुर बुढाले दौड २ घण्टा २६ मिनेट ५८ सेकेन्डमा पूरा गरेका थिए ।अझ सन् २०१९ मा नवराज साउदले २ घण्टा २५ मिनेट ४२ सेकेन्डमा दौड सिध्याएका थिए । अहिलेसम्म भएका सात संस्करणका म्याराथनमध्ये अधिकांश समय राम्रै समय निस्किरहेको छ । यसको एउटा ठोस कारण त्यही सजिलो रुट र कम हाइअल्टिच्युड नै हो । गोपी त के मान्छन् भने नेपालगन्ज म्याराथन नै त्यस्तो प्रतियोगिता हुनेछ, जहाँ ढिलोचाँडो कुनै न कुनै दिन कीर्तिमानी प्रदर्शन हुनेछ । नेपाली एथलेटिक्स पनि त्यसकै प्रतीक्षामा छ ।"
हारले नेपालको स्थिति नाजुक,(काठमाडौंं)  नेपालले आईसीसी पुरुष क्रिकेट विश्वकप लिग २ मा बुधबार घरेलु टोली नामिबियासँगको खेल ८६ रनले गुमाएको छ । नामिबियाको विन्डहोकस्थित युनाइटेड ग्राउन्डमा भएको खेलमा नेपालको ब्याटिङ फेरि एकपल्ट खराव रह्यो । यसले नेपाल ठूलो अन्तरको हार बेहोर्न बाध्य भयो । हारले सात टिमसम्मिलित विश्वकप लिग २ मा नेपालको स्थिति अझ नाजुक भएको छ । नेपाल २३ खेलबाट १८ अंकमै सीमित रहेर छैटौ स्थानमा छ । नेपालको पछाडि पुपुवा न्युगिनी मात्र छ । पपुवाको ५ अंकमात्र रहेको छ । पाँचौं स्थानको यूएईसँग २७ अंक छ । टोलीले २६ खेल खेलेको छ । नामिबिया भने ३० खेलबाट ३७ अंक लिएर तेस्रो स्थानमा छ । स्कटल्यान्ड र ओमान समान ४४ अंकमा शीर्षस्थानमा छन् । जितका लागि २ सय ७६ रनको चुनौतीपूर्ण लक्ष्य पछ्याएको नेपाल ४६५ ओभरमा १ सय ८९ रन बनाएर अलआउट भएको थियो । नेपालका लागि कोही पनि ब्याटरले गतिलो योगदान दिन सकेनन् । कप्तान रोहित पौडेलले बनाएको ४४ रन नै सर्वाधिक ठूलो स्कोर रह्यो । उनीबाहेक दीपेन्द्रसिंह ऐरीले ३४ र ज्ञानेन्द्र मल्लले ३० रन बनाए । प्रारम्भिक ब्याटर अर्जुन साउदले २९ रनको योगदान गरे । टस जितेर नेपालले फिल्डिङ गर्ने निर्णय गरेको थियो । यसक्रममा नामिबियाले ५० ओभरमा ७ विकेट गुमाएर २ सय ७५ रन बनाएको थियो । नामिबियाका माइकल भान लिगेनले १ सय ११ बल खेल्दै १ सय १९ रन बनाए । उनी नै प्लेयर अफ द म्याच भए । कप्तान जेरहार्ड इरमुसले ५३ र जान निकोल लोफ्टी इटनले ४० रन बनाए । भान लिगेनले तेस्रो विकेटका लागि इरमुससँग मिलेर ९९ रनको साझेदारी गरे । त्यसकै मदतले नामिबिया ठूलो स्कोर खडा गर्न सफल रह्यो । नेपाली बलरमध्ये ललित राजवंशी मात्र सफल रहे । उनले ३६ रनमा ४ विकेट लिए । यस्तै सोमपाल कामीले २ र सागर ढकालले एक विकेट लिए । अन्य सबै बलर महँगा साबित भए ।
