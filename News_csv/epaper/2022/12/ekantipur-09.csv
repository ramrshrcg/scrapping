शीर्षक,विवरण
समानुपातिक सांसद छान्न सकस,"एमालेले समानुपातिकमा आदिवासी जनजाति १०, खस आर्य ११, थारू २, दलित ५ र मुस्लिम १ जना छनोट गर्नुपर्ने हुन्छ । एमालेले तयार पारेको प्रारम्भिक प्रस्तावमा खस आर्यतर्फ ६ महिला र ५ पुरुष, आदिवासी तथा जनजातितर्फ ५ महिला र ५ पुरुष, मधेसीतर्फ ३ महिला र २ पुरुष, दलिततर्फ ३ महिला र २ पुरुष, थारूतर्फ १ महिला र १ पुरुष तथा मुस्लिममा एक महिला पठाउने उल्लेख छ । प्रारम्भिक प्रस्तावमा सचिवालय बैठकले शुक्रबार छलफल एवं निर्णय गर्ने एमालेका एक नेताले बताए । माओवादीमा पुरुष आकांक्षी धेरै भए पनि २ जनाभन्दा बढी पुरुष समानुपातिक सांसद हुन पाउँदैनन् । राष्ट्रिय सभासहित संघीय संसद्मा ४७ सांसद रहने माओवादीमा महिला १६ जना पुग्नुपर्छ । प्रतिनिधिसभाको प्रत्यक्षमा रेखा शर्माले मात्रै जितेकी छन् । राष्ट्रिय सभामा तीन महिला छन् । त्यसैले समानुपातिकमा पाएको १४ जनाको कोटाबाट कम्तीमा १२ जना महिला छान्नैपर्छ । माओवादीको बन्द सूचीमा पुरुषतर्फ आदिवासी जनजातिमा अजम्बर राई, खस आर्यमा हितराज पाण्डे, थारूमा सुनीलकुमार भगत, दलितमा रणेन्द्र बराली, मधेसीमा रामेश्वर राय यादव, मुस्लिममा हकिकुल्लाह खाँ १ नम्बरमा छन् । तर उनीहरूमध्ये दुई जनाभन्दा बढी सांसद हुन पाउँदैनन् । जनसंख्यामा बाहुल्य भएको समूहलाई पहिलो प्राथमिकता दिन्छौं । त्यसपछि मधेसी, दलित, अल्पसंख्यक हेर्छौं, माओवादीका नेता लीलामणि पोखरेलले भने, आयोगले अल्पसंख्यक, अपांगता र पिछडिएका क्षेत्रबाट प्रतिनिधि छनोट गर्दा क्रमसंख्यामा तल भए पनि मिल्ने आधार तय गरेको छ । यसलाई ख्याल गर्छौं ।प्रत्यक्षमा दुई महिलासहित ७ सिट जितेको राष्ट्रिय स्वतन्त्र पार्टीले समानुपातिक १३ सिट पाएको छ । राष्ट्रिय सभामा उसको प्रतिनिधत्व छैन । स्वतन्त्र पार्टीले महिला र पुरुष गरी आदिवासी जनजाति ३, खस आर्य ४, थारू १, दलित २, मधेसी २ र मुस्लिम १ जना छान्नुपर्छ तर महिलाको संख्या ५ भन्दा घटी हुनु हुँदैन । त्यसमा आदिवासी, खस आर्य, थारू, दलित, मधेसी, मुस्लिम, पिछडिएको क्षेत्रमध्येबाट रोज्ने अधिकार दललाई छ । समानुपातिकमा ७ सिट पाएको राप्रपाले ५ जना महिला छनोट गर्नुपर्ने हुन्छ । राप्रपाले समानुपातिकको बन्द सूचीमा कसलाई पहिलो प्राथमिकतामा राख्ने भनेर आन्तरिक निर्वाचनसमेत गरेको थियो । राप्रपाको पहिलो प्राथमिकतामा पुरुषतर्फ खस आर्यमा पशुपतिशमशेर जबरा र आदिवासी जनजाति समूहबाट बुद्धिमान तामाङ छन् । राप्रपाले आदिवासी जनजाति कम्तीमा २, बढीमा ३, खस आर्य पनि कम्तीमा २ र बढीमा ३ जना छनोट गर्न सक्छ । सिट थोरै भएकाले थारू, दलित, मुस्लिम, पिछडिएको क्षेत्रबाट छनोट नगर्ने छुट राप्रपाले पाएको छ । मधेसीबाट कम्तीमा १ जना, बढीमा २ जनासम्म छनोट गर्नुपर्ने हुन्छ । जनता समाजवादी पार्टीले समानुपातिकमा ५ सिट पाएको छ । त्यसमा १ जना मात्रै पुरुष पर्न सक्छन् । जसपाले आदिवासीबाट कम्तीमा १ र बढीमा २ तथा खस आर्यबाट कम्तीमा १ जना छनोट गर्नैपर्ने हुन्छ । थारू, दलित, मधेसी, मुस्लिम, पिछडिएको क्षेत्रबाट एक जनासम्म छनोट गर्ने छुट उसलाई छ । १ जना पुरुष आदिवासी जनजातिबाट छनोट गर्दा रत्नध्वज लिम्बू, खस आर्यबाट रोजे प्रकाश अधिकारी, मधेसी समूह छाने मिथिलेशकुमार सिंह पर्न सक्छन् । जनमत पार्टीले समानुपातिकमा ५ सिट पाएको छ । त्यसमा २ महिला र ३ पुरुष छनोट गर्नुपर्छ । प्रत्यक्षमा उसको १ सिट छ । हामी शुक्रबार समानुपातिक सांसद चयन गरिसक्छौं, जनमत पार्टीका महासचिव चन्दन सिंहले भने । दलहरूले शनिबार बुझाउने विवरणमा नियमअनुसार समूह नमिले सोमबारसम्म सच्याउन पाउनेछन् ।"
जबरालाई रोक्न आज पनि बारको धर्ना,"सर्वोच्च अदालतको वेबसाइटमा उल्लिखित विवरणअनुसार शुक्रबार संवैधानिक इजलासमा उक्त निवेदनमाथि सुनुवाइ हुँदै छ । उक्त निवेदनमा महाभियोगबारे निर्णय गर्ने प्रतिनिधिसभाको निरपेक्ष अधिकारमाथि अनुचित बन्देज लगाउँदै महाभियोग प्रस्तावलाई निष्क्रिय पार्ने महासचिवको पत्र संवैधानिक र क्षेत्राधिकारविहीन रहेको भन्दै बदर गर्न माग गरिएको छ । साथै प्राथमिकतासाथ सुनुवाइ गरी अन्तरिम आदेशबाटै उक्त पत्र कार्यान्वयनमा रोक लगाउन पनि रिटमा माग गरिएको छ । विवाद सर्वोच्च अदालतको संवैधानिक इजलासमा पुगिसकेकाले यो समग्र प्रकरणको निकास पनि त्यहींबाट अपेक्षित छ । संवैधानिक इजलासले निवेदकको मागमा अन्तरिम आदेश दिएमा सर्वोच्च फर्कने जबराको अन्तिम प्रयास पनि शुक्रबारबाटै रोकिनेछ । संसद् सचिवालयका महासचिव गौतमको पत्र प्राप्त गरेपछि बुधबार बसेको सर्वोच्च अदालतको फुल कोर्ट (सम्पूर्ण न्यायाधीशहरूको बैठक) ले उक्त पत्र कुन संवैधानिक आधारकारणमा लेखिएको हो भन्दै गौतमलाई विभिन्न ६ वटा प्रश्न सोधेको छ । महाभियोग सिफारिस समितिबाट प्रतिनिधिसभामा पेस भएको प्रतिवेदनउपरको कारबाहीको निरन्तरता अहिले कायम छ वा छैन ? नयाँ प्रतिनिधिसभामा सो प्रस्ताव पेस हुने वा नहुने के हो ? सहरजिस्ट्रार नारायणप्रसाद रेग्मीले पठाएको पत्रमा सोधिएको छ, उक्त महाभियोग प्रस्ताव तत्कालीन प्रतिनिधिसभाको कार्यकाल समाप्त भएको मितिले निष्प्रभावी भएको भनिएको हो ? वा निर्वाचन भएको मितिले निष्प्रभावी भएको हो ? अथवा महाभियोग लागेका प्रधानन्यायाधीशले निवेदन दिएको मितिले निष्प्रभावी भएको भनिएको हो ? नवनिर्वाचित प्रतिनिधिसभाले कार्य प्रारम्भ नगर्दैको अवस्थामा कुन संवैधानिक वा कानुनी व्यवस्थाका आधारमा महासचिवले महाभियोगको प्रस्ताव निष्प्रभावी भएको भनी उल्लेख गर्नॅभएको हो ? फुल कोर्टको निर्णय र त्यसका आधारमा गरिएका यी प्रश्नमा जबराको निलम्बन निष्क्रिय पार्ने महासचिवको पत्रप्रति सर्वोच्च अदालतका न्यायाधीशहरूमा रहेको सामूहिक असन्तुष्टि अभिव्यक्त भएको पाइन्छ । निलम्बित प्रधानन्यायाधीश जबराको छवि ०५३ वैशाख ३ मा तत्कालीन पुनरावेदन अदालत जनकपुरमा अस्थायी न्यायाधीशका नियुक्त हुँदादेखि नै विवादास्पद छ । न्यायप्रतिको निष्ठामा निरन्तर प्रश्न उठ्दै आए पनि शक्ति केन्द्रसँगको सामीप्यताका कारण एकपछि अर्को सफलता पाउँदै आएका जबराले अवकाशको मुखमा समेत न्यायालयको छविमाथि बलमिच्याइँ जारी राखे । २०१४ मंसिर २८ मा जन्मिएका जबराले ६५ वर्षे उमेर हदका कारण आगामी मंसिर २७ मा अनिवार्य अवकाश पाउँदै छन् । कार्यकारीसँगको नाजायज सम्बन्ध र त्यसबाट लाभ लिने निरन्तरको कार्यबाट जबराले आफ्नो कार्यकालमा सर्वोच्च अदालतलाई राजनीतिक विवादको भुमरीमा धकेलेका थिए । राजनीतिक नेतृत्वलाई रिझाएर कहिले मन्त्रिपरिषद्मा त कहिले संवैधानिक निकायमा भाग लिँदै आएका जबराले निलम्बनपश्चात् एक दिन भए पनि सर्वोच्च अदालत फर्कने आफ्नो चाहना कार्यान्वयन गराउन यस पटक संसद्का महासचिवबाट पदीय हैसियतभन्दा बाहिरको निर्णय गराउन त सफल भए । तर, त्यसपछि विकसित घटनाक्रमले भने उनलाई सर्वोच्च अदालत फर्कने बाटो कठिन बनाइदिएको छ ।"
वर्ष व्यक्तिको मान र मूल्य,"(काठमाडौं)  रूसले फेब्रुअरी २४ मा युक्रेनमाथि आक्रमण सुरु गरेपछि कुनै पनि हालतमा देश नछाड्ने अभिव्यक्ति दिएका युक्रेनी राष्ट्रपति भ्लोदिमिर जेलेन्स्की त्यसयता अन्तर्राष्ट्रिय सञ्चारमाध्यमको केन्द्रमा छन् । प्रतिष्ठित म्यागेजिन टाइमले बुधबार साँझ उनलाई सन् २०२२ को वर्ष व्यक्ति घोषित गरेपछि उनको चर्चा थप चुलिएको छ । रुसयुक्रेन युद्धले आशा वा त्रास जे निम्त्याए पनि भ्लोदोमिर जेलेन्स्कीले दशकौंयता हामीले नदेखेको तरिकाबाट विश्वलाई जोडेका छन्, म्यागेजिनका प्रमुख सम्पादक एडवार्ड फेल्सेन्थलले उनलाई वर्षव्यक्ति घोषणा गर्नुको कारणबारे व्याख्या गरेका छन् । रुसी आक्रमण सुरु भएसँगै उनले आफ्नो मन्त्रिपरिषद्, प्रबुद्ध वर्ग र नागरिक समाजलाई युद्धविरुद्ध एकत्रित राखेका र संसद्लगायतका विभिन्न अन्तर्राष्ट्रिय मञ्चमा प्रभावकारी र दरिलो रूपमा आफ्नो उपस्थिति जनाएका फेल्सेन्थलको भनाइ छ ।युक्रेनी राजनीतिक विश्लेषक मारिया जोल्किनाले पनि टाइम म्यागेजिनले उल्लेख गरेजस्तै जेलेस्कीले युक्रेनलाई एकढिक्का बनाइराखेको बताउँछिन् । उनले युद्ध गर्न चाहेका थिएनन् र उनी युद्धकालीन राष्ट्रपति पनि होइनन्, उनले भनिन्, जब रुसले आक्रमण सुरु गर्यो, युद्धकालीन राष्ट्रपतिका रूपमा जस्तो कार्य गर्नुपर्छ त्यो उनले गरिरहेका छन् । कमेडियनबाट सन् २०१९ अप्रिलमा राष्ट्रपतिका रूपमा करिअर परिवर्तन गरेका जेलेन्स्कीले आफ्नो कार्यकाल दुई वर्ष नपुग्दै विश्वको शक्तिशाली देशसँग युद्धको सामना गर्नुपरेको हो । ४१ वर्षका उनलाई राष्ट्रपतिका रूपमा ७३ प्रतिशत जनताले समर्थन गरेका थिए । युद्धपछि भने सबै युक्रेनीको समर्थन रहेको उनको भनाइ छ । रुसी आक्रमणलगत्तै राष्ट्रका नाममा सम्बोधन गर्दै भनेका जेलेन्स्कीले थिए, भ्लादिमिर पुटिन (रुसी राष्ट्रपति) ले युक्रेन र समग्र लोकतान्त्रिक विश्वविरुद्ध युद्धको सुरुवात गरे । उनी हाम्रो देश र सबै संरचना ध्वस्त पार्न चाहन्छन् । तर हामीलाई युक्रेनी जनताको शक्ति थाहा छ । जेलेन्स्कीले भनेजस्तो युक्रेनीहरूको शक्ति ठ्याक्कै थाहा नभए पनि रुससँग युद्धमा नौ महिनासम्म अपराजित रहनु मात्रै पनि विश्व समुदायका लागि अचम्मित पार्ने कार्य हो । किनकि रुसले आक्रमण थालेपछि उसले केही साताभित्रै युक्रेनमाथि पूर्ण नियन्त्रण कायम गर्ने ठानिएको थियो । रुसी राष्ट्रपति पुटिनले पनि युक्रेनमा विशेष सैन्य अभियान पूरा गर्न अपेक्षा गरिएभन्दा निकै बढी समय लागेको बिहीबार स्वीकारेका छन् । युद्धका क्रममा नयाँ भूभाग कब्जा गर्न सफल भएको र रुसी परमाणु हतियारले द्वन्द्व बढ्नबाट रोकेको उनको दाबी छ । युद्ध अझै लम्बिन सक्नेतर्फ संकेत गर्दै उनले भने, निःसन्देह, यो एक लामो प्रक्रिया हुन सक्छ । आवश्यक परेको खण्डमा रुसले परमाणु हतियार प्रयोग गर्न सक्ने उनको संकेत थियो । पुटिनले रुसी नेतृत्वले दिमागी सन्तुलन नगुमाएको र सुरुमा परमाणु अस्त्र भने प्रयोग नगर्ने बताएका छन् । आफ्नो देश वा सेनामाथि आक्रमण भएको खण्डमा मात्र त्यसको जवाफमा आम विनाशकारी अस्त्र प्रयोग गर्ने उनको भनाइ छ । रुसको मानवअधिकार परिषद्को वार्षिक बैठकमा पुटिनले दिएको परमाणु हतियारसम्बन्धी अभिव्यक्ति अरुलाई तर्साउन मात्र भएको कतिपयको भनाइ छ । पुटिनले रुससँग विश्वमै सबैभन्दा आधुनिक र परिष्कृत परमाणु अस्त्र रहेको दाबी गर्दै आफ्ना परमाणु रणनीतिलाई अमेरिकासँग तुलना गरेका थिए । रुसले आफ्ना परमाणु अस्त्र अमेरिकाले जस्तो अरूका भूभागमा नराखेको उनले बताए । हाम्रा रणनीतिक सहितका परमाणु अस्त्र अन्य देशका भूभागमा छैनन् तर अमेरिकीले भने टर्की र अन्य कैयौं युरोपेली देशमा राखेको छ, उनले भने । परमाणु अस्त्रको प्रयोग तत्काल हुने नदेखिए पनि पुटिनको दम्भ र पश्चिमा देशको उक्साहटका कारण नौ महिनाभन्दा लामो समय चलेको युद्धका कारण कम्तीमा ४० हजार युक्रेनीको ज्यान गइसकेको छ । एक करोड ५० लाखदेखि ३ करोड विस्थापित भइसकेका जनाइएको छ । सेप्टेम्बरसम्ममा रुसका करिब ६ हजार सैनिकको ज्यान गइसकेको रुसी रक्षामन्त्री सर्गेई सोइगुको भनाइ छ । युक्रेनमा भने हालसम्म एक लाख सैनिक मारिएका वा घाइते भएका अमेरिकी अधिकारीहरूले जनाएका छन् । उत्तर एट्लान्टिक सन्धि संगठन (नाटो) को सदस्यता लिने तयारी गरेपछि रुसले युक्रेनमाथि आक्रमण सुरु गरेको हो । आक्रमणका कारण अर्बौं डलर बराबरका भौतिक संरचना ध्वस्त भइसकेका छन् । आक्रमण सुरु गरेयता रुसले युक्रेनका विभिन्न क्षेत्रमाथि नियन्त्रण कायम गरेको थियो । तर पछिल्लो समय कतिपय क्षेत्र युक्रेनले फिर्ता लिइसकेको छ । जसका कारण रुसी फौजले युक्रेनका ऊर्जालगायत पूर्वाधारलाई केन्द्रित गरी आक्रमण गर्न थालेको छ । किनकी रुसले कुनै पनि हालतमा यो युद्ध हार्न चाहँदैन । पछिल्लो समय रुसी फौजले युक्रेनका ऊर्जा केन्द्रहरूमाथि ड्रोन तथा क्षेप्यास्त्र आक्रमण तीव्र पारेपछि कम्तीमा ८० लाख मानिस चिसोमा कठ्यांग्रिन बाध्य भएका छन् । युक्रेनको आन्तरिक मन्त्रालयले ५ सयभन्दा बढी युक्रेनी भूभागमा हाल विद्युत् आपूर्ति भएको जनाएको छ । दुश्मनले देशका अत्यावश्यक संरचनामाथिको आक्रमणलाई निरन्तरता दिएको छ र देशका विभिन्न ८ क्षेत्रका ५०७ स्थानमा विद्युत् आपूर्ति बन्द भएको छ, आन्तरिक उपमन्त्री येभ्हेन येनिनले भनेका छन् । तीमध्ये खर्किभका ११२ तथा दोनेत्स्क र खेर्सनका ९० वटा गाउँ नराम्ररी प्रभावित भएका उनले जनाए । अधिकारीहरूका अुनसार राजधानी किभ नजिकैको अधिकांश क्षेत्रमा मानिस बिजुली, पानी र न्यानोको अभावमा बाँचिरहेका छन् । किभ र वरपरका क्षेत्रमा २० देखि ३० घण्टासम्म लोडसेडिङको अवस्था छ । त्यसैगरी ओडेसा लभिभ, भिनिस्तियालगायतका स्थान निकै प्रभावित छन् भने ती स्थानमा कम विद्युत् खपतका लागि उपायहरूको खोजी भइरहेको छ । रुसबाट बाल्टिक समुद्र हुँदै जर्मनीसम्म ग्यास आपूर्ति गर्ने नर्ड स्ट्रिम पाइपलाइनमा गत सेप्टेम्बरमा चुहावट भएपछि युरोपमा पनि ऊर्जा संकट देखिएको छ । रुसले युक्रेनमाथि आक्रमण सुरु गरेसँगै उक्त पाइपलाइन कूटनीतिक तनावको कारक बनेको छ । युरोपेली देशले घुमाउरो तरिकाले त्यसका लागि रुस दोषी रहेको आरोप लगाउँदै आएका छन् । तर रुसले संलग्नता अस्वीकार गर्दै आएको छ । घटनाका कारण युरोपमा ऊर्जा संकट बढेसँगै दाउराको मागमा वृद्धि देखिएको छ । जर्मनी, अस्ट्रिया, फ्रान्स, बेलायत, नर्वे, स्विडेन, बेल्जियम, इस्टोनिया, रोमानिया, स्विट्जरल्यान्डलगायत अधिकांश युरोपेली मुलुकमा दाउराको माग निकै बढिरहेको जनाइएको छ । रुसी ग्यास आपूर्ति कटौती भएपछि जाडोयाममा आफ्ना घर तताउन ग्यास र बिजुलीको संकट हुने भयले माग अकासिएको हो । युरोपेली संघले जाडोयाममा ऊर्जा प्रयोग १५ प्रतिशत कटौती नगरिए ऊर्जा संकट हुने चेतावनी दिएपछि युरोपेलीहरू दाउरा व्यवस्थापन गर्न लागिपरेका हुन् । दाउराको माग बढ्नेमा फ्रान्स, बेल्जियम, हंगेरी, चेक गणतन्त्र, जर्मनी, स्विट्जरल्यान्ड, स्पेन, इटाली, इस्टोनिया, रोमानिया, बुल्गेरिया, फिनल्यान्ड, बेलायत, स्विडेनलगायत देश छन् ।पछिल्ला दिन रुसी फौजले नियोजित रूपमा सर्वसाधारणका संरचनामा आक्रमण गरी युद्ध अपराध मच्चाएको युक्रेन र उसका साझेदार पश्चिमा देशहरूको आरोप छ । तर यसलाई रुसले अस्वीकार गर्दै आएको छ । स्थल युद्धमा रुसी सैनिक पराजित भएपछि क्रेमलिनले युक्रेनमाथि हवाई आक्रमण व्यापक बनाउँदै ऊर्जा पूर्वाधार, गैरसैनिक बस्तीमा कारबाही तीव्र गतिमा अघि बढाएको युक्रेनको भनाइ छ । रुसलाई क्राइमियासँग जोड्ने पुलमा विस्फोट गराइएपछि आक्रामक बनेको रुसले युक्रेनका उर्जालगायतका पूर्वाधारलाई लक्षित गरी आक्रमण तीव्र पारेको हो । सैन्य हतियार ओसारपसारका लागि रुसले बाटो प्रयोग गर्दै आएका कारण उक्त पुललाई युक्रेनी फौजले निसानामा परेको हो । सन् २०१८ मा केर्च पुल मार्गको उद्घाटन गर्दै रुसी राष्ट्रपति पुटिनले शताब्दीकै उत्कृष्ट संरचना भएको दाबी गरेका थिए । जसका कारण क्रुद्ध बनेका राष्ट्रपति पुटिनले युक्रेनमा देशव्यापी आक्रमणका लागि निर्देशन दिएका हुन् । युक्रेनमाथि आक्रमण सुरु गरेयता रुसले चारवटा क्षेत्रलाई भने आफूमा गाभिसकेको छ । पाँच दिन लगाएर जनमतसंग्रह गरी उसले रणनीतिक रूपमा महत्त्वपूर्ण क्षेत्र लुहान्स्क, दोनेत्स्क, जापोरिजिया र खेर्सनलाई आफूमा गाभेको हो । रुसी अधिकारीहरूका अनुसार जनमतसंग्रहमार्फत ती क्षेत्रका अधिकांश युक्रेनीले रुसमा गाभिने पक्षमा मत दिएका थिए । उक्त कदमले सन् २०१४ मा क्राइमियालाई आफूमा गाभ्ने रुसी कदमको झल्को दिएको थियो । अमेरिका, युरोपेली संघलगायत पश्चिमा शक्तिले भने रुसले गरेको जनमतसंग्रह अवैधानिक घोषित गरेका थिए । रुसले सुरक्षाकर्मी र कर्मचारीमार्फत सर्वसाधारणलाई प्रभावित पारेको भन्दै जनमतसंग्रह औपचारिकता मात्रै भएको पश्चिमा देशहरूको दाबी छ । अतिक्रमित युक्रेनी चार क्षेत्रमा भने रुसी राष्ट्रपति पुटिनले सैन्य कानुन जारी गरेका छन् । अक्टोबर २० देखि दोनेत्स्क, लुहान्स्क रिपब्लिक, जापोरिजा र खेर्सन क्षेत्रमा सैन्य कानुन लागू गर्ने निर्णय भएको जानकारी गराउँछु, पुटिनले सैन्य कानुन जारी गर्दै भनेका थिए । सैन्य कानुन जारी भएसँगै यी क्षेत्रमा रुसद्वारा निर्वाचित प्रमुखले तत्कालै आपत्कालीन शक्तिको प्रयोग गर्न पाउने रुसी राष्ट्रपति कार्यालयको वेबसाइटमा प्रकाशित सूचनामा उल्लेख छ । त्यसक्रममा पुटिनले युक्रेनी सीमामा रहेका क्राइमियासहित आठ प्रान्तमा आर्थिक गतिविधि तीव्र पार्न पनि आदेश दिइसकेका छन् । रुसले नियन्त्रणमा लिएकामध्ये ठूलो सहर खेर्सनबाट भने केही साताअघि सेना फिर्ता गरिसकेको छ । रुसी फौज बाहिरिएसँगै खेर्सनमा युक्रेनी सेना पुगेपछि युक्रेनी झन्डा बोकेका सर्वसाधारणहरूले सडकमा खुसियाली मनाएका थिए । खेर्सनमा खटिएका आफ्ना सेनाका लागि आवश्यक सामग्री आपूर्ति गर्न सम्भव नभएको बताउँदै रुसले सेना फिर्ता गरेको हो । उक्त क्षेत्रमा ३० हजार रुसी सेना तैनाथ थिए । ५ हजार वटा सैन्य सामग्री, हतियार तथा प्रविधि पनि रुसले त्यहाँबाट हटाइसकेको छ । रुसी सेना फिर्ताको घटनालाई अमेरिका, बेलायतलगायत पश्चिमा देशले युक्रेनको असामान्य जित का रूपमा व्याख्या गरेका थिए । अमेरिकी राष्ट्रपति जो बाइडेनले खेर्सनमा रुसी सेना समस्यामा परेका कारण फिर्ता भएको दाबी गर्दै आएका छन् । पछिल्लो समय युक्रेनी फौजबाट कडा प्रत्याक्रमणको सामना गरिरहेको रुसका लागि सेना फिर्ता गर्नु बाध्यता भएको मानिएको छ । केही दिनयता युक्रेनी क्षेप्यास्त्र आक्रमणबाट केही पुल ध्वस्त भएका कारण निप्रोमा रुसको आपूर्ति लाइन प्रभावित भएको थियो । त्यसपछि रुसले आफ्ना हजारौं नागरिकलाई डुंगाबाट अन्यत्र सारेको थियो । प्रतिकूल मौसमका कारण पनि रुसी सेना तत्कालका लागि पछि हट्न बाध्य भएको कतिपयको भनाइ छ । रुसले भौतिक संरचनामाथि आक्रमण तीव्र पारिरहेका बेला नाटो गठबन्धनले भने युक्रेनको हवाई प्रतिरक्षा प्रणाली मजबुत गराउने बताएको छ । त्यसका लागि बेलायत, क्यानडा, फ्रान्स र नेदरल्यान्ड्सले आधुनिक क्षेप्यास्त्र र राडारसहितका हतियार दिने घोषणा गरेका हुन् । पश्चिमा सैन्य गठबन्धन नाटोको मुख्यालय बेल्जियमको ब्रसेल्समा केहि दिनअघि भेला भएका ५० देशका नेताले थप सहयोग घोषणा गरेका हुन् । अमेरिका र जर्मनीले यसअघि नै युक्रेनलाई एउटा उच्च प्रविधिको प्रतिरक्षा प्रणाली सहयोग गरिसकेका छन् । युक्रेनलाई सहयोग गरेका हतियारले रुसी आक्रमणबाट युक्रेनले आफ्नो आकाशको रक्षा गर्न र क्षेप्यास्त्र प्रतिरक्षा बलियो पार्न सघाउने बेलायती रक्षामन्त्री बेन वालेसले भनाइ छ । त्यस्तै, नेदरल्यान्ड्सले युक्रेनलाई डेढ करोड युरो पर्ने हवाई रक्षासम्बन्धी क्षेप्यास्त्र प्रणाली दिने भएको छ । क्यानडाले पनि भूउपग्रह सञ्चार र ड्रोन क्यामेरासहित ४ करोड ७० लाख क्यानाडेली डलर बराबरको सैन्य सहयोग दिने जनाएको छ । युक्रेनी राष्ट्रपति जेलेन्स्कीले लामो समयदेखि नाटो तथा अन्य पश्चिमा साझेदार राष्ट्रलाई हवाई प्रतिरक्षा प्रणाली उपलब्ध गराउन आग्रह गर्दै आएका थिए । तर रुसले भने युक्रेनका साझेदारलाई त्यस्ता परिष्कृत हतियार प्रणाली उपलब्ध गराउने कदमविरुद्ध चेतावनी दिँदै आएको छ । आक्रमण सुरु गरेसँगै रुसमाथि विभिन्न आर्थिक तथा राजनीतिक प्रतिबन्ध जारी गरेका पश्चिमा देशको सहयोगले युद्ध थप लम्बिने निश्चित छ । किनकि उनीहरूको सहयोगले युक्रेन आत्मसमर्पणको अवस्थामा नपुग्ने र रुसले आफ्नो स्वार्थ पूरा नभएसम्म पछि नहट्ने देखिन्छ । बिहीबार मात्रै रुसी राष्ट्रपति पुटिनले युक्रेनको उर्जा प्रणालीमाथिको आक्रमण जारी रहने प्रतिक्रिया दिएका छन् । हाम्रा छिमेकी देशका ऊर्जा प्रणालीमाथिका आक्रमणको आवाज निकै धेरै आइरहेको छ । त्यो हामीले गरेका हौं, पुटिनको प्रश्न छ, तर यो कसले सुरुवात गरेको हो ? केर्च पुलको सन्दर्भ जोड्दै पुटिनले रुसविरुद्ध भएका आक्रमबारे पश्चिमा देशहरू मौन बनेको आरोप लगाएका छन् । आफ्नो देशको फौजलाई अवरोध नपुर्याउन पनि पुटिनले कडा चेतावनी दिएको समाचार संस्था एएफपीले जनाएको छ । युक्रेनी भूभागमा हालसम्म करिब एक लाख ५० हजार मात्र लडाकु खटाइएको पुटिनको दाबी छ । थप सेना परिचालनको तयारी गरिरहेको अनुमानबारे उनले भनेका छन्, रुस र रुसी रक्षा मन्त्रालयले त्यो आवश्यक ठानेको छैन । (अन्तर्राष्ट्रिय समाचार एजेन्सीको सहयोगमा)"
कांग्रेसमा किन हुन्छ दलितमाथि उपेक्षा ?,"(काठमाडौं)  कांग्रेसले प्रतिनिधिसभाका ९१ र प्रदेशसभाका १ सय ७८ निर्वाचन क्षेत्रमा प्रतिस्पर्धा गर्दा दलित उम्मेदवार एक जना पनि थिएनन् । प्रतिनिधिसभामा प्रत्यक्षतर्फ निर्वाचित कांग्रेसका ५७ जनामध्ये ७६ प्रतिशत अर्थात् ४७ जना खसआर्य समुदायका छन् । तिनमा मुस्लिमको उपस्थिति पनि शून्य छ । समानुपातिकबाट निर्वाचित हुने उम्मेदवार छान्नुपर्ने समय आएपछि पनि कांग्रेस नेतृत्वले दलित र मुस्लिम दुवैतर्फ पुरुष उम्मेदवार शून्य पार्न कसरत गरिरहेको छ । समानुपातिकतर्फ दलित क्लस्टर अन्तर्गत पुरुषको १ नम्बरमा पार्टीका सहमहामन्त्री जीवन परियार छन् । उनले कास्की१ बाट प्रत्यक्ष उम्मेदवार बन्न चाहेका थिए । अन्तिमसम्मै अडान पनि लिएका थिए । तर, पार्टीका सभापति एवं प्रधानमन्त्री शेरबहादुर देउवासहितका शीर्ष नेताले कास्की१ माओवादीलाई छाड्नुपर्ने भन्दै उनलाई समानुपातिक सूचीमा बस्न बाध्य बनाए । सांसद सुनिश्चित रहने गरी १ नम्बरमा नाम राखिदिने भन्दै उनलाई मनाइएको थियो । पछि उनले चाहेको निर्वाचन क्षेत्र कांग्रेसकै भागमा पर्यो । कांग्रेसले समानुपातिकतर्फ ३२ जना छान्दै गर्दा परियार पर्नेनपर्ने निश्चित छैन किनभने महिलाबाट दलितको प्रतिनिधित्व गराएर उनलाई रोक्न पार्टीभित्र कसरत चलिरहेको छ । उनी रोकिए भने प्रतिनिधिसभामा कांग्रेसबाट दलित पुरुषको प्रतिनिधित्व शून्य हुनेछ । यसपटक कांग्रेसबाट संसद्मा प्रभावकारी रूपमा मुद्दा उठाउने दलित सांसद नहुने चिन्ता उक्त समूहका नेताहरूले व्यक्त गरिरहेका छन् । पूर्वमन्त्रीसमेत रहेका नेता मीन विश्वकर्माले सुनसरी१ बाट निर्वाचन लड्न पार्टीभित्र ठूलो संघर्ष गरेका थिए । सुनसरी१ बाट टिकट लिन पार्टीका नेतालाई मात्रै होइन, माओवादी अध्यक्ष प्रचण्डदेखि वर्षमान पुन, नारायणकाजी श्रेष्ठ र राम कार्कीलाई भेटेरै अनुनय गरें तर टिकट पाइनँ, उनले सुनाए । गठबन्धनले सुनसरी१ माओवादीको भागमा पारेको थियो । ०७४ सालमा त सुनसरीमा टिकट दिएर मनोनयन गर्ने बेला टिकट खोसिएको थियो । पार्टीले तत्कालीन संघीय समाजवादी फोरमका वरिष्ठ नेता अशोक राईलाई छाड्ने सहमति गरेर उनलाई फिर्ता गरिएको थियो । त्यतिबेला मनोनयन फाराम भरिसकेको कागज अझै मेरो झोलामा छ, उनले भने । त्यसपछि समानुपातिकबाट सांसद बनेका उनलाई यस पटक समानुपातिक उम्मेदवार बन्न पार्टीको विधानले रोकेको थियो । कांग्रेसको विधानमा दोहोर्याएर समानुपातिक सांसद हुन नपाउने व्यवस्था छ । दलित समुदायबाट सम्भावना बोकेका अर्का युवा नेता हुन् प्रकाश रसाइली । उनले बझाङबाट टिकट मागेका थिए । प्रतिनिधिसभाको एउटा मात्रै क्षेत्र पनि एकीकृत समाजवादीको भागमा पर्यो । एकीकृत समाजवादीका भानुभक्त जोशी गठबन्धनका साझा उम्मेदवार बने । गृह जिल्लामा नपाउने भएपछि उनले ७५ जिल्लामध्ये जुनै क्षेत्रबाट पनि लड्न तयार रहेको भन्दै टिकटका लागि पार्टीभित्र संघर्ष गरे । मलाई झापा५ मा केपी शर्मा ओलीसँग प्रतिस्पर्धा गर्न दिए पनि हुन्छ नभए, भक्तपुर१ मा प्रेम सुवालसँग प्रतिस्पर्धा गर्छु, टिकट दिनुहोस् । जित्न नसके पनि पार्टीलाई केही हजार भोट बढाउन सक्छु भनेर शेरबहादुर दाइसहितका नेतालाई धेरै पटक भनें । दिने छाँट नदेखेपछि प्रदेशकै पनि मागें । त्यहाँ पनि दिएनन्, उनले भने । बझाङमा प्रदेशसभाका दुई निर्वाचन क्षेत्रमध्ये कांग्रेस र माओवादीले भागबन्डा गरेर एकएकवटा लिएका थिए । यसअघिको संसद्मा समानुपातिक सांसद रहेका कारण त्यताबाट संसद् छिर्ने विकल्प रसाइलीसँग थिएन । संघीय संसद्मा महिलाको प्रतिनिधित्व ३३ प्रतिशत पुग्ने गरी राजनीतिक दलले समानुपातिकबाट निर्वाचित हुनेको सूची निर्वाचन आयोगमा पठाउनुपर्छ । प्रतिनिधिसभामा प्रत्यक्ष ५७ र समानुपातिक ३२ तथा राष्ट्रिय सभामा १० गरी कांग्रेसका संघीय सांसद ९९ जना हुन्छन् । राष्ट्रिय सभामा अनिता देवकोटा, कमला पन्त र दुर्गा गुरुङ गरी तीन महिला सांसद छन् । प्रतिनिधिसभामा प्रत्यक्षबाट चुनाव जित्ने महिला सीता गुरुङ मात्रै हुन् । ३३ प्रतिशत प्रतिनिधित्व पुर्याउन कांग्रेसले समानुपातिकबाट २९ जना महिला पठाउनैपर्छ । त्यसैले पुरुषतर्फ ३ जनाभन्दा बढी छान्न मिल्दैन । पुरुषतर्फ आदिवासी जनजातितर्फ गोपालमान श्रेष्ठ, खस आर्यतर्फ प्रकाशशरण महत, थारूतर्फ योगेन्द्र चौधरी, दलिततर्फ जीवन परियार, मधेसीतर्फ बिमलेन्द्र निधि, मुस्लिमतर्फ फरमुल्लाह मन्सुर समानुपातिक बन्द सूचीको एक नम्बरमा छन् । उनीहरूमा महत, परियार, निधि र मन्सुरबीच कसलाई बाहिर राख्ने भन्ने मुख्य रस्साकसी कांग्रेसमा चलिरहेको छ । कांग्रेसले मुस्लिम समुदायका फिरदोस आलमलाई मात्र टिकट दिएको थियो तर उनी रौतहट२ मा स्वतन्त्र उम्मेदवार किरणकुमार साहबाट पराजित भए । पार्टीले मुस्लिमको प्रतिनिधित्व महिलाबाट गरायो भने मन्सुर वञ्चित हुन सक्छन् । पार्टी सभापति एवं प्रधानमन्त्री देउवाले समानुपातिक समावेशीको निर्धारित प्रतिशत महिलाबाट पूरा गरेर पुरुषमा आफूनिकटलाई ल्याउन चाहेका छन् । संस्थापनपक्षीय एक नेताका अनुसार खसआर्यबाट प्रकाशशरण महत, मधेसी कोटाबाट बिमलेन्द्र निधि र आदिवासी जनजातिबाट गोपालमान श्रेष्ठलाई ल्याउने देउवाको चाहना छ । संस्थापन इतर पक्षले भने दलित समुदाय बारम्बार उपेक्षामा परेको भन्दै दलित पुरुषलाई छुटाउन नहुनेमा जोड दिँदै आएको छ । मन्सुरलाई पनि छुटाउन नहुने दबाब पार्टीभित्र छ । नेता रामचन्द्र पौडेल पनि समावेशी र समानुपातिक सिद्धान्तको संवैधानिक मर्मविपरीत पार्टीले निर्णय लिन नहुने बताउँछन् । परियार र मन्सुरका पक्षमा पार्टीभित्र तीव्र दबाब भए पनि श्रेष्ठ, निधि र महत पार्टीका वरिष्ठ नेता हुन् । खसआर्यबाट महत, मधेसीबाट निधि, आदिवासी जनजातिबाट श्रेष्ठ छनोटमा परे ती क्लस्टरबाट प्रतिनिधित्व गर्ने महिलाको संख्या एकएकले घट्छ । निर्वाचन आयोगले समानुपातिकबाट निर्वाचित हुनेहरूको नाम पठाउन तीन दिनको समय दिएको छ । यसैका लागि कांग्रेसले शुक्रबार पदाधिकारी र केन्द्रीय कार्यसम्पादन समितिको बैठक बोलाएको छ ।कांग्रेसका साढे ८ लाख क्रियाशील सदस्यमध्ये दलितको संख्या ४६ हजारभन्दा बढी छ । यति ठूलो कार्यकर्ता भएको पार्टीले राज्यका नीति निर्माण गर्नेदेखि कार्यकारी तहमा दलितमाथि उपेक्षा गरिरहेको उक्त समुदायका नेताहरू गुनासो गर्छन् । समानुपातिकमा एक जना दलित नेतालाई पनि छान्न नसक्दा नकारात्मक सन्देश प्रवाह हुने रसाइली बताउँछन् । गण्डकी प्रदेशमा मुख्यमन्त्री कृष्णचन्द्र नेपाली (पोखरेल) ले गत वर्ष शपथको तयारी भइरहेका बेला तनहुँका डोबाटे विकलाई मन्त्रीको सूचीबाट हटाएका थिए । प्रधानमन्त्री देउवा र पत्नी आरजु राणाको दबाबमा डोबाटे विकको नाम काटेर जग्गा व्यापारीसमेत रहेका सांसद बिन्दुकुमार थापालाई मन्त्री बनाइएको थियो । नेताहरूले नीतिभन्दा पनि व्यक्ति हेर्ने गरेकाले समावेशी र समानुपातिक सिद्धान्तको मर्ममाथि प्रहार हुँदै आएको छ, सहमहामन्त्री जीवन परियारले भने, प्रत्यक्षमा त्यस्तै देखियो । अब समानुपातिकमा के हुन्छ, हेर्न बाँकी छ । कोको बन्छन् समानुपातिक सांसद ? कांग्रेसले निर्वाचन आयोगमा बुझाएको बन्द सूचीको क्रमअनुसार खसआर्यबाट कम्तीमा अम्बिका बस्नेत, सरिता प्रसाईं, आरजु राणा देउवा, ईश्वरी न्यौपाने, प्रतिमा गौतम, मञ्जु खाँण, रमा कोइराला, कान्तिका सेजुवाल र मैना रावल कार्की निर्वाचित हुनेछन् । खसआर्यतर्फ पुरुष नपरे उमा दाहाल पर्नेछिन् । सेजुवालले पिछडिएको क्षेत्रबाट समेत प्रतिनिधित्व गर्छिन् । आदिवासी जनजातिबाट सरस्वती बजिमय, लीलादेवी बाखिम (लिम्बू), सीताकुमारी राना, सुशीला थिङ, सपना राजभण्डारी, माया राई, कुसुम थापा मगर, मनोरमा शेरचन, अञ्जनी श्रेष्ठ र रेनुका काउचा निर्वाचित हुनेछन् । यो क्लस्टरमा पुरुषतर्फ १ नम्बरमा रहेका गोपालमान श्रेष्ठलाई पार्टीले रोज्ने निर्णय लिए काउचा बाहिरिने छिन् । मधेसी कोटाबाट पुरुषको १ नम्बरमा नाम रहेका निधि छनोट भए चार जना महिलाले अवसर पाउनेछन् । नगिना यादव, मुक्ताकुमारी यादव, चन्दा चौधरी र संगीता मण्डल सांसद बन्ने पक्कापक्की छ । निधि छनोटमा नपरे मधेसी कोटाबाट थप एक महिला सांसद हुनेछन् । दलिततर्फ ५ जनाको प्रतिनिधित्व हुनेछ । यसमा पुरुषतर्फ सहमहामन्त्री परियारलाई सांसद बनाउने निर्णय पार्टीले लिए चार महिला सांसद हुनेछन् । दलितबाट महासनाई नेपाली, शान्ति विक, रूपा विक र सीता मिजार निर्वाचित हुने निश्चित छ । परियारलाई पार्टीले नरोजे महिला दलित क्लस्टरकी विष्णुमाया परियार सांसद हुनेछिन् । मुस्लिमतर्फ कम्तीमा एक जनाको प्रतिनिधित्व गर्नुपर्नेछ, त्यसमा सहमहामन्त्री मन्सुर छानिए मुस्लिम महिलाको प्रतिनिधित्व शून्य हुनेछ । मन्सुर रोकिए जावेदा खातुन जागा सांसद बन्नेछिन् । थारूबाट कल्पना चौधरी र बिनाकुमारी थनेत निर्वाचित हुने प्रबल सम्भावना छ । थारू पुरुषतर्फ योगेन्द्र चौधरी १ नम्बरमा रहे पनि उनलाई पार्टीका नेताहरूले प्राथमिकता दिएका छैनन् । उनी छनोट भए थारू महिलाको प्रतिनिधित्व घट्नेछ ।"
समानुपातिक सांसद चयन विधिअनुसार गर्न रास्वपामा दबाब,"(काठमाडौं)  प्रतिनिधिसभाको चौथो ठूलो दल बनेको राष्ट्रिय स्वतन्त्र पार्टी (रास्वपा) मा समानुपातिकतर्फबाट सांसद चयन विधिअनुसार गर्न पार्टी नेताहरूले दबाब दिएका छन् । पार्टीले निर्वाचन आयोगमा बुझाएको सूची हेरफेर गरी सांसद चयन गर्न लागिएको आशंका गर्दै नेताहरूले सचेत गराएका हुन् ।रास्वपाका सुनसरी जिल्ला सभापति तथा सुनसरी२ का उम्मेदवार लालविक्रम थापाले बिहीबार पार्टी केन्द्रीय कार्यालय पुगेर विधि नमिच्न नेतृत्वलाई सचेत गराएका हुन् । नेपालमा पहिलो पटक उम्मेदवार छनोट गर्न निर्वाचन गरेको पार्टीमा सांसद छनोट गर्दा पनि क्रमसंख्याअनुसारै हुनुपर्ने उनले बताए । हाम्रो पार्टीमा टिकट लिँदा एक पैसा पनि लागेको छैन र कसैलाई पनि चिन्नुपरेको छैन, त्यसैअनुसार प्रत्यक्षतर्फको चुनाव सकिसकेका छौं, अहिले केन्द्रीय कमिटी बैठक बस्दै छ, त्यसमा हाम्रो ध्यान बन्दसूचीअनुसारै सांसद बनाउनुपर्छ भन्नेमा छ, उनले भने । उनले आफ्नो कुरा पार्टी सभापति रवि लामिछानेसँग पनि राखेको र सकारात्मक जवाफ पाएको उनको भनाइ थियो । रास्वपाका प्रवक्ता मुकुल ढकालले समानुपातिक सांसद चयन र निर्वाचनको समीक्षा गर्नका लागि केन्द्रीय समिति बैठक बोलाइएको जानकारी दिएका छन् । उनले शनिबार ११ बजे केन्द्रीय कार्यालयमा बैठक बोलाइएको बताए । मतदातालाई धन्यवाद, निर्वाचनको समीक्षा, समानुपातिक सांसद तय र आगामी दिनमा पार्टी कसरी सञ्चालन गर्ने भन्ने विषयमा छलफल गर्नका लागि बैठक बोलाइएको छ, उनले भने । प्रतिनिधिसभाको निर्वाचनमा रास्वपाले प्रत्यक्षतर्फ ७ सिट र समानुपातिकतर्फ १३ सिट प्राप्त गरेको छ । निर्वाचन आयोगले सबै राजनीतिक दललाई बन्दसूचीअनुसार क्लस्टर मिलाएर समानुपातिकबाट सांसद बन्नेको नाम पठाउन पत्राचार गरेको छ । ढकालले निर्वाचन आयोगमा बुझाएको बन्दसूचीको क्रमअनुसार नै सांसद चयन हुने बताए । रास्वपाका केही नेताले समानुपातिक सूचीको क्रमभन्दा बाहिरका मान्छेलाई सामाजिक सञ्जाल र व्यक्तिगत रूपमा समानुपातिकबाट सांसद भएको भन्दै बधाई दिन थालेपछि नेताहरूमा आशंका उब्जिएको हो । आयोगमा बुझाएको बन्दसुचीको क्रमसंख्यामा नमिची दलको शनिबार बस्ने बैठकमा समानुपातिक सांसद चयन गर्न लागिएको काठमाडौं६ बाट निर्वाचित शिशिर खनालले बताए । कसलाई छनौट गर्ने भन्ने पार्टीमा छलफलसमेत भएको छैन, बाहिर आएको नाम पार्टीको आधिकारिक होइन, निर्वाचन आयोगमा बुझाएको बन्दसुचीमा नियम अनुसार छनौट गरेर पठाउँछौं, क्रमसंख्या तलमाथि पर्दैन, उनले भने । सुनसरी जिल्ला सभापति थापाले रास्वपा सरकारमा पनि जान नहुने धारणा राखेका छन् । उनले भने, २ सय ७५ सिटका लागि भएको चुनावमा २० सिट पायौं, २० सिट पाउनुको अर्थ अब प्रतिपक्षमा बस्नुपर्छ भन्ने हो ।रास्वपाभित्र सरकारमा जाने कि नजाने भन्ने विषयमा नेताहरूको फरकफरक मत रहेको नेताहरूले बताएका छन् । केही नेताले सर्त राखेर सरकारमा जानुपर्छ भनिरहेका छन् भने केहीले अहिले नै सरकारमा जान नहुने र पुराना राजनीतिक दलको नेतृत्वमा कुनै हालतमा सरकारमा जान नहुने भन्दै नेतृत्वलाई दबाब दिइरहेका छन् । प्रवक्ता ढकालले भने पार्टीले अगाडि सारेका मुद्दा सम्बोधन भए सरकारमा जाने बताए । उनले सरकारमा सहभागिताबारे संसदीय दल गठन भइसकेपछि छलफल गर्ने जानकारी दिए ।"
'महिला ३३५ भन्दा बढी राख्न पाइन्छ,"निर्वाचन आयोगले शनिबार चार बजेसम्म बन्दसूचीमा रहेका उम्मेदवारको नाम छनोट गरेर पठाउन दललाई पत्र पठाइसकेको छ । छनोट गर्ने आधार र कुन समूहबाट कति छान्ने भन्ने पत्रमै लेखेका छौं । उम्मेदवार छनोट गर्दा महिला ३३ प्रतिशत हुनैपर्छ तर बढीमा जति पनि राख्न सकिन्छ । दलले महिला एउटा समूहबाट मात्रै र पुरुषजति अर्को समूहबाट पनि छान्न सक्छन् । जस्तै ः महिला आदिवासी समूहबाट मात्रै लैजाने र पुरुष सबै खस आर्य तथा अरू समूहबाट पठाउन पनि पाइन्छ । तर, बन्दसूचीको क्रमसंख्या मिच्न पाइँदैन । अपांगता भएका, पिछडिएको क्षेत्र र अल्पसंख्यकलाई भने समूहको तलबाट माथि पनि तान्न सकिने छुट आयोगले दललाई दिएको छ । दलले बुझाएको विवरण सोमबारसम्म थप मिलाउन सक्नेछन् । सबै काम सकेर २९ गतेसम्म राष्ट्रपतिलाई प्रतिवेदन बुझाइसक्ने योजनामा छौं ।"
राहदानी फाराम निःशुल्क,(रामेछाप)  राहदानी लिन आवश्यक पर्ने अनलाइन आवेदन भर्दा सर्वसाधारण ठगिन थालेको भन्दै जिल्ला प्रशासन कार्यालय रामेछापले कार्यालयमै निःशुल्क फाराम भर्ने व्यवस्था मिलाएको छ । बाहिर फाराम भर्न अनुचित रकम लिएको गुनासो आएपछि कार्यालयले आइतबारदेखि आफ्नै कार्यालयमा डेस्क राखेर निःशुल्क फाराम भरिदिन थालेको हो । अनलाइनका लागि राहदानी फाराम भर्दा ३ सयदेखि १ हजारभन्दा बढीसम्म लिएको गुनासो प्रशासनमा पुगेको थियो । सहायक प्रमुख जिल्ला अधिकारी अनोजकुमार घिमिरेका अनुसार बाहिरबाट भरेर आउने फारामलाई अब कार्यालयले स्वीकार गर्दैन । कार्यालयको एउटै डेस्कमा काम गर्दा केही समय प्रतीक्षा गर्नुपर्ने भए पनि पैसा नतिरी सेवा उपलब्ध गराउने उनले बताए । कार्यालयले बाहिरबाट भरेर ल्याएको फाराम अस्वीकार गर्न थालेपछि राहदानीको काम लिन यसअघिको भन्दा बढी समय लाग्न थालेको छ । केही दिनदेखि कार्यालयमा भीड बढेको छ । प्रशासन कार्यालयको डेस्कमा अनलाइन फाराम निःशुल्क पाए पनि सर्वसाधारणले राजस्व भौचर भर्न र फोटोकपीलगायत कामका लागि बजारमै पुग्नुपर्ने बाध्यता छ । फाराम भर्ने काम खोसिएपछि व्यवसायीले राजस्व भौचर भर्दा पनि सर्वसाधारणबाट बढी पैसा लिन थालेका छन् । केही व्यवसायीले विद्युतीय माध्यमबाट राजस्व जम्मा गरिदिने र त्यस्तो कागज बैंकमा पुर्याएर प्रमाणित गराउन थालेका छन् । उक्त कार्यका लागि पनि १ सय रुपैयाँ लिन थालेको गुनासो सर्वसाधारणको छ । जिल्ला प्रशासन कार्यालयले भने सर्वसाधारणका लागि सहज सेवा उपलब्ध गराउन अर्को डेस्कसमेत थप्ने तयारी थालेको छ । यसअघि प्रशासनमा पेस गर्ने विभिन्न निवेदन र अनुसूची प्रशासन आफैंले छापेर निःशुल्क दिँदै आएको थियो ।
आचारसंहिता मिचेर कूटनीतिक भेटघाट,"(काठमाडौं)  आमनिर्वाचनको नतिजा औपचारिक रूपमा सार्वजनिक नहुँदै भारतीय राजदूत नवीन श्रीवास्तवले यहाँका मुख्य दलका शीर्ष नेतासँग भेटवार्ता तीव्र बनाएका छन् । अमेरिकी राजदूत डिन थम्प्सनले पनि नेताहरूसँग भेटवार्ता गरिरहेका छन् । भेटवार्तामा कूटनीतिक आचारसंहिता भने पालना गरिएको छैन । भारतीय राजदूत श्रीवास्तवले १० दिनभित्र प्रधानमन्त्री एवं कांग्रेस सभापति शेरबहादुर देउवा, एमाले अध्यक्ष केपी शर्मा ओली र माओवादी अध्यक्ष पुष्पकमल दाहालसँग भेटवार्ता गरिसकेका छन् । उनले मंसिर ११ मा देउवालाई बालुवाटार र दाहाललाई उनकै निवास खुमलटार पुगेर भेटेका हुन् । ओलीलाई पनि श्रीवास्तवले उनकै निवास बालकोटमा बुधबार भेटेका छन् । २०७२ सालको संविधान निर्माणका बेला सक्रिय तत्कालीन भारतीय राजदूत रञ्जित रेकै झल्को दिने गरी श्रीवास्तवले शीर्ष नेतासँग भेटवार्ता गरिरहेका छन् । नेपालका लागि अमेरिकी राजदूत डिन थम्प्सनले एकीकृत समाजवादीका अध्यक्ष तथा पूर्वप्रधानमन्त्री माधवकुमार नेपाललाई बुधबार पार्टी कार्यालयमा पुगेर भेटे ।भेटवार्तामा राजदूतहरूले निर्वाचन सम्पन्न गरेको र जित हासिल गरेकामा व्यक्तिगत रूपमा शीर्ष नेताहरूलाई बधाई दिएको उनीहरूको सचिवालयले दाबी गरेको छ । परराष्ट्र मन्त्रालयले जारी गरेको कूटनीतिक आचारसंहिता०६८ मा परराष्ट्र मन्त्रालयलाई जानकारी गराउनुपर्ने र भेटवार्तामा परराष्ट्रका टिपोट गर्ने अधिकृतलाई सामेल गर्नुपर्ने प्रावधान छ । उक्त प्रावधान पालना नगरिँदा विदेशी राजदूतसँग नेपालका शीर्ष नेताले भेटवार्तामा केके विषयमा कुराकानी भयो भन्ने कतै पनि अभिलेखीकृत हुन सकेन । काठमाडौं महानगरपालिकाका मेयर बालेन्द्र शाह र अमेरिकी राजदूत थम्प्सनबीच मंसिर १५ मा भेटवार्ता भएको थियो । भेटवार्ता महानगरको कार्यालयमै भएको थियो । उक्त भेटवार्तालाई लिएर पूर्वउपप्रधानमन्त्री भीम रावलले सामाजिक सञ्जालमा प्रश्न उठाएपछि मेयर शाहको सचिवालयले परराष्ट्रको स्वीकृतिपत्र सार्वजनिक गरेको थियो । मेयर शाहले पनि अमेरिकी दूतावासले भेटका लागि पटकपटक आग्रह गरेपछि आफूले परराष्ट्र मन्त्रालयबाट स्वीकृति ल्याउन भनेको र प्रक्रिया पूरा भएपछि भेटवार्ता भएको बताएका थिए । तर पटकपटक प्रधानमन्त्री र परराष्ट्रमन्त्री भइसकेका शीर्ष नेताले कूटनीतिक आचारसंहिता बेवास्ता गर्दै आएका छन् । भर्खरै चारवर्षे कार्यकाल सकेकी चिनियाँ राजदूत होउ यान्छीले तत्कालीन नेकपामा विवाद चर्कंदा लगातार रूपमा शीर्ष नेताहरूको घरदैलो गरेकी थिइन् । एमसीसी सम्झौता संसद्बाट अनुमोदन हुनुअघि अमेरिकीहरूले शीर्ष नेताहरूसँग पटकपटक सिधै भेटवार्ता गरेका थिए । भारतको अन्तर्राष्ट्रिय गुप्तचरी सुरक्षा निकाय रअ का प्रमुख सामन्त गोयलले २०७७ कात्तिक ५ मा तत्कालीन प्रधानमन्त्री केपी शर्मा ओलीलाई बालुवाटारमा पुगेर भेटवार्ता गरे । उक्त भेटवार्तामा के कुराकानी भयो भन्ने अहिलेसम्म पनि कसैलाई थाहा छैन । पछिल्लो समय भारत र चीनबाट दलगत नेता र अमेरिकाबाट मन्त्रीहरूको नेपाल भ्रमण बाक्लै भएको छ । उनीहरूले यहाँका नेतासँग भेट गर्दा परराष्ट्र मन्त्रालयका अधिकारीलाई सामेल गराइएको थिएन । मन्त्रालयले जारी गरेको कूटनीतिक आचारसंहिता पालना गर्ने जिम्मा सम्बन्धित निकाय र अधिकारीहरूको हो । मन्त्रालयमार्फत आए हामीले सहजीकरण गरिदिन्छौं । आआफ्नै तालमा भएको भेटवार्ताबारे हामीलाई थाहा हुन्न, परराष्ट्रका एक अधिकारीले भने । परराष्ट्र मन्त्रालयका पूर्वशिष्टाचार महापाल प्रमुख अर्जुनकान्त मैनाली विदेशीसँग उच्च तहका पदाधिकारीले भेटवार्ता गर्दा त्यो मर्यादा अनुकूल छछैन, त्यसको प्रभाव के हो भनेर हेर्नुपर्ने बताउँछन् । कुनै पनि मुलुकको नेता आएर भेट्नु नयाँ कुरा होइन तर हामीले प्रोटोकल हेर्नुपर्छ, राष्ट्रिय हित हेर्नुपर्छ, उनले भने, अरू देशमा भेटवार्ता गर्न यति सहज हुँदैन, हामीकहाँ त एक पटक भेटौं भन्दा उच्च पदाधिकारीदेखि तलसम्मका सबै तत्काल तयार भइहाल्छन् ।पूर्वपरराष्ट्र सचिव मदनकुमार भट्टराई नेपालमा विदेशीसँगको भेटवार्तालाई लिएर तीन प्रवृत्ति रहेको बताउँछन् । विदेशीलाई भेट्न पाएपछि केके न हुन्छ भन्ने छ । हामी विदेशी बढी जान्ने हुन्छन् भन्ने सोच्छौं । दोस्रो, हामी प्रोटोकल (मर्यादा) मा बस्दैनौं । र, तेस्रोचाहिँ हामी अलिकति खुला र अतिथिलाई स्वागत गर्ने स्वभावका पनि हौं, उनले भने । जापान र जर्मनीका पूर्वराजदूतसमेत रहेका उनले विदेशमा नेपालमा जस्तो जति बेला मन लाग्यो, त्यति बेला उच्च पदाधिकारीसँग भेटवार्ता गर्न नपाउने बताए ।नेपाल सरकारका तर्फबाट विदेशी सरकार तथा अन्तर्राष्ट्रिय संघसंस्था र तिनका प्रतिनिधि एवं अन्य पदाधिकारीसँगको औपचारिक भेटघाट, सम्पर्क, वार्ता, सम्बन्ध र सञ्चारलाई कूटनीतिक मर्यादा एवं अन्तर्राष्ट्रिय प्रचलनअनुरूप व्यवस्थित र मर्यादित बनाउन सरकारले २०४८ सालमा कूटनीतिक आचारसंहिता ल्याएको हो । आचारसंहिता सार्वजनिक पदका व्यक्ति र राज्यकोषबाट पारिश्रमिक वा सुविधा पाउने पदाधिकारीसमेतलाई लागू हुने भनिएको छ । आचारसंहिता राष्ट्रपति, प्रधानमन्त्री र पूर्वप्रधानमन्त्रीका लागिसमेत हो । आचारसंहितामा नेपाल सरकारका मन्त्री वा संवैधानिक निकायका पदाधिकारी वा अन्य उच्च पदाधिकारीले विदेशी सरकारका मन्त्री, राजदूत वा उच्च सरकारी अधिकारीसँग भेटघाट गर्दा परराष्ट्र मन्त्रालय र विषयसँग सम्बन्धित मन्त्रालयका प्रतिनिधिलाई आमन्त्रण गर्नुपर्ने उल्लेख छ । आचारसंहितामा भनिएको छ, परराष्ट्र मन्त्रालयका प्रतिनिधिले भेटघाटका अवसरमा भएको वार्ताको विवरण तयार गर्नुपर्नेछ । विशेष कारणवश परराष्ट्र मन्त्रालय वा सम्बन्धित मन्त्रालयका पदाधिकारीलाई आमन्त्रण गर्न नसकिए कुराकानीको संक्षिप्त टिपोट, महत्त्वपूर्ण अंश नछुटाई परराष्ट्र मन्त्रालय र सम्बन्धित निकायमा पठाउनुपर्नेछ । परराष्ट्र मन्त्रालयको पदाधिकारीले गरेको भेटघाट, सम्पर्क, वार्तालगायतका कार्यहरूको संक्षिप्त टिपोट भने प्रधानमन्त्री तथा मन्त्रिपरिषद्को कार्यालयमा पठाउनुपर्ने व्यवस्था आचारसंहितामा उल्लेख छ ।"
पेरिसमा नेपाली सम्पदा लिलामी गरिँदै,"(काठमाडौं)  फ्रान्सको पेरिसस्थित अन्तर्राष्ट्रिय कलासम्पदा लिलामी गृह बोनह्याम्स ले नेपालबाट लगिएका चौधौं शताब्दीदेखिका चार सम्पदा लिलाम बिक्रीमा राखेको छ । बेलायतमा मुख्यालय रहेको बोनह्याम्सले पेरिस शाखाबाट जारी गरेको सूचनामा नेपाल, मंगोलिया र तिब्बतबाट लगिएका दुई दर्जनभन्दा बढी सम्पदा लिलामीमा राखिएको छ ।यी सम्पदा आगामी बिहीबार (डिसेम्बर १५) लिलामीमा जाने भएका छन् । नेपाललाई उत्पत्तिको थलो मानेरै जारी गरिएको सूचनामा पन्ध्रौं शताब्दीको दिपंकर बुद्धको काठले बनेको टाउकोको मूल्य २० देखि ३० हजार युरो राखिएको छ । बोनह्याम्स का तर्फबाट स्थानीय प्रशासक जिङ वेनले जारी गरेको सूचनामा यो सम्पदा मल्लकालीन समयको नेवारी काष्ठशिल्पीको उत्कृष्ट नमुना हो । अमेरिकाको क्यालिफोर्नियास्थित नोर्टन म्युजियमबाट बोनह्याम्स ले यो सम्पदा गत जुनमा खरिद गरेको जनाइएको छ । पाटनमा रहेको दिपंकर बुद्धको यो प्रतिमा शिल्पीको कला समीक्षक मेरी स्लसरले पनि प्रशंसा गरेको भन्दै बोनह्याम्स ले विज्ञापन गरेको छ ।यस्तै, उन्नाइसौं शताब्दीको मानिएको विश्वरुपा (विष्णु) को प्रतिमामा हिन्दु र बौद्ध धर्मको शिल्पी संकेत जोडिएको भन्दै लिलामीमा राखिएको छ । यसको मूल्य ४ देखि ६ हजार युरोसम्म तोकिएको छ । यो सम्पदा बारेमा कलाविज्ञ जोन सी हनिङटन र डिना वाङदेलको कृति द सर्किल अफ ब्लिस (२००३) मा उल्लेख गरिएको जनाइएको छ । यस्तै, लिलामीमा राखिएको चौंधौं शताब्दीको गरुडासन विष्णुको मूल्य ५ हजार युरो तोकिएको छ । यो सम्पदा पनि गत जुनमा मात्रै बोनह्याम्स संग्रहमा आइपुगेको जनाइएको छ । बोनह्याम्स मा लिलामीमा राखिएका नेपाली सम्पदाका बारेमा लस्ट आर्ट्स अफ नेपाल अभियानले जानकारी दिएको थियो । ११ औं शताब्दीको मानिने लोकेश्वर प्रतिमाको लिलामी मूल्य बढीमा ८० हजार युरो तोकिएको छ । बौद्धधर्ममा अवलोकितेश्वरका विभिन्न स्वरूप रहने र यो विशिष्ट शिल्पीको सिर्जनामा नेवारीलिच्छवि शैली भेटिने गरेको छ । तर, यी सम्पदाको नेपालको कुन स्थानबाट, कहिले र कसरी बाहिरी मुलुकमा लगिएको हो भन्ने विवरण कतै खुलाइएको छैन । झन्डै २ सय वर्षअघि कलासम्पदा संग्रह, खरिदबिक्रीमा स्थापित बोनह्याम्स का अरू देशका शाखामा पनि नेपालका सम्पदा लिलामीमा राखिएको प्रमाण बाहिर आइसकेका छन् । बिक्रीमा राखिएका नेपाली सम्पदाका बारेमा सूचना सार्वजनिक भएपछि पेरिसस्थित नेपाली दूतावासले बोनह्याम्स को स्थानीय प्रशासनलाई पत्र लेख्दै लिलामी तत्काल रोक्न र युनेस्कोको प्रावधानअनुसार यी सम्पदा घरफिर्तीमा मद्दत गर्न आग्रह गरेको छ । पेरिसस्थित दूतावासले परराष्ट्र मन्त्रालयको युरोपअमेरिका महाशाखा र पुरातत्त्व विभागलाई समेत लिलामीमा राखिएका नेपाली सम्पदालाई तत्काल बिक्रीसूचीबाट हटाउन सुरु भएको पहलबारेमा जनाउ दिएको छ ।अहिले काठमाडौंमा रहेका फ्रान्सका लागि नेपाली राजदूत दीपक अधिकारीले अहिले लिलामीमा राखिएका सम्पदाको उत्पत्तिको प्रमाण र आधार प्रमाणित गरेर सम्पदा घरफिर्तीमा प्रक्रिया अघि बढाउन पुरातत्त्व विभागलाई समेत अनुरोध गरिएको जानकारी दिए । नेपालका सम्पदा भनेर चिनिएका श्रीधर विष्णु र उमामहेश्वर प्रस्तर मूर्ति पनि पेरिसको एसियाली कलासम्बन्धी राष्ट्रिय संग्रहालय (गिमे म्युजियम) मा रहेको स्थितिमा यी सम्पदा घरफिर्तीका लागि पहल जारी छ, राजदूत अधिकारीले भने, फ्रान्स सरकारले देखाएको सदासयता र युनेस्कोले राख्ने सरोकारलाई हेरेर हाम्रा सम्पदा घरफिर्तीको प्रक्रियामा लागेका छौं, अहिले पेरिसमा लिलामीमा राखिएका सम्पदाबारे युनेस्कोको समेत ध्यानाकर्षण गरिएको छ ।"
"न श्री, न मान","प्रधानन्यायाधीश पदको मात्र होइन, समग्र न्यायालयकै श्री र मान दुवैलाई रसातल पुर्याउन उद्यत देखिएका निलम्बित श्रीमान् चोलेन्द्रशमशेर जबरा जुन रूपमा अनधिकृत तवरबाट न्यायालयमा पुनःस्थापित हुन खोजेका छन्, त्यो किमार्थ स्वीकार्य हुन सक्दैन । अघिल्लो संसद्मा दर्ता भएको उनीविरुद्धको महाभियोग प्रस्ताव तार्किक निष्कर्षमा नपुगेको हो या नपुर्याइएको, त्यसमा राजनीतिक दलहरूले देखाएको अनिच्छा या अनिर्णय आफैंमा आलोच्य छ, तथापि एउटा प्रतिनिधिसभाको कार्यकाल सकिएर नवनिर्वाचित अर्को सभाले काम थाल्नुअगावै, त्यसको गठन नहुँदै, जसरी संसद् महासचिवले बलात् जनप्रतिनिधिहरूको कार्यक्षेत्र मिचेर निलम्बित प्रधानन्यायाधीश जबरालाई महाभियोग निष्क्रिय भएको पत्र दिएका छन्, त्यो भने अवैध मात्र होइन, षड्यन्त्रपूर्ण पनि देखिन्छ । हाम्रो संविधानले संसद्भन्दा बाहिरबाट महाभियोगबारे निर्णय हुन सक्ने परिकल्पना गरेकै छैन, जनताद्वारा निर्वाचित सांसदहरूले पनि प्रक्रियासम्मत ढंगले मात्र टुंग्याउनुपर्ने विषयमा हात हाल्ने अधिकार अरू कसैलाई छैन । भनिरहनु परोइन, सचिवालयका कर्मचारी जति नै उच्च किन नहोऊन्, तिनले जनप्रतिनिधिको भूमिका निर्वाह गर्न सक्दैनन्, पाउँदैनन् । त्यसैले महासचिवलिखित पत्रमार्फत जबराको यो कदम केवल जस्केलाबाट न्यायालय छिर्ने यत्न मात्र होइन, अदालतसँगको लक्ष्मणरेखा नै मेटाउने कुचेष्टा हो । सम्भवतः यसउपर परेको रिटमा सर्वोच्च अदालतले आफ्नो फैसला सुनाउने नै छ, तर यति भन्न न्यायादेश कुरिरहनु पर्दैन सर्वोच्च जनप्रतिनिधिमूलक थलो संसद्को अवमूल्यन गर्दै सर्वोच्च अदालतको पनि साख गिराउने गरी भएको यो प्रपञ्च बिनासर्त खारेजयोग्य छ । विडम्बना त, जबरा काण्डमा हाम्रा राजनीतिक हर्ताकर्ताहरू नराम्ररी उदांगिएका छन् । यो विषय यति बढी गिजोलिनुमा उनीहरूको स्वार्थपूर्ण खेलबाडको भूमिका छ भने यति बढी जेलिनुमा उनीहरूको घनघोर अकर्मण्यताको हात छ । यसै कडीमा खालि निमित्तनायकका रूपमा जोडिन आइपुगेका मात्र हुन् संसद्का महासचिव भरतराज गौतम । अचम्म त, आफ्नै दायराभित्रको औपचारिक विषयमा त तौलीतौली बोल्ने भनिएका एक कर्मचारीले यति विघ्न अनधिकृत कदम चाल्ने दुस्साहस कसरी उठाए, त्यो आफैंमा रहस्यमयी छ । खासमा पूर्ववर्ती सरकारकै पालादेखि राज्यका दुई अंग कार्यपालिका र न्यायालयबीच, खास गरी यिनका प्रमुखबीच, जुन किसिमको अस्वाभाविक र अशोभनीय हिमचिम भयो, त्यही सिलसिला सरकार बदलिँदा पनि अविच्छिन्न चलिरह्यो । र, कार्यपालिकामै प्रधानन्यायाधीशले भाग खोज्नेसम्मको भस्मासुर प्रवृत्ति झाँगिँदै गयो, जसमा राजनीतिक दलका नेतृत्वहरू स्वयं सक्रिय साक्षी मात्र भएनन्, सदरकर्ता पनि बन्दै आए । बुझ्न गाह्रो छैन, यिनै कारण निलम्बित प्रधानन्यायाधीश जबराको महाभियोग काण्डमा धेरै प्रश्न अनुत्तरित छन् । सुरुमा न्यायालयमा आगो लाग्न थालिसक्दा पनि दलहरू अनपेक्षित रूपमा मौन रहिरहे । ढिला गरी महाभियोग दर्ता गरे, त्यो पनि ठीकै थियो, तर मुख्य राजनीतिक दलहरू र सम्पूर्ण प्रतिनिधिसभा यति अकर्मण्य भइदिए कि त्यसउपर समयमा कारबाही सुरु नै गरिएन । ढिलो गरी गठित छानबिन समितिले महाभियोग लगाउनुपर्ने प्रतिवेदन त दियो, तर कारबाही प्रक्रिया टुंग्याइएन । दुष्परिणामस्वरूप, एक लज्जां परित्यज्य सर्वत्र विजयी भवेत् को शैलीमा सबै लोकलाज पचाइसकेका जबराले नाटकको अर्को पर्दा खोलेका हुन्, जसमा उनकै पूवअंशियार राजनीतिक शक्तिको दह्रो साथ रहेको कुरा कोरा अनुमान मात्र हुन सक्दैन । बरु अहिले सार्वजनिक खपतका निम्ति जे भने पनि यसमा कतै सम्मानजनक बहिर्गमनका नाममा उनलाई महाभियोग लगाउने शक्तिहरूको पनि भूमिका त छैन, त्यो भने अनुसन्धेय नै छ ।यसै सन्दर्भमा राप्रपा नेता प्रकाशचन्द्र लोहनीले बिहीबार गरेको एउटा ट्वीट यहाँ प्रासंगिक छ, अंग्रेजी भाषामा माफिया र अपराधीहरूका लागि फोहोर काम गर्नेलाई हिटम्यान भन्ने गर्छन् । संसद्का भरत गौतम हिटम्यान हुन राजी भएछन् । हिटम्यान आदेशपालक हो, अपराधीहरू अरू नै छन्, जनताले बिर्सनेछैनन् । लोहनीले सही भनेका छन् जनताले अपराधी लाई बिर्सनेछैनन्, तर अमुक शक्तिको आदेशपालक भई विधिबाहिरको कार्य गर्ने कर्मचारी पनि दण्डको घेराभित्र आउनैपर्छ, जसमा नवनिर्वाचित प्रतिनिधिसभाले यथोचित ध्यान पुर्याउनुपर्छ । मुख्य विषय भने फेरि पनि प्रमुख राजनीतिक दलहरू सबैले कति जिम्मेवार भूमिका निर्बाह गर्छन् भन्ने हो । उनीहरूको गैरजिम्मेवारीकै कारण यो समस्या यति लामो अवधि लम्बिएको हो । नत्र, फागुन १ गते दर्ता भएको महाभियोग उहिल्यै टुंगोमा पुगिसकेको हुन्थ्यो, यो विषय यति धेरै गिजोलिनै पाउँदैनथ्योÙ महाभियोगजत्तिको ब्रह्मास्त्र पनि कसैलाई पदबाट निलम्बित गर्ने प्रयोजनार्थ प्रयोग भएको अस्त्रजस्तो मात्र देखिँदैनथ्यो । जबराले दण्ड वा सफाइ जे पाए पनि यो मामिलालाई टुंग्याइएको भए गएको चुनावी जनइजलासमा दलहरू यसमा पनि परीक्षित हुन्थे । न्यायालयलाई ध्वंस गर्न उद्यत जबरालाई को कारबाही गर्न लाग्यो, को जोगाउन, जनताले खुट्याउँथे । तर स्वार्थचित्तमा ठेस नलाग्दासम्म केही पनि नचेत्ने दलहरूले यो विषयमा ध्यानै पुर्याएनन्, जसको परिणाम सामुन्ने छ । यस घडीमा स्वाभाविक प्रश्न उठ्छ अब के त ? संसद् महासचिवको पत्रलाई सम्भवतः सर्वोच्चले निस्तेज तुल्याउला, तर महाभियोग काण्ड त बाँकी नै रहनेछ । अतः सबै प्रमुख दलहरू आपसी तेरोमेरो अर्थात् जुँगाको लडाइँ छाडेर एक ठाउँमा आउनैपर्छ र यो विषयलाई अब नयाँ प्रतिनिधिसभामार्फत तार्किक निष्कर्षमा पुर्याउनुपर्छ । यहाँ सवाल एउटा प्रधानन्यायाधीश वा व्यक्ति चोलेन्द्रशमशेर जबराको मात्र होइन, समग्र न्यायपालिकाको गरिमाको हो । न्यायपालिकालाई बेथितिरहित बनाउँदै त्यसप्रति जनआस्था वृद्धि गर्न सक्दा मात्रै यो व्यवस्था र यसमार्फत देश र जनताको श्रीवृद्धि सम्भव भएकाले यो विषयलाई तर्कसंगत रूपमा टुंग्याउन सबै दलहरूले यथोचित भूमिका निर्वाह गर्नैपर्छ । यस अर्थमा यति बेला दलहरूमाथि अर्को ऐतिहासिक परीक्षा सुरु भएको छ, जसमा अनुपस्थित वा अनुत्तीर्ण हुने छुट उनीहरूलाई छैन ।"
सम्पादकलाई चिठी,"न्यायालयको बदनामचोलेन्द्रशमशेर जबराविरुद्ध ९८ सांसदले पेस गरेको महाअभियोग प्रस्ताव टुंगो नलाग्दै पुनः जबराले नयाँ हरकत सुरु गरेका छन् । उनको हरकतमा संसद्का महासचिव र कुनै अमुक राजनीतिक शक्तिले साथ दिएको छ । जुन आफैंमा भत्सर्नायोग्य कार्य हो । महाअभियोग प्रस्ताव निष्क्रिय भएको भनेर संसद्को महासचिवलाई भन्ने अधिकार कसले दियो ? संविधान र कानुनको कुन धारा टेकेर उनले यस्तो लेखे ? अदालतमा पठाएको पत्रमा कुनै कानुनी आधार देखाइएको छैन । के स्वविवेक भनेर जे पनि गर्न पाइन्छ र ? पूरै संसद्को अधिकार एउटा कर्मचारीले लिन सक्छन् ? निष्क्रिय पार्न सक्छन् ? यसको तर्कपूर्ण उत्तर महासचिवले दिनुपर्छै । अन्यथा उनलाई पनि कारबाहीको भागी बनाइदिनुपर्छ । भविष्यमा कर्मचारीको गलत कामको सिकार पूरै संसद् वा राज्य व्यवस्था हुने गम्भीर अवस्था आउन दिनु हुन्न । निश्चय नै गएको संसद् अवधिमा प्रमुख प्रतिपक्षी दलको सहयोग नहुँदा महाअभियोग प्रस्ताव अघि बढेन । यसको अर्थ असफल भएको होइन । उक्त प्रस्ताव आउने संसद्ले टुंगाउने गरी निणर्य गरेरै थाती राखिएको थियो । थाती रहेको विषयलाई महासचिव गौतमले निष्क्रिय भएको भनेर पत्र काट्नु कहाँसम्मको गैरजिम्मेवार र गैरकानुनी काम हो भन्नेबारे सर्वोच्च अदालतले बोल्ला नै । संसदीय समितिको बहुमतले उनीविरुद्ध ९ आधार देखाउँदै नयाँ आउने संसद्ले महाभियोगको निर्णय गर्नुपर्ने सुझाव दिएका थियो । यता जबरा पुनः सर्वोच्च फर्कने प्रयासमा लागे । तथापि नेपाल बार, वकिल र न्यायाधीशहरूको विरोधले उनको फिर्ती सवारी आजसम्म अन्योलमा छ । गोपाल देवकोटा, जोरपाटी, काठमाडौंिििपछिल्लो समय जबरा यति बदनाम भए कि, उनको विरोध सहकर्मी तथा नेपाल बारले नै गरिरहेको छ । उमेरहदका कारण निवृत्त हुन लागेका जबराले एक दिन भए पनि सर्वोच्चमा पुगी हाजिर गर्न चाहन्छन् । यसका लागि राजनीतिक नेतृत्वलाई मनाउन उनी जे पनि गर्न तयार छन् । उनले संसद् विघटनको विषक्षमा उभिएर परमादेशमार्फत शेरबहादुर देउवालाई प्रधानमन्त्री बनाउन आदेश दिएका थिए । त्यति बेला एमाले अध्यक्ष केपी शर्मा ओलीले उनको विरोध गरेका थिए । अहिले उनकै पक्षमा अभिव्यक्ति दिँदै छन् । अहिले ओली मात्र होइन सत्ता गठबन्धनका मुख्य नेताहरू शेरबहादुर देउवा र पुष्पकमल दाहालको समेत राय बुझेर उनले संसद् सचिवालयमा आफूलाई पुनर्बहाली गर्नुपर्ने व्यहोराको पत्र पेस गरेका छन् । मुख्य दलका नेताहरूले जबराको पुनर्बहालीमा मौन समर्थन जनाएजस्तो बुझिए पनि उनकै पूर्वसहकर्मी र बार एसोसिएसनले नै जबरालाई अब सर्वोच्चमा प्रवेश गर्न दिने कुनै संकेत देखिँदैन । बरु जतिसक्दो छिटो बिदाइ गर्न उनीहरू हतारिएका छन् । सरकारले जबरामाथिको महाभियोग पारित नहुने जान्दाजान्दै संसद्मा दर्ता गराएको थियो । यसलाई मध्यनजर गर्दै प्रस्ताव पेस गरेको आठ महिनासम्म पनि टेबुल गरिएन । सरकारको मुख्य उद्देश्य नै कार्यकाल बाँकी रहुन्जेल जबरालाई सर्वोच्च प्रवेशमा रोक लगाउने थियो । उनलाई कार्य सञ्चालन गर्न नदिई प्रधानन्यायाधीशकै हैसियतमा बिदा हुन दिने थियो । उनलाई सर्वोच्च पुगेर हाजिर लगाउनु फलामको चिउरा चपाएजत्तिकै भइरहेको छ । सुजन देवकोटा, पालुङ्टार४, गोरखा"
टाउकाले टेक्ने कि खुट्टाले ?,"ठमठम हिँड त्यसो भए के राजनीतिमा एकीकरण, ध्रुवीकरण, गठबन्धन वा साझेदारी हुँदैन ? अवश्य हुन्छ । राजनीतिमा जब विचारको जग सुदृढ गर्ने खण्ड आइपर्छ, दलहरूले एकता र ध्रुवीकरण गर्नैपर्ने हुन्छ । तर कस्तो गठबन्धन ? प्राकृतिक । यहाँ प्राकृतिक गठबन्धन भनेको के हो ? भनिन्छ, राजनीतिमा वैचारिक पक्षधरता र मुद्दाहरूले दलको स्वरूप, चरित्र वा डीएनए निर्धारण गर्छन् । मुख्यतः सामाजिकआर्थिक पक्षधरता र परिवर्तनप्रतिको दृष्टिकोणले दलहरूलाई एकअर्काबाट अलग पार्छ । यसैका आधारमा हाम्रा दलहरूलाई एकअर्कोबाट छुट्याउन वा मिलाउन सकिन्छ । जस्तो मार्क्सवादीहरू एकातिर, पुँजीवादीहरू अर्कोतिरÙ समाजवादीहरू एकातिर, उदार प्रजातन्त्रवादीहरू अर्कोतिरÙ कम्युनिस्टहरू एकातिर, गैरकम्युस्नस्टहरू अर्कोतिर । यो अर्थमा आजको स्पष्ट सन्देश हो दलहरू अप्राकृतिक गठबन्धन विघटन गर र राजनीतिक प्रतिस्पर्धामा आऊ । अन्यथा, गठबन्धन नै गर्नुपरे प्राकृतिक गठबन्धन गर । तर सत्ताको खेलकुद बन्द गर । अर्थात्, राजनीतिलाई अंकगणितको आकाशबाट उतार र वैचारिक राजनीतिको मैदानमा उभ्याऊ । नेपालमा अहिले मूलतः ६ वटा राजनीतिक धारहरू क्रियाशील छन् । जस्तो पहिलो धार हो उदार लोकतन्त्रवादी धार, जसको नेतृत्व मुख्यतः नेपाली कांग्रेसले गर्छ । दोस्रो, मार्क्सवादी समाजवादी धार । यो धारको नेतृत्व एमालेले गर्छ । यो धारभित्र आजको नेकपा माओवादी र एकीकृत समाजवादीसहित अन्य सानातिना संसद्वादी कम्युनिस्टहरू पनि अटाउँछन् । तेस्रो धार हो संघीयतावादी पहिचानवादी धार, जसभित्र छन् परम्परावादी मधेशवादी पार्टीहरू । चौथो धार उग्रवामपन्थी कम्युनिस्ट धार हो, जसले अझै पनि ग्रामीण किसान विद्रोह, सशस्त्र संघर्ष वा क्रान्तिमार्फत जनगणतन्त्र नेपाल बनाउने सपना देख्छ । पाँचौं, पुरातनवादी संवर्द्धनवादी धार हो जसभित्र राप्रपा लगायतका राजावादीहरू पर्छन् । यो धारले गणतन्त्र, संघीयता र धर्मनिरपेक्षताजस्ता राजनीतिक उपलब्धिहरूलाई इन्कार गर्छ । छैटौं धारमा छन् नयाँ, स्वतन्त्र र वैकल्पिक शक्तिहरू । यद्यपि नयाँहरूलाई पनि वैचारिक पक्षधरताका आधारमा लेफ्ट, राइट वा सेन्टर भन्न सकिन्छ । तथापि, पछिल्लो निर्वाचन परिणाम हेर्दा आजका दिनमा संसद्भित्र तीनवटा गठबन्धन बन्न सक्छन् । जस्तो मध्यपन्थी, वामपन्थी र दक्षिणपन्थी । यी तीनवटा गठबन्धनको राजनीति स्वाभाविक, प्राकृतिक र जवाफदेहीपूर्ण भयो भने मात्र हाम्रो संसदीय अभ्यासले काम गर्छ । त्यसो भयो भने मात्र हाम्रो राजनीति प्रतिस्पर्धात्मक हुन्छ । जब राजनीति प्रतिस्पर्धात्मक हुन्छ, तब यो गतिशील हुन्छ । त्यसो भयो भने, सरकारले पनि आफ्नो विचार, मुद्दा, कार्यक्रम र नीति अनुसार काम गर्न पाउँछ । र, प्रतिपक्षले पनी सरकारलाई वस्तुगत आलोचना र खबरदारी गर्न सक्छ । परिणामतः जब सरकार र प्रतिपक्ष स्वाभाविक लयमा फर्किन्छन्, संसद् पनि आफ्नो लयमा फर्किन्छ । आज हामीलाई चाहिएको जीवन्त संसद्, परिणाममुखी सरकार र आलोचनात्मक प्रतिपक्ष हो । तर त्यसका लागि अहिलेको गठबन्धन वा तालमेलले काम गर्दैन । किनभने यो अप्राकृतिक छ । अतः आजको प्रस्ताव हो पुराना गठबन्धन वा तालमेलहरू भत्काऊ, नयाँ समीकरण बनाऊ । उदाहरणका लागि, गठबन्धन यस्तो बनोस् मानौं वामपन्थीहरूको सरकार बनोस्, लोकतन्त्रवादीहरू प्रतिपक्षमा बसून् । वा, लोकतन्त्रवादीहरूको सरकार होस् र वामपन्थीहरू प्रतिपक्षमा बसून् । अथवा यस्तो होस् कि निर्धक्क भन्न सकियोस् नेपालमा लोकतन्त्रवादीहरूको सरकार छ, प्रतिपक्षमा छन् वामपन्थीहरू । अथवा भन्न सकियोस् सरकार छ वामपन्थीहरूको, प्रतिपक्षमा छन् लोकतन्त्रवादीहरू । हाम्रो राजनीति, संसद् र सरकारलाई सुल्टो हिँडाउने आजको मूल बाटो यही हो । अन्यथा दक्षिणपन्थीहरूले वामपन्थी समाउनु, पुँजीवादीहरूले माओवादी समाउनु र गणतन्त्रवादीहरूले राजावादी समाउनु अर्को गल्ती हुन्छ । हुन्छ, पुरानै विकृतिको निरन्तरता । यो गाईजात्रा गरेर राजनीति फेरिन्छ कसरी ? यसरी जनमतको सम्मान हुन्छ कसरी ? यसरी राजनीतिमा बदलाव आउँछ कसरी ? विकृत राजनीतिलाई काँधमा बोकेर आउने पुस्तालाई समृद्धिको सपना देखाउनु मात्र भ्रम हो । भ्रम छोडौं र स्पष्ट बनौं, यो खुट्टाले टेकेर राजनीति गर्ने समय हो । टाउकाले टेकेर राजनीतिको शिखरयात्रा असम्भव छ ।"
चोलेन्द्र कोरल्ने कारखाना,"नेपाली नेता शिखण्डी कोरल्ने कुलतले ग्रस्त छन् । उनीहरू सिजन सिजनमा ओथारो बस्छन्, न्यानो पारेर चल्ला कोरल्छन्, तर पुलपुल्याएर हुर्काएको चल्लालाई मुर्गा बनाएर काट्छन् । त्यसैगरी उत्ताउलो बनाएर हुर्काइएका चोलेन्द्रशमशेर जबरा अहिले अचानोमा राखिएका छन् । चोलेन्द्र प्रजातिमाथि दुनियाँले आपत्ति व्यक्त गर्दागर्दै पनि उनलाई काँधमा बोकेर चनाको बोटमा चढाउन नेताहरू एक वर्षअघिसम्म प्रतिस्पर्धा गरिरहेका थिए । न्यायाधीश, प्रधानन्यायाधीश त उनी भइहाले, शीतलनिवासदेखि सिंहदरबारसम्मको बागडोर दिने भनेर नेताहरूले उनको मनमा काउकुति लगाइदिएका थिए । कुन किस्तीमा कसले पस्किएको पद स्वीकार गर्ने र कसको अस्वीकार गर्ने भन्दै गुणन भागा गरिरहेका उनी एक वर्षयता भने आफ्नो न्यूनतम प्रतिष्ठाको भिक्षा मागिरहेका छन् । हिजो त्यो हैसियतका लागि र आज यो हविगतका लागि उनी हकदार थिए कि थिएनन् भनेर नेताहरूले समीक्षा गरेका छैनन्, सबैभन्दा दुःखद पक्ष यही हो । नेताहरूबीच धेरै विषयमा विमति भए पनि शिखण्डी कोरल्ने ह्याचरी मा भने अनवरत साझेदारी छ । यस्ता उद्योगको प्रबन्धपत्र लेखनको अग्रसरता सधैंजसो माओवादी अध्यक्ष पुष्पकमल दाहालले लिँदै आएका छन् भने शेरबहादुर देउवाको हिस्सेदारी कहिल्यै कमजोर छैन । केपी ओली यसमा केही फरक छन्, जसले साझेदारीभन्दा छुट्टै ह्याचरी उद्योग चलाउनुमा आफ्नो सफलता ठान्छन् । साझेदारी होस् वा एकल उद्यम, नेताहरू सधैं मुनाफामा छन् । तर, यस्ता उद्योगले व्यवस्थाप्रति फैलाउने अनास्था बेहिसाब छ, नागरिकमा बढेको वितृष्णा अथाह छ जसको पर्वाह नेताहरूले गरेका छैनन् । आफ्नै लतले होस् वा छिमेकीको मतले, शिखण्डी उत्पादनको उद्यममा अनुभवी नेताहरूको लगाव अटुट छ । शाही सत्तासँगै लोप भइसकेका लोकमानसिंह कार्कीलाई उत्खनन गरेर उनीहरूले अख्तियार दुरुपयोग अनुसन्धान आयोगको प्रमुख आयुक्तका रूपमा शक्तिमान बनाएका थिए । २०६२६३ को आन्दोलन कुल्चन मुख्य सचिवका रूपमा शक्ति र ढुकुटी दुरुपयोग गरेको भनेर रायमाझी आयोगबाट दोषी ठहर भएका मात्र होइन, कारबाहीका लागि नयाँ सरकारले स्पष्टीकरण सोधेपछि राजीनामा दिएर विलुप्त भएका कार्कीलाई गणतन्त्रका नेताहरूले उच्च नैतिकवान नायकका रूपमा प्राण प्रतिष्ठा गराइदिएका थिए । टंगाल प्रमुखका रूपमा गर्न पाएको रजगजबाट उन्मत्त भएर उनी पनि सिंहदरबार र शीतलनिवासको घरबेटी बन्ने उद्यममा लागिसकेका थिए । आफैंले एन्टिबायोटिक इन्जेक्सन हानेर हर्लक्क हुर्काएको महत्त्वाकांक्षाबाट आफ्नै यात्रा संकटमा परेपछि नेताहरूले आत्मरक्षाका लागि कार्कीविरुद्ध महाभियोगको तोप चलाएका हुन् । गुफाबाटै ल्याइएका कार्की गुफातिरै फर्काइए । उनको नियुक्ति नै अवैधानिक भएको भन्ने सर्वोच्च अदालतको फैसलासँगै अख्तियारको नेतृत्वमा लोकमानसिंह कार्की नाम गरेका पात्र थिए भन्ने अभिलेखसमेत नामेट भएको छ । तर, वैशाख २०७० देखि पुस २०७३ सम्म टंगालको चुचुरोमा बसाइएका कार्कीको आदेशमा विशेष अदालतमा चलाइएका ७ सय ६९ मुद्दाको अभिलेख कसरी नामेट हुन सक्छ ? त्यो घडीमा तर्साइएका, फसाइएका वा लखेटिएका मान्छेहरूको वेदना विस्मृतिमा कसरी जान सक्छ ? यो विषयमा नेताहरूमा न कुनै चिन्तन छ, न कुनै जवाफदेहिता । यो नै चिन्ताको विषय हो । ह्याचरी यही हो जहाँ मन्त्रिपरिषद्का प्रमुख खिलराज रेग्मी पनि कोरलिएका थिए । संविधानसभाको मृत्युको घोषणा गर्ने तत्कालीन न्यायपालिकाका प्रमुख खिलराज रेग्मी नै पछि कार्यपालिका प्रमुखको अवतारमा प्रकट भए । निर्वाचनमा गएर जनताको मत प्राप्त गरेका दलका नेताहरू मिलेर निर्दलीय सरकार बनाएपछि बल्ल सफल भइयो भन्दै रात्रिभोज गर्ने देश पनि यही हो । यो आत्मघात नेताहरूको रुचि पक्कै होइन, तर इसारा इन्कार गर्ने साहस पनि उनीहरूमा देखिएन । यो लाचारीले खिलराज रेग्मी नाम गरेका व्यक्तिको पहिचान अलप भएको छ । उनी अहिले न पूर्वप्रधानन्यायाधीशका रूपमा सान्दर्भिक छन्, न पूर्वप्रधानमन्त्रीका रूपमा राजनीतिक बहसमा उभिने हैसियतमा छन् । विडम्बना के भने बेला कुबेला दृश्यमा आउने यस्ता कठपुतलीले राज्य शक्तिको स्रोत नागरिक नै हुन् भन्ने विश्वासलाई धमिलो बनाइरहेका छन् । २०७० को निर्वाचनपछि देश संविधानसभाको प्रसव वेदनामा रहेका बेला नेताहरू भने चोलेन्द्रशमशेरहरू कोरल्न ओथारो बसेका थिए । सादा जीवन उच्च विचारको छवि बनाएका नरहरि आचार्यसमेत ओथारो बस्दा चोलेन्द्रशमशेर मात्र होइन, गोपाल पराजुली र दीपकराज जोशी नामका तिम्ल्याहा कोरलिएका थिए । यी तीनै जनाले न्यायपालिकाको हुर्मत यति लिए कि क्षतिभरण गर्न न्यायपालिकालाई तीन युग लाग्न सक्छ । सर्वोच्चको प्रधानन्यायाधीश बनेका पराजुलीले आफ्नै जन्ममिति पनि ढाँटेर नक्कली प्रमाणपत्र बनाएको पुष्टि भयो, दीपकराज जोशी प्रधानन्यायाधीश बन्ने आशीर्वाद माग्न बालुवाटारदेखि खुमलटारसम्मका मठाधीशको चरण स्पर्शमा पुगेको देखियो । चोलेन्द्रशमशेरको निष्ठामाथि अविश्वास गरेर सर्वोच्चको फुल कोर्ट ले बहिष्कार गर्दा पनि उनी लाचार छायाका रूपमा ओहोरदोहोर गरिरहे । तमासाको शृंखला अझै जारी छ । नेपाली समाजमा चोलेन्द्रजस्ता पात्रको जे छवि छ, त्यसको गहिरो पृष्ठभूमि छ । अकुत सम्पत्ति आर्जनको अभियोगमा खुमबहादुर खड्का, गोविन्दराज जोशी र जयप्रकाश गुप्ताविरुद्ध अख्तियार दुरुपयोग अनुसन्धान आयोगले विशेष अदालतमा दर्ता गरेको मुद्दा चोलेन्द्रसहितको इजलासले खारेज गरिदिएको थियो, त्यो पनि हदम्याद नाघेको बहानामा । भ्रष्टाचारको पनि कुनै हदम्याद हुन्छ भनेर सोध्दै अख्तियार सर्वोच्च पुगेपछि खुमबहादुर र जयप्रकाश जेल परे, गोविन्दराजको मुद्दा विचाराधीन छ । तासको म्यारिज लाई जुवा होइन, बुद्धिको खेल मान्नुपर्छ भनेर इजलासबाट आदेश लेख्नु जति भद्दा प्रहसन हो, श्रीमतीको हत्या गरेर टुक्रा पारी जंगलमा जलाउने पूर्वडीआईजी रञ्जन कोइरालालाई २० वर्ष कैद बढी हुन्छ भनी जेलमुक्त गरिदिनु मानवताविरुद्धको उत्तिकै भयानक कसुर हो । तर, यी सब विषय देशको सर्वोच्च अदालतको प्रधानन्यायाधीशको चित्तमा सामान्य लाग्छन् भने जवाफदेहिता उनीसँग मात्र होइन, उनलाई हुर्काउने शक्तिका सौदावाजहरूसँग पनि खोज्नुपर्छ । चोलेन्द्रशमशेरहरू त्यो ठाउँमा पुगेका होइनन्, पुर्याइएका हुन् भन्ने पुष्टि तत्कालीन कानुनमन्त्री नरहरि आचार्यले आत्मकथा जीवन पाठशाला मा गरेका छन् । उनी लेख्छन्, कांग्रेस नेता शेरबहादुर देउवा र कृष्णप्रसाद सिटौलाको पनि चोलेन्द्रजीमा रुचि थियो । त्यो बेला चोलेन्द्रशमशेर, दीपकराज जोशी र गोपाल पराजुलीहरू सर्वोच्चमा आएका मात्र होइनन्, सर्वोच्चका अस्थायी न्यायाधीशका रूपमा क्षमता सावित गरेर निष्ठावान नेतृत्वको पंक्तिमा उदाउँदै गरेका प्रकाश वस्ती, भरतराज उप्रेती, भरतबहादुर कार्की र तर्कराज भट्टको दरिलो पंक्तिलाई भत्काइएको थियो । तर, गत वर्ष मात्र प्रकाशित आत्मकथामा नरहरि लेख्छन्, प्रकाश वस्तीका पक्षमा अडिन मलाई कांग्रेससँगै जुध्नुपर्ने हुनसक्थ्यो । अन्तर्मनले उपयुक्त ठानेको भए म त्यो पनि गर्थें होला । तर बाहिर चर्चा भएअनुसार उनमा त्यस्तो खासै विलक्षणता देखिनँ । नरहरि आचार्यले प्रकाश वस्तीहरूमा नदेखेको विलक्षणता जब चोलेन्द्रशमशेरमा देख्छन्, देशको न्याय प्रणाली त्यही नियति भोग्न अभिशप्त हुन्छ जो आज भोगिरहेको छ ।न्यायालयमा इजलास होइन, गिरोह बनायो भने सुरक्षित भइन्छ भन्ने भ्रमबाट नेताहरू ग्रस्त छन् । तर, सत्तासँग साँठगाँठमा रमाउने न्यायाधीश आफैं यति परित्यक्त हुन्छन् जसरी चोलेन्द्र आफ्नै सहकर्मीहरूबाट भएका छन्, स्वत्व गुमाएका यस्ता पात्रले आफैंलाई बचाउने कि ख्वामितलाई ? बरु, न्यायिक मनबाट निर्देशित निर्भीक न्यायाधीशले राजनीतिक दल, लोकतान्त्रिक विचारधारा र नेतृत्वको संरक्षण गर्न सक्छ । आठ वर्षको जेल र आठ वर्षको निर्वासनपछि २०३३ मा बीपी कोइराला स्वदेश फर्कंदा कुनै न्यायाधीशसँग उनको पहुँच थिएन । देशको इतिहासमा जननिर्वाचित पहिलो सरकारलाई अपदस्थ गरेर राजा महेन्द्रले व्यवस्थापिका, न्यायपालिका र कार्यपालिकाको शक्ति नारायणहिटीमा केन्द्रित गरेका थिए । १ पुस २०१७ मा प्रधानमन्त्रीबाट अपदस्थ भएको १६ वर्षपछि मूलधारको राजनीतिमा फर्कन्छु भनेर १६ पुस २०३३ मा नेपाल आउँदा बीपीले चिन्दै नचिनेका न्यायाधीशमाथि भरोसा गरेका थिए । उनीमाथि राजद्रोह र राज्य विप्लवका सात मुद्दा लगाइएका थिए जसमा फाँसीको सजाय हुने सम्भावना प्रबल थियो । बीपीलाई टुँडिखेलमा झुन्ड्याउनुपर्छ भनेर पञ्चहरूले सडकमा नाराबाजी गरिरहेका बखत २९ वैशाख २०३४ मा इजलासमै उभिएर बीपीले भनेका थिए, २०१७ साल पुस १ को घटना अनुचित मात्र होइन, असंवैधानिक र गैरकानुनीसमेत थियो, न्याय सिद्धान्तका आधारमा म यस न्यायालयसमक्ष यो निवेदन गर्न चाहन्छु । सत्ता त राजा वीरेन्द्रका हातमा थियो, तर विशेष अदालतका न्यायाधीश जनकमान श्रेष्ठले बीपीलाई फाँसी हुनुपर्छ भन्ने दाबी अस्वीकार मात्र गरेनन्, उनीमाथि लागेका सातै मुद्दा खारेज गरिदिए । निर्भीक न्यायाधीशको असाधारण फैसलाले न्याय पाएका बीपीका अनुयायी नै शक्तिमा पुगेर न्यायालयलाई मिलिभगतको बन्दी बनाउन खोज्छन् भने यो लोकतन्त्रकै दुर्भाग्य हो । न्यायालयमा अहस्तक्षेपको नीति लिन देउवाले बीपीको जीवनगाथा स्मरण गरिरहनुपर्दैन । उनको आफ्नै निकट विकट नै काफी छ । १९ जेठ २०५८ मा वीरेन्द्रवंशको संहार भएपछि राजा भएका ज्ञानेन्द्रले १ माघ २०६१ मा प्रधानमन्त्री देउवालाई अपदस्थ गरेर जेल हालेका थिए । आफ्नै अध्यक्षतामा मन्त्रिपरिषद् गठन गरेका ज्ञानेन्द्रले संविधानले परिकल्पनासमेत नगरेको अधिकारसम्पन्न भ्रष्टाचार नियन्त्रण शाही आयोग गठन गरेका थिए । आफैं अनुसन्धान गर्ने, अभियोजन गर्ने र फैसला पनि सुनाउने अधिकार पाएको यो अलौकिक आयोगले देउवा र सहकर्मी नेता प्रकाशमान सिंहलाई जेल हालेको थियो । तर, सर्वोच्च अदालतका तत्कालीन न्यायाधीश मीनबहादुर रायमाझीसहितको इजलासले अधिकारसम्पन्न शाही आयोग लाई अवैध घोषणा ठहर गर्दै खारेज गरिदियो । शाही शासनमा शाही आयोग विघटनको फैसला लेख्ने रायमाझी एक्ला परेनन्, इजलासका सदस्य न्यायाधीशहरू केदारप्रसाद गिरी, रामनगिना सिंह, अनुपराज शर्मा र रामप्रसाद श्रेष्ठले समेत हस्ताक्षर गरेर न्यायालयको प्रताप पुष्टि गराएका थिए । रायमाझीको आत्मकथा न्यायपालिकामा चार दशक, मेरा सम्झना दुई वर्षअघि प्रकाशित भएको छ, जसमा उनले लेखेका छन्, मुद्दाको सुनुवाइ भइरहेका बेला राजाका कानुनमन्त्री निरञ्जन थापा मात्र होइन, तत्कालीन प्रधानसेनापति (प्यारजंग थापा) को निकै ठूलो चासो थियो, प्रधानसेनापतिले सेनाका बहालवाला र अवकाशप्राप्त अधिकारीहरूलाई बुझ्न पठाइरहनुभएको थियो । तर, रिभल्भरको एउटा गोलीको ७५ रुपैयाँ पर्छ भनेर मैले कताकता सुनेको थिएँ, त्यही ७५ रुपैयाँले मलाई पुग्ने रहेछ भनेर फैसला वाचन गरिदिएँ ।न्याय बचाउने मूल्यमा गोली खाएर आफैं मर्न तयार न्यायाधीशका निर्भयी अडानले शक्तिमा फर्किएका नेताहरू अहिले न्यायाधीशको कुर्सी र कलम खल्तीमा हालेर हिँड्ने सोख पालिरहेका छन् । तर, यस्तो आसक्तिले न महेन्द्रको व्यवस्था टिकायो, न ज्ञानेन्द्रको शासन बचायो, न यी नेताको तजबिजी जोगाउनेछ । बरु, व्यक्तिका रूपमा बेथिति कोरल्ने, हुर्काउने र गिराउने यो चक्रमा देशको अमूल्य समय, अवसर र ऊर्जा बर्बाद भइरहेको छ । त्यसैले, नेताहरू अब ओथारो नबसून्, लोकमान र चोलेन्द्र नकोरलून् । देश र पुस्ताको अमूल्य समय, सामर्थ्य र अभिलाषा बर्बाद नगरून् ।"
पढाकु प्राध्यापक खोइ ?,"नेपालका विश्वविद्यालय परिवर्तन गर्ने हो भने, आवश्यक संख्याको आधाजति शिक्षक नेपालबाहिरबाट ल्याउनुपर्छ । विदेशी प्राध्यापकका लागि यहाँ ठाउँ बनाउनुपर्छ । यो भनाइ त्रिभुवन विश्वविद्यालयमा दशकौंदेखि प्राध्यापन गरिरहेका समाजशास्त्री चैतन्य मिश्रको हो । गत साता मार्टिन चौतारीको एउटा कार्यक्रममा बोल्दै प्राध्यापक मिश्रले नेपालको उच्च शिक्षा सुधार्ने केही सूत्र अघि सारेका थिए । तिनैमध्येको एउटा महत्त्वपूर्ण सूत्रका रूपमा उनले विदेशी प्राध्यापकको खाँचो औंल्याएका हुन् । मिश्रोक्तिबारे थप टिप्पणी गर्नुअघि भारतको एउटा विश्वविद्यालयको अनुभव हेरौं । कथा पश्चिम बंगालको शान्ति निकेतनस्थित विश्वभारती विश्वविद्यालयको हो । स्थापना भएको सालदेखि चार दशकसम्मको इतिहास खोजेर हालसालै किताब लेखेकी छन्, सोही विश्वविद्यालयकी प्राध्यापक स्वाती गाङ्गुलीले । टैगोर्स युनिभर्सिटी ः अ हिस्ट्री अफ विश्वभारती, १९२११९६१ शीर्षक यस इतिहासमा ज्ञानोद्यमका उच्च आदर्श र मूल्यका आधारमा रवीन्द्रनाथ टैगोरले गरेका अथक प्रयत्नको सिलसिलेवार कथा भनिएको छ जसमा वर्णित केही रोचक घटना सुनेपछि नेपालका विश्वविद्यालय सुधार्न प्राध्यापक मिश्रले किन त्यस्तो सूत्र अघि सारेछन् भनेर बुझ्न सहज होला । जर्मनीमा नाजीको जगजगी थियो, क्याम्ब्रिज विश्वविद्यालयमा पढिरहेका जर्मन नागरिक अलेक्स अरोन्सन चिन्तातुर थिए । हिटलरले यहुदीमाथि गरेका क्रूरतम दमनहरूबारे सुनेर यहुदी अरोन्सनले कसरी सन्तोष मानून् ? त्यस्तो उद्विग्न मनोदशामै भएका बेला ११ फेब्रुअरी १९३७ मा अरोन्सनको भेट एक चिनियाँ नागरिकसँग भयो । ती चिनियाँले भारतको शान्ति निकेतनका कथा हाल्दै भने, त्यहाँ स्वर्ग पुनर्प्राप्त भएको छ, एक भव्य नयाँ संसार ।भारतको एउटा कुनामा स्थापित नयाँ ज्ञानशालाको कथा सुनेर हौसिएका अरोन्सनले शान्ति निकेतनका संस्थापक रवीन्द्रनाथ टैगोरलाई चिठी लेखे, अध्यापन अवसरको खोजी गर्दै । केही दिनपछि सकारात्मक जवाफ आयो । त्यसैबीच अरोन्सनले शान्ति निकेतनसँग नजिक रहेका अमिया चक्रवर्ती र सीएफ एन्ड्र्युजसँग लन्डनमा भेटे । टैगोरले शान्ति निकेतनमा स्थापना गरेको विश्वविद्यालयका उच्च आदर्शबारे यी दुवैले अरोन्सनलाई बताएनन्, नत्र ती आदर्शको भव्यताबाट वशीभूत भएर उनी अवसर छोप्न तुरुन्त नकुद्न पनि सक्थे ।७ नोभेम्बर १९३७ मा शान्ति निकेतन आइपुगेका अरोन्सनले अंग्रेजी साहित्य र जर्मन भाषा पढाउन थाले । बंगाली भाषामा पकड नभएकाले उनी सोचेजसरी त्यहाँ भिज्न सकेनन्, तर आफ्नो काममा खरो उत्रिए । शान्ति निकेतनको माहोलसँग थोरै दूरीमा रहे पनि, त्यहाँ हुर्कंदै गरेका प्रतिभासँग उनको घनीभूत सम्बन्ध स्थापित भयो । स्नातक तहमा अध्यापन गर्ने उनका विलियम शेक्सपियरबारेका कक्षाको उँचो प्रशंसा गर्दै उस बेलाका विद्यार्थीले आफ्ना संस्मरणमा उल्लेख गरेका छन् । अरोन्सन र चर्चित सिनेमा निर्देशक सत्यजित रेको भेट पनि शान्ति निकेतनमै भयो । विश्वभारतीमा कलाका विद्यार्थी रे र शिक्षक अरोन्सनको साझा रुचि भने पश्चिमा संगीत थियो । यी दुईले मोजार्टका धुन सुनेर कैयौं साँझ सँगै बिताए । अरोन्सन र टैगोरका छोरा एवं सोही विश्वविद्यालयका शिक्षक रथीन्द्रनाथबीच पनि उत्तिकै गाढा सम्बन्ध स्थापित भयो । रथीन्द्र कुशल कलाकार र कृषिअर्थतन्त्रका विज्ञ थिए, कालान्तरमा उनी सो विश्वविद्यालयले सरकारी मान्यता प्राप्त गरेपछिको पहिलो उपकुलपति बने ।अरोन्सन आफैं विश्वभारती आइपुगे, अर्का फ्रान्सेली अनुसन्धाता तथा विद्वान् सिल्भाँ लेभीलाई भने टैगोरले नै निम्त्याए । पेरिस विश्वविद्यालयमा ६ वर्षसम्म संस्कृत भाषासाहित्य पढेका लेभीले द इन्डियन थिएटर विषयमा विद्यावारिधि गरेका थिए । बौद्ध शिक्षा अध्ययन गर्न उनले चिनियाँ र तिब्बती भाषामा पनि पकड बनाइसकेका थिए । साथै, सन् १८९४ देखि अध्यापन पनि गर्न थालेका उनी कुशल प्राध्यापकका रूपमा चिनिएका थिए । ज्ञानोद्यममा लेभीको प्रमाणित मेधाबाट प्रभावित टैगोरले उनलाई भिजिटिङ प्रोफेसर का रूपमा आइदिन आग्रह गरे । लेभीलाई सोही समयमा प्रतिष्ठित हार्वर्ड विश्वविद्यालयले पनि बोलाएको थियो, जसलाई नकार्दै विश्वभारती आउन मन्जुर हुनु आफैंमा रोचक थियो । टैगोरको व्यक्तित्व, सृजनात्मकता र शिक्षाबारेका अवधारणाबाट प्रभावित भएरै लेभी बंगाल आइपुगेका थिए । नोभेम्बर १९२१ मा शान्ति निकेतन आइपुगेलगत्तै लेभीले संस्कृत र बौद्ध शिक्षाबारे कक्षा सञ्चालन गर्न थाले । अन्य शिक्षक र श्रीलंकाबाट अध्ययनार्थ आइपुगेका भिक्षुहरू पनि उनका नियमित विद्यार्थी थिए । सोही क्रमममा लेभीको नेतृत्वमा विश्वभारतीमा इन्डोलोजी विभाग सुरु गरियो । कोर्नेल विश्वविद्यालयमा कृषि विज्ञान पढेका लियोनार्ड नाइट एल्महर्स्टजस्ता युरोपेली तन्नेरी होऊन् वा भियनाको कला इतिहासमा पारंगत स्टेला क्रामरिस्च, टैगोरको आग्रह स्विकारेर विश्वभारतीमा काम गर्न लेभीजस्तै आइपुगेका थिए । एल्महर्स्टले आफ्नो कौशल उपयोग गरेर सुरुल गाउँमा कृषि अभियान मात्रै सुरु गरेनन्, त्यसलाई द्रुत बनाउन एक अमेरिकी धनाढ्य डोरोथी स्ट्रेटमार्फत उल्लेख्य आर्थिक सहयोग पनि जुटाए । टैगोरको अनुरोधमा क्रामरिस्चले भने विश्वभारतीका विद्यार्थीलाई समग्र युरोपेली कलाको इतिहासबारे शृंखलाबद्ध प्रवचन दिइन् । युरोपेली र अमेरिकी मात्रै होइन, चिनियाँ विद्वान्देखि मणिपुरी कलाकारसम्मको खोजी गरेर विश्वभारतीलाई व्यापक र गहन ज्ञानशालाका रूपमा स्थापित गर्न टैगोर कटिबद्ध थिए । राज्य तहमा भारतचीन सम्बन्ध बरफिलो बन्दासम्म बौद्धिक विनिमय बेरोकटोक चलिरहने अवस्था बनेको थियो विश्वभारतीमा । बर्मामा रहेका चिनियाँ विद्वान् लिन ङोचियाङलाई टैगोर आफैंले भेटेर चाइनिज स्टडिज स्थापना गरिदिन आग्रह गरेका थिए । सन् १९३७ मा चिना भवन नामक चिनियाँ भाषा, इतिहास, संस्कृति अध्ययन गर्ने विभाग पनि सुरु गरिएको थियो । डा लिनले चिनियाँ कविता, आख्यान र भाषाशास्त्रका कोर्स बनाएर अध्यापन गराएका थिए । कहिले टैगोरले आफैं निम्त्याएर, कहिले ठाउँठाउँ चहारेर र कहिले भने अरोन्सन जस्ताको चिठी पाएर, अनेक ठाउँका अनेक विषयका विज्ञ प्राध्यापकहरू विश्वभारतीमा भेला गराइएका थिए । त्यसरी अनेकतिरबाट विविध विज्ञता, रुचि र सामर्थ्य भएका मानिस भेला हुनु भनेको भारत र विश्वको संवाद स्थापना हुनु हो भन्ने टैगोरले बुझेका थिए । भारतका विद्वान्मा मात्र भर पर्न खोज्दा यति विघ्न विविधतापूर्ण ज्ञानकर्मी भेला गर्न सम्भव थिएन । अध्यापनको क्षेत्र फराकिलो बनाउन भारतका पढालेखा नागरिक मात्रले पुग्दैन थियो । त्यसो त विश्वविद्यालयमा आवश्यक पर्ने सांस्कृतिक विनिमयका लागि पनि विद्यार्थी र शिक्षक दुवैमा विविधता हुनुपर्छ । युरोपेली, अमेरिकी, चिनियाँ वा मणिपुरी विद्वान् र कलाकारका लागि काम गर्ने ठाउँ बनाउँदा बंगालले आफ्नो भाषा, संस्कृति, इतिहास र दर्शन गुमाउँछ भन्ने राष्ट्रवादी भ्रममा टैगोर थिएनन् । त्यसो त राष्ट्रवादका साँघुरोपनमाथि उनले सन् १९१७ मै गहकिलो बौद्धिक प्रहार गरिसकेका थिए । पूर्ण आत्मविश्वासका साथ ज्ञानका अन्य विविध स्रोतसँग बंगालको साइनो स्थापना गर्न सक्नुका पछिल्तिर टैगोर आफैंले लेखेको राष्ट्रवादको आलोचना पनि बलियो आधार बनेको हुनुपर्छ । अरूसँग भयभीत नभई, आफ्नो कथा भन्ने आत्मविश्वासी उद्यमकै कारण विश्वभारती सरकारी मान्यता नपाउँदा पनि प्रतिष्ठा कमाउन सफल बनेको थियो । विश्वभारतीको इतिहास पढिसकेको केही सातामा यस इतिहासकी लेखक स्वाती गाङ्गुलीलाई भेट्न म शान्ति निकेतनस्थित विश्वविद्यालयकै हातामा रहेको उनको बासस्थान पुगें । अध्यापन र लेखनका अलावा सडकमा फेला परेका बिरामी कुकुरहरू स्याहार्न समय लगाइरहेकी गाङ्गुलीले टैगोरको विश्वविद्यालयसपना कसरी राष्ट्रवादको साँघुरो वैचारिकीमा कैद हुन सक्दैन भनेर थप व्याख्या गरिन् । उनले भनिन्, अचेल चर्चा हुने मल्टीडिसिप्लिनेरी अप्रोच भनौं वा पेडागोजी अफ द अप्रेस्डजस्ता किताबका मजबुन भनौं, यस्ता चर्चा हुनुभन्दा धेरै पहिले शान्ति निकेतनमा यी अभ्यास गर्ने कोसिस भएका थिए । राष्ट्र र जातिका कैदखानाभन्दा अलि भिन्न विश्वको एउटा सानो प्रतिरूप यहाँ खडा गर्ने प्रयत्न भएको उनले दाबी गरिन् । मैले उनलाई सोधें, विश्वभारती आफैंमा टैगोरको गैरराष्ट्रवादी सोचको उपज थियो ? त्यसो हो भने, अहिले के भयो त ? उनले केही बेर सोचेर जवाफ दिइन्, सायद त्यसो भन्न मिल्छ । कुनै राष्ट्रको महिमा गाउने, वा अर्को राष्ट्रको विरोध गर्ने संस्थाका रूपमा निर्माण गरिएको थिएन विश्वभारती । खासमा यो युनिभर्सिटीभन्दा पनि नलेज कम्युनिटी बनाउने कोसिस थियो । त्यसैले यो गैरराष्ट्रवादी कर्म नै हो । समयक्रममा विश्वभारतीको त्यो ज्ञानसमुदाय बनाउने सपना खिइँदै गएको दुःखदायी इतिहासका केही मोड पनि उनले सुनाइन् । सन् १९६० पछिका दशकको कथा भने आफूले लेख्न नसक्ने बताइन् । त्यसो भन्दा उनको अनुहारमा उदासी र खिन्नता पोतिएको थियो । विश्वभारतीको इतिहास पढिसकेपछि प्राध्यापक मिश्रको माथि उद्धृत सूत्रबारे सोच्यो भने भन्न सकिन्छ यो कसैले नगरेको, कहिल्यै नभएको र हुन नसक्ने काम होइन । बरु हिजोभन्दा आज बढी आवश्यक हो । रवीन्द्रनाथ टैगोरले जति दुःख नगरी विश्वविद्यालयलाई विश्वसँगको गतिलो संवाद गर्ने थलो बनाउन अब सम्भव छ । पढालेखा बेरोजगारको संख्या दिनप्रतिदिन बढिरहेको सन्दर्भमा विदेशीलाई जागिर दिने सवाल आफैंमा विवादास्पद बन्न सक्छ । तर, प्राध्यापन, अनुसन्धान, लेखन र बौद्धिक अभ्यासलाई केवल जागिर खाने मेसो बनाउन खोज्नु कति समस्याग्रस्त छ भनेर बुझ्न पछिल्ला केही दशकका हाम्रै अनुभवहरू पर्याप्त हुन्नन् र ? यो सूत्र अघि सार्नुभन्दा पहिले प्राध्यापक मिश्रले भनेका थिए, आफूले पढाउने कोर्स आफैं बनाउन सक्ने क्षमता भएका प्राध्यापकहरू हामीसँग कत्ति पनि छैनन् । हामीलाई पढाकु प्राध्यापकको साह्रै ठूलो खाँचो छ ।"
इरानमा सरकारविरोधी प्रदर्शनकारीलाई मृत्युदण्ड,"तेहरान (एजेन्सी) इरानले सरकारविरुद्ध प्रदर्शनमा सहभागी एक व्यक्तिलाई मृत्युदण्ड दिइएको छ । मोहरेबह रेभुलुसनरी अदालतले दोषी ठहर गरेका मोहसिन शेकारीलाई बिहीबार बिहान फाँसी दिइएको इरानी सरकारी सञ्चारमाध्यमलाई उद्धृत गर्दै बीबीसीले जनाएको छ । विरोध प्रदर्शनमा संलग्नलाई मृत्युदण्ड दिइएको यो पहिलो घटना हो । उनीमाथि ईश्वरविरुद्ध युद्ध सुरु गरेको आरोप लगाइएको थियो । शेकारीले गत सेप्टेम्बरमा तेहरानको मुख्य सडक अवरुद्ध गरेका र अर्धसैनिक बलका एक सदस्यलाई छुरा प्रहार गरी घाइते बनाएका अभियोग लगाइएको थियो ।एक अधिकारकर्मीले उनलाई कुनै प्रक्रियाबिना देखावटी रूपमा गरिएको गत सुनुवाइमा दोषी ठहर गरिएको बताएका छन् । अन्तर्राष्ट्रिय समुदायले यो मृत्युदण्डविरुद्ध तत्काल र सशक्त प्रतिक्रिया जनाउनुपर्छ, नर्वेस्थित इरान मानवअधिकारका निर्देशक महमुद अमिरीमोगहदमले भने, इरान सरकारले गम्भीर परिणामहरू नभोगेसम्म प्रदर्शनकारीहरूको सामूहिक फाँसी हुने शेकारीको मृत्युदण्डले देखिएको छ । रेभोलुसनरी अदालतका अनुसार शेकारीले सेप्टेम्बर २५ मा तेहरानस्थित सत्तर खान सडक अवरुद्ध पारेका र बासिज अर्धसैनिक बलका एक सदस्यलाई छुरा प्रहार गरी घाइते बनाएका थिए । बासिज फौज इरानमा दंगा तथा प्रदर्शनहरू नियन्त्रणका लागि प्रयोग गरिन्छ । अदालतले नोभेम्बर १ मा शेकरीलाई हत्या गर्ने, आतंक मच्चाउने र समाजको सुरक्षामा खलल पुर्याउने नियतले झगडा गरेको एवं हतियार बोकेको आरोपमा दोषी ठहर गरेको थियो । शेकारीले अदालतको फैसलाविरुद्ध अपिल गरेका थिए । तर सर्वोच्च अदालतले पुरानै फैसलालाई सदर गरेको हो । शेकरीलाई सोधपुछ र अन्य कानुनी कारबाहीका क्रममा आफ्ना कानुन व्यवसायीसँग पनि पहुँच नदिइएको इरान मानवअधिकार संस्थाको भनाइ छ । समूहले कट्टरपन्थी फार्स समाचार संस्थाले उनको मृत्युदण्डको केही समयपछि जबरजस्ती लिइएको प्रमाण प्रसारण गरेको थियो । प्रसारित भिडियोमा शेकरीको दाहिने गालामा चोट देखिन्छ । रिभोलुसनरी अदालतले ईश्वरविरुद्धको दुश्मनी वा पृथ्वीमा भ्रष्टाचार गरेको आरोपमा अन्य १० जना प्रदर्शनकारीलाई मृत्युदण्डको सजाय सुनाइसकेको छ । ती अभियुक्तहरूको परिचय भने हालसम्म गोप्य राखिएको जनाइएको छ । मानवअधिकारवादी संस्था एम्नेस्टी इन्टरनेसनलले जनविद्रोहलाई दबाउन र आममानिसमा त्रास सिर्जना गर्न नियोजित रूपमा मृत्युदण्डको सजाय दिइएको जनाएको छ । संयुक्त राष्ट्रसंघले इरानमा मृत्युदण्डको सिलसिलामा डरलाग्दो गरी वृद्धि भइरहेको जनाएको छ । इरानमा सन् २०१७ यता एकै वर्ष ४ सय जनाभन्दा बढीलाई मृत्युदण्ड दिइसकिएको छ । धार्मिक प्रहरीद्वारा पक्राउ परेकी २२ वर्षीया महसा अमिनीको मृत्यु भएपछि इरानमा महिलाहरूको नेतृत्वमा प्रदर्शनहरू सुरू भएका थिए । महसालाई गत सेप्टेम्बर १३ मा विशेष प्रहरीले हिजाब प्रयोगसम्बन्धी कानुन अनुसार हिरासतमा लिएको जनाएको थियो । पछिल्ला दिनहरूमा ३१ प्रान्तका १६० सहरमा प्रदर्शनहरू फैलिएका जनाइएको छ । तर अधिकारीहरूले विदेशी शत्रुहरूको उक्साहटमा प्रदर्शनहरू भएका बताउँदै आएका छन् । समाचार संस्था एचआरएएनएका अनुसार हालसम्मका विरोध प्रदर्शनमा ४ सय जनाभन्दा बढीको ज्यान गइसकेको र १८ हजारभन्दा बढी पक्राउ परेका जनाइएको छ । ६१ जना सुरक्षाकर्मी मारिएका जनाइएको छ । इरानको सर्वोच्च राष्ट्रिय सुरक्षा आयोगले भने सुरक्षाकर्मीसहित २ सय जनाको ज्यान गएको जनाएको छ । इरानी महिलाले लामो समयदेखि नरुचाएको कानुन विरुद्ध प्रदर्शन चर्केको अन्तर्राष्ट्रिय सञ्चार माध्यमहरूले उल्लेख गरेका छन् । त्यसका साथै हिजाब कानुन पालना गराउने क्रममा धार्मिक प्रहरीले गरेको ज्यादती, अपमान र दण्ड सजाय विरुद्ध पनि इरानी महिलाहरू आक्रोशित भएका जनाइएको छ । बासिज अर्धसैनिकले सहयोग गर्ने धार्मिक प्रहरी गस्तइइरसाद ले हिजाबसम्बन्धी कानुन कार्यान्वयन गर्दै आएको छ । यसले तोकिएको नियमअनुसार हिजाबको प्रयोग भएनभएको र शृंगारका सामग्रीको प्रयोगलाई दुरुत्साहन गर्ने काम गर्दै आएको थियो । यद्यपि इरान सरकारले धार्मिक बलको खारेज गरिएको र हिजाबसम्बन्धी कानुनमा हेरफेर गर्न लागिएको जनाइसकेको छ ।"
"संकटमा ओयो रुम्स, नेपालमा पनि सेवा लगभग ठप्प","(काठमाडौं)  भारतको सबैभन्दा ठूलो र विश्वको तेस्रो ठूलो होटल सञ्जाल ओयो रुम्स पछिल्ला दिनमा लगातार घाटामा गएका समाचार आइरहेका बेला कम्पनीले ६ सय कर्मचारी कटौती गर्नेबारेको सूचना हालै सार्वजनिक गरेको छ । ओयोले कम्पनीको पुनःसंरचनाकाक्रममा कर्पोरेट र प्रविधि शाखाका कर्मचारी कटौती गर्ने विषयमा शनिबार सूचना जारी गरेको भारतीय सञ्चारमाध्यमहरुले जनाएका छन् । कम्पनीमा आबद्ध ३७ सय कर्मचारीमध्ये १० प्रतिशत कटौती गर्न लागेको ओयोले २ सय ५० जना नयाँ कर्मचारी थप्ने पनि बताएको छ ।रोयटर्सका अनुसार ओयोले प्रोडक्ट र इन्जिनियरिङ विभागलाई एक बनाउन लागेको छ । सन् २०२१ मा कम्पनीले आईपीओका लागि भारतको धितोपत्र नियामक सेक्युरिटी बोर्ड अफ इन्डिया (सेबी) मा वित्तीय कागजात पेस गरेको थियो । तर, कोभिड महामारी र नाजुक बजार अवस्थाका कारण कम्पनीले आईपीओ सूचीकरण योजना स्थगन गरेको रोयटर्सको समाचारमा उल्लेख छ । सफ्ट बैंक समूह, माइक्रोसफ्टलगायत कम्पनीको समेत लगानी रहेको ओयो होटल्स एन्ड होम्स प्रालिले पछिल्ला वर्षमा चीन र संयुक्त राज्य अमेरिकामा आफ्नो सञ्चालन बन्द गरिसकेको छ । नेपाललगायत अन्य देशमा पनि पहिले जस्तो उत्साहजनक उपस्थिति छैन । भारत, दक्षिणपूर्वी एसिया र युरोपमा भने बजार विस्तारको योजनाबनाएको बताइन्छ । मध्यमस्तरका होटलहरूको भौतिक अवस्थादेखि सेवा सुविधामा समेत स्तरोन्नति गरी निश्चित मापदण्डअनुरुप किफायती मूल्यमा सुदृढ आतिथ्य सेवा प्रदान गरेर चर्चामा आएको ओयो होटल्स कोभिड महामारीयता समस्यामा परेको हो । हुन त त्यसअघिदेखि नै ओयो विवाद र संकटले घेरिन सुरु भएको थियो । कम्पनीले होटल सञ्चालकलाई ठगेको, आम्दानी पारदर्शी नबनाएको, बक्यौता नतिरेको, ३० प्रतिशत फ्रेन्चाइजी शुल्कभन्दा अतिरिक्त महसुल संकलन गरेकोलगायत आरोप ओयोमाथि लागेको थियो । यसबारे एक होटल सञ्चालकले ओयोका संस्थापक रितेश अग्रवालविरुद्ध मुद्दा नै दर्ता गराएका थिए । सन् २०२० मा भारतको आयकर विभागले गुरुग्रामस्थित ओयोको मुख्यालयमा अनुसन्धानसमेत गरेको थियो । यससँगै ओयो रुम्समै एक राष्ट्रिय खेलाडी मृत फेला परेकोलगायत खबरले पनि ओयोलाई निरन्तर घाटामा धकेल्यो ।हस्पिटालिटी र ट्राभल टेकसम्बन्धी यस कम्पनीले सन् २०१७ मा नेपालमा पनि सेवा विस्तार गरेको थियो । काठमाडौंको सानो गौचरनस्थित होटल प्रिन्स प्लाजाबाट सेवा सुरु गरेको ओयोले सन् २०१९ मा आइपुग्दा ५ सय होटलसँग समझदारी गरेको नयाँ दिल्लीमा आयोजित पत्रकार सम्मेलनमा जानकारी दिइएको थियो । कम्पनीले त्यसको एक वर्षमा नेपालका १ हजार वटा होटललाई ओयोअन्तर्गत ल्याउने लक्ष्य लिएको थियो । त्यसको केही महिनापछि ओयोले पोखरा, धुलिखेल, भक्तपुर, नगरकोट, चितवन, विराटनगर, हेटौंडा, नेपालगञ्ज र धनगढीमा आफ्नो चेन विस्तार गरेको थियो । हाल होटल प्रिन्स प्लाजामा ओयोको बोर्ड राखिए पनि होटलले ओयोसँगकोसम्झौता भने रद्द गरिसकेको छ ।नेपालमा इन्टरनेट प्रयोगकर्ताको संख्या बढ्दै गएको र ओयो एपमार्फत होटल बुकिङ गर्नेहरू धेरै भएकाले अन्य सहरका होटलसँग सहकार्य गर्ने इच्छा भएको ओयोका संस्थापक अग्रवालले सन् २०१९ मै बताएका थिए । नेपालमा स्थानीय ग्राहक, भारतीय र चिनियाँ पर्यटकले ओयो होटल रोज्ने गरेको उनको भनाइ थियो । ओयो होटलका कोठाको मूल्य ९ सय रुपैयाँदेखि २ हजार रुपैयाँसम्म थियो । त्यसबेला ओयोका ४५ कर्मचारी नेपालमा थिए । कोभिड महामारी सुरु भएपछि ओयोले नेपालमा अलपत्र परेका पर्यटकलाई निःशुल्क आवासीय सुविधा दिने घोषणा गरेको थियो ।कोभिड महामारी रोकथामका लागि लगाइएको लकडाउन लम्बिँदै गएपछि ओयोको सञ्जाल रहेका नेपाललगायत कतिपय देशमा मझौला स्तरका होटल बन्द भएको र ओयोकै व्यवस्थापकीय समस्याले गर्दा यसको सञ्जाल साँघुरिँदै गएको बताइन्छ । हाल नेपालमा काठमाडौंका एकाध होटलमा मात्रै ओयो सञ्चालनमा रहेको नेपालका लागि ओयोका कन्ट्री हेड नीतिश यादवको भनाइ छ । अहिले काठमाडौं उपत्यकाका ३४ वटा होटलमा ओयो सञ्चालित छ, उनले भने, हामी ६ जना कर्मचारी छौं । कोभिडपछि बिजनेस साइज घटेको हो । अब फेब्रुअरीपछि पुनः विस्तार गर्ने कम्पनीको योजना छ ।सन् २०१३ मा स्थापना भएको ओयोलाई भारतको एक सफल स्टार्टअप उद्योग (युनिकर्न) को राम्रो उदहारणका रूपमा लिने गरिएको थियो । यसका संस्थापक अग्रवाल सन् २०२० मा विश्वका सेल्फमेड युवा अर्बपतिको सूचीमा परेका थिए । ओयोको सञ्जाल जापान, इन्डोनेसिया, सिंगापुर, बेलायत, मलेसिया, फिलिपिन्स, श्रीलंका, चीन, अमेरिकालगायत ८० देशका ८ सय सहरमा फैलिएको थियो । यही आक्रामक विस्तार, यसले निम्त्याएको अत्यधिक खर्च र होटलहरूमा खस्किएको गुणस्तरका कारण ओयोको आयभन्दा व्यय बढी हुन थालेको बिजनेसस्ट्यान्डर्डको समाचारमा उल्लेख छ । ओयोमा आबद्ध हुँदा कुनै नाफा नभएपछि होटल सञ्चालकहरूले ओयोसँगको समझदारी रद्द गर्न थालेका थिए । आर्थिक वर्ष २०२२२३ को पहिलो त्रैमासिक (अप्रिलजुन) मा ४ सय १४ करोड भारु कुल घाटा बेहोरेको कम्पनीले दोस्रो त्रैमासिक (जुलाईसेप्टेम्बर) मा ३ सय ३३ करोड गुमाएको ब्लुमबर्गले जनाएको छ । नियामक सेबीलाई आफ्नो वित्तीय विवरण बुझाउने क्रममा बाहिरिएको सूचनाअनुसार ओयोले सन् २०२१ मा ३ हजार ९ सय ४४ करोड र २०२२ को हालसम्ममा १ हजार ९ सय ३९ करोड घाटा बेहोरेको छ । चालु आर्थिक वर्षको अघिल्लो त्रैमासिकको तुलनामा यसपालि झन्डै २० प्रतिशत कम घाटा भएको र तेस्रो त्रैमासिकको नतिजाले ओयोको आगामी यात्रा तय गर्ने भारतीय विज्ञहरूले बताइरहेका छन् ।भारत र ओयो सञ्चालनमा रहेका अन्य देशमा पनि अब पर्यटन क्षेत्र मौलाउने समय हो, आयोकै एक कर्मचारीलाई उद्धृत गर्दै इंकफोरटुले लेखेको छ, २०२३ को पहिलो त्रैमासिकमा आईपीओ जारी गर्नेनगर्नेबारे त्यसपछि कम्पनीले निर्णय गर्नेछ । ओयोको बजार बढ्न समग्र बजारकै अवस्था सुधारिनुपर्नेछ, जुन अहिलेको अवस्थामा सम्भव देखिएको छैन । सेबीले ओयोलाई आईपीओ जारी गर्न एक वर्षअघि नै सैद्धान्तिक स्वीकृति दिइसकेको छ । यस वर्षको सुरुमा सफ्ट बैंकले ओयोमा आफ्नो हिस्सेदारीको मूल्यांकन करिब ३० प्रतिशतले कम गर्ने बताएको थियो ।नेपालमा पनि हाल ओयो मुस्किलले सञ्चालनमा रहेको यसका एक पूर्वकर्मचारीले जनाए । केही होटलमा ओयो लेखिएका बोर्ड कतैकतै राखिएको देखिए पनि त्यहाँ सेवा उपलब्ध छैन, नाम उल्लेख नगर्ने सर्तमा उनले भने, ओयो नेपालमा बन्द भइसक्यो भने पनि हुन्छ । ओयोका कन्ट्री हेड यादवले भने ओयोको बिजनेस सानो भए पनि बन्द नभएको कान्तिपुरलाई बताए । नेपाल प्राथमिकतामा रहेकाले अबको पुनःसंरचना प्रक्रियापछि बजार विस्तार गरिने उनको भनाइ छ । चितवन, इटहरी, पोखराका होटल सञ्चालकले हामीलाई फोन गरिरहनुभएको छ, उनले भने, ओयोजस्तो पार्टनर चाहिएको छ भन्नुहुन्छ । हामीले पनि विस्तारका योजना बनाइरहेका छौं । नयाँ योजनासहित फेरि स्थापित हुन्छौं ।"
लघुवित्तले नियमविपरीत असुलेको ३० करोड फिर्ता गर्नुपर्ने,"(काठमाडौं)  लघुवित्त वित्तीय संस्थाहरूले नियमविपरीत असुलेको झन्डै ३० करोड रुपैयाँ फिर्ता गर्नुपर्ने भएको छ । गत आर्थिक वर्ष ०७८७९ को वार्षिक साधारणसभा गर्ने अनुमतिका लागि सेवाग्राहीबाट नियमविपरीत असुलेको सेवा शुल्क फिर्ता गर्नुपर्ने राष्ट्र बैंकको निर्देशनपछि लघुवित्त वित्तीय संस्थाहरूले उल्लिखित रकम फिर्ता गर्नुपर्ने भएको हो ।गत कात्तिकमा लघुवित्त वित्तीय संस्थाहरूलाई नियमविपरीत सेवाग्राहीबाट असुलेको सेवा शुल्कबापतको रकम फिर्ता गरेर मात्र गत आवको साधारणसभाको अनुमति लिन आउन राष्ट्र बैंकले निर्देशन दिएको थियो । तोकेको भन्दा बढी सेवा शुल्क असुलेको भए त्यसको विवरण पठाउन पनि भनिएको थियो । सोही निर्देशनअनुसार अहिले संस्थाहरूले धमाधम साधारणसभाको अनुमति माग्दै राष्ट्र बैंकमा आवेदन दिन थालेका छन् । प्राप्त आवेदनहरूमध्ये सबै लघुवित्त वित्तीय संस्थाले नियमविपरीत शुल्क असुलेको भेटिएको राष्ट्र बैंक स्रोतले बताएको छ । बुधबारसम्म करिब २ दर्जन संस्थाहरूको आवेदन प्राप्त भएको छ । ती संस्थाहरूले मात्र करिब २० करोड रुपैयाँ फिर्ता गर्नुपर्ने देखिएको छ । बाँकी संस्थाले फिर्ता गर्नुपर्ने रकम पनि जोड्दा करिब ३० करोड रुपैयाँ हुने अनुमान छ, राष्ट्र बैंक स्रोतले भन्यो ।सुरुमा वाणिज्य बैंक, विकास बैंक र फाइनान्स कम्पनीहरूलाई नियमविपरीत बढाएको ब्याज (प्रिमियम) बापतको रकम सेवाग्राहीलाई फिर्ता गर्न राष्ट्र बैंकले भनेको थियो । अहिलेसम्म कुनै पनि लघुवित्त वित्तीय संस्थाले नियमविपरीत असुलेको सेवा शुल्क फिर्ता गरेका छैनन्, स्रोतले भन्यो, अतिरिक्त रकम एक महिनाभित्र सेवाग्राहीलाई भुक्तानी गर्ने सर्तसहित साधारणसभाको अनुमति दिन्छौं । तोकिएको अवधिमा उनीहरूले फिर्ता गरेनगरेको बारे राष्ट्र बैंकले अनुगमन गर्छ ।मुलुकभरका ६५ मध्ये बुधबारसम्म करिब २ दर्जन संस्थाको आवेदन प्राप्त भए पनि थोक कारोबार गर्ने ४ वटाबाहेक कुनै पनि लघुवित्तले अनुमति नपाएको स्रोत बताउँछ । राष्ट्र बैंकको निर्देशनअनुसार आर्थिक वर्षको पहिलो ६ महिना (पुस) सम्म गत वर्षको वार्षिक साधारणसभा गरिसक्नुपर्ने हुन्छ । साधारणसभाका लागि कम्तीमा २१ दिनअघि सूचना निकाल्नुपर्छ । पुस मसान्तभित्र साधारणसभा गर्न कम्तीमा मंसिर २८ भित्र राष्ट्र बैंकबाट अनुमति लिइसक्नुपर्छ । राष्ट्र बैंकले भने लघुवित्त संस्थाबाट प्राप्त आवेदनमा उल्लेख भएको फिर्ता गर्नुपर्ने रकमको मूल्यांकनको काम भइरहेको बताएको छ ।राष्ट्र बैंकले लघुवित्तका लागि पनि सेवा शुल्कमा सीमा तोकिदिएको छ । तर, केही संस्थाले एक वर्षका लागि प्रवाह गरेको कर्जालाई उक्त अवधिभित्रै २३ पटकसम्म नवीकरण गर्न लगाएको, बढी ब्याजदर असुलेको पाइएपछि नियमविपरीत असुल गरेको ब्याज फिर्ता गर्न भनिएको हो । राष्ट्र बैंकको निर्देशनअनुसार लघुवित्तले बचतनिक्षेप खाता सञ्चालन गरेबापत ग्राहकबाट सेवा शुल्क लिन पाउँदैनन् ।कर्जा प्रवाह गर्दा संस्थाले स्वीकृत कर्जामा १५० प्रतिशतसम्म सेवा शुल्क लिन सक्नेछन् । एक वर्षभन्दा कम अवधिका लागि कर्जा प्रवाह गरेको अवस्थामा यस्तो कर्जाका लागि वार्षिक १५० प्रतिशतमा नबढ्ने गरी कर्जा अवधिको आधारमा सो दरको दामासाही हिसाबले मात्र सेवा शुल्क लिन सक्नेछन्, राष्ट्र बैंकको निर्देशनमा भनिएको छ, तर थोक कर्जा प्रवाह गर्ने संस्थाले लघुवित्तलाई प्रवाह गर्ने कर्जामा ०५० प्रतिशतभन्दा बढी सेवा शुल्क लिन पाइने छैन । तर, लघुवित्तले ५६ प्रतिशतसम्म सेवा शुल्क लिएको उजुरी राष्ट्र बैंकमा परेको छ ।गत आवमा बढी सेवाशुल्क असुलेको भए फिर्ता गर्न राष्ट्र बैंकबाट निर्देशन आएको लघुवित्त बैंकर्स एसोसिएसनका अध्यक्ष प्रकाशराज शर्माले स्विकारे । के कस्तो रकम फिर्ता गर्नुपर्ने बारे एसोसिएसन र राष्ट्र बैंकबीच छलफल भइरहेको छ, उनले भने, राष्ट्र बैंकले भनेअनुसार रकम एकै पटक भुक्तानी गर्दा धेरै लघुवित्त आर्थिक समस्यामा पर्ने अवस्था छ । बुधबारसम्म थोक कर्जा सेवा प्रदायकबाहेक कुनै पनि लघुवित्तले अनुमति नपाएकाले धेरै संस्थालाई पुसभित्र साधारणसभा गर्न अप्ठेरो हुने उनको भनाइ छ ।"
किम्फको २० औं संस्करण सुरु,"(काठमाडौं)  हेर्ने कथा टिमले बनाएको मौरी काढ्ने डकुमेन्ट्री बाघको बङ्गारा को वर्ल्ड प्रिमियर गर्दै २० औं काठमाडौं माउन्टेन फिल्म फेस्टिभल (किम्फ) सुरु भएको छ । जाजरकोटको अक्करे भीरमा मौरी काढ्न पुग्नेहरूको यात्रालाई डकुमेन्ट्रीमा समेटिएको छ । राष्ट्रिय सभागृहमा बिहीबार आयोजना गरिएको महोत्सवमा उपस्थितलाई स्वागत गर्दै आयोजक वसन्त थापाले किम्फले यति लामो यात्रा गर्नेबारे आफूले यसअघि नसोचेको बताए । किम्फ सुरु गर्दा यति लामो यात्रा गरिएला भन्ने सोचेका थिएनौं तर आज हामी २०औं संस्करण मनाउँदै छौं । थाहा छैन, अब कति अगाडि जान सकिएला, हरेक पटक महोत्सव गर्दा थुप्रै चुनौतीहरूको सामना गर्नु परिरहने हुन्छ, थापाले भने । सस्टेनेबल समिट्स को नारा बोकेर सुरु भएको किम्फमा ३० देशका ५५ फिल्म देखाइनेछन् । अस्ट्रेलियाली प्याराग्लाइडरले पोलियो रोगविरुद्ध सहायता जुटाउने उद्देश्यले बनाएको फिल्म फ्लाई फ्रम एभरेस्ट मार्फत किम्फको समापन गरिनेछ । जर्मन लेखक तथा निर्माता माइकल पज, इन्सेस्नट रेन स्टुडियोका किरणभक्त जोशी र दक्षिण कोरियाको अल्जु पर्वतीय फिल्म फेस्टिभलकी प्रोग्रामर जिन्ना ली फेस्टिभलका निर्णायक हुन् । दुई वर्षपछि भौतिक रूपले आयोजना भएको किम्फको पहिलो दिन बलिउड निर्देशक एवं महोत्सवका प्रमुख अतिथि प्रकाश झा अभिनित मट्टोकी साइकिल को विशेष प्रदर्शन गरिएको थियो । मंसिर २६ सम्म आयोजना हुने महोत्सवमा डकुमेन्ट्री, फिक्सन, सर्ट फिल्म, एनिमेसन र प्रयोगात्मक फिल्म देखाइनेछन् ।महोत्सवमा अन्तर्राष्ट्रियतर्फ प्रथम, दोस्रो र तेस्रो हुने फिल्मले क्रमशः दुई लाख, एक लाख ५० हजार र एक लाख रुपैयाँ पुरस्कारस्वरूप पाउनेछन् । नेपाली पानोरामाअन्तर्गत फिक्सन र डकुमेन्ट्री विधामा उत्कृष्ट ठहरिएका फिल्मलाई एक लाख र ७५ हजार नगद पुरस्कार दिइने बताइएको छ ।इसिमोड सदस्य मुलुकबाट छानिएका उत्कृष्ट फिल्मले बेस्ट इसिमोड माउन्टेन फिल्म अवार्ड सहित एक हजार अमेरिकी डलर प्राप्त गर्नेछ । त्यसैगरी महोत्सवमा अत्यधिक दर्शकको मत पाउने फिल्मले किम्फ अडियन्स अवार्ड मार्फत ५० हजार रुपैयाँ पाउने बताइएको छ ।"
गिरीको दोस्रो संसद् यात्रा,"(दाङ)  कांग्रेस केन्द्रीय सदस्य दीपक गिरी दोस्रो पटक संसद् प्रवेश गरेका छन् । पूर्वराष्ट्रिय सभा सदस्य एवं एमाले केन्द्रीय सदस्य कोमल वलीलाई पराजित गर्दै उनी विजयी भएका हुन् । दाङ३ मा सत्ता गठबन्धनका तर्फबाट उम्मेदवार बनेका गिरी ७ हजार ८ सय १० मतान्तरले निर्वाचित भए । उनले ३६ हजार ८ सय ४२ मत प्राप्त गर्दा वली २९ हजार ३२ मतमा रोकिइन् । ०५१, ०६४ र ०७४ मा पराजित भएका उनले पाँचौं पटक चुनाव लडेर दोस्रो पटक जित निकालेका हुन् ।गिरी ०५१ को प्रतिनिधिसभा निर्वाचनमा दाङ२ बाट एमालेका शंकर पोखरेलसँग पराजित भएका थिए । ०६४ को संविधानसभा निर्वाचनमा दाङ५ मा माओवादीका सुष्मा शर्मा घिमिरेसँग पराजित भए । ०७० को संविधानसभा निर्वाचनमा एमालेका उत्तरकुमार वलीलाई पराजित गरी संविधानसभा सदस्यमा विजयी भए । ०७४ मा दाङ३ बाट एमालेका हीराचन्द्र केसीसँग पराजित भए । ०७० मा जितेपछि उनी सिँचाइमन्त्रीसमेत भए । ९ महिनामात्रै सिँचाइमन्त्री भए पनि महत्त्वपूर्ण काम गरेको र उक्त कामको परिणामस्वरूप निर्वाचन जितेको उनले बताए । कामका आधारमा मैले मत पाएको छु, जनताले मेरो उचित मूल्यांकन गरेका छन्, उनले भने, मैले मन्त्री हुँदा सुरु गरेका धेरै काम अलपत्र छन् । अब ती काम पूरा गर्नुपर्नेछ ।गठबन्धन बलियो भएको, इमानदारीसाथ निरन्तर राजनीतिमा रहेको र सिँचाइमन्त्री हुँदा सिँचाइ आयोजनामा धेरै काम गरेका कारण जनताले आफूलाई निर्वाचित गरेको उनको बुझाइ छ । मन्त्री हुँदा बृहत् दाङ उपत्यका सिँचाइ आयोजना स्थापना गरी पक्की नहर, बाँध, डिपबोरिङ, जलाशयजस्ता संरचना निर्माण गरेको र बाँकी योजनालाई अब पूर्णता दिने उनले बताए । मैले थालेका धेरै काम पूरा गर्न बाँकी छ, कतिपय स्थानमा अझै पनि सिँचाइको समस्या कायमै छ, उनले भने, दंगाली उर्वरभूमिमा कृषिको सम्भावना भएकाले मैले बृहत्तर दाङ सिँचाइ आयोजना सुरु गरेको हुँ । अब यसलाई निरन्तरता दिन लागिपर्छु ।टरिगाउँ विमानस्थलको स्तरोन्नति तथा नियमित सञ्चालन, विपद् व्यवस्थापन, तुलसीपुरलाई व्यवस्थित सहरका रूपमा विकास, राप्ती प्रादेशिक अस्पताल तुलसीपुरमा विशेषज्ञसहितको गुणस्तरीय स्वास्थ्य सेवा, सुशासन अभिवृद्धिलगायत काम गर्ने योजना बनाएको उनले बताए । ०३० सालदेखि नै मुलुकमा प्रजातन्त्र प्राप्तिको आन्दोलनमा सहभागी भएका गिरी निरन्तर राजनीतिमा छन् । विद्यार्थीकालमा हक्की स्वभावका कारण उनलाई धेरैले आक्रामक नेताका रूपमा चिन्थे । पछिसम्म पनि त्यही खालको छाप पर्दा आफूलाई कहिलेकाहीं समस्या पर्ने गरेको उनले बताए । विद्यार्थीकालमा राजनीति त्यस्तै खालको थियो, विवाद र झडपहरू हुन्थे, उनले भने, त्यतिबेलाका दिन सम्झेर मलाई धेरैले आक्रामक नेताका रूपमा पनि चिन्छन् तर नजिकबाट जान्नेले वास्तविकता थाहा पाउँछन् ।०३० मा तुलसीपुरस्थित महेन्द्र माविमा पढ्दापढ्दै पक्राउ परे । १३ वर्षकै उमेरमा गिरफ्तार भई १३ दिन हिरासतमा बसे । ०३१ मा अञ्चलाधीशको ठाडो आदेशमा २९ दिन हिरासतमा बसे । ०३७ मा ५७ दिन अञ्चलाधीशको ठाडो आदेशमा हिरासतमा बसे । ०३३ मा राष्ट्रिय मेलमिलापको नीति लिई बीपी कोइराला काठमाडौं ओर्लंदा उनको स्वागतमा सक्रियतापूर्वक खटिनेमध्येका गिरी एक थिए । विद्यार्थीकालमा तडकभडकपूर्ण जीवनशैली बिताउन सक्ने अवस्था हुँदा पनि सरल जीवनशैली बिताएको उनले बताए । मेरो घरको अवस्थाले मलाई नपुग्ने केही थिएन तैपनि म कहिल्यै विलासितामा रमाइनँ, उनले भने, यही इमानदार र सरल जीवनशैलीले मलाई राजनीतिमा टिकाएको छ । आफूसँगैका नेताहरू धेरै माथिल्लो तहमा पुग्दा पनि आफू बढी महत्त्वाकांक्षा नपालेर बसेको उनले बताए । म लगातार तीन पटक पार्टीको केन्द्रीय सदस्य भएर काम गरिरहेको छु, उनले भने, आफूसँगैका साथीहरू माथिल्लो पदमा पुगिसके तैपनि म चित्त बुझाएर बसेको छु ।०३४ मा कांग्रेस दाङ४ को सभापति, ०३६ मा नेविसंघको केन्द्रीय सदस्य, ०३६ मै नेविसंघको राष्ट्रिय महाधिवेशनको तयारी समिति संयोजक, ०४२ मा सत्याग्रह आन्दोलनको केन्द्रीय एक्सन कमिटी सदस्य, ०४३ मा त्रिभुवन विश्वविद्यालय केन्द्रीय क्याम्पसको स्वतन्त्र विद्यार्थी युनियनको महासचिव भए । ०४६ देखि निरन्तर पार्टीको महाधिवेशन प्रतिनिधि एवं महासमिति सदस्य भए । उनी १२ औं महाधिवेशनदेखि लगातार तेस्रो पटक कांग्रेस केन्द्रीय सदस्य छन् ।"
'नागरिकको बाँच्न पाउने हक हनन,"(काठमाडौं)  राष्ट्रिय मानवअधिकार आयोगले राज्यको कमजोर उपस्थितिका कारण नागरिकको बाँच्न पाउने हक हनन भएको भन्दै चिन्ता व्यक्त गरेको छ । आयोगका अनुसार सडक दुर्घटना, आत्महत्या, बोक्सी प्रथा, घरेलु हिंसा, उपचार अभावलगायत कारण धेरै व्यक्तिको ज्यान गएको छ । आयोगले वर्षभरिको मानवअधिकारको अवस्था सार्वजनिक गर्दै बुधबार प्रकाशित गरेको प्रतिवेदनमा राज्यले निर्वाह गर्नुपर्ने भूमिकामा कमी हुँदा मानिसहरूको ज्यान गएकामा प्रश्न उठाइएको हो । राज्यले सवारीसाधनको गुणस्तरमा नियमन नगर्दा, क्षमताभन्दा बढी यात्रु बोक्न दिँदा र सडकको स्तर दुरुस्त राख्न नसक्दा ठूलो संख्यामा दुर्घटना भइरहेको र त्यसले मानिसको बाँच्न पाउने अधिकारमा प्रत्यक्ष आघात पुर्याएको आयोगको निष्कर्ष छ । आयोगका अनुसार यो वर्ष देशभर २४ हजार ५ सय ८३ वटा सडक दुर्घटना भएका थिए । त्यसमा परी २ हजार ८ सय ८८ ले ज्यान गुमाएका छन् भने ७ हजार २ सय ८८ जना गम्भीर घाइते भएका छन् । त्यस्तै राज्यको भूमिका निष्क्रिय हुँदा बाढी, पहिरो, हावाहुरीलगायत प्राकृतिक प्रयोपबाट नागरिकलाई बचाउन नसकिएको आयोगले जनाएको छ । प्राकृतिक प्रकोपलाई नियन्त्रण गर्न नसकिए पनि अपेक्षित रूपमा पूर्वसावधानी अपनाउन नसक्दा मृत्युका घटनामा पुनरावृत्ति भइरहेको आयोगको निष्कर्ष छ ।यो वर्ष बाढी, पहिरो, वर्षात्, हावाहुरी र आगलागीबाट ३ सय ३७ ले ज्यान गुमाएको, ३४ बेपत्ता भएको, ५ सय ८८ घाइते भएको र ४ हजारभन्दा बढी परिवार विस्थापित हुन पुगेको आयोगको अनुगमनले देखाएको छ । यति ठूलो संख्यामा जनजीवन प्रभावित हुनु र नागरिकको बाँच्न पाउने अधिकार हनन हुनु भनेको राज्य नागरिकको जीवनप्रति जवाफदेही नभएको आयोगको निष्कर्ष छ । वैदेशिक रोजगारीमा जानेमध्ये यो वर्ष ४ सय ६६ को जीवन गुमेकामा पनि आयोगले राज्यको प्रभावकारितामा प्रश्न उठाएको छ । रोजगारीलाई संविधानले मौलिक हक भने पनि राज्यले त्यसलाई उपलब्ध गराउन नसकेकाले लाखौं युवा काम खोज्न जस्तोसुकै अवस्थामा विदेश जाने गरेकाले उनीहरूको ज्यान जोखिममा परेको भन्दै आयोगले यसलाई पनि राज्यकै कमजोरीसँग जोडेको छ । आफ्ना नागरिकलाई मलेसिया र खाडी मुलुकको प्रतिकूल मौसम र अमानवीय व्यवहारमा काम गर्न पठाउने राज्य संयन्त्रमाथि पनि आयोगले प्रश्न उठाएको छ ।"
७२ वर्षीय मौरीआमा,"(जुम्ला)  जुम्ला तातोपानी२ की ७२ वर्षीया अमृता रावललाई एकछिन फुर्सद छैन । मौरीको रेखदेख गर्ने, आहारा दिनेदेखि मह निकालेर प्रशोधन गर्ने कामले उनलाई व्यस्त बनाउँछ । २५ वर्षपहिले ५ वटा घारमा मौरी पाल्न सुरु गर्दा उनी जिल्लाकै पहिलो मौरीपालक महिला दरिइन् । मौरीले टोक्छ भन्दै घारनजिकै जान डराउने बेला अमृता मौरी पाल्न लागिपरेकी थिइन् । अहिले ५० घार मौरी पालिरहेकी उनी आँगनमा भुनभुन गर्दै मौरी घुम्दा निकै रमाइलो मान्छिन् । मौरीपालन अमृताका निम्ति आयआर्जनको मेलो मात्रै होइन, यो त उनको मन भुलाउने माध्यम पनि भइसकेको छ । बिहानैदेखि उनी मौरीले खाएनखाएको ख्याल गर्छिन् । कस्तो अवस्थामा बसिरहेका छन् भन्ने हेरेर उनीहरूको समस्या चाल पाउँछिन् । वर्षायाममा घरआँगनमै विभिन्न जातका फूल फुल्छन । मौरी तिनै फूलको रस चुसेर भोक मेट्छन् । तर सुक्खा हिउँदे याममा चिनीपानी दिनेदेखि संकलित मह राखिदिएर तिनलाई बचाउनुपर्छ । गाउँमा मौरीको आमा भनेर चिनिएकी अमृताको छेउमा अक्सर मौरी भुनभुनाउँदै उनको शरीरमा बसिरहेका हुन्छन् । मलाई चिनेर शरीरमा बसेका, उनी हाँस्दै भन्छिन्, यिनले पनि मलाई अभिभावक ठान्छन् । मलाई माया गर्छन् र मह दिन्छन् । यो वर्ष उनले २५ किलो मह उत्पादन गरिन् । प्रतिकिलो १ हजार ५ सय रुपैयाँका दरले बिक्री गरिन् । पछिल्ला वर्ष कहिले अधिक वर्षा त कहिले खडेरीले गर्दा उनले सोचेजति मह निकाल्न सकेकी छैनन् । मह बेच्न उनलाई कुनै व्यापारीको भर पर्नु पर्दैर्न । घरमै आउने ग्राहकको माग पुर्याउन उनलाई धौधौ हुन्छ । १४ जनाको परिवार रहेको अमृताको घरमा सबैजसो अध्ययन, अध्यापन र घरायसी काममै व्यस्त छन् । तर उनी भने तन्मयसाथ मौरीको स्याहारमा जुटेकी छन् । यिनले मह देलान्नदेलान् महत्त्वपूर्ण कुरा होइन तर मौरी बचाइराख्नु मुख्य कुरो हो, उनी भन्छिन्, किनकि मौरी मर्दा मन दुख्छ । मौरी भोकाउँदा मन रुन्छ । एक पटक गोदावरीमा मौरीपालनसम्बन्धी तालिम लिनेबाहेक उनीसँग प्राविधिक ज्ञान छैन । तर मौरीप्रति लगाव भने अचम्मैको छ । अहिले त मौरी विज्ञजस्तै हुनुहुन्छ । मौरीका हरेक सुखदुःख बुझ्नुहुन्छ, छोरा राम भन्छन्, आमा आँगनमा उभिँदा मौरीहरू वरिपरि झुम्मिन्छन् । ११ वर्षअघि श्रीमान्को मृत्यु भएपछि उनी मौरीसँग झनै नजिकिइन् । ज्येष्ठ नागरिकले पाउने भत्तासमेत उनी मौरीपालनमै खर्च गर्दै आएकी छन् । जुम्लाको २१ सय मिटर उचाइदेखि बेंसीसम्मका वनस्पतिको फूलमा मौरी चर्ने भएकाले यहाँ उत्पादित महको उच्च माग छ । अहिले उनको गाउँमा चार जनाले मौरी पालन गरेका छन् । यो वर्ष जिल्लामा रहेका ३० हजार घारमध्ये ५० प्रतिशतबाट उत्पादन घटेको छ । जिल्ला कृषि विकास कार्यालय जुम्लाका प्रमुख लछिराम महतका अनुसार अहिले वार्षिक १० टन मह उत्पादन घटेको छ । जुम्लामा चरन क्षेत्र अभाव हुँदै गएकाले मौरीपालक किसानलाई समस्या भएको उनले बताए । सेतो चिनी नामक जडीबुटीको अव्यवस्थित उत्खनन, पाटन क्षेत्रका फूल मासिनु जस्ता कारण मौरीको आहार कम भएको छ, उनले भने ।"
फेरि मेसीमै नजर,"(दोहा)  मारियो केम्पसको प्रेरणदायी प्रदर्शनमा अर्जेन्टिना सन् १९७८ को फाइनलमा नेदरल्यान्ड्सलाई हराएर पहिलोपल्ट विश्वकप फुटबलमा च्याम्पियन भएको थियो । त्यसको दुई दशकपछि डेनिस वर्गक्याम्पको उत्कृष्ट गोलमा अर्जेन्टिनालाई हराएर नेदरल्यान्ड्स सेमिफाइनल पुगेको थियो । गोलकिपर सर्जियो रोमेरो पेनाल्टी सुटआउटमा हिरो भएपछि २०१४ मा अर्जेन्टिनाले डच टिमको चुनौती पन्छाउँदै फाइनलमा स्थान बनाएको थियो । त्यसैले नेदरल्यान्ड्स र अर्जेन्टिनाबीचको फुटबल मैदानमा प्रतिस्पर्धाको इतिहास लामो छ र निकै रोचक पनि । यी दुईबीच सधैं रोमाञ्चक खेलको हुने गर्छ । यी दुई टिम शुक्रबार लुसेल रंगशालामा भिड्दै छन् । यसमा पनि सुन्दर र आक्रामक खेलको अपेक्षा गरिएको छ ।नेदरल्यान्ड्सले विश्वकप २०२२ मा अन्तिम आठको यात्रा तय गर्नेक्रममै अफ्रिकी च्याम्पियन सेनेगल, एसियन कप विजेता कतार र कन्काकाफ च्याम्पियन अमेरिकालाई पराजित गरिसकेको छ । यसक्रममा दक्षिण अमेरिकी च्याम्पियन अर्जेन्टिनालाई पनि सिकार बनाउँदै डच टिम अन्तिम चारमा स्थान सुरक्षित गर्न चाहन्छ । कतारमा पहिलो खेलमै साउदी अरेबियाविरुद्ध नासेचिएको हार बेहोरेको अर्जेन्टिना त्यसपछि मेक्सिको, पोल्यान्ड र अस्ट्रेलियालाई हराएर क्वाटरफाइनलमा आइपुगेको हो ।यी दुई टिम यसअघि विश्वकपमा पाँचपल्ट भिडेका छन् । सबैभन्दा बढी चर्चा सन् १९७८ को फाइनलको हुने गर्छ, जहाँ अर्जेन्टिनाले अतिरिक्त समयमा ३१ को जित रच्दै विश्वकपको पहिलो उपाधि ब्युनस आयर्समा उचालेको थियो । मुख्य प्रतियोगिता र निर्णायक खेलमा चुक्ने गरेकाले अभागी टिमको रूपमा पनि चिनिएको नेदरल्यान्ड्सविरुद्ध अन्तिम भेटमा पनि दक्षिण अमेरिकी महारथीले नै बाजी मारेको थियो । विश्वकप २०१४ को सेमिफाइनलमा गोलरहित बराबरीपछि अर्जेन्टिनाले टाइब्रेकरमा ४२ को जित हात पारेको थियो । त्यतिबेला पनि डच टिम लुइस भान गालले सम्हालेका थिए । तर, फाइनलमा लियोनल मेसीको टिमलाई जर्मनीले उपाधिविमुख गरिदियो ।नेदरल्यान्ड्स विश्वकपको क्वाटरफाइनलमा पछिल्ला तीन खेल नै जितेको छ । उसले अर्जेन्टिनालाई पनि १९९८ को विश्वकपमा २१ ले हराएको थियो । अर्जेन्टिनाले क्वाटरफाइनलमा ३ जित र ४ हारको नतिजा निकालेको छ । त्यसमा जर्मनीसँग ४० को हार (२०१०) पनि छ, जुन अन्तरको हार अर्जेन्टिनाले दोस्रोपल्ट बेहोरेको हो । त्यसअघि १९७४ मा नेदरल्यान्ड्सले अर्जेन्टिनालाई ४० ले हराएको थियो । भान गाल इंग्लिस प्रिमियर लिग क्लब म्यानचेस्टर युनाइटेडमा प्रशिक्षक छँदा अर्जेन्टिनी विंगर एन्जेल डी मारिया क्लबमै थिए । यी दुईको भेट शुक्रबार पनि हुँदै छ । हालै डी मारियाले भान गाललाई सबैभन्दा खराब प्रशिक्षक भनेका थिए । त्यसबारे भान गालले भने, डी मारिया धेरै राम्रो खेलाडी हुन् । अर्को किसिमले हुनसक्छ, मलाई सबैभन्दा खराब प्रशिक्षक भन्ने खेलाडीमध्ये उनी पनि एक हुन् । त्यो खराब हो र एन्जेलले मलाई त्यस्तो भनेको मनपर्दैन । कहिलेकाहीं यस्तो निर्णय गर्नुपर्छ, जुन सधैं राम्रो नहुन पनि सक्छ ।प्रतियोगितामा एक पेनाल्टीमा चुके पनि तीन गोल गरेका ३५ वर्षीय मेसी र ७१ वर्षीय प्रशिक्षक भान गालबीच विश्वकपमा को सफल हुने भन्ने प्रतिस्पर्धा पनि हो । मेसीले विश्वकपबाहेक सबै प्रतियोगिताको उपाधि जितेका छन् । गत वर्ष क्यान्सर उपचार गराएका भान गालका लागि पनि प्रशिक्षकको रूपमा विश्वकप जित्ने यो अन्तिम अवसर हुनसक्छ । उनी तीनपल्ट उपविजेतामा रोकिएको डच टिमलाई कतारमा उपाधि दिलाउन चाहन्छन् ।आठ वर्षअघि सेमिफाइनलमा बेहोरेको हारको बदला लिने दाउमा छन् भान गाल । यसपालि पनि उनको मुख्य चुनौती मेसी नै हुन् । मेसीलाई रोक्ने योजनाबारे सोधिएको प्रश्नमा उनले भने, म यसबारे केही भन्न चाहन्न । भन्यो भने मेरो ट्याक्टिस सार्वजनिक हुन्छ, जुन आफैंलाई छुरा हानेजस्तो हुने छ । तर, सोच्नै नसकिने खालको हुने छैन । हामीसँग राम्रो टिम छ । मेसीलाई बलसँग धेरै देख्न पाउने छैन ।अर्जेन्टिनी प्रशिक्षक लियोनल स्कालोनीले भने, मैले पेनाल्टी सुटआउटमा पुग्ने खेलको योजना बनाउने सोचेको पनि छैन । हामी ९० मिनेटमै खेल जित्नेगरी काम गर्ने छौं । सुन्दर खेल हुन गइरहेको छ । किनकि सधैं आक्रामक खेल्ने दुई टिमबीच प्रतिस्पर्धा हुँदै छ ।"
नेयमर फर्केपछि उत्साही ब्राजिल,"दोहा (एएफपी) ब्राजिलले विश्वकप २०२२ को शुक्रबार हुने क्वाटरफाइनलमा क्रोएसियाको सामना गर्नेछ । त्यसअघि टिममा नेयमर चोटमुक्त हुँदै फर्केपछि उत्साहित रहनेछ । नेयमरको आकर्षक प्रदर्शन मदतमा ब्राजिलले अन्तिम १६ मा दक्षिण कोरियालाई ४१ ले सजिलै हराएको थियो । उक्त खेलमा नेयमरले पेनाल्टीबाट एक गोल गरेका थिए । अन्य गोल भिनिसियस जुनियर, रिचार्लिसन र लुकास पाक्वेटाको नाममा रह्यो । ब्राजिलले कम्तीमा ४५ मिनेट निकै आक्रामक फुटबल खेलेको थियो । यसलाई हेर्दा आनन्द आउने खालको खेल थियो । गोलपछि खेलाडीले नाच्न पनि भ्याए । त्यतिमात्र नभएर त्यस नाचमा ६१ वर्षीय प्रशिक्षक टिटे पनि सामेल भए । दोहाको स्टेडियम ९७४ मा ब्राजिलको प्रदर्शन कतिसम्म राम्रो रह्यो भने यस ब्राजिली टिमको तुलना सन् १९७० को पेले र सन् १९८२ को सोक्रेटसको टिमसँग तुलना हुन थालेको छ । तर ब्राजिलको यस्तो प्रदर्शन एकै खेलमा मात्र सम्भव भएको छ । कीर्तिमान पाँचपल्टको विजेताले समूह चरणमा तीनै गोलमात्र गरेको थियो । अन्तिम खेलमा क्यामरुनसँग हार बेहोरेको थियो । सन् १९९८ यता ब्राजिल पहिलो चरणमा पराजित भएको यो पहिलोपल्ट हो । अब ब्राजिलले सन् २०१८ को उपविजेता क्रोएसियाको एजुकेसन सिटी स्टेडियममा सामना गर्दा यत्तिकै आकर्षक फुटबल खेल्न सक्न कठिन हुनेछ । टोलीका लागि जित नै पर्याप्त हुन सक्नेछ अनि यसका लागि भरपूर मिहिनेत गर्नुपर्नेछ । सन् २००२ को विश्वकप जितेयता ब्राजिल प्रत्येकपल्ट युरोपेली टिमसँग पराजित हुँदै बाहिरिएको थियो । सन् २०१४ को आफ्नै भूमिमा भएको विश्वकप सेमिफाइनलमा ब्राजिल जर्मनीसँग लज्जास्पद ढंगले ७१ ले पराजित भएको थियो । यस्तै चार वर्षअघि ब्राजिल रुसमा बेल्जियमको हातबाट बाहिरिएको थियो । नेयमरले दक्षिण कोरियालाई हराएयता आत्मविश्वासी हुँदै भनेका छन्, हामी उपाधि जित्ने सपना बुनिरहेका छौं । यसका लागि हामीले एकपछि अर्को पाइला चाल्छौं ।उनी थप्छन्, हामीले अहिलेसम्म चार खेल खेलिसक्यौं, तीन खेल खेल्न बाँकी छ । हामी बाँकी सबै खेल जितेर विश्वकप उचाल्नका लागि त्यसमै मानसिक रूपमा केन्द्रित छौं । सर्बियाविरुद्ध प्राप्त २० को जितमा नेयमर एङ्कलमा चोट बाक्दै बेन्चमै सीमित भएका थिए । ब्राजिलका लागि डानिलोको पुनरागमन पनि उत्तिकै उत्साहजनक छ । तर प्रशिक्षक टिटेले फुलब्याक एलेकस टेल्सलाई भने चोटकै कारण गुमाइसकेका छन्, यो टिमका लागि धक्का हो । क्रोएसियाले चार वर्षअघि फाइनल यात्रा तय गरेको थियो, त्यसैले यो अहिले पनि कम्तीको टिम होइन । त्यतिबेला टोलीले लगातार तीन खेलमा अतिरिक्त समय पुगेर जित निकालेको थियो । यसपल्ट पनि जापानविरुद्ध क्रोएसिया टाइब्रेकरमा विजयी रहेको थियो । यसपालि पनि क्रोएसिया पूर्णतः लुका मोड्रिचमा केन्द्रित छ । प्रशिक्षक ज्लाट्को डालिच भन्छन्, मोड्रिच टिमका नेता मात्र होइनन्, उत्कृष्ट खेलाडी नै हुन् । हामीलाई उनको उपस्थितिमै गर्व छ ।"
कठिन मोडमा नेपाल,"(काठमाडौं)  नामिबिया भ्रमणमा रहेको नेपाली क्रिकेट टोलीले फेरि अर्को खेलमा चुनौती दिन सकेन । ब्याटिङ र बलिङ दुवै क्षेत्रमा फितलो प्रदर्शन गरेको नेपाल विश्वकप लिग २ को खेलमा बिहीबार स्कटल्यान्डसँग ८ विकेटले पराजित हुन पुग्यो । विन्डहोकको युनाइटेड क्रिकेट क्लबमा टस जितेको नेपाल ३५३ ओभर खेल्दै १ सय १९ रनमै अलआउट भयो । जवाफमा क्रिस्टोफार म्याकब्रिजले अविजित ४६ रन बनाएपछि स्कटल्यान्डले १७ ओभरमै १ सय २१ रन बनायो । लिग २ मा नेपालको यो छैटौं शृंखला हो । नेपालले पहिलो पटक शृंखलामा कुनै खेल जित्न सकेन । नामिबियासँग शुक्रबारको पहिलो खेलमा नेपालले १ सय ९७ रन बनाएको थियो । नामिबियाले पहिलो ओभरमा ४ रन बनाएको अवस्थामा खेल रद्द हुन पुग्यो । स्कटल्यान्डसँग अर्को खेलमा १ सय ३७ रनमात्र बनाउन सकेको नेपालले ३ विकेटको हार बेहोरेको थियो । बुधबार २ सय ७५ रन बनाउँदै नामिबियाले नेपालसँगको खेल ८६ रनले जितेको थियो । ३२ खेलमा ४६ अंक जोडेर शीर्षस्थानमा रहेको स्कटल्यान्डले उपाधि जित्ने निश्चित भइसकेको छ । ओमान ४४, नामिबिया ३७, अमेरिका ३५, यूएई २७ अंकसाथ क्रमशः दोस्रोदेखि पाँचौं स्थानमा छन् । नेपाल २४ खेलमा १८ अंकसाथ छैटौं स्थानमा छ । सात राष्ट्र सहभागी लिग २ को शीर्ष तीन राष्ट्र विश्वकप छनोटमा पुग्नेछन् भने शीर्ष ५ राष्ट्रले एकदिवसीय अन्तर्राष्ट्रिय मान्यता जोगाउने छन् । बाँकी रहेको १२ खेलमा ९ मा विजय हात पारेमा नेपाल कम्तीमा शीर्ष ५ भित्र अटाउन सक्छ । नेपालले बाँकी रहेको तीनमध्ये दुई शृंखला घरेलु मैदानमा खेल्नेछ । नेपालले यूएई र पपुवा न्युगिनीसँग ४४, स्कटल्यान्ड र नामिबियासँग २२ खेल खेल्न बाँकी छ । नेपालले पछिल्ला ६ खेलमा ५ मा पराजय भोगेको छ । पछिल्ला ६ महिनामा खेलेको लिग २ का १२ खेलमा नेपालले ८ मा पराजय भोगेको छ भने २ खेलमात्र जित्न सकेको छ । बाँकी दुई खेलमध्ये एक टाइ भएको थियो भने यसै शृंखलामा नामिबियासँगको १ खेल रद्द भएको हो । नेपालले पुनः एकपल्ट सुरुआत राम्रो गर्न सकेन । नेपालको १६ रन बन्दा ओपनरद्वय अर्जुन साउद (०), आसिफ शेख (१) र ज्ञानेन्द्र मल्ल (९) आउट भइसकेका थिए । कप्तान रोहित पौडेलले सर्वाधिक ४७ रन बनाए । उनले ५७ बल खेल्दै ४ चौका र २ छक्का प्रहार गरे । दीपेन्द्रसिंह ऐरी १४, आरिफ शेख १, गुलशन झा ५, सोमपाल कामी १६, ललित राजवंशी ११ रनमा आउट भए । स्कटल्यान्डका ब्रेन्डन म्याकमुलेन, साफयान सरिफ र मार्क वाटले २२ विकेट लिए ।पूर्व कप्तान केयल कोइट्जर १६ रनमा आउट भए पनि जर्ज मुन्सी र म्याकब्रिजले स्कटल्यान्डलाई सजिलै विजय बनाए । मुन्सीले २८ बल खेल्दै ७ चौका र २ छक्कासहित ४५ रन बनाए । म्याकब्रिजले ४० बल खेलेर ७ चौका प्रहार गरे । नेपालबाट गुलशन र दीपेन्द्रले ११ विकेट लिए ।"
भुवनको अग्रता,"काठमाडौं (कास) भुवन नगरकोटी बिहीबार सूर्य नेपाल काठमाडौं ओपनको तेस्रो दिन १ अन्डर ६७ को स्कोरसहित समग्रमा १० अन्डर १ सय ९४ स्कोर बनाएर शीर्षस्थान उक्किएका छन् । दुई दिन अग्रता बनाएका रवि खड्काले बिहीबार बिर्सनलायक प्रदर्शन गर्दा भुवनको उपाधि होड निकै बलियो बनेको हो । भुवनले रवि र शुक्रबहादुर राईलाई अन्तिम १८ होलको खेल बाँकी छँदा ९ स्ट्रोकले पछि पारेका छन् । शुक्रले १ अन्डर ६७ मा खेल टुंग्याए भने रविले ९ ओभर ७७ को खराब प्रदर्शन गरे । दुवै समग्रमा १ अन्डर २ सय ३ सहित संयुक्त दोस्रो स्थानमा छन् । धनबहादुर थापा, दिनेश प्रजापति र कृष्णमान राजबाहक समग्रमा १ ओभर २ सय ५ स्कोरसहित संयुक्त चौथो स्थानमा छन् । धनले ३ अन्डर ६५, दिनेशले २ अन्डर ६६ र कृष्णमानले इभन पार ६८ मा खेल सके । ३ ओभर ७१ सहित प्रदीपकुमार लामा समग्रमा ३ ओभर २ सय ७ बनाएर सातौं स्थानमा छन् । रमेश अधिकारी र सूर्यप्रसाद शर्माले समग्रमा ४ ओभर २ सय ८ सहित संयुक्त आठौं लिए । ३६ होलको समाप्तिमा भुवनमात्र एक स्ट्रोकले पछि थिए । तर तेस्रो दिन १ अन्डर ६७ को स्कोर बनाउँदा उनले ९ स्ट्रोकको अग्रता लिए । भुवनले ९ स्ट्रोकको अग्रता बनाउनुको कारण रविको खराब प्रदर्शन नै हो । रविले ९ ओभर ७७ को खराब प्रदर्शन खेले । एमेच्योरतर्फ समग्रमा ११ ओभर २ सय १५ सहित अजित बिके शीर्षस्थानमा छन् । २ सय ३३ स्कोर गरेका प्रज्वल गुरुङ दोस्रो स्थानमा छन् ।"
नविताको विजयी सुरुआत,"काठमाडौं (कास) विश्व टेबलटेनिस च्याम्पियनसिपको क्षेत्रीय छनोट साउथ एसियन रिजनल च्याम्पियनसिप २०२० मा नेपालकी नविता श्रेष्ठसँगै संयोग कपाली र विनेश खनियाँले विजयी सुरुआत गरेका छन् । लैनचौरस्थित राष्ट्रिय टेबलटेनिस प्रशिक्षण केन्द्रमा खेलमा महिला एकलतर्फ नविताले श्रीलंकाकी तमादिका भिध्यालाई सोझो सेटमा पराजित गरिन् । सहज जित निकाल्ने क्रममा नविताले ११३, ११९, १११० ले हराइन् । समूह डी को खेलमा संयोगले बंगलादेशका नाफिज इक्बालाई सोझो सेटमा पराजित गरे । संयोगले ११६, ११६, ११९ को नतिजा निकाले । विनेशले बंगलादेशका फहाद ख्वाजालाई ३२ को सेटमा पराजित गरे । उनले ११८, ९११, ३११, ११६, ९११ को जित निकाले । समूह एफ मा विनेश २ अंकसहित शीर्षस्थानमा छन् । पुरुषतर्फ समूह ए को खेलमा नेपालका शिवसुन्दर गोथे भारतका सनिलशंकर सेठीसँग सोझो सेटमा पराजित भए । समूह सी नेपालका रुविन महर्जन पाकिस्तानका मोहम्मद साह खानसँग ३२ को सोझो सेटमा पराजय बेहोरे । निकै प्रतिस्पर्धात्मक बनेको समूह ई मा नेपालका प्रदीप रोक्का पाकिस्तानका फैजान जहुरसँग ३२ सेटले पराजित भए । महिलातर्फ इभाना थापा भारतकी रिथ रिस्यासँग ३० को सोझो सेटमा पराजित भइन् । इभानाले खेल ११२, ११५, ११४ ले गुमाइन् । समूह सी मा दुवै खेल जितेकी भारतीकी रिथ ४ अंक जोड्दै शीर्षस्थानमा रहिन् । रविना महर्जन समूह डी को खेलमा श्रीलंकाकी कसुनीहिमाया पिटिगालासँग ३१ को सेटमा पराजित भइन् । समूह ई मा शिखा श्रेष्ठ भारतकी दियापाराङ चित्तलसँग ३० कै सोझो सेटमा पराजित भइन् । समूह जी मा एलिना महर्जन श्रीलंकाकी महिसालिन्दा गस्टसँग ३० को सोझो सेटमा हार बेहोरिन् ।"
