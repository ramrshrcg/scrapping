शीर्षक,विवरण
"रेशमलाई भर्याङ बनाउदै गठबन्धन, पाँच वर्षअघि पनि भएको थियो प्रयास",के छ अध्यादेशमा ?यस दफामा जुनसुकै कुरा लेखिएको भए तापनि कुनै राजनीतिक दल वा समूहले मुलुकको विद्यमान राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकामा त्यस्तो राजनीतिक दल वा समूह शान्तिपूर्ण राजनीतिको मूलधारमा आउन नेपालको संविधान र प्रचलित कानुनको अधीनमा रही शान्तिपूर्ण राजनीतिक क्रियाकलाप सञ्चालन गर्ने प्रतिबद्धता जनाई नेपाल सरकार र त्यस्तो राजनीतिक दल वा समूहबीच राजनीतिक प्रकृतिका सम्झौताको माध्यमबाट नेपाल सरकार वादी भई दायर भएका मुद्दा फिर्ता लिने गरी सहमति भएको रहेछ र त्यस्तो सम्झौताबमोजिम त्यस्ता राजनीतिक दल वा समूहका नेता तथा कार्यकर्ताका विरूद्धमा नेपाल सरकार वादी भई चलाइएका मुद्दा जुनसुकै तहको अदालतमा विचाराधीन रहेको भए पनि फिर्ता लिन बाधा पर्ने छैन
एमालेलाई 'कलम को चोट,"(काठमाडौं)  सत्तारूढ एकीकृत समाजवादी पार्टीले प्रतिनिधिसभा सदस्य निर्वाचनमा १० सिट मात्र जिते पनि करिब दोब्बर क्षेत्रमा एमालेलाई हराउन प्रमुख भूमिका खेलेको छ । प्रतिनिधिसभाका १ सय ६५ वटै निर्वाचन क्षेत्रमा राजनीतिक दलहरूले प्राप्त गरेको समानुपातिक मतलाई विश्लेषण गर्दा एकीकृत समाजवादीका कारण एमालेले १९ वटा क्षेत्र गुमाएको स्पष्ट चित्र देखिन्छ ।एमालेले तालमेल गर्दै जसपालाई १७, राप्रपालाई तीन, कांग्रेसका बागीलाई एक (चितवन३), नेपाली कांग्रेस बीपीलाई एक (डडेलधुरा) र जनता प्रगतिशील पार्टी नेपाललाई एक (नवलपरासी पश्चिम१) क्षेत्र छाडेको थियो । रौतहट३ मा अन्तिम समयमा प्रभु साहले पार्टी त्याग्दै चलाखीपूर्ण तरिकाले स्वतन्त्रबाट मनोनयन दर्ता गरेका कारण एमालेको उम्मेदवारी परेन । एमालेले १ सय ४१ निर्वाचन क्षेत्रमा प्रतिस्पर्धा गरेका ४४ स्थानमा जित्यो । एमाले उम्मेदवार रहेका बाँकी ९७ क्षेत्रमध्ये कांग्रेसले ५२, माओवादी केन्द्रले १८, एकीकृत समाजवादीले १०, राष्ट्रिय स्वतन्त्र पार्टीले सात, राप्रपा र नागरिक उन्मुक्ति पार्टीले तीनतीन तथा नेमकिपा, जनमोर्चा, लोसपा र स्वतन्त्र उम्मेदवारले ११ वटा जिते ।एमालेका उम्मेदवार ८३ निर्वाचन क्षेत्रमा दोस्रो भएका छन् अर्थात् ती क्षेत्रमा विजेताको प्रमुख प्रतिस्पर्धा एमालेसँग थियो । एकीकृत समाजवादीले जितेका १० क्षेत्रलाई छाडेर बाँकी निर्वाचन क्षेत्र हेर्दा १९ वटामा एमालेका उम्मेदवार झिनो अन्तरले पराजित भएका छन् । त्यहाँ एकीकृत समाजवादीले समानुपातिकतर्फ पाएको मत बराबर प्रत्यक्षमा गठबन्धनका उम्मेदवारलाई नगएर एमालेका उम्मेदवारलाई गएको भए उनीहरू विजयी हुन्थे । एकीकृत समाजवादीको भोटका कारण एमालेले गुमाएका १९ क्षेत्रमध्ये कांग्रेसले सर्वाधिक १४ वटा जितेको छ । कांग्रेस तेह्रथुम, मोरङ१, सुनसरी४, उदयपुर१, धनुषा२, रौतहट४, काठमाडौं१०, भक्तपुर२, मनाङ, नवलपरासी पूर्व२, मुगु, दैलेख२, कैलाली४ र कैलाली५ मा एकीकृत समाजवादीको साथले मात्रै विजयी भएको हो । एकीकृत समाजवादीको सहयोगबाट माओवादीले चार क्षेत्र जितेको छ । भोजपुर, खोटाङ, दोलखा र दाङ२ यस्ता क्षेत्र हुन्, जसमा एकीकृत समाजवादीले समानुपातिकतर्फ पाएको घटाउने र एमालेका उम्मेदवारलाई थप्ने हो भने त्यहाँ माओवादी पराजित हुन्थ्यो । राष्ट्रिय स्वतन्त्र पार्टीका उम्मेदवारले जितेको काठमाडौं७ मा पनि एकीकृत समाजवादीको भोटका कारण एमालेका उम्मेदवार हारेको देखिन्छ ।एमालेका आठ उम्मेदवार त एक हजारभन्दा कम मतान्तरले पराजित भएका छन् । एमाले महासचिव शंकर पोखरेल दाङ२ मा गठबन्धनको समर्थन प्राप्त माओवादी उम्मेदवार रेखा शर्मासँग १ सय ९३ मतले पराजित भए । उक्त क्षेत्रमा एकीकृत समाजवादीले समानुपातिकतर्फ ७ सय ८२ मत प्राप्त गरेको छ । एकीकृत समाजवादीको त्यही मत एमालेका शक्तिशाली महासचिव पोखरेललाई हराउन पर्याप्त भयो । अध्यक्ष ओलीनिकट महेश बस्नेत भक्तपुर२ मा कांग्रेसका दुर्लभ थापा क्षत्रीसँग ९ सय ५७ मतले पराजित भए । उक्त क्षेत्रमा एकीकृत समाजवादीले समानुपातिकमा एक हजार ६ सय ७९ मत पाएको छ । एकीकृत समाजवादीको भोट गठबन्धनका उम्मेदवार थापालाई गएका कारण एमालेका बस्नेत हारेको देखिन्छ । दैलेख२ मा एमालेका लक्ष्मीप्रसाद पोखरेल कांग्रेसका दिक्पालकुमार शाहीसँग १ सय ६७ मतले हारे । उक्त क्षेत्रमा एकीकृत समाजवादीले समानुपातिकमा १ हजार ७५ मत पाएको छ । सुनसरी४ मा कांग्रेसका ज्ञानेन्द्रबहादुर कार्कीले एमालेका जगदीशप्रसाद कुसियैतलाई १ सय १२ मतले हराए, त्यहाँ एकीकृत समाजवादीको समानुपातिक मत ६ सय ६३ छ । धनुषा२ मा एमालेका उमाशंकर अरगरिया कांग्रेसका रामकृष्ण यादवसँग १ सय ५७ मतले पराजित भए । त्यहाँ एकीकृत समाजवादीले समानुपातिकतर्फ ८ हजार ८२ मत ल्याएको छ । मोरङ१ मा घनश्याम खतिवडा, दोलखमा बालकृष्ण शिवाकोटी, मनाङमा पोल्देन छोपाङ गुरुङलगायत एमाले उम्मेदवार पनि एक हजारभन्दा कम मतान्तरले पराजित भएका छन्, जहाँ विजेतासँगको मतान्तर संख्याभन्दा बढी मत एकीकृत समाजवादीले समानुपातिकमा ल्याएको छ । आमनिर्वाचनको प्रत्यक्षतर्फको नतिजा केलाउँदा अर्को रोचक आँकडा के देखिन्छ भने एमाले नफुटेको भए अहिले एकीकृत समाजवादीले जितेका १० मध्ये तीन क्षेत्र मात्रै एमाले (वा हालका एकीकृत समाजवादीका उम्मेदवार) ले जित्ने थियो । एकीकृत समाजवादीले रौतहट१, बारा४, धादिङ१, दाङ१, सल्यान, डोल्पा, दैलेख१, अछाम१, बझाङ र डोटीमा जितेको छ । एकीकृत समाजवादी र एमालेले समानुपातिकमा पाएको मतलाई एक ठाउँमा जोड्दा धादिङ१, दैलेख१ र बझाङमा मात्रै अन्य दलको भन्दा बढी हुन्छ । अर्थात् एकीकृत अवस्थामा निर्वाचनमा गएको भए एमालेले प्रत्यक्षतर्फ अहिलेभन्दा कम्तीमा १९ सिट बढी जित्थ्यो र एकीकृत समाजवादीले अहिले जितेकामध्ये कम्तीमा तीन सिट पनि सोही पार्टीका नाममा हुन्थ्यो । त्यो अवस्थामा एमाले प्रत्यक्षतर्फ कम्तीमा ६६ सिटसहित पहिलो हुन्थ्यो । कांग्रेस र माओवादी केन्द्रको सिट भने घट्थ्यो । एकीकृत समाजवादीले एमालेलाई पुर्याएको चोटकै परिणामस्वरूप प्रत्यक्षतर्फ ५७ सिट जितेर कांग्रेस पहिलो पार्टी बनेको छ । समानुपातिकतर्फ भने अहिले पनि एमाले नै सबैभन्दा ठूलो दल छ । तीन प्रतिशत थ्रेसहोल्ड कटाउन नसकेर खेर गएको एकीकृत समाजवादीको करिब तीन लाख भोटसमेत थपिँदा एमालेको समानुपातिक सिट अझ बढ्थ्यो । अहिले समानुपातिक र प्रत्यक्षमा गरी कांग्रेसको ८९ सिट र एमालेको ७८ सिट छ । पहिलो दल भएकै कारण कांग्रेसले सरकार गठनका लागि अग्रसरता लिइरहेको छ । गठबन्धनको सरकार बन्न नसक्ने अवस्था आए प्रतिनिधिसभाको सबैभन्दा ठूलो दलका रूपमा अल्पमतको सरकार गठन गर्ने अवसर पनि कांग्रेसलाई नै मिल्नेछ ।"
अध्यादेशमा गठबन्धन र एमाले नेताहरूको विरोध,"(काठमाडौं)  सरकारले विभिन्न मुद्दामा कसुर ठहर भई सजाय भोगिरहेका कैदीबन्दीलाई छुट दिन अध्यादेशमार्फत फौजदारी कार्यविधि संहिता, २०७४ लाई संशोधन गर्ने मन्त्रिपरिषद्को निर्णयलाई सत्ता गठबन्धन र एमाले नेताहरूले विरोध गरेका छन् । सत्ता सौदाबाजीका लागि अध्यादेश ल्याउने प्रधानमन्त्री शेरबहादुर देउवाको निर्णयविरुद्ध सत्तारूढ कांग्रेसकै महामन्त्रीद्वय गगन थापा र विश्वप्रकाश शर्मा, नेता शेखर कोइराला र सांसद प्रदीप पौडेल उभिएका हुन् । राजनीतिक समूहमा आबद्ध भएर विभिन्न कसुरमा जेलमा रहेका कैदीबन्दीलाई रिहाइ गर्न मन्त्रिपरिषद्ले आइतबार अध्यादेश ल्याउने निर्णय गरेको हो । भावी सत्ता समीकरणलाई सजिलो बनाउन अघि बढाइएको अध्यादेश राष्ट्रपति कार्यालय शीतल निवास पुगिसकेको छ । कांग्रेस महामन्त्री थापाले पार्टी सभापतिसमेत रहेका प्रधानमन्त्री देउवाले गरेको निर्णयको भारी आफूहरूले बोक्न नसक्ने बताएका छन् । उनले अध्यादेशका विषयमा पार्टीमा छलफलसमेत नगरिएको जनाएका छन् । विगतमा पटकपटक यसरी अध्यादेश ल्याउनु सम्पूर्ण रूपमा गलत हो भनेर पार्टीले निर्णय गरिसकेको छ, महामन्त्री थापाले भनेका छन्, पार्टीभित्र यो अध्यादेशका बारेमा न कुनै छलफल भएको छ, न कुनै निर्णय नै भएको छ । त्यसैले विगतमा पार्टीको अडान जे थियो आज पनि त्यही नै छ ।अध्यादेश कानुनी, राजनीतिक र नैतिक हिसाबले गलत रहेको महामन्त्री थापाको भनाइ छ । उनले थपेका छन्, यो असंवैधानिक, अलोकतान्त्रिक र संसदीय व्यवस्थाको मर्मविपरीत छ । अहिलेको सरकार कामचलाउ हो, यसले दूरगामी महत्त्वको निर्णय गर्न मिल्दैन । अध्यादेश ल्याउन कानुनी र संवैधानिक हैसियत यो सरकारलाई छैन । यसको विषय र मनसाय गलत छ । अदालतमा विचाराधीन मुद्दालाई सरकारले फिर्ता लिन नमिल्ने थापाले बताएका छन् । यो राजनीतिक विषय हो भन्ने लागेर आवश्यक देखे नयाँ संसद्ले कानुन बनाएर प्रक्रिया अगाडि बढाउन सक्छ, उनले भनेका छन् । अदालत र संसद्को क्षेत्राधिकारमा कार्यपालिकाले हस्तक्षेप गरेको टिप्पणी गर्दै थापाले तत्काल अध्यादेश फिर्ता लिनुपर्नेमा जोड दिए । कांग्रेस महामन्त्री विश्वप्रकाश शर्माले अध्यादेश ल्याउने निर्णयको आइतबारै विरोध गरेका थिए । उनले प्रधानमन्त्रीलाई मेन्सन गर्दै ट्वीटरमा लेखेका थिए, सडकमा छँदा जे सत्य, संसद्मा पनि त्यही नै सत्य, त्यसैले सार्वजनिक दर्ज होस् असहमति ! संक्रमणकालमा अध्यादेश ल्याउन दलहरूबीच र आफ्नै दलभित्र घनीभूत छलफलको हेक्का नराखिनु सम्पूर्ण रूपले गलत ! कानुनी र राजनैतिक प्रश्न मात्र होइन, यो प्रकरणमा नैतिक प्रश्न पनि जोडिएको छ ।कांग्रेस नेता शेखर कोइरालाले अदालतले दोषी ठहर्याएका व्यक्तिलाई अध्यादेशमार्फत कानुन संशोधन गरेर माफी दिने प्रयास गरिनु कानुनी शासनको उपहास हुने टिप्पणी गरेका छन् । उनले यसबाट संसदीय प्रणाली, राजनीतिक र लोकतान्त्रिक मर्मको उपहाससमेत हुने बताएका छन् । आफू अनुकूलको राजनीतिक सहजताका लागि कानुनलाई बंग्याउने छुट कसैलाई छैन । भोलि यसले गलत नजिर बसाउँछ, उनले भनेका छन् । कांग्रेस नेता प्रदीप पौडेलले पनि अध्यादेश गलत भएको बताएका छन् । अध्यादेश हिजो पनि गलत थियो आज पनि । पुरानै चलन, हिजोकै प्रवृत्ति रहिरहने हो भने फरकपनको आभास कसरी हुन्छ ? सबै विषयको उचित हल हतारोमा अध्यादेशमार्फत होइन नवनिर्वाचित संसद्मार्फत खोजौं, उनले भनेका छन् । एमाले उपाध्यक्ष सुवास नेम्वाङले गठबन्धनले बहुमत पुर्याउन अध्यादेश ल्याएको टिप्पणी गरे । निर्वाचनको परिणाम आइसकेको छ, केही दिनपछि सरकार बन्ला । काम चलाउ सरकारले अध्यादेश ल्याउन मिल्छ ? उनले भने, चुनावमा जितेका र हारेका साथीहरू भएको मन्त्रिपरिषद्ले विशुद्ध सत्ताको संख्या पुर्याउन अध्यादेश ल्याएको छ ।माओवादी सचिव राम कार्कीले सरकारले गलत समयमा अध्यादेश ल्याएको प्रतिक्रिया दिए । यतिबेला अध्यादेश नल्याएको भए राम्रो हुन्थ्यो, उनले भने, यो न्यायालयले निरूपण गर्ने विषय हो । न्यायालयले जेलमा रहेका व्यक्तिका मुद्दामाथि जतिसक्दो छिटो फैसला गर्नुपर्छ ।सञ्चारमन्त्री ज्ञानेन्द्रबहादुर कार्कीले भने हिंसात्मक गतिविधिमा संलग्न राजनीतिक दल र समूहलाई शान्तिपूर्ण राजनीतिको मूलधारमा ल्याउन सरकारले अध्यादेशमार्फत कानुन संशोधन गर्न लागेको बताए । मुलुकलाई आन्तरिक एकता र सहज वातावरणमा अघि बढाउन पनि यो अध्यादेश ल्याइएको उनको भनाइ छ । मन्त्री कार्कीले विगतका सरकारले गरेका सम्झौता र निर्णयमा समेत आधारित भएर सरकारले अध्यादेश ल्याउने निर्णय गरेको बताए । विगतका सरकारले पनि यस्तै अध्यादेश जारी गरेको छ । यस किसिमले माफी दिने गरी विगतदेखि सहमति हुँदै आएको छ । यो अहिलेको आवश्यकतालाई केन्द्रमा राखेर मुलुकलाई योगदान गर्न चाहने सबैलाई सहज वातावरण सिर्जना गर्नका लागि गरिएको निर्णय हो, उनले भने ।"
मानवअधिकार आयोगको चासो,"विभिन्न मुद्दामा कसुर ठहर भई सजाय भोगिरहेका कैदीबन्दीलाई छुट दिने गरी अध्यादेश ल्याउने मन्त्रिपरिषद्को निर्णयमा राष्ट्रिय मानवअधिकार आयोगले चासो राखेको छ । आयोगका प्रवक्ता टीकाराम पोखरेलले सोमबार प्रधानमन्त्री तथा मन्त्रिपरिषद् कार्यालयलाई पत्र पठाउँदै उक्त विषयमा भएको निर्णयसम्बन्धी विवरण मागेका छन् । आयोगले प्रधानमन्त्री तथा मन्त्रिपरिषद् कार्यालयलाई लेखेको पत्रमा भनिएको छ, मन्त्रिपरिषद्को २०७९ मंसिर २५ मा बसेको भनिएको बैठकले मुलुकी फौजदारी कार्यविधि संहिता, २०७४ को दफा ११६ मा भएको प्रावधानलाई संशोधन गर्न अध्यादेश ल्याउने निर्णय गरेको र उक्त अध्यादेशबाट विद्यमान ऐनमा भएको व्यवस्थालाई संशोधन गरी मुद्दा फिर्ता लिन सहज हुने भनी विभिन्न सञ्चारमाध्यममा प्रकाशित र प्रसारित समाचारहरूप्रति राष्ट्रिय मानवअधिकार आयोगको गम्भीर ध्यानाकर्षण भएको छ ।आयोगले प्रधानमन्त्री तथा मन्त्रिपरिषद् कार्यालयलाई तीन दिनभित्र निर्णय उपलब्ध गराउन भनेको छ । सरकारको जवाफ आएपछि थप निर्णय गर्ने आयोगले जनाएको छ ।"
भीरबाट जिप खस्दा ११ को मृत्यु,"(जाजरकोट)  भिरालोमा गति अनियन्त्रित भएर जिप सडकबाट खस्दा ११ जनाको मृत्यु भएको छ । छेडागाड नगरपालिका४ र ५ को सीमास्थित भीरबाटीमा सोमबार साँझ ४ बजे भएको दुर्घटनामा ९ को घटनास्थलमै र २ जनालाई उपचारार्थ लैजाँदै गर्दा बाटोमा मृत्यु भएको प्रहरीले जनाएको छ । मृत्यु हुनेमा चालक भगवतीमाई२ का मानबहादुर रावत, छेडागाड५ का जैकुबरा बुढा, नैनसरा अधिकारी, रामबहादुर बुढा, दीपक अधिकारी, देवीसरा बुढा र अम्बर अधिकारी छन् । त्यस्तै सोही ठाउँकी निशा अधिकारी, छेडागाड६ का वीरबहादुर खत्री, दैलेखको भगवतीमाई३ का अम्बरबहादुर खड्का र वीरेन्द्र केसीको पनि मृत्यु भएको प्रहरीले जनाएको छ । दुर्घटनामा सख्त घाइते छेडागाड५ का दीपक अधिकारीलाई प्रदेश अस्पताल सुर्खेत लगिएको छ ।कर्णाली प्रदेश ००१(च)०४२९ नम्बरको ५ सिट पास जिपमा १२ जना यात्रु सवार थिए । दुर्घटनाको कारण यकिन हुन बाँकी रहेको प्रहरी निरीक्षक नवीन सिञ्जालीले बताए । कालोपत्र गरिएको भए पनि सडक भिरालो रहेकाले गाडी गति नियन्त्रण गुमाएर खसेको देखिएको स्थानीय प्रेम रावतले बताए । जिप मूल सडकबाट करिब २ सय मिटर तल पुगेको छ । छेडागाड नगर प्रमुख रत्नबहादुर खड्काका अनुसार दुर्घटनामा परेको जिप भगवतीमाई गाउँपालिकाका पूर्वअध्यक्ष दानबहादुर थापाको हो । ५ जनाको मात्रै बिमा हुने गाडीमा धेरै जना चढाउन प्रहरीले रोक्नुपर्थ्यो, खड्काले भने । पहाडको साँघुरो बाटोमा सावधानीपूर्वक सवारी चलाउनुपर्नेमा सानो त्रुटि पनि दुर्घटनाको कारक बन्ने बताए । दुर्घटनामा मृत्यु हुनेमध्ये चालक रावतको घरमा निकै बिजोग छ । छोराछोरी साना छन् । श्रीमती घाँस काट्न जाँदा गत महिना भीरबाट खसेर गम्भीर घाइते छिन् ।"
कर्मचारी फकाउन लुम्बिनीमा प्रोत्साहन रकम प्रस्ताव,"(रूपन्देही)  संरचना र पूर्वाधारबिना लुम्बिनी प्रदेश राजधानीको मन्त्रालय सार्न आनाकानी गरिरहेका कर्मचारी फकाउन सरकारले थप प्रोत्साहन भत्ता दिने तयारी गरेको छ । लुम्बिनीका मुख्यमन्त्री कुलप्रसाद केसीले नयाँ सरकार गठन नहुँदै अस्थायी मुकाम बुटवलमा रहेका मन्त्रालय दाङको देउखुरीका अस्थायी संरचनामा सार्न थालेपछि कर्मचारीले विरोध गरेका छन् । विद्रोह गर्ने चेतावनीसम्म दिएका कर्मचारीको सुविधाका लागि सरकारले घरबहालबापत थप रकम दिने तयारी गरेको हो । मुख्यमन्त्री तथा मन्त्रिपरिषद्को कार्यालय स्रोतका अनुसार सरकारले सचिव तथा उपसचिवका लागि प्रतिव्यक्ति ९ हजार, शाखा अधिकृतका लागि प्रतिव्यक्ति ७ हजार, सहायक अधिकृतका लागि प्रतिव्यक्ति ६ हजार, कार्यालय सहयोगी तथा सवारीचालकका लागि प्रतिव्यक्ति ३ हजार ५ सय रुपैयाँका दरले थप सुविधा दिने तयारी गरेको हो । थप सुविधाका लागि अर्थ तथा सहकारी मन्त्रालयसँग स्रोत सुनिश्चितताका लागि सहमति माग गरिसकेको छ । सचिवबाट टिप्पणी उठाएर अबको मन्त्रिपरिषद् बैठकमा प्रस्ताव पेस गर्ने सरकारको तयारी छ । लुम्बिनी प्रदेशका १३ मन्त्रालय र प्रदेश योजना आयोगमा समेत गरी ३ सय ३७ कर्मचारी छन् । निर्देशनालय, प्राधिकरण र विभागमा समेत गर्दा ४ सय जनाभन्दा बढीले त्यो सुविधा पाउनेछन् । मन्त्रालयसँगै ती निकाय पनि देउखुरीमा स्थानान्तरण गर्दा सरकारलाई थप सुविधाबापत कम्तीमा मासिक २५ लाख र वार्षिक ३ करोड रुपैयाँ थप व्ययभार बढ्ने देखिन्छ । लुम्बिनीका १३ मन्त्रालयमा १५ सचिव र २९ जना उपसचिव छन् । तिनीहरूका लागि घरभाडा प्रतिव्यक्ति ९ हजारका दरले थप सुविधा दिँदा मासिक ३ लाख ९६ हजार खर्च बढ्नेछ । त्यस्तै ८७ जना शाखा अधिकृतका लागि प्रतिव्यक्ति ७ हजारले ६ लाख ९ हजार रुपैयाँ थप व्ययभार बढ्नेछ । सहायक अधिकृत र सहायकका लागि प्रतिव्यक्ति ६ हजारका दरले दिँदा ७८ जनाका लागि ४ लाख ५७ हजार खर्च बढ्नेछ । कार्यालय सहयोगी र सवारीचालक गरी १ सय २८ जना कार्यरत छन् । उनीहरूका लागि सरकारले प्रतिव्यक्ति ३ हजार ५ सय रुपैयाँ दिने तयारी गरेको छ । त्यसका लागि प्रतिमहिना ४ लाख ४८ हजार रुपैयाँ खर्च हुनेछ । मन्त्रालयमा कार्यरतबाहेक लोक सेवा आयोग, निर्देशनालय, विभिन्न विभागमा कार्यरत कर्मचारीलाई पनि घरभाडाबापत थप रकम दिने सरकारको तयारी छ । त्यसले सरकारलाई थप व्ययभार बढ्ने देखिन्छ । स्थायी राजधानी देउखुरी, मौरीघाट र लालमटिया क्षेत्रमा बनेका धेरै निजी घर ऐलानी जग्गामा छन् । मन्त्रालय व्यवस्थापन गर्न लागिएको राप्ती प्राविधिक शिक्षालयका भवनमा सबै मन्त्रालय, विभाग र कर्मचारीका आवास व्यवस्थापन हुन सक्दैन । लालपुर्जाविहीन ऐलानी जग्गामा बनेका घर भाडामा लिन कानुनी समस्या देखिने भएपछि सरकारले कर्मचारीलाई नै थप प्रोत्साहन भत्ता दिएर व्यवस्थापन गर्ने तयारीमा लागेको हो । मुख्यमन्त्री तथा मन्त्रिपरिषद् कार्यालयका बैठक तथा प्रशासन महाशाखा सचिव नरेन्द्रकुमार रानाले नयाँ स्थान र राजधानीमा जाने कर्मचारीको सुविधाका लागि घर बहालबापत थप प्रोत्साहन रकम दिने विषयमा मन्त्रालयमा छलफल भएर प्रक्रिया अघि बढेको बताए । तत्काल कर्मचारीका लागि आवास सुविधा उपलब्ध हुन सक्ने अवस्था छैन, उनले भने, त्यसैले केही रकम प्रोत्साहन पनि हुने गरी आफैं आवास व्यवस्थापन गर्न थप रकम दिने तयारी भएको हो । अर्थ मन्त्रालयले पनि मुख्यमन्त्री कार्यालयको प्रस्तावमा सकारात्मक स्वीकृति दिएपछि प्रक्रिया अघि बढेको र अब बस्ने पहिलो मन्त्रिपरिषद् बैठकबाटै त्यसको निर्णय हुने उनले बताए । मन्त्रालय स्रोतका अनुसार देउखुरी, मौरीघाट र लालमटियामा मात्र कर्मचारी, प्रदेशसभा सदस्यका लागि आवास सुविधा व्यवस्थापनमा कठिनाइ हुने भएपछि लमहीसम्म पुग्नुपर्ने निष्कर्षसहित सरकार आफैंले कर्मचारी र प्रदेशसभा सदस्यका लागि सार्वजनिक यातायात (बस सेवा) सञ्चालन गर्ने विषयमा पनि मन्त्रालयमा छलफल चलिरहेको छ । पुस पहिलो साता नै सरकार गठनको प्रक्रिया अघि बढ्ने र पुस दोस्रो सातासम्ममा प्रदेशसभा सदस्यको शपथ ग्रहण पनि देउखुरीमै राख्ने गरी तयारी भइरहेको छ । मुख्यमन्त्री कार्यालय देउखुरीमै स्थापना गरिएपछि मन्त्रालयका कर्मचारी र अन्य मन्त्रालयले पनि देउखुरीमै कार्यालय खोल्ने तयारी तीव्र पारेका छन् । अर्थ तथा सहकारी मन्त्रालय र प्रदेश कोष तथा लेखा नियन्त्रण कार्यालय देउखुरीमा लगेपछि अन्य मन्त्रालय र कर्मचारीलाई पनि दबाब बढ्ने भन्दै मंसिरभित्रै अर्थ मन्त्रालय र कोष तथा लेखा नियन्त्रण कार्यालय सार्ने तयारी छ । मुख्यमन्त्री तथा मन्त्रिपरिषद् कार्यालयका अन्य फाँट पनि मंसिरभित्रै देउखुरीमा लैजाने गरी कर्मचारीले सबै कागजपत्र पोका पारिसकेका छन् । सरकारका प्रवक्ता एवं आन्तरिक मामिला तथा सञ्चारमन्त्री तिलकराम शर्माले अस्थायी मुकाममा बसेर काम गरिरहेको प्रदेश सरकार स्थायीमा सर्ने क्रममा थोरैधेरै आर्थिक भार बढ्ने कुरा स्वाभाविक नै हुने बताए । केही आर्थिक भार बढ्न सक्छ, उनले भने, त्यो अस्वाभाविक होइन । संरचना बन्दै गएपछि बिस्तारै त्यो खर्च पनि घट्दै जानेछ । बुटवलमै पनि धेरै कर्मचारी भाडाका घरमै बस्ने गरेकाले त्यसको खर्चअनुसार धेरै व्ययभार नहुने उनले बताए । अर्थ तथा सहकारी मन्त्रालयका एक अधिकृतका अनुसार प्रदेश सरकारको स्थायी राजधानीमा नयाँ संरचना निर्माणका लागि विनियोजित झन्डै ४ अर्ब रकममध्येबाटै घर बहालको रकम व्यवस्थापन गर्ने प्रयास भइरहेको छ ।"
सुन्धाराको पाइप भाँचिएपछि विवाद,"(काठमाडौं)  सुन्धारामा पानी झर्ने परम्परागत पाइप भाँचिएपछि धरहरा पुनर्निर्माणमा विवाद भएको छ । धरहराका नयाँ संरचना बनाउने क्रममा सुन्धाराछेउमा डोजरले खन्दा काठको पुरानो पाइप भाँचिएको यियो । स्थानीयवासीले ऐतिहासिक ठाउँमा नयाँ संरचना बनाउँदा ध्यान दिनुपर्छ भनेर खबरदारी गरेका थिए । तर, निर्माण कम्पनीले बेवास्ता गरेको भन्दै स्थानीयवासीले विरोध गरेका छन् । विरोधपछि खन्ने काम रोकिएको छ । हामीले यहाँ संरचना बनाउन हुँदैन भनेका थियौं, स्थानीयवासी गौतम डंगोलले भने, तर मेयरसँग कुरा भइसकेको छ भनेर जबर्जस्ती गरियो । हामीले दुई महिनादेखि भनिआएका हौं ।विवाद बढेको थाहा पाएपछि काठमाडौं महानगर प्रमुख बालेन्द्र शाहले सोमबार धरहरा क्षेत्रको निरीक्षण गर्दै सरसल्लाह नगरी काम अघि नबढाउन निर्देशन दिएका छन् । खन्दाखेरि यस्तो भेटियो भनेर काम रोक्न सकिन्थ्यो । के गर्ने भनेर सल्लाह गरेर अघि बढ्न सकिन्थ्यो, शाहले भने । धरहरा पुनर्निर्माणको जिम्मा पाएको राष्ट्रिय पुनर्निर्माण प्राधिकरणले ठेक्का जीआईईटीसी रमन जेभीलाई दिएको थियो । निर्माण सम्पन्न नहुँदै गत पुसमा प्राधिकरणको म्याद सकिएपछि हालको जिम्मेवारी सहरी विकास मन्त्रालयअन्तर्गतको भवन निर्माण विभागलाई छ । सुन्धारामा कृत्रिम उपायबाट पानी खसाल्न पानी जमाउने उद्देश्यले ट्यांकी बनाउन लागिएको थियो । सुन्धाराकै लागि रिजर्भ ट्यांकी बनाउन खनेका हौं, निर्माण कम्पनीका मेनेजर सञ्जय नकर्मीले भने, काम रोकिएको छ । पुरातत्त्व विभागले निरीक्षण गरेपछि के गर्ने भन्ने टुंगो लाग्छ । सुन्धाराका लागि १ लाख लिटर क्षमताको रिजर्भ ट्यांकी बनाउन लागेको नकर्मीले जानकारी दिए ।यही ठाउँमा ट्यांकी बनाउन नहुने स्थानीयवासीले माग गर्दै आएका थिए । वैज्ञानिक इन्जिनियरिङ थियो यहाँ, सम्पदा संरक्षण अभियानकर्मी आलोकसिद्धि तुलाधरले भने, तर प्राचीन इन्जिनियरिङलाई ध्यानै नदिई सम्पदा क्षेत्रमा अन्धाधुन्ध डोजर चलाइयो । यहाँ काठको डुँड भेटियो । अब यसबाट पाठ सिक्नुपर्छ । यस्ता ठाउँमा निर्माण गर्दा सबै कुरामा होस गर्नुपर्छ । सुन्धाराको संरक्षण गर्नुपर्ने उनले बताए ।डिजाइनलाई सच्याउनुपर्छ, उनले भने । प्राचीन स्मारक भएका ठाउँमा जथाभावी ढंगले खन्ने काममा रोक लगाउन माग गर्दै स्थानीयवासीले पुरातत्त्व विभागको पनि ध्यानाकर्षण गरेका छन् । अधिवक्ता सञ्जय अधिकारीले दोषीलाई अनुसन्धान गरी प्राचीन स्मारक संरक्षण ऐन २०१३ अनुसार कारबाही गर्न माग गर्दै पुरातत्त्व विभागमा निवेदनसमेत दर्ता गरेका छन् । सुन्धारा धरहराको उत्तरतिर छ । धारा दक्षिणतिर फर्केका छन् । धरहराको सतहभन्दा गहिरो भएकाले सुन्धारा पुग्न २५ खुड्किला ओर्लनुपर्छ । सबैभन्दा तल्लो सतहमा धारा छन् । पाँचवटा धारा छन् । साफल्य अमात्यको पुस्तक पुरातत्त्व, इतिहास र संस्कृति अनुसार सुन्धाराको पानी आउने स्रोत भाग कर्मचारी सञ्चय कोष भवन भएको ठाउँतिर छ । यही ठाउँमा पानी आउने संरचना थियो । सञ्चय कोष भवन बनाउने क्रममा संरचना भत्किएपछि सुन्धारा सुक्यो । कृत्रिम नभई प्राकृतिक रूपमै सुन्धारामा पानी ल्याउनुपर्ने माग सम्पदाविद्ले गरेका छन् ।"
"पोखरामा चिनियाँ लगानी : विवाहले भित्रियो, कोरोनाले बाहिरियो","(पोखरा)  एक समय थियो, पोखराको गौरीघाटलाई धेरैले चाइना टाउनकै रूपमा चिन्थे । साइन बोर्डमा चिनियाँ नाम, चिनियाँ मेन्यु र चिनियाँ शैलीकै साजसज्जाले राताम्मे देखिन्थ्यो गौरीघाट । पोखरा झर्ने चिनियाँ पर्यटकको पहिलो पाइला यतैतिर सोझिन्थ्यो । भारतीय र कन्टिनेन्टल परिकारको स्वाद मात्रै पस्किने पोखराको मेन्युमा चिनियाँ स्वादको जबर्जस्त प्रभाव सुरु भएको थियो । कोरोना महामारी सुरु भएयता गौरीघाटको रंग पहिलेजस्तो गाढा छैन । चिनियाँ भाषामा न कोही बोलेको सुनिन्छ न त चिनियाँ परिकारको बास्ना बाटोसम्मै आइपुग्छ । गौरीघाटबाट उत्तरपट्टि चिनियाँ लगानीमा खुलेका रेस्टुराँ बन्द छन् । मूलढोकामा ताल्चा ठोकिएका छन् । सटरमा घरधनीको मोबाइल नम्बरसहित रेस्टुराँ भाडामा रहेको सूचना टाँसिएको छ । खुलेका एकाध रेस्टुराँमा पाहुना छैनन् ।बाराही गल्लीमा रहेको चाइना टाउन रेस्टुरेन्ट एन्ड बार अचेल सुनसान हुन्छ । रेस्टुराँ सञ्चालक होउ सेन तियानले म्यानेजर र कुकको भरमा रेस्टुराँ छाडेका छन् । म्यानेजर ऋषिराज आचार्य दिनभर रेस्टुराँ कुर्छन् । तियान यो रेस्टुराँ बेच्ने योजनामा छन् । तियान उनै हुन्, जसले गौरीघाटमा लान हुवा चिनियाँ रेस्टुराँ खोलेर पोखरामा चिनियाँ स्वाद चखाए । भारतको कोलकातास्थित चाइना टाउनबाट काठमाडौं हुँदै पोखरा आएर उनले सन् १९९५ मा लेकसाइडमा लान हुवा रेस्टुराँ खोले । तियानले यो रेस्टुराँ खोलेपछि पोखरामा चिनियाँ खानाका पारखी बढेका थिए । चिनियाँ श्रीमती र परिवारसहित नेपाल आएका उनले सन् २००७ मा उक्त रेस्टुरेन्ट छोरालाई चलाउन दिए । आफूले लेकसाइडमै अर्को रेस्टुराँ चाइना टाउन खोले । चिनियाँ श्रीमतीसँग सम्बन्धविच्छेद गरेर नेपाली बिहे गरे । लेकसाइडमा नेपालीमाझ समेत परिचित लान हुवा रेस्टुराँ हाल ओल्ड लान हुवाको नामबाट तियानका छोराले चलाउँछन् । चिनियाँ पर्यटक नभएको यो बेलामा नेपाली ग्राहकले नै उक्त रेस्टुराँ धानिएको छ । लान हुवासँगै जोडिएको अर्को चिनियाँ लगानीको रेस्टुराँ भने बन्द छ । पोखरामा चिनियाँ लगानी भित्र्याउने तियान पहिलो होइनन् । पोखराबागलुङ जोड्ने भूपी शेरचन राजमार्ग बनाउन २०४५ मा चिनियाँ ठेकेदार कम्पनीको कामदार भएर आएका उगेन आफ्नो मुलुक फर्किएनन् । मुस्ताङकी कल्पना थकालीलाई बिहे गरेर यतै बसे । पर्यटनमा लेकसाइडले बामे सर्दै गरेको बेला सन् १९९० मा गौतम गेस्ट हाउस एन्ड रेस्टुराँ चलाए । पोखरामा चिनियाँ लगानीको ढोका खोले । चार वर्षअघि उगेनको पोखरामै निधन भयो । लेकसाइडको गौरीघाटमा रहेको उक्त होटल अहिले कल्पनाले नेपालीलाई नै भाडामा दिएकी छन् ।लेकसाइडमा आफन्तको होटल माछापुच्छ्रे गेस्ट हाउसको व्यवस्थापन सम्हालेका कास्कीकोटका खिम नेपालीको भेट नेपाल घुम्न आएकी चिनियाँ नागरिक लु हाई यानसँग भयो । सन् २००८ मा खिम कार्यरत होटलमै यान बास बस्न आइपुगेकी थिइन् । ट्रेकिङ गाइडसमेत रहेका खिमले उनलाई घोरेपानीघान्द्रुक पदयात्रामा लगे । फर्किएर फेरि दुई जना एक महिनासँगै भारत घुमे । नेपाल फर्किएर बिहे गर्ने निधो गरे । ६ महिनापछि दुवै जना चीन पुगेर भव्य विवाह गरे । विवाहपछि दुई जनाले विद्युतीय सामग्रीको व्यापार सुरु गरे । चीनबाट २३ कन्टेनर सामान ल्याएर पोखरामा बिक्री गरे । तर, त्यसबाट सोचेजस्तो आम्दानी भएन । सन् २००८ मा पछि चीनले अर्थतन्त्रमा केही उदार नीति ल्यायो । आफ्ना नागरिकलाई विदेश घुम्न सहज बनायो । पोखरामा पनि चिनियाँ पर्यटक फाट्टफुट्ट देखिन थाले । त्यही मेसोमा खिम र यानले होटल खोल्ने निधो गरे । गौरीघाटमै उनीहरूले गिरी गेस्ट हाउस चलाए । यानको सम्पर्कबाट चिनियाँ पर्यटक होटलमा आउन थाले । ४५ वर्षमा चिनियाँ पर्यटक वृद्धि हुँदै जाँदा यो जोडीको व्यवसाय पनि फस्टायो । व्यवसाय फस्टाएकै बेला उनीहरूले पोखरामा यान चाओ एड्भेन्चर ट्राभल प्रालि पनि चलाए । सन् २०१३ मा यो जोडीले लगानी विस्तार गर्दै गिरी गेस्ट हाउसकै अघिल्तिर दाउ फन लाई चिनियाँ रेस्टुराँ खोले । रेस्टुराँमा चीनबाटै सेफ मगाए । त्यतिबेला चिनियाँ सेफलाई मासिक तलब एक लाख २० हजार रुपैयाँ दिएको खिम सम्झन्छन् । चिनियाँ पर्यटकलाई भाषाको समस्या हुने भएकाले चिनियाँ रेस्टुरेन्ट खोज्दै आउँथे, उनले भने, पर्यटक संख्या बढ्दै गएकाले सम्भावना देखेरै लगानी गरेको थिएँ । २०७२ को भूकम्पपछि उनले उक्त रेस्टुराँ धान्न सकेनन् । सन् २०१५ को अन्त्यतिर तिनै सेफलाई रेस्टुराँ बेचे । चिनियाँ सेफ लिजा र उनको चिनियाँ केटी साथी मिलेर रेस्टुराँ चलाइरहेका थिए । पोखरामै दुई वर्षअघि कोभिडले केटी साथीको निधन भयो । कोभिड महामारीले चिनियाँ पर्यटक आएनन् । उनी पनि रेस्टुराँ छाडेर भारत पसे । अहिले उक्त रेस्टुराँ बन्द छ । घरधनीले उक्त घर भाडाका लागि खाली रहेको सूचना टाँसेका छन् । चिनियाँहरू आएर रेस्टुरेन्ट खोल्ने क्रमको इतिहास लेकसाइडमा लामो छैन । अम्बोट, बाराहीचोक, सेन्टर प्वाइन्टमा चिनियाँ लगानीका रेस्टुराँ खुलेका थिए । पोखरामा व्यवसाय गर्ने चिनियाँ संगठित भएर ०७१ माघमा ओभरसिज चाइनिज एसोसिएसन नामक संस्था नै गठन गरे । संस्थाको तथ्यांकअनुसार पोखरामा ३५ होटल तथा रेस्टुराँमा चिनियाँले लगानी गरेका थिए । एउटामा ३० लाखदेखि डेढ करोड रुपैयाँसम्म लगानी गरेर होटलरेस्टुराँ चिनियाँले थिए । १७ वटा रेस्टुराँ थिए । होटल, अपार्टमेन्ट, डिपार्टमेन्टल स्टोर, व्यावसायिक कृषिमा पनि चिनियाँको लगानी सुरु भएको थियो । तर कोरोना महामारी सुरु भएपछि भने ९५ प्रतिशतभन्दा बढी व्यवसाय बन्द भएका छन् ।एसोसिएसनमा महासचिव स्याङ साओ ख्वा स्वयं एक दशकदेखि पोखरामा कृषिमा आबद्ध छन् । उनले पोखरा२७ रिठ्ठेपानीमा जग्गा भाडामा लिएर व्यावसायिक कृषि गरेका छन् । उनको उत्पादन लेकसाइडकै चिनियाँ रेस्टुराँमा खपत हुन्थ्यो । रेस्टुराँको संख्या घट्दै गएपछि उनले फलाउने तरकारी अहिले स्थानीय मन्डीमा बेचिन्छ । कोरोना महामारीमा होटल, रेस्टुराँ चलाउने धेरैजसो चिनियाँले भाडा तिर्न नसकेर छाडेर गएको उनले बताए । केहीले यत्तिकै सामान छाडेर जानुभयो, केहीले सस्तोमा बेच्नुभयो, स्पष्ट नेपाली बोल्ने उनले भने, चीन सरकारले नाका खोलेर पर्यटक आए भने कोही फर्किएर फेरि व्यवसाय गर्न इच्छुक छन् । उनका अनुसार रेस्टुराँमा आउने ग्राहक ७० प्रतिशत चिनियाँ नै हुने गर्थे । १५ प्रतिशत नेपाली र १५ प्रतिशत अन्य मुलुकका पर्यटकको हिस्सा हुन्थ्यो । पोखरा अन्तर्राष्ट्रिय विमानस्थल निर्माणमा खटिएका चिनियाँ कामदार पनि रेस्टुराँका ग्राहक थिए । चिनियाँ रेस्टुराँमा चाहिने धेरै सामान चीनबाटै आउँथ्यो । चिनियाँ परिकारलाई चाहिने मसला, खाद्य पदार्थ चीनबाट मगाउनुपर्थ्यो । साग, चामल, तेल, माछा, मासु यहींको खपत हुन्थ्यो । चिनियाँ पर्यटककै आगमन ठप्प भएपछि चिनियाँ व्यवसायी धमाधम आफ्नो देश फर्किएका हुन् । धेरैजसोले घरधनीलाई नै जिम्मा लगाएर व्यवसाय छाडेका छन् । केहीले घरभाडाबापत दिएको अग्रिम भुक्तानीको माया मारेर हिँडेका छन् । अहिले तीनवटा चिनियाँ लगानीको रेस्टुराँ मात्रै लेकसाइडमा सञ्चालनमा छन् । संस्थाका अध्यक्ष चान जियान सङ चिनियाँ सीमा खुल्ने, केरुङ नाका सहज हुने र पोखरा अन्तर्राष्ट्रिय विमानस्थल निर्माण सुरु हुनेबित्तिकै चिनियाँ पर्यटक बढ्ने आकलन गर्छन् । पर्यटक आकर्षित गर्न काठमाडौंबाट पोखरा र पोखराबाट लुम्बिनी पुग्ने बाटो स्तरीय बनाउनुपर्छ, उनी भन्छन्, यहाँको दृश्य, हावापानी यति राम्रो छ, यहाँका मानिसहरू पनि मिलनसार छन् । यति नजिकैको छिमेकीबाट पर्यटक आउन लालायित छन् ।चिनियाँ व्यवसायीले गैरकानुनी रूपमा पर्यटनमा लगानी गरेको आरोप लाग्ने गरेको छ । चिनियाँ लगानी अपारदर्शी र शंकास्पद हुने पोखराका व्यवसायीबीच चर्चा चल्छ । लेकसाइडकै एक व्यवसायीका अनुसार नेपाल आउने चिनियाँ पर्यटकले चीनकै अनलाइन भुक्तानी सेवा प्रणाली वीच्याट, अलि पेबाट कारोबार गर्छन् । उक्त खर्च नेपालमा नदेखिँदा चिनियाँ व्यवसायीले तिर्नुपर्ने कर थोरै हुन्छ । केही चिनियाँ व्यवसायीले अनलाइनबाटै मुद्रा सटहीको काम गर्छन् । व्यवसायीले चीननेपाल आउजाउ गर्ने पर्यटकलाई पैसा साटिदिने र त्यससबापत कमिसन लिने गर्छन् । यसलाई राष्ट्र बैंक र सरकारले नै कडाइ गर्नुपर्छ, ती व्यवसायीले भने, अहिले चिनियाँ पर्यटक छैनन् । पछि आउलान् । त्यतिबेलासम्म यस्तो कार्यमा नियमन गरिएन भने कर छली भइरहन्छ ।होटल संघ पोखराका अध्यक्ष लक्ष्मण सुवेदी पोखरामा सानाभन्दा ठूला लगानी भित्र्याउनु आवश्यक देख्छन् । कोरोनाअघि चारपाँच तारे होटल चलाउने जग्गा खोज्न चिनियाँ व्यवसायी पोखरा आएको उनलाई सम्झना छ । कोरोना महामारी सुरु भएपछि भने भएकै होटल, रेस्टुराँ छाडेर चिनियाँ बाहिरिएका छन् । रोजगारीका अवसर सिर्जना गर्न, सरकारले करबाट आम्दानी गर्न ठूला पूर्वाधारमा लगानी भित्र्याउनुपर्छ, उनी भन्छन्, सानो लगानी गर्न हामी आफैं सक्षम छौं ।व्यवसायी खिम नेपालीका अनुसार पोखरा आउने चिनियाँ पर्यटकले एक हप्ता बिताउने गरेका छन् । धेरै चिनियाँले अंग्रेजी नबुझ्ने भएकाले पनि चिनियाँ रेस्टुरेन्ट खोज्दै आउँछन्, उनले भने, भाषाकै कारण अरू रेस्टुरेन्टलाई समस्या हुने गरेको छ । पोखराका होटल, रेस्टुरेन्टमा चिनियाँ भाषा बुझ्ने कर्मचारी नहुँदा पर्यटकले झन्झट मान्ने गरेको उनले सुनाए । चिनियाँ भाषा बोल्ने ट्रेकिङ गाइडको पनि कमी भएको उनले बताए । पर्यटन व्यापार विस्तारकै लागि पोखरा र चीनका विभिन्न सहरबीच भगिनी सम्बन्ध पनि कायम भएका छन् । अन्तर्राष्ट्रिय सहरका रूपमा स्थापित भइसकेका सहरबाट विभिन्न विकास निर्माण तथा आर्थिक, भौतिक सहयोग भित्र्याउने उद्देश्यसाथ सम्बन्ध कायम गरिएको हो ।अहिले पोखरा महानगरपालिका र चीनको कुनमिङ, गोन्जाओ र तिब्बतस्थित लिन्जी सहरबीच भगिनी सम्बन्ध भएर सहयोगसमेत आइसकेका छन् । पहिलोपल्ट लिन्जीसँग २०६४ मा सम्बन्ध गाँसिएको थियो । पोखराले ०६७ पुसमा कुनमिङ र ०७१ मंसिरमा गोन्जाओसँग भगिनी सम्बन्ध स्थापित गरेको थियो ।"
ठमेलमा चिनियाँ,"(काठमाडौं)  अढाई दशकअघि भारतीय कश्मीरीहरूले ओगटेको ठमेल बजार अहिले चिनियाँ देखिन्छन् । ठमेलका पुराना व्यापारीहरूका अनुसार २०२२ वर्षअघि एकाध चिनियाँ लगानीकर्ता ठमेल छिरेका थिए । ती अहिले दर्जनौंको संख्यामा पुिगसके । दशकअघिसम्म ठमेलका होर्डिङ बोर्डमा नेपाली र अंग्रेजी अक्षर मात्रै देखिन्थे । एकाध चिनियाँ बोर्ड भए पनि भीडमा ती कतै हराएजस्तो लाग्थ्यो । तर अहिले दृश्य फेरिएको छ । केही वर्षअघिसम्म ज्याठा क्षेत्रमा केन्द्रित चिनियाँ लगानी अहिले सातघुम्ती र क्षेत्रपाटी, जेपी मार्ग, नरसिंह चोकसम्मै फैलिसकेको छ । जहाँजहाँ चिनियाँहरूको उपस्थिति छ, त्यहाँ त्यहाँका होर्डिङबोर्डमा चिनियाँ अक्षर थपिँदै गएको छ । साजसज्जामा चिनियाँहरूले अधिक प्रयोग गर्ने रातो रंगको मात्रा बढ्दै गएको छ । कतिसम्म भने चिनियाँहरूले ज्याठा क्षेत्रको प्रवेशद्वारमा गेट नै बनाई चाइना टाउन नाम राख्ने प्रयाससमेत गरेका थिए । व्यवसायी सुदीप प्रधानले स्थानीयले विरोध गरेपछि उनीहरू पछि हटेको बताए । ठमेलका पुराना व्यवसायी राजुमान डंगोल पछिल्ला ६७ वर्षयता चिनियाँहरू व्यापारीहरूले व्यवसाय बढाउँदै लगिरहेको अनुभव सुनाए । उनले चिनियाँहरूको लगानी मुख्य गरी होटल तथा रेस्टुरेन्टमै धेरै रहे पनि पछिल्ला वर्षहरूमा ससाना पसल, रेडिमेड गार्मेन्ट पसल, गरगहना, ग्रोसरी शप, मनी चेन्जरदेखि अक्युपन्चर पद्धतिबाट उपचार गरिने हेल्थ सेन्टरमा पनि देखिन्छन् । चिनियाँहरूले उद्योग विभागबाट होटल तथा रेस्टुरेन्टका लागि विदेशी लगानी स्वीकृति लिने गरे पनि ठमेल क्षेत्रमा कार्गोलगायत व्यवसाय सञ्चालन गरिरहेका छन् । ठमेलस्थित ज्याठा क्षेत्रमा चिनियाँ लगानीकर्ताहरू संगठित रूपमै अगाडि बढेको कार्गो व्यवसायी अर्जुन पाण्डे सुनाउँछन् । ठमेलमा चिनियाँ व्यवसायीले गर्न बाँकी कुनै व्यवसाय छैन, उनले भने, लोकल रक्सी उत्पादनदेखि अवैध कारोबारसम्म गर्छन् । चिनियाँहरू अन्यको तुलनामा बढी भाडा तिर्ने भएपछि बिस्तारै स्वदेशी व्यवसायीसमेत विस्थापित हुनुपर्ने अवस्था सिर्जना हुन थालेको उनले सुनाए । स्वदेशीले ५० हजार भाडा तिर्छन् भने उनीहरू डेढ लाखदेखि २ लाखसम्म भाडा तिरेर कब्जा गर्छन्, उनले भने, बढी भाडा पाएपछि घरधनीहरू हामीलाई लक्षित गर्दै भाडा बढाउन थाल्छन् । चिनियाँहरूको बढ्दो लगानीप्रति ठमेलका पुराना व्यवसायीहरू भने सन्तुष्ट छैनन् । चिनियाँहरू नेपाल भित्रिँदा अध्यागमनमा पर्यटकको संख्या मात्रै थपिन्छ, उनीहरू आउँछन्, चिनियाँकै होटलमा बस्छन्, त्यहीं खान्छन्, उनीहरूलाई आवश्यक सबै त्यहींबाट हुन्छ, उनले भने, केही नेपालीले रोजगारी पाएका छन्, घरधनीले भाडा पाएका छन्, अलिअलि कर तिरेका होलान् । चिनियाँ लगानी भित्रिरहँदा नेपालीहरूसमेत त्यसमा फस्न थालेको उनले सुनाए । केही नेपाली यस्ता छन् कि बसीबसी खान पाए नामसमेत बेच्छन्, उनले भने, चिनियाँहरूलाई कानुनी काम गर्न गाह्रो भएपछि नेपाली खोज्छन्, उनीहरूको नाममा दर्ता गर्छन् । नेपालीलाई वार्षिक वा मासिक पैसा दिन्छन् । कर नतिरेको, यताउता भएपछि चिनियाँ फरार हुन्छन्, नेपाली जेल पुग्छन् ।सरकारी नीति खुकुलो हुँदा चिनियाँ व्यवसायहरू बढ्न थालेको ठमेल पर्यटन विकास परिषद्का अध्यक्ष भविश्वर शर्माले बताए । केही वर्षदेखि चिनियाँहरूको गतिविधि अस्वाभाविक रूपमा बढ्न थालेको छ, उनले भने, सरकारले यसलाई नियन्त्रण गर्न ध्यान दिन जरुरी छ । स्वदेशी व्यवसायीलाई कर तिर्न ताकेता गर्ने, व्यावसायिक कर लिने, घरबहाल कर उठाउने भए पनि अन्य मुलुकका व्यवसायीलाई भने छुट दिएको उनको भनाइ छ । चिनियाँले गर्ने कारोबार सबै वी च्याट मोबाइल एप्समार्फत मात्रै गर्ने भएकाले त्यस्ता कारोबार कानुनी दायरामा समेत नआएको स्थानीय व्यापारीहरूको गुनासो छ । राज्यले त्यसतर्फ पनि ध्यान दिन जरुरी छ, वी च्याट एप्सलाई कानुनी दायरामा ल्याउनुपर्छ वा नेपालमा निषेध नै गर्नुपर्छ, शर्माले भने, वी च्याट मोबाइल एप्समार्फत कारोबार गर्दा उनीहरूले न कर तिर्छ न भ्याट बिल काट्छ ।उद्योग विभागको तथ्यांकले आर्थिक वर्ष ०५२५३ देखि मात्रै चिनियाँ लगानी भित्र्याएको देखिन्छ । त्यसपछि ०५८५९ देखि क्रमशः बढ्दै गएको छ । हालसम्म सबैभन्दा बढी अघिल्लो वर्ष ७९ वटा परियोजनामा काठमाडौं जिल्लामा लगानी भित्र्याएका छन् । आर्थिक वर्ष ०५२५३ देखि ०५८५९ सम्म बर्सेनि एउटा मात्र परियोजनामा लगानी प्रतिबद्धता गरेको विभागको तथ्यांक छ । त्यसपछि लगानी स्वीकृति लिनेको संख्या बढ्दै आर्थिक वर्ष ०७७७८ मा ७९ वटा परियोजनामा प्रतिबद्धता छ । गत आर्थिक वर्ष ७८ वटा परियोजनामा १३ अर्ब ८९ लाख रुपैयाँ प्रतिबद्धता गरेको विभागको तथ्यांक छ । चालु आर्थिक वर्षमा १५ करोड रुपैयाँको लगानी प्रतिबद्धता गरेको छ ।"
सम्पादकलाई चिठी,"कति लापरवाही रहेछ देशमा भन्ने दह्रो प्रमाण हो यो । सिंहदरबारभित्रै, देशको प्रमुख भवन बनाउँदा यस्तो हालत छ अरूको त कुरै नगरौं । नेपालिििराजनीतिको आडमा ठेक्का लियो अनि म्याद थप्दै गयो । पाउने पैसा लियो काम लथालिङ्ग छोडिदियो । यस्तो चलिरहुन्जेल विकासले गति लिन्छजस्तो लाग्दैन । माधव बस्नेतिििआफ्नै अगाडि यस्तो हरिविजोग छ । अझै सांसदहरूले देशको कायापलट गर्ने रे ! केशर बुढाक्षत्रीिििसांसदहरूको प्रत्यक्ष सरोकार राख्ने भवनको यस्तो ताल छ, अरू सरकारी भवन लगायतका काम कसरी गरिन्छ भन्ने यसबाटै सजिलै अनुमान लगाउन सकिन्छ ! रामशरण केसीिििआफ्नै भवन बनाउनसम्म ताकेता नगर्ने सांसदहरू देश बनाउँछु भनेर फुर्ती लाउछन् । योगी कृष्णिििनेपालमा कुनचाहिँ आयोजना कुन ठेकेदारले समयमै पूरा गरेका छन् र ? युवराज निरौलािििसंसद्भवनको हालत त यस्तो छ । देश बनाउन अरू कति समय बर्बाद गर्छन्, यिनीहरूले । अनुमान आफैं लगाउनुस् । राजु कँडेलिििसरकारी व्यवस्थापनको अक्षमता र निर्माणमा संलग्न व्यवसायीको हेलचेक्य्राइँको प्रतिफल । दुवैतर्फ जिम्मेवारी बोध शून्य । प्रशासन प्रणालीभित्रको चरम दण्डहीनताको बाई प्रडक्ट मध्ये एक । सम्वेद शर्मा चापागाईिििसांसदले आफूले बनाउने घर त बनाउन सकेका छैनन्, देश कसरी बनाउँछन् ? कुलप्रसाद भट्टराई"
गरिबको बोल्दिने कोही छैन !,"संरचनागत सुधार र बालेनपारायस अर्थमा ती सीमान्त मानिसहरू नै भूमिहीन या घरबारविहीन या सुकुम्बासीका रूपमा संघर्षरत रहेको इतिहासलाई बेवास्ता गर्न सकिँदैन । जनमानसमा नेपालमा भूमिहीन समस्यालाई केही व्यक्तिमा रहेको भूमि हडप्ने भोक र रोगसँग मात्रै जोडेर हेर्ने पूर्वाग्रह बलियो छ । त्यही पूर्वाग्रह पनि ललिता निवास जग्गा प्रकरणदेखि डाँडाका डाँडा सार्वजनिक जमिन सखाप पार्ने हुकुमबासीसम्म फैलिएको पाइँदैन, जति सुकुम्बासीको हकमा असंवेदनशील र अमानवीय रूपमा प्रकट हुँदै छ । राज्यबाट पाएका बिर्ता र देशको दोहन गरीगरीकन कुम्ल्याइएको जग्गाजमिनको स्वामित्वलाई संरचनागत लाभका रूपमा हेर्ने र बुझ्ने अवस्था अझै आएको छैन । आजसम्म पनि नेपालमा भूमिहीनता र सुकुम्बासी समस्यामा ठूलठूला गफ गर्नेहरूमा पनि यसलाई संरचनागत समस्याका रूपमा हेर्नेभन्दा टालटुले उपाय खोज्ने बुझाइ मात्रै व्यापक छ । संरचनागत समस्याको समाधानका लागि भूमिसुधार, चक्लाबन्दी वा राज्यकै पुनःसंरचना जरुरी हुन सक्छ, जुन मुद्दा जनआन्दोलनको रापताप चिसिएसँगै बेवारिस भइरहेको छ । जटिल र खास समस्याका रूपमा विद्यमान भूमिहीन दलितको समस्याको सम्बोधन गर्न एक पटकका लागि भूमि दिने संवैधानिक प्रावधान छिटो लागू गर्दा पनि यस प्रश्नमा सामान्य सुधार हुन सक्छ, जुन संसद्को चिसो कोठा र संविधानका काला अक्षरमा थन्किएको छ । लाखौंको संख्यामा रहेका सुकुम्बासीहरूको वस्तुवादी लगत लिने कामसँगै सीमित संख्यामा हुकुमबासीहरूलाई अलग्याउनÙ मानवोचित र सम्मानजनक बसोबाससँगै रोजगारी, शिक्षा, स्वास्थ्यका लागि भरथेग गर्ने संवैधानिक वचनबद्धतालाई व्यवहारमा लागू गर्नमा राज्यले ढिलाइ र धिङन्याइँ गर्न पाइँदैन । भूमि र घरबारविहीन (अ)नागरिकलाई फोहोर वस्तुका रूपमा घिनाएको भावसहित हेर्नेÙ संविधानका प्रावधानलाई स्थगन गर्दै, बाझिएका ऐनकानुनको बलमा स्वच्छता, सभ्यता र पवित्रताका नाममा बस्ती नै बढार्न खोज्ने तथा सरोकारवालासँग संवाद र सहमतिसँगै सम्यक् कर्मको सट्टा डोजरले पेल्ने बालेनपाराले समस्या मात्रै बल्झाउँछ । यस्तो पाराले न मेयर या शासकलाई संवेदनशील, मानवीय र लोकतान्त्रिक बनाउँछ, न त कुनै सहरलाई स्वच्छ, सझ्य, समावेशी नै ।"
अर्थतन्त्रमा संरचनात्मक सुधारको अत्यावश्यकता,"चुनावी घोषणापत्रहरू हाम्रो सन्दर्भमा फगत औपचारिकता र झुटो आश्वासन तथा दिवास्वप्नका पुलिन्दा हुन् । घोषणापत्र पढेर मतदाताले मतदान गर्छन्गरे भन्नेमा मलाई चाहिँ पत्यार लाग्दैन । परिवर्तन चाहने अधिकांश युवाले त्यस्ता घोषणापत्रहरू नै नपढी यसपालि राष्ट्रिय स्वतन्त्र पार्टीको सानदार राजनीतिक यात्रालाई सम्भव तुल्याइदिएका छन् । प्रधानमन्त्री देउवाले नेपाली कांग्रेसको औपचारिक कार्यक्रममा वृद्ध भत्ताको उमेर हद ६८ वर्षबाट ६५ वर्षमा नझारे चुनावी घोषणापत्र जारी नै नगर्ने बालहठ लिएपछि घोषणापत्र समितिले बाध्य भएर उमेर सीमा घटाएको घटनाले हाम्रो देशको वास्तविक अर्थराजनीतिक विचलनको चित्रण गर्छ । पूर्वप्रधानमन्त्री ओलीले एमालेको घोषणापत्रमा वृद्धभत्ताको उमेर हद घटाएर ६५ वर्ष गरे नेपाली कांग्रेसले निर्वाचनमा राम्रो नतिजा नल्याउने देउवाको आकलन रहेछ । यसरी राज्यको सीमित स्रोतसाधन आफ्नो व्यक्तिगत राजनीतिक स्वार्थका लागि वितरण गर्ने अभ्यासले मुलुकलाई स्थायी रूपमा व्ययभार थप्नेछ । वृद्धभत्ता प्रतिगामी स्रोत वितरण प्रणाली हो । नेपालीको औसत बाँच्ने उमेर करिब ७० वर्ष पुगेको अवस्थामा सीमान्तीकृत र गरिब वर्ग तथा समुदायको औसत बाँच्ने उमेर कम हुने भएकाले सो सुविधाबाट माथिल्ला वर्ग, जात, समुदाय र धनी परिवार नै धेरै लाभान्वित हुन्छन् । ६८ वर्षको उमेर हद हुँदा राज्यले बर्सेनि ७३ अर्ब रुपैयाँभन्दा धेरै वृद्धभत्ता बाँड्नुपर्छ भने ६५ वर्षमा घटाए स्थायी रूपले कति आर्थिक भार थपिन्छ, अनुमान गर्न गाह्रो छैन । सरकारको राजस्वले साधारण खर्च पनि नधान्ने अहिलेको स्थितिमा व्यापक मितव्ययिता अपनाउँदै आर्थिक चुस्तता, कसिलोपन र प्रभावकारिता देखाउनुपर्नेमा झनै गैरजिम्मेवार ढंगले देशको ढुकुटी रित्याउने र आर्थिक स्थिति खलबल्याउने दिशातिर उन्मुख हुनु अत्यन्त खेदजनक छ । एमालेको घोषणापत्रलाई उद्धृत गर्दै उपमहासचिव विष्णु रिमालले केही दिनअघि नेपाल ट्रेड युनियन महासंघको एउटा कार्यक्रममा एमालेको सरकार आए न्यूनतम ज्याला बढाएर २५ हजार रुपैयाँ प्रतिमहिना बनाउने र सरकारमा नआए पनि सो प्राप्तिका लागि संघर्ष गर्ने बताए । हाल स्थापित १५ हजार रुपैयाँको न्यूनतम ज्याला दक्षिण एसियाको सबैभन्दा धेरै मात्र नभएर नेपालको प्रतिव्यक्ति आयभन्दा बढी पनि हो । न्यूनतम ज्याला प्रतिमहिना २५ हजार रुपैयाँ पुर्यायो भने भारतको प्रतिव्यक्ति आय बराबर हुनेछ । यस्तो अवस्थाले मुलुकको अर्थतन्त्रलाई कतातिर लैजाने हो ? मजदुरको हितमा गरिने भन्ने यस्तो गलत नीतिले मजदुरलाई लाभ होइन उल्टै गम्भीर हानि पुर्याउँछ र रोजगारीको अवसर साँघुरिँदै जान्छ । तलब तथा ज्यालाको अत्यधिक वृद्धिले एकातिर व्यवसाय अनौपचारिकीकरणतिर उन्मुख हुँदै जाने र अर्कातिर मुलुकले प्रतिस्पर्धा गर्न नसकेर उद्योगहरू बन्द हुने अनि आयातमा थप परनिर्भर हुने हुन्छ । उपभोक्ताचाहिँ उच्च मूल्यवृद्धिको मारले थप पीडित हुनेछन् । यस्तो गलत नीतिले सम्पूर्ण अर्थतन्त्रमै दूरगामी नकारात्मक असर पार्नेछ ।निर्वाचनका बेला माओवादी केन्द्रका अध्यक्ष प्रचण्डले गोरखाका जनतालाई पालुङटारसहित अन्य टार मिलाएर मोनोरेल बनाउने अभिव्यक्ति दिएका थिए । काठमाडौंमा पनि सम्भावना नभएको मोनोरेल पहाडी जिल्ला गोरखामा कसरी सम्भव होला ? माओवादी घोषणापत्रमा देशका विभिन्न सहरमा मेट्रो र मोनोरेल निर्माण गर्ने उल्लेख छ । नेता र पार्टीहरूका यस्ता विकृत आश्वासन र कार्यक्रमहरू आवधिक योजना र वार्षिक बजेटमा समावेश गर्दै जाँदा अर्थराजनीतिक विचलन थपिँदै र देशको आर्थिक स्थिति नाजुक हुँदै जानेछ ।ओलीको दुईतिहाइनिकट सरकारले बनाएको पन्ध्रौं विकास योजनामा दीर्घकालीन भनी समेटिएका सबै लक्ष्य काल्पनिक र चीनले पनि पार पाउन नसक्ने खालका छन्, त्यो योजना देशको नभएर कुनै राजनीतिक पार्टीको चुनावी घोषणापत्रजस्तो अनुभूति हुन्छ । नेपालको आवधिक विकास योजनाको इतिहासमा चौधौं योजना सबैभन्दा उपलब्धिमूलक रहे पनि कोभिड१९ तथा बाह्य क्षेत्रमा देखिएको जोखिमका कारण पन्ध्रौं विकास योजनाचाहिँ सम्भवतः सबैभन्दा खराब रहनेछ । यो वर्ष सरकारी राजस्वले साधारण खर्च पनि नधान्ने अवस्था छ । त्यसमाथि यस्ता गैरजिम्मेवार तथा मुलुकलाई नै आर्थिक संकटतिर धकेल्ने नीतिले गर्दा नेपाल थप कंगाल हुँदै जानेछ । निजीसहित सबैजसो क्षेत्रका संगठनहरू प्रतिध्वनि कक्ष (इको च्याम्बर) जस्ता छन् । सही र गलत नछुट्याई आफूसँग आबद्ध सदस्यहरूको स्वार्थ र फाइदा मात्र हेरेर सरकारलाई दबाब दिने गर्छन् । निजी क्षेत्रका केही संगठनले राष्ट्र बैंकको नीतिको विरोध गर्ने क्रममा श्रीलंकाका नेताहरूको जस्तै नियति नेपालका गभर्नरले पनि भोग्नुपर्नेजस्ता अभिव्यक्ति दिनु अराजकताको पराकाष्ठा हो । राष्ट्र बैंकको अहिलेको कदम भविष्यमा नेपालले श्रीलंकाको जस्तो आर्थिक संकट भोग्न नपरोस् भन्ने सोचबाट निर्देशित छ । निजी क्षेत्रको यस्ता आत्मकेन्द्रित तथा गैरजिम्मेवार कदमले मुलुकलाई झन् गम्भीर दुर्घटनातिर धकेल्नेछ । जतिसुकै विरोध भए पनि अर्थतन्त्रमा लामो समयदेखि थपिँदै आएको विकृति र उच्च जोखिमलाई संरचनात्मक सुधारमार्फत सम्बोधन गर्न ढिलाइ गर्नु हुँदैन । नेपालको पहिलो औद्योगिक क्षेत्र बालाजु औद्योगिक क्षेत्रमा उद्योगहरू स्थापना हुनुपर्नेमा नगण्य मूल्य अभिवृद्धि गर्ने करिब एक दर्जन सवारीसाधन सोरुम र सर्भिस सेन्टर छन् । अर्थतन्त्रमा औद्योगिकीकरणलाई निरुत्साहित गर्दै अधिक व्यापारीकरण गरी राज्य संयन्त्र र निजी क्षेत्रको मिलोमतोमा गरिएको राज्यको अनुचित दोहनको एउटा ज्वलन्त उदाहरण हो यो । विगतमा भन्सार छल्न कम मूल्यांकनमा गाडी आयात गर्ने अधिकांश आयातकर्ता र कर छल्न दुइटा वित्तीय विवरण बनाउने अधिकांश निजी क्षेत्रले अहिले सरकारी राजस्व घटेको प्रसंग निकालेर आयात सहजीकरण गर्न र राष्ट्र बैंकको संरचनात्मक सुधारको प्रयासलाई रोक्न अर्थमन्त्रीलाई उकासिरहेका छन् । देशलाई परनिर्भर बनाउने व्यापारीहरू बढेको ब्याजदरविरुद्ध राष्ट्र बैंकको विरोधमा सडकमा उत्रेका छन् । सडकबाट बैंकको ब्याजदर तय गर्ने प्रत्युत्पादक अभ्यासले गलत नजिर स्थापित गर्दै छ । मूल्यवृद्धि नियन्त्रण गर्न, बाह्य क्षेत्रमा देखिएको चाप व्यवस्थापन गर्न र अनुत्पादक क्षेत्रमा प्रवाह भएको अत्यधिक कर्जालाई व्यवस्थापन गर्न राष्ट्र बैंकले लिएको नीति कुनै पनि मुलुकको केन्द्रीय बैंकले लिने नीतिहरूभन्दा फरक छैन । चुरो कुरो, बैंकबाट लिइएको कर्जा विगतमा जस्तै आयातका लागि प्रयोग गरियो वा जग्गामा लगानी गरियो भने अहिलेको चरम तरलताको अभाव लामो समयसम्म लम्बिनेछ । कर्जाले बढाएको आयात र जग्गामा लगानीलाई तुरुन्त निरुत्साहन गर्नुपर्छ । विप्रेषणबाट हुने आम्दानी तत्कालै उल्लेख्य बढ्न नसक्ने र वैदेशिक मुद्रा आर्जनको स्रोत विविधीकरण हुन नसक्ने अवस्थामा आयातमार्फत अर्थतन्त्रबाट स्रोत बाहिरिने र जग्गाको बढ्दो मौद्रीकरणले लगानीको शृंखला अवरोध हुने भएकाले यी दुई प्रयोजनका लागि कर्जा परिचालन भए तरलताको संकट अनिश्चित कालसम्म लम्बिनेछ । त्यसैले निजी क्षेत्र र बैंक तथा वित्तीय संस्था स्वतः बढी जिम्मेवार भएर अहिलेको गम्भीर अवस्थाबाट निकास पाउने उपाय अवलम्बन गर्नुपर्छ ।देशको कुल भूभागको ११५ प्रतिशत मात्र घर निर्माणका लागि प्रयोग भएको अवस्थामा कित्ताकाट गर्न रोकेर र वर्गीकरण गरेर जग्गाको किनबेच घट्दैन, बाँझो राख्ने समस्या समाधान हुँदैनÙ विकृति र भ्रष्टाचार झन् मौलाउँछ । जग्गा खरिद गर्ने व्यक्तिले आयस्रोतको प्रमाण अनिवार्य रूपले पेस गर्नुपर्ने, जग्गा सम्बन्धी सम्पूर्ण कारोबार बैंकमार्फत मात्र गर्नुपर्ने र लगानी प्रयोजनका लागि जग्गा खरिद गर्दा कर्जा नपाइनेजस्ता केही नीतिगत व्यवस्था तुरुन्त कार्यान्वयन गर्न सके जग्गामा हुने अनियन्त्रित र अनुत्पादक लगानी स्वतः बन्द हुनेछ ।मुलुकको अहिलेको अत्यन्तै अनुत्पादक आर्थिक संरचना रूपान्तरण गर्ने हो भने कर्जा उत्पादनशील क्षेत्रमा परिचालन हुनुपर्छ र कम्तीमा एक दशक जग्गा कारोबारमा मन्दी लाग्नु अपरिहार्य छ, तब मात्र जग्गालाई उत्पादनको महत्त्वपूर्ण कारकका रूपमा पुनः स्थापित गर्न सकिन्छ । सामान्यतया जग्गाको मन्दी लामो समयसम्म रहन्छ र सो अवधिमा कृत्रिम रूपले उचालिएको मूल्य क्रमशः वास्तविक मूल्यमा समायोजन हुँदै जान्छ । तर २०६७ र २०६८ सालको जग्गा कारोबारमा देखिएको मन्दी क्षणिक र सतही रह्यो, जीडीपीको अनुपातमा कर्जाको अनुपात कम भएकाले (४६ प्रतिशत) र बढ्दो विदेशी मुद्रा सञ्चितिका कारण दुई वर्षको मन्दीले जग्गाको मूल्य समायोजन हुन नपाउँदै पुनः द्रुत गतिले बढ्यो । प्रतिव्यक्ति आय र विकासको स्तरको अनुपातमा नेपालमा जग्गाको मूल्य सम्भवतः विश्वमै सबैभन्दा महँगो छ ।लामो समयसम्म अवलम्बन गरिएको विस्तारित बजेट (आर्थिक नीति) र कर्जा नीतिका साथै उपभोगका लागि आयातमा अत्यधिक परनिर्भर र प्रतिफलका लागि जग्गामा अत्यधिक लगानी गर्ने प्रवृत्तिले मुलुकको अर्थतन्त्र अप्ठ्यारो स्थितिमा पुगेको छ । सोही क्रममा अर्थतन्त्रको संरचना नै फेरिएको र अर्थतन्त्रको आकारको तुलनामा अत्यधिक कर्जा थुप्रिएकाले सोही अनुपातमा जोखिम पनि थपिएको छ । तर यो आन्तरिक अर्थतन्त्रसँग मात्र नभएर बाह्य क्षेत्रसँग पनि जोडिएको विषय भएकाले सरकार र राष्ट्र बैंकले चाहेर पनि अहिलेको समस्याको शीघ्र समाधान गर्न सक्दैनन् । निजी क्षेत्रले चाहेजस्तो अहिलेको अवस्थाको अल्पकालीन समाधान छैन । लामो समय वार्षिक २० प्रतिशतले कर्जा वृद्धि भएकामा अब मुस्किलले १२१३ प्रतिशत मात्र वृद्धि हुने चरणमा अर्थतन्त्र प्रवेश गरेको हुँदा सोही अनुरूप सबैले आआफ्ना वित्तीय अवस्था समायोजन तथा व्यवस्थापन गर्दै लानुपर्छ । अहिलेसम्म उच्च कर्जा वृद्धिदरले थेगेको न्यून खराब कर्जाको अनुपात अब चुलिँदै जाने निश्चित छ जसले गर्दा नेपाल पनि भारतको जस्तै बैंकिङ क्षेत्र र निजी क्षेत्रको दोहोरो वासलातको समस्या (ट्वीन ब्यालेन्स सिट प्रोबलम) को चरणमा प्रवेश गर्नेछ ।यो शताब्दीको पहिलो दशक (सन् २०००११) मा भारतमा भएको उच्च कर्जा वृद्धि (२३५ प्रतिशत) ले अर्थतन्त्रमा थपेको जोखिम पहिचान गर्न रिजर्भ बैंक अफ इन्डियाका तत्कालीन गभर्नर रघुराम राजनले सन् २०१५ मा बैंकिङ कर्जाको गुणस्तर समीक्षा (एसेट क्वालिटी रिभ्यु) को प्रक्रिया सुरु गर्दा खराब कर्जा दोहोरो अंकमा पुगेको थियो । सन् २०१२२० को अवधिमा कर्जा वृद्धि ११५ प्रतिशतमा खुम्चिँदा विजय माल्या, नीरव मोदी, मेहुल चोक्सीजस्ता धनाढ्य व्यक्तिहरू कर्जा तिर्न नसकेर विदेश पलायन भएका थिए भने एस बैंक लगायत करिब आधा दर्जन वित्तीय संस्थाहरू संकटमा परेका थिए । केही अप्ठ्यारा तर संरचनात्मक सुधारसँगै भारतीय बैंकिङ क्षेत्र र निजी क्षेत्र दोहोरो वासलातको समस्याबाट बाहिरिँदै अहिले मजबुत भएका छन् । मुलुकले समृद्धि खोज्ने हो भने संरचनात्मक सुधारको विकल्प छैन । नेपालजस्तो विकासशील मुलुकका लागि सबैभन्दा महत्त्वपूर्ण विषय भनेको बाह्य क्षेत्रको स्थायित्व हो । आम नेपालीले अहिलेसम्म आर्थिक संकट भोग्नुपरेको छैन, त्यसैले बाह्य क्षेत्रको असन्तुलनले ल्याउन सक्ने संकटको गम्भीरताबारे हामी अनभिज्ञ छौं र हल्का रूपले लिने गरेका छौं । बाह्य क्षेत्रले ल्याउने आर्थिक संकट अत्यन्तै गम्भीर र मुलुकको सार्वभौमसत्ताजस्तो अत्यन्तै संवेदनशील विषयसँग पनि जोडिएको हुन्छ ।विगतमा जस्तो मुलुकको बाह्य क्षेत्र विप्रेषणले मात्र धान्ने अवस्था छैन । आन्तरिक उत्पादन बढाएर आयात घटाउने र निर्यात बढाउने, विदेशी मुद्रा आर्जनका अन्य स्रोत पहिचान गर्ने, जग्गामा अनियन्त्रित लगानी बन्द गर्नेजस्ता विविध उपायमार्फत अहिलेको समस्याको मध्य तथा दीर्घकालीन समाधान खोज्नुपर्छ । नत्र विगतमा जस्तो कर्जा लिएर आयातै मात्र गर्ने र जग्गामा लगानी गर्ने हो भने बजारले नै स्वस्फूर्त ढंगले नयाँ कर्जा निर्माण प्रक्रियालाई अवरोध गर्दै अर्थतन्त्रमा माग र कारोबार संकुचित गर्नेछ, जसबाट निजी र वित्तीय क्षेत्र नै सबैभन्दा बढी प्रत्यक्ष प्रभावित हुनेछन् । मुलुकलाई अहित हुने गरी राजनीतिक स्वार्थका लागि गरिने हरेक निर्णयको जवाफदेही खोज्नुपर्छ । युवाको भविष्यमाथि खेलबाड गर्ने र किसानको योगदानलाई अवमूल्यन गर्ने नितान्त राजनीतिक स्वार्थका लागि बाँडिने वृद्धभत्ताजस्ता प्रतिगामी स्रोत वितरण प्रणालीविरुद्ध युवा, किसान र सचेत ज्येष्ठ नागरिक मिलेर बृहत् जनदबाब दिनुपर्छ । राज्य नै थप विपन्न हुने, प्रतिस्पर्धी क्षमता गुमाउने, थप परनिर्भर हुने र बेरोजगारी बढ्ने गरी न्यूनतम ज्याला बढाउने खोक्रो आश्वासनको जवाफदेही स्वयं मजदुरले खोज्नुपर्छ । मेट्रो र मोनोरेल, बुढीगण्डकी, केरुङकाठमाडौं रेलजस्ता मुलुकलाई उच्च ऋण बोकाउने मनगढन्ते सेतो हात्ती परियोजनाको जवाफदेही आम नागरिकले माग्नुपर्छ । निजी क्षेत्र र राज्य संयन्त्रको मिलोमतोमा हुने राज्यको दोहनको प्रतिकार पनि आम नागरिकले नै गर्नुपर्छ ।मुलुक गम्भीर आर्थिक अवस्थाबाट गुज्रिँदै गर्दा सबैले राष्ट्रहितका लागि सोच्नुपर्छ । सबैले आआफ्नो वित्तीय अवस्था सुदृढ पार्दै लानुपर्ने भएको छ । सरकारले साधारण खर्चमा व्यापक मितव्ययिता अपनाएर वित्तीय घाटा घटाउँदै लानुपर्छ भने स्रोत वितरण प्रणाली सीमान्तीकृत वर्ग र समुदाय तथा गरिब परिवारतिर लक्षित हुनुपर्छ । निजी क्षेत्रले कर्जामा अत्यधिक परनिर्भरता कम गर्न, आन्तरिक उत्पादन र मूल्य अभिवृद्धि बढाउन अनि जग्गा कारोबारलाई घटाउन पहल गर्नुपर्छ । बैंकिङ क्षेत्रले कर्जालाई अनुत्पादक क्षेत्रबाट उत्पादशील क्षेत्रमा प्रवाह गराउने, कर्जा तथा लगानीको गुणस्तर सुदृढ गर्ने, अनावश्यक खर्च घटाउने, व्यवस्थापन चुस्त बनाउने र आन्तरिक सुधार गर्दै लाने रणनीति लिनुपर्छ । कर्जा लिएरै भए पनि क्षमताभन्दा धेरै खपत गर्ने हाम्रो संस्कार र प्रवृत्तिलाई निरुत्साहित गर्नुपर्छ । साथै नियामक संस्थाले पनि तथ्य र प्रमाणका आधारमा सुधारका कार्यक्रमलाई थप सुदृढ गर्दै लानुपर्छ । संरचनात्मक सुधारका पहलहरू सहज हुँदैनन्, त्यसैले सबैले मिलेर काम गर्नुपर्छ ।"
महिला यौनकर्मीलाई कहिलेसम्म अपराधी मानिरहने ?,"एक ः गाउँबाट आएका आफन्त (पुरुष) लिन सडकमा कुरिरहँदा समेत प्रहरीले समात्छ र थुनेर दुःख दिन्छ । हामी हर समय यौनकर्मी हुँदैनौंÙ आमा, गृहिणी पनि हुन्छौं वा परिवारप्रतिको जिम्मेवारी निभाइरहेका विविध भूमिकाका पात्र पनि त हुन्छौं । दुई ः प्रहरीले होटलमा छापा हान्यो, पक्रियो र यसरी पीडा (शरीरको नीलडामसहित सुन्निएको भाग देखाउँदै) दियो जसको औषधि अझै गर्दै छु । कारबाही गर्दा महिला प्रहरी पनि थिएनन् । एक दिन झापाकी साथीलाई आम्दा नेपालबाट सुरक्षित यौनसाधन (प्रेप, कन्डम) लिएर झोलामा बोकेकै आधारमा प्रहरीले कारबाही गरेछ । तीन ः मैले ग्राहकलाई सेवा दिइरहेकै समयमा छापा हान्ने प्रहरीले मेरो ग्राहकलाई बेइज्जत गरिदिने धम्की दिई पैसा असुलेर छोडिदियो तर मलाई थानामा पुर्यायो । छोड्ने बेला मसँग नम्बर लियो । भोलिपल्टदेखि मलाई खुसी पार्, नत्र ग्राहक खोज्ने र पर्खने त्यो ठाउँमा बस्न पाउँदिनस् जस्ता कुराहरू गर्न थाल्यो । हामीले यस्तो कैयन्चोटि भोगेका छौं । चार ः हामीलाई मदिरा पिएर ड्युटीमा खटिएको प्रहरीले लखेट्छ तर हामीमाथि भएको हिंसाबारे उजुरी लिँदैन, बरु हाम्रो गोपनीयता भंग गरिदिने धम्की दिन्छ । यौनकर्मीका रूपमा सेवा दिँदा ग्राहकबाट हुने हिंसा, शोषण र जबरजस्तीबारे प्रहरीलाई भन्दा अनेक विशेषण दिइन्छ र तिमीहरूले गर्ने नै त्यही त हो भनेर मजाकको विषय बनाइन्छ । न्यायका लागि ढोका ढकढकाउने ठाउँ नै छैन । पाँच ः यौनकर्मको आम्दानीबाटै भए पनि सन्तानलाई पढाऊँ भन्यो, जन्मदर्ताको प्रमाण जुटाउन धौधौ छ । नागरिकता नहुँदा आफ्नो बैंक खाता छैन, सन्तानले नागरिकताविहीन बन्नुपरेको छ । नागरिकता नहुनुले धेरै थोकबाट वञ्चित पारेको छ हामी यौनकर्ममा संलग्नलाई । माथि उल्लिखित भोगाइहरू स्वासा नेपाल (नेपालमा यौनकर्ममा संलग्न समुदायसँग काम गर्दै, यौनकर्मीको अधिकारको वकालत गर्दै आएको संस्था) मा भइरहेको छलफलमा उपस्थित महिला यौनकर्मीहरूका हुन् । आफूहरूप्रति परिवार र समाजले मात्र होइन, राज्यले समेत अपराधीसरह व्यवहार गरेको भन्दै उनीहरूले यौनकार्यलाई निरपराधीकरण गरिनुपर्ने आवाज उठाउन थालेका छन् । यौनकर्मलाई राज्यतहले निरपराधीकरण गरिदिए उनीहरूले अपराधी सरहको जीवनबाट मुक्ति पाउन सक्छन् ।यौनकर्म नेपाली समाजमा निषेधित छ जसलाई महिला बेचबिखनको अपराधसँग जोडेरसमेत हेरिन्छ, जबकि यी दुई भिन्न पाटा हुन् । समाजले (कु)कर्म मानेको विषयलाई व्यवसाय बनाउनेहरूले मर्यादित र भेदभावबिनाको जीवन जिउने अधिकारबाट वञ्चित हुनुपरेको बारे सायदै सोचिन्छ । परपुरुष वा परस्त्रीको तुष्टिका लागि आफ्नो शरीर (विशेषतः महिलाको) उपयोग गरेर जीविका गर्ने कामपेसालाई पछिल्लो समय महिलावादीहरूले पुँजीवादी पितृसत्तामक व्यवस्थाको शोषणको नयाँ रूप भनेर परिभाषित गरेका छन् । त्यस्तो व्यवस्था जहाँ सुन्दर मासुका टुक्राहरू ले बनेको, खास गरी महिला शरीरलाई पुँजीवादी बजारमा बिक्रीमा राखिन्छ र मुनाफाकेन्द्रित मालिकद्वारा मोल तोकिन्छ । उनीहरूका अनुसार, पुँजीवादी पितृसत्ताले महिलाका अंगअंगको मोलमोलाइ मात्र नगरेर बिकाउ वस्तुमा परिणत गरिदिन्छ । अर्का थरीको विचारमा देहव्यापार र वेश्यावृत्तिलाई महिलाको शरीर महिलाको एकाधिकारअधिकार को नारासँग जोडेर हेर्नु गलत छ । सिद्धान्ततः राज्यले देहव्यापार गर्नुपर्ने माहोल बनाउनै हुँदैन भनेर बहस नहुने होइन, फेरि पनि व्यवहारमा देहव्यापार मजबुरीजबरजस्ती रोजाइमजबुरीकै शृंखला बनेर चालु छ । यौनकर्मीहरूका माथि उल्लिखित भोगाइहरूबाट यस्तै लाग्छ । यस पेसालाई समाजले जति तीतो, जति तुच्छ विशेषणले उच्चारण गर्छ र नकार्छ, त्यति नै नकारिएको छ कानुनी रूपमा पनि । फलस्वरूप यौनकर्मीको अधिकार प्रथमतः मानव अधिकार को सवाल हो भनेर सोचिएको छैन । महिला हिंसाविरुद्धको सोह्रदिने अभियानका बखत महिलाविरुद्ध हुने अनेक प्रकारका हिंसा, बलात्कार, शोषणका घटनादेखि हत्यासम्ममा केन्द्रित भएर विविध कार्यक्रम गरिन्छन्Ù न्यूनीकरणउन्मूलनका नीतिरणनीति केकस्ता हुनुपर्छ भन्नेबारे बहस हुन्छन्Ù तर महिलाभित्रका विविधता र यसका विविध भोगाइलाई बेवास्ता गरिएको हुन्छ भनी आलोचना गरिन्छ । यसै सन्दर्भमा यौनकर्मी महिलाहरू प्रश्न गर्छन् हामीले बाँचेको अमानवीय जीवनबारे कुन निकाय कहिले आवाज बनिदिन्छ ? के यौनकर्मी अधिकार मानव अधिकारको सवाल होइन ? विकल्प नभएर होइन कि, बिग्रिएर यौनकर्मी बनेको भन्ने धारणा बनाएका जोकोहीले यौनकर्म गर्नेहरूको जीवन नजिकबाट हेरे यौनलाई पेसा बनाउनु पछाडिका यावत् कारण थाहा पाउनेछन् । यौन पेसा अपनाइरहेका महिलाहरूप्रतिको तिरस्कारपूर्ण दृष्टिसमेत बदलिन सक्छ । यौनकर्मी हुनुका पीडा, इतिहास, पृष्ठभूमि हामीले कल्पना गरेभन्दा बिलकुल भिन्न हुन सक्छन् । अधिकांश महिला यौनकर्मी पिछडिएको र अशिक्षित समुदायबाट आएका छन् । घरेलु हिंसाबाट छुटकारा पाउन, आत्मनिर्भर बन्न हिँडेकाहरू सहरमा काम गर्ने होटलको मालिकको यौन प्यास मेट्ने साधन बन्न पुगेका छन् । छोराछोरी र आफूमाथि सौता हालिदिने लोग्नेको बेवास्ताका कारण सकसपूर्ण बनिरहेको दैनिकी सहज बनाउन जागिर खोज्दै भौंतारिनेहरू यौनकर्म अपनाउन बाध्य पारिएका छन् । दुर्घटनापछि अपांग बनेको श्रीमान्, वृद्ध सासूससुरा र लालाबालाको आवश्यकता पूर्ति गर्न केही विकल्प नमिलेपछि यौनकर्म अँगाल्नेहरू पनि छन् । वर्षौंसम्म गिट्टीबालुवाको थुप्रोमा हड्डी रगड्दासमेत सुरक्षित बास बनाउन नसकेका, मृगौलापीडित श्रीमान्को उपचारको स्रोत जुटाउन असमर्थ भएका कतिपय पनि छालाको व्यापारमा होमिन पुगेका छन् । कमजोर आर्थिक अवस्थाको वज्र सहन नसकेर कतिपय जसरी हुन्छ कमाउँछु, पैसाको मुख देख्छुदेखाउँछु भनेर शरीर बेच्न बाध्य बनेका छन् । वैदेशिक रोजगारीमा रहेको श्रीमान् सम्पर्कविहीन हुनु, परिवारको बुहार्तन खप्न नसक्नु अर्को कारण हो जसले जीवन गुजाराका लागि जागिर खोज्दाखोज्दै यौनसुख खोजिरहेको परपुरुषसँग ठोक्काइदिएको हुन्छ । शिक्षामा लगानी गर्न नसक्ने अभिभावकका कतिपय युवा छोरीहरू सहर पसेर यौनपिपासुका नजरबाट जोगिई हिँड्न नसकेपछि अनेक हन्डर र ठक्कर खाँदै यौनकर्ममा लाग्न बाध्य बनाइएका छन् ।भूमिहीन समुदाय र वर्गका छोरीबुहारीहरूसँग शैक्षिक उकालो लाग्नका लागि धितो राख्ने जमिन हुँदैन, वृद्ध बाबुआमाको ओखती गर्ने आयआर्जनको स्रोत हुँदैन र त्यस्ता कतिपय आफ्नै शरीरलाई बेच्न विवश भएका हुन सक्छन् । तर त्यो कर्म यी सबैका लागि सुरक्षित र भरपर्दो छैन । यौनकर्मप्रति समाज, राज्य र विविध वाददर्शन अँगाल्ने बुद्धिजीवीको भाष्य परस्पर विरोधी छ, यथार्थवादी छैन । यही कारण उनीहरू अपराधी ठानिइन्छन्, उनीहरूमाथि दमन गरिन्छ र उनीहरूको मानमर्दन गरिन्छ, माथि उल्लेख भएजसरी । यसैले यस कर्मको निरपराधीकरणको सवाल उब्जिएको हो । नेपालको आधिकारिक तथ्यांकमा यौनकर्मीहरूको वास्तविक संख्या हराएको छ । तर एनसीएसीको सन् २०१६ को तथ्यांक अनुसार नेपालमा ५६ हजार यौनकर्मी छ्न् भने, अर्को अनौपचारिक अध्ययनले यौनकर्मीको संख्या झन्डै ४ लाख रहेको देखाएको छ । उनीहरूमध्ये कतिपयसँग समाज र संस्कारका हिसाबले तिरस्कृत र त्याज्य यौनकर्मलाई छोडेर दोस्रो पेसा अपनाए पनि त्यहाँ आफ्नो विगत थाहा पाउने सहकर्मीबाट अवहेलना सहनुपरेका कारण पुनः यौनकर्ममै फर्किनुपरेको तीतो यथार्थ छ । परिवार र व्यक्तिगत जीवनको आधारभूत आवश्यकता पूरा गर्ने अभिन्न पाटो यौनकर्म बनाइरहेका महिलाहरू आफन्तजन र समुदायबाट कलंकित, अपहेलित, बहिष्कृत र विस्थापित छन्Ù राज्यबाट दमित, असंरक्षित र सीमान्तीकृत तुल्याइएका छन् । मुलुकमा भरपर्दा आर्थिक अवसरहरूको सृजनाको लहर कहिले सुरु हुने हो ? अनौपचारिक क्षेत्रमा संलग्न हरकसैले खाद्यान्न, शिक्षा, औषधोपचार, आवास, लुगाफाटाजस्ता न्यूनतम आवश्यकताहरू ढुक्कले पूरा गर्न सक्ने गरी मासिक आय पाउने कहिले हो ? सबै मान्छेले एकै पटक एकै खालको जीवनस्तर हासिल गर्न सम्भव नहुने त समकालीन राष्ट्रिय विकास अनुभव र राजनीतिक माहोलले नै देखाउँछ । यसर्थ अवसरबिनाको कालखण्डमा कसैले कि जीवन त्याग्नुपर्यो कि त अस्तित्वरक्षाका लागि भेटिएका बाटाहरू हिँड्नैपर्यो । यी बाटाहरूमध्ये यौनकर्मको बाटो अन्तिम हुन सक्छ जहाँ हिँड्न सहज छैन । फेरि पनि कदमकदममा अपमानित भएर प्राण धानिरहेका छन् महिला यौनकर्मीहरू । लकडाउनका बेला ६९० महिला यौनकर्मीमा गरिएको एउटा अध्ययन अनुसार, ९० प्रतिशत यौनकर्मी आफ्ना बच्चाहरूको आधारभूत आवश्यकता पूरा गर्न यौनकर्मकै आयमा निर्भर छन् । यो यस्तो वर्जित कर्म हो, जहाँ एक्लै संघर्षश्रम गर्नुपर्छ र मौखिक सम्झौता अनुरूपको पारिश्रमिक माग्दा बदनाम गराइदिने धम्की दिने ग्राहक वा होटलबार मालिकलाई सहनुपर्छ, जहाँ एचआईभी तथा यौन संक्रमण हुन सक्ने खतरा मोल्नुपर्छ, जहाँ यौनतुष्टि लिन आएका ग्राहकबाट बन्दकोठाभित्र जबरजस्ती र कुटपिट झेल्नुपर्छ, जहाँ प्रहरीप्रशासनको धरपकड र गालीगलौज सुन्नुपर्छ, जहाँ सामाजिक सुरक्षा छैन । विविध प्रकारका मानसिक, मौखिक र शारीरिक दुर्व्यवहारको सामना गर्ने यौनकर्मीहरूलाई न्यायका लागि गुहार्ने, उत्पीडनमा मल्हम लगाइदिने निकाय छैन । नागरिकता नभएका कारण आफ्नो बैंक खाता नहुने र बचत गर्ने अवसर नमिल्ने बरु लुटपाटमा पर्ने सम्भावना ज्यादा हुन्छ । ठगिँदा र छलिँदा हिंसा वा शोषणमा पर्दा उजुरी गर्ने दरिलो आधार नागरिकता नभएकाले न्यायप्राप्तिको पहिलो संघारबाटै रित्तो हात फर्कन बाध्य छन् कतिपय । यौनकर्मी महिलाहरूका अनुसार, यौनव्यापारमा चिनिएको अघोषित इलाकामा ड्युटीमा खटिने प्रहरीको अतिरिक्त आम्दानी हुने गरेको छ । त्यो अतिरिक्त आम्दानी यौन सेवा दिने होटल वा यौनकर्मी वा उनीहरूका ग्राहकलाई धम्काएर हुनेमा शंका रहेन । एउटा अध्ययनले महिला यौनकर्मीमाथि अन्य पक्षबाट भन्दा राज्य (प्रहरी) पक्षबाट हुने हिंसा र शोषण कुल हिंसाको १६ प्रतिशत रहेको देखाएको छ । बाँकी प्रतिशत होटल मालिक, ग्राहक, प्रेमी, साथीहरू, घरमालिक, समुदायमाझ बाँडिन्छ । यही कारण पनि यौनकर्मी महिलाहरूमाथि हुने हिंसा बढिरहे पनि उजुरी लिनमा प्रहरी अधिकारीहरू र अन्य सेवाप्रदायकले बेवास्ता गर्ने गरेका छन् । यसले सामाजिक बहिष्कार र शक्तिको असमानता निरन्तर चलिरहेको देखाउँछ । मानव अधिकारको रक्षार्थ ढाल हुनुपर्ने, कसैमाथि हुने हिंसा रोकथाम तथा न्यूनीकरणका लागि पहल गर्नुपर्ने निकाय नै अमानवीय बनिरहनु निकै चिन्ताजनक छ । यौनकर्मलाई अँगाल्नुको सजायस्वरूप महिलाहरूले भोग्ने नीतिगत व्यावहारिक समस्याहरूको चाङ लामो छ । उनीहरूका हुर्किरहेका र हुर्किसकेका सन्तानले भोगिरहेका अप्ठ्याराहरू पनि छन् । यौनश्रमिकहरू जब आफ्ना सन्तानको नागरिकता बनाउन खोज्छन् र सम्बन्धित अधिकारीलाई बुबाको प्रमाण दिन असमर्थ हुन्छन्, तब सन्तानको नागरिकतामा बुबा थाहा नभएको जनाउ दिइन्छ अनि बिनाबाबुको सन्तान को कलंक लाग्छ सन्तानमा । र ऊ उपहासको पात्र बन्छ । यसले वंशाधिकारको भेदभावरहित प्रावधानको उल्लंघन मात्रै गर्दैन, आमाले भोगेको भेदभाव र उत्पीडनलाई सन्तानको भाग्य करारसमेत गरिदिन्छ । महामारी या प्राकृतिक विपत्तिको सामना गर्न दिइने सरकारी तथा स्थानीय राहत सहयोग लिनबाट, स्वास्थ्य तथा सामाजिक सेवामा पहुँच हुनबाट नागरिकता, सम्पत्तिको स्वामित्व वा विवाहकै प्रमाणपत्र नभएकै कारण उनीहरू पाखा पारिन्छन् । यौनकर्मीहरू सामाजिक अवहेलनाको त्रासले चिनिन सक्दैनन् भने नागरिकता नभएका यौनकर्मीलाई राज्यले चिन्दैन । बेलाबखत निम्तिने यस्ता आपत्कालीन अवस्थामा आम्दानीको स्रोत गुम्छ र महिला यौनश्रमिकको अवस्था अझै दयनीय बन्न पुग्छ, जसबारे राज्य पूरै बेखबर छ । अब अपांग, दलित, सीमान्तीकृत समुदायका महिलाको हत्या र हिंसामा चिन्तित हुने सरोकारवाला निकायले यौनकर्ममा संलग्न महिलाको हत्या र मृत्युबारे पनि गम्भीर हुनु जरुरी छ । विविध मानसिक अवस्था, आघात र तनावबाट गुज्रने उनीहरूको आत्महत्याको दर बढ्दो छ । प्रतिबन्धित कर्मलाई आफ्नो गाँस र बासको मूल स्रोत बनाउनेहरू विभिन्न स्वास्थ्य समस्याबाट गुज्रिँदा पनि खर्च अभावमा उपचारविहीन भएर बाँच्न विवश छन् । राज्यतहबाट हरबखत जोखिमयुक्त यस कर्ममा रहेकाहरूका सवालको विश्लेषण गरिनुपर्छ । आफ्नो शैक्षिक स्तर नभए पनि वा कम भए पनि सन्तानको राम्रो भविष्यका लागि यौनकर्ममा होमिएका महिलाहरूमाथि हुँदै आएको शोषण र हिंसालाई राज्यका सम्बन्धित निकायहरूले बेवास्ता गर्नु हुँदैन । उनीहरूको न्यूनतम मानव अधिकारलाई ख्याल गर्दै सम्मानजनक वातावरणमा बाँच्न पाउने अवस्था सुनिश्चित गर्नुपर्छ । आर्थिक स्थिरता र सुरक्षाबिना महिला यौनश्रमिकहरू सधैं गरिबी र भोकमरीको सिकार नहोऊन् भनेर उनीहरूलाई आयआर्जन तथा उत्पादनमूलक कार्यक्रम तथा व्यावसायिक सीपमूलक प्रशिक्षणमा सहभागी बनाउनुपर्छ ।शारीरिक बनावट, यौनिकता र सुन्दरतासँग सम्बन्धित यौनकर्ममा संलग्न महिलाहरूलाई पनि वर्गीकृत रूपमा हेर्न सकिन्छ । १८ वर्षदेखि ४६ वर्षसम्मका महिला यौनकर्मीहरूको आम्दानी उनीहरूको शिक्षा र शारीरिक सुन्दरताले निर्धारण गरेको पाइन्छ । तर शैक्षिक स्तर कम भएका, वयस्क र वृद्ध यौनकर्मीहरूलाई उनीहरूको श्रमबापतको भुक्तानीमा ग्राहक, होटल मालिकहरूले बेवास्ता गर्ने गरेको वास्तविकता पनि छ । यौनकर्मलाई निरपराधीकरण गरेमा न्यायपूर्ण श्रमज्याला निर्धारण गर्ने आधार तय हुन सक्छ । बढ्दो उमेरसँगै स्वास्थ्य जटिलता देखिने र सामाजिक सुरक्षाको कुनै प्रावधान नभएकाले वृद्ध यौनकर्मीहरू जोखिमपूर्ण जीवन बिताउन बाध्य छँदै छन्, उनीहरूका छोरीहरूले पनि प्रायः यौनकर्मलाई नै निरन्तरता दिने भएकाले यो जोखिम उनीहरूमा समेत दोहोरिने पक्का छ । यसबारे सोचिनुपर्छ । विकल्पहीन प्रतिबन्धले यौनव्यापार रोकिँदैन भन्नेबारे राज्य सचेत हुनुपर्छ र हाललाई यौनश्रममा परिस्थितिवश धकेलिएकाहरूको नागरिक र मानव अधिकारलाई संरक्षकत्व प्रदान गर्न यौनकार्यको निरपराधीकरण अविलम्ब गरिनुपर्छ । अनि मात्र उनीहरूमाथिका ज्यादती र लाञ्छना कम हुन सक्छन् ।"
मानव तस्करी रोक्न संयुक्त कार्यविधि आवश्यक,"(नयाँदिल्ली)  नेपालबाट भारत र भारत हुँदै तेस्रो मुलुकसम्म हुने मानव तस्करीको रोकथाम तथा उद्धार गर्न दुई देशबीच संयुक्त कार्यविधि बनाइनुपर्नेमा सरोकारवालाहरूले जोड दिएका छन् ।नेपालको शक्ति समूह संस्थाले सोमबार दिल्लीमा गरेको एक अन्तरक्रिया कार्यक्रममा मानव तस्करीको रोकथाम र उद्धार कार्यमा सक्रिय दुवै देशका सरोकारवालाले संयुक्त कार्यविधि बनाउनुपर्ने बताएका हुन् । शक्ति समूहका अध्यक्ष चरीमाया तामाङले तस्करीमा परेका महिला, बालबालिका वा अन्य कसैलाई पनि उद्धार गर्नुभन्दा पनि उसलाई विदेशी भूमिबाट छिटोभन्दा छिटो घर पुर्याउनु चुनौतीपूर्ण बनेको बताइन् । नेपालको आफ्नै कानुन छ, भारतको आफ्नै, उनले भनिन्, दुवैतर्फ समन्वय गर्दा र आवश्यक डकुमेन्टहरू पुर्याउँदा पुर्याउँदै पीडितको उद्धारमा महिनौं लाग्छ । आश्रयस्थलको लामो बसाइले पीडितलाई थप पीडा पुगेको हुन्छ । उद्धार कार्यको प्रक्रियाका सन्दर्भमा दुई देशको संयुक्त कार्यविधिले यस्ता झन्झटहरूको अन्त्य हुने उनको भनाइ छ । दिल्ली प्रहरीका अधिकारी सुरेन्द्र कौरले वर्षौंदेखि बेचबिखन तथा मानव तस्करीका मुद्दा उही अवस्थामा रहेको बताइन् । उनले यस कार्यका लागि दुई देशबीच कानुनी रूपमै सहज बाटोको आवश्यकता रहेको उल्लेख गरिन् । उनले नेपालका चेलीलाई ललाइफकाई रोजगारी तथा पैसाको प्रलोभन दिएर अझै पनि वेश्यावृत्तिमा धकेल्ने कामहरू भइरहेको उल्लेख गरिन् । सबैको जड गरिबी हो, युवतीलाई यौनधन्दामा तथा बालबालिकालाई हवेली तथा विभिन्न काममा बाल कामदारका रूपमा बेचिने गरिएको छ, उनले भनिन्, यसलाई रोक्न सम्भावित क्षेत्रहरूमा ग्राउन्ड लेभलमै सरकारी तथा गैरसरकारी क्षेत्रबाट काम गरिनुपर्छ । उनले कतिपयलाई उद्धार गरेर बाहिर ल्याउने धेरै पटक प्रयास गर्दा पनि ननिस्कने र त्यसको प्रमुख कारण गरिबी तथा रोजगारीकै अभाव देखिएको जनाइन् । कार्यक्रममा किन इन्डिया का नवीन जोशीले उद्धार प्रक्रियाका सन्दर्भमा दुई देशबीच कुनै प्रकारको सम्झौता वा संयुक्त कार्यविधिको अभावले धेरै पटक उद्धार कार्यमा चुनौतीहरू आएको बताए ।कार्यक्रममा नेपाली राजदूत शंकरप्रसाद शर्माले प्रविधिको प्रयोगले मानव तस्करले नयाँ बाटो पाएको बताए । पहिले दलालहरू गाउँघरमा पुग्थे तर अहिले सामाजिक सञ्जालकै माध्यमबाट सम्पर्कमा पुगिरहेका छन्, प्रविधिकै सहायतामा गन्तव्यसम्म सजिलै पुर्याउन सफल भइरहेका छन्, उनले भने । दूतावासले यस विषयलाई प्राथमिकतामा राखेर काम गरिरहेको र यसका लागि संघसंस्थासँग सहकार्यका लागि तत्पर रहँदै आएको बताए ।दूतावासका काउन्सिलर वरिष्ठ प्रहरी उपरीक्षक उमाप्रसाद चतुर्वेदीले पीडितको उद्धार कार्यका लागि भारतीय पक्षसँगको समन्वयमा काम भइरहेको बताए ।"
तालिवान फौजको आक्रमणमा ७ पाकिस्तानीको मृत्यु,"एजेन्सीहरू (इस्लामाबाद)  अफगानिस्तानको तालिवान फौजले पाकिस्तानको सीमावर्ती सहर चमनमा आइतबार गरेको आक्रमणमा ७ जना पाकिस्तानी सर्वसाधारणको मृत्यु भएको छ । अधिकारीहरूका अनुसार बम तथा गोली प्रहारबाट १७ जना घाइते भएका छन् । आक्रमणपछि अफगानिस्तान र पाकिस्तानबीचको तनाव बढेको छ । पाकिस्तानी सेनाले घटनाको भर्त्सना गर्दै अफगान भूमिमा अन्धाधुन्ध गोली प्रहार गरेको बीबीसीले जनाएको छ । पाकिस्तानले गरेको जवाफी आक्रमणमा एक जना सैनिकको ज्यान गएको र केही घाइते भएका जनाइएको छ । बलुचिस्तान प्रान्तको चमन दुई देशबीचको प्रमुख व्यापारिक नाका हो । उक्त नाकाबाट दैनिक हजारौं मानिस ओहोरदोहर गर्ने गर्छन् । घटनापछि बन्द भएको आवागमन वार्तापछि खुला गरिएको अधिकारीहरूले बताएका छन् । प्रमुख सीमा नाकामा भएको घटनाको कारण भने थाहा भइसकेको छैन । तालिवानले अफगानिस्तानको शासन सत्ता सम्हालेयता सुरक्षा मुद्दाका कारण दुई देशबीच तनाव जारी रहेका बेला यो पछिल्लो घटना भएको हो । पाकिस्तानी प्रधानमन्त्री शेहवाज सरिफले अफगान कदम निकै भर्त्सनायोग्य भएको बताएका छन् । अफगान सुरक्षा स्रोतका अनुसार पाकिस्तानी पक्षले अफगान फौजलाई सीमा क्षेत्रमा आफ्नो भूभागतर्फ चेकपोस्ट बनाउन रोक लगाएपछि घटना भएको समाचार संस्था रोयटर्सले जनाएको छ । समाचार संस्था एएफपीले अफगान अधिकारीलाई उद्धृत गर्दै अफगान फौजले चेकपोस्ट बनाउन सीमा क्षेत्रको जाली काट्ने प्रयास गरेपछि तनाव बढेको उल्लेख गरेको छ । पाकिस्तानले सन् २०१७ यता अफगानिस्तानसँगको सीमामा तारजाली गर्दै आएको छ । अफगानिस्तानको त्यतिबेलाको सरकार र गतवर्ष सरकारमा आएको तालिवानले उक्त कार्यको विरोध गरेका थिए । घटनापछि लिइएका तस्बिरहरूमा तोप र गोली प्रहारबाट मानिसहरू घाइते भएका र गाडी तथा सडक ध्वस्त भएको देखिएको छ । अकस्मात् एउटा मोर्टार प्रहार भयो र त्यसले निकै ठूलो आगो फैलियो । त्यसपछिको अवस्थाबारे केही थाहा छैन, घटनास्थलमा बेहोस भएपछि अस्पताल पुर्याइएका एक घाइतेले अल जजिरासँग भनेका छन् । चमनस्थित सरकारी अस्पतालका चिकित्सक अख्तर मोहम्मदले २७ जना घाइतेलाई उपचारका लागि अस्पतालमा ल्याइएको जनाएका छन् । तीमध्ये ७ जनाको अवस्था गम्भीर रहेको उनको भनाइ छ । पाकिस्तानी सेनाको सञ्चार शाखाले तालिवानी फौजको आक्रमणमा ६ जनाको घटनास्थलमा मृत्यु भएको र पछि मृतकको संख्या ७ पुगेको जनाएको छ । अफगानिस्तानको कान्दाहारका गभर्नरले एक जना तालिवान सदस्यको ज्यान गएको र १० जना घाइते भएको पुष्टि गरेका बीबीसीले जनाएको छ । चमनमा यसअघि पनि दुवै पक्षबीच पटकपटक झडप भएका थिए । गत महिना एक बन्दुकधारीको आक्रमणमा पाकिस्तानी सैनिकको ज्यान गएपछि ८ दिनसम्म उक्त सीमा बन्द गरिएको थियो । पाकिस्तानी अधिकारीले तालिवान सरकारमा आएपछि अफगानिस्तानबाट आफ्नो भूभागमा विद्रोही आक्रमणमा वृद्धि भएको जनाएका छन् । त्यस्ता समूहलाई तालिवानले आश्रय दिँदै आएको पाकिस्तानको आरोप छ । दुई साताअघि दुई बन्दुकधारीले अफगानिस्तानको राजधानी काबुलस्थित पाकिस्तानी दूतावासमा आक्रमण गरेका थिए । पाकिस्तानले त्यसलाई आफ्ना उच्च कूटनीतिज्ञको हत्या प्रयास भनेको थियो ।"
काबुलको होटलमा आक्रमण,काबुल (एजेन्सी) अफगानिस्तानको राजधानी काबुलस्थित चिनियाँ व्यवसायीहरूका लागि लोकप्रिय एक होटलमा सोमबार बन्दुकधारीले आक्रमण गरेका छन् । काबुल लोंगन होटलमा आक्रमण गर्ने तीन बन्दुकधारी अफगानिस्तानको सुरक्षा फौजको जवाफी आक्रमणमा मारिएका छन् । तालिवान सरकारका प्रवक्ताका अनुसार काबुलको केन्द्रमा रहेको काबुल लोंगन होटलमा सोमबार दिउँसो अपरिचित बन्दुकधारीले कैयौं विस्फोट गराएका र गोली प्रहार गरेका थिए । आक्रमणमा कुनै पनि विदेशीको ज्यान नगएको तर ज्यान बचाउन होटलको बाल्कोनीबाट हामफाल्दा दुई जना घाइते भएका प्रवक्ता जबिहुल्लाह मुजाहिदले जनाए । घटनालगत्तै तालिवान सुरक्षा बलले घटनास्थललाई नियन्त्रणमा लिएको थियो । गतवर्ष अगस्टमा सत्तामा आएयता तालिवानले सुरक्षामा सुधार गरेको दाबी गरे पनि अफगानिस्तानमा बम विस्फोट तथा गोली प्रहारका घटनामा वृद्धि भएको जनाइएको छ । ती आक्रमणमा इस्लामिक स्टेट समूहको हात रहेको तालिवानको दाबी छ ।
भारतीय र चिनियाँ सेनाबीच अरुणाचलमा झडप,नयाँदिल्ली (एजेन्सी) भारतको अरुणाचल प्रदेशस्थित सीमा क्षेत्रमा भारत र चीनका सैनिकबीच पुनः झडप भएको छ । शुक्रबार राति भएको झडपमा केही भारतीय सैनिक घाइते भएका भारतीय सञ्चारमाध्यमहरूले उल्लेख गरेका छन् । भारतीय अखबार ट्रिब्युन इन्डियाले भारतीय सेनाको उच्च स्रोतलाई उद्धृत गर्दै झडपमा केही भारतीय सेना घाइते भएका समाचार प्रकाशित गरेको छ । भारतीय समाचार संस्था पीटीआईले घाइते भारतीय सैनिकको संख्या ६ रहेको जनाएको छ । विवादास्पद सो क्षेत्रमा विगतमा पनि दुवै देशका सैनिक आमने सामने हुँदै आएका थिए । भारतीय सञ्चारमाध्यम द हिन्दुका अनुसार शुक्रबार राति तवाङको याङत्सेमा झडप भएको हो । झडपमा चिनियाँ सैनिकहरू पनि घाइते भएका भारतीय पक्षको दाबी छ । यद्यपि घटनाबारे चीनले केही उल्लेख गरेको छैन । अरुणाचल प्रदेशलाई चीनले दक्षिणी तिब्बत भन्ने गरेको छ र उक्त भूभागमाथि आफ्नो सार्वभौमिकता दाबी गर्दै आएको छ । घटनापछि दुवै देशका क्षेत्रीय सैन्य कमान्डरहरूले सीमा क्षेत्रमा शान्ति स्थापित गर्नका लागि वार्ता गरेका भारतीय सैनिक स्रोतले जनाएको छ । दुई देशका सेनाबीच यसअघि सन् २०२० जुन महिनामा पूर्वी लद्दाखको गलवान उपत्यकामा झडप भएको थियो । उक्त झडपमा २० भारतीय र केही चिनियाँ सैनिकको मृत्यु भएको थियो । त्यसअघि भुटान र चीनबीच सीमा विवाद रहेको दोक्लाममा पनि भारतीय र चिनियाँ सैनिकबीच आमनेसामने भएका थिए । भारत र चीनबीच लामो समयदेखि सीमा विवाद जारी छ । सन् १९६२ मा सीमा विवादका कारण दुई देशबीच युद्ध नै भएको थियो ।
कतार विश्वकपको अर्थतन्त्र,"प्राकृतिक ग्यास र कच्चा तेलको ठूलो भण्डार र निर्यातमा आधारित ३० लाखभन्दा कम जनसंख्या भएको कतार प्रतिव्यक्ति कुल गार्हस्थ्य उत्पादनमा संसारकै चौथो देश भएका हिसाबले पनि मध्यपूर्वका अन्य देशहरूसँग पर्यटक आगमन र विशेषगरी खेल पर्यटन बढाउन प्रतिस्पर्धामा आउने तयारीका रूपमा यस प्रतियोगिताको आयोजनालाई लिन सकिन्छ । कतारले १० वर्षका लागि फर्मुला एक ग्रान्ड पिक्स आयोजनाका लागि समेत सम्झौता गरिसकेको छ । मध्यपूर्वमा यो विश्वकपको सफलताले यस्तो प्रकृतिका आयोजना अझै बढ्ने अनुमान सजिलै गर्न सकिन्छ ।नटिङ्हम ट्रेन्ट विश्वविद्यालयका विरष्ठ खेलसम्बन्धी लेक्चरर डा जोहन रिविलक भन्छन्, विश्वकपका लागि झन्डै ३ सय अर्ब डलर खर्च गरिसकेपछि हामी के भन्न सक्छौं भने कतारले एउटा एकदमै महँगो पार्टी आयोजना गरेको छ र यो अन्तिम हुनेछैन । उनको भनाइ किन सही हो भने, कतार मात्रै नभएर जोकोही आयोजक राष्ट्रले विश्वकपलाई आफ्नो इज्जत र प्रतिष्ठासँग जोड्ने गरेका छन् । यसलाई भव्य बनाउन जति पनि पैसा खर्च गर्ने कतारकै मिडिया अलजजिराले जनाएको छ । (एजेन्सीको सहयोगमा)"
अध्यागमनमा पर्यटकसित असुली !,"(लुम्बिनी)  मलेसियाका बौद्ध भिक्षु केश्री धम्मरतन ३६ सदस्यीय अनुयायीको टोली लिएर बुद्ध जन्मस्थल लुम्बिनी भ्रमणमा छन् । उनी यहाँ आउँदा रूपन्देहीको बेलहिया नाकास्थित अध्यागमन कार्यालयमा दुई घण्टा रोकिनुपर्यो । अघिल्लो सोमबार साँझ ८ बजे भिसा लिन राहदानीसहित कार्यालय पुगेका उनीहरूलाई कुर्दाकुर्दै पट्यार लाग्यो । विभिन्न बहाना बनाएर उनीलाई अल्झाउन खोजियो । रात छिप्पिँदै गयो । उनीहरू अतालिए । त्यसपछि कर्मचारीले प्रतिव्यक्ति ५ डलर दिए तत्काल काम हुने बताए । उनीहरूले १ सय ८० डलर चुक्ता गरेर राति १० बजे मुलुक भित्रिन पाएको कान्तिपुरसित बताए । भारतको बोधगयास्थित नमो बुद्ध होलिडेज टुर एन्ड ट्राभलका गुड्डु कुमारले पनि १ सय २० भियतनामीलाई लुम्बिनी भ्रमणमा ल्याउँदा सीमामा सास्ती खेप्नुपरेको सुनाए । कोरोनापछि पहिलोपटक पाहुना लिएर लुम्बिनी आएँ, उनले भने, सीमास्थित अध्यागमन कार्यालयले कोभिड परीक्षण गर्नुपर्छ भनेर समस्यामा पार्यो । विदेशीबाट हवाई यात्रा गरेर आउँदा त्यसै पनि परीक्षण गरेर आउनुपर्छ । बेलहियामा सुरुमा समस्या भयो । पछि प्रतिव्यक्ति चार सय रुपैयाँ बुझाएपछि प्रवेश पाएको उनले बताए । नगद दिएपछि कुनै परीक्षण गरिएन, उनले भने, यस्तो झन्झटले लुम्बिनी आउन मन लाग्दैन ।कोरोनापछि पर्यटन क्षेत्र तंग्रिन थालेको छ । यही बेला यहाँका नाकामा विदेशी पर्यटक, श्रद्धालु, उपासकउपासिकालाई आवागमन गर्न समस्या भइरहेको छ । विदेशमा संक्रमण घट्दै गएसँगै आवतजावत खुकुलो भएको छ । पर्यटकमा घुम्ने संस्कृतिको विकास भएको छ । त्यसैअनुसार बुद्ध जन्मस्थल घुम्न आउँदा पर्यटकले सास्ती भोग्नुपरेको दुखेसो गरेका छन् । मलेसियाका बौद्ध भिक्षु केश्री धम्मरतनलाई स्वागत गर्न पर्यटन बोर्डका सीईओ धनञ्जय रेग्मी आफैं लुम्बिनी आएका थिए । उहाँ प्रतिष्ठित गुरु हुनुहुन्छ, रेग्मीले भने, उहाँको भ्रमणले नेपालमलेसियाको बुद्ध र शान्ति पर्यटनले गति लिन सक्छ । मलेसियाको मालिन्दो एयरलाई लुम्बिनीसम्म ल्याउन उहाँहरू उत्सुक रहेको उनले बताए । बुद्ध जन्मस्थल लुम्बिनीको विकास र पर्यटन प्रवर्द्धनको काममा पनि सहयोग गर्ने वचन दिनुभएकामा आफू निकै उत्साहित भएको उनको भनाइ छ । तर यस्ता व्यक्ति आउँदा नाकाका अध्यागमन कार्यालयमा अल्झनुपर्दा आफू दुःखी भएको उनले बताए । उहाँहरूसँग नेपाल प्रवेश गर्न दिँदा पैसा पनि लिएको सुनें, उनले भने, यस्तो गर्दा मुलुकको बदनाम हुन्छ । अतिथि देवो भव हाम्रो संस्कार भएको र उनीहरूलाई जति सक्यो सहज र सरल तरिकाले प्रवेश अनुमति दिनुपर्ने उनले सुनाए । स्थलमार्गबाट सबैभन्दा बढी पर्यटक बेलहिया नाका भएर आउने गरेका छन् । घटनाबारे अध्यागमनका महानिर्देशकलाई पनि जानकारी गराएको सीईओ रेग्मीले बताए । तीन दिन घुम्न आएका उनीहरू दुई दिनमै फर्किएका छन् । हामीलाई फर्कंदा नाकामा गाह्रो गराउन सक्छन्, मलेसियाको वेल ट्राभल एन्ड टुर्सका म्यानेजिङ डाइरेक्टर गोहो होक्स गिनले भने, त्यही भएर अहिले धेरै नबोलौं । आफूहरूले लुम्बिनी आउँदा अनावश्यक पैसा भने तिर्नुपरेको उनले सुनाए । यता अध्यागमन कार्यालय बेलहियाका प्रमुख वासुराम पौडेलले भने कुनै पनि विदेशी पर्यटकसँग अतिरिक्त शुल्क नलिएको दाबी गरे । हामीले कानुनले तोकेको भन्दा बढी रकम लिएका छैनौं, उनले भने, बरु उनीहरूलाई लिएर आउने भारतीय एजेन्टले लिएका हुन सक्छन् । तेस्रो मुलुकबाट आउने पर्यटकसँग बेलहिया अध्यागमन कार्यालयमा मनोमानी शुल्क लिने गरेको पर्यटन व्यवसायी चन्दनसिंह कुँवर पनि बताउँछन् । कोभिड परीक्षणका नाममा सास्ती दिने गरिएको छ, उनले भने, त्यसैका आडमा विदेशीसँग पैसा असुल्ने पनि गरिएको छ । नाकालाई सहज बनाइएन भने कोभिडले थला परेको पर्यटन व्यवसाय थप जीर्ण बन्दै जाने उनको भनाइ छ । बैंकले ब्याज बढाएको बढायै छन् । पर्यटन व्यवसाय उठ्न सकेको छैन, उनले भने, पर्यटक आए निकै राहत हुने बेला नाकाबाट सहज आवागमन नहुँदा व्यवसायी थप पीडित बनेका छन् । लुम्बिनी मुलुकको प्रमुख पर्यटकीय गन्तव्य हो । अहिले स्वदेशी र विदेशी पर्यटकले सबैभन्दा बढी भ्रमण गर्ने ठाउँ लुम्बिनी बनेको छ । बौद्ध धर्मावलम्बी र शान्तिकामीका लागि पवित्र स्थल लुम्बिनी विविधतायुक्त बौद्ध संस्कृतिको आँझीझ्याल पनि हो । यहाँ एउटा सानो विश्व नै देख्न सकिन्छ । विभिन्न देशका कला, संस्कृति र परम्परा देख्न पाइने हुँदा स्वदेशी र विदेशीको आकर्षणमा पर्छ । ०७६७७ मा गरिएको आर्थिक सर्वेक्षणमा मुलुकमा सर्वाधिक भ्रमण गरिएको ठाउँमा लुम्बिनी परेको थियो ।"
दुई जिल्लामा ३४ करोडको अकबरे,"(तेह्रथुम)  व्यावसायिक तरकारी खेतीमा लागेका तेह्रथुम र धनकुटाका किसानले गत वर्षको तुलनामा खेतीको क्षेत्रफल र उत्पादन बढाउँदै यो वर्ष अकबरे खुर्सानीबाट ३३ करोड ७० लाख रुपैयाँ आम्दानी गरेका छन् । गत वर्ष तेह्रथुमबाट ९ करोड ५ लाख रुपैयाँभन्दा बढीको अकबरे अन्य जिल्लामा पठाइएको कृषि ज्ञान केन्द्रका प्रमुख भुवन बुढाथोकीले जानकारी दिए । यस वर्ष जिल्लाबाट ३ सय ६२ टन अकबरे किसानले बेचेका छन् । बजारमा खुर्सानीको खुद्रा मूल्य प्रतिकिलो ३ सय ५० देखि ४ सय रुपैयाँसम्म छ । यस वर्ष जिल्लामा २९ हेक्टर क्षेत्रफलमा खुर्सानी खेती गरिएको केन्द्रको तथ्यांक छ । धनकुटाबाट यस वर्ष २४ करोड ६५ लाख रुपैयाँ बराबरको खुर्सानी जिल्लाबाहिर बिक्री भएको छ । गत वर्ष २४ करोड ५० लाख रुपैयाँको खुर्सानी बाहिरी जिल्लामा बेचिएको कृषि ज्ञान केन्द्र धनकुटाका बाली संरक्षण अधिकृत सुरज खनालले बताए । उनका अनुसार धनकुटामा ८७ दशमलव ५ हेक्टर क्षेत्रफल जमिनमा अकबरे खुर्सानी खेती गरिएको हो । यस वर्ष ९ सय ८६ टन खुर्सानी उत्पादन भएको छ । खुर्सानी उत्पादन हुने सिजनमै मूल्य केही घटेकाले किसानले अघिल्लो वर्षको जस्तो फाइदा पाउन नसकेको कृषि ज्ञान केन्द्र धनकुटाले जनाएको छ । छथर गाउँपालिका५ ओख्रेकी खुर्सानी किसान राधिका खड्काले भनिन्, खुर्सानी धेरै फल्यो । तर मूल्य भने पोहोर सालको जस्तो पाउन सकिएन । किसानले अलैंची र अदुवापछि जिल्लाको प्रमुख नगदे बाली अकबरेको बिरुवा, फल र बियाँ बिक्री गरिरहेका छन् । तर मूल्यमा उतारचढाव हुँदा आम्दानीमा घटबढ भइरहेको जिल्ला किसान सञ्जालका अध्यक्ष योगेन्द्र गडतौलाले बताए । यस पटक भारतबाट माग कम आएको र नेपालका आन्तरिक बजारमा खपत हुन नसक्दा मूल्य घटेको फेदाप गाउँपालिका ओयाक्जुङका खुर्सानी किसान मालती जोगीले जनाइन् । उत्पादित खुर्सानी पूर्वी तराई हुँदै काँकडभिट्टा र जोगवनी नाका भएर भारतका सिलिगुडी, दार्जिलिङ, सिक्किम, कालिङपोङ, मेघालयलगायत भारतीय बजारमा निर्यात हुन्छ । धनकुटाका महालक्ष्मी, पाख्रीबास नगरपालिका तथा साँगुरीगढी गाउँपालिका अकबरे खुर्सानी खेती हुने मुख्य क्षेत्र हुन् । पर्याप्त सिँचाइ सुविधा नभएको जमिनमा समेत खुर्सानी खेती गर्न सकिने र थोरै जग्गामा पनि राम्रो आम्दानी हुने भएकाले अकबरे खुर्सानी खेतीप्रति किसानको आकर्षण बढ्दै गएको बाली संरक्षण अधिकृत खनालले बताए ।पिरो प्रजातिका ६ देखि ७ प्रकारका खुर्सानी यहाँ खेती हुने गरेको उक्त केन्द्रले जनाएको छ । ठूलो डल्ले, सानो डल्ले, गोलो लाम्चे, चिप्लो लाम्चेलगायत आकारका अकबरे किसानले उत्पादन गर्दै आएका छन् । आगामी वर्ष क्षेत्रफल र उत्पादन दोब्बर बनाउन बढी उत्पादन हुने र रोग प्रतिरोधात्मक क्षमता बढी भएको अकबरेको जात छनोटको काम केन्द्रले गरिरहेको खनालको भनाइ छ । अल्सर र ग्यास्ट्राइटिसका लागि लाभदायक हुने दाबी गरिएको अकबरेमा भिटामिन ए र सी प्रचुर मात्रामा पाइने बताइन्छ ।"
अर्थ संक्षेप,"फिन इलेक्ट्रो टेकमा ६० हजार अवलोकनकर्ताकाठमाडौं (कास) नेपाल विद्युतीय व्यवसायी महासंघले भृकुटीमण्डपमा आयोजना गरेको फिन इलेक्ट्रो टेक०२२ मा ६० हजारले अवलोकन गरेका छन् । गत बिहीबार सुरु भएर आइतबारसम्म चलेको प्रदर्शनीमा इन्जिनियरिङका विद्यार्थीको उल्लेख्य उपस्थिति थियो । चार दिन चलेको प्रदर्शनीमा ६० हजारभन्दा बढीले अवलोकन गरेको आयोजक नेपाल विद्युतीय व्यवसायी महासंघका कोषाध्यक्ष गोपाल अग्रवालले जनाए । प्रदर्शनीको मुख्य प्रायोजक राठी स्विच एन्ड केवल हो । प्रदर्शनीमा भारतबाट समेत प्रदर्शनकर्ताको सहभागिता रहेको राठी ग्रुपका श्याम राठीले बताए । नेपाली व्यवसायीका पनि स्टल धेरै थिए, उनले भने, विभिन्न कलेजका विद्यार्थीको उपस्थिति थियो, त्यसैले प्रदर्शनी सोचेभन्दा राम्रो भयो । प्रदर्शनीमा राठी स्विचले नयाँ मोड्युलर स्विच लिएर आएको उनको भनाइ छ । नेपालभर छरिएर रहेका इलेक्ट्रिकल व्यवसायी र उत्पादनकर्तालाई एउटै छानामुनि राखेर प्रदर्शनी आयोजना गरिएको उनले बताए । प्रदर्शनीमा ७५ वटा स्टल राखिएको थियो । प्रदर्शनीबाट प्रविधिको आदानप्रदान भएको छ, नयाँनयाँ प्रडक्टको जानकारी दिने काम भएको छ, नेपाल विद्युतीय व्यवसायी महासंघका कोषाध्यक्ष अग्रवालले भने, इलेक्ट्रिकल विज्ञहरूको उपस्थितिमा अन्तर्क्रियासमेत आयोजना गरिएको थियो । हाउस वायरिङ सामग्री, वायर, केबल, स्विच, इलेक्ट्रोनिक्स उपकरण, घरेलु विद्युतीय उपकरणलगायत सामग्री प्रदर्शनीमा राखिएको थियो ।विदेशी कलेजको व्यवस्थापन गर्दै इस्लिङ्टन काठमाडौं (कास) लन्डन मेट्रोपोलिटन विश्वविद्यालयको अनुमतिमा नेपालमा शैक्षिक कार्यक्रम सञ्चालन गर्दै आएको इस्लिङ्टन कलेजले विदेशमा रहेका अन्य कलेज व्यवस्थापनको जिम्मेवारी पाएको छ । काठमाडौंमा इस्लिङ्टन कलेज, लन्डन मेट्रोपोलिटन विश्वविद्यालय, माई सेकेन्ड टिचर र आरभीआई ग्रुप बीचमा लन्डन बीए (अनर्स) बिजनेस प्रशासन कोर्स अध्ययन गर्नेसम्बन्धी सम्झौतामा हस्ताक्षर भएको हो । उक्त विश्वविद्यालयको सम्बन्धनमा अनलाइन बीए (अनर्स) बिजनेस प्रशासन तहको कक्षा सञ्चालन गर्न चार निकायबीच सम्झौता भएको कलेजका अध्यक्ष सुलभ बुढाथोकीले बताए । विश्वविद्यालयले तयार गरेको पाठ्यक्रमका आधारमा म्यानमार र थाइल्यान्डमा अध्यापन हुनेछ । आगामी फेब्रुअरीबाट कक्षा सञ्चालन हुने जनाइएको छ । आरभीआई ग्रुपले विश्वविद्यालयको पाठ्यक्रमलाई व्यवस्थित रूपमा सञ्चालन गर्न सहयोग गर्ने सम्झौतामा उल्लेख छ । अनलाइन शिक्षाका लागि प्लेटफर्मका रूपमा माई सेकेन्ड टिचरको प्रयोग गर्दै छ । माई सेकेन्ड टिचरको सहयोगमा सबै पाठ्यक्रम सामग्री विद्यार्थीहरूलाई उपलब्ध गराइने कलेजले जारी गरेको विज्ञप्तिमा उल्लेख छ । विद्यार्थीहरूका असाइनमेन्ट पनि सोही प्लेटफर्ममा वितरण गर्ने माई सेकेन्ड टिचरका संस्थापक बेन्सन सुबले जनाए । बैंकर्स संघमा चुनिए तीन सदस्य काठमाडौं (कास) वाणिज्य बैंकहरूको छाता संगठन नेपाल बैकर्स संघको कार्यकारी समितिमा तीन जना सदस्य चुनिएका छन् । खाली रहेका तीन जना सदस्यमा तीन जनाको मात्र उम्मेदवारी आएपछि उनीहरू निर्विरोध चुनिएका हुन् । सोमबार सम्पन्न संघको ३६औं वार्षिक साधारणसभाले ती सदस्यलाई चुन्ने निर्णय गरेको हो । अहिले संघमा नेपाल एसबीआई बैंकका प्रमुख कार्यकारी अधिकृत दीपककुमार डे र माछापुच्छ्रे बैंकका प्रमुख कार्यकारी अधिकृत सन्तोष कोइरालाको एक कार्यकाल सकिएको छ । मेगा बैंककी पूर्वकार्यकारी अधिकृत अनुपमा खुञ्जेली बैंकबाट बाहिरिएपछि उक्त पद पनि खाली छ । संघमा सदस्यहरू दुई कार्यकाल रहन पाउने व्यवस्था छ । सोही व्यवस्थाअनुसार डे र पौडेल अर्को एक कार्यकालका लागि दोहोरिएका हुन् । नयाँ सदस्यमा एभरेस्ट बैंकका प्रमुख कार्यकारी अधिकृत सुदेश खालिङ निर्विरोध चुनिएका छन् । संघमा एक वर्ष अध्यक्ष तथा उपाध्यक्ष र अर्को वर्ष सदस्यहरूको निर्वाचन हुन्छ । सोही प्रक्रियाअन्तरगत खाली रहेका तीन सदस्य यस वर्ष चुनिएका हुन् । संघले पूर्वगभर्नर तिलक रावललाई सम्मानसमेत गरेको छ । क्रिसमसमा ह्यातको प्याकेजकाठमाडौं (कास) क्रिसमसका अवसरमा बौद्धस्थित ह्यात होटलले आफ्नो लबीमा क्रिसमस ट्री र जिन्जरब्रेड हाउस स्थापना गरेको छ । होटलका प्रबन्ध निर्देशक आशिष कुमारले एक कार्यक्रममा क्रिसमस पर्वका लागि ल्याइएका अफर घोषणा गरे । होटलले आउटलेट सेसमीमा क्रिसमस ब्रन्च राख्दै सानदार बुफे, डेजर्ट स्टेसन आदि रहने जनाएको छ । अतिथिहरूलाई आकर्षित गर्न त्यहाँ रहेको रक्सबारमा पनि क्रिसमस इभ डिनरलगायतका अफर घोषणा गरिएको होटलले जारी गरेको विज्ञप्तिमा उल्लेख छ ।"
मेसीमोड्रिच भिडन्त,"(दोहा)  दुई घन्टाभन्दा बढी चलेका सनसनीपूर्ण खेलपछि पेनाल्टी सुटआउटमा जित हात पारेका दुई टिम अर्जेन्टिना र क्रोएसियाबीच विश्वकप २०२२ को पहिलो सेमिफाइनल लुसेल रंगशालामा मंगलबार हुँदै छ ।चार वर्षअघिको उपविजेता क्रोएसियाले फेरि फाइनल खेल्ने हो भने सुपर स्टार लियोनल मेसीलाई रोक्न अनिवार्य छ । किनभने अर्जेन्टिनाको खेल कप्तान मेसीमै निर्भर छ ।कतार संस्करणमा दर्शकमाझ सबैभन्दा लोकप्रिय टिम अर्जेन्टिना नै हो । यसको मुख्य कारण पनि मेसी नै हुन् । ब्राजिलको यात्रा क्वाटरफाइनलमै सकियो । त्यसैले सबैभन्दा बढी समर्थक भएको र रंगशालामा माहोल तताएको अर्को टिम बनेको छ मोरक्को । सेमिफाइनल पुगेको पहिलो अफ्रिकी टिम मोरक्कोले अर्को फाइनल प्रवेशका लागि बुधबार अल बायत रंगशालामा डिफेन्डिङ च्याम्पियन फ्रान्सको सामना गर्दै छ । त्यसअघि नै मेसीको टिम अर्जेन्टिना फाइनल यात्रा तय गर्दै उपाधि नजिक पुग्न चाहन्छ ।फुटबलले पाएको सर्वकालीन महान् खेलाडीमध्येका एक मेसी पाँचौं प्रयासमा पहिलोपल्ट विश्वकप उपाधि जितेर आफ्नो करिअर सार्थक पार्न चाहन्छन् । उनको टिम विश्वविजेता नभएको पनि ३६ वर्ष भइसकेको छ । उनलाई विश्वकप ट्रफीले सन् १९८६ को च्याम्पियन डिएगो म्याराडोनाको स्तरमा उभ्याउन सक्छ ।पहिलो खेलमै साउदी अरेबियाविरुद्ध अनपेक्षित हार बेहोरेपछि ३५ वर्षीय मेसीकै उत्कृष्ट प्रदर्शनमा मेक्सिको, पोल्यान्ड, अस्ट्रेलिया र नेदरल्यान्ड्सको चुनौती पन्छाउँदै अर्जेन्टिना सेमिफाइनमा उभिएको हो । मेसी चार गोलसहित गोल्डेन बुटको होडमा फ्रान्सका केलियन एमबाप्पेभन्दा एक गोलले पछाडि छन् । रुसमा गोल्डेन बल अवार्ड जितेका प्लेमेकर लुका मोड्रिचले ३६ वर्षको उमेरमा पनि उत्कृष्ट लय कायमै राखेपछि क्रोएसिया समूह चरणमा मोरक्को र बेल्जियमविरुद्ध गोलरहित खेले पनि क्यानडालाई ४१ ले हराएर अगाडि बढेको थियो । उसले अन्तिम १६ मा जापान र क्वाटरफाइनलमा ब्राजिललाई पछाडि परेको स्थितिमा गोल गरेर बराबरी गर्दै टाइब्रेकरमा जित हात पारेको थियो । अपत्यारिलो किसिमले मिडफिल्डमा छाउने गरेका मोड्रिच र कुनै पनि बेला खेलको नतिजा उल्टाउन सक्ने मेसीको प्रतिस्पर्धा पनि हुनेछ पहिलो सेमिफाइनल ।रेफ्रीले १८ वटा कार्ड देखाएको अन्तिम आठको प्रतिस्पर्धामा अर्जेन्टिनाले नेदरल्यान्ड्सलाई पराजित गरेको थियो । क्रोएसियाले कीर्तिमान पाँचपल्टको च्याम्पियन तथा यसपालि प्रतियोगितापूर्व सबैभन्दा बलियो मानिएको ब्राजिललाई क्वाटरफाइनलबाटै घर फर्काइदियो । दुईपल्टको च्याम्पियन अर्जेन्टिना र क्रोएसियाबीच विश्वकपमा विगत भेट पनि रोचक छ । दुवैले एकएक खेल जितेका छन् । अर्जेन्टिनाले सन् १९९८ को विश्वकपको समूह चरणको भेटमा १० को जित हात पारेको थियो भने क्रोएसियाले मेसीको टिमलाई रुस (सन् २०१८) मा ३० ले हराएको थियो ।यी दुईवीच भएका पाँच अन्तर्राष्ट्रिय खेलमा दुवैले दुईदुई खेल जितेका छन् । एक खेल बराबरीमा टुंगिएको छ । यी तथ्यांकले पनि अर्जेन्टिनाक्रोएसियाको प्रतिस्पर्धा रोमान्चक हुने संकेत गर्छ र अर्जेन्टिनाको घरेलु मैदानजस्तै भएको लुसेलमा मंगलबारको खेल पनि आकर्षक र स्तरीय हुने अपेक्षा गरिएको छ । लुका मोड्रिचले पनि गोल गरेका निज्नी नोभ्गोरोद (रुस) को खेलपछि यी दुई टिम पहिलोपल्ट भिड्न लागेका हुन् ।युरोपेली टिम क्रोएसिया तेस्रोपल्ट सेमिफाइनलमा पुगेको हो । टोलीले २४ वर्षअघि आयोजक फ्रान्सविरुद्ध २१ को हार बेहोरेको थियो भने २०१८ को संस्करणमा इंग्ल्यान्डमाथि अतिरिक्त समयमा २१ को जित हात पारेको थियो । तर, विश्वविजेता बन्ने क्रोएसियाको सपनालाई मस्कोमा फ्रान्सले फाइनल ४२ ले जितेर तुहाइदिएको थियो । अर्जेन्टिनाले यसअघि खेलेका चारै सेमिफाइनल जितेको छ । यसक्रममा दक्षिण अमेरिकी महारथीले अमेरिकालाई ६१ (सन् १९३०), बेल्जियमलाई २० (१९८६), इटालीलाई ११ को बराबरीपछि टाइब्रेकरमा ४३ (१९९०) र नेदरल्यान्ड्सलाई गोलरहित बराबरीपछि टाइब्रेकरमा ४२ (२०१४) ले हराएको थियो ।"
मोरक्कोको प्रगतिको राज,"परिपक्व टिममोरक्को टिम खासैमा बलियो छ । किनभने अधिकांश खेलाडी युरोपका ठूला लिगमा खेल्छन् । टिमका दुई फुलब्याक्स अचरफ हकिमी र नउसैर माज्राउई क्रमशः पेरिस सेन्ट जर्मेन र बायर्न म्युनिकका लागि नियमित खेल्ने खेलाडी हुन् । यस्तै विंगर जिएच चेल्सीका लागि र गोलरक्षक बोनोउ र स्ट्राइकर युसेफ इननेसरी स्पेनको सेभियाबाट खेल्छन् । सोफयान अम्राबात इटालीको फिओरेन्टिनाका डिफेन्सिभ मिडफिल्डर हुन् । सेन्टर ब्याक नएफ अगुर्ड इंग्लिस प्रिमियर लिग क्लब वेस्ट ह्यामका लागि खेल्छन् । कप्तान रोमेन साइस भने उल्भसबाट खेलिरहेका छन् । यस्तोमा प्रशिक्षक रेग्रागुईको एउटै मात्र काम थियो, यिनै खेलाडीलाई एकजुट गरेर टिम बनाउने अनि यही टिमबाट नतिजा ल्याउने । सायद उनले सेमिफाइनलसम्म पुग्ने सपना देखेका थिएनन् कि ? तर, यस्तो भने पक्कै भन्थे, कोही पनि विश्वकपमा तीन खेल खेल्ने आउँदैनन् ।रणनीतिरेग्रागुईले टिमलाई ४१४१ को शैलीमा खेल्न माहिर बनाए । यस शैलीमा रक्षात्मक खेलाडी पछाडि रहेर खेल्छन् । विश्वकपका ठूला टिमविरुद्ध मध्यपंक्तिका चार खेलाडी पनि पछाडि रहेर नै खेल्छन् । यसले गर्दा मोरक्कोको रक्षापंक्ति निकै बलियो भएको छ । त्यस स्थितिमा एननेसरी एकमात्र स्ट्राइकर हुने गर्छन् । जतिबेला प्रतिद्वन्द्वी टिमले बलमाथि नियन्त्रण गुमाउने गर्छ, त्यतिबेला टिमले प्रत्याक्रमण बुन्ने गर्छ । अनि टिममा एकाएक ६ खेलाडी आक्रामणमा हुने गर्छन् । यसका लागि निकै अनुशासित र उत्तिकै बलियो मानसिकता आवश्यक पर्छ खेलाडीमा । रेग्रागुई भन्छन्, हाम्रो खेल योजना प्रस्ट छ, सबै खेलाडीले मिहिनेत गर्नुपर्छ । हामीले पूरा विश्वसामु प्रमाणित गरिसकेका छौं, कोही कसैमा प्रतिभा र पैसाको कमी छ भने पनि त्यो टिमले राम्रो गर्न सक्छ । यसै रणनीतिमा रहेर मोरक्कोले एक गोलमात्र खाएको छ र असाधारण यात्रा तय गरेको छ । त्यो पनि आत्मघाती गोल । त्यसको अर्थ हो, क्रोएसिया, बेल्जियम, स्पेन र पोर्चुगल कसैले पनि मोरक्कोको रक्षापंक्तिमा भेद गर्न सकेनन् ।"
सुटुक्क फर्किए प्रशिक्षक प्रभाकर,"(काठमाडौं)  नेपाली राष्ट्रिय क्रिकेट टोलीबाट भारतीय प्रशिक्षक मनोज प्रभाकर अलग भएका छन् । नेपाली क्रिकेटको निकै व्यस्त र चुनौतीपूर्ण समयको अवस्थामा प्रभाकर सोमबार बिहान दिल्ली फर्किएका हुन् । नेपालको प्रमुख प्रशिक्षकका रूपमा उनको कार्यकाल केवल चार महिनामात्र रह्यो । एकवर्षे सम्झौतासहित क्यानडाका पुबुदु दासानायकेको स्थान लिन उनी अगस्ट दोस्रो साता नेपाल आएका थिए । तर केही प्रमुख खेलाडीसँगको वादविवाद तथा अघिल्लो साता नामिबिया भ्रमणमा निराशाजनक प्रदर्शनपछि क्यानले राजीनामा गर्न बाध्य पारेपछि प्रभाकर नेपाल छाड्न राजी भएको स्रोतको दाबी छ । क्यानले प्रभाकरको बिदाइबारे केही आधिकारिक जानकारी दिएको छैन ।नामिबिया भ्रमणमा नेपालको विश्वकप लिग २ का ४ खेलमा नेपालले एउटै खेल जित्न सकेन । नामिबिया भ्रमण नेपालको लिग २ को छैटौं शृंखला थियो । नेपालले लिग २ मा एउटै खेल जित्न नसकेको नामिबिया भ्रमण पहिलो शृंखला बन्यो । स्कटल्यान्डसँगको दुई हारमा नेपालले निकै फितलो प्रदर्शन गरेको हो । पहिलो खेलमा नेपालले १ सय ९७ रन बनाएपछि जवाफमा नामिबियाले पहिलो ओभरमा ४ रन बनाएको अवस्थामा खेल रद्द हुन पुगेको थियो । स्कटल्यान्डसँगको अर्को खेलमा १ सय ३७ रनमात्र बनाउन सकेको नेपालले ३ विकेटको हार बेहोर्यो । त्यसपछिका खेलमा नामिबियाले २ सय ७५ रन बनाउँदै नेपालसँग खेल ८६ रनले जितेको थियो । अन्तिम खेलमा स्कटल्यान्डसँग १ सय १९ रनमा अलआउट भई नेपालले ८ विकेटको हार भोगेको थियो । क्यानले आइतबार राति उनको बिदाइमा एउटा प्राइभेट कार्यक्रम गरेको थियो । यी खेलाडी भएसम्म जो प्रशिक्षक ल्याए पनि केही फरक पर्दैन, धेरै खेलाडी अनुशासन बाहिर छन्, मैले केहीलाई अनुशासनको दायराभित्र ल्याउन सकें, केहीलाई सकिनँ । प्रशिक्षकभन्दा पनि खेलाडी परिवर्तन हुन जरुरी छ, प्रभाकरले उक्त कार्यक्रममा क्यान पदाधिकारीसामु राखेको भनाइ उद्धृत गर्दै एक पदाधिकारीले भने । उनी आएको एक सातापछि नै नेपालले तीन एकदिवसीय र पाँच ट्वान्टी२० अन्तर्राष्ट्रिय शृंखलाका लागि केन्या भ्रमण गरेको थियो । ट्वान्टी२० अन्तर्राष्ट्रिय शृंखला ३२ ले र एकदिवसीय शृंखला नेपालले ३० ले क्लिन स्विप गरे पनि केन्या भ्रमण प्रशिक्षक प्रभाकर र केही खेलाडीबीचको विवादले तनावग्रस्त बन्यो । अगस्टसेप्टेम्बरको केन्या भ्रमणमा शेख दाजुभाइ आरिफ र आसिफसहित केही अरू खेलाडीको प्रशिक्षक प्रभाकरसँग भनाभन भएपछि दुवै पक्ष एकअर्काको विपक्षमा जाइलागेका थिए । उनीहरूले प्रभाकर प्रशिक्षक भइरहेमा खेल्न कठिन हुने तथा प्रभाकरले शेख दाजुभाइ भएमा आफूलाई नेपाली टोली सम्हाल्न गाह्रो हुने जनाएपछि क्यानले नेपाल फर्केर यो विवाद सामसुम बनाउने प्रयास गरेको थियो । प्रभाकरले आरिफलाई केन्यासँगको तीन एकदिवसीय खेलमै खेलाएनन् । अघिल्लो महिना यूएईविरुद्ध घरेलु मैदानमा भएको तीन एकदिवसीय शृंखलाको पहिलो खेलमा ओपनिङ ब्याटिङको भूमिकामा खेल्न सक्ने ५ खेलाडी उतारे पनि मध्यपंक्तिमा दरिलो प्रदर्शन गर्दै आएका आरिफलाई प्लेयिङमा राखिएको थिएन । यूएईसँगको दोस्रो खेलमा आरिफ प्लेयिङ ११ मा फर्किएका थिए । यूएईले छाडेको १ सय ९२ रनको लक्ष्य पछ्याउनेक्रममा नेपालले २५ ओभरमा ८९५ को स्थितिमा पुगेको थियो । त्यहींबाट आरिफले गुलशन झासँग म्याच विजयी साझेदारी गरे । नेपालले विजयी रन बटुलेपछि ३३ रनको अविजित इनिङ्स खेलेका आरिफले पेभेलियनतर्फ हेर्दै एक हातको ग्लोभ्स फुकालेर ब्याट बोलेको भाव देखाएका थिए । अन्तर्राष्ट्रिय क्रिकेटमा ब्याटले बोल्छ आरिफको सेलिब्रेसनबाट प्रभाकर झनै रुष्ट भएका थिए । उनलाई टोलीबाट निकाल्नुपर्ने निचोडमा पुगे पनि आरिफ नामिबिया जाने टोलीमा थिए । नामिबिया गएको टोलीमा अलराउन्डर करण केसी प्रशिक्षकको रोजाइमा थिएनन् । क्यानले त्यसमा हस्तक्षेपकारी भूमिका खेलेपछि करण टोलीमा परेका थिए तर नामिबियामा प्रभाकरले उनलाई एक खेलमात्र खेलाएका थिए । प्रभाकरको प्रशिक्षणमा नेपालको ब्याटिङक्रम कहिल्यै एक रूपको रहेन । दीपेन्द्रसिंह ऐरी सातौं नम्बरमा पुर्याइएका थिए । आरिफको ब्याटिङ स्थान पनि नियमित थिएन । त्यसमा आफ्नो भूमिकालाई लिएर आरिफले प्रभाकरसँग प्रश्न गरेका थिए । राम्रो अलराउन्डरको छाप बनाएका मोहम्मद आदिल आलमलाई प्रभाकरले यूएईसँगको शृंखलामा एक खेलमा पनि खेलाएका थिएनन् भने नामिबिया जाने सूचीमै राखेनन् । नामिबिया जानुअघि नै क्यानले ५९ वर्षे प्रभाकरलाई बिदाइ गर्ने तयारी गरिसकेको थियो । सन् १९८४ देखि १९९६ सम्म गरी भारतबाट ३९ टेस्ट र १ सय ३० एकदिवसीय अन्तर्राष्ट्रिय खेलेका प्रभाकरको ९० को दशकको प्रशिक्षण शैलीबाट क्यान र खेलाडी दुवै सन्तुष्ट हुन सकेका थिएनन् । नेपाल आएपछि प्रभाकरले आफूलाई स्थापित हुन केही समय लाग्ने र २३ महिनामा नतिजा देखाइदिने बताएका थिए । यूएईसँगको एकदिवसीय अन्तर्राष्ट्रिय शृंखला नेपालले घरेलु मैदानमा जितेको पहिलो एकदिवसीय शृंखला हो । पछिल्लो १५ महिनामा नेपालबाट बाहिरिने उनी तेस्रो प्रशिक्षक हुन् । २०२१ को सेप्टेम्बरमा डेभ ह्वाटमोर नेपाल छाडेर गएका थिए । उनको स्थानमा डिसेम्बर अन्तम आएका दासानायके पनि नेपालको प्रशिक्षकमा ६ महिनामात्र टिक्न सकेपछि क्यानले भारतको पूर्वअलराउन्डर चेतन शर्माको सिफारिसमा प्रभाकरलाई ल्याएको थियो ।"
स्वर्णधारी सिर्जनाको स्वागत,"काठमाडौं (कास) विश्व पारा तेक्वान्दो ग्रान्ड प्रिक्स फाइनल (जी १०) बाट स्वर्ण जितेर सिर्जना घिसिङसहितको नेपाली टोली सोमबार स्वदेश फर्किएको छ ।डिसेम्बर ८ देखि १० सम्म साउदी अरबियाको रियादमा भएको प्रतियोगितामा के४४ क्याटगोरीअन्तर्गत महिला ५२ केजीमुनि सिर्जना घिसिङले स्वर्ण जितेकी थिइन् । उनले क्वाटरफाइनलमा मेक्सिको, सेमिफाइनलमा ब्राजिल र फाइनलमा टर्कीकी खेलाडीलाई पराजित गरेकी थिइन् । अर्की प्रतिस्पर्धी पारा ओलम्पियन पलेशा गोबर्द्धन भने पहिलो चरणमै इरानी खेलाडीसँग हारिन् । टोली प्रशिक्षकमा अन्तर्राष्ट्रिय लेभल २ पारा तेक्वान्दो प्रशिक्षक कविराज नेगी लामा रहेका थिए । उनीहरूलाई त्रिभुवन विमानस्थलमा नेपाल तेक्वान्दो संघका पदाधिकारीहरूले स्वागत गरे ।"
सुष्मा र सोनमलाई स्वर्ण,"काठमाडौं (कास) नेपालका सुष्मा थापा र सोनम गैरेले प्याङकोर आइल्यान्ड अन्तर्राष्ट्रिय तेक्वान्दो प्रतियोगितामा स्वर्ण पदक जितेका छन् । मलेसियाको प्याङकोर आइल्यान्डमा भएको प्रतियोगितामा सुष्माले महिला ४६ केजीमुनि तौल समूहमा स्वर्ण जितेकी हुन् । सोनमले पुरुष ५८ केजीमुनि पहिलो स्थान हात पारे ।प्रतियोगितामा नेपालले ७ स्वर्ण र ४ रजत पदक जितेको छ । सन्तोष भट्टले पुरुष ८० केजीमाथि तौलमा स्वर्ण जित्दा नितिश विश्वकर्माले ७४ केजीमा सफलता हात पारेका थिए । मोहमद उमर खान र सुनीता विष्टले पेयर पुम्से तथा सक्षम चौधरीले एकल पुम्सेमा स्वर्ण जितेका थिए ।प्रतियोगितामा जाइनाब खातुनले एकल पुम्से, अब्बास खानले ग्योरोगीको ६८ केजी तौल, सुनीता विष्टले एकल पुम्से र मोहम्मद उमर खानले पनि एकल पुम्सेमा रजत जितेका थिए । सन्तोष भट्टको नेतृत्वमा मलेसिया पुगेको नेपाली टोलीको प्रशिक्षकमा रोशन खान थिए । प्रतियोगितामा नेपालका १० खेलाडी प्रतिस्पर्धी थिए ।"
पुसमा आठौं राष्ट्रिय भेट्रान्स फुटबल,"मकवानपुर (कास) पुसको तेस्रो सातादेखि हेटौंडामा आठौं राष्ट्रिय भेट्रान्स फुटबल प्रतियोगिता हुने भएको छ । हेटौंडा भेट्रान्स क्लबको आयोजनामा पुस १९२५ सम्म प्रतियोगिता हुन लागेको हो । २० टोली सहभागी हुने प्रतियोगिता हेटौंडा५ स्थित पिप्लेक्याम्पा रंगशालामा हुने आयोजकले सोमबार हेटौंडामा पत्रकार सम्मेलन गरी जानकारी दिएको छ । आयोजक क्लब सचिव कविन सांगामीका अनुसार प्रतियोगितामा २० टोली सहभागी हुनेछ । मकवानपुर, चितवन, वीरगन्ज, बारा, नवलपरासी, पोखरा, काठमाडौं र विराटनगरका क्लब सहभागी हुनेछन् । सम्भव भएसम्म भारत र बंगलादेशबाट पनि हामी क्लब ल्याउने तयारी गरिरहेका छौं, सांगामीले भने, प्रतियोगितामा धेरैभन्दा धेरै पूर्वराष्ट्रिय खेलाडी सहभागी हुने अपेक्षा छ ।विजेताले १ लाख ११ हजार र उपविजेताले ५५ हजार ५ सय रुपैयाँ प्राप्त गर्ने संयोजक राजकुमार श्रेष्ठले जानकारी दिए । उनका अनुसार म्यान अफ दी सिरिजलाई १५ हजार, उत्कृष्ट प्रशिक्षक, गोलकिपर, डिफेन्डर, मिडफिल्डर र फरवार्डलाई जनही ५ हजार रुपैयाँ प्रदान गरिनेछ । आयोजक क्लबका अध्यक्ष रमेशकुमार उप्रेतीका अनुसार प्रतियोगितामा करिब १४ लाख ९६ हजार रुपैयाँ खर्च अनुमान गरिएको छ ।"
अल स्टार्स सेमिफाइनलमा,"(काठमाडौं)  क्यारेबियन खेलाडी समर स्प्रिन्जरले अन्तिम बलमा छक्का प्रहार गरेपछि नेपालीहरूको स्वामित्व रहेको डालास अल स्टार्स टिम यूएस ओपन ट्वान्टी२० क्रिकेट प्रतियोगिताको सेमिफाइनल पुगेको छ । अन्तिम बलमा विजयनिम्ति ५ रन चाहिने अवस्थामा स्प्रिन्जरले जस्टिन डिलको बलमा स्ट्रेट छक्का प्रहार गरेपछि अल स्टार्सले यूएनएमसी नाइट राइडर्सलाई १ विकेटले पराजित गर्यो । स्प्रिन्जर र फानी तेजा सिमहाद्रीले अन्तिम ओभरमा १९ रन बनाएपछि अल स्टार्सले अविश्वसनीय रूपमा क्वाटरफाइनल खेल १ सय ४४ रन बनाउँदै जितेको हो । प्लेयर अफ द म्याच स्प्रिन्जरले २९ बल खेल्दै १ चौका र २ छक्कासहित अविजित ३२ रन बनाए । सिमहाद्री २ बल खेल्दै १ रनमा अविजित रहे । स्प्रिन्जरले एस्ली नर्ससँग सातौं विकेटमा ४३ रनको साझेदारी गरे । नर्सले २६ बलमा ५ चौका र १ छक्कासहित ३२ रन बनाए । एडम रोसिङ्टन २०, सुजित नारायण गोवडा १७, जोस कोब १०, लुक बेन्केनस्टेन १५ रनमा आउट भए । नाइट राइडर्सका सलमान इर्सादले ३ तथा इमरान खान जुनियर र मोहम्मद मोसिनले २२ विकेट लिए । सोहेल तनविर र डिलको नाममा ११ विकेट रह्यो ।यसअघि नौमन अनवरको ५५ रनमा नाइट राइडर्सले निर्धारित २० ओभरमा ६ विकेट गुमाई १ सय ४२ रन बनाएको थियो । उनले ५७ बल खेल्दै ६ चौका र १ छक्का प्रहार गरे । सोहेब मक्सुदले २९ बलमा ३ छक्कासहित ३७ र तनविरले १७ रन बनाए । अल स्टार्सबाट वेस्ट इन्डिजका तीव्र गतिका बलर सेनोन ग्याब्रियलले ३ विकेट लिए । उनले ४ ओभरमा २४ रन खर्चेका थिए । सिमहार्दी र स्प्रिन्जरले ११ विकेट लिए ।"
पहिलो दिन बोरिस र आयुश विजयी,"(काठमाडौं)  नेपालका बोरिस अधिकारी र आयुशमान घलेले २० औं जयकर स्मृति एटीएफ यू१४ टेनिस प्रतियोगिताअन्तर्गत सर्किट१ मा विजयी सुरुआत गरेका छन् । पहिलो दिन ब्वाइज सिंगलमा नेपालका ७ खेलाडीले प्रतिस्पर्धा गरेकामा बोरिस र आयुशमानमात्र विजयी भए । सातदोबाटोस्थित टेनिस कम्प्लेक्समा बोरिसले भारतका पुगाज्सेभेललाई ६०, ६० र आयुशमानले भारतकै पार्थ सेनलाई ६२, ६२ को सोझो सेटमा हराए ।मन जयकर टेनिस एकेडेमीद्वारा आयोजित प्रतियोगिताको ब्वाइज सिंगलमै हङकङका की छियोङ मोरिस हाङले नेपालका बृजेश अर्याललाई ६२, ६३ ले, बंगलादेशका मोहम्मद अलिफ हुसेनले भारतका अविर श्रीवास्तवलाई ६१, ६४ ले, भारतका आदित्य सिंहले नेपालमा असभसम्राट हाडालाई ६३, ६१ ले, भारतका भिभान मिर्धाले नेपालका निसाद जोशीलाई ६०, ६० ले हराए ।त्यस्तै बंगलादेशका मोहम्मद तनविर मुन तुसारले भारतका सन्जय गिरिश गुप्तालाई ६३, ६३ ले, भारतका किशोर श्रीरामले नेपालका अद्रिन थापालाई ६१, ६० ले, यमनका हमुद इयादले नेपालका युभेनमान श्रेष्ठलाई ६०, ६१ र हङकङका यु हिन वोङले भारतका तनिश रेड्डीलाई ६०, ६१ को सोझो सेटमा पराजित गरे ।एसियाली टेनिस महासंघको स्वीकृति तथा नेपाल टेनिस संघको सहयोगमा भइरहेको प्रतियोगिताको गर्ल्स सिंगलमा बंगलादेशकी तायेबा खानोमले भारतकी मेगाली प्रकाशलाई ६०, ६१ को सोझो सेटमा पन्छाइन् ।प्रतियोगिताको नेपाल टेनिस संघकी अध्यक्ष ज्योति राणाले उद्घाटन गरिन् । विभिन्न १४ राष्ट्रको सहभागिता रहेको प्रतियोगितामा ब्वाइजगर्ल्स सिंगल र डबल्स स्पर्धा समावेश छन् । २६ ब्वाइज र १७ गर्ल्स गरी ४३ खेलाडीको सहभागिता रहेको प्रतियोगिता निर्देशक मालिका राणाले जानकारी गराइन् ।एकेडेमीको यो पहिलो जुनियर अन्तर्राष्ट्रिय प्रतियोगिता हो । एकेडेमीले विगत १९ संस्करण जुनियर राष्ट्रिय प्रतियोगिता आयोजना गरेको थियो ।"
वर्ल्ड कोचेज कार्यक्रम सुरु,"काठमाडौं (कास) नेदरल्यान्ड्स फुटबल संघ (केएनभीबी) को वर्ल्ड कोचेज कार्यक्रम सोमबारदेखि नेपालमा सुरु भएको छ । नेपाल यो कार्यक्रम सञ्चालन गर्ने ६६ औं राष्ट्र हो ।नेपालका लागि नेदरल्यान्ड्सका राजदूत मार्टेन भान डेन बर्ग, अखिल नेपाल फुटबल संघ (एन्फा) का अध्यक्ष पंकज नेम्बाङ, केएनभीबीका स्पेसलिस्ट इन्टरनेसनल सीएसआर पार्टनरसिपका जोहान भान गेइज्न र वर्ल्ड कोचेज का इन्स्ट्रक्टर बर्ट जुरमान र प्रमुख प्रशिक्षकमा नेदरल्यान्ड्सका पूर्व स्टार योहान निसकेन्सले एन्फा कार्यालयमा कार्यक्रम सुरुआत गरेका थिए । कोर्समा नेपालका ३० प्रशिक्षक समावेश छन् ।"
