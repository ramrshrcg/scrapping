शीर्षक,विवरण
विमानस्थललाई निजगढ निषेधित भएन,"नेपालमा अन्तर्राष्ट्रियस्तरको सुविधासम्पन्न विमानस्थलको आवश्यकतामा विवाद छैन तर दिगो विकासको अवधारणा, जैविक विविधताको संरक्षण, अन्तरवंशीय समन्याय, वातावरणको प्रश्नलाई अवमूल्यन गर्न मिल्दैनईआईए प्रतिवेदन तयार पार्नुअघि नै निजगढमा विमानस्थल निर्माणको निर्णय र चार किल्ला निर्धारण गरिनु विधिविपरीतबजेट विनियोजनमात्र होइन खर्च गर्नु, बाटो बनाउनु र रुख काट्न सम्झौता गर्नु पनि कानुनविपरीतसाउदी अरबको दमाम र अमेरिकाको डेनभरपछि विमानस्थलका लागि निजगढमा प्रस्तावित जग्गा सबैभन्दा ठूलो भएकाले क्षेत्रफलमा पनि प्रश्न"
६० प्रतिशत सिट लिएर तालमेल गर्न कांग्रेसमा दबाब,"महामन्त्री विश्वप्रकाश शर्माले पार्टीले कम्तीमा ६० प्रतिशत हैसियतका साथ चुनावी तालमेल गर्नुपर्ने बताए । कांग्रेसले दाबी गर्ने भनेको सय सिट हाराहारीमा हो, ६० प्रतिशतभन्दा तल झरेर कांग्रेसले सम्झौता गर्न सक्दैन, उनले भने, कसले बढी दिन्छ, त्यतै जाउँला भन्ने सोच गठबन्धनमा रहेका कुनै नेताले राख्नुभएको हो भने त्यसले तीन वर्षअघिकै पीडाको पुनरावृत्ति गर्नेतिर मुलुकलाई धकेल्ने हो । गठबन्धन दलका शीर्ष नेताबीच अनौपचारिक कुराकानीमा कांग्रेसले सय सिटको दाबी अघि सारिसकेको एक नेताले बताए । माओवादीले ५० र एकीकृत समाजवादीले २५ सिट लिनेबारे कुरा भइरहेको उनको भनाइ छ । जसपा सग्लो रहने कि नरहने भन्ने प्रश्नले उसको पोजिसन यकिन हुन सकेको छैन । यी सबै अनौपचारिक तहमा आएका कुराकानी हुन्, कतिपय कुराकानी मनोवैज्ञानिक दबाबमा आएका हुन सक्छन्, बालुवाटार स्रोतले भन्यो, गठबन्धन दलमा प्रधानमन्त्री देउवाको मुख्य प्राथमिकता माओवादी छ । केही सिट बढाएरै भए पनि प्रचण्डलाई अन्त जान दिनु हुन्न भन्नेमा उहाँ देखिनुहुन्छ तर त्यही तहमा अन्य दलप्रति उहाँको चासो देखिएको छैन । जसपा विभाजन हुन सक्ने र एकीकृत समाजवादी एमालेसँग मिल्न सक्ने अनुमान बालुवाटारमा चलिरहेकाले पनि हुन सक्छ ।माओवादी नेता वर्षमान पुनले सिट संख्या तालमेलबारे सामान्य छलफल मात्रै चलिरहेको बताए । कुन पार्टीले कहाँ कति सिट लिने भन्नेबारे गहिरो छलफल नभएको उनको भनाइ छ । उनका अनुसार गठबन्धन दलले प्रत्यक्षतर्फ जितेका सिट कायम राखेर एमालेले जितेका ८० सिटमा बाँडफाँट गर्ने सैद्धान्तिक कुराकानी भइरहेको छ । त्यसमा सबै पार्टीका शीर्ष नेताहरू हेर्नुपर्यो, बाँकी रहेका सिटमा एकअर्कालाई लाभ पुग्ने गरी मतभार र स्थानीय अवस्थासमेतको मूल्यांकन गरेर बाँडफाँट गर्नुपर्ने हुन्छ, उनले भने, निर्वाचन मिति घोषणा भएपछि यी सबै कुराकानी अघि बढ्छन् । अहिले सामान्य छलफल मात्रै भएको छ । असार मसान्तसम्म निर्वाचनको मिति घोषणा भइसक्ने उनले बताए ।एकीकृत समाजवादीका महासचिव बेदुराम भुसालले आफूहरूले सिट संख्याको तालमेलबारे प्रस्ताव गठबन्धनमा लगिनसकेको बताए । निर्वाचनको मिति घोषणा भएपछि नै यी सिटका कुरा अघि बढ्लान्, अहिले छलफल भएको र पार्टीबाट प्रस्ताव राखेको अवस्था छैन, उनले भने, तालमेल गर्दा सम्मानजनक रूपमै हुनुपर्छ भन्ने मान्यता त रहने नै भयो । जसपा नेता रामसहायप्रसाद यादवले पार्टीलाई एकीकृत ढंगले अघि बढाउने र मन्त्रीहरू परिवर्तन गर्ने दिशामा नेतृत्व व्यस्त रहेकाले अहिले त्यतातिर छलफल नभएको बताए । अहिले नेतृत्व तह मन्त्री बदल्नेबारेमा छलफल गर्दै हुनुहुन्छ, गठबन्धन दलबीच सिटको तालमेलका विषयमा छलफल भइसकेको छैन, उनले भने, अनौपचारिक तहमा नेताहरूबीच भएको भए मलाई थाहा भएन । पार्टीमा भने छलफल चलेको छैन ।"
सारंगी रेटौंला,"गन्धर्व जातिमै जन्मिएर पनि सारंगीका विषयमा मलाई थाहै थिएन, अहिले बजाउन सक्ने भएँ, स्थानीय सिर्जना गन्धर्वले भनिन्, गाउँमै भएको तालिमले सारंगीको महत्त्व पनि चिनायो । तालिमपछि गाउँलेमा सारंगीप्रतिको मोह नै फरक भएको उनको अनुभव छ । बजाउने बाजा त हो नि भनेर भनिन्थ्यो, हाम्रो पहिचान भनेर त थाहै थिएन, उनले भनिन्, अब त संरक्षण गर्नुपर्छ भन्ने लागेको छ । गाउँका युवाहरूले चासो दिएकै कारण अहिले घरघरै सारंगी बजाउन सक्ने भएका छन् । सरङकोटको सिन्दुरेडाँडामा लोप हुने अवस्थामा पुगेको सारंगी बनाउने र बजाउने तालिमको आयोजना लुम्बिनी प्रदेश सरकारको सहयोगमा र ऐरावती गाउँपालिकाले गरेको हो । ३५ घरधुरी रहेको गाउँमा पहिले बुढापाकाले मात्रै सारंगी बजाउँथे । अहिले त गाउँमा तन्नेरी पुस्ता सबैले रुचि दिएको उनले सुनाइन् । गाउँका धेरैजना सारंगी रेटेर मिठो भाका सुनाउन सक्ने भएका छन् । ससुराहरूले सारंगी बजाउनु हुन्थ्यो, गाउँगाउँ पुगेर गीत गाउने, सूचना सुनाउने काम गर्नु हुन्थ्यो, सरङकोटकी ओमकला गन्धर्वले भनिन्, अरु काम गरेर खान सक्दैनौं भनेर धेरैले होच्याउँदा अब सारंगी नबजाउनु पनि भनें । तर, अहिले सारंगी आफैं बजाउन सिक्दै छु । यो बाजाको महत्त्व बल्ल थाहा भयो । उनीजस्तै ऐरावतीका २० जनाभन्दा महिला र युवाले सारंगी बजाउन र मर्मत तालिम लिएका छन् । पुर्ख्यौली पहिचानसँग युवा आकर्षण फेरि बढेको छ, यसले बुढापाका पनि खुसी छन् । वर्षौंदेखि सारंगी संरक्षणमा ध्यान दिउँ भनेर बुढापाका सम्झाए पनि युवाले चासो दिँदैनथे । अब भने सारंगीको महत्त्वका विषयमा धेरैको चासो बढेको स्थानीय ध्रुव गन्धर्वले सुनाए । गाउँमा भएको तालिममा पनि युवा र सबै घरका महिला सहभागी थिए । हातमा सारंगी र धनुकी लिएर सबेरै सिक्ने ठाउँमा आउने गरेका छन् । तालिम लिएका सबैका हातमा एकएकवटा सारंगी छन्, उनले भने, अब सबैका घरघरमा सारंगी हुन्छन् । परम्परागत रूपमा भाका हालेर गीत गाउन सारंगी सहयोगी छ । सारंगी संरक्षणका लागि ऐरावती गाउँपालिकाले पनि प्रयास गरेको छ । कोरोना महामारीको समयमा सारंगी बजाउँदै चेतना जगाउने काम गर्नेका लागि तालिम एक प्रकारको सम्मान रहेको गाउँपालिका अध्यक्ष नविलविक्रम शाहले बताए । घरघरमा पुगेर हात धुने, सरसफाइमा ध्यान दिने सारंगीबाटै सुनायौं, उनले भने, वन डढेलो नियन्त्रणमा जनचेतना फैलाउन पनि सारंगीकै सहायता लिएका थियौं । प्रदेश सरकारसँग सहकार्य गरेर सारंगी सिकाइएको छ ।"
सभामुखअध्यक्ष मनमुटावले संसद् 'क्याबिनेट ठप्प,"सभामुख निवासमा अध्यक्ष यौन दुर्व्यवहारको आरोप लागेपछि तत्कालीन सभामुख कृष्णबहादुर महराले २०७६ असोज १४ मा राजीनामा दिए । त्यसपछि सभामुखको निवास खाली भयो । सभामुख रहेका बेला महराले प्रयोग गर्दै आएको निवासमा राष्ट्रिय सभा अध्यक्ष सरे । जबकि अध्यक्षको निवास बालुवाटारमै अर्को भवनमा थियो । सरकारी निवास व्यवस्था गर्ने सहरी विकास मन्त्रालयको सहमति नलिई अध्यक्ष तिमिल्सिना सरेका थिए । राष्ट्रिय सभा अध्यक्ष मन्त्रालयको जानकारीबिना सभामुखको सरकारी निवास खाली हुनेबित्तिकै गएर बस्नुभएको हो । खासमा त्यो सभामुखकै निवास हो । अध्यक्षजीलाई अन्तै व्यवस्था गरिएको थियो, तत्कालीन सहरी विकासमन्त्री मोहम्मद इस्तियाक राईले भने, काममा सहजता होस् भनेर बालुवाटारमा कार्यपालिका प्रमुख प्रधानमन्त्री, व्यवस्थापिका प्रमुख सभामुख र प्रशासकीय प्रमुख मुख्य सचिवको निवास आपसमा जोडेर निर्माण गरिएको हो । २०७६ माघमा सभामुखमा निर्वाचित भएपछि सापकोटा लैनचौरस्थित सरकारी निवासमा बस्न थाले । उपराष्ट्रपति हरित भवनमा सरेपछि उक्त निवास खाली थियो । अध्यक्ष तिमिल्सिना भने हाल पनि सभामुखका लागि छुट्याइएको निवासमै छन् ।"
पालिकामा महिला प्रतिनिधित्व ०२६ प्रतिशत वृद्धि,"(काठमाडौं)  स्थानीय तहमा महिलाको प्रतिनिधित्व अघिल्लो पटकभन्दा यसपालि शून्य दशमलव २६ प्रतिशतले बढेको छ । बाजुराको बुढीगंगा नगरपालिकाबाहेक ७ सय ५२ पालिकामा निर्वाचित ३५ हजार ४५ जनप्रतिनिधिमध्ये महिला १४ हजार ४ सय ४५ जना अर्थात् ४१०१ प्रशित रहेका छन् । पाँच वर्षअघिको स्थानीय तह निर्वाचनमा कुल ३५ हजार २ सय २१ मध्ये ४०७५ प्रतिशत अर्थात् १४ हजार ३ सय ५१ महिला जनप्रतिनिधि निर्वाचित भएका थिए । अघिल्लो निर्वाचनमा ७ अध्यक्ष र ११ प्रमुख गरी १८ जना महिला पालिकाको नेतृत्वमा चुनिएका थिए । यसपटक महिला अध्यक्ष १३ जना र प्रमुख १२ जना महिला छन् । प्रमुखअध्यक्षमा महिलाको संख्या बढे पनि उपप्रमुखउपाध्यक्षमा महिला प्रतिनिधित्व घटेको छ । निर्वाचन आयोगका अघिल्लो निर्वाचनमा २ सय ७६ उप्रमुख र ४ सय २४ जना उपाध्यक्ष महिला निर्वाचित भएका थिए । यसपटक उपप्रमुख २ सय ३२ र उपाध्यक्ष ३ सय ३५ जना मात्रै महिला छन् । स्थानीय तह निर्वाचन ऐनमा राजनीतिक दलहरूले अध्यक्षप्रमुख र उपाध्यक्षउपप्रमुखमध्ये एकमा महिलालाई अनिवार्य उम्मेदवार बनाउनुपर्ने व्यवस्था छ । राजनीतिक दलहरूले तालमेल गरेर दुवै पदमा पुरुष उठाउनाले यसपटक उपप्रमुखउपाध्यक्षमा पहिलेभन्दा कम महिला निर्वाचित भएका हुन् । तालमेल गरेर दलले प्रमुखअध्यक्ष वा उपप्रमुखउपाध्यक्षमध्ये एकमा उम्मेदवारी दिँदा महिला नै हुनुपर्ने कानुनी प्रावधान छैन । स्थानीय तहमा महिला वडाध्यक्षको संख्या बढेको छ । अघिल्लो निर्वाचनबाट छानिएका वडाध्यक्षमध्ये ६१ जना महिला थिए । यसपटक पालिकामा ६९ जना महिला छन् । अघिल्लो निर्वाचनमा महिला सदस्य ६ हजार ७ सय ४२ जना छानिएका छन् । यसपटक ६ हजार ७ सय ३२ जना महिला सदस्य निर्वाचित भइसकेका छन् । १० वटा वडा रहेको बाजुराको बुढीगंगा नगरपालिकामा निर्वाचन हुन बाँकी छ । दलित महिला सदस्यको संख्या भने यसपटक बढेको छ । अघिल्लो निर्वाचनबाट ६ हजार ५ सय ६७ दलित महिला सदस्य छानिएका थिए । यसपटक ६ हजार ६ सय १० जना निर्वाचित भएका छन् । बुढीगंगाको निर्वाचनपछि यो संख्या पनि बढ्नेछ । वडा सदस्य (खुला) मा महिला संख्या न्यून भए पनि पहिलेको तुलनामा उल्लेख्य वृद्धि भएको छ । पहिले महिला वडा सदस्य २ सय ६३ जना रहेकामा यसपटक ४ सय ४२ जना छन् । निर्वाचन आयोगका अनुसार यसपालिको निर्वाचनमा १ लाख ४५ हजार १३ जना उम्मेदवार रहेकामा महिला ५५ हजार ६ सय ९९ अर्थात ३८४ प्रतिशत थिए । दलहरूले महिलालाई प्राथमिकता नदिए पनि मतदाताले धेरै महिलालाई जिताएका छन्, प्रमुख निर्वाचन आयुक्त दिनेशकुमार थपलियाले भने ।"
१८ वटा हेलिकोप्टरलाई काठमाडौंबाहिर सारिँदै,"काठमाडौं (कास) मुलुकमा सञ्चालनमा रहेका १२ वटा कम्पनीका ३९ वटा हेलिकोप्टरमध्ये पार्किङ अभावका कारण १८ वटाको बेस (आधार विमानस्थल) काठमाडौंबाहिर सारिने भएको छ । हेलिकोप्टर व्यवसायी र त्रिभुवन अन्तर्राष्ट्रिय विमानस्थल व्यवस्थापनबीच मंगलबार छलफल भएको थियो । काठमाडौंमा २१ वटा हेलिकोप्टर मात्रै पार्किङ गर्न सकिने भएकाले बाँकी १८ वटालाई बाहिर स्थानान्तरण गर्ने निर्णय भएको आन्तरिक टर्मिनल प्रमुख पूर्ण चुडालले बताए । हेलिकोप्टर सञ्चालकहरूलाई विमानस्थलको अहिलेको पार्किङ असहजताबारे अवगत गरायौं, उनले भने, १२ जना व्यवसायीहरूले कसको कतिवटा कताकता राख्ने उहाँहरूले नै निर्णय गरेर शुक्रबारसम्म ल्याउन भनेका छौं । पार्किङ अभावका कारण उडान सुरक्षामा बाधा पुग्न थालेपछि गत साता पर्यटन मन्त्रालयले व्यवस्थापनका लागि कडाइ गर्न नागरिक उड्डयन प्राधिकरणलाई निर्देशन दिएको थियो । उक्त निर्देशनपछि २१ वटा काठमाडौंमा राखेर बाँकीलाई लुक्ला, पोखरा, रामेछाप, नेपालगन्जलगायत पायक पर्ने र बेस अनुमति भएका विमानस्थलमा जान प्राधिकरणले कडाइ सुरु गरेको छ ।हामीले एउटा फर्मुला बनाई प्रस्ताव पठाएका छौं, फिस्टेल हेलिकोप्टरका प्रबन्ध निर्देशक मनोज कार्कीले भने, बेस सार्नेबारे प्रस्तावित अवधारणामा सबै कम्पनीका हेलिकोप्टरलाई समेट्ने प्रयास गरेका छौं । प्राधिकरणबाट अन्तिम टुंगो लाग्न बाँकी छ ।"
सुनसरीमोरङका बस्तीमा बाढी,"प्रदीप मेन्याङ्बो (सुनसरी), विनोद भण्डारी (विराटनगर) र पर्वत पोर्तेल (झापा)"
दुम्कीबासमा बगे ३ डाइभर्सन,"नवलपुर (कास) पूर्वी नवलपरासीको अरुणखोलादुम्कीबास खण्डका ३ वटा खहरे खोलामा डाइभर्सन बगाउँदा पूर्वपश्चिम राजमार्गमा बुधबार सवारी आवागमन अवरुद्ध भएको छ । बिहान ५ बजे बन्द भएको राजमार्ग खुलाउन रातिसम्म गरेको प्रयास सफल हुन नसकेको हो । बुटवलनारायणगढ सडक विस्तार ठेक्का लिएको चाइना स्टेट इन्जिनियरिङ कर्पोरेसनका कल्सल्ट्यान्ट इन्जिनियर प्रविन थापाले उक्त खण्डमा यातायात आवागमन सहज हुन समय लाग्ने बताए । तीनवटा खहरे खोलामा आएको बाढीले डाइभर्सन बगाएको छ । सडक अवरुद्ध हुँदा थुप्रै सवारीसाधन अलपत्र छन् । सडक खुलाउने प्रयास जारी भए पनि अविरल वर्षाले गाह्रो भएको इन्जिनियर थापाले बताए । वर्षा थामियो भने मात्रै डाइभर्सन पुनः बनाएर आवागमन खुलाउन सकिएला, उनले भने । अरुण खोला र दुम्कीबासबीचका पाँचमध्ये तीन डाइभर्सन बाढीले बगाएको छ । करिब १२ किलोमिटर खण्डको बीचमा डाइभर्सन बगाएकाले हजारौं यात्रुको बिचल्ली भएको छ । राजमार्गअन्तर्गत बुटवलनारायणगढ खण्डको १ सय १४ किलोमिटर क्षेत्रमा दर्जनौं डाइभर्सन छ । सडक विस्तारको ठेक्का पाएको चाइना स्टेट इन्जिनियरिङ कर्पोरेसनले ३ वर्षको अवधिमा हालसम्म १७ प्रतिशत मात्र काम गरेको छ । राजमार्गमा खाल्डैखाल्डा छ । पुल र कल्भर्ट भएका स्थानको काम नसकेका कारण डाइभर्सन सडक बनाइएको छ । त्यहाँ बाढीले निकास नपाउने भएकाले वर्षा हुनासाथ बगाउने गरेको छ ।नारायणी नदीमा पानीको सतह बढेपछि आसपासका गाउँमा जोखिम बढेको छ । नदीको गैंडाकोटदेखि त्रिवेणीधामसम्मको क्षेत्रका बस्तीहरू डुबान र कटानको जोखिममा परेका छन् । गण्डक ब्यारेजमा पानीको सतह ह्वात्तै बढेको छ । जल तथा मौसम विज्ञान विभागले बुधबार सूचना जारी गर्दै कावासोती, डन्डा र गिरुबारी क्षेत्रमा सतर्कता अपनाउन अपिल गरेको छ । त्रिवेणीस्थित गण्डक ब्यारेजमा पानीको सतह बढेको छ । जल मापन केन्द्रका अनुसार त्रिवेणी ब्यारेजमा पानीको सतह २ लाख २७ हजार क्युसेक पुगेको छ । पूर्वी नवलपरासीका प्रमुख जिल्ला अधिकारी सुमन घिमिरेले नारायणीमा पानीको सतह बढेपछि आसपासका क्षेत्रमा आपत्कालीन अवस्था आउन सक्ने देखिएपछि सतर्क रहन आग्रह गरिएको जानकारी दिए । ३६ घण्टादेखिको लगातारको वर्षाले नारायणीमा पानीको सतह बढ्दो छ । पूर्वी नवलपरासीका गैंडाकोटदेखि त्रिवेणीधामसम्मको क्षेत्रका दर्जनौं गाउँ डुबानको जोखिममा परेका छन् । गैंडाकोटदेखि दुम्कीबास क्षेत्रका खोलामा पानीको सतह बढेको छ । देवघाटस्थित जलमापन केन्द्रका अनुसार बुधबार साँझसम्म नारायणीमा पानीको सतह ६ मिटरभन्दा माथि पुगेको छ । त्यहाँ पानीको सतह ७ मिटरभन्दा माथि पुगे खतराको तह पार गरेको भन्ने बुझिन्छ ।"
महानगरको बेवास्ताले बागदरबार जीर्ण,"(काठमाडौं)  भीमसेन थापाकालीन बागदरबार जीर्ण हुँदै गएको छ । दरबारको छाना मकिएर पानी चुहिने भएको छ । तीन वर्षअघि पुरातत्त्व विभागले पानी चुहिने ठाउँमा प्लास्टिकले छोपे पनि केही समयमै च्यातिएर धुजाधुजा भएको छ । भवन ठाउँठाउँमा चर्किएको छ । २०७२ वैशाखको भूकम्पका कारण क्षतिग्रस्त बागदरबार भत्काउने वा जीर्णोद्धार गर्ने भनेर लामो समय विवाद भएको थियो । सर्वोच्च अदालतले ३९ महिनाअघि नै जीर्णोद्धार गर्न आदेश दिए पनि काठमाडौं महानगरपालिकाले चासो नदिँदा दरबार जीर्ण बनेको हो ।सम्पदा संरक्षणकर्मीले जोगाउन दबाब दिए पनि महानगरका पूर्वप्रमुख विद्यासुन्दर शाक्य भने भत्काउनुपर्ने पक्षमा थिए । पहिलाको भन्दा निकै जीर्ण भइसकेको छ, सम्पदा संरक्षण अभियानकर्मी गणपतिलाल श्रेष्ठले भने, बाहिर पानी चुहाउने, भित्रभित्रचाहिँ भत्काउने योजना बनाएका थिए । यो प्रस्टै देखिन्छ बागदरबार डुल्दा । भित्र सग्लो अवस्थामा भएका झल्लरसमेत खसालिदिएछन् ।सर्वोच्चका न्यायाधीश अनिलकुमार सिन्हा र सपना मल्ल प्रधानको संयुक्त इजलासले २०७५ चैत ५ मा बागदरबार संरक्षण गर्न आदेश दिएको थियो । उत्प्रेषण आदेशबाट बागदरबार भत्काउन महानगरले गरेको निर्णय, पुरातत्त्व विभागले भत्काएर बनाउन दिएको अनुमतिपत्रलगायत बदर गरिदिएको थियो । बागदरबार जोगाउन माग गर्दै वरिष्ठ अधिवक्ता प्रकाशमणि शर्मा, अधिवक्ता सञ्जय अधिकारी र अभियानकर्मी श्रेष्ठले सार्वजनिक सरोकारको रिट दर्ता गराएका थिए । आदेश अवज्ञा गरेर अदालतको मानहानि भएको छ, शर्माले भने, अदालतको आदेशअनुसार महानगरले बागदरबार संरक्षण गर्नुपर्छ । अदालतले बागदरबारलाई प्राकृतिक रूपमै नष्ट हुने वातावरण बनाएको भन्दै संरचनामा थप क्षति हुन नदिन पानी, हावाहुरी लगायतबाट तत्काल संरक्षण गर्ने व्यवस्था मिलाउन सरकार, अर्थ मन्त्रालय, राष्ट्रिय तत्कालीन पुनर्निर्माण प्राधिकरण, पुरातत्त्व विभाग र काठमाडौं महानगलाई निर्देशनसमेत दिएको थियो । तर, यी निकायले आदेश कार्यान्वयन गरेनन् । आदेशमा बागदरबार राष्ट्रिय महत्त्वको भएकाले यसको संरक्षणमा जोड दिइएको थियो । सर्वोच्चले दरबारमा पानी चुहावट रोक्न अन्तिम फैसला आउनुअघि नै आदेश दिएको थियो । महानगरले त्यसका लागि जस्ता राखिएको जवाफ सर्वोच्चमा पेस गरेको थियो । तर, त्यस्तो कुनै काम भएको थिएन । पुरातत्त्वले त्रिपाल हाल्ने प्रयास गर्दासमेत महानगरले अवरोध गरेको थियो । अहिले वर्षाको पानी रोक्ने काम मात्रै गरिदिए पनि थप क्षति हुने थिएन, अभियानकर्मी श्रेष्ठले भने, अरू काम बरु बिस्तारै हुँदै जान्थ्यो ।महानगरले बागदरबार भत्काउन २०७५ भदौमा बोलपत्र आह्वान गरेको थियो । भत्काउन झन्डै ३ करोड रुपैयाँको हाराहारीमा टेन्डरसमेत परेको थियो । यसको चौतर्फी विरोध भएपछि महानगरले भत्काउने प्रक्रिया अघि बढाएन । यस सम्बन्धमा कान्तिपुर दैनिकमा समाचार प्रकाशन भएपछि विभाग र उपत्यका विकास प्राधिकरणले भत्काउने प्रक्रिया अघि नबढाउन महानगरलाई पत्राचार नै गरेको थियो । तर, पूर्वप्रमुख शाक्यले यो बागदरबार नभई हरिदरबार भएकाले भत्काएर अर्को अत्याधुनिक भवन बनाउने स्केचसहितको योजना सार्वजनिक गरे । त्यसको पनि विरोध भएपछि महानगरले तत्काल दरबार भत्काएन । बागदरबार नभई हरिदरबार भएको र सय वर्ष नपुगेकाले भत्काउन अनुमति मागेपछि यसअघि रोकेको विभागले पछिल्लो पटक भने स्वीकृति दिएको थियो । त्यही अनुमतिका आधारमा महानगरले बोलपत्र आह्वान गरेको हो ।विभागले पहिलोपल्ट लेखेको पत्रमा भने प्राचीन स्मारक ऐन, २०१३ अनुसार सय वर्ष ननाघे पनि संरक्षण गर्नु आफ्नो दायित्व रहेको उल्लेख गरेको छ । विभागले आफूले अध्ययन गर्दा दरबारको भित्री भागमा केही पनि क्षति नभएको जनाएको छ । विभागकै २०७४ को उत्खननबाट पनि दरबारको भित्री जग बलियो रहेको पाइएको थियो । महानगरमार्फत दरबार सबलीकरणको सम्भाव्यता अध्ययन गर्न जिम्मा दिइएको परामर्शदाताले पनि आफ्नो प्रतिवेदनमा दरबारलाई वर्तमान स्वरूपमै जोगाउन सकिने सुझाव दिएको जानकारी प्राप्त भएको उल्लेख गर्दै विभागले भत्काउने कार्य तत्काल रोक्न भनेको थियो । विभागले पत्रमा यो दरबार बागदरबार नै भएको ऐतिहासिक प्रमाणसमेत उल्लेख गरेको छ । इतिहासविद्हरूका अनुसार अमरसिंह थापाले यहाँ पहिला सानो दरबार बनाएका थिए । भीमसेन थापाको दरबारसँग नजिकको सम्बन्ध भएपछि उनलाई यहाँ बस्ने गरी थप १ सय २० रोपनी जग्गा दिइएको थियो । पछि भीमसेन थापाले नै एकैसाथ अर्को भव्य दरबार र धरहरासमेत बनाउन लगाएका थिए । यी दुवै सम्पदामा मुगल वास्तुकलाको प्रयोग गरिएको छ । विसं १८९४ मा भीमसेन थापाको मृत्युपछि यो दरबार सरकारीकरण गरिएको थियो ।विसं १९०१ मा माथवरसिंह थापा प्रधानमन्त्री भएपछि भीमसेन थापाको हरण भएको सम्पत्ति फेरि थापाहरूको स्वामित्वमा आयो । माथवरसिंह पनि यही दरबारमा बस्थे । उनले दरबारमा एउटा पाटे बाघ पालेका थिए । त्यही भएर यो दरबारलाई स्थानीयले बाघदरबार भन्न थालेका इतिहासकारहरूको भनाइ छ । विभागले भने यो दरबारको नाम माथवरसिंहका छोरा नयनसिंहले बागदरबार राखेका थिए । नामकरणपछि उनले दरबार आफ्ना बहिनी ज्वाइँ राजेन्द्रविक्रम शाहलाई दिएका थिए । त्यसपछि दरबारमा क्रमशः सुरेन्द्रविक्रम शाह, धीरेन्द्रविक्रम शाह, मोहनविक्रम शाह, चौतरिया नरेन्द्रविक्रम शाहलगायत बसेका थिए ।जुद्धशमशेर प्रधानमन्त्री भएपछि उनका छोरा हरिशमशेरलाई दरबार दिइएको थियो । १९९० सालको भूकम्पले क्षति पुर्याएपछि हरिशमशेरले बागदरबारको पुनर्निर्माण गरेका थिए । महानगरले २०७२ को भूकम्पपछि दरबारको केही भाग भत्काएर इँटा संकलन गरेको थियो । इँटा जुद्धशमशेरको पालामा बनेको पाइएको छ । त्यही आधारमा उसले यसलाई सय वर्ष नपुगेको सम्पदा भन्दै आएको थियो । यी सबै दाबी अदालतले खण्डन गरिदिएको छ, श्रेष्ठले भने, अब बागदरबार सबलीकरण गरेर संरक्षण गर्न कहींकतैबाट रोकटोक छैन । अब संरक्षण गर्ने इच्छाशक्तिको मात्र खाँचो छ ।वर्तमान महानगर प्रमुख बालेन्द्र शाहले भने बागदरबार सबलीकरण गर्ने योजना अघि सारेका छन् । बागदरबार केही वर्षअघिदेखि महानगरले प्रयोग गर्दै आएको छ । पूर्वप्रमुख शाक्य महानगरको नेतृत्वमा आउनुभन्दा अघि भने बागदरबार जोगाउने पक्षमा थिए । भूकम्पपछि बसेको नगर परिषद्को बैठकले समेत यसलाई सांस्कृतिक संग्रहालय बनाउने प्रस्ताव पास गरेको थियो । हाल संरक्षणकर्मीले पनि यही माग गरिरहेका छन् । यसलाई भीमसेन थापा संग्रहालय बनाउन सकिन्छ, रिट निवेदक सञ्जय अधिकारीले भने ।"
दलितका लागि छुट्टै किरियापुत्री प्रतीक्षालय,"दोलखा (कास) बजेटमै दलित समुदायलाई विभेद गरेको भन्दै तामाकोशी गाउँपालिकाका जनप्रतिनिधि विवादमा परेका छन् । शुक्रबार सार्वजनिक पालिकाको बजेटमा वडा नं ५ मा दलित समुदायका लागि छुट्टै किरियापुत्री प्रतीक्षालय बनाइने भनेर उल्लेख गरिएको छ । प्रतीक्षालयका लागि २ लाख रकम विनियोजन गरिएको छ । पालिकाले समाजमा रहेको विभेदलाई बजेटमै समावेश गरेर बढावा दिएको भन्दै दलित अगुवाले विरोध जनाएका हुन् । वडा नं ५ का अध्यक्ष शम्भु फुँयालले सामाजिक सञ्जालमा वडामा परेको योजना सार्वजनिक गरेपछि विवाद भएको हो । गत स्थानीय तह निर्वाचनमा पालिकाका अध्यक्षका उम्मेदवार अभिषेक सुवेदीले उक्त निर्णयको आलोचना गरेका छन् । उनले भोलिका दिनमा दलितका लागि छुट्टै विद्यालय, शौचालय, अस्पताल र बाटो भनेर बजेट नआउला भनेर भन्न नसकिने भन्दै व्यंग्य गरे । यस्तै सोही वडाका दलित अगुवा दिलीप सुन्दासले जनप्रतिनिधिले समाजलाई कता लैजाँदै छन् भनेर प्रश्न गरेका छन् । पालिकाका निर्वतमान अध्यक्ष ईश्वरचन्द्र पोखरेलले पनि योजनाको नामकरणमा विरोध जनाए । चौतर्फी आलोचना भएपछि वडाध्यक्ष फुँयालले योजना छनोटका बेला नामकरण गरिएको बताए । उक्त समुदायले नै योजनाको प्रस्ताव गरिएकाले ठीकै लागेर पारित गरिएको उनको भनाइ छ । हामी समतामूलक समाज निमार्णमा प्रतिबद्ध छौं, उनले भने, गैरदलितको घाटमा उहाँहरूलाई निषेध छ, उहाँहरूको समस्या देखेर योजना हालेका हौं । गैर दलितका घाटमा प्रतीक्षालय छन् तर दलित समुदायले उक्त प्रतीक्षालय प्रयोग गर्न नपाएका कारण दलित समुदायको माग सम्बोधन गरिएको उनले दाबी गरे । हामीले दलित समुदायको भावनामा ठेस पुर्याउन वडामा यस्तो योजना ल्याएको होइन, उनले भने, उहाँहरूको माग सम्बोधन गरेको हो, स्थानीय दलित समुदाय खुसी भए पनि केहीले विरोध जनाएका छन् । दलित समुदायको छुट्टै घाट भए पनि प्रतीक्षालय नहुँदा ओत लाग्ने स्थान समेत नभएको भन्दै गुनासो आएपछि २ लाख रुपैयाँ त्यसको निर्माणका लागि छुट्याएको उनले बताए । सुझावअनुसार उक्त प्रतीक्षालयको नाम परिवर्तन गर्न पालिकामा पठाइएको उनले जानकारी दिए । प्रतीक्षालयको नाम परिवर्तन गरेर साउने पधेरो किरियापुत्री प्रतीक्षालय राख्ने गरी संशोधन गर्न पठाइएको उनले बताए ।"
पक्षाघातपीडित दलितलाई हेर्दिने कोही छैन,"भनिरहनै पर्दैन नेपालको सबैभन्दा भुइँतहमा दलित छन्, तीमध्ये पनि मधेशी दलित त अझ पीँधमा छन् । भुइँमा हुनुको दुःख के हो भने, शासनप्रशासन सञ्चालित हुने भव्य दरबार र अग्ला कुर्सीमा बस्नेका आँखाबाट यो तह सितिमिति देखिँदैन, खासमा उनीहरू देख्न पनि चाहँदैनन् । र त अभाव, गरिबी, अशिक्षा र विभेदजस्ता दुश्चक्र घुमिरहँदा समय जति अघि बढे पनि भुइँका मानिस भुइँमै रहन्छन् । उनीहरूका कति व्यथाको त भेउसम्म पनि सरकारलाई हुँदैन, वा सरकार यसबारे सरोकारै राख्न चाहँदैन । कान्तिपुर संवाददाताहरूले सर्लाही, सिरहा र मोरङका ५९ दलित बस्ती घुम्दा एउटा आतेसलाग्दो तथ्य पाएका छन् जहाँ पक्षाघात नभएका टोलै रहेनछन् । त्यति बस्तीमै पक्षाघातका १ सय ९ बिरामी भेटिएछन् । र, उदेकलाग्दो तथ्य उही परिवारका आर्जकहरू नै ओछ्यान पर्दा उनीहरूलाई हेर्दिने कोही छैन, सरकारको साथ त झन् छँदै छैन ।उनीहरू सबैजसोको कथामा एउटै समानता छ आर्थिक विपन्नता, ज्याला मजदुरी, दिनभर कठोर परिश्रम र साँझ गुणस्तरहीन मदिरा सेवन । यी सबै कारण अन्तर्सम्बन्धित छन्, र यसको जड भनेको विपन्नता नै हो । अब परिवारको कमाइ गर्ने मान्छे थला परेपछि विपन्नताको यो दुश्चक्र फेरि पुस्तैनी बन्नेछ । यसबाट देशको एउटा समुदाय सधैं अभाव र पीडामा जिउन विवश भैरहनुपर्ने परिस्थिति निर्माण भैरहेको छ । त्यसैले कुनै एउटै समुदायका व्यक्ति टोलैपिच्छे यसरी पक्षाघातबाट पीडित भएको विषयलाई सरकारले गम्भीरतापूर्वक हेर्नुपर्छ । खासमा जुनै समुदायमा यस्तो भएको भए पनि सरकारले आफ्नो उपस्थिति जनाउनुपर्थ्यो टेक्नेसमाउने अरू आधार कम भएका दलितका समस्याबारे खोजखबर गर्नु त झनै जरुरी छ । पक्षाघात भएकामध्ये धेरैले अघिल्लो साँझ मदिरा पिएर सुतेको र बिहान उठ्दा एक हर नचल्ने भएको बताएका छन्, केहीले भने काम गर्दागर्दै ढलेको सुनाएका छन् । पक्षाघात हुने केहीले ज्वरो र जन्डिस भएकै बखत मदिरा सेवन गरेको पनि पाइएको छ । तर, यसको कारणबारे उनीहरूलाई अहिले पनि चेतना छैन । बरु पक्षाघातलाई धेरैजसोले हावा लागेको ठानेका छन्, भूतप्रेतका कारण त्यस्तो भएको अनुमान उनीहरूको छ । त्यसैले यसबारे विस्तृत अध्ययन गरेर सरकारले उनीहरूमा आवश्यक जनचेतना फैलाउनुपर्छ । सिद्धान्ततः आज सरकार गाउँगाउँमै छ स्थानीय बासिन्दाका लागि सबैभन्दा नजिकका सरकार सम्बन्धित पालिकाहरू नै हुन् । तसर्थ, यी पालिकाहरूले व्यवहारतः पनि गाउँगाउँमा सरकार भएको आभास दिलाउन यी पीडितहरूको पीडामा मल्हम लगाउन सहयोगी भूमिका खेल्नैपर्छ । संघीय र प्रदेश सरकारसित उचित समन्वय गरेर पालिकाहरूले उनीहरूका समस्याको सुनुवाइ गर्नुपर्छ । टोलैपिच्छेको समस्या भएकाले पालिकाहरूले यसका कारणबारे विशेष अध्ययन नै गराउनु उचित हुन्छ, जसबाट यसका निराकरणका उपायहरू पहिल्याउन सहज हुन्छ । पक्षाघातका बिरामीले परिवारबाट उचित स्याहार पाउन सकेका छैनन् । परिवारका सदस्य गुजाराका निम्ति बिहानैदेखि मजदुरीमा जानुपरेपछि उनीहरू परित्यक्तझैं छन् । जीउ नै नचल्ने उनीहरूको सरसफाइमा पनि समस्या छ । गुजारा चलाउने पैसा र स्याहार गर्ने मान्छे अभावमा पक्षघात पीडितहरू असहाय भएका छन् । समस्या के छ भने, पक्षाघातका बिरामीलाई सरकारी भत्ता र सहुलियत छ, तर मधेसका धेरैजसो दलितसँग लालपुर्जा र नागरिकता छैन, त्यसैले सरकारको नजरमा उनीहरूको अस्तित्व नै छैन । मेरुदण्डको पक्षाघात (स्पाइनल प्यारालाइसिस) भएका बिरामीलाई औषधि उपचार खर्चबापत सरकारले उपलब्ध गराउने मासिक ५ हजार रुपैयाँ उनीहरूलाई आकाशकै फलसरह छ । गरिबी परिचयपत्र वितरण भएका जिल्लामा त्यसकै आधारमा र अन्य जिल्लामा स्थानीय सरकारको सिफारिसका आधारमा उपचार खर्च दिने व्यवस्था पनि उनीहरूका निम्ति हुनुनहुनु बराबर छ । कतिसम्म भने, उनीहरूको समस्याबारे न जिल्ला जनस्वास्थ्य कार्यालयहरूलाई थाहा छ न पालिकालाई नै । आँकडा नै बोल्छ करिब १२ लाख मधेसी दलितमध्ये झन्डै आधासँग आफ्नो भन्ने टेक्ने जमिनधरि छैन । बाँकी आधासित पनि अत्यन्तै थोरै मात्रै खेतबारी छ । औद्योगिकीकरण नफस्टाएको, रोजगारीका अवसरहरू पर्याप्त नभएको र बहुसंख्यक जनता कृषिमा आश्रित भएको मुलुकमा अब जमिनमाथिकै स्वामित्वसम्म नहुनेहरूको जीवनस्तर कस्तो होला, स्वतः अनुमान गर्न सकिन्छ । अझ जातीय भेदभाव र छुवाछुतजस्तो सामाजिक अपराध पनि यही समुदायले भोग्नुपरिरहेको छ । त्यसमाथि नागरिकता लगायतका आर्थिक लगानीबिनै समाधान गर्न सकिने सवाल सम्बोधन गर्नसमेत सरकारले ध्यान नदिँदा पनि उनीहरू थप पीडित बन्नुपरेको छ । यो दुरवस्था अन्त्य गर्न दैनिक ज्यालादारी गरेर गुजारा चलाउने दलितहरूलाई जग्गाको लालपुर्जा र नागरिकता सरकारले उपलब्ध गराउनुपर्छ । त्यसबाट उनीहरूले राज्यको साथ खोज्ने आत्मविश्वास र आधार दुवै पाउन सक्छन्, जीविकोपार्जन पनि सहज बन्न सक्छ । यस शुभकार्यको सुरुआत सरकारले आर्जनकर्ताहरू पक्षाघातले थलिएका यिनै विपन्न परिवारबाटै गर्न सक्छ, गर्नुपर्छ ।"
धान दिवसको सार्थकता,"के एक दिन धान दिवस मनाएर हामी कृषिमा समृद्ध हुन्छौं त ? कदापि हुँदैनौं । अब कृषि उत्पादन बढाउन सल्लाह दिने धेरै कृषिविज्ञ देशमा छन् तर सुझावलाई कार्यान्वयन गर्ने निकाय भने फुर्सद नभएर भौंतारिरहेको छ, समस्या समाधानतिर होइन सत्ता टिकाउनेतर्फ । उत्पादन बढाउने दिशामा पहिलो पाइला त संघीय सरकारले नै चाल्ने हो भने दोस्रो स्थानीय सरकारले । किसानलाई कृषिमा फाइदा छ भन्ने विश्वास दिलाउने स्थानीय सरकारले नै हो । कृषिउपज बेच्नमा कुनै बाधा नहुने हो भने अझै पनि किसान कृषिमा रम्न तयार छन् । कस्तो बीउबिजन प्रयोग गर्ने भनेर सिकाउने, प्राविधिकहरू समयमै उपलब्ध गराउने र किसानलाई घरमै प्रांगारिक मल बनाउन सहयोग गर्ने हो भने खण्डित भूमिलाई पनि सहज उब्जाउ बनाउन सकिन्छ । सरकारी तहबाट कृषिमा औद्योगिकीकरण सुरु गर्नुपर्छ । केदारनाथ त्रिपाठी, बुढानीलकण्ठ"
बदलावमा परिवर्तन,"काठमाडौं महानगरमा यसपालि मेयरमा स्वतन्त्र उम्मेदवार बालेन शाहले जिते । मधेशलाई पनि बालेनहरूको प्रतीक्षा छ, उदाउनु जरुरी पनि छ किनकि मधेशले परिवर्तन खोजिरहेको छ । मधेशमा चरम गरिबी छ अशिक्षा पनि त्यत्तिकै भ्रष्टाचारको कुनै सीमा छैन बेरोजगारी समस्या झन्झन् बढ्दो छ । जिल्लास्थित ठूला सरकारी कार्यालयमा सर्वसाधारणको पहुँच छैन । अन्नको भण्डार मानिने यो प्रदेशमा कृषि उत्पादन बढाउन सकिएको छैन, किसानले आम्दानी गर्न सकेका छैनन् । भनेको बेला मल पाइन्न । किसानको मिहिनेत र लगानी अनुसार बजार भाउ छैन । सरकारले लाखौं रकम बराबर बजेट किसानको नाममा विनियोजन गर्छ तर त्यो किसानको हातमा जाँदैन, राजनीतिक दलहरूका हर्ताकर्ता कार्यकर्ताकामा पुग्छ । राष्ट्रिय राजनीतिमा सक्रिय दलहरूले किसानको मुद्दा उठाउँदैनन् । मधेशवादी दलहरू यहीँको मत पाएर बलिया भए तर बदलामा सर्वसाधारणले के पाए ? पटकपटक मधेशले गरेको मुक्तिको, पहिचानको आन्दोलनको फाइदा पनि तिनै नेताले पाए । तर मुक्तिका लागि ज्यानको आहुति दिने सहिदहरूको सालिक बन्नुबाहेक केही पाएनन् सर्वसाधारणले । मधेशका अनेकन समस्या छन्, जसको समाधानका लागि सयौं बालेनको आवश्यकता जनताले महसुस गरेको छ । यदि मधेशमा भ्रष्टाचार बन्द गर्नु, सरकारी कार्यालयका सुविधा बढाउनु, किसानको आँसु रोक्नु र राजनीतिमा बिचौलिया रोक्नु छ भने बालेनजस्ता स्वतन्त्र उम्मेदवार अगाडि बढ्नुपर्छ । मधेशका राजनीतिक बिचौलियाको किला भत्काउन सकियो भने यो क्षेत्र आफैं समृद्ध हुन्छ । मनोजकुमार शर्मा, अर्नमा५, सिरहा"
हैजा रोकथामका लागि सरसफाइ,"काठमाडौं उपत्यकामा हैजा संक्रमण दर दिनप्रति दिन बढिरहेको छ । वर्षायाम सुरु भइसकेकाले यो दर अझ बढ्न सक्छ । समयमै रोकथाम गर्न उच्च सतर्कता अपनाउन सकिएन भने यसले विकराल रूप लिन सक्नेछ । काठमाडौंका सार्वजनिक स्थलमा नियमित रूपमा फोहोर उठ्न सकिरहेको छैन । सर्वप्रथमतः फोहोरको उचित व्यवस्थापन हुनु अति जरुरी छ । बजारका पानीका जारहरू पिउनयोग्य छन् या छैनन् परीक्षण गर्न आवश्यक छ । यसका लागि महानगरले कडाइका साथ अनुगमन गर्नुपर्छ । साथै हामी सबैले पनि खानपानमा ध्यान दिनुका साथै व्यक्तिगत, घरायसी तथा वातावरणीय सरसफाइमा निकै सजकता अपनाउनु अति जरुरी भइसकेको छ । अच्युतमानसिंह प्रधान, बालुवाटार, काठमाडौं"
सांसदहरूबाट जनमतको अपहेलना,"संसद् नै नजाने नेता जनतामा कसरी जान्छन् समाचारले अचम्ममा पार्यो । अब आउने निर्वाचनमा यस्ता सांसदलाई जनताले चिन्नुपर्छ । सांसद संसद्मा उपस्थित नहुनु भनेको जनमतको अपमान गर्नु हो । हुन त, नेताले जनताको कहिले पो सम्मान गरेका छन् र ? कतिपय सांसदले हाजिर गरी भत्ता पकाउने तर छलफलमा नबस्ने पनि गर्छन् । जे काम गर्न पठाएको हो त्यही नगर्ने हो भने तलबभत्ता किन लिने ? यस्ता गैरजिम्मेवार सांसदले देशलाई समृद्ध कहिले बनाउँछन् ? उनीहरूको उद्देश्य त आफू र आफ्नालाई संमृद्ध बनाउनमै सीमित छ । नीतिनिमार्ताहरू नै आफ्नो भूमिकाप्रति गम्भीर नभएपछि कसको के लाग्छ ? धेरै विधेयक संसद्मा विचाराधीन छन्, तिनको छिनोफानो गर्नुपर्ने होइन संसद्ले ? विपक्षी दलका सांसद संसद् बहिष्कार गर्नुपर्यो भने लाम लागेर उपस्थित हुने तर सुचारु भएका बेला संसद्भवन नटेक्ने ? सरकारले गरेको गलत कामको विरोध गर्न र राम्रो कामलाई सहयोग गर्न पनि उपस्थित हुनुपर्ने होइन र ? मलाई जनताले किन चुने ? भन्नेसम्म हेक्का नेताहरूले राखेनन् । पुरुषोत्तम घिमिरे, जोरपाटी, काठमाडौं"
फोहोर व्यवस्थापनमा मनोविज्ञान,"बहुआयामिक समस्या तर एकांकी समाधानकाठमाडौं महानगरपालिकाले साउन १ गतेबाट स्रोतमै छुट्याएको फोहोर मात्रै संकलन गर्ने नियम लागू गर्दै त्यसो नगर्नेलाई जरिवाना गर्ने जनाएको छ । अहिलेसम्म वर्षौंदेखि एकमुस्ट फोहोर फाल्ने बानी लागेका राजधानीवासीलाई फोहोर नछुट्याएमा जरिवाना लगाउने उपाय महानगरले अपनाउनुअघि केही समय प्रत्येक घरको फोहोर अडिटिङ गर्ने विधि उपयुक्त हुन सक्छ । त्यो भनेको केही समय स्रोतमै फोहोर नछुट्याउने घरलाई उनीहरूको व्यवहारको जानकारी दिँदै फोहोर नछुट्याएकामा पछुताउने अवस्थाको सिर्जना गरिदिनु हो, जसले स्रोतमै फोहोर छुट्याउने विवेकी आनीबानी निर्माणमा सहयोग पुर्याउँछ । बिजुलीको बिलमा अघिल्ला महिनाहरूमा उठेको रकम पनि संलग्न गरेर पठाउँदा ग्राहकले बिजुली खपत घटाउने अध्ययनहरूले देखाएका छन् । जरिवानाजस्ता दण्डसजायको उपाय नियमक निकायसँग हुने अन्तिम अस्त्र हो । अधिकांश काठमाडौंवासीले उक्त नियम उल्लंघन गरे भने त्यसपछि के गर्ने ? महानगरसँग त्यो बेला विकल्प रहँदैन । त्यसकारण केही समय दण्डसजायभन्दा मानवीय आनीबानी फेर्ने उपायहरूको अवलम्बन गर्नु उपयुक्त हुन्छ । उपत्यकाको फोहोरको ५० औं वर्षदेखि नसुल्झिएको, बहुआयामिक र जटिल समस्या हो । यसलाई केही दिनभित्रै केही नियम बनाएर समाधान गर्छु भन्नु मुर्ख्याइँसिवाय केही होइन । हाल यसको समाधानमा मुख्यतः दुई उपायहरू कानुनी र प्राविधिक मात्रै अपनाइएको देखिन्छ । कानुनी उपायमा फोहोर सम्बन्धी कानुन नमान्नेलाई कारबाही गर्ने कुरा छन् भने प्राविधिक उपायमा फोहोर संकलन, ढुवानी र डम्पिङ साइटमा लगेर विसर्जन गर्ने कुरा पर्छन् । काठमाडौं महानगरपालिकाले फोहोर व्यवस्थापनमा वार्षिक करोडौं खर्च गर्छ, साथै यहाँका बासिन्दाबाट अर्बौं उठाउँछ । तर पनि फोहोरको समस्या जस्ताको तस्तै हुनुमा बहुआयामिक जटिल समस्याको एकांकी हल खोज्नु मूल कारण हो । अन्त्यमा, नेपालमा फोहोर व्यवस्थापनको नियमन र प्राविधिक पक्षमा धेरै खर्च गर्ने, छलफल र बहस गर्ने गरिए तापनि यसको मनोवैज्ञानिक पाटाहरूबारे निकै कम अध्ययन र बहस हुने गरेका छन् । फोहोर व्यवस्थापनमा नियमनकारी र प्राविधिक समाधानसँगै मानव मनोविज्ञानका ससाना पक्षहरू मिसाउने हो भने त्यसले फोहोरको उत्पादन, उपयोग र विसर्जनमा हुने मानिसको अविवेकी निर्णयलाई सच्च्याई फोहोर व्यवस्थापनलाई सहज र प्रभावकारी तुल्याउन सक्छ ।"
नयाँ राजनीतिको हावा,"विकल्प के त ?अबको विकल्प भनेको परम्परागत दलहरूलाई सचिन्न दबाब दिने नै हो । ताकि उनीहरूले जन सेवकका रूपमा सेवाप्रवाहलाई परिणाममुखी बनाउन सकून्, र दलको सञ्चालन पद्धति पनि बदलून् । १२ बुँदेको बुँदा नं सातको राजनीतिक दलहरूले विगतमा संसद् र सरकारमा छँदा भएका गल्ती कमजोरीप्रति आत्मसमीक्षा गर्दै अब त्यस्ता गल्ती कमजोरी नदोहोर्याउने प्रतिबद्धता नै अपुरो देखिन्छ । उनीहरूले संसद् र सरकारमा छँदा भएका गल्ती कमजोरी सुधार्ने कुरा मात्र गरेका थिए, जबकि दलको आन्तरिक सञ्चालन प्रणाली नबदलीकन त्यो सम्भव छैन । ती दलहरूलाई संसद् र सरकारमा कार्यशैली बदल्न दबाब दिएको माओवादी उल्टो तिनै दलको कार्यशैलीको अन्धानुकरणमा रमाएको देखिन्छ । पहिलेजस्तो कांग्रेसले शंकाको सुविधा पाउने छाँटकाँट छैन, अब त्यो मुस्किल छ । काठमाडौं महानगरले एउटा मोडेल दिएकाले उदार प्रजातान्त्रिकहरू कांग्रेसभन्दा बालेनको कालो चस्मातर्फ हेर्दै छन् । कार्यसम्पादन र क्षमताका आधारमा बालेनले २०८४ को अर्को चुनावसम्म मुखर रूपमा आफ्नो रूप देखाउन सक्छन्, २०७९ को संसदीय निर्वाचनमा उनको कालो चस्मा खुल्ने छैन तर उनको घेराले उनको समर्थनको संकेत स्वतन्त्रतर्फ गर्नेछ, जुन परम्परागत शक्तिका लागि ठूलो क्षतिको विषय हो । जसरी ३० वर्ष पञ्चायतमा एउटै वर्गको हालीमुहाली चल्यो, बहुदलकाल पनि त्यसको अपवाद रहेन । २०४८ सालदेखि स्थायी संस्थापनको हिस्सा बन्न पुगेका नेताहरूलाई अनुमोदन गर्न नयाँ मतदाता अनिच्छुक देखिनु स्वाभाविक हो । २०६० को दशकमा जन्मेको नयाँ पुस्तालाई दलहरूको विगतसँग रुचि र चासो कम छ, र आगतप्रति चिन्ता ज्यादा छ ।दलहरूका लागि सच्चिने सजिलो उपाय छ । उनीहरूले नयाँ चेहरालाई भावी प्रधानमन्त्रीका रूपमा पेस गर्न सक्छन् । २०५६ को आम निर्वाचन त्यस्तै एउटा प्रारम्भ थियो । कांग्रेसमा त महामन्त्री गगन थापाले यो पटक प्रधानमन्त्रीका लागि कोसिस गर्ने भनेका छन्, जसलाई अर्का महामन्त्री विश्वप्रकाश शर्माले समर्थन जनाएका छन् । यससँगसँगै दलहरूको निर्वाचनमा टिकट वितरण गर्ने प्रणाली पनि आधुनिक तुल्याउनुपर्छ । एमाले वा माओवादीमा पनि त्यस्ता आवाज उठ्न सक्छन् । कुनै समय डेभिड क्यामरुनले बेलायतमा लेबर पार्टीसँग सत्ता खोस्ने बेला कन्जरबेटिभ पार्टीलाई लेबर पार्टीभन्दा जवान बनाएको कुरा आत्मकथामा लेखेका छन् । १२ बुँदेमा गरेको अपुरो संकल्पबाट अगाडि बढ्दै दलहरूले आफूभित्र पूर्ण लोकतन्त्र स्थापित गर्नु आज अपरिहार्य छ । त्यसो नगर्दाको परिणति के हुन्छ, नोबेल पुरस्कार विजेता गायक बब डिलोनको गीतमा भनेजस्तै उत्तर हावामा बहिरहेकै छ ।"
उफ ! गृहस्थ जीवन,"जी वन अवसर हो, यसको फाइदा लिनुहोस् जीवन सुन्दरता हो प्रशंसा गर्नुहोस् जीवन सपना हो, महसुस गर्नुहोस् जीवन चुनौती हो, सामना गर्नुहोस् जीवन वाचा हो, पूरा गर्नुहोस् जीवन पीडा हो यसलाई जित्नुहोस् जीवन गीत हो, यसलाई गाउनुहोस् जीवन संघर्ष हो, यसलाई स्विकार्नुहोस् मदर टेरेसाका यी कथनलाई मनन गर्ने हो भने मानव जीवन सृष्टिकै एक सुन्दरतम, अतुलनीय र अद्भुत यथार्थ हो । विभिन्न शास्त्रमा जीवनलाई चार भागमा विभाजित गरेको पाइन्छ, सुरुका २५ वर्षसम्मको उमेरलाई ब्रह्मचर्य अर्थात् भावी जीवनको तयारीका लागि अनुशासनमा बस्ने अवस्था भनिएको छ । २५ देखि ५० वर्षसम्मको उमेर नै गृहस्थ जीवन हो, यसलाई उत्पादन र उपभोगको अवस्थाका रूपमा व्याख्या गरिएको छ । त्यसै गरी, ५० देखि ७५ वर्षसम्मको उमेरलाई वानप्रस्थ अर्थात् ज्ञान र अनुभव सामञ्जस्यको अवस्था तथा जीवनको उत्तरार्द्धलाई वा ७५ वर्षभन्दा माथिको अवधिलाई संन्यास, जसलाई आत्मकल्याणको अवस्था भनेर शास्त्रमा उल्लेख गरेको पाइन्छ । घरेलु जीवन र जीवनको सक्रिय अवस्था नै गृहस्थ जीवन हो । गृहस्थ जीवन सहज नहुँदा संसारमा मानसिक रोगीहरूको संख्या दिनानुदिन बढ्दो क्रममा छ भने अर्कातिर गृहस्थ जीवनबाट थाकेर मानिसमा आएको वितृष्णाले आत्महत्याको दर पनि डरलाग्दो नै छ । गृहस्थ जीवनमा दम्पतीहरूबीच हुने खटपट र बेमेलले गर्दा पारपाचुकेको दर पनि बर्सेनि बढ्ने क्रममै छ । सोचेजस्तो अनुकूल अवस्था नहुनु, सन्तान सुख नहुनु, आर्थिक र सामाजिक पक्ष सबल नहुनुजस्ता कारणले पनि गृहस्थ जीवनमा उथलपुथल ल्याउने गर्छ । हाम्रो सामाजिक तथा पारिवारिक संरचनामा गृहस्थ जीवनको आधा पाटो अथवा भनौं परिवारको लालनपालन, वृद्ध सदस्यहरूको स्याहारसुसार, रेखदेख र घरायसी अन्य कार्य गृहिणीका रूपमा घर सम्हाल्ने महिला सदस्यको जिम्मामा हुन्छ । तथापि, घरायसी जिम्मेवारी पूरा गरेबापत प्रत्यक्ष आय आर्जन भएको नदेखिँदा गृहिणीले परिवारका लागि खर्चिएको श्रमको अवमूल्यन मात्र होइन, परिवारको नाममा आफ्नो भविष्यलाई बन्धकी राखी उनीहरूले गरेको योगदान र समर्पणलाई समेत नजरअन्दाज गरिन्छ । यसले गर्दा गृहिणी महिलामा नैराश्य उत्पन्न भई शारीरिक तथा मानसिक स्वास्थ्यमा नकारात्मक प्रभाव पर्नुका साथै पारिवारिक सन्तुलन खलबलिनेसम्मको जोखिम हुन्छ भने गृहस्थ जीवनमा प्रतिकूल असर पर्न जान्छ ।पुरुषलाई पनि गृहस्थ जीवन त्यति सहज छैन । हाम्रोजस्तो मुलुकमा आर्थिक अभिभारा अझै पनि बहुसंख्यक पुरुषले नै धानिरहेका छन् भने आर्थिक रूपमा काँध मिलाउन महिलाहरू पनि भरमग्दुर प्रयास गरिरहेका नै छन् । आर्थिक व्यवस्थापन गरेपछि पुरुषले आफ्नो कर्तव्य पूरा भयो भन्ने मानसिकता त्याग्न नसक्दा पनि गृहस्थ जीवन असफल भएका घटनाहरू धेरै छन् । पुरुषको तुलनामा महिलाहरूलाई गृहस्थ जीवन फलामको च्युरा चपाउनुसरह नै हुन्छ । आयआर्जन गर्ने महिलाहरूको तुलनामा आयआर्जन नगर्ने महिलाहरू त झन् धेरै पीडित हुन्छन्, गृहस्थ जीवनमा । कमाउने श्रीमान्लाई भन्दा व्यवस्थित तरिकाले खर्च गर्न श्रीमतीहरूलाई अझ सकसपूर्ण हुन्छ । गृहस्थ जीवन सहज र सरल नहुँदा आउने उकुसमुकुस र छटपटीले मानिस विक्षिप्त हुनपुग्छ र अनेक प्रकारका अप्रिय निर्णय गर्न पनि पछि पर्दैनन् । बढ्दो महँगी, बेरोजगारी समस्या, अपराध, हिंसाका कारणले पनि गृहस्थ जीवनलाई असर पारेको विभिन्न अध्ययनले देखाएका छन् । एकअर्काको भावना नबुझ्दा वा भावनाको सम्मान नहुँदा गृहस्थ जीवन बिथोलिन पुग्छ । जति नै तालमेल मिलाउन खोज्दा पनि कैयौंपल्ट गृहस्थ जीवनदेखि वितृष्णा, वैराग्य जाग्नु स्वाभाविक हो । परिवार र आफन्तजनमा सबैको चित्त बुझाएर खुसी राख्न सक्नु असम्भवप्रायः छ । नातिनातिना पुस्तादेखि हजुरबुबा, हजुरआमा पुस्तासम्म एउटै परिवारमा समेटिने हाम्रोजस्तो संयुक्त पारिवारिक संरचना भएको समाजमा र सूचना सञ्चार तथा प्रविधिको तीव्र विकासका कारण पुस्ताबीच निकै अन्तराल देखिन्छ । यस्ता अन्तरालहरूलाई सम्बोधन गर्दे सहज तरिकाले पारिवारिक सन्तुलन कायम गर्न साँच्चीकै चुनौतीपूर्ण छ । यसलाई सही तरिकाले व्यवस्थापन गर्न सकिएन भने पनि गृहस्थ जीवन जटिल बन्न जान्छ ।गृहस्थ जीवनलाई स्वस्थ, सुखी बनाउन हामीले केही असल बानीको विकास गर्न सक्यौं भने जीवनरथलाई सहजै अगाडि बढाउन सक्षम हुन्छौं । हरबखत आफूलाई शारीरिक वा मानसिक रूपमा क्रियाशील राख्नाले उत्साह, जोसजाँगर आउँछ र सकारात्मक सोचाइको विकास हुन्छ जसले गर्दा शारीरिक र मानसिक स्वास्थ्यमा पर्न सक्ने प्रतिकूल प्रभावबाट बच्न सकिन्छ । स्वस्थ शरीर हाम्रो सम्पत्ति हो, जसको कारणले भित्र शान्ति बाहिर प्रगति हुन्छ । सहयोग र सेवा गर्ने भावनाको विकास गर्न सके परिवारमा प्रेम उजागर हुन्छ, प्रेमबिनाको गृहस्थ जीवन विषाक्त बन्न जान्छ । भौतिक आवश्यकता पूरा हुनु मात्र जीवन सफल हुनु हैन । जीवन सफल बनाउन इज्जत, सम्मान, श्रद्धा, सेवाभाव, सहयोग, माधुर्यता, पारिवारिक प्रेमको पनि आवश्यकता पर्छ । प्रेमलाई जोगाउन सहयोग अनिवार्य छ, सहयोगबिनाको प्रेम कहिले पनि सफल हुँदैन । प्रेम, सद्भाव, सहयोग, समर्पण र विश्वासले नै घरायसी वातावरण सुन्दर र आकर्षक बन्छ र घर घर नभई मन्दिरमा परिणत हुन्छ । सद्गुणले भरिएको सुन्दर मनभित्र भगवान्को बास हुन्छ । परिवारमा भएको योगदानको उचित मूल्यांकन र कदर सही तरिकाले भएमा स्वस्थ गृहस्थ जीवनको परिकल्पना गर्न सकिन्छ । त्यसरी नै आफ्नो मनलाई अधीनमा राखी अन्तरमनले अह्राएको काम विवेकपूर्ण तरिकाले गर्नाले पक्कै पनि परिवारमा सौहार्दता पैदा हुन्छ । मानिसहरू स्वअनुशासित भएनन् भने अराजक हुन जान्छन् र अराजकताले गृहस्थ जीवनलाई तहसनहस पार्न सक्छ । त्यसैले मन, वचन र कर्मको माध्यमबाट आआफ्नो गृहस्थ जीवन सफल पार्ने कोसिस गनुपर्छ । एउटा गृहस्थ जीवन सफल हुनु परिवार सफल हुनु हो, सफल परिवारहरूको संयोजनबाट सफल समाजको निर्माण हुन्छ र यो नै सफल राष्ट्रको आधारशिला हो ।"
स्वास्थ्य सेवामा बढाउनुपर्ने सार्वजनिक स्वामित्व,"कोभिड१९ ले विश्वभरिकै समाजमा व्याप्त खाडलहरूलाई सतहमा ल्याइदियो । यसले उच्च आयस्तर भएका देशहरूका लागि आगामी दिनमा शासन, कानुनी प्रणाली तथा विधिमा प्रणालीगत समायोजन र सुधार गर्नुपर्छ भन्ने शिक्षा दियो भने न्यून आय भएका देशहरूका लागि रूपान्तरणकारी परिवर्तन ल्याउनुपर्ने आवश्यकता औंल्याइदियो । सबल भनिएका स्वास्थ्य प्रणालीले काम गर्न सकेनन्, एक त अपर्याप्त अर्को धेरै पुराना भइसकेको देखियो । यसै सन्दर्भमा हामीले स्वास्थ्य प्रणालीको सबलीकरणका नाममा बिताएको यत्रो वर्ष र अर्बौं रुपैयाँ खर्चको नतिजा खोइ त भन्ने प्रश्न स्वाभाविक बन्न जान्छ । हाम्रो स्वास्थ्य प्रणाली कोभिड महामारी स्वास्थ्य आपत्कालको सामना गर्न थोरै भए पनि सबल हुनुपर्ने हो । स्वास्थ्य प्रणाली ले स्वास्थ्यको प्रवर्द्धन, पुनर्लाभ तथा संरक्षणको उद्देश्यसहित गरिने सबै क्रियाकलापलाई जनाउँछ । जनस्वास्थ्यविद् तथा नीतिनिर्माताहरूले स्वास्थ्य प्रणाली शब्दलाई स्वास्थ्यका सम्पूर्ण पक्षहरूलाई समेट्न प्रयोग गरे । कोभिड१९ ले भने स्वास्थ्य प्रणालीसँग गरिबी, साक्षरता, बसोबास, यातायात, आप्रवासन, मानव अधिकारजस्ता पक्ष स्वास्थ्यसँग कसरी अन्तरसम्बन्धित हुन्छन् भनेर देखाइदिएको छ । खोप वा उष्णप्रदेशीय रोगहरूझैं स्वास्थ्य प्रणालीको सबलीकरण पनि दाताहरूको प्राथमिकताको क्षेत्र रहँदै आएको छ । कोभिड महामारीले हाम्रोजस्तो कम आय भएका देशमा, कुनकुन सेवा अत्यावश्यक हुन्, तसर्थ सार्वजनिक क्षेत्रको मातहतमै रहनुपर्छ अनि निजी क्षेत्रलाई कसरी नियमन गर्ने भन्ने प्रश्न सामुन्ने राखिदियो । न्यून आय भएका देशहरूमा सार्वजनिक सेवा तीव्र गतिमा निजीकरण गर्नुपर्छ भनेर पैरवी गर्नेहरू अधिकतर विदेशी विज्ञ हुन्छन् । उनीहरूको आफ्नै देशमा भने सार्वजनिक सेवाको प्रभावकारिता र निजी क्षेत्रको भूमिकाको नियमन गरिन्छ, सन्तुलन मिलाइन्छ । न्यून आय भएका देशहरूमा सार्वजनिक सेवा ठीक वा निजी सेवा भन्ने बहसलाई भ्रष्टाचार, अपारदर्शिता, असमान शक्ति संरचना र निर्णय प्रक्रियामा महिला लगायत सामाजका सबै पक्षको अनुपस्थितिका विषयले थप जटिल बनाइरहेका हुन्छन् । त्यसमाथि, प्रत्यक्ष वा परोक्ष रूपमा उल्लेख्यनीय अनुपातमा निजी अस्पताल तथा शैक्षिक संस्थाहरूमा नीतिनिर्माताकै लगानी रहेको अवस्थामा यो विषयको वस्तुनिष्ठ राष्ट्रिय बहस झनै कठिन हुन जान्छ । यसै त विश्वव्यापी रूपमै सरकार, नागरिक समाज, निजी क्षेत्र, सञ्चारमाध्यम, प्राज्ञिक तथा न्यायपालिकामाथिको भरोसामा निरन्तर ह्रास आइरहेको बेला कोभिड महामारी फैलिएको थियो । न्यून आय भएका देशहरूमा जबजब तत्काल राष्ट्रियस्तरको प्रतिकार्यको आवश्यकता पर्यो तबतब या त सार्वजनिक निकायको भर पर्नुपर्यो नभए सुरक्षा निकायहरूहरूलाई गुहार्नुपर्यो । जुनस्तरमा संकट आयो, सोका लागि सायदै कुनै देश तयार थिए तर जेजति प्रतिकार्य गरे त्यसका लागि मुख्यतः सार्वजनिक क्षेत्रमा भर परे । जस्तो भारतमा विदेशमा रहेका विद्यार्थीहरू फिर्ता ल्याउनुपर्दा एयर इन्डिया नै सहयोगका लागि अगाडि आएको थियो । बिचल्ली भएका आप्रवासी कामदारहरूलाई घर फर्किनुपर्दा भारतीय रेलवेकै भर पर्नुपरेको थियो । तरल अक्सिजन परिचालन गर्नुपर्दा पनि सार्वजनिक क्षेत्र नै अग्रपङ्क्तिमा थियो । अन्य देशबाट अत्यावश्यक स्रोतहरूको पर्याप्त आपूर्ति सुनिश्चित गर्न र मानिसको स्थानान्तरणको अनुमति लिन २४ औं घण्टा काम गर्ने पनि भारतीय कूटनीतिज्ञ अर्थात् राष्ट्रसेवकहरू नै थिए । सीमामा मानिसको आवतजावतमा सहजीकरण, परीक्षण, क्वारेन्टिन लगायतका काममा सीमा प्रहरी, सशस्त्र बल र प्रहरी खटिएका थिए । दक्षिण र दक्षिणपूर्वी एसियाका धेरै देशको अवस्था यस्तै थियो ।जर्मनी, दक्षिण कोरियाजस्ता धेरै धनी देशले मजबुत र छरितो प्रतिकार्य गरेका थिए । निजी क्षेत्रको क्रियाकलाप र मूलतः संवेदनशील स्वास्थ्य प्रणालीका तत्त्वहरूको सार्वजनिक स्वामित्व व्यवस्थापन गर्ने उनीहरूका सरकारको क्षमतालाई कदर गर्नैपर्छ । कोभिडको परीक्षण सम्बन्धी ती देशहरूको उत्कृष्ट क्षमताका आधार नै उनीहरूका सार्वजनिक प्रयोगशाला र त्यसका लागि आवश्यक सुरक्षा उपकरण तथा रसायन आपूर्ति गर्न सक्ने उद्योगहरूको उपस्थिति थियो । दक्षिणपूर्वी एसियाका केही देश आवश्यकता र अनुभव अनुसार सिक्दै र सुधार्दै जाने क्षमता भएका सबल जनस्वास्थ्य प्रणाली विकास गर्न सफल भएका छन् । सार्स र सुनामीको अनुभवबाट प्राप्त सिकाइलाई पनि पूर्वतयारी प्रणालीमा समावेश गरिएको छ, जसले उनीहरूलाई कुशल र प्रभावकारी प्रतिकार्यका लागि सहयोग पुर्याएको छ । त्यसै गरी, परिस्थितिको यथार्थपरक पूर्वानुमान गरी योजना निर्माण गर्ने र सक्रिय रूपमा जनस्वास्थ्य सम्बन्धी सञ्चार गर्ने कार्यमा सिंगापुर पनि अगाडि छ । भारतका राज्यहरूका हकमा भने, दक्षिणी राज्य केरलाको प्रतिकार्य उदाहरणीय थियो । केरलाले दशकौंदेखि स्वास्थ्य, शिक्षा र महिला सशक्तीकरणमा लगानी र स्वास्थ्य सम्बन्धी विषयहरूमा निणय लिँदा प्रमाणमा आधारित पद्धति अवलम्बन गर्दै आएको छ । निपा भाइरसले निम्त्याएको आपत्कालीन अवस्थाबाट सिकेका धेरैजसो पाठलाई अवलम्बन गरी स्वास्थ्य प्रणाली विकसित गरिएको छ । केरलाले सार्वजनिक कि निजी भन्ने तुलनागत अवधारणा अवलम्बन नगरी दुवै क्षेत्रलाई मिलाएर सार्वजनिकनिजी साझेदारीको सफल मोडेल स्थापना गरेको छ । त्यसै गरी, भियतनामले सार्वजनिकनिजी सहकार्यमार्फत छोटो अवधिमै लागतप्रभावी परीक्षण किटहरू पनि विकास गरेको थियो । कोभिडपछि बहसको केन्द्रमा थुप्रै सवाल आइपुगेका छन् । पहिलो, स्वास्थ्यसँग जोडिएका सम्पत्ति तथा सेवाहरूको निजीकरणलाई पुनर्मूल्यांकन गर्ने तथा रोक्ने र कमजोर प्रदर्शन गरिरहेका एकाइहरूलाई तीव्र र पारदर्शी सुधारमार्फत पुनरुत्थान गर्ने । दोस्रो, स्वास्थ्यमा सर्वव्यापी पहुँच हासिल गर्ने उद्देश्य प्राप्तिमा टेवा पुर्याउने किसिमका तर्कसंगत र व्यावहारिक राष्ट्रिय स्वास्थ्य नीतिहरू अवलम्बन तथा पुनःस्थापना गर्ने । यस्ता नीतिहरू तय गर्दा मध्यम वा उच्च आय भएका देशहरूले गरिरहेका अभ्यासको हुबहु अनुकरण भने हुनु हुँदैन । बरु यस्ता प्रयास गरिबी, पितृसत्ता र उदयमान लोकतन्त्रको वास्तविकताको जगमा उभिएको हुनुपर्छ ।तेस्रो, हाम्रोसामु भएको मुद्दा स्वास्थ्यसँग सम्बन्धितजस्तो देखिए पनि यसको समाधानका लागि स्वास्थ्य क्षेत्रका पात्रहरूको विज्ञता वा अनुभव मात्रै पर्याप्त हुँदैन । यो जटिल र अन्तरसम्बन्धित विषयको अझ राम्रो सम्बोधन अर्थ, कानुन, वाणिज्य तथा गृह मन्त्रालयले गर्न सक्छन् । उदाहरणका लागि, बन्दाबन्दीका बेला आपूर्ति शृंखला तथा विधिको शासन सुनिश्चित गर्ने, सर्वसाधारणका लागि यातायातको व्यवस्था गर्ने तथा स्वास्थ्यकर्मीका श्रम सम्बन्धी मुद्दा लगायतका सबै सवालको समाधान स्वास्थ्य निकायहरूको कार्यक्षेत्र र क्षमताभन्दा बाहिर हुन्छ । चौथो, सरकारले नेतृत्व लिई निजी क्षेत्रलाई अझ प्रभावकारी र पारदर्शी रूपमा नियमन गर्नुपर्छ । न्यून आय भएका अधिकतर देशका लागि यसको अर्थ, विद्यमान राम्रा नियमहरूको वास्तविक कार्यान्वयन गर्नु हो, न कि नयाँ नियमहरू प्रतिपादन गर्नु । र, यस्ता विषयमा ध्यान दिन विगत दुई वर्षमा हामीले भोगेका वास्तविकतालाई स्वीकार्नु जरुरी छ । हाम्रो वर्तमान आवश्यकता मौलिक र घरेलु समाधान हो, सुझबुझबिनाको अन्तर्राष्ट्रिय उत्कृष्ट अभ्यासहरूको सँगालो होइन । अन्य देशबाट हुबहु पाठ लिनुका सट्टा हामीले समान चुनौती भएका राज्य र प्रदेशहरूलाई अध्ययन गरी उनीहरूसँग साझेदारी गर्नुपर्छ । विश्व स्वास्थ्य सङ्गठनले सबैका लागि स्वास्थ्य एजेन्डा लामो समयदेखि प्रवर्द्धन गर्दै आए पनि यस लक्ष्य प्राप्तिका लागि आवश्यक उपकरण, प्रक्रिया र प्रतिबद्धता रैथाने नै हुनुपर्छ । वर्मा अन्तर्राष्ट्रिय स्वास्थ्य पेसाकर्मी हुन् ।"
राजस्थानमा चर्कियो हिन्दुमुस्लिम तनाव,"एजेन्सी (जइपुर)  भारतको राजस्थान राज्यको उदयीपुर जिल्लामा एक व्यक्तिको हत्या गरिएपछि धार्मिक तनाव उत्पन्न भएको छ ।दुई मुस्लिम युवकले उदयीपुर जिल्लाका लुगा सिलाउने काम गर्दै आएका कन्हैया लालको हत्या गरेका हुन् । लालको हत्याका समयमा उनीहरूले खिचेको भिडियोसमेत अनलाइनमा राखेका छन् । राजस्थान प्रहरीले भिडियोमा देखिएका दुई युवालाई पक्राउ गरिएको जनाएको छ । इस्लाम धर्मगुरु पैगम्बर मोहम्मदबारे भारतीय नेताका विवादास्पद टिप्पणीलाई समर्थन गरेपछि प्रतिशोधस्वरूप ती व्यक्तिको हत्या गरिएको उनीहरूको दाबी छ । घटनापछि विरोध चर्केपछि राज्य सरकारले धेरै मानिसहरूलाई एकै स्थानमा भेला हुन रोक लगाएको छ । त्यसका साथै राजस्थानमा इन्टरनेट सेवा बन्द गरिएको भारतीय सञ्चारमाध्यमले जनाएका छन् । त्यसैगरी सामाजिक सञ्जालमा सार्वजनिक अर्को एक भिडियोमा उनीहरूले उक्त हत्याबारे गौरवपूर्ण रूपमा कुरा गरेका छन् । भिडियोमा ती युवकले खुँडा नचाउँदै प्रधानमन्त्री नरेन्द्र मोदीलाई धम्की दिएका छन् । राजस्थानका एक प्रहरी अधिकारीले हत्याको भिडियो हेर्नका लागि निकै डरलाग्दो रहेको भन्दै प्रसारण नगर्न सञ्चारमाध्यमलाई आग्रह गरेका छन् । राजस्थानका मुख्यमन्त्री अशोक गेहलटले जनतालाई शान्त र संयमित रहन आह्वान गरेका छन् । भारतको केन्द्र सरकारले घटनाबारे अनुसन्धान गर्न नेसनल इन्भेस्टिगेटिभ एजेन्सी (एनआईए) लाई आदेश दिएको छ । एनआईए प्रतिआतंकवादको विषयमा अनुसन्धान गर्ने देशको प्रमुख निकाय हो । भारतीय सञ्चारमाध्यमका अनुसार हत्या गर्नुअघि ती दुई युवक ग्राहकका रूपमा कन्हैया लालको पसलमा प्रवेश गरेका थिए । लुगा सिलाउन अर्डर गरेका उनीहरूले नापजाँच गर्ने क्रममा कन्हैयालाई आक्रमण गरेका थिए । कन्हैयाले आफ्नो सामाजिक सञ्जालमा भारतीय जनता पार्टी (भाजपा) का पूर्वप्रवक्ता नूपुर शर्माको समर्थन गर्दै पोस्ट गरेका थिए । शर्माले गत महिना पैगम्बर मोहम्मदबारे विवादास्पद अभिव्यक्ति दिएकी थिइन् । शर्माको टिप्पणीपछि दर्जनौं इस्लाम देश र भारतबीच कूटनीतिक विवाद निम्तिएको थियो । कतिपय देशले कूटनीतिक विरोध जनाएपछि भाजपाले शर्मालाई पार्टीबाट निलम्बन गरेको थियो । शर्माको अभिव्यक्तिपछि भारतमा धार्मिक प्रदर्शनहरू भएका थिए । विरोधका क्रममा सार्वजनिक सम्पत्तिमा तोडफोड गरिनुका साथै हिंसा भड्केको थियो । हत्या हुनुभन्दा तीन साताअघि धार्मिक भावनामाथि आघात पुर्याएको आरोपमा प्रहरीले कन्हैयालाई पक्राउ गरेको थियो । रिहा भएलगत्तै भने कन्हैयाले आफूलाई ज्यान मार्ने धम्की आएको भन्दै प्रहरीसँग सुरक्षा माग गरेका थिए । प्रहरीले केही हिन्दु र मुस्लिम अगुवाहरूसँग बैठक गरी शान्ति कायम गर्ने प्रयास गरेको थियो । एक प्रहरी अधिकारीका अनुसार बैठकपछि कन्हैयाले तत्काल कसैलाई कारबाही गर्न आवश्यक नभएको बताएका थिए । कन्हैयाको हत्याको भारतका प्रमुख राजनीतिक नेताहरूले भर्त्सना गरेका छन् । भाजपा नेतृ तथा राजस्थानकी पूर्वमुख्यमन्त्री बसुन्धरा राजेले घटनाप्रति कंग्रेस पार्टी जिम्मेवार रहेको दोष लगाएकी छन् । हत्याको विरोधमा भाजपाका नेताहरूले भारतीय राजधानी नयाँदिल्लीमा र्याली गर्ने बताएका छन् ।कंग्रेस नेता राहुल गान्धीले कन्हैयाको हत्याले आफू स्तब्ध भएको जनाएका छन् । आक्रमणकारीलाई तत्काल कारबाही गरिनुपर्ने उनको माग छ । कपितय मुस्लिम संस्थाहरूले पनि हत्याको भर्त्सना गरेका छन् । अल इन्डिया मुस्लिम पर्सनल ल बोर्डले घटनाप्रति निन्दा गर्दै भारतीय कानुन र इस्लाम धर्मग्रन्थविरुद्धको कार्य भएको जनाएको छ । कानुन हातमा लिन कसैलाई पनि छुट छैन । कसैको हत्या गर्ने काम भर्त्सनायोग्य कार्य हो, बोर्डद्वारा जारी विज्ञप्तिमा उल्लेख छ । एआईएमआईएम पार्टीका प्रमुख असदुद्दीन ओवैसीले घटनाको कडा निन्दा गर्दै भनेका छन्, उदयीपुरमा भएको क्रूर हत्या निन्दनीय छ । यस्तो हत्याको कसैले पनि समर्थन गर्न सक्दैन । हाम्रो पार्टीले सधैं यस्तो हिंसाको विरोधमा रहेको छ । कसैलाई पनि कानुन हातमा लिने अधिकार छैन । उनले विधिको शासन कायम राख्न र अपराधीलाई कडा सजाय दिन सरकारसँग माग गरेका छन् ।जम्मूकश्मीरका पूर्वमुख्यमन्त्री ओमार अब्दुल्लाहले पनि घटनाको निन्दा गर्दै कुनै पनि सभ्य समाजमा यस्ता घटनालाई स्थान दिन नहुने बताएका छन् । घटनाबारे अनुसन्धान गरी दोषीलाई कडा कारबाही गरिनुपर्ने उनको भनाइ छ । त्यस्तै पूर्वक्रिकेटर इरफान पठानले घटनाको निन्दा गर्दै लेखेका छन्, तपाईं कुन धर्म मान्नुहुन्छ, त्यसले केही फरक पर्दैन । एक निर्दोषको ज्यान लिनु भनेको पूरै मानवतालाई क्षति पुर्याउनु हो ।"
बदलिँदै छ अस्ट्रेलिया,"(अस्ट्रेलिया)  अस्ट्रेलियाले ५ वर्षपछि मंगलबार राष्ट्रिय जनगणनाको नतिजा सार्वजनिक गर्यो । जनगणनामार्फत अस्ट्रेलियाले आफ्नो देशको जनसंख्या करिब २६ करोड रहेको तथ्यांक मात्र दिएन कि परम्परागत शैली बदल्दै गएको विवरणसमेत सार्वजनिक गर्यो । अस्ट्रेलियाले सफल बहुसांस्कृतिक राष्ट्रका रूपमा विकसित हुँदै गएको आफ्नो परिचयलाई मंगलबार निकालेको जनगणनाको विवरणपछि पुष्टि गर्यो । त्यसका साथै कोरोना भाइरसको संक्रमणपछि पनि आर्थिक क्षेत्रमा पाएको सफलता, सामान्य कामदारको औसत साताको आम्दानी, झन्डै ४० प्रतिशत जनता नास्तिक रहनु, २ सय ५० बढी वंशज तथा पुर्खाको सूचनालाई समावेश गरिनु र ३ सय ५० भाषालाई जनगणनामा समेटेर अस्ट्रेलियाले विविधताको परिचय दिएको हो । धर्मप्रति आस्था राख्ने कम हुनु, आदिवासीको संख्यामा वृद्धि हुनु, विविधता थपिनुलगायत विषयका अस्ट्रेलिया परिवर्तन हुँदै गएको देखिएको बीबीसीले जनाएको छ । त्यसबाहेक पनि धेरै कुराले अस्ट्रेलियालाई अन्य विभिन्न मुलुकका तुलनामा पृथक बनाएको छ । कुनै पनि धर्मविशेषलाई प्राथमिकता नदिने भए पनि क्रिस्चियन धर्म अपनाउने कम हुँदै गएका छन् भने हिन्दु तथा इस्लाम धर्म मान्ने जनसंख्या बढ्दै गएको छ । अझ रोचक त अस्ट्रेलियाका ४० प्रतिशत जनताले जनगणनामा कुनै पनि धर्म नमान्ने बताएका छन् । करिब १ सय २१ वर्षअघि मात्र संघीय राज्यका रूपमा उदाएको अस्ट्रेलियामा मुख्यतः आप्रवासी नै बसोबास गर्दै आएका छन् । विशेषगरी गोरो छालाका नागरिकको बाहुल्य रहेको भए पनि आगामी वर्षहरूमा त्यो कमजोर हुने देखिएको छ । यस वर्षको मतगणना हेर्ने हो भने यहाँ रहेका आधा अभिभावक विदेशमा जन्मिएका छन् भने एक चौथाइभन्दा बढी जनसंख्या विदेशमा जन्मिएका छन् । अस्ट्रेलियामा आप्रवासीले आफ्नो संख्या बढाउनु मात्र हैन कि त्यससँगै आफ्नो भाषा तथा धर्मलाई समेत सँगसँगै प्रभावकारी रूपमा अघि बढाइरहेका छन् । तथ्यांक हेर्ने हो भने पनि चीनको मुख्य भाषा मन्डारिन अंग्रेजीपछिको दोस्रो भाषा बनेको छ भने झन्डै ३ लाख ७० हजार अरबिक भाषी बसोबास गर्छन् भने २ लाख ४० हजारले पन्जाबी बोल्ने गरेका छन् । कोरोना भाइरसका कारण झन्डै दुई वर्ष आफ्नो अन्तर्राष्ट्रिय सीमा बन्द गरेको भए पनि अस्ट्रेलियालाई १० लाख बढीले आफ्नो घरका रूपमा स्विकारे । अस्ट्रेलियाको औसत हरेक साताको आम्दानी १७ सय ४८ डलर (करिब १ लाख ४५ हजार रुपैयाँ) छ । जसमा पनि पुरुषले २ हजार २५ डलर र महिलाले १८ सय डलर कमाउँछन् । यसले अस्ट्रेलियामा अहिले पनि तलबमा लैंगिक विभेद भने अहिले पनि कायम रहेको देखाएको छ । कोरोनाका कारण अर्थतन्त्रमा नराम्रो असर परेको भए पनि बेरोजगार दर दशकौंको कम अर्थात् ३९ प्रतिशतमा अस्ट्रेलियाले कायम राख्यो । अत्यन्तै राम्रो स्वास्थ्य संरचना र सुविधा भए पनि यहाँका ८० लाख बढी जनता दीर्घरोगका कारण पीडित छन् जसमध्ये करिब २२ लाख जनता मानसिक रोगका कारण पीडित छन् । अर्कोतिर अस्ट्रेलियाले आदिवासीलाई अत्यन्तै महत्त्व मात्र दिने गरेको छैन कि सेवा तथा सुविधासमेत तुलनात्मक रूपमा अलि बढी दिने गरेको छ । यस पटकको जनगणनामा ५ वर्षअघिको भन्दा २५ प्रतिशतले आदिवासीको जनसंख्या बढेको तथ्यांक छ । करिब १६ प्रतिशत अस्ट्रेलियाली जनता एकल परिवारका रूपमा बस्ने गरेका छन्, जुन संख्या करिब १० लाख ७० हजार हो । विश्वमै घर खरिद गर्नका लागि कठिन देश बन्दै गए पनि ६६ प्रतिशतले आफ्नै घरमा बस्छन् तर पनि घर सम्पूर्ण रूपमा खरिद गर्ने नागरिक भने जम्मा ३० प्रतिशत मात्र रहेका छन् । अस्ट्रेलियाको तथ्यांक विभागका सहायक तथ्यांकविद् थेरेसा डिकिन्सनले हालै सार्वजनिक तथ्यांक महत्त्वपूर्ण भएको बताएकी छन् । अस्ट्रेलिया विकसित मुलुक मात्र नभएर विश्वकै सफल बहुसांस्कृतिक देशका रूपमा चिनिन्छ । यहाँको राज्य तथा केन्द्र सरकारले विभिन्न धर्म तथा कलासंस्कृतिका समुदायले गर्ने कार्यक्रमलाई सहयोगसमेत गर्ने गरेको छ । ५ वर्ष लगाएर तयार गरिएको र गत मंगलबार सार्वजनिक जनगणनाले अस्ट्रेलियाले आप्रवासी, उनीहरूको कलासंस्कृति, भाषा, धर्मले बहुसांस्कृतिक पहिचानलाई अझ बढाउने मात्र नभएर त्यस्ता परिवर्तनले देश विकास हुने प्रमाणसमेत दिएको छ ।"
मल र सिँचाइ अभावले पोहोरभन्दा कम रोपाइँ,"डीएपी अभाव छैन, युरिया आउँदै छ ः कृषि मन्त्रालयसरकारले भारतबाट जीटुजी मोडलमा आगामी ५ वर्षका लागि रासायनिक मल खरिद गर्न गत फागुनमै एमओयू गरिसकेको छ । तर, हालसम्म मल खरिद गर्न सकेको छैन । नेपालमा रोपाइँ हुने क्षेत्रफलका आधारमा वार्षिक करिब साढे ७ लाखदेखि ८ लाख टनसम्म मल आवश्यक पर्छ । जसमध्ये साढे ५ लाख टन आयात गर्न सके किसानले अभाव महसुस गर्नुपर्दैन । धान बालीका लागि करिब १ लाख ५० हजार टन मल चाहिन्छ । तर, यो वर्ष उक्त परिमाणमा मल नआउँदा किसानले चरम अभाव झेल्नु परिरहेको हो । कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेलले डीएपी मल करिब ५० हजार टन मौज्दात रहेको दाबी गरे । युरिया पनि आउने क्रममा रहेको उनको भनाइ छ ।रोपाइँका बेला डीएपी चाहिने हो, अहिले ५० हजार टन आइसक्यो, वितरण भइरहेको छ । थप आउने क्रममा पनि छ, उनले भने, धान रोपेको २१ दिनपछि युरिया चाहिन्छ, युरिया पनि आउने क्रममा छ । भारतबाट युरिया मल फास्ट ट्र्याकबाट १५ हजार टन र कृषि सामग्री कम्पनीले ग्लोबल टेन्डरमार्फत ३० हजार टन आउने क्रममा रहेको उनले जानकारी दिए । अहिलेको धान बालीलाई १ लाख ३० हजार टन आवश्यक हो । मल आउने क्रममा छ । साउन पहिलो सातासम्म युरिया पनि आउँछ, उनले भने ।रोपाइँको हकमा गत वर्षकै हाराहारीमा हुने उनले बताए । तराईमा धान रोपाइँ सुरु हुँदै छ, प्रदेशमा पत्राचार गरिसकेका छौं, उनले भने, अब रोपाइँको पूरा विवरण आउँछ, रोपाइँ गत वर्षकै हाराहारीमा हुन्छ, घट्दैन ।"
नेपाली रैथाने बीउमा भारतीय आकर्षण,"(नेपालगन्ज)  सीमावर्ती क्षेत्रका नेपाली किसान महँगो मूल्यमा उपलब्ध हुने भारतीय विकासे (हाइब्रिड) धानको बीउप्रति आकर्षण भएका बेला सीमापारिका किसानको रोजाइमा भने यहाँका रैथाने धान पर्ने गरेको पाइएको छ । नेपाली बीउ सस्तोमा पाइने र बाली वैज्ञानिकले प्रमाणित गरेकाले भारतीयको रोजाइमा परेको विज्ञहरू बताउँछन् ।बाँकेको खजुरास्थित कृषि अनुसन्धान निर्देशनालय (नार्क) ले रैथाने धानको मूल बीउ उत्पादन गरी सहकारी र विभिन्न बीउबिजन कम्पनीलाई उपलब्ध गराउँदै आएको छ । सहकारी र कम्पनीले मूल बीउबाट उत्पादन गरेको बीउ भारतीयमाझ लोकप्रिय बन्दै आएको हो । नार्कले राधा४, राम धान, साँवा मन्सुरी, सुक्खा३, राधा१४, बहुगुणी२ लगायत रैथाने धानको मूल बीउ उत्पादन गरी प्रतिकिलो ७५ रुपैयाँमा बिक्री गर्दै आएको छ । तर, सहकारी र बीउ उत्पादक कम्पनीले मूल बीउबाट धेरै उत्पादन गरी प्रतिकिलो ६० देखि सय रुपैयाँसम्म बिक्री गर्दै आएका छन् । हामीले मूल बीउ कम्पनी र सहकारीलाई दिन्छौं । उनीहरूले मूल बीउबाट धेरै उत्पादन गरेर हामीसँग प्रमाणित गराउँछन्, नार्कका बाली वैज्ञानिक रामदास चौधरीले भने, खासगरी किसानले गुणस्तरीय, सस्तो मूल्यमा र रैथाने बीउ पाऊन् भन्ने हाम्रो उद्देश्य हो । कम्पनीका आफ्नै मूल्य हुन्छन् ।नेपाली किसानहरूले धेरै उत्पादन हुने भन्दै नेपालमा खेती गर्न सिफारिस नगरिएका भारतीय धानको बीउ किनेर ल्याउने गरेका छन् । प्रमाणित नगरिएका बीउ लगाउँदा नउम्रिने र फसल नलाग्ने समस्या बाँकेका किसानहरूले झेल्दै आएका छन् । भारतीय धानको मूल्य प्रतिकिलो ५ सयदेखि ८ सय रुपैयाँसम्म पर्ने गरेको छ । नार्कले प्रमाणित गरेका धान सुक्खा र कम पानीमा पनि राम्रो उत्पादन दिने र सस्तोमै पाइने भएकाले पनि भारतीय किसान बीउ किन्न नेपाली बजार आउने गरेका हुन् । बीउ खोज्दै सीमापारिका किसानहरू आउने गरेका खजुरा उढरापुरका हरिराम बर्माले बताए । हामी हाइब्रिड धान खोज्दै भारत जान्छौं तर त्यहाँका किसानहरू बीउ किन्न यता आउने गरेका छन्, उनले भने, नेपाली बीउप्रति भारतीय किसान निकै विश्वास गर्छन् ।नार्कले यस वर्ष राधा४, राम धान, साँवा मन्सुली, सुक्खा धान३, राधा१४ र बहुगुणी२ धानको बीउ प्रतिकिलो क्रमशः २००, ९०, ६०, २०, ५० र ४० रुपैयाँका दरले २५ क्विन्टल बिक्री गरेको जनाएको छ । हाइब्रिड धान रोपेको जग्गामा हिउँदे बालीको उत्पादन राम्रो नभएपछि भारतीय किसान राधा४ धानतर्फ आकर्षण भएको जानकारी पाएको एक कृषि प्राविधकले बताए । तर, त्यसबारे जानकारी नभएका कारण नेपाली किसानले भने हाइब्रिड धान लगाउन छोडेका छन् ।भारतबाट अवैध रूपमा ल्याएर किसानले बीउ प्रयोग गर्ने परम्परालाई तोड्न क्षेत्रीय कृषि अनुसन्धान केन्द्र खजुराले लुम्बिनी, कर्णाली र सुदूरपश्चिम प्रदेशको वातावरण अनुकूल हुने गरी धानको बीउ उत्पादन गर्दै आएको छ । कृषि वैज्ञानिक तथा प्राविधिकहरूले कर्णाली तथा सुदूरपश्चिमका किसानका लागि राधा४, जानकी, मन्सुली, सावित्री र मकवानपुर जातका धानको मूल बीउ सिफारिस गरेका छन् । केन्द्रले किसानलाई सिफारिस गरी बिक्री गरिरहेको धानको बीउको उमार शक्ति ८२९२ प्रतिशतसम्म रहेको दाबी गरेको छ । बाँकेमा ३५ हजार ५ सय हेक्टर जग्गामा धान खेती हुने गरेको छ ।"
प्रदेश १ लाई चिया विशेष क्षेत्र घोषणा गर्न माग,"(बिर्तामोड)  प्रदेश १ लाई चिया विशेष क्षेत्र घोषणा गर्न सरोकारवालाले माग गरेका छन् । विदेशी मुद्रा आर्जन गर्ने प्रदेशकै मुख्य बाली भएकाले यसको समग्र समस्या समाधान तथा प्रवर्द्धनका लागि चिया विशेष क्षेत्र घोषणा आवश्यक रहेको उनीहरूको भनाइ छ ।आवश्यक नीति निर्माण गरी प्रदेशलाई चिया विशेष क्षेत्र घोषणा गर्दै चियालाई कृषि, पर्यटन र उद्योगमार्फत अन्तर्राष्ट्रिय क्षेत्रसम्म जोड्नुपर्नेमा उनीहरूको जोड छ । मुलुकमा उत्पादितमध्ये ९५ प्रतिशत चिया प्रदेश १ मा उत्पादन हुने भएकाले पनि चिया विशेष क्षेत्र घोषणा आवश्यक रहेको उनीहरूको बुझाइ छ ।९५ प्रतिशतभन्दा बढी चिया प्रदेश १ मै उत्पादन हुने भएकाले विशेष क्षेत्र घोषणाले चिया क्षेत्र प्रवर्द्धनमा महत्त्वपूर्ण अर्थ राख्ने राष्ट्रिय चिया तथा कफी विकास बोर्ड क्षेत्रीय कार्यालय झापाका निमित्त प्रमुख सुमन त्रिखत्रीले बताए । सरकारले विभिन्न बालीलाई प्रोत्साहन गर्ने गरी सुपर जोन, जोन, ब्लक, पकेटजस्ता कार्यक्रम लागू गरेजस्तै विदेशी मुद्रा आर्जन गर्ने चियालाई पनि कुनै विशेष प्याकेज अन्तर्गतको कार्यक्रममा समेटेर लानुपर्ने उनको सुझाव छ । छिमेकी मुलुक भारतमा पछिल्लो समय चिया पर्यटन राम्रो फस्टाएकाले नेपालमा पनि उक्त कार्यको थालनी हुनुपर्नेमा नेपाल चिया उत्पादक संघका अध्यक्ष सुरेश मित्तलले जोड दिए । चिया क्षेत्रमा दशकौंदेखिका समस्या सुनुवाइ नभएको अवस्थामा विशेष क्षेत्र घोषणाले त्यस्ता समस्या समाधान हुनुपर्ने उनको भनाइ छ । म अढाइ दशकदेखि चियामा अद्ध छु, मेरा सुरुवाती दिनका समस्याहरू अहिलेसम्म समाधान भएको अवस्था छैन, बरु, नयाँनयाँ समस्या थपिएका छन्, उनले भने, चिया क्षेत्रलाई बचाउने हो भने राज्यले चिया समस्या समाधानतर्फ पनि ध्यान दिनुपर्छ ।वार्षिक पाँच अर्बभन्दा बढीको नेपाली चिया विश्व बजारमा निर्यात हुँदै आएको छ । विदेशी मुद्रा आर्जनको प्रमुखमध्येको एउटा बाली हो चिया । तर, सरकारको ध्यान चिया क्षेत्रमा नपरेको देख्दा दुःख लागेको मित्तलले बताए । विदेशी मुद्रा आर्जनको यति महत्त्वपूर्ण चिया क्षेत्रलाई सरकारले प्राथमिकतामा राखेर विशेष सुविधा दिन जरुरी छ, उनले भने । जिल्लास्थित राजनीतिक दलका प्रमुखहरूले समेत चिया क्षेत्रका समस्याको दिगो समाधानका लागि आवश्यक नीति निर्माण गरी प्रदेशलाई चिया विशेष क्षेत्र घोषणा गर्न सरकारको ध्यानाकर्षण गराए । विशेष क्षेत्र घोषणा गर्न सके चिया क्षेत्रको प्रवर्द्धन र बजारीकरणमा महत्त्वपूर्ण टेवा पुग्ने कांग्रेस जिल्ला सभापति देउकुमार थेवेको भनाइ छ । विशेष क्षेत्र घोषणा नहुँदा चियामा बर्सेनि दोहोरिरहने समस्याहरूको अझै अन्त्य हुन नसकेको माओवादी केन्द्रका जिल्ला संयोजक राजु आचार्यको तर्क छ । विदेशी मुद्रा आर्जनको एउटा मुख्य बाली चिया रहेको र यसबाट हजारौंले रोजगारी पाएको नेकपा एकीकृत समाजवादीका जिल्ला अध्यक्ष वेदराज रेग्मीले बताए । यति राम्रो बालीलाई प्रदेशको विशेष क्षेत्र घोषणा किन नगर्ने ? उनले प्रश्न गरे । चिया क्षेत्र जोगाउन सबै मिलेर अघि बढ्नुको विकल्प नरहेको साना चिया किसान हर्क तामाङको भनाइ छ ।"
बुढीगण्डकी कम्पनी मोडलमा,"(काठमाडौं)  सरकारले १२ सय मेगावाट उत्पादन क्षमताको बुढीगण्डकी जलाशययुक्त जलविद्युत् आयोजना कम्पनी मोडलमा स्वदेशी लगानीबाटै बनाउने निर्णय गरेको छ । मंगलबार प्रधानमन्त्री निवास बालुवाटारमा बसेको मन्त्रिपरिषद् बैठकले यस्तो निर्णय गरेको हो । आयोजना अब बुढीगण्डकी जलविद्युत् विकास कम्पनी लिमिटेड मार्फत अघि बढ्ने भएको हो ।गत चैत २४ मा मन्त्रिपरिषद् बैठकले बुढीगण्डकी स्वदेशी लगानीमै बनाउने निर्णय गरेको थियो । त्यसपछि ऊर्जा, जलस्रोत तथा सिँचाइ मन्त्रालयले कम्पनी मोडलमा जाँदा लागत संरचना कस्तो हुने भन्नेबारे अर्थ र कानुन मन्त्रालयको राय मागेको थियो । ऊर्जा मन्त्रालयका अनुसार कम्पनीको अधिकृत पुँजी ६० अर्ब रुपैयाँ हुनेछ भने उक्त पुँजीलाई प्रतिसेयर १ सय रुपैयाँका दरले ६० करोड कित्ता सेयर जारी गरिनेछ । कम्पनीको तत्काल जारी पुँजी २० अर्ब रुपैयाँ बराबर हुनेछ । संस्थापक सेयरधनीहरूमा सबैभन्दा धेरै ४० प्रतिशत अर्थात् २४ करोड कित्ता सेयर ऊर्जा मन्त्रालयलाई छुट्याइने भएको छ । त्यसैगरी, २५ प्रतिशत अर्थात् १५ करोड कित्ता अर्थ मन्त्रालयलाई, ८ करोड ४० लाख कित्ता अर्थात् १४ प्रतिशत नेपाल विद्युत् प्राधिकरणलाई र १ प्रतिशत अर्थात् ६० लाख कित्ता सेयर विद्युत् उत्पादन कम्पनीलाई दिइने भएको हो ।आयोजना प्रभावित स्थानीय र सर्वसाधारणका लागि समान १० प्रतिशत् अर्थात ६६ करोड कित्ता सेयर जारी गरिने छ । यसअघि वाग्मती र गण्डकी प्रदेशलाई पनि बुढीगण्डकी जलविद्युत् विकास कम्पनी लिमिटेडको सेयर दिने गरी प्रस्ताव तयार गरिएको थियो । तर, अन्तिम समयमा प्रदेशहरूलाई संस्थापक लगानीकर्ताबाट हटाइएको छ ।बुढीगण्डकी आयोजना बनाउन अहिले कुल लागत अनुमान करिब २२ अर्ब रुपैयाँ बराबर पुग्ने ठानिएको छ । गत चैत २४ को मन्त्रिपरिषद् बैठकले बुढीगण्डकी आफैं बनाउने निर्णय गरेसँगै लागत पुनरवलोकन गर्न विद्युत् प्राधिकरणअन्तर्गतको एनईए इन्जिनियरिङ कम्पनीलाई जिम्मा दिइएको थियो । फ्रान्सेली कम्पनी ट्र्याक्टेवेल इन्जिनियरिङले ६ वर्षअघि तयार पारेको आयोजना लागतलाई एनईए इन्जिनियरिङले पुनरावलोकन गरेको हो ।ट्र्याक्टेवेल इन्जिनियरिङले सन् २०१५ अक्टोबरमा तयार पारेको आयोजनाको सम्भाव्यता अध्ययन र विस्तृत डिजाइन प्रतिवेदनमा कुल लागत २ अर्ब ५९ करोड २७ लाख ५० हजार अमेरिकी डलर बराबर रहने अनुमान गरिएको छ । अहिले उक्त लागतमा १७ करोड ३४ लाख ७० हजार डलर (करिब २२ अर्ब रुपैयाँ) बढेर २ अर्ब ७६ करोड ६२ लाख २० हजार अमेरिकी डलर बराबर पुग्ने अनुमान गरिएको छ । रुपैयाँमा यो करिब ३ खर्ब ३२ अर्ब हो ।राष्ट्रिय योजना आयोगका तत्कालीन उपाध्यक्ष स्वर्णिम वाग्ले संयोजकत्वको कार्यदलले २०७४ सालमा विद्युत् प्राधिकरणको सहायक कम्पनीका रूपमा विशिष्ठीकृत आयोजना कार्यान्वयन इकाइ बनाएर बुढीगण्डकी आयोजना बनाउन सकिने सुझाव दिएको थियो । तत्कालीन अवस्थामा अनुमान गरिएको २ खर्ब ७० अर्ब रुपैयाँ बराबरको लागतमध्ये ३५ प्रतिशत परिपूरक कोष (भायबिलिटी ग्याप फन्डिङ) मार्फत पूर्ति गर्न सकिने उक्त कार्यदलको प्रतिवेदनमा उल्लेख छ ।बुढीगण्डकी आयोजना पटकपटकको राजनीतिक विवाद र सरकारैपिच्छे हुने निर्णयहरूमा फस्ने गरेको छ । आयोजना कहिले आफैं बनाउने त कहिले बिनाप्रतिस्पर्धा चिनीयाँ कम्पनी गेजुवालाई दिने निर्णय यसअघिका सरकारबाट भएका थिए । माओवादी केन्द्र अध्यक्ष पुष्पकमल दाहाल दोस्रो पटक प्रधानमन्त्री हुँदा बुढीगण्डकी गेजुवालाई दिने निर्णय गरेका थिए । तर, २०७४ सालमा शेरबहादुर देउवा नेतृत्वको सरकारले त्यसलाई खारेज गरेको थियो । पछि केपी शर्मा ओली नेतृत्वमा बहुमतको सरकार गठन भएपछि आयोजना फेरी गेजुवालाई नै दिने निर्णय भएको थियो । यसरी विभिन्न राजनीतिक दल र स्वार्थ समूहहरूको खेलोफड्कोका कारण बुढीगण्डकीमा मुआब्जा बाँढ्नेबाहेक थप कुनै प्रगति भएको देखिँदैन । ऊर्जा मन्त्रालयका अनुसार आयोजनामा मुआब्जा वितरण, बस्ती स्थानान्तरण र पुनःस्थापनालगायत काममा हालसम्म साढे ३५ अर्ब रुपैयाँ खर्च भइसकेको छ ।"
आरओआर आयोजनामा थप १५ सय मेगावाट पीपीए हुने,"अहिले करिब ५६ हजार मेगावाट उत्पादन क्षमता बराबर आरओआर आयोजनाले पीपीएका लागि प्राधिकरणमा निवेदन दिएको घिसिङ बताउँछन् । २३ हजार मेगावाट क्षमता बराबरका आयोजनाले कनेक्सन एग्रिमेन्ट नै गरिसकेका छन् । तर, निवेदन दिएकामध्ये कुन आयोजनालाई पीपीए गर्ने र कुनलाई नगर्ने भन्ने अझै स्पष्ट छैन । प्राधिकरणले कुनकुन आयोजनालाई पीपीए गर्छ र त्यसको मापदण्ड के हुन्छ भन्ने प्रश्नमा घिसिङले यो विषय कार्यविधि र मापदण्ड बनाएर सञ्चालक समितिबाट निर्णय गरिने बताए । पीपीए गर्ने विषय प्राधिकरणको सञ्चालक समितिले स्वीकृत गर्नुपर्छ । हामी गाइडलाइन पनि बनाउँछौं । त्यसपछि कुन मापदण्डका आधारमा कस्ता आयोजनालाई पीपीए हुन्छ भन्ने टुंगो लाग्छ, उनले भने । पीपीए गर्दा विद्युत् माग र आयोजनाहरूको उत्पादन मितिको समयरेखा (टाइमलाइन) हेरिनुपर्ने र सम्भावित जोखिमको दायित्व बहन गर्नका लागि तयार हुनुपर्ने उनको बुझाइ छ ।आरओआर आयोजनाको पीपीए सीमा सकिएपछि ऊर्जा, जलस्रोत तथा सिँचाइ मन्त्रालयले पीपीएसम्बन्धी सुझाव दिनका लागि सहसचिव मधुप्रसाद भेटुवालको संयोजकत्वमा गत वर्ष अध्ययन कार्यदल गठन गरेको थियो । उक्त कार्यदलले प्राधिकरणले पीपीएको सीमा बढाउन सक्ने तर त्यसबाट सिर्जीत दायित्व भने स्वयम् नै बहन गर्नुपर्ने सुझाव दिएको थियो । कार्यदलले नै जलाशययुक्त आयोजनाको पीपीए क्षमता १० प्रतिशतसम्म घटाएर आरओआर आयोजनालाई दिन सकिने सुझावसमेत दिएको थियो ।आयोजनाको लक्षित उत्पादन मिति (आरसीओडी) पहिल्यै तय गर्ने, प्रसारणलाइनको सुविधा उपलब्ध हुनेनहुने यकिन गर्ने र कुनै जोखिमको अवस्था देखिएमा त्यसको जिम्मेवारी प्राधिकरण स्वयम्ले लिने गरी जलासययुक्तको कटौती गरेर आरओरआई दिन सकिनेछ, कार्यदलले दिएको सुझाव प्रतिवेदनमा भनिएको छ । विद्युत् विकास विभागका अनुसार हालसम्म १ मेगावाटभन्दा कम उत्पादन क्षमताका १५ वटा आयोजनाबाट करिब ११ मेगावाट र १ मेगावाटभन्दा माथिका १ सय ८५ वटा आयोजनाबाट १४ हजार ३ सय ७७ मेगावाटका आयोजनाहरूले सर्वेक्षण अनुमतिपत्र लिएका छन् । सर्वेक्षण अनुमति दिने तर पीपीए नगर्ने सरकारको नीतिले समस्यामा परेको निजी क्षेत्रको गुनासो रहँदै आएको छ ।"
नबिल र बंगलादेश बैंकबीच मर्जर प्रक्रिया पूरा,"काठमाडौं (कास) नबिल बैंक र नेपाल बंगलादेश बैंकबीचको मर्जर प्रक्रिया पूरा भएको छ । बुधबार बसेको राष्ट्र बैंक सञ्चालक समितिको बैठकले यी बैंकलाई मर्जरको अन्तिम स्वीकृति दिने निर्णय गरेसँगै मर्जरको प्रक्रिया पूरा भएको हो । यद्यपि बैंकहरूले राष्ट्र बैंकको पत्र पाइनसकेको स्रोतले बताएको छ । राष्ट्र बैंकको पत्र प्राप्त गरेपछि र कम्पनी रजिस्ट्रारको कार्यालयबाट एउटै कम्पनीको अनुमति पाएपछि मात्र बैंकले एकीकृत कारोबार सुरु गर्न सक्नेछ । राष्ट्र बैंकको पत्र प्राप्त भएको दिनबाट २ साताभित्रै एकीकृत कारोबार सुरु गर्ने गरी तयारी भइरहेको नबिल बैंकका अध्यक्ष उपेन्द्र पौड्यालले बताए । पहिले पत्र प्राप्त होस्, राष्ट्र बैंकले केकस्ता सर्त राखेको छ, हेरौं । सबै अवस्था सहज भए आगामी २ साताभित्रै एकीकृत कारोबार गर्छौं, पौड्यालले भने, हाम्रो तयारी यही असार २७ (जुलाई ११ तारिख) देखि एकीकृत कारोबार सुरु गरौं भन्ने हो । नबिल बैंकले बंगलादेश बैंकको १ सय कित्ता सेयरलाई आफ्नो ४३ कित्ता हुने गरी (१००ः४३) सेयर मिलान अनुपातमा गाभ्न लागेको हो । मर्जरपछि बन्ने नयाँ बैंकको प्रमुख कार्यकारी अधिकृतमा बंगलादेश बैंकका निवर्तमान सीईओ ज्ञानेन्द्र ढुंगाना हुने निश्चित भइसकेको छ ।"
स्प्राइट अब कागतीको स्वादमा पनि,"काठमाडौं (कास) कोकाकोलाले कागतीको स्वादमा स्प्राइट बजारमा ल्याएको छ । स्प्राइट उपभोक्ताहरूको मागअनुसार विभिन्न साइज र बोतलहरूमा उपलब्ध रहेको कम्पनीले जनाएको छ । उसका अनुसार ग्लास बोतलमा स्प्राइट १७५ तथा २५० मिलिलिटरमा उपलब्ध छ । पेट बोतलमा २५० मिलिलिटर, ५०० मिलिलिटर, १ लिटर, १५ लिटर, २२५ लिटरको बोतलमा किन्न सकिनेछ । उपभोक्ताहरूले नयाँ स्वादको स्प्राइटलाई मन पराउने विश्वास कम्पनीले लिएको छ ।"
ईसेवाबाट मनकामना केबलकारको टिकट काट्दा पुरस्कार,"काठमाडौं (कास) ईसेवाले मनकामना केबलकारको टिकट काट्दा हीराको हारलगायतका पुरस्कार जित्न सकिने योजना ल्याएको छ । यस योजनाअन्तर्गत मनकामना केबलकारको टिकट काट्दा एक जनाले हीराको हार, एक जनाले आइफोन १३, एक जनाले स्मार्ट टीभी र एक जनाले वासिङ मेसिन जित्न सक्ने ईसेवाले जनाएको छ । साउन ३१ सम्म सञ्चालन हुने योजनामा विजेता ४ जनाले आफूले रोजेको पुरस्कार प्राप्त गर्न सक्नेछन् । विजेताहरू गोला प्रथामार्फत चयन गरिनेछ । ईसेवाबाट इन्स्योरेन्सको प्रिमियम भुक्तानी, इन्टरनेट, बिजुली तथा खानेपानीको महसुल भुक्तानी, मोबाइल, टेलिफोन रिचार्ज तथा टपअप, हवाईजहाज, बसको टिकट, स्कुलकलेजको शुल्कलगायत सेवाहरूको शुल्क भुक्तानी गर्न सकिन्छ । ईसेवामा हाल ५२ वटा बैंक तथा वित्तीय संस्था सदस्य छन् ।"
वर्ल्डलिंकको जीपोन स्तरोन्नति परीक्षण सफल,"काठमाडौं (कास) इन्टरनेट सेवा प्रदायक कम्पनी वर्ल्डलिंक कम्युनिकेसन्स लिमिटेडले आफ्नो गिगाबिट प्यासिभ अप्टिकल नेटवर्क (जीपोन) स्तरोन्नति गर्न आवश्यक परीक्षण सफलतापूर्वक सम्पन्न गरेको छ । कम्पनीले आफ्नो फाइबर टु होम नेटवर्क अर्को सातादेखि क्रमशः एक्सजीएसपोनमा अपग्रेड गर्दै लैजाने जानकारी गराएको छ । नेपालमा एक्सजीएसपोनमा नेटवर्क अपग्रेड गर्ने आफू पहिलो कम्पनी भएको वर्ल्डलिंकको दाबी छ । यससँगै अब फाइबर टु होम इन्टरनेट सेवाको डाउनलोड स्पिड र अपलोड स्पिड समान दिन सकिने कम्पनीले जनाएको छ । यसअघि सेवा प्रदायकले डाउनलोड स्पिडभन्दा अपलोड स्पिड थोरै दिने अवस्था थियो । विद्यमान जीपोन नेटवर्क प्रविधिमा २५ जीबीपीएस डाउनलिंक तथा १२५ जीबीपीएस अपलिंक असीमित ब्यान्डविथ भएकाले डाउनलोड समानकै अपलोड स्पिड उपलब्ध गराउन सम्भव थिएन । तर अब एक्सजीएस पोन प्रविधिबाट समान १० जीबीपीएस डाउनलोड स्पिड र १० जीबीपीएस अपलोड स्पिड दिन सकिने कम्पनीले जनाएको छ । कन्टेन्ट क्रिएटर, युट्युबर, स्ट्रिमर, गेमर, भिडियो कन्फ्रेन्सजस्ता अपलिंक ब्यान्डविथ बडी प्रयोग गर्ने ग्राहकका लागि यो नयाँ प्रविधिले सहज हुने कम्पनीको भनाइ छ ।"
किशोरीको पेटमा अड्किएको चम्चा बिनाशल्यक्रिया निकालियो,"काठमाडौं (कास) थापाथलीस्थित नर्भिक अस्पतालका चिकित्सकले आइतबार १७ वर्षीया किशोरीको आमाशयमा अड्किएको चम्चा बिनाशल्यक्रिया निकालेका छन् । अस्पतालका पाचन रोग विशेषज्ञ डा सन्दीपराज कुँवर नेतृत्वको टोलीले बिनाशल्यक्रिया इन्डोस्कोपी गरी चम्चा निकालेको हो । चम्चा नै निलेर आमाशयमा अड्किनु जटिल घटना हो । मुलुकमै सम्भवतः बिनाशल्यक्रिया यसरी उपचार गरिएको यो पहिलो घटना भएको डा कुँवरले दाबी गरे । आमाशयमा अड्किएको र आन्द्रातिर जान नपाएको अवस्थामा हामीले सुरक्षित ढंगले चम्चा निकालेका हौं । कतै कुनै चोट वा घाउसमेत लागेन । हाम्रा लागि नयाँ सफलता र अनुभव पनि हो । उनी नेतृत्वको टोलीले यसअघि झुक्किएर निलेका सिक्का, पिन र घाँटीमा अड्किएको हड्डीसमेत बिनाशल्यक्रिया निकालेको थियो ।"
साह बने 'र्याली अफ चाम्बा को विजेता,काठमाडौं (कास) नेपाली मोटरसाइकल राइडर दीपक साह भारतको हिमाचल प्रदेशको चाम्बामा आयोजित र्याली अफ चाम्बा को एक्स्ट्रिम (मोटो) २०२२ को विजेता बनेका छन् । गत जुन १६१९ सम्म आयोजित सो प्रतियोगितामा उनी नेपालबाट एक्लो प्रतिस्पर्धी थिए । रोयल इन्फिल्ड हिमालयन मोटरसाइकलमा सवार भई उनी र्यालीमा भाग लिएका थिए । र्यालीको पहिलो दिन चाम्बाको पुलिस ग्राउन्डमा टेस्ट राउन्ड भएको थियो । प्रतियोगितामा टु ह्विलरका साथै फोर ह्विलर गाडीसमेत सहभागी थिए । कुल ३६६ किलोमिटर ट्रान्सपोर्ट र १६७ किलोमिटर रेस गरी ५३३ किलोमिटरको दूरी राइडरहरूले पार गरेका थिए । यसअघि साह सन् २०१८ मा भारतको लेह लद्दाखमा सम्पन्न रेड डी हिमालयमा रोयल इन्फिल्ड क्याटागोरीमा पहिलो भएका थिए ।
फुटबलका 'गेम चेन्जर,"जर्मन लिगदेखि वारेनको कम्पनीसम्मउनी नेपालमा छँदा अलराउन्डर थिए । धुम्बाराहीका स्थानीय उनले फुटबल, टेबलटेनिस, चेस, भलिबल, क्योकुसिन करातेलगायत भ्याएसम्म सबै खेलेका थिए । उनले यहाँ फुटबलको अन्तरवडासम्म खेले ।जर्मनी पुगेपछि भने फुटबलमै केन्द्रित भएका पाँडेले त्यहाँको एमेच्योर फुटबलको सबैभन्दा माथिल्लो लिग एक दशक खेले । एफसी आल्टे हाइडे र एसभी मामेन्डोर्फबाट १० वर्ष म्युनिकको क्षेत्रीय लिग खेल्दा उनी स्थानीय पत्रिका खुबै छाएका थिए । उनका ठूल्ठूला तस्बिरसहित समाचार प्रशस्तै छापिए । त्यो खेल्दा बेलाको हो, अहिले फरक भूमिकामा छु, ४८ वर्षीय गैरआवासीय नेपाली पाँडेले बताए ।उनी विश्वकप २०१८ अघि एएफसी (एसियाली फुटबल महासंघ) र फिफा (अन्तर्राष्ट्रिय फुटबल महासंघ) बीचको मैत्रीपूर्ण खेलमा विश्वकै चर्चित पूर्वखेलाडीसँगै मैदानमा उत्रिएका थिए, जहाँ उनले डच लिजेन्ड मार्को भान बास्टेनबाट खोसेको बल अघि बढाउँदै मस्कोमा फिफाविरुद्ध गोल गरेका थिए । नेपालका लिजेन्डहरू सहभागी भेट्रान फुटबलमा पाँडे नेतृत्वको टिमले धेरैपल्ट उपाधि जितेको छ । उनी थुप्रैपल्ट म्यान अफ द म्याच र प्रतियोगिताकै उत्कृष्ट खेलाडी भएका छन् ।मैले त्यो स्तरमा खेलेको भनेर देखाउन मन लाग्दैन, पाँडेले अप्ठ्यारो महसुस गरे । उनी सन्काह खेलाडी भने पक्कै हुन् । उनको टिम (आल्टे हाइडे) र बायर्न म्युनिक डीएफबी पोकलमा परेको थियो । उनी पहिलो रोजाइमा परेनन्, बेन्चमा बस्न मानेनन्, खेल नै छाडिर निस्किए । हाफ टाइममा कोचलाई मलाई खेलाउन खोजेको रहेछ, तर म घर हिँडिसकेको थिएँ, उनले डेढ दशकअघिको घटना सम्झिए, पछि ट्रेनिङमा कोचले बेस्सरी गाली गरे । त्यसले मलाई ठूलै पाठ सिकायो । उनी अहिले भने रकी सान्त क्रुजको टिमविरुद्ध भिड्ने अवसर गुमाएकोमा चुक्चुकाउँछन् । यी स्ट्राइकर अचेल मामेन्डोर्फबाट भेट्रान लिग खेलिरहेका छन् ।अमेरिकी अर्बपति व्यापारीव्यवसायी वारेन बफेटको कम्पनी टीटीआईको प्रतिष्ठित चेयरम्यान अवार्ड २००९ जितेका पाँडे सन् २०११ मा स्वदेश फर्किएका थिए । यहाँ फर्केर उनले बफेटको कम्पनी टीटीआई नेपाल नै खोले । उनी गत वर्ष फेरि जर्मनी गए । अहिले टीटीआईका निर्देशक (स्ट्राटिजिक कोटिङ एन्ड न्यु विजनेस अपर्च्युनिटी) को भूमिकामा विभिन्न देश पुगिरहेका हुन्छन् । आलियन्ज एरिनामा बायर्न र जर्मनीको खेल प्रत्यक्ष हेर्नु त उनको नियमित रुटिन नै भएको छ ।एन्फामा फेरि अन्तर्राष्ट्रिय सम्बन्ध प्रमुख नियुक्त भएका उनले भने, मेरो जिम्मेवारीमा संसारको जहाँसुकै बसेर पनि काम गर्न सकिन्छ । मैले बिदा (शनिबार, आइतबार) र कार्यालयबाहिरको समय नेपाली फुटबललाई दिनेछु । यो नितान्त स्वयंसेवक भूमिका हो, एन्फामा मैले काम गरेवापत् कुनै सुविधा लिने छैन । फुटबलका अन्य पक्षसँग नेटवर्क बनाउनेबढाउने काम अरू नेपालीलाई सिकाउने मेरो लक्ष्य हो ।उनकै पहलमा राष्ट्रिय टिमका पूर्वविंगर जगजित श्रेष्ठले बुन्डेस लिगाको भीएफबी स्टुटगार्टको एकेडेमीमा एक महिना ट्रेनिङ गरेका थिए । उनले जगजितलाई पोल्यान्डको शीर्ष डिभिजन क्लब जागिलोनिया बियलस्तोकमा ट्रायल दिलाएका थिए, जहाँ रिजर्भ टिम का लागि अनुबन्ध प्रस्ताव अस्वीकार गर्दै जगजित स्वदेश फर्किएका थिए । उनले मनबहादुर तामाङ, सुनील लामा, महेश श्रेष्ठ र कपिल ढकाललाई जर्मनीको इन्टरनेसनल डीएफबी कोचिङ कोर्स पनि गराए ।पाँडे अध्यक्षताको काठमाडौं किकर्सले स्कटिस प्रशिक्षक ली मेन्सन (यूईएफए बी लाइसेन्स) ल्याएर १५ महिनायता कपअन स्पोर्ट्स सेन्टर, कपनमा फुटबल एकेडेमी चलाइरहेको छ । उनले निजी स्कुलकलेजमा दर्जन बढीलाई छात्रवृत्तिमा पढाइरहेका छन् । भन्छन्, आफ्नो सानो सहयोगले कसैको जीवन बन्छ भने त्यसको विज्ञापन गरेर जस लिनु ठीक होइन । नेपालमा सबैभन्दा लोकप्रिय र सबैको पहुँचमा भएको खेल नै फुटबल हो, पाँडेले भने, फुटबलमा अथाह सम्भावना छ, जसलाई यथार्थमा बदल्न एन्फालाई ट्र्याकमा ल्याउनैपर्छ । मेरो प्रयास यसैमा हो ।"
जोकोभिचको सहज यात्रा,"लन्डन (एएफपी) डिफेन्डिङ च्याम्पियन नोभाक जोकोभिचले अस्ट्रेलियाका थानासी कोकिनकिसलाई पराजित गर्दै तेस्रो चरणको यात्रा गरेका छन् । सर्बियाका ३५ वर्षीय जोकोभिच लगातार चौथो विम्बल्डन टेनिस उपाधिको अभियानमा छन् । उनी प्रतियोगिताको छपल्टको विजेता हुन् । उनले विश्व नम्बर ७९ का कोकिनकिसलाई ६१, ६४, ६२ ले पराजित गरे । अल इंग्ल्यान्ड क्लबका सातपल्टका च्याम्पियन अमेरिकी पिट साम्प्रासको कीर्तिमान बराबरी गर्ने दाबी गरिहेका जोकोभिच १६ औं पटक विम्बल्डनको तेस्रो चरण यात्रा गर्न सफल भए । महिलातर्फ दोस्रो वरीयताका एनेट कोन्टाभिट प्रतियोगिताबाट बाहिरिने शीर्ष वरीयताका पहिलो खेलाडी भएकी छन् । इस्टोनियाकी उनलाई जर्मनीकी जुली निमियरले ६४, ६० ले पराजित गरिन् । विश्व नम्बर ९७ की २२ वर्षीया निमियरले आफ्नो जितपछि स्तब्ध भएको बताइन् । उनी यस जितसँगै तेस्रो चरण पुगेकी छन् । कोन्टाभिट भने कोरोना संक्रमणपछि आफ्नो लयमा रहेकी छैनन् । यसअघि अमेरिकी भेट्रान सेरेना विलियम्स आफ्नो पुनरागमनमा मंगलबार पराजित भइन् । सातपल्टकी च्याम्पियन सेरेना गैरवरीयताप्राप्त फ्रान्सेली खेलाडी हार्मोनी टानसँग ७५, १६, ७६ (१०७) ले पराजित भइन् । अमेरिकाकी ४० वर्षीया सेरेना गत वर्ष चोटका कारण विम्बल्डनमा खेल्न असमर्थ रहेकी थिइन् । युएस ओपन च्याम्पियन बेलायती इम्मा राडुकानु फ्रान्सेली प्रतिद्वन्द्वी कारोलिन गार्सियासँग ६३, ६३ को सेटमा पराजित भइन् ।मंगलबार दोस्रो चरण पुग्न स्पेनिस राफेल नडालले संघर्ष गर्नुपरेको थियो । अस्ट्रेलियन र फ्रेन्च ओपन विजेता नडालले अर्जेन्टिनी फ्रान्सिस्को सेरुन्डोलोलाई ६४, ६३, ३६, ६४ ले पराजित गरे । दुईपल्टका विम्बल्डन च्याम्पियन नडालले सन् २०१९ यता पहिलोपल्ट विम्बल्डन खेलिरहेका छन् ।"
ईस्पोर्ट्स च्याम्पियनसिपमा पाँच स्पर्धा हुने,"काठमाडौं (कास) नेपाल ईस्पोर्ट्स एसोसिएसन (नेसा) ले पाँच खेल समावेश गर्दै नेपाल ईस्पोर्ट्स च्याम्पियनसिपको तेस्रो संस्करण असार २३ देखि २३ गतेसम्म आयोजना गर्ने भएको छ । कोभिड१९ महामारीका कारण तीन वर्षयता पहिलोपल्ट गर्न लागिएको च्याम्पियनसिपका विजेताले विश्व च्याम्पियनसिप छनोट खेल्नेछन् ।नेसाका अध्यक्ष सुरज डंगोलले भने, तेस्रो नेपाल ईस्पोर्ट्स च्याम्पियनसिपलाई १४ औं वर्ल्ड ईस्पोर्ट्स च्याम्पियनसिपको छनोट पनि हो । नेपाल च्याम्पियन हुनेले क्षेत्रीय (दक्षिण एसियाली) छनोटमा देशको प्रतिनिधित्व गर्दै प्रतिस्पर्धा गर्ने अवसर पाउनेछन् । क्षेत्रीय छनोट विजेताले वर्ल्ड च्याम्पियनसिप खेल्नेछन् । इन्टरनेसनल ईस्पोर्ट्स फेडेरेसन (आईईएसएफ) ले १४ औं वर्ल्ड च्याम्पियनसिप इन्डोनेसियाको बालीमा नोभेम्बर २७ देखि जुलाई ९ सम्म आयोजना गर्दै छ ।पछिल्लो विश्व च्याम्पियनसिपमा नेपाली खेलाडीले क्षेत्रीय छनोट पार गरेर डोटा २ मा प्रतिस्पर्धा गरेको थियो । यसपालि राष्ट्रिय प्रतियोगितामा डोटा २ सहित काउन्टर स्ट्राइक ग्लोबल अफेन्सिभ (सीएसगो), मोबाइल लिजेन्ड्स ब्याङ ब्याङ (एमएलबीबी), पब्जी मोबाइल, टेकन ७ लाई समावेश गरिएको छ । युवामा निकै लोकप्रिय भएको पब्जी मोबाइलले पहिलोपल्ट नेसाको राष्ट्रिय प्रतियोगितामा प्रवेश पाएको हो । पब्जीसहित यी पाँचै खेलको विजेता विश्व च्याम्पियनसिपका लागि क्षेत्रीय छनोटमा पुग्नेछन् । क्षेत्रीय छनोटमा नेपाली खेलाडीले भारत, श्रीलंका, माल्दिभ्स, पाकिस्तान र बंगलादेशका टिमसँग प्रतिस्पर्धा गर्नेछन् ।बुधबार पत्रकार सम्मेलन नेपाल ईस्पोर्ट्स च्याम्पियनसिपमा समावेश ५ खेलका उत्कृष्ट ५ खेलाडीलाई प्राइम कलेजले स्नातक तहमा पूर्ण छात्रवृत्ति दिने घोषणा गरेको छ । प्राइमका प्रिन्सिपल एनपी शर्माले भने, अचेल विद्यार्थीहरूमा ईस्पोर्ट्स निकै लोकप्रिय भइरहेको छ । खेल शिक्षा प्रदान गर्ने माध्यम पनि हो । त्यसैले च्याम्पियनसिपका उत्कृष्ट ५ खेलाडीलाई हाम्रो कलेजमा ब्याचलर तहमा कुनै पनि कोर्समा पूर्ण छात्रवृत्ति दिनेछौं । नियमित उत्तीर्ण भएसम्म छात्रवृत्ति कायम रहने छ ।एसियाली ओलम्पिक परिषद् (ओसीए) ले एसियाली खेलकुदमा औपचारिक रूपमा पहिलोपल्ट ईस्पोर्ट्सलाई समावेश गरेको छ । एसियाड २०२२ मा ईस्पोर्ट्सका आठ स्पर्धा राखिएको छ ।"
एपीएफ र पुलिस फाइनलमा,"काठमाडौं (कास) नेपाल एपीएफ र नेपाल पुलिस क्लबले वाग्मती प्रदेश न्यु डायमन्ड कप खुला महिला राष्ट्रिय भलिबल प्रतियोगितामा लगातार दोस्रो जित रचेका छन् । कीर्तिपुरस्थित कभर्डहलमा बुधबार एपीएफले आयोजक न्यु डायमन्ड स्पोर्ट्स क्लबलाई २५१२, २५२० र २५१४ को सोझो सेटमा पराजित गरेको छ । पुलिसले परोपकार आदर्श माध्यमिक विद्यालयमाथि पनि सोझो सेटमा जित पायो । पुलिसले २५६, २५६, २५११ को नतिजा निकालेको थियो । दुवै टिमले दोस्रो जितसँगै समान ६ अंक जोडेका छन् । एपीएफ र पुलिस राउन्ड रोबिन लिगको एक खेल बाँकी छँदै फाइनल पुगेका छन् ।"
गोल्डेनगेट विजयी,काठमाडौं (कास) गोल्डेनगेटले यू२३ पुरुष बास्केटबल प्रतियोगितामा बलर्स एकेडेमीलाई ८८४८ स्कोरले पराजित गरेको छ । कीर्तिपुरको नयाँबजारस्थित कभर्डहलमा बुधबार समूह चरणको अर्को खेलमा कीर्तिपुरले आईएसए नेपाललाई ६८४० र रोयलले मेरिलियोनलाई ६१४८ ले हराए । ७१ औं मदन जयन्तीका अवसरमा आयोजित प्रतियोगितामा १० टिमको सहभागिता रहेको आयोजक मदन भण्डारी स्पोर्ट्स एकेडेमीअन्तर्गत बास्केबल विभागका प्रमुख बिकु महर्जनले जनाएका छन् । विजेताले १ लाख र उपविजेताले ५० हजार रुपैयाँ पुरस्कार पाउने छन् ।
मिक्समाण्डुलाई इन्डोर ट्रफी,काठमाडौं (कास) मिक्समाण्डुले ग्वार्कोमा सम्पन्न टी१० लिग इन्डोर क्रिकेट प्रतियोगिताको उपाधि जितेको छ । फाइनलमा ब्रदर्श ११ लाई २६ रनले पराजित गरेको थियो । टस जितेर ब्याटिङ गरेको मिक्समाण्डुले १० ओभरमा ५ विकेट गुमाएर ७६ रन जोडेको थियो । मिक्समाण्डुका प्रतिश जिसीले सर्वाधिक १६ रन जोडे । बलिङतर्फ ब्रदर्शका दुर्गेश थापाले २ विकेट लिए । जवाफमा ७७ रनको लक्ष्य पाएको ब्रदर्श ९१ ओभरमा ४९ रनमै समेटिन पुग्यो । दुर्गेश थापाले २२ रन बनाए पनि टोलीलाई जित दिलाउन सकेनन् । प्लेयर अफ द म्याच मिक्स्माण्डुका अविनाश बस्याल भए । उत्कृष्ट ब्याटर टिम सुबिसुका दीपेश दास र उत्कृष्ट बलर ब्रदर्शका लोकेन्द्र विष्ट भए भने मिक्समाण्डुका प्रतिश जिसी उत्कृष्ट खेलाडी घोषित भए । मिक्समाण्डुले ३० हजार पुरस्कार पायो । विजेतालाई प्रेस काउन्सिल नेपालका अध्यक्ष बालकृष्ण बस्नेतले पुरस्कार प्रदान गरे ।
कामनपा टिम च्याम्पियन,"काठमाडौं (कास) काठमाडौं महानगरपालिका टिम बुधबार ११ औं काठमाडौं जिल्लाव्यापी राष्ट्रपति रनिङ सिल्ड खेलकुदमा टिम च्याम्पियन बनेको छ । विभिन्न ६ खेल समावेश खेलकुदमा काठमाडौं १४ स्वर्ण, १० रजत र १४ कांस्यसाथ टिम च्याम्पियन बनेको हो । भलिबल, कबड्डी, एथलेटिक्स, कराते, तेक्वान्दो र उसुमा प्रतिस्पर्धा भएको थियो । प्रतियोगितामा १० स्वर्ण, ११ रजत र ११ कांसयसहित गोकर्णेश्वर नगरपालिका दोस्रो भयो । तेस्रो भएको चन्द्रागिरि नगरपालिकाले १० स्वर्ण, १० रजत १८ कांस्य जित्यो । बूढानीलकण्ठले ७ स्वर्ण, ७ रजत र ६ कांस्य, शंखरापुरले ६ स्वर्ण, ५ रजत र ४ कांस्य, नागार्जुनले ३ स्वर्ण, ३ रजत र ४ कांस्य तथा तारकेश्वर नगरपालिकाले १ स्वर्ण र १ रजत जित्दै क्रमशः चौथोदेखि सातौं स्थानमा रहे ।"
