शीर्षक,विवरण
राजधानीका १० ठाउँमा हैजा संक्रमण,"जार, धारा, क्यान्डिल फिल्टरको पानी मात्र नभई सकेसम्म सबै खालको पानी राम्ररी उमालेर मात्र सेवन गरौं, डा बीसी भन्छन्, मःम मा हालिने झोल, पानीपुरीको पानी, झिंगा भन्केको, चिसो तरल खाद्य पदार्थ हालका लागि सेवन नगरौं ।स्कुल, कलेज, कार्यालयहरूको क्यान्टिनको सरसफाइ र खानेकुराको गुणस्तरमा पनि ध्यान दिन विज्ञहरूले सुझाएका छन् । विद्यार्थीलाई नङ काट्ने, नुहाउने र सरसफाइमा ध्यान दिनेबारे जानकारी दिइराख्न पनि उनीहरूले आग्रह गरेका छन् । विश्व स्वास्थ्य संगठन (डब्लूएचओ) का अनुसार हैजा भिब्रियो कोलेरा नाम जीवाणु (ब्याक्टेरिया) द्वारा आन्द्रामा हुने संक्रमणका कारण लाग्ने झाडा पखालासम्बन्धी एक गम्भीर रोग हो । दूषित आहार वा पानीबाट जीवाणु शरीरमा प्रवेश गरेपछि हैजाको संक्रमण हुन्छ । यस्तो जीवाणुको संक्रमणले आन्द्राको कोषिकाबाट बढी मात्रामा पानी निस्किन थाल्छ र चौलानी जस्तै दिसा हुन्छ । संक्रमण भएको २४ घण्टादेखि ५ दिनसम्ममा लक्षण सुरु हुन्छ । एकपटक लक्षण देखिए यसले ३ देखि ६ घण्टामा घातक रूप लिन सक्छ । बिरामीमा रक्तचाप कम हुने भएकाले समयमै उपचार नभए मृत्युसमेत हुन सक्छ । यसैबीच, हैजा नियन्त्रणमा सरकार गम्भीर नभएको सांसदहरूले आरोप लगाएका छन् । प्रतिनिधिसभाको शिक्षा तथा स्वास्थ्य समितिमा सोमबार हैजा संक्रमणबारे भएको छलफलमा उनीहरूले सरकारको ध्यानाकर्षण गराए । उपत्यकामा थुप्रिएको फोहोरका कारण हैजा फैलिएको भन्दै उनीहरूले बेलैमा न्यूनीकरण गर्न र आवश्यक तयारी अघि बढाउन सरकारको ध्यानाकर्षण गराएका हुन् । सांसदहरूले काठमाडौंका विभिन्न स्थानका पानी कम्पनीहरूको परीक्षण र अनुगमनको आवश्यकता समेत औंल्याए । बेलैमा हैजा नियन्त्रण र न्यूनीकरणका उपाय नगरे भयावह रूप लिन सक्ने उनीहरूको चेतावनी थियो । बैठकमा स्वास्थ्य मन्त्रालयका प्रतिनिधिले हैजा फैलिनुको कारण र यसको नियन्त्रणका लागि गरिएका प्रयासबारे बताएका थिए । हैजा नियन्त्रणका लागि विभिन्न सरोकारवालासँगको सहकार्यमा नियन्त्रणको प्रयास भइरहेको उनीहरूले जानकारी गराए ।"
२७ वर्षपछि महाकालीको पानी,"महाकाली सन्धिअनुसार टनकपुर ब्यारेजबाट नेपालले बर्खामा एक हजार क्युसेक र हिउँदमा साढे तीन सय क्युसेक पानी पाउनेछ ।असार १५ मा धान दिवसका अवसर पारेर तेस्रो चरणको नहरबाटै रोपाइँ गर्ने कार्यक्रम तय भएको आयोजना निर्देशक बमले बताए । उनका अनुसार बेदकोट नगरपालिकाको बगुन क्षेत्रमा रोपाइँ कार्यक्रम तय भएको छ । अहिले भारतले आफ्नो क्षेत्रमा बनेको नहरको परीक्षण गरिरहेको छ, उनले भने, नहरमा पानी भर्ने र खाली गर्ने काम भइरहेको छ, खाली गरेको पानी नेपालतर्फ नहरमा बगाइनेछ, सोही पानीबाट बगुन क्षेत्रमा रोपाइँ गरिनेछ । नेपालतर्फ निर्माण सम्पन्न भएको साढे २८ किलोमिटर मूल नहरको परीक्षणपश्चात् १० क्युसेक पानी नियमित रूपमा सञ्चालन गरिनेछ । उक्त पानी मुसेपानी र स्याली नदीमा छाडिनेछ । शाखा नहरहरू निर्माण नभएका कारण अहिले नदीमा छाड्नुपरेको बमले बताए । मूल नहर निर्माण भएको क्षेत्रमा शाखा नहर निर्माण प्रक्रिया पनि सुरु भएको छ । २२ वटा शाखा नहर निर्माणका लागि जमिन अधिग्रहणदेखि डिजाइन निर्माणको काम अन्तिम चरणमा पुगेको आयोजनाले जनाएको छ । सरकारले आगामी आर्थिक वर्षको बजेटमा समेत मूल नहरसँगै शाखा नहर निर्माणका लागि बजेट विनियोजन गरेको छ । २२ वटा शाखा नहर निर्माण भएपछि ५३ सय हेक्टरमा सिँचाइ सुविधा पुग्नेछ । शाखा नहर निर्माणका लागि ८ हेक्टर जमिन अधिग्रहण गर्नुपर्नेछ ।२०६३ मा निर्माण सुरु भएको उक्त आयोजनाको हालसम्म साढे २८ किलोमिटर मूल नहर निर्माण भएको छ । थप १० किलोमिटर नहर निर्माणको प्रक्रिया अघि बढेको छ । दुई वर्षअघि उक्त आयोजनालाई राष्ट्रिय गौरवको आयोजना घोषणा गरेपछि निर्माण कार्यले गति लिएको हो । कैलालीको मालाखेती र कञ्चनपुरका दक्षिणी क्षेत्र पुनर्वाससम्मै सिँचाइ सुविधा पुर्याउने लक्ष्य राखिएको नहरको लम्बाइ १ सय ५१ किलोमिटर छ । तेस्रो चरणअन्तर्गत नै दोधारा चाँदनीमा पनि नहर निर्माणको प्रक्रिया यसै वर्ष सुरु गरिने आयोजनाले जनाएको छ । आयोजनाका अनुसार यस वर्ष जमिन अधिग्रहणको काम हुनेछ । दोधारा चाँदनीमा १६ किलोमिटर मूल नहर निर्माणपछि ३५ सय हेक्टरमा सिँचाइ सुविधा पुग्नेछ । यो नहरमा भारतले शारदा नहरबाट पानी दिनेछ । त्यहाँ पनि नेपालभारत सीमासम्म १२ सय मिटर नहर भारतले नै निर्माण गर्नुपर्नेछ । भारतलाई उक्त नहर निर्माणका लागि दबाब दिनसमेत नेपालतर्फ चाँडै काम सुरु गर्नुपर्ने अवस्था आएको आयोजनाका प्राविधिकहरू बताउँछन् ।"
न काम पाउँछन् न फर्कन सक्छन्,"(काठमाडौं)  कैलालीका देवगण महतो साउदी अरब पुगेको पाँच महिनासम्म काम गर्ने स्थान निश्चित छैन । जनवरी २७ मा साउदी पुगेका उनलाई इस्टर्न कन्स्ट्रक्सन मेन्टिनेन्स कम्पनीले रियाददेखि जेद्दासम्म भिन्नभिन्न ठाउँमा कुदाइसकेको छ । पछिल्लो समय त्यो कुदाइ जेद्दाको विकट गाउँ बुमफिदामा आएर रोकिएको छ ।हामीलाई बिरालोले बच्चा सारेजसरी कम्पनीले सारेको सार्यै गर्छ, आज एउटा ठाउँमा पुर्याउँछ, भोलि झोला बोकेर कता पुर्याउँछ पत्तै हुँदैन, महतोले कान्तिपुरसँग फोनमा भने, अहिले एउटा मजरामा ल्याएर राखेको छ । त्यो मजरा जेद्दा जाने हाइवे रोडबाट मरुभूमितर्फ पर्छ । एउटा सानो पुरानो गाउँ छ, चारैतिर रमल (बालुवा) बाहेक केही देखिँदैन, अलि ठूलो सहर पुग्न दुई घण्टा गाडीमा जानुपर्छ, उनले भने, यहाँ ल्याएर हामीलाई सडक बढार्न लगायो । सडकको दायाँबायाँ रूख रोप्ने र काट्ने काम लगायो ।५० डिग्रीको तापक्रममा दिनभर सडकमा काम गर्नुपर्दा उनी गलिसकेका छन् । नेपालमा हामीलाई ठूलो सपना देखाए, काम निकै सजिलो छ भन्थे, यहाँ आएपछि बाँच्नै कठिन भयो, उनले भने, सडक बढार्नका लागि दुई लाख रुपैयाँ तिरेर साउदी आएको होइन । उनीहरू एक हजार रियाद न्यूनतम तलब पाउने, खानाबापत ३ सय रियाल पाउने गरी साधारण क्लिनरको काम गर्न साउदी आएका थिए । हामीलाई सुपरमार्केट वा अफिसको क्लिनर भनेर पठाइयो, यहाँ आएपछि ८ सय रियाल तलब पाउने गरी अर्को करारपत्र थमाइयो, उनले भने, भित्रको काम नभएर सडकमा कुदाइरहेको छ ।आगोको रापजस्तो गर्मीमा काम गर्न नसक्ने भएपछि महतोसहित १४ जना पुरानो घरमा बसिरहेका छन् । ५ महिनामा उनीहरूले एक पैसा पनि घर पठाउन सकेका छैनन् । काम छोडेर बसेको एक महिना भयो, भुइँमै सुत्छौं, अहिलेसम्म कम्पनीले तलबबापत भनेर एक पैसा दिएको छैन, सुरुसुरुमा त खानाबापत भनेर महिनाको दुई सय रियाल दिएको थियो, काम छाडेर बसेपछि खाना पनि बन्द गरेको छ, उनले भने, एउटा खबुज (रोटी) को भरमा ज्यान जोगिएको छ । घरमा खानेपानी आउँदैन । शौचालयको पानी पिइराख्नुपरेको छ ।ब्लु ग्यालेक्सी ओभरसिजले उनीसहित १ सय ४५ जनालाई साउदी अरब पठाएको थियो । ती सबैलाई कम्पनीले जहाँ काम भेटिन्छ, त्यहीं पठाउने गरेको पीडित कामदारको भनाइ छ । हामी १४ जना भने बुमफिदामा आइपुगेका छौं, हामीसँगै आएका केही साथीहरू नेपाल फर्किसकेको सूचना आएको छ, कैलालीका दीपक महतोले भने, घरमा पैसा नपठाएको ५ महिना भयो । हामीले लिएको ऋणको ब्याज बढेर कहाँ पुग्यो होला ? यता हामीले खाना खान पाएको छैन । गाउँमा हाम्रा बुबाआमा र श्रीमतीले के खाएर बाँचिरहेका होलान् ?कम्पनीले उनीहरूको केकस्तो अवस्था छ, त्यस विषयमा कुनै चासो देखाएको छैन । हामीले के खाइरहेका छौं, खाएका छौं कि छैनौं भनेर कम्पनीलाई मतलब छैन, उनले भने, हामीलाई म्यानपावर र कम्पनीले साथ दिएका छैनन् । कसैले हाम्रो फोन उठाउँदैनन् ।बर्दियाका सुरज थारू ७ जना नेपालीसहित साउदीको पूर्वी सहर दमाम क्षेत्रको अलिस्कनमा छन् । गत फेब्रुअरी ४ मा साउदी पुगेका उनले काम पाएको साढे दुई महिनामात्र भयो । करिब तीन महिना उनी खाली बस्नुपर्यो । उनलाई अलजब्बर इन्टरनेसनल म्यानपावरले फिप्टी रियाद कम्पनी लिमिटेडमा लेबर काममा पठाएको थियो । कम्पनी निकै ठूलो भन्थ्यो, यो त सप्लाई कम्पनी रहेछ, उसले काम खोज्दै पठाउँदो रहेछ, काम भएको दिनको पैसा छ, नभएको दिनको छैन, उनले भने, यो ५ महिनामा एक महिनाको मात्रै तलब थापेको छु । घरमा एक सुका पैसा पठाएको छैन ।म्यानपावर कम्पनीलाई १ लाख ५५ हजार रुपैयाँ बुझाएर उनी साउदी पुगेका हुन् । अहिले काम नभएको २० दिन भयो, एउटा पुरानो घर छ, यसलाई क्याम्प बनाइएको छ, काम पायो भने अन्यन्त्र पठाउँछ नत्र काम नभएको कामदारलाई यही ठाउँमा राख्छ, के काम गर्ने निश्चित छैन, जे पाइन्छ, त्यही गर्ने हो, उनले भने, बाँकी पैसा माग्दा दिन्छु मात्रै भन्छ ।उनकै गाउँका बहादुर खान, राजु थारू, विजयकिशोर दास, ओम हरी, सर्वस्वलाल चौधरी, लोकबहादुर बुढामगर र नन्दकिशोर दासको अवस्था पनि त्यस्तै छ । काम र तलब दिन नसक्ने भए घर पठाइदिन आग्रह गर्दा पनि सुनुवाइ हुन सकेको छैन । म्यानपावरले हाम्रो नम्बर ब्लक हानिदिएको छ, म्यासेजको रिप्लाई आउँदैन, उनले भने, कम्पनीलाई घर जान्छु भन्दा अकामा (साउदीको आवासीय कार्ड) बनाएको ५ हजार देऊ र टिकट काटेर जाऊ भन्छ ।काम नगरेको भन्दै रोजगारदाता कम्पनीले खानासमेत नदिएको थारूले बताए । उनीहरू चाँडोभन्दा चाँडो स्वदेश फिर्न चाहन्छन् तर टिकट काट्ने पैसासमेत छैन । नेपाल जान पाए हुन्थ्यो, उनले भने, यहाँ बसेर ऋण तिर्न सकिन्न । साउदीमा नेपाली कामदारहरू अलपत्र परेको यो पहिलो घटना होइन, अलपत्र पर्नेको संख्या दिनहुँ थपिँदो छ । कोरोनाको कहरपछि सबैभन्दा बढी नेपाली कामदार साउदी अरब गएका थिए । गत आर्थिक वर्षमा २३ हजार ३ सय ३ जना मात्र नयाँ कामदार साउदी गएकामा चालु आर्थिक वर्षको जेठ मसान्तसम्म म्यानपावर कम्पनीले मात्रै १ लाख १८ हजार ९ सय २३ जना नयाँ कामदार पठाइसकेका छन् । साउदीले कोभिडको समयमा करिब दुई वर्ष भिसा बन्द गरेको थियो । धेरै कामदार फर्केपछि थुप्रै कम्पनी कामदारविहीन जस्तै भएका थिए । कामदार फर्किने स्थिति देखेपछि सप्लाई कम्पनीहरूले आवश्यकताभन्दा बढी कामदार ल्याउन थालेको गैरआवासीय नेपाली संघ (एनआरएन) मध्यपूर्व संयोजक जोन अर्यालको भनाइ छ । एक जना कामदारको श्रम अनुमति, परिचयपत्र, मेडिकल र बिमा गराउँदा झन्डै ११ हजार रियालसम्म लाग्छ, धेरैजसो कम्पनीले आफैं कामदार ल्याउनुको सट्टा सप्लाई कम्पनीमार्फत कामदार ल्याउन थाले तर सप्लाई कम्पनीले आईडी नलगाइदिएसम्म कम्पनीहरूले काममा राख्न नपाउने नीति साउदी सरकारले ल्याइदियो । रियादस्थित दूतावासले मात्रै झन्डै तीन हजार नेपालीलाई उद्धार गरी पठाइसकेको छ । एउटा कामदारको समस्या सुनेर फोन राख्न पाएको छैन, अर्को फोन आइसक्छ, जेद्दास्थित श्रम सहचारी प्रेम उपाध्यायले कान्तिपुरलाई भने, काम र तलब नपाउने उजुरी सबैभन्दा बढी आउन थालेको छ । त्यसपछि अकामा नपाउनेहरूको उजुरी आइरहेका छन् । हामीले समस्या समाधानका लागि सक्दो समन्वय गरिरहेका छौं ।हालै आफ्नो कार्यकाल समाप्त गरी फर्केका साउदीका लागि श्रम काउन्सलर जीवन राईले एकै पटक ठूलो संख्यामा कामदार आउँदा समस्या देखिएको बताए । एकै पटक ठूलो संख्यामा कामदार आए । म्यानपावर कम्पनीले पनि जथाभावी कामदार पठाए, राईले भने, कतिपय म्यानपावरले प्रत्यक्ष रोजगारदातासम्म सम्पर्क र समन्वय नगरी पठाएका कारण समस्या देखिएको छ । वित्तीय रूपमा धराशायी भएर टाट पल्टेका कम्पनीहरूले पनि तलब दिन सकेन । उनले सप्लाई कम्पनीले काम खोजेर पठाएपछि मात्रै तलब दिने प्रवृत्ति देखिएको बताए । काम नपाएपछि अलपत्र परेका मध्ये झन्डै ६६ जनालाई भने गैरआवासीय नेपाली संघ (एनआरएन) ले आफ्नो सेल्टरमा राखेको छ । जसमा रियादमा २७, दमाममा २४ र जेद्दामा १५ जना छन् । नेपाली कामदार गर्मीका बेला बाटोमा भोकै बस्नु नपरोस् भनेर सेल्टर खोलिएको हो, अहिले सेल्टरमा ६६ जना छन्, अर्यालले भने ।साउदीले १४ मार्च २०२१ देखि श्रम कानुनलाई खुकुलो बनाएर नयाँ नीति लागू गरे पनि रोजगारदाता कम्पनीले कार्यान्वयन गरेका छैनन् । साउदी सरकारले तलब संरक्षण प्रणाली, श्रम विवाद समाधान र श्रमिकलाई सचेतना गर्ने कार्यक्रमसहित करार अवधि समाप्त हुनासाथ कम्पनी परिवर्तन गर्न पाइने नीति ल्याएको थियो तर नयाँ नीति कार्यान्वयनका सम्बन्धमा साउदी सरकारबाट प्रभावकारी अनुगमन नभएको भन्दै अन्तर्राष्ट्रिय संस्थाहरूले चासो प्रकट गर्दै आएका छन् । ह्युमन राइट्स वाचले साउदीले कफला प्रणाली नहटाउँदा कामदार अझै बन्धनमा परिरहेको जनाएको छ ।"
गृहमन्त्रीले एसपीपीबारे अभिव्यक्ति सच्याए,"काठमाडौं (कास) अमेरिकासँगको स्टेट पार्टनरसिप प्रोग्राम (एसपीपी) का सम्बन्धमा नेपालले अस्वीकार गरेको अमेरिकालाई पत्राचार गरेको सम्बन्धमा गृहमन्त्री बालकृष्ण खाँणले सोमबार फरकफरक कुरा बोलेका छन् । एसपीपीलाई लिएर नेपालमा विरोध भएपछि सरकारले मन्त्रिपरिषद्को असार ६ को निर्णयअनुसार त्यसलाई अघि नबढाउने निर्णय गरेको थियो । मन्त्री खाँणले सोमबार राष्ट्रिय सभामा प्रधानमन्त्री शेरबहादुर देउवाले सम्हालेको रक्षा मन्त्रालयको विनियोजित बजेट छलफलमा जवाफ दिने क्रममा भनेका थिए, एसपीपी अघि नबढाउन नेपाल सरकार मन्त्रिपरिषद्ले निर्णय गरेको छ र त्यो निर्णयलाई हामीले परराष्ट्र मन्त्रालयमार्फत पठाएका छौं । उक्त निर्णय परराष्ट्र मन्त्रालयले बिहीबार प्राप्त गरे पनि हालसम्म अमेरिकालाई कुनै पनि पत्राचार गरिएको छैन । तर खाँणले उक्त कुरा संसद्मा बोलेपछि परराष्ट्रका अधिकारीहरूले कुनै पनि जवाफ दिएका छैनन् । मन्त्री खाँणले आफूले केही समयअघि बोलेको भनाइलाई फेरेर बेलुकी आफ्नो सचिवालयमार्फत सच्याएका छन् । उनले प्रधानमन्त्री तथा मन्त्रिपरिषद्को कार्यालयले एसपीपीलाई अघि नबढाउन मन्त्रिपरिषद्ले गरेको निर्णय परराष्ट्र मन्त्रालयलाई पत्राचार गरेको भन्दै कुरा बाहिर ल्याएका हुन् । मन्त्रीजीले दिउँसो बोल्दा केही तलमाथि भएको थियो । उहाँले मन्त्रिपरिषद्ले परराष्ट्र मन्त्रालयलाई एसपीपीका सम्बन्धमा पत्राचार गर्नुपर्ने भन्न खोज्नुभएको थियो । कुरा त्यही हो । तर त्यहाँ परराष्ट्र मन्त्रालयमार्फत भयो । जुन सही थिएन, खाँडका प्रेसविज्ञ मधुसुदन भट्टराईले भने ।"
२ लाखले अवलोकन गरे कान्तिपुर हिसान एडुफेयर,"काठमाडौं (कास) चारदिने कान्तिपुर हिसान बृहत् शैक्षिक मेला (एडुफेयर) सोमबार सम्पन्न भएको छ । अन्तिम दिन ७५ हजार विद्यार्थीअभिभावकले अवलोकन गरेका छन् । भृकुटीमण्डपमा आयोजित मेलामा करिब २ लाख अवलोकनकर्ता सहभागी भएको संयोजक युवराज शर्माले बताए । सोमबार पनि निकै भीड थियो । एसईई उत्तीर्णपछि कक्षा ११ मा भर्ना हुने विद्यार्थीलाई लक्षित गरी एडुफेयर सञ्चालन गरिएको हो । गत शुक्रबार प्रधानमन्त्री तथा मन्त्रिपरिषद् कार्यालयका राज्यमन्त्री उमेश श्रेष्ठले मेलाको उद्घाटन गरेका थिए । उच्च माध्यमिक विद्यालय संघ नेपाल (हिसान) र कान्तिपुर पब्लिकेशन्स्ले संयुक्त रूपमा सातौं मेला आयोजना गरेका हुन् । नेपालमै सञ्चालित शिक्षालयहरूले दिने गुणस्तरीय शिक्षाका बारेमा जानकारी दिइएको मेलामा एक हजारभन्दा बढी विद्यार्थीका लागि पूर्ण तथा आंशिक छात्रवृत्तिको समेत व्यवस्था थियो । अवलोकनमा आएका विद्यार्थीअभिभावकले शैक्षिक सूचना प्राप्त गर्न मेला फलदायी रहेको बताएका छन् । मेलामा ७४ वटा शिक्षण संस्थाको स्टल थियो । विज्ञ, शिक्षक, शिक्षण संस्था सञ्चालक, विद्यार्थीले अवलोकनकर्तालाई परामर्श दिएका थिए । विद्यार्थी, अभिभावक तथा सरोकारवालालाई शिक्षण संस्था, विषय, पठनपाठन पद्धति छनोट, भर्ना मापदण्डलगायत जानकारी दिइएको थियो । विद्यालय तहदेखि विभिन्न विश्वविद्यालयका सम्बन्धन र प्राविधिक तथा व्यावसायिक शिक्षा दिने शिक्षण संस्थाका बारेमा सहभागीले जानकारी हासिल गरेका थिए । मेलामा आउन नसकेका विद्यार्थीअभिभावकलाई अनलाइन सुविधा उपलब्ध गराइएको थियो ।"
गर्भपतन कानुनले महिला र बालिका नै फन्दामा,"(काठमाडौं)  बैतडीको पाटन नगरपालिका १२ की २३ वर्षीया युवती सोही ठाउँका युवकसँग प्रेम सम्बन्धमा थिइन् । सहमतिमा भएको सम्बन्धबाट उनीहरूले नचाहेको समयमा गर्भ रहेपछि गर्भपतन गराउने सल्लाह गरे । २०७३ साउन ५ मा प्रेमीले भारतको झुलाघाटबाट ल्याइदिएको औषधि युवतीले सेवन गरिन् । त्यो औषधिले अत्यधिक रक्तस्राव भएपछि थप उपचारका लागि ती युवती जिल्ला स्वास्थ्य कार्यालय बैतडी पुगिन् । चिकित्सकले जाँचपछि ६ देखि १० सातासम्मको गर्भ रहेको ठहर्याए । युवतीकै मन्जुरीमा इजाजतप्राप्त चिकित्सकले गर्भपतन गराइदिए । तत्कालीन समयमा प्रचलनमा रहेको मुलुकी ऐनले १२ सातासम्मको गर्भलाई सम्बन्धित महिलाको स्वीकृतिमा इजाजतप्राप्त स्वास्थ्यकर्मीले पतन गराइदिन सक्ने कानुनी व्यवस्था थियो । त्यसैबमोजिम जिल्ला स्वास्थ्य कार्यालयका चिकित्सकले गर्भपतन गराइदिए ।घटना थाहा पाएर रिसाएका युवतीका दाजुले बहिनीका प्रेमीविरुद्ध प्रहरीमा जाहेरी दिए । प्रहरीले घटनाको अनुसन्धान गर्नका लागि भन्दै युवतीका प्रेमीलाई नियन्त्रणमा लियो । अस्पतालमा उपचाररत युवतीसँग पनि सोधपुछ गर्यो । दुवैले एकै व्यहोराको विवरण बताए । सहमतिमा सम्बन्ध भएको, अनिच्छित गर्भ रहेको थाहा पाएपछि सहमतिमै पतन गराउन खोजेको र अन्तिममा स्वास्थ्य संस्थामा गएर कानुनी व्यवस्थाअनुसार गर्भपतन गराएको बयान दिए । प्रहरीको अनुसन्धान प्रतिवेदनमा टेकेर सरकारी वकिलको कार्यालयले युवती र उनका प्रेमीविरुद्ध जिल्ला अदालतमा मुद्दा चलायो । कानुनबमोजिमको गर्भपतनमा पनि प्रहरीले अनावश्यक हस्तक्षेप गरी गर्भवती महिलाविरुद्ध दायर गर्ने अनेक मुद्दामध्ये यो एउटा हो । आफ्नो प्रतिरक्षाका लागि कानुन व्यवसायीसमेत राख्न सक्ने आर्थिक अवस्था नभएका उनीहरू दुवै जनाले अदालतमा पनि प्रहरीलाई दिएकै बयान दोहोर्याए । आफ्ना वकिल, साक्षी र अन्य प्रमाण केही पेस गर्न नसकेका कारण यो मुद्दा तुरुन्त फैसलाको चरणमा पुग्यो । २०७३ साउनमा जिल्ला न्यायाधीश ध्रुवकुमार शाहले अस्पतालको पत्रले गर्भमा रहेको भ्रूण ६१० सातासम्मको देखिएको, मुलुकी ऐनमा गर्भवती महिलाको स्वीकृतले १२ सातासम्मको गर्भपतन गराउन सक्ने व्यवस्था रहेको र इजाजतप्राप्त स्वास्थ्यकर्मीबाट गर्भपतन गराएको देखिएको भन्दै युवतीलाई सफाइ दिए । उनका प्रेमीलाई भने कसैले गर्भ तुहाएमा वा गर्भ तुहिन सक्छ भन्ने जानीजानी कुनै काम गर्दा तुहिन गएमा सजाय हुनेछ भन्ने मुलुकी ऐनको प्रावधानविपरीत काम गरेको भन्दै अदालतले दोषी ठहर्यायो । भारतको झुलाघाट गई गर्भपतन गराउने औषधि किनेर प्रेमिकालाई दिएकामा अदालतले उनलाई दोषी मानेको थियो । तर, त्यतिका आधारमा उनलाई कानुनले तोकेअनुसारको सजाय गर्दा चर्को पर्न जाने भन्दै जिल्ला न्यायाधीशले तीन महिना मात्र कैद गर्नु उपयुक्त हुने राय दिएका थिए । ती युवक तीन महिना जेल बसेर छुटे । युवतीले पनि प्रहरी अनुसन्धान क्रममा भएको अनावश्यक सोधपुछ र तारिख लिन तथा मुद्दाको सुनुवाइका क्रममा अदालत गइरहनुपर्ने झन्झट व्यहोर्नुपर्यो । अधिवक्ता सविन श्रेष्ठ सामान्य अवस्थामा महिलाको मन्जुरीले १२ सातासम्मको गर्भपतन गराउन पाइने कानुनी व्यवस्थाविपरीत उनलाई समेत अभियोजन गरिएको बताउँछन् । प्रहरी र सरकारी वकिलमा कस्तो गर्भपतनमा मुद्दा चलाउनुपर्ने हो र कस्तोमा होइन भन्नेबारे सूचनाको अभाव देखिन्छ, उनले भने ।िििअमेरिकाको सर्वोच्च अदालतले त्यहाँका राज्यहरूले गर्भपतनलाई रोक लगाउने कानुन बनाउन सक्ने गरी बाटो खुला गरेपछि त्यसले विश्वभर तरंग उत्पन्न गराएको छ । सन् १९७३ मा अमेरिकाको सर्वोच्च अदालतले गर्भधारण र गर्भपतनलाई महिलाको गोपनीयताको अधिकारअन्तर्गत व्याख्या गर्दै त्यसलाई रोक लगाउने गरी कानुन बनाउनबाट त्यहाँका राज्यहरूलाई रोक लगाएको थियो । अमेरिकामा गर्भपतनलाई संघीय कानुनको क्षेत्राधिकारमा नसमेटिएका कारण हरेक राज्यले आफ्ना लागि छुट्टाछुट्टै कानुन बनाउन पाउँछन् । त्यसैक्रममा महिलाको ज्यान जोखिम भएको बाहेक अवस्थामा गर्भपतन गराउन नपाइने टेक्सास राज्यको कानुनलाई दिइएको चुनौतीमा फैसला गर्दै सर्वोच्च अदालतले गर्भपतनमाथि राज्यको नभएर महिलाको अधिकार हुने स्थापित गरेको थियो । गत शुक्रबार भने अदालतले ५० वर्षअघिको आफ्नो फैसलालाई उल्ट्याउँदै गर्भपतनलाई संवैधानिक मान्यता दिन अस्वीकार गरेको छ । सन् २०१८ मा १५ सातापछिको भ्रूणलाई पतन गराउनबाट रोक्ने मिसिसिपी राज्यको कानुन बदर गर्न माग गरिएको मुद्दामा सुनुवाइ गर्दै अदालतले अमेरिकी राज्यहरूले गर्भपतनमा बन्देज लगाउने गरी कानुन बनाउन पाउने बाटो खोलेको हो । नेपालमा भने २० वर्षअघि निश्चित सर्तसहित सुरक्षित गर्भपतनलाई कानुनी मान्यता दिइएको थियो । पछिल्ला दुई दशकमा उक्त कानुनको अभ्यास कसरी भइरहेको छ भन्ने देखाउने उदाहरण बैतडीको उपरोक्त घटना हो । विज्ञहरूका अनुसार नेपालमा अझै पनि गर्भपतनमा गर्भवती महिला, उनका परिवार र डाक्टरलाई दण्डित गर्ने अभ्यास छ । कानुनले मान्यता दिएको अवस्थाको गर्भपतनमा पनि अदालतले दण्डित गरेको अर्को एउटा उदाहरण म्याग्दीमा देखिन्छ । म्याग्दीको अन्नपूर्ण गाउँपालिकाकी १७ वर्ष पाँच महिना उमेरकी एक किशोरीले गाउँमै बस्ने एक्स्काभेटर चालकले आफूलाई २०७६ साउन २९ मा बलात्कार गरेको र त्यसबाट बसेको गर्भलाई पोखरा पुर्याएर माघ ६ मा पतन गराइदिएको भन्दै प्रहरीमा जाहेरी दिइन् । िििसल्यानको त्रिवेणी गाउँपालिका१ घर भएका ती व्यक्तिले प्रहरीसमक्ष युवतीसँग प्रेममा परेको र सहमतिमै बारम्बार सम्बन्ध राखेको बताए । नाबालिगसँग राखेको सम्बन्धका लागि आफूलाई कानुनी कारबाही होस् भनेका उनले गर्भपतनमा भने कारबाही हुनु नपर्ने जिकिर गरे । किशोरीकै मन्जुरीले उनका अभिभावकसमेतको उपस्थिति र सहमतिमा गर्भपतन गराइएको बयान दिए । गर्भपतन गराउनुभन्दा दुई दिनअघि माघ २ मा बेनी बजारमा भेटेर युवक र ती किशोरी पोखरा आएका थिए । पोखराबाटै किशोरीले आफ्ना बाबुलाई बोलाएकी थिइन् । गर्भपतनका लागि सूचीकृत स्वास्थ्य संस्था (पश्चिमाञ्चल क्षेत्रीय अस्पताल) मा कार्यरत तालिमप्राप्त चिकित्सकले उनको गर्भपतन गराएका थिए । प्रहरीले चिकित्सकलाई पोखराबाट पक्राउ गरी म्याग्दी पुर्यायो । अदालतमा चिकित्सकले आफूले जाँच गर्दा साढे १० साताको गर्भ देखिएको, युवतीले २२ वर्षको उमेर बताएको, आफू बुवा र पतिसहित आएको र अहिले सन्तानको चाहना नभएको भनेकाले गर्भपतन गराइदिएको बताए । उनका बाबुले मेरी छोरी हुन्, मैले मन्जुरी दिन्छु भनी हस्ताक्षर गरेपछि र १६ वर्षभन्दा बढी उमेरकी महिलाले इच्छाएको अवस्थामा १२ सातासम्मको गर्भपतन गराउन मिल्ने भएकाले मैले कानुनबमोजिम गरेको हुँ, चिकित्सकले बयानमा भनेका छन् । तर, म्याग्दी जिल्ला अदालतले यी चिकित्सकलाई समेत कानुनविपरीत गर्भपतन गराएको भन्दै एक वर्षको सजाय सुनाएको छ । २०७८ माघमा फैसला गर्दै जिल्ला न्यायाधीश तेजनारायण पौडेलले किशोरीमाथि साउन २९ मा बलात्कार भएको र त्यसैबाट गर्भ बसेको समय गणना गरी २२ साता तीन दिनको भ्रूण पतन गराइएको ठहर गर्दै चिकित्सकलाई ३० हजार रुपैयाँ जरिवाना र एक हजार २०० रुपैयाँ पीडित राहत कोषमा जम्मा गर्न आदेश दिए । २०७५ असोजदेखि लागू भएको सुरक्षित मातृत्व तथा प्रजनन स्वास्थ्य अधिकार ऐन ले बलात्कारबाट रहेको २८ सातासम्मको गर्भ तालिमप्राप्त र सूचीकृत चिकित्सकबाट पतन गराउनुलाई गैरकानुनी मानेको छैन तर उक्त ऐन आएको एक वर्षपछि भएको कसुरमा त्यसको तीन वर्षपछि फैसला गर्दासमेत न्यायाधीशले चिकित्सकलाई जेल पठाउने आदेश दिएका छन् । किशोरीका बुवालाई पनि गर्भपतन गर्न मन्जुरी दिएको भन्दै एक वर्ष कैद, ३० हजार रुपैयाँ जरिवाना र एक हजार २०० रुपैयाँ पीडित राहत कोषमा जम्मा गर्न आदेश दिएका छन् । बलात्कार ठहर भएपछि ती चालकलाई बलात्कारमा १० र गर्भपतनमा एक गरी ११ वर्ष कैद, ३० हजार जरिवाना, ३० हजार किशोरीलाई क्षतिपूर्ति र एक हजार ८०० रुपैयाँ सरकारी राहत कोषमा जम्मा गर्न लगाउन आदेश दिएका छन् ।किशोरीले चालकमात्र दोषी भएको, उनैले बलात्कार गरेको र दबाबमा गर्भपतन गराइदिएको भन्दै निरक्षर बाबुलाई सजाय हुन नपर्ने बयान दिएकी थिइन् । तर, कानुनबमोजिम गर्भपतन गराइदिने चिकित्सक र पीडित किशोरीकै बुवालाई पनि जेल पठाउने फैसला आएपछि अहिले उनीहरू दुवै जनाले पोखरा उच्च अदालतमा पुनरावेदन गरेका छन् । िििझापामा यस्तै अर्को घटना भएको छ । अर्जुनधारा३, सुखानीकी १३ वर्षीया बालिकाले आफू स्थानीय दुई जना बयस्कबाट पटकपटक बलात्कृत भएको आफ्नी आमालाई सुनाइन् । २०७८ असार ५ मा छोरीलाई लिएर उनकी आमा अर्जुनधारा डायगनोस्टिक सेन्टर गइन् । उक्त सेन्टरका चिकित्सकले पछि मुद्दाका क्रममा दिएको बयानअनुसार त्यहाँ भिडियो एक्सरे गर्दा बालिकाको गर्भमा २६२७ सातासम्मको भ्रूण रहेको देखियो तर त्यसमा मुटुको चाल थिएन । त्यसको रिपोर्ट लिएर आमाछोरी झापाकै मेडिका अस्पताल पुगे । त्यहाँका नर्स र चिकित्सकले बालिकाकी आमालाई छोरीको गर्भमा २७ साताको मृत शिशु रहेकाले उपचारका लागि विशेषज्ञ डाक्टरकोमा जान सुझाए । चिकित्सकको बयानअनुसार ती बालिकाकी आमाले पैसा नभएको, उपचारका लागि अन्त जानसक्ने अवस्था पनि नभएको, कोरोना महामारीका कारण सजिलै अरूले उपचार पनि नगरिदिने बाध्यता सुनाउँदै त्यहीं उपचार गरिदिन अनुरोध गरिन् । हामीले आमाको मन्जुरीमा बालिकाको गर्भबाट मृत शिशु निकालेर उपचार गरी उनको ज्यान जोगाएका हौं, चिकित्सकले भनेका छन् । तर, चिकित्सक र नर्स दुवैले गर्भपतन गराउन तालिम लिएका थिएनन् ।घटना प्रहरीकामा पुगेपछि प्रहरीले चिकित्सक र नर्स दुवै जनालाई पक्राउ गरी जिल्ला अदालतमा गत पुस २ मा मुद्दा चलाएको छ । किशोरीकी आमाविरुद्ध समेत गर्भपतन गराउन मन्जुरी दिएको भन्दै मुद्दा हालिएको छ । उनीहरू तीनै जनालाई पाँच वर्षसम्म कैद र ५० हजार रुपैयाँ जरिवाना माग गरिएको छ । मुद्दा दायर भएपछि आमा फरार छिन् । जिल्ला अदालतमा दर्ता भएको अभियोगपत्र हेर्दा प्रहरी र सरकारी वकिलले चिकित्सक र नर्सविरुद्ध गर्भपतन गराउने तालिम नलिई र सूचीकृत नभई २७ साताको गर्भपतन गराएकामा प्रतिवादी बनाइएको छ । चिकित्सक र नर्स दुवैको तर्क छ, हामीले गर्भपतन गराएकै होइनौं । गर्भबाट मृत भ्रूण निकालेर बालिकाको ज्यान जोगाएका हौं । यसमा अदालतले फैसला गर्न बाँकी छ ।िििसुरक्षित मातृत्व र प्रजनन स्वास्थ्य अधिकारको क्षेत्रमा क्रियाशील संस्थाहरू सीआरआर (सेन्टर फर रिप्रोडक्टिभ राइट) र महिला कानुन तथा विकास मञ्चले २०७८ मा सार्वजनिक गरेको तथ्यपत्र महिलाको प्रजनन अधिकारका लागि नेपालको प्रतिबद्धता मा इलाममा भएको अर्को घटना लिपिबद्ध गरिएको छ । जसमा एक १५ वर्षीया किशोरीले बलात्कारबाट रहेको २० साताको गर्भलाई स्थानीय पसलबाट खरिद गरेको औषधि सेवन गरेर पतन गराएकी थिइन् । बालिकाका लागि उनका बाबुले औषधि किनेर ल्याइदिएका थिए । घटना सार्वजनिक भएपछि प्रहरीले ती बालिका, उनका बाबु र औषधि पसलेविरुद्ध जिल्ला अदालतमा मुद्दा चलायो । अदालतमा ती बालिकाले आफ्नो र परिवारको इज्जत बचाउनका लागि औषधि सेवन गरी गर्भपतन गरेको बताएकी छन् । बलात्कारपीडित किशोरीले गर्भपतन गराएको स्वीकार गरेको भन्दै जिल्ला न्यायाधीश नवराज दाहालले २०७२ पुस २ मा उनलाई दोषी ठहर्याए । अदालतले औषधि बेच्ने फार्मेसी सञ्चालक र किनेर ल्याइदिने बाबुलाई सफाइ दियो । प्रहरीले ती बालिकाका बलात्कारी खोज्न र सजाय गर्न चासो देखाएन ।िििदेशमा सुरक्षित मातृत्व र प्रजनन स्वास्थ्यसम्बन्धी कानुनहरूमा निरन्तर सुधार हुँदै आइरहेको भए पनि पीडित किशोरी वा तिनका परिवारका सदस्य वा कानुनबमोजिम गर्भपतन गराउने चिकित्सकलाई बारम्बार अभियोजन गर्ने र दोषी ठहर्याउने क्रम भने रोकिएको छैन । वरिष्ठ अधिवक्ता मीरा ढुंगाना कानुनमा अझै सुधार गर्नुपर्ने अवस्था रहेको बताउँछिन् । सुधार गर्नुपर्ने विषय पनि छन् तर त्यसभन्दा पहिले भएकै कानुनहरूको छिद्र प्रयोग गरी पीडितलाई उल्टै दण्डित गर्ने अभ्यास रोक्नु जरुरी छ, उनले भनिन् । महान्यायाधिवक्ताको कार्यालयको वार्षिक प्रतिवेदनअनुसार २०७७७८ मा सर्वोच्चमा चार, उच्चमा २३ र जिल्ला अदालतमा ६९ वटा गर्भपतनसम्बन्धी मुद्दा विचाराधीन छन् । त्यसको अघिल्लो वर्ष सर्वोच्चमा चार, उच्चमा १६ र सर्वोच्चमा ५६ मुद्दा थिए । अझ अघिल्लो वर्ष २०७५७६ मा सर्वोच्चमा ५, उच्चमा ३७ र जिल्लामा ४४ मुद्दा थिए । २०५८ फागुनमा मुलुकी ऐनको संशोधनमार्फत निश्चित अवस्थाहरू तोकेर सुरक्षित गर्भपतनलाई कानुनी मान्यता दिइएको थियो । त्यसपछि २०६० मा सुरक्षित गर्भपतनसम्बन्धी राष्ट्रिय नीति तयार भयो भने २०६१ मा सुरक्षित गर्भपतनसम्बन्धी तालिम र सेवाको सुरुआत भएको थियो । स्वास्थ्य व्यवस्थापन सूचना प्रणालीको तथ्यांकअनुसार पहिलो वर्ष ७१९ जनाले सुरक्षित गर्भपतन सेवा लिएकामा २०७७७८ मा करिब ८० हजारले उक्त सेवा लिएको देखिन्छ । २०७४ मा सीआरआर र महिला कानुन र विकास मञ्च ले १६ जिल्लाका मुद्दाको तथ्य विश्लेषणपछि सार्वजनिक गरेको प्रतिवेदन गर्भपतनसम्बन्धी कानुन र यसको कार्यान्वयनका लागि आवश्यक परिमार्जन ः फौजदारी मुद्दाहरूको समीक्षाबाट उजागर भएका तथ्य ले महिलाविरुद्ध गर्भपतन गरेको शंकाको भरमा उचित छानबिनबिनै मुद्दा चलाउने गरेको विवरण उजागर गरेको थियो । २०६८ देखि २०७३ बीचमा गर्भपतनसँग सम्बन्धित ५३ वटा मुद्दा जिल्ला र उच्च अदालतमा दर्ता भएको पाएको उक्त अध्ययनले गर्भपतनको आरोपमा महिलामाथि मुद्दा चल्नुको कारणमा कानुनी व्यवस्थाको अस्पष्टता, कानुन कार्यान्वयन गर्नेहरूको गर्भपतन अपराध हो भन्ने पूर्वाग्रही मानसिकता, गर्भपतन गर्ने महिलाप्रतिको लाञ्छना र पारिवारिक असहयोग रहेको देखाएको थियो ।२०७२ मा जारी नेपालको संविधानले सुरक्षित मातृत्व र प्रजनन स्वास्थ्य अधिकारलाई महिलाको मौलिक अधिकारका रूपमा प्रत्याभूत गरेको छ । त्यसको तीन वर्षपछि त्यही मौलिक हकलाई कार्यान्वयन गर्न बनेको सुरक्षित मातृत्व तथा प्रजनन स्वास्थ्य अधिकार ऐन र २०७७ असोज २६ मा ल्याइएको सुरक्षित मातृत्व तथा प्रजनन स्वास्थ्य अधिकार नियमावलीमा सुरक्षित गर्भपतनलाई महिलाको अधिकारको कोणबाट स्थापित गर्ने पहल गरिएको देखिन्छ । तर, गर्भपतनसम्बन्धी व्यवस्थालाई मुलुकी अपराध संहिताले पनि समेटेको छ । जसमा गर्भपतनलाई महिलाको अधिकारका रूपमा मान्यता दिइएको छैन । बरु निश्चित अवस्थामा गरिने गर्भपतनलाई अपराध नमानिने व्यवस्था मात्र गरिएको छ । सुरक्षित मातृत्व तथा प्रजनन स्वास्थ्य अधिकार ऐन ले विभिन्न पाँचवटा अवस्थामा गर्भवती महिलालाई सुरक्षित गर्भपतनको अधिकार दिएको छ । जसअनुसार १२ सातासम्मको गर्भपतन गराउनु महिलाको अधिकार हो । त्यस्तै अन्य चार अवस्थामा महिलाले २८ सातासम्मको गर्भपतन गराउन पाउँछन् । गर्भपतन नगराएमा महिलाको ज्यान खतरामा पर्न सक्ने वा विकलांग बच्चा जन्मन सक्ने अवस्थामा, बलात्कार वा हाडनाता करणीबाट रहेको गर्भमा, एचआईभी वा त्यस्तै प्रकारको निको नहुने रोग लागेका महिलाको मन्जुरीमा र जन्मेर पनि बाँच्न नसक्ने वा वंशाणुगत खराबीका कारण भ्रूणमा अशक्तता हुने अवस्था हुन् ।महिला कानुन र विकास मञ्च का कार्यकारी निर्देशक अधिवक्ता सबिन श्रेष्ठ गर्भवती महिलाको जीवनरक्षाका लागि पनि २८ साताभन्दा माथिको गर्भपतन गर्न बन्देज लगाउने व्यवस्था कठोर भएको बताउँछन् । बच्चा सकुशल जन्मन सक्दैन वा महिलाको जीवनमै खतरा छ भने पनि भ्रूणलाई गर्भमा राखिराख्नुपर्ने भयो, उनले भने, जीवनको अधिकार छाडेर भए पनि कमजोर गर्भलाई निरन्तरता दिनुपर्ने व्यवस्था उपयुक्त छैन । जबकि मुलुकी अपराध संहिताले गर्भवती महिलाको ज्यानमा खतरा पुग्न सक्ने वा शारीरिक र मानसिक स्वास्थ्य खराब हुन सक्ने वा विकलांग बच्चा जन्मन सक्ने अवस्थामा कुनै पनि समयमा गर्भपतन गर्न अनुमति दिन्छ ।अधिवक्ता राजु चापागाईं कानुनका यस्ता परस्पर बाझिने व्यवस्था हटाउनुपर्ने बताउँछन् । ऐन विशेष कानुन हो, त्यसले दिएको अधिकारलाई खुम्च्याउने गरी संहिताको प्रयोग गर्न मिल्दैन, उनले भने, तर संहिताले विशेष ऐनले भन्दा बढी अधिकार दिएको छ भने त्यसैको प्रयोग गर्नुपर्छ । नेपालको गर्भपतनसम्बन्धी कानुनको सुधारमा निरन्तरता दिन अन्तर्राष्ट्रिय समुदायले पनि दबाब दिँदै आएको छ । गत वर्ष सन् २०२१ मा संयुक्त राष्ट्रसंघको विश्वव्यापी आवधिक समीक्षाको ३७ औं सत्रमा गर्भपतनलाई निरअपराधीकरण गर्न र महिला तथा बालिकाको यौन, प्रजनन स्वास्थ्य र अधिकारको संरक्षण गर्न फ्रान्सले सुझाव दिएको थियो । त्यसलाई नेपालले स्वीकार गरेको छ । त्यस्तै सन् २०१८ मा नेपालमा गर्भपतनलाई अपराधीकरण गरिएको प्रति महिलाविरूद्ध सबै प्रकारको भेदभाव अन्त्य गर्ने महासन्धि (सीड) को समितिले सचेत गराएको थियो । तर, गर्भपतनलाई अपराधीकरण गर्ने कानुन र अभ्यासको निरन्तरताका कारण गर्भवती महिला र बालिकासमेत कानुनको फन्दामा पर्न सक्ने जोखिम छ ।"
सर्वोच्चको त्यो फैसला,"कानुनले गर्भपतनलाई महिलाको अधिकारको रूपमा स्पष्ट उल्लेख गर्नुअघि नै सर्वोच्च अदालतले त्यसबारे आदेश दिएको थियो । १३ वर्षअघिको उक्त आदेशमा सर्वोच्चले प्रजनन अधिकारको बृहत् परिवेशभित्र सन्तान जन्माउने वा नजन्माउने दुवै पर्ने न्यायिक घोषणा थियो । डडेलधुराको अजैमेरु८ की लक्ष्मीदेवी धिक्तले सरकारविरुद्ध दायर गरेको उक्त निवेदनमा २०६६ जेठ ६ मा न्यायाधीशहरू कल्याण श्रेष्ठ र राजेन्द्रप्रसाद कोइरालाको इजलासले महिलाको प्रजनन अधिकारमा गर्भ रहिसकेको तर सन्तान जन्माउन नचाहेको अवस्थामा गर्भपतन गर्ने अधिकार पनि सम्मिलित भएको मान्नुपर्ने ठहर गरेको थियो ।सर्वोच्चले उक्त फैसलामा गर्भपतनलाई कानुनमा ज्यानसम्बन्धी महलको अंग बनाउन नहुने पनि बताएको थियो । कठोर फौजदारी दायित्व सिर्जना गर्ने ज्यानसम्बन्धी कानुनी महलको अभिन्न अंगको रूपमा गर्भपतनको अधिकारलाई राख्नु विरोधाभाषपूर्ण र सर्वथा अमिल्दो देखिन्छ, सर्वोच्चले भनेको थियो, गर्भपतनसम्बन्धी समस्यालाई केवल भ्रूणलाई जन्म दिने वा नदिने, गर्भपतन गराउन पाउने वा नपाउने प्रश्नमा मात्रै सीमित गरेर नहेरी समग्र महिला स्वास्थ्यसँग सम्बन्धित विषयको रूपमा पनि हेर्नुपर्छ ।"
पहिरोपीडितलाई बस्ने घर न सर्ने भर,"(आगिन्चोक, धादिङ)  त्रिपुरासुन्दरी गाउँपालिका५ आगिन्चोकको धिमिरेमा गत जेठ २६ को राति पहिरो जाँदा ५५ वर्षीय नेत्रप्रसाद खाँणको मृत्यु भयो । सुतिरहेका बेला पहिरोले घर पुर्दा बेपत्ता भएका खाँण मृत भेटिएका थिए । भूकम्पपछि सरकारी अनुदानमा बनाएको पक्की घरमा नेत्रप्रसाद सुतेका थिए । त्यसको नजिकै सडकको तलपट्टि ढुंगामाटो र जस्तापाताले बारेको घरमा कनमाया सुतेकी थिइन् । ढुंगासहित खसेको लेदो माटोले घर बगाएपछि कनमायाले छिमेकीसँग गुहार नमागेकी होइनन् तर लगातार परिरहेको पानीको आवाजले उनको बिलौनालाई मलिनो बनाइदियो । झन्डै २ घण्टापछि मात्रै छिमेकी पहिरोस्थलमा आउन सकेका थिए ।छोरा सुरेन्द्र डेढ महिनाअघि मात्र कोरिया गएका थिए । घरमा बज्रपात परेको सुनेपछि उनी हालै मात्र स्वदेश फर्किर्एका छन् । श्रीमान्लाई पहिरोले लगेपछि कनमायाका आँखा ओभाना छैनन् । कोरा कपडामै रहेकी उनी श्रीमान्लाई सम्झँदै रुने, कराउने गर्छिन् । श्रीमान् गुमाएदेखि आँखा ओभाना छैनन्, सम्झाउन सकिएको छैन, जेठानी रेशमकुमारी खाँण भन्छिन्, पुस्तौंदेखि बसिरहेको ठाउँमा यसपालि पहिरो गयो, हाम्रो परिवारमा परेको यो बज्रपातले गाउँ नैशोकमा डुबेको छ । गंगाजमुना७ बुढाथुमको चेपारेमा पनि हालै पहिरोमा परी एक वृद्धाको मृत्यु भएको छ । अघिल्लो बिहीबार वर्षापछिको पहिरोले घर बगाउँदा ८४ वर्षीया धनमाया सार्कीको मृत्यु भएको हो । यो वर्षको मनसुन सुरु भएसँगै धादिङमा विपद्का घटनामा परी कतै मानवीय क्षति नै भएको छ भने कतै बस्ती नै जोखिममा परेका छन् । ३ सातायता गंगाजमुना र त्रिपुरासुन्दरी गाउँपालिकाका विभिन्न बस्तीमा विपद्बाट व्यापक क्षति पुगेको छ । माथिबाट पहिरो खस्छ, तलबाट भाँसिँदै गएको छ, गंगाजमुना५ भीरमौरीकी टुलकुमारी विक भन्छिन्, जेठ ३१ गते रातिको पहिरोले घरमा क्षति पुगेको छ । पानी पर्न थालेपछि भागाभाग हुन्छ, पस्केको भातसमेत आरामलेखान पाउँदैनौं । भूकम्पपछि बनाएको पक्की घर पहिरोको जोखिम परेपछि फेरि उठिबास लाग्ने हो कि भन्ने चिन्तामा स्थानीय छन् । ७ वर्षअघि भूकम्पले दिएको पीडा अझै उस्तै छ, अहिले फेरि पहिरोको डरले अत्तालिएका छौं, उनले भनिन्, आफ्नो थातथलो छाडेर अन्यत्र जाऊँ ठाउँ छैन । न बस्ने घर छ, न सर्ने भर छ । त्रिपुरासुन्दरी गाउँपालिका६ छापथोकका बालबहादुर भण्डारी पनि बर्खाभर कसरी जोगिने होला भन्ने चिन्तामा छन् । गत जेठ २६ मा गएको पहिरोसँगै उनको घर भने बगेको थियो । पहिरो आएको थाहा पाएपछि सुतिरहेकी श्रीमतीलाई बोलाएर भागेर ज्यान जोगाएका उनी बारीमा त्रिपाल टाँगेर बसिरहेका छन् । एकपछि अर्को विपद्सँग जुध्नुपरेको छ, उनले भने ।पहिरो प्रभावितलाई जिल्ला प्रशासन कार्यालय र गाउँपालिकाको सहकार्यमा नेपाल रेडक्रस सोसाइटीले त्रिपाल, भाँडाकुँडा, खानेकुरालगायत लत्ताकपडा वितरण गरे पनि त्यो पुग्दो छैन । बस्ती नै जोखिममा परे पनि पीडितहरूलाई सुरक्षित स्थानमा स्थानान्तरण गर्न सरोकारवालाले चासो दिएका छैनन् । जोखिम छ भन्ने थाहा हुँदाहुँदै बस्नुपरिरहेको बालबहादुरले दुःखेसो पोखे । पहिरोले घर लगेपछि केही दिनसम्म त्रिपाल र चामल बाँड्न आएका थिए, त्यसपछि कोही फर्किएका छैनन्, उनले भने, अब हामीलाई पनि पहिरोले बगाएपछि मात्र बिचरा भन्न आउने त होलान् ।"
विपद् व्यवस्थापनमा छैन तयारी,"(काभ्रे)  मुलुकभरमै नदीजन्य विपद्का घटना धेरै हुने जिल्लामा पर्छ काभ्रे । तर, त्यस्ता घटनाको न्यूनीकरण र विपद्पछिको उद्धारलगायतमा आवश्यक सतर्कता र तयारीमा सरोकारवाला निकायहरूको चासो पुग्न सकेको छैन । नदीखोलामा डुबेर, बगेर मृत्यु हुनेको संख्या बर्सेनि बढ्दा पनि उद्धारका लागि आवश्यक सामग्री र दक्ष जनशक्तिको सधैं अभाव छ । उद्धारका लागि एउटा पनि रबर बोट (डुंगा) छैन ।काभ्रे प्रहरीका डीएसपी हरि खतिवडाका अनुसार चालु आर्थिक वर्षको ११ महिनामा जिल्लाभर नदीखोलाले बगाएर ५ र डुबेर ६ गरी ११ जनाको मृत्यु भइसकेको छ । इन्द्रावती, रोशी, सुनकोसीलगायत नदीखोलानजिक बस्ने स्थानीय र दोलालघाट क्षेत्रमा पिकनिक मनाउन आउनेले सावधानी नअपनाउँदा यस्ता दुर्घटना बढी हुने गरेका छन् । दोलालघाट क्षेत्रमा महिनैपिच्छे मान्छे बगाउने २४ वटा घटना हुने गरे पनि स्रोतसाधन अभावका कारण उद्धारमा कठिनाइ हुने गरेको बताउँछन्, सशस्त्र प्रहरीको १५ नं गणका गणपति एसपी सुरेन्द्र बुढाथोकी । त्यस्ता घटना भइहाले अहिले पनि चितवनको कुरिनटारस्थित सशस्त्र प्रहरीको विपद् व्यवस्थापन तालिम केन्द्रबाटै गोताखोर मगाउनुपर्ने अवस्था रहेको उनले बताए । धुलिखेलमा विपद्का घटना न्यूनीकरण र उद्धारमा आवश्यक सामग्री राख्न प्रदेशस्तरीय वायर हाउस (गोदाम) बने पनि सञ्चालनमा आइसकेको छैन । विपद्को पूर्वतयारी, सूचना संकलन र राहतको काम गर्ने जिल्ला आपत्कालीन कार्यसञ्चालन केन्द्रको गोदाममा केही थान रेस्क्यु भेस्ट, लाइफ ज्याकेट, हेल्मेट, ग्लोभ्स, रबर गम बुट, म्याट, बाल्टिन, डोरी, पिक साबेल, स्ट्रेचर, फायर एक्सटिङ्गुइसर, ट्युबलगायत सामग्री मात्रै छन् । २०७० सालमा केन्द्रलाई राष्ट्रसंघीय विकास कार्यक्रम (यूएनडीपी) ले ४० लाख रुपैयाँ बराबरको प्रशासनिक र उद्धार सामग्री सहयोग गरेको थियो । २०७२ वैशाखमा भूकम्प गएपछिको खोजी र उद्धारमा प्रयोग भएका ती सामग्री केन्द्रमा फिर्ता नहुँदा अहिले समस्या भएको हो ।जिल्ला विपद् व्यवस्थापन समितिका संयोजकसमेत रहेकी प्रमुख जिल्ला अधिकारी हुमकला पाण्डे हालसम्म अन्य जिल्लासँग समन्वय गरेर उद्धार गर्दै आएको बताउँछिन् । जलउद्धारका लागि आवश्यक रबर बोटलगायत नभई नहुने सामग्रीहरू हामीसँग छैनन् । अहिलेसम्म अन्य जिल्ला र निकायसँग समन्वय गरेर विपद् उद्धारलाई प्रभावकारी बनाउनेतर्फ लागेका छौं, उनले भनिन् । जिल्ला विपद् व्यवस्थापन समितिले तयार गरेको विपद् पूर्वतयारी तथा प्रतिकार्य योजना, मनसुन पूर्वतयारी कार्ययोजना २०७८ का अनुसार सबै प्रकारका प्रकोपको विश्लेषण गर्दा जिल्लामा बनेपा, पनौती, धुलिखेल, पाँचखाल र नमोबुद्घ नगरपालिका तथा खानीखोला र महाभारत गाउँपालिका उच्च जोखिममा छन् । मण्डनदेउपुर नगरपालिका तथा भुम्लु, चौरीदेउराली, बेथानचोक, रोशी र तेमाल गाउँपालिका मध्यम जोखिममा छन् । पहिरोको दृष्टिकोणले यो जिल्ला निकै जोखिमपूर्ण मानिन्छ । जिल्लाभित्र पनि मण्डनदेउपुर, भुम्लु, बेथानचोक, रोशी, महाभारत, खानीखोला, चौरीदेउराली र तेमाल पहिरोको उच्च जोखिममा छन् । पाँचखाल र नमोबुद्घ मध्यम र बनेपा, पनौती र धुलिखेल न्यून जोखिममा रहेको कार्ययोजनामा उल्लेख छ । चट्याङ र हुरीबतासका आधारमा नमोबुद्घ र खानीखोला उच्च जोखिममा छन् भने मण्डनदेउपुर, पनौती, भुम्लु, चौरीदेउराली, तेमाल, रोशी, महाभारत र बेथानचोक मध्यम जोखिममा छन् । जिल्ला प्रहरी प्रमुख एसपी चक्रराज जोशी बिना इन्जिनियरिङका सडक, प्लटिङ, नदीखोलामा अवैध उत्खनन, मापदण्डविपरीत खानी र क्रसर उद्योग सञ्चालनका कारण जिल्लामा बाढी र पहिरोको जोखिम बढेको दाबी गर्छन् । तर, त्यसमा नियमन र कडाइमा सरोकारवालाको चासो छैन ।संविधानको अनुसूची ७ मा प्राकृतिक तथा गैरप्राकृतिक विपद् पूर्वतयारी, उद्धार तथा राहत र पुनर्लाभ कार्यलाई संघ र प्रदेशको साझा अधिकार सूचीमा राखिएको छ । अनुसूची ९ मा तीनवटै सरकारको साझा अधिकारको सूचीमा विपद् व्यवस्थापनलाई राखिएको छ । अनुसूची ८ ले विपद् व्यवस्थापनलाई स्थानीय तहको एकल अधिकार सूचीमा समेटेको छ । स्थानीय सरकार सञ्चालन ऐन, २०७४ को दफा ११ को उपदफा २ (न) मा गाउँपालिका तथा नगरपालिकाको काम, कर्तव्य र अधिकारभित्र विपद् व्यवस्थापनसम्बन्धी सबै चरणका कार्यहरू गर्नुपर्ने उल्लेख छ । प्रदेश विपद् व्यवस्थापन सम्बन्धमा बनेको ऐनले प्रदेश, जिल्ला, स्थानीय तह र वडामा समेत विपद् व्यवस्थापन समिति परिकल्पना गरे पनि केही स्थानीय तहमा गठनै भएको छैन । केहीले समिति बनाए पनि सक्रिय छैनन् । केही वडाले विपद् व्यवस्थापन कोषसमेत खडा गरे पनि विपद् पूर्वतयारी, उद्धार तथा राहत र पुनर्लाभमा कसैको ध्यान गएको छैन ।"
बजेटलाई लिएर सरकारप्रतिपक्ष जुहारी,"(मकवानपुर)  वाग्मती प्रदेशसभा बैठकमा आगामी आर्थिक वर्ष ०७९८० का लागि ल्याइएको बजेटमाथि छलफलका क्रममा सरकार र प्रतिपक्षीबीच जुहारी नै चलेको छ । सोमबार ९ वटा मन्त्रालयका योजना र छुट्याइएको रकमबारे छलफल भएको थियो । त्यस क्रममा सबै जिल्ला, निर्वाचन क्षेत्रमा बजेट परेको दाबी सत्तापक्षले गरे पनि प्रतिपक्षले त्यस्तो नभएको भन्दै प्रतिवादमा उत्रिएको हो ।प्रमुख प्रतिपक्ष एमालेले बजेटको विषयमा राखेको असन्तुष्टिलाई सदनमा सम्बोधन गर्दै प्रदेशका आर्थिक मामिला तथा योजनामन्त्री शालिकराम जम्मकट्टेलले नीति तथा कार्यक्रममा समावेश नभएका विषयलाई पनि समेट्ने प्रतिबद्धता जनाएका थिए । उनले पहिलो पटक गरेको प्रतिबद्धतामा एमाले सहमत नभएपछि पुनः प्रतिबद्धता जनाएपछि मात्रै मन्त्रालयगत योजना र बजेट बाँडफाँटका सम्बन्धमा छलफल अघि बढेको थियो ।हामीले करिब ५ अर्ब रुपैयाँ बजेट बहुवर्षे योजनालाई विनियोजन गरेका छौं । योजना कटौती भएको छैन, मन्त्री जम्मकट्टेलले बजेट निर्माणका क्रममा भौगोलिक क्षेत्रगत सन्तुलन नभएको हुन सक्ने भन्दै प्रतिपक्षीलाई मिलाएर लैजाने प्रतिबद्धता जनाए । मन्त्री जम्मकट्टेलले सरकारले बदनियत राखेर कसैलाई पनि कर छुट नदिएको प्रस्ट्याएका थिए ।एमालेका प्रमुख सचेतक दीपक निरौलाले भने सरकारले प्रतिपक्षीले उठाएका सबै विषय सम्बोधन हुन नसकेको टिप्पणी गरे । सरकारले सिमेन्ट उद्योगलाई अनावश्यक रूपमा कर छुट दिने निर्णय गरेकोप्रति उनको असन्तुष्टि थियो । उनले सिमेन्ट उद्योगहरूको करसम्बन्धी विषय अदालतमा विचाराधीन रहेकाले त्यस्तो विषयमा प्रभाव पार्ने गरी सरकारले हस्तक्षेप गर्नु अनुचित हुने उनको ठहर थियो । बजेटलाई समावेशी र समानुपातिक बनाउन कस्तो पहल गरिने हो स्पष्ट पार्न जरुरी छ, उनले थपे ।अर्थमन्त्रीको जवाफमा एमालेका सांसदले पूर्ण विश्वास गर्न नसक्ने बताएपछि प्रदेशसभामा पुनः जवाफ दिँदै मन्त्री जम्मकट्टेलले बजेटलाई समावेशी र समानुपातिक बनाउन तथा प्रतिपक्षीको माग सम्बोधन गर्न सरकार प्रतिबद्ध रहेको दोहोर्याएका थिए । मंगलबार बाँकी ५ वटा मन्त्रालयका योजना र बजेटबारे सदनमा छलफल हुनेछ ।यसअघि, बजेटमा असन्तुष्टि जनाउँदै आइतबार सदन अवरुद्ध गरे पनि सोमबार भने बैठक सञ्चालन गर्न दिन एमाले सहमत भएको थियो । बजेट सन्तुलित बनाउने विषयमा सर्वदलीय बैठकमा सहमति भएपछि बैठक सुरु भएको हो । सभामुख सानुकुमार श्रेष्ठको सक्रियतामा प्रदेशसभा भवनमा सर्वदलीय बैठक बसेको थियो । उक्त बैठकमा प्रदेशसभामा प्रतिनिधित्व गर्ने दलका नेताहरू उपस्थित थिए । सोमबार बिहान ११ बजेका लागि बोलाइएको बैठक सर्वदलीय सहमति जुटेपछि २ घण्टा ढिलो गरी मात्रै बसेको थियो ।प्रदेश सरकारले असार १ मै बजेट ल्याए पनि १२ दिनपछि मात्रै बजेटमाथिको छलफल अगाडि बढेको छ । यसै साताभित्रै बजेट पारित गर्ने गरी सरकारले सदनलाई बिजनेस दिएको छ ।"
औषधि चोर खोज्दा २ दुर्व्यसनी पक्राउ,"सिन्धुपाल्चोक (कास) बाह्रबिसे नगरपालिका९ स्थित प्राथमिक स्वास्थ्य केन्द्रबाट शनिबार राति औषधि चोरी भयो । कर्मचारी ड्युटी सकेर सुतिरहेका बेला केन्द्रको गेट खोलेर फार्मेसीको झ्याल फोरी सिरिन्ज ११६ थान, फेनरामिन १८ थान, ट्रामाडोल १०० थान, सन्चोसहित मोबाइल पनि चोरिएको थियो । चोरीपछि केन्द्रका कर्मचारीको सूचनाका आधारमा खोजी गर्दा इलाका प्रहरी बाह्रबिसेको टोलीले आइतबार बेलुका २ युवालाई पक्राउ गरेको छ । पक्राउ पर्नेमा बाह्रबिसे९ का २४ वर्षीय अनिश राउत र भारतको मोतिहारी पकडोदयाल थाना सिसहानी गाउँका १९ वर्षीय रोशन पाण्डे रहेका प्रहरी निरीक्षक मुकेश न्यौपानेले जानकारी दिए । दुवै युवा लागूपदार्थ दुर्व्यसनी रहेका पनि अनुसन्धानबाट खुलेको न्यौपानेले बताए । औषधि चोर खोज्दै जाँदा लागूपदार्थ दुर्व्यसनीको गिरोहका २ जना फेला परेका छन् । बाह्रबिसे बजारस्थित उनीहरू बस्ने कोठाको खानतलासी गर्दा सिरिन्ज, विभिन्न औषधि भेटाइएको छ, न्यौपानेले भने, दुवैमाथि आवश्यक कानुनी प्रक्रिया सुरु गरेका छौं, थप अनुसन्धान भइरहेको छ ।"
प्रदेशको अधिकार खोसेर वन विभाग महानिर्देशकलाई,"(काठमाडौं)  संविधानले प्रदेशहरूलाई दिएको अधिकार खोस्दै सरकारले वन नियमावली ल्याएको छ । प्रधानमन्त्री तथा मन्त्रिपरिषद्को कार्यालयबाट गत साता स्वीकृत तर राजपत्रमा प्रकाशन हुन बाँकी नियमावलीमा वन ऐनमै नभएको व्यवस्थासमेत गरिएको छ । नियमावलीले वन तथा भूसंरक्षण विभागको महानिर्देशकलाई झनै शक्तिशाली बनाएको छ । संविधानले राष्ट्रिय वनको व्यवस्थापन तथा काठलगायतका वन पैदावार संकलन र बिक्री वितरणको अधिकार प्रदेश सरकार मातहत राखेको छ । त्यसैअनुसार सातवटै प्रदेशमा वन मन्त्रालय (प्रदेशअनुसार नाम फरक) छन् र त्यसअन्तर्गत प्रदेश वन निर्देशनालय पनि छन् । प्रदेशको वनको संरचना संघीयता लागू हुनुअघि केन्द्रमा जस्तो थियो, त्यस्तै छ । केन्द्रमा वन विभाग भनिएजस्तो प्रदेशमा प्रदेश वन निर्देशनालय छ । केन्द्रको विभागीय प्रमुखलाई महानिर्देशक भनिएजस्तो प्रदेश निर्देशनालयको प्रमुखलाई निर्देशक भनिन्छ । प्रदेश वन मन्त्रालयमा केन्द्रकै वन क्षेत्रका प्राविधिक सहसचिवलाई नै सचिवको जिम्मेवारी दिने व्यवस्था छ र प्रदेश वन निर्देशनालयमा पनि प्राविधिक सहसचिव निर्देशक (प्रमुख) रहने व्यवस्था छ । प्रदेश निर्देशनालयअन्तर्गत डिभिजनल वन अधिकृत (डीएफओ) छन् । प्राविधिक उपसचिव रहने उनीहरू नेपाल सरकारका कर्मचारी हुन्, तर उनीहरूको सरुवा प्रदेशको वन मन्त्रालयले गर्छ । संविधानमै (अनुसूची ६) प्रदेशभित्रको राष्ट्रिय वन, जल उपयोग तथा वातावरण व्यवस्थापन प्रदेशको अधिकारको सूचीमा राखिएको छ । निकुञ्ज, आरक्ष, सिमसार, कार्बन सेवा, राष्ट्रिय तथा अन्तर्राष्ट्रिय वातावरण व्यवस्थापन भने संघको अधिकारको सूची (अनुसूची ५) मा छ । संविधानको धारा १७६ बमोजिम सबैजसो प्रदेशले राष्ट्रिय वन व्यवस्था गर्न अलगअलग वन ऐन र नियमावली पनि बनाएका छन् । सातवटै प्रदेशका वन मन्त्रालयले वन ऐन जारी गरिसकेका छन् । धेरैले नियमावली पनि ल्याइसकेका छन् । संघ (केन्द्र) मा रहेको वन तथा वातावरण मन्त्रालयले वन, वन्यजन्तु, वातावरण, जलाधार एवं जैविक विविधताको संरक्षण, संवर्द्धन तथा सदुपयोग गरी राष्ट्रिय समृद्धिमा योगदान गर्न वन ऐन, २०७६ ल्याएको छ । ऐन आएको तीन वर्षपछि गत साता प्रधानमन्त्री तथा मन्त्रिपरिषद्को कार्यालयबाट वन नियमावली, २०७९ स्वीकृत भएको हो । केन्द्रको वन तथा भूसंरक्षण विभागका महानिर्देशकलाई बलियो बनाउने गरी नियमावली आएपछि सरोकारवालालगायत सबैतिरबाट विरोध सुरु भएको छ । प्रदेशको संरचनाले केन्द्रको महानिर्देशकलाई चिन्दैन । प्रदेशका सचिव र निर्देशक पनि नेपाल सरकारकै सहसचिवसरहका कर्मचारी हुन् । उनीहरूलाई बलियो बनाउनुपर्नेमा कमजोर बनाउन खोज्दा द्वन्द्व बढ्न सक्छ, एक प्रदेश सचिवले भने, वन व्यवस्थापन र बिक्री वितरणको अधिकार प्रदेश मातहत नै भएकाले प्रदेशलाई नै जिम्मेवारी दिनु उत्तम हुन्छ । वन नियमावली, २०७९ को दफा २६ को १ (क) मा २५ लाख रुपैयाँभन्दा बढी मूल्यको वन पैदावारको लिलाम बिक्री स्वीकृत गर्ने अधिकार वन तथा भूसंरक्षण विभागको महानिर्देशकलाई तोकिएको छ । प्रदेश मातहत रहेका डिभिजनल वन अधिकृतलाई २५ लाख रुपैयाँसम्मको मात्र वन पैदावार लिलाम स्वीकृत गर्ने अधिकार तोकिएको छ । वन मन्त्रालयको योजना महाशाखाका प्रमुख शिवकुमार वाग्लेले राजस्व संकलन केन्द्र (संघ) सरकारसँग जोडिएकाले नियमावलीमा २५ लाख रुपैयाँभन्दा बढीको वन पैदावारको लिलाम स्वीकृत गर्ने अधिकार वन विभागका महानिर्देशकलाई तोक्न आफूहरूले प्रस्ताव गरेको बताए । वाग्ले आफैं करिब तीन वर्ष वाग्मती प्रदेशको वन मन्त्रालयमा सचिवका रूपमा काम गरेर केन्द्र फर्किएका हुन् । काठदाउरा जिल्ला बाहिर ओसारपसार गर्दासमेत विभागको सिल लगाउनुपर्ने व्यवस्था नियमावलीमा गरिएको छ । नियमावलीको दफा २८ (१) मा भनिएको छ, काठ ओसारपसार गर्दा टाँचा र लोड गरिएको सवारीसाधनमा विभागले डिभिजन वन कार्यालयलाई उपलब्ध गराएको सिल लगाई दरपीठ गराई ओसारपसार गर्नुपर्नेछ । त्यस्तै, छोडपुर्जी दिइसकिएको जडीबुटी तथा वनस्पतिजन्य वन पैदावार ओसारपसार गर्दा वन पैदावार राखिएको बोरा वा कन्टेनर वा यस्तै प्रकारको भाँडोमा समेत विभागको सिल अनिवार्य गरिएको छ । नियमावलीको दफा २९ मा भनिएको छ, जडीबुटी ओसारपसार गर्दा विभागले डिभिजन वन कार्यालयलाई उपलब्ध गराएको सिल लगाई दरपीठ गराएर मात्र गर्नुपर्नेछ । वनबाट संकलन भई घाटगद्दीमा रहेका काठ, दाउरा आगलागी वा बाढीपहिरो वा कुनै प्राकृतिक विपद्का कारण हानिनोक्सानी हुन गए नेपाल सरकारले मिनाहा दिन सक्ने व्यवस्था नियमावलीमा छ । तर, त्यसका लागि पनि तोकिएका कागजात डिभिजन वन कार्यालयमार्फत विभागमा पेस गर्नुपर्ने र विभागले रायसहित निर्णयका लागि मन्त्रालयमा पेस गर्नुपर्ने भनिएको छ । कुनै संगठित संस्थालाई कबुलियती वन प्रदान गर्नुअघि प्राप्त प्रस्तावको मूल्यांकन गर्ने जिम्मासमेत विभागलाई नै तोकिएको छ । त्यस्तो मूल्यांकन समितिको अध्यक्ष विभागको उपमहानिर्देशक हुने र समितिमा प्रदेश वन निर्देशक, सम्बन्धित जिल्लाको डिभिजनल वन अधिकृत, विभागका लेखा उपसचिवलगायत सदस्य र महानिर्देशकले तोकेका अधिकृत सदस्य सचिव हुने व्यवस्था छ । कबुलियती वन प्रदान (संस्थालाई) को सिफारिस गर्ने अधिकार पनि विभागलाई नै दिइएको छ । विभागले पेस गरेको प्रस्ताव निर्णयार्थ मन्त्रालयले मन्त्रिपरिषद्मा स्वीकृतिका पठाउनेछ, नियमावलीमा भनिएको छ । नियमावलीको दफा १०० मा खनिज कार्यका लागि वन क्षेत्र प्रयोग गर्न स्वीकृति दिने व्यवस्था छ । तर कति वन क्षेत्र उपलब्ध गराउने भन्ने उल्लेख छैन । वन क्षेत्र प्रयोग गर्न दिने सम्बन्धमा विभागले मन्त्रालयलाई राय दिन सक्ने व्यवस्था गरिएको छ । खनिज पदार्थ उत्खनन गर्नका लागि स्वीकृति प्राप्त निकायले प्रतिवर्ष खानी उत्खननमा प्रयोग हुने वन क्षेत्रका आधारमा रूख कटानको योजना र खानी उत्खनन भइसकेको क्षेत्रमा हरियाली कायमका लागि गरिने वृक्षरोपण योजना विभागसमक्ष पेस गर्नुपर्ने प्रावधान राखिएको छ । प्रदेश वन निर्देशनालय वा डिभिजन वन कार्यालयले जुनसुकै बेला खानी क्षेत्रको अनुगमन तथा निरीक्षण गरी आवश्यक निर्देशन दिन सक्ने व्यवस्था नियमावलीमा छ । सामुदायिक र साझेदारी वनबारे नियमावलीमा गरिएका व्यवस्थाप्रति सरोकारवालाले आपत्ति जनाएका छन् । सामुदायिक वन उपभोक्ता महासंघ, नेपाल (फेकोफन) का महासचिव बिर्खबहादुर शाहीले मन्त्रालयले सरोकारवालासँग छलफल गरिएभन्दा फरक हिसाबले नियमावली ल्याएको दाबी गरे । मन्त्रालयले समुदायका अधिकार खोस्ने गरी नियमावली ल्याइयो, उनले भने, त्यसप्रति हाम्रो आपत्ति छ । वन विभागका पूर्वमहानिर्देशक केशवराज कनेलले वनका कर्मचारीले धान्नै नसक्ने र कार्यान्वयन गर्नै नसक्ने गरी नियमावली बनेको टिप्पणी गरे । आफूले पूरा गर्न सकिने र व्यवस्थापन गर्न सकिने किसिमका काम मात्र ऐननियमावलीमा राखौं भनेर मैले पहिलेदेखि नै साथी (कर्मचारी) हरूलाई भन्ने गरेको थिएँ, उनले भने, अहिलेको नियमावली साह्रै अव्यावहारिक र पट्यारलाग्दो रहेछ, ऐनमा नभएका व्यवस्थालाई समेत जबरजस्ती जोडेर लम्बेतान बनाइएको छ, यो कार्यान्वयन गर्न गाह्रो देख्छु । मन्त्रिपरिषद्ले स्वीकृत गरेको नियमावली १९७ पेजको छ । वन तथा वातावरण मन्त्रालयले पेस गरेको दस्ताबेजमा स्वार्थ समूह अनुकूलको व्यवस्था थप गरी मन्त्रिपरिषद्बाट वन नियमावली स्वीकृत गरिएको थियो । वन क्षेत्रभित्रबाट बग्ने नदी क्षेत्रमा समेत ढुंगा, गिट्टी र बालुवा उत्खनन गर्न स्थानीय तहलाई दिइने व्यवस्था थप गरिएको छ । पूर्वमहानिर्देशक कनेल सार्वजनिक रूपमा छलफल र परामर्श लिइसकेको कुनै दस्ताबेजलाई तोडमोड गरी आफू अनुकूल बनाउनुलाई राज्यले सम्बद्ध विज्ञ र सरोकारवालालाई अपमान गरेको ठान्छन् । विदेशमा हो भने यस्तो गर्नु अपराध हो, उनले भने, यहाँ जे गरे पनि हुन्छ भन्ने पुष्टि भएको छ । वन मन्त्रालयको योजना महाशाखाका पूर्वप्रमुख प्रकाश लम्साल र हालका महाशाखा प्रमुख वाग्लेलगायतले नियमावलीको मस्यौदा तयार गरेका हुन् । वाग्लेले सरोकारवालासँगको छलफल र सुझावअनुसारै नियमावलीको मस्यौदा तयार गरेको दाबी गरे ।"
कार्यान्वयन हुँदैन खानेपानी गुणस्तर मापदण्ड,"३ वर्षदेखि विधेयक संसद्मैतत्कालीन मन्त्री बिना मगरले २०७६ जेठ ५ गते नै प्रतिनिधिसभामा दर्ता गरेको खानेपानी तथा सरसफाइ सम्बन्धमा व्यवस्था गर्न बनेको विधेयक (खानेपानी तथा सरसफाइ ऐन, २०७६ हालसम्म पारित भएको छैन । विकास तथा प्रविधि समितिले दफवार छलफल गरी प्रतिनिधिसभामा ०७७ असार ४ गते प्रतिवेदन पेस गरिसकेको छ । विधेयकमा सरकारले नेपाल राजपत्रमा सूचना प्रकाशन गरी खानेपानीको गुणस्तर र मापदण्ड तथा सरसफाइ सेवासम्बन्धी मापदण्ड तोक्न सक्ने व्यवस्था छ । यस्तै, मापदण्डले तोकेको गुणस्तरभन्दा न्यून नहुने गरी प्रदेश सरकार र स्थानीय तहले आआफ्नो क्षेत्रका लागि खानेपानी तथा सरसफाइ सम्बन्धमा आवश्यक मापदण्ड तोक्न सक्ने विधेयकमा उल्लेख छ । परिच्छेद ९ को दफा ४३ को उपदफा २ मा सरकारले तोकेको गुणस्तर तथा मापदण्डबमोजिमको खानेपानी आपूर्ति नगरेमा तीन महिनादेखि १ वर्षसम्म कैद वा पाँच लाखसम्म जरिवाना हुने वा दुवै सजाय हुने उल्लेख छ । दफा ४४ को उपदफा १ मा अनुमतिपत्र प्राप्त संस्थाले तोकिएको मापदण्डबमोजिम खानेपानी उपलब्ध नगराएको प्रमाणित भएमा वा त्यो खानेपानी उपयोग गर्दा उपभोक्ताको स्वास्थ्यमा प्रतिकूल असर पर्न गएमा अनुमतिपत्र प्राप्त संस्थाले उपभोक्तालाई तोकिएबमोजिमको क्षतिपूर्ति भराइदिनुपर्ने विधेयकमा छ ।"
कैदी साटफेर घटना बाहिरिएपछि अनिवार्य परिचयपत्र,"(काठमाडौं)  कारागारमा रहेका कैदी र थुनुवाका लागि अनिवार्य परिचयपत्रको व्यवस्था गरिएको छ । कैदीबन्दीका लागि सरकारले परिचयपत्र लागू गरेको यो पहिलोपटक हो । जेल प्रशासन, कैदी, प्रहरी र बिचौलियाको सेटिङमा कैदी साटफेर का घटना बाहिरिन थालेपछि विभागले परिचयपत्रबाट सुधारको पहल गरेको हो । अदालतबाट दोषी ठहर भई कारागारमा सजाय भुक्तानरत र मुद्दाको किनारा नलागी पुर्पक्षमा रहेका कैदी तथा बन्दीका लागि कसुर र व्यक्तिगत विवरण खुल्ने गरी परिचयपत्र अनिवार्य गरिएको हो । कारागार व्यवस्थापन विभागले देशभरका कारागार र बालसुधार गृहमा रहेका कैदीबन्दीका लागि कसुर, स्थायी ठेगाना, आफू रहेको कारागार, राष्ट्रियता, परिवारको सम्पर्क नम्बर, कैद बसेको मितिदेखि सजाय भुक्तान अवधि, पुर्पक्षमा रहेकाको हकमा कारागार चलान मितिलगायत विवरण समेटेर कैदीबन्दी परिचयपत्र को व्यवस्था गरेको हो ।बाँकेका सुन्दर हरिजनको जेठ ४ मा रोल्पा कारागारमा भएको शंकास्पद मृत्यु र सुर्खेतका विजयविक्रम शाहले आफ्ना नाममा रहेको कैद सजाय हरिजनमार्फत भुक्तानी गराउन भएको सेटिङसम्बन्धी छानबिन गर्न गठित समितिले पनि कारागार आन्तरिक प्रशासन, कैदी, जेलर, सुरक्षाकर्मीलगायतलाई जिम्मेवार बनाउन सुझाव दिएको थियो । विभागका महानिर्देशक वासुदेव घिमिरेले कारागार प्रशासन सुधार योजनाअन्तर्गत नै सजाय भुक्तानरत र मुद्दाको किनारा नलागी पुर्पक्षमा रहेका तथा धरौटी तिर्न नसकी थुनामा पठाइएका कैदीबन्दीलाई परिचयपत्रको व्यवस्था गरिएको बताए । अब कैदीबन्दीले अस्पताल तथा अदालत जाँदा, कारागार स्थानान्तरण, आन्तरिक निरीक्षणअनुगमन, आफन्त तथा जेल प्रशासनसँगको भेटघाट, एकल तथा सामूहिक ब्रिफिङ, कारागारभित्रका उद्योगमा काम गर्दा परिचयपत्र कार्ड लगाउनुपर्नेछ । हाल देशभर ७४ कारागार र ८ वटा बाल सुधारगृह छन् । जेठ मसान्तसम्मको अभिलेखअनुसार कारागार तथा बाल सुधारगृहमा २५ हजार २ सय ९ जना कैदीबन्दी छन् । यसमध्ये अदालत तथा मुद्दाको किनारा लगाउने निकायबाट दोषी ठहर भई सजाय भुक्तानरत १४ हजार ३ सय ८१ र मुद्दाको पुर्पक्षमा रहेका १० हजार ८ सय २८ जना छन् । विभागका अनुसार जबर्जस्ती करणीका ६ हजार ६ सय ३, व्यक्ति हत्याका ४ हजार ९ सय ५, लागूऔषध मुद्दाका ४ हजार ८ सय ४५, चोरीडकैतीका २ हजार १ सय ४९, सवारी ज्यान मुद्दाका ९ सय २० र भ्रष्टाचार, ठगी, खोटा चलन, मानव तस्करी, बैंकिङ कसुरलगायत अरू मुद्दाका ५ हजार ७ सय ८७ कैदीबन्दी कारागारमा छन् । पछिल्लो व्यवस्थासँगै उनीहरू सबैलाई कैदीबन्दी परिचयपत्रको व्यवस्था गरिएको छ । यसैगरी, कारागार स्थानान्तरण गर्दा कैदीबन्दीको रमानापत्रमा फोटोसहितको विस्तृत विवरण उल्लेख गर्नुपर्ने व्यवस्था पनि गरिएको छ । कैदीबन्दीले गुनासा, माग र असन्तुष्टि समेटेर विभागमा गुनासोमागपत्र पेस गर्दा सम्बन्धित कैदीबन्दी आफैं उपस्थित भई जेलरको हस्ताक्षर गराएर मात्रै पठाउनुपर्नेछ । कारागार स्थानान्तरण, गुनासालगायत समेटिएको मागपत्रको तयारी फाराम विभागले नै बनाएर सबै कारागारमा पठाएको छ । यी विषय तत्काल गर्न सकिने खालका सुधार योजना हुन्, नीतिगत निर्णयबाट गर्नुपर्ने विवरण भने कारागार व्यवस्थापन नियमावली संशोधन गर्न मस्यौदा बनाएर गृहमा पेस गरिसकेका छौं, महानिर्देशक घिमिरेले भने । नियमावली संशोधन भएर आएमा कारागारभित्रका कमीकमजोरी सुधार गर्नुका साथै विकृति नियन्त्रणमा पनि सहयोग पुग्ने उनले बताए । बिरामी भई उपचार गर्नुपर्ने, आन्तरिक शान्तिसुरक्षामा खलल पुर्याउने र सरुवाका लागि निवेदन दिएर त्यसको औचित्य पुष्टि हुने खालका बाहेक अरू कैदीबन्दी स्थानान्तरणका लागि कुनै पनि निवेदन नपठाउन कारागार व्यवस्थापन विभागले जेलरहरूलाई निर्देशन दिएको छ ।"
कैदीबन्दीको मतदाता नामावली संकलन गर्नू : सर्वोच्च,"काठमाडौं (कास) सर्वोच्च अदालतले प्रतिनिधिसभा निर्वाचनमा कैदीबन्दीलाई समानुपातिक निर्वाचन प्रणालीतर्फ सहभागी गराउन अस्थायी मतदाता नामावली संकलन गर्न आदेश दिएको छ । कानुनका विद्यार्थी निशान्त पोखरेलले दायर गरेको रिटमा सुनुवाइ गर्दै न्यायाधीश सपना प्रधान मल्लको इजलासले शुक्रबार दिएको आदेशको लिखित विवरण सोमबार सार्वजनिक भएको छ ।सर्वोच्चले नेपालको संविधान, सर्वोच्चको नजिर र निर्वाचन आयोगको पुरानो निर्णयका आधारमा त्यस्तो निर्णय दिएको हो । २०६४ र २०७० सालमा भएका संविधानसभा निर्वाचनमा कैदीबन्दीलाई पनि सरकारी कर्मचारी, सैनिक, प्रहरी र अस्थायी शिविरमा रहेका माओवादी लडाकुसँगै समानुपातिकतर्फ मतदानको अवसर दिइएको थियो । त्यसका लागि कैदीबन्दीको नाम अस्थायी मतदाता नामावलीमा समावेश गरिएको थियो ।नेपालको संविधानको प्रस्तावनामा बालिग मताधिकारप्रति प्रतिबद्धता व्यक्त गरिएको तथा धारा १७ (२) (क) मा विचार र अभिव्यक्ति स्वतन्त्रताको सुनिश्चितता गरिएको भन्दै सर्वोच्चले यो आदेश गर्दा तिनै संवैधानिक व्यवस्थाको आधार लिएको छ । यसअघि नै सर्वोच्चले कारागारमा बस्दैमा सबै मौलिक हक स्वतः स्थगन वा निलम्बित हुन्छ भन्ने होइन, कैद ठेकिएको व्यक्तिको हिँडडुल र आवतजावत गर्ने स्वतन्त्रताबाहेक अरू स्वतन्त्रता अपहरण हुन नसक्ने नजिर प्रतिपादन गरेको थियो । त्यसलाई समेत सर्वोच्चले आफ्नो आदेशको आधार मानेको छ । निर्वाचन आयोगले असार १ देखि मतदाता नामावली संकलन र अध्यावधिक गरिरहेको छ । हाललाई आगामी प्रतिनिधिसभा सदस्य निर्वाचनमा समानुपातिकतर्फको निर्वाचन प्रयोजनका लागि कैदीबन्दीहरूको मतदाता नामावली संकलन तथा अध्यावधिक गर्नू, सर्वोच्चले आदेशमा भनेको छ ।"
"संसद्को अवमूल्यन, जनमतको अपमान","प्रतिनिधिसभा बैठकमा करिब एक चौथाइ सांसद भए पुग्ने गणपूरक संख्या पनि नपुग्नु र यसकै निम्ति विशेष मिहिनेत गर्नुपर्ने अवस्था आउनु हाम्रो संसद्को कुनै दुर्लभ अपवाद होइन, दोहोरिरहने नियतिजस्तै हो । बरु अधिकांश सांसदहरू बैठकभर उपस्थित भैहाले भने, त्योचाहिँ दुर्लभ संयोग हुने अवस्था छ । कति सांसदहरू संसद् नै जाँदैनन् भने, जानेमध्ये पनि कतिचाहिँ भत्ता पचाउन हाजिर गरेर टाप ठोक्छन्, बैठकमा बस्दैनन् । सांसदहरूको यस्तो प्रवृत्तिबाट सार्वभौम संसद्को अवमूल्यन मात्र होइन, उनीहरूले प्रतिनिधित्व गर्ने जनमतकै पनि अनादर भैरहेको छ । यसरी संसद्मै गयल हुनु भनेको सांसदहरू आफ्नो पदीय भूमिकाप्रति सर्वथा च्युत हुनुको दुःखद दृष्टान्त हो । विभिन्न राष्ट्रियअन्तर्राष्ट्रिय मुद्दामा बहस गर्ने, सरकारलाई जन सवालहरूप्रति घच्घच्याउने तथा दिशानिर्देश गर्ने र देशलाई आवश्यक कानुन निर्माणमा सक्रिय रूपमा भाग लिने लगायत कार्यका लागि सांसदहरूलाई जनताले आफ्नो अमूल्य मत दिएर उक्त जनप्रतिनिधिमूलक सर्वोच्च थलोमा पुर्याएका हुन् । तर, घरीघरी संसद्मा गयल भएर उनीहरूले उक्त जनादेशको खिल्ली उडाइरहेका छन् । अवश्य पनि सांसदहरूको व्यक्तिगत काम हुन्छ, आफ्नो निर्वाचन क्षेत्रजिल्ला जानुपर्ने पनि हुन सक्छ । तर त्यसका निम्ति उनीहरूले अधिवेशन नचलेको वा बैठक नबसेको समय प्रयोग गर्नुपर्छ । तैपनि कामविशेषले यदाकदा बैठकमा अनुपस्थित हुनुसम्मलाई स्वाभाविक मान्न सकिन्छ । तर हूलका हूल सांसदहरू संसद् बैठक छलेर बाहिरै रहनुलाई भने कसैगरी स्वाभाविक मान्न सकिँदैन । सांसदहरू संसद्प्रति गैरजिम्मेवार बन्दा उनीहरूलाई लगाम लगाउने र संसद्मा सक्रिय भूमिका खेल्न लगाएर जनताप्रति उत्तरदायी बनाउने अभिभारा सम्बन्धित संसदीय दलहरूको हो । तर विडम्बना भन्नुपर्छ हाम्रा संसदीय दलका नेताहरू स्वयं नै यो मामिलामा एकदमै गैरजिम्मेवार छन् । प्रमुख तीन दलका तीनै नेताहरू ४० प्रतिशत बैठकमा पनि उपस्थित भएका छैनन् । प्रधानमन्त्री तथा कांग्रेस संसदीय दलका नेता शेरबहादुर देउवा र एमाले संसदीय दलका नेता केपी शर्मा ओलीले त मुस्किलले एक चौथाइ बैठकमा मात्र भाग लिएका छन् भने, माओवादी केन्द्रका नेता पुष्पकमल दाहाल मुस्किलले एक तिहाइ बैठकमा उपस्थित भएका छन् । यो प्रतिनिधिसभाको पाँच वर्षमा २ सय ९६ दिनका बैठकमध्ये देउवा र ओली दुवै ७७ बैठकमा उपस्थित छन् भने २१९ मा अनुपस्थित । यस्तै, दाहाल १०३ बैठकमा उपस्थित छन् भने १९३ मा अनुपस्थित । जननिर्वाचित सदनलाई चरम उपेक्षा गर्नेमा यसरी शीर्ष नेतागणकै नाम आउँदा संसद््को गरिमा जोगिँदैन, सम्बन्धित सबैले बुझ्न आवश्यक छ ।देशको शीर्षस्थ नेतृत्व भएकाले उनीहरूको राजनीतिक व्यस्तता बुझ्न सकिन्छ, तैपनि तीन चौथाइ बैठकमा भाग नलिई उनीहरू कुन जनताका लागि राजनीति गरिरहेका छन् भन्नेचाहिँ भेउ पाउन कठिन छ । शीर्ष नेताहरूले तुलनात्मक रूपमा केही कम बैठकमा भाग लिनुसम्मलाई साधारण रूपमै लिन सकिए पनि अधिकांश बैठकमै नगएर संसद्को हुर्मत लिने छुट उनीहरूलाई छैन । आफ्नो दललाई जिताएर पठाउने जनमतको कदर गरी संसद्को पनि साख राख्ने तथा यसलाई गतिशील र जीवन्त बनाउन भूमिका निर्वाह गर्ने परम दायित्वबाट विमुख हुन कुनै पनि सांसदले मिल्दैन, शीर्ष नेताहरूले त झनै मिल्दैन । सर्वप्रथम त उनीहरूले संसद् बैठकमा आफ्नो सहभागिता बढाउनुपर्छ र आफ्ना दलका सांसदहरूलाई पनि सहभागी गराउन अग्रसरता लिनुपर्छ । अचम्म त, संसद्भवनसम्म पुगेर पनि सांसदहरू बैठकमा नबसी हाजिर गरेर मात्र बाहिरिन्छन् । जस्तो, प्रतिनिधिसभाको आइतबारको बैठकमा उपस्थित हुन भनेर १ सय ९० जना सांसदले हस्ताक्षर गरेका थिए । तर हाजिर गरी ट्याक्सी भाडा एक हजार र बैठक भत्ता एक हजार रुपैयाँ निश्चित गरेका १ सय २७ सांसदले संसद् बैठकको नीति तथा अनुसन्धान प्रतिष्ठान सम्बन्धी विधेयकलाई भने बेवास्ता गरे । परिणामस्वरूप उक्त विधेयक सभामुखले निर्णयार्थ प्रस्तुत गर्दा गणपूरक संख्या पुगेन दुई सय ७५ सांसद भएको सभामा ६९ सांसद पनि उपस्थित नभएकाले बैठक नै स्थगित गरेर संख्या पुर्याउने मेलो मिलाउनुपर्यो । यसरी भत्ता बुझ्न मात्रै हाजिरी जनाउने यो सांसद्शैली निर्लज्जताको पराकाष्ठा मात्र नभएर आफैंमा भ्रष्टाचारको नमुना पनि हो । सुशासन र सदाचारको कसीमा उनीहरू दण्डित हुनुपर्ने विषय हो यो । जनप्रतिनिधिहरूकै यस्तो कार्यशैलीका कारण संसद् र संसदीय समितिहरू सरकारलाई सुशासन प्रवर्द्धनमा मागदर्शन गर्न कति सक्षम होलान् ? अर्थात्, उनीहरूले अरूलाई सुशासन र सदाचारको पाठ पढाउन कति सुहाउला ? त्यसैले सांसदहरूको यो कामचोर प्रवृत्ति व्यवस्थापिका मात्र होइन, कार्यपालिकाको प्रभावकारिताका दृष्टिले पनि घातक छ । नियमित १० बैठकमा अनुपस्थित हुने सांसदको पद जानेसम्मको कानुनी व्यवस्था भए पनि यही कारण अहिलेसम्म कोही पनि कारबाहीमा परेका छैनन्, अधिवेशनको अन्त्यमा बिदा स्वीकृत गरेर उनीहरूलाई उन्मुक्ति दिइन्छ । त्यसैले आवश्यकता र औचित्य केही नहेरी सबका सबको बिदा स्वीकृत गर्ने यो प्रवृत्तिको अन्त्य गरी सांसदहरूलाई जिम्मेवार बनाउन जरुरी छ । संसद्प्रति उत्तरदायी नहुनु भनेको जनताप्रतिको जवाफदेहीबाट भाग्नु हो, जुन अधिकार कोही पनि सांसदलाई छैन । यस्तो विशेषाधिकार आवश्यक पर्ने राजनीतिकर्मीले सांसद बन्ने र पदमा रहिरहने मोह राखिराख्नु पनि हुँदैन ।"
असान्दर्भिक सिलिन्डर योजना,"एक दशकअघि सरकारले दुई रङको ग्यास सिलिन्डर बनाएर जनतालाई राहत दिन प्रयास गरेको थियो । त्यो त्यतिबेलै पूर्ण रूपमा असफल भएको थियो । तैपनि सरकारले पुनः ल्याउन लागेको समाचार आइरहेका छन् । यस्तो योजनाबाट पुनः आम उपभोक्ताले होइन माफियाहरूका लागि नै फाइदा हुनेछ । पुनः बजारमा दुई किसिमका सिलिन्डर आए आम उपभोक्ताले दुःख पाउने निश्चित छ । अब नागरिकले एउटा ग्यास सिलिन्डरका लागि दिनभरि लाइन बस्दासमेत ग्यास नपाउने निश्चित छ । र, त्यो सोझै औद्योगिक प्रयोगकर्ताको गोदाममा पुग्ने निश्चित छ । अतः सरकार एक दशकअगाडि असफल भएको दुई प्रकारका ग्यास सिलिन्डरको विकल्प खोजौं, जसलाई सहुलियत दिनुपर्ने हो, उसलाई अन्य विकल्पबाट सहुलियत दिनुपर्छ । हाम्रोजस्तो अव्यवस्थित बजार प्रणालीमा दुई मूल्यका सिलिन्डर कुनै पनि अवस्थामा आउनु हुँदैन । यसले बजारलाई पुनः अव्यवस्थित बनाउँछ । बजारमा बिचौलियाहरूको उपस्थितिलाई बलियो पार्छ । सरकारको यो तयारी अत्यन्तै असान्दर्भिक छ । रामकृष्ण बराल, काठमाडौं"
जता हेर्यो उतै भद्रगोल,"मन्त्रिपरिषद् छलेर औषधिको मूल्य बढाउने तयारी समाचार साँचो हो भने अब नेपालीले सामान्य उपचार पनि नपाएर अकालमा ज्यान गुमाउनुपर्ने अवस्थाको सृजना भयो । किसानले बीउ, बिजन र मलको अभावमा यो वर्ष जति समस्या कहिल्यै झेलेका छैनन् । बल्लतल्ल उब्जाएको उत्पादनले बजार भाउ पाएको छैन । शिक्षा मन्त्रालयले समयमा पाठ्यपुस्तक उपलब्ध गराउन नसक्दा लाखौं बालबालिकाको पढाइमा असर परेको छ । देशमा अहिले जता हेर्यो उतै भद्रगोल छ तर नेताहरू भने मौन बसेर आगामि निर्वाचनको हिसाब गर्न थालिसकेका छन् । यो हदसम्मको कुशासन र अराजकतामा नेपाली पिल्सिएर छटपट हुँदा पनि जिम्मेवारी महसुस नगर्ने प्रधानमन्त्री शेरबहादुर देउवा लगायतका शीर्ष भनिएका गठबन्धनका नेताहरूलाई आगामी निर्वाचनमा जनताले बहिष्कार गर्नेछन् र सबक सिकाउनेछन् । लोकतन्त्रको नारा जपेर राज्यबाट गरिने अलोकतान्त्रिक व्यवहार न्यायप्रेमी नेपालीलाई स्वीकार्य छैन । राज्यले हुँदा खानेलाई सौताको व्यवहार गर्नु गणतान्त्रिक देशका लागि कदापि सुहाउँदो कुरा होइन । कृष्ण कुम्पुरे, आदमटार, धादिङ"
किन अड्कियो शिक्षा ऐन ?,"१ कान्तिपुरमा छाप्दैमा शिक्षा ऐन आउँदैन यो भनाइ शिक्षामन्त्री देवेन्द्र पौडेलको हो । करिब ५ महिनाअगाडि एउटा सञ्चारगृहले काठमाडौं विश्वविद्यालयको हात्तीवनस्थित स्कुल अफ एजुकेसनमा गरेको कार्यक्रममा उनले मतिर फर्केर यसो भनेका हुन् । त्यसको केही दिनअघि मात्र कान्तिपुरको सम्पादकलाई चिठी स्तम्भमा संघीय शिक्षा ऐन कहिले ? भन्ने मेरो टिप्पणी छापिएको थियो ।२ वाह ! नेपालका मन्त्रीका जवाफ । विगत ५० पचास वर्षदेखि उही ऐन हल्लाएर खानेहरूलाई टिप्पणी गर्न पनि नहुने ? कि बधाई भन्नुपर्ने हो ? त्यसयता उनले भन्ने गरेको यौटै मन्त्र छ अर्थ र कानुनमा गएको छ । ३ शिक्षा सचिवले पनि त्यै बोलीमा लोली मिलाउन सुरु गरेका छन् ऐले तर शिक्षा ऐन कहिले आउँछ न मन्त्रीले भन्न सक्छन् न सचिवले ।४ किन अड्क्यो त यति लामो समय कानुन र अर्थमा ? के सुझाव दियो त कानुनले ? अर्थको लफडा के हो ? यस्ता प्रश्नको उत्तर उनीहरूसँग छैन । किनभने बिरालोले के जाती लुकाएको जस्तो उनीहरू विधेयक गोप्य राख्छन् ता कि जनताले थाहा नपाऊन् । ५ उल्टो कान्तिपुरको समाचार हो र विधेयक सार्वजनिक गर्ने ? भन्छन् बा मन्त्री र सचिवहरू ! विडम्बना यो देशको, राजतन्त्रात्मक अझ भनौं राणा शासनको धङ्धङीबाट हाम्रा मन्त्री र सचिव मुक्त हुने कैले ?६ जनताले तिरेको करबाट तलव र सुबिधा उपभोग गर्ने, विदेश भ्रमण गर्ने र हाकिम भएर मन्त्रालय र देश चाहार्नेहरूका जनताप्रति नै यस्ता गैरजिम्मेवार रवैया देखेर दयाबाहेक के नै गर्न सकिन्छ र ?७ संसदीय समितिले संघीय शिक्षा ऐन जारी गर्न निर्देशन दिएको समाचार आएको छ । तर सचिवको तर्कमा स्थानीय सरकारको शिक्षा सम्बन्धी अधिकारले अल्झो पारेको हो रे ! संसारमा कहीँ पनि यस्तो अधिकार छैन रे ! संविधानविपरीतका यस्तै कुतर्कका कारण लामो समय शिक्षा विधेयक कानुन मन्त्रालयमा रोकिएको बुझ्न गाह्रो छैन । ८ हे महाशय हो ! पहिला संसार भनेको के हो बुझ । त्यसपछि संसार जोडेर कुरा गर । संविधान नेपाली जनताले बनाएको हो कि हैन ? संविधानले व्यवस्था गरेको अनुसूची ८ बनाउँदा सबै दलको सहमति थिएन ? ९ यो केवल नौटंकी मात्रै हो, केन्द्रको अधिकार स्थानीय सरकारलाई दिन गरिने कन्जुस्याइँ मात्रै हो । अर्को कुरा के पनि बुझ भने संसारले जे गर्यो हामीले त्यै गर्नुपर्ने हो ? संसारको कुन विकासको गतिमा नेपाललाई पुर्याएका छौ र संसारको कुरा गर्छौ ? के नेपालले एउटा मोडेल स्थापित गरेर संसारलाई देखाउन सक्दैन ?१० त्यही शिक्षा मन्त्रालय हो जसले संविधानको मर्मविपरीत माध्यमिक शिक्षाको जिम्मा स्थानीय सरकारबाट झिकेर संघीय सरकारमार्फत गर्ने गरी शिक्षक महासंघसँग सम्झौता गरेको । संविधानको पक्षबाट वकालत गर्ने हो भने त्यो राष्ट्रघाती सम्झौता मान्नुपर्छ । अहिले त्यही सम्झौता शिक्षा मन्त्रालयका लागि टाउको दुःखाइ भएको छ । मनप्रसाद वाग्ले, मीनभवन, काठमाडौं"
प्रतिनिधित्व : सवालको कि अनुहारको ?,"ॅट्रोजन हर्स को भूमिकामा राष्ट्रपति विशाल संख्यामा रहेका र राज्यसँग संघर्ष गरिरहेका आदिवासी समुदायमा हिन्दुत्ववादी राजनीतिसँगै संगठन विस्तार गर्ने तथा उनीहरूलाई प्रतिरोधी चेत र अभियानबाट बेदखल गर्ने अबको आन्तरिक लडाइँमा ट्रोजन हर्स को भूमिका खेल्ने मुर्मुको पालो आउँदै छ । निर्वाचित भएको पाँच वर्षमा अमानवका रूपमा चित्रण र व्यवहार गरिएका आदिवासी समुदाय लक्षित घर वापसीका नाममा हिन्दुकरण गर्ने, उनीहरूको पहिचान मेटाउने, सरना नामक प्राकृत धर्म मास्ने र उनीहरूका क्षेत्रमा रहेको स्रोतसाधन पुँजीपतिलाई सुम्पने भाजपाको कार्यनीति र रणनीतिका लागि नयाँ मोहोराको व्यापक उपयोगिता सिद्ध हुने नै छ । खासमा केही पदका लागि निश्चित उत्पीडित समुदायका बिकाउ अनुहारको छनोट नै रणनीतिक उपयोग (स्ट्राटजिक युज) र सार्वजनिक उपभोग (पब्लिक कन्जम्सन) का लागि हुँदै आएको छ, चाहे त्यो भारतमा होस् या नेपालमा । नेपालमै पनि मधेशी र महिला राष्ट्रपति हुँदा उनीहरूले ती समुदायका सवालप्रति संवेदनशीलता देखाए कि आफूलाई निर्वाचित गर्ने मातृदलका हित र स्वार्थलाई सघाए, जगजाहेर छ । यसले पनि देखाउँछ कुनै व्यक्ति महिला हुँदैमा, मुसलमान हुँदैमा, आदिवासी जनजाति वा दलित हुँदैमा तिनले आफ्नो समुदायका सवालको पनि प्रतिनिधित्व गर्छन् भनी ठान्नु हवाई कल्पनामा रमाउनु मात्रै हो । धेरैलाई खुसी लाग्न सक्छ, उत्पीडित समुदायका यस्ता अनुहारको छनोटकारी समावेशीकरण (सेलेक्टिभ इन्क्लुसन) ले ती समुदायमा राजनीतिक मान्यता, आत्मविश्वास र ऊर्जा थप्छ । तर, भारत र नेपालको इतिहासले भन्छ यस्तो छनोटकारी समावेशीकरणले सत्तासीन वर्ग, वर्ण, जात, जाति, लिंग र क्षेत्रका अभिजातमा रणनीतिक उपयोग र सार्वजनिक उपभोगको क्षमता बढाउँछ, ती उत्पीडित समुदायका आकांक्षा, आवाज र मागलाई बलियो पार्दैन, बरु आर्थिकराजनीतिकसांस्कृतिक स्थायी संरचनालाई बलियो बनाउँछ र तिनको वैचारिक वर्चस्व (आइडियोलोजिक हेजिमोनी) पनि विस्तार गर्छ । यही वैचारिक वर्चस्वबाट उछिट्टिएका केही व्यक्ति र समूहले नेपालमा पनि प्रतिनिधित्व अनुहारको कि सवालको भन्ने अहम् प्रश्न उठाउन थालेका छन् । सत्तासीन र सत्ताकांक्षी शक्तिबाट अनुहारको प्रतिनिधित्व (डिस्क्रिप्टिड रिप्रिजेन्टेसन) लाई टेवा दिने कि सवालको प्रतिनिधित्व (सब्स्ट्यान्टिभ रिप्रिजेन्टेसन) मै जोड दिने प्रश्नमा छनोट गर्नुपर्न बेला आएको छ । राजनीतिशास्त्री महेन्द्र लावतीले भनेझैं अनुहार होइन, समुदायको सवाल बोक्ने व्यक्तिको प्रतिनिधित्व महत्त्वपूर्ण हो भने मुद्दामा आधारित सामुदायिक आन्दोलन र त्यसको बलमा चुनावी राजनीतिमा हस्तक्षेप उपयुक्त बाटो हुन सक्छ । अन्यथा, उत्पीडित सामुदायिक अनुहारबाट प्रकट हुने उत्पीडकको छलकारी झूमिकाले धेरैलाई छक्याइरहनेछ ।"
मदन भण्डारीले कोरेको राजनीतिको नयाँ बाटो,"नेपालको राजनीतिमा चर्चित झापा विद्रोहको समयमा विद्रोहका गीत र कविता रचना गर्दै र सुनाउँदै गर्दा बनारसमा पढ्ने नेपाली विद्यार्थीहरूका बीचमा मदन भण्डारी सभासमारोहमा खोजिने पात्रका रूपमा प्रकट हुनुभयो । उक्त समय बनारसमा अध्ययनरत नेपाली विद्यार्थीहरू छात्र संघका माध्यमबाट निरंकुश पञ्चायती व्यवस्थाविरुद्धको राजनीतिक अभियानमा जोडिने गर्दथे । बनारसमा अध्ययनरत विद्यार्थीका लागि छात्र संघ साझा संगठन थियो । तर उक्त संघको नेतृत्वमा पुग्न नेपाली कांग्रेस र नेकपा सम्बद्ध विद्यार्थीहरूका बीचमा प्रत्यक्ष चुनाव हुने गर्थ्यो । मुलुकमा निर्दलीय निरंकुश व्यवस्थाको दमनका सिकार भएकाहरूका लागि छात्र संघको नेतृत्वका लागि हुने निर्वाचन बहुदलीय शासन प्रणालीको अभ्यासको थलोजस्तै थियो । त्यही लोकतान्त्रिक परिवेशमा नै भण्डारीको राजनीतिक व्यक्तित्वको विकास भयो । त्यही परिवेशले नै उहाँलाई नेकपाका संस्थापक महासचिव पुष्पलालको सान्निध्यतामा पुर्यायो । पुष्पलाल समूहको सांस्कृतिक मोर्चाबाट संगठित जीवन सुरु गर्नुभएका भण्डारी मुक्तिमोर्चाका माध्यमबाट कोअर्डिनेसन केन्द्र हुँदै नेकपा (माले) को संस्थापक बन्न पुग्नुभयो । उहाँको व्यवस्थापनमा नै भूमिगत रूपमा तात्कालिक नेकपा (माले) पार्टीको पुनर्गठन भएको थियो । जुन पार्टी आज नेकपा (एमाले) का रूपमा नेपाली राजनीतिमा प्रमुख पार्टीका रूपमा स्थापित छ ।नेपाली राजनीतिमा मदन भण्डारी धेरैका लागि ज्वारभाटाका रूपमा अचानक प्रकट हुनुभयो र रहस्यमय दासढुंगा जिप दुर्घटनाबाट त्यसरी नै अस्ताउनुभयो । उहाँ खुला राजनीतिमा आएदेखि नै दन्त्यकथाको नायकझैं नेपाली राजनीतिमा छाइरहनुभयो । संविधान जारी भएपछि जनसभामार्फत खुला हुनु भएका मदन भण्डारी चार वर्षभन्दा कम समयमै नेपाली जनताका बीचमा सर्वाधिक लोकप्रिय नेताका रूपमा स्थापित हुनुभयो । ताप्लेजुङको ढुंगेसाँघुमा जन्मनुभएका भण्डारी चितवनको दासढुंगामा भएको षड्यन्त्रपूर्ण जिप दुर्घटनाबाट अल्पायुमा हामीबाट सदाका लागि बिदा हुनुभयो । षड्यन्त्रपूर्ण हत्या भएको तीन दशक पुग्न लाग्दा पनि नेपाली राजनीतिमा उहाँ सर्वाधिक सम्झना गरिने नेपाली नेताहरूमा पर्नुहुन्छ । आफ्नो सक्रिय राजनीतिक जीवनकालमा मात्र होइन, मृत्युपछि पनि उहाँबाट प्रतिपादित विचार तथा मान्यताले नेपाली राजनीतिलाई निरन्तर रूपमा प्रभावित गरिरहेका छन् । दुई दशकपहिले बीबीसी नेपाली सेवाले गरेको एक अनलाइन सर्वेक्षणबाट गएको सय वर्षमा नेपाली समाजलाई सर्वाधिक प्रभाव पार्ने नेताका रूपमा उहाँ सर्वाधिक व्यक्तिका छनोटमा पर्नुभएको थियो । आज पनि नेपाली राजनीतिका संकटपूर्ण क्षणमा मानिसहरू उहाँलाई सम्झन्छन्, र भन्ने गर्छन् मदन भण्डारी भएको भए ।भण्डारीले नेपाली राजनीतिका गतिरोधहरूलाई छिचोलेर नयाँ दिशा प्रदान गर्ने कुरामा वैचारिक र राजनीतिक नेतृत्व प्रदान गर्नुभयो । सात सालको राजनीतिक क्रान्ति नेपालको इतिहासमा एउटा ऐतिहासिक परिघटना थियो । जहानियाँ राणा शासनविरुद्धको सशस्त्र संघर्षले सफलता हासिल गरिरहेका बेलामा त्रिपक्षीय दिल्ली सम्झौताका रूपमा त्यसलाई अपूर्ण बनाउने काम भयो । २००७ सालको जनक्रान्तिमा जसका विरुद्ध आन्दोलनको उद्घोष गरियो, हतियार उठाइयो, उसैलाई प्रधानमन्त्री स्वीकार गर्ने विषय आन्दोलनकारीहरूका लागि स्वीकार्य हुनै सक्दैनथ्यो । आन्दोलनकारी शक्तिहरूका बीचको अन्तरविरोधको जगमा शक्ति केन्द्रहरूले खेल्ने मौका पाए । परिणामस्वरूप पहिलो आम निर्वाचनमा दुईतिहाइ बहुमत पाउन सफल नेपाली कांग्रेस नेतृत्वको सरकार छोटो समयमा नै शाही कू को सिकार भयो । २०१७ पुस १ गतेको कालो दिनका रूपमा चर्चामा रहेको प्रतिगमनविरुद्धको संघर्ष नेपालमा तीन दशकसम्म चल्यो । नेकपाका संस्थापक नेता पुष्पलालले निरंकुश पञ्चायतका विरुद्धमा संयुक्त जनआन्दोलनको नीति सुरुमै अघि सार्नुभएको थियो । तर त्यसलाई बीपी कोइराला नेतृत्वको नेपाली कांग्रेसले स्विकार्न सकेन । परिणामस्वरूप पुष्पलाल र बीपी दुवैले निरंकुशताविरुद्धको संघर्षमा आफ्नो सम्पूर्ण जीवन समर्पण त गर्नुभयो, तर सफलता पाउन सक्नुभएन । नेपाली राजनीतिमा मदन भण्डारीको भूमिका नेपाली राजनीतिको यही असफलताको विन्दुबाट अघि बढेको मान्न सकिन्छ । पुष्पलाल समूहबाट विद्रोह, झापा विद्रोहका नाममा चर्चित धारासँगको एकता, नेकपा (माले) को गठन, नेकपा (माले) लाई उग्रवामपन्थी जडताबाट बाहिर निकाल्न गरिएको वैचारिक र राजनीतिक संघर्षका क्रममा नै भण्डारीको राजनीतिक व्यक्तित्वले नेपाली राजनीतिमा प्रस्फुटन हुने अवसर पायो । सोही समयमा २०४६ सालको भदौमा आयोजना गरिएको नेकपा (माले) को चौथो महाधिवेशले अवलम्बन गरेको नीति र सोही अधिवेशनबाट उक्त पार्टीको महासचिवका रूपमा मदन भण्डारीको उदय नेपाली राजनीतिलाई नयाँ मोड दिने आधार बन्न पुगेका थिए ।महासचिवका रूपमा भण्डारीले तत्कालीन नेकपा (माले) लाई वामपन्थी दलहरूका साथै नेपाली कांग्रेससँगको सहकार्यतर्फ अग्रसर बनाउनुभयो । त्यसका लागि उहाँले कमरेड पुष्पलालले अघि सार्नुभएको संयुक्त जनआन्दोलनको नीतिमा जोड दिनुभयो । उक्त नीति पुष्पलालको जीवनकालमा सफल हुन नसक्नुको प्रमुख कारण खोजी गर्नुभयो । त्यस सन्दर्भमा उहाँको निष्कर्ष थियो, सही नीति अवलम्बन गरेर मात्र पुग्दैन, त्यसलाई कार्यान्वयनमा लैजान सोही अनुसारको सामर्थ्यको विकास र पहकदमीको आवश्यकता पर्छ । सोही अनुसार उहाँले नेकपा (माले) लाई आन्दोलनको खुला मोर्चामा प्रभावकारी बनाउने कार्ययोजना अघि बढाउनुभयो । संयुक्त जनआन्दोलनका लागि कांग्रेसलाई तयार बनाउने नीति लिनुभयो । त्यसका लागि नेपाली कांग्रेसका सर्वमान्य नेता गणेशमान सिंहसँगको सम्पर्कलाई विशेष जोड दिनुभयो ।उहाँले नै गणेशमानसँगको परामर्शपछि छरिएर रहेका वामपन्थी शक्तिलाई वाममोर्चामा आबद्ध गर्ने नीति अघि बढाउनुभयो । वाममोर्चा र नेपाली कांग्रेसबीच एजेन्डामा आधारित कार्यगत एकतामा जोड दिनुभयो । परिणामस्वरूप ०४६ सालमा आएर मदन भण्डारीको अग्रसरतामा पुष्पलालले अघि सार्नुभएको संयुक्त जनआन्दोलनको नीतिले सार्थकता पाउन सक्यो । ०४६ सालको ऐतिहासिक जनआन्दोलनको अग्रमोर्चामा नेपाली कांग्रेसका शीर्ष नेता र वाममोर्चाको नेतृत्वमा रहनुभएका नेताहरू देखिनुभयो । भित्री रूपमा भने संयुक्त जनआन्दोलनको मार्गद्रष्टाको भूमिकामा भण्डारी रहनुभयो, तर उहाँले आफ्नो त्यो भूमिकालाई कहिलै चर्चामा ल्याउन चाहनुभएन ।भण्डारीको भूमिका जनआन्दोलनको उतारचढावलाई सही दिशा प्रदान गर्ने कुरामा समेत महत्त्वपूर्ण थियो । पञ्चहरूको नेतृत्वमा गठन भएको अन्तरिम सरकार र संविधान सुझावका लागि राजाका तर्फबाट एकतर्फी रूपमा गठन गरिएको शाही आयोगलाई अस्वीकार गर्ने कुरादेखि लिएर त्यसलाई सही दिशामा पुर्याउन उहाँले लिनुभएको अग्रसरता अहम् रह्यो । त्यति मात्र होइन, राजनीतिक दलको सहभागितामा गठन भएको मस्यौदा आयोगलाई जनआन्दोलनको भावनाअनुरूप संविधानको मस्यौदा तयार पार्न तात्कालिक नेकपा (माले) का तर्फबाट प्रभावकारी भूमिका खेल्ने र दरबारिया तत्त्वबाट भएका अवाञ्छित दबाब र षड्यन्त्रलाई असफल बनाउने कुरामा पनि उहाँको भूमिका विशेष थियो । त्रिपक्षीय संघर्षको रस्साकस्सीबाट तयार भएको नेपाल अधिराज्यको संविधान २०४७ नेकपा (माले) को सोचअनुरूप नरहँदा नरहँदै पनि उहाँले प्राप्त उपलब्धिको जगमा टेकेर अघि बढ्ने नीतिअनुरूप आलोचनात्मक समर्थनसहितको २७ बुँदे असहमति सार्वजनिक गर्नुभएको थियो । उक्त असहमति ०६२०६३ को जनआन्दोलनबाट पुनःस्थापित प्रतिनिधिसभाको ऐतिहासिक घोषणाका आधार बन्न पुग्यो ।बहुदलीय शासन व्यवस्थामा आधारित नयाँ संविधान जारी भएपछि तात्कालिक नेकपा (माले) लाई खुला गर्ने, नेपालका पुराना नेताहरूको बाहुल्य रहेको नेकपा (मार्क्सवादी) समूहसँग पार्टी एकता गर्ने र पहिलो आम निर्वाचनमा नेपाली कांग्रेसलाई देशव्यापी रूपमा टक्कर दिँदै बलियो प्रतिपक्षका रूपमा स्थापित गर्ने कुरा भण्डारीको नेतृत्व कुशलताको परिणाम थियो । उक्त निर्वाचनमा अन्तरिम सरकारका लोकप्रिय प्रधानमन्त्री तथा नेपाली कांग्रेसका सभापतिलाई पराजित गरेर उहाँले आफूलाई एकैचोटि विश्व राजनीतिमा परिचित बनाउन सफल हुनुभयो । उक्त निर्वाचनमा उहाँ काठमाडौंका दुइटा निर्वाचन क्षेत्रमा एकैसाथ विजयी बन्नुभएको थियो । उक्त निर्वाचनमा हासिल भएको सफलता र नेपाली राजनीतिमा बढ्दै गएको लोकप्रियताले नै भन्नुपर्छ अमेरिकाबाट प्रकाशित हुने विश्वचर्चित पत्रिका न्युजविक ले नेपालमा कार्लमार्क्स जीवित छन् भन्ने शीर्षकमा उहाँको अन्तर्वार्ता प्रकाशित गरेको थियो । जुन कुरा त्यतिबेलाको समयमा नेपाली राजनीतिमा निकै चर्चित रह्यो ।नेपालको राजनीतिमा जननेता मदन भण्डारीको योगदान विचार र सिद्धान्तको प्रश्नमा नै प्रमुख रह्यो । नेकपा (एमाले) द्वारा आयोजित नेकपाको पाँचौं महधिवेशनमा उहाँले प्रस्तुत गर्नुभएको जनताको बहुदलीय जनवाद (जबज) को कार्यक्रम नेपालको राजनीतिलाई नयाँ दिशा प्रदान गर्ने मौलिक र नवीनतम विचार बन्न पुग्यो । विश्व कम्युनिस्ट आन्दोलनका अनुभव, शोभियत मोडेलको समाजवादको असफलता, नेपालको प्रजातान्त्रिक आन्दोलनमा नेपालका कम्युनिस्ट क्रान्तिकारीहरूको सक्रिय सहभागिता तथा बहुलतामा आधारित नेपाली समाजको विशिष्ट अवस्थासमेतका आधारमा उहाँले उक्त नवीनतम विचारसिद्धान्त नेपाली राजनीतिको महत्त्वपूर्ण उपलब्धिका रूपमा छोडेर जानुभएको छ । आज नेपाली राजनीति मूलतः जनताको बहुदलीय जनवादको सैद्धान्तिक र नीतिगत मान्यताबाट निर्देशित र प्रभावित हुने गरेको छ ।नेपाली राजनीतिमा संवैधानिक राजतन्त्रलाई आफ्नो पार्टीको सिद्धान्तका रूपमा संश्लेषण गरेको नेपाली कांग्रेसलाई गणतन्त्रको दिशामा अघि बढ्न र दीर्घकालीन जनयुद्धलाई क्रान्तिको एक मात्र बाटाको रूपमा आत्मसात् गरिरहेको नेकपा (माओवादी) लाई शान्ति प्रक्रियामार्फत बहुदलीय प्रतिस्पर्धाको संवैधानिक बाटामा ल्याउन पनि जनताको बहुदलीय जनवादको भूमिका छ । त्यति मात्र होइन, ०६२०६३ को जनआन्दोलनलाई मौलिक चरित्रको राजनीतिक जनक्रान्तिका रूपमा विकास गर्न र शान्तिपूर्ण बाटोबाट संघीय लोकतान्त्रिक गणतन्त्रात्मक व्यवस्था स्थापना गर्ने कुरामा समेत जबजका नीति तथा मान्यताहरूको महत्त्वपूर्ण योगदान रहेको छ । संविधानसभाबाट गठन भएको नेपालको संविधान २०७२ ले आत्मसात् गरेका सामाजिक न्यायसहितको लोककल्याणकारी राज्यव्यवस्था र जनअधिकारले परिपूर्ण मौलिक हकहरू तथा समाजवादउन्मुख राज्यका निर्देशक सिद्धान्तहरूजस्ता विशेषताहरू स्थापित गर्ने कुरामा पनि त्यसको गहिरो प्रभाव देख्न सकिन्छ ।नेपालको राजनीतिमा नेकपा (एमाले) लाई जनतामा आधारित कार्यकर्ताहरूको विशाल पंक्ति भएको सुदृढ पार्टीका रूपमा स्थापित गर्ने कुरामा जनताको बहुदलीय जनवादले आत्मसात् गरेको पार्टी निर्माण सम्बन्धी नवीनतम मान्यताको महत्त्वपूर्ण योगदान छ । क्रान्तिपूर्व कम्युनिस्ट पार्टीको नेतृत्वमा सरकार गठन गर्ने कुरा, क्रान्तिपूर्वको सरकारले गर्ने काम शक्ति सञ्चयको कार्यनीतिमा आधारित हुनुपर्ने मान्यता तथा राजनीतिक क्रान्तिपछि समाजवादको आधार निर्माणको बाटो हुँदै अघि बढ्ने कुरा जनताको बहुदलीय जनवादको मार्गदर्शनमा अघि बढेका सफल प्रयोगहरू हुन् । यतिबेला नेकपा (एमाले) र त्यसको नेतृत्वका विरुद्धमा चौतर्फी घेराबन्दी र आक्रमण भइरहेको तथा एउटा पार्टीकाविरुद्धमा पाँचपाँचवटा पार्टीहरू मिलेर चुनाव लडिरहेको अवस्थामा पनि नेकपा (एमाले) आफूलाई जसरी जनताका बीचमा स्थापित गर्न सफल भएको छ, त्यो जबजले अवलम्बन गरेको प्रतिस्पर्धा र पहलकदमीका आधारमा श्रेष्ठता हासिल गर्ने नीतिको परिणाम नै हो । यद्यपि उक्त मान्यता नेकपाकालीन समयमा अवरुद्धजस्तै बन्यो । जसले गर्दा नेपालको कम्युनिस्ट आन्दोलनमा संगठनात्मक अराजकता र अवसरवाद बलशाली बन्न पुग्यो । अराजकता र अवसरवादको विरुद्धको वैचारिक र राजनीतिक संघर्षमा पनि जबज प्रेरक बनिरहेको छ ।जननेता भण्डारीले निरंकुशताका विरुद्धको संघर्षको समयमा संयुक्त जनआन्दोलनको नीतिमा जोड दिनुभयो । संक्रमणकालमा समेत त्यो नीति आवश्यक हुने उहाँको मान्यता थियो । तर राजनीतिक परिवर्तनपछि आर्थिकसामाजिक विकास र रूपान्तरणको प्रश्नमा भने नेपाली कांग्रेस र नेपालका कम्युनिस्टहरूका बीचमा स्वस्थ प्रतिस्पर्धा आवश्यक रहेको उहाँको मान्यता थियो । यतिबेला नेपाली राजनीति राज्यविरुद्ध विद्रोहको समयको मनोविज्ञानबाट बाहिर आउन नसकिरहेको अवस्थामा विचारमा आधारित राजनीतिक ध्रुवीकरणतर्फ मुलुकलाई डोर्याउनुपर्ने खाँचो छ । राजनीतिक क्रान्तिपछिको नयाँ समाज व्यवस्थाको निर्माण र रूपान्तरणका सन्दर्भमा तीन विशेष चरणबाट समाज गुज्रन्छ भन्ने जननेता भण्डारीको मान्यता थियो । त्यसमा पहिलो, पुरानो समाज व्यवस्थाका अवशेषहरूलाई समूल रूपमा अन्त्य गर्ने अवधिका रूपमा दोस्रो, नयाँ उत्पादन सम्बन्धका आधारमा योजनाबद्ध रूपमा आर्थिक सामाजिक विकास र रूपान्तरणको प्रक्रियालाई तीव्रता दिने अवधिका रूपमा र तेस्रो समाजवादमा संक्रमण गर्ने उद्देश्यका साथ आर्थिक, सामाजिक र सांस्कृतिक रूपान्तरणको कामलाई तीव्रता दिने अवधिका रूपमा । यतिबेला सोही नीतिअनुरूप नेकपा (एमाले) समृद्ध नेपाल, सुखी नेपालीको राष्ट्रिय आकांक्षालाई सार्थक बनाउने योजनाका साथ अघि बढिरहेको छ ।यतिबेला नेपालको राजनीति गठबन्धन भर्सेज बलियो राष्ट्रिय शक्तिका रूपमा पार्टीलाई सुदृढ गर्ने मान्यताका बीचमा तीव्र अन्तरसंघर्ष चलिरहेको छ । क्रान्तिकालमा मोर्चा वा एकता राजनीतिक क्रान्तिको सफलताका लागि आवश्यक हुन्थ्यो नै । नेपालमा राजनीतिक दलहरूको सहकार्य र एकताबाट नै ठूलाठूला राजनीतिक परिवर्तन सफल भएका हुन् तर जब मुलुकको विकास र समृद्धिको प्रश्न अघि आउँछ त्यतिबेला सही नीति र सिद्धान्तमा आधारित योजनाबद्ध पहलकदमीको आवश्यकता पर्छ । सक्षम नेतृत्व र बलियो पार्टीको आवश्यकता पर्छ । त्यसमा यथोचित ध्यान दिन नसक्दा नेपालको लोकतान्त्रिक आन्दोलनले पटकपटक प्रतिगमनको दुश्चक्र बेहोर्नुपरेको छ । त्यस प्रकारको अवस्थाबाट नेपालको राजनीतिलाई मुक्त गर्ने हो भने विचारधारामा आधारित राजनीतिक ध्रुवीकरणको आवश्यकता पर्छ । क्रान्तिकालमा धेरै पार्टी हुँदा पनि प्रहारको निसाना एउटै हुने अवस्था थियो । तर व्यवस्था नै परिवर्तन भई नयाँ संवैधानिक व्यवस्था स्थापित भएको अवस्थामा राजनीतिक दलहरूको ध्यान विकास र समृद्धिका प्रश्नमा केन्द्रित हुनुपर्छ । यतिबेला मुलुकमा विद्यमान राजनीतिक अस्थिरता, नीतिगत विचलन र बाह्यशक्तिको चलखेलमा कुनै न कुनै रूपमा दलहरूका बीचमा देखिने अस्वस्थ प्रतिस्पर्धाले समेत काम गरेको छ । त्यसबाट नेपालको राजनीतिलाई मुक्त गरी स्वाधीन तथा आत्मनिर्भर आर्थिक, सामाजिक व्यवस्थाको निर्माणका लागि राजनीतिक ध्रुवीकरण आवश्यक छ र राजनीतिक दलहरूका माध्यमबाट बलियो राष्ट्रिय शक्तिको विकास आवश्यकता छ । तर पछिल्लो समय नेपाली कांग्रेसले नीतिगत नेतृत्वमा भन्दा गठबन्धनमा जोड दिन थालेको छ । तर नेकपा (एमाले) भने गठबन्धनको बाटामा होइन, नीतिगत नेतृत्व प्रदान गर्न सक्ने बलियो राष्ट्रिय शक्ति बन्ने दिशामा अग्रसर छ । राजनीतिक क्रान्तिपछिको कार्यभार पूरा गर्ने सन्दर्भमा जननेता मदन भण्डारी र जबजले मार्गदर्शन गरेको बाटो पनि यही नै हो ।ञपोखरेल एमाले महासचिव हुन् ।"
अल्टन्युजका सहसंस्थापक पक्राउ,"नयाँदिल्ली (एजेन्सी) तथ्य जाँच गर्ने वेबसाइट अल्टन्युजका सहसंस्थापक तथा पत्रकार मोहम्मद जुबैरलाई दिल्ली प्रहरीले पक्राउ गरेको छ । धार्मिक भावनामा ठेस पुर्याएको र वैमनस्यता फैलाएको आरोपमा उनलाई पक्राउ गरिएको दिल्ली प्रहरीले जनाएको छ । जुबैरलाई भारतीय दण्ड संहिताको धारा १५३ र २९५ अन्तर्गत पक्राउ गरिएको प्रहरीको भनाइ छ । धार्मिक सहिष्णुता खल्बलाएको आरोपमा उजुरी परेकाले उनलाई पक्राउ गरिएको दिल्ली प्रहरीको दाबी छ । यति नरसिंहानन्द, महन्थ बजरंग मुनि र आनन्द स्वरूपका विवादित बयानको आलोचनापछि उनी लगातार हिन्दु कट्टरपन्थीको निसानामा थिए । अल्टन्युजका सहसंस्थापक तथा सम्पादक प्रतीक सिन्हाका अनुसार जुबैरलाई सन् २०२० को पुरानो मुद्दामा सोधपुछका लागि बोलाइए पनि अर्कै मुद्दामा पक्राउ गरिएको हो ।सन् २०२० को पुरानो मुद्दामा उनलाई उच्च अदालतबाट पक्राउ नगर्न आदेश भएको थियो । जुबैरलाई बिनासूचना सोमबार साँझ पक्राउ गरिएको सिन्हाले बताए । पटकपटक आग्रह गर्दा पनि एफआईआरको प्रतिलिपि आफूहरूलाई उपलब्ध नगराइएको सिन्हाले बताए । जुबैरमाथि अनुसन्धानमा भइरहेको र मंगलबार बिहान म्याद थपका लागि अदालतमा उपस्थित गराइने प्रहरीले जनाएको छ । भारतीय सञ्चारमाध्यमका अनुसार जुबैर सन् २०२० मा यौन अपराधबाट बालबालिकालाई संरक्षण गर्ने ऐन (पोस्को) सँग जोडिएको एउटा विवादमा मुछिएका थिए । सन् २०२० मा उनले ट्वीटमा आफूलाई गाली गर्ने व्यक्तिको नातिनीसहितको अस्पष्ट तस्बिर राखेर जवाफ फर्काएका थिए । आफूलाई गाली गर्ने व्यक्तिलाई जवाफ दिँदै सामाजिक सञ्जालमा लेखेका थिए । त्यसपछि गाली गर्ने व्यक्तिको उजुरीका आधारमा बाल अधिकारसम्बन्धी राष्ट्रिय आयोग (एनसीपीसीआर) ले जुबैरमाथि कारबाही गर्न निर्देशन दिएको थियो । त्यतिबेलै दिल्ली प्रहरीको साइबर सेलले पोस्को ऐन र आईटी ऐनअनुसार उनलाई पक्राउ गरेको थियो । त्यसलगत्तै दिल्ली उच्च अदालत पुगेका जुबैरलाई कारबाही नगर्न अदालतले आदेश दिएको थियो ।"
अध्ययनबिनै ब्रोकरलाई शाखा विस्तारको अनुमति,"यसकारण अपेक्षित रूपमा संस्थागत क्षमता अभिवृद्धि हुन नसकेको, पुँजीगत क्षमता, सेवाको गुणस्तर, सुशासनलगायतमा अपेक्षित सुधार हुन नसकेको आरोप ब्रोकरहरूलाई लाग्दै आएको छ । यही कारण वाणिज्य बैंकको सहायक कम्पनीलाई ब्रोकर लाइसेन्स दिन राष्ट्र बैंक, धितोपत्र बोर्डलगायतले आवश्यक नीतिगत व्यवस्था गरिसकेका छन् । यसअघि राष्ट्र बैंकका पूर्वडेपुटी गभर्नर शिवराज श्रेष्ठको संयोजकत्वमा गठित अध्ययन समितिको प्रतिवेदन र संसद्को अर्थसमितिले रामकुमारी झाँक्रीको संयोजकत्वमा गठित अध्ययन समितिको प्रतिवेदनले पनि पुँजी बजारको विकासका लागि संस्थालाई ब्रोकर लाइसेन्स दिनुपर्ने सुझाएका छन् । बैंकको सहायक कम्पनीलाई लाइसेन्स वितरण गर्नकै लागि यसअघि नेप्सेले आवेदन आह्वानसमेत गरिसकेको छ । यसमा एक दर्जन वाणिज्य बैंकका सहायक कम्पनीले आवेदन दिएका छन् । त्यति बेला छनोट प्रक्रिया सुरु नहुँदै संसद्को अर्थ समितिको निर्देशनमा लाइसेन्स वितरण प्रक्रिया रोकिएको थियो, जुन अझै सुरु भएको छैन ।यस्तो अवस्थामा संस्थागत लगानीमा ब्रोकर भित्र्याउनेतर्फ कुनै पहल नगरी नियामक निकाय धितोपत्र बोर्डले प्राप्त सबै आवेदनलाई शाखा विस्तारको अनुमति दिने तयारी गरेको छ । साथै फ्रन्टलाइन रेगुलेटर नेप्सेले हालसम्म चल्दै आएको प्रचलन र कानुनी व्यवस्थाविपरीत परीक्षाबिनै ब्रोकर लाइसेन्स वितरणको तयारी गरेको छ । यसअनुसार संघ र प्रदेशमा छुट्टाछुट्टै ब्रोकर थप्ने नेप्सेको तयारी छ । यसरी राष्ट्रियस्तरको ब्रोकरका लागि न्यूनतम ७ करोड रुपैयाँ र प्रदेशका स्तरको ब्रोकरका लागि न्यूनतम ३ करोड रुपैयाँ चुक्ता पुँजी तोकिएको छ । हाल ब्रोकरको पुँजी न्यूनतम २ करोड रुपैयाँ हुनुपर्ने व्यवस्था छ ।अर्थमन्त्री जनार्दन शर्माको ठाडो निर्देशनमा नेप्सेले ठूलो संख्यामा सेयर ब्रोकर थप्ने तयारी गरेको स्रोतले बताएको छ । ब्रोकरको संस्थागत क्षमता, पुँजीगत आधार, सुशासनलगायत पक्ष अभिवृद्धि गर्नुको साटो सेयर ब्रोकर थप्ने नेप्सेको तयारीलाई सर्वत्र चासो र आशंकाका रूपमा हेरिएको छ ।"
कर्णालीको अदुवा युरोपसम्म,"(वीरेन्द्रनगर)  सल्यानको शारदा नगरपालिकाका ज्ञानदेव घर्ती केही वर्षअघि आफूले उत्पादन गरेको अदुवाको मूल्य नपाएर हैरान थिए । पहिला मूल्य नपाएर घैयाको भाउमा अदुवा जान्थ्यो, उनले भने, अहिले भने घरबाटै हाम्रो अदुवा बिक्री हुन्छ । शारदा नगरपालिकास्थित माल्नेटाका किसानले ५ वर्षअघिसम्म प्रतिकिलो ५१० रुपैयाँमा बिक्री गर्ने अदुवा अहिले ४० देखि ४३ रुपैयाँसम्ममा घरबाटै बिक्री भइरहेको छ । अहिले कर्णालीका किसानले आफ्नो उत्पादन बिक्री गर्न भारतीय बजार मूल्य कुर्नुपरेको छैन, आफ्नै प्रदेशमा सहज तरिकाले विक्रीवितरण भइरहेको अदुवा युरोपसम्म पुगिरहेको छ । अहिले भेरीगंगा नगरपालिका५ सुर्खेतस्थित द अर्गानिक भ्याली प्रालिले अदुवा प्रशोधन गरिरहेको छ । ०७१ सालमा स्थापित उद्योगले अदुवा, टिमुर, बेसार, अलैँची, मेथी, निबुवा, कफीलगायत प्रशोधन गर्छ । उद्योगले सुर्खेतको अवलचिङ, रुकुम पश्चिम, सल्यान र डोटीबाट अदुवा संकलन गरिरहेको उद्योगका प्रेमबहादुर कठायतले बताए । गाउँका किसानले बजार नै नपाएर अदुवा कुहाएरै फाल्ने अवस्था थियो, उनले भने, तर अहिले हामीले किसानको सबै अदुवा किनिरहेका छौं । सुर्खेतको चिंगाड गाउँपालिकाका डम्मर रानाले कम्पनीले अदुवा किन्न थालेपछि बजारको खोजीमा भौंतारिनु नपरेको बताए । हामीलाई उहाँहरूले खेतीका लागि गाउँमै आएर अर्गानिक तालिम पनि दिनुहुन्छ, उनले भने, अहिले उत्पादन गरेको अदुवा राम्रो मूल्यसहित बेच्न पाएका छौं । अर्गानिक माउन्टेन फ्ल्याभर, इन्भेस्टर होम र ओएमएक्स बिभी मर्ज भएर निर्माण भएको द अर्गानिक भ्याली प्रालि १ करोड ३ लाख सेयर लगानीमा सञ्चालनमा आएको कम्पनीका कार्यकारी निर्देशक सुलोचना श्रेष्ठले जनाइन् । भ्यालीलाई कर्णाली प्रदेश सरकारको कृषि मन्त्रालयले प्रांगारिक अदुवा प्रमाणीकरणमा लागेको ५ लाख ५० हजार लागतमा ५० प्रतिशत बजेट सहयोग गरेको श्रेष्ठले बताइन् । प्रधानमन्त्री कृषि आधुनिकीकरण परियोजनाले पनि अदुवा प्रशोधनका लागि टहरो बनाउन १८ लाख रुपैयाँ सहयोग गरेको उनको भनाइ छ । प्रदेश सरकारले किसान समर्थन तथा अन्य कार्यक्रममा पनि सहयोग गरेको छ ।उद्योगले यस वर्ष विभिन्न जिल्लाका करिब १३ सय किसानका ८ सय ४० हेक्टर जमिनबाट उत्पादित अदुवा किनेको छ । सुरुमा उद्योगलाई उच्च मूल्य कृषि वस्तु विकास आयोजना (एचभीएपी) ६२ लाख ८७ हजार रुपैयाँ अनुदान दिएको थियो । तर प्रदेश सरकारले कुनै सहयोग नगरेको उनको गुनासो छ । आफ्ना उत्पादनलाई नेपालीभन्दा युरोपियन बजारमा निर्यात गर्दै आएको उनको भनाइ छ । उद्योगले ०७५ सालमा पहिलोपल्ट २६ टन अदुवाको चाना युरोप पठाउँदा प्रतिकिलो अमेरिकी डलर ४८५ रुपैयाँ पाएको थियो । उद्योगले उक्त वर्ष १ लाख ४ हजार अमेरिकी डलर आम्दानी गरेको जनाएको छ । उद्योगले ०७६ सालमा ६८ र गत आर्थिक वर्षमा २ सय ११ टन सुकेको अदुवा युरोप पठाएको छ । चालु आर्थिक वर्षमा २ सय ३० टन अदुवा युरोपका विभिन्न मुलुकमा गएको श्रेष्ठले बताइन् । आर्थिक वर्षको अन्त्यमा मात्रै कति आम्दानी भयो भन्ने थाहा हुन्छ, उनले भनिन्, यसपटक सबैभन्दा राम्रो आम्दानी हुने आश गरेका छौं । युरोपेली बजारमा अदुवाको माग बढ्दै गए पनि उद्योगको क्षमताले धान्न नसकेको उनको भनाइ छ । माग बढ्दै गएपछि अदुवाको क्षेत्र बढाउने सोचमा रहेको र आगामी वर्ष कम्तीमा २ सय ३० टन अदुवा युरोप पठाउने उनले जनाइन् । कम्पनीले सबैभन्दा बढी युरोपको जर्मनीमा अदुवा पठाइरहेको छ । युरोपियन देशले चिया, तेल, क्यान्डी फ्ल्याभर्ड र मसलाजन्य वस्तुका रूपमा अदुवा प्रयोग गर्छन् । त्यस्तै नेदरल्यान्ड्स, युक्रेन, स्विडेनलगायत देशमा पनि अदुवा गइरहेको कम्पनीले जनाएको छ । कम्पनीललाई कर्णालीको अदुवालाई युरोप निर्यात गर्न १० चरण पार गर्नुपर्छ । सुरुमा किसानबाट संकलन गरी त्यसलाई स्तरीकरण गर्ने, धुने, काट्ने, सुकाउने, गुणस्तर जाँच्ने, प्याकेजिङ गर्ने, स्याम्पलिङ, लेबलिङ र अन्त्यमा डेलिभर गर्ने गरिएको छ । चालु आर्थिक वर्षमा १ सय ९९ ट्रक (२४ लाख किलो) अदुवा प्रशोधन गरिएको श्रेष्ठले बताइन् । कम्पनीमा १ सय २० जना स्थानीयले रोजगारी पनि पाएका छन् ।"
रुबी भ्यालीमा बल्ल बैंक,"धादिङ (कास) धादिङको उत्तरी क्षेत्रमा पर्ने रुबी भ्याली गाउँपालिकामा बैक पुगेको छ । बैक अफ काठमान्डूले आइतबारदेखि यहाँ शाखा विस्तार गरेको हो । गाउँपालिका अध्यक्ष रामसिंह तामाङको खाता खोलेर बैंकको सेवा सुरु गरिएको छ । यससँगै धादिङका १३ वटै स्थानीय तहमा बैंक सेवा पुगेको छ ।नेपाल राष्ट्र बैंकले सबै बैंकलाई स्थानीय तहमा पुग्न निर्देशन दिए पनि रुबी भ्यालीका सर्वसाधारणमा बैंक पहुँच थिएन । बैंकहरूले दुर्गममा शाखा खोल्न अग्रसरता नदेखाएपछि गोलाप्रथा गरिएको थियो । भाग लागेका अरू पालिकामा शाखा खोले पनि रुबी भ्यालीमा सडक, विद्युत्, हाई स्पिडको इन्टरनेट टेलिफोनजस्ता सञ्चारसाधन, भवन र सुरक्षाको प्रत्याभूति नभएकाले शाखा खोल्न बैंकहरूले आनाकानी गरिरहेका थिए ।भौगोलिक हिसाबले विकट रुबी भ्यालीमा बैंक पुगेपछि गाउँपालिकाको योजना भुक्तानी लिन धादिङबेंसी झर्नुपर्ने बाध्यता हटेको गाउँपालिका अध्यक्ष तामाङले बताए । कतिपय कारोबार बैंकिङ प्रणालीबाट मात्रै छ । वृद्धाभत्ता, कर्मचारीलाई तलब बैंकबाटै गर्नुपर्छ, उनले भने, धेरै काम गर्न सदरमुकाम धादिङबेंसीमै जानुपर्थ्यो, अब त्यो बाध्यता रहेन । गाउँपालिकामा बैंक नपुग्दा विकास निर्माणका काम सम्पन्न गरी लिनुपर्ने भुक्तानी, विदेशबाट आफन्तले पठाएको पैसा निकाल्न २३ दिन लगाएर धादिङबेंसीमै धाउन स्थानीय बाध्य थिए । अब गाउँपालिकाको सम्पूर्ण आर्थिक कारोबार बैंक अफ काठमान्डुबाट गरिने बताइएको छ ।"
बजार लिँदै बुङको आलु,"(सोलुखुम्बु)  सोलु दूधकुण्ड नगरपालिका७ का निमा शेर्पाले यस वर्ष हिउँ पर्नुअघि नै आलु रोप्ने ससाना खाल्डा खनिसकेका थिए । लछप्पै हिउँ परेर ती खाल्डा कैयौं दिन पुरिए । हिउँ त्यहीं बिलाएपछि उनले तिनै खाल्डामा झिक्रा बटुलेर आगो लगाए । ४५ दिन माटो डढ्ने गरी पोलेपछि खरानी थुप्रियो । खाल्डोको माटो पनि मज्जाले पाक्यो । यसरी माटो पोलिएको खरानीसहितको खाल्डोमा निमाले आलुको बीउ रोपेर पुरपार पारे । अहिले यसरी रोपिएको आलु लहलह भएर फूल खेलिरहेको छ । आलुका नीला फूल हेर्दै निमा आलु खन्ने दिन कुरिरहेका छन् । समुद्री सतहदेखि २५ सय मिटरभन्दा माथिको जमिनमा परम्परागत रूपमा यसरी रोपिने आलु बुङ आलुका रूपमा चर्चित छ । बुङको आलु सोलुखुम्बुको पत्तालेका अतिरिक्त सल्लेरी, फाप्लु, लुक्ला, गोली, नाम्चे र खुम्जुङसम्म खेती हुने गरेको छ । आलु रोप्न खाल्डो खनेर थुपारिएको चपरालाई शेर्पा भाषामा थोङ्मा वा बुङ पनि भनिन्छ । यसरी आलु रोप्दा कुनै पनि मलको प्रयोग हुँदैन, लेकाली माटो र खरानीले नै मलको काम गर्ने हुनाले यहाँ फलेको आलु निकै स्वादिलो हुने गर्छ, निमाले भने । रोपेको ६ महिनाभित्र फल्ने बुङ आलुको खेती बर्सेनि एउटै बारीमा गरिँदैन । यस्तो जमिन एक पटक आलु खेती गरेपछि ३ वर्षपछि मात्रै नयाँ खेती गर्न सकिने कृषि ज्ञान केन्द्र सोलुखुम्बुका प्रमुख दुर्गाबहादुर तिरुवाले बताए । यो खेती प्रविधि धेरै नै मौलिक छ, उनले भने । एउटै थुप्रो (बुङ) बाट ५ पाथीभन्दा बढी उत्पादन लिन सकिने उनको भनाइ छ । मनोरम हिमशृंखला देखिने उच्च पहाडी गाउँ पत्तालेको परिचय हिजोआज यही बुङ आलुले बढाएको छ । किनकि नाम्चेदेखि सगरमाथा आधारशिविरतिर लम्किएका पर्यटकहरू पत्तालेमा बसेर बुङ आलु कि त उसिनेर, कि त पोलेर वा यसकै रैथाने परिकार रिल्दोकदेखि रोटीसम्म खाएरै अघि बढ्छन् । वर्षको एकफेर हिउँले नछोपिएको उच्च हिमाली भेगमा मात्रै यस्तो आलु फल्ने भएकाले यहाँको आलुको स्वाद फरक छ । बुङमा रोपिएको हरियो आलुमा खेलेको फूलले अहिले पत्ताले सुन्दर देखिएको छ । यस वरपरका कतिपय ठाउँमा अहिले बुङको आलु खन्ने तरखर सुरु भइसकेको छ । आलु यहाँ एक पाथीको २ सयदेखि ३ सय रुपैयाँसम्ममा बिक्री हुने गरेको स्थानीय प्रकाश मगरले जानकारी दिए । आलुलाई बजारको समस्या छैन । बारीबाट खन्नासाथ काठमाडौं र तराईका विभिन्न क्षेत्रबाट आलु किन्ने व्यापारी आइहाल्छन्, उनले भने, काठमाडौं जानेहरूले कोसेलीका रूपमा ८१० पाथीकै दरले लैजान्छन् । व्यापारीले पनि थोकमै किनेर लान्छन् । आलुबाट सोचे जस्तै आम्दानी भएकाले घर खर्च चलाउन निकै सहज भएको पत्तालेका भाइचुङ शेर्पाले बुङको बताए ।पत्ताले क्षेत्रमा एउटा परिवारले न्यूनतम १ देखि अधिकतम १५ रोपनी क्षेत्रफलसम्ममा आलु खेती गरेका छन् । यसबाट एउटै किसानले वार्षिक २ देखि ३ लाख रुपैयाँसम्म कमाउँछन् । हामीले वार्षिक सरदर २ लाखभन्दा माथिकै आलु बेच्ने गरेका छौं, पत्तालेका किसान गोविन्द मगरले भने । कतिपय किसानले उत्पादित आलु भण्डारण गरेर वर्षभर बेच्ने गरेको पनि उनले जनाए । आफूहरूकहाँ आउने धेरैजसो पाहुनाले बुङ आलुकै परिकार खोज्ने गरेको पत्तालेस्थित हिमाली होमस्टेका सञ्चालक राजकुमार मगरको भनाइ छ । ग्राहकको मागले पनि हामी मुरीका मुरी आलु किनेरै राख्छौं, उनले भने । कृषि ज्ञान केन्द्रका अनुसार जिल्लाभर बर्खे आलु करिब ६ हजार हेक्टर क्षेत्रफलमा लगाउने गरिएको छ । यसबाट १ लाख टनभन्दा बढी आलु उत्पादन हुने गरेको छ । अघिल्लो वर्षको बर्खे सिजनमा मात्रै ६ हजार ७ सय ६७ हेक्टर क्षेत्रफलमा रोपिएकामा १ लाख ६ हजार ४ सय ४० टन उत्पादन भएको थियो । हामीले बुङमा खेती हुने मात्रै छुट्टै क्षेत्रफल भने निकालेका छैनौं, कृषि ज्ञान केन्द्र प्रमुख तिरुवाले भने, पत्तालेदेखि खुम्जुङसम्म नै बुङमा खेती हुने गरेको पाइएको छ ।"
साल्टको युरिया मल आइपुग्यो,"(पर्सा)  युरिया मलको हाहाकार रहेका बेला साल्ट ट्रेडिङ कर्पोरेसन लिमिटेडको मल वीरगन्ज आइपुगेको छ । कर्पोरेसन वीरगन्ज प्रादेशिक कार्यालयको गोदाममा शुक्रबारदेखि भारतको रक्सौलस्थित रेलवे स्टेसनबाट ढुवानी गरेर युरिया मल भित्रिन लागेको हो । गोदाममा शुक्रबारदेखि मल भित्रिन थालेको र हालसम्म १२ हजार ५ सय बोरा मल आइसकेको कार्यालय प्रमुख अमोज लामिछानेले जानकारी दिए । रक्सौलमा आइपुगेको १ रेलवे र्याक युरिया मल ट्रकबाट ढुवानी गरी कर्पोरेसनको वीरगन्जस्थित गोदामसम्म ल्याइँदै छ, उनले भने, एक रेलवे र्याकमा २ हजार ५ सय टन अर्थात् ५० हजार बोरा मल हुन्छ, अर्को एक र्याक युरिया मल पनि रक्सौल रेलवे स्टेसन हुँदै वीरगन्जसम्म आउनेछ ।साल्टले ग्लोबल टेन्डरबाट किनेको २२ हजार टन युरिया मलमध्ये वीरगन्ज प्रादेशिक कार्यालयले पाउने ५ हजार टन मल रक्सौल हुँदै आइरहेको लामिछानेले बताए । आपूर्तिकर्ता स्विस सिंगापुर कम्पनीले युरिया मल कोलकाता बन्दरगाहसम्म ल्याएर त्यहाँ प्याकिङ गरी नेपालतर्फ मल पठाउँदै छ । बाँकी युरिया मल भैरहवा र विराटनगर प्रादेशिक कार्यालयमा तीनै कार्यालयको नजिकको भारतीय सहरमा रहेको रेलवे स्टेसन हुँदै पुगिरहेको लामिछानेको भनाइ छ । वीरगन्जमा प्राप्त युरिया मलमध्ये माग भएका मातहतका कार्यालय हेटौंडा, जनकपुर, गौर, मलंगवा, बनेपा, काठमाडौं, त्रिशूली, नारायणगढ, पोखरा, बागलुङलगायतमा धमाधम परिचालन भइरहेको उनले बताए । यता कृषि सामग्री कम्पनीको युरिया मल आउने, नआउने अझै निश्चित छैन । कम्पनी मधेस प्रदेश प्रादेशिक कार्यालय वीरगन्जका सूचना अधिकृत आलोक कुमारका अनुसार कम्पनीले ग्लोबल टेन्डरबाट किन्न लागेको ४० हजार टन डीएपी र ३० हजार टन युरिया मलमध्ये युरिया मल असार अन्त्यसम्म दिने प्रतिबद्धता आपूर्तिकर्ता स्विस सिंगापुर कम्पनीले जनाएको छ । यसअघि उसले डीएपी मल असार दोस्रो सातादेखि दिने बताइएको थियो । तर पनि अब डीएपी मल नै ढिलो हुने सम्भावना रहेको आलोकले बताए । संघीय सरकारले जीटूजी प्रक्रियाबाट भारतसँग किन्न लागेको युरिया र डीएपी मलका सम्बन्धमा आवश्यक प्रक्रिया मिलाउन कम्पनीका प्रबन्ध निर्देशक राजेन्द्रबहादुर कार्की अहिले दिल्लीमा रहेको र सोमबारसम्म यस सम्बन्धमा टुंगो लागिसक्ने सम्भावना रहेको पनि कुमारको भनाइ छ ।"
महिन्द्राले ल्यायो अलन्यु स्कर्पियोएन,"काठमाडौं (कास) महिन्द्रा एन्ड महिन्द्रा लिमिटेडले नेपालमा एसयूभी अलन्यु स्कर्पियोएन सार्वजनिक गरेको छ । कार्यदक्षता, प्रविधि, क्षमता र नवीन आविष्कारको संयोजन रहेको अलन्यु स्कर्पियोएनले महिन्द्राको प्रामाणिक एसयूभी डीएनको विरासत जीवित राख्दै अत्याधुनिक ड्राइभिङ प्याकेज प्रदान गर्ने कम्पनीले जनाएको छ । अलन्यु स्कर्पियोएनलाई यसको प्रभावशाली उपस्थिति, हेडटर्निङ डिजाइन, कमान्डिङ ड्राइभिङ पोजिसन र राम्रोसँग सजावट गरिएको भित्री साजसज्जासहित ल्याइएको कम्पनीको भनाइ छ । भारतसँगै दक्षिण अफ्रिका र नेपालमा अलन्यु स्कर्पियोएन एकै साथ अनावरण गरिएको एम एन्ड एम लिमिटेड, अटोमोटिभ डिभिजनका अध्यक्ष विजय नाकराले जनाए । अलन्यु स्कर्पियोएन यस वर्ष नेपालमा ल्याउने योजना बनाइएका एसयूभीको शृंखलामध्ये पहिलो रहेको उनको भनाइ छ । अत्याधुनिक र सुरक्षा एवं प्रविधिसहितको द स्कर्पियोएन बाहरि जस्तै भित्री रूपमा पनि मनमोहक रहेको कम्पनीले बताएको छ । उत्कृष्ट कफीब्ल्याक लेथरेट अपहोल्स्ट्री, उत्कृष्ट कमान्ड सिट पोजिसन, बलियो मेटल फिनिस्ड डुअल रेलमा घेरिएको सेन्टर कन्सोल, उन्नत इन्फोटेनमेन्ट प्रणाली र थप विशेषतासाथ यो सवारी ल्याइएको कम्पनीको भनाइ छ ।"
एनआईसी एसियाको एपबाट हवाई टिकट बुकिङ गर्दा क्यास ब्याक,"काठमाडौं (कास) एनआईसी एसिया बैंकले डिजिटल बैंकिङको प्रवर्द्धन गर्न मोबाइल बैंकिङ एपमार्फत विभिन्न एयरलाइन्सको टिकट बुकिङमा २० प्रतिशतसम्म क्यास ब्याक हुने योजना ल्याएको छ । बैंकले असार १२ देखि १८ सम्म लागू हुने गरी यस्तो क्यासब्याक योजना ल्याएको हो । योजनाअन्तर्गत बैंकका ग्राहकले एनआईसी एसिया मोबाइल बैंक प्रयोग गरी टिकट बुकिङ तथा खरिद गर्न सक्नेछन् । पहिलो टिकट बुकिङमा ग्राहकले ५ सय रुपैयाँ अधिकतम र दोस्रो पटकबाट १ सय रुपैयाँसम्म क्यास ब्याक पाउन सक्ने बैंकले जनाएको छ । बैंकले यस एपबाट निक्षेप खाताको जानकारी, एकाउन्ट स्टेटमेन्ट, रकम ट्रान्सफर, आन्तरिक रेमिट्यान्स, अनलाइन खाता खोल्ने, मुद्दती निक्षेप खाता खोल्ने, बैंकका शाखा तथा एटीएमको जानकारी, मोबाइल टपअप, युटिलिटी बिल भुक्तानी, आईपीओ आवेदनलगायत सुविधा प्रदान गरिएको बताएको छ ।"
आईएमई लाइफको बाल किरण जीवन बिमा,काठमाडौं (कास) आईएमई लाइफ इन्स्योरेन्स कम्पनीले बाल किरण जीवन बिमा योजना सञ्चालनमा ल्याएको छ । बच्चाको जन्मलगत्तै लिन सकिने यो बिमा योजनामा बालबालिका तथा अभिभावक दुवैको पूर्ण अवधिका लागि अधिकतम जोखिम रक्षावरण गर्दै चौथो वर्षदेखि नै प्रत्येक वर्ष बिमा रकम फिर्ता हुँदै आउने कम्पनीले जनाएको छ । यसरी प्रत्येक वर्ष फिर्ता हुने रकमले अभिभावकहरूलाई बच्चाको विद्यालय भर्ना तथा अध्ययन खर्चमा सहयोगी भूमिका खेल्ने कम्पनीका प्रमुख कार्यकारी अधिकृत कवि फुयालले बताए । खासगरी अभिभावकका लागि अत्यन्त उपयुक्त तथा सहज यस योजनामा आवश्यकताअनुसारको बिमा अवधि छान्न सकिने कम्पनीले जनाएको छ ।
बिमा शुल्क भुक्तानी गर्दा दुई सय क्यासब्याक,काठमाडौं (कास) भुक्तानी सेवा प्रदायक ईसेवाले मंगलबार परेको अन्तर्राष्ट्रिय बिमा जागरुकता दिवसका अवसरमा विशेष अफर सार्वजनिक गरेको छ । अफरअन्तर्गत मंगलबार (अन्तर्राष्ट्रिय बिमा जागरुकता दिवस) का दिन दुई बजेसम्म ईसेवामार्फत जीवन बिमाको बिमा शुल्क भुक्तानी गर्दा २ सय रुपैयाँ क्यासब्याक प्राप्त गर्न सकिनेछ । जीवन बिमा कम्पनीमा गई सोही दिन क्यूआरमार्फत भुक्तानी गर्दा पनि सोही क्यासब्याक पाउन सकिने कम्पनीले जनाएको छ । यसरी ईसेवामार्फत भुक्तानी गर्दा कम्पनीले सञ्चालन गरिरहेको लखपति योजनामा समेत सहभागी हुन सकिने बताइएको छ । ईसेवाले घरमै बसेर बिमा शुल्क भुक्तानी गर्न प्रोत्साहन मिलोस् भन्ने उद्देश्यले बिमितहरूका लागि लखपति योजना सञ्चालन गरिरहेको जनाएको छ । भदौ ५ सम्म सञ्चालन हुने यस योजनामा ईसेवाबाट कुनै पनि जीवन बिमा कम्पनीको बिमा शुल्क भुक्तानी गर्ने व्यक्तिमध्ये बम्पर उपहारमा एक जनाले एक लाख रुपैयाँ उपहार पाउने कम्पनीको भनाइ छ ।
सहर पस्दै अजिंगर,"(काँकडभिट्टा)  काँकडभिट्टाको बर्मेली टोलका गणेश खनालको खोरबाट शुक्रबार तीनवटा लोकल कुखुरा हराए । यसअघि उनको खोरबाट कहिल्यै कुखुरा चोरी भएको थिएन । स्याल पसेर लग्यो कि, मान्छेले नै आँखा लगाए कि, उनले अड्कल काट्न सकेनन् । तर भतिज राजु खनालले एउटा भिडियो पठाइदिएपछि उनी प्रस्ट भए, कुखुरा कसरी गायब भएको रहेछ ।भतिजले पठाएको भिडियोमा पर्खाल नाघेर झाडीतिर लम्किँदै गरेको बडेमानको अजिंगर थियो । घरछेवै अजिंगर देखेपछि हत्त न पत्त राजुले त्यसको भिडियो खिचेर सामाजिक सञ्जाल फेसबुकमा राखे र त्यसको लिंक काकालाई पठाइदिएका थिए । भिडियो हेरेपछि गणेशले निष्कर्ष निकाले हराएका कुखुरा त अजिंगरको आहारा पो भएका रहेछन् । राजुले असार १० मा दिउँसो करिब ३ बजे खिचेको भिडियो सामाजिक सञ्जालमा भाइरल हुन नपाउँदै वन र प्रहरी कार्यालयको टोली आइपुग्यो । व्यापारी प्रदीप मित्तलको वर्षौंदेखि बाँझो रहेको जमिनभित्र अजिंगर पसेको भिडियोमा देखिन्थ्यो । कपाउन्ड वालले घेरेको जग्गा वर्षौंदेखि बाँझो रहँदा बाक्लो झाडीले भरिएको थियो । त्यहीं लुकेको आशंकामा एक्स्काभेटरको प्रयोग गरेर अजिंगरको खोजी भयो तर एक घण्टासम्म खोज्दा पनि भेटिएन । सोमबार बिहान अचानक त्यही अजिंगर स्थानीयले सोही कम्पाउन्डभित्रै फेला पारे । प्रहरीको सहयोगमा पक्रेर डिभिजन वन कार्यालय झापाको टोलीलाई बुझाए । वन कार्यालयले उक्त अजिंगर जंगली जनावर र जीवजन्तुलाई संरक्षण गर्दै आएको मेचीनगरको बाँसबारी सामुदायिक वनलाई दियो । वन कार्यालयका रेन्जर कुलबहादुर भट्टराईका अनुसार १३ किलो तौलको अजिंगर ८ फिट लामो छ । गत वर्ष दमकको बसपार्क क्षेत्रमा पनि अजिंगर भेटिएको थियो । नजिकै रतुवा नदी भएकाले नदीको भेलले बगाएर ल्याएको आशंका गरियो । त्यसअघि सदरमुकाम भद्रपुरमा त लक्ष्मण प्रधानको घरमै अजिंगर फेला परेको थियो । अजिंगर प्रायः घना जंगल र ओसिलो (सिमसार) जमिनमा बस्न रुचाउँछ । रूखको ठूलाठूला मुढा र सुकेका पातमा पनि लुकेर बस्छ । कहिलेकाहीँ नदी र ठूला पोखरी आसपास घाँसे मैदानमा पनि भेटिन्छ । गाउँघर र वनजंगल आसपास त अजिंगर भेटिनु सामान्य नै हो, रेन्जर भट्टराईले भने, तर, सहरबजारमा नै फेला पर्न थाल्नु अनौठो कुरा हो । झापाको जलथल, चारआलीलगायतका जंगलमा अजिंगर बढी पाइन्छ । भट्टराईले अजिंगर बर्खाको भेलसँगै बग्दै आएर सुरक्षित आश्रयका लागि सहरको झाडीमा लुकेको हुन सक्ने आशंका गरे । स्थानीयले पनि विगतमा कहिल्यै नदेखिएका कारण अन्यत्रबाट आएर बसेको अनुमान गरेका छन् । स्थानीय गोविन्द घिमिरेले पहिला कहिल्यै नदेखिएका कारण ५७ दिनअघि आएर झाडीमा लुकेर बसेको हुन सक्ने बताए । वन्यजन्तु संरक्षणकर्मी शंकर लुइँटेलका अनुसार अजिंगर सहरमा भेटिन थाल्नु भनेको उसको बासस्थान मासिँदै जानु पनि हो ।"
८० औं जित,"सर्बियाका नोभाक जोकोभिचले सोमबार विम्बल्डन टेनिसमा दक्षिण कोरियाका क्वान सुनवुलाई हराएपछि फेरि एउटा कीर्तिमान बनाएका छन् । ६ पटकका विम्बल्डन च्याम्पियन उनले ग्रान्ड स्लाममा ८० औं जित आत्मसात् गरे । सेन्टर कोर्टमा ३५ वर्षे जोकोभिचले ६३, ३६, ६३, ६४ ले जित रचे । उनी चारवटै ग्रान्ड स्लाममा सिंगल्सतर्फ महिला वा पुरुषमै ८० खेल जित्ने पहिलो खेलाडी बनेका छन् । २० ग्रान्ड स्लाम जितिसकेका जोकोभिचले भने, ॅ८० खेलमा पुगिसकेको छु, १०० मा पुगौं भन्ने छ । तस्बिरहरू : एपी"
इंग्ल्यान्डको ह्वाइटवास,लिड्स (एएफपी) जोनी बेरिस्टोको आक्रामक ब्याटिङ मदतमा इंग्ल्यान्डले सोमबार न्युजिल्यान्डविरुद्धको विश्व टेस्ट च्याम्पियनसिपमाथि ह्वाइटवास गरेको छ । उनले आफ्नो गृहमैदानमा तीव्र गतिको अर्धशतक इंग्ल्यान्डले जितका लागि २ सय ९६ रनको लक्ष्य सफलतापूर्वक पछ्याएपछि ७ विकेटले विजयी रह्यो । खेल सकिँदा इंग्ल्यान्ड तीन विकेट गुमाएर २ सय ९६ रनको स्थितिमा रह्यो । बेरिस्टो ७१ रन बनाएर नटआउट रहे । यो ३० बलमा सम्भव भएको रन स्कोर थियो । इंग्ल्यान्डका लागि टेस्ट क्रिकेटमा यो दोस्रो तीव्र गतिको अर्धशतक हो । पूर्वकप्तान जो रुट ८६ रन बनाएर नटआउट रहे । उनले ५५ रनबाट व्यक्तिगत स्कोरबाट दिनको सुरुआत गरेका थिए । उनले आफ्ना योर्कसायर खेलाडी बेरिस्टोसँग मिलेर १ सय ११ रनको निर्णायक साझेदारी गरे । वर्षाले गर्दा अन्तिम तथा पाँचौं दिनको बिहानको खेल सम्भव भएको थिएन । इंग्ल्यान्ड २ विकेट गुमाएर १ सय ८३ बाट खेल्न अगाडि सुरु गरेको थियो । टोलीका लागि वर्षा रोकिएपछि ७८ ओभर उपलब्ध थियो र जितभन्दा १ सय १३ रन टाढा थियो । तर इंग्ल्यान्ड १५२ ओभरमात्र उपयोग गरेर जितसम्म पुगेको थियो । यसबीच एक घण्टाको खेलमात्र आवश्यक रह्यो । बेरिस्टोले अफ स्पिनर माइकल ब्रेसवेलको बललाई डिप मिडविकेटमा छक्का प्रहार गर्दै जित निश्चित गरे । जितपछि इंग्ल्यान्डले तीन टेस्टको शृंखलामा ३० को अग्रता लिएको थियो । टोलीले कप्तान बेन स्टोक्सको नेतृत्वमा पहिलो शृंखला खेलिरहेको थियो । इंग्ल्यान्डले न्युजिल्यान्डका पूर्वकप्तान ब्रेन्डन म्याकलमको प्रशिक्षणमा पनि पहिलो शृंखला खेलेको थियो । अघिल्लो दिन ८१ रनमा नटआउट रहेका ओली पोप दिनको पाँचौं बलमा आउट भए । उनी टिम साउथीको बलमा आउट भएका हुन् । यससँगै रुटसँग उनको १ सय ३४ रनको साझेदारी टुटेको थियो । न्युजिल्यान्डले पोपको विकेटपछि इंग्ल्यान्ड दबाबमा आउने महसुस गरे पनि त्यस्तो केही पनि भएन । दिनको दोस्रो ओभरमै १७ रन निस्केको थियो । शृंखलामा इंग्ल्यान्डका प्लेयर अफ द सिरिज रुटले ट्रेन्ट बोल्टको बलमा चौका प्रहार गर्दै टिमको जित आधार सुरु गरे । नयाँ ब्याट्सम्यानका रूपमा मैदानमा ओर्लेका बेरिस्टोले पनि सामना गरेको बोल्टको पहिलो बलमै चौका प्रहार गरे । यसअघि न्युजिल्यान्डले आफ्नो दोस्रो इनिङ्समा ३ सय २६ रन बनाएको थियो । अब इंग्ल्यान्डले शुक्रबार एजबास्टनमा हुने खेलमा भारतको सामना गर्नेछ । यो गत वर्ष कोरोना महामारीका कारण रोकिएको शृंखलाको अन्तिम टेस्ट हुनेछ ।
पर्यटनमन्त्रीको जोड पर्यटकीय खेलकुद,"(काठमाडौं)  नवनियुक्त पर्टयन, संस्कृति, नागरिक तथा उड्डयनमन्त्री जीवनराम श्रेष्ठले पर्यटकीय खेलमा जोड लक्ष्य लिएको बताउँदै नेपालमा बढीभन्दा बढी पयर्टक भित्र्याउन खेलकुद एक माध्यम रहेको बताएका छन् । श्रेष्ठ नेपाल ओलम्पिक कमिटीका अध्यक्ष हुन् । यसअगाडि राष्ट्रिय खेलकुद परिषदको नेतृत्वसम्हालिसकेका श्रेष्ठको सम्मानमा कमिटीले सोमबार आयोजना गरेको बधाई तथा शुभकामना कार्यक्रममा उनले पर्यटकीय खेलकुदप्रति जोड दिए । सातदोबाटोस्थित ओलम्पिक मुख्यालयमा आयोजित कार्यक्रममा उनले खेलकुदलाई पयर्टनसँग जोड्ने सम्भावित उपायबारे छलफल गर्नुपर्ने पनि बताए । उनले भने, हामीसँग धेरै समय छैन तर काम भने धेरै गर्नु छ । यो समयमा खेलकुदलाई पयर्टनसँग जोडेर ठोस कार्यक्रमलाई मूर्त रूप दिन सके धेरै राम्रो हुन्छ । विशेषतः हामीले पर्वतीय खेलकुदको सम्भावनाबारे गम्भीर रूपमा ठोस कार्यक्रम ल्याउन आवश्यक छ । कार्यक्रममा कमिटीका सबै बोर्ड सदस्य उपस्थित थिए । मन्त्री श्रेष्ठले थपे, हामीले लामो समयदेखि पर्वतीय खेलकुदमा जोड दिइरहेका थियौं, अहिले हामी त्यसलाई कार्यान्वयन गर्ने स्थितिमा पुगेका छौं । सरकारको नीति तथा कार्यक्रममा पनि यो क्षेत्रलाई विकास गर्ने योजना छ । हामी पर्वतीय खेलकुदको ठूलो अन्तर्राष्ट्रिय प्रतियोगितामा आयोजना गर्न सक्षम हुनुपर्छ । हाम्रो मुख्य योजना भनेको पयर्टनसँग खेलकुदलाई जोड्ने हो र हामीले यससँग सम्बन्धित सबै क्षेत्रसँग छलफल अगाडि बढाउने छौं ।"
खुला महिला भलिबल आजदेखि,"काठमाडौं (कास) वाग्मती प्रदेश खेलकुद विकास परिषद् तथा न्यु डायमन्ड स्पोर्ट्स क्लबको संयुक्त आयोजनामा वाग्मती प्रदेश न्यु डायमन्ड कप खुला महिला भलिबल प्रतियोगिता मंगलबारदेखि हुँदै छ । न्यु डायमन्डसहित एपीएफ क्लब, पुलिस क्लब र काठमाडौंको परोपकार आदर्श मावि गरी ४ टिमको सहभागिता रहने प्रतियोगिता संयोजक कुमार राईले सोमबार पत्रकार सम्मेलनमा बताए । सहभागी टिमबीच पहिले राउन्ड रोबिन लिगका आधारमा खेल हुनेछ । राउन्ड रोविनमा शीर्ष दुई स्थान हात पार्नेले उपाधिका लागि प्रतिस्पर्धा गर्नेछन् । तेस्रो र चौथोले तेस्रो स्थानका लागि खेल्नेछन् । शीर्ष चार स्थान हात पर्ने टिमले क्रमशः ५ लाख, २ लाख ५० हजार, १ लाख २५ हजार र ७५ हजार पुरस्कार प्राप्त गर्नेछन् । सर्वोत्कृष्ट खेलाडीले २५ हजार पुरस्कार पाउँदा विधागत ५ उत्कृष्ट खेलाडी र प्रशिक्षकले जनही १० हजार पाउनेछन् । प्रतियोगिताको मुख्य उद्देश्य न्यु डायमन्डको भलिबल कोर्ट निर्माण गर्न सहयोग जुटाउनु हो । नगद पुरस्कार प्राप्त गर्ने टिमले २० प्रतिशत न्यु डायमन्डलाई उपलब्ध गराउनुपर्ने प्रावधान छ ।"
क्यामरुनी टिमलाई शुभकामना गोल्डकप,"पोखरा (कास) नेपाल आइस छैटौं शुभकामना गोल्डकप फुटबलको उपाधि क्यामरुनको एभिनियर क्लबले जितेको छ । गौरीशंकर खेलमैदानमा आइतबार सम्पन्न फाइनलमा एभिनियरले आयोजक हेमजा युनाइटेडलाई ३१ ले हराएर ६ लाखसहित उपाधि उचालेको हो । हेम्जाले ३ लाख रुपैयाँ पायो । एभिनियरले खेलको छैटौं मिनेटमा नै अग्रता लियो । विल्लेले प्रहार गरेको कर्नरमा आनिसेले हेडर मार्फत गोल गरे । निकै दबाबमा परेको हेम्जाले खेलको ३५ औं मिनेटमा गोल गर्दै खेलमा फर्किएको थियो । एभिनियरका डिफेन्डर र गोलरक्षक कोभासिस झुक्किरहँदा सुशील राईले गोल गरे । खेलको पहिलो हाफ बराबरीमै रोकिएको थियो । प्रतिस्पर्धात्मक दोस्रो हाफमा हेम्जाको गोलपोस्ट निकै व्यस्त रह्यो । रक्षात्मक खेल खेलेको हेम्जाले दोस्रो हाफमा गोल गर्न नदिँदा निर्धारित समयको खेल ११ को बराबरीमा सकिएको थियो । अतिरिक्त ३० मिनेटमा एभिनियरले २ गोल गर्दै ३१ को स्थिति बनाएपछि उपाधि चुमेको हो । खेलको ९८ औं मिनेटमा साङले गोल गरे । यस्तै १ सय ६ औं मिनेटमा विल्लेले गोल गर्दै जित सुनिश्चित गराए । दीप कार्की सर्वोत्कृष्ट हेम्जा युनाइटेडका गोलरक्षक दीप कार्की सर्वोत्कृष्ट खेलाडी भएका छन् । उनले ५० हजार रुपैयाँ ट्रफी प्राप्त गरे । आयोजक हेम्जा युनाइटेडलाई फाइनल पुर्याउन उनको महत्त्वपूर्ण योगदान रहेको थियो । हेम्जा युनाइटेडकै आशिक गुरुङ उत्कृष्ट डिफेन्डर भए भने सुशील राई उत्कृष्ट फरवार्ड घोषित भए । एभिनियरका गोलरक्षक कोभास्सी उत्कृष्ट गोलरक्षक, नेल्सन उत्कृष्ट मिडफिल्डर र आशिक थापा मगर उत्कृष्ट प्रशिक्षक घोषित भए । उदीयमान खेलाडी हेम्जाका मनीष थापा घोषित भए । सबैले २०२० हजार रुपैयाँ प्राप्त गरे । अनुशासित टिम कालिका फुटबल क्लबले २५ हजार प्राप्त गर्यो । सर्वाधिक गोलकर्ता भने एभिनियरका विल्ले र हेम्जाका कमल थापा मगर रहे । दुवैले ३३ गोल गरे । उनीहरूले २५ हजार रुपैयाँ पाए । विजेतालाई गण्डकी प्रदेश युवा तथा खेलकुदमन्त्री राजीव गुरुङले पुरस्कृत गरे ।"
एनआरटी मलेसियातिर,"काठमाडौं (कास) सहिद स्मारक ए डिभिजन लिग क्लब एनआरटी (न्युरोड टिम) प्रिसिजन टुरका लागि सोमबार मलेसिया प्रस्थान गरेको छ । प्रिसिजन टुरका लागि मलेसिया र थाइल्यान्ड जाने एनआरटीको ३ं० सदस्यीय टोलीलाई सोमबार बिदाइ गरियो । क्लबका अध्यक्ष सुन्दर नरसिंह जोशी, पूर्वअध्यक्ष नरेन्द्र श्रेष्ठलगायत क्लबका पदाधिकारीले टोलीलाई बिदाइ गरे ।एनआरटीले मलेसियाको पेनाङमा हुने टुवान याङ तेरुतमा (टीवाईटी) कप फुटबल प्रतियोगिता खेल्नेछ । त्यसमा मलेसियाको सुपर लिग क्लब पेनाङ एफसी र इन्डोनेसियाको लिग२ क्लब कारो एफसीसँग प्रतिस्पर्धा गर्नेछ । एनआरटीले जुन ३० मा कारो र जुलाई २ मा पेनाङसँग खेल्नेछ । प्रतियोगिता पेनाङका सहर प्रमुख मिस्टर याङले पदबहाली ग्रहण गरेको पहिलो वार्षिकोत्सवको अवसरमा हुन लागेको हो । प्रतियोगिता २८ जुनदेखि २ जुलाईसम्म हुनेछ । २० हजार दर्शक क्षमताको पेनाङ सिटी रंगशालामा हुने प्रतियोगिताको विजेताले १० हजार र उपविजेताले ५ हजार मलेसियन रिंगेट पुरस्कार जित्नेछन् । एनआरटीले थाइल्यान्डमा तीन मैत्रीपूर्ण खेल खेल्ने तालिका छ ।"
आयोजक नेक्सस उपाधि नजिक,काठमाडौं (कास) आयोजक नेक्सस क्रिकेट एकेडेमी सोमबार यू१६ नेक्सस कप टी२० क्रिकेटमा फाइनल पुगेको छ । सेमिफाइनलमा नेक्ससले ग्रेट हिमालय क्रिकेट एकेडेमी (जीएचसीए) लतिलपुरलाई २८ रनले हरायो । मूलपानी क्रिकेट मैदानमा नेक्ससले पूरै २० ओभर खेल्दै अलआउट हुनुअघि १ सय १० रन बनायो । उत्तम थापा मगरले १ चौका र २ छक्कासहित ४४ तथा रोहन साहले २ छक्कासहित ३३ स्कोर गरे । जीएचसीएका अजय यादव र रूपेश यादवले २२ विकेट लिए । जीएचसीए १८२ ओभरमा ८२ रनमा अलआउट भयो । लक्की कठायतले १७ रन बनाए । अलराउन्ड प्रदर्शन गर्दै म्यान अफ द म्याच भएका नेक्ससका रोहन साहले ३ विकेट लिए । उपाधिका लागि नेक्ससले मंगलबार अपन राधेमाई युवा क्लबसँग खेल्नेछ ।
१० युवा खेलाडीलाई छात्रवृत्ति,काठमाडौं (कास) बालुवाटारस्थित क्रिकेट एक्सिलेन्स सेन्टरमा प्रशिक्षणरत १० युवा खेलाडीलाई जिम्बु थकालीले छात्रवृत्ति प्रदान गरेको छ । कर्पोरेट सामाजिक उत्तरदायित्वअन्तर्गत रहेर रेस्टुरेन्टले १० युवालाई एक वर्षका लागि छात्रवृत्ति प्रदान गरेको हो । एक्सिलेन्स सेन्टरका तर्फबाट संस्थापक तथा नेपाली राष्ट्रिय टोलीका पूर्वकप्तान पारस खड्का र जिम्बु थकालीका प्रमुख कार्यकारी अधिकृत प्रभुशरण थापा मगरले सम्झौतापत्रमा हस्ताक्षर गरे ।
राष्ट्रपति रनिङ सिल्ड सुरु,"काठमाडौं (कास) काठमाडौं जिल्ला खेलकुद विकास समितिको आयोजनामा ११ औं काठमाडौं जिल्लाव्यापी राष्ट्रपति रनिङ सिल्ड खेलकुद सोमबार सुरु भएको छ । पहिलो दिन त्रिपुरेश्वरस्थित राखेप कभर्डहलमा भलिबल छात्रतर्फ शंखरापुर र बूढानीलकण्ठ नगरपालिका फाइनल पुगेका छन् । छात्रामा चन्द्रगिरि नगर र काठमाडौं महानगरले उपाधि भिडन्त पक्का गरे । प्रतियोगितामा भलिबलसहित कबड्डी, एथलेटिक्स, कराते, तेक्वान्दो र उसु गरी ६ खेलको प्रतिस्पर्धा हुनेछ । प्रतियोगिताबाट वाग्मती प्रदेश राष्ट्रपति रनिङ सिल्डका लागि खेलाडी छनोट गरिने काठमाडौं जिखेविस अध्यक्ष गणेशलाल कक्षपतिले जनाएका छन् । प्रतियोगिता असार १५ सम्म चल्नेछ ।"
त्रियोगलाई दुई स्वर्ण,"काठमाडौं (कास) त्रियोग स्कुलका खेलाडीले १७ औं राष्ट्रव्यापी अन्नपूर्ण बुद्धिचाल प्रतियोगितामा उपाधि जितेको छ । अन्तिम चरणपछि २ स्वर्ण, २ रजत र १ कांस्यसहित त्रियोग विजेता भयो । यू१६ तर्फ विवेक बिक (ल्याब) र एलिसा तामाङ (अन्नपूर्ण मावि), यू१४ तर्फ अभिनव आचार्य र रिया श्रेष्ठ (त्रियोग), यू१२ तर्फ आयुश बोहरा (अन्नपूर्ण) र एन्जेल महर्जन (ग्रीनहिल) तथा यू१० तर्फ राजीव कार्की (पायोनियर) र नोयल थापा (त्रियोग) स्वर्ण जित्न सफल भए ।"
१२ स्वर्णसहित टिम च्याम्पियन,"काठमाडौं (कास) भारतमा सम्पन्न दक्षिण एसियाली कराते प्रतियोगितामा नेपाल टिम च्याम्पियन बनेको छ । नेपाली टिमले राजस्थानको जयपुरमा सम्पन्न प्रतियोगितामा १२ स्वर्णसहित १६ पदक जितेको थियो । कुमुतेतर्फ उमेर समूहबाट वर्षा केसी, झरना केसी, एन्जिला राई, शर्मिला वाइबा, सुरोज राजबाहक, साहिल घलेले स्वर्ण पदक जिते । ४५ केजी तौलमा पुष्पा लामा, ५० केजीमा वर्षा बुढा मगर, ६८ केजीमा एरिका गुरुङ, ५५ केजीमा साजन बल र ६० केजीमा सन्तोष श्रेष्ठले स्वर्ण पदक जिते । काता विधामा सुरेन्द्र तामाङले स्वर्ण जितेका छन् । कुमितेतर्फ रूपक श्रेष्ठ र सम्मन श्रेष्ठले रजत जिते । ६७ केजीमा सुरेन्द्र तामाङ र ८४ केजीमा सञ्जय महर्जन कांस्य पदक जित्न सफल भए । प्रतियोगितामा नेपालसहित भारत, बंगलादेश, भुटान र श्रीलंकाका खेलाडीले भाग लिएका थिए ।"
