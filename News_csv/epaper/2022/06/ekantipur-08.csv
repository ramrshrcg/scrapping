शीर्षक,विवरण
"लाइसेन्समै सास्ती, इम्बोस्डमा ज्यादती","यता, सवारीसाधनमा इम्बोस्ड नम्बर जडान गर्न सरकारले बंगलादेश र अमेरिकाको संयुक्त कम्पनी डेकाटुर टाइगर आईटीसँग ०७३ जेठमा सम्झौता गरेको हो । यातायात व्यवस्था विभागले ४ अर्ब ६८ करोड ५२ लाख (चार करोड ३७ लाख ८७ हजार अमेरिकी डलर) दिने र कम्पनीले २५ लाख नम्बर प्लेट बाँडिसक्नुपर्ने सम्झौता थियो । सम्झौताको म्याद पाँच वर्ष थियो, ६ वर्ष बितिसक्दा जम्मा २५ हजार प्लेट नम्बर मात्र बाँडिएको छ । लामो समयसम्म सुस्ताएको विभाग नाटकीय रूपमा जागेको मात्र होइन, सबै पुराना सवारीसाधनले १६ महिनाभित्र अनिवार्य इम्बोस्ड नम्बर प्लेट नराखे जरिवाना गर्ने घोषणा गरेको छ । राष्ट्रिय सूचना केन्द्रका तत्कालीन कम्प्युटर इन्जिनियर विकल पौडेलको सक्रियतामा इम्बोस्ड नम्बरको टेन्डर, सेक्युरिटी प्रेस खरिद, मेसिन रिडेबल पासपोर्ट (एमआरपी) छपाइ, सूचना प्रविधि ल्याबलगायत विषयको टुंगो लागेको थियो । तर, सेक्युरिटी प्रेस खरिद प्रसंगमा तत्कालीन सञ्चारमन्त्री गोकुल बाँस्कोटासँगै विवादमा परेपछि प्रतिनिधिसभाको लेखा समितिले ०७६ सालमा उनीसँग बयान लिएको थियो । उनीमाथि थप अनुसन्धान गरेर कारबाही चलाउन भन्दै लेखा समितिले अख्तियार दुरुपयोग अनुसन्धान आयोगलाई लेखिपठाएको थियो । छानबिनको निष्कर्ष नआउँदै वर्तमान सरकारले उनलाई सेक्युरिटी प्रेस केन्द्रका कार्यकारी निर्देशकमा नियुक्त गरेको छ । मंगलबार पत्रकार सम्मेलन गर्दै पौडेलले इम्बोस्ड नम्बर प्लेटको सम्झौताको तहसम्म आफ्नो संलग्नता रहे पनि त्यसपछिको जिम्मेवारी यातायात व्यवस्था विभागको रहेको बताएका छन् । म एक्लैले अमूक कम्पनीलाई ठेक्का दिएको जस्तो गरी प्रचार गरिएको छ । इम्बोस्ड नम्बर प्लेट डिजाइन गर्ने र चिप्स राख्ने काममा म संलग्न हो, तर गुणस्तर जाँच गर्न त्यतिबेला यातायात व्यवस्था विभागका इन्जिनियर खटाइएको थियो, उनको भनाइ छ । सूचना केन्द्रको कम्प्युटर इन्जिनियरका रूपमा कम गर्दा एम्बोस्ड नम्बर प्लेटको काम गरेको भन्दै उनले अगाडि भने, मलाई डिजाइन र चिप्स राख्ने कामको जिम्मेवारी दिइएको थियो । सार्वजनिक खरिद ऐनअनुसार भएको काममा आफ्नो व्यक्तिगत निर्णय हुन नसक्ने जिकिर उनले गरे । साउन १ देखि नयाँ गाडी र १६ महिनाभित्र सबै पुराना गाडीले इम्बोस्ड नम्बर नलिएमा दण्ड जरिवाना गर्ने भनेर राजपत्रमा सूचना जारी भएकामा सांसदहरूले पनि आपत्ति व्यक्त गरेका छन् । प्रतिनिधिसभाको मंगलबारको बैठकमा कांग्रेस सांसद गगन थापाले इम्बोस्ड नम्बर प्लेट राख्ने निर्णय पुनरावलोकन गर्न सरकारलाई आग्रह गरे । एक पटक मन्त्रीले साधारण नागरिक भएर काठमाडौंका यातायात कार्यालयहरूमा इम्बोस्ड नम्बर प्लेट बदल्नका लागि लाइन लागेर, बसेर हेर्नुभयो भने नागरिकले कति सास्ती पाइरहेका छन् भन्ने अनुभूति सरकारलाई हुन्छ । यति धेरै नागरिकलाई दुःख दिन मिल्दैन, पाइँदैन, यातायातमन्त्री रेणु यादवलाई लक्षित गर्दै थापाले भने ।एमाले सांसद भीम रावलले इम्बोस्ड नम्बर प्लेट राख्ने सम्बन्धमा सर्वोच्च अदालतका निलम्बित प्रधानन्यायाधीश चोलेन्द्रशमशेर जबरासमेत मुछिएको आरोप लगाए । ठेकेदार नै विश्व बैंकले कालोसूचीमा राखेको कम्पनी छ । त्यो बेला र अहिलेको रकम हेरौं, झन्डै त्यसमा ३ अर्ब रकम घोटाला भएको देखिन्छ । ४ हजारमा प्लेट राखिएकामा १५ सयको त १ वर्षमै काम नलाग्ने भएको छ, रावलले भने ।इम्बोस्ड नम्बर प्लेटमा देवनागरी लिपि प्रयोग नभएको लगायत विषयमा सर्वोच्च अदालतमा रिटसमेत परेको थियो । संवैधानिक इजलासले ०७६ मंसिर २७ मा रिट खारेज गरेर इम्बोस्ड नम्बरमा अंग्रेजी भाषा राख्ने बाटो खुला गरेको थियो । यही प्रसंग जोड्दै रावलले भने, जुन सर्वोच्च अदालतको फैसला सिरानी हालिएको छ, त्यसबारे एक जना वरिष्ठ अधिवक्ताले नै यो फैसला हुनुमा तत्कालीन प्रधानन्यायाधीश जबराले ठूलो अनियमित काम गर्नुभएको छ । अनियमित काम गरेर राष्ट्रलाई फसाउने काम राणाले गर्नुभएको छ भन्नुभएको छ ।सांसद रावलले प्रधानमन्त्री शेरबहादुर देउवालाई नै इम्बोस्ड नम्बर प्लेटका विषयमा भएको अनियमिततामाथि हस्तक्षेप गर्न आग्रह गरे । रावलले इम्बोस्ड नम्बरको गुणस्तर र त्यसका नाममा लिइने नागरिकको व्यक्तिगत विवरणको सुरक्षाका विषयमा पनि गम्भीर बन्न सुझाएका थिए । व्यक्तिको जैविक विवरण विदेशी कम्पनीको हातमा जाने भएको छ । त्यो विवरणले हाम्रो सुरक्षामा के असर गर्छ ?, उनको प्रश्न थियो । माओवादी सांसद अञ्जना विशंखेले सार्वजनिक रूपमा चुनावी खर्च उठाउन इम्बोस्ड नम्बर प्लेट राख्न लागिएको भन्ने चर्चा चलेको सुनाइन् । इम्बोस्ड खेल भनेर आलोचना भइरहेको छ । जनतामा कस्तो प्रभाव परिरहेको छ भन्ने बुझ्नुपर्यो, उनको माग थियो, यो निर्णय गर्ने कर्मचारी, सुझाव दिने र यातायात विभागका महानिर्देशकलाई तुरुन्त बर्खास्त गर्नुपर्छ । यस्तो गैरजिम्मेवार निर्णय गर्न कसरी आँट भएको हो ?कांग्रेस सांसद मीनबहादुर विश्वकर्माले इम्बोस्ड नम्बर प्लेट नेपाली भाषामा किन नलेखिएको हो भनेर प्रश्न गरेका थिए । इम्बोस्ड नम्बर लगाउने कुरा पहिलेदेखि नै विवादित थियो । यो देवनागरीमा किन भएन ? कहीं स्टेट नम्बर भनेको छ कहीं प्रोभिन्स । हाम्रो प्रान्त हो कि राज्य हो ?, उनले प्रश्न गरे । एमाले सांसद गणेश पहाडीले आवश्यक पूर्वाधार तयार नगरी सवारीधनीलाई जबर्जस्ती इम्बोस्ड नम्बर प्लेट लैजानैपर्ने किन भनिएको हो भनेर प्रश्न गरे । इम्बोस्ड नम्बर प्लेटका विषयमा कुरा उठिरहेको छ । पहिलो, यो कम्पनी नै बदनाम छ । दोस्रो, देवनागरी लिपिमा छैन । तेस्रो, भारतको भन्दा नेपालको धेरै गुणा महँगो छ, उनले भने, यो १५ महिनामा २४ लाख ७५ हजार सवारीमा लगाइसक्नुपर्छ भनिएको छ, जुन सम्भव छैन । पूर्वाधार तयार भएको छैन । पूर्वाधार तयार नगरी ल्याइएको योजना रोक्न उनले माग गरे ।"
च्यापुको जोर्नी प्रत्यारोपण,"(काभ्रे)  धुलिखेल अस्पतालमा च्यापुको दुवैतर्फको जोर्नी (टेम्पोरोमेन्डिबुलर ज्वाइन्ट) प्रत्यारोपण सफल भएको छ । चोट लागेकाले १३ वर्षदेखि मुख खोल्नै नसक्ने समस्या भोगिरहेकी २२ वर्षीया युवतीको शल्यक्रिया गरिएको हो । उपचारमा संलग्न ओरल तथा म्याक्जिलोफेसियल सर्जन डा चन्दन उपाध्यायले दुवैतर्फको जोर्नी प्रत्यारोपण भएको यो नेपालकै पहिलो घटना दाबी गरे । करिब ८ घण्टा लगाएर प्रत्यारोपण गरिएको थियो । कपन बस्दै आएकी २२ वर्षीय ज्योत्सना अर्याल ३४ वर्षको हुँदा लडेर घाइते भइन् । सुरुमा च्यापुमा चोट लागे पनि खासै समस्या थिएन । हाँस्दा मुख थोरै मात्र खुलेको जस्तो लाग्न थाल्यो, बाबु हेमेन्द्रले भने, मुख खोल्न समस्या भएपछि ९ वर्षको उमेरमा शल्यक्रिया त गरियो, तर पूर्ण सफल भएन । विस्तारै मुख साँघुरिएपछि भारतको लखनउनसम्म पुगेर विभिन्न उपचार गरेको उनले बताए । डा चन्दनको नेतृत्वमा काठमाडौं मेडिकल कलेजका डा आलोक सग्तानी, त्रिवि शिक्षण अस्पतालका डा आशुतोषकुमार सिंह र काठमाडौं विश्वविद्यालय स्कुल अफ मेडिकल साइन्सेसका डा नितेश चौरसिया, डा सनद दुलाल र डा ममता शाक्यको टोलीले शल्यक्रिया गरेको हो । धुलिखेल अस्पतालमै रहेको मेसिनमार्फत थ्रीडी प्रिन्टले शल्यक्रिया प्रभावकारी भएको डा चन्दनको भनाइ छ । उनका अनुसार बिरामी ६ महिनासम्म चिकित्सकको निगरानीमा बस्नुपर्छ । अस्ट्रेलियाको स्माइल हाई फाउन्डेसनले उपचारमा सघाउँदै आएको छ । शल्यक्रियापछि खुसी व्यक्त गर्दै ज्योत्सनाले मःमः सिंगै खाने इच्छा भएको बताइन् । पहिला किमा निकालेर सानोसानो बनाएर खानुपर्थ्यो, पूरै निको भएपछि मःमः सिंगै खान्छु, उनले भनिन् ।"
फोहोरको चुनौती सबै महानगरमा उस्तै,"रमेशकुमार पौडेल (चितवन), विनोद भण्डारी (विराटनगर), दीपक परियार (पोखरा) र भूषण यादव (वीरगन्ज)"
बन्चरेडाँडामा विसर्जन,"(काठमाडौं)  काठमाडौं उपत्यकाको फोहोर फाल्न थालिएको नुवाकोटस्थित सिसडोल ल्यान्डफिल साइट १७ वर्षपछि बन्द गर्ने प्रक्रिया थालिएको छ । २०६२ जेठ २२ गतेदेखि सिसडोलमा २ वर्षका लागि भन्दै उपत्यकाको फोहोर विसर्जन गर्न थालिएको थियो । पहिलो पटक गत जेठ १० गते प्रहरीको सुरक्षामा बन्चरेडाँडाको सेल १ मा फोहोर विसर्जन गरिएको थियो । मंगलबार फोहोर लिएर गएका ट्रकलाई स्थानीयले अवरोध गरेपछि प्रहरीले बल प्रयोग गरेर सडक खुलाएको थियो । महानगर वातावरण शाखाकी प्रमुख सरिता राईले १ सय ५७ ट्रक (१२ सय मेट्रिक टन) फोहोर विसर्जन गरिएको बताइन् । बन्चरेडाँडा ल्यान्डफिल साइट प्रभावित क्षेत्र सरोकार समितिका उपसंयोजक सन्नोत उप्रेतीले महानगर र सरकारले स्थानीयलाई दमन गरेर फोहोर जबर्जस्ती विसर्जन गरेको बताए । प्रमुख राईले प्रभावित क्षेत्रका बासिन्दाको सबै माग मंगलबारको बैठकले सम्बोधन गरिसकेकाले फोहोर फाल्ने सहमति भएको बताइन् । उपत्यकाको फोहोर विसर्जन हुन अझै १५ दिन लाग्ने महानगरले जनाएको छ । १७ वर्षमा सिसडोलमा ४ सय १९ रोपनी जग्गा अधिग्रहण गरेर फोहोर विसर्जन गरिँदै आएको थियो । बन्चरेडाँडामा काठमाडौं र ललितपुर महानगरपालिकासहित १६ नगरपालिकाको फोहोर व्यवस्थापन हुनेछ । बन्चरेडाँडा ल्यान्डफिल निर्माणका लागि सरकारले १ अर्ब ५६ करोड रुपैयाँ विनियोजन गरेको थियो । यसका लागि २०७६ वैशाख २२ मा एक वर्षभित्र निर्माण सम्पन्न गर्ने गरी लुम्बिनी कोसी एन्ड न्यौपाने जेभीलाई ठेक्का दिइएको थियो । तर दुई वर्ष नाघिसक्दा पनि पूर्णरूपमा निर्माण सम्पन्न भएको छैन । नुवाकोट र धादिङको सिमानामा रहेको बन्चरेडाँडा सिसडोलभन्दा दुई किलोमिटर टाढा छ । बन्चरेडाँडामा फोहोर व्यवस्थापन गर्न सर्तसहित २०७८ भदौ २५ गते सहरी विकास तथा भवन निर्माण विभागले सेल वान प्रयोग गर्न सकिने आशयको पत्र काठमाडौं महानगरपालिकालाई पठाएको थियो । सेल १ को क्षमता १३ हजार मेट्रिक टन छ । सञ्चालन निर्देशिका बनाउन इन्जिनियर सुनील लम्सालको संयोजकत्वमा विज्ञ समिति बनाइएको छ । नेपाल विज्ञान तथा प्रविधि प्राज्ञ प्रतिष्ठान (नास्ट) को विज्ञ टोलीले मंगलबार सिसडोल क्षेत्रको रासायनिक र भौतिक वातावरण अध्ययन गरेको छ । सिसडोल आसपासको लिचेड (फोहोर रसाएर निस्कने तरल पदार्थ) र गन्ध हटाउनका प्रयोग गर्न सकिने सम्भावित रसायनको अवस्थाको अध्ययन गरेको हो । लिचेड मिसिनुअघि, मिसिएको स्थान र मिसिने स्थानभन्दा ९२० मिटर पर गरी ३ फरक बिन्दुबाट पानीको नमुना संकलन गरिएको प्रमुख बालेन्द्र शाहले जानकारी दिए । संकलित नमुनाको तुलनात्मक अध्ययन गर्दा पानीमा प्रशस्त मात्रामा लिचेड मिसिएको देखिएको छ । स्रोतबाट १ किलोमिटर परसम्मको पानीमा पनि प्रदूषणको मात्रा उच्च छ, उनले उल्लेख गरेका छन् । मंगलबार नै अमृता पौडेलको नेतृत्वमा सिसडोल पुगेको टोलीले गन्धरहित बनाउन चाहिने जीवातुको मात्रा र छर्ने विधि निर्क्योल गरेको छ । यसैबीच, काठमाडौं महानगरपालिकाले साउनदेखि लागू हुने गरी वर्गीकरण गरेको फोहोर मात्र उठाउने भएको छ । प्रमुख शाहले कुहिने र नकुहिने फोहोर छुट्याएर राख्न महानगरवासीलाई अपिल गरेका छन् ।"
जनक शिक्षाको डिपोमै छैन पुस्तक,"(काठमाडौं)  सामुदायिक विद्यालयको पुस्तक उत्पादन र बिक्रीवितरणको जिम्मेवारी लिएको जनक शिक्षा सामग्री केन्द्रको केन्द्रीय डिपो भक्तपुर सानोठिमीमै पाठ्यपुस्तकको अभाव देखिएको छ । केन्द्रीय डिपोसहित सबै प्रदेशका ९ वटै डिपोमा मागअनुसार पुस्तक पुग्न सकेको छैन । सबैभन्दा बढी अभाव कक्षा ५, ६ र ८ का पुस्तकको छ । नेपाल पुस्तक तथा स्टेसनरी व्यवसायी महासंघका जनक शिक्षा प्रतिनिधि नारायण श्रेष्ठले कुनै पनि जिल्लामा यी कक्षाको पूरा सेट पुस्तक पुग्न नसकेको बताए ।जनक शिक्षाका प्रबन्ध निर्देशक अनिलकुमार झाले गत साता ३५ लाख पाठ्यपुस्तक मात्र छाप्न बाँकी रहेको दाबी गरेका थिए, तर महासंघले अझै ७० लाखभन्दा बढी थान पुस्तक छाप्न बाँकी रहेको बताएको छ । महासंघलाई सातै प्रदेशका प्रतिनिधिले कक्षा ४१० को पूरा सेट पाउन नसकेको रिपोर्टिङ गरेका छन् । कक्षा ५, ६ र ८ को एक थान पुस्तक नरहेको उनीहरूको भनाइ छ । शिक्षा सचिव यादवप्रसाद कोइरालाले भने पुस्तक अभावबारे मन्त्रालयलाई कुनै जानकारी नभएको प्रतिक्रिया दिए । केही थान छाप्न बाँकी रहेको जानकारी पाएको हो, पहिले दुर्गममा बाँडेर सुगममा छाप्दै बाँड्ने भनिएको छ, उनले भने, अहिलेसम्म कुनै पनि पालिका, विद्यालयले पुस्तक नपाएको गुनासो गरेका छैनन् । रामेछापमा कक्षा ६ को नेपाली र सामाजिक मात्रै पुगेको छ । त्यही पनि मागअनुसार पाउन नसकेको त्यहाँका एक बिक्रेताले बताए । जिल्लाभर ४ हजार थान पुस्तक चाहिने हो, दुई विषयको ६६ सय थान पुस्तक मात्रै पाएका छौं, उनले कान्तिपुरसँग भने, ८ कक्षाको एक थान पुस्तक पनि आएको छैन । जनक शिक्षाले करिब १२ सय बिक्रेतालाई छापिएका पुस्तक उपलब्ध गराउने र ती पुस्तक उनीहरूले ढुवानी गरेर विद्यालय हुँदै विद्यार्थीको हातहातमा पुर्याउने व्यवस्था गरिएको छ । गण्डकी प्रदेशका जिल्लामा पनि पुस्तकको उपलब्धता वाग्मतीमा जस्तै भयावह देखिएको त्यहाँका बिक्रेताहरूले बताएका छन् । लमजुङ र गोरखाले पोखराबाट पुस्तक पाउन नसकेपछि केन्द्रीय डिपोबाट ढुवानी गरेका छन् । त्यही पनि आवश्यकताअनुसार पुस्तक पाउन नसकेको लमजुङका एक बिक्रेताले बताए । महासंघको गण्डकी प्रदेशका अनुसार म्याग्दीले कक्षा ६ र ८ को विज्ञानको २ सय ५० थान पुस्तक मात्रै पाएको छ । जिल्लाभर २२ सय थान पुस्तक आवश्यक हो, अंग्रेजीको ४ सय र नेपाली विषय ८ सय थान मात्र पाइयो, एक बिक्रेताले भने, पठनपाठन नरोकियोस् भनेर जति भेटेका छौं, त्यति पुस्तक विद्यालयहरूलाई वितरण गर्दै गएका छौं । सुदूरपश्चिम प्रदेशका लागि ४ हजार थान पुस्तक माग गर्दा ४ सय थान मात्रै उपलब्ध गराएको धनगढीका एक बिक्रेताले महासंघलाई जानकारी गराएका छन् । पहिलो चरणमा पाएको ४ सय थान विद्यालयमा पुगिसकेको छ, उनले भने, दोस्रो चरणमा कहिले पाइन्छ केही पत्तो छैन, डिपोमा सम्पर्क गर्दा केन्द्रीय डिपोबाट पठाए उपलब्ध गराउँछौं भनेका छन् । महासंघका कर्णाली प्रदेश अध्यक्ष कमल नेपालले पुस्तक बिक्रीवितरणको अवस्था डामाडोल रहेको प्रतिक्रिया दिए । कर्णालीका दुर्गम ५ जिल्लामा ७० प्रतिशत पठायौं, अन्यत्र ३० प्रतिशत मात्रै पुगेको छ, उनले भने, कक्षा ६ र ८ को एक थान पनि स्टक छैन । प्रदेश १ मा पनि पुस्तक पूरा सेटमा नपाइने समस्या रहेको इटहरीका एक पुस्तक बिक्रेताले जानकारी दिए । लुम्बिनी प्रदेशस्थित बिक्रेताहरूले कक्षा ४, ७ र ९ का लागि आवश्यकमध्ये ७० प्रतिशत मात्रै बिक्रीवितरण गरिएको जनाए । कक्षा ६, ८ र १० को ३० प्रतिशत पुस्तक पनि नपुगेको उनीहरूको भनाइ छ । मधेस प्रदेशको पनि अधिकांश जिल्लामा पाठ्यपुस्तकको हाहाकार छ । बारा र फर्साका बित्रेतासम्म केही थान पुस्तक आइतबार मात्रै पुगेको छ । जनक शिक्षाले कुनै पनि कक्षाको पुस्तक पूरा सेटमा उपलब्ध गराउन नसकेको श्रेष्ठले दोहोर्याए । कुनै बिक्रेतालाई कुनै कक्षाको केही विषयको पुस्तक दिइएको छ, कुनैलाई त्यही कक्षाको अन्य विषयको दिएर पुस्तक अभाव छैन भन्ने देखाउन खोजेर अलमल्याइएको, उनले थपे । यो वर्ष नयाँ पाठ्यक्रमअनुसार ४, ७ र ९ को नयाँ पुस्तक पठाइएको हो । जनक शिक्षाले रुसयुक्रेन युद्धका कारण अन्तर्राष्ट्रिय बजारमा कागज अभाव हुँदा र स्थानीय तहको मतपत्र छपाइ गर्दा पाठ्यपुस्तक छपाइमा ढिलाइ भएको बताएको थियो । जनक शिक्षाले चालु शैक्षिक सत्रका लागि आवश्यक १ करोड ९८ थान पुस्तक छपाइ गर्नुपर्ने थियो । पुस्तक अभाव भएपछि प्रतिनिधिसभाको शिक्षा तथा स्वास्थ्य समितिले छाप्न बाँकी पुस्तक तत्काल छाप्न र छापिसकेका पुस्तक ढुवानी गरेर विद्यार्थीसम्म पुर्याउने व्यवस्था गर्न निर्देशन दिएको छ । असारभित्र पुस्तक छापिसक्न र छापिएका पुस्तक विद्यार्थीसम्म पुर्याउन निर्देशन दिइएको हो । जनकका प्रबन्ध निर्देशक झाले जेठ मसान्तसम्म ९० प्रतिशत पाठ्यपुस्तक छापिसक्ने दाबी गरे । जेठ मसान्तसम्म नयाँ पुस्तकको काम सकिन्छ, अन्य कक्षाको छाप्न बाँकी पूरा सेट छापेर असारभित्र विद्यार्थीसम्म पुर्याइसक्छौं, उनले भने ।"
४५ करोडमा विश्वरूप मन्दिर बन्दै,"(काठमाडौं)  भुइँचालोले क्षतिग्रस्त बनाएको ७ वर्षपछि पशुपति क्षेत्रको मुख्य सम्पदा विश्वरूप मन्दिर निर्माण सुरु भएको छ । संस्कृति, पर्यटन तथा नागरिक उड्डयनमन्त्री तथा पशुपति क्षेत्र विकास कोषका अध्यक्ष प्रेम आले, संस्कृति, पर्यटन तथा नागरिक उड्डयन मन्त्रालयका सचिव महेश्वर न्यौपाने र कोषका सदस्यसचिव मिलन थापाले संयुक्त रूपमा क्षमापूजा गरे । २०७२ को भुइँचालोले क्षति पुर्याएको विश्वरूप विवादले गर्दा निर्माण अघि बढ्न सकेको थिएन । गतवर्ष निर्माण गर्न टेन्डर आह्वान भएको थियो । टेन्डर प्रक्रिया अपारदर्शी भयो भन्दै सर्वोच्च अदालतमा सार्वजनिक सरोकारको रिटसमेत परेको थियो । अदालतले हाम्रो पक्षमा फैसला गरेपछि निर्माण प्रक्रिया अघि बढाएका हौं, मन्त्री आलेले भने, अब तोकिएकै समयमा काम सम्पन्न हुनेछ । दुई वर्षमा सम्पन्न गर्ने गरी धर्म एस जेभीले निर्माणको ठेक्का पाएको छ । मन्दिरको निर्माण लागत ४५ करोड रुपैयाँ रहेको कोषका कोषाध्यक्ष नारायणप्रसाद सुवेदीले जानकारी दिए । सरकारको अनुदानमा पुनर्निर्माण हुन लागेको विश्वरूप मन्दिर पाशुपत क्षेत्रको पूर्वतिर पर्ने मृगस्थली जंगलमा पर्छ । मन्दिरको वरिपरि चौघेरा सत्तल छन् । सत्तलको पनि निर्माण सुरु भएको छ । मन्त्री आलेले सत्तलको पनि जगपूजा गरे । सत्तलबाट छिर्नासाथ पुगिने मन्दिर पूरै भत्केको छ । चारवटा सत्तलमध्ये दुई वटाको भग्नावशेष मात्र बाँकी छन् । यही भग्नावेशष बीचमै विश्वरूपको मूर्ति टुटेफुटेको अवस्थामा छ । मन्दिरको मूल ढोकाबाट छिर्नासाथ चारैतिर घुम्न मिल्ने गरी प्रदक्षिणा पथ बनाइएको थियो । संस्कृतिविद् जगमान गुरुङका अनुसार विश्वरूप भनिए पनि यसको खास नाम कामकामेश्वरी हो । राणा प्रधानमन्त्री जंगबहादुरले चढाएको घण्टमा मन्दिर कामकामेश्वरीको भएको उल्लेख छ । हिमवत्तीर्थ विवरणीमा भने यो मन्दिरलाई विश्वरूप नै उल्लेख गरिएको छ । जंगबहादुरले विसं १९२४ मा कामकामेश्वरीको प्रतीकका लागि घण्ट चढाएको उल्लेख गरेका छन् । घण्ट चढाउनु चार वर्षअघि विसं १९२० मा जंगबहादुरले मन्दिर स्थापना गरेका थिए । अभिलेख भएको यो घण्ट मन्दिरको ढोका अगाडि झुन्ड्याइएको थियो । मन्दिर भत्किएपछि भने सत्तल छेउमा राखिएको छ । कोतपर्व, भण्डारखाल पर्व जस्ता नरसंहारपछि जंगबहादुरले विरक्तिएर विश्वरूप मन्दिर स्थापना गरेको इतिहास पाइन्छ, पशुपति क्षेत्रका संस्कृतिका जानकार मुकुन्दराज वैद्यले भने । संस्कृतिविद् गुरुङका अनुसार १२ फिट अग्लो धातुको मूर्तिलाई जंगबहादुरले हनुमानढोकाबाट मृगस्थली ल्याएर प्रतिस्थापन गरेका थिए । उनका अनुसार हनुमानढोका दरबार क्षेत्रको लायकु विहारमा राखिएको थियो । उक्त विहारमा राखिएको मूर्ति इन्द्रजात्रा र बिहिवोय पर्वमा बाहिर ल्याएर प्रदर्शन गर्ने चलन थियो । हनुमानढोका दरबारको मूलढोकामा काठको विश्वरूप मूर्ति छ । यसको पनि स्वरूप मृगस्थलीको विश्वरूपको जस्तै छ । विश्वरूपमा हिन्दुबाहेक बौद्ध धर्मावलम्बीसमेतले दर्शन गर्छन् । बौद्धमार्गी विश्वरूपलाई चक्रशम्बरको नामले पुज्ने गर्छन् । शम्बरको अर्थ महासुख भन्ने हुन्छ । तृष्णा गएर शून्यमा विलय भएको अवस्था शम्बर महासुख हो, गुरुङले भने, महासुख आफ्नो चक्र वा बज्रबाराहीले युक्त भएको अवस्थालाई चक्रशम्बर भनिन्छ । मन्दिरको बाहिरै चारै दिशामा राधाकृष्ण, राम, विष्णु र शिवले घेरिएका छन् । यी चारै मूर्ति भने बुद्धको रुवरूपमा छन् । सबैको अनुहार बुद्धको जस्तो देखिन्छ, वैद्यले भने, यसको अर्थ पाशुपत क्षेत्र सिद्धहरूको क्षेत्र हो । यहाँ शैव सम्प्रदाय र बौद्ध सम्प्रदायले आआफ्नो परम्पराअनुसार तन्त्र साधना गर्छन् ।विश्वरूप मन्दिर वास्तुकलाको हिसाबले पनि आकर्षक मानिन्छ । मन्दिरको चारैतिर तीन तहको पेटी छ । पेटीमाथिको डबलीमा मन्दिर निर्माण गरिएको थियो । मन्दिर चौकोर किसिमको भएको पुजारी उद्धव उपाध्यायले बताए । भुइँतला मात्रै १६ फिटको छ । त्यसको बीचमा गुम्बज शैलीको बार्दली थियो । मन्दिरमा जस्तो वास्तुकला थियो, त्यस्तै गरी बनाउनुपर्छ, संस्कृति सचिव महेश्वर न्यौपानेले निर्माण कम्पनी प्रतिनिधिलाई निर्देशन दिँदै भने, सांस्कृतिक विशेषता जस्तो थियो त्यस्तै होस्, काम छिटो होस् । तोकिएकै समयमा निर्माण सम्पन्न भयो भने पुरस्कार दिने व्यवस्था कानुनमै छ ।"
कर्णालीवासीको ज्यान लिँदै दूषित पानी,"(सुर्खेत)  जिल्ला अस्पताल ल्याएको एक घण्टामै हुम्लाको सिमकोट गाउँपालिका५ तल्लोगाउँकी १ वर्षीया प्रतिज्ञा रावतको ज्यान गयो । दुई दिनदेखिको झाडाबान्ता नरोकिएपछि उनलाई बल्ल परिवारले अस्पताल पुर्याएका थिए । उनलाई दूषित पानीका कारण झाडापखाला भएको उपचारमा संलग्न चिकित्सकले बताए । अस्पतालका डा रोशन खनालले प्रतिज्ञालाई अस्पतालमा अन्तिम अवस्थामा पुर्याएकाले बचाउन नसकेको बताए । बान्ता र पखाला नरोकिएका कारण शिथिल भइसकेकी थिइन्, उनले भने । प्रतिज्ञाका बाबु चीनबहादुर फोहोर पानीले पनि ज्यानै लान्छ भन्ने कुरा छोरीको मृत्युपछि मात्रै थाहा पाएको बताए । उनले भने, हरेक दिन कस्तो पानी खाइयो थाहा हुँदैन । उनका अनुसार तल्लो गाउँका बासिन्दा हिमालबाट हिउँ पग्लेर खोलामा जम्मा भएको पानी पाइपले तानेर उपभोग गर्छन् । सिमकोटको तल्लोगाउँमा पानीको धेरै समस्या छ । यही समस्याका कारण स्थानीय बासिन्दा खोला र मुहानको पानी पिउँछन्, जो फोहोर छ । सिमकोटबारे जानकार डा खनालले भने, पानीका मुहानहरू टाढा भएकाले दुईतीन घण्टा पैदल जानुपर्छ । मुहान टाढा भएकाले पोखरीमा जम्मा भएको पानीको प्रयोग गर्ने गर्दा मौसमी रोगका बिरामी हुने गरेका छन् । हुम्लामा खाद्यान्नका कारण मात्र नभई पर्याप्त मात्रामा पानी र व्यक्तिगत सरसफाइ नहुँदा विभिन्न रोग फैलिने गरेको उनले बताए । हुम्लावासी मात्रै होइन समग्र कर्णालीका धेरै ठाउँमा सफा पानीको पहुँच धेरै टाढाको विषय हो । नेपाल नगरपालिका संघले सन् २०१९ मा गरेको सर्वेक्षणमा कर्णाली प्रदेशका ९६५ प्रतिशत नागरिकले अझै पनि दूषित पानी पिउने गरेको देखिएको थियो । भौगोलिक विकटता र शुद्धीकरण गर्ने यन्त्र नभएपछि स्वच्छ खानेपानीबाट वञ्चित भएको उक्त तथ्यांकमा उल्लेख छ । उक्त सर्वेक्षणमा ३५ प्रतिशतले मात्र स्वच्छ खानेपानी उपभोग गरिरहेको देखिएको थियो । संघअन्तर्गतको खानेपानी सरसफाइ परियोजनाका कार्यक्रम व्यवस्थापक उमाशंकर यादलले भने मुहानमा पानी राम्रो भएर के गर्ने ? मुहानबाट घरसम्म जाने पानीको पाइप राम्रो छैन, त्यसैले अधिकांश पानीकै कारण बिरामी हुन्छन् । हुम्लामा २०७६ वैशाखमा भाइरल इन्फ्लुन्जाका कारण एकैपटक १० जनाको ज्यान गएको थियो । प्र्रदेश स्वास्थ्य निर्देशनालयका अनुसार हुम्लामा २०७५ मा अस्पताल पुगेका ७५ हजार १ सय ८० जनामध्ये ९१ प्रतिशत अर्थात् ६ हजार ८ सय १३ बिरामीलाई झाडापखाला थियो, यसको कारण थियो दूषित पानी र खाद्यान्न अभाव । यस्तै ०७६७७ मा ६ हजार १ सय २३ जना बिरामीहरूमध्ये ८ प्रतिशत, ०७७०७८ मा ५ हजार ७ सय ५६ मध्ये ६८ प्रतिशत र ०७८०७९ मा अस्पताल पुगेकामध्ये ६४ प्रतिशत अर्थात् २ हजार ९ सय ९७ जना झाडापखालाका कारण उपचारार्थ भर्ना भएका थिए । जाजरकोटको बारेकोट गाउँपालिका४ की १८ वर्षीया प्रेमकला रावत एक हप्ताअघि २ वर्षीय छोरा बोकेर घर नजिकको स्वास्थ्य चौकीमा पुगिन् । झाडापखालाको महामारीमा ३५ वर्षीया आमा मैनकली रावतलाई गुमाएको पीडा उनीमा ताजै छ । जाजरकोटमा २०६५ सालमा झाडापखाला फैलिँदा उनकी आमासहित ३ सय ५० जनाको मृत्यु भएको थियो । सामान्य पखाला लागेर आमा गुमाएकीले होला बालबच्चालाई बिरामीका केही लक्षण देखा पर्यो कि आतिन्छु, उनले भनिन्, दूषित पानीकै कारण झाडापखाला लाग्ने भए पनि अझै खोलाको पानी पिउन बाध्य छौं । त्यो बेला जाजरकोटस्थित साबिकको खगेनकोट गाविसबाट सुरु भएको उक्त रोग जिल्लाभरि फैलिएको थियो । रुकुम पश्चिममा पनि त्यही वर्ष झाडापखालाका कारण ४७ जनाले ज्यान गुमाए भने २०७० माघमा रुकुममा ३ दिनमा ४ शिशुको ज्यान गयो । एक दशकको अवधिमा दूषित पानीका कारण फैलिएका झाडापखाला र अन्य पानीजन्य रोगका कारण झन्डै ५ सय जनाको ज्यान गएको निर्देशनालयले जनाएको छ । कर्णालीका विभिन्न अस्पतालमा २०७५७६ मा १६ लाख २७ हजार ७ सय ७८ जना अस्पताल पुगेकामध्ये ६३ प्रतिशत अर्थात् १ लाख २ हजार ३ सय ३८ जना झाडापखालाका बिरामी थिए । त्यसमा दूषित खाद्यान्नका कारण पनि बिरामी हुनेको संख्या समावेश भएको निर्देशनालयले जनाएको छ । यस्तै ०७६७७ मा १८ लाख १० हजार ५ सय ९६ जना अस्पतालमा भर्ना भएकामा १ लाख १ हजार ६ सय ४१ जना दूषित पानी र खाद्यान्नका कारण बिरामी थिए । कर्णाली प्रदेश अस्पतालका डा केएन पौडेलले दुर्गममा आपत्कालीन उपचार नपाएर ज्यान जानेहरूमध्ये धेरैको मृत्यु झाडापखालाका कारण हुने गरेको बताए । अन्तिम अवस्थामा मात्र अस्पताल आउँछन्, उनले भने, त्यो बेला हाइ डोजको औषधि लगाउनुको विकल्प छैन, ढिला आइपुगेर बिरामी निको हुन सकेनन् भने पछि आफन्तले हामीलार्ई दोष लगाउँछन् ।कर्णालीका सबैजसो जिल्लामा पानीका कारण लाग्ने रोगका बिरामीको संख्या बढ्दै गएको कर्णाली प्रदेश अस्पतालका डा नवराज केसीले बताए । चैतदेखि भदौको अन्तिमसम्म पानीकै कारण झाडापखाला, लुतो, आउँ र टाइफाइडजस्ता बिरामीले अस्पताल भरिन्छन्, उनले भने, पर्याप्त मात्रमा सफा खानेपानी नहुनु र जम्मा गरेर राखेको पानी प्रयोग गर्दा शरीरमा कीटाणुहरू फैलिएर धेरै बिरामी हुन्छन्, त्यसमा मृत्यु हुनेको संख्या पनि बढिरहेको छ । कर्णालीका बासिन्दालाई अझै पनि खोलाको दूषित पानी प्रयोग गर्नुपर्ने बाध्यता छ । दैलेखको नारायण नगरपालिका४ सिलाडीकी ४५ वर्षीया मैसरा विकले आधा उमेर खोलाको पानी बोक्नमै गएको बताइन् । उनी दुई घण्टाको बाटो हिँडेर पानी लिन जान्छिन् । बाह्रैमास खानेपानीको हाहाकारले गर्दा बालबच्चाले सरसफाइसमेत गर्न पाउँदैनन्, उनले भनिन्, स्वच्छ पानी खान पाउने हाम्रो सपना अझै साकार भएको छैन । भैरवी गाउँपालिका१ रावतकोटमा पनि पानीको समस्या उस्तै छ । जहाँका झन्डै ३ हजार बासिन्दा घैंटोमा जम्मा गरेको पानी पिउन बाध्य छन् । गत वर्ष प्रदेश सरकारले खानेपानी तथा सरसफाइ शीर्षकमा १ अर्ब ६० करोड रुपैयाँ खर्च गरेको थियो । उक्त बजेटमध्येबाट प्रदेश सरकारको जलस्रोत तथा ऊर्जा विकास मन्त्रालयले १० वटै जिल्लामा पानी परीक्षण प्रयोगशाला स्थापना गर्न खाजेको थियो । तर परीक्षण गर्ने प्राविधिक कर्मचारीको अभाव देखाउँदै बजेट खर्च गर्न नसकेको मन्त्रालयका सूचना अधिकारी प्रेमबहादुर ओलीले बताए । अहिलेसम्म कर्णालीका बासिन्दाले कति गुणस्तरयुक्त पानी प्रयोग गर्छन् भन्ने तथ्यांक पनि निकाल्न सकेका छैनौं, उनले भने, सरकार र मन्त्री परिवर्तन भइरहने बाध्यताका कारण पनि मन्त्रालयको कामले गति लिन सकेको छैन ।"
मधुवन गोलीकाण्डमा छानबिन समिति,"काठमाडौं (कास) एक जनाको ज्यान जाने गरी सोमबार बर्दियाको मधुवनमा भएको गोलीकाण्डको छानबिन गर्न गृह मन्त्रालयले ५ सदस्यीय छानबिन समिति बनाएको छ । गृहका सहसचिव हरि घिमिरेको संयोजकत्वमा समिति बनाइएको गृहमन्त्री बालकृष्ण खाँणले मंगलबार संसद्मा जानकारी गराए । समितिमा राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक (सहसचिव) वेदकुमार ढकाल, नेपाल प्रहरीका उपरीक्षक कृष्ण कोइराला, राष्ट्रिय अनुसन्धान विभागका उपअनुसन्धान निर्देशक विकास पाण्डे र गृहका उपसचिव ध्रुव खड्का सदस्य छन् । समितिलाई काम सुरु गरेको मितिले ७ दिनभित्र घटनाका सम्बन्धमा स्थलगत अध्ययनसहित छानबिन गरी प्रतिवेदन पेस गर्ने कार्यादेश दिइएको छ । कुन अवस्थामा गोली चल्यो र गोली चलाउने आदेश कसले दियो भन्ने यथार्थ सत्यतथ्य विवरणपछि आवश्यक कारबाही हुनेछ, उनले भने । उनले नागरिकले गर्ने अवरोध तथा भीडमा गोली चलाउने सरकारको आदेश नभएको पनि बताए । समस्याग्रस्त बाघलाई नियन्त्रण लिनुपर्ने माग गर्दै स्थानीय सडक प्रदर्शनमा उत्रिएपछि सोमबार प्रहरीले गोली चलाउँदा मधुवन२ की १८ वर्षीया नवीना चौधरीको मृत्यु भएको थियो । काखीमुनि गोली लागेका राकेश चौधरीको उपचार भइरहेको छ ।"
दशगजाका पोल सशस्त्रले हटायो,"काठमाडौं (कास) भारतीय सशस्त्र सीमा बल (एसएसबी) को संरक्षणमा भारतीय सशस्त्र वन रक्षकले कञ्चनपुरको दोधाराचाँदनीस्थित दशगजा क्षेत्रको जमिन कब्जा गर्न लगाएको काँडेतार र सिमेन्टेड पोल सशस्त्र प्रहरी बलले हटाएको छ । दशगजा क्षेत्रको जमिन आफ्नोतर्फ पार्न भारतीय सुरक्षाकर्मीले गाडेका पोल र काँडेतार सीमा सुरक्षार्थ देवीस्थानबाट खटिएको सशस्त्र प्रहरीको बोर्डर आउट पोस्ट (बीओपी) टोलीले हटाएको हो । यो विषयमा सशस्त्र प्रहरी प्रधान कार्यालयले गृह मन्त्रालयलाई पनि जानकारी गराएको थियो । गृह मन्त्रालय स्रोतले भन्यो, दशगजाको भूभाग आफ्नोतर्फ पार्ने गरी भारतीय पक्षले सिमेन्टका पोल र काँडेतार लगाएको रहेछ, सशस्त्र प्रहरी टोली पुगेर ती संरचना हटाइसकेको छ, दशगजामा कसैले पनि यस्ता संरचना बनाउँनै पाउँदैन, यस विषयमा भारतीय पक्षको ध्यानाकर्षणका लागि परराष्ट्रलाई पत्राचार गरिसकेका छौं ।"
३ करोड ८९ लाखसहित ५ पक्राउ,"काठमाडौं (कास) स्रोत नखुलेको ३ करोड ८९ लाख १३ हजार ७ सय २० रुपैयाँसहित ४ चिनियाँ र एक नेपालीलाई प्रहरीले मंगलबार नागढुंगाबाट पक्राउ गरेको छ । पक्राउ पर्नेमा चिनियाँ नागरिक ५० वर्षीय अङ जाइकिङ, ४९ वर्षीय चान टु, ३१ वर्षीय मेङ यु सुन, २६ वर्षीय मउचियान हुवा र नुवाकोट विदुर नगरपालिका८ का ४४ वर्षीय फुलबहादुर गुरुङ छन् । नुवाकोटबाट काठमाडौं आउँदै गरेको बीएबी ५७१० नम्बरको कार जाँचका क्रममा उनीहरूलाई पक्राउ गरिएको काठमाडौं प्रहरी प्रवक्ता एसपी दिनेशराज मैनालीले बताए । प्रहरीले १ हजार दरको ३६ हजार ४ सय १३ थान गरी ३ करोड ६४ लाख १३ हजार, पाँच सय दरको ५ हजार १ थान गरी २५ लाख ५ सय, एक सय दरको २ थान २ सय, २० दरको १ गरी जम्मा ३ करोड ८९ लाख १३ हजार ७२० रुपैयाँ बरामद गरेको छ । बरामद रकम र कारसहित पाँचै जनालाई थप अनुसन्धानका लागि सम्पत्ति शुद्धीकरण अनुसन्धान विभागमा बुझाइएको एसपी मैनालीले बताए ।"
जोखिमगृह नबनून् जेल,"कुनै कसुरमा दोषी ठहरिएका कैदी होऊन् या पुर्पक्षका क्रममा थुनिएका बन्दीहरू, हरेकलाई कारागारभित्र न्यूनतम मानवोचित जीवन जिउने हक हुन्छ । तर नेपालका अधिकांश कारागारको भौतिक अवस्थाले नै कैदीबन्दीको त्यो अधिकारको संरक्षण गर्दैन । कारागार व्यवस्थापन विभाग स्वयंले एक महिनाअघि सार्वजनिक गरेको प्रतिवेदन भन्छ देशका ७४ मध्ये आधाभन्दा बढी कारागार भत्किने अवस्थामा छन् । यसबाट कैदीबन्दी मात्र होइन, कर्मचारी र सुरक्षाकर्मीसमेत धरापमा छन् । कतिमा छाना चुहिन्छ, भित्ता चिराचिरा परेको छ, राति पानी परेका बेला कैदीबन्दी जाग्राम बस्नुपर्ने अवस्था छ । यही जीर्ण भौतिक अवस्थाका कारण सुरुङ खनेर कैदीबन्दी भाग्लान् कि भन्ने अर्को चिन्ता पनि उत्तिकै छ । प्रतिवेदन अनुसार मुलुकभर करिब २५ हजार कैदीबन्दी छन्, जो ९ हजारभन्दा बढी जीर्ण संरचनाभित्र छन् । एक त, कारागारहरूमा क्षमताका तुलनामा निकै बढी कैदीबन्दी छन्Ù गृह मन्त्रालयका अनुसार नेपालका कारागारहरूको क्षमता साढे १६ हजार मात्र हो । कोचाकोच गरेर कैदीबन्दी राख्दा भवन सग्लै भए पनि उनीहरूका लागि खानेसुत्नेदेखि खेल्ने, टहलिनेसम्मका लागि स्थान अभाव छÙ शौच गर्न त झनै समस्या छ । अर्को, भत्किने हालतका कारागारमा त ज्यानैसम्म जोखिम छ । उदाहरणका लागि, महोत्तरीको जलेश्वरमा भत्किएको कारागार भवनभित्र क्षमताभन्दा तेब्बर अर्थात् २ सय जना हुनुपर्नेमा ६ सय कैदीबन्दी छन् । विभागले अत्यन्तै जीर्ण सूचीमा राखेको सप्तरी कारागारमा पनि क्षमताभन्दा दोब्बर कैदीबन्दी छन्, १ सय ६५ जना अटाउनेमा ३ सय ७० जना छन् । नुवाकोटमा कारागारभित्र खुला स्थानमै पाल टाँगेर राखिएको छ । केही स्थानमा राणाकालीन भवनकै भरमा अझै कारागार चलाइएको छ । संघीय राजधानी काठमाडौंका सुन्धारास्थित केन्द्रीय कारागार र डिल्लीबजारस्थित कारागार पनि यस्तै बेहाल अवस्थामा छन् । कथं जीर्ण कारागार भवनहरू भत्किएर कुनै दुर्घटना भयो भने के हुन्छ भनेर सरकारले सोचेको पाइँदैन । एकतिहाइभन्दा बढी कैदी यो दुरवस्थाबीच रहँदा कारागार मर्मततर्फ सरकारले पर्याप्त ध्यान दिएको छैन । सरकारले आगामी आर्थिक वर्ष १० वटा कारागारको नयाँ संरचना निर्माण र केहीको मर्मतका लागि मात्रै बजेट विनियोजन गरेको छ । यसको अर्थ अरू दुई दर्जनजति कारागार अझै लामो समयसम्म उही हालतमा रहनु हो । ठूलो संख्यामा मानिस बस्ने कारागार भवनहरूलाई सधैं यसरी बेवास्ता गर्नु हुन्न । यी सबैको मर्मत र पुनर्निर्माणका निम्ति गृह मन्त्रालयले अग्रसरता लिनुपर्छ । र, पुनर्निर्माण गर्दा कैदीबन्दीको संख्यामा पनि विचार पुर्याउनुपर्छ । कैदीबन्दी त हुन् नि भनेर न्यूनतम सुविधाकै निम्ति सकस भोग्नुपर्ने गरी कोचाकोच गरेर राख्ने अवस्था अन्त्य गर्नुपर्छ । आधुनिक अवधारणामा कारागारहरू सुधारगृह हुन् । कैदीहरूलाई जेल पठाउनुको उद्देश्य उनीहरूले आफ्नो अपराध कर्मको पश्चात्ताप गरून्, चरित्र तथा आनीबानी सुधारून् र समाजमा पुनःस्थापनाका लागि योग्य बनून् भन्ने हो । तर नेपालमा कारागार भवन जस्ता छन् र जसरी यी सञ्चालन भइरहेका छन्, त्यस हिसाबले यी सुधारगृह बन्न सक्ने देखिँदैन । भौतिक दुरवस्थाकै कारण अधिकांश कारागार यातनागृहजस्ता छन् । यिनलाई वास्तवमै सुधारगृह बनाउन भौतिक संरचना अनुकूल हुनु पहिलो सर्त हो, जसतर्फ राज्यसञ्चालकहरूको ध्यान जानुपर्छ । अचम्म त, तीन दशकयता मुलुकमा प्रधानमन्त्रीगृहमन्त्री बनेका प्रायः नेता आफ्नो राजनीतिक जीवनमा धेरथोर जेल बसेका छन्, जसलाई कारागारको सबै समस्याबारे ज्ञान पनि छ । कारागार सुधारकै लागि भनेर २०४७ सालयता कैयौं अध्ययन समिति तथा कार्यदल बनाइएका छन् । तर तिनले सरकारलाई बुझाएका प्रतिवेदनहरू त्यसै कतै थन्किने गरेका छन् । भौतिक पक्ष होस् या व्यवस्थापकीय, कारागारभित्रका समस्या वर्षौंदेखि उस्तै छन् । राष्ट्रिय मानव अधिकार आयोगले पनि ६ वर्षअघि ७२ कारागार निरीक्षण गरेर समग्र कारागार सुधारका लागि सुझावसहित प्रतिवेदन सार्वजनिक गरेको थियो, त्यसकै पनि पालना गरिएको छैन । सरकारले क्षमता अनुसार मात्र कैदीबन्दी संख्या, उनीहरूलाई सुत्नका लागि पलङ, शौचालयको उचित व्यवस्था, निर्धारित कर्मचारी दरबन्दीजस्ता विषयमा पनि उचित बन्दोबस्त मिलाउनुपर्छ । कैदी र थुनुवालाई छुट्टाछुट्टै राख्ने व्यवस्था मिलाउनुपर्छ । सम्भव भएसम्म सीप विकास र रोजगारमूलक कार्यको अवसर प्रदान गर्नुपर्छ, त्यसका निम्ति पनि भवन संरचना उपयुक्त हुन अत्यावश्यक छ । गृह प्रशासनका जिम्मेवार नेतृत्व तथा अधिकारीहरूले बुझ्नुपर्छ जेललाई वास्तविक सुधारगृह बनाइएमा मात्रै कैद सजायको अर्थ रहन्छ, नत्र दण्डसजायको उद्देश्य नै अर्थहीन बन्छ । त्यसका निम्ति भवनहरू सुधारेर कैदीबन्दी, कारागार प्रशासनका कर्मचारीसुरक्षाकर्मीमाथिको जोखिम हटाउनुपर्छ र जेलभित्रै पनि उनीहरूलाई मानवोचित जीवन जिउने वातावरण सुनिश्चित गर्नुपर्छ ।"
फोहोर सदुपयोग गरे मोहोरैमोहोर,"संघीय राजधानी काठमाडौं सहर जहिले पनि फोहोरको थुप्रोमा मज्जैले डुबेको देख्दा कसलाई पो रमाइलो लाग्ला र ? सामान्यतया सहरमा शिक्षित र सभ्य मानिसको बसोबास हुन्छ भन्ने मानिन्छ तर त्यही सहर अन्यत्रको तुलनामा फोहोरका थुप्रोले थिचिएर बेहाल अवस्थामा पुगेको छ । त्यहाँका नदीनालामा पानी हैन दुर्गन्धित ढल मात्र बग्छ । राजधानीको मात्र होइन, अन्यत्र पनि यस्ता समस्या प्रशस्त छन् । अधिकांश ठाउँका बासिन्दा स्थानीय सरकारले आफ्नो जिम्मेवारी पूरा गरेन भनेर आलोचनामा समय बिताउँछन् । हामी नेपालीको यो एउटा रोग नै हो । आफू बसेको ठाउँलाई सफा र सुन्दर राख्ने सम्बन्धित ठाउँका बासिन्दाको कर्तव्य हो, खालि अरूको मुख मात्र ताकेर हुँदैन । हाम्रो सन्दर्भमा फोहोरको वैज्ञानिक व्यवस्थापन सम्बन्धी शिक्षाकै अभाव छ । विद्यालयमा शिक्षकले र घरमा अभिभावकले सानै उमेरदेखि बालबालिकालाई सार्थक ढंगले सिकाउने र अभ्यास गराउने चलन छैन । फोहोर भएमा सबैले सफा गर्नु, सम्बन्धित निकायले स्थानीय बासिन्दाको सहभागितामा सफा र सुन्दर बस्ती निर्माणको योजना बनाउनु आवश्यक छ । बजार जाँदा घरबाट झोला लिएर जाने, अनावश्यक प्लास्टिकका झोला नबोक्ने अनि घरैदेखि नै फोहोरको प्रकार छुट्याएर विसर्जन गर्न सुरु गर्ने बानी बसाल्नुपर्छ । यति गर्न सकियो भने फोहोरको समस्या हाललाई धेरै हदसम्म समाधान हुन्छ । योजना, तत्परता, जाँगर र निरन्तरता भए फोहोरको व्यवस्थापन कुनै असम्भव कुरो होइन । कृष्ण कुम्पुरे, आदमटार, धादिङ"
धान रोप्ने बेला मल छैन,"यसपालिको बजेट भाषणमा कृषि उत्पादन ३० प्रतिशत बढाउने भनिएको छ । बजेटको यो लक्ष्य पूरा गर्न समयमै मलको व्यवस्था गर्नुपर्छ । मुलुकको मुख्य बाली धान, बर्खा सुरु भएसँगै रोप्न थालिइसकियो तर किसानले अझै मल पाएका छैनन् । सरकारले समयमै मलको व्यवस्था गर्न नसक्दा नचाहँदा महिनौंअघिदेखि गोदामहरू रितै छन् । कृषि उत्पादन बढाउने लक्ष्य लिने तर मलको व्यवस्था गर्न नसक्ने सत्तारूढ नेताहरूको रबैयाले किसानलाई निकै पीडा दिने गरेको छ । नेपालमा बर्सेनि लगभग १२ लाख टन मल चाहिन्छ भनेर कृषि तथा पशुपन्छी मन्त्रालयले बताउँदै आएका छन् । तर सरकारले मल खरिदका लागि गत वर्षको भन्दा आधा रकम मात्र विनियोजन गरेको छ, जसले २ लाख टन मात्र किन्न सकिन्छ । यस्तो पाराले कृषि उत्पादनमा गत वर्षको भन्दा कमी हुने निश्चितै छ । यसो हुँदा हामी किसानलाई मात्र घाटा हुँदैन, देशको कुल गार्हस्थ्य उत्पादनमा समेत कमी आउँछ, खाद्यमा निर्भरतामा झन् बढ्छ । सरकारले टेन्डरमार्फत छिटो मल ल्याउन नसक्ने हो भने सरकार टु सरकार वार्ता गरेर भए पनि पहल गर्नुपर्छ । लामो समयदेखिको मलको हाहाकारको अन्त्य र खाद्य आयातलाई कम गर्न, बस्तु पालेर जैविक मलमा जोड दिन किसानको ध्यानाकर्षण गर्न ढिलो भइसकेको छ । एकैचोटि रासायनिक मललाई हटाउन खोज्दा ठूलै समस्या आउन सक्छ, यसलाई क्रमिक रूपमै घटाउदै लौजानुपर्छ । तर, तत्कालका लागि रासायनिक मलको आवश्यकतालाई सरकारले भुल्नु हुँदैन र समयमै मलको आपूर्ति सहज बनाएर कृषि उत्पादन बढाउने दायित्वबाट पन्छिन हुन्न । तिलप्रसाद न्यौपाने, माछापोखरी चोक, काठमाडौं नेपालमा मनसुन प्रवेश गरेको खबरलाई सुखद वा चिन्ताजनक कुन रूपमा लिने भनी ठम्याउन सकिएको छैन । मनसुनले तराईवासीहरूलाई भीषण गर्मीबाट राहत दिलाउनुका साथै किसानलाई बर्खे बाली लगाउन सघाउनु सुखद हो भने पूर्वाधारका कमीले मनसुनले बाढी र पहिरोजस्तो समस्या निम्त्याउनु चिन्ताजनक । नेपालको कुल गार्हस्थ्य उत्पादनमा सबैभन्दा बढी योगदान कृषिको हुने भए पनि कृषि प्रणाली भने बिचरो अवस्थामै छ । यस्तो हुनुमा मनसुनमा निर्भर खेती वा सिँचाइ प्रणालीको अभाव आफ्नै मल कारखाना नहुँदा कहिल्यै समयमा मल नपाउनु र उत्पादन सन्तोषजनक नहुँदा अथवा निर्वाहमुखी भएकाले स्वयं किसानले यसलाई खासै महत्त्व नदिने कारण देशमा कृषि उत्पादन बढ्न सकेको छैन । हामीले खाद्यान्न झिकाउन अर्बौं रकम बाहिर पठाउने गरेका छौं । कमजोर कृषिले युवाहरूलाई वैदेशिक रोजगारीमा आकर्षित गरेको छ । खेतमा चुहिने पसिना विदेशमा बग्दा पहाडी भेकका गाउँघरहरू सुनसान भएका छन्, पुर्खाले सम्याएका डाँडापाखा फेरि बाँझो हुँदै छन् । कतिपय गाउँ, भुताहा गाउँमा बदलिएका छन् । यस्तै अवस्था रहेमा गाउँघरमा खेती लगाउने मानिस पनि आयात गर्नुपर्ने अवस्था नआउला भन्न सकिन्न । कृषि सामग्री, बीउ र मलको प्रत्याभूति सरकारबाट हुनुपर्छ । कृषि क्षेत्रमा भइरहेको बन्दरबाँड रोक्नुपर्यो त्यस्तै कृषिको नाममा कार्यकर्ता र कर्मचारी पोस्ने काम तत्काल बन्द होस् । बाढीपहिरो जाने सम्भाव्य ठाउँहरूको सुरक्षा व्यवस्था सरकारबाट हुन सकेमा मात्र मनसुनको फुहारले मन आनन्दित पार्नेछ । महेन्द्रसिंह बम, टीकापुर१, कैलाली"
खाद्य असुरक्षा र फोहोर व्यवस्थापन,"सबैको साथ राजधानीमा थुप्रिएको फोहोरको डंगुरले फोहोर व्यवस्थापनलाई फेरि पेचिलो बनाइदिएको छ । भर्खरै पदभार सम्हालेका महानगरका मेयर बालेन्द्र शाहलाई यो ठूलो चुनौती भएको छ । त्यसो त फोहोर पठाउनुअघि छानेर पुनः प्रयोग गर्न मिल्ने र कुहिने फोहोरलाई कम्पोस्ट बनाउने लगायतका योजना नभएका हैनन्, तर ती योजनाले मूर्तरूप पाउन सकेनन् । ल्यान्डफिल साइटछेउछाउका जनताका माग जायज भए पनि कतिपय स्वार्थ समूह समस्या समाधान गर्नभन्दा बढाउनतिर पनि उद्यत देखिन्छन् । फोहोर संकलन गर्नुअघि नै अनिवार्य रूपमा अलग पारी पुनः प्रयोग हुने, कुहिने र नकुहिने गरी छुट्याएर सोही अनुसार बेग्लाबेग्लै रूपमा संकलन गर्ने व्यवस्थालाई कडा बनाउन आवश्यक छ । त्यसका लागि महानगर लगायतका स्थानीय र अन्य सरकारले व्यापक जनचेतना जगाउन आवश्यक छ । साथै विभिन्न सहुलियत र प्रोत्साहन कार्यक्रमसँगै फोहोर व्यवस्थापनको नियम पालना नगर्नेलाई चर्को जरिवाना पनि लगाउन आवश्यक छ । बढी भएको खानेकुरा तथा फोहोरलाई सडकमा मिल्काउने रेस्टुरेन्ट र होटलदेखि छिमेकीको खाली जग्गा र खोलातिर फोहोरका झोला फाल्ने बासिन्दासम्मलाई नियमन गर्न जरुरी छ । राजधानीको फोहोर सरसफाइसँग मात्रै सम्बन्धित छैनÙ कृषि, खाद्य सुरक्षा, कृषि जलवायु परिर्वतनको असर न्यूनीकरणदेखि रोजगारीसम्म जोडिएको छ । खानेकुरा खेर फाल्ने चलनलाई घटाउन सके मात्रै पनि फोहोरको आधा समस्या समाधान हुने देखिन्छ । राजधानीको फोहोर व्यवस्थापन महानगरका मेयर एक्लैको चाहनाले मात्रै सम्भव हुन सक्दैन । यसका लागि नीतिनिर्मातादेखि सरकार, महानगर, स्थानीय जनता, राजनीतिक दलहरूसहित सबै सरोकारवालाको सहयोग र सहकार्य आवश्यक छ ।"
वामपन्थको उल्टो यात्रा र एमालेको भविष्य,"फेरि पनि एमालेको कुरा माथि नै भनिसकियो, एमालेको ओरालो यात्रा सुरु भइसकेको छ । यो यात्रालाई यहीँ रोकेर उकालो लाग्ने राजनीतिक, दार्शनिक, वैचारिक र वस्तुगत अवस्था एमालेमा पर्याप्त देखिन्छ । त्यो सामर्थ्य र शक्ति राख्ने नेताकार्यकर्ता एमालेमा जिउँदाजाग्दा छन् । तर एमाले आफ्नो अर्गानिकपनमा फर्कनु अनिवार्य छ । अर्गानिक एमालेसँग संसदीय राजनीतिमार्फत समाजवादसम्म पुग्ने एउटा मार्गचित्र थियो र छ । अर्गानिक एमालेमा वैचारिक बहस घनीभूत हुन्थ्यो, पार्टी सामूहिक नेतृत्व प्रणालीमा बाँचेको थियो, आलोचनात्मक चेत भएका नेताकार्यकर्तालाई अवसरको वितरणमा त्यति धेरै विभेद हुँदैनथ्यो । नेतृत्वको चयन स्वस्थ प्रतिस्पर्धाबाटै हुने सहज अभ्यास बसिसकेको थियो । समभाव राख्ने वामपन्थी दलहरूसँग सहकार्य गर्ने उदारता एमालेमा थियो । यी सबै आफ्ना चरित्रहरूलाई पुनःस्थापित गर्ने हो भने नेपालमा एमालेको नेतृत्वमा वामपन्थी ध्रुव जबरजस्त र जब्बर भएर रहिरहनेछ । यदि एमाले आफ्नो अर्गानिक स्वरूपमा फर्कन सकेन भने त्यसबखत एमाले मात्र सकिने होइन, सिंगो वामपन्थी आन्दोलनको अस्तित्वमै प्रश्न उठ्न सक्छ । आजको दिनमा एमालेलाई माइनस गरेर नेपालको वामपन्थी आन्दोलन अघि बढ्न सक्ने वस्तुगत अवस्था देखिँदैन पनि । नेपालका वामपन्थी दलहरू पद, अवसर र शक्ति आर्जनका लागि जन्मेका होइनन्Ù पुँजीवादको विकल्पमा आर्थिक, सामाजिक र सांस्कृतिक रूपान्तरण गर्दै समतामूलक समाजवादी राज्य व्यवस्थाका खातिर जन्मेका हुन् भने अबको निर्वाचनमा प्राकृतिक गठबन्धन गर्नेतर्फ अग्रसर हुनु जरुरी छ । वामपन्थ एउटा विचार हो, आन्दोलन हो र वैज्ञानिक विकल्प पनि हो । त्यसलाई मर्न वा मार्न लागिपर्नेहरूका विरुद्ध वामपन्थी दलका नेताकार्यकर्ताहरू एकजुट हुने सामर्थ्य राखेर आगामी निर्वाचनमा वामपन्थी तालमेल गर्नु अत्यावश्यक छ । तर भुसाल प्रकरणको पटाक्षेपले पनि एमालेको भविष्यको संकेत गर्ने पक्का छ । वाम एकताको कुरा गरेबापत भुसाललाई कारबाही प्रारम्भ गरिएको हो भन्ने सन्देश दिन खोजिएको हो भने यो प्रकरण एमालेलाई निकै महँगो पर्ने देखिन्छ ।"
"बलात्कार जघन्य, हदम्याद नगण्य","दुई दशकदेखि निरन्तर सार्वजनिक चासोको विषय बन्दै आएको छ बलात्कारमा हदम्याद । एउटा सुन्दरी प्रतियोगिताकी एक प्रतियोगीले आठ वर्षअघि आफू आयोजकबाटै बलात्कृत भएको घटना सार्वजनिक गरेपश्चात् हदम्यादको बहसले नयाँ उचाइ पाएको छ । सदन, सडक र मिडियामा यो व्यापक बहसको विषय बनेको छ । पीडितका लागि न्यायमा तगारो बनेकाले हदम्याद खारेज हुनुपर्ने माग आम रूपमा उठेको छ । कानुन संशोधन गरेर हदम्याद हटाउनुपर्ने निष्कर्ष निकाली संघीय संसद्का दुवै सदनमा संकल्प प्रस्ताव दर्ता भैसकेको छ । ढिलै भए पनि यसलाई महत्त्वपूर्ण परिघटनाका रूपमा लिनुपर्छ । केहीले फरक कोणबाट पनि विचारहरू राख्ने गरेका छन् । हदम्याद हटाइए वा लचक बनाइए झुटा उजुरी गरी दुःख दिने प्रवृत्तिले प्रश्रय पाउने र यो स्वच्छ सुनुवाइका दृष्टिबाट पनि उचित नहुने उनिहरूको तर्क छ । कानुनमै हदम्याद सृजना गरेर निश्चित समयपछि राज्यले बलात्कारपीडितका लागि न्यायको ढोका बन्द गर्ने कार्यको औचित्य स्थापित गर्ने कुनै वैध आधार छैन । संविधान, न्यायिक व्याख्या र अन्तर्राष्ट्रिय अभ्यासको प्रकाशमा हेर्दा यो अन्यायपूर्ण र बदरभागी छ । बलात्कार कुनै सामान्य अपराध होइन । मुलुकी अपराध संहिताको दफा २(च) अन्तर्गत यो जघन्य अपराधको कोटिमा पर्छ । यो व्यक्तिविरुद्ध मात्रै नभएर सिंगो समाजविरुद्धकै अपराध हो । यस्तो अपराध घटित हुँदा समाज नै भयभीत र त्रस्त हुन्छ । यसले महिला र बालबालिकामा चरम असुरक्षाको भाव पैदा गर्छ । सर्वोच्च अदालतले वैवाहिक बलात्कार सम्बन्धी आफ्नो आदेश (२०५८ सालको रिट नं ५५, आदेश मिति ः २०५९ वैशाख १९) मा बलात्कार अपराधको गाम्भीर्यलाई यसरी चित्रित गरेको छ, जबर्जस्ती करणी अपराध पीडित महिलाविरुद्धको मात्र नभई सिंगो समाजविरुद्धको अपराध हो । हत्याले मानिसको भौतिक शरीर त नष्ट पारिदिन्छ, तर जबर्जस्ती करणीको अपराधले पीडित महिलाको शारीरिक, आध्यात्मिक र मानसिक स्थितिलाई नै क्षतविक्षत गर्दछ । बलात्कारको जघन्य प्रकृतिकै कारण यस्ता मुद्दामा क्षमादान, माफी, मुद्दा फिर्तासमेत वर्जित छन् । बलात्कारको जघन्य प्रकृतिलाई ध्यानमा राखेर हदम्यादको प्रबन्ध गर्न सर्वोच्च अदालतले एक पटक होइन, अनेकौं पटक आदेश दिएको छ । हदम्यादले न्यायमा अवरोध सृजना गरेको विषय २०६१ सालमै सार्वजनिक सरोकारको मुद्दाका रूपमा सर्वोच्च अदालत प्रवेश गरेको हो । अधिवक्ता सपना प्रधान मल्ल जो अहिले सर्वोच्च अदालतमा न्यायाधीश छिन् ले मुद्दा दायर गरेकी थिइन् । उक्त मुद्दा (२०६१ सालको रिट नं ३३९३) मा २०६५ सालमै अदालतले पीडितहरूको सामाजिक मनोविज्ञान, अनुसन्धानमा लाग्ने समय, न्यायमा पहुँच र अपराधको गम्भीरता लाई हेरी पर्याप्त हदम्यादको व्यवस्थाका लागि कानुनमा सुधार गर्न निर्देशनात्मक आदेश जारी गरेको थियो । दोस्रो पटक २०६३ सालमा एक जना बलात्कारपीडितले हदम्याद सम्बन्धी कानुनलाई चुनौती दिएर रिट दायर गरेकी थिइन् । उक्त मुद्दा (२०६३ सालको रिट नं ०४०२) मा अदालतले २०६५ माघ १५ को निर्देशनात्मक आदेश अनुसार कानुनमा संशोधन गर्न सरकारको ध्यानाकर्षण गराएको थियो । त्यसपछि पनि सरकारले अटेरी गर्दै गयो । हदम्याद सम्बन्धी कानुनमा संशोधन भएन । परिणामस्वरूप बलात्कार अपराधमा दण्डहीनता मौलाउँदै गयो । यसैबीच बालबालिकाको हकमा हदम्यादको कुनै पनि बन्देज हुन नहुने माग राख्दै सर्वोच्च अदालतमा अर्को सार्वजनिक सरोकारको मुद्दा (रिट नं ०७०डब्लूओ०७११) जुरीनेपालका तर्फबाट म समेतले दायर गरेका थियौं । २०७२ जेठ २७ मा अदालतले हदम्यादजस्तो संवेदनशील विषयमा पटकपटक निर्देशन गरिरहँदा पनि राज्यले अलमल गरी ढिलाइ गरिरहेको मा असन्तुष्टि व्यक्त गर्दै पुनः अर्को आदेश जारी गर्यो । यथाशीघ्र राष्ट्रियअन्तर्राष्ट्रिय मान्यता र विधिशास्त्रको समेत अध्ययन गरी उपयुक्त मस्यौदा तयार गरी सो मस्यौदा सरोकारवालाहरूसँग छलफल गराई संसद्मा पेस गर्न सरकारलाई परमादेश दियो । जुरीनेपालका तर्फबाट माधव बस्नेतसमेत (रिट नं २०६९डब्लूएस००५७) को मुद्दामा सर्वोच्च अदालतले गम्भीर अपराधमा सीमित हदम्याद तोकिन्छ भने त्यो कसुरदारको पक्षमा गरिएको षड्यन्त्रको रूपमा लिइन्छ भनेको छ । साथै अदालतले संकुचित हदम्याद तोक्दा मानवअधिकारको उल्लंघनबाट पीडित व्यक्तिको न्याय प्राप्त गर्न पाउने आधारभूत हकलाई निस्तेज तुल्याउनेतर्फ सजग गराएको छ । सर्वोच्च अदालतका पटकपटकका आदेश एवं न्यायिक व्याख्यापश्चात् मात्रै सरकारले कानुनमा झिनो सुधार गर्दै गएको हो । २०७२ असोज १६ मा मात्रै मुलुकी ऐन जबरजस्ती करणीको महलको ११ नं लाई संशोधन गरेर ३५ दिने हदम्यादलाई सरकारले ६ महिना बनायो । पछि मुलुकी अपराध (संहिता) ऐन२०७४ को दफा २२९(२) मा हदम्यादलाई एक वर्ष बनाइयो । बालबालिका ऐन२०७५ ले बालबालिकाको हकमा केही सुधार ल्यायो । पीडित साबालक नहुँदासम्म हदम्याद निलम्बन हुने (डक्ट्रिन अफ टोलिङ) सिद्धान्तलाई आत्मसात् गर्यो । ऐनको दफा ७४(२) मा प्रचलित कानुनमा जुनसुकै कुरा लेखिएको भए तापनि बालबालिकाविरुद्धको कसुरको सम्बन्धमा मुद्दा दायर गर्ने हदम्याद त्यस्तो बालबालिका अठार वर्ष पूरा भएको मितिले एक वर्षसम्म कायम रहनेछ भन्ने व्यवस्था छ । बलात्कार घटनाका पीडित बालबालिकालाई न्यायमा पहुँच सुनिश्चित गर्न केही हदसम्म यो उपयोगी हुने देखिन्छ । तथापि यी सुधारहरू पर्याप्त छैनन् ।जघन्य अपराधका लागि नगण्य हदम्याद कहिलेसम्म बोकेर हिँड्ने ? मुलुकी अपराध संहिता२०७४ को दफा २२९ मा तोकिएको एकवर्षे हदम्याद गुज्रेपछि पीडितका लागि न्यायको ढोका बन्द हुन्छ । हदम्यादकै कारण महिला तथा बालिका न्यायबाट वञ्चित हुनुपरेका कैयौं उदाहरण बाहिर आएका छन् । कतिपय घटनाका पीडित सर्वोच्च अदालतमा पुगेर न्याय नपाएपछि राष्ट्रसंघीय मानवअधिकार समितिमा सम्म पुगेका छन् । बाहिर नआएका कति छन्, तिनको लेखाजोखा कसैले गरेको छैन । राष्ट्रिय मानवअधिकार आयोग र राष्ट्रिय महिला आयोगजस्ता निकाय त छन्, तर त्यता प्राथमिकता दिइएको देखिएको छैन । उता जघन्य अपराधका पीडकका लागि भने नगण्य हदम्यादका कारण झिनो अवधि गुजारेपछि दण्डसजायको भयबाट मुक्त भएर निर्धक्क जीवनयापन गर्ने र अर्को बलात्कारको घटनाका लागि उद्यत हुने ढोका खोलेको छ । अपराधको गाम्भीर्यको अनुपातमा हदम्यादको निर्धारण विश्वव्यापी रूपमा स्वीकार गरिएको मान्यता हो । मानवताविरुद्धको अपराध, युद्ध अपराध र यातनाकै रूपमा प्रयोग गरिएको बलात्कारमा हदम्यादको बन्देज लागू हुँदैन । यो अन्तर्राष्ट्रिय कानुनी मान्यता लामो समयदेखि स्थापित छ । अन्य प्रकृतिका बलात्कार अपराधमा पनि पर्याप्त आधारप्रमाण भए जहिलेसुकै पनि पीडकलाई न्यायको कठघरामा ल्याउन सक्ने कानुनी प्रबन्ध गर्ने प्रवृत्ति बढ्दो छ । दक्षिण एसियाकै चार मुलुक (भारत, बंगलादेश, पाकिस्तान, माल्दिभ्स) एवं क्यानडा, साइप्रस, घाना, हंगेरी, आयरल्यान्ड, जमैका, माल्दिभ्स, मौरिसस, म्यानमार, नेदरल्यान्ड्स, दक्षिण अफ्रिका, संयुक्त अधिराज्य र उत्तरी आयरल्यान्ड गरी पन्ध्र देशमा बलात्कार मुद्दामा हदम्याद नराखिएको तथ्य महिलाविरुद्धको हिंसा विषयक राष्ट्रसंघीय विशेष प्रतिवेदक डुब्राभ्का सिमोनोभिकको पछिल्लो प्रतिवेदनमा औंल्याइएको छ । नेपाललाई उनले नगण्य हदम्याद भएका देशहरूमध्येको एउटा उदाहरणका रूपमा प्रस्तुत गरेकी छन् । उनको प्रतिवेदनमा इराकमा तीन महिना, नेपाल, इटाली र भेनेजुएलामा एक वर्ष हदम्याद रहेको उल्लेख छ । हदम्यादका सन्दर्भमा राज्यहरूको अभ्यासबारेको तुलनात्मक अध्ययन गरी अप्रिल २०२१ मा उनले राष्ट्रसंघीय मानवअधिकार परिषद्मा उक्त प्रतिवेदन (एएचआरसी४७२६) बुझाएकी थिइन् । द्वन्द्वका क्रममा वा शान्तिको समयमा, बलात्कार जहिले भएको भए पनि यसमा हदम्याद उन्मूलन गर्न उनले सिफारिस गरेकी छन् । हदम्याद राख्ने नै हो भने पनि यो पीडितको न्यायमा पहुँचलाई सुनिश्चित गर्ने गरी लचिलो हुनुपर्नेमा जोड दिएकी छन् । हदम्याद कति तोकियो भने अपराधको गाम्भीर्यअनुकूल भएको मान्ने भन्ने सम्बन्धमा अन्तर्राष्ट्रिय बार एसोसिएसन र अमेरिकी शान्ति संस्थाले प्रकाशन गरेको द्वन्द्वोत्तर फौजदारी न्यायका लागि मोडल क्रिमिनल कोडको धारा ९ मा १५ वर्षसम्म कैद हुने कसुरका लागि २० वर्ष र १० वर्षसम्म कैद हुने कसुरका लागि १५ वर्ष हदम्याद हुनुपर्ने गरी सिफारिस गरेका छन् । हदम्याद निर्धारणका सन्दर्भमा भारतको अभ्यास हेर्दा जरिवाना मात्रै हुने अपराधमा ६ महिना, १ वर्षसम्म कैद हुनेमा १ वर्ष हदम्याद, १ वर्षदेखि ३ वर्षसम्म कैद हुने अपराधमा ३ वर्षको हदम्याद तोकिएको छ । यसलाई आधार मान्दा अपराधको गाम्भीर्यता अनुकूल हुनलाई कम्तीमा जति वर्ष कैदको व्यवस्था छ त्यति वर्ष हदम्याद निर्धारण गनिनु उपयुक्त हुने देखिन्छ । सर्वोच्च न्यायालय मात्रै होइन, संयुक्त राष्ट्रसंघ अन्तर्गतका संयन्त्रहरूले पनि हदम्यादबारे गम्भीर चासो व्यक्त गर्दै आएका छन् । हदम्याद अपराधको गाम्भीर्यअनुकूल नभएकाले अन्तर्राष्ट्रिय मानवअधिकार प्रतिबद्धताको उल्लंघन भएको उनीहरूको ठहर छ । खास गरी नेपालको कानुन प्रणाली अन्तर्गत हदम्यादको तगारोका कारण न्याय नपाएर राष्ट्रसंघीय मानवअधिकार समितिमा दायर प्रचलन बढ्दो छ । समितिले पूर्ण मायाविरुद्ध नेपाल (१७ मार्च २०१७) र फूलमती न्यायविरुद्ध नेपाल (१८ मार्च २०१९) मा हदम्याद सम्बन्धी प्रावधानले नागरिक तथा राजनीतिक अधिकार सम्बन्धी अभिसन्धिको धारा २(३) मा प्रत्याभूत पीडितको प्रभावकारी कानुनी उपचारको हक उल्लंघन भएको निष्कर्ष निकाल्दै हदम्यादको अवरोध हटाउन सिफारिस गरेको छ । समितिले अर्को उजुरीउपरको आफ्नो पछिल्लो निर्णय (२० मे २०२२) मा पनि हदम्यादलाई बलात्कार अपराधको गाम्भीर्यअनुकूल बनाउन पुनः जोड दिएको छ । साथै महिलाविरुद्धको हिंसा विषयक राष्ट्रसंघीय विशेष प्रतिवेदक डुब्राभ्का सिमोनोभिकले नोभेम्बर २०१८ मा नेपाल भ्रमणपश्चात् अपराधको गाम्भीर्यअनुकूल हदम्याद पर्याप्त हुने गरी कानुनमा संशोधन गरेर महिला र बालिकाको न्यायमा पहुँचलाई सुनिश्चित गर्न सिफारिस गरेकी थिइन् । उनले बलात्कार मुद्दामा हदम्यादका सन्दर्भमा राज्यहरूको अभ्यासबारेको तुलनात्मक अध्ययन गरी राष्ट्रसंघीय मानवअधिकार परिषद्मा अप्रिल २०२१ मा प्रतिवेदन बुझाएकी थिइन् । त्यसमा पनि बलात्कार मुद्दामा हदम्यादको अवरोध हटाउन सिफारिस गरेकी छन् । महिला अधिकार महासन्धि (सिड) अन्तर्गतको समितिले सन् २०११ देखि नै हदम्यादका विषयमा गम्भीर चासो व्यक्त गर्दै आएको हो । समितिले पछिल्लो पटक सन् २०१८ मा पनि हदम्यादले दण्डहीनतालाई मलजल गरेको निष्कर्ष निकाल्दै संशोधन गरेर हटाउन भनेको छ । मानवअधिकार उच्चायुक्त कार्यालयले सन् २०१२ मा सार्वजनिक गरेको नेपाल द्वन्द्व प्रतिवेदनमा समेत द्वन्द्वकालीन यौन अपराधका पीडितको न्यायमा पहुँचमा हदम्याद बाधक रहेको औंल्याएको थियो । नेपालको मानवअधिकार स्थितिको तीनवटै (२०११, २०१५ र २०२०) विश्वव्यापी आवधिक समीक्षा (यूपीआर) मा पनि हदम्यादको विषय जोडतोडका साथ उठेको छ । सरकारले अटेर नगरी अदालतको आदेशलाई इमानदारीसाथ पालना गरेको भए उहिल्यै यो समाधान हुन्थ्यो । हदम्यादको तगारोका कारण कैयौं पीडित महिला तथा बालिकाहरू न्यायबाट वञ्चित हुनुपर्ने अवस्था आउने थिएन । ढिलै भए पनि अब चेत्नुपर्छ । बलात्कारजस्तो जघन्य अपराधमा हदम्याद राखिरहनु जरुरी छैन । बलात्कारमा दण्डहीनतालाई कानुनकै माध्यमबाट प्रश्रय दिने देशका रूपमा बदनामी हुनबाट जोगिनुपर्छ । बलात्कार लगायतका यौन अपराधप्रति शून्य सहनशीलता अपनाउने देशहरूको पंक्तिमा उभिनुपर्छ । हदम्याद गुज्रेपछि दण्डको भयबिना नै पीडक पुनः अपराध गर्न उद्यत हुने तर पीडित न्यायिक उपचारको अधिकारबाट वञ्चित मात्रै होइन, मानसिक, शारीरिक, मनोवैज्ञानिक तथा भावनात्मक पीडाबाट प्रताडित रहन बाध्य हुनुपर्ने दुःखद स्थितिको छिट्टै अन्त्य हुनैपर्छ ।मौलिक हक अन्तर्गत प्रत्याभूत सम्मानपूर्वक बाँच्न पाउने अधिकार (धारा १६), समानताको हक (धारा १८), अपराधपीडितको हक (धारा २१), महिलाको हक (धारा ३८) र बालबालिकाको हक (धारा ३९) एवं अन्तर्राष्ट्रिय मानवअधिकार कानुन अन्तर्गत प्रत्याभूत प्रभावकारी कानुन उपचारको हकसँग बाझिने हदम्यादको खारेजी अपरिहार्य छ । पीडितको न्यायमा पहुँचको हक र आरोपित व्यक्तिको स्वच्छ सुनुवाइको हक परस्पर विरोधी हुँदै होइनन् । राज्य फौजदारी अनुसन्धान तथा अभियोजन प्रणालीलाई स्वच्छ सुनुवाइका मापदण्डबाट अनुप्राणित, चुस्त, विश्वसनीय र प्रभावकारी बनाउनतर्फ लागिपर्नुपर्छ । कानुनको दुरुपयोगको बहानामा पीडितलाई न्यायमा पहुँचबाट विमुख पार्ने काम किमार्थ संवैधानिक ठहर्दैन । न्यायको ढोकामा हदम्यादको ताल्चा ठोकेर कानुनको तथाकथित दुरुपयोग रोक्न खोज्नु जुत्ता सानो भयो भनेर खुट्टा काट्नुजस्तै हो । कुनै पनि कानुनको साइड इफेक्ट हुन सक्छ । त्यसको व्यवस्थापन गर्नु राज्यको दायित्व हो । हदम्यादको तगारो हटाउँदा स्वाभाविक रूपमा आपराधिक मनोवृत्तिका मानिसहरू आपराधिक कर्म गर्नबाट हतोत्साहित हुन्छन् । न्यायको ढोका खुला राख्ने भन्नुको अर्थ गम्भीर अपराधमा शीघ्र उजुरी र अनुसन्धान हुनुपर्दैन भनेको होइन, प्रमाण भएसम्म अपराधीलाई फौजदारी जवाफदेही वहन गराउनुपर्छ भन्ने मान्यतालाई अंगीकार गर्नुपर्छ भनेको हो ।"
इस्लामिक देशको दबाबमा भारत,"(नयाँदिल्ली)  भारतको सत्तारूढ दल भारतीय जनता पार्टी (भाजपा) का एक प्रवक्ताको अभिव्यक्तिका कारण भारत सरकार कूटनीतिक समस्यामा परेको छ । एकैसाथ एकपछि अर्को इस्लामिक देशहरूको आपत्ति र विरोधको सामना भारतले गर्नुपरिरहेको छ । इस्लाम धर्मका प्रवर्तक पैगम्बर मोहम्मदप्रति अनादर भाव जनाउने भाजपाका तत्कालीन प्रवक्ता नूपुर शर्माको अभिव्यक्तिले भारत मुस्लिम देशको निसानामा परेको हो । आधा दर्जनभन्दा बढी देशहरूले शर्माको अभिव्यक्तिप्रति कडा शब्दमा आपत्ति जनाएका छन् । भारतसँग निकट कतारले त झन् यस विषयमा भारत सरकारले माफी नै माग्नुपर्ने भनेको छ । कतार, कुवेत र इरानले त्यहाँ रहेका भारतीय राजदूतलाई बोलाएर गम्भीर आपत्ति जनाइसकेका छन् । ती देशहरूले भारतमा मुस्लिम अल्पसंख्यकमाथि ज्यादती बढेको र धार्मिक आस्थामाथि आक्रमण हुन थालेको भन्दै आपत्ति जनाएका हुन् । शर्माको अभिव्यक्तिप्रति विरोध जनाउने देशहरूको संख्या मंगलबार साँझसम्म २० पुगेको छ । खाडी मुलुकबाट आएको तीव्र विरोधपछि भाजपाले आफ्ना राष्ट्रिय प्रवक्ता शर्मा र त्यस्तैखाले अभिव्यक्ति दिने दिल्ली प्रदेशका नेता नवीन जिंदललाई निलम्बन गरेको छ । साथै पार्टीका महासचिवले एक विज्ञप्ति जारी गर्दै भाजपा सबै धर्मलाई सम्मान गर्ने पार्टीका रूपमा रहेको जनाएका छन् । पार्टीका राष्ट्रिय महासचिव अरुण सिंहद्वारा जारी विज्ञप्तिमा भारतको हजारौं वर्षको इतिहासमा प्रत्येक धर्मले उत्तिकै सम्मान पाएको र हरेक धर्मसँग सम्बन्धित धार्मिक व्यक्तिहरूप्रतिको अपमानको भाजपाले निन्दा गर्ने जनाइएको छ । कुनै पनि सम्प्रदाय वा धर्मको अपमान गर्ने विचारधारालाई भाजपाले स्विकार्न नसक्ने उल्लेख छ । ५७ मुस्लिम देशको इस्लामिक संगठन (ओआईसी) ले शर्माको अभिव्यक्तिको निन्दा गर्दै भारतमा पछिल्लो दिनमा मुसलमानविरुद्ध हिंसाका घटना बढेका जनाएको छ । ओआईसीको वक्तव्यप्रति आपत्ति जनाउँदै भारतीय विदेश मन्त्रालयले भारत सरकारले सबै धर्मको सम्मान गर्ने गरेको दाबी गरेको छ । साउदी अरब, कुवेत बहराइनलगायत अन्य कतिपय अरब देशका सुपर मार्केटमा भारतीय उत्पादनका सामानमाथि प्रतिबन्ध लगाइएका समाचार बाहिर आउन थालेका छन् । यूएई, जोर्डन, बहराइन, इन्डोनेसिया, अफगानिस्तान, पाकिस्तान, मलेसिया, माल्दिभ्स, लिबिया, इराकलगायत मुस्लिम देशहरूले भारतसमक्ष आपत्ति जनाइसकेका छन् । इजिप्ट र टर्कीले पनि शर्माको अभिव्यक्तिप्रति आपत्ति जनाइसकेका छन् । एकपछि अर्को देशले आपत्ति जनाउने क्रम बढेपछि भारत सरकार कूटनीतिक दबाबमा परेको छ । खाडी देशसँग भारतको राम्रो व्यापारिक सम्बन्ध छ । भारतले खाडी देशबाटै ठूलो परिमाणमा इन्धन आयात गर्छ । विदेश मामिलामा कलम चलाउने पत्रकार मोहम्मद शाहिद सिद्दकी यो स्तरमा विदेशी देशबाट भारतको आलोचना भएको पहिलो घटना भएको बताउँछन् । मुलुकभित्रको आन्तरिक राजनीतिले विदेश नीतिलाई प्रभावित पार्दै गएको उनको बुझाइ छ । पछिल्लो घटनाक्रमले भारतको अन्तर्राष्ट्रिय छविमा समेत धक्का पुगेको उनको भनाइ छ । खाडी मुलुकहरूसँग भारतको कसिलो आर्थिक सम्बन्ध छ । भारतको बेरोजगारीलाई धेरै हदसम्म ती देशहरूले थेगेका छन्, उनले भने इन्धन वा कतिपय क्षेत्रमा भारतको ठूलो निर्भरता ती देशमाथि छ । यसले भारतको अर्थतन्त्रमाथि नै दूरगामी असर पार्छ । एक पटक बिग्रेको सम्बन्ध सुधार्न धेरै समय लाग्न सक्छ । उनले भारत सरकारले बेलैमा अन्तर्राष्ट्रिय जगत्लाई विश्वासमा लिनुपर्ने सुझाव दिन्छन् । पछिल्लो समय भारतमा विभिन्न मस्जिदलाई लिएर हिन्दु पक्षले विवाद उत्पन्न गरिरहेका छन् । पुराना मस्जिदहरू कुनै समयमा मन्दिर रहेको भन्दै त्यहाँ पूजाआजाको माग उठ्न थालेको छ । त्यस्तै, मुस्लिम महिलाहरूले लगाउने हिजाबलाई लिएर पनि केही अगाडि भारतभरि विवाद उत्पन्न भएको थियो । अहिले सत्तारूढ दलका प्रवक्ताको अभिव्यक्तिले मुस्लिम देशहरूमाझ भारतमा अल्पसंख्यक मुसलमान असुरक्षित रहेको सन्देश प्रवाह भएको छ । कट्टर हिन्दुवादी पार्टी मानिने भाजपाको सत्तारोहणपछि भारतमा मुस्लिम समुदायको अस्तित्व संकटमा पर्न थालेको देशभित्रैका विपक्षी दल र मुस्लिम समुदायले आवाज उठाउँदै आएका छन् । यसै साता अमेरिकाले समेत भारतमा धर्मका नाममा अल्पसंख्यकमाथि ज्यादती भइरहेको रिपोर्ट सार्वजनिक गरेको थियो । मे २६ मा भाजपा नेत्री शर्माले टाइम्स नाउ टेलिभिजनको एक कार्यक्रममा पैगम्बर मोहम्मदप्रति लक्षित गर्दै विवादास्पद अभिव्यक्ति दिएकी थिइन् । उनीविरुद्ध मुम्बई प्रहरीमा मुद्दासमेत परेको छ । उनको अभिव्यक्तिप्रति देशभित्र पनि कडा विरोध भइरहेको छ । जुन ४ र ५ बाट अन्तर्राष्ट्रिय जगत्बाट मुस्लिम देशहरूले विरोध जनाउन थालेपछि कूटनीतिक सम्बन्धमा थप क्षति हुन नदिन भाजपाले प्रवक्ता शर्मा र अर्का एक नेतालाई जुन ५ मा कारबाही गरेको विज्ञप्ति निकालेको थियो । साथै भाजपाले सबै धर्मप्रति बराबरी सम्मान राखेको स्पष्टोक्ति दिएको हो । स्वयं शर्माले पनि आफ्नो अभिव्यक्तिलाई फिर्ता लिएको सार्वजनिक रूपमा उल्लेख गरेकी थिइन् । त्यति मात्रैले विरोधको स्वर नथामिएपछि भाजपाले आफ्नो इमेज जोगाउन कडा प्रतिक्रिया दिने नेताहरूको लिस्ट नै तयार पारेर उनीहरूलाई विवादास्पद बयान नदिन निर्देशन दिएको समाचार आएको छ । प्रवक्ताहरूलाई धार्मिक विषयमा धेरै विचार गरेर मात्रै बोल्न भनिएको छ । तर, कट्टर हिन्दुवादीको छवि बनाएको भाजपाभित्र मुस्लिम देशको दबाबमा आफ्ना नेतामाथि गरिएको कारबाहीलाई लिएर पनि विरोध भइरहेको छ । कतिपय नेता र कार्यकर्ताले यस्ता कारबाहीले कार्यकर्ताको मनोबल खस्किने भन्दै सार्वजनिक रूपमै आलोचनासमेत गरेका छन् । भाजपाका समर्थक र कार्यकर्ताहरूले मुस्लिम देश विशेष गरी कतारविरुद्ध ट्वीटरमा अभियान चलाएका छन् । भारतीय राजदूतलाई बोलाएर आपत्ति जनाएको कतारले त्यहाँको भ्रमणमा रहेका भारतीय उपराष्ट्रपति बैंयेया नायडुलाई दिइएको डिनर कार्यक्रम आकस्मिक रूपमा रद्द गरेको थियो । भारतमा उत्पादित सामानलाई लिएर जनस्तरबाट चर्को विरोध भएको थियो । त्यसको प्रतिक्रियास्वरूप भारतमा बायकट कतार एयरवेज ह्यासट्याग ट्रेन्डिङमा पुगेको छ । भाजपाले आफ्ना दुई जना नेतालाई मुस्लिमविरोधी अभिव्यक्ति दिएकाले कारबाही गर्नुको महत्त्वपूर्ण कारण खाडी देशको विरोध मानिएको छ । भारत इन्धनका लागि खाडी मुलुकमाथि निर्भर छ । भारतलाई दैनिक ५० लाख ब्यारेल तेल आवश्यक पर्ने गरेकामा त्यसको ६० प्रतिशत आपूर्ति खाडी देशबाट हुन्छ । अर्को भारतको बेरोजगारीलाई केही हदसम्म खाडी देशले समाधान गरिदिएका छन् । खाडी राष्ट्रमा करिब एक करोड हाराहारीमा भारतीय नागरिकले रोजगारी पाएका छन् । यूएईमा ३५ र साउदी अरबमा ३० लाख भारतीय नागरिक रोजगारीका लागि पुगेका छन् । कतिपय ठूला उद्योगपति र लगानीकर्ताले पनि ती देशमा व्यवसाय गरिरहेका छन् । कुवेतमा १०, ओमान र कतारमा ८८ लाख हाराहारीमा भारतीय छन् । विदेशबाट भारतमा आउने विप्रेषणमा खाडीले ठूलो हिस्सा ओगट्ने गर्छ । कोरोना महामारीअघि खाडी देशबाट ६३८ लाख करोड भारतीय रुपैयाँ भारतमा आएको थियो । यूएई, साउदी अरब, कतार, कुवेत र ओमानबाटै ठूलो रकम भित्रिने गरेको छ । ती देशहरूसँग भारतको व्यापारिक साझेदारी पनि ठूलो छ । भारतबाट हुने निर्यातको ठूलो साझेदार खाडी देशहरू छन् । भारतले यूएई, साउदी अरब, ओमान, इराक र कुवेतमा ३ लाख करोडभन्दा बढीको निर्यात गर्दै आएको छ ।"
आवास क्षेत्रमा ४ र खेतीयोग्य जग्गा १५ आनाभन्दा कम काट्न नपाइने,"नदीको प्राविधिक बहाव परिवर्तन हुने गरी भूउपयोग गरे, तहगत भूउपयोग नक्सा र योजनाविपरीत कार्य गरे पनि त्यसलाई कसुर मानेर जरिवाना हुने नियमावलीमा उल्लेख छ । उजुरी लिने र जरिवाना गर्ने अधिकार सम्बन्धित प्रमुख जिल्ला अधिकारीलाई दिइएको छ । भूउपयोग परिवर्तन गरे ६ महिनाभित्र साविककै बनाउने आदेश प्रजिअले दिन सक्नेछन् ।भूउपयोग ऐनको दफा १४ अनुसार भूमिमन्त्रीको अध्यक्षतामा संघीय भूउपयोग परिषद् गठन हुने भएको छ । परिषद् सदस्यहरूमा राष्ट्रिय योजना आयोगका सदस्य, अर्थ, वन, संघीय मामिला, कृषि, उद्योग, भूमि व्यवस्था, सहरी विकास, उद्योग मन्त्रालयका सचिवहरू रहनेछन् । चार जना भूमिसम्बन्धी विज्ञ पनि सामेल हुनेछन् । भूमि व्यवस्था मन्त्रालयका सचिव परिषद्को सदस्य सचिवका रूपमा रहनेछन् । यस्तो परिषद् प्रदेश र स्थानीय तहमा पनि गठन हुनेछ । संघीय परिषद्को मुख्य काम भूउपयोगसम्बन्धी योजना तर्जुमा, समन्वय, नक्सा तयार तथा तथ्यांक संकलन गर्ने हुनेछ ।भूउपयोग क्षेत्र नक्सा तथा सोको विवरण तय गर्दा त्यस्तो जग्गामा बढी, पहिरो, नदी डुबान, कटान, वर्षायाममा पर्ने पानी, भूक्षय, जमिन भासिने, आगलागी, प्रदूषण, औद्योगिक जोखिम, जंगली जनावरको जोखिम, विद्युतीय प्रसारण लाइनले गर्दा हुन सक्ने जोखिम र भूकम्पबाट हुन सक्ने जोखिम तथा अन्य सम्भावित जोखिमको विश्लेषण गरी नक्सांकन गर्नुपर्ने नियमावलीमा उल्लेख छ ।"
करोड बढीको घरजग्गा कारोबारमा अब सूक्ष्म निगरानी,"काठमाडौं (कास) सरकारले एक करोड रुपैयाँभन्दा माथिको घरजग्गा खरिदबिक्रीमा अब सूक्ष्म निगरानी गर्ने भएको छ । सम्पत्ति शुद्धीकरण तथा आतंकवादी क्रियाकलापमा वित्तीय लगानीसम्बन्धी राष्ट्रिय जोखिम मूल्यांकन प्रतिवेदन ले लागूपदार्थ, हतियार खरिदबिक्री लगायतबाट आर्जेको रकम उपयोग हुन सक्ने भन्दै घरजग्गा क्षेत्र पनि सम्पत्ति शुद्धीकरणको दृष्टिकोणले जोखिमपूर्ण रहेको पहिल्याएको थियो । यसकै आधारमा भूमि व्यवस्थापन तथा अभिलेख विभागले सोमबार घरजग्गा खरिदबिक्रीमा पनि सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारणसम्बन्धी निर्देशिका जारी गर्दै उक्त व्यवस्था गरेको हो ।सम्पत्ति शुद्धीकरण निवारण ऐन, २०६४ मा जोखिममा आधारित प्रणाली अवलम्बन गर्न प्राथमिकता दिइएकाले तत्कालका लागि विभागले एक करोड वा सोभन्दा बढी रकमको घरजग्गा खरिदबिक्रीमा निगरानी गर्नेगराउने जनाएको छ । निर्देशिका घरजग्गा खरिदबिक्री गर्दै आएका व्यवसायीहरू (सूचक संस्थाहरू) माथि लागू हुनेछ । निर्देशिका परिपालन गर्नगराउन निर्देशन दिइसकिएको छ, विभागका महानिर्देशक पीताम्बर घिमिरेले भने, घरजग्गा कारोबारको अनुमति लिएर धेरै कारोबार गर्ने व्यक्ति, कम्पनीका लागि यो निर्देशिका जारी भएको हो ।निर्देशिकाअनुसार अब एक करोड रुपैयाँभन्दा माथिको घरजग्गा कारोबार गर्दा शंका लागेमा त्यसको विवरण घरजग्गा व्यवसायीले नेपाल राष्ट्र बैंकमा रहेको वित्तीय जानकारी इकाइ (एफआईयू) लाई दिनुपर्नेछ । त्यसकै आधारमा एफआईयूले थप अनुसन्धान गरी अर्को चरणको अनुसन्धान तथा मुद्दा प्रक्रियाका लागि सम्पत्ति शुद्धीकरण अनुसन्धान विभागलाई लेखी पठाउनेछ । कारोबार शंकास्पद देखिए त्यसबारे भूमि व्यवस्थापन तथा अभिलेख विभागले पनि अनुगमन र निरीक्षण गर्नेछ, महानिर्देशक घिमिरेले भने ।सम्पत्ति शुद्धीकरण तथा आतंकवादी क्रियाकलापमा वित्तीय लगानी भएको शंका लागेमा ३ दिनभित्र उक्त कारोबारसम्बन्धी प्रतिवेदन सूचक संस्थाले बुझाउनुपर्ने व्यवस्था सम्पत्ति शुद्धीकरण निवारण ऐनमा उल्लेख छ । यस्तो कारोबार गर्ने प्रयास गरेमा पनि त्यसबारे अवगत गराउनुपर्ने भनिएको छ । अब घरजग्गा खरिदबिक्री गर्दा शंका लागेर पनि त्यसको विवरण (प्रतिवेदन) नपठाए व्यवसायीलाई कारबाही गर्ने व्यवस्था निर्देशिकाले गरेको छ । ऐनबमोजिम कामकारबाही नगर्ने घरजग्गा व्यवसायीलाई ऐनको दफा ७ फ र अन्य प्रचलित कानुनबमोजिम कारबाही प्रक्रिया अगाडि बढाइने, निर्देशिकामा भनिएको छ ।यस्तो निर्देशन उल्लंघन गरे एक लाखदेखि एक करोड रुपैयाँसम्म जरिवानाको व्यवस्था गरिएको छ । व्यवसायीलाई लिखित रूपमा सचेत गराउने, कारोबार, पेसा वा व्यवसाय गर्न आंशिक वा पूर्ण रूपमा रोक लगाउने, अनुमतिपत्र, इजाजतपत्र वा दर्ता निलम्बन र खारेज गर्न सक्ने व्यवस्थासमेत राखिएको छ ।"
कोरोना बिमाको रकम भुक्तानी दिन उच्च अदालतको आदेश,"(काठमाडौंविराटनगर)  पत्रकारको कोरोना बिमाबापतको रकम भुक्तानी गर्न उच्च अदालत विराटनगरले बिमा कम्पनीका नाममा परमादेश जारी गरेको छ । उच्च अदालत विराटनगरका कायममुकायम मुख्य न्यायाधीश सत्यमोहन जोशी थारू र न्यायाधीश जगतनारायण प्रधानको संयुक्त इजलासले कोरोना बिमाको रकम भुक्तानी गर्न अजोड इन्स्योरेन्स कम्पनीका नाममा गत सोमबार परामादेश दिएको हो ।नेपाल पत्रकार महासंघ मोरङ शाखाले आफ्ना सदस्यहरूको कोरोना बिमाबापतको रकम भुक्तानीका लागि परमादेश माग गर्दै २०७८ भदौ २१ मा उच्चमा रिट दायर गरेको थियो । निवेदकको पक्षमा परमादेश आदेश भएको अदालतका सूचना अधिकारी ओमराज सुवेदीले जानकारी दिए । फैसलाको पूर्णपाठ आउन अझै एक साता लाग्छ, उनले भने, तर बिमा गर्ने कम्पनीबाटै बिमाको रकम भुक्तानी गर्नुपर्ने आदेशमा उल्लेख छ । उनका अनुसार यो फैसला कोरोना संक्रमित मोरङका ३१ जना पत्रकारको हकमा मात्र हो । कोरोना महामारीको पहिलो लहरमा पत्रकार महासंघ मोरङ र अजोड इन्स्योरेन्सबीच द्विपक्षीय सम्झौता भई २ सयभन्दा बढी पत्रकार र उनीहरूका परिवारका सदस्यको कोरोना बिमा गरिएको थियो । त्यसमध्ये ५१ जना बिमित पत्रकार संक्रमित भएकामा २० जनाले मात्र बिमा दाबी भुक्तानी पाएका थिए । अझै ३१ जनाले भुक्तानी पाउन बाँकी छ ।गत सोमबार भएको पेसीमा पत्रकार महासंघका तर्फबाट अधिवक्ता मनोजकुमार आचार्यले पैरवी गरेका थिए । विपक्षीका तर्फबाट ५ जना कानुन व्यवसायी बहसमा उत्रिएका थिए । वादी र प्रतिवादीको बहसपछि उच्च अदालतले बिमा गर्ने कम्पनी अजोड इन्स्योरेन्सका नाममा बिमा रकम भुक्तानी गर्न परमादेश आदेश गरेको सूचना अधिकारी सुवेदीले बताए । अदालतले निवेदकको पक्षमा फैसला गरेकाले अब सरकारलाई देखाएर बिमा कम्पनी उम्किने अवस्था रहँदैन, अधिवक्ता आचार्यले भने, सम्झौता बिमा कम्पनी र बिमितबीच भएको हो । बिमालेखमा अरू कुनै सर्तहरू उल्लेख छैन । यसकारण कानुनतः बिमा भुक्तानी दिने जिम्मेवारी अजोड इन्स्योरेन्सकै हो ।महासंघले बिमा सम्झौता गर्ने अजोड इन्स्योरेन्ससहित बिमा समिति, अर्थ मन्त्रालय र प्रधानमन्त्री तथा मन्त्रिपरिषद्को कार्यालयलाई विपक्षी बनाएर रिट दायर गरेको थियो । तर, अरू विपक्षीका बारेमा फैसलामा केही बोलिएको छैन । कम्पनीको नियमअनुसार प्रिमियम तिरेर बिमा गरेका बिमितलाई भुक्तानी दिन नसकिने कम्पनीले जवाफ दिएपछि महासंघले परमादेश माग गर्दै रिट दायर गरेको थियो । लामो समयसम्म कोरोना बिमाको भुक्तानी नपाएपछि विराटनगर, सुर्खेत, नेपालगन्जलगायत जिल्लामा बिमितले दाबी भुक्तानीको आदेश माग गर्दै रिट दर्ता गराएका छन् । तीमध्ये विराटनगरमा परेको रिटको फैसला भएको हो । बाँकी जिल्लामा परेका रिट पनि फैसलाको प्रक्रियामा रहेको बताइएको छ ।अदालतले बिमा भुक्तानी दिन आदेश गरे पनि तत्काल बिमितले रकम पाउने सम्भावना भने छैन । सरकारले रकम नदिएकाले बिमा भुक्तानी नभएको दाबी गर्दै आएका बिमा कम्पनीहरूको छाता संगठन बिमक संघ उक्त आदेशको पुनरावेदनका लागि सर्वोच्च अदालत जाने तयारीमा छ । अदालतको औपचारिक पत्र र आदेशको पूर्णपाठ पनि आइसकेको छैन । ती सबै प्राप्त भएपछि पुनरावेदनका लागि हामी सर्वोच्च जान्छौं, अजोड इन्स्योरेन्सका प्रमुख कार्यकारी अधिकृत कुमारबहादुर खत्रीले भने, कम्पनीहरू छुट्टाछुट्टै नभई बिमक संघ नै फैसलाविरुद्ध रिट लिएर सर्वोच्चमा जाने हो । यसका लागि हामी तयारी अवस्थामै छौं ।कोरोना बिमाको हकमा सरकारको कार्यक्रमलाई कम्पनीहरूले कार्यान्वयन मात्र गरेको र मापदण्डअनुसार आफूले रकम भुक्तानी गरिसकेकाले थप दायित्व व्यहोर्न नसकिने बिमक संघका अध्यक्ष चंकी क्षेत्री बताउँछन् । कोरोना महामारीमा सरकारले ल्याएको बिमा कार्यक्रमलाई कम्पनीहरूले सहयोग मात्र गरेका हुन्, उनले भने, कोरोना बिमाको मापदण्डअनुसार कम्पनीले तिर्नुपर्नेभन्दा धेरै रकम भुक्तानी भइसकेको छ । सरकारबाट रकम आउने र शोधभर्ना लिने भन्ने सरकारकै निर्देशनअनुसार भुक्तानी गरिएको हो । अब सरकारबाट पैसा नआउँदासम्म जहाँबाट जस्तो फैसला आए पनि कम्पनीहरूले थप भुक्तानी दिन सक्ने अवस्था छैन ।नियामक निकाय बिमा समितिका अध्यक्ष सूर्यप्रसाद सिलवाल पनि कम्पनीहरूकै पक्षमा छन् । बिमालेख बिक्री गर्ने त कम्पनीहरू नै हुन् तर कोरोना बिमाको हकमा बिमालेख बिक्री गर्न सरकारले कम्पनीहरूलाई निर्देशन दिएको थियो, उनले भने, अदालतको आदेश आयो भन्दैमा सरकारबाट पैसा नआई कम्पनीहरूले कहाँबाट ल्याएर दिने ? मंगलबारसम्म अदालत र सम्बन्धित कम्पनीमार्फत बिमा समितिलाई कुनै जानकारी नआएको उनले बताए ।मेरो प्रयास सरकारबाट पैसा ल्याउनेमै छ । निरन्तर रूपमा अर्थमन्त्री र अर्थसचिवसँग यसबारेमा कुरा गरेको छु, उनले भने, सरकारको तर्फबाट आश्वासन मात्र धेरै भयो । अब यसरी भएन । नदिने भए त्यो पनि अर्थ मन्त्रालयले लिखित रूपमै भन्नुपर्यो, होइन भने झुलाएर राख्नुभएन । आफ्नै अघि अर्थमन्त्री जनार्दन शर्माले कोरोना बिमाको भुक्तानी दिन कर्मचारीहरूलाई निर्देशन दिँदा पनि के कारणले अझै पैसा आउन सकेन भन्नेमा आफू अचम्मित भएको उनले सुनाए ।अर्थ मन्त्रालयका प्रवक्ता ढुण्डीप्रसाद निरौलाले कोरोना बिमा भुक्तानी सम्बन्धमा औपचारिक निर्णय भइनसकेको बताए । अनौपचारिक रूपमा मन्त्रीज्यू र सचिवको कुन निकायसँग के कुरा भयो भन्ने मलाई जानकारी हुने विषय भएन, उनले भने, रकम भुक्तानी दिने सम्बन्धमा भने कुनै निर्णय भएको छैन । अहिले मैले भन्न सक्ने यत्ति हो ।सम्झौताअनुसार सरकारले तिर्नुपर्ने रकम अर्थ मन्त्रालयले एक वर्षदेखि रोकिदिँदा बिमितले भुक्तानी नपाएका हुन् । यसमा मन्त्रालयले अनेक कारण देखाउँदै आएको गुनासो बिमा कम्पनीहरूको छ । २०७७ चैतदेखि कम्पनीहरूले भुक्तानी ठप्प पारेका छन् । बिमा समितिका अनुसार कोरोना बिमाबापत कम्पनीहरूले १० अर्ब ५२ करोड ३२ लाख ९० हजार रुपैयाँ भुक्तानी गर्न बाँकी छ । संख्याका आधारमा हेर्दा करिब १ लाख ११ हजार ९ सय बिमितले भुक्तानी पाएका छैनन् । भुक्तानी गर्न बाँकी रहेकोमध्ये सरकारको दायित्वअन्तर्गत भने करिब साढे ११ अर्ब रुपैयाँ छ ।"
भुक्तानीको स्रोत खोज्न समिति,"चौतर्फी दबाब बढ्न थालेपछि कोरोना बिमामा सरकारले तिर्नुपर्ने रकम जुटाउनका लागि अर्थ मन्त्रालयले एक समिति गठन गरेको छ । बिमा समितिका अध्यक्ष सूर्यप्रसाद सिलवालसहितको टोलीसँगको भेटमा अर्थसचिव मधु मरासिनीले उक्त जानकारी दिएका हुन् । अर्थ मन्त्रालयअन्तर्गतको वित्तीय क्षेत्र व्यवस्थापन महाशाखा प्रमुख रमेश केसीको संयोजकत्वमा गठित समितिमा राजस्व महाशाखा प्रमुख भुपाल बराल र बजेट महाशाखा प्रमुख चक्रबहादुर बुढा सदस्य छन् ।आगामी आर्थिक वर्षको बजेटमा पनि कोरोना बिमा भुक्तानीका लागि बजेट विनियोजन नभएपछि बिमा समितिका अध्यक्ष सिलवालले मंगलबार अर्थमन्त्री जनार्दन शर्मा, अर्थसचिव मरासिनी, राजस्व सचिव कृष्णहरि पुस्करलगायतलाई भेटेका थिए । गठित समितिले पैसा जुटाउने स्रोत पहिचान गरेपछि बिमा भुक्तानीबापतको रकम दिने आश्वासन अर्थमन्त्रीबाट आएको सिलवालले जानकारी दिए ।"
आन्तरिक रेमिट्यान्समा कडाइ,"काठमाडौं (कास) नेपाल राष्ट्र बैंकले आन्तरिक रेमिट्यान्स प्रवाहमा थप कडाइ गरेको छ । गत फागुनमा आन्तरिक रेमिट्यान्स आप्रवाहको सीमा प्रतिदिन एक लाख रुपैयाँबाट घटाएर २५ हजार रुपैयाँ बनाएको राष्ट्र बैंकले सोमबार पुनः अर्को निर्देशनमार्फत थप कडाइ गरेको हो । नयाँ व्यवस्थाअनुसार अब रेमिट्यान्स कम्पनीहरूले जुनसुकै माध्यम (नगद भुक्तानी, बैंक खाता, विद्युतीय वालेट आदि) बाट रकम स्थानान्तरण गर्दा प्रतिव्यक्ति, प्रतिदिन, प्रतिकारोबार अधिकतम २५ हजार रुपैयाँसम्मको मात्र गर्न पाउने छन् । रेमिट्यान्स कम्पनी तथा उक्त कम्पनीका सब एजेन्ट वा सब रिप्रजेन्टेटिभहरूले स्वदेशमा आन्तरिक रेमिट्यान्सको कारोबार नगद भुक्तानी, बैंक खाता, विद्युतीय वालेटलगायत जुनसुकै माध्यमबाट गर्दा सम्बन्धित रेमिट्यान्स कम्पनीको प्रणाली (सिस्टम) अनिवार्य रूपमा प्रयोग गरी प्रतिव्यक्ति, प्रतिकारोबार, प्रतिदिन अधिकतम २५ हजार रुपैयाँको मात्र कारोबार गर्न सक्नेछन्, राष्ट्र बैंकको निर्देशनमा भनिएको छ । यसअघि गत फागुनमा राष्ट्र बैंकले रेमिट्यान्स कम्पनी तथा उक्त कम्पनीका सब एजेन्टहरूले आन्तरिक रेमिट्यान्स स्थानान्तरण गर्दा सीमा प्रतिदिन एक लाखबाट घटाएर २५ हजार रुपैयाँ कायम गरेको थियो । उक्त व्यवस्थालाई कम्पनीहरूले आंशिक रूपमा मात्र बुझेर राष्ट्र बैंकको निर्देशन नगद कारोबारका लागि मात्र रहेको भन्दै इन्टरनेट बैंकिङ, बैंक खाता, कनेक्ट आईपीएसलगायत विभिन्न विद्युतीय प्रणालीमार्फत धमाधम आन्तरिक रेमिट्यान्स पठाइरहेका थिए । राष्ट्र बैंकमा प्राप्त गुनासा र स्थलगत निरीक्षणका क्रममा उक्त कैफियत भेटिएपछि राष्ट्र बैंकले ३ महिनामै अर्को निर्देशन जारी गर्नुपरेको स्रोतले बताएको छ ।रेमिट्यान्स कम्पनीहरूले कनेक्ट आईपीएसलगायत भुक्तानीका विद्युतीय प्रणालीमार्फत ३ लाख रुपैयाँसम्म रेमिट्यान्स पठाएको भेटियो । आफूले १०१५ रुपैयाँ लागतमा पैसा पठाउने अनि ग्राहकबाट रेमिट्न्यान्सको शुल्क भन्दै ४ सय रुपैयाँसम्म असुलेको बिल राष्ट्र बैंकलाई प्राप्त भएको छ, स्रोतले भन्यो, यसकारण रेमिट्यान्स कम्पनीहरूले जुनसुकै माध्यमबाट पैसा स्थानान्तरण गर्दा पनि नयाँ सीमा कायम गरिएको हो ।हुन्डीलगायत गैरकानुनी माध्यममार्फत विदेशबाट भित्रिएको पैसा बैंकिङ प्रणालीमार्फत स्थानान्तरणको क्रम बढेपछि राष्ट्र बैंकले आन्तरिक रेमिट्यान्स कारोबारमा कडाइ गर्न थालेको हो । हुन्डीमार्फत रेमिट्यान्स आउँदा विदेशी मुद्रा भित्रिँदैन, त्यसबापतको रुपैयाँ नेपालमा रहेका हुन्डीका एजेन्टले सम्बन्धित व्यक्तिसम्म बैंकिङ प्रणालीमार्फत पुर्याउँछन् । यस प्रक्रियामा हुन्डी सञ्चालक र रेमिट्यान्स कम्पनीहरूको मिलेमतो रहेको राष्ट्र बैंक स्रोतको दाबी छ । यसका लागि हुन्डी कारोबारीहरूले पिन कोडसहित नै सम्बद्ध परिवारलाई पैसा पठाइरहेका छन्, स्रोतले भन्यो, पिन कोडका लागि पनि रेमिट्यान्स कम्पनीको संलग्नता पुष्टि हुन्छ । केही रेमिट्यान्स कम्पनीको वार्षिक कारोबारमा ७० प्रतिशत आन्तरिक रेमिट्यान्सको हिस्सा रहेको तथ्य पनि राष्ट्र बैंकले फेला पारेको छ । यही कारण राष्ट्र बैंकले आन्तरिक रेमिट्यान्समा हुन्डीको अंश खोजी गर्न थालेको स्रोत बताउँछ ।"
'विद्युतीय गाडीमा अन्तःशुल्क र भन्सार महसुल हटाइयोस्,"काठमाडौं (कास) नाडा अटोमोबाइल्स एसोसियसन अफ नेपालले आर्थिक वर्ष ०७९८० को बजेटमार्फत विद्युतीय गाडीमा वृद्धि गरिएको भन्सार महसुल र अन्तःशुल्क हटाउन माग गरेको छ । विद्युतीय सवारीमा वृद्धि गरिएको करका सम्बन्धमा मंगलबार पत्रकार सम्मेलन गर्दै नाडाका अध्यक्ष ध्रुव थापाले अहिलेलाई विद्युतीय गाडीमा गत वर्षकै भन्सार महसुल र अन्तःशुल्कलाई निरन्तरता दिनुपर्ने बताए । विश्वभर प्राथमिकतामा राखिएको विद्युतीय गाडीमा नेपाल सरकारले कर बढाउनु उपयुक्त नभएको उनको भनाइ छ । एकातिर सरकारले बजेट र नीति तथा कार्यक्रममा विद्युतीय गाडी प्रयोगलाई प्रोत्साहन दिएको भन्ने अर्कोतर्फ त्यसविपरीत अन्तःशुल्क र भन्सार दर बढाउँदा सरकारको भनाइ र गराइ फरक भएको पुष्टि हुने उनले बताए । देशभर विद्युतीय गाडीका लागि सञ्जाल बनाइसकिएको छ, लगानी भइसकेको छ, अहिले सरकारको यो नीतिले सोरुम बन्द गर्ने स्थितिमा पुगेका छौं, उनले भने । घट्दो विदेशी मुद्रा सञ्चितिलाई मध्यनजर गर्दै विद्युतीय गाडीमा कर बढाइएको सरकारको तर्क अमान्य रहेको उनले बताए ।"
हिमालयन डिस्टिलरीद्वारा समता गुठीलाई २५ लाख सहयोग,"काठमाडौं (कास) हिमालयन डिस्टिलरी लिमिटेडले संस्थागत सामाजिक उत्तरदायित्वअन्तर्गत समता शैक्षिक गुठीलाई २५ लाख रुपैयाँ सहयोग गरेको छ । कम्पनीले आर्थिक वर्ष ०७७७८ मा शिक्षा क्षेत्रका लागि छुट्याएको रकममध्येबाट गुठीलाई उक्त सहयोग गरेको हो । गुठीले देशभर ८४ वटा विद्यालय सञ्चालन गरेको छ । जसमा कक्षा १ देखि स्नातकोत्तरसम्मका शैक्षिक कार्यक्रम सञ्चालित छन् । करिब ७० हजार विद्यार्थीले अध्ययन गरिरहेको गुठीको दाबी छ । गुठीले प्रतिविद्यार्थी प्रतिमहिना एक सय रुपैयाँ मात्र शुल्क लिएर समुदायका विपन्न वर्ग, दैनिक ज्यालादारीमा काम गर्ने, मजदुरका सन्तान, टुहुरा तथा सडक बालबालिकालाई अध्यापन गराइरहेको छ । कम्पनीले समुदायका शैक्षिक, स्वास्थ्य, खेलकुद, लैंगिक समानता, वातावरणजस्ता सामुदायिक क्षेत्रमा सहयोग पुर्याउँदै आएको छ ।"
वाईफाईबाट चल्ने एलजीको एसी बजारमा,काठमाडौं (कास) एलजीले वाईफाईबाट चल्ने एसी नेपाली बजारमा ल्याएको छ । यो एससीलाई ग्राहकले वाईफाईमार्फत जुनसुकै ठाउँबाट आफ्नो मोबाइलबाटै चलाउन (नियन्त्रण गर्न) सक्ने एलजीले जनाएको छ । कम्पनीका अनुसार आफ्नो आवाजले पनि वाईफाईमार्फत नियन्त्रण गर्न सकिनेछ । इन्भर्टर प्रविधि भएको यस एससीमा १० वर्षको वारेन्टी छ । एलजी डुएल इन्भर्टर एसी सबै मौसमको लागि उपयोगी हुनेछ । एसीमा एन्टी भाइरस फिल्टर रहेकाले प्रदूषण तथा कीटाणुहरू ९९९ प्रतिशतसम्म नष्ट गरी वातावरणलाई स्वस्थ्य राख्ने कम्पनीको दाबी छ ।
डिसहोमका ग्राहकले जिते एक लाख,काठमाडौं (कास) १ वर्षमा २४ महिना योजनाअन्तर्गत डिसहोम डीटीएचका एक ग्राहकले १ लाख रुपैयाँ जितेका छन् । क्यास आईडी ०२५६४१५३७२५ भएका ग्राहकले एक लाख जित्न सफल भएको कम्पनीले जनाएको छ । यो योजना लिने ग्राहकले एक वर्षको रिचार्ज गर्दा २४ महिनासम्म डिसहोम डीटीएचको सेवा उपभोग गर्न पाउँछन् । साथै हरेक साता लक्की ड्र मार्फत एक जनाले एक लाख रुपैयाँ जित्ने अवसर पाउने गर्छन् । यो योजनामा सहभागी हुन आफ्नो नजिकको डिसहोम डिलरमा गएर डिसहोमको फन्ड ट्रान्सफर मार्फत आफूले प्रयोग गरेको प्याकेजको १ वर्षको रिचार्ज गर्नुपर्नेछ ।
बेलायत शैक्षिक मेला जेठ २८ मा,"काठमाडौं (कास) एसआई युके नेपालले आगामी जेठ २८ मा बेलायत शैक्षिक मेला काठमाडौंमा आयोजना गर्ने भएको छ । मेलामा बेलायतका ३० वटा विश्वविद्यालयहरू सहभागी हुनेछन् । एसआई युकेका निर्देशक विनय अधिकारीका अनुसार मेलामा सहभागी हुने विश्वविद्यालयका प्रतिनिधिहरूले पाठ्यक्रम, छात्रवृत्ति र लागतशुल्कको विषयमा जानकारी दिनेछन् । मेलामा सहभागी हुन ३ हजार जना विद्यार्थीले नाम दर्ता गराइसकेको उनले दाबी गरे । बेलायतस्थित विश्वविद्यालयका प्रतिनिधिसँग प्रत्यक्ष संवाद गर्न पाउने यो एउटा अवसर हो, उनले भने, मेलाबाट नै विद्यार्थीले इच्छुक विश्वविद्यालयमा भर्ना प्रक्रिया सुरु गर्न सक्नेछन् । मेला होटल एभरेस्टमा हुनेछ ।"
मुद्दा खेपिरहेका ४ वडाध्यक्ष निलम्बनमै,"काठमाडौं (कास) भ्रष्टाचारको अभियोगमा विशेष अदालतमा मुद्दा खेपिरहेका बेला स्थानीय तह निर्वाचनबाट निर्वाचित भएकालाई काममा नलगाउन अख्तियार दुरुपयोग अनुसन्धान आयोगले निर्देशन दिएको छ । मंगलबार निर्वाचन आयोग, संघीय मामिला तथा सामान्य प्रशासन मन्त्रालय र पालिका कार्यालयलाई पत्र पठाइएको अख्तियारका सहायक प्रवक्ता वेदप्रसाद भण्डारीले बताए । पत्रमा वडाध्यक्षहरू कैलालीको मोहन्याल२ का देवीदत्त उपाध्याय, ३ का नन्दराम गिरी, नुवाकोटको विदुर९ का हरिराम भण्डारी र अछामको पञ्चदेवल विनायक७ का सुरतबहादुर रावललाई काममा नलगाउन भनिएको छ । अख्तियारका अनुसार मोहन्याल२ का तत्कालीन वडाध्यक्ष उपाध्याय र ३ का वडाध्यक्ष गिरीविरुद्ध नदीजन्य पदार्थको उत्खननमा अनियमितता गरेको कसुरमा अख्तियारले गत वैशाख २ मा विशेष अदालतमा मुद्दा दायर गरेको थियो । विदुर९ स्थित सुलक्षण माविका प्रधानाध्यापक हरिराम भण्डारी वडाध्यक्ष निर्वाचित भएका छन् । विद्यालयको रकम हिनामिना गरी भ्रष्टाचार गरेको कसुरमा उनीविरुद्ध अख्तियारले दायर गरको मुद्दा अझैसम्म विचाराधीन छ । त्यस्तै पञ्चदेवल विनायक७ को वडाध्यक्षमा निर्वाचित सुरतबहादुर रावल सोही वडाको कालीदेवी माविको प्राथमिक तहका शिक्षक थिए । शैक्षिक योग्यताको नक्कली प्रमाणपत्र पेस गरी विद्यालयमा जागिर खाएको कसुरमा २०७६ वैशाख ५ मा अख्तियारले विशेष अदालतमा मुद्दा दायर गरेको थियो ।"
एसियाडका लागि प्रशिक्षण सुरु,"(काठमाडौं)  आउँदो असोजकात्तिकमा चीनले हाङझाउमा आयोजना गर्ने १९ औं एसियाली खेलकुद कोभिड१९ महामारीका कारण स्थगित भइसकेको छ । एसियाली ओलम्पिक परिषद (ओसीए) ले बृहत् महादेशीय प्रतियोगिताको नयाँ मिति घोषणा गर्न बाँकी नै छ । स्थगित हुनुअघि नै एसियाडका लागि प्रारम्भिक चरणमा छनोट २३ खेलका ५ सय १४ खेलाडीलाई समावेश गर्दै राष्ट्रिय खेलकुद परिषद् (राखेप) ले विशेष प्रशिक्षण थाल्ने घोषणा मंगलबार गरेको छ । प्रशिक्षण बुधबार सुरु हुनेछ ।विशेष प्रशिक्षणमा सहभागी खेलाडी, प्रशिक्षक र सम्बन्धित संघका पदाधिकारीको भेलासँगै त्रिपुरेश्वरस्थित राखेप कभर्डहलमा आयोजित उद्घाटन समारोहमा राखेपका सदस्यसचिव टंकलाल घिसिङले भने, एसियाड अहिलेलाई स्थगित भए पनि हामीले प्रारम्भिक चरणमा खेलाडी छनोट गरिसकेका छौं । उनीहरूलाई यत्तिकै राख्नेभन्दा राम्रो प्रशिक्षण दिएर उत्कृष्ट नतिजा दिनेगरी तयारी गर्नुपर्छ । यो एसियाडका लागि मात्रै होइन, सबैखाले अन्तर्राष्ट्रिय प्रतियोगिताका लागि राष्ट्रिय टिमको तयारी हो यो । यसलाई युद्धस्तरमा अघि बढाउन अझै व्यवस्थित गर्नेछौं । खेलाडीलाई निरन्तर ट्रेनिङको अवसर दिनेछौं ।एसियाडका लागि प्रारम्भिक चरणमा खेलाडी छनोट गरे पनि राष्ट्रिय टिममा समावेश गर्दै उनीहरू र प्रशिक्षकलाई नियमित र व्यवस्थित तबरले परिचालन नभएको उल्लेख गर्दै सदस्यसचिव घिसिङले भने, अब खलाडीको प्रशिक्षण र प्रशिक्षकको परिचालनलाई व्यवस्थित रूपले अघि बढाउने छौं । जुनसुकै प्रतिस्पर्धा र प्रतियोगिताका लागि राष्ट्रिय टिमका खेलाडीलाई चौबिसै घण्टा तयारीमा राख्ने उद्देश्यले विशेष प्रशिक्षण सुरु गरिएको हो । हाइपर्फरमेन्स कमिटीले विशेष प्रशिक्षणमा सहभागी हुने खेलाडीलाई दैनिक १ हजार रुपैयाँ खुराकी खर्च उपलब्ध गराउन सिफारिस गरेको छ ।१३ औं दक्षिण एसियाली खेलकुद (साग) मा १० हजार मिटर दौडमा स्वर्ण पदक जितेकी सन्तोषी श्रेष्ठले भनिन्, राष्ट्रिय टिमका खेलाडीलाई समेट्दै सरकार र राखेपले तयारी थालेपछि हामी खेलाडीलाई एकदमै उर्जा भरेको छ । विभिन्न बाधाअड्चन छन् । ती व्यक्तिगत, पारिवारिक र सामाजिक बाधाहरू चिरेर उर्जा भर्दै हामी अझै राम्रो गर्न सक्छौं । यसका लागि राखेपले अभिभाकत्वको भूमिका निर्वाह गरेर विशेष प्रशिक्षण ल्याएको छ । हामीमा देशका लागि केही गर्नुपर्छ भनेर उर्जा आएको छ ।हाइपर्फरमेन्स कमिटीकै सिफारिसअनुसार काठमाडौं, पोखरा र जनकपुरमा तीन वर्षअघि आयोजित १३ औं सागमा नेपालले स्वर्ण र रजत पदक जितेका २३ खेल एसियाली खेलकुदमा सहभागी हुने राखेपले निर्णय गरेको थियो । प्रारम्भिक चरणको छनोटमा तेक्वान्दोमा ४४, करातेमा ३२, बक्सिङमा ३२ खेलाडी छनोट गरिएको छ । यी तीन खेललाई एसियाली खेलकुदमा पदक जित्नसक्ने सम्भावना भएको मानिएको छ ।सागमा पदक सम्भावनाको आधारको रूपमा लिँदै एसियाडका लागि एथलेटिक्स्मा २०, साइक्लिङमा १२, फुटबल (महिला) ४०, गल्फमा १६, जुडोमा ३२, पौडीमा १६, ट्रायथलनमा १६, उसुमा ३२, कुस्तीमा १२, भारोत्तोलनमा १६, आर्चरीमा १२, बास्केटबल थ्री बाई थ्री (महिला) ८, फेन्सिङमा २०, ह्यान्डबलमा ३२, कबड्डीमा २४, टेबलटेनिसमा १६, भलिबलमा २४, ब्याडमिन्टनमा १६, क्रिकेट (पुरुष) ३० र सुटिङमा १२ खेलाडी प्रारम्भिक चरणमा छनोट गरिएको थियो । यी २३ खेलका लागि ६४ प्रशिक्षक खटाइएको छ ।हाइपर्फरमेन्स कमिटीका सचिव हिमालराज दाहालले भने, खेलाडीको क्षमता र खेल कौशल अभिवृद्धि, वैज्ञानिक विधिबाट प्रशिक्षण सञ्चालन गरी नतिजामुखी उपलब्धि हासिल गर्नका विशेष प्रशिक्षण सञ्चालन गर्न लागिएको हो । ४० दिन कार्यक्रममा प्रथम चरणको विशेष प्रशिक्षण जेठ २५ देखि असार २३ सम्म हुनेछ । असार २४२७ मा दोस्रो चरण छनोट र असार २८३० मा आन्तरिक मूल्यांकन गरिनेछ । विशेष प्रशिक्षणमा इन्द्र गुरुङ, सुलोचना सिजख्वा, रीतामाया प्रजापति, कुमारी हीरा पन्त, राजेन्द्ररत्न तुलाधर, ज्ञानेन्द्र शाह, लक्ष्मण अधिकारी र सुजन पन्थी विज्ञका रूपमा रहेका छन् ।"
अमेरिका र ओमानको चुनौतीमा नेपाल,"(ह्युस्टन, अमेरिका)  आईसीसी विश्वकप क्रिकेट लिग २ का खेल बुधबार सुरु हुँदा नेपालले कठिन चुनौतीको सामना गर्नेछ । पहिलो दिन अमेरिका र ओमानबीचको खेल हुनेछ । यही दुई टोलीसँग नेपालले एक साताभित्र २२ खेल खेल्नेछ । ओमान लिग २ को शीर्ष टोली हो । यसै शृंखलापछि टोलीले ३ वर्षे लिग २ को साइकल पूरा गर्दै छ । ३२ खेलबाट ४० अंक जोड्दै ओमान शीर्षस्थानमा छ । स्कटल्यान्ड २० खेलमा २८, यूएई २२ खेलमा २६, अमेरिका २० खेलमा १८, नामिबिया १४ खेलमा १४, नेपाल १२ खेलमा १२ र पपुवा न्युगिनी २० खेलमा २ अंक जोड्दै क्रमशः दोस्रोदेखि सातौं स्थानमा छन् । ओमान च्याम्पियनको दाबेदार देखिन्छ । त्यो नभएमा पनि टोलीले कम्तीमा शीर्ष ३ भित्र पर्ने लगभग निश्चित गरिसकेको छ । लिग २ को शीर्ष ३ मा पर्ने टोलीले २०२३ को जुनजुलाईमा जिम्बावेमा हुने विश्वकप छनोटमा स्थान बनाउने छ । शीर्ष ३ सँगै लिग २ को चौथो र पाँचौं स्थानमा रहने टोलीले अर्को चार वर्षका लागि एकदिवसीय अन्तर्राष्ट्रिय मान्यता कायम राख्नेछ । नेपालको लक्ष्य पनि यही नै रहेको प्रशिक्षक पुबुदु दासानायके बताउँछन् । मलाई एकदिवसीय मान्यताको चिन्ता छैन किनभने हामी यसलाई कायम राख्न सक्छौं, दासानायकेले भने, अहिलका लागि शीर्ष ३ भित्र पर्नु मुख्य लक्ष्यको विषय हो । हामीले कुन स्थानमा लिग २ को अन्त्य गर्नेछौं, त्यो सबैभन्दा महत्त्वपूर्ण विषय हो ।लिग २ मा नेपालले सबैभन्दा कम खेल खेलेको छ । विश्वव्यापी कोभिड१९ संक्रमणका कारण लिग २ का खेलतालिका अस्तव्यस्त बन्दा नेपालको तालिका सबैभन्दा बढी प्रभावित हुन पुगेको छ । नेपालले लिग २ मा अझै २४ खेल खेल्न बाँकी छ र फेब्रुअरीसम्म नेपालले सबै खेल खेल्ने सम्भावना निकै कम देखिन्छ । यस्तोमा अन्तर्राष्ट्रिय क्रिकेट परिषद् (आईसीसी) ले विजय प्रतिशत हेरेर लिग २ को स्थान निर्धारण गर्न सकिने बताइएको छ । नेपालले १२ मध्ये ६ खेल जितेको छ । नेपालको विजय प्रतिशत ५० छ । लिग २ को यो शृंखला खेल्नु अगाडि हाम्रो जित प्रतिशत ५० छ । हामी यसमा सुधार गर्न चाहन्छौं, दासानायकेले अगाडि भने, अव हामीले आफ्नो उत्कृष्ट खेल खेल्नुपर्नेछ, हामीले आफ्नो उत्कृष्ट खेल्ने हो भने निश्चय पनि अमेरिकामा हामीले आफ्नो सबै चार खेल जित्न सक्ने छौं ।नेपालले यो पछि लगत्तै अर्को महिना स्कटल्यान्ड भ्रमण गर्नेछ । हामी शीर्ष ३ भित्र पर्नेछौं । यो र यसपछिको स्कटल्यान्डमा हुने शृंखला हाम्रा लागि निकै महत्त्वपूर्ण छ । यी शृंखलापछि सकारात्मक नतिजापछि हामी चौथो वा पाँचौं स्थानमा उक्लने छौं, यसलाई कायम राख्न जरुरी छ, दासानायकेले भने, ओमानको यो अन्तिम शृंखला हो, अहिले हामीले उनीहरूलाई रोकेर भ्याउने स्थितिमा पुग्नुपर्छ ।नेपालले लिग २ मा ओमानसँग खेलिएका ४ खेलमा ३ मा हार भोगेको छ भने एकमा जित हात पारेको थियो । नेपालले २०२० मा लिग २ को पहिलो शृंखला खेल्दा ओमानसँग घरेलु मैदानमै दुवै खेलमा पराजित भएको थियो । गत सेप्टेम्बरमा ओमान भ्रमणमा जाँदा नेपाल घरेलु टोलीसँग पहिलो खेलमा पराजित भयो । तर करण केसी र सन्दीप लामिछानेको ४४ विकेट तथा ज्ञानेन्द्र मल्लको अर्धशतकमा नेपालले दोस्रो खेलमा ओमानलाई ७ विकेटले हराएको थियो । अमेरिकासँग लिग २ मा नेपालको विगत ४ खेलमा नतिजा ठीक उल्टो छ । दुई वर्षअघि घरेलु मैदानमा नेपालले अमेरिकासँगको दुवै खेल जितेको थियो । त्यसमा दोस्रो खेलमा नेपालले अमेरिकालाई ३५ रनमै अलआउट गरेको थियो । नेपाली स्पिनरसामु एकदिवसीय अन्तर्राष्ट्रियमा सबैभन्दा न्युन स्कोरको कीर्तिमान झेल्न अमेरिका बाध्य भएको थियो । सन्दीप लामिछानेले ६ र सुसन भारीले ४ विकेट लिएका थिए । अमेरिकाले तीन दिन अघिमात्र यूएई र स्कटल्यान्डसँगको शृंखला खेलेको थियो । अमेरिकाले स्कटल्यान्ड र यूएईविरुद्ध ११ खेलमा जित हात पारेको थियो । स्कटल्यान्डसँग पहिलो खेलमा ३ सय १० रन बनाएका अमेरिका अन्य दुई खेलमा स्कटल्यान्डसँग १ सय ८९ र यूएईसँग १ सय ९८ रनमा अलआउट भएको थियो । यही शृंखलापछि अमेरिकाले घरेलु भूमिमा पहिलो एकदिवसीय अन्तर्राष्ट्रिय खेलेको थियो । पियरल्यान्डस्थित मोसा क्रिकेट रंगशालामै अमेरिकाले नेपाल र ओमानसँग खेल्नेछ । नेपालले बिहीबार ओमान र शनिबार अमेरिकासँग पहिलो दुई खेल खेल्ने छ । मोसा क्रिकेट रंगशालाको दर्शक क्षमता २ हजार ५ सय छ । नेपाल र अमेरिकाबीच शनिबार सप्ताहन्तमा हुने भएकाले खेलको पुरै टिकट बिक्री हुने अनुमान गरिएको छ । अमेरिका घरेलु मैदानमा खेलिरहेका हुनाले नेपालमाथि ठूलो दबाब हुनेछ । नेपालको पनि यो पहिलो अमेरिका भ्रमण हो । ह्युस्टनको गर्मी, आद्रता, हावा र फरक कन्डिसनको विकेटमा एक साताअगाडि नै आएको नेपाल विस्तारै परिचत हुनेक्रममा छ । नेपालले योक्रममा प्रशिक्षण र दुवै अभ्यास खेल प्रेरी भ्यु क्रिकेट कम्प्लेक्समा खेलेको थियो ।नेपालले जुन १ मा एक दिन मोसामा अभ्यास गरेको थियो । त्यो दिन मोसाको मुख्य मैदानमा अमेरिकाले यूएईको सामना गरिरहेको थियो । नेपालका प्रशिक्षक दासानायके सोक्रममा केही समय अमेरिका र यूएईबीचको खेल नियालिरहेका थिए । प्रेरी भ्युमा नेपालले ह्युस्टन हरिकन्ससँग दोस्रो अभ्यास खेलिरहँदा दासानायके र नेपाली टोली अनलाइनमा अमेरिका र यूएईबीचको खेल हेरिरहेका थिए । सम्भवतः अमेरिकालाई अंक तालिकामा उछिन्नुपर्ने समीकरणलाई दासानायकेले महत्त्वपूर्ण मानेको हुनुपर्छ । अमेरिकाले राम्रो गरिरहेको छ, उनीहरू यो कन्डिसनसँग परिचित छन् । तर कुनै पनि टोलीबीच ठूलो भिन्नता छैन, हामी पनि राम्रा लयमा छौं, अमेरिकी क्रिकेटसँग परिचित रहेका दासानायकेले भने । सन् २०१६ देखि २०१९ सम्म अमेरिकाको प्रशिक्षक रहँदा उनले मोसा नियमित आउने गरेको जनाइसकेका छन् । अमेरिकामाथि सफलता हात पारे दासानायकेका लागि त्यसले ठूलो अर्थ राख्ने छ ।"
