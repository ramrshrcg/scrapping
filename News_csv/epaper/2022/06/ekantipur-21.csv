शीर्षक,विवरण
एसपीपीमा संलग्न नहुने सरकारको निर्णय,जेठ ३१ एसपीपी सम्झौताको मस्यौदा सञ्चारमाध्यममा सार्वजनिक असार १ सत्ता पक्ष र विपक्षबाट एसपीपी सम्झौतालाई लिएर व्यापक विरोध असार १ काठमाडौंस्थित अमेरिकी दूतावासका उपनियोग प्रमुख मानुएल पी मिकलरद्वारा नेपालले एसपीपीको सदस्य बन्न सन् २०१५ र २०१७ मा अनुरोध गरेको र त्यसलाई सन् २०१९ मा स्वीकार गरेको जानकारी असार १ नेपाली सेनाद्वारा एसपीपीसम्बन्धी सम्झौता नभएको र भविष्यमा पनि नहुने भन्दै खण्डन असार २ तत्कालीन प्रधानसेनापति राजेन्द्र क्षत्रीले अमेरिकालाई एसपीपीमा सहभागिताका लागि २०७५ कात्तिक १० मा लेखेको पत्र सार्वजनिक असार २ एसपीपीमा सहभागी हुन नचाहे नेपालले पत्राचारमार्फत रद्द गर्न सक्ने अमेरिकी दूतावास उपप्रमुख मिकलरको भनाइ असार ३ एसपीपीका विषयमा सत्ता गठबन्धन दलका शीर्ष नेताहरूबीच बालुवाटारमा बैठकअसार ३ एसपीपीमा संलग्न नहुने भन्दै अमेरिकालाई पत्राचार गर्न संसद्को अन्तर्राष्ट्रिय सम्बन्ध समितिको निर्देशनअसार ६ एसपीपीमा सहभागी नहुने भन्दै परराष्ट्र मन्त्रालयले अमेरिकालाई पत्र पठाउने मन्त्रिपरिषद् बैठकको निर्णय
मन्त्रीपिच्छे मस्यौदा तर बन्दैन शिक्षा ऐन,"राजनीतिक दलको गैरजिम्मेवारी र स्वार्थ समूहको दबाबका कारण पनि ऐन जारी हुन विलम्ब भएको उनले बताए । शिक्षा ऐनको विषयमा स्वदेशी, निजी र विदेशी स्वार्थ समूहसमेत हावी रहेको उनको ठम्याइ छ । कोइराला तत्कालीन शिक्षामन्त्री पोखरेलको अध्यक्षतामा गठित उच्चस्तरीय शिक्षा आयोग ०७५ का सदस्य हुन् । ऐनको मस्यौदा त्यही आयोगको सुझावको वरिपरि बनेको छ । आयोगको केही सुझावमा निजी शिक्षण संस्था सञ्चालक असन्तुष्ट थिए । उनीहरूकै लबिइङका आधारमा तत्कालीन प्रधानमन्त्री ओलीले ०७५ माघ १ मा आयोगले बुझाएको प्रतिवेदन सार्वजनिक नगरेको आरोप लाग्दै आएको छ । गत साता प्रतिनिधिसभामा बोल्दै तत्कालीन शिक्षामन्त्री पोखरेलले ओलीकै कारण उच्चस्तरीय शिक्षा आयोगको प्रतिवेदन सार्वजनिक हुन नसकेको बताएका थिए । तर, देउवाको नेतृत्वमा नयाँ सरकार बनेको एक वर्ष पुग्दा पनि प्रतिवेदन औपचारिक रूपमा सार्वजनिक गरिएको छैन ।प्रतिवेदनमा निजी शिक्षण संस्थालाई निश्चित समयपछि गैरनाफामूलक बनाउनुपर्ने र शुल्कसहितका विषयमा नियमन र अनुगमन गर्नुपर्ने सुझाव छ । अब बन्ने शिक्षा ऐनमा निजी विद्यालयलाई हेर्ने दृष्टिकोणको विषयमा राजनीतिक दलहरू स्पष्ट नहुँदासम्म जारी हुन नसक्ने कोइरालाले बताए । त्यो स्पष्ट नभई ऐन जारी भयो भने पनि कार्यान्वयन हुँदैन, उनले भने । निजी विद्यालयको स्थानअस्तित्व के हुने, उनीहरूलाई कसरी राख्ने, उनीहरूले शुल्क कति लिन पाउने, शुल्क निर्धारण कसले र कसरी गर्ने, निजीका शिक्षकको व्यवस्थापन कसरी गर्ने, नामकरणदेखिको नियमन केकसरी हुने आदि कुरामा स्पष्ट हुनुपर्ने उनको तर्क छ । सरकार र संसद्मा निजी स्वार्थ बोकेकाको हालीमुहाली छ, उनले थपे, यी कुरा उनीहरूको पक्षमा नहुँदासम्म ऐन जारी हुन दिँदैनन्, कसैले हिम्मत गरेर जारी गरिहाल्यो भने पनि कार्यान्वयन हुन दिँदैनन् । अहिले बनेको मस्यौदामा निजी क्षेत्रको तालमेल नमिल्ने भएकाले तैं चुप मै चुप भएर ऐन रोकिएको उनले बताए ।संविधानको अनुसूची ८ कि ९ कार्यान्वयन गर्ने विषयमा पनि शिक्षा ऐन जारी हुने सन्दर्भमा ठूलो मतभेद छ । स्थानीय तह अनुसूची ८ समातेर अघि बढेका छन् । संघ सरकार, शिक्षक महासंघ र निजी क्षेत्र अनुसूची ९ अनुसार अघि बढ्न चाहन्छन् । ८ मा माध्यमिक शिक्षासम्मको अधिकार पालिकालाई दिइएको छ । ९ मा शिक्षाको अधिकारलाई संघ, प्रदेश र पालिकाको साझा सूचीमा राखिएको छ । कांग्रेस, कम्युनिस्टका नेतामा संविधानअनुसार अघि बढ्न सक्ने तागत देखिएको छैन, शिक्षाकै सबालमा अनुसूची ८ समात्ने हिम्मत कसैमा देखिएको छैन, शिक्षाविद् कोइरालाले भने । यो विषय निर्क्योल नभए ऐन असफल हुने उनले तर्क गरे । पालिकाले अनुसूची ८ छोड्दैनन्, शिक्षक अनुसूची ८ चाहँदैनन्, त्यहीं द्वन्द्व चर्किन्छ, उनले थपे, राजनीतिक दलहरू अनुसूची ८ मान्न चाहँदैनन्, पालिकाहरू आँट गरेर त्यो अनुसूची कार्यान्वयन गर्न पनि सक्दैनन् ।नयाँ शिक्षा ऐन बन्दा टुंगोमा पुर्याउनुपर्ने अर्को पेचिलो विषय छ अनिवार्य तथा निःशुल्क शिक्षा ऐन ०७५ को कार्यान्वयन । ऐनले १२ कक्षासम्म निःशुल्क र ८ कक्षासम्म अनिवार्य शिक्षाको व्यवस्था गरेको छ तर यसको कार्यान्वयन कसरी गर्ने भन्ने खाका बनेको छैन । निजी विद्यालय सञ्चालकहरू सरकारले प्रतिविद्यार्थी भौचर उपलब्ध गराएर निःशुल्क अध्यापन गराउन सक्ने बताउँदै आएका छन् । सामुदायिक विद्यालयमै निःशुल्क शिक्षाको प्रबन्ध गर्न नसकेको सरकारले निजीलाई पनि समेट्ने आँट नदेखाएको शिक्षाविद्हरू बताउँछन् । निजीको चाहनाअनुसार बनाउन पनि गाह्रो छ, स्वार्थ समूहभन्दा माथि उठेर चिन्तन गर्ने राजनीतिक नेतृत्व पनि देखिएन, कोइरालाले भने, शिक्षा ऐन भीरको चिन्डो उँधो न उँभो जस्तो भएको छ । प्राविधिक शिक्षा र विदेशी शिक्षण संस्था अझै विस्तार गर्ने विदेशी स्वार्थ समूहसमेत हावी रहेको उनले औंल्याए । अहिले चलिरहेका विदेशी शिक्षण संस्था टिकाइराख्ने र थप स्कुल विस्तार गर्ने चलखेल पनि भइराखेको छ, उनले भने । स्वार्थ समूह हावी रहेको मूल विवादित विषयमा राजनीतिक नेतृत्वमा सहमतिको बिन्दु खोज्नुपर्ने उनको सुझाव छ । कतिसम्म भने केही निजी शिक्षण संस्था सञ्चालकले छुट्टै ऐनको मस्यौदा बनाएर दलका नेताहरूलाई बुझाएका छन् भने केही दूतावासले ऐनमा समेट्नुपर्ने विषयमा सांसदहरूलाई अभिमुखीकरण गरिसकेका छन् । राजनीतिक विश्लेषक श्याम श्रेष्ठले शिक्षाका निजी लगानीकर्ताहरूको चेपुवामा शिक्षा ऐन परेको बताए । शिक्षा व्यापार हो भन्ने चेत हावी भएको छ, नयाँ ऐन बन्दा नाफा कमाउन नपाइने हो कि भन्ने चिन्ताले रोकिएको हो, उनले भने, शिक्षाप्रतिको दृष्टिकोण नै गलत हुँदा ऐन बन्न सकेन । उच्चस्तरीय आयोगको प्रतिवेदन कार्यान्वयन गर्दै ऐन जारी गर्न नदिन निजी शिक्षण संस्थाहरूले राष्ट्रपतिदेखि प्रधानमन्त्रीसम्म दबाब दिने गरेको उनले बताए । श्रेष्ठ पनि आयोगका सदस्य थिए । निजीको दबाबमा आयोगको प्रतिवेदन लुकाइयो, उनीहरूकै दबाबमा ऐन आउन रोकिएको छ, उनले भने, निजीलाई नियमन गर्नुपर्छ, गैरनाफामूलक बनाउनुपर्छ भन्दा शिक्षालाई सधैं व्यापार बनाइराख्ने चाहनाले शिक्षा ऐन जारी हुन दिएनन् । राजनीतिक दल र नेताहरूमा पनि सार्वजनिक शिक्षा सुधारको चेत नहुँदा निजी क्षेत्रको दबाब र प्रभावमा परेको उनले जनाए । नेताहरूलाई निजी स्कुलको सेयर दिइने रहेछ, तिनका छोराछोरीलाई निःशुल्क पढाइदिने रहेछन्, नीति निर्माताहरूमा सार्वजनिक शिक्षा सुधार गर्नुपर्छ भन्ने अनुभूति नभएसम्म ऐन बन्न सक्दैन, श्रेष्ठले भने । सामुदायिक विद्यालयमा शिक्षक दरबन्दीसमेत दिन नसकेको सरकार ऐन बनाएर सार्वजनिक शिक्षा सुधार गर्न डराएको उनले जनाए । नेताहरूको दिमागमा विकास भनेको सडक, बिजुली हो भन्ने परेको छ, बाटोबिजुलीको इन्जिनियरिङ बन्ने पनि शिक्षाबाटै हो भन्ने कुरा उनीहरूको दिमागमा घुसाउन नसकेसम्म प्रभावकारी शिक्षा ऐन बन्न सक्दैन, उनले भने ।निजी क्षेत्रको प्रतिनिधित्व गर्ने हिसानका अध्यक्ष रमेश सिलवालले सरकारी शिक्षण संस्थाका लागि मात्रै ऐन ल्याउने प्रयास गरिँदा अलमलमा परेको बताए । मन्त्रीपिच्छे मस्यौदा तयार हुने गरेको छ, हामीले पाएको सूचनाअनुसार सरकारीका लागि मात्रै ऐन ल्याउन खोजेको देखिन्छ, निजीलाई समेट्न खोजिएको छैन । सरकारले आफ्नै कारणले ऐन जारी गर्न नसकेको उनले प्रस्ट्याए । शिक्षा ऐन ल्याउँदा ५३ हजार रिक्त दरबन्दी पदपूर्ति गर्नुपर्नेछ, उनले भने, धेरै खर्च बढ्ने भएपछि अर्थले नै सहमति नदिएर ऐन रोकेको हो ।"
काजलकलीको छटपटी,"हात्ती कसको ?निकुञ्ज स्रोतका अनुसार काजलकली हात्तीलाई २०७४ मा भारतबाट मधुकर रेग्मीले खरिद गरेर ल्याएका थिए । त्यसपछि उनले होटल अर्थलाइटलाई भाडामा दिए । तर रेग्मी हात्ती आफ्नो हो भन्ने मान्न तयार छैनन् । भाडामा ल्याएको एउटा हात्ती चार वर्षअघि नै मरेको र त्यसपछि आफूसँग कुनै हात्ती नभएको दाबी उनले गरे । होटल सञ्चालक श्रीधर परियारको हात्तीसारमा अहिले काजलकलीलाई राखिएको छ । युनाइडेट हात्ती सहकारी चितवनका अध्यक्ष ऋषि तिवारीका अनुसार काजलकली सहकारीमा आबद्ध नभएको हात्ती हो । अहिले संस्थामा ३२ वटामात्रै हात्ती दर्ता छन् । दर्ता भएका हात्तीको अवस्थाको निगरानी सहकारीले गर्छ । रेग्मीले सहकारीबाट हात्ती लगेपछि दुई पटक भारत पठाउन खोजेका थिए । वीरगन्ज नाकाबाट पठाउन खोजेपछि सामाजिक संस्था प्रोपब्लिकको विरोधका कारण उनको योजना सफल भएन । उनले एक जना भारतीयलाई हात्ती बेचेको प्रोपब्लिकको आशंका छ । वीरगन्जमै केही समय रहेको हात्ती गत पुसमा चितवनस्थित होटल अर्थलाइटमा ल्याइएको थियो । हात्तीसँगै भारतीय व्यापारीले खटाएका दुई जना माउते छन् । मुक्तार मन्सुरी र खुदुस मन्सुरी काजलकलीको स्याहारसुसार गरिरहेका छन् । उनीहरूले नै वीरगन्जबाट चितवन हात्ती ल्याएको बताए । काजलकलीले तीन दिनअघिसम्म खान्थी । अहिले खान खान छाडेपछि ढलेकी छ । निगरानीमै रहेको उक्त हात्तीलाई रोगको कुनै संक्रमण नभई बुढो भएर ढलेको निकुञ्जले जनाएको छ । हात्ती विज्ञ न्यौपानेले काजलकलीलाई पर्याप्त पानी भएको ठाउँ र घासे मैदानमा छाडिदिए उपयुक्त हुने सुझाव दिएका छन् । साइटिस नियमावली कार्यान्वयन अन्योल गत वर्षको भदौमा जनहित संरक्षण मञ्चका तर्फबाट अधिवक्ता सञ्जय अधिकारीले प्रधानमन्त्री तथा मन्त्रिपरिषद्को कार्यालय, चितवन, बर्दिया, शुक्लाफाँटा, पर्सा राष्ट्रिय निकुञ्ज, कोसीटप्पु वन्यजन्तु आरक्ष र युनाइटेड हात्ती सञ्चालन सहकारी संस्था सौराहाविरुद्ध सर्वोच्च अदालतमा मुद्दा दायर गरेका थिए । गैरकानुनी रूपबाट भारतमा हात्ती बेच्न पठाउन खोजिएको भन्दै रिट दायर गरिएको थियो । साइटिस नियमावलीमा संकटापन्न वन्यजन्तुको दर्ता तथा अभिलेखीकरण गर्ने व्यवस्था छ । तर, निजीस्तरबाट पालिएका त्यस्ता जीव कति दर्ता भएका छन् नेपाल सरकारसँग अभिलेख छैन ।सर्वोच्चले कारण देखाऊ आदेश जारी गर्यो । राष्ट्रिय निकुञ्ज तथा वन्यजन्तु संरक्षण विभागले ६७ वटा हात्ती दर्ता प्रक्रियाका लागि निवेदन आएको भन्दै पत्र पठायो । चितवनबाट ६६ र पर्सा निकुञ्जको मध्यवर्ती क्षेत्रबाट १ गरी ६७ वटा हात्ती अभिलेख गर्नका लागि निवेदन परेको विवरण विभागले गत वर्षको पुस १० मा महान्यायाधिवक्ताको कार्यालयमा पठाएको विवरण उल्लेख छ । बाँके, बर्दिया, पर्सा निकुञ्ज र कोसीटप्पु आरक्ष क्षेत्रबाट कुनै निवेदन नपरेको विभागले पठाएको पत्रमा पाउन सकिन्छ । जबकि ती क्षेत्रमा ४० वटाभन्दा बढी निजी हात्ती गणनामै नपरेको वन्यजन्तु अधिकारकर्मी सुराजन श्रेष्ठ बताउँछन् । सरकारले संकटापन्न वन्यजन्तु तथा वनस्पतिको अन्तर्राष्ट्रिय व्यापार नियन्त्रण (साइटिस) ऐन २०७३ सालमा जारी गर्यो । नियमावली नबनेपछि ऐन कार्यान्वयनमा समस्या देखियो । २०७६ मंसिर ९ मा नेपाल राजपत्रमा साइटिस नियमावली २०७६ प्रकाशित भयो । नियमावली राजपत्रमा प्रकाशित भएपछि तुरुन्त कार्यान्वयनमा जाने भनिए पनि अहिलेसम्म संकटापन्न वन्यजन्तुको दर्ता प्रक्रिया सुरु भएको छैन । हात्ती साइटिस अनुसूची१ मा सूचीकृत वन्यजन्तु हो । दर्ता नभएसम्म यो अनुसूची१ मा हुन्छ । नियमावलीअनुसार हात्ती दर्ता हुँदा अनुसूची२ मा पर्छ । निजीस्तरबाट पालिएका हात्ती दर्ता भइदिएको भए साइटिसको अनुसूची२ मा जान्छन् । यसो हुँदा हात्तीको ओसारपसार गर्न दुवै मुलुकबाट अनुमति लिनुपर्छ । हात्तीको दर्ता नहँॅदा व्यवसायीहरूले पालेको हात्ती बिक्री र ओसारपसार गर्न पाएका छैनन् । नियमावलीमा दर्ता नभएका हात्तीहरू जफत गर्न सकिने उल्लेख छ तर कार्यान्वयन भएको छैन । निकुञ्ज विभागका महानिर्देशक रामचन्द्र कँडेलले कोरोनाका कारण हात्तीको दर्ताअभिलेख कार्य ढिला भएको बताए ।"
बाल विवाह घटाउन उमेर नै घटाउने बहस,"कानुनमा के छ ?संविधानले बाल विवाहलाई निषेध गरेको छ । मुलुकी अपराध (संहिता) ऐन, २०७४ ले यसलाई दण्डनीय अपराध भनेको छ भने मुलुकी देवानी संहितामा बाल विवाह गर्न नहुने स्पष्ट छ । बालबालिकासम्बन्धी ऐन, २०७५ ले बाल विवाहलाई बालबालिकाविरूद्धको हिंसा र कसुरका रुपमा उल्लेख गरेको छ । स्थानीय सरकार सञ्चालन ऐनले वडा समितिको काम, कर्तव्य अधिकारभित्र बाल विवाहको अन्त्य गर्नेगराउने जिम्मेवारी समावेश गरेको छ ।"
कर्णालीको बिजुली झ्याप्पझ्याप्प,"(सुर्खेत)  बत्ती जाने समस्याले आजित वीरेन्द्रनगर नगरपालिका६ की सुभद्रा गिरीले हिसाबै गरिन्, एक घण्टामा १९ पल्ट गयो । १२ मिनेट आउँछ, फेरि गइहाल्छ । उनीमात्रै होइन वीरेन्द्रनगर न्युरोडमा फोटोकपी पसल सञ्चालक सुमन केसी पनि बत्ती जाने समस्याबाट दिक्क छन् । किनकि कर्णाली प्रदेशकै राजधानी वीरेन्द्रनगरमा बिजुली आउनेजाने टुंगो छैन । बत्तीको त भरै भएन, पहिले हावा लाग्दा र पानी पर्दा मात्र जान्थ्यो, केसीले भने, अचेल जतिखेरै जान्छ, हामीले कसरी व्यवसाय गर्ने ? नेपाल विद्युत् प्राधिकरणले कर्णालीभरि विद्युत् विस्तार अभियानलाई तीव्रता दिएको छ । तर अनियमित लोडसेडिङका कारण सेवाग्राही भने सास्ती भोग्न बाध्य छन् । २०४५ सालमा राजा वीरेन्द्र सुर्खेत आउने भन्दै हतारहतार विस्तार गरिएको कोहलपुरसुर्खेत ३३ केभी प्रसारण लाइनकै भरमा स्थानीय रात गुजार्न बाध्य छन् । सानोतिनो हावा चल्दा पनि बिजुली जान्छ, वीरेन्द्रनगरस्थित न्युरोडकी लक्ष्मी शर्माले भनिन्, मर्मतको नाममा घण्टौं समय लाग्छ, राजधानीकै बत्ती यस्तो छ, दुर्गमको अवस्था झन् के होला ?कर्णालीमा महिनामा २८ दिन बिजुली बिग्रेको समाचार स्थानीय रेडियोबाट सुन्नुपरेको वीरेन्द्रनगर नगरपालिका४ का विक्रम पाण्डेले बताए । प्रदेश अस्पतालका डा नवराज केसीले कोरोना कहरका बेला हाइभोल्टेज र कम भोल्टेजका कारण झन्डै एक दर्जन भेन्टिलेटर बिग्रेको बताए । फुल पावरमा काम गर्ने मेसिन भोल्टेज अभावका कारण जेनेरेटरको भरमा चलाउनुपर्छ, उनले भने, सरकारले विद्युत्मा लगानी बढाउन आवश्यक छ । सुर्खेतमा ३३ वर्षसम्म ३३ केभीए क्षमताकै बिजुलीको भर छ । विद्युत् समस्याकै कारण ठूला उद्योग खुल्न नसकेको कर्णाली प्रदेश उद्योग वाणिज्य संघका अध्यक्ष पदम शाहीले बताए । कर्णालीमा ठूला उद्योग खोल्न र लगानी गर्न व्यवसायीहरू लालायित छन्, उनले भने, तर सबै व्यवसायी विद्युत्कै समस्याले डराएका छन् । सुर्खेतसम्म आएको ३३ केभीएकै लाइन दैलेख, जाजरकोट, जुम्ला, कालीकोट, रुकुम र सल्यानसम्म जोडिएको छ । कर्णालीमा करिब १ लाख १३ हजार घरमा केन्द्रीय प्रसारण लाइन विस्तार गरिएको विद्युत् प्राधिकरण कर्णाली प्रादेशिक कार्यालयका सहायक निर्देशक रवीन्द्रदेव भट्टले बताए । उनका अनुसार अझै कर्णालीका १ लाख ४ सय ७६ हजार घरमा बिजुली बल्न बाँकी छ । कर्णालीका ७९ स्थानीय तहमध्ये १३ स्थानीय तह बिजुलीविहीन छन् । प्राधिकरणले ६ महिनाअघि कालीकोट हुँदै जुम्ला सदरमुकाम खलंगामा राष्ट्रिय प्रसारण लाइन पुर्यायो । तर बिजुली जाने, भोल्टेज नपुग्नेलगायत समस्याबाट स्थानीय आजित छन् भने सोलार र टुकीको भरमा घरायसी काम गर्नुपर्ने बाध्यता छ । यो बिजुलीको त भरै छैन, एक त आउँदैन, आए पनि कोठा उज्यालो हुँदैन, जुम्ला खलंगाकी कमला देवकोटाले भनिन्, बिजुली र सोलार सँगै बाल्नुपर्ने बाध्यता छ ।यसअघि घुघुती साना जलविद्युत् आयोजनाले वितरण गरेको लाइनमा प्राधिकरणले केन्द्रीय प्रसारण लाइन जोडेको हो । अहिले जुम्लाका झन्डै २ हजार घरमा केन्द्रीय लाइन जोडिएको नेपाल विद्युत् प्राधिकरण जुम्ला वितरण केन्द्र जुम्लाका प्रमुख नशेरदत्त रावलले बताए । उनका अनुसार सुर्खेतदेखि कालीकोटसम्म ३३ केभीए विद्युत् लाइन आए पनि जुम्लामा भने ११ केभीए मात्रै लाइन पुगेको छ । कालीकोटदेखि जुम्ला खण्डमा रहेका विद्युत्का पोलहरूमा पटकपटक समस्या आउँदा विद्युत् नियमित हुन नसकेको उनले बताए ।कालीकोटमा पनि बिजुली जाने समस्याका कारण स्थानीय पीडित छन् । बिजुलीको टुंगै छैन, सदरमुकाम मान्मका व्यवसायी कमल पाण्डेले भने, बरु स्थानीय बिजुलीकै भर थियो । उनले विद्युत् समस्याका कारण मोबाइल चार्ज गर्न सोलारको भर पर्नुपरेको बताए । कर्णालीका अरू जिल्लामा पनि केन्द्रीय लाइन विस्तार नहुँदासम्म सोलार र स्थानीयस्तरमा उत्पादन गरिएको बिजुली उपभोग हुन्थ्यो । केन्द्रीय लाइन जडान भएपछि मुस्किलले १०१२ दिन मात्र बिजुली नियमित बलेको रुकुम पश्चिमस्थित आठबीसकोट नगरपालिकाका प्रेस सञ्चालक प्रताप केसी बताउँछन् । कहिले बढी भोल्टेज भएर कम्प्युटर र अरू उपकरण जल्छन्, उनले भने, कहिले दिनभरि पनि मोबाइलको फुल चार्ज हुने गरी बत्ती आउँदैन । बत्ती गएपछि टेलिफोन र इन्टरनेट सेवा पनि अवरुद्ध हुँदा साता दिनसम्म सञ्चारविहीन हुनुपरेको उनले पीडा सुनाए । प्राधिकरणले डोल्पासम्म केन्द्रीय लाइन विस्तार गर्न भन्दै जाजरकोटको नलगाडसम्म विद्युत् विस्तार गरेको छ । मापदण्ड र दूरीअनुसार सबस्टेसन निर्माण नै नगरी विद्युत् विस्तार गर्दा प्रदेशभरि भोल्टेज नपुग र अनियमित लोडसेडिङको समस्या छ । प्राधिकरण कर्णाली प्रादेशिक कार्यालयका सहायक निर्देशक रवीन्द्रदेव भट्टका अनुसार जुम्ला खलंगा, कालीकोट, सल्यानको थारमारे र जाजरकोटको चौखामा ३३ केभीको सबस्टेसन बनिरहेका छन् । ४ वटै सबस्टेसन बनेपछि यो समस्या हल हुन्छ, उनले भने, कोहलपुरसुर्खेत खण्डमाको सबस्टेसन स्तरोन्नतिका लागि पनि प्रक्रिया अघि बढाइएको छ । उनले पुरानो र लामो लाइन हुनु तथा आरक्ष र निकुञ्जभित्र मर्मत गर्न सेनाको अनुमति लिनुपर्ने कारणले अनियमित लोडसेडिङको समस्या भएको बताए ।कर्णालीमा विद्युत् लाइन विस्तार गरिएको बाँकेको कोहलपुरदेखि सुर्खेतसम्म झन्डै ८६ किलोमिटरको दूरीमा ९५ प्रतिशत भाग जंगल पर्छ । सहायक निर्देशक भट्टले दूरी लामो हुँदा भोल्टेज कम हुने भएकाले सिस्टममा खराबी आएको बताए । उनका अनुसार प्राधिकरणको मापदण्डअनुसार ३३ केभीको लाइनमा बढीमा ६० किलोमिटरमा सबस्टेसन हुनुपर्छ । तर कर्णालीमा ३ सय किलोमिटरसम्म बिना सबस्टेसन विस्तार हुँदा समस्या भएको हो । कोहलपुर हुँदै सुर्खेतसम्म नयाँ प्रसारण लाइन जोड्दा घनाजंगल भएकाले समस्या भएको प्राधिकरणले जनाएको छ । बाँके राष्ट्रिय निकुञ्ज र बर्दिया राष्ट्रिय निकुञ्ज हुँदै सुर्खेतसम्म १ सय ३२ केभीए विद्युत् प्रसारण लाइन विस्तार योजनाको काम थालेको छ । उक्त आयोजनाका लागि झन्डै १३ हजार रूख कटान गर्नुपर्ने भए पनि अनुमति पाउन ढिलाइ भएको छ । प्रसारण लाइन विस्तारका लागि गएको असार २२ गते आयोजनाले भारतीय निर्माण कम्पनी आरएस इन्फाप्रोजेक्ट प्राइभेट लिमिटेडसँग ७० करोड रुपैयाँमा सम्झौता गरेको छ । जसको म्याद २ वर्ष रहेको प्रसारण आयोजना प्रमुख रविकुमार चौधरीले बताए । उनका अनुसार अहिले निर्माण कम्पनीले विद्युत् लाइन प्रसारणका लागि डिजाइन निर्माणको काम गरिरहेको छ । उनले पहिलो चरणमा इकाउन्टिङ र लाइन विस्तार गर्ने क्षेत्रमा रहेका रूख कटानलगायत काम हुने जानकारी दिए । आयोजनाका अनुसार कोहलपुरदेखि सुर्खेतसम्म १ सय ४५ वटा पोल रहनेछन् भने २६ वटा एंगल टावर प्रस्ताव गरिएको छ । वातावरणीय प्रभाव मूल्यांकन प्रतिवेदनअनुसार आयोजना क्षेत्रको उचाइगत फरक १ सय ६० मिटरदेखि १ हजार १ सय १५ मिटरसम्म छ । ७०५४ प्रतिशत भाग ओगट्ने प्रसारण लाइनले १६१३ प्रतिशत खेतीयोग्य जमिन, २२६ प्रतिशत बाँझो जमिन र ११६५ प्रतिशत अन्य भाग ओगट्ने आयोजनाले जनाएको छ ।कर्णाली प्रदेशभर विद्युत् उत्पादन क्षमता १८ हजार मेगावाट भए पनि अहिलेसम्म १० मेगावाट मात्र विद्युत् उत्पादन भइरहेको छ । आफ्नै प्रदेशमा विद्युत् उत्पादन नहुँदा कर्णालीवासी अनियमित लोडसेडिङ र लो भोल्टेजको समस्या भोग्न बाध्य छन् । राष्ट्र बैंकले निकाल्ने प्रदेशगत आर्थिक गतिविधि अध्ययनअनुसार अहिले कर्णालीमा १०७० मेगावाट मात्र विद्युत् उत्पादन भइरहेको छ ।ठूला योजनाबाट दैलेखको पदमखोलाले ४८ र द्वारीखोलाले ३७५ मेगावाट विद्युत् उत्पादन गरिरहेका छन् भने अन्य सबै लघु र साना जलविद्युत् योजना मात्र हुन् । राष्ट्र बैंक कर्णाली प्रदेशका सहायक निर्देशक पूर्णबहादुर नेपालीले कर्णाली, तिला र भेरी नदीमा गरिएको सम्भाव्यता अध्ययनअनुसार झन्डै १८ हजार मेगावाट बिजुली निकाल्न सकिने बताए । उनका अनुसार दैलेखबाट ८५५ मेगावाट विद्युत् उत्पादन भइरहेको छ भने अरू सबै जिल्लामा एक मेगावाटभन्दा कमका आयोजना छन् ।हुम्लाबाट ०५० मेगावाट, मुगु र कालीकोटबाट ०४०, जुम्लाबाट ०२० र रुकुम पश्चिमबाट ०३५ मेगावाट उत्पादन भइरहेको छ । ९ सय मेगावाटको माथिल्लो कर्णाली, ४ सय ३९ मेगावाटको बेतन कर्णाली, ४ सय १७ मेगावाटको नलगाड जलविद्युत् आयोजनाको काम नहुँदा कर्णालीले बाहिरको बिजुलीको भर पर्नुपरेको हो । प्राधिकरण प्रादेशिक कार्यालयका अनुसार ४ हजार ५ सय ४१ मेगावाट बराबरका १९ आयोजनाले सर्वेक्षण, २६ मेगावाटका ४ आयोजनाले उत्पादन अनुमतिपत्र, १ हजार ९१ मेगावाट बराबरका ७ आयोजनाले सर्वेक्षण अनुमतिपत्रका लागि दरखास्त दिएका छन् ।कर्णालीमा बन्न लागेका अधिकांश ठूला विद्युत् योजना अलपत्र छन् । ९ सय मेगावाटको माथिल्लो कर्णाली जलविद्युत् आयोजनाको जिम्मा लिएको भारतीय कम्पनी जीएमआरले अहिलेसम्म लगानी जुटाउन सकेको छैन भने जाजरकोटस्थित ४ सय १० मेगावाटको नलगाढ जलाशययुक्त आयोजनामा डीपीआरको कामसमेत सकिएको छैन । ६ सय ८८ मेगावाटको बेतन कर्णाली आयोजनाको काम पनि लामो समयदेखि सुस्त छ । कर्णालीमा अझै ६७ प्रतिशत नागरिक अहिले पनि टुकी र सौर्य ऊर्जाको भरमा रहेको प्रदेश योजना आयोगको तथ्यांक छ । झन्डै १८ लाख जनसंख्या रहेको कर्णालीमा ३३३९ प्रतिशत (५ लाख ६१ हजार) नागरिक मात्रै विद्युत्को प्रत्यक्ष पहुँचमा छन् । बाँकी १३ लाख नागरिक टुकी र दियालोकै भरमा रहेको आयोगको तथ्यांक छ । जबसम्म सबै घरधुरीमा बिजुली पुग्दैन, तबसम्म कर्णालीको सबै पूर्वाधार विकास अधुरै हुन्छ, आयोगका पूर्वसदस्य डा दीपेन्द्र रोकायाले भने, बन्न लागेका ३४ वटा ठूला विद्युत् आयोजनाले पूर्णता पाए भने पनि कर्णाली बिजुली बेचेरै आत्मनिर्भर बन्न सक्छ ।"
मत बदर गाउँभन्दा सहरमा बढी,"मत बदर हुनुको कारण मतदाता शिक्षा नभएको र मतपत्रको लहर लामो भएकै कारण बदर बढी भएको हुन सक्ने आयोगले आकलन गरेको छ । स्थानीय तह निर्वाचनमा एउटा मतपत्रबाट ७ जना छनोट गर्नुपर्ने थियो । मतपत्रमा उल्लेख भएको छैटौं मतपत्रबाट दुई जना वडा सदस्य छनोट गर्नुपर्ने थियो । यही मतपत्रमा सबैभन्दा बढी बदर देखिएको हो । दुई जना छनोट गर्नुपर्नेमा एक जनालाई मात्रै मत हाल्ने, मत नहाली खाली छाड्ने गरेकै कारण बढी बदर देखिएको हो, धादिङको खनियाबास गाउँपालिकामा निर्वाचन अधिकृत भएका गोकुल खड्काले भने, यसपालि मतदाता शिक्षा कमी भएको देखियो ।सदस्यमा दुई मत हाल्नुपर्नेमा तीनवटा चिह्नमा छाप लगाउने, आफ्नो उम्मेदवारी नभएपछि खाली छाडेका कारण बदर भएको उनले बताए । यसपालिको मत बदरको आँकडा हेर्दा मतदाता शिक्षाको कमी देखियो, उनले भने । आयोगले यसपालि मतदान गर्ने तरिका सिकाएकै थिएन । हातहातमा मोबाइल भएकाले सन्देश पठाइएको थियो, मतदाता शिक्षाको छुट्टै कार्यक्रम गरिएको थिएन, आयोग प्रवक्ता पौडेलले भने । गाउँको तुलनामा सहरमा मत बदर हुनुमा मतपत्रको साइज कारण हुन सक्ने उनले बताए । काठमाडौं महानगरमा ६४ लहर मतपत्र थियो । त्यस्तै विराटनगरमा ३२ लहर, वीरगन्जमा ३८, भरतपुरमा ३६, कास्कीमा ३८ लहरको मतपत्र थियो । महानगरमा सबैभन्दा कम ललितपुरमा १९ लहरको मात्रै मतपत्र थियो । मतपत्रकै कारण बदर बढेको हुनाले आगामी निर्वाचनमा प्रमुखअध्यक्ष र उपप्रमुखउपाध्यक्षको एउटा र अन्य पाँच पदका लागि अलग्गै मतपत्र छपाइ गर्दा हुन सक्ने सुझाव आएको पौडेलले बताए । एउटैमा धेरै चिह्न हुँदा आफूले मत हाल्ने चिह्न खोज्न गाह्रो भएको हुन सक्छ, उनले भने, सहरको मतपत्रमा चिह्न धेरै भयो । मत हाल्दै गयो । बिग्रिएपछि फेरि हान्दा बदर बढी भएको हुन्छ । अध्यक्षप्रमुख, उपाध्यक्षउपप्रमुख, वडाध्यक्ष, महिला वडा सदस्य, दलित महिला वडा सदस्यको मतपत्रमा लहरै हाल्दा सदर हुन्छ । एउटै पदमा तलमाथि लगाएमा बदर हुन्छ तर वडा सदस्यको तल, माथि, छड्के जता मत हाल्दा पनि सदर हुने भएकाले पनि सदस्यमा बदर बढी भएको हुन सक्छ ।पर्साका मुख्य निर्वाचन अधिकृत धर्मराज पौडेलले सर्वसाधारणमा मतदान गर्ने तरिका थाहा नभएको र दलको उम्मेदवार नभए पनि मतदाताले मत दिएका कारण बदर बढेको बताए । जहाँ उम्मेदवार नै छैन तर त्यहाँ निर्वाचन चिह्न राखिएको छ । दलप्रति आस्था हुनेले उम्मेदवार नभए पनि पार्टीकै चिह्नमा लहरै भोट हालेका छन्, उनले भने, उम्मेदवार नभएको ठाउँमा भोट हाल्दा बदर भएको हो । जिल्ला समन्वय समितिको मतपत्र जिल्लामा छापेका थियौं । उम्मेदवार नभएको चिह्न छापेनौं । यसकै कारण बदर भएन ।निर्वाचन आयोग र राजनीतिक दलले मतदातालाई भोट हाल्नै नसिकाएकै कारण बदर भएको उनले बताए । निर्वाचन आयोगले यसपालि मतदाता शिक्षाको कुनै कार्यक्रम नै राखेन, उम्मेदवारले पनि मत मागे तर कसरी हाल्ने भनेर सिकाएनन्, उनले भने । पर्सामा पनि गाउँमा भन्दा सहरमा बढी मत बदर भएको उनले बताए । गाउँका उम्मेदवारले हरेक घरमा पुगेर सिकाएका कारण बदर हुने प्रतिशत कमी भएको हुन सक्छ, उनले भने ।"
धमाधम बन्द हुँदै स्वास्थ्य बिमा कार्यक्रम,"(काठमाडौं)  त्रिवि शिक्षण अस्पतालले स्वास्थ्य बिमा कार्यक्रम स्थगनको निर्णय गरेको छ । बिमा सेवा दिएबापत ०७७ मंसिरदेखिको ८ करोड रुपैयाँभन्दा बढी भुक्तानी नपाएको भन्दै अस्पताल प्रशासनले असार १५ देखि कार्यक्रम स्थगित गर्ने भएको हो । अस्पतालका सूचना अधिकारी रामविक्रम अधिकारीले स्वास्थ्य बिमा बोर्डलाई पटकपटक रकम निकासाका लागि अनुरोध गर्दा पनि चासो नदेखाएपछि सेवा नै ठप्प पार्ने निर्णयमा पुगेको बताए । रकम अभावका कारण औषधि खरिदमा समस्या देखापर्यो, उनले भने, अस्पताल थप आर्थिक भार थाम्न नसक्ने स्थितिमा पुगिसकेको छ । यहाँ दैनिक ६ देखि ८ सय बिमित बिरामीले सेवा लिने गरेका छन् । भुक्तानी नपाएर सेवा ठप्प भएको यो पहिलो घटना होइन । ०७८ मंसिरमा बीपी कोइराला स्वास्थ्य विज्ञान प्रतिष्ठान धरानले पनि बिमा कार्यक्रम स्थगित गरेको थियो । त्यतिबेला अस्पताल प्रशासनले मेडिकल उपकरण खरिद, शल्यक्रियाका लागि आवश्यक सामग्री र ल्याबका लागि चाहिने रिएजेन्ट खरिद गर्न समस्या भएको भन्दै सेवा रोकेको थियो । प्रतिष्ठानले कार्यक्रमअन्तर्गत करिब ७ सय बिरामीको उपचार खर्च बेहोर्दै आइरहेको थियो । ०७८ असोजमा भक्तपुरको मध्यपुर थिमि नगरपालिकाद्वारा सञ्चालित नेपाल कोरिया मैत्री नगर अस्पतालले पनि समयमा रकम नपाएको भन्दै सेवा ठप्प पारेको थियो । सेवा बन्द हुँदा बिमाअन्तर्गत उपचार गराउँदै आएका करिब ६ सय बिरामी मर्कामा परेका थिए । सरकारले ०७२ चैत २५ देखि कैलालीबाट सुरु गरेको स्वास्थ्य बिमा कार्यक्रम ७७ वटै जिल्लामा लागू भइसकेको छ । प्रतिपरिवार (५ जनासम्म) ३ हजार ५ सय रकम तिरेको आधारमा वार्षिक एक लाखसम्मको स्वास्थ्य सुविधा र थप प्रतिसदस्य ७ सयका दरले रकम थपिएमा प्रतिसदस्य २० हजार बराबरको सेवा थपिने प्रावधान छ । अधिकतम सेवासुविधाको सीमा २ लाख (१० जनाको परिवार सदस्य) सम्म रहेको छ । यो आर्थिक वर्ष स्वास्थ्य बिमाका लागि ७ अर्ब ५० करोड रुपैयाँ विनियोजन गरिएको छ । स्वास्थ्य बिमा कार्यक्रमको नियमन, अनुगमन, प्रचारप्रसार, दाबी भुक्तानीको रुजुलगायत काम स्वास्थ्य बिमा बोर्डको हो । बोर्डका अनुसार हाल मुलुकभर ४ सय ४० वटा स्वास्थ्य संस्थाले बिमा कार्यक्रम लागू गरेका छन् । तर, अस्पताल व्यवस्थापनले कहिले समयमा रकम नपाएको भन्दै सेवा ठप्प पार्दा त कहिले फार्मेसीमा औषधि उपलब्ध नहुँदा बिमितहरू मर्कामा पर्दै आइरहेका छन् । जेठ १५ मा अर्थमन्त्री जनार्दन शर्माले स्वास्थ्य बिमा निजी कम्पनीमार्फत सञ्चालन गर्न आवश्यक तयारी थालिने बजेटमा उल्लेख गरेका थिए । पछिल्लो समय आफ्नो योगदानअनुसारको सुलभ र प्रभावकारी सेवा पाउन नसक्दा कार्यक्रममा आकर्षण खस्कँदै गएको देखिन्छ । प्रत्येक वर्ष बिमितको नवीकरण संख्या घट्दै गएको भने नयाँ बिमितको संख्या उल्लेखनीय मात्रामा बढ्न सकेको छैन । बोर्डका अनुसार चालु आवको वैशाखसम्म ५५ लाख ६४ हजार ७ सय ५९ बिमित रहेकामा ५६३१ प्रतिशत अर्थात् ३१ लाख ३३ हजार ९ सय ८३ जनाले मात्र नवीकरण गरे । त्यस्तै, ०७६७७ मा १३ लाख १८ हजार ५ सय ८४ जनाले नवीकरण गरे भने ९ लाख २१ हजार ५ सय ५३ जना मात्र नयाँ बिमित थपिए । ०७७७८ मा २२ लाख २९ हजार ७ सय २२ जनाले नवीकरण गरेकामा नयाँ बिमित १४ लाख ३० हजार ६ सय ९३ जना थप भएका थिए । स्वास्थ्य बिमा बाध्यकारी नहुनु, यसबाट हुने लाभको पर्याप्त प्रचारप्रसार नहुनु, बिमा रकमको भुक्तानी ढिलाइ र अस्पतालले दिने सेवा सन्तोषजनक नहुनु जस्ता कारण स्वास्थ्य बिमा अपेक्षाकृत ढंगले विस्तार हुन नसकेको विज्ञहरूको भनाइ छ । पर्याप्त बजेट भएर पनि दाबी रकम समयमा भुक्तानी नहुनु बोर्डकै कमजोरी हो । यो सामाजिक स्वास्थ्य सुरक्षा कार्यक्रमको महत्त्वपूर्ण पक्ष भएकाले बोर्ड र मन्त्रालयले एकअर्कालाई दोष दिएर पन्छिन मिल्दैन, स्वास्थ्यविद् प्राडा ढुण्डीराज पौडेलले भने, बोर्डको प्रचारप्रसार प्रभावकारी नहुँदा बिमा कार्यक्रम विस्तार नभएको हो । स्थानीय तहसँगको समन्वयमा जनचेतनामूलक कार्यक्रम तत्काल सुरु गर्नुपर्छ । बोर्डका कार्यकारी निर्देशक डा दामोदर बसौलाले कर्मचारी अपुगका कारण रकम भुक्तानीमा ढिलाइ हुने गरेको दाबी गरे । मुलुकभर ३ सय ८२ कर्मचारी कार्यरत छन् । सीमित कर्मचारीले ७७ जिल्लामा लागू भएको कार्यक्रमको बिललगायत कागजात रुजु गर्न समय लाग्नु स्वाभाविक हो, उनले भने, कार्यरत कर्मचारी पनि ७५ प्रतिशत काज र २५ प्रतिशत करारमा छन् । काजमा आएकाहरू कामको चाप बढेपछि बीचमा फिर्ता जाने र नयाँ आउनेजाने गर्नाले पनि ढिलाइ भएको हो । उनले आवश्यक ९ सय जना कर्मचारी पठाउन स्वास्थ्य मन्त्रालयमा फाइल पठाइसकेको बताए । यसबारेमा मन्त्रालयलाई पटकपटक ध्यानाकर्षण गराउँदा पनि चासो दिएको छैन, उनले भने ।स्वास्थ्य मन्त्रालयका सहप्रवक्ता समीर अधिकारीले भने बोर्डले माग गरेअनुसार कर्मचारी पठाउन नसकिने बताए । मन्त्रालयअन्तर्गत पनि सीमित कर्मचारी भएको र एक ठाउँमा कार्यरत कर्मचारी अर्कोमा पठाउँदा कार्यालयको कामकारबाहीमा असर पर्छ, उनले भने, बोर्ड स्वायत्त निकाय भएकाले कर्मचारी आफैं नियुक्त गर्न सकिन्छ । उनका अनुसार कर्मचारी नियुक्ति गर्न बोर्डले कार्यविधि बनाएको छैन । मन्त्रालयले क्याबिनेटमा पठाउनुपर्ने विषयमा मात्र सहजीकरण गर्ने हो, उनले भने ।"
प्रदेश प्रहरीको अधिकार कटौतीमा सांसद विभाजित,"(काठमाडौं)  उपत्यकाको शान्तिसुरक्षा र अपराध अनुसन्धान तथा नियन्त्रणको अधिकार वाग्मती प्रदेशबाट संघ सरकार मातहत राख्ने गरी ल्याइएको संशोधन विधेयकमा सांसदहरू विभाजित भएका छन् । २०७८ चैतमा सरकारले नेपाल प्रहरी र प्रदेश प्रहरी (कार्यसञ्चालन, सुपरीवेक्षण र समन्वय) सम्बन्धी ऐन अध्यादेशमार्फत संशोधन गर्दै उपत्यकाका तीन जिल्लाको शान्ति, सुरक्षा र अपराध अनुसन्धान वाग्मती प्रदेश प्रहरीको सट्टा नेपाल प्रहरी मातहत ल्याएको थियो । त्यही अध्यादेशलाई सरकारले प्रतिस्थापन विधेयकका रूपमा प्रतिनिधिसभामा पेस गरेको थियो । विधेयकको सैद्धान्तिक छलफलमा सहभागी धेरैजसो सांसदले प्रदेश प्रहरीलाई कमजोर बनाउन नहुने बताएका छन् । केही सांसदले प्रदेश प्रहरी प्रमुखका रूपमा प्रहरी नायब महानिरीक्षक (डीआईजी) को सट्टा अतिरिक्त महानिरीक्षक (एआईजी) राख्न सुझाव दिए । अघिल्लो ऐनमा कारागार सुरक्षाव्यवस्थापन र अध्यागमनसम्बन्धी कसुर पनि प्रहरीले हेर्ने प्रावधान राखेकामा संशोधित विधेयकमा कारागारसम्बन्धी प्रावधान कारागार व्यवस्थापन विभाग र अध्यागमन कसुर अध्यागमन विभागले हेर्ने व्यवस्था राखिएको छ । नेपालको संविधानमै उपत्यकाका तीन जिल्ला वाग्मती प्रदेशअन्तर्गत समेटिएका छन् । सरकारले भने संघीय राजधानीको शान्तिसुरक्षा संवेदनशील विषय भएको भन्दै प्रदेशबाट केन्द्र मातहत ल्याउनुपरेको बताएको छ । जसपा सांसद प्रदीप यादवले प्रहरी समायोजन अघि नबढेकामा असन्तुष्टि जनाउँदै समायोजन नहुँदा प्रदेशका मुख्यमन्त्रीहरू सेनाबिनाका सेनापति जस्तो भएको टिप्पणी गरे । हवल्दार र सिपाही सरुवा गर्न पनि अधिकार छैन, संघीयता कमजोर पार्ने प्रयास भएको छ, उनले भने । उनले उपत्यकाका तीन जिल्लाको प्रहरी केन्द्र मातहत राख्ने प्रस्ताव संघीयताविरोधी भएको आरोप लगाए । उपत्यकाका तीन जिल्लालाई वाग्मती प्रदेशबाट झिकेर केन्द्र मातहत ल्याउने प्रस्ताव प्रदेशलाई कमजोर पार्ने षड्यन्त्र हो । प्रदेशमा डीआईजीको दरबन्दी राखिएको छ, यो ठीक भएन । एआईजीलाई प्रदेश प्रहरी प्रमुख राख्नुपर्यो । डीआईजीले प्रदेश सुरक्षा धान्न सक्तैन, उनले भने । जसपाका अर्का सांसद प्रमोद साहले बन्दुक, सन्दुक र नीतिकामबिना सरकार नै नहुने तर्क गरे । यी तीन नभई सरकार भनिँदैन तर अहिलेसम्म प्रहरी समायोजन हुन सकेन । प्रदेश प्रहरीको विज्ञापन पनि हुन सकेको छैन । प्रदेशको अधिकार कटौती गरेर उपत्यकाका तीन जिल्ला ल्याइयो, उनले भने । मधेस प्रदेशको आन्तरिक मामिला मन्त्रालयलाई गृह मन्त्रालय बनाएको तर संशोधन विधेयकमा आन्तरिक मामिला मन्त्रालय राखिएकामा यसले विवाद र अन्योल खडा गरेको उनको भनाइ थियो । उनले संघ सरकारको प्रतिनिधिका रूपमा रहेका प्रमुख जिल्ला अधिकारीलाई अधिकारसम्पन्न बनाएको र प्रदेश प्रहरीको अधिकार प्रयोगमा प्रजिअले हस्तक्षेप गर्ने गरेको आरोप लगाए । प्रतिपक्षी एमालेका सांसद कृष्णभक्त पोखरेलले अघिल्लो सरकारका पालामा ल्याइएका विधेयक अलपत्र राखिएको भन्दै सरकारको आलोचना गरे । फेरि प्रहरीसम्बन्धी विधेयक आएका छन् । केही सुधारका लागि प्रयत्न गरिएका छन् । तर, यसमा गहिरो अध्ययन हुन जरुरी छ । अध्यागमनका गम्भीर कसुरमा प्रहरीले अनुसन्धान गर्न आवश्यक छ, उनले भने । उपत्यकाका तीन जिल्लाको शान्ति सुरक्षा जिम्मा केन्द्र मातहत ल्याउनु स्वाभाविक भएको उनको धारणा थियो । प्रदेश सरकारले प्रहरी निरीक्षकसम्मको सरुवाबढुवा पनि गर्न सक्दैन । प्रदेशमा विशिष्ट श्रेणीको अधिकृत (एआईजी) लाई प्रदेश प्रहरी प्रमुख बनाउनुपर्छ, उनले भने ।कांग्रेसका दिव्यमणि राजभण्डारीले उपत्यकाको शान्तिसुरक्षा हेर्न महानगरीय प्रहरीका रूपमा अर्धन्यायिक अधिकार दिएर त्यसअनुसार संरचना विकास गर्नुपर्ने बताए । एमाले सांसद विमला विकले एकातिर संघीय व्यवस्था बलियो बनाउने भन्ने र अर्कातिर प्रदेशको अधिकार केन्द्र मातहत ल्याउने कुरा किन गर्नुपरेको होला ? भन्दै प्रश्न गरिन् । पूर्वगृहमन्त्रीसमेत रहेका एमाले सांसद खगराज अधिकारीले अध्यागमनसम्बन्धी कसुर अध्यागमन विभागले गर्ने भन्ने विषयमा थप छलफल गर्न आवश्यक रहेको बताए । गंगा चौधरीले प्रहरीका कतिपय युनिट अरूका घरमा आश्रित हुनुपरेको र सीमा क्षेत्रका प्रहरीका भौतिक संरचना नाजुक रहेको भन्दै त्यसको सुधार गर्नुपर्ने बताइन् ।पूर्वडीआईजीसमेत रहेका एमाले सांसद नवराज सिलवालले राजधानीको संवेदनशीलताको हिसाबले नयाँ ढंगको पुलिसिङ आवश्यक रहेको बताए । यसका लागि महानगरीय प्रहरीको अवधारणाअन्तर्गत अर्धन्यायाधिक अधिकारसहित संरचना बनाउनुपर्ने सुझाव दिए । सिलवालले सरकारले ल्याएको उपत्यकालाई केन्द्र मातहत ल्याउने प्रस्ताव सही भएको बताए । एमालेकै नारायणप्रसाद खतिवडाले अध्यागमनसम्बन्धी अपराध अनुसन्धान प्रहरीबाटै हुनुपर्ने विचार राखे । अध्यागमनसम्बन्धी गम्भीर प्रकृतिको अपराध प्रहरीले हेर्नुपर्छ । प्रदेश प्रहरीको मनोबल उच्च बनाउने गरी ऐन संशोधन हुन आवश्यक छ, उनले भने, प्रहरीहरू सत्तामुखी भएका छन् । यसले व्यावसायिक बन्दैन । प्रहरी कुन पार्टी सत्तामा छ भन्दा पनि राज्यको व्यावसायिक हुनुपर्छ ।माओवादी केन्द्रका मुख्य सचेतक देवप्रसाद गुरुङले उपत्यकालाई केन्द्र मातहत ल्याउनु विशेष किसिमको व्यवस्था भएको बताए । यसलाई त्यही अनुरूप हेरिनुपर्छ । दीर्घकालीन रूपले यसलाई सम्बोधन गर्न संघीय राजधानीको सुरक्षाबारे संविधान संशोधन गरेर अघि बढ्नुपर्छ, उनले भने । कांग्रेसका भरत शाहले राजधानीको शान्तिसुरक्षा केन्द्र मातहत ल्याउनु उपयुक्त र अत्यन्त समसामयिक रहेको बताए । उपत्यकाको सुरक्षा प्रदेशलाई दिने र प्रदेश प्रहरीले प्रधानमन्त्री र गृहमन्त्रीको जासुसी गर्न लाग्यो भने के हुन्छ ? त्यसकारण उपत्यकाको सुरक्षा केन्द्र मातहत राख्नु उपयुक्त छ, उनले भने । सत्तारूढ एकीकृत समाजवादीका मेटमणि चौधरीले प्रदेश प्रहरी प्रमुखमा एआईजी राख्न माग राखे ।सांसदहरूले संशोधन विधेयकमा सैद्धान्तिक छलफल गरेपछि जवाफमा गृहमन्त्री बालकृष्ण खाँणले प्रदेश र केन्द्र दुवैलाई बलियो बनाउने गरी संशोधन विधेयक आएको प्रस्ट पारेका थिए । महानगरीय प्रहरीको अवधारणा र प्रदेश प्रहरी प्रमुखमा एआईजी राख्न गरेको माग सकारात्मक रहेको उनको भनाइ थियो । यसलाई अझै समयानुकूल बनाउन सकिन्छ । प्रदेशमा डीआईजीभन्दा एआईजी राख्नुपर्ने भन्ने सांसदहरूको सुझाव सकारात्मक छ, उनले भने, उपत्यकालाई केन्द्र मातहत ल्याउने प्रस्ताव असल नियतले नै आएको हो ।संविधानको धारा ५६ को दफा ३ अन्तर्गत अनुसूची ४ मा प्रदेशभित्रको शान्तिसुरक्षा जिम्मा प्रदेश सरकारको हुने व्यवस्था छ । यही व्यवस्था कार्यान्वयन गर्न नेपाल प्रहरी र प्रदेश प्रहरी ऐन, २०७६ जारी भएको थियो । तर ऐन लागू नहुँदै प्रदेशको अधिकार केन्द्र मातहत ल्याउने गरी २०७८ चैतमा अध्यादेश जारी भयो । त्यही अध्यादेश प्रतिस्थापन विधेयकका रूपमा प्रतिनिधिसभामा पेस भएको थियो । ऐनको दफा ८ मा प्रदेश सरकारको शान्ति सुरक्षा र दफा ९ मा अपराध अनुसन्धान अधिकार प्रदेश प्रहरीले गर्ने उल्लेख छ । तर विधेयकमा दफा ८ र ९ मा जुनसुकै कुरा लेखिएको भए पनि दफा १० (क) थप गरेर काठमाडौं, भक्तपुर र ललितपुर जिल्लामा प्रदेश प्रहरीको काम कर्तव्य र अधिकारको प्रयोग तथा प्रदेश प्रहरीले गर्ने कसुरको अनुसन्धानसमेत नेपाल प्रहरीले गर्नेछ भनेर थपिएको छ । यसअघि २०७७ साउनमा सातै प्रदेशका आन्तरिक मामिला तथा कानुनमन्त्रीहरू काठमाडौंमा आएर प्रदेश सरकारका संविधान प्रदत्त कुनै पनि अधिकार कटौती नहुने गरी नेपाल प्रहरी र प्रदेश प्रहरीको संगठन तथा व्यवस्थापन (ओएन्डएम) सर्वेक्षण लागू गर्न र त्यसकै आधारमा समायोजन प्रक्रिया छिटो टुंग्याउन आग्रह गरेका थिए । तर, अहिलेसम्म समायोजन प्रक्रिया अघि बढेकै छैन ।"
उपत्यकामा हैजाको जोखिम,"(काठमाडौं)  काठमाडौं उपत्यकामा हैजा फैलने जोखिम बढेको छ । हालसम्म २ जनामा हैजा पुष्टि भइसकेको छ भने ४ जनामा संक्रमणको आशंका गरिएको छ । उनीहरू सबैको उपचार टेकुस्थित शुक्रराज ट्रपिकल तथा सरुवा रोग अस्पतालमा भइरहेको छ । हैजा पुष्टि भएका २ जनाको सघन उपचार कक्ष (आईसीयू) मा उपचार भइरहेको अस्पतालले जनाएको छ ।भर्ना भएका बिरामीहरूमा ३४ पटक चौलानीजस्तै पखाला लाग्दा नै कमजोर बनाउने अवस्था रहेको टेकु अस्पतालकी निर्देशक डा मनीषा रावलले बताइन् । संक्रमणका आधारमा उपत्यकामा हैजा फैलिइसकेको उनले आशंकासमेत गरिन् । बिरामीको अवस्था हेर्दा उपत्यकामा २४ दिनमै हैजाको प्रकोप थप बढ्न सक्ने आधारहरू देखिएको छ, उनले भनिन्, ३४ पटकसम्म चौलानी जस्तो पखाला भएपछि नै पूरै अशक्त भएर बिरामीहरू अस्पताल आइरहेका छन् । हैजाको आंशका गरिएका ४ जनाको दिसाको कल्चर रिपोर्ट आउन बाँकी रहेको उनले बताइन् ।उनका अनुसार भिब्रियो कलेरी ब्याक्टेरियावाट संक्रमित दूषित खाना वा पानी पिउँदा हैजा लाग्न सक्छ । महामारीको समय भने हैजा संक्रमित व्यक्तिको दिसाबाट फैलन्छ । संक्रमण भएको २४ घण्टादेखि ५ दिनसम्ममा यसको लक्षण देखिन सुरु हुन्छ । लक्षण देखिएको ३६ घण्टाभित्रै यसले घातक रूप लिन सक्छ । संक्रमण देखिएपछि बिरामीमा रक्तचाप कम हुन्छ र मुटु तथा मस्तिष्काघात हुने अवस्थासम्म आउन सक्छ, उनले भनिन् । सोमबार कालीमाटीमा तरकारी व्यवसाय गर्ने ४० वर्षीया महिला हैजाको लक्षणसहित आघातकै अवस्थामा टेकु अस्पतालमा भर्ना भएकी थिइन् । हाल टेकुमा भर्ना भएका संक्रमित र शंकास्पद बिरामीहरूमा स्वास्थ्य जटिलता र ढिलो गरी निको हुने अवस्था देखिएको उपचारमा संलग्न चिकित्सकले बताएका छन् । आईसीयूमा उपचाररत बागबजारमा बस्दै आएका २५ र १९ वर्षीया दिदीबहिनीमध्ये बहिनीको आइतबार राति रक्तचाप एक्कासि घटेको ती चिकित्सकले जानकारी दिए । हालसम्म देखिएको हैजा ओवन ओगावा सेरोटाइप को रहेको डा रावलले औंल्याइन् । यस प्रकारको हैजाले महामारीको रूप लिने सक्ने भएकाले विशेष सतर्कता अपनाउन आवश्यक छ, उनले भनिन् ।पानी वा खाद्य पदार्थमा संक्रमित व्यक्तिको दिसा मिसिँदा यसले अन्य स्वस्थ व्यक्तिमा हैजा सर्न सक्ने उल्लेख गर्दे टेकु अस्पतालको रिसर्च युनिटका प्रमुख डा शेरबहादुर पुनले खानपानमा थप सतर्कता अपनाउन आग्रह गरे । झाडापखालाभन्दा हैजाले स्वस्थ वयस्क व्यक्तिलाई केही घण्टामै मृत्युको नजिक पुर्याउन सक्ने बताउँदै उनले रोग प्रतिरोधक क्षमता कम भएका कुपोषित बालबालिका, एचआईभी संक्रमित, अंग प्रत्यारोपण गराएका, दीर्घरोगीलगायत बढी जोखिम रहेको उल्लेख गरे । डा रावलले पानी उमालेर खाँदा मात्रै पनि धेरै हदसम्म संक्रमणबाट बच्न सकिने बताइन् । हैजा देखिएकामध्ये अधिकांशले जारको पानी खाने गरेको पाइएको छ, जारको पानी सुरक्षित हुन्छ भन्ने मान्यता नै हो, उनले भनिन्, त्यसैले पानी उमालेर खानु सुरक्षित हुन्छ ।विश्व स्वास्थ्य संगठन (डब्लूएचओ) का अनुसार विश्वमा हरेक वर्ष हैजाका १३ लाखदेखि ४० लाख केस पहिचान हुने गरेको र त्यसले करिब डेढ लाखको ज्यान लिने गरेको छ ।"
पाटन दरबार क्षेत्रमा सवारी निषेध,"ललितपुर (कास) ललितपुर महानगरपालिकाले विश्वसम्पदामा सूचीकृत पाटन दरबार क्षेत्रभित्र सवारीसाधन निषेध गर्ने भएको छ । महानगरले सोमबार पत्रकार सम्मेलन गरेर ट्राफिक व्यवस्थापनसम्बन्धी २१ बुँदे योजना सार्वजनिक गरेको छ । जसमा पाटन दरबारक्षेत्रभित्र सवारीसाधन प्रवेशमा प्रतिबन्ध लगाउने उल्लेख छ । ऐतिहासिक, सांस्कृतिक सम्पदा संरक्षण तथा महानगरको ट्राफिक व्यवस्थापनका लागि यस्तो निर्णय गरिएको महानगर प्रमुख चिरीबाबु महर्जनले बताए ।यसअघि महानगरले महापालबाट इखालखुतर्फको सडकमा सवारीसाधन प्रवेशमा निषेध गरिसकेको छ । त्यस्तै, पाटनढोका बसपार्कबाट पाटनढोका गेटतर्फ, लगनखेल इटीटोल हुँदै मंगलबजारतर्फ र प्रयागपोखरीबाट इटीचोकतर्फ पनि चारपांग्रे सवारीलाई एकतर्फी (वान वे) सञ्चालनको व्यवस्था गरिएको छ । ट्राफिक व्यवस्थापन सहज बनाउन, अनधिकृत रूपमा पार्किङ गरिएका सवारीसाधनलाई व्यवस्थित तथा आवश्यक कारबाही गर्न नगर प्रहरी परिचालन गरिएको पनि महर्जनले जानकारी दिए ।वाग्मती पुलदेखि जावलाखेलसम्म ५ स्थानमा ट्राफिक बत्ती जडान गर्ने, बखुन्डोलबाट झम्सिखेलतर्फ जाने चारपांग्रे सवारीसाधनलाई बिहान ७ देखि बेलुका ८ बजेसम्म एकतर्फी गर्ने, अस्पताल र विद्यालयअगाडि जेब्रा क्रसिङमा संकेत बत्तीको व्यवस्था गर्ने, फुटपाथमा पसल राख्न नदिने, सडकमा अवरोध हुने गरी निर्माण सामग्री राख्न नदिने महानगरको योजना छ ।"
साङ्लोमा घरभित्रै कैद,"अगन्धर तिवारी (पर्वत), आनन्द गौतम (ताप्लेजुङ), लक्ष्मी गौतम (पाँचथर), पर्वत पोर्तेल (झापा) र विप्लव भट्टराई (इलाम)"
जो जञ्जिरबाट बाहिरिए,"दुई दशक फलामे जञ्जिरमै बाँधिएका झापा अर्जुनधारा१ का रोशन ढुंगेललाई गत फागुन २५ नयाँ जीवन पाएजस्तो भयो । २ वर्षदेखि बिरामी उनको समयक्रममा मानसिक स्वास्थ्य बिग्रँदै गयो । अनि परिवारले कोठामा थुनेर राखेका थिए । बाबु दुर्गाप्रसादका अनुसार छोराको अवस्था नाजुक बन्दै गएपछि साङ्लोमा बाँधेर राख्नुपरेको थियो । उनी सामाजिक संस्था मेची अभियानको नजरमा परे । रोशनलाई धरानको बीपी प्रतिष्ठान पठाइयो । १५ दिनको उपचारपछि नै उनको स्वास्थ्यमा सुधार देखियो । नियमित औषधि सेवन गर्दै रोशन अहिले घरमै छन् । स्वास्थ्यमा क्रमिक सुधार देखिएको छ । उपचारमा संलग्न डा सञ्जीव शर्माका अनुसार उनलाई ब्रेन डेभलपमेन्ट प्रोब्लम भएको थियो । उनले भने, यो रोग पूर्णरूपमा निको त हुँदैन । तर, नियमित औषधिको सेवनले असर कम गर्न सकिन्छ ।सामाजिक अभियन्ता कौशल भण्डारीको पहलमा फागुन १९ मा अर्जुनधारा५ का ९ वर्षीय आकाश चौधरीलाई फलामे जञ्जिरबाट मुक्त गरी उपचारका लागि लगिएको थियो । रोशनकै जस्तो समस्यापछि यिनलाई परिवारले करिब २ वर्षदेखि बाँधेर बन्द कोठामा थुनेर राखेका थिए । हामीले समयमै पत्ता लगाएपछि उद्धार भयो नत्र रोशनको झैं लामो समय साङ्लोमा बाँधिएर यिनको जिन्दगी बित्ने थियो, उद्धारमा खटिएका भण्डारीले भने, मानसिक समस्या बेहोरेर यसरी नै अमानवीय ढंगले थुनेर राखेका मान्छेहरूको खोजी गरी उद्धारको अभियान जारी छ ।"
शून्य लागतलाई कार्यान्वयन गर,"अन्तर्राष्ट्रिय श्रम संगठन (आईएलओ) को मापदण्डलाई टेकेर नेपाल र मलेसियाबीच शून्य लागतमा कामदार भर्ना गर्ने गरी श्रम सम्झौता भएको पौने चार वर्ष भैसक्यो । सम्झौता अनुसार कामदार मलेसिया उड्दा भिसा र टिकटबापतको खर्च मात्रै होइन, भिसा लगाउने प्रक्रियाबापतको सबै रकमदेखि म्यानपावार कम्पनीलाई बुझाउनुपर्ने सेवा शुल्कसम्म रोजगारदाताकै दायित्वभित्र पर्छ । तर विडम्बना, त्यतिबेला दुवै देशले ऐतिहासिक नमुना मानेको यो सम्झौता व्यवहारमा हुबहु लागू हुन अझै सकेको छैन । उल्टो भिसा खरिदबिक्रीका घटनाहरू सार्वजनिक हुन थालेका छन् ।शून्य लागतमा जान पाउने रोजगारीका केही अवसरलाई राजनीतिक पहुँचवालाले आफ्नै निर्वाचन क्षेत्रतर्फ लगेको देखिन्छ । रोजगारदाता कम्पनीका मानव संसाधन हेर्ने व्यवस्थापक, मलेसियाको एजेन्ट र म्यानपावर कम्पनीको साँठगाँठमा भिसा खरिदबिक्री गरी ल्याइएका अवसर मात्रै पहुँचविहीनहरूले पाउने अवस्था छ । जति निःशुल्क भिसा, निःशुल्क टिकट र निःण्शुल्क सेवा शुल्क भने पनि अधिकांश नेपाली युवा ऋणको भारी बोकेर मात्र मलेसिया उड्न विवश छन् । हावापानी मिल्दोजुल्दो भएकाले नेपाली कामदारका लागि मलेसिया प्रमुख गन्तव्य हो । यस्तो देशमा शून्य लागतमै जान पाउनु न्यूनवर्गीय परिवारका युवाका लागि सुखद अवसर पनि हो । तर सित्तैंमा मलेसिया जान पाइन्छ भन्ने सुनेर वा विज्ञापन पढेर म्यानपावर कम्पनी पुग्नेहरूसित कम्तीमा अढाई लाख रुपैयाँ माग्ने गरिएको छ । यसरी आफ्नै देशका लागि छुट्याइएको कोटा पनि धेरैजसो नेपालीका लागि ल्हासाको सुन जस्तै बनिरहेको छ । र, यसबाट शून्य लागतमा नेपाली कामदार भर्ना सुनिश्चित गरेको नेपाल र मलेसियाबीच २०७५ कात्तिक १२ मा भएको श्रम सम्झौताकै धज्जी उडिरहेको छ । सम्झौता अनुसार, घरबाट कम्पनीको गेटसम्म पुग्न लाग्ने सबै खर्च रोजगारदाता कम्पनीकै जिम्मेवारीभित्र पर्छ । यही सर्तर् मान्ने प्रतिबद्धताका साथ मलेसियाका रोजगारदाताहरूले नेपाली दूतावासबाट मागपत्र प्रमाणीकरण गर्दै आएका छन् । शून्य लागतमा कामदार आपूर्ति गर्ने स्वघोषणा गरेका कम्पनीलाई मात्रै कामदार छनोट गर्न दिइएको छ । कामदार भिसा लगाउने प्रक्रियाका लागि मलेसिया सरकारमातहत बायोमेडिकल, वान स्टप सेन्टर र भीएलएन छन् । नियमतः कामदारले बायोमेडिकलको प्रणाली खर्च र स्वास्थ्य परीक्षण गर्दा तोकिएको शुल्क मात्रै स्वास्थ्य परीक्षण गर्ने संस्थालाई बुझाउनुपर्छ, त्यो पनि मलेसिया पुगेपछि पहिलो महिनामै शोधभर्ना हुने व्यवस्थालाई सुनिश्चित गरिएको छ, र श्रमिकले त्यसबापतको शोधभर्ना नपाए नेपाली दूतावास वा मलेसियाको श्रम कार्यालयमा उजुरी गर्न पनि सक्छन् ।वैदेशिक रोजगार व्यवसायीहरूले रेस्पोन्सिबल बिजनेस अलाइन्स (आरबीए) मा आबद्ध भएकाबाहेक अन्य सबैजसो कम्पनीका लागि भिसाको खरिदबिक्री गर्दा कामदारहरू मारमा परेका हुन् । जजसको मिलेमतो भए पनि यसमा नेपाल र मलेसिया दुवै सरकारको कमजोरी झल्कन्छ । सरकारले सम्झौता गरेर मात्र पुग्दैन, त्यसको यथोचित पालना भएनभएको हेर्नु पनि पर्छ । र, सम्झौताको सर्तबाहिर गएर पैसा असुलेर कामदार पठाइरहेका कम्पनीहरूलाई नेपाल सरकारले वैदेशिक रोजगार ऐनको दायराभित्र ल्याई कारबाही गर्नुपर्छ । कुनै म्यानपावरहरूले शून्य लागत लागू गर्न खोज्दा विभिन्न व्यवधानका कारण उल्टो उनीहरूकै लागत बढ्न जाने अवस्था उत्पन्न भएको रहेछ भने पनि सरकारले त्यसलाई सल्टाउन खोज्नुपर्छ । यसका साथै, भिसाका लागि मलेसियामै बढाबढ हुने जुन विकृति छ, त्यसको अन्त्य गरिनुपर्छ । म्यानपावरहरूले नै कोटा हत्याउन बढाबढमा पैसा तिर्नुपर्ने भएपछि स्वाभाविक रूपमा कामदारहरू ठगिन पुग्छन्पुगेका छन्, यस्तो दुरवस्था लम्बिनु हुन्न ।यो बेथितिमा सुधार ल्याउन र शून्य लागतलाई व्यावहारिक रूपमा लागू गर्न सरकारले उजुरी सुन्ने र त्यसविरुद्ध प्रतिकार्य गर्ने संयन्त्रलाई चुस्त बनाउनुपर्छ । उजुरी गर्दा कतै मलेसिया जाने अवसरबाटै वञ्चित भइन्छ कि भन्ने भयका कारण बरु ऋण गरेर भए पनि पैसा तिर्छु भन्ने मनिस्थितिमा कामदारहरू देखिन्छन् । त्यसैले सरकारले उजुरी गर्नेहरूको मलेसियारोजगारी नखोसिने सुनिश्चित गरेर समस्याको समाधान खोज्नुपर्छ । नेपाल मात्र नभएर यो समस्याका निम्ति मलेसिया सरकार पनि उत्तिकै चिन्तित र उत्तरदायी हुनुपर्छ । आफ्नै देशका कम्पनी तथा एजेन्टहरूको बदमासीका कारण द्विपक्षीय सम्झौताको खिल्ली उड्दा स्वयं मलेसियामाथि पनि प्रश्न उठिरहेको तथ्यलाई हृदयंगम गर्दै उसले शून्य लागत नीतिलाई कार्यान्वयन गर्न आफ्नो तर्फबाट उचित भूमिका खेल्नुपर्छ । खासगरी मलेसिया सरकारले भिसा खरिदबिक्रीमा त्यहाँको कम्पनी नै दोषी छ कि मानव संसाधन हेर्ने व्यवस्थापक मात्रै भन्नेबारे पहिल्याउनुपर्छ । र, यस्ता व्यवस्थापक, मलेसियाका एजेन्ट र म्यानपावर कम्पनीबीच भैरहेको धन्दाजालो तोड्नुपर्छ । सम्झौताको यथोचित कार्यान्वयनका लागि सर्वप्रथम, कामदारलाई नियुक्ति दिने मलेसियाली कम्पनीबाटै दबाब दिने वातावरण बनाउनुपर्छ । यो कार्य गर्ने दायित्व स्वाभाविक रूपमा मलेसिया सरकारको हो । यसका लागि नेपाल सरकारले उसलाई घच्घच्याउनुपर्छ । श्रम सम्झौतालाई हुबहु कार्यान्वयन गर्न दुवै देशले यसका एकएक समस्या पहिचान गरी तिनलाई सुल्झाउने उपाय खोज्नुपर्छ । दुई देशबीचको संयुक्त प्राविधिक समिति बैठकले यसका निम्ति विशेष पहल गर्नुपर्छ । दुई देशका सरकारका बीचमा भएको सम्झौता केवल कागजको खोस्टो होइन, एउटा ठोस प्रतिबद्धतापत्र हो, जसलाई हुबहु कार्यान्वयन गरेर र गराएर दुवै देशका सरकारले यसको साख राख्न सक्नुपर्छ । नत्र, सम्झौता गर्नु र नगर्नुको कुनै अर्थ रहँदैन ।"
नयाँ मतदाताका सकस,"आजको युग सूचनाको युग हो । सूचना छ त संसार छ, छैन त कुहिरोको काग, जसको ज्वलन्त नमुना हालै सम्पन्न स्थानीय चुनावमा देखियो । निर्वाचन आयोगले यसपालि घरदैलो मतदाता शिक्षा कार्यक्रम नचलाउँदा धेरै मतपत्र बदर भए । कसको कमजोरीले यस्तो भयो ? यदि समयमै मतदाताहरूलाई सूचितशिक्षित पार्न सकेको भए यस्तो हुन्थ्यो ? तर, स्थानीय निर्वाचनका बेलाको गल्ती पुनः दोहरिन थाल्दै छ । निर्वाचन आयोगले उमेर पुगेर वा छुट भएर थपिने नयाँ तथा स्थान परिवर्तन गर्न खोज्ने मतादाताहरूलाई बेलैमा पर्याप्त सूचना नदिँदा पुनः नेपालभरि नै अन्योल छाएको छ । त्यसमाथि एकातिर सिंहदरबारको अधिकार गाउँघरमा भन्ने, अनि नयाँ मतदातामा सामेल हुन भने जिल्ला सदरमुकामको एक ठाउँमा मात्र राख्ने अदूरदर्शी सोचले नयाँ मतदाताले पुनः दुःख पाउने भएका छन् । किन आयोग र सरकार यो मतदाता संकलन र अद्यावधिक कार्यक्रमलाई वडा तहमै पुर्याउन सक्दैनन्, बजेट अभावले हो वा दक्ष जनशक्ति नभएर प्रस्ट गर्नुपर्यो । जिल्ला सदरमुकामको एउटा केन्द्रमा मात्र राखेर हजारौं मतदातालाई जानेआउने र घण्टौ लाइनमा बस्नुपर्ने झन्झट सृजना गर्नु हुन्न । अविलम्ब यो सेवालाई प्रत्येक वडासम्म विस्तार गर्नुपर्छ । आयोगले दर्ता प्रक्रियालाई सहज, सरल र वडास्तरीय बनाउन नसके आउने चुनावमा पनि हजारौं युवा मतदाताको सहभागिता हुने छैन । त्यसको अतिरिक्त नयाँ मतदाता बन्न, मतदानस्थल परिर्वतन गर्न, योयो कागज चाहिन्छ र यी स्थानबाट काम भइरहेका छन् भनेर आयोगले व्यापक रूपमा प्रचारप्रसार गर्नुपर्छ । अहिले दिइरहेको सीमित सूचनाले पुगेको छैन । गोपाल देवकोटा, गौरीनगर, कामनपा७"
सिक्टा सिँचाइको दुःखान्त,"वर्षौं लगाएर अर्बौं रुपैयाँ खर्च गरेर बनाइएको सिक्टा सिँचाइ योजना अन्तर्गतको नहर परीक्षणकालमै भत्किएको छ । यस्तो कमसल काम गर्ने ठेकेदारलाई कारबाही हुनुपर्नेमा सफाइ पाएको देख्दा अचम्म लाग्छ । सिँचाइ अभावका कारण किसानहरू जमिन बाँझो छोड्न बाध्य छन् । बल्लबल्ल १० वर्ष लगाएर बन्न लागेको सिक्टा सिँचाइ पनि अलपत्र भएको छ । कमिसनको जालोले देशलाई अन्धकारतिर धकेल्दै छ । सिक्टा योजनाका दोषी मानिएका पूर्वमन्त्री लगायत २१ जनाले अदालतबाट सफाइ पाएको समाचार आएको छ । नागरिकले राष्ट्रिय गौरवको यो आयोजना अलपत्र पार्नेहरूमाथि जनताले कारबाही होला भन्ने सोचेका थिए तर दोषीले सफाइ पाएका छन् । बाटो, पुल, नहर लगायत पूर्वाधार बनाउँदा कच्चा सामान हाल्ने, गुणस्तरीयता जाँच्ने इन्जिनियर नै त्यसमा सामेल हुने गरेका प्रशस्त उदाहरण छन् । सबै मिलेपछि के गाह्रो भयो र बिल पास गर्न ? नेताहरूलाई मोटो कमिसन लिएर ठेक्कापट्टा दिनसँग मात्र मतलब छ, गुणस्तर ख्याल नै गर्दैनन् । ठेकेदारले पनि लागतभन्दा कम मूल्यमा टेन्डर हालेपछि कसरी काम राम्रो होस् ? अख्तियारले मुद्दा दायर गर्छ तर अदालतले सफाइ दिन्छ । जबसम्म कानुनका रखवालाहरूले नै सहीगलत छुट्ट्याउन सक्दैनन्, तबसम्म देशमा केही परिवर्तन हुनेवाला छैन । पुरुषोत्तम घिमिरे, काठमाडौं"
"इन्धनको मूल्यमा रातारात वृद्धि, छैन राहत योजना","रुसयुक्रेन युद्धले जन्माएको महँगीलाई नेपाल सरकारले के पो गर्न सक्ला र ? यो बेला सरकारी कोषबाट राहत रकम दिनुपर्ने वा पेट्रोलमा सरकारले सब्सिडी दिनुपर्ने हो । तर सरकारले कताबाट पो जनतालाई महँगीबाट बचाउन सक्छ र ? सुविधा दिन त देश धनी हुनुपर्यो, सरकार र नेताहरू पनि इमानदार हुनुपर्यो नि ! हैन र ? रघु नन्दनकर घटाएर राहत दिनुको साटो लगातार मूल्य बढाएर जनताको ढाड सेकाउने सरकारलाई के भन्नु ? छविराम अधिकारीराज्य सञ्चालन गर्नेहरूले तत्काल विकल्प खोजून् । पेट्रोलियम पदार्थको मूल्यवृद्धि नेपाल सरकारको नियन्त्रणबाहिर छ । कि त आयल निगमलाई सरकारले विकासका निमित्त छुट्याइएको बजेट कटौती गरेर अनुदान दिई सस्तोमा उपलब्ध गराउने व्यवस्था गर्नुपर्छ होइन भने विद्युतीय ऊर्जा उत्पादनतिर लाग्नु नै अन्तिम विकल्प हो । तिलक बटालासंकटको बेला इन्धनमा लगाइएको कर र सहुलियत सुविधा कटौती गर्दै मूल्य स्थिर राख्नुको सट्टा रातारात भारी मूल्यवृद्धि पो छ । डी जंगअब नेपालमा बिजुलीबाट चल्ने सवारीसाधन चलाउन आवश्यक छ, सस्तो पनि, वातावरण पनि दूषित नहुने । अनस पाख्रिनआयल निगमलाई घाटाचाहिँ कसरी हुन्छ ? हामीलाई न सस्तो र सुलभ मूल्यमा बिक्रीवितरण गरेको छ न त हामीले सित्तैमा हालेका छौं, जति भन्यो त्यति मूल्य दिन तयार छौं । पहिले आफ्ना संस्थानका कर्मचारीलाई अनावश्यक सेवासुविधा दिन बन्द गर । त्यही पनि घाटा भए के गरेर फाइदा हुन्छ, त्यही गर्नुपर्यो । जहिल्यै घाटामा छ भनेर पैसा बढाको बढाकै छ । चाँदनी नेपालइन्धनको भाउ बढिरहेको छ यता जनताको ऋण पनि प्रत्येक दिन बढिरहेको छ । कृष्ण बीसीयस्तो पाराले त पेट्रोलियम पदार्थ अत्तर पो होलाजस्तो छ । सुरेश श्रेष्ठके उनान्सय राख्या होला ? एक रुपैयाँचाहिँ गोजीमा हाल्नलाई ? शान्ति राई साम्पाङ"
बाघ बढ्नु सुखद कि दुःखद ?,"स्थानीय सरकारको अभिभावकत्व खै ? भर्खरै सम्पन्न स्थानीय निर्वाचनमा गठबन्धनतर्फबाट भरतपुर महानगरकी मेयर उम्मेदवार रेणु दाहालको प्रतिबद्धता थियो जंगली जनावरको आक्रमणमा परेर घाइते हुनेहरूका लागि ट्रमा सेन्टर खोल्ने, विपन्न परिचयपत्रका आधारमा निकुञ्ज क्षेत्र आसपासका मानिसहरूलाई भत्ता प्रदान गर्ने आदि । यी घोषित प्रतिबद्धता आफैंमा पर्याप्त छैनन् तर यिनैको कार्यान्वयनको ग्यारेन्टी गर्ने संकेत पनि अहिलेसम्म देखिएको छैन । छिमेकी नगरपालिकाहरूले पनि निकुञ्जजनताबीचको द्वन्द्वमा निकुञ्ज प्रशासनलाई खलनायकीकरण गर्न जति मिहिनेत गरेका छन् आफ्ना जनतालाई आर्थिक गतिविधिका विकल्प दिने काममा त्यसै गरी ध्यान दिएका छैनन् । चितवनका सबै पालिकामा आज पनि निकुञ्ज क्षेत्र नजिकका अधिकांश भूमिहीन वर्गको आजीविकाका मुख्य स्रोत वनपैदावार र नदी नै हुन् । यी समुदायलाई वन या नदीको विकल्पमा अन्य स्थानीय स्रोत उपयोग गरेर विकासको मूलधारमा ल्याउने पहल गरिएकै छैन । यसको अर्थ निकुञ्ज प्रशासन र त्यहाँका कर्मचारी भने दोषमुक्त छन् भन्ने नलागोस् । दुई वर्षअघि मात्रै निकुञ्ज क्षेत्रमा घोँघी टिप्न गएका राजकुमार चेपाङ अवाञ्छित क्रिया गरेको सामान्य शंकाकै भरमा निकुञ्जका सैनिकबाट निर्घात कुटिए र त्यही कुटाइका कारण केही दिनभित्रै उनको मृत्यु भयो । २९ वैशाख २०७८ मा चितवन जिल्ला अदालतले यस घटनाका संलग्न सैनिकलाई मुलुकी अपराध संहिता २०७४ को दफा १८२(३) अनुसार दोषी ठहर गरेको छ । यस्ता अनेकौं ज्ञातअज्ञात मुद्दाहरू छन् जसले वनक्षेत्रभित्र प्रवेश गर्ने आम जन संरक्षणका नाममा कति असुरक्षित छन् भन्ने बताउँछन् । निकुञ्ज र मध्यवर्ती जोडिएका कुनै पनि ठाउँका विपन्न वर्ग साँच्चैको आपराधिक क्रियाका कारणभन्दा वनपैदावारमाथिको निर्भरताका कारण बढी प्रताडित छन् भन्ने कुरा राज्यले जति सक्यो छिटो बुझ्नुपर्छ । दुर्लभ एकसिंगे गैंडा, बाघ लगायतको चोरीसिकारीदेखि संरक्षित क्षेत्रका अन्य जीवजन्तुको हताहतसम्ममा यिनै क्षेत्रका विपन्न, मूलवासी र सोझासीधा मानिसहरू शंकाको घेरामा पर्ने गरेका छन् । तीमध्ये धेरैले आज पनि झुठा मुद्दा खेपिरहेका छन् । यसप्रकारका मुद्दामा सरकार वादी हुने भएकाले, महँगो शुल्क तिरेर निजी वकिलमार्फत डिफेन्स गर्न नसकेकाले यही समुदायका मानिसहरू अनाहकमै थुनाको जीवन गुजार्दै छन् । संरक्षित क्षेत्र आसपास बस्ने यी समुदायलाई भरपर्दो आर्थिक क्रियाकलापको विकल्प नदिइनु, राज्य र निकुञ्ज प्रशासनका नजरमा यिनैको अपराधीकरण बढ्नु र विकल्पहीन हुँदा बाँच्नकै लागि पनि यिनले वनक्षेत्रभित्र नपसी नहुने स्थिति कायम हुनुले राज्यलाई नै अपराधको स्रोतका रूपमा संकेत गरिरहेको भुल्नु हुँदैन ।रेखा बस्नेत लगायत ज्यान जाने सबै नै रोजगारी र आय आर्जनको विकल्प नभएकैले जीविकाका लागि जंगल पसेका बेला बाघबाट मारिएका छन् । जनतालाई भयरहित सुरक्षित आर्थिक क्रियाकलापको वातावरण दिनु र अनाहकमा जीवन गुमाउनबाट जोगाउनु राज्यको प्राथमिक दायित्व हो । त्यसमा पनि घरदैलामै आइपुगेको स्थानीय सरकारले यसबारे गम्भीरतासाथ सोच्नुपर्ने हो तर स्थानीय सरकार निकुञ्ज प्रशासनले दिने राहत र क्षतिपूर्तिलाई नै सरकारी लगानी ठानेर मौनता साध्छ । स्वघोषित दक्षिण एसियाकै नमुना स्मार्ट सिटीको योजना सुनाएर नथाक्ने भरतपुरकी मेयर र माडीभरतपुरलाई प्रतिनिधित्व गर्ने संघीय सांसद, शक्तिशाली नेता पुष्पकमल दाहाल बाघले कंकाल पारेका नागरिकका अस्थिपन्जरमाथि उभिएर कसका लागि कुन समृद्धिको सपना बाँड्दै छन् ? बुझ्न सकिएको छैन । िििसंरक्षणकर्मीहरूका लागि मात्र होइन वातावरण र दिगो विश्वपर्यावरणको दृष्टिले सोच्ने तपाईं हामी सबैका लागि लोपोन्मुख प्रजातिका जीवजन्तुको संख्या बढ्नु हर्षको कुरा नै हो । तर हाम्रो संरक्षित क्षेत्रले कतिसम्मको संख्या थेग्छ र कति नाघेपछि व्यवस्थापन असहज हुन थाल्छ भन्ने हेक्का भने राखिनुपर्छ । बाघ होस् या अरू जनावर, राज्यसंरक्षित वन क्षेत्रले थेग्ने गरी यिनको संख्या बढ्दा जनावर मुख्य कि मान्छे ? भन्ने प्रश्न त्यति वाञ्छनीय नलाग्ला । तर निकुञ्ज मात्र होइन, मध्यवर्ती क्षेत्र र सामुदायिक वनसमेत नाघेर जनावरको अतिक्रमण बढ्न थालेपछि राज्यका सबै तह र निकुञ्ज प्रशासन युद्धस्तरमा चनाखो हुनुपर्छ । अहिले चिन्ता बाघ बढ्नुमा होइन । बढेका बाघको बासस्थान फैलनु तर नागरिकको आवास क्षेत्र, तिनको रोजगारी र सुरक्षाबारे राज्यका तह र निकायहरूको मौनतामा हो । अहिले बाघले आक्रमण गरेका पछिल्ला ठाउँहरूबारे अध्ययन गर्दा अधिकांश घटना निकुञ्जबाहिरका सामुदायिक वनमा घटेका छन् । राज्यसरकारहरूसँग जवाफ हुनुपर्छ, जनताले आफैंले रूख रोपेर हुर्काइबढाइ गर्नु, सामुदायिक स्तरमा वन संरक्षित गर्नुको मूल्यमा उनीहरू जतिबेलै हुन सक्ने आक्रमणको त्रासमा बाँच्नुपर्ने र अनाहकमा ज्यान फाल्नुपर्ने हो ? घोषित प्रतिबद्धता अनुसार बाघको संख्या बढ्दा राज्यले त अन्तर्राष्ट्रिय ख्याति कमाउला तर गरिब, निहत्था, मूलवासी जनताचाहिँ खुसी हुने कि शोक मनाउने ?"
एसपीपीले विनिर्माण गरेका पात्रहरू,"अठार हजार त प्रहरी निकाय मात्रै भएको अमेरिकी सुरक्षा संरचना आफैंमा जटिल छ । त्यहाँको नेसनल गार्ड ब्युरो ५४ वटा प्रादेशिक तथा क्षेत्रीय जगेडा फौज मिलेर बनेको छ । उसैसँग जोडिएको भनिएको नेपालको सम्बन्धले अहिले हाम्रो राजनीतिक वायुमण्डल तताएको छ । हामीकहाँ विदेशी सेना मिसिने जुनै समाचारले भद्रकालीदेखि भद्रपुरसम्म परकम्प चल्छन् । परकम्पको एउटा फाइदा भनेको यसले महत्त्वपूर्ण राजनीतिक पात्रहरूको विनिर्माण गराइदिन्छ । तिनका क्षमता उदेकलाग्दो गरी उदाङ्गिन्छन् ।शीतयुद्ध भर्खरै सकिएको ३० वर्ष पुरानो विश्वमा एकैछिन फर्किऔँ । अमेरिकाले युद्धमञ्चमा मात्रै सामरिक सहकार्य गर्थ्यो । यस्तो थिएटर सेक्युरिटी कोअपरेसन सफल हुन मुस्किल थियो । अनि विभिन्न देशका भूगोल, संस्कृति र स्थानीयता बुझ्न मिल्ने सहकार्यको मोडल बनाउन थालियो । सोभियत संघको विघटनपश्चात् नवस्वतन्त्र मुलुकहरूलाई आफ्नो सुरक्षा छातामा ल्याउनु पनि थियो । त्यसैले तीन मुलुकसँग एसपीपी सुरु गरियो । अहिले ९३ मुलुकसँगको यो साझेदारी ससाना गतिविधिले सम्बन्ध लम्ब्याउने रक्षा रणनीति हो । किनकि साझेदार मुलुकमा एसपीपीका बर्सेनि दुईदेखि तीन गतिविधि मात्रै भएका देखिन्छन् । यी सहकार्यमा अमेरिकी नागरिक नेतृत्वले तात्कालिक उपज (आउटपुट) खोज्ने गरेका छन्, सैनिक नेतृत्वले भने दीर्घकालीन परिणाम (आउटकम) । दीर्घकालीन सम्बन्धले गर्दा नै नेटोमा नभएका एसपीपी मुलुकले अफगानिस्तान र इराकमा अमेरिकी नेतृत्वमा लड्न फौज पठाएका अमेरिकी सेनाको बुझाइ छ । प्रत्यक्ष युद्धमा सामेल हुने अमेरिकी इच्छाशक्ति र संसाधन घटेको यो समयमा सैन्य सम्बन्ध यथारूप राखिरहन एसपीपी उपयोगी हुनेमा त्यहाँ मतैक्य छ । तर एसपीपीका उद्देश्य र प्रभावकारिताबारे अमेरिकी संसद्मै प्रश्न उठेका छन् । यसका सफलताका मानक र नागरिक नियन्त्रणका अभ्यासबारे अमेरिकाको सरकारी जवाफदेही कार्यालयले सन् २०१२ मै संशय देखाएको थियो । नेपाली सेनाले एसपीपीमार्फत प्रकोपकेन्द्रित सहायता मात्रै खोजेको भने पनि एसपीपीको प्रकृति त्यस्तो मात्रै कहिल्यै थिएन । न त अहिले नेताहरूले फेस सेभिङ को लागि भनेजस्तो सन् २०१९ मा एसपीपीले कत्ला फेरेर इन्डोप्यासिफिक स्ट्र्याटेजीको अंग बन्न पुगेको हो । एसपीपी त सन् १९९१ देखि नै एउटा योजनाबद्ध सुरक्षा साझेदारी थियो । यी सबै रणनीतिक आधारशिला नबुझी साझेदारीका लागि हामीले नै खुट्टा उचालेको त अब घामझैं छर्लङ्ग छ ।एसपीपीमा संलग्न हुनुपहिले इच्छुक मुलुकले सम्बन्धित अमेरिकी राजदूतलाई अनुरोध पठाउनुपर्छ । राजदूतावासले सदर गरे क्षेत्रीय कमान्डरलाई पत्र जान्छ । कमान्डरले समीक्षा गरी नेसनल गार्ड ब्युरोलाई र ब्युरोले अमेरिकी सबै राज्यका गार्ड कमान्डरलाई पत्र लेख्छ । त्यसपछि इच्छुक अमेरिकी राज्यले सम्झौताको खाका तयार गर्छ । हामीकहाँ यो समझदारी कहाँनिर पुग्यो वा कहाँ रोकियो भन्ने ठेगान छैन । यस्तो विशिष्ट सहकार्यका सम्भाव्य भूराजनीतिक बाछिटाबारे नेपाली सेना र सरकार अनभिज्ञ थिए भन्नु कि लाज हो, कि ढाकछोप । यो सहकार्यका रणनीतिक हाँगो र जरालाई विश्लेषण नगरी सेनाले उतिबेला कसरी अनुरोध पठायो भन्ने कुरा पनि रहस्यमय छ । अर्कोतर्फ, अमेरिका परराष्ट्र मामिला गैरसैनिक नेतृत्वमा चल्नुपर्छ भन्ने मुलुक हो । प्रकोप उद्धारजस्ता गतिविधि नेसनल गार्डले अमेरिकाको वैदेशिक सहायता निकाय यूएसएआईडीकै नेतृत्वमा गर्न सक्थ्यो । तर अमेरिकाले नेसनल गार्डलाई नै संसारभर प्रधान पात्रको रूपमा अघि सार्दा उसको वैदेशिक सहायताको सैनिकीकरण भएको छ । हुन त नेसनल गार्डका सदस्य अमेरिकी भूमिभित्रै चाहिँ जगेडा सिपाही (रिजर्भ फोर्स) मात्रै हुन् । यसभित्रका ८० प्रतिशत सदस्य त सेनाबाहिरै जागिर खान्छन् । तर विदेश टेक्नेबित्तिकै तिनको हैसियत अन्य सिपाही जति नै हुने अमेरिकी कानुन छ ।ती सिपाहीलाई आतिथ्य दिने मुलुकमा सिकाउन वा क्षमता अभिवृद्धि गर्न भनी पठाइन्छ । यसकारण पनि शक्तिशाली र साना मुलुकबीच हुने सम्झौताहरूले दुई सार्वभौम मुलुकका सेनाबीच सम्मानित सम्बन्ध देखाउँदैनन् । तिनले शक्तिशाली मुलुक साना मुलुकको उद्धार गर्न आएका झल्को दिन्छन् । यद्यपि, प्राविधिक र आर्थिक वैभव नै सैन्य सफलताका द्योतक हुन् भन्ने भाष्य त उहिल्यै अतार्किक भइसकेको हो ।अमेरिकासँग सुरक्षा सहकार्य गर्नु नै नराम्रो किमार्थ होइन, तर एसपीपीको मोडल हाम्रो माटो सुहाउँदो नभएको हो । यति हुँदाहुँदै केही मिडियामा आएजस्तो एसपीपी हुँदैमा अमेरिकी सेनाले बन्दुक नै भिरेर नेपालका आलि र कान्लामा ताण्डव मच्चाउने हैन । विदेशी सैनिक त पचासौं वर्षदेखि एकअर्काको देशमा बसेका छन् । फरक यति हो, तिनीहरू बन्दुक (देखिने गरी) भिर्दैनन् । समूहै बनाएर युद्धको हुँकार गर्दैनन् । ती प्रत्येक दूतावासका उज्याला कोठामा अँध्यारो खेल रचेरै बसेका हुन्छन् । यो अन्तर्राष्ट्रिय सम्बन्धको कखरा नै हो । अहिलेको युगमा विदेशी सैनिकलाई देश छिर्न नदिने भन्नु असम्भवजस्तै हो । सम्भव यति मात्रै हो कि ती बर्दी लगाएर, बन्दुक नै बोकेर नछिरून् । तालिमका लागि त नेपालमा चिनियाँ सेना पनि आएका छन् । सगरमाथा फ्रेन्डसिप सैनिक अभ्यासमार्फत ऊसँग सन् २०१७ मा प्रतिविद्रोह र प्रतिआतंकवाद तालिम भएका थिए । त्यो बेला बटालियन तहको अभ्यास गर्ने भनिए पनि भारतको प्रतिवादले गर्दा अलि सानो अभ्यास मात्रै गरियो । अमेरिका, क्यानडा, चीन र जर्मनी लगायत २० भन्दा बढी देशका ३०० जति सैनिकले त नेपालमै उच्च भेग तथा पर्वतीय युद्धकला तालिम लिएका छन् ।त्यसो भए एसपीपीको उथलपुथलपूर्ण बाटामा अबको विकल्प के हुन सक्छ त ? अमेरिका वा जुनै मुलुकसँग पनि सैन्य सम्बन्ध जीवन्त राख्ने उद्देश्य नै हो भने हाम्रो अहिलेकै हाई अल्टिच्युड तालिमको मोडललाई विस्तारित गर्दा झनै राम्रो हुन्छ । गैरनाफामुखी तर खर्च उठाउन मिल्ने (कस्टरिकभरी मोडलका) तालिम र भ्रमण नेपालकै नेतृत्वमा विकास तथा सञ्चालन गर्न पनि सकिन्छ ।नेपालबाटै कार्यक्रम तर्जुमा भए विदेशी सैनिक यहाँ रहँदा तिनका सम्भावित अवाञ्छित गतिविधिलाई नियमन गर्न पनि सजिलो हुन्छ । यस्तो कार्यक्रम अमेरिका मात्रै हैन, चीन र भारत सबैका सुरक्षा चासोलाई ठेस नपुग्ने गरी विकास गर्न सकिन्छ । भूकम्पका बेला नेपाली सेनाले बहुराष्ट्रिय सेनाको समन्वय गरी उदाहरण देखाएकै हो । शान्तिसेनामा नेतृत्वदायी भूमिका खेल्ने अब्बल सैनिक अधिकारी नेपाली सेनासँगै छन् ।अमेरिकासँग सुरक्षा सम्बन्धको एसपीपी मोडल त्याग्दैमा हामीले ऊसँगका सबै सुरक्षा सम्बन्ध त्याग्ने भन्ने हुँदैन । अरू मुलुकजत्तिकै उसँग पनि हाम्रो सम्बन्ध स्थिर र सुमधुर राखिरहनु उत्तिकै आवश्यक छ । ऊ अहिलेसम्म संसारकै सैनिक महाशक्ति हो । आर्थिक रूपले समृद्ध छ । लोकतान्त्रिक पनि हो । हाम्रो संवैधानिक झुकाव पनि लोकतन्त्र नै हो, भलै लोकतन्त्रको अमेरिकी भेरिएन्ट हाम्रा लागि आदर्श होइन । प्रभावशाली मुलुकसँगका सम्बन्धलाई नै बेवास्ता गर्ने हो भने कि हामी क्युबा वा उत्तर कोरियाझैँ राजनीतिक बङ्करभित्रै बाँच्नुपर्यो, कि त उथलपुथलरहित छिमेक र सम्मानजनक अन्तर्राष्ट्रिय सहकार्य रोजेर आधुनिक लोकतन्त्र बन्नुपर्यो । तेस्रो विकल्प त कुनै छैन ।"
ज्येष्ठ नागरिकका लागि योग,"सं स्कृतको युज् धातुबाट व्युत्पत्ति भएको योग शब्दले जोड्नु, मिलाउनु या संयोजन गर्नु भन्ने अर्थ दिन्छ । इसापूर्व २७०० वर्षभन्दा अघिको भनिए पनि सदियौं पुरानो हाम्रो पूर्वीय सनातन धर्म संस्कृतिको अभिन्न अंग हो योग । सनातन परम्परामा एक व्यक्तिको ब्रह्माण्डीय चेतनासितको अथवा जड अवस्थामा रहेको प्रकृतिको चैतन्य पुरुषसँगको या शरीर, मन एवं आत्माबीचको संयोजनकारी विधिका रूपमा योगलाई मानिने गरिन्छ । आधुनिक पद्धतिबाट शिक्षितदीक्षित भई चिकित्सकीय पेसामा लागेको तर स्वाध्ययन अनि संस्कारजन्य कारणले अलिअलि पूर्वीय धर्मसंस्कृतिपरम्पराको पनि अध्ययनअनुसरण गर्ने गरेकाले मैले योग लाई पूर्वीय सनातन ज्ञान एवं पश्चिमी आधुनिक विज्ञानको संयोजन गर्ने माध्यमका रूपमा लिने गरेको छु । आदियोगी भगवान् शिवद्वारा प्रवर्तित भई सप्तऋषिहरूका माध्यमबाट प्रसारित योगविधि पतञ्जलिजस्ता महर्षिहरूले वर्तमान अवस्थामा ल्याइपुर्याएको मानिन्छ । गुरुशिष्य परम्परामा श्रुतिस्मृतिको माध्यमबाट पुस्तौंपुस्ता सर्दै आएको यो परमज्ञानमा विभिन्न प्रारूप पाइन्छन्, पतञ्जलयोग, कुण्डलिनीयोग, हठयोग, लययोग, मन्त्रयोग, राजयोग, जैनयोग आदि । योगेश्वरका रूपमा मानिएका श्रीकृष्णले त श्रीमद्भगवद्गीतामा ज्ञानयोग, भक्तियोग, कर्मयोग, ध्यानयोग, बुद्धियोग, सांख्ययोग आदि विभिन्न विधामा विशद व्याख्या गरेर योगलाई जीवनपद्धतिका रूपमै स्विकार्न सबैलाई आह्वान नै गरेका छन् ।वर्तमान समयमा विश्वका तीन करोडभन्दा बढी मानिसले योगाभ्यास गर्ने गरेको विभिन्न अध्ययनले दखाउँछन् । आसन, श्वासप्रश्वास, ध्यान आदिको अभ्यास गरेर पनि योगाभ्यास गर्ने गर्छन्, मानिसहरू । स्वअनुशासन, सामाजिक विधिव्यवहार अनि शुद्धिका विविध प्रारूप पनि पालना गरिने गरिएको छ, योगाभ्यासमा । अहिले आएर पूरक या वैकल्पिक चिकित्सा पद्धतिका रूपमा पनि योगलाई लिइने गरिएको छ पाश्चात्य चिकित्सा विधिमा समेत । यसलाई शारीरिक, मनोवैज्ञानिक एवं मनोसामाजिक स्वास्थ्योपचारको साधनका रूपमा मान्यता दिइएको छ । कोभिड महामारीपछिको आजको समयमा त यसको सान्दर्भिकता अझै बढी हुन पुगेको छ ।पतञ्जलिले यम, नियम, आसन, प्राणयाम, प्रत्याहार, धारणा, ध्यान अनि समाधि गरेर योगका आठ अंगबारे उल्लेख गरेका छन् । हामी योगका तिनै अंगमध्ये कुनै एक या दुईको परिधिभित्र रहेर योगाभ्यास गर्ने गर्छौं । त्यस्तै श्रीमद्भगवद्गीतामा योगका लागि आहार, विहार, स्नान, शुद्धता, श्रद्धा आदि विविध गुणको महत्त्व दर्साइएको छ ।योग शारीरिक सक्रियताका लागि मात्र नभएर सबै उमेर समूहका लागि गतिशीलता, सन्तुलन, बोध, अनुभूति, निद्रा, जीवनको गुणात्मकता, व्यक्तिपरक स्वस्थता अनि मनोवैज्ञानिक स्वास्थ्यका लागि समेत महत्त्वपूर्ण अवयव बन्न सक्ने अन्तर्राष्ट्रिय अध्ययनहरूमा समेत देखिएका छन् ।वर्तमान समयमा आधुनिक चिकित्सा पद्धतिमा भएको विकास आदिका कारण व्यक्तिहरूको औसत आयुमा समेत वृद्धि भएको देखिन्छ । नेपालीको नै सरदर आयु ७२ वर्ष पुगिसकेको छ । त्यसैले विश्वभर नै ज्येष्ठ नागरिकको संख्या बढिरहेको छ । सन् २००० देखि २०५० सम्मको अवधिमा ज्येष्ठ नागरिकको संख्या दोब्बरै बढ्ने प्रक्षेपण गरिएको छ, जसको ८० प्रतिशत नेपालजस्तो न्यून तथा मध्यम आय हुने मुलुकमा हुनेछन् ।व्यक्तिको आयु लामो हुनु सकारात्मक नै हो तर यसका नकारात्मक पाटा पनि छन् । वृद्धवृद्धाको संख्यामा हुने वृद्धिका कारण मानसिक, व्यवहारजन्य अनि हड्डी, मांसपेशीजन्य समस्याको बढोत्तरी हुनु पनि स्वाभाविकै भयो । यसले ती ज्येष्ठ नागरिकको जीवनको गुणात्मकतामा अनि स्वतन्त्रतामा पनि असर पार्ने नै भयो । त्यस्तै, ज्येष्ठ नागरिकको संख्यामा वृद्धि हुँदा बिरामीको संख्या पनि बढ्ने गर्छ जसकारण सामुदायिक स्वास्थ्यमा पनि नवीन चुनौती थपिने देखिन्छ ।त्यसोभए यी ज्येष्ठ नागरिकको सबल स्वास्थ्यका लागि के गर्न सकिन्छ त ? जीवेम शरदः शतम् भनेर स्वस्थ भई सय वर्ष नै बाँच्न सकियोस् भनेर प्रार्थना गर्न या चाहना राख्न त हाम्रो सनातन संस्कृतिले नै सदियौंदेखि नै सिकाउँदै आइरहेको हो नि !हाम्रो चिकित्सा विज्ञानमा शारीरिक गतिशीलतालाई नै स्वस्थ रहने आधार मान्ने गरिएको छ । विश्व स्वास्थ्य संगठनले हप्तामा दुईदेखि तीन दिनको करिब १५०३०० मिनेटको गतिशील व्यायामको आवश्यकता रहेको देखाएको छ ज्येष्ठ नागरिकका लागि । वृद्धवृद्धालाई उमेर अनुसारको कार्यक्षमतामा आउने ह्रासको रोकथामका लागि पनि शारीरिक गतिशीलताको जरुरत छ । यसबाट तिनमा स्वास्थ्यका साथसाथै स्वायत्तता, स्वतन्त्रता, सामाजिक उत्तरदायित्व, मर्यादा अनि जीवनको गुणात्मकतामा समेत वृद्धि हुने गर्छ ।विश्वमा करिब २५ प्रतिशत मात्र ज्येष्ठ नागरिक शारीरिक रूपमा सक्रिय रहने गर्छन् । निष्क्रिय जीवन बिताउनेहरू ठूलो संख्यामा विभिन्न रोगको चपेटामा पर्ने गर्छन् । शारीरिक सक्रियताका लागि वृद्धवृद्धाका लागि योगाभ्यासजस्तो उपयोगी माध्यम अरू के पो होला र ? हाम्रोजस्तो सनातन संस्कृतिमा भिजेका ज्येष्ठ नागरिकले त सजिलैसँग योगाभ्यासमा आफ्नो दैनिकीलाई अभ्यस्त गराउन सक्छन् । योगको आसन विधिले तिनलाई शारीरिक सन्तुलनका लागि अभ्यस्त गराउँछ भने प्राणयाम अनि ध्यान विधिले मानसिक शान्ति दिन्छ । अन्ततः आत्मानुशासनमा बाँधेर सबल एवं जागरुक बनाउँछ । विभिन्न अध्ययनले योगले स्मरणशक्तिमा समेत वृद्धि गराउने तथ्य पस्केका छन् । योगले उदासीनता, तनावजन्य मनोसामाजिक तथा निद्राका समस्यामा पनि कमी ल्याउँछ । योगाभ्यासले मुटुरोग, रक्तचाप, दम, श्वासप्रश्वासजन्य समस्यामा कमी ल्याएर रोग प्रतिरक्षा क्षमतामा पनि वृद्धि गराउँछ । अन्ततः योगले व्यक्तित्व विकास अनि आध्यात्मिक चेतनामा पनि जागरुक गराउँछ । योगाभ्यासले बढी नै परिश्रम गराउने भएकाले वृद्धवृद्धालाई उपयोगी अनि सम्भव हुँदैन भन्ने धारणा भ्रमसिवाय केही होइन । यो त्यत्ति खर्चिलो पनि हुँदैन । सबै उमेर समूहकाले घरैमा बसेर अभ्यास गर्न सकिन्छ ।त्यसैले हामीले परापूर्वकालदेखि नै हाम्रो संस्कृतिपरम्पराको अभिन्न अंगका रूपमा रहेको योगविधिलाई पुनर्जागृत गराउनुपर्छ । ज्येष्ठ नागरिकलाई स्वस्थ एवं सबल जनशक्तिका रूपमा कायम राखिराख्न योगाभ्यासजस्तो उपयुक्त विधि अरू छैन । अतः आज अन्तर्राष्ट्रिय योग दिवस हो र यो अवसरमा हाम्रा आमाबाबालाई योगाभ्यास गर्नका लागि आह्वान गरौं, सहयोग एवं प्रोत्साहन गरौं । रिसाल धुलिखेल अस्पताल मनोचिकित्सा विभागमा कार्यरत छन् ।"
बिर्तापीडित किसानलाई सुन्दैन सरकार,"रसुवा कालिका३ का प्रेमनाथ अगस्ती र उनको पुस्तौंदेखि बसोबास र खेती गर्दै आएको जमिन बिर्ता छ । उनी भूमिहीनसरह छन्, लालपुर्जा छैन । लालपुर्जा लिन संघर्ष गरिरहेका छन् । रसुवाकै उत्तरगया४ की शान्ता ग्लान बिर्ता रैकर गराउन २०६४ सालदेखि भूमि अधिकार आन्दोलनमा संगठित छिन् तर अहिलेसम्म लालपुर्जा पाउन नसकेकोमा दुःख व्यक्त गर्दै भन्छिन्, सरकारले किसानको वेदना सुनेन । त्यस्तै नुवाकोट तारकेश्वर५ का चूडामणि गजुरेलको उत्पादन हुने जग्गा सबै बिर्ता छ । घरपरिवारको जीविकोपार्जन खेतीबाटै चलेको छ । उनी पुस्तौंदेखि पिरोलेको बिर्ता समस्या समाधान नहुँदा दुःखी छन् ।नुवाकोट र रसुवा राजधानीनजिकै भए पनि बिर्ता समस्याले पिरोलिरहँदा पनि राज्यको ध्यान पुगेको छैन । यी जिल्लामा केन्द्रीय राजनीतिमा प्रभाव पार्न सक्ने नेताहरू धेरै छन् । किसानहरू हरेक चुनावमा यी समस्या तिनलाई सुनाउँछन् र जहिल्यै उही आश्वासन पाउँछन् अब समस्या समाधान हुन्छ ! र फेरि तिनै किसानको मतले चुनिन्छन् । यो सिलसिला चलिरहेको छ । तर, वर्षौंदेखिको बिर्ता समस्या समाधानमा भने उनीहरू कहिल्यै अग्रसर भएनन् । सामुदायिक आत्मनिर्भर सेवा केन्द्रले २०७१ सालमा गरेको रसुवा र नुवाकोट केन्द्रित अध्ययन अनुसार २ हजार २ सय ७६ परिवार बिर्ता समस्यामा छन् । यो संख्या अझ बढी हुन सक्छ । काठमाडौं उपत्यकामा आक्रमण गर्दा हारेपछि गायत्री पुरश्चरण महायज्ञ गर्न बनारस गएका पृथ्वीनारायण शाहलाई एक बाबाले रामचन्द्र र कालिकाको मन्दिर बनाए शक्ति बढ्ने सल्लाह दिएछन् । बनारसबाट फर्किएलगत्तै पृथ्वीनारायणले बेत्रावतीमा रामचन्द्रको र धैबुङको कालिकास्थानमा कालिकाको मन्दिर बनाउन लगाए, जुन अहिले पनि अस्तित्वमा छन् । मन्दिरको रेखदेख गर्न यहाँका जग्गा उनले गुठी र बिर्ता अन्तर्गत राखिदिए । राणाकालअघि छोटो समय प्रधानमन्त्री बनेका रंगनाथ शर्मा पौडेलले भाइ जयमङ््गल शर्मा (लमजुङबाट आएका थिए) लाई यी क्षेत्रका करिब १७१८ हजार रोपनी जग्गा दिएका थिए रे ! साथै उनलाई मन्दिरहरूको व्यवस्थापन गर्ने जिम्मेवारी दिइएको थियो भनिन्छ । राजाको हुकुमप्रमाङ्गीमा वितरण भएको जग्गा कुशबिर्तार्का नामले चिनिन्थ्यो । मन्दिरको व्यवस्थापन र सञ्चालनका लागि भनिएका जग्गा कालान्तरमा शर्माका भाइभतिजा वा सन्ततिले आफ्नो इच्छा अनुसार किसानलाई चार दाम ठेकी (त्यतिबेलाको चलन अनुसार) लिएर वितरण गरे ।जमिन अहिलेजस्तो उब्जाउयुक्त थिएन भीरपाखो, जंगल, चरन चौर, बगरजस्तो थियो । रोजगारीको अन्य विकल्प नभएका त्यहाँका किसानले यस्तै जमिन खोस्रेर भए पनि जीविका चलाएका थिए । त्यतिबेलै पृथ्वीनारायणले धार्मिक तीर्थस्थल गोसाइँकुण्ड यात्राको क्रममा नुवाकोट राज्य अन्तर्गत पर्ने (हालको रसुवाको धैबुङ, भोर्ले र लहरेपौवा) मा आँखाले देखेजतिका सबै जमिन हातको इसाराले आफ्ना सहयोगी र पुरोहितहरूलाई बिर्ता भयो भनेर छुट्याइदिएका थिए भन्छन्, स्थानीय बासिन्दा । यो क्षेत्रको बिर्ता समस्याको सुरुआत त्यसबेला भएको हो । पहिले लालपुर्जाको चलन थिएन । धितो बन्दकी राख्नुपर्ने आवश्यकता थिएन । किसानहरूले खेती गर्दै आए, बिर्तावालालाई कुतको रूपमा धान, चामल, फलफूल, पैसा, खसीबोका र तरकारी बुझाउँदै आए । जमिन नयाँ पुस्तामा सर्दै आयो । जनसङ्ख्या वृद्धि, बढ्दो बजार र मानवीय आवश्यकता तथा चाहनाअनुरूपका पूर्वाधारले गर्दा जमिनको महत्त्व बढ्दै गयो । बसोबास पनि बढ्दै गयो । तैपनि बिर्तावालाका सन्तति जग्गा खोज्दै आएनन् । जग्गा धितो राखी छोरीछोरी पढाउन, व्यापारव्यवसाय गर्न वा खरखाँचो टार्नका लागि किसानले लालपुर्जाको आवश्यकता महसुस गरेपछि जग्गा बिर्ता भएको थाहा भयो । त्यसपछि किसानहरूले विद्रोह गरे । रसुवामा किसान विद्रोहको सुरुआत २०४५ सालबाटै छिटफुट रूपमा भए पनि २०५२ सालमा बिर्ता जग्गा सङ्घर्ष समिति बनेपछि, यो आन्दोलन औपचारिक भयो । भूमि अधिकार मञ्च रसुवाका अध्यक्ष हेमनाथ खतिवडा भन्छन्, पैसा र शक्तिको आडमा कतिपय स्थानीय नेताले बिर्तावालाहरूलाई प्रलोभनमा पारी जग्गा आफ्नै नाममा ल्याएका छन् । नयाँ बिर्तावाला बन्ने क्रम यसरी सुरु भइसकेको छ । कालिका गाउँपालिका पूर्वउपाध्यक्ष एवं बिर्तापीडित किसान भवानीप्रसाद न्यौपाने भन्छन्, हामी २०४५ सालसम्म कुत बुझाउन गह्रुङ्गो भारी बोकी रसुवादेखि हिँडेरै बिर्तावालाको घर खोज्दै काठमाडौं जान्थ्यौं । तीन दिन लाग्थ्यो । यसरी लगेको कुत बुझाउँदा पनि बिर्तावालाहरू खुसी हुन्थेनन् । किसानलाई अपमान गर्थे । न्यौपाने थप्छन्, धेरै पीडा महसुस हुन थालेपछि २०५२ सालदेखि संगठित रूपमै कुत नतिर्ने बरु राज्यसँग जमिनको अधिकार दाबी गर्ने भनेर विद्रोह सुरु गरेका हौं । लामो समय भूमि अधिकार अभियानको नेतृत्व गरेका न्यौपाने, स्थानीय सरकारको अघिल्लो कार्यकालमा कालिका गाउँपालिकाको उपाध्यक्ष हुँदा उनकै संयोजकत्वमा समिति बनाई २०७५ वैशाख ४ गते बिर्ता उन्मूलन गर्ने घोषणा गरिएको थियो । तर, स्थानीय तहलाई जग्गा रैकर गर्ने अधिकार नभएपछि लालपुर्जा वितरण गर्न भने सकिएन । प्रथम जननिर्वाचित प्रधानमन्त्री बीपी कोइरालाले २०१६ सालमा सुरु गरेको बिर्तार् उन्मूलन अभियानले रसुवाका किसानलाई छुन सकेन । बरु बिर्तावालाहरूले नै जग्गा सुरक्षित गर्नका लागि आधार पाएको देखिन्छ । तत्कालीन समयमा सत्ता र शक्तिको दुरुपयोग गरी उनीहरूले जग्गा आफ्नो नाममा बनाउँदा त्यसको असर अझै परिरहेकै छ । यस्तो जग्गाको कर पनि राज्यले पाइरहेको छैन । भूमि अधिकारकर्मी सुष्मा न्यौपाने भन्छिन्, २०६३ साल यता सयौं पटक सिंहदबार गयौं । मालपोतमा, काठमाडौंको खुलामञ्च र प्रमुख पार्टीहरूको केन्द्रीय कार्यालयमा धर्ना बस्यौं, त्यसको बदलामा आश्वासन त धेरै पायौं तर लालपुर्जा पाएनौं । किसानहरूको आन्दोलनले केही उपलब्धि पनि भएको छ । २०६७ सालमा माधवकुमार नेपाल नेतृत्वको सरकारले निर्णय गरिदिएपछि, रसुवामा करिव ५०० परिवारले १५ सय रोपनी जग्गाको लालपुर्जा लिएका छन् । बाँकी किसानले यसबीच सयौं पटक सरकार गुहार्दा पनि लालपुर्जा पाउन सकेनन् । तत्कालीन बिर्तावाला रत्नप्रसाद पौडेल, होमनाथ पौडेल, हरिनाथ पौडेल, जगतप्रसाद पौडेल, फणीन्द्रशमशेर, भीमबहादुर थापाको नाममा अहिले पनि बिर्ता छ । कतिपय किसानसँग आधिकारिक रुपमै मोही देखिन मोहियानी हकको रसिदफारम तथा बिर्तावाललाई कुत बुझाएको भर्पाई लगायत कागजात छन् । धेरैजसो किसानसँग भने यस्तो प्रमाण छैन, कतिपयको २०७२ सालको भूकम्पले घर भत्किएपछि कागजात हरायो । बिर्तार् सामन्तवादी संस्कृतिको एक अवशेष हो । सोझा सीधालाई ठगी शासनसत्तासँगको सम्बन्धका आधारमा निश्चित वर्गले जग्गा हडप्दा किसानहरू निकै मर्कामा छन् । यो अन्याय हो । कानुनी रूपमा २०४९ सालभन्दा पछि बिर्ता जग्गा दर्ता गर्न नपाइने भनिएको छ । यद्यपि कतिपय बिर्तावालाले मालपोत प्रमुखसँग मिलेमतो गरी २०६३ सालसम्म पनि एकलौटी रूपमा दर्ता गरेको देखिन्छ, जुन सरासर गैरकानुनी हो । नेपालको संविधान २०७२ को धारा ५१ मा राज्यको नीतिहरूको (ङ) मा कृषि र भूमिसुधार सम्बन्धी नीतिको (१) मा भूमिमा रहेको दोहोरो स्वामित्वको अन्त्य गर्दै किसानको हितलाई ध्यानमा राखी वैज्ञानिक भूमिसुधार गर्ने भनिएको छ । (२) मा अनुपस्थित भूस्वामित्वलाई निरुत्साहित गर्दै जग्गाको चक्लाबन्दी गरी उत्पादन र उत्पादकत्व वृद्धि गर्ने उल्लेख छ । तर, संविधान बनेको यत्तिका समय बितिसक्दा पनि किसानले न्याय पाउन सकेका छैनन् । २०७६ माघ २८ मा आठौं पटक संशोधन गरिएको भूमि सम्बन्धी ऐन२०२१ को दफा ५२ को ग(१) मा कानुनमा जुनसुकै कुरा लेखिएको भए पनि यो दफा प्रारम्भ हुँदाको बखत ऐलानी वा अन्य सरकारी जग्गा वा अभिलेखमा वन क्षेत्र जनिएको भए पनि आवादीमा परिणत भएको जग्गामा कम्तीमा १० वर्षदेखि आवाद कमोत गरी आएका अव्यवस्थित बसोवासीलाई एक पटकका लागि नेपाल सरकारले निजहरूलाई जग्गा उपलब्ध गराउने भनिएको छ । सरकारले आवश्यकता पर्दा कानुन बनाएर जमिन दिन सक्ने व्यवस्था पनि अभ्यासमा छ । तर, पुस्तौंदेखि कमाई आएको जग्गाको लालपुर्जा माग्दा सरकारले नसुन्नु लोकतान्त्रिक शासन व्यवस्थाको दुःखलाग्दो पक्ष हो । जसरी भूमि सम्बन्धी ऐन २०२१ संशोधन गरी अव्यवस्थित बसोवासीलाई दस वर्षको सीमा तोकी आवाद कमोतका आधार जग्गा दर्ता गर्ने भनेर प्रक्रिया अघि बढाइएको छ, त्यसैगरी बिर्ता उन्मूलन ऐन, २०१६ संशोधन गरी किसानलाई आवाद कमोतको आधारमा बिर्ता भनिएको जग्गा दर्ता गरिदिन मिल्छ । अहिले सामन्ती राजतन्त्रामक व्यवस्था छैन तर त्यसको अवशेषका रूपमा बिर्ता प्रथा अझै छ । गणतन्त्र आएको पनि डेढ दशक भइसक्यो तर, त्यही गणतन्त्र ल्याउन ज्यानको बाजी थाप्ने हजारौं किसान बिर्ता समस्याले थिचिनुपरेको छ । आफू बसिरहेको वा जीविका जोडिएको जग्गा दर्ता गराउन लामो समयदेखि सङ्घर्षमा छन् । योभन्दा विडम्बना अरू के हुन सक्छ र ?"
"योग गरौं, स्वस्थ रहौं",भारतको अहमदाबादमा सोमबार योगाभ्यास गर्दै भारतीय अर्धसैनिक बलका अधिकारी तथा परिवारजन । हरेक वर्ष जुन २१ मा अन्तर्राष्ट्रिय योग दिवस मनाउने गरिन्छ । तस्बिर ः एपी
चीनमा रुसी पेट्रोलियम निर्यात बढ्यो,"मस्को (एजेन्सी) रुसबाट चीनमा निर्यात हुने पेट्रोलियम पदार्थको मात्रा बढेको छ । रुसयुक्रेन युद्ध सुरु भएसँगै मस्कोले बेइजिङलाई कच्चा तेलको मूल्यमा छुट दिएका कारण निर्यात बढेको हो । पछिल्लो समय चीनमा रुसी तेलको आयात ५५ प्रतिशतले बढेको छ । बीबीसीका अनुसार यो वर्षको सुरुदेखि बढ्न थालेको रुसी तेलको आयात मे महिनामा हालसम्मकै उच्चबिन्दुमा पुगेको थियो । यसअघि साउदी अरबले चीनलाई सबैभन्दा धेरै तेल बिक्री गर्दै आएको थियो । पछिल्लो समय दोस्रो स्थानमा पुगेको साउदी अरबले चीनलाई ७८ लाख २० हजार टन कच्चा तेल निर्यात गरेको छ । कोरोना भाइरसको महामारी फैलिएसँगै चीनले रुसबाट किन्ने तेलको मात्रा बढाउने थालेको थियो । गत फेब्रुअरीमा चीन र रुसले आफ्नो मित्रतामा कुनै सीमा नरहेको भनाइ सार्वजनिक गरेका थिए । रुसले चीनका ठूला सरकारी प्रशोधन कम्पनीहरू साइनोपेक र चेन्ह्वा आयललाई ठूलो छुट दिएपछि तेल आयात बढेको हो । युक्रेनमाथि सैन्य आक्रमण सुरु गरेपछि अमेरिका र युरोपेली देशले रुसमाथि प्रतिबन्ध लगाएका छन् । पूर्वी साइबेरिया प्यासिफिक ओसन पाइपलाइन र समुद्री पारवहनमार्फत भइरहेको चीनको आयात गत महिना झन्डै ८४ लाख २० हजार टन पुगेको चिनियाँ अधिकारीहरूले जनाएका छन् । गत मार्चमा रुसी तेलमा रोक लगाउने बताएका अमेरिका, यूके र युरोपेली संघ (ईयू) ले पछिल्लो समय रुसविरुद्ध आर्थिक प्रतिबन्ध कडा पार्दै गइरहेका छन् । ईयूले रुसी तेलमाथिको निर्भरता कम गर्ने गरी काम भइरहेको जनाएको छ । यसअघि अमेरिकी राष्ट्रपति जो बाइडेनले तेलमाथिको प्रतिबन्धले रुसी अर्थतन्त्रको मुख्य आधारमाथि प्रहार हुने दाबी गरेका थिए । ग्यास तथा तेल रुसका लागि आम्दानीको मुख्य स्रोत हो । एक अध्ययनअनुसार युक्रेनमा आक्रमण भएपछिको सय दिनमा रुसले ऊर्जामार्फत् झन्डै एक सय अर्ब अमेरिकी डलर कमाएको थियो । तर मे महिनायता रुसी निर्यात खस्किन थालेको जनाइएको छ । रुसले निर्यात गरेकोमधये ६१ प्रतिशत तेल ईयू राष्ट्रमा पुगेको जनाइएको छ । त्यसको मूल्य करिब ५९ अर्ब अमेरिकी डलर हुन्छ । रुसयुक्रेन युद्धको पहिलो सय दिनको तथ्यांक हेर्दा युद्धमा भएको रुसको खर्चभन्दा उसको आय बढी छ । युक्रेन युद्धमा रुसको दैनिक ८७६ करोड अमेरिकी डलर खर्च भइरहेको अनुमान छ ।यसअघि रुसी राष्ट्रपति भ्लादिमिर पुटिनले आफ्नो देशविरुद्ध आर्थिक प्रतिबन्ध लगाउने पश्चिमा देशको कडा आलोचना गरेका थिए । रुसविरुद्ध पश्चिमा देशले सुरु गरेको आर्थिक अभियान कुनै पनि हालतमा सफल नहुने भन्दै पुटिनले त्यस्ता कदम प्रतिबन्ध लगाउने देशकै लागि निकै हानिकारक भएको दाबी गरेका थिए । पुटिनले रुसमाथिको प्रतिबन्धका कारण ईयूले ४ सय अर्ब डलरभन्दा बढीको घाटा बेहोर्ने दाबी गरेका अन्तर्राष्ट्रिय सञ्चारमाध्यमले जनाएका छन् । तर रुसी अधिकारीहरूले भने प्रतिबन्धका कारण रुसी अर्थतन्त्रमाथि नकारात्मक प्रभाव परिरहेको जनाएका बीबीसीले उल्लेख गरेको छ । युक्रेनले उत्तर एट्लान्टिक सन्धी संगठन (नाटो) को सदस्यता लिने तयारी गरेपछि रुष्ट रुसले फेब्रुअरी २४ मा आक्रमण सुरु गरेको हो । रुसी आक्रमणका कारण हालसम्म कम्तीमा ४ हजार २५३ युक्रेनी सर्वसाधारणको मृत्यु भइसकेको राष्ट्रसंघले जनाएको छ । ५ हजार १ सय ४१ जना घाइते भइसकेका छन् । त्यस्तै, युद्धका क्रममा दुवै पक्षका हजारौं सुरक्षाकर्मीले ज्यान गुमाएका छन् । रुसी फौजले पछिल्लो समय युक्रेनको पूर्वी सहर सेभेरोदोनेत्स्कमा आक्रमण तीव्र परेको छ ।"
फ्रान्सका राष्ट्रपति माक्रोंले गुमाए संसद्मा बहुमत,"(पेरिस)  फ्रान्सका राष्ट्रपति एमानुएल माक्रोंले तल्लो सदन राष्ट्रिय सभामा बहुमत गुमाएका छन् । आइतबार भएको निर्वाचनमा तल्लो सदनमा बहुमत गुमेपछि सरकार सञ्चालनका लागि माक्रोंलाई अप्ठ्यारो पर्ने भएको छ । राष्ट्रपतिमा पुनः निर्वाचित भएको दुई महिना नहुँदै भएको चुनावमा प्रतिस्पर्धी दलहरूको बलियो प्रदर्शनपछि माक्रोंले संसद्मा नियन्त्रण गुमाएका हुन् । फ्रान्सेली सञ्चारमाध्यमका अनुसार माक्रोंको मध्यमार्गी गठबन्धनले चुनावमा दर्जनौं सिट गुमाएको छ । चुनावअघि आफ्नो गठबन्धनलाई बहुमत दिन माक्रोंले गरेको आग्रह मतदाताले अस्वीकार गरिदिएपछि उनीमाथि नैतिक प्रश्न उठेको जनाइएको छ । चुनावी परिणामसँगै फ्रान्सेली राजनीति ध्रुवीकृत हुने देखिएको कतिपयको विश्लेषण छ । संसद्मा बहुमत गुमाएसँगै माक्रोंले राष्ट्रपतीय चुनावमा उठाएका मुद्दा तथा सुधारका विषयहरू पारित गर्न थप संघर्ष गर्नुपर्ने भएको छ । राष्ट्रपतिद्वारा हालै मात्रै प्रधानमन्त्रीमा नियुक्त एलिजाबेट बोर्नले चुनावी नतिजा अभूतपूर्व भएको र आधुनिक फ्रान्सले यस्तो संसद् पहिलोपटक देखेको प्रतिक्रिया दिएकी छन् । राष्ट्रिय र अन्तर्राष्ट्रिय रूपमा सामना गरिरहेका जोखिमलाई ध्यान दिने हो भने यो अवस्थाले हाम्रो देशमा थप अप्ठ्यारो अवस्था आउने निश्चित छ, उनले भनिन् । संसद्मा बहुमत जुटाउनका लागि तत्काल प्रयास थाल्ने उनको भनाइ छ । फ्रान्सेली राजनीतिमा पछिल्लो समय माक्रोंको दलले अभूतपूर्व नतिजा ल्याएको भए पनि यो निर्वाचनमा त्यो कायम गर्न असफल भएको हो । त्यसमाथि चुनावी मैदानमा उत्रेका प्रमुख मन्त्रीहरू पराजित भएपछि राजीनामा दिनुपर्ने भएको छ ।पछिल्लो समय माक्रोंको निकट रहेका स्वास्थ्यमन्त्री ब्रिजिट बुर्गिनियों, सामुद्रिक मन्त्री जस्टिन बेनिन र वातावरणमन्त्री एमिली डे मोन्चालिन निर्वाचनमा पराजित भएका छन् । माक्रों प्रशासनका प्रभावशाली व्यक्तिका रूपमा चिनिएका सभामुख रिचर्ड फेरान्ड र पूर्वगृहमन्त्री क्रिस्टोफ कास्टनेर पनि चुनावमा पराजित भएका छन् । चरम वामपन्थी नेता जाँलुक मेलेन्सनले मुख्यधाराका दललाई आफ्नो बृहत्तर गठबन्धनमा ल्याउन सफल भएको भन्दै खुसी मनाइरहेका छन् । उनले समर्थकहरूमाझ बोल्दै राष्ट्रपतिको पार्टी पूर्ण रूपमा पराजित भएको बताएका बीबीसीले उल्लेख गरेको छ । चुनावी परिणामअनुसार वामपन्थी, चरम वामपन्थी र ग्रीन पार्टीहरूको गठबन्धन दोस्रो र मरिन ल पेनको चरम दक्षिणपन्थी पार्टी तेस्रो स्थानमा देखिएका छन् । पछिल्लो प्रक्षेपणअनुसार माक्रोंको गठबन्धनले २ सय ३४ सिट, नुपेस गठबन्धनले १ सय ४१, नेसनल र्यालीले ९० सिट र द रिपब्लिनस र यसका सहयोगीहरूले ७५ सिट जित्ने अनुमान गरेको छ । माक्रोंले संसद्मा स्पष्ट बहुमत कायम राख्न २ सय ८९ सिट आवश्यक पर्छ । तर उनको गठबन्धन २ सय ४५ सिटमा सीमित हुने देखिएको छ । राष्ट्रपति माक्रोंको दल यसअघिको संसद्मा ३ सयभन्दा बढी सिटमा विजयी भएको थियो । माक्रोंले गत अप्रिलमा भएको राष्ट्रपति चुनावमा पेनलाई पराजित गरेका थिए । राष्ट्रपति निर्वाचनमा माक्रोंबाट पराजित पेनले उनको साहसिक कार्य समाप्त भएको र जनताले उनलाई अल्पसंख्यक सरकारको नेतृत्व गर्न पठाइदिएको बताएकी छन् । संसद्मा बहुमत ल्याउन नसकेपछि माक्रोंलाई युरोपेली संघ (ईयू) मा आफ्ना नीतिहरू लागू गराउनसमेत कठिन हुने देखिएको राजनीतिक विश्लेषकहरूको तर्क छ । युक्रेनमाथि रुसले गरिरहेको सैन्य आक्रमण अन्त्य गर्न र ईयूमा प्रमुख राजनेताका रूपमा उदाउने प्रयासमा रहेका ४४ वर्षीय माक्रों अब घरेलु समस्यामा समेत पर्ने निश्चित छ । एकातिर पुरातनपन्थी र अतिवादीहरूको गठबन्धन र अर्कोतिर वामपन्थीहरूले हालको निर्वाचनमा आफ्नो मत बढाएपछि माक्रोंको दल बहुमतका लागि असफल भएको हो । त्यसका साथै पेन नेतृत्वको चरम दक्षिणपन्थी दलले इतिहासकै राम्रो परिणाम ल्याएको छ । यी दुवै पक्ष हाबी हुँदा माक्रोंमाथि थप चुनौती थपिने निश्चित छ ।"
"इन्धनमा अचाक्ली कर, नघटाउने अर्थमन्त्रीको अड्डी","सरकारका कारण मूल्य बढेको होइन ः अर्थमन्त्रीयसैबीच अर्थमन्त्री जनार्दन शर्माले भने पेट्रोलियम पदार्थको मूल्यवृद्धि सरकारका कारण नभई अन्तर्राष्ट्रिय मूल्य शृंखलामा आएको समस्याले सिर्जित भएको बताएका छन् । अन्तर्राष्ट्रियस्तरमा भएका युद्धको प्रभावका कारण मूल्य बढेको उनको भनाइ छ । खानेतेलको मूल्य पनि अन्तर्राष्ट्रिय घटनाहरूको प्रभावकै कारणले बढेको उनले बताए । तेलको मूल्य हामीले बढाएको हो र ? हामी त चिन्तित छौं, यसले डलर (सञ्चिति) घटिरहेको छ । हाम्रो पैसा बाहिर गइरहेको छ, अन्तर्राष्ट्रियस्तरमा भएका युद्धहरूको प्रभावका कारण मूल्य बढिरहेको छ । खानेतेलको मूल्यको कुरा पनि त्यही नै हो, प्रतिनिधिसभाअन्तर्गतको उद्योग, वाणिज्य, श्रम तथा उपभोक्ता हित समितिको बैठकमा अर्थमन्त्री शर्माले भने, तोरी आउने युक्रेन, रसियाबाट रहेछ । आउन बन्द भएपछि तेलको मूल्य बढ्यो ।"
मूल्य नियन्त्रण गर्न संसद्को दबाब,"(काठमाडौं)  पेट्रोलियम पदार्थमा भइरहेको निरन्तरको उच्च मूल्य वृद्धिले सडकसँगै संसद्मा विवाद र बहस भइरहेको छ । सडकमा प्रतिपक्षी दलका कार्यकर्ता सरकारविरुद्ध प्रदर्शन गरिरहेको अवस्थामा संसद्मा भने प्रतिपक्षसँगै सत्तारूढ दलका सांसदले पनि सरकारलाई मूल्य वृद्धि नियन्त्रणमा लिनुपर्ने माग गरिरहेका छन् । सांसदहरूले पेट्रोलियम पदार्थमा भइरहेको मूल्य वृद्धिबारे ढ्यापढ्यापे, शून्य र विशेष समयमा सरकारको ध्यानाकर्षण गराइरहेका छन् । सांसदहरूले प्रतिनिधिसभा बैठकमा सरकारको जवाफसमेत मागेका छन् । संसद् बैठकमा सोमबार एमाले सांसद पद्मा अर्यालले मूल्य वृद्धिले जनतालाई आहत दिएको बताइन् । मूल्य वृद्धिबाट जनताको जीवन कष्टकर बनिरहेको छ । हामीले जनताको आवाज यो संसद्मा बोल्नैपर्ने हुन्छ, उनको प्रश्न छ, यति छोटो समयमा यति ठूलो मात्रामा मूल्य वृद्धि गर्नुपर्ने बाध्यता यो सरकारलाई के आइपर्यो ? मन्त्रीले जवाफ नदिँदासम्म संसद्को कारबाही नै अगाडि बढाउन नसकिने उनले जानकारी गराइन् । सोही समयमा एमालेका सांसद सिटबाट उठेर अवरुद्ध गरे । सभामुख अग्निप्रसाद सापकोटाले मन्त्रीले जवाफ दिनुपर्ने भन्दै रुलिङ गरेका थिए । सरकारलाई रुलिङ गर्दै सभामुखले भनेका थिए, माननीय सदस्यहरूले उठाउनुभएका विषयमा सरकारको पनि ध्यानाकर्षण गराउन चाहन्छु, यस विषयमा सरकारलाई सदनसमक्ष सत्यतथ्य पेस गर्न निर्देश गर्दछु ।सभामुखले रुलिङ गरेको अवस्थामा पनि सांसदले भने पेट्रोलियम पदार्थले जनजीवनमा पारेको प्रभावका विषय उठाएका थिए । यसअघि जेठ २० मा पेट्रोलियम पदार्थमा भएको मूल्य वृद्धिबारे छलफल गर्न प्रमुख प्रतिपक्षी एमालेका सांसदले ल्याएको विशेष सार्वजनिक महत्त्वको प्रस्तावमाथि छलफल गरेका थिए । उक्त प्रस्तावमा सत्ता र प्रतिपक्षका सांसदहरूले एकस्वर गरेर सरकारमाथि दबाब बनाएका थिए । सरकारले पेट्रोलियम पदार्थ मूल्य वृद्धिको रफ्तारमा रोक लगाउनुपर्ने धारणा राखेका थिए । सोमबारको बैठकमा पनि पेट्रोलियम पदार्थको मूल्य वृद्धिले जनता मारमा परेको भन्दै सांसदहरूले सरकारलाई नियन्त्रणमा लिन दबाब दिए । सातामै दुई पटकसम्म मूल्य वृद्धि गरेको र पेट्रोलियम पदार्थमा भएको मूल्य वृद्धिको प्रभाव अन्य वस्तुमा पनि अत्यधिक पर्ने भन्दै सांसदहरूले सरकारको ध्यानाकर्षण गराए । इन्धनमा भएको मूल्य वृद्धिले गरिब र विपन्न मारमा परेकाले त्यो वर्गका लागि राहतका योजना ल्याउनुपर्ने कांग्रेसकी सचेतक पुष्पा भुसालको भनाइ छ । प्रतिपक्षमा रहेको एमालेका साथै सत्तापक्षको बेन्चमा रहेको कांग्रेस, माओवादी केन्द्रका सांसदले पनि सरकारलाई मूल्य वृद्धि नियन्त्रणमा राख्न भने । मूल्य वृद्धिबाट जनतालाई राहत दिन माओवादी केन्द्रका मुख्य सचेतक देव गुरुङले माग गरे । पेट्रोलियम पदार्थको विकल्प खोज्नुपर्ने उनको धारणा छ । एमाले सांसद दामोदार भण्डारीले पनि काठमाडौंबाट दुबई जानुभन्दा काठमाडौंबाट धनगढी जानु महँगो परिरहेको प्रतिक्रिया दिए । मूल्य वृद्धि अकासिएको छ । पेट्रोलको भाउ एक महिनामा ४ पटक बढेको छ । काठमाडौंदुबईको भाडा १४ हजार छ भने काठमाडौंधनगढीको भाडा १५ हजार पुगेको छ, उनले भने ।"
मूल्यवृद्धि फिर्ता नलिए ५ हजार आयोजना रोक्ने चेतावनी,"(काठमाडौं)  सरकारले इन्धनमा अचाक्ली मूल्य बढाएको भन्दै निर्माण व्यवसायीले देशभर चालु ५ हजारभन्दा बढी आयोजनाको काम ठप्प पार्ने चेतावनी दिएका छन् । इन्धन र निर्माण सामग्रीको मूल्यवृद्धि हुने क्रम नरोकिँदा काम गर्न सक्ने अवस्था नभएकाले निर्माण रोक्नुपरेको व्यवसायीको भनाइ छ । पेट्रोलमा एकैपटक प्रतिलिटर २१ रुपैयाँ र डिजेल तथा मट्टीतेलमा २७ रुपैयाँ बढेपछि रुग्ण अवस्थामा रहेको निर्माण क्षेत्र थप आक्रान्त बनेको नेपाल निर्माण व्यवसायी महासंघले सोमबार जारी गरेको विज्ञप्तिमा उल्लेख छ । व्यवसायीले सरकारलाई यसरी चेतावनी दिएको यो पहिलो पटक भने होइन । यसअघि पनि उनीहरूले पटकपटक यस्ता चेतावनी दिएर काम रोक्दै आएका छन्, जसकारण जहिले पनि विकास निर्माणका काम ढिलासुस्ती नै हुने गरेका छन् । महासंघका महासचिव रोशन दाहालले जारी गरेको विज्ञप्तिमा इन्धनमा शतप्रतिशत मूल्यवृद्धि भएका कारण राष्ट्रिय गौरवका आयोजना एवं अति जरुरीका निर्माण परियोजनाको काम ठप्प पार्नुपर्ने अवस्थामा पुगेको जनाइएको छ । अप्रत्याशित रूपमा निरन्तर भइरहेको मूल्यवृद्धिले घर, जग्गाजमिन तथा अन्य जायजेथा धितोमा राखेर निर्माण व्यवसायमा संलग्न व्यवसायी, तिनका परिवार र आश्रित लाखौं श्रमिकको बिचल्ली हुने निश्चित रहेको महासंघको भनाइ छ । यसअघिकै मूल्यवृद्धिका कारण निर्माण क्षेत्रमा देखिएको विकराल समस्या समाधानका लागि सार्वजनिक खरिद ऐन तथा नियमावलीबमोजिम मूल्य समायोजन निर्देशिका जारी गर्ने विषयमा छलफल भइरहेको थियो, विज्ञप्तिमा भनिएको छ, यही समयमा अत्यधिक मूल्यवृद्धिले महासंघ स्तब्ध बनेको छ । मूल्यवृद्धिले काम गर्न सक्ने अवस्था नभएपछि निर्माणको काम सबै ठप्प बनेको महासंघका अध्यक्ष रवि सिंह बताउँछन् । मूल्यवृद्धिले काम गर्न सक्ने अवस्था छैन, उनले भने, निर्माण होलिडे हुँदा पनि अति जरुरीका काम गर्ने भनिएको थियो । अब अति जरुरीका निर्माणका काम पनि गर्न सक्ने अवस्था छैन । सरकारले यथाशीघ्र मूल्यवृद्धि सम्बोधन गरी स्वःस्फूर्त रूपमा काम गर्ने वातावरण बनाउनुपर्ने महासंघको माग रहेको सिंहको भनाइ छ । सरकारले हाम्रा समस्या समाधान नगरे सडक आन्दोलनमा जानुको विकल्प छैन, उनले भने । निर्माण व्यवसायीले काम ठप्प पारेपछि त्यसको असर विकास खर्चमा परेको छ । चालु आर्थिक वर्ष सकिन एक महिना पनि बाँकी नहुँदा भौतिक पूर्वाधार तथा यातायात मन्त्रालयको समग्र खर्च ४२ प्रतिशत छ । यसमा विकास खर्च ३८ प्रतिशत मात्र रहेको मन्त्रालय स्रोतले जनायो । व्यवसायीको निर्माण होलिडेका कारण खर्च बढ्न नसकेको मन्त्रालयको भनाइ छ । चालु आर्थिक वर्षमा मन्त्रालयका लागि १ खर्ब ५६ अर्ब २५ करोड १० लाख ४१ हजार रुपैयाँ बजेट छुट्याइएको थियो । निर्माण सामग्रीको मूल्यवृद्धिका नाममा सिजनमै काम रोक्ने र निर्माण जारी रहेका काममा पनि ढिलाइ गर्ने प्रवृत्तिले बढी समस्या भएको मन्त्रालयका प्रवक्ता एवं योजना अनुगमन तथा मूल्यांकन महाशाखा प्रमुख शिवप्रसाद नेपालले बताए ।आर्थिक वर्षको सुरुवातमै कर्मचारीको सरुवा, नयाँ ठेक्का गर्नमा रोक लगाइनु, बजेट प्रतिस्थापन विधेयक एक महिना ढिला गरी आउनु, तीनवटा सडक डिभिजन कार्यालय पुनःस्थापित हुन अलमल हुनुलगायत कारणले विकास खर्च कम भएको मन्त्रालय स्रोतको दाबी छ । सबैभन्दा बढी खर्च गर्ने सडक विभागमा यी समस्याले खर्च बढ्न सकेन । खर्च कम हुनुको अर्को कारण निर्माण व्यवसायीले काममा हेलचेक््रयाइँ गर्नु पनि रहेको जनाइएको छ । मन्त्रालयको अनुमान असार मसान्तसम्म बढीमा ६० देखि ६५ प्रतिशत खर्च पुग्ने हो । अहिलेको अवस्थाले गर्दा यति पनि नपुग्लाजस्तो भएको छ, प्रवक्ता नेपालले भने, अघिल्लो आर्थिक वर्षमा करिब ६९ प्रतिशत खर्च भएको थियो । कोभिड देखिएको वर्ष ६४ प्रतिशत जति खर्च भएको थियो, अहिले अनुमान गरेअनुसारको खर्च नपुग्ला जस्तो भयो । अहिले मनसुन धेरै भएकाले पनि काममा प्रगति कम हुने अवस्था आएको उनको भनाइ छ । यसले पनि काममा बाधा पारेको छ । निर्माण व्यवसायी पनि काम गर्न उत्सुक देखिएनन्, नेपालले भने, जसले गर्दा पनि खर्च कम भएको छ । अहिले अलमल गरेर काम नगर्दा पछि आयोजनाको लागतसमेत बढ्नेछ । यसले सरकार मात्र होइन, निर्माण व्यवसायीको पनि निर्माण लागत बढ्छ, नेपालले भने । गत वैशाख ११ बाट सुरु निर्माण होलिडे जारी छ । सार्वजनिक खरिद नियमावली संशोधन भएपछि मात्र काम सुरु गर्ने महासंघको भनाइ छ । पेट्रोलियम पदार्थ, बिटुमिनलगायत निर्माण सामग्रीमा अप्रत्याशित मूल्यवृद्धि भएकै कारण निर्माण रोकिएको अध्यक्ष सिंहले बताए । निर्माण सामग्रीको मूल्यवृद्धि सम्बोधन गर्न ०६५ सालमा मूल्य समायोजन मार्गदर्शन१ जारी गरिएको छ । सोहीअनुसार यसपटक पनि मूल्य समायोजन मार्गदर्शन२ जारी गर्नुपर्ने महासंघको माग छ ।"
जग्गा धितो राख्न नपाउने निर्णय लागू नगर्नू : सर्वोच्च,"प्रतिनिधिसभा बैठकमा सोमबार जसपाकी सांसद नरमाया ढकालले यसबारे प्रश्न गरेकी थिइन् । उच्च शिक्षाका लागि नेपालबाट बर्सेनि हजारौं युवा बिदेसिइरहेका छन् । उनीहरूलाई उचित शिक्षा नेपालमै दिन सक्ने बनाउन सकेका छैनौं । तर अहिले उनीहरूलाई सरकारका कारण अर्को समस्या थपिएको छ, उनले भनिन्, जग्गा राखेर ऋण दिने व्यवस्था रोकिदिँदा उच्च शिक्षाका लागि विदेश जाने तयारीमा करोडौं रुपैयाँ लगानी गरेका विद्यार्थी अहिले मारमा छन् । विद्यार्थीको रकम डुब्ने भएकाले सरकारलाई वैकल्पिक निर्णय गर्न जसपाकी सांसद ढकालले आग्रह गरिन् । स्थानीय भूउपयोग परिषद्ले सिफारिस दिने काम सुरु नगरिदिँदा कित्ताकाट गरेर हुने जग्गाको कारोबार हुन सकेको छैन । जग्गा वर्गीकरण भइनसकेको अवस्थामा स्थानीय भूउपयोग परिषद्ले सम्बन्धित जग्गा कृषि वा गैरकृषि कुन हो भन्ने विषयमा सिफारिस दिएपछि कारोबार गर्न पाइने प्रावधान मन्त्रालयले स्थानीय तहलाई पठाएको निर्देशनमा छ । तर संघीय, प्रादेशिक र स्थानीय भूउपयोग परिषद्बारे स्थानीय तह नै जानकार छैनन् । भूउपयोग ऐनको व्यवस्थाअनुसार स्थानीय भूउपयोग परिषद् भन्नाले स्थानीय कार्यपालिका (नगरपालिका वा गाउँपालिका) हो । उक्त ऐनको दफा १८ को उपदफा २ मा भूउपयोग क्षेत्र तथा भूउपयोग योजना तर्जुमा तथा कार्यान्वयनका लागि प्रत्येक स्थानीय तहमा एक स्थायी भूउपयोग परिषद् रहने व्यवस्था छ । सम्बन्धित गाउँ कार्यपालिका वा नगर कार्यपालिकाले स्थानीय भूउपयोग परिषद्का रूपमा कार्य गर्नेछ, ऐनमा भनिएको छ, परिषद्ले कार्यसम्पादनका क्रममा विज्ञको सहयोग लिन सक्नेछ । परिषद् बैठक आवश्यकताअनुसार बस्नेछ ।पूरा जग्गा वर्गीकरणका लागि समय लाग्ने भएकाले आगामी ६ महिनाभित्र आफ्नो सिमानाभित्र रहेको जग्गालाई कम्तीमा कृषि र गैरकृषि गरी वर्गीकरण गर्नुपर्ने र दीर्घकालमा नियमावलीमा तोकिएबमोजिम सबै १० प्रकारमा वर्गीकरण गर्नुपर्ने भूमि व्यवस्था मन्त्रालयले स्थानीय भूउपयोग परिषद्लाई निर्देशन दिएको छ । जग्गाको वर्गीकरण नहुँदासम्मका लागि कित्ताकाट गरेर हुने जग्गाको कारोबारमा स्थानीय भूउपयोग परिषद्ले स्पष्ट रूपमा सम्बन्धित जग्गा कृषि वा गैरकृषि हो भनेर सिफारिस गर्नुपर्ने व्यवस्था सरकारले गरेको छ । तर ०७६ सालमा भूउपयोग ऐन जारी भए पनि कार्यान्वयनका लागि गत साता मात्र निर्देशन जारी भएको छ । भर्खर मात्र स्थानीय तहको निर्वाचन सकिएकाले हरेक तहमा स्थानीय भूउपयोग परिषद्ले काम सुरु गर्न पाएकै छैनन् । सरकारको निर्देशनअनुसार मालपोत कार्यालयले जग्गाको वर्गीकरणसहितको सिफारिस माग्ने र स्थानीय भूउपयोग परिषद्ले सिफारिस नदिँदा सेवाग्राही मर्कामा परेका हुन् ।"
जिल्लामा मलबिनै रोपाइँ,"माधव ढुंगाना (भैरहवा), सन्जु पौडेल (लुम्बिनी) र नवीन पौडेल (परासी)"
निक्षेपको स्रोत नखोज्न चेम्बरको सुझाव,"काठमाडौं (कास) बैंक तथा वित्तीय संस्थामा जम्मा भएको निक्षेपमा स्रोत नखोजिने व्यवस्था गर्न चेम्बर अफ कमर्सले माग गरेको छ । बैंक तथा वित्तीय संस्थामा तरलता अभावको समस्या समाधान गर्न अनौपचारिक अर्थतन्त्रमा रहेको पुँजीलाई बैंकिङ प्रणालीमा आउने व्यवस्थाका लागि पनि बैंकमा जम्मा हुन आउने निक्षेपमा स्रोत नखोजिने व्यवस्था गर्न परिसंघले माग गरेको हो । अनौपचारिक अर्थतन्त्रमा रहेको पुँजीलाई बैंकिङ प्रणालीमा ल्याउन विशेष नीति अवलम्बन गरिनुपर्छ । यसका लागि बैंकमा डिपोजिट हुन आएको रकमको स्रोत खोल्न नपर्ने व्यवस्था हुनुपर्ने, यसको निगरानी स्रोतमै हुनुपर्ने देखिन्छ, आगामी आर्थिक वर्षको मौद्रिक नीतिका लागि सोमबार दिएको सुझावमा चेम्बरले भनेको छ, नगद ओसारपोसारमा प्रहरीको हस्तक्षेप हुन नहुने व्यवस्था गरियोस् । बैंक तथा वित्तीय संस्थाले पुरानो कर्जामा पनि ५ प्रतिशतसम्म प्रिमियम बढाएको गुनासो गर्दै बढीमा २ प्रतिशतभन्दा बढी प्रिमियम बढाउन नपाउने व्यवस्था पनि चेम्बरको माग छ । सम्बन्धित बैंक तथा ऋणीबीच हुने करारनामा दुवै पक्षबाट अक्षरशः पालन हुनु पर्ने व्यवस्था गरिनुपर्ने र कुनै एक पक्षको जानकारी तथा सहमति बेगर अर्को पक्षले एक तर्फी ढंगले संशोधन गर्न नहुने व्यवस्था प्रभावकारी ढंगले लागू गरिनुपर्ने, सुझावमा भनिएको छ ।भारतीय पर्यटकले अधिकतम भारु २५ हजार मात्र साथमा ल्याउन पाउने हालको व्यवस्थालाई फराकिलो बनाई साढे २ लाख कायम गरिनुपर्ने र भारु ५ सय र २ हजारका नोटलाई सटही सुविधा दिइनुपर्ने चेम्बरको सुझाव छ ।"
६४४ उद्योग जेनेरेटरकै भरमा,काठमाडौं (कास) नेपाल उद्योग परिसंघ (सीएनआई)ले नेपालका उद्योगहरूको औद्योगिक गतिविधिको अध्ययन गरी औद्योगिक अवस्थिति प्रतिवेदन तेस्रो अंक सार्वजनिक गरेको छ । चालु आर्थिक वर्ष ०७८७९ को दोस्रो त्रैमासिक अवधिमा उत्पादनमूलक र सेवा क्षेत्रका उद्योगको अवस्थाबारे विस्तृत तथ्यांक प्रतिवेदनमा समेटिएको छ । प्रतिवेदनले अझै पनि ६४४ प्रतिशत उद्योगले विद्युत्का लागि जेनेरेटर प्रयोग गर्ने गरेको जनाएको छ । विद्युत्को आपूर्तिमा आउने समस्याका कारण धेरैजसो उद्योगले जेनेरेटर प्रयोग गरिरहेको अध्ययनमा औंल्याइएको छ । प्रतिवेदनले उक्त अवधिमा उद्योगहरूले आफ्नो उत्पादन क्षमताको ७१ प्रतिशत क्षमता उपयोग गरेको देखाएको छ ।
'शिक्षा विधेयक संसद्मा टेबल हुन्छ,"शिक्षा ऐन जारी गर्ने प्रतिबद्धता जनाउनुभएको थियो, त्यसको प्रक्रिया कहाँ पुग्यो ?हामीले चारवटा ऐनको मस्यौदा तयार पारिसकेका छौं । विज्ञहरूको सुझाव, पुराना अनुभव, संसदीय समितिका निर्देशन र उच्चस्तरीय शिक्षा आयोगको प्रतिवेदनका आधारमा मस्यौदा तयार पारिएको हो । सैद्धान्तिक सहमतिका लागि कानुन र अर्थ मन्त्रालय पठाएका छौं । कानुन र अर्थले ढिला गरिराखेका छन् । अर्थले बजेट पास भएपछि गरौंला भन्ने कुरा गरेको छ । कानुनी प्रक्रियाअनुसार अर्थ र कानुनको सहमति भएपछि मात्र मन्त्रिपरिषद्मा लगिन्छ । मन्त्रिपरिषद्ले सहमति दिएपछि मात्रै त्यो प्रस्ताव बन्छ र संसद्मा दर्ता गरिन्छ ।यसअघिका शिक्षामन्त्रीले पनि विधेयकको मस्यौदा बनाउनुभएको थियो । ती सबै मन्त्रालयमै थन्किएर बसे । यसपालि पनि त्यस्तै भएको हो ?यसपालि ऐन आउँछ । हामीले मस्यौदा बनाइसक्यौं । संसद्बाटै ल्याउनुपर्छ । बजेट अधिवेशन सकिनेबित्तिकै संसद्मा टेबल गर्ने प्रक्रिया अघि बढाउँछौं ।सर्वसाधारणको सरोकार जोडिएको ऐनको मस्यौदालाई छलफलमा ल्याउनुको साटो के कारणले गोप्य राख्नुभएको ?विज्ञहरूसँग कुरा गरेर मस्यौदा बनेको हो । उच्चस्तरीय शिक्षा आयोगको प्रतिवेदन पनि अध्ययन गरियो । पहिलेका मन्त्रीहरूले तयार गर्नुभएका मस्यौदा पनि हामीले हेर्यौं । आवश्यक सरोकारवाला पक्षसँग पनि पटकपटक छलफल गरियो । मोटामोटी सबै पक्षसँग सुझाव लिएका छौं । मस्यौदा नै अन्तिम पनि होइन । अझै धेरै ठाउँमा सरोकारवालासँग छलफल गर्नै बाँकी छ । संसद्मा गएपछि पनि त्यो छलफलका लागि संसदीय समितिमा जान्छ । माननीयज्यूहरूले पनि प्रस्ताव राखेर परिमार्जन गर्न सक्नुहुन्छ । त्यसअघि नै मन्त्रिपरिषद् र त्यहाँको समितिमा छलफल हुन्छ । केही विषय छुटपुट भए छलफल गर्ने ठाउँ अझै प्रशस्तै छन् ।विभिन्न स्वार्थ समूह र विशेषगरी निजी शिक्षण संस्थाका लगानीकर्ताको दबाब पनि छ भन्छन् नि ?त्यस्तो हैन । निजी र सामुदायिक सबैलाई मिलाएर लैजानुपर्छ । निजी र सामुदायिकबीच सहकार्य गरेरै जानुपर्छ भन्ने हाम्रो मान्यता हो । कसैको दबाबले गोप्य राखिएको होइन । सबैले हेर्न पाए हुन्थ्यो, पढ्न पाए हुन्थ्यो त भन्नुहुन्छ तर प्रक्रियामा नै छलफल गर्ने भनिएकाले बाहिर बहसमा नल्याएका हौं । ऐन भनेको पत्रिकाको लेख जस्तो होइन, त्यसैले सार्वजनिक नगरिएको हो ।तपाईंले फास्ट ट्र्याकबाट पनि शिक्षा ऐन ल्याउन सकिन्छ भन्दै आउनुभएको छ । त्यो भनेको के हो ?फास्ट ट्र्याक भनेको अध्यादेश हो । अध्यादेशबाट ल्याए पनि फेरि सदनमा जानैपर्छ । मैले प्रधानमन्त्री र अरू नेतासँग पनि त्यस विषयमा छलफल गरें । सकेसम्म यस्ता बृहत् प्रकृतिका कानुन संसद्बाटै ल्याउनु राम्रो हुन्छ भन्ने सल्लाह भएको छ । सकेसम्म हामी छिट्टै संसद्बाटै ऐन ल्याउन प्रयासरत छौं । सत्ता गठबन्धनले पनि शिक्षा ऐनलाई प्राथमिकतामा राखेको छ । त्यहाँ पनि छलफल चलिराखेको छ । विभिन्न नियमावली संशोधन गरेर चलाइराख्नुपरेको छ । यसमा सबै पक्ष गम्भीर हुनुहुन्छ ।"
निगमका कार्यकारी अध्यक्ष निलम्बित,"काठमाडौं (कास) सरकारले नेपाल वायुसेवा निगमका कार्यकारी अध्यक्ष युवराज अधिकारीलाई निलम्बन गरेको छ । चार वर्षका लागि ८ महिनाअघि निगमको कार्यकारी अध्यक्षमा नियुक्ति पाएका अधिकारीलाई निलम्बन गर्दै मन्त्रिपरिषद्ले सोमबार छानबिन समिति बनाएको छ । कानुनी आधार र औचित्यबिना निगमको ट्वीनअटर निजी वायुसेवामा कार्यरत कर्मचारीहरूको ट्राभल एजेन्सीलाई चार्टर भाडामा दिएको, निगमको पहिलो साउदी उडानमा २२ जनाको जम्बो टोली लगेको, प्रतिस्पर्धाबिना जापानको टिकट बिक्रीमा एउटा कम्पनीलाई सहभागी गराई कालाबजारी गराएको आरोप लगाउँदै अधिकारीलाई पर्यटन मन्त्रालयले गत वैशाख ९ मा स्पष्टीकरण सोधेको थियो । उनीमाथि निगमको यात्रु सेवा प्रणाली सफ्टवेयर टर्कीको एक कम्पनीलाई मिलेमतोमा ५ वर्षका लागि ८५ करोड रुपैयाँ ठेक्कामा दिएको, महिला कर्मचारीलाई यौन दुर्व्यवहार गरेको, निगमलाई हानिनोक्सानी पुर्याएको, गुटबन्दी सिर्जना गरेको लगायतका आरोपसमेत लगाइएको थियो । स्पष्टीकरणको चित्तबुझ्दो जवाफ नआएको जनाउँदै मन्त्रालयले अधिकारीलाई अर्को व्यवस्था नभएसम्म निलम्बनका लागि गत जेठ २६ मा मन्त्रिपरिषद्मा प्रस्ताव दर्ता गराएको थियो ।"
एन्फामा पंकजको उदय,अध्यक्ष (एक निर्वाचित)पंकज विक्रम नेम्वाङ (४५)कर्माछिरिङ शेर्पा (३९)वरिष्ठ उपाध्यक्ष (एक निर्वाचित)वीरबहादुर खड्का (४४)शिक्षित पराजुली (४०उपाध्यक्ष (चार निर्वाचित)दावा लामा (४८)विराटजंग शाही (४७)दीपक खतिवडा (४७)दीर्घकुमार केसी (४३)सुन्दर नरसिंह जोशी (४१)उपेन्द्रमान सिंह (३७)विज्ञानराज शर्मा (३७)रत्नकुमार श्रेष्ठ (३६)महिला सदस्य (दुई निर्वाचित)सरिला श्रेष्ठ (४६)पेमा डोल्मा लामा (४३)बिना श्रेष्ठ (४०)बिन्द्रा देवान (३९)
नेपाल सेमिफाइनलमा,"काठमाडौं (कास) नेपाली महिला क्रिकेट टिमले एसीसी महिला क्रिकेट टी२० च्याम्पियनसिपमा लगातार तेस्रो जित निकाल्दै सेमिफाइनल सुरक्षित गरेको छ । मलेसियाको क्वालालम्पुरमा भइरहेको च्याम्पियनसिपमा सोमबार नेपालले बहराइनलाई ८ विकेटले हराएको थियो । यसअघि नेपालले भुटानलाई ५० र कुवेतलाई २५ रनले पराजित गरेको थियो । नेपाल एक खेलअगाडि नै अन्तिम चारमा पुगेको हो । बहराइनविरुद्ध किन्नारा ओभलमा नेपालले १५ रनको सामान्य लक्ष्य पाएको थियो । त्यसलाई ३४ ओभरमा २ विकेट गुमाएर पूरा गर्दा सीता रानामगरले सर्वाधिक ४ रन बनाइन् । कविता जोशी ३ रनमा अविजित रहिन् । ओपनर इन्दु बर्मा गोल्डेन डकआउट भइन् । रुबिना क्षेत्रीले ८ बल खेल्दा कुनै रन बटुल्न सकिनन् । सीताले ३ बलमा १ चौका प्रहार गरिन् भने कविताले १० बल खेलिन् । नेपालले ८ अतिरिक्त रन पायो ।नेपालले टस जितेर फिल्डिङ रोजेपछि ब्याटिङ गरेको बहराइनले निर्धारित ७ ओभरमा ६ विकेट गुमाएर १४ रन बनायो । इशारा सुहुनले सर्वाधिक ६ रन बनाइन् । ओपनर थाराङ्गा र दीपिकाले समान २ रन बनाए । नेपालबाट कविता कुँवर र सवनम राईले समान २ विकेट लिए । प्लेयर अफ द म्याच कविता र सवनमले समान २ ओभरमा क्रमशः २ र ३ रन खर्चेका थिए । अस्मिना कमाचार्यले २ ओभरमा ३ रन खर्चेर १ विकेट लिइन् ।वर्षाको कारण समयमा खेल सुरु हुन नभएकाले ७७ ओभरमा छोट्याइएको थियो ।समूह बी मा नेपाल ३ खेलमा ६ अंकसहित शीर्षस्थानमा छ । नेपालले मंगलबार हङकङसँग खेल्नेछ । हङकङ २ खेल जितेर समूहमा दोस्रो स्थानमा छ ।समूह ए मा यूएई, मलेसिया, ओमान, कतार र सिंगापुर छन् । यो समूहमा यूएई ५ र मलेसिया ४ अंकसहित शीर्ष दुई स्थानमा छ । फाइनल पुग्ने दुई टोली एसिया कप महिला टी२० क्रिकेट खेल्न पाउनेछन् ।"
डुंगा दौडमा सुनसरी विजेता,"रामेछाप (कास) रामेछापको मन्थली नगरपालिका ६ सुनकोसी नदीमा सम्पन्न प्रथम खुला डुंगाचाल प्रतियोगितामा नेपाल माझी उत्थान संघ सुनसरीले उपाधि जितेको छ । राष्ट्रिय खेलकुद परिषदले आयोजना र रामेछाप जिल्ला खेलकुद विकास समितिको व्यवस्थापनमा भएको डुंगा दौड प्रतियोगिताको एकल र डबल्स दुवै प्रतिस्पर्धा सुनसरीले जितेको हो । एकलतर्फ चन्द्रबहादुर माझी र जीवन माझीले १ सय २० मिटर दुरी १ मिनेट २२ सेकेन्डमा पूरा गरेका थिए । सुनकोसीको भेल ठूलो भएकाले एकल प्रतिस्पर्धामा २ जना र डबल्समा ४ जना राखेर प्रतिस्पर्धा गराइएको थियो । नेपाल माझी उत्थान संघ रामेछापका जनक माझी र बुद्धिमान माझी (१ मिनेट ३२ सेकेन्ड) दोस्रो तथा नेपाल माझी उत्थान संघ सिन्धुलीका दीपक माझी र साजन माझी (१ मिनेट ३३ सेकेन्ड) तेस्रो भए । शीर्ष तीन स्थान हात पार्नेले क्रमशः २० हजार, १५ हजार र १० हजार रुपैयाँ पुरस्कार प्राप्त गरे ।डबल्सतर्फ पनि सुनसरी टिम (चन्द्र, जीवन, जितेन्द्र र भेषबहादुर माझी) ले १ मिनेट ५३ सेकेन्डमा नदी वारपार गरेर पुरस्कार जितेको थियो । सुनकोशी नदीमा वारिपारि पुगेर फर्केर आउनुपर्ने उक्त प्रतियोगितामा २० टोलीको सहभागिता थियो । युगलतर्फ नेपाल माझी उत्थान संघ सुनसरीका चन्द्रबहादुर माझी, जीवन माझी, जितेन्द्र माझी र भेषबहादुर माझी पहिलो बने । उनीहरूले निर्धारित १२० मिटर दूरी १ मिनेट ५३ सेकेन्डमा पार गरे । नेपाल माझी उत्थान संघ रामेछापका रामबाबु माझी, कुशमान माझी, काले माझी र भरत माझी १ मिनेट ५९ सेकेन्डमा दोस्रो भए । तेस्रो स्थानका नेपाल माझी उत्थान संघ रामेछापका सन्तोष माझी, बलबहादुर माझी, शान्ति माझी र कुमार माझीले २ मिनेट १२ सेकेन्डमा दूरी पूरा गरे । पहिलो हुनेले ३० हजार, दोस्रोले २० हजार र तेस्रोले १० हजार नगद पुरस्कार पाए । माझी जातिको परम्परागत पेशा डुंगा तार्ने भएता पनि पुलको विकासले उक्त पेसा संकटमा परेको छ । सेलेघाटमा रहेको सिमलको परम्परागत डुंगा हेलेर सुनकोसी वारिपारि गर्ने उक्त प्रतियोगितामा युवकदेखि वृद्धसम्मले भाग लिएका थिए । प्रतियोगितामा भाग लिन माझी नै हुनुपर्ने नियम थियो । माझी पेसा र परम्परागत खेललाई जगेर्ना गर्न प्रतियोगिता आयोजना गरिएको हो । प्रतियोगिता गर्न मन्थली नगरपालिकाले सहयोग गरेको थियो ।"
नेक्सस एकेडेमी विजयी,काठमाडौं (कास) आयोजक नेक्सस क्रिकेट एकेडेमीले यू१६ नेक्सस कप टी२० क्रिकेट सिजन ५ सोमबार विजयी सुरुआत गरेको छ ।मूलपानी क्रिकेट मैदानमा नेक्ससले ओसिस क्रिकेट एकेडेमीलाई ९१ रनले पराजित गर्यो । पहिले ब्याटिङ रोजेको नेक्ससले २० ओभरमा २ विकेट गुमाई १ सय ६० रनको योगफल खडा गर्यो । नेक्ससका म्यान अफ द म्याच उत्तम मगरले ३८ बलमा ६९ रन जोडे । उनले ३ चौका र ५ छक्का प्रहार गरे । सन्दीप विष्टले २ चौका र २ छक्का मदतमा ४१ रन बनाए भने विवेक यादवले २९ रन जोडे । बलिङतर्फ ओसिसका इशान शाहले २ विकेट लिए । जवाफी ब्याटिङमा ओसिस १७१ ओभरमा ६९ रनमा अलआउट भयो । नेक्ससका समिर विष्टले ४ र अशोक धामीले २ विकेट लिए ।अर्को खेलमा ग्रेट हिमालय क्रिकेट एकेडेमी (जीएचसीए) ललितपुरले काठमाडौं क्रिकेट ट्रेनिङ सेन्टर (केसीटीसी) लाई ६ विकेटले हरायो । टस जितेर ब्याटिङ गरेको केसीटीसीले २० ओभरमा ८ विकेट गुमाई १ सय ५ रन बनायो । केसीटीसीका अभिषेक उपाध्यायले ३८ र राजकरण शर्माले ३२ स्कोर गरे । जीएचसीएले १८४ ओभरमा ४ विकेट गुमाउँदै लक्ष्य भेट्टायो । अली अकवर अन्सारीले ५४ बलमा ५३ रन जोडे । म्यान अफ द म्याच उनले ६ चौका र १ छक्का हाने ।१२ टिमले भाग लिएको प्रतियोगिताको कागेश्वरी मनोहरा नगरपालिका मेयर उपेन्द्र कार्कीले उद्घाटन गरे । विजेताले १ लाख र उपविजेताले ७५ हजार पुरस्कार प्राप्त गर्नेछन् । फाइनल असार १४ हुनेछ ।
वाग्मतीमाथि खुमलटार सफल,(पोखरा)  खुमलटार युथ क्लबले सोमबार वाग्मती युथ क्लबलाई २० ले हराउँदै पोखरामा जारी छैटौं नेपाल आइस शुभकामना गोल्डकप फुटबल प्रतियोगिताको सेमिफाइनल सुरक्षित गरेको छ । पोखरा२५ हेमजास्थित गौरीशंकर खेल मैदानमा सोमबार खुमलटारले वाग्मतीमाथि सानदार जित निकालेको हो । खेलको दोस्रो मिनेटमा नै खुमलटारले अग्रता लियो । फ्रिकिकबाट आएको बल नियन्त्रणमा लिँदै आशिष श्रेष्ठले आकर्षक गोल गरे । सुरुमै पछि परेको वाग्मतीले खेलमा फर्किने प्रयास गरे पनि सफल हुन सकेन ।खुमलटारले २८ औ मिनेटमा दोस्रो गोल थप्दै अग्रता दोब्बर बनायो । प्रशान्त अवस्थीको पासमा आशिषले नै गोल गरेका थिए । पहिलो हाफमै २० गोलले पछि परेको वाग्मतीले दोस्रो हाफमा निकै आक्रामक खेले पनि नतिजा निकाल्न सकेन । बल पोजिसनमा वर्चस्व देखाएको वाग्मती टिम पाएको अवसर गोलमा परिणत गर्न नसक्दा हार बेहोर्न बाध्य भयो ।खेलको १० औं मिनेटमा नै वाग्मतीले बराबरीको अवसर खेर फाल्यो । सुमन चाम्लिङको उत्कृष्ट पासमा अमित थापा मगर बलसम्म पुग्नै सकेनन् । ५५ औं मिनेटमा अमितको हेडर प्रहारमा खुमलटारका गोलरक्षक एन्जल श्रेष्ठ बाधक बने । खुमलटारका आशिष श्रेष्ठ म्यान अफ द म्याच घोषित भए । खुमलटारले फाइनल पुग्नका लागि आयोजक हेम्जा युनाइटेडसँग खेल्नेछ । वीरगन्जलाई हराउँदै आयोजक हेम्जा युनाइटेड क्लब प्रतियोगिताको सेमिफाइनल पुगिसकेको छ । विजेताले ६ लाख र उपविजेताले ३ लाख रुपैयाँ पाउने प्रतियोगितामा आठ टिम प्रतिस्पर्धी छन् ।
सुजन र कुमार विजयी,काठमाडौं (कास) आर्मीका सुजन रानामगर र स्लिसा रायमाझी ओलम्पिक दिवसका अवसर आयोजित सुटिङ प्रतियोगितामा विजेता भएका छन् । व्यक्तिगत १० मिटर एयर राइफलको पुरुषमा सुजनले ३९६६ र महिलामा स्लिसाले ४०६५ अंक जोड्दै पहिलो स्थान हात पारे । पुरुषमा कुमार कार्की दोस्रो र नारायण सिंह दोङ तेस्रो भए । दुवै आर्मीका हुन् । महिलामा ओलम्पियन पुलिस क्लबकी फुलमाया क्याप्छाकी दोस्रो र ललितपुरकी सुस्मिता नेपाल तेस्रो भए । राइफलको प्रतिस्पर्धा कुल ४३६ पूर्णाङ्कमा भएको थियो । सातदोबाटोस्थित सुटिङ रेन्जमा भएको व्यक्तिगत १० मिटर एयर पेस्तोलमा पुरुषतर्फ सर्वाधिक ३६९ अंकसाथ आर्मीका विष्णु दिस्वा मगर शीर्षस्थानमा रहे । पुलिसकै मानबहादुर घले दोस्रो र काठमाडौंका कुवेर केसी तेस्रो स्थानमा रहे । महिलामा ३७४ अंक बटुलेकी ज्योतिका ढकाल शीर्षस्थानमा रहिन् । सुनिता महर्जन दोस्रो र सरिता बस्नेत तेस्रो भए । सबै आर्मी खेलाडी हुन् । पेस्तोलको पूर्णाङ्क ४ सय अंकको थियो ।
पोखरामा स्केटबोर्ड सुरु,"पोखरा (कास) नेपाल स्केटिङ तथा स्केट बोर्डिङ संघको आयोजनामा पाँचौं राष्ट्रिय स्केट बोर्ड प्रतियोगिता पोखरा रंगशालास्थित अन्नपूर्ण स्केटपार्कमा सोमबार सुरु भएको छ । प्रतियोगितामा विभिन्न जिल्लाका करिब १ सय ५० खेलाडीले प्रतिस्पर्धा गरिरहेका छन् । संघका अध्यक्ष अच्युत खनालका अनुसार प्रतियोगितामा सिनियर महिलापुरुष र जुनियरतर्फ छात्रछात्राको पहिलो चरणको खेल सकिएको छ । फाइनलका लागि सिनियर महिलापुरुषबाट ९९ जना, जुनियर छात्रबाट ९ र छात्राबाट ३ खेलाडी छनोट गरिनेछ । उनीहरूले ओलम्पिकमा खेलिने स्ट्रिट स्केटबोर्ड इभेन्टमा प्रतिस्पर्धा गर्नेछन् । फाइनल मंगलबार हुनेछ । विजेताले १५ हजार, उपविजेताले १० र तेस्रोले ५ हजार रुपैयाँसहित ट्रफी जित्नेछन् ।"
धरानमा बास्केटबल क्याम्प,"सुनसरी (कास) धरान बास्केटबल संघको आयोजनामा सातौ ट्यालेन्ट हन्ट बास्केटबल ट्रेनिङ क्याम्प सुरु भएको छ । एसईई दिएका विद्यार्थी खेलाडीलक्षित गरेर सुनसरी बास्केटबल संघको प्राविधिक सहयोगमा क्याम्प आयोजना गरिएको हो । क्याम्पमा दस कक्षामुनि, प्लस टु र स्नातक तहका गरी ५० भन्दा बढीले सहभागिता जनाएका छन् । क्याम्प धरान१२ स्थित धरान मेघा कलेजको बास्केटबल कोर्टमा असार १९ सम्म चल्नेछ । सहभागीलाई प्रदेश १ का मुख्य प्रशिक्षक विकास चाम्लिङ राई, हेमन्त राई, डा आशा राई, रोशन राई, युगल लिम्बु, कविन मगर र दिवस राईले प्रशिक्षण दिनेछन् । बास्केटबलको विकाससँगै उदीयमान खेलाडीलाई प्रोत्साहन गर्न क्याम्पलाई निरन्तरता दिएको अध्यक्ष नारायण सुवेदीले बताए ।"
