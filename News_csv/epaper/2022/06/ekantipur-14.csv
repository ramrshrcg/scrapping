शीर्षक,विवरण
देवी खुसी पार्न छाउ सुकाउन्या ओख्थो,"सुर्माको भविष्यबारे चिन्ता गर्ने एक जनाले भने मलाई यो विषयमा पहिला नै बताइसकेका थिए ।२०६८ सालको जनगणनाअनुसार यो पालिकाको जनसंख्या ९ हजार २२ छ, जसमा महिलाको संख्या ४ हजार ४ सय ७५ छ । तीमध्ये पनि महिनावारी हुने उमेर १०४९ वर्ष उमेरका महिलाको संख्या ३ हजार २ सयभन्दा बढी छ । अझ विवाह गर्ने उमेर नपुगेका तर महिनावारी हुने १०१९ वर्ष उमेर समूहका महिलाको संख्या १ हजार ५ सय ५७ छ । यीमध्ये सबैजसो महिला वर्षमा तीन महिना यार्चा संकलनका लागि पाटन पुग्छन् । योभन्दा बढी संख्यामा बझाङका छबिस पाथीभेरा, दुर्गाथली गाउँपालिका, बुंगल नगरपालिका तथा दार्चुला जिल्लाबाट यहाँका पाटनमा महिला यार्चा संकलनका लागि आउने गरेका छन् । सुर्माका पाटन पुग्ने सबैजसो महिलाले महिनावारी रोक्नका लागि परिवार नियोजनका कुनै न कुनै औषधि अनिवार्य प्रयोग गर्दै आएका छन् ।यति ठूलो संख्यामा विवाहितअविवाहित सबै महिलाले गर्भनिरोधक औषधि प्रयोग गर्छन् भन्ने थाहा पाएपछि यसको असर के परिरहेको छ ? किन सबै महिलाले परिवार नियोजनका औषधि प्रयोग गर्छन् ? भनेर रिपोर्टिङ गर्ने उद्देश्यसाथ म यो यात्रामा हिँडेको थिएँ । यस विषयमा थप बुझ्नुपर्ने थियो तर यो काम एक पुरुष रिपोर्टरका लागि फलामको च्युरा जस्तै थियो । यस्तो औषधि खाँदा पछि असर पर्दैन ? भन्दै मैले कुरा कोट्याउन खोज्दा पिंकीको परिवारले थप कुरा गर्न अनिच्छा देखाएको सहजै बुझियो । यो विषयलाई सोझै यौनसँग जोड्ने बुझाइ र चेतनाबारे मैले केही हदसम्म बुझेको थिएँ । थप कुरा गर्दा बल्लतल्ल सुत्न पाएको पालबाट पनि वञ्चित हुनुपर्ला भन्ने डरले कुराको बिट मार्यौं ।बिहान ५ नबज्दै झ्वाइँय तरकारी भुटेको आवाजले निद्रा खुल्यो । भाउजूले अँगेनामा मिटमिरा (जंगली च्याउ) र आलुको तरकारी भुट्दै रहिछन् । केहीबेरमा दिलबहादुर दाइ उठेर पालबाहिर निस्किए । हिजोको जिज्ञासा मेरो मनमा ताजै थियो । नजिकै डिलमा बसेर चुरोट सल्काउँदै गरेका उनलाई मैले नम्र भएर सोधें, दाइ, यति सानी बच्चीले पनि छाउ सुकाउन्या औषधि खाँदा पछि समस्या हुँदैन ? उनले प्रश्नको ठ्याक्कै जवाफ त दिन सकेनन् तर यसरी महिनावारी रोक्ने औषधि खानुपर्ने बाध्यताबारे खुलस्त पारे ।अचेल मान्छे बौलाएर यहाँ महिला पनि आउन लागेका हुन्, नभए यहाँ कन्या (महिनावारी नभएका) बाहेक अरू आउँदैनथे, अझ यो ताल भएको ठाउँमा त महिलाले टाढाबाट हेर्न पनि नमिल्ने हो, दलित त यहाँ टेक्दै टेक्दैन थिए, उनले भने, अचेल जथाभावी छ । कसले कसलाई भन्ने ? हामीले देवीको मान राखे पो देवीले हाम्रो मान राख्दिहुन् ।उनले सुर्मा सरोवर क्षेत्रमा २०६१ सालसम्म महिनावारी हुने उमेरका महिला र दलित नआउने, भात नखाने, जुत्ता लगाएर र छाता ओढेर हिँड्न नमिल्ने, मासु तथा मदिराको सेवन र यौनजन्य गतिविधि गर्न नमिल्ने, चर्को स्वरले पनि नबोल्ने गरेकामा त्यसयता यी सबै परम्परागत नियम तोडिएको बताए । देवीको नियम उल्लंघन गरेका कारण प्रत्येक वर्ष अनिष्टका घटना भइरहेको उनको तर्क थियो । पहिला कट्टा (बोरा) मा किरा टिप्थ्यौं, अचेल तीन महिना खोज्दा सय किरा पनि पाउन मुस्किल छ । मान्छे नमरेको साल छैन । अरू जडीबुटी पनि पाइन छोड्यो । यो सबै देवीकै छल हो, त्यसैले छाउ सुकाउन्या औषधि खानुपरेको हो, उनले भने । त्यो औषधिले कस्तो असर पारेको छ भन्नेबारे भने उनले केही बताएनन् ।सुर्मा गाउँपालिकाको यार्चा संकलन क्षेत्रमा पर्ने पार्थी, सुनकुण्ड, धानसेरी, तपोवन, सुनिपाटन, कुण्डलगायत दर्जनभन्दा बढी अस्थायी बस्ती घुमिसक्दा पनि कोही यस विषयमा खुल्न चाहेनन् । मैले कुराको पोयो फुकाउन थाल्नेबित्तिकै मुन्टो लुकाएर हिँड्थे । कोही छ्या कस्तो कुरा गरेको भनेर लजाउँदै भाग्थे । कोही आफ्नै घरमा दिदीबहिनीलाई गएर सोध्नू भन्दै गाली गर्थे ।गाइसेरा पुगेपछि भने यो विषयमा खुलेर कुरा गर्ने अवसर मिल्यो । साइपाल हिमाल आरोहणको तयारी गरिरहेकी पूर्वपरिचित बहिनी पवित्रा बोहराले वातावरण बनाइदिइन् । उनले भिडियो रेकर्डमै कुरा गर्न कतिपयलाई राजी गराइन् । यति भएपछि रिपोर्टिङको मुख्य विषय छुट्ने भयो भन्ने थकथक लागेको मनलाई राहत मिल्यो तर पहिलोपटक महिनावारी भएका कलिला किशोरीले समेत गर्भनिरोधक औषधि प्रयोग गर्ने गरेको र त्यसो गर्दा झेल्नुपरेका पीडा सुन्दा मन खिन्न भयो । छसात कक्षामा पढ्ने कतिपय नानीहरूलाई त उनीहरूले खाएको औषधि परिवार नियोजनको हो भन्ने पनि थाहा रहेनछ ।महिनावारी हुने उमेरका अधिकांश महिलाले यहाँ आउनुभन्दा साताअघि नै नियमित सुनौलो गुलाफ, निलोकन ह्वाइट, पिल्स वा फेमिट्रोनजस्ता औषधि सेवन गर्दारहेछन् । औषधि खाइरहन झन्झट मान्नेले तीनमहिने सुई डिपोप्रोभेरा वा संगिनी लगाउने गरेका रहेछन् । तीनतीन महिनामा सुई लगाउन समस्या मान्ने र सन्तानको रहर पुगेका कतिपय विवाहितले तीन वर्ष, पाँच वर्षसम्म गर्भ रोक्ने इम्प्लान्टजस्ता साधन पनि प्रयोग गर्दै आएको पाइयो । सालसालै यतै आउनुपर्छ, कति औषधि खानु, कति सुई लाउनु ? सन्तान पनि नहुने, छाउ पनि नहुने भएकाले अचेल धेरैले इम्प्लान्ट राख्न थालेका छन्, जुनधारा बोहराले भनिन् । कसैकसैले त पाटनमै महिनावारी हुने र महिनावारी हुनेबित्तिकै रातारात घर फर्किनुपरेको घटना सुनाए । छाउ भयो भने एकछिन पनि यहाँ बस्न मिल्दैन, दुई वर्षअघि पहिलोपटक महिनावारी भएकी १६ वर्षीया रमिला बोहराले भनिन्, रातारात हिँडेर घर जानुपर्छ । जंगलै जंगलको बाटो राति एक्लै हिँड्दा डरले बाटैमा मरिन्छ कि जस्तो हुन्छ । उनले पाटनमा साँझपख महिनावारी भएपछि एक रात, एक दिन निरन्तर हिँडेर घर पुगेको गत वर्षको घटना सम्झिँदा आङै जिरिंग हुने गरेको बताइन् ।(स्त्री रोग विशेषज्ञ प्राडा गणेश दंगालका अनुसार प्रोजेस्ट्रोन हर्मोनयुक्त चक्कीको प्रयोगले महिनावारी सार्न सघाउँछ तर तीनमहिने डिपोप्रोभेरा वा संगिनी सुई, तीन वा पाँच वर्षसम्म गर्भ रोक्ने इम्प्लान्टजस्ता साधनको प्रयोग गरे पनि तुरुन्त महिनावारी भने रोकिन्न । पछि बिस्तारै रक्तस्राव कम हुँदै गएर बन्द पनि हुन सक्छ ।)यसरी गर्भनिरोधक औषधि खाँदा यहाँका महिलाको स्वास्थ्यमा विभिन्न समस्या देखिन थालेका रहेछन् । खान मन नलाग्ने, महिनावारी हुँदा चर्को गरी पेट दुख्ने, महिनावारी गडबडी हुने, वाकवाकी लाग्ने, जीउ गल्ने, टाउको दुख्ने, पेट दुख्ने, रिंगटा लाग्ने, अत्यधिक रक्तस्राव हुने समस्याबाट सबैजसो पीडित भएको उनीहरूले बताए । औषधि खान छोडेपछि महिनावारी हुँदा मर्ने गरी पेट दुख्छ, दुखाइ कम गर्ने औषधि खायो भने ग्यास्ट्रिक भएर झन् गाह्रो हुन्छ, २२ वर्षीया सरिता बोहराले भनिन्, जस्तो समस्या भए पनि यहाँ नआई चल्दैन, औषधि नखाई महिनावारी रोकिँदैन । काठमाडौंमा अध्ययनरत उनले पढाइ खर्च जुटाउने एक मात्रै विकल्प यार्चा भएकाले प्रत्येक वर्ष क्याम्पस छाडेर तीन महिना यहाँ आउने गरेको बताइन् । पहिलोपटक महिनावारी हुँदादेखि नै गर्भनिरोधक औषधि खाएका कारण यहाँका धेरैजसो महिलामा बाँझोपनको समस्या देखिन थालेको पवित्राले बताइन् । विवाह नहुँदैदेखि औषधि खाएका कारण धेरैजसोमा यस्तो समस्या देखिएको छ, कोही कोहीले त काठमाडौं र इन्डियासम्मै गएर उपचार गर्दा पनि ठीक भएको छैन, उनले भनिन्, यही औषधि प्रयोग गरेका कारण पहिलोपटक भएपछि ५७ वर्षसम्म महिनावारी नभएका महिला पनि छन् । महिलामा बाँझोपनको समस्या देखिएपछि पुरुषले अर्को विवाह गर्ने गरेको उनले बताइन् ।सुर्मामा यसरी गर्भनिरोधक साधनको प्रयोगलाई सामान्य रूपमा लिने गरिएको छ । यार्चा टिप्ने सिजनमा दिनकै २०२५ जना महिनावारी रोक्नकै लागि परिवार नियोजनका साधन किन्न आउँछन्, सदरमुकाम चैनपुरमा मेडिकल र क्लिनिक सञ्चालन गरिरहेका अशोक मल्लले भने, धेरैजसो स्कुले उमेरका नानी हुन्छन् । उनका अनुसार विवाहित र पाका महिलाले भने गाउँकै स्वास्थ्य चौकीबाट निःशुल्क रूपमा यस्ता औषधि लिने गरेका छन् । कारण प्रस्ट नभए पनि प्रजनन स्वास्थ्यसम्बन्धी समस्या भएका महिलाको संख्या प्रत्येक वर्ष बढिरहेको सुर्मा स्वास्थ्य चौकीका अहेव मोहन बोहराले बताए । बाँझोपन, महिनावारी नहुने, पाठेघरमा रगत जम्ने, हर्मोनको गडबडीजस्ता प्रजनन स्वास्थ्यसम्बन्धी समस्या भएका बिरामीको संख्या बढिरहेको छ, जथाभावी परिवार नियोजनको औषधि प्रयोगले नै हो कि भन्ने लाग्छ, उनले भने, हाम्रै स्वास्थ्य चौकीमा दैनिक तीनचार जना महिला यस्तो समस्या लिएर आउँछन् । पालिकाभरि यो समस्या झन् चर्को छ । धेरैजसो अविवाहित किशोरीहरू यस्तो समस्या हुँदा स्वास्थ्य संस्थामा आउनै लजाउने गरेको र पछि समस्याले ठूलो रूप लिने गरेको उनले बताए ।मैले यो समस्याबारे पालिकाका निवर्तमान अध्यक्ष नरबहादुर बोहरासँग पनि कुरा गरें । उनले पनि सबै महिलाले गर्भनिरोधक औषधि सेवन गर्ने गरेको बताउँदै तिनका स्वास्थ्यमा विभिन्न खालका समस्या देखिएको बताए । उनले भने, महिला लेकतिर जान छोड्ने हो भने मात्रै यो समस्या समाधान होला तर लेक नगए वर्षभरि के खाएर बाँच्ने ? सुर्मा सरोवर क्षेत्रमा महिनावारी भएका महिला जाँदा अनिष्ट हुने कुरा निर्विवाद रहेको उनले बताए । महिनावारी भएका बेला कोही त्यहाँ गयो भने त्यसको फल तुरुन्तै देखिन्छ । त्यसैले महिनावारी भएका बेला त्यहाँ जाने आँट कसैले गर्दैनन् ?जनप्रतिनिधि मात्रै होइन, छाउ प्रथाका विषयमा वकालत गर्ने पेसा अपनाएकाहरू पनि सुर्मादेवीका अघि नतमस्तक भेटिन्थे । सबैका मस्तिष्कमा महिनावारी भएका बेला पाटन जाँदा अनिष्ट हुन्छ भन्ने छाप गहिरो गरी गडेको रहेछ । छाउ प्रथा हटाउनका लागि जिल्लामा चलाइएका अभियान, खर्च, प्रगतिका रंगीन प्रस्तुतिको १७ वर्षदेखि साक्षी बस्दै आएको, गोष्ठी, भेलामा सहभागी हुँदै आएको र रिपोर्टिङ गरेको म सदरमुकामसँगै सीमा जोडिएको सुर्माको यो अवस्था देखेपछि स्तब्ध भएँ । यही कुरा मैले जनस्वास्थ्यविद् डा अरुणा उप्रेतीलाई सुनाएँ । टेलिफोन कुराकानीका क्रममा उनले बारम्बार मलाई यो कुरा पत्यार लागेन है भनिन् । विवाह भएको भए पनि एउटा बच्चा नभइसकेका महिलालाई यस्तो खालको हर्मोन प्रयोग गर्न दिनु हुँदैन भन्ने अन्तर्राष्ट्रिय अभ्यास छ, तपाईंले पहिलोपटक महिनावारी भएका बच्चीहरूले डिपो लाउँछन्, पिल्स खान्छन् भन्नुभयो । कसरी पत्याउनु ? उनले भनिन् । मैले स्थलगत रिपोर्टिङमा देखेको कुरा सुनाएपछि उनले थपिन्, यो साँचो हो भने ठूलो अपराध भइरहेको छ । यस्तो चलनले किशोरीहरूमा सधैंका लागि बाँझोपन हुन सक्छ । कम उमेरमै यस्ता हर्मोन प्रयोग गर्दा आउने शारीरिक र मानसिक समस्या निकै हुन्छन् । बच्चीहरूलाई त यो एक खालको विष सेवन गरेजस्तै हो ।पश्चिम नेपालमा लामो समय काम गरेकी स्वास्थ्यकर्मी, साहित्यकार एवं मर्यादित महिनावारीसम्बन्धी अभियन्ता राधा पौडेलले यो अभ्यास किशोरी र महिलाको भावनात्मक र संवेगात्मक पक्षमाथिको हमला भएको बताइन् । किशोरी वा महिलाले कुनै मानसिक दबाबका कारण यस्तो औषधि खाएका हुन्छन्, औषधि प्रयोग गरिसकेपछि बाँझोपन आउने हो कि, महिनावारी गडबड हुने हो कि भनेर अर्को मानसिक समस्या पनि थपिन्छ, उनले भनिन्, देशमा तीनै तहका सरकारले कार्यान्वयन गर्ने भनेर मर्यादित महिनावारी नीति तयार गरिए पनि कार्यान्वयन नहुँदा देशभरका महिला पीडित भइरहेका छन् । ठूलो संख्यामा महिलाले अर्कै प्रयोजनका लागि परिवार नियोजनका औषधि र साधन प्रयोग गरिरहेका बारेमा स्वास्थ्य कार्यालय बझाङ भने बेखबर रहेछ । महिनावारी रोक्नका लागि पिल्स खान्छन् भन्ने सुनेको हो, सुर्मामा त्यस्तो छ भन्ने कुरा हामीलाई जानकारी छैन, कतैबाट रिपोर्टिङ पनि भएको छैन, स्वास्थ्य कार्यालय बझाङका प्रमुख भानुभक्त जोशीले भने । यो कुरा रोक्नका लागि स्वास्थ्य कार्यालयले केही गर्न सक्छ त ? भन्ने प्रश्नमा उनको जवाफ थियो । परिवार नियोजनका साधन प्रयोग गर्न पाउने उनीहरूको अधिकारको कुरा हो । हामीले नखाऊ भनेर हस्तक्षेप गर्न मिल्दैन । जथाभावी खाँदा हुने असरका बारेमा जनचेतना जगाउनेबाहेक हामी के गर्न सकौंला र ?मेरो मानसमा भने थुप्रै प्रश्नले एकैपटक बिझाए । सयौं किशोरी र महिला अहिले पनि यस्तो घातक अभ्यास गर्न किन बाध्य छन् ? कलिला मुनाहरूको शरीर र मस्तिष्कलाई यति ठूलो सजाय किन ? अनि छाउ प्रथा उन्मूलनका नाममा गरिएको ठूलो धनराशिको खर्च, भएको भनिएका प्रगति र उपलब्धि साँच्चै थिए त ? यी प्रश्नको चित्तबुझ्दो जवाफ कतैबाट भेटिनँ ।"
भुटानी शरणार्थी बनाएर अमेरिका लाने भन्दै करोडौं असुली,"यसरी हुन्थ्यो असुली शान्तिनगर गाउँपालिका२, बाघमारे (दाङ) का यज्ञ वली, चन्द्रबहादुर खड्का, पदमसिंह खत्री र डम्बरबहादुर खत्री ०७७ पुस ३ मा नयाँबानेश्वरस्थित विन्दबासिनी इन्टरनेसनल इन्स्टिच्युट पुगे । उनीहरूलाई त्यहाँ इन्स्टिच्युटका सञ्चालक आकाश भनिने रामकुमार रेग्मीले बोलाएका थिए । रेग्मीको पुर्ख्यौली घर पनि दाङ नै हो । इन्स्टिच्युटमा तीन महिनाभित्र भुटानी शरणार्थी बनाएर अमेरिका पठाउने भन्दै चारै जनालाई फाराम भराइयो । त्यसअघि रेग्मीलगायतले दाङ, घोराहीका १० जनालाई फाराम भराइसकेका थिए । फारम भर्ने क्रममा रेग्मीसँगै सन्देश शर्मा र गजेन्द्र बुढाथोकी नामका दुई जना पनि रहेको पीडित एक युवाले बताए । उनको भनाइमा शर्मा र बुढाथोकीको पनि पुर्ख्यौली घर दाङ नै हो । उनीहरूले सुरुमा प्रतिव्यक्ति ५ लाखका दरले रकम उठाएका थिए । रकम उठाउँदा पनि रेग्मी, शर्मा र बुढाथोकी सँगसँगै हुन्थे । उनीहरूले फारम भरेको २ महिनापछि फागुनमा पुनः ७ लाख रुपैयाँका दरले रकम उठाए । त्यसपछि परिचयपत्र बनाउन जाँदा ७ लाख, फोटो खिच्न जाँदा पुनः ३ लाख र मेडिकल जाँचपछि ५ लाखका दरले लिइएको पीडितको भनाइ छ । गिरोहले अरू कतिपय युवाबाट किस्ताकिस्तामा ४० लाख रुपैयाँसम्म उठाएको एक पीडितले बताए । शर्माले आफू यूएनएचसीआरको कर्मचारी भएको र बुढाथोकीले आफूले अमेरिकाबाटै सेटिङ मिलाउने गरेको बताउँथे भने रेग्मीले आफ्नो गृह मन्त्रालयका उच्च पदस्थ अधिकारीसँग राम्रो सम्बन्ध भएकाले शरणार्थीसम्बन्धी काम पाएको दाबी गर्थे । शर्माको पहिचानबारे काठमाडौंस्थित यूएनएचसीआर कार्यालयलाई सोधिएको लिखित जिज्ञासामा कुनै जवाफ आएको छैन । प्रहरी स्रोतका अनुसार अमेरिकाकाठमाडौं ओहोरदोहोर गरिरहने बुढाथोकी हाल काठमाडौंमै छन् । अमेरिका पुगेपछि बेरोजगार भत्ता बापत १ हजार ६ सय डलर हात पर्ने, रातो पासपोर्ट र काम सजिलै पाइने आश्वासन दिइएको पीडित यज्ञ वलीले कान्तिपुरलाई बताए । भुटानी शरणार्थी बनाएर अमेरिका लैजाने आश्वासन दिए, उनले भने, यूएनएचसीआर र गृह मन्त्रालयकै योजनामा गोप्य रूपमा फाराम भरेर शरणार्थी परिचयपत्र बनाउने र अमेरिका जाने ग्यारेन्टी गरेपछि विश्वास लाग्यो । उनले चार किस्तामा २० लाख रुपैयाँ बुझाइसकेको बताए । तर रकम लिएको भौचर दिएनन्, वलीले भने, पछि मेडिकल गरेको अर्को महिना अमेरिका जाने हो, तयारीमा बस्नु भनेर रेग्मी सम्पर्कविहीन भए । हाम्रो पैसा डुब्यो ।अर्का पीडितले पैसा लिएर गिरोह फरार भएपछि प्रहरीमा उजुरी दिएको सुनाए । हामी घरमै खेतीकिसानी गरेर बस्थ्यौं । दाङका चिनेजानेका मानिसले नै भुटानी शरणार्थी परिचयपत्र बनाएर अमेरिका पठाइदिने भनेपछि लोभ लाग्यो । किस्ताकिस्तामा गरेर २० लाखका दरले बुझायौं । अमेरिका पठाइदिने व्यक्ति नै सम्पर्कविहीन भए, हामी ठगियौं । पीडित युवाका अनुसार काठमाडौंका विभिन्न होटल र पार्टी प्यालेसमा अन्तर्वार्ता लिने गरिन्थ्यो । जेठको पहिलो साता मात्रै पनि जावलाखेलको एक होटलमा २० व्यक्तिको फिंगर प्रिन्ट (औंठा छाप) लिइएको अर्का एक पीडितले बताए । केहीलाई झापा र मोरङमा रहेका शरणार्थीको स्वास्थ्य परीक्षण मोरङको टंकीसिनुवारीस्थित विराट मेडिकल कलेजमा हुने गरेको भन्दै काठमाडौंबाट उतै समेत लगिएको थियो । त्यति बेला पनि रेग्मी, शर्मा र बुढाथोकी सँगै गएका थिए । उनीहरूले इटहरीमा राखेर अर्को दिन विराट मेडिकलमा स्वास्थ्य परीक्षण गराएको पीडितको भनाइ छ । मेडिकल गरेर फर्किएपछि पनि इटहरी बस्यौं । त्यति बेला रेग्मीले हामीलाई ल बधाई छ, अमेरिका जाने हुनुभयो भनेका थिए, एक युवाले भने । गएको फागुनबाट रेग्मी गायब भएको एक पीडितले बताए ।"
भारतीय तटबन्धले साँघुरिँदै महाकाली,"(दार्चुला)  भारतले सीमा नदी महाकालीको प्राकृतिक बहाव धकेलिने गरी निर्माण गरिरहेको पक्की तटबन्धको काम नरोकेपछि स्थानीय बासिन्दा त्रसित भएका छन् । भारतीय तटबन्धले साँघुरिएको नदीको सतह बढ्न थालेपछि उनीहरू चिन्तित छन् । सीमा नदी महाकालीमा नेपाल र भारत दुवैतर्फ पक्की तटबन्ध निर्माण भइरहेको छ । नेपालतर्फ ०७१ सालबाट तटबन्ध निर्माण सुरु गरिएको हो भने भारतले गत वर्षबाट पक्की तटबन्ध बनाउन थालेको हो । नेपालले ०७० असारको बाढीपछिको महाकालीको धार परिवर्तन नहुने गरी तटबन्ध बनाइरहेको छ । बाढीलगत्तै नेपालभारतका अधिकारीहरूबीच सीमा नदीमा संरचना निर्माण गर्दा अन्तर्राष्ट्रिय सन्धिसम्झौतालाई आधार मानेर आपसी समझदारीमा गर्ने सहमति भएको थियो । नेपालले त्यसैअनुरूप तटबन्ध निर्माण सुरु गरे पनि भारतले नदी किनारको एक किलोमिटर क्षेत्रमा महाकालीको धार नेपालतर्फ फर्कने गरी तटबन्ध बनाइरहेको छ । वर्षात्मा उच्च बहाव हुँदा ९० मिटर फराकिलो ठाउँमा बगे सामान्य मान्न सकिन्छ, महाकाली नदी नियन्त्रण आयोजनाका सूचना अधिकारी इन्जिनियर स्मिथ श्रेष्ठले भने, गहिरो ठाउँमा ८० मिटर आसपासमा महाकाली बगे दुवैतिर असर गर्दैन । अहिले भारतले जुन क्षेत्रमा तटबन्ध निर्माण गरिरहेको छ, त्यहाँ सामान्य अवस्थामा पनि नदीलाई बग्न स्पेस कम छ । भारतीय तटबन्धले ठाउँ झन् साँघुरिएको छ । गत कात्तिकमा जति महाकालीको बहाव भए यसपालिको मनसुनले धेरै क्षति गर्ने खतरा रहेको इन्जिनियर श्रेष्ठले बताए । उनका अनुसार तटबन्ध निर्माण गर्न भारतले बनाएका अस्थायी संरचनाका कारण नदी ३० मिटरमा बग्ने स्थिति छ । बहाव पनि नेपालपट्टि धकेलिएको छ । अहिले पनि बांगाबगरको छाङरु स्कुल पछाडिपट्टिको भागमा तटबन्ध जोखिमयुक्त छ, ओभरफ्लो हुने सम्भावना पनि उत्तिकै छ, उनले भने, भारतले पानीको धार नेपालतर्फ फर्काउन बनाएको अस्थायी संरचना मनसुनअगावै नहटाए क्षति बढी हुन सक्छ । भारतले तटबन्धको जगभन्दा करिब ८१० मिटर वरसम्म नदीको धार धकेलिने गरी ग्याबिनमा ढुंगा भरेर अस्थायी संरचना बनाएको छ । गत वर्ष बर्खामा छाङरु स्कुलपछाडि महाकालीको सतहले तटबन्ध नाघेको थियो । निर्माणाधीन भारतीय तटबन्धका कारण त्यहाँ यसपालि नदी साँघुरिएको इन्जिनियर श्रेष्ठले बताए । भारतले १० मिटर चौडाइ र ९ मिटर उचाइको तबटन्ध बनाइरहेको छ । यो तटबन्ध पूरै बन्ने हो भने महाकालीको बहावले नेपालतर्फ धेरै क्षति गर्ने सम्भावना छ । नेपालतर्फको भन्दा भारतले एक मिटर अग्लो तटबन्ध बनाएकाले नदीको बहावयता बढी हुने इन्जिनियर श्रेष्ठले बताए । तटबन्ध निर्माणका लागि बहाव फर्काउन बनाएका अस्थायी संरचनाले महाकाली नदी बढी साँघुरिएको छ, उनले भने, नदी गहिराइमा बगे त्यसले तटबन्धको संरक्षणका लागि निर्माण गरेको कटप (जग) मा बढी क्षति गर्छ ।भारतले तटबन्ध निर्माण गरेर घट्धार खोलादेखि नै महाकालीको धार नेपाल फर्काएको बांगाबगरका जयसिंह कार्कीले बताए । सीमा नदीमा आफूखुसी तटबन्ध निर्माण सुरु गरेदेखि नै स्थानीयले विरोध गरे पनि भारतले काम रोकेको छैन । भारतले पहिलेको तटबन्ध (२०७० को बाढीअघि) भन्दा ९ मिटर वरै बहाव धकेलिने गरी तटबन्ध बनाइरहेको हो । भारतले जेसीबी चलाएर तटबन्धका लागि फाउन्डेसन राखिरहेको छ, दार्चुला खलंगाका माधवराज जोशीले भने, हामीले पटकपटक विरोध गर्दा पनि भारतीय पक्ष पछि हटेन । हिउँदमा बहाव कम भएको मौका छोप्दै नेपालतर्फ धार फर्काएर भारतले तटबन्ध बनाउन सुरु गरेको थियो । पारिपट्टि अहिले दैनिक १०१२ वटा जेसीबी प्रयोग गरेर काम भइरहेको छ । नेपालतर्फको तटबन्ध जोखिममा पर्ने गरी सीमा नदीमा भारतले एकतर्फी तटबन्ध बनाइरहे पनि स्थानीय प्रशासन मौन बनेको स्थानीयको आरोप छ । गत माघमा महाकाली नगरपालिका४ स्थित लास्कु खोलानजिक भारतीय पक्षले एक्स्काभेटर लगाएर महाकालीको धार नेपाल फर्काउन खोज्दा स्थानीयले प्रतिवाद गरेका थिए । नदीको बहाव नेपालतर्फ फर्काएपछि दुवै देशका स्थानीयबीच ढुंगा हानाहानसमेत भएको थियो । स्थानीय रामसिंह कार्कीका अनुसार भारतीय एक्स्काभेटर महाकाली तरिसकेर नेपालतर्फ पुगिसकेको थियो । स्थानीयले ढुंगा हान्न थालेपछि नदीको बहाव परिवर्तन गर्ने काम भने रोकेको थियो । लास्कु खोलानजिक भारतपट्टि नदी बगिरहेको र उक्त नदीको धारलाई एक्स्काभेटर लगाएर नेपालतिर लगाउन खोज्दा बांगाबगरका स्थानीयले ढुंगा हानेर विरोध गरेपछि एक साता काम रोकिएको थियो । भारतले पुरानो तटबन्ध नभत्काई १० देखि १२ मिटरजति नदी किनारमा जग खनिरहेको पुलघाटका बासिन्दा दानसिंह महर बताउँछन् । ०७० को बाढीले दार्चुला सदरमुकाम क्षेत्रमा क्षति बढ्नुको कारण पनि भारतीय स्पर र तटबन्ध नै भएको स्थानीयको भनाइ छ । अहिले झन् १०१२ मिटर वर तटबन्ध बनाइरहेकाले नेपालतर्फ जोखिम बढेको उनीहरूको गुनासो छ । दार्चुलाका प्रमुख जिल्ला अधिकारी दीर्घराज उपाध्याय पनि भारतको तटबन्धले नेपालतर्फका संरचना र क्षेत्रमा क्षति पुग्ने आशंका बढाएको बताउँछन् । उनीहरू (भारतीय पक्ष) ले तटबन्ध निर्माण गर्दा महाकालीको प्राकृतिक बहावलाई डाइभर्ट गरेका छन्, प्रजिअ उपाध्यायले भने, तटबन्धको जग हाल्न पानीले समस्या गर्ने हुँदा नदी डाइभर्ट गरेको स्किकार्छन् । जग हालिसकेपछि अस्थायी रूपमा राखिएका संरचना हटाउने बताएका छन् । मनसुनअगावै ती अस्थायी संरचना हटाउन मौखिक आग्रह गरेका छौं । नदीको प्राकृतिक बहाव परिवर्तन गरे नेपालतर्फ नोक्सान हुने भएकाले सबैले चासोका साथ हेरेको उनले बताए ।यसअघि सीमा बैठकहरूमा दुवै देशका अधिकारीबीच सीमा क्षेत्रमा संरचना निर्माण गर्दा समन्वय गरेर अगाडि बढ्ने छलफल भएको थियो । गत स्थानीय तह निर्वाचनका बेला नेपाल र भारतका अधिकारीहरूको बैठकमा दुवै देशको प्राविधिकस्तरमा संयुक्त अनुगमन गर्ने र सीमामा संरचना निर्माण गर्दा दुवैतर्फ नोक्सानी नहुने किसिमले बनाउने सहमति भएको पनि प्रजिअ उपाध्यायले बताए । उनले भारतीय तटबन्धका विषयमा भारतीय पक्षसित समन्वय भइरहेको र यसबारे माथिल्लो निकायमा नियमित जानकारी गराइरहेको जानकारी दिए । ०७० असार २ मा आएको बाढीले दार्चुला सदरमुकाम क्षेत्रका १ सय ५६ घर बगाएको थियो । त्यतिबेला क्षति रोक्न नेपालले तटबन्ध बनाउन थाल्दा भारतीय पक्षले माइकिङ गरेर रोकेको थियो । नेपालले खोलाको किनारभन्दा सरदर सय मिटरवरै तटबन्ध बनाइरहेको थियो । बाढीपछि पनि नेपालले तटबन्ध निर्माण गर्दा भारतीय प्रशासनले अवरोध गरेको थियो । भारतीय पक्षले पत्राचार गरेपछि दुवै देशले नदी किनारको केही भाग छोडेर तटबन्ध निर्माण गर्ने सहमति गरेका थिए । यसअघि दुई देशको सर्भे टोलीले निर्धारण गरेको बिन्दुलाई आधार मानेर दुवै क्षेत्रका अधिकारीको समन्वयमा सीमामा संरचना निर्माण गर्ने सहमति भएको थियो । महाकालीको तलदेखि माथिसम्म नेपालभारतको सीमा बिन्दु कायम गरिएका छन् । अहिले नदीले धार परिवर्तन गरेको भए पनि सीमा सर्भे टोलीले बिन्दु किटान गरिसकेकाले त्यही आधारमा संरचना बनाउनुपर्ने स्थानीय जानकारहरूको भनाइ छ ।"
बाँध हटाउन भारतको अटेरी,"(रौतहट)  नेपालभारत सीमा क्षेत्रमा भारतले एकतर्फी रूपमा बनाएका बाँधमाथि धमाधम माटो थुपारेको छ । रौतहटको ईशनाथ नगरपालिका१ स्थित बन्जाराहा गाउँदेखि दक्षिणको बाँधमा ट्र्याक्टरबाट माटो ओसारेर थुपार्न थालिएको हो । बाँधमै नयाँ झुपडी र शौचालयसमेत बनाइएको छ । दुई वर्षअघि यसरी नै माटो राख्न लाग्दा स्थानीय प्रशासनले रोकेको थियो तर भारतीय पक्षले बाँध मर्मतको बहाना बनाउँदै उचाइ थप्ने प्रयास गर्दै आएको छ । रौतहटस्थित पूर्वतर्फ सीमा क्षेत्रमा भारतले पहिलादेखि नै बोरामा माटो भरेर उचाइ थप्न थालेको हो । वाग्मती पश्चिमको बन्जाराहा, औरैयासम्म झन्डै २२ किलोमिटरसम्म २० फिटभन्दा अग्लो बाँध बनाइएको छ । बन्जाराहा क्षेत्रमा सुरक्षाकर्मीको टोली पठाएको छु, प्रमुख जिल्ला अधिकारी कृष्णबहादुर शाहीले भने, अन्तर्राष्ट्रिय सीमा क्षेत्रमा कुनै किसिमको संरचना बनाउन पाइँदैन । उनीहरूले माटो किन थुपारेको हो बुझ्छु ।भारतले बनाएको बाँधका कारण वर्षायाममा पानीले निकास नपाउँदा सीमावर्ती गाउँ बन्जाराहाका नेपालीको उठीबास हुने गरेको छ । बाँधकै कारण सदरमुकाम गौर पनि डुबानमा पर्छ । दशगजाको नम्बरी जग्गामै हामीले एक टोकरी माटो खन्यौं वा कतैबाट हाल्यौं भने भारतीय सीमा सुरक्षा बलका जवान आएर दुर्व्यवहार गर्छन्, स्थानीय ओमकुमार साहले भने, सीमामा यस्तो रबैयाबारे कसले बोलिदिने ? दशगजाको नेपालतर्फ कुनै संरचना भेट्टिँदैन । तर भारतस्थित बन्जाराहा क्षेत्रको बलुवा बाँधमा भारतीयले पक्की घर बनाएका छन् । व्यापारका लागि पसल थापेका छन् । बाँधमै मन्दिर, शौचालय बनाइएको छ । अन्तर्राष्ट्रिय सन्धिसम्झौताअनुसार सीमा वरपर भौतिक संरचना निर्माण गर्दा दुवै देशले समन्वय गर्नुपर्छ । तर भारतले एकतर्फी ढंगबाट बाँध निर्माण गरेको हो । दशगजा क्षेत्रको एक सय मिटर दायाँबायाँ कुनै कार्य गर्न नपाइने व्यवस्था छ । अन्तर्राष्ट्रिय सीमा क्षेत्रमा भारतले बनाएका बाँध र संरचनाका कारण वर्षाका बेला डुबानकटानको समस्या भोग्दै आए पनि समाधानका लागि सरकारले पहल नगरेको बन्जाराका वडाध्यक्ष बिगु साहले बताए । झन्डै २८ वर्षदेखि डुबान र कटानको समस्या झेल्दै आएका छौं, उनले भने, सरकारले सीमामा बस्ने नेपालीका पीडा बुझ्नुपर्छ । भारतीयको थिचोमिचोबारे म बोल्दिनँ । सरकारले पहल थाल्नुपर्छ । जिल्लाको वाग्मती र लालबकैया नदी खोलाको प्राकृतिक बहावलाई असर पुग्ने गरी भारतले बनाएको बाँधले वर्षाको समयमा सधैं समस्या निम्त्याउने गरेको छ । यसबारे सांसदहरूले पटकपटक सदनमा आवाज उठाउने गरे पनि समाधान भएको छैन । सीमाको बाँध बनाउने बेला सरकारले रोक्न सकेन, कांग्रेस सांसद देवप्रसाद तिमल्सिनाले भने, बल मिचेर बनाए पनि अब उचाइ थप्न दिनु हुँदैन । माटो राखेको छ भने हटाउन लगाउनुपर्छ ।ईशनाथ१ बन्जाराहास्थित सीमा क्षेत्रमा भारतले दशगजा मिचेर लगाएको बाँध पनि अहिलेसम्म सारेको छैन । स्थानीय प्रशासनले सार्न दबाब दिँदै आए कोभिड लगायतको बहाना बनाई भारत पन्छिँदै आएको छ । सीमा मिचेको प्रमाणित भएको दुई वर्ष बितिसकेको छ । भारतले बन्जाराहामा झन्डै ७ मिटर दशगजा क्षेत्र मिचेर ड्याम बनाएको हो । भारतीय नापी विभागको सर्भे टोलीले स्थलगत अध्ययन गरी दशगजा क्षेत्र मिचेको स्वीकार्दै मौखिक रूपमा हटाउने आश्वासन दिएको थियो । तर अहिलेसम्म बाँध हटाउने सुरसार नगरेको प्रजिअ शाहीले बताए । केही दिनअघि उनी बाँधको स्थलगत अवलोकनका लागि पुगेका थिए । मिचेको सीमा सार्न निरन्तर ताकेता गर्दै आएका छौं । अबको सीमा बैठकमा फेरि कुरा राख्छु, उनले भने, भारतीय अधिकारीहरू हुन्छ मात्र भन्छन् तर काम गर्दैनन् । यसअघि भारतको बिहारस्थित पूर्वी चम्पारण जिल्लाको मुख्यालयमा भारतीय समकक्षीसँगको समन्वय बैठकमा सीमा मिचेर लगाएको बाँध हटाउने कुरा उठेको थियो । भारतको सिँचाइ विभाग, सर्भे विभाग मोतीहारी प्रशासनका प्रतिनिधि, सीमा सुरक्षा बलसहित रौतहटका प्रशासन प्रमुख, सुरक्षा अधिकारीको टोलीले डेढ वर्षअघि जीपीएस माध्यमबाट सर्भे गर्दा दशगजा मिचेको पाइएपछि नेपाली पक्षबाट रेखांकनका लागि पाइप गाडिएको थियो । पाइप गाडेको स्थानमा भारतले सीमा मिचेर एकपक्षीय रूपमा अग्लो ड्याम लगाएको छ । त्यही ड्याम सार्न आनाकानी गर्दै आएको हो ।"
इन्जिनियरिङ कलेजको ठगी मुद्दामा सफाइ,"काठमाडौं (कास) नेपाल इन्जिनियरिङ कलेजमा करोडौं रुपैयाँ ठगी गरेको अभियोग लागेका कलेजका पूर्वअध्यक्ष लम्बोदरकुमार न्यौपानेलगायत ६ जनालाई भक्तपुर जिल्ला अदालतले सफाइ दिएको छ । न्यायाधीश उमेश कोइरालाको इजलासले सबै अभियुक्तमाथि ठगी र किर्तेको अभियोग पुष्टि नहुने फैसला गरेको हो । भक्तपुरको चाँगुनारायण४ स्थित नेपाल इन्जिनियरिङ कलेजका प्राचार्य हरिकृष्ण श्रेष्ठको जाहेरीमाथि अनुसन्धान गरेर नेपाल प्रहरीको केन्द्रीय अनुसन्धान ब्युरो (सीआईबी) ले तयार पारेको प्रतिवेदनका आधारमा कलेजका पूर्वअध्यक्ष न्यौपानेसहित ६ जनाविरुद्ध जिल्ला अदालतमा ०७७ पुस २८ मा ठगी तथा किर्ते मुद्दा दर्ता गरिएको थियो । प्रहरीले न्यौपाने, कलेजका पूर्वलेखा नियन्त्रक रामकुमार श्रेष्ठ र पोखरा विश्वविद्यालय योजना तथा कार्यक्रम महाशाखाका सहायक प्रशासक चोलाकान्त च्वार्इंलाई पक्राउ गरेर पेस गरेको थियो । कलेजका तत्कालीन सञ्चालकहरू लवराज भट्टराई, उपेन्द्र गौतम र रामरत्न उपाध्याय फरार थिए । संस्थापकमध्येका सूर्यबहादुर केसीको मृत्यु भइसकेकाले उनलाई फौजदारी कारबाहीका लागि प्रतिवादी नबनाएको भए पनि सरकारी वकिलको कार्यालयले हिनामिना रकम उनको नामको सम्पत्ति वा बैंक बचतबाट असुल गर्न माग गरिएको थियो । फैसलाको पूर्णपाठ आउन बाँकी रहेकाले जिल्ला अदालतले के कस्ता आधारमा सफाइ दिएको हो भन्ने स्पष्ट भइसकेको छैन । भक्तपुर जिल्ला अदालत स्रोतका अनुसार न्यायाधीश कोइरालाले बिगोको रकम यकिन नभएको, ठगी भनिएको रकम बेरुजु देखिएको र उक्त बेरुजु रकम असुलका क्रममा रहेको देखिएको, कलेजको विवादबारे उच्च अदालतले गरेको फैसलाविरुद्ध सर्वोच्च अदालतमा परेको निवेदन विचाराधीन अवस्थामा देखिएको जस्ता आधारमा सफाइ दिने राय लेखेका छन् । जिल्ला सरकारी वकिल कार्यालयका प्रमुख रुद्रप्रसाद पन्थीले फैसलाको पूर्णपाठ सार्वजनिक भएपछि अध्ययन गरेर उच्च अदालतमा पुनरावेदन गर्ने बताए । ०७७ मंसिर १० मा पक्राउ परेका न्यौपाने जिल्ला अदालतको आदेशबाट त्यसै वर्षको माघ ८ मा ३५ लाख धरौटीमा छुटेका थिए । अदालतमा पेस भएका प्रमाणको मूल्यांकन गर्दा उनी ठगी र किर्ते मुद्दामा दोषी होइनन् भन्ने अवस्था नदेखिए पनि उनको उमेर र स्वास्थ्य अवस्थालाई ख्याल गर्दै जिल्ला अदालतले धरौटीमा छाड्ने आदेश दिएको थियो । श्रेष्ठलाई १० लाख र च्वार्इंलाई ५० हजार रुपैयाँमा धरौटीमा छाडिएको थियो । सुरुमा फरार रहेका उपाध्याय, भट्टराई र गौतम पछि अदालतमा हाजिर भएर धरौटीमा छुटेका थिए । नेपाल इन्जिनियरिङ कलेजबाट न्यौपानेले ३३ करोड ७५ लाख १७ हजार ६४६ रुपैयाँ, उपाध्यायले चार करोड ७० लाख ६८ हजार ६४४ रुपैयाँ र भट्टराईले ६ करोड ३४ लाख ६६ हजार ६०७ रुपैयाँ ठगी गरेको अभियोग लागेको थियो । त्यस्तै गौतमले पाँच करोड ६९ लाख २३ हजार ४३१ रुपैयाँ र श्रेष्ठले २८ लाख ६४ हजार पाँच सय रुपैयाँ ठगी गरेको भन्दै कलेजलाई भराउन माग गरिएको थियो । च्वार्इंमाथि किर्ते गरेर कलेजको विधान परिवर्तन गरेको अभियोग लागेको थियो । जिल्ला सरकारी वकिलको कार्यालयले ०७७ कात्तिक १७ मा मृत्यु भएका केसीको जायजेथा वा बैंक ब्यालेन्सबाट दुई करोड १८ लाख ५० हजार ८०० रुपैयाँ भराउनुपर्ने दाबी गरेको छ ।इन्जिनियरिङ शिक्षालाई सर्वसुलभ बनाउने र दक्ष जनशक्ति उत्पादन गर्ने उद्देश्यले २०४८ फागुन २३ मा दीपक भट्टराईको अध्यक्षतामा रामरत्न उपाध्याय, हरिप्रसाद पाण्डे, उपेन्द्र गौतम, सूर्यबहादुर केसी, लवराज भट्टराई र लम्बोदरकुमार न्यौपाने सदस्य रहेको सञ्चालक समिति गठन गरिएको थियो । ०४८ मा कलेजको नाम नेपाल इन्जिनियरिङ कलेज राखिएकामा ०५१ मा संस्थापकहरूको सहमतिमा मुनाफारहित उद्देश्यको सामाजिक संस्थाका रूपमा कलेज सञ्चालन गर्ने गरी विधान बनाइयो । ०६० भदौ ४ मा भक्तपुर जिल्ला प्रशासन कार्यालयमा इन्जिनियरिङ कलेज दर्ता गरियो । ०५१ सालमै त्रिभुवन विश्वविद्यालयबाट सम्बन्धन पाएर चार वर्ष सञ्चालन भएपछि कलेजले ०५५ मा पोखरा विश्वविद्यालयबाट सम्बन्धन लियो । ०७० मंसिरमा लम्बोदरकुमार न्यौपाने कलेज सञ्चालक समितिको अध्यक्ष भएपछ कलेजमा अनियमितता सुरु भएको एक जना सञ्चालकले बताए ।"
अर्थमन्त्री शर्मा फेरि विवादमा,"(काठमाडौं)  शृंखलाबद्ध विवादास्पद काम गरिरहेका अर्थमन्त्री जनार्दन शर्मा फेरि विवादमा तानिएका छन् । बजेट निर्माणको अन्तिम दिन अर्थ मन्त्रालयमा अनधिकृत व्यक्तिलाई प्रवेश गराई राजस्वका दर हेरफेर गरेको विषयबारे अन्नपूर्ण पोस्ट दैनिकले सोमबार खुलासा गरेपछि अर्थमन्त्री शर्मा थप विवादमा तानिएका हुन् । यसअघि पनि पदीय मर्यादा बिर्सेर विभिन्न विवादास्पद काम गरेपछि उनी आलोचित बनिरहेका छन् । अन्नपूर्णले सार्वजनिक गरेको विवरणअनुसार अर्थमन्त्री शर्माले केही व्यवसायीलाई अनुकूल हुने गरी राजस्वका दरहरू हेरफेर गरेका छन् । करको दर हेरफेर गर्न उनले बजेट भाषणको अघिल्लो रात (जेठ १४ गते) राजस्व प्रशासनमा लामो समय काम गरेर अवकाश भएका नायब सुब्बा रघुनाथ घिमिरे र अर्का एक चार्टर्ड एकाउन्टेन्टलाई अर्थ मन्त्रालयमा प्रवेश गराएका थिए ।उहाँहरू राजस्व विज्ञ हुनुहुन्छ, राजस्वका दरबारे मेरातर्फबाट उहाँहरूले केही फेरबदल गर्न सक्नुहुन्छ, उहाँहरूले जेजे मिलाउनुहुन्छ, त्यसमै सही गरेर मकहाँ ल्याउनुहोला भन्दै अर्थमन्त्रीले बजेट निर्माणमा संलग्न अर्थका अधिकारीहरूलाई निर्देशन दिएको अन्नपूर्णले खुलासा गरेको छ । उनीहरूले सीमित व्यवसायीलाई अनुकूल हुने गरी राजस्वका दर हेरफेर गरे, जुन विषयमा अहिले निजी क्षेत्रले समेत विरोध गरिरहेको छ ।खासगरी सत्तारूढ दलकै सांसद तथा व्यापारीलाई अनुकूल हुने र अन्यलाई असर पार्ने गरी विद्युतीय सवारीसाधनमा अन्तःशुल्क तथा भन्सार महसुल वृद्धि, सेनिटरी प्याडमा विदेशीलाई छुट र स्वदेशीलाई कच्चापदार्थमा भन्सार महसुल यथावत्, फलाम तथा इस्पातमा आश्रित तार र मोटरसाइकलमा थप गरिएको भन्सार महसुल, निजी कम्पनीलाई पनि बिमा कार्यक्रमसम्बन्धी व्यवस्थाले अर्थमन्त्री विवादको घेरामा छन् । उल्लेखित विषयमा पूर्वका उद्योगी व्यवसायीले भ्रष्टाचार भएको भनेर विज्ञप्ति जारी गर्नेदेखि सडक संघर्षसम्मका कार्यक्रम सार्वजनिक गरेका छन् ।यो विवादका बीच विभिन्न व्यापारिक समूहमा बिचौलियाका रूपमा काम गर्ने पूर्वकर्मचारी घिमिरेलाई अर्थ मन्त्रालयमै प्रवेश गराई राजस्वको दर हेरफेर गरेको समाचार बाहिरिएपछि थप विरोध भइरहेको छ । खासगरी विषयगत विज्ञहरूले यसलाई अर्थमन्त्रीले गम्भीर अपराध गरेको र उनीमाथि छानबिन आवश्यक रहेको टिप्पणी गरेका छन् । नेपालको अर्थ प्रशासन तथा बजेट निर्माणमा यति गम्भीर घटना न भूत हो न भविष्य, पूर्वअर्थमन्त्री देवेन्द्रराज पाण्डेले भने, हामीले एउटा अनुमान गर्न सक्छौं कुनैकुनै अर्थमन्त्रीले सम्बन्धित व्यापारीको घरमा गएर सल्लाह गर्न सक्छन् तर अर्थ मन्त्रालयमै अर्को मान्छे बोलाएर यस्तो गर्न सक्दैनन् ।कोही राजनीतिज्ञ (अर्थमन्त्री) ले त्यसो गर्न खोजे पनि सचिवहरूको भूमिका महत्त्वपूर्ण हुने उनले बताए । सचिवहरूले त्यो घटना कसरी हेर्न सके होलान् ? अर्थमन्त्रीले त्यसोभन्दा किन मानेका हुन् ? उनीहरू किन त्यहीं बसिरहे ? किन बाहिर उभिएर यस्तोयस्तो भयो भन्न नसकेका होलान् ? पाण्डेले भने, म उनीहरूप्रति पनि आश्चर्यमा परेको छु ।कर्मचारीले राजनीतिज्ञलाई कसरी यस्ता काममा रोक्न सक्छन् भन्नेबारे पाण्डेले आफ्नो पुस्तक एक ज्यान दुई जुनी मा उल्लेखित अनुभव पढ्न सुझाए । पुस्तकमा उल्लेख भएअनुसार २०३६३७ सालको बजेट बनाउन तत्कालीन प्रधानमन्त्री सूर्यबहादुर थापा अर्थमन्त्री पनि थिए । अर्थ सचिवका रूपमा पाण्डे थिए । प्रधानमन्त्रीले करका दरहरूमा यस्तो गर्नुस्, आयकर, बिक्री कर, अन्तःशुल्क, भन्सार दरहरू यसरी मिलाउनोस् भन्दा एकछिन आनाकानी गरे पनि धेरैजसो आदेश मैले मान्नु नै पर्थ्यो, उनले लेखेका छन्, हामीलाई थाहा हुन्थ्यो, कुनकुन व्यापारीका निहित स्वार्थका लागि केके गरिँदै छ । तर त्यो नमान्नका लागि उनले जुक्ति निकाले, सरकार यो व्यवस्था प्रधानमन्त्रीको आदेशमा गरेको, सेवकलाई चित्त बुझेको छैन । जसको प्रभाव पर्थ्यो, प्रधानमन्त्रीले धेरै कचकच गर्दैन थिए । त्यसपछि आफू अनुकूलका निर्णय बजेट भाषणमा राख्न प्रधानमन्त्रीले आफ्ना विश्वासपात्र यादवप्रसाद पन्तलाई देखाउने सम्भावना थियो । तर सरकारी पदमा नरहेको व्यक्तिलाई बजेटको पूर्वज्ञान दिने प्रस्ताव मैले वा अर्थ मन्त्रालयका जिम्मेवार कर्मचारीले मान्न सक्ने कुरा थिएन, पाण्डेले भने, हामीले दिएनौं । प्रधानमन्त्रीले माने । वर्षौंदेखिको अभ्यास यही हो । यसलाई सबैले अनुसरण गरेका छन् । तर, अर्थमन्त्री शर्माले अर्थ प्रशासनमाथि घात गरेको पाण्डेको टिप्पणी छ । यो घटनाले सरकारविहीनताको अवस्था देखिएको छ । सरकार छैन, सबै व्यक्तिगत लाभका लागि मात्रै काम गरिरहेका छन् भन्ने लागेको छ, उनले भने ।अर्थ मन्त्रालयले भने विज्ञ भन्दै बाहिरको व्यक्ति प्रवेश गरेको विषयमा सत्यता नभएको जनाएको छ । अर्थ मन्त्रालयका प्रवक्ता तथा सहसचिव भूपाल बरालले एक विज्ञप्ति जारी गरेर तोकिएका जिम्मेवार पदाधिकारीबाहेक अरू कसैको सहभागिता नरहेको जनाएका छन् । आर्थिक ऐनमार्फत राजस्व संकलन गर्ने, करका दर परिवर्तन गर्ने तथा राजस्व प्रशासनसम्बन्धी प्रचलित कानुनलाई संशोधन गर्ने सम्बन्धमा मन्त्रालयमा रहेको अधिकारको परिधिभित्र रहेर निजी, सरकारी तथा गैरसरकारी क्षेत्रलगायत विभिन्न विज्ञहरूको रायसुझावका आधारमा अर्थ मन्त्रालयले करका दरहरू प्रस्ताव गर्ने प्रचलित अभ्यास रहेको छ, विज्ञप्तिमा छ, आर्थिक वर्ष २०७९८० को बजेट मूलतः आयातमुखी अर्थतन्त्रलाई आत्मनिर्भरतातर्फ डोर्याउँदै सुदृढ अर्थतन्त्र निर्माणतर्फ निर्देशित रहेको र सोबमोजिम करका दरहरूमा केही संशोधनसहित प्रस्तावित आर्थिक विधेयकलगायतका बजेटसम्बद्व अन्य विधेयकहरू हाल संघीय संसद्को दुवै सदनमा छलफलका क्रममा रहेको छ । मुलुकको अर्थतन्त्रको विकास र सुधारका विषयमा निरन्तर क्रियाशील रहनुभएका अर्थमन्त्रीका बारेमा भ्रम सिर्जना हुने गरी तथ्य र तर्कभन्दा टाढा रही कपोलकल्पित र भ्रमपूर्ण विषय राखी समाचार प्रकाशित हुनु खेदजनक छ ।प्रमुख प्रतिपक्षी दल एमालेले राजस्वको दर परिवर्तन गर्ने क्रममा अर्थमन्त्री शर्माले अनधिकृत व्यक्तिहरूलाई संलग्न गराएको विषयमा स्पष्टीकरण माग गरेको छ । निश्चित व्यावसायिक घरानालाई फाइदा हुने गरी कर, भन्सार र राजस्वका दर अस्वाभाविक रूपमा हेरफेर भएको दाबीसहित संसद्मा प्रश्न उठाउँदै आएको एमालेले अर्थमन्त्रीका गतिविधिप्रति संसद्, प्रधानमन्त्री र सत्तारूढ दलका नेताहरूको ध्यानाकर्षण गराएको छ ।प्रतिनिधिसभाको सोमबारको बैठकमा एमालेका तर्फबाट पार्टी सचिव तथा सांसद योगेश भट्टराईले अर्थमन्त्रीले करका दर परिवर्तन गर्न मन्त्रालयका उच्च अधिकारीलाई बाहिरका मान्छे प्रयोग गरेर दबाब दिएको दाबी गरेका थिए । १४ गते मध्यरातमा कसरी भन्सार, कर र राजस्वका दर हेरफेर भए भन्ने कुरा सञ्चारमाध्यममा प्रमुखतासाथ आएका छन् । मध्यरातको १२ बजे अर्थमन्त्रीले आफ्नो कार्यकक्षमा कसैलाई बोलाउनुभयो । कार्यकक्षमा भएका अर्थ मन्त्रालयका सचिव, राजस्व सचिव, बजेट शाखाका प्रमुखलगायतका बीचमा उहाँलाई चिनाउनुभयो । उनी त्यही मन्त्रालयका पूर्वनायब सुब्बा रघुनाथ घिमिरे रहेछन्, भट्टराईले भने, उनलाई चिनाउँदै आफ्ना उच्च पदस्थ कर्मचारीलाई भन्नुभयो उहाँ मेरो प्रतिनिधि हो, उहाँले भन्सार राजस्व करका दरमा केही हेरफेर गर्नुहुन्छ मेरोतर्फबाट । उच्च पदस्थ कर्मचारीले मान्दै थिएनन् तर जबर्जस्ती अर्थमन्त्रीको निर्देशनमा यी तमाम वस्तुहरूमा राजस्व र भन्सारका दर तलमाथि गरेर के गर्न खोजिएको हो ?अर्थमन्त्री शर्माले बजेट निर्माणका क्रममा अपनाइँदै आएको प्रक्रियाको उल्लंघन गरेको एमालेको आरोप छ । बजेट निर्माणको झन्डै एक महिना अगाडिदेखि बजेट शाखा र अर्थ मन्त्रालयमा कुनै पनि मानिसलाई प्रवेश दिइँदैन । सांसदलाई पनि प्रवेश दिइँदैन । त्यस्तो ठाउँमा यस्ता काम हुन्छन् भने यो राष्ट्रका नाममा खाएको शपथको खिलाफ हो, उनले भने, यो जनघात मात्रै होइन, राष्ट्रघात पनि हो किनभने यसले हाम्रा कतिपय उद्योगव्यवसाय धराशायी भएका छन् । संसद्मा अर्थमन्त्रीले यसको स्पष्टीकरण दिनुपर्छ भन्ने कुरा राख्न चाहन्छु र यसमा अर्थमन्त्रीको मात्रै सवाल होइन, प्रधानमन्त्रीको भनाइ के छ ? सत्तारूढ दलका समस्त नेताहरू र सिंगो संसद्को ध्यानाकर्षण हुनुपर्छ । विद्युतीय गाडीमा किन अन्तःशुल्क लगाइयो, किन भन्सार महसुल बढाइयो ? स्वास्थ्य बिमा किन निजी कम्पनीलाई दिइयो ? फलाम र फलामजन्य वस्तु, जुत्ता, सेनिटरी प्याडमा लगाइएको करका विषयमा सांसदले उठाएका शंकाको पुष्टि अर्थमन्त्रीका क्रियाकलापले गरेको उनले बताए ।"
चोरी आरोपमा १० जना पक्राउ,"काठमाडौं (कास) विद्युतीय उपकरणसम्बन्धी होलसेल पसलमा चोरी गरी अन्यत्र लगेर सामान बेच्ने १० जना पक्राउ परेका छन् । काठमाडौं प्रहरी परिसरअन्तर्गत जनसेवा वृत्तबाट खटिएको प्रहरी टोलीले दुई भारतीय नागरिकसहित १० जनालाई पक्राउ गरेको हो ।पक्राउ पर्नेमा चोरीका सामान किन्ने सिंह ट्रेडर्सका सञ्चालक तेजनारायण सिंहसमेत छन् । सिंहले कसुर स्विकार्दै भोलिपल्टै प्रहरीमा आत्मसमर्पण गरेका थिए । सिंहसँगै प्रहरीले सामान चोरेर बेच्ने दुई जना कामदार सविन अर्याल र कुवेर ढकाललाई पनि पक्राउ गर्यो । भोटेबहालस्थित शुभलाभ इलेक्ट्रिकलका रमेश थापा र अमृत दुवाडी, साइमन इलेक्ट्रिक्सका कामदार राजु प्याकुरेल, जेपी इलेक्ट्रिक्सका कामदार प्रकाश थापा र सोही पसलका भारतीय कामदार केकी हुसेन तथा केरेन इन्टरनेसनलका कामदार सुशील खतिवडा र ओमनारायण चौधरी पक्राउ परेका हुन् । आरोपित सबैले कसुर स्वीकार गर्दै बयान दिएका छन् । आफ्नो स्टोरबाट चोरी भएका करिब २५ लाख बराबरका सामान बरामद भएको र आरोपितले विगत तीन वर्षदेखि सामान चोरेर अरूलाई बेच्ने गरेको बयान दिएको पीडित गुप्ताले बताए । उनले आफ्नो पसलबाट तीन वर्षमा ७५ लाखभन्दा बढीको सामान चोरी भएको दाबी गरे । काठमाडौं प्रहरी परिसरका प्रवक्ता एसपी दिनेश मैनालीले विद्युतीय उपकरण चोरी गर्ने र चोरीको मालवस्तु किन्ने १० जनालाई पक्राउ गरी अनुसन्धान अघि बढाइएको बताए । लामो समयदेखि पसलकै कामदार र उनीहरूका सम्पर्कमा भएका अरू व्यक्तिले सामान चोरेर अरू पसलमा सस्तोमा बेच्ने गरेको देखिन्छ, एसपी मैनालीले भने ।"
"मनसुनी विपद्को प्रक्षेपण, बनेन क्षति रोक्ने खाका","(काठमाडौं)  कुल जनसंख्याको करिब ७ प्रतिशत र कुल घरधुरीको ८ प्रतिशत हिस्सा यस वर्ष मनसुनजन्य विपद्को जोखिममा पर्ने प्रक्षेपण गरिए पनि सरकारले जनधनको क्षति रोक्ने गरी प्रभावकारी प्रतिकार्य योजना बनाएको छैन । सरकारी निकायबाट तयार पारिएका योजना पनि विपद्पछिको खोजउद्धार र राहत केन्द्रित छन् । जोखिममा परेका नागरिकलाई विपद् अगावै सुरक्षित स्थानमा स्थानान्तरण गर्नेतर्फ सरकारले ठोस खाका बनाएको छैन । जसका कारण बाढी, पहिरो, डुबान, कटान एवं यसबाट सिर्जित समस्या यो वर्ष पनि दोहोरिने जोखिम बढेको हो । राष्ट्रिय जनगणना २०७८ को प्रारम्भिक तथ्यांकअनुसार नेपालको जनसंख्या २ करोड ९१ लाख ९२ हजार ४ सय ८० र घरधुरी संख्या ५६ लाख ४३ हजार ९ सय ४५ उल्लेख छ । प्राधिकरणले सार्वजनिक गरेको आगामी विपद्सम्बन्धी प्रक्षेपणअनुसार बाढी, पहिरो, डुबानकटानलगायत प्राकृतिक प्रकोपबाट १९ लाख ९९ हजार ८ सय ७५ जनसंख्या र ४ लाख २१ हजार ४७ घरधुरी प्रभावित हुने उल्लेख छ । यो प्रक्षेपणअनुसार विपद्बाट प्रभावित हुन सक्ने आँकडा कुल घरधुरीमा ७ दशमलव ४६ प्रतिशत र कुल जनसंख्याको ६ दशमलव ८५ प्रतिशत हो । देशभर विपद्को सम्भावित उच्च जोखिममा यति धेरै घरधुरी र जनसंख्या समेटिए पनि क्षति रोक्न र न्यूनीकरणका लागि समयमै सुरक्षित स्थानान्तरण गरी वर्षात्पछि पुरानै स्थितिमा फर्काउन सरकारबाट पहल भएको छैन । खासगरी हिमाली र पहाडी भेगमा बाढी र पहिरो तथा तराईमधेसमा बाढी र डुबानबाट जनधनको क्षति हुने गरेको छ । दक्षिणतर्फ झापादेखि कञ्चनपुरसम्म नदी तथा खोलाको प्राकृतिक बहावलाई अवरोध पुग्ने गरी भारतले अन्तर्राष्ट्रिय सीमा क्षेत्रमा बनाएका बाँध, तटबन्ध र अग्ला सडकलगायत संरचना बाढी र डुबानको अर्को कारण बन्न पुगेको छ । गृहमन्त्री अध्यक्ष रहेको विपद् जोखिम न्यूनीकरण तथा व्यवस्थापन कार्यकारी समिति को सोमबार बसेको बैठकमा पेस गरिएको सरकारको खाका प्रकोपअघि नै जनधनको क्षति रोक्नेमा भन्दा विपद्पछिको अवस्था केन्द्रित गरेर ल्याइएको छ । यसप्रति विभिन्न मन्त्रालयका अधिकारीहरूले समेत असन्तुष्टि जनाएका छन् । प्राधिकरणका तर्फबाट बैठकमा पेस गरिएको मनसुन पूर्वतयारी प्रतिकार्य राष्ट्रिय कार्ययोजना२०७९ सम्बन्धी खाकामा पनि बस्ती स्थानान्तरणमा ध्यान दिइएको छैन । कार्यकारी समितिका अध्यक्ष गृहमन्त्री बालकृष्ण खाँणले नै सरोकारवाला सरकारी निकायहरूको समन्वयमा राष्ट्रिय विपद् जोखिम न्यूनीकरण तथा व्यवस्थापन प्राधिकरणले तयार पारेको प्रतिकार्य योजनाको खाकामै असन्तुष्टि जनाएका छन् । उनले विपद् व्यवस्थापनका लागि प्रभावकारी कार्ययोजनासहितको खाका गृह मन्त्रालयमा पेस गर्न विभिन्न सरकारी अधिकारीलाई निर्देशन दिएका छन् । बैठकमा स्वास्थ्य तथा जनसंख्यामन्त्री विरोध खतिवडा, सहरी विकासमन्त्री रामकुमारी झाँक्री, मुख्यसचिव शंकरदास बैरागी, राष्ट्रिय योजना आयोगका सचिव केवलप्रसाद भण्डारी, सशस्त्र प्रहरी महानिरीक्षक राजु अर्याललगायत अधिकारीले प्रकोप व्यवस्थापन गर्न सक्ने गरी सरकारी कार्ययोजना आउनुपर्ने बताए । स्वास्थ्यमन्त्री खतिवडाले स्थानीय तहले जताततै खोस्रने प्रवृत्ति बन्द गर्नुपर्ने टिप्पणी गरे । बिनाइन्जिनियरिङ जताततै बाटो खन्ने कारण पहिरोको जोखिम बढ्यो, यसलाई रोक्न आवश्यक छ । सहरी विकासमन्त्री झाँक्रीले विपद् आइसकेपछि बैठक बस्ने प्रवृत्ति नै गलत रहेको भन्दै विपदघि नै जोखिमको पहिचान गरी सोहीअनुसार कार्ययोजना ल्याउनुपर्ने बताइन् ।मुख्यसचिव बैरागीले पहिरो जानुको मुख्य कारण डोजर संस्कृति रहेको टिप्पणी गरे । भूकम्पले छियाछिया पारेका स्थानमा बिनासुरक्षा मापदण्ड डोजर चलाएर पहिरो निम्त्याइएको भन्दै त्यसलाई रोक्न आवश्यक भएको उनले बताए । संरचनाको डिजाइन गर्दा नै यी विषयलाई हेर्नुपर्यो, उनले भने । गृह सचिव टेकनारायण पाण्डेले विकास निर्माण गर्दा वातावरणीय मूल्यांकनमा जस्तै सुरक्षा अडिटिङलाई बाध्यकारी र अनिवार्य बनाउनुपर्ने बताए । सशस्त्र प्रहरी महानिरीक्षक अर्यालले भारतीय संरचनाका कारण बर्सेनि डुबानको समस्या दोहोरिने गरेको भन्दै त्यसको दीर्घकालीन समाधान खोज्न सरकारले नीतिगत निर्णयबाट पहल गर्न आवश्यक रहेको बताए । उनले भने, सीमा क्षेत्रमा बनेका भौतिक संरचनाले डुबानको समस्या छ, त्यसबाट आक्रोशित भएर स्थानीयले बाँध भत्काउन सशस्त्र प्रहरी जानुपर्यो भन्छन् । यस विषयमा सरकारले नीतिगत निर्णय गरेर समाधानको पहल अघि बढाउनुपर्छ । उनले जिल्ला विपद् व्यवस्थापन कोषमा भएको रकम आवश्यक पर्दा उपकरण खरिदलगायत प्रकोप व्यवस्थापनमा खर्च गर्नै समस्या रहेको उनको भनाइ छ । भारतसँगको सीमा क्षेत्रका डेढ दर्जनभन्दा बढी बाँध तथा तटबन्धका कारण प्राकृतिक बहाव छेकिएर पानी नेपालतर्फ फर्कंदा बर्सेनि डुबान दोहोरिने गरेको छ । परराष्ट्र सचिव भरतराज पौड्यालले सीमा क्षेत्रमा भएका संरचनाबाट हुने डुबानलगायत समस्या समाधानका लागि निरन्तर पहल भइरहेको बताए । विपद् प्रतिकार्य योजनाअन्तर्गत चीनसँग मौसमसम्बन्धी पूर्वसूचना लिने व्यवस्था मिलाउने सम्बन्धमा पनि आवश्यक समन्वय गरिने उनले बताए । विपद् व्यवस्थापनका लागि आवश्यक पर्दा डुंगा किन्ने अवस्था छैन, प्रमुख जिल्ला अधिकारीले डोरी किन्ने रकम भुक्तानी गर्न पनि समस्या छ, यस विषयमा सोच्नुपर्यो, उनले भने । प्रहरी महानिरीक्षक धीरजप्रताप सिंहले विपद्पछिको खोजउद्धारका लागि देशभर सबै सुरक्षा निकायबीच समन्वयमा काम भइरहेको बताएका थिए । सेनाले विपद् प्रतिकार्य योजनाकै लागि भनेर काठमाडौंसहित प्रदेश १, मधेस, गण्डकी र कर्णालीमा एकएक हेलिकोप्टरसहित विपद् उद्धार टोलीलाई तयारी हालतमा राखिएको जानकारी गराएको छ । डरलाग्दो क्षतिगृह मन्त्रालयका अनुसार मनसुनजन्य विपद्बाट २०६८ वैशाख १ देखि २०७८ चैत ३१ सम्मको १० वर्षमा ५ हजार ८ सय २५ घटनामा २ हजार ३ सय ६२ जनाले ज्यान गुमाएका छन् । ८ सय ८० जना अझै बेपत्ता छन् । यो अवधिमा १ हजार ६ सय ४६ जना घाइते भएका छन् । ७८ हजार ८ सय ११ परिवार प्रकोपबाट प्रभावित भए भने ६१ हजार ४ सय ३२ घरमा कतै आंशिक र कतै पूर्ण क्षति भएको अभिलेख छ । यो अवधिमा बाढी तथा डुबानबाट ८ सय ५७, पहिरोबाट १ हजार ३ सय ८७ र भारी वर्षाका कारण १ सय १८ जनाको ज्यान गएको छ । बाढीबाट १६ अर्ब ८० करोड ७३ लाख ६० हजार, पहिरोबाट १ अर्ब ७५ करोड २६ लाख ५० हजार र भारी वर्षाबाट ५२ करोड ३७ लाख ८६ हजार बढीको धनमाल क्षति भएको देखिन्छ । २०७८ को मनसुनजन्य प्रकोपबाट २ सय ५८ जनाको ज्यान गएको थियो । ६५ जना बेपत्ता र १ सय ९२ जना घाइते भएका थिए । १ हजार ६ सय ५२ घरमा क्षति पुगेको थियो । त्यस्तै ६ सय ७८ खानेपानी संरचना, ५२ वटा जलविद्युत्, ४५ पक्की पुल, ३ वटा बेलिब्रिज, ८७ वटा झोलुंगे पुल, ५८ वटा सरकारी भवन र ९३ शिक्षण संस्थाका भवनमा क्षति पुगेको थियो ।प्रकोपबाट क्षति पुगेका संरचनाको पुनर्निर्माण हुन नपाउँदै पुनः त्यही नियति यो वर्ष पनि दोहोरिने जोखिम स्वयं गृह मन्त्रालयले नै औंल्याएको छ । तर, प्रतिकार्य योजनाअन्तर्गत क्षति रोक्न भने प्रभावकारी प्रयास हुन सकेको छैन ।"
मध्य र उच्च पहाडी क्षेत्रमा पहिरोको जोखिम,"(काठमाडौं)  यसपालि पनि अघिल्ला वर्षभन्दा मनसुन छिटो सुरु भएको छ । प्रदेश १, मधेस र वाग्मती हुँदै एकदुई दिनअघि मात्रै मनसुन गण्डकी प्रदेश प्रवेश गरेको हो । विभिन्न भागमा वर्षासमेत भइरहेकाले सतर्कता अपनाउन महाशाखाले अनुरोध गरिसकेको छ । मनसुन पूर्वबाट सक्रिय हुँदै पश्चिमतिर गइरहेकाले बुधबारसम्म धेरै स्थानमा वर्षा हुने महाशाखाको आकलन छ । मनसुन सक्रिय बन्दा हुने वर्षाका कारण पहाडी, उच्च पहाडी र हिमाली क्षेत्रमा पहिरोको जोखिम बढ्ने भएकाले सतर्कता अपनाउन विज्ञहरूले ध्यानाकर्षण गराएका छन् । गत वर्ष मनसुन सुरु भएको पहिलो सातामै मनसुनी वर्षा हिमाली भेगतिर सोझिँदा सिन्धुपाल्चोक (हेलम्बु) देखि मुस्ताङसम्मै आरीघोप्टे वर्षा भएको थियो । त्यसपछि आएको भेलबाढीले तल्लो तटीय क्षेत्रसम्मै ठूलो क्षति पुगेको थियो । जल तथा मौसम विज्ञान विभागले औसतभन्दा बढी वर्षाको आकलन गरिसकेको छ । तर, मनसुन सुरु भएको ८ दिनपछि मात्र विपद् व्यवस्थापन प्राधिकरणले सोमबार मनसुनपूर्व तयारी र प्रतिकार्य योजना ल्याएको छ । विभागले मनसुन सुरु हुनुअघि नै यस वर्ष बढी वर्षा हुने पूर्वानुमान गरे पनि त्यसबाट हुन सक्ने क्षति न्यूनीकरणका लागि समयमै आवश्यक पूर्वतयारी गर्न प्राधिकरणलगायत सरोकारवाला निकाय गम्भीर नबनेको विज्ञहरूको गुनासो छ । पहिरो र भेलबाढीको सम्भावना भएका स्थान र बस्ती पहिचान गरी तिनको व्यवस्थापन बर्खाअघि नै गर्नुपर्ने थियो, त्रिचन्द्र क्याम्पसका इन्जिनियरिङ भूगर्भविद् सुबोध ढकालले भने, मनसुन सक्रिय भएपछि बल्ल विपद् व्यवस्थापन प्राधिकरण तातेको छ ।मनसुन सुरु भएको पहिलो सातामै मुग्लिङनारायणगढ, पृथ्वी राजमार्गको मुग्लिङआँबुखैरेनी खण्डलगायत स्थानमा पहिरो खसेको छ । त्यसबाट मानवीय क्षतिसमेत भएको छ । भूगर्भविद् ढकाल पहिरोका हिसाबले संवेदनशील क्षेत्र पहिचान नगरी सडक विस्तार गरिएका कारण मुग्लिङनारायणगढ खण्डमा पटकपटक समस्या निम्तिएको बताउँछन् । कुनकुन स्थानमा चट्टानी पहिरोको सम्भावना छ, त्यसबारे प्राविधिकमार्फत पहिचान गरी न्यूनीकरणका उपाय अवलम्बन गरी सडक विस्तार गरिएको भए यो अवस्था आउने सम्भावना कम थियो, उनले भने, कस्तो चट्टान भएको स्थानमा कति भिरालो गरी बाटो चौडा गर्ने भन्नेमा ध्यान दिनुपर्थ्यो, त्यसो हुन सकेन । जथाभावी सडक चौडा गर्नेतिर मात्र ध्यान दिँदा पहिरोले दुःख दिइरहेको छ । मुग्लिङनारायणगढ, बुटवलपाल्पाअन्तर्गतको सिद्धबाबा, पृथ्वी राजमार्गका विभिन्न स्थान, अरनिको राजमार्ग, मेलम्ची क्षेत्र, काठमाडौंनुवाकोट हुँदै रसुवागढी जोड्ने पासाङल्हामु राजमार्ग, बेंसीसहर चामे (मनाङ) सडकखण्ड, अत्तरिया हुँदै सुदूरपश्चिमका विभिन्न जिल्ला जोड्ने सडक अहिले पनि पहिरोको जोखिममा छन् । ढकालका अनुसार महाभारत र चुरे क्षेत्रका सडकसमेत पहिरोको उच्च जोखिममा छन् । मनसुनमा महाभारत क्षेत्रमा बढी वर्षा हुन्छ । कर्णाली राजमार्गका विभिन्न स्थान, धनगढीदार्चुला, डडेलधुराबझाङ, गोरुसिंगेसन्धिखर्क, पाल्पागुल्मी सडकखण्ड पनि जोखिममा छन् । प्रदेश १ मा धरान, हिले हुँदै वसन्तपुर जोड्ने सडक, घुर्मीओखलढुंगा र खोटाङ तथा इलाम, पाँचथर हुँदै ताप्लेजुङ जोड्ने सडकमा पहिरोको सम्भावना छ । मनसुनको अवधिमा पहिरोले खोला थुनियो र पछि एकैपटक ताल फुट्यो भने पनि तल्लो तटीय क्षेत्रमा भेलबाढीको सम्भावना हुन्छ, ढकालले भने, यस्ता घटना धेरै पटक भएका छन्, मनसुन अवधिमा ध्यान दिन जरुरी छ । विशेषगरी कालीगण्डकी नदीतटीय क्षेत्रमा त्यो सम्भावना बढ्दो छ । राजमार्गसँग जोड्न स्थानीयस्तरमा जथाभावी खनिएका सहायक सडकले पनि भूक्षय निम्त्याइरहेका छन् । त्यसरी खनिएका सडकको अनुगमन नहुने भएकाले विकराल अवस्था निम्तिने गरेको छ । मनसुनको अवधिमा थोरै क्षेत्रमा केन्द्रित भएर बढी वर्षा हुने गरेको छ । त्यसले पहिरो र भेलबाढीको जोखिम निम्त्याएको छ । अर्का भूगर्भविद् धर्मराज खड्का माटोको अवस्था नहेरी गरिने विकासले विनाश निम्त्याइरहेको बताउँछन् । माटोको परिस्थिति नै नहेरी पूर्वाधार बनाउँदा बर्सेनि मनसुनको अवधिमा क्षति व्यहोर्नुपरेको छ, खड्काले भने, पूर्वाधार जोगाउने गरी आयोजना डिजाइन गर्नुपर्ने हो, त्यसमा हामी चुकिरहेका छौं । स्थानीय सरकारले वातावरणीय पक्षलाई ध्यान नदिई बाटो विस्तार गरेका कारण साना पहिरो निम्तिएको खड्काको ठम्याइ छ । ठूला विकास आयोजनाले पनि डीपीआर कपीपेस्ट गर्ने र वातावरणीय पक्षलाई बेवास्ता गर्ने गरेका छन्, उनले भने, जसले गर्दा ठूला आयोजना पनि विपद्को जोखिममा छन् । पुल्चोक इन्जिनियरिङ क्याम्पसका सहप्राध्यापक वसन्तराज अधिकारीका अनुसार मनसुनको अवधिमा भूकम्पले असर गरेका क्षेत्रमा अहिले पनि पहिरोको जोखिम छ । भूकम्पले हल्लाएको जमिन स्थिर हुन धेरै वर्ष लाग्छ । भूकम्पले असर गरेका पर्वतीय शृंखलामा मनसुनी गतिविधिका बेला लामो समयसम्म पहिरोको जोखिम हुन्छ, उनले भने । पहाडी क्षेत्रको वर्षाबारे गरिएको एक अध्ययनले कुनै स्थानमा २४ घण्टामा १ सय मिलिमिटर वर्षा भयो भने त्यो स्थानमा सानो पहिरोको सम्भावना हुन्छ । २४ घण्टामा १०० देखि २०० मिमि वर्षा भएमा ठूलो पहिरो आउने र नदीको बहाव बढ्ने सम्भावना हुन्छ । २४ घण्टामा ३०० मिमि वर्षा भएको क्षेत्रमा भीमकाय पहिरो र बाढीको उच्च सम्भावना हुन्छ । भूगोलविद् प्राडा नरेन्द्रराज खनालका अनुसार विगतमा मकवानपुरको कुलेखानी, ललितपुरको लेले र स्याङ्जालगायत स्थानमा ठूलो वर्षाका कारण भीमकाय पहिरो निम्तिएको थियो । सडक विभागका महानिर्देशक अर्जुनजंग थापाका अनुसार राजमार्गको मर्मतसम्भार गर्न सातै प्रदेशमा ३३ वटा सडक डिभिजन कार्यालय छन् । मनसुनलगायत अन्य आकस्मिक अवस्थामा मर्मतसहितका काम गर्न हेभी इक्विपमेन्ट डिभिजन कार्यालय पनि छन् । महानिर्देशक थापा पहिरोको जोखिम र पहिरोको इतिहास अध्ययन गरेर धेरैजसो इक्विपमेन्ट पहाडी राजमार्गहरूमा परिचालन गरिएको बताउँछन् । कुनै स्थानमा पहिरो गएर बाटो थुनिहाल्यो भने आधा घण्टादेखि १ घण्टाभित्र इक्विपमेन्ट र प्राविधिकसहित घटनास्थलमा पुग्ने हिसाबले तयारी अवस्थामा छौं, थापाले भने, मनसुनी विपद्लाई मध्यनजर गरेर इक्विपमेन्टसहित जनशक्ति परिचालनको व्यवस्था मिलाएका छौं ।जलवायु परिवर्तनजन्य विपद् न्यूनीकरण तथा व्यवस्थापनमा लामो समयदेखि काम गर्दै आएका दीपक केसी मनसुनका कारण निम्तिने विपद् व्यवस्थापनका लागि जोखिमयुक्त स्थानमा बन्दोबस्तीका सामानसहित टोली परिचालन हुनुपर्ने समयमा बल्ल प्राधिकरणले पूर्वतयारी र कार्ययोजना ल्याएको बताउँछन् । सम्भावित बाढीबारे पूर्वसूचना प्रवाह गर्न वर्षा मापन केन्द्र, मापन केन्द्रको अवस्था र सेन्सरको अवस्थाबारे जल तथा मौसम विज्ञान विभाग बेलैमा सक्रिय हुनुपर्ने उनको सुझाव छ । कुन क्षेत्रमा कति वर्षा भइरहेको छ र त्यसले कुन क्षेत्रमा कस्तो प्रभाव पार्दै छ भन्ने सूचना लिन सके जोखिमयुक्त बस्तीमा सही सूचना प्रवाह गर्न सकिन्छ, उनले भने, त्यो कुन माध्यम र स्तरमा प्रवाह गर्ने भन्ने अहिले नै यकिन हुनुपर्छ ।"
'सरकारको परराष्ट्र सम्बन्धको प्रस्थान बिन्दु नै गलत,"काठमाडौं (कास) एमाले उपमहासचिव एवं पूर्वपरराष्ट्रमन्त्री प्रदिपकुमार ज्ञवालीले सरकारको परराष्ट्र सम्बन्धको प्रस्थान बिन्दु नै गलत भएको टिप्पणी गरेका छन् । सरकारले सुरुमै चीनसँग कृत्रिम सीमा विवादको विषय निकालेर गल्ती गरेको पनि उनले आरोप लगाएका छन् । संसद्को अन्तर्राष्ट्रिय सम्बन्ध समितिमा सोमबार बोल्दै ज्ञवालीले वर्तमान गठबन्धन सरकार नेपाली जनता र राष्ट्रको हितमा काम गर्नेभन्दा पनि अन्य देशका लागि कम्फर्टेबल बन्ने गरी अगाडि बढेको आरोप लगाए । हाम्रो सरकार अरू देशका लागि कम्फर्टेबल हुन्छ । कम्फर्टेबल बन्ने सोचतिर सरकारका कतिपय निर्णय उन्मुख भएको देख्छु, उनले भने, नेपालको परराष्ट्र सम्बन्धमा एक खालको विचलन देखेको छु । सरकारले सुरुमा नै परराष्ट्र सम्बन्धमा गल्ती गर्यो । नेता ज्ञवालीले अघिल्लो सरकारका पालामा सिंगो सदन एक भएर कालापानी, लिम्पियाधुरा र लिपुलेक समेटेर नेपालको नक्सा पास गरेको उल्लेख गर्दै अहिलेको सरकारले त्यसलाई कूटनीतिक तहबाट पहल गरेर भोगचलनमा ल्याउनुपर्ने बताए । तर सरकारले त्यो काम नगरेर विवाद नै नभएको चीनसँग सीमा समस्या देखायो, उनले भने । ज्ञवालीले सरकारले एउटा छिमेकी राष्ट्रलाई खुसी पार्ने र अर्कोलाई चिढ्याउने काम गरेको आरोप लगाए । प्रधानमन्त्रीको अमेरिका भ्रमणबारे औपचारिक रूपमा लिखित जानकारी दिन पनि उनले माग गरेका थिए ।"
एमालेले घातअन्तरघातको गम्भीर समीक्षा गर्ने,"(काठमाडौं)  एमालेले स्थानीय निर्वाचनमा भएका घातअन्तरघातको गम्भीर समीक्षा गर्ने भएको छ । अपेक्षाअनुरूप परिणाम आउन नसक्नुमा बाह्य र आन्तरिक दुवै कारण रहेको उपमहासचिव प्रदीप ज्ञवालीले बताए । सत्ता गठबन्धनबाट चौतर्फी घेराबन्दीका बाबजुद पनि लोकप्रिय मतका आधारमा अग्रस्थानमा रहेको निष्कर्ष एमालेको छ ।प्रमुखहरूमा हामीले अपेक्षा गरेकोभन्दा कम हो, यसमा गम्भीर समीक्षा गर्दै छौं, सोमबार बसेको सचिवालय बैठकपछि उपमहासचिव ज्ञवालीले भने, कतिपय स्थानमा उम्मेदवारी घोषणामा ढिलाइ र कतिपय स्थानमा उम्मेदवार चयनमा समस्या देखिएका छन् । कतिपय स्थानमा घातअन्तरघात पनि भएका छन् । अन्तरघात र असमझदारी पनि छुट्याइने उनले जानकारी दिए । हामीले कुनचाहिँ अन्तरघात हो र कुनचाहिँ असमझदारी हो भन्ने छुट्याउँछौं, जिल्ला, पालिका र वडा तहमा पनि समीक्षा हुनेछ, उनले भने । सचिवालय बैठकमा यसबारेमा छलफल भएको उपमहासचिव ज्ञवालीले जानकारी दिए । गठबन्धनले सत्ताको दुरुपयोग गरेका कारण पनि चुनावी नतिजा आफूहरूले सोचेजस्तो नआएको उनले बताए । यस पटक चुनाव स्वस्थ, मर्यादित र निष्पक्ष भएन, जसरी पनि जित्नुपर्छ भन्ने मान्यताबाट निर्देशित भएको देखियो, उनले भने, परिणामलाई हामीले दुई तरिकाले हेरेका छौं । अध्यक्षउपाध्यक्ष र प्रमुखउपप्रमुखमा ०७४ सालमा जस्तो नतिजा आएको छैन तर पपुलर मतका हिसाबले ३४ प्रतिशतसहित सबैभन्दा अगाडि छौं । निर्वाचन परिणामलाई लिएर पार्टीको मूल नेतृत्वप्रति अनास्था उत्पन्न हुने गरी आएका नेताका अभिव्यक्तिबारे पनि छलफल भएको उनले बताए । केही दिनअघि एमालेको अनुशासन आयोगले स्थायी कमिटी सदस्य घनश्याम भुसाललाई अध्यक्ष केपी शर्मा ओलीको आलोचना गरेको भन्दै कारबाही सिफारिस गरेको थियो । तर सोमबारको बैठकमा भुसालमाथिको कारबाहीबारे के छलफल भयो भन्ने ज्ञवालीले खुलाएनन् ।बैठकमा राष्ट्रिय राजनीतिका विभिन्न आयामबारे छलफल भएको उनले जानकारी दिए । परराष्ट्र नीति खलबलिँदो छ, नेपाललाई नजानिँदो तरिकाले भूराजनीतिक द्वन्द्वतिर धकेल्ने काम भएकामा चिन्ता प्रकट भएको छ, उनले भने, नेपालको सार्वभौमसत्ता, स्वतन्त्रता र राष्ट्रिय अखण्डतामाथि आँच आउन नदिनका लागि पार्टीले अझै सशक्त भूमिका खेल्ने विषयमा छलफल भएको छ ।ज्ञवालीले पार्टी अहिले बलियो राष्ट्रिय शक्तिका रूपमा थप सुदृढ बन्ने अभियानमा रहेको र तत्काल वामपन्थी दलहरूबीच एकता सम्भव नभएको बताए । एमाले मूलतः बलियो राष्ट्रिय शक्तिका रूपमा थप सुदृढ बन्ने अभियानमा छ, यसमा वामपन्थी र अरू दल पनि एजेन्डाका रूपमा जोडिन सक्छन् तर निर्वाचनअगाडि तत्काल एकता र सहकार्य हुने सम्भावना छैन, उनले भने ।एमाले अध्यक्ष ओली र नेकपा नेता नारायणकाजी श्रेष्ठबीच सोमबार भएको भेटवार्ता पनि मुलुकको पछिल्लो राजनीतिक अवस्थाका बारेमा केन्द्रित रहेको ज्ञवालीको भनाइ थियो । विभिन्न दलहरूमाथि हाम्रो इस्युबेस्ड समर्थन र आलोचना हो, मुलुकका सामु देखिएका केही निश्चित मुद्दामा छलफल गरिरहेका छौं, उनले भने ।एमालेले कसैलाई प्रधानमन्त्रीको अफर नगरेको पनि ज्ञवालीले बताए । केही दिनअघि एमालेले अहिलेको सत्ता गठबन्धन तोड्न माओवादी अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपाललाई प्रस्ताव गरेको समाचार सार्वजनिक भएका थिए । ती समाचारमा सत्यता नरहेको उनले बताए । हामीले कसैलाई प्रधानमन्त्री अफर गरेका छैनौं, एमाले अहिले कसैलाई प्रधानमन्त्री अफर गर्ने मुडमा छैन, अफर गर्न चाहँदैन, आवश्यक पनि ठान्दैन, उनले भने, यो हामीलाई यताबाट यति अफर आएको छ भन्दै आगामी चुनावमा ५० प्रतिशत सिट दिने कि नदिने भनेर कांग्रेससँग बार्गेनिङ गर्ने सुनियोजित प्रचारबाजी मात्रै हो । एमाले यस्ता धन्दामा छैन ।"
ओलीश्रेष्ठ भेटवार्ता,"काठमाडौं (कास) एमाले अध्यक्ष केपी शर्मा ओली र माओवादी नेता नारायणकाजी श्रेष्ठबीच आइतबार भेटवार्ता भएको छ । ओलीलाई भेट्न नेता श्रेष्ठ उनकै निवास बालकोट पुगेका थिए । ओलीसँग कम्युनिस्ट आन्दोलनमा आएको संकट, परराष्ट्र नीतिमा समस्यालगायत विषयमा कुराकानी भएको नेता श्रेष्ठले बताए । कम्युनिस्ट आन्दोलन अघि बढाउने विषय पनि उठेको उनले जानकारी दिए । पार्टी अध्यक्ष पुष्पकमल दाहाललाई जानकारी दिएर नै ओलीसँग कुराकानी गरेको श्रेष्ठको भनाइ छ । ओलीका प्रेस संयोजक रामशरण बजगाईंले दुई नेताबीच राष्ट्रिय, अन्तर्राष्ट्रिय राजनीतिक परिस्थितिबारे कुराकानी भएको बताए । श्रेष्ठले अमेरिकी अनुदानको एमसीसी परियोजना मुलुकको हितमा नभएको धारणा राख्दै आएका छन् । पछिल्लो समय ओलीले पनि अमेरिकी उच्च अधिकारीको नेपाल भ्रमणप्रति असन्तुष्टि जनाउँदै आएका छन् ।"
पाती झारअनुसन्धानकर्तालाई अन्तर्राष्ट्रिय पुरस्कार,"काठमाडौं (कास) नेपालको रैथाने वनस्पति र समग्र जैविक विविधताकै लागि खतरा बनेको पाती झार नियन्त्रण र अनुसन्धानमा सहयोग पुर्याएबापत नेपाली वैज्ञानिक सिर्जना महर्जन अन्तर्राष्ट्रिय अवार्डबाट सम्मानित हुने भएकी छन् । अमेरिकी राष्ट्रपतिले खाद्य तथा कृषि सुरक्षाका लागि गठन गरेको ७ सदस्यीय विज्ञ सल्लाहकार समिति बिफाड (बोर्ड फर इन्टरनेसनल फुड एन्ड एग्रिकल्चर डेभलपमेन्ट) ले महर्जनलाई बिफाड स्टुडेन्ट अवार्ड२०२१ दिने निर्णय गरेको हो । वनस्पति विभागमा वैज्ञानिक अधिकृतका रूपमा कार्यरत महर्जनले सन् २०२१ मा पातीझारमाथि विद्यावारिधि पूरा गरेकी छन् ।झट्ट हेर्दा तीतेपातीजस्तै देखिने यो झार २ मिटरसम्मको अग्लो हुन्छ । खेतबारी, सार्वजनिक स्थान, खुला क्षेत्र जताततै देखिने यो झारबाट निस्कने एलोपेथिक रसायन ले माटोको अम्लीयपनालाई फेरबदल गर्छ, जसकारण अन्य बिरुवा उम्रन पाउँदैनन् । महर्जनले यही झारको नियन्त्रणका लागि प्रयोग गर्नुपर्ने जैविक उपायबारे अनुसन्धान गरेकी हुन् । झार नियन्त्रणका लागि उनले नेपालमा दुई वटा जैविक उपाय प्रभावकारी हुन सक्ने जनाएकी छन् । ढुसी र खबटे किरा प्रयोग गरेर नियन्त्रणमा गर्न सकिने उनको अनुसन्धानले देखाएको छ । जाइगोग्रामा बाइकोलोरटा प्यालिस्टर (लिफ इटिङ बिटल) भनिने एक प्रकारको खबटे किरा र विन्टर रस्ट भनिने पक्सिनिया ढुसीको माध्यमबाट झार नियन्त्रण गर्न सकिने अनुसन्धानमा उल्लेख छ ।"
"सरकार, सम्पत्ति विवरण नलुकाऊ","कानुनले बाध्य नतुल्याए पनि मन्त्रिपरिषद् सदस्यहरूको सम्पत्ति विवरण सार्वजनिक गर्नु सरकारको नैतिक दायित्व हो । लोकतन्त्र तथा पारदर्शी शासन व्यवस्थाको मर्मअनुरूप नेपालमा यो नैतिक परम्परा लगभग स्थापित पनि थियो । तर, वर्तमान सरकार गठन भएको एक वर्ष बित्नै लाग्दा पनि प्रधानमन्त्री शेरबहादुर देउवासहित कुनै पनि मन्त्रीको सम्पत्ति विवरण सार्वजनिक गरिएको छैन । यसबाट सरकारले उक्त नैतिक परम्पराको मात्र अनादर गरेको देखिँदैन, सुशासन तथा पारदर्शी शासन व्यवस्था प्रवर्द्धनप्रति अनिच्छा जनाएको पनि बुझिन्छ ।खुला सरकार र सुशासनको एउटा आधारस्तम्भ हो पारदर्शिता । यसका निम्ति सरकारका नीति निर्माण प्रक्रियादेखि निर्णय र कार्यप्रगति तथा विवरणसम्म मात्रै पारदर्शी भएर पुग्दैन, सार्वजनिक ओहोदामा बस्नेहरूले राज्यलाई आफ्नो सम्पत्ति विवरण बुझाएको पनि हुनुपर्छ, र पारदर्शिताको उच्चतम अभ्यासका निम्ति त्यसलाई सार्वजनिक गरिनुपर्छ । यस क्रममा आआफ्नो सम्पत्ति विवरण सार्वजनिक गर्ने पहिलो दायित्व प्रधानमन्त्री र मन्त्रीहरूकै हो । तर, हरेक मन्त्रीले प्रधानमन्त्री तथा मन्त्रिपरिषद् कार्यालयमा सम्पत्ति विवरण बुझाउने कानुनी बाध्यताअनुसार उनीहरूले सम्पत्ति विवरण बुझाए पनि सरकारले मन्त्रिपरिषद्ले निर्णय गरी सार्वजनिक गर्ने परम्पराको अनुशीलन गरेको छैन, जुन विडम्बनापूर्ण छ । अख्तियार दुरुपयोग अनुसन्धान आयोग ऐनमा सार्वजनिक पद धारण गरेको व्यक्तिले पद धारण गरेको मितिले ६० दिनभित्र र त्यसपछि आर्थिक वर्ष समाप्त भएको मितिले ६० दिनभित्र आफ्नो वा परिवारका नाममा रहेको सम्पत्ति विवरण तोकिएको निकाय वा अधिकारीसमक्ष पेस गर्नुपर्ने व्यवस्था छ । प्रधानमन्त्री तथा मन्त्रिपरिषद् कार्यालयको वेबसाइटमा कानुन, न्याय तथा संसदीय व्यवस्थामन्त्री गोविन्दप्रसाद शर्माबाहेक प्रधानमन्त्री र मन्त्रिपरिषद्का सबै सदस्यले सम्पत्ति विवरण बुझाएको उल्लेख पनि छ । सबैभन्दा पछि चैत २४ मा मन्त्रिपरिषद्मा प्रवेश गरेका मन्त्री शर्मा वेबसाइटमा अद्यावधिक नभए पनि आफूले पनि विवरण बुझाइसकेको बताउँछन् । तर यसबारे केही पनि सार्वजनिक नगरिँदा सम्पत्ति विवरण बुझाउनु फगत औपचारिकता पूरा गर्ने एउटा मेलो बनेको छ । अख्तियार दुरुपयोग अनुसन्धान आयोग ऐनमा अनुसन्धानको सिलसिलामा सम्पत्ति विवरण माग हुन आएमा त्यस्तो विवरण सम्बन्धित अधिकारीलाई उपलब्ध गराउनुपर्ने र अन्यथा गोप्य रहने भनिए पनि कार्यकारीलगायतका प्रमुख राज्याधिकारीहरूले नैतिक आधारमा आफ्नो सम्पत्ति विवरणबारे जनतालाई जानकारी दिनुपर्छ । प्रधानमन्त्री र मन्त्रीजस्ता उपल्लो राजनीतिक जिम्मेवारीमा भएकाहरूका निम्ति त यो काम प्राथमिक दायित्वभित्रै पर्छ । २०५६ सालमा तत्कालीन प्रधानमन्त्री कृष्णप्रसाद भट्टराईले त मन्त्रिपरिषद्को कार्यव्यवस्था नियमावलीमै यस्तो व्यवस्थालाई बाध्यात्मक बनाएका थिए । यो सरकारले भने त्यसरी स्थापित एउटा उन्नत परम्पराकै धज्जी उडाएको छ । निश्चय पनि सर्वसाधारणका निम्ति सम्पत्ति गोपनीयताको विषय हो, तर सरकारी पद धारण गर्नेहरूका हकमा यो लागू हुँदैन, हुनु पनि हुँदैन । आफ्नो जायजेथा गोप्य नै राख्न रहर हुनेले सार्वजनिक ओहोदाप्रतिको लालच त्याग्न सक्नुपर्छ, खास गरी राजनीतिक पदहरूमा । सामान्यतया यस्ता पद धारण गर्नेहरूले राज्यस्रोत तथा शक्तिको दुरुपयोग गरेर व्यक्तिगत आर्थिक लाभ हासिल नगरून् भनेर सम्पत्ति विवरण राज्यलाई बुझाउनुपर्ने व्यवस्था गरिएको हो । त्यस्तो विवरण गोप्य राख्दा उनीहरूका क्रियाकलाप र सम्पत्तिमा हुने जोडघटाउमाथि नागरिक निगरानी कायम हुनै सक्दैन उनीहरूको सम्पत्ति आर्जनका स्रोत केके रहेछन् अर्थात् उनीहरूको सम्पत्तिसम्बन्धी संलग्नता कहाँकहाँ रहेछ भन्ने नागरिकले थाहा पाउँदैनन्, जसबाट उनीहरूको स्वार्थ सम्बन्धबारे आकलन गर्न र उनीहरूले गरेका निर्णयमा स्वार्थको द्वन्द्व भएनभएको भेउ पाउन पनि नागरिकलाई सकस पर्छ ।सम्पत्ति छानबिन गर्न सक्ने आधिकारिक निकायहरूले चाहेमा मात्र त्यो विवरण हेर्न पाउँछन्, तर त्यसका लागि पनि साधारणतया पहिले त्यस्ता निकायहरूमा उजुरी परेको हुनुपर्छ । र, उजुरी परिहालेमा पनि तिनले सम्पत्ति छानबिन गर्ने इच्छाशक्ति देखाउनुपर्छ । फेरि, सम्पत्ति विवरण बाहिर नल्याइएपछि उनीहरूमाथिको सार्वजनिक निगरानी कमजोर बन्छ, र त्यस्तो उजुरी पर्ने सम्भावना पनि त्यसै न्यून हुन्छ । त्यसैले पारदर्शी शासन व्यवस्थाको प्रवर्द्धनका निम्ति सिद्धान्ततः पनि सम्पत्ति विवरण अनिवार्य रूपमा सार्वजनिक गर्नुपर्छ । सम्पत्ति विवरण बुझाएका कतिपय मन्त्रीहरू आफैंसित पनि यसलाई सार्वजनिक नगरिएकामा प्रश्नवाचक चिह््न छ । यसबाट त यस्तो विवरण सार्वजनिक नगर्नु नै रहस्यमय देखिन्छ । यसले त प्रधानमन्त्री देउवा स्वयं नै यसलाई सार्वजनिक गर्न इच्छुक नरहेको देखाउँछ । यस्तो अवस्थामा लामो अवधिसम्म सम्पत्ति सार्वजनिक नगरिएमा पनि प्रधानमन्त्री तथा मन्त्रीहरूलाई आफ्नो जायजेथा प्रमाणित गर्न चुनौती रहेको र त्यसैले यसलाई बाहिर ल्याउन उनीहरू हच्किएको अर्थ लाग्छ । यसबाट सरकारप्रति जनधारणा राम्रो बन्दैन, यो तथ्यबोध प्रधानमन्त्री देउवाले गर्नुपर्छ । संघीय सरकारका प्रधानमन्त्री र मन्त्रीहरूले मात्र होइन, प्रदेश मन्त्रिपरिषद् सदस्य, संघीय संसद्, प्रदेश सभाका सदस्यहरूले पनि यस्तो विवरण सार्वजनिक गर्नुपर्छ । हालै ७५३ पालिकामा नयाँ जनप्रतिनिधिहरू निर्वाचित भएका छन्, जो आफैंमा सरकार हुन् । उनीहरूमध्ये कम्तीमा पालिकाप्रमुख, उपप्रमुख र वडाध्यक्षले पनि आफ्नो सम्पत्ति विवरण सार्वजनिक गर्नुपर्छ । सिंहदरबारको अधिकारसँगसँगै आर्थिक अनियमितताजस्ता विकृति पनि स्थानीय स्तरसम्मै झाँगिएकाले पनि यसो गर्नु अपरिहार्य भैसकेको छ । स्थानीय जनप्रतिनिधिहरूले सम्पत्ति विवरण सार्वजनिक गरेमा स्थानीय तहमा पनि यो नैतिक परम्परा मात्र बस्दैन, उनीहरूले थप नागरिक विश्वास पनि आर्जन गर्न सक्छन्, जसबाट स्थानीय सरकारलाई बलियो बनाउन अतिरिक्त टेवा पुग्छ । अनि मात्रै सबै तहमा खुला सरकारको अवधारणाको प्रवर्द्धन हुन्छ, र सदाचार कायम हुन पनि मद्दत पुग्छ ।"
मल नपाउँदाको हन्डर,"बजेटमाथिको छलफलमा मल आपूर्तिबारे सांसदहरू जति चिच्याए पनि त्यो सन्दर्भ आयाराम गयाराम जस्तो बनेको छ । किसानले मल नपाउँदाको हन्डर शब्दमा वर्णन गर्न सकिँदैन । मल पाउने आसमा ठूलो रकम खर्चेर धनगढीदेखि भैरहवा आउँदा पनि नपाएको विभिन्न सीमा नाकाहरूमा भारतबाट ल्याउन खोज्दा दुवैतर्फका सुरक्षाकर्मीले कठालो समातेर लछारपछार पार्ने, लाठी, मुड्की वर्षाउने गरेको स्थितिमा किसानको पीडा अरू गहिरिँदै गएको छ । स्थानीय तहलाई सिंहदरबारको प्रतिरूप माने पनि सिंहझैं गर्जेर बस्ने, कृषिको उत्थानभन्दा भौतिक सुविधातर्फ ध्यान दिने माहोलको विस्तार भइरहेको छ । विश्वका विकसित, विकासशील देशले कृषिलाई उच्च प्राथमिकता दिएका छन् भने यो पेसाबाट समृद्धिको शिखर चुम्ने पनि धेरै छन् । ती देशलाई कृषिप्रधान देशमा वर्षौंदेखि रासायनिक मलको अभाव भएको सुन्दा दन्त्यकथाजस्तो पनि लाग्दो हो, तर हामी यही यथार्थभित्र छटपटाइरहेका छौं । हाम्रामा प्रधानमन्त्री कृषि आधुनिकीकरण लगायत नारासँग जोडिएका कार्यक्रम सीमान्त किसानसम्म पुगेकै छैनन् । कृषि ऋण सर्वसुलभ नभएको, उत्पादित वस्तुले राम्रो बजार नपाएको, बिचौलियाको कारण किसान अघि बढ्न नसकेको, आयातित कृषिजन्य वस्तुले बजार भरिएको, नेतृत्वमा जवाफदेहिता नभएको यथार्थले कृषिकर्म किचिएको छ । जाबो मल आपूर्ति गर्न नसकी हाहाकार मच्चाइरहने कस्तो सरकार हो यो ? भुवनेश्वर शर्मा, चन्द्रागिरि२, काठमाडौं"
इम्बोस्डमा हतारो किन ?,"कोरोना महामारी र युक्रेनरुस युद्धले निम्त्याएको संकट झेल्न नपाउँदै तीन महिनामा खाद्य सामग्रीदेखि पेट्रोलियम पदार्थसम्मको चुलिएको मूल्यवृद्धि र महँगीलाई रोक्न पहल नगर्ने सरकार इम्बोस्ड नम्बर प्लेटका लागि भने दिलोज्यान दिएर लाग्नु उदेकलाग्दो छ । इम्बोस्ड नम्बर प्लेट कति आवश्यक र जायज छ भन्ने कुनै अनुसन्धान नगरी हचुवाको भरमा लादेर चर्को शुल्क उठाएर जनतालाई भार बोकाउनु व्यावहारिक छ ? लाइसेन्स दिन २ वर्ष लगाउने, नयाँ फर्म बन्द गर्ने र नवीकरण गरेको वर्षौंसम्म लाइसेन्स नदिने सरकार इम्बोस्ड नम्बर प्लेट भने यतिका छिटो समयमा कसरी जडान गर्न सक्छ ? सरकार जनताको अभिभावक भएकाले नीतिनिर्माण र देश विकासमा लागेर नागरिक हितमा अघि बढ्नुको साटो कताबाट कमिसन धेरै आउँछ भन्ने खोज्दै हिँडिरहेको भान हुन्छ । नागरिकलाई धम्क्याएर, कारबाहीको चेतावनी दिएर छोटो समयमा काम सकाउन कज्याउने सरकारले अन्य कार्य गर्न भने किन दशकौं लगाउँछ ? इम्बोस्ड नम्बर प्लेट राख्न बाध्य पारिने हो भने पनि सरकारी स्तरबाटै सुलभ दरमा नागरिकलाई मर्का नपर्ने गरी गरिनुपर्नेमा चर्को पैसा असुल्न माफियाहरू अगाडि सारेर जनता लुट्न ध्यान केन्द्रित गर्नुले पनि सरकारको नियत र इमानदारीमा खोट देखिन्छ । जनतालाई प्रत्यक्ष भार पर्ने यस्ता कृत्यमा जबर्जस्ती नगर्न सरकारको चेत समयमै खुलोस् । रोशन भट्टराई, इनरूवा३, सुनसरी"
निहारिका राजपुतलाई न्याय,"महोत्तरी जलेश्वरकी निहारिका राजपुत २१ महिने शिशु च्यापेर न्याय माग्न राजधानी काठमाडौंमा अनशनरत छिन् । उनले प्रहरी, महिला आयोग तथा अदालतको ढोका घच्घचाउँदासमेत न्याय पाएकी छैनन् । न्याय चाहियो भनेर उनले पहिले माइतीघर मण्डलामा अनशन बसेकी रहिछन् तर प्रहरीले जबर्जस्ती वसन्तपुर लगेको समचार छ । अपराधीसम्म पुग्न नसक्ने प्रहरी किन निरीह नागरिकमाथि जाइलाग्छ ? जिल्ला अदालत धनुषाको फौसला चित्त नबुझेर निहारिकाले जनकपुर उच्च अदालतमा मुद्दा पुनरावेदन गराएकी छन् । तर, चार महिना भइसक्दा पनि पेसीसमेत नतोकिनु दुःखलाग्दो कुरा हो । घरपरिवारसमाजबाट तिरस्कार भएकी निहारिकाले न्यायका लागि कहाँ जाने ? उनको दोष के हो ? बलात्कारी खुल्लमखुला छाती फुलाएर हिँड्ने तर उनी भने रुँदै न्यायका लागि अनशन बस्न पर्ने ? पुरुषोत्तम घिमिरे, काठमाडौं"
पहिचानको आन्दोलन गलत नै रहेछ ?,"कट्टरपन्थी र प्रगतिशील पहिचानको राजनीतिराजनीतिशास्त्र र समाजविज्ञानकी ज्ञाता नान्सी फ्रेजरका अनुसार, संसारमा मूलतः पहिचानको राजनीतिका दुईवटा पक्ष बलियोसँग देखिएका छन् कट्टरपन्थ (फन्डामेन्टलिजम) र प्रगतिशील । अधिकांश राज्य र शक्तिशाली समूहले कट्टरपन्थी रूपलाई अँगालेको पाइन्छ भने प्रगतिशील रूपको पहिचानको राजनीति गर्न खोज्नेहरूले पनि अन्य पहिचानलाई आत्मसात् गर्न वा इन्टरसेक्सनालिटी को दृष्टि र विधि अँगाल्न नसक्दा एक वा अर्को रूपको कट्टरपन्थ नै अभ्यास गरेको दुःखद अवस्था पनि देखिएको छ । एकल पहिचानका आधारमा राष्ट्रराज्य (नेसनस्टेट) बनाउने एवं त्यसैलाई संवैधानिकता, स्वीकार्यता र वर्चस्व प्रदान गर्ने क्रममा शासन, शोषण, उत्पीडन र सीमान्तीकरण गरिरहेको अवस्थामा त्यसविरुद्ध संघर्षरत व्यक्ति, समूह र समुदायले जस्तालाई तस्तै (टिट फर ट्याट) गरे भने पहिचानका आधारमा न्याय, सम्मान र पुनर्वितरणको ठूलो लक्ष्य भँड्खालोमा पुग्छ । नेपाली राज्य, यहाँका सरकार र सरकारी बुद्धिजीवीहरूले राष्ट्रभाषा भनेकै खसनेपाली भाषा, राष्ट्रधर्म भनेकै हिन्दु धर्म, राज्याधिकारी भनेकै ब्राह्मणक्षत्री पुरुष सम्भ्रान्त, नेपाली भनेकै पहाडे पर्वतेभाषी पहिचान हो भनेर सबै देशवासीमाथि थोपरे भन्दैमा त्यसको विपक्षमा रहेकाले पनि अरूमाथि त्यस्तै हठ र दम्भ बोक्दै सोभिनिजम (एकल पहिचानको अहंकारवाद) नै देखाउन मिल्दैन । आफ्नै जातीय, भाषिक, धार्मिक, क्षेत्रीय वा सांस्कृतिक पहिचानलाई मात्रै पवित्र, सर्वोच्च, देशीय, राष्ट्रियअन्तर्राष्ट्रिय वा सार्वभौम ठान्ने हठ र अहंकार प्रदर्शन गरेमा न्याय र सम्मानसहितको प्रगतिशील पहिचान आन्दोलनको मर्म नै मर्छ । नेपालजस्तो सामाजिक, सामुदायिक र सांस्कृतिक विविधता भएको देशमा जसरी राज्य पक्षबाट एउटा एकल पहिचानको राष्ट्रराज्य बनाउने राष्ट्रवादी सिद्धान्त, नीति र नियत बेठीक छ, त्यसरी नै गलत छ गैरराज्य पक्षबाट पनि आफ्नो समुदायकाले जेजस्ता कमी, कमजोरी, गल्ती, अपराध गरे पनि छोपछाप गर्ने, त्यसलाई सकेसम्म नस्विकार्ने, अझ गलत व्याख्याका आधारमा आफूलाई नै सही ठहर्याउने अनि जुझारु भीडका आधारमा (अ)न्याय गर्ने राष्ट्रवाद र उपराष्ट्रवाद पनि । यस्तो राष्ट्रवादले अर्को बहिष्कृत र उत्पीडित समुदायका दुःख, पीडा, संघर्षप्रति समानुभूति (इम्प्याथी) त टाढैको कुरा, सहानुभूति (सिम्प्याथी) समेत जनाउँदैन । बरु राज्यपक्षको प्रभुत्वशाली राष्ट्रवादले जस्तै द्वन्द्व, दमन र दूरी वा पृथकता (एलिनेसन) का लागि ब्याड तयार गर्छ एवं उत्पीडित समुदायहरूबीच ऐक्यबद्धता र सहकार्यको सम्भावनालाई अनन्तसम्म धकेलेर विभेदी राज्यपक्षलाई नै सघाउँछ । मिरुनाफुर्पा प्रकरणमा तामाङ र अन्य जनजाति समुदायका केही व्यक्तिले देखाएको व्यवहार धेरैजसो राष्ट्रवादीले देखाएका छन् । काठमाडौंमा दलित महिलालाई कोठा भाडामा नदिइएको र जातीय विभेद गरेको मामिलामा नेवाः राष्ट्रवादका पक्षपोषकहरूले आफ्नो समुदायका सदस्यलाई बचाउन आफ्नो समुदायमा हिन्दु वर्ण व्यवस्था अनुसारको जातीय विभेद नै नभएको तर्क गरेका थिए । यो पन्ध्र हजारदेखि दुई हजार वर्षयता जातीय विभाजन बेहोर्दै आएको नेवाः समुदायभित्र जातभातको संरचना र जातीय विभेदको दुर्गन्धलाई छोप्ने पुरानै तरिका हो भने, पहिले अछुत भनिने समुदायले प्रतिरोधका लागि बनाएको दलित सामूहिक पहिचानलाई अस्वीकार गर्ने क्रमकै एक कडी हो । नेवाः अभियन्ता एवं मन्त्री राजेन्द्र श्रेष्ठले नेपालभाषामा लामै लेखेर नेवाः समाजमा हिन्दु वर्णव्यवस्था नभएको, तर आफ्नै खालको विभेदपूर्ण जातप्रथा भएको र त्यसलाई हटाउन सबै नेवाः संस्थाबाट संकल्प गरी छुवाछुत र जातभातमुक्त घोषणा गरिएको जिकिरसमेत गरेका थिए । आफ्नो समुदाय र समुदायका सदस्यका कमी, कमजोरी, गल्ती, अपराधलाई ढाकछोप गर्न सामुदायिक पहिचानलाई उपयोग गर्नुÙ जातीय राष्ट्रवाद उराल्नु र भीडको भरमा (अ)न्यायिक अभ्यास गर्नु न्यायिक, लोकतान्त्रिक र प्रगतिशील पहिचानको द्योतक हुन सक्दैन । जातीय कुरा र जातिवादी कुरा एउटै हो र ?चाहे आफ्नो होस् वा अरूको, जात वा जाति वा सम्प्रदायको हक, अधिकार, मानसम्मानको कुरा गर्नु एकल पहिचानवादी राज्यबाट प्रचारित भाष्यले भनेझैं कदापि जातवादी, जातिवादी, साम्प्रदायिक हुनु होइन । स्पष्ट हुनु अति जरुरी कुरा के हो भने, जातीय कुरा गर्नु र जातिवादी कुरा गर्नुमा आकाशजमिनको फरक छ, किनभने ती दुईबीच न्यायअन्यायको क्षितिजको विभाजनरेखा हुन्छ । जातवादी, जातिवादी, साम्प्रदायिक त तब होइन्छ, जब आफ्नै जात, जाति, सम्प्रदायको मात्रै हकहित र न्यायको कुरा गरिन्छ, अरूका हकहित र न्यायलाई ठाडै बेवास्ता गरिन्छ, जात, जाति र सम्प्रदायका आधार शोषण, दमन, उत्पीडनका संरचना, प्रणाली र संस्कृति बचाइराखिन्छ । र, आफ्नो समुदायका सदस्यले अरू समुदाय वा आफ्नै समुदायको कुनै व्यक्ति वा समूहमाथि अन्याय, उत्पीडन र हिंसा नै गरे पनि आन्तरिक विभाजनलाई रोक्न र सम्प्रदायको एकतालाई मजबुत बनाउन हाम्रो मान्छे सधैं राम्रो भन्ने भाष्य प्रचारित गरिन्छ । वा, आफ्नो समुदायलाई नै अन्याय, उत्पीडन र हिंसा भएको प्रतिकारको भाष्य बनाइन्छ अनि आफू सिकार भएको पीडितपना (भिक्टिमहुड) को दुखिया कथा मात्रै प्रसारित गरिन्छ, जसले कथित सिकारी वा उत्पीडकविरुद्ध प्रतिकारका लागि अन्ध र जुझारु मानसिकता बनाउँछ । नेपाली राज्यको एकल पहिचानवादी नीति र व्यवहारसँग कसैले गुनासो गर्दै, कसैले धारेहात लगाएर गाली गर्दै, कसैले पहिचान अधिकारका लागि लड्दै आएका समुदाय र शक्तिले राज्यको जस्तै आचरण देखाउनु जायज हुँदैन । आफ्नो समुदाय र समुदायका सदस्यको पक्षपोषण गर्दा अरूमाथि न्यायअन्याय भयो कि भएन, हेर्दै नहेर्ने दृष्टिकोणले नै हामीलाई साम्प्रदायिक वा जातिवादी वा (अन्ध)राष्ट्रवादी बनाउने हो । यस अर्थमा पहिचानको राजनीतिको कट्टरपन्थी रूप निःसन्देह आलोचनायोग्य छ । तर, पहिचान आन्दोलन नै गलत रहेको निष्कर्षले भने पहिचानको राजनीतिको सार र रूप नै नबुझेको ठहरिन्छ । त्यति मात्रै होइन, आफू र अरूले उठाएको प्रगतिशील स्वरूपको पहिचानको आन्दोलन र राजनीतिकै बदख्वाइँ गरेको पनि ठहरिन्छ । पक्कै पनि बहिष्कृत, सीमान्तकृत र उत्पीडित पहिचान भएका सबै समुदायका लागि न्याय दिलाउने उच्च विवेकबिनाको पहिचानवाद खतरनाक हुन्छ । लेखक एवं अभियन्ता जेम्स बाल्डविनले भनेझैं, दुई जना एकसाथ उभिँदा एकअर्कालाई नस्ल, रङ, जात, जाति, धर्म या अन्य कुनै पनि पहिचानका आधारमा विभेद नगरिने परिस्थिति र मनस्थिति निर्माण गर्न नसकेसम्म पहिचानजन्य द्वन्द्वबाट मुक्त समाज हवाई कल्पनामा सीमित रहन्छ । अतः फ्रेजरकै भाषामा, मान्यता (रिकग्निसन), प्रतिनिधित्व (रिप्रिजेन्टेसन) र पुनर्वितरण (रिडिस्ट्रिब्युसन) को न्यायिक व्यवस्थाका लागि वर्गीयदेखि अनेक पहिचानको आन्दोलन त जारी नै रहनेछ, कसैले गलत भने पनि, कसैले गलत प्रचारबाजी गरे पनि, कसैबाट अनेक गल्तीकमजोरी देखाए पनि, विवेकी शक्तिले ती गल्तीकमजोरीलाई सच्याऊँदै ।"
जवाफदेहीविहीन बजेटको निरन्तरता,"तीन दशक पहिले, राजा महेन्द्रको बयान गर्ने क्रममा पूर्वअर्थमन्त्री डा यादवप्रसाद पन्तले सुनाउनुभएको घटनाबाट कुराको थालनी गर्छु । नारायणहिटी दरबारमा राजासामुन्ने आर्थिक वर्ष २०१८१९ को बजेट प्रस्तुत गर्न तत्कालीन दुई सचिव अर्थसचिव डा पन्त र आर्थिक योजना मन्त्रालयका सदस्यसचिव भेषबहादुर थापा हाजिर भएका थिए । राजा महेन्द्रले बजेटको आकार रु २९ करोड सुन्नासाथै गंभीर मुद्रामा भनेछन्, ए केटा हो, मैले कांग्रेस सरकारलाई हटाउँदा कार्यान्वयन हुन नसक्ने महत्त्वाकांक्षी योजना बनाएको आरोप लगाएको थिएँ । तिमीहरूले यत्रो ठूलो बजेट ल्याउँदा कतै जनताले मलाई पनि अपत्यारिलो काम गर्ने राजा त भन्दैनन् ? उक्त घटनाको स्मरण डा भेषबहादुर थापा पनि गरिरहनुहुन्छ । राजा वीरेन्द्रको शासनकालमा सबैभन्दा लामो अवधि अर्थमन्त्री रहनुभएका डा थापाका अनुसार, बजेटका विषयमा राजाहरू अत्यन्त चनाखो हुने गर्थे । त्यसो त राजाहरू जनआस्था घट्ला भन्ने विषयमा संवेदनशील हुने गर्थे । सरकारले गर्ने सम्पूर्ण कार्यको जसअपजसको भागीदार अन्ततोगत्वा आफू हुनुपर्छ भन्ने उनीहरूलाई थाहा थियो । बजेटले जनजीवनमा प्रत्यक्ष असर पार्ने भएको हुनाले उनीहरू बजेटप्रति अत्यन्त चनाखो रहन्थे । समकालीन अर्थमन्त्रीहरू बजेटको आकारलाई प्रतिष्ठाको विषय बनाउने गर्छन् । यही कारण बर्सेनि राजस्व तथा खर्चको आकार बढाउने क्रमले निरन्तरता पाइरहेकै छ । अचेल अर्थमन्त्रीले जेठ १५ का दिन बजेट संघीय संसद् (प्रतिनिधिसभा) मा प्रस्तुत गर्छन् । बजेटउपर छलफल गर्ने मूल थलो प्रतिनिधिसभा नै हो । विडम्बना, बजेटउपर हुने अधिकांश छलफलको केन्द्रविन्दु वक्ता माननीयको चुनावी क्षेत्र हुने गर्छ । निर्वाचन क्षेत्रका निम्ति छुट्याएको रकम अपुग भएको गुनासो गरिन्छ । बजेटले आम नागरिक र तिनको जनजीवनमा पार्न सक्ने प्रभाव वा असरहरूको प्रसंग त्यस्ता छलफलका क्रममा विरलै उठ्ने गर्छ । बजेटको आकार तथा सरकारको कार्यान्वयन क्षमताबीचको सम्बन्ध झीनो हुन्छ । विनियोजित रकमको ८० प्रतिशत खर्च भयो भने त्यसलाई उपलब्धि मान्नुपर्ने अवस्था छ । प्रत्येक बजेट भाषणमा कार्यान्वयन क्षमता अभिवृद्धि गर्ने प्रतिबद्धता जाहेर गरिन्छ । उक्त अभ्यास सार्वजनिक गरिँदैन । आर्थिक वर्षको प्रथम त्रैमासिक अवधिको समापनसँगै थालनी हुन्छ बजेट संशोधन गरेर आकार घटाउने प्रक्रिया । आर्थिक वर्ष २०७८७९ को अनुमानित खर्च १६ खर्ब ४७ अर्ब रुपैयाँ थियो । बर्तमान अर्थमन्त्रीले उक्त रकमलाई दुई पटक संशोधन गरेर १४ खर्ब ४७ अर्बमा झारे । हालसम्म भएको खर्च (५९ प्रतिशत) लाई आत्मसात् गर्ने हो भने संशोधित अनुमानको लक्ष्यप्राप्तिको गुन्जायस छैन । आर्थिक वर्ष २०७९८० का निम्ति बजेटको आकार १७ खर्ब ९४ अर्ब रुपैयाँ पुर्याएबापत अर्थमन्त्रीको मानमर्यादा कति बढ्छ ? बहसको विषय हुन सक्छ । उक्त रकमले सरकारप्रति गिर्दो जनविश्वासलाई बढाउन सहयोग गर्ने देखिँदैन । नेपाली नागरिकले आआफ्नो आर्थिक हैसियतभन्दा निकै बढी कर तिर्ने गर्छौं । प्रत्यक्ष करको दाँजोमा अप्रत्यक्ष करको भार धेरै छ । आयलाई मापदण्ड मान्ने हो भने सम्पन्नको दाँजोमा विपन्न घरपरिवारले बढी करको भार थेग्नुपर्छ । त्यसका अतिरिक्त सरकारले दिने कर छुट, मिनाह, अनुदान, आर्थिक सहायता तथा कर छल्ने अभियोग लागेकाहरूको मुद्दा छिनोफानोमा हुने विलम्ब आदिबाट हुने फाइदालाई मध्यनजर गर्ने हो भने हुँदा खाने बाट उठाएको कर हुने खाने का निम्ति उपयोग गर्ने प्रणाली हावी भएको छ । सरकार आयको दाँजोमा खर्च बढी गर्ने गर्छ । अपुग खर्च जुटाउन आन्तरिक ऋणका अलावा दातृ निकाय तथा वित्तीय संस्थामा आश्रित हुनुको विकल्प छैन । वैदेशिक सहयोग रकममध्ये १८ प्रतिशत अनुदान तथा बाँकी ऋण सहयोग हुने अर्थमन्त्रीले लक्ष्य राखेका छन्, आगामी वर्षका निम्ति । वैदेशिक सहयोगमा प्राप्त हुने अन्तर्राष्ट्रिय अनुदान तथा ऋणको सदुपयोग गर्ने क्षमतामा सुधार हुन सकेको छैन । समयतालिका अनुरूप सम्पन्न भएको आयोजना सिला खोज्दा भेटिँदैन । प्रतिबद्धता जाहेर गरेको ऋण रकमको उपयोग दर ६० प्रतिशत हाराहारी छ । आर्थिक वर्ष २०७९८० मा सरकारले अनुदान सहयोग ५५ अर्ब (गत वर्षको भन्दा झन्डै दुई गुणा बढी) र २ खर्ब ४२ अर्ब रुपैयाँ (गत सालको तुलनामा ७१ प्रतिशत बढी) प्राप्त हुने अनुमान गरेको छ । आन्तरिक वित्तीय बजारबाट २ खर्ब ५६ अर्ब संकलन गर्ने लक्ष्य राखेको छ । आन्तरिक बजारबाट सरकारले जति धेरै ऋण लिन्छ, त्यति नै कम रकम निजी क्षेत्रलाई प्राप्त हुन्छ । विगतमा सरकारले दिने कर छुटलाई आधार मान्ने हो भने, उक्त रकम आन्तरिक ऋण रकमभन्दा आधा मात्र हुन आउँछ । त्यसकारण कर छुट दिने कार्यलाई सरकारले क्रम भंग गर्ने हो भने मात्रै पनि उसले निर्धारण गरेको आधा रकमले पुग्ने सम्भावना देखिन्छ । चालु खर्च अनियन्त्रित रूपमा उकालो लाग्दै छ । पुँजीगत खर्चको अंश भने खुम्चिँदै गएको छ । आगामी वर्ष त विनियोजित रकमको जम्माजम्मी २१ प्रतिशत मात्र पुँजीगत खर्चका निम्ति छुट्ट्याएका छन् अर्थमन्त्रीले । अर्थमन्त्रीको प्राथमिकता आज अर्थात् वर्तमान भएको देखिन्छ । भोलि अर्थात् भविष्यका निम्ति गरिने लगानी उपेक्षित छ । विकासनिर्माणमा हुने लगानी घटाएर उन्नति गरेको राष्ट्र विश्वमा कतै भेटिँदैन । प्रमुख राजनीतिक दलहरूका घोषणापत्र पल्टाउने हो भने, तिनले दुई अंकको आर्थिक वृद्धिदर हासिल गर्ने लक्ष्य राखेको पाइन्छ । समकालीन अर्थमन्त्रीहरूले पनि बजेट भाषणमा ७ प्रतिशतभन्दा बढी आर्थिक वृद्धिदर हासिल हुने लक्ष्य राख्दै आएका छन् । राष्ट्रवासीलाई उच्च आर्थिक वृद्धिदरको सपना बाँड्ने क्रममा विगतका एक अर्थमन्त्रीले बजेट प्रस्तुत गर्नुपूर्व तीन महिनादेखि कोभिड संक्रमण रोकथामका निम्ति सरकारले निषेधाज्ञा जारी गरेको वास्तविकतालाई समेत अनदेखा गरिदिएका थिए । परिणामतः, वास्तविक आर्थिक वृद्धिदर ऋणात्मक (२ प्रतिशत) भयो । अर्थतन्त्र बढ्नुको साटो पहिलो पटक संकुचित भैदियो । अर्थमन्त्रीले आगामी आर्थिक वर्षका निम्ति ८ प्रतिशत वृद्धिदरको लक्ष्य राखेका छन् । रुसयुक्रेन युद्धका कारण विश्वले खाद्यान्न, पेट्रोलियम पदार्थ तथा रासायनिक मलको संकट बेहोरिरहेको छ । यातायात मूल्य निरन्तर चुलिँदै गएको छ । विश्वको अर्थतन्त्र ३ प्रतिशतभन्दा कम दरले बढ्ने अनुमान गरिएको छ । हेक्का रहोस्, अघिल्लो दशक (सन् २००९१९) मा नेपालको आर्थिक वृद्धिदर प्रतिवर्ष ५ प्रतिशतभन्दा न्यून थियो जबकि उक्त अवधिमा विश्व अर्थतन्त्र ८ प्रतिशत प्रतिवर्षका दरले वृद्धि भएको थियो । नेपालले विगत पाँच वर्ष (२०१५२०) मा केवल २ प्रतिशत आर्थिक वृद्धिदर हासिल गरेको अनुमान गरिन्छ । एकभन्दा अर्को सरकार बढी राष्ट्रवादी साबित हुनका लागि पनि आत्मनिर्भरता नाराले विशेष महत्त्व पाउन थालेको छ । विडम्बना, आत्मनिर्भरताको नारा घन्किन थालेपछिका वर्षहरूमा परनिर्भरता चुलिँदै गएको छ । वैदेशिक व्यापारमा आयातलाई निर्यातसँग तुलना गर्न नमिल्ने परिस्थिति छ । निर्यात व्यापर आयातित कच्चा पदार्थमा निर्भर छ । आयातित कच्चा पदार्थ प्रशोधन कार्यमा नेपाली श्रमको योगदान न्यून हुने गर्छ । समकालीन निर्यात व्यापारले सीमित व्यापारिक घराना लाई लाभान्वित गरे पनि राष्ट्रलाई ठोस लाभ दिन सकेको छैन । आगामी आर्थिक वर्ष अर्थमन्त्रीले निर्यात व्यापार दोब्बर गर्ने तथा आयात व्यापार २०३० प्रतिशतले घटाउने घोषणा गरेका छन् । साथै पाँच वर्षको अवधिमा वैदेशिक व्यापार सन्तुलन हुने लक्ष्य राखेका छन् । स्वदेशमा उत्पादन बढाएर आत्मनिर्भर हुने तिनको लक्ष्य छ । आगामी वर्ष कथंकदाचित् उक्त लक्ष्य हासिल भई नै हाल्यो भने पनि त्यसले आयात व्यापारमा निर्भर राजस्व प्रणालीमा पार्ने प्रतिकूल असरका कारण घट्ने राजस्वमा मन्त्रीको नजर परेको छैन । छोटो अवधिमा उत्पादन बढ्न सक्ने सम्भावित क्षेत्र कृषि हो । बजेटमा घोषित नीति, कार्यक्रम तथा रकम विनियोजनले प्रत्यक्ष उत्पादन वृद्धि कार्यलाई प्राथमिकतामा राखेको देखिँदैन । मलखादको चरम अभाव बेहोर्न बाध्य छन् किसानहरू । तिनीहरूका निम्ति सिँचाइ सुविधा काकाकुलको अवस्थामा छ । न्यून ब्याजदरमा ऋण सुविधा दिनेदेखि प्रमाणित उच्च उत्पादन प्रविधि किसानहरूका घरदैलामा पुर्याउने प्रतिबद्धता कागजमै सीमित छ । उत्पादित वस्तुको बजार पहुँच तथा मूल्य नीतिजस्ता विषयले बजेटमा स्थान पाएका छैनन् । बिक्री गरेको उखुको भुक्तानी वर्षौंदेखि ढुकेर बसेका किसानहरूको रोदनलाई स्मरणसम्म गरिएको छैन । कृषि क्षेत्र अन्तर्गतका विभिन्न शीर्षकमा दिने भनिएको अनुदान रकम अनुत्पादक भएको वास्तविकतालाई अर्थमन्त्रीले आत्मसात् गरेका छैनन् । कृषि विकास बैंक, साना किसान विकास बैंक तथा लघु वित्तीय बैंकलाई प्रभावकारी तुल्याउने रणनीतिको सहज विकल्प छ । त्यस्तो विकल्पलाई नजरअन्दाज गर्दै अर्थमन्त्री ५ खर्ब रुपैयाँको अर्को नयाँ वित्तीय संस्था निर्माण गर्ने घोषणा गर्छन्, कृषि क्षेत्रको उत्थानका निम्ति । त्यसो त बजेट भाषण पुस्तकमा उल्लेख गरिएका सपनाका पुलिन्दाहरू धेरै छन्, जस्तै काठमाडौंबाट एक घण्टामा भरतपुर पुगिने राजमार्ग तथा सगरमाथा बेसक्याम्प पुगिने सडक निर्माण । अर्थतन्त्रको रुग्ण अवस्थाले गर्दा विलम्ब हुँदै गरेको आर्थिक सुधार कार्यले बजेटमा कतै महत्त्व पाएको छैन । अन्तर्राष्ट्रिय घटनाबाट पर्न सक्ने प्रभावलाई सहजै बेवास्ता गरिएको छ । जनप्रतिनिधि तथा उद्यमीहरूबाट बजेटले सदावहार प्रतिक्रिया पायो कार्यान्वयन हुन सके राम्रो छ । छुटका प्रावधानहरूले गर्दा बजेटले व्यापारी वर्गबाट स्वागत पाउनु स्वाभाविकै हो । विडम्बना, पञ्चायतकालीन संस्कारलाई सम्झाउने गरी एक दक्ष अर्थशास्त्री जनप्रतिनिधिले भने, विद्यमान अवस्थामा योभन्दा राम्रो बजेट आउन सक्दैनथ्यो । त्यसै गरी अर्का अर्थशास्त्रीले बजेटलाई गरिबका निम्ति उपयुक्त को पगरी गुथाइदिए । सबैभन्दा ठूलो विडम्बना, निरंकुश राजाहरू जनविश्वास गुम्ला भनेर चनाखो हुन्थे, जिम्मेवार अधिकारीलाई सचेत गर्थे, हुन नसक्ने तथा कार्यान्वयन गर्न कठिन नीति, आयोजना तथा कार्यक्रमहरू बजेटमा पर्लान् भनेरÙ आम नागरिकले चुनेका शासकहरू, जो नागरिककै सन्तति हुन् भने जनविश्वास गुम्ला भनी रत्तीभर चिन्तित र संवेदनशील छैनन् । सरकारलाई नागरिकसँग प्रत्यक्ष जोड्ने बजेटजस्तो महत्त्वपूर्ण विषयमा ख्यालठट्टा गर्ने छुट आम नागरिकले आफ्ना प्रतिनिधिलाई कहिलेसम्म दिइरहने ?"
दान गरेको रगतमा पनि व्यापार !,"प्रत्येक जुन १४ मा विश्व रक्तदाता दिवस मनाइन्छ र यसपालिको नारा हो रक्तदान कार्यमा ऐक्यबद्धता जनाऔं । जीवन बचाउने अभियानमा सहभागी होऔं । सन् २००४ देखि प्रत्येक वर्ष संसारभरि नै यस्तै नाराबीच विश्व रक्तदाता दिवस मनाउँदै आइएको छ । यो वर्षको नाराले तपाईं हामीलाई पनि रक्तदान कार्यमा कुनै न कुनै कोणबाट ऐक्यबद्धता जनाउन आग्रह गरेको छ । जीवन बचाउने कर्म हो यो । रक्तदाताहरूले दिएको रगत आवश्यक पर्ने बिरामीलाई अमृतसरह हुन्छ । दिनप्रतिदिन उपचारका लागि रगत र रगतबाट तयार पारिएका रक्ततत्त्वहरूको माग बढ्दो छ । पछिल्लो वर्ष हाम्रोमा झन्डै तीन लाख स्वयंसेवी रक्तदाताहरूले रक्तदान गरेको तथ्यांक छ । र, यो संख्या बढ्दो क्रममै छ ।यो वर्षको नाराले प्रत्येक्ष अभियानमै सहभागी हुनसमेत आग्रह गरेको छ । कुनै न कुनै तरिकाबाट सद्भाव देखाउनु एउटा पक्ष भयो । तर रक्तदान गर्नगराउन प्रत्यक्ष सहभागिता जनाएर यो क्षेत्रमा आफ्नो समर्पण र अपनत्व जाहेर गर्नु अर्को पाटो । यसरी गरिएको सहयोगले मात्र रक्त व्यवस्थापन र रक्त आपूर्तिमा अहम् भूमिका खेल्छ ।नेपालले सन् २००६ देखि मात्र रक्तदाता दिवस मनाउन सुरु गरेको हो । यो वर्षको विश्व रक्तदाता दिवसको अवसरमा अन्तर्राष्ट्रिय कार्यक्रम भने मेक्सिकोको राजधानी मेक्सिको सिटीमा हुँदै छ । नेपालमा पनि यसै सन्दर्भमा विभिन्न कार्यक्रम हुँदै छ । रक्तदाता दिवस मनाइरहँदा हामीले ध्यान दिनुपर्ने पक्ष पनि निकै छन् । स्वयंसेवी रक्तदाताहरूले दान गरिरहेको रगत र त्यसबाट तयार पारिएका रक्ततत्त्वहरू प्राविधिक परीक्षण र गुणस्तरको नाममा बिरामीलाई चर्को मूल्य तिर्न विवश बनाइन्छ । यस्तो चलनले स्वयंसेवी रक्तदाताको संख्यामा ह्रास आउन सक्छ । सरकारले यस्तो पक्षमा ध्यान दिनुपर्छ । यसै सन्दर्भमा अघिल्लो दिवसका बेला नेपाल स्वयंसेवी रक्तदाता समाजले गरेको कार्यक्रममा राष्ट्रिय जनस्वास्थ्य प्रयोगशालाकी निर्देशक रुणा झाले भन्नुभएको कुरा स्मरणीय छ आगामी पन्ध्रौं राष्ट्रिय स्वयंसेवी रक्तदाता दिवससम्ममा आइपुग्दा तपाईंहरूले उठाउँदै आउनुभएको निःशुल्क रगत र त्यसबाट तयार पारिएका रक्ततत्त्वहरू निःशुल्क उपलब्ध हुनुपर्ने मागलाई केही हदसम्म भए पनि सम्बोधन हुने कुरामा विश्वास दिलाउन चाहन्छु । तर उहाँकै हस्ताक्षरमा २०७९ वैशाख १९ मा जारी भएको सूचनाले भने हामी समस्त स्वयंसेवी रक्तदाताहरूलाई स्तब्ध बनाइदिएको छ । उक्त सूचनामा स्वयंसेवी रक्तदाताहरूले दान गरेको रगत र त्यसबाट तयार पारिएका रक्ततत्त्वहरूको मूल्य निर्धारण गरी बजार व्यवस्थापन गर्न खोजिएको छ । ८१० देखि १६४० रुपैयाँसम्मको बजार मूल्य निर्धारण गरी खुलेआम व्यापार गर्ने आधिकारिकता प्रदान गरेको छ । राज्यको निकायका जिम्मेवार व्यक्तिहरू नै आफ्नो अभिव्यक्तिप्रति उत्तरदायी नहुने हो भने जनमानसले अपेक्षा गरेका गतिविधिहरूको व्यवहारीकरणको माहोल कहिले बन्ला ?निर्देशक झाले आफ्नो अभिव्यक्तिविपरीत काम गर्नुभएको छ, जसको जिम्मेवारी उहाँले लिने कि नलिने ? स्वयंसेवी रक्तदाताहरूले दान गरेको रगतको व्यापारका लागि गरिएको निर्णय गर्नेलाई हदैसम्मको सजायको भागीदार बनाउने कि उन्मुक्ति दिने ? सरकारको जवाफ चाहियो ! स्वयंसेवी रक्तदाताहरूलाई थप उत्साहित र उत्प्रेरित गर्नेगराउने अवस्था बनाउनतर्फ अग्रसर हुन सकेमा मात्र विश्व रक्तदाता दिवस सार्थक हुनेछ ।"
अपांगता भएका व्यक्तिहरूलाई भत्ता कि रोजगारी ?,"अशक्तअसहाय, अपांगता भएका व्यक्तिहरू, ज्येष्ठ नागरिक, सीमान्तकृत वर्ग आदिको सुरक्षा गर्नु राज्यको दायित्व हो । नेपालको संविधानको धारा ४३ ले आर्थिक रूपले विपन्न, अशक्त र असहाय अवस्थामा रहेका, असहाय एकल महिला, अपांगता भएका बालबालिका, आफ्नो हेरचाह आफैं गर्न नसक्ने तथा लोपोन्मुख जातिका नागरिकलाई कानुन बमोजिम सामाजिक सुरक्षाको हक हुनेछ भनेको छ । त्यसैले नेपालमा सामाजिक सुरक्षालाई व्यवस्थित बनाउन विभिन्न उपाय अवलम्बन गरिएको छ । यस्तै उपायहरूमध्ये अपांगता भएका व्यक्तिहरूलाई दिइँदै आएको परिचयपत्र वितरण कार्य पनि एक हो । यसको सम्बन्ध व्यक्तिको पहिचान, हक अधिकारको दाबी र सामाजिक सुरक्षासँग घनिष्ठतम रूपमा गाँसिएको छ ।नेपाल सरकारले अपांगता भएका व्यक्तिहरूको पहिचान र सामाजिक सुरक्षाको हक सुनिश्चित गर्ने अभिप्रायले २०५६ सालदेखि अपांगता परिचयपत्र वितरण गर्न थालेको हो । संघीयताको कार्यान्वयनपूर्व अपांगता परिचयपत्रवाहक व्यक्तिहरूको संख्या करिब २ लाख ५० हजार थियो, तर संघीयतापश्चात् पुनः स्थानीय तहहरूबाट परिचयपत्र वितरण कार्य भइरहेको र पुराना परिचयपत्र वाहकहरूले समेत नयाँ परिचयपत्र लिनुपर्ने व्यवस्थाले यो संख्या यकिन गर्न सकिएको छैन । तत्कालीन समयमा जिल्ला प्रशासन कार्यालय र २०६३६४ देखि साबिकको महिला विकास कार्यालयबाट यो परिचयपत्र वितरण हुने गरेको थियो । सुरुका दिनमा अपांगता परिचयपत्र सबै किसिमका अपांगता भएका व्यक्तिहरूलाई एकै किसिमको दिइन्थ्यो, २०६३६४ पश्चात् अपांगताको गम्भीरताका आधारमा चार किसिममा वितरण गर्न थालियो । अपांगतालाई पनि अपांगता भएका व्यक्तिहरूको अधिकार सम्बन्धी ऐन२०७४ ले दस प्रकारमा बाँडेको छ । रातो वा क वर्गको परिचयपत्र पूर्ण रूपमा अरूको सहयोग चाहिने व्यक्तिलाई दिइन्छ । यस्ता व्यक्तिहरूको हेरचाह र अधिकारको सुरक्षाको जिम्मा अभिभावक वा संरक्षकलाई दिइएको छ । नीलो अर्थात् ख वर्गको परिचयपत्र अति अशक्त अपांगता भएकालाई दिइन्छ । निरन्तर अरूको सहयोगको आवश्यकता परे पनि यस्ता व्यक्तिहरूले उचित शिक्षा, तालिम र अभ्यास भएमा राम्ररी कार्य सम्पादन गर्न सक्छन् । पहेँलो अर्थात् ग वर्गमा सहायक सामग्रीप्राप्त भएमा आफ्नो कार्य सम्पादन निर्बाध रूपमा गर्न सक्ने अपांगता भएका व्यक्तिहरू पर्छन् । सेतो अर्थात् घ वर्गको परिचयपत्र सामान्य अपांगता भएका व्यक्तिहरूलाई दिइन्छ । यस्ता व्यक्तिहरू अपांगताको बावजुद आफ्नो कार्य वा रोजगारी सहज रूपमा गर्न सक्छन् । यसरी हेर्दा अपांगता परिचयपत्र वितरण आफैंमा जटिल र द्विविधापूर्ण कार्य हो भन्ने अनुभव यस क्षेत्रमा कार्यरत कर्मचारीहरूको छ । बौद्धिक अपांगता भएको व्यक्ति क देखि घ सम्मको वर्गीकरणमा पर्नु, शारीरिक अपांगता भएको व्यक्ति क देखि घ वर्गको परिचयपत्रको हकवाला हुनु, न्यून दृष्टिविहीन व्यक्ति पनि ग र घ दुवैमा पर्नुले अपांगताको विषय कति कठिन छ भनी अनुमान गर्न सकिन्छ । अझ स्थानीय तहमा अपांगता परिचयपत्रको जिम्मेवारी पुग्नु एकातिर पहुँचका हिसाबले अपांगता भएका व्यक्तिहरूका दृष्टिले निकै खुसीको कुरा भए पनि डाक्टर र आवश्यक मेसिनहरूको उपलब्धताबिना अपांगताको वास्तविक पहिचान हुन सकिरहेको होला त भनी प्रश्न उठ्नु स्वाभाविक छ ।परिचयपत्रको वर्गीकरणको कुरा गरिरहँदा त्यससँगै जोडिएर आउने सामाजिक सुरक्षा भत्ताले पनि निकै महत्त्व राख्छ । राज्यले अपांगता भएका व्यक्तिहरूको अपांगताको गम्भीरताका आधारमा भत्ताको परिमाणमा फरक पारेको छ । क वर्गको परिचयपत्रवाहकलाई ३,९९० र अति अशक्तलाई २,१२८ रुपैयाँ मासिक रूपमा दिइन्छ । तर अरू वर्गकालाई भने यस्तो भत्ता उपलब्ध गराइएको छैन । पूर्ण अपांगता भएका व्यक्तिहरू ६२,९२७ जना अर्थात् १७६ प्रतिशत र अति अशक्त अपांगता भएका व्यक्तिहरू १,२७,३४९ जना अर्थात् ३५६ प्रतिशतले सामाजिक सुरक्षा भत्ता पाइरहेका छन् । उक्त वर्गीकरणलाई रोजगारीसँग जोड्ने क्रममा निजामती सेवा लगायतका ऐन र निर्णयहरूमार्फत प्राथमिकता दिने दाबी महिला, बालबालिका तथा ज्येष्ठ नागरिक मन्त्रालय र अपांगता भएका व्यक्तिहरूद्वारा सञ्चालित संस्थाहरूको छ । तर कार्यान्वयन भएको पाइँदैन । आरक्षणका कोटाहरूमा सामान्य अपांगता भएका व्यक्तिहरू बढी सफल हुनुले यस विषयको थप पुष्टिसमेत भइरहेको छ । त्यस्तै, कानुनमा व्यवस्था भएसरह अपांगता भएका व्यक्तिहरूबीचको प्रतिस्पर्धालाई न्यायोचित बनाउने कार्य पनि हुन सकेको छैन । अर्कातर्फ, परिचयपत्रवाहकहरू पनि क वर्गको परिचयपत्र र सामाजिक सुरक्षा भत्ता प्राप्तितर्फ नै बढी आकृष्ट भएको देखिन्छ । अधिकारका क्षेत्रमा क्रियाशील संस्थाहरूको पैरवी पनि अपांगता भएका व्यक्तिहरूलाई सामाजिक सुरक्षाको दायरामा ल्याउने र भत्ता दिलाउनेतर्फ नै भएको हो कि भन्ने आभास पनि हुन थालेको छ । आव २०७९८० को बजेटमा पूर्ण दृष्टिविहीनका लागि रातो परिचयपत्र दिने उल्लेख हुनुले पनि यसैलाई इंगित गर्छ । तर, त्यो रातो परिचयपत्र पाउनका लागि ऐनमा रहेको अपांगता सम्बन्धी परिभाषालाई पुनरवलोकन गर्नु जरुरी छ । अर्कातर्फ, हालसम्म पूर्ण अपांगता भएका व्यक्तिहरूलाई रोजगारीमा नजोड्ने विषयलाई कसरी हेर्ने ? पूरा आँखा नदेख्ने र कान पनि नसुन्ने श्रवणदृष्टिविहीन र दृष्टिविहीनहरूलाई एउटै सुविधामा कसरी राख्ने ? हर बखत ओछ्यानमा सुतिरहने व्यक्ति जसलाई आफ्नो परिचय थाहा छैन लाई राज्यले कस्तो सुविधा दिने ? यस्ता अनगिन्ती प्रश्न धेरैको मनमस्तिष्कमा उठ्न सक्छन् । पूर्ण दृष्टिविहीनहरूले राम्रो शिक्षा र तालिम पाएमा पूरै स्वतन्त्र र स्वावलम्बी जीवन बिताउन सक्छन्, यस्ता उदाहरण प्रशस्तै छन् । आज पनि यस्ता दृष्टिविहीनहरू घर वा डेरामा एक्लै बसेर पनि आफ्नो दैनिकीलाई सुचारु रूपमा सञ्चालन गरिरहेका छन् । नेतृत्वदायी भूमिका निभाउँदै राष्ट्रिय तथा अन्तर्राष्ट्रिय रूपमा आफूलाई उभ्याउन पनि सक्षम छन् । नेपालमै पनि लगभग ५०० जना शिक्षण पेसामा, २५ जनाभन्दा बढी निजामती सेवामा अनि केही गैरसरकारी र अन्तर्राष्ट्रिय गैरसरकारी संस्थाहरूको सम्मानजनक कार्यजिम्मेवारीमा छन् । केही व्यक्तिले आफ्नै संस्थामार्फत अभियन्ताका रूपमा काम गरिरहेका छन् । यस्तो यथार्थको धरातलमा उभिएर रातो परिचयपत्रको एजेन्डा सही हो कि गलत, पुनर्विचार गर्नु जरुरी छ । सरकारले पनि दृष्टिविहीन लगायत अपांगता भएका व्यक्तिहरूलाई माछा मार्ने सीप दिने कि माछा मारेर खान दिने भन्नेबारे मनन गर्नु वाञ्छनीय हुन्छ । राज्यले रातो र नीलो परिचयपत्र भन्नुभन्दा यस्ता वर्गलाई निश्चित मापदण्ड बनाएर कि रोजगारी कि त भत्ता भनी ल्याउन सकेको भए राम्रो हुने थियो । त्यसो त २०६९ सालमै सर्वोच्च अदालतले अपांगता भएका बेरोजगारहरूलाई मासिक ५,००० रुपैयाँ भत्ता उपलब्ध गराउनुपर्ने भनी निर्देशनसमेत दिएको थियो । अपांगता भएका व्यक्तिहरूको चाहना पनि भत्ताभन्दा रोजगारी नै हो । राज्य सक्षम भए त सबै बेरोजगार अति अशक्त अपांगता भएका व्यक्तिहरूलाई मासिक रूपमा जीवन निर्वाह गर्न पुग्ने भत्ता दिँदा पनि राम्रै हुने थियो । तर देशको आर्थिक परिदृश्य दिनप्रतिदिन कहालीलाग्दो बनिरहेको छ ।नेपाल सरकारले २०६८ सालमा एउटा आँखा मात्र नदेख्ने व्यक्तिलाई परिचयपत्र दिन नमिल्ने निर्णय गरो । तत्पश्चात् त्यो वर्गले अपांगता परिचयपत्र पाउन सकिरहेका छैनन् । अपांगता अधिकारका केही अभियन्ता त्यस्ता व्यक्तिलाई शारीरिक अपांगताभित्र पर्ने गरी परिचयपत्र दिन सकिने बताउँछन् भने कोही कुनै पनि परिचयपत्र दिन नसकिने जिकिर गर्छन् । अर्कातर्फ, खुट्टाका औंलाहरू नहुने, हातका चोरी औंला र बूढी औंला नहुनेहरूले पनि परिचयपत्र पाइरहेका छन्Ù हात कामेको, खुट्टा सानो वा पातलो भएको देखाएर परिचयपत्र लिनेहरू पनि छन् । तसर्थ यी यावत् विषयको सेरोफेरोमा रहेर दृष्टिविहीनलाई दिइने परिचयपत्रबारे विहंगम दृष्टिकोण राख्नु अत्यावश्यक छ । राज्यले सामाजिक सुरक्षाको विषयलाई उत्पादनशील बनाउनु पनि उत्तिकै जरुरी छ । सडक संगीत भनेर हिँडिरहने र अगरबत्ती बेच्न पसलपसल एवम् कार्यालयतिर धाइरहने दृष्टिविहीनहरूको रोजीरोटीको सम्बोधन पनि यो रातो परिचयपत्रले गर्छ भनेर विश्वस्त हुने आधार भेटिँदैन । तसर्थ यो विषयलाई राज्यले बुद्धिमानीपूर्वक सम्बोधन गर्नु जरुरी छ । अन्त्यमा, सामाजिक सुरक्षाको विषय राजनीतिक एजेन्डाको विषय मात्र नबनोस् र एउटालाई न्याय गर्दा अर्कोलाई अन्याय पनि नहोस् । यसका लागि नीति तथा कार्यक्रमको उचित कार्यान्वयन र आवश्यकतामा आधारित विषयहरूको सम्बोधन निकै महत्त्वपूर्ण छ । फेरि अपांगता भएका व्यक्तिहरूको अधिकार सम्बन्धी महासन्धि२००६ ले भनेजस्तो मर्यादित जीवनका लागि पनि उपयुक्त रोजगारीको आवश्यकता पर्छ, जसले दृष्टिविहीन व्यक्तिसहित अपांगता भएका सबै व्यक्तिलाई आत्मसम्मानसाथ समाजमा जीवन बिताउने आँट दिनेछ । यसले अपांगता भएका व्यक्तिहरूमाथि वर्षौँदेखि लाग्दै आएको अशक्त र अक्षमको धब्बा हटाउनसमेत मद्दत गर्नेछ । अधिकारी महिला तथा बालबालिका विभागकी उपसचिव हुन् ।"
रुसले युद्ध अपराध गर्यो : एम्नेस्टी,"लन्डन (एजेन्सी) मानवअधिकारवादी संस्था एम्नेस्टी इन्टरनेसनलले युक्रेन आक्रमणका क्रममा रुसी फौजले युद्ध अपराध गरेको आरोप लगाएको छ । एम्नेस्टीले सोमबार सार्वजनिक गरेको ४० पृष्ठको प्रतिवेदनमा युक्रेनको उत्तरपूर्वी सहर खर्किभमा अन्धाधुन्ध आक्रमण गरेको र सयौं सर्वसाधारणलाई घाइते पारेको उल्लेख छ । प्रतिवेदन तयार पार्ने क्रममा १४ दिन अनुसन्धान गरेको एम्नेस्टीले जनाएको छ । युक्रेनमाथि आक्रमण थालेसँगै खर्किभ सहर रुसीमा सेनाको प्रमुख निसानामा परेको हो । अधिकारीहरूका अनुसार खर्किभ सहरमा रुसी सेनाले गरेको आक्रमणमा ६ सय ६ सर्वसाधारणको ज्यान गइसकेको छ । ६ लाख विस्थापित भएका जनाइएको छ । युक्रेनले उत्तर एट्लान्टिक सन्धि संगठन (नाटो) को सदस्यता लिने तयारी गरेपछि रुसले फेब्रुअरी २४ मा आक्रमण सुरु गरेको हो । रुसी सेनाले आक्रमण थालेयता १५ हजार युद्ध अपराधका घटना भएका युक्रेनको दाबी छ । यसअघि युक्रेनकी प्रमुख अभियोजनकर्ता एरिना भेनेदिक्तोभाले पछिल्ला दिनहरूमा दैनिक कम्तीमा दुई सयवटा युद्ध अपराधका घटना रिपोर्ट हुने गरेका जनाएकी छन् । युद्ध अपराधमा संलग्न करिब ६ सय जनाको पहिचान भइसकेको र करिब सयवटा मुद्दा सुरु गरिएको जनाइएको छ । युद्ध अपराधमा संलग्नको सूचीमा उच्च सैनिक अधिकारी, राजनीतिज्ञ र प्रचारप्रसार गर्ने एजेन्टहरू रहेका उनको भनाइ छ । युक्रेनी अधिकारीका अनुसार युद्ध अपराधका घटनामध्ये अधिकांश डोन्बास क्षेत्रसँग सम्बन्धित छन् । रुसले भने आफ्ना सैनिकहरूले सर्वसाधारणलाई निसाना नबनाएको दाबी गर्दै आएको छ । यसअघि युक्रेनी अदालतले एक रुसी सैनिकलाई युद्ध अपराधमा दोषी ठहर गर्दै आजीवान कारावासको सजाय सुनाएको थियो । ट्यांक कमान्डर भादिम सिसिमारिनले ६२ वर्षीय ओलेक्सान्डर सेलिपोभलाई गोली हानी हत्या गरेको अदालतले ठहर गरेको हो । युक्रेनको किभस्थित अदालतमा सुनुवाइका क्रममा सिसिमारिनले आफूले युद्ध अपराध गरेको स्वीकार गरेका जनाइएको थियो । सिसिमारिनले घरनजिकैको सडकमा साइकल डोर्याएर हिँडिरहेका सेलिपोभलाई मेसिन गनबाट गोली हानेका युक्रेनी अभियोजनकर्ताहरूले जनाएका थिए ।"
आर्थिक मुद्दामा सोनिया र राहुलमाथि छानबिन,"(नयाँदिल्ली)  भारतीय विपक्षी दल कंग्रेस अध्यक्ष सोनिया गान्धी र नेता राहुल गान्धीमाथि आर्थिक अनियमितताको आरोपमा प्रवर्तन निर्देशनालय (ईडी) ले छानबिन थालेको छ । आर्थिक अपचलनका विषयमा छानबिन गर्ने निकाय ईडीले सोनिया र राहुल दुवै जनालाई बयानका लागि आफ्नो कार्यालयमा बोलाएको भए पनि सोमबार राहुल मात्र वयानका लागि उपस्थिति भए । कोरोना संक्रमणपछि अस्पताल भर्ना भएका कारण सोनिया अनुपस्थित भएकी हुन् । उनीसँग जुन २३ मा बयान लिइने जनाइएको छ । ईडीले गान्धीद्वयमाथि नेशनल हेराल्ड मुद्दामा जाँच गरिरहेको छ । त्यसै सिलसिलामा दुवै नेतालाई बयानका लागि बोलाइएको हो । भारतीय सञ्चारमाध्यमका अनुसार राहुलले ईडीका अधिकारीसमक्ष उपस्थित भएर सोधिएका सबै प्रश्नको जवाफ दिएका थिए । राहुलाई करिब ५० वटा प्रश्न सोधिएको जनाइएको छ । राहुलले तीन घण्टा लगाएर ती प्रश्नको जवाफ दिएका हुन् । भाजपा नेता सुब्रमण्यम स्वामीले दस वर्ष अगाडि सोनिया र राहुलविरुद्ध मुद्दा दायर गरेका थिए । जसमा गान्धी परिवारमाथि ५५ करोडको अनियमितता गरेको आरोप लगाइएको छ । सन् २०१० मा नेसनल हेराल्ड पत्रिका प्रकाशन गर्ने कंग्रेस पार्टीअन्तर्गतको एसोसिएट जर्नल्स लिमिटेड (एजीएल) को ऋण ९० करोडभन्दा बढी पुगेपछि व्यवस्थापनका लागि अर्को कम्पनी योङ इन्डिया लिमिटेड गठन गरिएको थियो । त्यसमा सोनिया र राहुलको ३८३८ प्रतिशत साझेदारी देखाइएको थियो । पुरानो कम्पनी एसोसिएट जर्नल्स लिमिटेडलाई ९ करोड सेयर दिइएको थियो । कांग्रेस सरकारमा रहेका बेला त्यही नयाँ कम्पनीमार्फत एजीएलमाथिको ९० करोडको ऋण मिनाहा गरिएको थियो । सन् २०१२ मा भाजपा नेता सुब्रमण्यमले सोनिया र राहुलविरुद्ध ५५ करोड अनियमितताको आरोप लगाएका थिए । नयाँ कम्पनीमार्फत गान्धी परिवारले नेसनल हेराल्डको २ हजार करोडको सम्पत्ति हडपेको आरोप छ । सन् १९३८ मा पण्डित जवाहरलाल नेहरूले ५ हजार स्वतन्त्रता सेनानीसँग मिलेर नेसनल हेराल्ड पत्रिकाको प्रकाशन सुरु गरेका थिए । स्वतन्त्रतापछि उक्त पत्रिका कांग्रेसको मुखपत्र बनेको थियो । पत्रिका भने सन् २००८ मा बन्द भएको थियो । नरेन्द्र मोदी नेतृत्वमा भाजपा सरकार गठनपछि बल्ल उक्त मुद्दाको ईडीमा दर्ता गराइएको हो । दिल्लीको पटियाला अदालतले यस मुद्दामा सन् २०१५ मा सोनिया र राहुलसहित सबै आरोपीलाई जमानत दिएको थियो । सोनिया र राहुलले आयकरको जाँच खारेजीका लागि गरेको अपिल भने सन् २०१८ मा अदालतले खारेज गरेको थियो । कंग्रेसले नरेन्द्र मोदी नेतृत्वको सरकारलाई तानाशाहको संज्ञा दिँदै सरकारले बदलाको भावनामा कारबाही अघि बढाएको आरोप लगाएको छ । उक्त मुद्दामा कंग्रेसका दुई जना नेता पवन वंशल र अल्लिकार्जुन खड्गेसँग निर्देशनालयले केही दिनअघि सोधपुछ गरेको थियो । अर्को एक मुद्दामा प्रवर्तन निर्देशनालयले केही साताअघि दिल्ली सरकारका मन्त्री सत्येन्द्र जैनलाई पक्राउ गरेको थियो । अदालतको आदेशमा हाल उनी ईडीको हिरासतमा छन् ।यसैबीच, राहुल र सोनिया गान्धीलाई बयानका लागि बोलाइएको विरोधमा प्रदर्शन उत्रिएका कंग्रेसका नेता र कार्यकर्ता ईडी कार्यालयतर्फ जान थालेपछि उनीहरूलाई प्रहरीले पक्राउ गरेको छ । पक्राउ पर्नेमा राजस्थानका मुख्यमन्त्री अशोक गहलोत, छत्तीसगढका मुख्यमन्त्री हरीश रावत, कांग्रेस सांसद रणदीप सुरजवेला, मध्यप्रदेशका पूर्वमुख्यमन्त्री दिग्विजय सिंहलगायत २ सय ५० भन्दा बढी नेता तथा कार्यकर्ता छन् ।"
सरिफलाई इमरानको चुनौती,इस्लामाबाद (एजेन्सी) पाकिस्तानी प्रधानमन्त्री शेहबाज सरिफलाई पूर्वप्रधानमन्त्री इमरान खानले आगामी निर्वाचन जितेर देखाउन चुनौती दिएका छन् । संसद्मा बहुमत गुमाएपछि प्रधानमन्त्री पदबाट बाहिरिन बाध्य भएका खानले सरिफलाई चुनावी दौडमा सफल हुन चुनौती दिनुभएको हो । पाकिस्तान तेहरिकएइन्साफ (पीटीआई) का अध्यक्षसमेत रहेका खानले आगामी निर्वाचनमा आफ्नो दलले बहुमत ल्याउने दाबी गरे । अहिले भइरहेको गठबन्धन सरकारमा सहभागी दलहरूले आगामी निर्वाचन जित्न असम्भव रहेको उनको भनाइ छ ।
कांग्रेसको इतिहास सम्झाउने निवास,"(बिहार, भारत)  हजुरबुबाले सन् १९४२ मा बनाएको घरमा बस्दै आएका रञ्जन उपाध्याय उमेरले ६ दशक पुग्नै लागे । नेपाली सीमा क्षेत्रबाट गाडीमा डेढ घण्टामा पुगिने भारतीय राज्य बिहारको पश्चिम चम्पारण जिल्लाको रामनगर छङ्गुरहीमा छ यो घर । घर आफैंमा ऐतिहासिक त छँदै छ सीमाभन्दा पर भए पनि यो घरमा नेपालको इतिहाससँग जोडिएका थुप्रै कथा र दस्ताबेज पनि सुरक्षित छ । हल्का गुलाबी रङको दुईतले घरको फराकिलो आँगनमा छिर्नुअघि प्रवेशद्वारको आडैमा लेखिएको छ क्षणिक निवास । घरको बैठक कक्षको भित्तामा निकै पुराना पुराना तस्बिरहरू झुन्डिएका छन् । जब रञ्जनले ती तस्बिरहरूको वर्णन सुरु गरे तनहुँका सेनवंशी र नेपालका शाहवंशी राजाहरूको सन्दर्भ जोडिएर आउन सुरु भयो । हल्का अग्लो शरीरका रञ्जन बिनामुस्कान बोल्दै बोल्दैनन् । राजा महाराजाको कुरा गर्दै गरौंला अहिले ल यो एल्बम हेर्नुहोस् । यसमा कांग्रेससँग जोडिएका फोटा प्रशस्तै छन्, रञ्जनले मुस्कुराउँदै एल्बम ल्याए । यो चल्तीको जस्तो एल्बम थिएन । तस्बिरहरू केही साना पनि थिए । साना तस्बिर त्यसै त ठम्याउन अलि गाह्रो हुने, निकै आँखा गाडेर हेर्दा पनि चिन्न सक्ने व्यक्तिहरू एकाध मात्रै फेला परे । एल्बममा अहिलेका हैनन् दशकौं पहिलेका तस्बिरहरू थिए । तस्बिर खिच्ने मेरो बुबा नै हो । त्यसैले संग्रह गरेर सुरक्षित साथ राख्नुभयो । अब यसलाई जोगाउने जिम्मा मेरो भयो, रञ्जनले भने । एल्बमको अगाडि अंग्रेजीका ठूला तीनवटा अक्षर एनडीसी लेखिएको छ । एनडीसी अर्थात् नेपाल प्रजातन्त्रिक कांग्रेस । विसं २००६ सालमा एनडीसी र नेपाली राष्ट्रिय कांग्रेसको एकीकरण भएर अहिलेको नेपाली कांग्रेस बनेको हो । अहिलेको कांग्रेसभन्दा पनि पुराना तस्बिर एल्बममा छन् । रञ्जनका बुबा हुन् राजेश्वरीप्रसाद उपाध्याय । तनहुँका सेनवंशी राजाहरूको राज्य कुनै बेला अहिलेको भारत विहार रामनगरसम्म फैलिएको थियो । नेपाल एकीकरण हुँदा तनहुँ र चितवन शाहवंशको अधीनमा आए पनि रामनगर आएन । त्यहाँ रहेका सेनवंशी राजाले राजपाठमा सहयोग गर्न तनहुँका खनाल, पौडेललगायतलाई साथमै राखे । पौडेलहरू रामनगरमा सेन राजाको फौजदार भए । तिनै फौजदारका खलक हुन् रञ्जन । भारतमा समेटिएको रामनगरमा रञ्जनका पुर्खाले भारतका लागि राजनीतिकदेखि सामाजिक र न्यायिक क्षेत्रमा योगदान दियो । नेपाली भाषी भएका कारण नेपालप्रतिको चाख, चासो र सरोकार पनि घटेन । रञ्जनका हजुरबुबा अम्बिकाप्रसाद उपाध्यायले नेपालको इतिहास नै लेखे । बुबा राजेश्वरीप्रसाद नेपालमा प्रजातन्त्र ल्याउन भारतमा गठित पार्टीमा सामेल भए । उहाँ एनडीसीको संस्थापक नै हो । नेपाली कांग्रेस बनेपछि पनि उहाँ महामन्त्रीसम्म हुनुभयो, रञ्जनले भने । २००५ सालमा कलकत्तामा भएको भेलामा राजेश्वरीप्रसाद पनि सहभागी थिए । त्यही भेलाले एनडीसी खोल्ने निर्णय गर्यो । सोही वर्षको पुसमा कलकत्ताको टाइगर हलमा भएको भेलाले एनडीसीको अध्यक्ष महेन्द्रविक्रम शाह र कोषाध्यक्ष राजेश्वरीप्रसादलाई तोक्यो । एल्बममा टाइगर हलको कार्यक्रमको तस्बिर पनि छ । फोटोका सबैलाई म पनि चिन्दिनँ । यसमा भएका तस्बिरहरू सबै एनडीसीसँग नै सम्बन्धित छन्, रञ्जनले भने । २००६ सालमा दुई पार्टी एकीकरण भएपछि बन्यो नेपाली कांग्रेस । २००७ सालमा क्रान्तिको दुई वर्षपछि भएको कांग्रेसको पाँचौं महाधिवेशनले बीपी कोइरालालाई सभापति, राजेश्वरीप्रसाद उपाध्याय र धनमानसिंह परियारलाई महामन्त्री चुन्यो । त्यसपछि राजनीतिबाट क्रमशः ओझेलमा पर्दै गएका राजेश्वरीप्रसादले परिवारलाई समय दिन थाले । उहाँ फोटोग्राफीमा पनि निकै चाख राख्नु हुन्थ्यो । युरोप गएका बेलामा जर्मनीबाट क्यामेरा किनेर ल्याउनुभयो । हाम्रो घरमा बुबाले खिचेका फोटोहरू हेर्नुभयो भने दुई दिन लाग्छ, रञ्जनले भने । त्यसमध्ये एनडीसीसँग जोडिएको एल्बम यही एउटा हो । लगभग दुई सय तस्बिरहरू त्यसमा छन् । कतै केआई सिंह त कतै बीपी नै भेटिन्छन् ।महिलाहरू पनि ठाउँठाउँमा छन् । नेपालमा सर्वसाधारणले क्यामेरा प्रयोग गर्न नपाउने बेलामा खिचेका तस्बिरहरू त्यो पनि राजनीतिक पार्टीका गतिविधिका तस्बिरहरू निकै महत्त्वपूर्ण छन् भन्ने लागेर उनले यो एल्बम निकै स्याहार गरेर राखेका छन् । मसँग राजनीतिक दस्ताबेजहरू पनि थिए । नेपाल पुकार पत्रिकाको पहिलो अंक थियो । बहिखाताहरू थिए । त्यो सूर्यप्रसाद उपाध्यायको नातिलाई जिम्मा लगाएँ, रञ्जनले भने । अब यो एल्बम दिऊँ कि नदिऊँ भएको छ । यो नेपालको राजनीतिक इतिहासको साक्षी पनि हो । तर कसलाई दिऊँ ? फेरि यो एल्बमको यति माया पनि लाग्ने कि, आफैंसँग राखौं झैं हुने, रञ्जनले भने ।"
बजेट छलफल स्थगन गरेर मलमाथि शृंखलाबद्ध प्रश्न,"किसानलाई कारबाही गरिन्छ भने समयमा मल नदिने मन्त्री र कृषि मन्त्रालयका कर्मचारीलाई कस्तो किसिमको सजाय निर्धारण गरिएको छ ? भन्ने प्रश्न गरेका थिए । किसानले मल नपाएको विषयमा सरकारको ध्यानाकर्षण गराउन सांसदहरूबाट निरन्तर आवाज आएपछि सभामुख अग्नि सापकोटाले सरकारको ध्यानाकर्षण गराएका थिए । अत्यन्त जरुरी सार्वजनिक महत्त्वको स्थगन प्रस्तावमाथि छलफलपछि प्रतिनिधिसभाले सरकारलाई किसानका लागि मल उपलब्ध गराउन सम्भव सबै उपाय अपनाउन र अविलम्ब मल उपलब्ध गराउन प्रतिनिधिसभाले सरकारलाई निर्देशन दिएको छ । सभामुख सापकोटाले सरकारलाई निर्देशन दिने क्रममा भने, रासायनिक मल कृषि उत्पादन वृद्धिका लागि अत्यावश्यक र हाल प्रमुख बालीका रूपमा रहेको धानबाली लगाउने समयमा समेत रासायनिक मल उपलब्ध नभएको विषयमा यस सदनको गम्भीर ध्यानाकर्षण भएको छ । कुल गार्हस्थ्य उत्पादनमा २५ प्रतिशत योगदान दिने कृषि क्षेत्रका समस्या समाधान गर्ने कार्यलाई प्राथमिकता दिँदै अत्यावश्यक रासायनिक मल कृषकलाई सहज रूपमा उपलब्ध गराउन सम्भाव्य सबै उपाय अवलम्बन गरी कार्यसम्पादन गर्न प्रतिनिधिसभाको यो बैठक नेपाल सरकारलाई निर्देश गर्दछ ।"
लाङटाङखोला जलविद्युत्को क्षमता घटाउन चलखेल,सरकारको यही निर्णयविरुद्ध अधिवक्ता विज्ञान सिंह विष्टले सर्वोच्चमा मुद्दा दायर गरेका थिए । गत असार ६ मा सर्वोच्चका न्यायाधीश प्रकाशमान सिंह राउतको एकल इजलासले संरक्षित क्षेत्रभित्र भौतिक पूर्वाधार निर्माण एवं सञ्चालनसम्बन्धी कार्यनीति २०६५ को दफा ५ र दफा १५ थप गर्ने मन्त्रिपरिषद्को उक्त निर्णय कार्यान्वयन नगर्न अन्तरिम आदेश दियो । सर्वोच्च अदालतले निकुञ्ज र आरक्षको भित्री भागमा विद्युत् उत्पादनको अनुमति दिन सकिने गरी मन्त्रिपरिषद्बाट भएको निर्णय कार्यान्वयन नगर्न सरकारका नाममा अन्तरिम आदेश दिएको थियो । अदालतबाट अन्तरिम आदेश आए पनि आयोजनाको उत्पादन अनुमतिपत्रको प्रक्रिया भने रोकिएको देखिँदैन । सुरुमा यो आयोजना १ सय ७५ मेगावाटमा बनाउन भन्दै यति ग्रुपले लामै समय लबिइङ गरेको थियो । जलाशययुक्त आयोजनाका रूपमा सम्भाव्य नरहेकाले यसलाई नदी प्रवाहमा आधारित आयोजना (आरओआर) का रूपमा बनाइनुपर्ने माग यतीले राख्दै आएको थियो । तर विभागले जलाशययुक्त आयोजनाका रूपमा मात्रै अघि बढाउन सकिने बताएपछि यती इन्भेस्टमेन्टले अघिल्लो सरकार र तत्कालीन वनमन्त्री प्रेम आलेमार्फत पानीको प्रयोगसँग सम्बन्धित व्यवस्थालाई संशोधन गर्न लगाएको थियो । तत्कालीन सरकारले जलविद्युत् आयोजना र केबलकार जस्ता पूर्वाधार निर्माणलाई सहज बनाउन यस्तो व्यवस्था गरेको बताए पनि सर्वोच्चले भने राष्ट्रिय निकुञ्ज र वन्यजन्तुको संरक्षणमा असर पर्ने भएकाले उक्त व्यवस्था कार्यान्वयन नगर्नू भन्ने अन्तरिम आदेश दिएको देखिन्छ ।
निर्माण व्यवसायीको हेलचेक्य्राइँले रोकियो निर्माण र विकास खर्च,"(काठमाडौं)  खरिद नियमावली संशोधनको माग राख्दै निर्माण व्यवसायीले काममा हेलचेक््रयाइँ गर्दा विकास खर्च बढ्न सकेको छैन । विकास खर्च मात्र होइन, निर्माणको काम पनि रोकिएको छ । चालु आर्थिक वर्ष सकिन एक महिना बाँकी छँदा भौतिक पूर्वाधार तथा यातायात मन्त्रालयले ४१ प्रतिशत मात्र खर्चिएको छ । निर्माण व्यवसायीका यस्तै गैरजिम्मेवार हर्कत का कारण खर्च बढ्न नसकेको मन्त्रालयको भनाइ छ । चालु आर्थिक वर्षमा मन्त्रालयका लागि १ खर्ब ५६ अर्ब २५ करोड १० लाख ४१ हजार रुपैयाँ बजेट छुट्याइएको थियो, त्यसमा अहिलेसम्म ६४ अर्ब ६ करोड २९ लाख २६ हजार रुपैयाँ मात्र खर्च भएको हो । निर्माण सामग्रीको मूल्यवृद्धिका नाममा सिजनमै काम रोक्ने र निर्माण जारी रहेका काममा पनि ढिलाइ गर्ने प्रवृत्तिले बढी समस्या भएको मन्त्रालयका योजना अनुगमन तथा मूल्यांकन महाशाखा प्रमुख शिवप्रसाद नेपालले बताए । व्यवसायीले निर्माण होलिडे भनेर पूरै काम पनि रोकेका छैनन्, पूरै काम गरेका पनि छैनन्, उनले भने, यस्तो प्रवृत्तिले निर्माणको काममा ठूलो असर गरेको छ । निर्माण व्यवसायीले आयोजनाको म्याद थप नहुँदा भुक्तानी रोकिएको भन्दै थप गर्न माग गरेको उनको भनाइ छ । यही अवस्थाले गर्दा पुँजीगत खर्च औसतमा नहोला जस्तो भएको छ, कोभिडका बेलाभन्दा कम होला जस्तो छ, उनले भने । असार मसान्तसम्म बढीमा ६० देखि ६५ प्रतिशत खर्च पुग्ने अनुमान छ । त्यसभन्दा बढी खर्च हुने अवस्था देखिँदैन, नेपालले भने, अघिल्लो आर्थिक वर्षमा करिब ६९ प्रतिशत खर्च भएको थियो । कोभिड देखिएको वर्ष ६४ प्रतिशत जति खर्च भएको थियो । आर्थिक वर्षको सुरुवातमै कर्मचारीको सरुवा, नयाँ ठेक्का गर्नमा रोक लगाइनु, बजेट प्रतिस्थापन विधेयक एक महिना ढिला गरी आउनु, तीन वटा सडक डिभिजन कार्यालय पुनःस्थापित हुन अलमल हुनुलगायत कारणले विकास खर्च कम भएको मन्त्रालय स्रोतको दाबी छ । सबैभन्दा बढी खर्च गर्ने सडक विभागमा यी समस्याले खर्च बढ्न सकेन । स्थानीय तहको निर्वाचन र निर्माण व्यवसायीको होलिडले गर्दा पनि विकास खर्च कम भएको उनको बुझाइ छ । निर्माण व्यवसायीले काम गर्ने सिजनमै चासो दिएनन्, यो बेला काम रोक्नु राम्रो होइन, नेपालले भने, जसले गर्दा पछि म्याद थपको समस्या हुन्छ । यस पटक सक्नुपर्ने दायित्व अर्को आर्थिक वर्षलाई सर्ने हुँदा बजेटमा दबाब पर्न सक्छ । अहिले अलमल गरेर काम नगर्दा पछि आयोजनाको लागतसमेत बढ्नेछ । यसले सरकार मात्र होइन, निर्माण व्यवसायीको पनि निर्माण लागत बढ्छ, उनले भने । नेपाल निर्माण व्यवसायी महासंघका अनुसार देशभर चालु ५ हजार आयोजनामध्ये करिब ३५ सयमा काम ठप्प छ । नगरी नहुने आयोजनाबाहेक अन्यको काम ठप्प रहेको महासंघका अध्यक्ष रवि सिंहको भनाइ छ । वैशाख ११ बाट सुरु निर्माण होलिडे जारी छ । सार्वजनिक खरिद नियमावली संशोधन भएपछि मात्र काम सुरु हुन्छ, उनले भने, एक साताभित्र संशोधन हुने जानकारी पाएका छौं । पेट्रोलियम पदार्थ, बिटुमिन, फलामजन्य सामग्रीलगायत निर्माण सामग्रीमा अप्रत्याशित मूल्यवृद्धि भएकै कारण निर्माणको काम रोकिएको अध्यक्ष सिंहले बताए । निर्माण सामग्रीको मूल्यवृद्धि सम्बोधन गर्न ०६५ सालमा मूल्य समायोजन मार्गदर्शन१ जारी गरिएको छ । सोहीअनुसार यस पटक पनि मूल्य समायोजन मार्गदर्शन२ जारी गर्नुपर्ने महासंघको माग छ । एक अर्ब रुपैयाँभन्दा कमको काममा अनुभवको प्रमाणपत्र चाहिने र त्यसका लागि ८० करोड रुपैयाँ बराबरको काम गरेको अनुभव चाहिने व्यवस्था पनि सच्याउनुपर्ने महासंघको माग छ ।हाम्रो मुख्य माग निर्माण सामग्रीको मूल्य समायोजन र बजेट व्यवस्थापन गर्नुपर्छ भन्ने नै हो, अध्यक्ष सिंहले भने, काम भएका आयोजनाको करिब ३० अर्ब रुपैयाँ भुक्तानी हुन बाँकी छ । माग पूरा भए बर्खामा गर्न मिल्ने काम गर्न सकिने उनको भनाइ छ । थोरै आयोजनाको मात्र काम भइरहेको छ । करिब दुई खर्बका आयोजना ठप्प छन्, उनले भने, केहीको म्याद थप नभएर भुक्तानी भएको छैन र केहीको बजेट नभएर भुक्तानी रोकिएको छ ।"
डलरको भाउमा दिनदिनै रेकर्ड,"काठमाडौं (कास) नेपाली मुद्राको तुलनामा अमेरिकी डलरको भाउ (विनिमय दर) लगातार बढेर हरेक दिन नयाँ रेकर्ड बनाउन थालेको हो । सोही क्रममा मंगलबारका लागि एक अमेरिकी डलरको विनिमय दर १ सय २५१६ रुपैयाँ पुगेको हो । यो हालसम्मकै उच्च हो । नेपाल राष्ट्र बैंकले मंगलबारका लागि एक अमेरिकी डलरको विनिमय दर १ सय २४५६ रुपैयाँ (खरिद दर) तोकेको छ । यो पनि हालसम्मकै उच्च हो । गत शुक्रबारदेखि सोमबारसम्म एक अमेरिकी डलरको विनिमय दर १ सय २४८४ रुपैयाँ तोकेको थियो । तर मंगलबारका लागि भने एकै पुनः उकालो लागेको हो ।यसअघि यही जेठ ६ मा अमेरिकी डलरको भाउ १ सय २४६७ रुपैयाँ पुगेको थियो । करिब तीन सातामा डलरको भाउमा सामान्य कमी भएकोमा पछिल्ला दिनमा लगातार बढिरहेको छ । सोही क्रममा मंगलबार डलरको भाउ पुनः नयाँ उचाइमा पुगेको हो ।गत असारको तुलनामा वैशाखसम्म अमेरिकी डलरसँग नेपाली रुपैयाँ ३७१ प्रतिशतले कमजोर (अवमूल्यन) भएको राष्ट्र बैंकको प्रतिवेदनमा उल्लेख छ । गत आर्थिक वर्षको सोही अवधिमा नेपाली रुपैयाँ २७२ प्रतिशतले बलियो (अधिमूल्यन) भएको थियो । ०७९ वैशाख मसान्तमा अमेरिकी डलर एकको खरिद विनिमय दर १ सय २३६३ पुगेको छ, प्रतिवेदनमा भनिएको छ, ०७८ असार मसान्तमा उक्त विनिमय दर १ सय १९०४ थियो ।पछिल्ला ४ वर्षमा अमेरिकी डलर भाउ करिब २३ रुपैयाँ बढेको छ । डिसेम्बर २०१७ मा एक अमेरिकी डलरको भाउ १०२ रुपैयाँ मात्रै थियो । विश्वबजारमा अमेरिकी डलरको माग अकासिएपछि भाउ पनि बढेको जानकारहरू बताउँछन् । पछिल्लो समयमा गत वैशाख २७ देखि अमेरिकी डलरले हरेक दिनजसो नयाँ रेकर्ड बनाउन थालेको हो । त्यसअघि गत फागुन २४ मा एक अमेरिकी डलरको विनिमय दर १ सय २३४४ रुपैयाँ र ०७७ वैशाख १० मा १ सय २३२४ रुपैयाँसम्म पुगेको थियो ।पछिल्ला केही महिनायता विश्वबजारमा अमेरिकी डलरको माग बढ्न थालेपछि डलरको मूल्य पनि उकालो लागेको हो । त्यसको असर भारतीय मुद्रा (भारु) हुँदै नेपाली मुद्रासम्म आइपुगेको जानकारहरूको भनाइ छ । नेरु र भारुबीच स्थिर विनिमय दर छ । स्थिर विनिमय दरसँगै कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रत्यक्ष प्रभावित हुन्छ । अहिले पनि त्यही भएको हो । सोमबार साँझसम्म एक अमेरिकी डलरको विनिमय दर भारु ७८०६ छ । यो एक साता (जुन ६ तारिख) अमेरिकी डरलको विनिमय दर बराबरकै हो । त्यति बेला भारुको तुलनामा अमेरिकी डलरको सबैभन्दा उच्च विन्दुमा पुगेको थियो । सोमबार उक्त रकर्ड पनि तोडेर तोडेर डलरको भाउ उकालो लागिरहेको छ । पछिल्ला महिनाहरूमा अमेरिकी विश्वबजारमै डलरको माग बढेकाले त्यसको भाउ पनि निरन्तर उकालो लागिरहेको छ । त्यसको असर भारु हुँदै नेपाली मुद्रासम्म पनि परेको जानकारहरू बताउँछन् ।"
विमानस्थल पीडित आन्दोलनमा,"(विराटनगर)  कि मुआब्जा देऊ, नभए रोक्का गरिएको घरजग्गा फुकुवा गर भन्दै विराटनगर विमानस्थलपीडित विराटनगर४ का साढे तीन सय परिवार सडकमा उत्रिएका छन् । उनीहरूले सोमबार जिल्ला प्रशासन कार्यालय मोरङ र मुख्यमन्त्री कार्यालयअगाडि केहीबेर धर्ना दिएर सडक आन्दोलनको सुरुवात गरे । उनीहरूले मुख्यमन्त्री राजेन्द्र राई र प्रमुख जिल्ला अधिकारी काशीनाथ दाहाललाई ज्ञापनपत्र बुझाउँदै साताभित्रमा मुआब्जाको व्यवस्था वा घरजग्गा फुकुवा नगरे सशक्त आन्दोलन गर्ने चेतावनी दिएका छन् ।विमानस्थलको स्तरोन्नति गर्ने भन्दै सरकारले आसपासका बस्तीका १ सय २६ बिघा जमिन र घर दुई वर्षअघि रोक्का गरेर मुआब्जा दाबी गर्न बोलाएको थियो । तर सरकारले मुआब्जाका लागि दुई वर्षसम्म बजेटको व्यवस्था नगरेपछि उनीहरू न्यायका लागि सडकमा आएका हुन् । दुई वर्षभन्दा बढी समय घरजग्गा रोक्का हुँदा आर्थिक संकटका बेला वित्तीय संस्थामा राखेर कारोबार गर्न पनि पाइएन, विमानस्थल संघर्ष समितिका अध्यक्ष वेदराज पौडेलले भने, आफ्नै जग्गाको मुआब्जा वा फुकुवाको माग मात्र गरेका हौं, जग्गा बेचबिखन र अंशबन्डासमेत गर्न पाएका छैनौं, न छाडेर हिँड्न, न व्यवस्थित भएर बस्न पाइएको छ, सरकारले अन्योलमा पार्यो ।आफूहरू साह्रै दोधारे अवस्थामा रहेको पीडितको गुनासो छ । घरको जस्तापाताको छानोमा प्वाल परेको छ, पानी परेपछि चुहिएर बसिसक्नु हुँदैन, अर्की पीडित सविना मगरले भनिन्, रकम खर्चेर छानो फेरौं भने कुन दिन उठाउलान् भन्ने चिन्ता छ, नफेरौं पानी चुहिएर बर्खा कसरी कटाउने तनाव छ । ०७७ असोजमा मन्त्रिपरिषद्ले यो विमानस्थललाई क्षेत्रीयस्तरको बनाएर सार्क राष्ट्रमा हवाई उडान गर्ने भन्दै नागरिक उड्डयन कार्यालयलाई १ सय २६ दशमलव ४६ बिघा जमिन अधिग्रहण गर्न निर्देशन दिएको थियो । प्राधिकरणले अघिल्लो चैतमा सर्वसाधारणको घर र जग्गा रोक्का गरेर तीनपुस्ते विवरणसहित मुआब्जा दाबी गर्न आह्वान गरेको थियो ।"
"पौडेलको कार्यकालमा ११५ मुद्दा, २० अर्ब बिगो","काठमाडौं (कास) राजस्व अनुसन्धान विभागका महानिर्देशक प्रकाश पौडेलको सरुवा भएको छ । साढे ८ महिना राजस्वको नेतृत्व सम्हालेका पौडेलको संघीय मामिला तथा सामान्य प्रशासन मन्त्रालयमा सरुवा भएको हो । पौडेलले सोमबार रमाना लिएपछि उनको ठाउँमा सहसचिव झलकराम अधिकारी महानिर्देशक हुने भएका छन् । मन्त्रिपरिषद्को निर्णयअनुसार आफूले रमाना लिएको उनले जानकारी दिए । यसअघि पौडेल वाणिज्य आपूर्ति तथा उपभोक्ता संरक्षण विभागका महानिर्देशक थिए । प्रधानमन्त्री तथा मन्त्रिपरिषद् कार्यालयको ०७८ असोज १८ को निर्णयबाट उनी राजस्व अनुसन्धान विभाग प्रमुख बनेका थिए । राजस्व चुहावट र विदेशी विनिमय अपचलन गरेको कसुरमा पौडेलले १ सय १५ मुद्दा दायर गरेका छन्, जसमध्ये राजस्व चुहावटका ६९ मुद्दा दायर भएको विभागले जनाएको छ । राजस्व चुहावटको कसुरमा २ सय ३ प्रतिवादीबाट २० अर्ब ६१ करोड बिगो दाबी गरिएको छ । विदेशी विनिमय अपचलनको कसुरमा भने ४६ मुद्दा दायर गरिएको छ । ७८ प्रतिवादीबाट १ अर्ब १० करोड बिगो दाबी गरिएको छ ।यस आर्थिक वर्षमा बहुराष्ट्रिय कम्पनीहरूले कारोबारमा गरेको पुँजीगत लाभकर छली, नक्कली अन्तःशुल्क स्टिकरको प्रयोग, क्रिप्टोकरेन्सी जस्ता अत्यन्तै जटिल र केही नयाँ विषयमा समेत विभागले अभियोजन गरेको छ, महानिर्देशक पौडेलले भने, यस्तै विषयमा विभागले आफ्नो अनुसन्धानलाई केन्द्रित गरेको छ । महालेखापरीक्षकका विभिन्न वर्षका वार्षिक प्रतिवेदनमा उल्लेख भएका करछलीका कतिपय गम्भीर विषयमा विभागको अनुसन्धान निरन्तर छ । यस अवधिमा राजस्व अनुसन्धान विभागले भीसीटीएसमा ६ सय ६८ फर्म तथा सवारीसाधन कारबाही गरेको जनाएको छ । उक्त फर्म तथा सवारीसाधनबाट ३ करोड ४३ लाख २६ राजस्व संकलन भएको छ । पौडेलका अनुसार पछिल्लो केही महिनामा आयातमा भएको कडाइका कारणले वस्तुको चोरी पैठारी बढ्न सक्ने (चिनी, लत्ताकपडा, मदिरा, विद्युतीय सामान) र नियमित भन्सार बिन्दु प्रयोग नगरी एकै पटक गोदाम स्थलमा स्रोत नखुलेका वस्तुको भण्डारण र कारोबार गरेको सूचनाका आधारमा अनुसन्धानसमेत भएको छ । यस्ता क्रियाकलापमा संलग्न व्यवसायीलाई थुनामा नै राखी अनुसन्धान र अभियोजनलाई तीव्रता दिइएको समेत पौडेलले बताए । सर्वसाधारणको नागरिकता र आर्थिक अवस्थाको फाइदा उठाई कारोबार गर्ने र वास्तविक कारोबारी पर्दापछाडि रहन सक्नेतर्फ सचेत रहँदै विभागले त्यस्ता कारोबारस्थलबाट प्रयोग भएका कम्प्युटर, मोबाइलमा रहेका विवरणहरूलाई डिजिटल फरेन्सिक ल्याबको समेत सहयोगमा अनुसन्धान गरेको उनको भनाइ छ ।"
बजारमा अनरका तीन नयाँ स्मार्टफोन,"काठमाडौं (कास) नेपाली बजारमा अनर ब्रान्डका तीन फरक मोडलका स्मार्टफोन आउने भएका छन् । नेपालका लागि अनरको आधिकारिक बिक्रेता सेल्ट्रन नेपाल प्रालिले अनर एक्स ७, एक्स ८ र एक्स ९ बजारमा ल्याउन लागेको हो । २०१३ मा स्थापित अनर स्मार्ट उपकरणहरूको एक विश्वव्यापी प्रदायक हो । अनर ७ मा ५ हजार एमएएच पावरको ब्याट्रीले प्रयोगकर्तालाई एकै चार्जमा २० घण्टासम्म अनलाइन भिडियो स्ट्रिमिङ वा ४९ घण्टा फोन कलको सुविधा दिन्छ । ६७४ इन्चको डिस्प्ले छ । यो ८६२ एमएम पातलो छ । क्वाल्कम स्नापड्रागन ६८० द्वारा सञ्चालित छ । ४८ एमपी अल्ट्रा क्लियर मेन क्यामेरा उपलब्ध छ । साथै ५ एमपी वाइड एंगल क्यामेरा, २ एमपी सेन्सिङ म्याक्रो क्यामेरा यसमा समावेश छ । यो एक्स ८ अल्ट्रा स्लिम र हल्का वजनका साथ डिजाइन गरिएको छ । ६ ७ इन्चको फुल भ्यु डिस्प्ले रहेको यसले ६४ एमपी मुख्य क्यामेरा, ५ एमपी वाइड एंगल क्यामेरा, २ एमपी सेन्सिङ म्याक्रो क्यामेरासहित क्वाड क्यामेरा सेटअप प्रदान गर्ने कम्पनीले जनाएको छ ।"
ग्लोबल आईएमईको निःशुल्क स्वास्थ्य शिविर,काठमाडौं (कास) ग्लोबल आईएमई बैंकले स्वस्थ नारी पहल अभियानअन्तर्गत पश्चिम रुकुमको मुसीकोट नगरपालिका७ स्थित साँख स्वास्थ्य चौकीमा निःशुल्क महिला स्वास्थ्य शिविर आयोजना गरेको छ । शिविरमा स्त्रीरोगविज्ञले स्त्रीरोगसम्बन्धी विभिन्न सेवा निःशुल्क उपलब्ध गराएका थिए । डेढ सयभन्दा बढी महिला शिविरबाट प्रत्यक्ष लाभान्वित भएको बैंकले जनाएको छ । बैंकद्वारा आयोजित उक्त शिविर नेपाल परिवार नियोजन संघ दाङको प्राविधिक सहयोग र मुसीकोट नगरपालिका संघको साझेदारीमा सम्पन्न भएको बताइएको छ ।
आर्मी लगातार च्याम्पियन,"अशोकलाई बुलेट, विधागतमा आर्मी हाबीप्रतियोगिताको सर्वोत्कृष्ट खेलाडी बन्दै विजय युथका कप्तान तथा गोलरक्षक अशोक बरालले बुलेट बाइक जितेका छन् । सर्वोत्कृष्ट खेलाडीलाई हेटौंडा स्कुल अफ म्यानेजमेन्टले प्रायोजन गरेको करिब ६ लाख रुपैयाँको मोटरसाइकल अशोकले हात पारेका हुन् । उनी यू२३ का पूर्वराष्ट्रिय खेलाडी हुन् । उनी मनाङ मर्स्याङ्दी क्लबबाट व्यावसायिक फुटबल खेल्छन् ।विधागततर्फ सबै पुरस्कार आर्मीले जितेको छ । आर्मीका गोलरक्षक विकेश कुथु, डिफेन्डर विमल पाण्डे, मिडफिल्डर विवेक बस्नेत, फरवार्ड दिनेश हेन्जन र प्रशिक्षक नवीन न्यौपाने उत्कृष्ट घोषित भए । उनीहरूले जनही २५ हजार रुपैयाँ प्राप्त गरे । विजेता खेलाडीलाई नेपाली कांग्रेस वाग्मती प्रदेश सभापति इन्द्रबहादुर बानियाँले पुरस्कृत गरेका थिए ।"
दुवै नेपाली टोली पराजित,"काठमाडौं (कास) आईटीएफ एसिया यू१२ टिम टेनिस प्रतियोगिता (रिजनल क्वालिफाइङ) मा नेपाली टिम सोमबार पराजित भएको छ । ब्वाइजगर्ल्स दुवै टोली पराजित भयो ।ब्वाइजमा श्रीलंकाले नेपाललाई ३० ले हरायो । सिंगल्समा मयुरनले आद्रित नेपाललाई ६०, ६२ र सोमरत्नले वृजेश अर्याललाई ६४, ६४ को सोझो सेटमा हराया । डबल्समा मयुरन र मुथुथन्थ्रीको जोडीले वृजेश र असभ सम्राट हाडाको जोडीलाई ६२, ६२ को सेटमा हरायो । ब्वाइजमै बंगलादेशले माल्दिभ्स र भारतले भुटानलाई समान ३० को नतिजामा रोके । नेपाल टेनिस संघको आयोजनामा सातदोबाटोस्थित टेनिस कम्प्लेक्समा भइरहेको प्रतियोगिताको गर्ल्समा माल्दिभ्सले नेपाललाई २१ ले हराएको हो । पहिलो सिंगल्समा प्राज्ना मानन्धरले कलिमलाई ६१, ६२ को सोझो सेटमा हराइन् । अर्कोमा निशानले शिभाली गुरुङलाई ६१, ३६, ६४ ले पराजित गर्दै खेल ११ को बराबरीमा ल्याइन् । निर्णायक खेल बनेको डबल्सतर्फ निशान र अलीको जोडीले शिभाली र प्राज्नाको जोडीलाई ६०, ६२ ले हरायो । श्रीलंकाले बंगलादेश र भारतले भुटानलाई समान ३० ले हराए ।प्रतियोगिताको राष्ट्रिय खेलकुद परिषद्का सदस्यसचिव टंकलाल घिसिङले उद्घाटन गरे । प्रतियोगितामा दक्षिण एसियाका सातै राष्ट्रको सहभागिता छ । पाकिस्तानबाहेक सबैले ३३ ब्वाइजगर्ल्स खेलाडी सहभागी गराएका छन् । पाकिस्तानले भने ब्वाइज खेलाडीमात्र सहभागी गराएको छ । नेपालले तेस्रो पटक प्रतियोगिता आयोजना गरेको हो । ब्वाइजगर्ल्समा पहिलो र दोस्रो हुने राष्ट्रले काजकिस्तानमा हुने फाइनल चरणको प्रतियोगितामा भाग लिन पाउनेछ ।"
चुनावी खेलले ओझेलमा मैदानी प्रतिस्पर्धा,"(काठमाडौं)  एसियन कप २०२३ को निर्णायक छनोटमा तयारीको पहिलो दिन नै प्रशिक्षक अब्दुल्लाह अलमुताइरीले भनेका थिए नेपाल एसियन कपमा छनोट हुनै सक्दैन, त्यसको लायक छैन, यो यथार्थ हो । झन्डै दुई महिनापछि भयो पनि त्यस्तै । तेस्रो चरणको छनोटमा एक खेल बाँकी छँदै नेपाली राष्ट्रिय टिम महादेशीय फुटबलको सर्वोच्च प्रतियोगिता खेल्ने होडबाटै बाहिरियो । तर, कुवेती भूमिमा भइरहेको प्रतिस्पर्धाभन्दा यहाँ मैदानबाहिर चलिरहेको खेलको चर्को चर्चा भइरहेको छ । त्यो हो चुनावी खेल ।अखिल नेपाल फुटबल संघ (एन्फा) को केन्द्रीय कार्यसमितिको निर्वाचन असार ६ गते हुँदै छ । अहिलेका अध्यक्ष कर्माछिरिङ शेर्पा र वरिष्ठ उपाध्यक्ष पंकजविक्रम नेम्बाङ बेग्लाबेग्लै प्यानलको नेतृत्व गर्दै नेपाली फुटबलको सर्वोच्च संस्था कब्जा गर्ने प्रतिस्पर्धामा छन् । यी दुईलाई चुनौती दिन फ्रेन्ड्स क्लबका पूर्वअध्यक्ष राजीवराज पौड्याल पनि उभिएका छन् । शेर्पा र नेम्बाङ चार वर्षअघि एन्फामा गणेश थापा युगको अन्त्य गर्दा एकसाथ थिए, एउटै कित्तामा रहेर वर्षौं संघर्ष गरेका थिए । अहिले फरक ध्रुवमा छन् । टकराव रोचक हुने देखिन्छ । ब्यालेट को प्रतिस्पर्धा पेनाल्टी सुटआउटमै पुग्न सक्छ । अर्थात्, अत्यन्तै झिनो अन्तरमा हारजित हुनसक्छ । त्यसैका लागि दुवै प्यानल क्लोज क्याम्प को तयारीमा छन्, जहाँ बल हान्ने खेलाडी होइन, मत हाल्ने भोटर बस्छन् । त्यो क्याम्प पक्कै पनि अनुशासितभन्दा मोजमस्तीमै टुंगिने छ ।एक अध्यक्ष, एक वरिष्ठ उपाध्यक्ष, चार उपाध्यक्ष, खुला सदस्य १३ र महिला सदस्य २ गरी २१ सदस्यीय कार्यसमितिका लागि निर्वाचन हुँदै छ, जहाँ ५२ जना प्रतिपर्धामा छन् । जिल्ला र प्रदेश तहबाट चुनावी माहोल चर्किंदै आएको थियो, जुन अहिले उत्कर्षमा पुगेको छ । एक पक्षले अर्को पक्षको आलोचना गर्नेमात्रै होइन, विपक्षी प्यानलका उम्मेदवारको फौजदारी कसुर, भ्रष्टाचार र पुराना मुद्दाहरू केलाउनेकोट्याउने तहसम्मै प्रतिस्पर्धा चलिरहेको छ ।सबै उम्मेदवार नेपाली फटबलकै काँचुली फेर्ने, छलाङ मार्ने योजना सुनाइरहेका छन् । तर, दुवै प्यानलको चुनावी तयारी र उम्मेदवारहरूको ट्र्याक रकेर्ड हेर्दा फुटबलले छलाङ मार्नेभन्दा रंगशालाबाट टुँडिखेल र गौचरनतिर धकेल्ने हो कि भन्ने चिन्ता त्यत्तिकै छ । त्यसैले खराबमध्ये कम खराब उम्मेदवारलाई भोट दिनुको विकल्प छैन । हुन त जिल्ला, क्लब, प्राविधिक संघबाट आएका अधिकांश मतदाता पनि उम्मेदवारजस्तै उडन्ते योजनाका रणनीतिकार नै छन् । त्यसैले एन्फाको निर्वाचन एउटा औपचारिकता हुनेछ, जहाँ पुरातन सोचभित्र सपना देख्न पनि पाइन्छ ।नयाँ पुस्ताको खेलफेरि मैदानी खेलमा फर्कौं । प्रशिक्षक अल्मुताइरी आफ्नै देश कुवेत पुगेका छन् । मातृभूमिको टिमविरुद्ध आफ्नो टिमले प्रतिस्पर्धा गर्दा उनी टचलाइन मै ढले, सामाजिक सन्जालमा शीघ्र स्वास्थ्यलाभ को बाढी लाग्यो । अस्पताल पुगेका उनी कहीबेरमै डिस्चार्ज पनि भए । त्यसक्रममा नेपाली टिमको एसियन कप खेल्ने सपना समाप्त भइसकेको थियो ।अहिलेसम्म नेपाल एसियन कप खेल्नलाई नजिक पनि पुगेको छैन । छनोटमै यो स्तरसम्म पनि बिरलै पुगेको छ । त्यसैले कुवेती प्रशिक्षक अल्मुताइरीको भनाइ तीतो सत्यजस्तै थियो । त्यो साबित पनि भयो । कुवेत सिटीमा भएको प्रतिस्पर्धामा पहिलो खेलमा जोर्डनविरुद्ध २० ले हारेको नेपाल दोस्रो खेलमा घरेलु टिम कुवेतसामु १४ ले घुँडा टेक्दै एक खेलअघि नै छनोटबाटै बाहिरिने निश्चित भएको थियो । त्यसैले मंगलबार राति इन्डोनेसियाविरुद्धको खेल नेपाली टिमको औपचारिक बिदाइ हुनेछ ।तर, छनोटको तयारीदेखि अहिलेसम्म नेपाली फुटबलमा धेरै पानी बग्यो । खहरे खोलामाजस्तै गडगडाहट बाढी नै आयो, जसले नियमित कप्तान किरण चेम्जोङसहित ११ खेलाडीलाई कम्तीमा एसियन कपको यो छनोटसम्म बगाइदियो । उनीहरूको थप भविष्य एन्फाको निर्वाचन र विधिविधानभन्दा माथि सजाइएका अल्मुताइरीमा निर्भर हुनेछ । होस्टेल बस्ने कि होटल भनेर अल्मुताइरीले सोधेपछि होटल रोज्दै हात उठाएका रोहित चन्दलाई तुरुन्तै क्याम्पबाट हटाएर सुरु भएका प्रशिक्षकखेलाडीको विवादले विकास तामाङ, दीप कार्की, दर्शन गुरुङलगायत नयाँ र युवा खेलाडीहरूलाई भने राम्रै अवसर दिलायो । माल्दिभ्सबाट भर्चुअल रूपमै खेलाडीलाई साथ दिएका किरणलाई ११ वर्षपछि पहिलोपल्ट टिममा बोलाइएन, जसले नवयुग श्रेष्ठलाई नयाँ कप्तान बन्न जुराइदियो ।चर्को विवादमा फेरिएको नेपाली टिमले जोर्डनविरुद्ध अघिल्लो भेटको हारको अन्तरलाई यसपालि छोट्यायो । तर, नेपालको आक्रमण फिक्का नै रह्यो । पेनाल्टी रोकेका दीपले भने अरू केही राम्रा बचाउ पनि गरे । शीर्ष तीन गोलकिपरलाई अल्मुताइरीले बाहिर राखेपछि पहिलोपल्ट राष्ट्रिय टिमको गोलपोस्ट सम्हालेका दीपसँगै सेन्टरब्याक विकास तामाङले पनि जोर्डनविरुद्ध सुरुमै खेलेर डेब्यु गरे । कुवेतविरुद्ध नवयुगको सरुआती प्रहार र दर्शनको गोल महत्त्वपूर्ण रह्यो । दर्शन कुवेतविरुद्ध ४० वर्षपछि गोल गर्ने नेपाली भए । उनले दिल्लीमा वाईबी घलेको ऐतिहासिक गोल सम्झाइदिए । त्यो गोलमा दर्शनको मिहिनेत राम्रै थियो । डिफेन्समा प्रदर्शन फितलो रह्यो । एन्फा नेतृत्वको बेवास्ता र अल्मुताइरीको अहम्मा बनेको नयाँ पुस्ताको परीक्षण बलियो बन्ने होडमा युरोपबाट समेत खेलाडी ल्याएको इन्डोनेसियाले पनि गर्नेछ ।प्रशिक्षक अल्मुताइरीले खेलाडीसँगको विवाद चर्किएपछि छानबिन समितिलाई बयान दिने क्रममा भनेका थिए मुटुको बिरामी छु । समितिले सोधेको थियो डाक्टरको रिपार्ट छ ? उनले भनेका थिए, छैन । समितिले फेरि सोध्यो आफैं बिरामी छौं भने आफ्नो स्वास्थ्यको ख्याल गर्नुपर्छ । किन यस्तो तनावपूर्ण काम गरिरहेको ? अल्मुताइरी जवाफविहीन भएका थिए, टोलाइरहे, समितिका सदस्यहरूलाई सिधा आँखामा हेर्न सकेका थिएनन् । अहिले ठीक उस्तै अवस्थामा छ नपाली टिमसँग उनको भविष्य । त्यसैले त यहाँ राष्ट्रिय टिमको खेलभन्दा फुटबलको चुनावी माहोलले बजार तताइरहेको छ ।"
सुशीलले जिते खप्तड शैलेश्वरी म्याराथन,"डोटी (कास) खप्तडको पर्यटन प्रवर्द्धन गर्ने उद्देश्यले आयोजित खप्तडशैलेश्वरी म्याराथन २०७९ प्रतियोगिताको उपाधि सुशीलकुमार शाहीले जितेका छन् । उनले नेपाली सेनाको भवानी गण बक्स अछामका अमलदार हुन् । निर्धारित ३२ किलोमिटर दूरी उनले २ घण्टा १८ मिनेट ३१ सेकेन्डमा पूरा गरे ।म्याराथनमा रणबम गण डडेलधुराका नरेशसिंह बोहरा २ घण्टा ३० मिनेट ५७ सेकेन्डसाथ दोस्रो भए । रणबमकै रामसिंह पाल २ घण्टा ३२ मिनेट ४३ सेकेन्डसाथ तेस्रो भए । प्रतियोगितामा ४० धावक सहभागी थिए । प्रथम, द्वितीय र तृतीय हुनेले क्रमशः १ लाख, ७५ हजार, ५० हजार रुपैयाँ प्राप्त गरे । मेल्लेक गाउॅपालिका५ का सागर धामीले २ घण्टा ३५ मिनेट ४० सेकेन्डका साथ चौथो भए । त्रिवेणी नगरपालिका बाजुरा घर भएका सागर सार्कीले २ घण्टा ४४ मिनेट ५ सेकेन्डसहित पाॅचौं भए । मोती बिक, दीपेन्द्र महत, लोकबहादुर बुढा, धनसिंह दोवाल र उमेश मगर टपटेनभित्र परेका थिए । खप्तडको प्रमुख धार्मिक क्षेत्र त्रिवेणीदेखि सिलगढीस्थित शैलेश्वरी मन्दिरसम्मको ३२ किमीको दूरीमा म्याराथन गरिएको भैरवप्रसाद गण सिलगढीका प्रमुख सेनानी जनमत कार्कीले बताए । २० नेपाली सेना तथा २० सर्वसाधारण दौडमा प्रतिस्पर्धी थिए ।"
महिला क्रिकेट टिम छनोट,"काठमाडौं (कास) नेपाल क्रिकेट संघ (क्यान) ले मलेसियामा हुने एसीसी ट्वान्टी२० महिला च्याम्पियनसिपका लागि रुबिना क्षेत्रीको कप्तानीमा १५ सदस्यीय टोली घोषणा गरेको छ । च्याम्पियनसिप शुक्रबार मलेसियामा सुरु हुँदै छ । नेपालसहित हङकङ, कुवेत, भुटान र बहराइन समूह बी मा छन् । समूह ए मा यूएई, आयोजक मलेसिया, ओमान, कतार र सिंगापुर छन् । दुवै समूहका शीर्ष दुई टोली सेमिफाइनल पुग्नेछन् । फाइनल पुग्ने दुई टोलीले एसिया कप खेल्न पाउनेछन् । नेपालले असार ३ मा पहिलो खेल भुटानविरुद्ध खेल्नेछ । त्यसपछि नेपालले असार ४, ६ र ७ मा क्रमशः कुवेत, बहराइन र हङकङविरुद्ध समूह चरणमा प्रतिस्पर्धा गर्नेछ । युवा स्पिनर मनिषा उपाध्यायले पहिलोपल्ट टोलीमा परेकी छन् । युगान्डासँग गत महिना घरेलु मैदानमा भएको ट्वान्टी२० शृंखला खेलेको टोलीबाट हिरन्मयी राय र सरिता मगर अन्तिम टोलीमा परेनन् । १५ वर्षीया हिरन्मयीको ट्राभल डकुमेन्ट बन्न नसक्दा टोलीमा नपरेकी हुन् । उनको स्थानमा गण्डकी प्रदेशकी मनीषाले मौका पाएकी छन् । अलराउन्डर ममता चौधरीले पुनरागमन गर्दा सरिता टोली बाहिर परिन् । अन्य खेलाडीमा इन्दु बर्मा (उपकप्तान), सीता रानामगर, ज्योति पाण्डे, कविता कुँवर, अस्मिना कर्माचार्य, कविता जोशी, डली भट्ट, विन्दु रावल, संगीता राई, अप्सरी बेगम, काजोल श्रेष्ठ (विकेटकिपर) र सवनम राई छन् । टोलीलाई मंगलबार बिदाइ गरिने कार्यक्रम छ ।"
एन्जल्स हार्ट सेमिफाइनलमा,"काठमाडौं (कास) एन्जल्स हार्टका दुवै टोली पाँचौं बीएनए कप अन्तरस्कुल बास्केटबल प्रतियोगितामा सामेबार सेमिफाइनलमा पुगेका छन् । एन्जल्स हार्ट सिनियर र जुनियर ब्वाइज दुवैमा विजयी भयो । सिनियर ब्वाइजको क्वाटरफाइनलमा एन्जल्स हार्टले स्किब्सलाई ३७३२ स्कोरले हरायो । टोलीका लिजेन्ड क्षेत्रीले १६ स्कोर बटुले । जुनियर ब्वाइजमा प्रतीक कँडेलले ६ स्कोरमा एन्जल्स हार्टले ओडिसीलाई १४४ ले हरायो । जुनियरमै ग्रिनल्यान्डले भ्याली पब्लिकलाई १५११ ले पाखा लगायो । ग्रिनल्यान्डका कुशल खतिवडाले ६ स्कोर जोडे । सेमिफाइनलमा एन्जल्स हार्टको भेट स्काइलार्कसँग हुनेछ । ग्रिनल्यान्डले इडेन ब्रिज एकेडेमीविरुद्ध खेल्नेछ । सिनियर ब्वाइजमै एचएचसीए, भ्याली पब्लिक र ग्रिनल्यान्ड पनि सेमिफाइनल पुगे । एचएचसीएले लालीगुराँसलाई २६२२, भ्याली पब्लिकले गोल्डेनपिकलाई ३६२९ र ग्रिनल्यान्डले आयोजक बसुन्धारा नेसनल एकेडेमी (बीएनए) लाई ४७४४ ले पन्छाए । सेमिफाइनलमा एन्जल्स हार्ट र भ्याली पब्लिक तथा एचएचसीए र ग्रिनल्यान्ड भिड्ने छन् ।"
कोटेश्वर डोजाङलाई ५ स्वर्ण,"काठमाडौं (कास) आयोजक कोटेश्वर तेक्वान्दो डोजाङले काठमाडौं महानगर खुला तेक्वान्दो प्रतियोगितामा ५ स्वर्ण, २ रजत र ५ कांस्यसहित टिम च्याम्पियन ट्रफी जितेको छ । बाँकेले ४ स्वर्ण, २ रजत र २ कांस्य तथा चन्द्रागिरिले ४ स्वर्ण, १ रजत र ३ कांस्यसाथ दोस्रो र तेस्रो स्थानमा हात पारे । शीर्ष तीन स्थान हात पार्ने टिमले क्रमशः ३० हजार, २० हजार र १० हजार रुपैयाँ पुरस्कार पाए । ग्यारोगीतर्फ पुरुषमा चाँदनीका समिर तामाङ र महिलामा राष्ट्रिय विभूतिकी पुष्पा मगर उत्कृष्ट खेलाडी घोषित भए । पुम्सेको पुरुषमा बाग्लुङका लवसन बिक र महिलामा स्यूचाटारकी मोनिका मगर उत्कृष्ट खेलाडी चुनिए । उत्कृष्ट चारैले नगद पुरस्कार पाए । विजेतालाई काठमाडौं महानगरपालिका ३२ का अध्यक्ष नवराज पराजुली, प्रतियोगिता संयोजक नवीनकुमार श्रेष्ठलगायतले पुरस्कृत गरे ।"
चेतन र रेस्टिना विजयी,"काभ्रे (कास) ज्ञानकुञ्ज शैक्षिक प्रतिष्ठानले बनेपामा आयोजना गरेको दोस्रो रोड रेसमा छात्रतर्फ बागेश्वरी मावि भक्तपुरका चेतन शाही विजेता भएका छन् । एसईई परीक्षा विभिन्न विद्यालयका विद्यार्थी सहभागी दौड प्रतियोगितामा आजाद मावि पाँचखालका प्रभाकर श्रेष्ठ दोस्रो र सेतीदेवी मावि धुलिखेलका रूपेश बजगाईं तेस्रो भए । छात्रातर्फ जेसिस मावि भक्तपुरकी रेस्टिना सिटिख पहिलो, विद्यासागर बनेपाकी ओसिन क्षेत्री दोस्रो र ज्ञानोदय दाप्चाकी सुस्मिता तामाङ तेस्रो भए । छात्रको साढे ७ किलोमिटर र छात्राको ३ किलोमिटर दूरीमा प्रतिस्पर्धा गराइएको थियो । पहिलो, दोस्र्रो र तेस्रो हुनेले क्रमशः २० हजार, १० हजार र ५ हजार रुपैयाँ पाए ।"
कबड्डी टिम महेन्द्रनगरमा जाने,काठमाडौं (कास) १९ औं एसियाली खेलकुदको तयारीमा रहेको कबड्डी टोलीले एक महिना महेन्द्रनगरमा प्रशिक्षणमा गर्ने भएको छ । टोलीमा १५ खेलाडी छन् । चार प्रशिक्षक पनि टोलीमा रहने छन् । टोलीलाई राष्ट्रिय खेलकुद परिषदका सदस्यसचिव टंकलाल घिसिङले सोमबार बिदाइ गरे । उनले यो प्रशिक्षणमात्र नभई बन्द प्रशिक्षणकै प्रक्रिया भएको बताए । उनले यो प्रशिक्षण नवौं राष्ट्रिय खेलकुदका लागि सुरुआती प्रशिक्षणसमेत रहेको र एसियाली खेलकुदको नयाँ मिति तय नभए पनि खेलाडीको स्तरवृद्धि गर्न यस्ता कार्यक्रमले सहयोग पुग्ने बताए । १९ औं एसियाडमा भाग लिने २३ खेलको पहिलो चरणको प्रशिक्षण सुरु गरेको छ ।
