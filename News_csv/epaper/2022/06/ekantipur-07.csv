शीर्षक,विवरण
हिमालमा कालो हिउँ,"(चाँदेशिखर, बझाङ)हिउँ खेल्दै हुर्केबढेकी सुर्मा गाउँपालिका घोगाडा गाउँकी ५५ वर्षीया कलशा बोहरालाई अचेल अनौठो लाग्न थालेको छ । जडीबुटी संकलन गर्न जाँदा होस् या दैनिक वनपात गर्दा आधा शतक हिउँकै सामीप्यमा बिताएकी उनले दुईचार वर्षयता हिउँको रङ फेरिँदै गएको देख्न थालेकी छन् । प्रत्येक वर्ष वैशाखदेखि असारसम्म सुर्मा सरोवर तालको निकासतिर पर्ने निस्कारी पाटनमा पाल हालेर चाँदेशिखर हिमालवरिपरि किरा (यार्चागुम्बु) खोज्ने उनलाई यहाँको हिउँ अब हिउँजस्तो लाग्न छाडेको छ । टाढाबाट हेर्दा हिमाल सेतोजस्तो देखिए पनि नजिक पुग्दा हिउँमै हिलो देखेर उनी चकित छिन् । चाँदीजस्तो जगमग चल्किन्या (टल्किने) हिउँ अचेल हिलोजस्तो देखिन्छ, उनले भनिन्, सेता हिमालमा घाम लाग्याका बेला हेर्नै सकिँदैनथ्यो । अचेल त हिमाल पनि कालाकाला मात्रै देखिँदा छन् ।कलशाले भनेजस्तै बझाङका हिमालमा रहेको हिउँलाई धूलोका कणको बाक्लो तहले छोपेर रङ नै परिवर्तन भएको छ । हिमाली क्षेत्रमा जडीबुटी संकलन गर्न जाँदा वा अन्य कामले गएका बेला पानीको विकल्पमा समेत प्रयोग गरिने हिउँ अचेल खान नसकिने अवस्थामा पुगेको भुक्तभोगीहरू बताउँछन् । तीनचार वर्षअघिसम्म प्यास लाग्दा सोझै हिउँ टिपेर खान्थ्यौं । पानी नपाइएका बेला हिउँ तताएरै काम चलाउँथ्यौं, सुर्माकै स्थानीय रमेश बोहरा भन्छन्, अचेल बाहिरको तह मात्र होइन, दुईतीन फिट भित्रैसम्म कालो हिलोजस्तो फोहोर मात्र हुन्छ । हिउँ पगालेर पानी बनाए पनि भाँडाको पिँधभरि फोहोरैफोहोर जम्मा हुन्छ । उनले केही वर्षयता हिउँ सोझै खाँदा रुघाखोकी र झाडापखाला जस्ता रोग लाग्न थालेको बताए । वर्षको तीनचार महिनामात्रै मानिसको चहलपहल हुने हिमालको हिउँ यसरी फोहोर हुँदै जानुको कारणबारे स्थानीयका आफ्नै अनुमान छ । यो देवी रयाको (देवीको बास भएको) ठाउँ हो । मान्छे आएर जथाभावी अर्न लाग्या (गर्न थाले), दुई वर्षअघि सुर्मा सरोवर सुक्नुको पछाडि पनि देवीको छल भएको बताउँदै कलशा भन्छिन्, अझ क्याक्या हुन्या हो ? हेर्दे झाउपन (अझै के के हुने हो हेर्दै जाऔं) । आगो देखाउन, भात खान, मासु मदिरा सेवन गर्न, यौनजन्य गतिविधि गर्न नपाइने र खाली खुट्टा हिँड्नुपर्ने यो क्षेत्रमा जडीबुटी संकलनका क्रममा आएकाहरूले सबै नियम तोडेका कारण बर्सेनि यस्ता अनर्थका घटना हुन थालेको कलशा जस्तै सुर्माका अधिकांश बासिन्दाको विश्वास छ । यद्यपि यहाँकै केही बुज्रुगहरू भने सुर्मादेवी रिसाएर नभई स्थानीयकै गतिविधिका कारण हिमालको हिउँ हिलोमा परिणत हुन थालेको अनुमान लगाउँछन् । पहिला यहाँ आगो लगाउने चलन थिएन, अचेल आगलागी नभएको कुनै ठाउँ हुँदैन, गाइसेरा, तपोवन, देलठेला, चाँदेशिखर, व्यासीमारेलगायत दर्जन बढी हिमाल फेदमा लागेको डढेलो देखाउँदै घोगाडाका गणेश बोहराले भने, यो सबै धूवाँले गर्दा कालो भएको हो । उनले डढेलोका कारण हिउँमात्रै कालो नभएर हिमाली क्षेत्रका रूख, बिरुवा, जडीबुटी र जंगली जीवजन्तु पनि मासिने अवस्थामा पुगेको भन्दै चिन्ता व्यक्त गरे ।सुर्मा क्षेत्रमा मात्रै होइन, बझाङ जिल्लाभरि रहेका हिमालमा हिउँ प्रदूषित हुन थालेपछि स्थानीय चिन्तित हुन थालेका छन् । नेपालका ७७ जिल्लामध्ये सर्वाधिक हिमक्षेत्र भएको जिल्ला हो, बझाङ । यहाँको ३० प्रतिशत भूभाग (करिब १ हजार २७ वर्ग किलोमिटर) समुद्र सतहभन्दा ५ हजार मिटर माथिको उचाइमा छ । यो क्षेत्रमा ५ हजारदेखि ७ हजार ३१ मिटर (साइपाल हिमाल) उचाइ रहेका दुई सयभन्दा बढी हिमाल छन् । यद्यपि सबै हिमालको उचाइ मापन र नामकरण भने गरिएको छैन । यस्तो हुन थालेको धेरै वर्ष भएको छैन, हामी बच्चैदेखि हिमालमै हुर्केको मान्छे । हिउँ यस्तो फोहोर हुन सक्छ भन्ने त लागेकै थिएन, लामो समय भेडा पालेर बझाङका हिमाली क्षेत्र चहारेका साइपाल गाउँपालिकाका पूर्वअध्यक्ष राजेन्द्र धामी भन्छन्, हिउँ कालै हुन थालेको दुइचार वर्ष भयो होला । उनले हिमालको हिउँ पनि प्रदूषित हुन थालेपछि यसको असर हिमाली भेगका बासिन्दालाई मात्र नभएर तल्लो तटीय क्षेत्रमा समेत पर्ने भन्दै चिन्ता लाग्न थालेको बताए । सबैभन्दा पवित्र धर्तीको शिर भनिएको हिमालमा त हिलोको थुप्रो हुन थाल्यो भने अरू ठाउँको हालत के होला ? यसैगरी प्रदूषण बढ्दै गयो भने मान्छे कहाँ गएर बस्ने होला ? उनले भने । टाढाबाट हेर्दा हिमाल सेता देखिए पनि नजिकबाट हेर्दा विरक्त लाग्ने गरेको उनले बताए । हिमालमा प्रदूषण बढ्नुको पछाडि स्थानीय र बाह्य कारण दुवै हुने गरेको वातावरणविद् बताउँछन् । प्रिमनसुनको समयमा हिमालमा वर्षा कम हुने भएकाले प्रदूषित हावाले बोकेर ल्याएका कणहरू जम्मा भएर यस्तो भएको हो, काठमाडौं विश्वविद्यालयका प्राध्यापकसमेत रहेका वातावरणविद् रिजनभक्त कायस्थले भने, हिउँ यसरी प्रदूषित हुनमा स्थानीय क्षेत्रमा लागेको डढेलो, मानव बस्तीबाट निस्केको धूलो, धूवाँ पनि कारक छन, तर त्योभन्दा बढी भारतबाट आउने प्रदूषित हावाले पछिल्लो समय हिमालमा फोहोर कण थुपार्न थालेको छ । उनले प्रत्येक वर्ष धूलोका कण थुिप्रँदै गएका कारण हिमालमा तल्लो सतहसम्म तहतहमा हिलो जस्तो फोहोर जम्ने गरेको बताए । हिउँमाथि धूलोका कण जम्मा हुने क्रम बढ्दै गर्दा हिमाल पनि तीव्र रूपमा पग्लिने भएकाले यो चिन्ताको विषय भएको हिमाली क्षेत्रको जलवायु विज्ञ एवं मध्यपश्चिम विश्वविद्यालयको विज्ञान तथा प्रविधि संकायका डिन सुदीप ठकुरीको भनाइ छ । यसरी धूलोका कण हिउँमाथि थुप्रियो भने त्यसमा भएको ब्याक कार्बनले सूर्यको ताप बढी सोस्ने र हिउँ छिटो पग्लिने हुन्छ, उनले भने, वायु प्रदूषणले यस्तो हुने भए पनि कुनै दिन हिमाल नाङ्गै हुनुमा पछि गएर यही कारण मुख्य हुन सक्छ । हिउँ पग्लिँदै जाने तर त्यहाँ जम्मा भएका धूलोका कणको थेगर त्यहीं रहिरहने भएकाले तल्लो सतहसम्म हिलोजस्तो देखिने गरेको उनले बताए । ठकुरीले हिमालमा यस्तो प्रकृतिको धूलोको मात्रा बढ्दै गए प्राकृतिक प्रकोपको जोखिम बढ्ने र मानवीय गतिविधिसमेत प्रभावित हुने बताए । यसले हिउँ पग्लिने क्रम बढाएर जुनसुकै बेला हिमपहिरो जान सक्ने, हिमतालको सतह बढेर फुट्न सक्ने, हिउँले समातेका चट्टानहरू खुकुलो भएर झर्न सक्ने हुन्छ, उनले भने, यस्तो भयो भने हिमाल आरोहण, पर्यटन र हिमाली क्षेत्रमा हुने मानवीय गतिविधि मात्र नभएर तल्लो तटीय क्षेत्रको जनजीवन पनि प्रभावित हुन सक्छ ।"
आइतबार बिदा खारेज,"काठमाडौं (कास) सरकारले आइतबार दिन थालेको बिदा एक महिनामै खारेज गर्ने निर्णय लिएको छ । मन्त्रिपरिषद्को सोमबार बसेको बैठकले असारदेखि लागू हुने गरी उक्त बिदा खारेज गरेको हो । गत वैशाख २६ गते मन्त्रिपरिषद्ले पेट्रोलियम पदार्थको खपत कम गर्न भन्दै परीक्षणका रूपमा जेठदेखि आइतबारसमेत सार्वजनिक बिदा दिने निर्णय गरेको थियो ।आइतबारे बिदा अपेक्षाअनुसार फलदायी हुन नसकेको र कार्यान्वयनमा चुनौती देखिएकाले खारेज गरिएको सामान्य प्रशासनमन्त्री राजेन्द्र श्रेष्ठले बताए । संघीय सरकारले दिएको बिदा कतिपय स्थानीय तह, प्रदेश तह र सरकारी निकायले नै अवज्ञा गरेका थिए । धेरैजसो विद्यालय, क्याम्पस र विश्वविद्यालय आइतबार खुल्दै आएका थिए ।यस्तै मन्त्रिपरिषद् बैठकले नेपाल प्रहरीका ५ जना डीआईजी र सशस्त्र प्रहरी बलका एक डीआईजीलाई एआईजीमा बढुवा गर्ने निर्णय पनि लिएको छ । सशस्त्रका चन्द्रप्रकाश गौतम र नेपाल प्रहरीका उत्तम सुवेदी, अरुण बीसी, दिवेश लोहनी, मुकुन्दराज आचार्य र पूजा सिंह एआईजीमा बढुवा भएका हुन् । यसैगरी नेपाल वायु सेवा निगमका महाप्रबन्धक डिमप्रसाद पौडेललाई बर्खास्त गरिएको छ । उनको कामकारबाहीलाई लिएर सोधिएको स्पष्टीकरण चित्तबुझ्दो नभएको भन्दै बर्खास्तको निर्णय भएको एक मन्त्रीले जानकारी दिए । तत्कालीन केपी ओली सरकारका पालामा महाप्रबन्धक नियुक्त भएका पौडेलले निगमलाई निजीकरण गर्ने प्रक्रिया थालेका थिए । त्यसविरुद्ध निगमका कर्मचारी आन्दोलनमा उत्रिएका थिए । संस्कृति, पर्यटन तथा नागरिक उड्डयनमन्त्री बनेपछि प्रेम आलेले निजीकरण प्रक्रिया रोकेका थिए ।"
सरकार अल्पमतमा पर्ने डरले रोकियो मन्त्रिपरिषद् हेरफेर,"जो शपथको तयारीमा थिएएकीकृत समाजवादीको सचिवालय बैठकले आइतबार तयार गरेको मन्त्री बन्नेहरूको सूची सार्वजनिक भएलगत्तै बधाई र शुभकामना दिने क्रम सुरु भएको थियो । पार्टी नेतृत्वले सोमबार नयाँ मन्त्रीको शपथ हुन सक्ने भन्दै सम्बन्धित नेतालाई तयारी अवस्थामा रहन निर्देशन दिएको थियो । त्यहीअनुसार सूचीमा परेका नेताहरू शपथका लागि पोसाकलगायत व्यवस्थापनको तयारीमा लागेका थिए । सांसदहरूसँग दौरासुरुवाल हुने नै भयो । पार्टी नेतृत्वको निर्देशनअनुसार म पनि तयारी गरिरहेको थिएँ, सांसद मेटमणि चौधरीले भने, तर सोमबार बिहान तत्काल मन्त्रिपरिषद् हेरफेर नहुने जानकारी आयो । एकीकृत समाजवादीले मन्त्रीहरू प्रेमबहादुर आले, कृष्णकुमार श्रेष्ठ, विरोध खतिवडा र रामकुमारी झाँक्रीलाई फिर्ता बोलाएर जीवनराम श्रेष्ठलाई संस्कृति, पर्यटन तथा नागरिक उड्डयन, मेटमणि चौधरीलाई सहरी विकास, शेरबहादुर कुँवरलाई श्रम तथा रोजगार र भवानी खापुङलाई स्वास्थ्यमन्त्री तथा हीरा केसीलाई स्वास्थ्य राज्यमन्त्री बनाउने निर्णय गरेको थियो । मन्त्री बन्ने सूचीमा रहेका एक सांसदले भने मन्त्रिपरिषद् तत्काल हेरफेर नहुने निर्णय सार्वजनिक भएपछि दुःख लागेको बताए । तर केही छैन । बजेट पास भएपछि मन्त्रिपरिषद् हेरफेर गर्ने भनिएको छ, उनले भने, मन्त्री पठाउने, बोलाउने निर्णय पार्टीले गर्ने हो । पार्टीबाट हाम्रो नाम गइसकेको छ । अब केही समय पर्खिनुपर्ने भयो ।"
हरिजनका नाममा छुटेका शाह भारतीय कारागारमा,"(काठमाडौं)रोल्पा कारागारबाट शंकास्पद रूपमा छुटेका सुर्खेतका विजयविक्रम शाह लागूऔषध मुद्दामा भारतको उत्तर प्रदेशको कारागारमा रहेको पाइएको छ । उनका नाममा रहेको एक बैंक खातामा केही महिनाअघि मात्रै ११ लाख रुपैयाँ जम्मा भएको पनि खुलेको छ । कारागार प्रकरणबारे थप प्रमाण जुटाउन नेपाल प्रहरीको अनुसन्धान टोली शाहलाई भेट्न भारत जाने तयारीमा रहेको स्रोतले जनाएको छ । शाहका नाममा रकम जम्मा गर्ने व्यक्तिमाथि पनि अनुसन्धान भइरहेको प्रहरी प्रधान कार्यालय स्रोतले जनाएको छ । प्रहरीको फरार सूचीमा रहेको व्यक्तिका नाममा किन र केका लागि रकम जम्मा भयो भन्ने विषय पनि शंकास्पद देखिन्छ, स्रोतले भन्यो ।शाहका नाममा रोल्पा कारागारमा सजाय भुक्तान गरिरहेका बाँकेको नेपालगन्जका सुन्दर हरिजन गत जेठ ४ मा शौचालयमा मृत अवस्थामा फेला परेका थिए । कारागार प्रशासनको अभिलेखअनुसार शव शाहको परिवारलाई बुझाउने प्रक्रिया अघि बढाउँदा मात्रै उनी हरिजन भएको खुलेको थियो । त्यसपछि अनुसन्धान गर्दा हातहतियार खरखजाना र फिरौती असुलको कसुरमा जेलमा रहेका सुर्खेत बराहताल१, घोडाआँखेका शाह सुन्दर हरिजनका नाममा जेलबाट छुटेर फरार भएको खुलेको थियो । हरिजन र शाहलाई २०७७ मंसिर ८ मा बाँके कारागारबाट रोल्पा कारागार सारिएको थियो । त्यसको करिब २ महिनापछि पुस २८ मा शाह छुटेका थिए । उनी चोरीको अभियोगमा दोषी ठहर भई रोल्पा कारागारमा रहेका हरिजनले भुक्तान गरेको सजाय आफ्नो नाममा देखाएर छुटेका थिए । छुटेको केही सातामै शाह भारत पसेको र पछि लागूऔषध मुद्दामा पक्राउ परेर उतैको कारागारमा रहेको स्रोतले जनाएको छ । सुर्खेतका एसपी पदम विष्टका अनुसार रोल्पा कारागारबाट छुटेपछि शाह दोस्रो विवाह गरी भारत पसेका थिए । हरिजनले भुक्तान गरेको सजायमा शाह छुटेको पाइएपछि गृह मन्त्रालयद्वारा सहसचिव सूर्यप्रसाद सेढाईंको संयोजकत्वमा गठित समितिले स्थलगत छानबिन गर्दैछ । उता बाँके जिल्ला अदालतले हातहतियार मुद्दामा शाहलाई २ महिनाअघि दोषी ठहर गरेको छ ।"
फोहोरमा सधैंको फोहोरी खेल,"एक वर्षमा ११ करोड राहत वितरणल्यान्डफिल साइट प्रभावित क्षेत्र तारकेश्वर, धुनिबेंसी नगरपालिका र ककनी गाउँपालिकाका अति प्रभावित र प्रभावित क्षेत्रका बासिन्दाहरूको शिक्षा, स्वास्थ्य, पूर्वाधार विकास, वातावरण, जग्गा बालीनाली घरटहरा क्षतिपूर्ति महानगरपालिकाले सहयोग गरेको छ । जसअनुसार अघिल्लो आर्थिक वर्ष मात्रै ११ करोड ७९ लाख ३३ हजार खर्च भएको छ ।३ वर्षका लागि भनेर सन् २००५ मा सिसडोल ल्यान्डफिल साइट प्रयोग गरिएको थियो । उक्त क्षेत्रको क्षमता पूरा भएपछि आलेटारमा ४ वर्ष फोहोरको व्यवस्थापन भएको थियो । आलेटारको पनि क्षमता पूरा भएपछि पुनः सिसडोलको क्षमता विस्तार गरेर प्रयोगमा ल्याइएको थियो । सिसडोलको विस्तारित क्षमताले पनि धान्न नसक्ने अवस्था भइसकेको वातावरण विभाग प्रमुख राईले बताइन् ।"
महामारीको जोखिम,"(काठमाडौं)काठमाडौं उपत्यकामा फोहोरको व्यवस्थापन बेलैमा नगरे पानी र खाद्यजन्य रोगको महामारी फैलिने चेतावनी विज्ञहरूले दिएका छन् । मनसुन सुरु भएकाले वर्षात्ले फोहोरबाट फैलिने रोगको जोखिम थप बढाएको उनीहरूले जनाएका छन् । इपिडिमियोलोजी तथा रोग नियन्त्रण महाशाखाका पूर्वनिर्देशक डा जीडी ठाकुरले फोहोरको तत्काल व्यवस्थापन नगर्ने हो भने टाइफाइड, हेपाटाइटिस ए र हेपाटाइटिस ई, झाडापखाला, हैजाको महामारी फैलिन सक्ने बताए । अहिले जताततै थुप्रिएको फोहोरले कुनै पनि बेला राजधानीमा महामारी फैलाउन सक्छ, उनले भने । विज्ञहरूका अनुसार फोहोर लामो समयसम्म थुप्रिँदा संक्रमण र रोगको विकास हुन्छ । फोहोरको तत्काल उचित व्यवस्थापन नगरे झाडापखाला, हैजा, पेट र आन्द्रा (ग्यास्ट्रो इन्सेस्टाइनल) सम्बन्धी रोग, खाद्य विषाक्तता, पेट दुखाइ, छालासम्बन्धी रोग, श्वासप्रश्वाससम्बन्धी एलर्जीलगायतका समस्या देखिन सक्छ । फोहोरको नजिक बस्ने वा आवागमनमा फोहोरको सम्पर्कमा बढी हुनेहरू जोखिममा हुन्छन्, वरिष्ठ जनस्वास्थ्य विज्ञ डा राजेन्द्र बीसीले भने, फोहोरले झिँगा, ब्याक्टेरिया, किटाणु, जीवाणु रोडेन्ट (मुसालगायत प्राणी) का लागि उपयुक्त वातावरण दिन्छ । त्यसका कारण पनि आम व्यक्तिमा विभिन्न रोग फैलिन सक्छ । फोहोरका कारण वायु प्रदूषणसमेत हुने गरेको छ । फोहोरबाट निस्किने विषाक्त पदार्थसँगै कार्बन डाइअक्साइड, मिथेन, नाइट्रस अक्साइडलगायत ग्यासले श्वासप्रश्वासको समस्या निम्त्याउने डा बीसी बताउँछन् । विज्ञहरूका अनुसार फोहोरमा साल्मोनेला, इकोली, लिस्टेरियाजस्ता ब्याक्टेरिया हुन्छन् । ती जीवाणु फोहोरको थुप्रोमै चाँडै फस्टाउँछन् । तपाईंको भान्सा कोठामा राखिएको फोहोर फाल्ने भाडामा प्रतिवर्ग इन्च सतहमा ४ सयभन्दा बढी ब्याक्टेरिया हुन सक्छ भने धेरै दिनदेखि सडकमा थुप्रिएको फोहोरमा कति जीवाणु होलान् सहजै अनुमान गर्न सकिन्छ, डा बीसीले भने, सडकमा थुप्रिएको फोहोर मानव स्वास्थ्यका लागि एक प्रकारको काल नै हो ।"
फोहोर व्यवस्थापन निजीलाई सुम्पने योजना अलपत्र,"(काठमाडौं) काठमाडौं उपत्यकाको फोहोर व्यवस्थापनको जिम्मा निजी क्षेत्रलाई दिने सरकारको डेढ दशकअघिको योजना अलपत्र परेको छ । फोहोर उठाउने, प्रशोधन गर्ने, विद्युत् निकाल्ने र सरकारलाई रोयल्टीसमेत तिर्ने गरी निजी क्षेत्र ल्याउन खोजिएकामा परियोजना विकाससम्बन्धी सम्झौता नै हुन सकेको छैन । मन्त्रिपरिषद् बैठकले नै २०६६ भदौ १४ मा उच्चस्तरीय समिति गठन गरी फोहोर व्यवस्थापनको जिम्मा दिन निजी क्षेत्रबाट आएका प्रस्ताव छनोट गरिएको थियो । छनोट भएका कम्पनीसँग सरकारले समझदारी (एमओयू) गरेको थियो । उपत्यकाको फोहोर व्यवस्थापनका लागि पहिलो प्याकेजअन्तर्गत नेपाली कम्पनी अर्गानिक भिलेज र फिनल्यान्डको कम्पनी कम्पुनिकेसन ओयको संयुक्त उपक्रम (जोइन्ट भेन्चर) कम्पनी नेपवेस्ट छानिएको थियो । काठमाडौं महानगरपालिकासहित चन्द्रागिरि, बूढानीलकण्ठ, नागार्जुन, टोखा, गोकर्णेश्वर, शंखरापुर, तारकेश्वर, दक्षिणकाली र कागेश्वरी मनहरा नगरपालिकाको फोहोर व्यवस्थापनका लागि नेपवेस्टले काम गर्ने भनिएको थियो । त्यस्तै, दोस्रो प्याकेजमा ललितपुर, कीर्तिपुर, महालक्ष्मी र गोदावरीका लागि बीभीजी भारत र क्लिनफिल्ड वेस्ट म्यानेजमेन्ट कम्पनी एन्ड केआरवाईएसएस प्रालिसँग सम्झौता भएको देखिन्छ । पहिलो प्याकेजका लागि ५ अर्ब र दोस्रो तथा तेस्रो प्याकेजका लागि २ अर्ब रुपैयाँ लागत अनुमान गरिएको थियो । पहिलो प्याकेजका लागि प्रारम्भिक चरणको काम सुरु भएर पछि अलपत्र पर्यो । दोस्रो र तेस्रो प्याकेजमा भने प्रारम्भिक चरणका कामसमेत सुरु भएको छैन । उपत्यकाको फोहोर निजी क्षेत्रमार्फत व्यवस्थापन गर्ने प्रक्रिया सुरुमा तत्कालीन स्थानीय मन्त्रालयले अघि बढाएको थियो । पछि लगानी बोर्ड गठन भएपछि राष्ट्रिय महत्त्वको आयोजना भन्दै बोर्डलाई जिम्मा दिइयो । बोर्डले लामो समयसम्म अड्काएर राखेकामा २०७६ सालमा सबै कागजात काठमाडौं महानगरपालिकालाई नै जिम्मा लगायो । यस परियोजनासँग सम्बन्धित सबै कागजात महानगरपालिकालाई नै जिम्मा दिइएको छ, लगानी बोर्ड कार्यालयका सहप्रवक्ता रमेश अधिकारीले भने, लगानी बोर्डले उनीहरूबीच समन्वय गरिरहेको छ । नेपवेस्ट र महानगरपालिकालाई मंगलबार छलफलका लागि बोलाएका छौं । लगानी बोर्डले नेपवेस्टलाई महानगरपालिकाको जिम्मा लगाउनुअघि आफैं परियोजना विकास सम्झौता (पीडीए) गर्न खोजेको थियो । तर, महानगरपालिकाका कारण त्यो प्रक्रिया अघि बढ्न सकेन । लगानी बोर्डको कार्यालय र नेपवेस्टबीच २०७४ फागुन २३ मा पीडीएका लागि प्रारम्भिक सम्झौता भएको थियो । फोहोर व्यवस्थापनको जिम्मा निजी क्षेत्रलाई दिने भनेर उपत्यकाभित्रका सबै नगरपालिकाले स्वीकृति जनाएपछि पीडीए स्वीकृतिका लागि लगानी बोर्ड बैठकमा लाने भनिएको थियो । तर, काठमाडौं महानगरपालिकाले नै यसमा सहमति जनाएन । पछिल्लो समय भने काठमाडौं महानगरपालिका निजी क्षेत्रलाई नै फोहोर व्यवस्थापनको जिम्मा दिन केही सकारात्मक भएको देखिन्छ । नेपवेस्टका चिफ फाइनान्स अफिसर सुमन बस्नेत पीडीएका लागि छलफल चलेको तर स्थानीय तहको आचारसंहितालगायत विषयका कारण रोकिएको बताउँछन् । काठमाडौं महानगरपालिकासँग केही पेचिला विषय थिए । ती विषय सम्बोधनका लागि महानगर उपप्रमुखको संयोजकत्वमा अध्ययन टोलीसमेत गठन गरिएको थियो, उनले भने, पीडीएका लागि अन्तिम चरणमा पुगेका बेला आचारसंहितालगायत विषय आए । फोहोर व्यवस्थापन गरिरहेका कर्मचारीको चाँजोपाँजो मिलाउने, फोहोर प्रशोधन केन्द्र बनाउनका लागि सरकारले ८० देखि सय रोपनीसम्मको जग्गा नेपवेस्टलाई उपलब्ध गराउने, पहुँचमार्ग बनाइदिने, महानगरपालिकाले परिचालन गरेका निजी कम्पनीहरूलाई व्यवस्थापन गर्नुपर्नेलगायत विषय महानगरले टुंग्याउन सकेको देखिँदैन । काठमाडौं महानगरपालिकाले १ हजार ६ सयभन्दा बढी कर्मचारीको वर्षभरिको तलब महानगरको खातामा राखिदिनुपर्ने र फोहोर व्यवस्थापनमा प्रयोग हुँदै आएका सवारीसाधनलगायत उपकरण प्रचलित मूल्यमा खरिद गर्नुपर्ने सर्त अघि सारेको थियो । लगानी बोर्ड र नेपवेस्टबीच पीडीएका लागि भएको प्रारम्भिक सम्झौतामा ९ महिनाभित्र वित्तीय व्यवस्थापन गरिसक्नुपर्ने र २ वर्षभित्र ल्यान्डफिल साइट र फोहोर प्रशोधन केन्द्रलगायतका सबै संरचना बनाइसक्नुपर्ने उल्लेख छ । पीडीए स्वीकृत भएको ३ महिनाभित्र नेपवेस्टले फोहोर संकलन सुरु गरिसक्नुपर्ने र बन्चरेडाँडा ल्यान्डफिल साइट नबनेसम्म सिसडोलमै व्यवस्थापन गर्नुपर्ने सर्त पनि पीडीए मस्यौदामा राखिएको थियो । फोहोर व्यवस्थापन गर्ने नेपवेस्टमार्फत महानगरपालिकाले वार्षिक ५ करोड र हरेक वर्ष १० प्रतिशतका दरले बढाउँदै रोयल्टी लिने सहमति भएको थियो । नेपवेस्टले परियोजना सञ्चालन अवधिभर १ अर्ब ९० करोड रुपैयाँ बराबर रोयल्टी बुझाउने प्रारम्भिक खालको सम्झौता भएको थियो । पीडीए मस्यौदाअनुसार नेपवेस्टले प्रतिपरिवार प्रतिमहिना २१९ रुपैयाँ शुल्क उठाउनेछ । कम्पोस्ट मल बनाउने, पेट्रोलियम तथा प्राकृतिक ग्यास उत्पादन गर्ने र ५ मेगावाटसम्म बिजुली उत्पादन गर्ने गरी पीडीए मस्यौदा बनाइएको थियो । त्यस्तै ८० प्रतिशत फोहोर प्रशोधन गर्ने र २० प्रतिशत फोहोर मात्र ल्यान्डफिल साइटमा लैजाने मस्यौदामा उल्लेख छ । यस परियोजनालाई नेपवेस्टले २० वर्षपछि महानगरलाई नै हस्तान्तरण गर्ने गरी प्रारम्भिक सहमति भएको थियो । फोहोर व्यवस्थापनको विषय टुंगो नलागेसम्म खादा, अबिर नलगाउने घोषणा गरेका काठमाडौं महानगरपालिकाका प्रमुख बालेन्द्र शाहले चुनावी प्रचारका क्रममा फोहोरको बहुउपयोगको संरचना बनाएर व्यवस्थापन गर्ने बताउने गरेका थिए । कुहिने र नकुहिने फोहोर काठमाडौंमै छानेर कुहिनेलाई कम्पोस्ट मल बनाउन प्रयोग गर्ने र नकुहिनेलाई प्रशोधन गर्ने वा जलाउने योजना उनले सुनाउने गरेका थिए । बन्चरेडाँडामा ल्यान्डफिल साइट निर्माण सम्पन्न गरेर सञ्चालनमा ल्याउने र त्यहाँ इन्सिनेरेटर (जलाउने मेसिन) सेल राखेर फोहोर नष्ट गर्ने उनको भनाइ थियो ।"
जन्मदिनमा बोलाएर सामूहिक बलात्कार,"(बाँके) र (धनकुटा) उनीहरूबीच सामाजिक सञ्जाल फेसबुकमार्फत चिनजान भयो । मित्रता झाँगिँदै गएपछि दैनिकजसो भिडियो च्याट हुन्थ्यो । बाँकेको राप्ती सोनारीकी १६ वर्षीया किशोरी र बैजनाथ गाउँपालिका८, झिँगौराका हेमराज थारूबीच सामाजिक सञ्जालबाट प्रेम गाँसिएको थियो । त्यही प्रेमको बदलामा किशोरीले ठूलो पीडा भोग्नुपरेको छ । पीडित किशोरीले प्रहरीलाई दिएको प्रारम्भिक बयानअनुसार हेमराजले शनिबार फोन गरेर मेरो जन्मदिन छ भन्दै निम्तो दिए । किशोरी बस चढेर नेपालगन्जगुलरिया हुलाकी राजमार्गअन्तर्गत मानखोलानजिकै पुगिन् । त्यतिबेला अपराह्न ४ बजिसकेको थियो । किशोरीलाई लिन हेम र उनका साथीहरू त्यहाँ आए । किशोरीलाई मोटरसाइकलमा चढाएर बर्दियाको पर्यटकीय क्षेत्र बढैयाताल पुर्याए । अब जन्मदिन मनाउनुपर्छ भनेर हेमराजले विक्रान्त थारूमार्फत घरेलु मदिरा मगाए, पीडित किशोरीले बयानमा उल्लेख गरेकी छन्, विक्रान्तले आफ्ना लागि बियर ल्याएर खाए । मैले नाइँ खादिनँ भन्दै प्रतिकार गर्दा जबर्जस्ती खुवाइदिए । मदिरा नखाने बानी भएकाले बेहोस भएछु, त्यसपछि मलाई तीन जनाले सामूहिक बलात्कार गरे । मैले केही गर्न सकिनँ । प्रहरीका अनुसार मानखोला जंगलमा सामूहिक बलात्कारपछि किशोरी बेहोस भइन् । हेमराजका साथी नीरज र विक्रान्तले बेहोस किशोरीलाई मानखोलामा पुर्याएको खुलेको छ । शरीरमा पानी छम्केपछि अलिअलि होसमा आएको किशोरीले बयानमा उल्लेख गरेकी छन् । बाँके र बर्दियाको सीमा मानखोलाबाट उनीहरूले किशोरीलाई बैजनाथ८ पिपरी गाउँस्थित विक्रान्तले बंगुरपालन गरेको टहरामा पुर्याएको खुलेको छ । टहरामा पनि बेहोसी अवस्थामै रहेका बेला विक्रान्तलगायत तीन जनाले फेरि पनि सामूहिक बलात्कार गरे । म फेरि बेहोस भएँ, किशोरीको बयानमा उल्लेख छ, रातभरि मदिराको नशा र सामूहिक बलात्कारले थला परेजस्तै भएको थिएँ । होस खुलेपछि हेमराजले गाउँकै साथीहरू विश्वनाथ र निर्देशन थारूलाई बोलाएर घर छाडिदिनु भन्दै त्यहाँबाट भागेको किशोरीले उल्लेख गरेकी छन् । जिल्ला प्रहरी प्रवक्ता डीएसी मधुसूदन न्यौपानेका अनुसार पीडित किशोरी अर्को दिन बिहानसम्म लट्ठिएको अवस्थामा थिइन् । मदिरा र बलात्कारका कारण मानसिक तनावमा छिन्, उनले भने, घटनाको गम्भीर अनुसन्धान भइरहेको छ । पीडित किशोरी एक संस्थाको सेल्टरमा छिन् । आइतबार बिहान करिब ४ बजे इलाका प्रहरी कार्यालय धनौलीबाट खटिएको प्रहरी टोली नेपालगन्जगुलरिया राजमार्गको खजुरा५ स्थित प्रतीक्षालयमा ड्युटीमा थियो । पछाडि निर्देशन, बीचमा किशोरी राखेर विश्वनाथले मोटरसाइकल हाँकिरहेका थिए । प्रहरी टोलीले रोकेर केरकार गर्दा किशोरी राम्रोसँग बोल्न सक्ने अवस्थामा थिइनन् । त्यसपछि उनीहरूलाई धनौली चौकी पुर्याइयो । पहिले किशोरी बोल्न चाहेकी थिइनन् । केरकार गर्दै जाँदा सामूहिक बलात्कारमा परेको घटना सुनाइन्, धनौली प्रहरी प्रमुख प्रेम रेग्मीले भने, सामूहिक बलात्कार गर्ने हेमराज, विक्रान्त, नीरजलगायत पाँच जना र किशोरीलाई घरमा पुर्याउन जाने दुई जनालाई पक्राउ गरेका छौं । थप अनुसन्धानका लागि अदालतबाट ५ दिनको म्याद लिइसकेको उनले बताए ।बलात्कार आरोपितलाई पक्राउ गर्न मागआफ्नै साथीको बुबाबाट बलात्कृत धनकुटाकी एक बालिकाका परिवार न्याय माग्दै निरन्तर प्रदर्शनमा छन् । अनुसन्धान फितलो भएको भन्दै पछिल्लो समय पीडित परिवारका साथ विद्यार्थीले जिल्ला प्रहरी कार्यालय अगाडि प्रदर्शन जारी राखेका हुन् । गत फागुन ६ मा घटनामा संलग्नविरुद्ध जिल्ला प्रहरी कार्यालयमा पीडित परिवारले जाहेरी दिएका थिए । तर आरोपित पक्राउ परेका छैनन् ।धनकुटा नगरपालिका६ बस्दै आएका मिलन भनिने ४२ वर्षीय लीलबहादुर भुजेलले ११ वर्षीयालाई बलात्कार गरेको जाहेरी दर्ता भएको थियो । ०७७ वैशाख ४ देखि विभिन्न समयमा भुजेलबाट बालिका बलात्कृत हुँदै आएको जाहेरीमा उल्लेख छ । हदम्याद नाघेका कारण जाहेरीमा बालयौन दुरुपयोगसम्बन्धी कसुर उल्लेख गरिएको प्रहरीले जनाएको छ । ०७८ माघ २३ मा श्रीपञ्चमीको दिन आफ्नै घरतर्फ भुजेल आउँदै गरेको देखेपछि बालिका आत्तिएर चिच्याएपछि परिवारका सदस्यले सोधखोज गर्दा घटनाबारे रहस्य खुलेको थियो । घटनाबारे प्रहरीमा जाहेरी दिएको चार महिना पुग्दा पनि आरोपित पक्राउ गर्न प्रहरीले तदारुकता नदेखाएका पीडित परिवारको गुनासो छ । बालिकाले सुरुमा साथीहरूलाई घटनाबारे सुनाएकी थिइन् । प्रहरीलाई जाहेरी दिन लागेको अग्रिम जानकारी पाएकै कारण आरोपित अघिल्लै दिन फरार भएको स्थानीयले बताए । धनकुटा प्रहरीका प्रवक्ता डीएसपी चिरञ्जीवी दाहालले जाहेरीअनुसार अनुसन्धान भइरहेको दाबी गरे । अनुसन्धान प्रभावित पार्ने गरी प्रदर्शन नगरिएको भए हुन्थ्यो, उनले भने । प्रहरी कार्यालयको मुख्यद्वारमा प्रदर्शनको तयारी गरिरहेका विद्यार्थी पेशल निरौला र कुशल खनाललाई आइतबार बिहान प्रहरीले दुई घण्टा नियन्त्रणमा लिएर छाडेको छ । जघन्य घटनामा पनि अनुसन्धान कार्य फितलो हुनुले आफूहरू सुरक्षित छैनौं भन्ने चिन्ता लागेको सहभागी सष्टिका विशंखेले बताइन् । अपराधमा संलग्नलाई तत्काल पक्राउ नगरे चरणबद्ध आन्दोलनमा उत्रने उनको भनाइ छ । जिल्ला प्रहरी प्रमुख लक्ष्मीराज अधिकारीले घटनाप्रति आफूहरू गम्भीर रहेको र निर्वाचनलगायत काममा जुट्नुपरेकाले ढिलाइ भएको बताए । आरोपित भुजेलले अहिले पनि सामाजिक सञ्जाल र मोबाइलसमेत प्रयोग गरिरहेकाले पक्राउ गर्न समस्या नहुनुपर्ने हो, एक स्थानीयले भने, खै किन प्रहरीले चासो देखाएन, बुझ्न सकिएन ।"
यौनहिंसामा हदम्यादबारे सांसद नै विभाजित,"(काठमाडौं)सरकारले संसद्मा पेस गरेको यौनहिंसासम्बन्धी विधेयकमा हदम्याद बढाउनुपर्ने प्रावधान नराखेपछि अधिकांश सांसद त्यसको विपक्षमा उभिएका छन् । हाडनातामा परेका बाहेकका व्यक्ति बलात्कार तथा यौनहिंसामा परेमा एक वर्षभित्र उजुरी दिनुपर्ने मुलुकी अपराध संहिताको प्रावधान छ । यसलाई सच्याएर हदम्याद हटाउनुपर्ने चौतर्फी दबाब छ । सरकारले गत सोमबार यौनहिंसाविरुद्धका केही ऐनलाई संशोधन गर्न बनेको विधेयक दर्ता गरेको थियो । विधेयकमा हदम्याद बढाउने प्रावधान राखिएको छैन । यस्तोमा सांसदहरूले संशोधन हालेर सच्याउन सक्छन् । सरकारले ल्याएको विधेयकमाथि विचार गरियोस् भन्ने प्रस्ताव सर्वसम्मतिले स्वीकृत भएपछि बलात्कार तथा यौनहिंसामा परेका व्यक्तिले उजुरी दिने हदम्याद बढाउने प्रावधान राखेर कानुन बनाउने बाटो सोमबारदेखि खुला भएको छ । सांसदहरूले राखेको संशोधन समेटेर संसदीय समिति वा संसद्को पूर्ण बैठकले विधेयक पारित गर्ने संसदीय अभ्यास छ । काठमाडौंका कन्सल्टेन्सी सञ्चालकले एक युवतीलाई आठ वर्षअघि बलात्कार गरेको घटना बाहिर आएपछि एकवर्षे हदम्याद बढाउनुपर्ने बहस सुरु भएको हो । बलात्कार मुद्दामा हदम्याद राख्ने कि नराख्ने भन्ने विषयमा प्रतिनिधिसभामा बहस भइरहेको छ । सरकारले पेस गरेको विधेयकलाई लिएर सुरु बहसमा सांसदहरूले हदम्याद राख्ने कि नराख्ने, हदम्याद राखिए कस्तो अवस्थामा राख्ने भन्ने विषयमा छलफल गरेका हुन् । प्रतिनिधिसभाको सोमबारको बैठकमा यही विधेयकमाथि विचार गरियोस् भन्ने प्रस्तावमा छलफल हुँदा धेरैजसो सांसदहरूले हदम्याद बढाउनुपर्ने माग राखेका हुन् । पहिलाको प्रावधानमा हदम्याद पुगेन भनेर थप गर्यौं । अहिले राखिएको अवधिले न्याय सम्भव हुँदैन, कांग्रेस सांसद गगन थापाले भने, हामीले बनाएको कानुन संशोधन गर्नुपर्ने देखेका छौं । यही कानुनमा हदम्याद बढाउने गरी संशोधन गर्नुपर्छ । एमाले सांसद चाँदतारा कुमारीले हदम्यादका कारण महिलाले न्याय पाउन नसकेको बताइन् । धेरै देशमा हदम्यादको कुरा नै छैन । यौनहिंसा भोगेका महिलाको इज्जत जाने कारण बेलैमा घटना बाहिर ल्याउँदैनन्, त्यसैले हदम्याद हटाउनुपर्छ, उनले भनिन् । जनता समाजवादीकी रेणुका गुरुङले हदम्यादका कारण पीडित महिलाको न्यायको ढोका बन्द भएकाले जबर्जस्ती करणीमा हदम्याद बढाउनुपर्नेमा जोड दिइन् । सरकारले हदम्याद बढाउने गरी विधेयक नल्याएर सडक र संसद्मा संघर्ष गर्ने महिलाको भावनाकै अवमूल्यन गरेको छ, उनले प्रश्न गरिन्, के राज्यले न्यायबाट वञ्चित गर्न खोजेको हो ? महिलाको पीडामा गम्भीर बन्न उनले आग्रह गरिन् । विधेयकमाथि बोल्ने कतिपय सांसद भने हदम्याद बढाउन नहुने पक्षमा देखिए । कांग्रेसका प्रकाश रसाइलीले लहडको भरमा कानुन बनाउनेभन्दा पनि अध्ययन गर्नुपर्ने बताए । थाल ठटाएको आधारमा कानुन बनाउने होइन, उनले भने, हदम्याद बढाउन विकृति बढ्न सक्छ । महिला र पुरुष कोही पनि अन्यायमा नपर्ने गरी कानुन बनाउनुपर्ने भन्दै उनले थपे, दुई नीतिले हेर्नु हुँदैन । महिला र पुरुष समान हुने गरी कानुन आउनुपर्छ । एमालेकी गंगा चौधरी सत्गौवाले बलात्कारका सबै घटनाका लागि हदम्याद राख्न नहुने धारणा राखिन् । कानुन निर्माण गर्दा भावनामा बग्न नहुने र सबै पक्षको ख्याल गर्नुपर्ने उनको धारणा थियो । मन मिलेसम्म लभ को संज्ञा दिने, मन नमिलेपछि रेप को संज्ञा दिने ? उनले भनिन्, हदम्यादको कुरा धेरै उठिरहेको छ । हदम्याद राखिएन भने मुद्दाको चाङ लाग्छ अनि न्याय कसरी पाउँछन् ? पुरुषहरू पनि पीडित भएकाले कानुनले त्यस पक्षमा पनि बोल्नुपर्ने उनको भनाइ थियो । कानुनमा रहेको हदम्यादको व्यवस्थाले बलात्कार तथा यौनहिंसाका पीडित न्यायबाट वञ्चित हुन नपरोस् भन्नेमा सरकार गम्भीर रहेको कानुन, न्याय तथा संसदीय मामिलामन्त्री गोविन्दप्रसाद शर्मा कोइरालाले बताए । सांसदहरूको प्रश्नको जवाफ दिने क्रममा उनले हदम्यादबारे कानुन आयोगले अध्ययन गरिरहेको र प्रतिवेदन आउनेबित्तिकै आवश्यक कानुनी व्यवस्था गरिने जानकारी गराए । हदम्यादका कारण न्यायबाट वञ्चित हुन नपरोस् भन्ने यहाँहरूको भावनामा सरकार गम्भीर छ । त्यसैले सार्वजनिक बहस सुरु हुनेबित्तिकै सरकारले गम्भीर रूपमा लिएर नेपाल कानुन आयोगलाई तत्कालै म नै मन्त्री भएर आएपछि अध्ययन गर्न भनिएको छ, उनले भने, सर्वोच्च अदालतका नजिर, सिद्धान्तहरूको अध्ययन, विभिन्न मुलुकको हदम्यादसम्बन्धी प्रावधान र नेपालको सामाजिक परिवेशलाई दृष्टिगत गरेर हदम्याद कति हदसम्म बढाउने र बढाएर जाँदा सकारात्मक, नकारात्मक परिणामलाई समेत दृष्टिगत गरेर प्रतिवेदन दिनु भनेका छौं । विधेयकमाथि संसद्मा हुने दफावार छलफलका क्रममा आउने कुरा समेट्न सरकार तयार रहेको मन्त्री कोइरालाले बताए ।"
रोपाइँ तालिकाले फर्कियो खुसी,"(दोलखा)दोलखाकी दुर्गा न्यौपानेलाई गत मंगलबार रोपाइँ गर्न सधियारसँगै छिमेकीले सघाइरहेका थिए । कोही बीउ निकाल्न र पानी लगाउन व्यस्त थिए भने कोहीले बाउसे गरिरहेका थिए । भीमेश्वर६ रामकोटबेसीमा एक दशकअघिसम्म सधियार र छिमेकीसँग मारमुग्री र झगडा नगरी रोपाइँ गर्न पाइँदैन्थ्यो । कारण थियो सिँचाइ गर्ने पानीको समस्या । रामकोटबेसीमा पानीकै निहुँमा सधियारसँग सधैंजसो झगडा हुन्थ्यो । खेतमा पानी लगाउन एउटा मात्रै स्रोत भएकाले सबैलाई असारमै धान रोप्ने चटारो हुने तर स्रोत नभएपछि धान रोप्ने बेला खेतमा पानी लगाउन तँछाडमछाड पनि हुन्छ । पानीकै निहुँमा छिमेकी र सधियारसँगैको कुस्ती र बोलचाल बन्द हुन्छ । रातभरि जाग्राम बसेर खेतमा पानी लगाउनुपर्ने बाध्यता छ । त्यो पनि माथिल्लो भेगमा खेत भएकाहरूले रोपाइँ गरेपछि मात्रै तल्लो भेगमा खेत हुनेहरूले मात्र रोपाइँ गर्न पाउँथे । खेतमा रोपाइँ गर्ने विषयमा झैझगडाले खेताला पाउनसमेत मस्किल हुन थाल्यो । पानी नभएपछि धानका बीउ खेतमै पहेंलो भएर रोप्न नपाई खेत बाँझो अवस्थासमेत हने गरेको थियो । पानी लगाउन खेतमा पुगेका बेला झगडा नपरेको दिन नभएको सम्झन्छिन् न्यौपाने । एक दशकअघिसम्म रामकोटवासी खेतमा पानी लगाउने विषयमा मारमुङ्ग्री र झैझगडाले आजित बनेका थिए । झैझगडा रोक्न र सामाजिक सद्भाव खलबलिन नदिन एक दशकअघि सबै गाउँले मिलेर रोपाइँका लागि तालिका बनाउने समिति बन्यो । जसका अध्यक्ष भए धर्मानन्द न्यौपाने । त्यो बेला बनेको रोपाइँ तालिका रामकोटमा अहिले पनि कार्यान्वयनमा छ । रामकोटका एक सय परिवारका लागि बनेको रोपाइँ तालिकाले असारमा हैन, रोपाइँ पानीको स्रोत सदुपयोग गर्न जेठ पहिलो साताबाटै सुरु हुन्छ । यहाँ हरेक दिन २ वटा रोपाइँ चल्छ । समितिले वैशाखमा अन्तिममा रोपाइँ तालिका प्रकाशन गर्छ । त्यसै अनुसार रामकोटबेसीमा रोपाइँ हुने गरेको स्थानीय रामप्रसाद न्यौपानेले बताए । समितिले तालिका हरेक परिवारलाई दिन्छ, उनले भने । न्यौपानेकै बुबा रोपाइँ समितिका पहिलो अध्यक्ष बनेर तालिका बनाएका थिए । रामकोटबेसीमा रोपाइँका लागि सिँचाइ गर्न दुईवटा मुहान छन् । तिनकै भरमा एक सय परिवारको रोपाइँ चल्छ । सानो मुहान भएकाले खेतमा प्रशस्त पानी पुग्दैन । तालिका नमानेर कसैले आफूखुसी रोपाइँ गरेमा जरिवानासमेत गर्ने गरेको देवीप्रसादले बताए । रोपाइँका लागि गाउँलेसँग छलफल गरेर तालिका सार्वजनिक गर्ने गरेको समितिका अध्यक्ष भगवान न्यौपानेले बताए । तालिका बनेपछि रोपाइँ सुरु हुन्छ, उनले भने, यसो गर्दा झैझगडा पनि रोकिएको छ । तालिकाकै कारण रामकोटमा पुनः गाउँलेमा सद्भाव फर्केको उनले बताए ।"
ट्यांकरको ठक्करले मृत्यु,भक्तपुर (कास) मध्यपुर थिमि नगरपालिका१ लोकन्थली चोकमा ट्यांकरको ठक्करबाट स्कुटर चालकको मृत्यु भएको छ । भक्तपुरबाट काठमाडौं जाँदै गरेको वाग्मती प्रदेश ०२०२५ प १६२० नम्बरको स्कुटरलाई वाग्मती प्रदेश ०१००४ क ०५८० नम्बरको दूध बोक्ने ट्यांकरले सोमबार दिउँसो ठक्कर दिँदा घाइते भएका स्कुटर चालक बनेपा५ काभ्रेका ४५ वर्षीय नकुल थापाको उपचारका क्रममा मृत्यु भएको हो ।
भिजिट भिसामा मानव तस्करी,"(काठमाडौं) गिरोहले भिजिट भिसाका नाममा पछिल्लो एक वर्षमा मात्रै कम्तीमा ८० हजार नेपाली कामदारलाई संयुक्त अरब इमिरेट्स (यूएई) पुर्याएको पाइएको छ । नेपाल र यूएईको श्रम सम्झौताविपरीत यसरी कामदार आपूर्ति गर्ने काममा दुवै देशका म्यानपावरकन्सल्टेन्सी कम्पनीका सञ्चालक संलग्न देखिएका छन् । म्यानपावार र कन्सल्टेन्सी कम्पनीले आकर्षक रोजगारीको प्रलोभन देखाएर भिजिट भिसामा यूएई पुर्याउने गरेका छन् । उनीहरूले कामदारबाट ८ लाख रुपैयाँसम्म उठाएको पाइएको छ । यसरी जाने अधिकांश युवा यूएईमा अलपत्र पर्ने गरेका छन् । पीडितले उजुरी गरे पनि अधिकांश गिरोह कारबाहीको दायरामा आएका छैनन् । प्रहरीले भने अवैध रूपमा नेपाली कामदारलाई यूएई पुर्याउने काममा संलग्नको खोजी भइरहेको दाबी गरेको छ । दुबई प्रहरीले त्रिनेत्र म्यानेजमेन्ट कन्सल्टेन्सीका सञ्चालक कोमलराज उपाध्यायलाई पक्राउ गरी छानबिन थालेपछि भने नेपाल प्रहरीको केन्द्रीय अनुसन्धान ब्युरो (सीआईबी) ले उपाध्यायका सहयोगीलाई हालै पक्राउ गरेको छ । ब्युरोले राइनास नगरपालिका३ का मधुविलास बाँस्कोटा, दूधकुण्ड नगरपालिका८, सोलुखुम्बुका होमबहादुर खड्का, कागेश्वरी मनोहरा नगरपालिका७, काठमाडौंका सन्तोष प्याकुरेल र रञ्जना ढकाल प्याकुरेल र देवदह नगरपालिका५ रूपन्देहीका राजु भन्ने खुमबहादुर बस्याललाई पक्राउ गरी छानबिन अगाडि बढाएको हो । यो समूहमार्फत कम्तीमा ७६ जनाबाट दुई करोड ४३ लाख रकम ठगी भएको भनी लिखित जाहेरी परेको छ, सीआईबीका प्रवक्ता श्यामकुमार महतोले भने, उनीहरूले मासिक तीन हजार दिराम (झन्डै एक लाख रुपैयाँ) तलब दिलाइदिने भन्दै ३ लाख ५० हजारदेखि ८ लाख रुपैयाँसम्म लिएको उजुरी छ । पक्राउ परेकामध्ये खड्का कामदारको कागजात संकलन गर्ने र अन्तर्वार्ताका लागि तयारी गराउने काममा सक्रिय रहेको प्रहरीले जनाएको छ । ढकालले उनीहरूलाई आफ्नो बैंक खातामा रकम जम्मा गर्न लगाई आर्थिक कारोबारसम्बन्धी भूमिका निर्वाह गर्ने गरेकी थिइन् । बस्याल, बाँस्कोटा र प्याकुरेलले वैदेशिक रोजगारमा जाने व्यक्तिको खोजी गर्थे ।यूएईमा कामदार खोज्नका निम्ति लाइसेन्स प्राप्त त्रिनेत्रले विभिन्न कम्पनीका लागि दुई हजार पीएसबीडी सुरक्षा गार्ड, दुई हजार सिरा सुरक्षा गार्ड, ५५ जना लाइफ गार्ड, ३ सय जना आर्म्स गार्ड जीए (सशस्त्रधारी), ५ सय जना आर्म्स गार्ड जीबी र चार सय जना रोयल गार्ड चाहिएको भन्दै एजेन्टहरूलाई मान्छे खोज्न लगाएका थिए । त्यही आधारमा एजेन्टहरूले नेपाली सेना, नेपाल प्रहरी र सशस्त्र प्रहरीमा कार्यरत वा पेन्सनवालालाई आकर्षक जागिर लगाइदिने भन्दै भिजिट भिसामा उडाएका थिए । तनहुँका श्रीराम रानाभाट यूएईमा पाँच महिनाभन्दा लामो समयदेखि अलपत्र परेपछि गत फेब्रुअरीमा फसेको रकम माया मारेर जसोतसो स्वदेश फर्केको सुनाए । उनका अनुसार एजेन्टले रोजगारी भिसा (श्रम) मा नभएर भिजिट भिसामा यूएई छिर्ने, जागिर पक्का भएपछि ८ लाख रुपैयाँ तिर्ने र काठमाडौंबाट उड्नुअघि दुई लाख २० हजार रुपैयाँ बुझाउनुपर्ने सर्त राखेका थिए । उड्नुअघि एक लाख रुपैयाँ एजेन्ट खगेन्द्र फुयालको हातैमा थमाइदिएँ । बाँकी एक लाख २० हजार खगेन्द्रले भनेअनुसार रञ्जना ढकाल प्याकुरेलको खातामा डिपोजिट गरिदिएँ, उनले सुनाए । रञ्जना त्रिनेत्र म्यानेजमेन्ट कन्सल्टेन्सीका सञ्चालक कोमलराज उपाध्यायकी श्रीमती हुन् । नेपाल र यूएईबीच १४ जुलाई २०१९ मा भएको द्विपक्षीय श्रम सम्झौताले गैरकानुनी माध्यमबाट नेपाली श्रमिक भर्ना गर्ने प्रक्रियालाई निरुत्साहन गरेको छ । श्रम सम्झौताको धारा २ को उपधारा २ मा श्रमिक भर्ती, रोजगारी र स्वदेश फिर्ता कार्यलाई नियमन गर्ने, पारदर्शी बनाउन, स्वच्छ भर्ना, निष्पक्षता र पारस्परिक लाभका निमित्त सहकार्य गर्ने उल्लेख छ । सोही सम्झौताको उपधारा ५ मा श्रमिकहरूको अनियमित रवा अवैध भर्तीका मुद्दाहरूलाई सम्बोधन गर्न समन्वय गर्ने लेखिएको छ । जसअनुसार श्रमिक माग गर्ने रोजगारदाता कम्पनीले नेपालको म्यानपावर कम्पनी वा यूएईमा नै खुलेका कन्सल्टेन्सीमार्फत श्रमिक भर्ना गर्न पाउँछन् । यूएईमा खुलेका कन्सल्टेन्सी वा म्यानपावर कम्पनीले सिधै श्रमिक भर्ना गर्न भने पाउँदैनन् । तिनले नेपालको म्यानपावर कम्पनीमार्फत रोजगारदातालाई श्रमिक उपलब्ध गराउन सक्छन् । त्यसका लागि पनि वैधानिक प्रक्रिया पूरा गर्नुपर्छ । आकर्षक रोजगारीको प्रलोभनमा परेर भिजिट भिसामा पुगेका नेपाली बढी समय बसेपछि (ओभरस्टे) गैरकानुनी हैसियतमा पुन्छन् । श्रम, रोजगार तथा सामाजिक सुरक्षामन्त्री कृष्णकुमार श्रेष्ठको पहलमा ओभरस्टेबापतको जरिवाना मिनाहा भएपछि कम्तीमा ७० नेपाली स्वदेश फर्केका छन् । भिजिट भिसामा यूएईमा लगेर २७ युवालाई अलपत्र पारेको भन्दै फरेभर ह्युमन रिसोर्स सोलुसनविरुद्ध उजुरी परे पनि कारबाही भएको छैन । फरेभरले हामीलाई छक्यायो । पठाउने बेला यो भिजिट भिसा होइन, उता पुगेपछि काम खोज्नुपर्दैन, सिधै कपडा प्याक गर्ने कम्पनीमा काम गर्न जाने हो, तलब १ हजार ५० दिराम पाउने भनिएको थियो, धनगढीका तिलक साउदले भने, यूएई आएपछि काम थिएन । बस्ने कोठा, खाने सुविधा केही पनि थिएन । सुरुमा सारजाहाको एउटा घरमा राखिएकामा पछि घरबेटीले निकालिदिएको र त्यसपछि गैरआवासीय नेपाली संघ (एनआरएनए) ले आश्रय दिएको उनले सुनाए । एजेन्टको भर परेर यूएई पुगेका सन्तोष बस्यालका अनुसार कामदारले दुई लाखदेखि ८ लाख रुपैयाँसम्म बुझाएका छन् । १५२० दिनभित्र काममा लगाउने भनेर ल्याएका थिए तर काम नै दिन नसकेर हामीलाई बिचल्ली वनाए । हामीलाई बन्धकजस्तै बनाएर राखे, उनले भने । क्याम्पमा थुनिएका नेपालीलाई दुर्व्यवहार हुने गरेको घटना सार्वजनिक भइसकेको छ । हामी ठूलो यातना सहेर बस्यौं, झापाका हिमाल पोर्तलले भने, जो बोल्छ उसलाई कोठाबाट बाहिर निकालिदिन्थ्यो । खाना दिइँदैनथ्यो । घर जान खोज्नेलाई बाहिरी सिँढीमा सुताइदिन्थे । श्रम, रोजगार तथा सामाजिक सुरक्षा मन्त्रालयले पनि भिजिट भिसामा अलपत्र परेकालाई उद्धार र पीडकलाई कारबाही गर्न गत पुसमा एउटा मार्सल टिम बनाएको थियो । मार्सल टिमले पीडितको कुरा सुन्छ र दोषीलाई कारबाहीको दायरामा ल्याउन तत्काल एक्सन गर्छ, टिम बनेका बेला मन्त्री श्रेष्ठले भनेका थिए । तर त्रिनेत्रबाहेकलाई कारबाहीको दायरामा ल्याउन पहल नै भएको देखिँदैन । अलपत्र परेका नेपाली दुबईमा थुप्रै भेटिन्छन्, एनआरएनए यूएईका एक पदाधिकारीले भने, त्रिनेत्रजस्ता दर्जनौं कम्पनी अझै क्रियाशील छन् । अवैध रूपमा कामदार आपूर्ति गर्नेहरूलाई प्रहरीले समाते कामदारमाथि शोषण र ठगी घट्छ ।"
अमेरिका हिँडेका ८१ नेपाली मोरक्कोबाट फर्काइए,"(काठमाडौं)संगठित मानव तस्करको भर परेर अवैध बाटोबाट अमेरिका छिर्ने भन्दै हिँडेका ८१ नेपाली मोरक्कोको कासाब्लाङ्काबाट डिपोर्टमा परेका छन् । एकैचोटि धेरै संख्यामा नेपाली देखिएपछि अध्यागमनले शंका लागेर अनुसन्धान थालेको र डिपोर्टको निर्णय भएको डिपोर्टमा परेमध्येका एक नेपाली सुनाए । यतिका धेरै नेपाली एकैचोटि कसरी त्यहाँ पुगे भन्ने खुलिसकेको छैन । केही पहिल्यैदेखि र केही हालसालै भिजिट भिसामा दुबई पुगेकाहरू डिपोर्टमा परेका कान्तिपुरको सम्पर्कमा आएका एक जनाले बताए । सरकारले भिजिट भिसामा दुबई जानेमाथि कडाइ गरिरहेका बेला उनीहरू कसरी त्यहाँ पुगे भन्ने शंकास्पद देखिएको छ । स्रोतका अनुसार पछिल्लो समय अवैध रूपमा अमेरिका लैजान दुबईबाट मोरक्कोको कासाब्लाङ्का पुर्याउने र त्यहाँबाट बोलिभिया वा ब्राजिल छिराउने काम भइरहेको छ । कोरोना संक्रमणको तेस्रो लहर रोकिएपछि संगठित मानव तस्करका एजेन्टहरूले यो रुटको प्रयोग बढाएका हुन् । पछिल्लो रुटको प्रयोग गरेर यति धेरै नेपाली अमेरिका छिर्न लागेको यस्तो घटना पहिलो पटक सार्वजनिक भएको एक प्रहरी अधिकारीले बताए । प्रहरीको मानव बेचबिखन अनुसन्धान ब्युरो स्रोतका अनुसार डिपोर्ट भएकामध्ये केही सोमबार रातिसम्म नेपाल आइपुग्ने बुझिएको छ । यसअघि पनि नेपालीहरू अवैध रूपमा अमेरिका जाने भन्दै काठमाडौंबाट दिल्लीइन्डोनेसिया हुँदै इथियोपिया पुगेर अलपत्र भएका वा काठमाडौंबाट भियतनाम, इथियोपिया, मादागास्कर, जोर्डन, दुबई, अजरबैजान पुगेर बन्धक बनेका घटना सार्वजनिक भएका थिए । मानव तस्करले मुख्यगरी दिल्लीबाट रुस हुँदै स्पेनबोलिभियाइक्वेडरकोलम्बियापानामाकोस्टारिकानिकारागुवाहोन्डुरसग्वाटेमालामेक्सिको रुट प्रयोग गरेर अमेरिका छिराउने प्रयास गरेको देखिन्छ ।"
दुर्गममा घटेन शिशु मृत्युदर,"अर्बौंको लगानी प्रभावहीननवजात शिशु कार्यक्रमअन्तर्गत आमा सुरक्षा कार्यक्रम सञ्चालन स्वीकृतिप्राप्त सामुदायिक, निजी तथा गैरसरकारी अस्पतालमा निःशुल्क उपचार हुन्छ । तर कुरुवा जानेलाई यातायात, खानाखाजा खर्च अभाव हुँदा निःशुल्क उपचार सुविधा लिन जान सक्दैनन् । यस्ता समस्या सम्बोधन गर्न सरकारले चासो नदिँदा आमा तथा नवजात शिशु सुरक्षा कार्यक्रम कम प्रथामिकतामा छ ।नेपाल जनसांख्यिक तथा स्वास्थ्य सर्वेक्षण २०१६ का अनुसार नेपालमा अझै प्रत्येक २५ मध्ये १ बच्चाको ५ वर्षको जन्मदिन मनाउन नपाउँदै मृत्यु हुन्छ । सन् १९९६ मा ५ वर्षमुनिका बच्चाको मृत्युदर प्रति एक हजार जन्ममा ११८ बाट तीन गुणा घटेर ३९ मा झरेको छ । बाल मृत्यु सन् १९९६ देखि निरन्तर रूपमा घट्दै गए पनि प्रति एक हजार जीवित जन्ममध्ये २१ नवजात शिशुको मृत्यु हुने गर्छ । जन्मपश्चात् पहिलो २८ दिनभित्र हुने यो मृत्युदर अनुसार नेपालमा नवजात शिशु मृत्युदर एकदमै उच्च रहेको संयुक्त राष्ट्रसंघीय बालकोष (युनिसेफ) ले अध्ययनमा उल्लेख गरेको छ ।सन् १९९८ मा सुरक्षित मातृत्व नीति लिएपछि सरकारले स्वास्थ्य संस्थामा चौबिसै घण्टा आपत्कालीन प्रसूति उपचार सेवा र मिडवाइफ सेवा ल्याएको थियो । स्वास्थ्य मन्त्रालयले सन् २००१ मा गरेको एक अध्ययनले नेपालमा ९ प्रतिशत महिलाले मात्रै स्वास्थ्य संस्थामा सुत्केरी गराउने गरेको देखायो । तीन गर्भवतीमध्ये दुई जना खर्च अभावमा स्वास्थ्य सेवाको पहुँच बाहिर थिए । भौगोलिक विकटताले गर्भवती र सुत्केरीलाई स्वास्थ्य संस्थामा गएर स्वास्थ्य सुविधा पाउन समस्या थियो । यसलाई मध्यनजर राख्दै स्वास्थ्य संस्थामै गएर महिलालाई बच्चा जन्माउन प्रोत्साहित गर्न सन् २००५ देखि स्वास्थ्यसंस्थामा गएर सुत्केरी हुनेलाई यातायात खर्च दिन थालियो । सन् २००६ मा मानव विकास सूचकांकमा तल रहेका २५ जिल्लामा निःशुल्क सुत्केरी सेवा विस्तार भयो । आव २०६५०६६ देखि कार्यविधि निर्देशिका नै बनाएर देशैभर आमा सुरक्षा कार्यक्रम ल्याइएको छ । स्वास्थ्य सेवा विभागको परिवार कल्याण महाशाखाले संशोधित आमा तथा नवजात शिशु सुरक्षा कार्यक्रम निर्देशिका २०७८ तयार पारेको छ । यसअनुसार आमा सुरक्षा कार्यक्रम सञ्चालन स्वीकृति प्राप्त गरेका सामुदायिक, निजी तथा गैरसरकारी अस्पतालमा गर्भधारणको समयमा कम्तीमा चारपटक गर्भ जाँच, स्वास्थ्य संस्थामै सुत्केरी गराउनेलाई यातायात खर्च, नवजात शिशुको निःशुल्क उपचारलगायत सहुलियत हुन्छन् । तर अर्बौं बजेटको लगानी र निर्देशिका बनाएरै मातृ र शिशु मृत्युदर घटाउन लागिपरेको १४ वर्ष बित्दा पनि उल्लेख्य उपलब्धि हुन सकेको छैन । स्वास्थ्य सेवा विभागमा परिवार कल्याण महाशाखाको मातृ तथा नवजात शिशु शाखा प्रमुख डा पुण्या पौडेल भन्छिन्, खर्चअनुसार उपलब्धि किन कम देखियो भनेर नेपाल सेफ मोदरहुड एन्ड न्युबर्न हेल्थ रोडम्याप २०३० बनाएका छौं, यसबाट त्यो ग्याप पत्ता लगाएर काम गर्छौं । उनको भनाइमा राजनीतिक प्रभावले नाम मात्रैका वर्थिङ सेन्टर छन्, जनशक्ति छैनन् । दिगो विकास लक्ष्यअनुरूप सन् २०३० सम्म नेपालमा प्रति हजार जीवित जन्ममा नवजात शिशुको मृत्युदर १२ जनामा झार्ने लक्ष्य छ । लक्ष्य प्राप्त गर्न जन्मिएको एक घण्टाभित्रै बच्चालाई आमाको दूध खुवाउने, पोषण, सरसफाइमा सहयोगजस्ता थुप्रै कार्यक्रम सञ्चालन भइरहेका छन् । आर्थिक सर्वेक्षण ०७७७८ अनुसार प्रति हजार जीवित जन्ममा नवजात शिशुको मृत्युदर १६ जनामा झरेको छ । तर शिशु मृत्युदरको भयावह तथ्यांक स्थानअनुसार फरक छ । कर्णाली प्रदेश योजना आयोगले सार्वजनिक गरेको प्रथम पञ्चवर्षीय योजनाअनुसार कर्णालीमा शिशु मृत्युदर २९, नवजात शिशु मृत्युदर ४७ र ५ वर्षमुनिका बालबालिकाको मृत्युदर ५८ प्रतिशत छ । भौगोलिक विकटता, स्रोतसाधनको समुचित उपयोगको अभावले दूरदराजमा आमा तथा शिशु स्वास्थ्य सेवालाई प्रभावकारी बनाउन अझै गाह्रो भइरहेको पौडेलले बताइन् । चालु आर्थिक वर्षमा स्थानीय तहका स्वास्थ्य संस्थामा १ अर्ब ६९ करोड ७७ लाख ६८ हजार र प्रदेश स्तरीय अस्पतालतर्फ ७३ करोड ४३ लाख ९३ हजार गरी कुल २ अर्ब ४३ करोड २१ लाख ६१ हजार विनियोजन भएको छ । गतवर्ष स्थानीय तहका स्वास्थ्य संस्थामा १ अर्ब ५९ करोड ७७ लाख ११ हजार र प्रदेशतर्फ ७४ करोड ४५ लाख ९३ हजार गरी कुल २ अर्ब ३४ करोड २३ लाख ४ हजार बजेट पठाइएको थियो । यो स्थानीय र प्रदेश स्तरका स्वास्थ्य संस्थामा पठाइने बजेट मात्रै हो, संघीयस्तरका अस्पताललाई स्वास्थ्य मन्त्रालयले बजेट पठाउँछ । तर विनियोजित बजेट के कसरी कति खर्च हुन्छ भन्ने रिपोर्टिङ स्वास्थ्य सेवा विभागसँग हुँदैन । संघीयताअघि आउँथ्यो, पठाएको बजेटको ८५ प्रतिशतभन्दा बढी खर्च हुन्थ्यो, मातृ तथा नवशिशु स्वास्थ्य शाखाका एक कर्मचारीले भने, तीन तहको सरकार भएपछि ७५३ पालिका, सात प्रदेशका स्वास्थ्य संस्थाले कसरी खर्च गर्छन् यता थाहा हुन्न ।"
इम्बोस्डको असमयोचित अत्तो,"आफैंले लडेर ल्याएको यस लोकतान्त्रिक गणतन्त्रमा पनि नागरिकहरूले अझै रैतीझैं महसुस कहीँ गर्नुपर्छ भने, त्यो सार्वजनिक सेवा लिन जाँदा सरकारी कार्यालयहरूमा हो । जगजाहेरै छ सार्वभौम नागरिकहरूलाई यस्तो आभास दिलाउने सरकारी अड्डामध्ये अग्रणी स्थानमा आउँछन् यातायात व्यवस्था विभाग अन्तर्गतका कार्यालयहरू, जहाँ सवारीचालक अनुमतिपत्र लिन नै महाभारत युद्ध जित्नुसरह छ । महिनौं पालो कुरेर ट्रायल पास गर्ने तथा नवीकरण गर्नेहरूले पनि दुई वर्षसम्म लाइसेन्स पाउँदैनन् त्यतिन्जेलसम्म नगद तिरेको रसिदसम्म धुजाधुजा भैसक्छ । र, यो सबै प्रक्रियाका लागि ती कार्यालय पुग्दा सर्वसाधारणले यति हैरानी खेप्नुपर्छ, उनीहरूमा राज्यप्रति विरक्तिको बीजारोपण त्यहीँ हुन्छ । राज्यका करदाता नागरिकले त्यहाँ सेवाभावसित होइन, कर्मचारीहरूको ठस्कोफस्को र झर्काइ अनि बिचौलियाहरूको मोलमोलाइसित नराम्रोसित ठोक्किनुपर्छ । आफूले दिनुपर्ने सेवामा सुधारका निम्ति सिन्को नभाँचेका र सर्वसाधारणको महाकष्टप्रति थोपो पछुतोभाव नभएका यिनै भौतिक पूर्वाधार तथा यातायात मन्त्रालय तथा यातायात व्यवस्था विभागले सवारीधनीहरूलाई इम्बोस्ड नम्बर प्लेटका नाममा अर्को हैरानी थप्न भने जुन आतुरी देखाइरहेका छन्, त्यो बडो विस्मयकारी छ । सम्बन्धित संयन्त्रहरूको कार्यशक्तिको राम्रै जानकारी हुँदाहुँदै पनि १६ महिनाभित्र २४ लाख ७५ हजार सवारीमा इम्बोस्ड नम्बर जडान गरिसक्नुपर्ने मन्त्रालय र विभागको उर्दी आफैंमा अनुचित छ । यसमा नागरिकहरूलाई जे नाममा र जसरी पनि प्रताडित गर्न मिल्छपाइन्छ भन्ने शासनप्रशासन हाँक्नेहरूको परपीडक सोच झल्कन्छ । यसको मतलब, सरकारले कहिल्यै र कुनै पनि हालतमा इम्बोस्ड नम्बर प्लेट राख्ने व्यवस्था गर्नै पाउँदैन भनिएको होइन । सुरक्षा व्यवस्था तथा प्रणाली मजबुत बनाउन विश्वमा प्रचलित व्यवस्थालाई राष्ट्रिय औचित्यका आधारमा नेपाल सरकारले पनि लागू गर्न अवश्य सक्छ । तर, यति धेरै नागरिकलाई ठूलो मात्रामा व्ययभार गराउने र उत्तिकै प्रताडित पनि गर्ने गरी निश्चित समयसम्म यो काम गरिहाल भनेर चाहिँ कुनै पनि लोकतान्त्रिक सरकारले धम्की दिन मिल्दैन । सरोकारवाला नागरिकको विश्वास जितेर, यो काम जरुरी छ भन्ने आभास दिलाएर, सकेसम्म व्ययभार पनि कम पारेर र समय पनि एकाध घण्टाभन्दा बढी नलाग्ने पूर्वाधार सुनिश्चित गरेर मात्र सरकारले यस्तो कदम चाल्नुपर्छ । तर, उल्लिखित कुनै पनि कुरा नगरी नागरिकउपर खाए खा, नखाए घिच् को शैली अपनाउनुचाहिँ अधिनायकवादी चरित्रको द्योतक हो, लोकतान्त्रिक मुलुक र सरकारले यसो गर्न सुहाउँदैन । भौतिक पूर्वाधार तथा यातायात मन्त्रालयले गत कात्तिक २२ मा राजपत्रमा प्रकाशित गर्दै मंसिर १ देखि नाम टुंगिएका सबै प्रदेशमा इम्बोस्ड नम्बर प्लेट लागू गर्ने सूचना जारी गरेको थियो । सूचना अनुसार मंसिर १ देखि नयाँ दर्ता हुने, फागुनदेखि नामसारी गरिने र जेठ १ देखि नवीकरण गर्ने सवारीमा इम्बोस्ड नम्बर प्लेट अनिवार्य जडान गर्नुपर्ने थियो । राजपत्रमा सूचना निस्किएको सात महिनामा यसअघि नाम टुंगो लागेका प्रदेशहरूमै पनि इम्बोस्ड नम्बर प्लेट जडान सुरु भएकै छैन । तैपनि विभागले भने फेरि यस्तो प्लेट अनिवार्य जडान गर्नगराउन सूचना जारी गरेर एक प्रकारको जबर्जस्ती गरेको छ । ऐन तथा नियममा भएको व्यवस्था बमोजिम भन्दै सवारीसाधनमा अविलम्ब इम्बोस्ड प्लेट जडान गर्नगराउन निर्देशन दिएको विभागले वाग्मती र गण्डकी प्रदेशमा दर्ता भएका सवारीमा इम्बोस्ड नम्बर प्लेट सम्बन्धी व्यवस्था कार्यान्वयन भएनभएको सम्बन्धमा साउन १ पछि ट्राफिक प्रहरीबाट सडक अनुगमन गरिने जनाएको छ । र, इम्बोस्ड प्लेट जडान नगरेको पाइए सवारी तथा यातायात व्यवस्था ऐन २०४९ बमोजिम कारबाही हुने चेतावनी दिएको छ । आफैं तयारीबिना हतारमा निर्णय गर्ने र छोटो समयावधि दिएर सर्वसाधारणलाई आतंकित तुल्याउने यस कार्यलाई कसै गरी उचित मान्न सकिन्न ।२०७३ जेठ १७ मा भएको ठेक्का सम्झौता अनुसार ५ वर्षभित्र २५ लाख सवारीमा इम्बोस्ड नम्बर जडान गरिसक्नुपर्नेमा अहिलेसम्म करिब २५ हजार सवारीमा मात्र जडान भएको छ । २०७८ असारमा ठेक्का सम्झौता सकिए पनि २८ महिनाका लागि म्याद थप गरिएको हो । यही कारण, १६ महिनाभित्र २४ लाख ७५ हजार इम्बोस्ड नम्बर वितरण गरिसक्न विभागले ताकेता गरेको बुझिन्छ । तर यहाँ सवाल ठेक्का अवधिको होइन, नागरिकको समय र आर्थिक लागतको हो, अनि सरकारी कार्यशैली र सोचको हो । सरकारले प्लेट जडानका लागि हतार देखाइरहँदा अरू प्रश्नहरू पनि सतहमा आएका छन् । पहिलो, ठेकेदार कम्पनीकै विगतका कार्यसम्पादनमाथि प्रश्न उठेको छ । दोस्रो, यही सेरोफेरोमा ४ अर्ब ६८ करोड ५२ लाख रुपैयाँको यो ठेक्का सम्झौताको औचित्य र पारदर्शितामा पनि सवाल खडा भएको छ । तेस्रो, यसका निम्ति सवारीधनीसित असुलिने रकम निकै चर्को छ, सवारीसाधन हेरी २ हजार ५ सयदेखि ३ हजार ६ सय रुपैयाँसम्म लाग्ने व्यवस्था स्वाभाविक देखिँदैन । छिमेकी भारतमै यसको तुलनामा निकै कम दरमा यस्तो प्लेट जडान गरिने भएकाले पनि यो ठेक्काको पारदर्शितामा प्रश्न उठेको हो । कोभिड महामारी र अकासिँदो महँगीले ढाड सेकेका नागरिकलाई यो समयमा अर्को आर्थिक भार थप्नु जायज हुँदैन । र चौथो, नम्बर प्लेट देवनागरी लिपिमा नलेखेर राष्ट्रिय पहिचानको बेवास्ता गरिएको आरोप पनि लागेको छ । केही देशले आफ्नै लिपिमा यस्तो नम्बर प्लेटको व्यवस्था गरेकाले नेपालमा पनि यो काम असम्भव थिएन । त्यसैले, यसविरुद्ध परेको रिटलाई सर्वोच्च अदालतले खारेज गरे पनि राष्ट्रिय पहिचानको प्रश्नलाई कम आँक्न मिल्दैन । अतः सम्पूर्ण दृष्टिले इम्बोस्ड नम्बर प्लेट जडानमा भैरहेको जबर्जस्ती अस्वाभाविक र असमयोचित छ, जसमा सरकारले पुनर्विचार गर्नैपर्छ ।"
चुनाव : अस्तित्वरक्षा र लेनदेन,"भर्खरै सम्पन्न भएको स्थानीय चुनावलाई भरतपुरमा बसेर हेर्दै मतदाताका रूपमा समेत सहभागी हुनु पंक्तिकारका लागि दुई अर्थमा स्मरणीय रहे । एक, दशक लामो युद्धको मोहरी हुँदै लोकतन्त्रमा समाहित भएको दल कालक्रममा सारा विचारबल साँघुरिएर द्रव्यबल र रणनीतिक पेलानमार्फत एक एकाइकेन्द्री राजनीतिमा कतिसम्म हावी हुन पुग्यो भन्ने तथ्यको प्रत्यक्ष अनुभव गर्नु । र दुई, अस्तित्वरक्षाका क्रममा शक्तिसम्बन्धको राजनीतिले गठबन्धन र तालमेलको रूप लिँदा निष्ठाको मत वा दलीय आस्थाको मत भन्ने धारणा नै खारेज गर्न सक्ने सत्यको पनि साक्षी बन्नु ।आजको लोकतन्त्र (डेमोक्रेसी) प्रकारान्तरले चुनावतन्त्र (सेफोक्रेसी) बन्दै चुनावी जयपराजयले निश्चित गरिदिने आकार र हैसियतका आधारमा राज्ययन्त्रदेखि समाजका विभिन्न क्षेत्रमा दलविशेषको प्रभावको राजनीति तय हुने अवस्थाका त हामी भोक्ता भैरहेकै छौं । लोकतन्त्र बहुमतको शासन र अल्पमतको सम्मान अब रहेन । अब त शासनमा पावर सेयरिङ गर्न सक्ने जुनसुकै दल सरकारको हिस्सेदार बन्ने भयो । यस अर्थमा अल्पमतकै दल पनि किङमेकर बनेर सत्ता र सरकारको निर्णायक बन्ने भयो । हुँदाहुँदा विभिन्न तहका निर्वाचनहरू यही पावर सेयरिङ का प्राविधिक टुल मात्र बन्ने स्थिति आयो । विचार या निष्ठा अब भन्नेलेख्ने कुरा मात्र रह्यो । सिद्धान्त र विचारको ठाउँ तत्कालीन भ्रमखेती चलाउने चुनावी भाषा र भाष्यले लिए । यसरी बनाइने भाषा र भाष्यलाई कार्यकारण वा त्यसको चित्तबुझ्दो पुष्टि पनि नचाहिने भयो । जस्तो कि, २०७४ सालको स्थानीय तह निर्वाचनमा नेकपा (एमाले) आफ्ना अध्यक्ष केपी शर्मा ओलीले नेतृत्व गरेको अघिल्लो सरकारले राष्ट्रियताको रक्षाका लागि छिमेकीले गरेको नाकाबन्दीसँग नझुकेको भाष्य खडा गर्दै चुनावमा गयो । बहुचर्चित महाकाली सन्धि लगायत अनेकौं प्रकरणमा दक्षिणसँग शंकास्पद सम्बन्ध रहेको भनेर कुख्यात तिनै व्यक्तिलाई राष्ट्रियताका रक्षक मानेर मतदाताको उल्लेख्य हिस्सा त्यतै लाग्यो । त्यसको प्रभाव यति चर्को बन्यो, जनयुद्धको पृष्ठभूमिबाट आएको नेकपा (माओवादी केन्द्र) का अध्यक्षलाई समेत शक्तिसम्बन्धको फेर समातेर अस्तित्वरक्षा गर्ने संगीन मोडमा ओलीसँग आत्मसमर्पण गर्ने बनाइदियो । तब केही महिनाअघि मात्रै सत्ता साझेदार बनेर कांग्रेसको सहयोगमा भरतपुर चुनाव जितेको माओवादी एमाले क्याम्पको साझेदार बन्न पुग्यो । झुटा भाषा र भाष्यको जगमा उभिएको धूवाँको गुम्बजजस्तो एमाले एकाएक राष्ट्रिय राजनीतिको मियो बन्नु र माओवादीको मूल हिस्सा साथ लिएर हिँडेका प्रचण्ड पार्टी एकता नै गर्ने समझदारी सहित एमालेसँग मिलेर संघीय तथा प्रदेश चुनावमा जान पर्नु एमालेको नीतिगत वा सैद्धान्तिक अग्रताको कारण थिएन । यसलाई घटनाक्रमहरूले पुष्टि गरिदिए ।लोकतन्त्रगणतन्त्रका सबै आन्दोलन र लोकमतको विजय भएकाले अब लोकतन्त्रकै लागि आमजनले थप संघर्ष गर्नु नपर्ने भन्दै आर्थिक समृद्धिको नयाँ बाटो खन्न हिँडेका दलहरूभित्र लोकतन्त्र भनेको स्थूल र स्थिर युग होइन, सतत न्यायिक आन्दोलनकै गतिशील प्रक्रिया हो भन्ने चेत भइदिएको भए यति बेला दलितमहिलाअल्पसंख्यक लगायतका न्यायिक आन्दोलन जरुरी पर्ने नै थिएनन् । लोकतन्त्रभित्र पनि लगातार आवश्यक पर्ने चनाखो क्रान्तिचेत र न्यायिक विवेकको अभावकै कारण समकालीन राजनीतिलाई निरपेक्ष आर्थिक समृद्धिको चरण मात्रै भनेर बुझ्ने प्रवृत्ति निर्णायक हुन पुगेको हो । अन्ततः विचार वा आदर्शले जेजे भनिए पनि व्यवहारमा सबै दल विनाशकारी डोजरे विकास र दलालपन्थका अनुगामी भए । त्यसैले जोजोसँग मिल्दा तत्काल वा अलि परसम्म फाइदा हुने देखिन्छ, त्यसैसँग लेनदेन (गिभ एन्ड टेक) को सम्बन्ध बन्ने भयो । त्यही हिसाबकिताबले २०७४ सालको स्थानीय तह चुनावलगत्तै ऐतिहासिक र बहुप्रतीक्षित कम्युनिस्ट एकताको भाष्य सूत्रीकृत गरियो । तत्काल चुनावी गठबन्धन र छिटै पार्टी एकता हुने अनि भारी बहुमतसहितको पाँचवर्षे पूरा कार्यकालको कम्युनिस्ट सरकारका लागि भोट मागियो । समयक्रममा यो भाष्य कसरी झुठको मायामहल साबित भयो, बयान गरिरहनु परेन ।पुँजीवादको सेवा र अस्तित्वरक्षाको राजनीतिमार्क्सवादीहरूले त पुँजीवादलाई शताब्दीअघिदेखि नै मरणशीलविनासोन्मुख भनेका थिए तर निजी सम्पत्तिको असीमित जोहो र बजारयन्त्रका कठोरतम सत्यलाई कार्पेटमुनि छोपिदिने सामाजिक सुरक्षा र लोककल्याणकारी राज्य लगायतका नामबाट यो दिनप्रतिदिन गतिमान र विस्तारित हुँदै विकसित भएकै छ । नेपालमा पनि समाजवादीसाम्यवादी आदर्शका वामपन्थीहरूलाई नै टेको बनाएर यो थप बलियो बनेको छ । यद्यपि, कम्युनिस्ट आदर्शको समाजवाद असम्भवप्रायः छ भन्ने मिथ का संस्थापक पुँजीवादका पक्षकार मात्रै होइनन् भन्ने कुरालाई नेपालका वामपन्थीहरूले पुष्टि गरिदिएका मात्रै छैनन्, राष्ट्रिय पुँजी निर्माणमा सिन्को नभाँचेर २०४६ यता लगातार वैश्विक पुँजीवादका साहुहरूलाई रिझाइरहेका छन् । यी घरेलु अनुचरहरूको पृष्ठपोषणमा विश्वग्राम र भूमण्डलीकरणको अवधारणाबाट विकासको सहयोगीसाझेदार बनेर प्राकृतिक संसाधनको दोहन र मानवस्रोतको शोषण गर्दै मध्यम र निम्न वर्गलाई पैसाको दासत्वमा बाँच्न विवश बनाएर यिनै साहुकारहरूको शासन चलिरहेको छ । सस्तो श्रम र निम्न कोटिका सीप बेच्न संसारभर कुदेका नेपाली पैताला अनि तिनैका भरले चलेको देशको अर्थतन्त्र सबैले भोगेको नांगो सत्य हो । यस्तो पुँजीवादी संयन्त्रका देशी नटबोल्ट मुख्यतः दलहरू नै हुन् । आज हतियारको भय र साम्राज्यवादी हुंकारले होइन, विकास सम्झौता र सहयोग उद्योग (एड इन्डस्ट्री) को नरम कूटनीतिमार्फत चलिरहेको औपनिवेशिक विश्वसत्तामा तपाईंहाम्रो मस्तिष्कलाई नै उपनिवेश बनाइदिने गरी त्यसको एजेन्टका रूपमा दलहरू कसरी क्रियाशील छन् भन्ने कुरालाई सिद्ध गर्न धेरै पर पुग्नैपर्दैन, संसद्बाट एमसीसी अनुमोदन गर्ने केही महिनापहिलेको समय मात्रै सम्झिए पुग्छ । यो सत्यलाई आत्मसात् नगरी अब चुनावतन्त्रका मुख्य घटनाक्रम, तिनका भाष्य र अर्थ पहिल्याउन सकिन्न । पैसाको खेलोफड्को नगरी चल्नै नसक्ने, दलाल र बिचौलियाको संरक्षण नगरी सास फेर्नै नसक्ने बनेका दलहरू अब निश्चित सिद्धान्तलाई मार्गदर्शक बनाएर गतिशील हुने राजनीतिक संघटक रहेनन्, अथाह स्रोत र अज्ञात सम्बन्धसूत्रबाट धानिने, त्यसैको शक्तिले उँभो लाग्ने कर्पोरेट सत्ता बने । त्यसैले अब चुनाव निश्चित विचारको होइन, राजनीतिको रङले पोतिएका भिन्नभिन्न एजेन्ट र कर्पोरेटहरूबीचको प्रतिस्पर्धा वा लेनदेन हो भनेर बुझ्नु तपाईंहाम्रा लागि कम कष्टकारी हुन्छ । आजका दलहरूको चुनावी भाषा र तिकडमलाई विचार र वैचारिक संघर्षकै तहमा बुझ्ने मूर्खता गरियो भने इमोसनल फुल बनिने मात्र होइन अव्यावहारिक र आदर्शवादी भनिने सम्भावनासमेत उत्तिकै रहन्छ । दलहरू पुँजीवादको वैश्विक चेन का स्थानीय सहकारी मात्र हुन पुगेकाले र देशभित्रै समेत अभिजाततन्त्रको पक्षपोषण, आसेपासे संरक्षक च्यानल हरू र दलीय कृपाबाट मात्रै उँभो लागिने चाकरी प्रथाले गर्दा विचारधारा र वैचारिक शिविरहरूको राजनीति संकटमा मात्रै छैन, लोकतान्त्रिक व्यवहारवादभित्र छिरेको दलीय राजनीतिसमेत आफ्नो अस्तित्वरक्षाको दुश्चक्रभित्र फसिसकेको छ । धेरै अर्थमा यस्तो दुश्चक्र बुन्ने कर्ता स्वयं तत्तत् दलका मुखिया र पहिलो तहका नेतृत्व हुन् । परिणामस्वरूप, अब निश्चित दलको चिनारी विचारआदर्श वा नीति होइनन् केवल चुनाव चिह्न, कथित घोषणापत्रमा उल्लेख हुने केही परिचित जार्गन र एजेन्डा का शब्दावली अनि चुनावमुखी स्वार्थका भाष्य मात्रै रहेका छन् । जतापट्टि टाँसिँदा तत्काल चुनाव जित्न सकिन्छ, त्यसैमुताबिक दलीय अस्तित्वको रक्षा हुने र त्यसरी रक्षित आकारले राजकीय शक्तिका उपकरणबाट परिचालित सत्ताको स्टेकहोल्डरका रूपमा स्पेस बनाउने भएपछि कसले उठाओस् वैचारिक राजनीति गर्ने लेठो ? कसले बोकोस् विचारको भारी ?ॅनिष्ठाको मत होइन, अब लेनदेनको ठप्पाभरतपुर चुनावकै साक्ष्यमा हेर्दा, चुनावी न्यारेटिभ को विश्लेषण थप रोचक हुन सक्छ । प्रतिगमनलाई पराजित गर्न अग्रगमनका पक्षधर गठबन्धनलाई भोट दिनेसम्मको तर्कलाई ओलीले गरेको संसद् विघटन र सम्बद्ध घटनाक्रमसँग जोडेर बुझ्दा ठीकै मान्न सकिएला तर भरतपुरमा प्रचण्डपुत्री नै चाहिने (सम्बन्धित दलकै पनि अरू कोही उम्मेदवारीलायक नभएको जस्तो गरी) हठदेखि रौद्र शैलीले दाह्रा किट्दै स्वयं पिता प्रचण्डले उनलाई नजिताए देश नै दुर्घटित हुन्छ भन्नेसम्मका अभिव्यक्ति दिने अवस्थाले दलहरूको अस्तित्वसंकटको स्थिति कति गहिरिँदो छ भन्ने देखाउँछ । यो दृश्य भरतपुरको केन्द्रीय बस टर्मिनलको प्रांगणमा भेला भएका केही हजार कांग्रेसमाओवादी र रमितेले मात्र होइन, दुनियाँले देख्यो र त्यसको ध्वनिसमेत बुझ्यो । गठबन्धनको सम्भावित जितलाई रोक्न एमाले पनि उसै गरी रक्षात्मक हुने भयो र झिनो मतदाता संख्या रहेको राष्ट्रिय प्रजातन्त्र पार्टीसँग सम्झौता गर्न पुग्यो । मतदाताले निष्ठा अनुसारको विवेकको छनोट गरेर मत दिन पाउने लोकतान्त्रिक हकमाथि उपहास गर्ने योभन्दा दयनीय दृष्टान्त अर्को के होला ? आपसी स्वार्थबझान र अस्तित्वरक्षाको भिडन्तमा विचार होइन, व्यक्ति र उसको शक्ति प्रधान हुने अनि उक्त शक्तिसँगको सम्झौतामा संघीय राजनीतिका दाउपेच र लेनादेनाको पुर्ताल भुइँतहका मतदाताले गर्नुपर्ने !यही नै समकालीन राजनीतिको अन्डरलाइन्ड ट्रुथ हो । भरतपुर त त्यसको ग्राउन्ड मात्रै हो जहाँ अघिल्लो चुनावमा मतपत्र च्यातेर बलपूर्वक हासिल गरिएको प्रायोजित जित समेत केवल एक दुर्घटना थियो भन्ने सत्ताधारी मतलाई देशका मिडिया र स्वयं वामपन्थी बुद्धिजीवी जगत्देखि नागरिक तहसम्म सबैले ठीक सदर गरिदिएको प्रतीत हुन्छ । यस विषयमा काठमाडौंका नाम चलेका वामपन्थी प्रबुद्ध हरूको मौनता त बौद्धिकनालायकीको अधम कोटि नमुना नै बनेको छ ।यस पटक पनि कुनै हालतमा जित्ने चुनौतीले आक्रामक बनेको माओवादी केन्द्रको चुनावी स्ट्र्याटेजी का अगाडि आर्थिक र नैतिक दुवै कोणबाट आजका मितिसम्म सफा मानिएका विजय सुवेदी कमजोर कडी सिद्ध हुनु अस्वाभाविक भएन । तर मुख्य कुरा दलहरू आस्थाको मत र व्यक्तिगत प्रभावले दायाँबायाँ हुने मतकै भरमा चुनावमा गएका भए परिणाम कस्तो हुन्थ्यो भन्ने हो । त्यसो भएको भए २०७४ सालमा पनि र अहिले पनि जम्मा तीन वडा जितेको माओवादीले अहिलेको मतान्तरमै भरतपुरको मेयर हात पार्न सक्थ्यो ? सोह्रवटा वडामा कांग्रेस, दसवटामा एमाले निर्वाचित भएको ठाउँमा रेनु दाहालले पाएको मत विचारको हो कि शक्तिको ? भनिरहनु परेन । यो शक्तिको स्टेरिङ माथि उल्लेख गरिएको च्यानलसँगै छ । त्यस हिसाबले प्रचण्डका स्थानमा शेरबहादुर देउवा, ओली वा अरू कोही जोसुकै होऊन्, शक्तिको सूत्राधार र त्यसको लहरो एउटै छ । यस प्रकार शक्तिसम्झौता र लेनदेनको समझदारीले अब चुनावलाई जनमतको प्यान्डोराज बक्स बन्न दिएन । यस्तो क्रम रहिरहे, शक्ति र वर्चस्वले तय गर्ने ओपन सिक्रेट बनाइदिएर चुनावी प्रक्रिया र मतदाताको विवेकलाई पंगु तुल्याउने यो अभ्यासले विचार र निष्ठाको राजनीति गर्न असम्भव छ भन्ने भाष्य स्थापित गरिदिनेछ । बेलाबेला परम्पराभन्दा भिन्न परिणाम दिन सक्ने काठमाडौं या बागी स्वरलाई चिन्ने विवेक भएका धरानका मतदातालाई हेरेर हामी फरक धारणा बनाउन सकौंला तर जहाँजहाँ राज्यसंयन्त्रको सम्पूर्ण तकनिकी, सारा स्रोत र दबाबको उपयोग गरिन्छ, त्यहाँ दलविशेषमा आस्था राख्ने मतदाता नै मदारीका बाँदरजसरी नाच्न अभिशप्त हुने रहेछन् । यो अवस्था एकाध बालेन शाह वा हर्क साम्पाङको उदयले मात्रै त टार्न नसक्ला अथवा यस्तो मतका पनि सीमा होलान् । लोकतन्त्रकै विकल्पको राजनीतिबारे हुने बहसलाई अलि बेर थाती राखेर लोकतन्त्रमा जनमत र विवेकको न्यूनतम पनि रक्षा गर्ने विषयमा सोच्ने हो भने सिन्डिकेटको जगमा बन्ने चुनावी गठबन्धन, तालमेल र लेनदेनको कारोबारलाई राजनीति मान्न इन्कार गर्नुको विकल्प छैन । चुनाव लड्नकै लागि सिन्डिकेट र शक्तिसाझेदारीको गठबन्धन या तालमेल का भाष्यले लोकतन्त्रको वास्तविक मूल्य धूलिसात् पार्छन् भन्ने सत्यलाई यथाशीघ्र आत्मसात् गर्नैपर्छ ।"
इम्बोस्डमा हदैसम्मको गैरजिम्मेवारी,"सरकारले इम्बोस्ड नम्बर अनिवार्य गर्दै जनतामाथि दादागिरी देखाउन थालेको छ । सवारीसाधनमा इम्बोस्ड नम्बर प्लेट राख्नैपर्ने भन्दै सरकारले साउन १ बाट प्रहरीमार्फत अनुगमन गर्ने बताएको छ, जुन गैरजिम्मेवारपूर्ण छ । पूर्वाधारै तयार नगरी हचुवामा जनतामाथि लादिँदै छ । इम्बोस्ड नम्बर प्लेटराखेपछि उक्त सवारी चोरी भयो वा कुनै गल्ती गरेर फरार भयो भने चिप्समार्फत सजिलै पत्ता लाग्न सकिन्छ । त्यही भएर अन्तर्राष्ट्रिय मापदण्डअनुसार नेपालमा पनि यसलाई राख्ने भनियो । नेपाली नम्बर विस्थापित गर्दै अंग्रेजी नम्बर राख्न गरिएको यो व्यवस्थाको विरोधमा सर्वोच्च अदालतमा रिट हालिएको पनि थियो, तर पछि खारेज भयो । खारेज हुनुका पछाडि केकस्ता कारण थिए थाहा पाउन सकिएन । अनि इम्बोस्ट नम्बरका लागि बाटो खुल्यो । तर, के यसका लागि टावरहरू कहाँकहाँ जडान भए ? दुर्घटना गरेर फरार भएका इम्बोस्ड नम्बर भएका सवारी कतिवटा नियन्त्रणमा आए ? यसबाट व्यक्तिलाई फाइदा हुने हो कि राज्यलाई ? यसको जवाफ कसले दिने ? इम्बोस्ड नम्बर प्लेट अनिवार्य गर्न जुन तरिकाले ताकेता गरिँदै छ, यसलाई हेर्दा कर्मचारीहरूको नियत ठीक छैन कि भन्ने लाग्न थालेको छ । कुनै अध्ययनबेगर यस्तो निर्णय गर्नु अनि अमेरिका र बंगलादेशी कम्पनीलाई ठेक्का दिनु रहस्यमय छ । यस्तै शैलीले निरन्तरता पाउँदा झन्झन् जनताको दुःख बढिरहनेछ । गोविन्द विक, बूढानीलकण्ठ१२, काठमाडौं'इम्बोस्डमा जबर्जस्ती समाचारमा   बाट लिइएका टिप्पणी :कुनै पनि सवारीसाधनमा इम्बोस्ड नम्बर राख्दा, माथि आफ्नो राष्ट्रिय भाषामा र तल अंग्रेजीमा लेख्ने अन्तर्राष्ट्रिय मापदण्ड छ । त्यसैले यो नेपालको कानुनविपरीत छ, राष्ट्रको हितमा छैन । आज सडकमा इम्बोस्ड नम्बर प्लेट भएको गाडी देख्दा मन अत्यन्तै खिन्न भएर आउँछ । अर्जुन मझाकोटीहामी जताजता जे देख्यो त्यही गर्न तम्तयार हुन्छौं । कतै व्यापारीका स्वार्थ हावी छन्, कतै कर्मचारी त कतै मन्त्रालयको नै । हामी नयाँ व्यवस्था गर्छौं ठीक तर सहज र सुलभ बनाइदिने जिम्मेवारी त सरकारकै होला नि ! कुमार पौडेलकुनै ट्राफिकले स्मार्ट कार्ड रिडरले लाइसेन्स चेक गरेको भेटिएको छैन । लाइसेन्स एक वर्षपछि प्रिन्ट गरिन्छ, अब यो इम्बोस्डको नाटक ? त्यो पनि अंग्रेजी भाषामा । इम्बोस्ड नम्बर भएका गाडी नेपालको हो कि इन्डियाको चिन्नै मुस्किल । होइन यो आवश्यकता नै हो कि कमिसनको खेल ? पार्वती सुब्बाचलनचल्तीमा रहेको सवारी नम्बर प्लेटमा के त्यस्तो समस्या आयो र यति महँगो नयाँ नम्बर प्लेट सिस्टम अपनाउनुपर्ने ? जनतालाई सधैं मारमा पारिरहने ? यसको विरोध गर्नुपर्छ । विष्णु कसजूसबैले बहिष्कार गरे कतिलाई कारबाही गर्छ हेरौं न ! कमला पोखरेलित्यही भएर सवारीको भन्दा आफ्नै खुट्टाको भर लाग्छ । सवारी किन्यो, सयथरी टेन्सन । निश्चल केशवराजलाइसेन्स नवीकरण गर्न दिएको तीन वर्ष हुन लाग्यो, कहिले आउने पत्तो छैन । यातायातले दिएको रसिद खुइलिसक्यो, ट्राफिकलाई जरिवाना काट्ने बहाना पनि भैसक्यो । निश्चित समयभन्दा बढी हुनेबित्तिकै डब्बल दस्तुर तिर्नुपर्छ । हामीले पाएको शारीरिक, मानसिक हैरानीको क्षतिपूर्ति कसले दिने सरकार ? सुनील गिरीविश्व बैंकले कालो सूचीमा राखेको कम्पनीलाई नेपाल सरकारबाट इम्बोस्ड नम्बर जडान गर्न दिने निर्णय नै गलत छ । जुद्धमान महर्जनक्या, जबर्जस्तीको नीति हो यो । खुइलिएको नम्बर प्लेट लिएर गाडी हुंईकाउनेहरूलाई केही छैन, अब दुईतिरै नम्बर प्लेट भएका, सबैले देख्ने गरी राख्नेहरूलाई त्यही नै इम्बोस्ड नहाली हाँकेमा जरिवाना ? हन त्यो इम्बोस्ड प्लेट पनि कति महँगो ? मीरा हिजूलाइसेन्सचाहिँ डेढ वर्षसम्म प्रिन्ट हुँदैन तर डेढ महिनाभित्र इम्बोस्ड नम्बर नलगाए कारबाही गरिने ? त्यही पनि चुप लाग्नुपरेको छ यो देशमा । आशिष तिमलसिना"
बजेटमा अटाएनन् श्रमजीवीका सवाल,"सरकारले २०७८७९ को बजेटमार्फत कर्मचारीहरूको १५ प्रतिशत तलब वृद्धि गर्ने निर्णय गर्दै गर्दा श्रमजीवीहरूलाई भने बिर्सेको छ । श्रमिकहरूको पारिश्रमिक अत्यन्तै न्यून छ । त्यसैले दैनिकजसो हजारौं युवा खाडीमा श्रम बेच्न जानुपरेको छ । तिनले श्रम बेचेर आएको पैसाले आफू र आफ्नो परिवारको पेट भर्ने र शरीर ढाक्ने मात्र हो । कसलाई बाँच्नकै लागि विदेशी भूमिमा पसिना बगाउने रहर हुँदो हो र ! सबैभन्दा तल्लो स्तरको सरकारी कर्मचारीको तलब अहिले करिब २४ हजार रुपैयाँ पुगेको छ तर सरकारकै पारिश्रमिक निर्धारण समितिले मजदुरहरूको न्यूनतम पारिश्रमिक आधारभूत ९ हजार ३ सय ८५ रुपैयाँ र महँगी भत्ता ५ हजार ६ सय १५ थप गरेर १५ हजार रुपैयाँ तोकेको छ । त्यही रकम पनि नेपालका अधिकांश रोजगारदाताले दिन आनाकानी गरिरहेका छन् । सामाजिक सुरक्षा कोषमा श्रमिकलाई नियमानुसार आबद्ध गराउने रोजगारदाताको संख्या एकदमै कम छ । अहिलेको महँगीमा १५ हजार रुपैयाँले कसरी श्रमिकको जीवन निर्वाह हुन्छ ? मानवताको नाताले पनि श्रमिकको न्यूनतम तलब पुनरवलोकन यथाशीघ्र गर्नुपर्छ । यहीँ श्रमको कदर हुने र आफू बाँच्न र परिवार बचाउन पुग्ने पारिश्रमिक पाउने हो भने नेपालीहरू स्वदेश फर्किनेछन् । रोजगारदाता श्रमिककै पसिनाको बलमा धनी हुँदै जाने र श्रमिकहरूको घरमा भने चुल्हो पनि बल्न मुस्किल पर्ने दुःखद अवस्थाको अब अन्त्य हुनैपर्छ । सरकार श्रमजीवीको पनि अभिभावक बनिदिनुपर्यो । पूर्ण थापा, सालु४, रामेछाप"
भत्काउनै जन्मेकाहरू,"दार्जिलिङको टर्नबुल हाइस्कुलमा अल्बर्ट मुखिया सरले नैतिक शिक्षा (मोरल साइन्स) पढाउँथे । चरित्र, प्रकृति, विज्ञान, इतिहास, परिवार, समाज, विकास, राजनीति सबैलाई समेटेर मीठो उदाहरण दिँदै नैतिकतालाई मानव जीवनको ठूलो उपहार हो र यसदेखि बाहिर केही गर्नु हुँदैन भन्थे । प्रकृतिमानवसमाज संहारबारे बोल्दै उनले एक दिन भने, यिशु मसिह, प्रोफेट मुहम्मद, भगवान् बुद्ध, रामसीता, लक्ष्मीसरस्वतीदुर्गा र महावीरहरू सबै केही दिन, अझै बनाउन, शान्ति र सद्भावना अघि ल्याउन जन्मेका थिए । तर केटा हो, कोही व्यक्तिहरू भने भत्काउनैका लागि जन्मेका हुन्छन् । यो कुरो धेरै गहिरो रहेछ, कलिलो उमेरमा मनमा छाप त बस्यो, सायद बुझ्न सकेनौं । गत छ दशकमा, मुखिया सरले श्रेणीकक्षामा भनेका कुराहरू भने छ्यापछ्याप्ती देख्यौं । साँच्चै कोही मानिस नष्टभ्रष्ट गर्ने चरित्रशक्तिसोच लिएरै जन्मेका हुँदा रहेछन् । कोही आफ्नो जीवनकालको आधा बैंसमा यो क्षयरोगले संक्रमित हुँदा रहेछन् । कसैले सीधै भत्काइदिँदा रहेछन्, कसैले नदेख्ने प्रकारले त कसैले बनाइटोपलेर पनि भत्काइदिँदा रहेछन् । फेरि कसैले परिवारसमुदायसमाज नै सर्वनाश गर्दा रहेछन् । कसैले भने राष्ट्र विनाशमाथि आँखा गाड्दा रहेछन् । अर्कातिर कसैले प्रकृति नै खर्लप्प खाने गरी, प्राकृतिक सबैमा आक्रमण गर्दा रहेछन् । अझै भयानक त भत्काउने प्रक्रियामा खप्पिसहरूले त समाजसमुदायराज्यसरकार चल्ने प्रणाली (सिस्टम) नै स्वाहा पारिदिँदा रहेछन् । भत्काउने मानसिकतामा परिपक्वता हासिल गरेकाहरूले भने प्रत्यक्ष रूपमा संघसंस्थाहरूलाई ध्वंस पारिदिँदा रहेछन् । संस्थाहरू नै खत्तम पारिदिएर, मानिससमाज भेला भएर विरोध गर्ने आधार नै भत्काइदिएर एक्लै सर्वशक्तिले उन्मत्त हुन पाउने वातावरण खोज्दा रहेछन् ।भत्काउने प्रकृति र शक्ति भएकाहरूका हूल, बथान, समूहबारे कैयन् पुस्तक लेखिएका छन्, अन्वेषणसम्म गरिएका छन् । कसैले रिसले भत्काउँछन्, कसैले ईर्ष्या र घमन्डले त फेरि कसैले आफ्नो तल्लो दर्जाको अक्षमता र कमजोरी लुकाउन समाजराष्ट्रलाई प्रलयको दिशातर्फ घचेट्दा रहेछन् । केही पुस्तकमा त मोजमज्जासम्भोगका निम्ति पनि भत्काउने चरित्रहरू भेट्टाइएका छन् । भनिन्छ, चीनमा सांस्कृतिक क्रान्ति र त्यसको अघिपछिको अवधि (सन् १९४३७६) मा माओ त्सेतुङले ७ करोडभन्दा बढी आफ्नै देशवासीलाई मारे । जर्मनीका एडोल्फ हिटलरको क्रूरताबारे आत्मा नै रुने घटनाहरू छन् जसअन्तर्गत १७ करोड मानिस स्वाहा भए । कम्बोडियामा पोल पोटले सन् १९६३८१ को अवधिमा लगभग १७ लाख मानिसको संहार गरेको मानिन्छ । अर्कातिर, दोस्रो विश्वयुद्धको खलनायक जापानका प्रधानमन्त्री (सन् १९४१४४) हिदेकी तोजोले चीनकोरियाबर्माभारत र अन्य एसियाली राष्ट्रहरूमा ५० लाख मानिस मारेपछि नै अमेरिकाले जापानका हिरोसिमानागासाकीमा एटम बमको प्रहार गरेर लाखौं जापानीलाई लथालिंगै पारिदियो । रुसमा जोसेफ स्टालिनले सन् १९२२५३ को अवधिमा २ करोडभन्दा बढी नै मानिसको संहार गरे । उता उत्तर कोरियामा आफ्नै नेता किम इलसुङले सन् १९४८९४ बीच १६ लाख कोरियालीको नामोनिसान राखेनन् । मानव संहार एकापट्टि, प्राकृतिकवैकासिकसंस्थागत विध्वंस अर्कापट्टि । विश्व नै विचलित र शोकाकुल बनेको थियो । यसरी नै, राष्ट्रिय सुरक्षा र हितका नाममा आफूलाई अर्को राष्ट्र भत्काउनमा संलग्न गराउनेमध्ये प्रथम दर्जामै अमेरिका आउँछ । के गरेन अमेरिकाले ? गत केही दशकमा मात्रै भियतनाम, इराक, अफगानिस्तान आदिमा हमला गरेर मानव संहार गरेसँगसँगै ती राष्ट्रहरूलाई नै दिशाहीन बनाइदियो ।संस्थाहरू बसाउन, बनाउन र प्रभावशाली बनाउन दशकौं लाग्छ । मानिस मरेर जान्छ तर संस्थाले पिँढीपिँढीलाई जोड्छ । संस्थाले विकास, यश, ब्रान्ड, ज्ञान, कोष ल्याउँछ र विश्वसँगको आदानप्रदानको जग बसाल्छ । अर्थात्, संस्थाहरूले व्यक्तिहरूभन्दा धेरै माथिको स्थानदर्जा ओगट्छन् । संस्था नै नभएको समाजराष्ट्र भीरको चिन्डोझैं उँधो न उँभो हुन्छ । राजनीतिकआर्थिक, सामाजिकशैक्षिक, स्वास्थ्यकानुन, खेलकुदसाहित्य, विज्ञानपर्यावरण सबै क्षेत्रमा संस्थाहरू नै हावी भएकाले नै विकसित राष्ट्रहरू उकालो लागे । भारतलाई पनि अंग्रेज उपनिवेशवादी सरकार र स्वतन्त्र भएपछि भारत सरकारले निर्माण गरेका संस्थाहरूले नै धेरै अघि बढाए । धेरै भत्काउनेहरूले संस्थामा आँखा लगाउँदा रहेछन् । संस्था बनाउन गाह्रो तर भत्काउन सहज । अझै संस्थाभित्रै सर्वोच्च स्थानमा बस्ने व्यक्तिलाई कसैले थाहै नपाई संस्थाका अंगप्रत्यंग तोड्न र गतिहीन बनाउन त अझै सहज ।उदाहरणहरू आँखाकै अघि पर्याप्त छन् । भारतको दिल्लीस्थित विश्वप्रसिद्ध जवाहरलाल नेहरू विश्वविद्यालय (जेएनयू) लाई एउटै व्यक्तिले भत्काउने र भस्म पार्ने यति दुष्प्रयास गरे, जसको वर्णन गर्न कैयन् वर्ष लाग्ला । जेएनयुले प्रधानमन्त्री, विदेशमन्त्री, रक्षामन्त्री, वित्तमन्त्रीलगायत विभिन्न राष्ट्रका अनेकन् नीतिनिर्धारकहरू जन्मायो । पचास वर्षको छोटो अवधिमै जेएनयूले कुलपति, बैंकका प्रमुख, राजदूत, प्रशासक, वैज्ञानिक, पत्रकार, विशेषज्ञ आदि झुन्डका झुन्ड जन्मायो । नोबेल पुरस्कारसम्म पाए यही विश्वविद्यालय पढेका एक विद्यार्थीले । जेएनयूका विद्यार्थीहरू जहाँ गए पनि चम्किने, उदीयमान, कटिबद्धता र सिद्धान्तमा कायम, लगनशीलताले भरिपूर्ण । भारत सरकारका कैयन् मन्त्री र सचिवहरू, राज्य सरकारका मन्त्री र मुख्य सचिव अनि पुलिस प्रमुखहरू, विश्वका विभिन्न संस्था, वर्ल्ड बैंक र नामी विश्वविद्यालयहरू सबैमा जेएनयूका विद्यार्थीशिक्षकहरू नै अघि । एउटा सिंगो व्यक्ति जेएनयूको इतिहास, आत्मा र सग्लोपनलाई निमोठेर स्वाहा नै पार्छु भन्ने धृष्टता अघि राख्दाराख्दै कसरी बदनामीको डोकामा पसे ! अति नै चिन्ताजनक अवधि थियो त्यो । के गरेनन् उनले ? भारतमा विद्यार्थी नपाएर इन्जिनियरिङ र म्यानेजमेन्टका कैयन् कलेज बन्द भइरहेको समयमा जेएनयूमा यी नचाहिँदा विषयहरूका स्कुलविभागहरू खोलिए । आज विद्यार्थीशिक्षक दुवैको बिल्लीबाठ ! कारण, बुनियादी सुविधाहरू नै छ्रैनन् यी नचाहिँदा विभागहरूका निम्ति । कहाँ उच्च शिक्षामा विश्वयश हासिल गरेको जेएनयू, कहाँ पहिल्यैदेखि चारैतिर चनामटरजस्तै पाइने इन्जिनियरिङ र म्यानेजमेन्टका विषयहरू ! जेएनयूको एउटा सग्लो एवं अनुकरणीय परम्परा शिक्षक र विद्यार्थी कसैले पनि दैनिक रूपमा कक्षाकार्यालयमा हाजिरी दर्ता गर्नुपर्दैन । सबैले आआफ्ना जिम्मेवारी नैतिकता र निपुणतासाथ पूरा गर्ने प्रथा । उडेरै आएका ती व्यक्तिले सायद ईर्ष्याले नै होला, विद्यार्थीशिक्षकलाई दैनिक रूपमा हाजिरी लगाउन आदेश दिए । तर कहाँकसरी भन्ने कुरो अत्तोपत्तो भएन । हाजिरी नलगाउने शिक्षकले आधिकारिक छुट्टी नपाउने रे, विद्यार्थीले योत्यो नपाउने रे ! यो थोत्रे नियम पनि जसरी सुरु गरियो, त्यसरी नै हराएर गयो । देशविदेशमा अन्वेषण कार्य, सेमिनार आदिमा भाग लिन जानुपर्ने शिक्षकहरू आधिकारिक बिदाका लागि, हवाईअड्डा पुग्नुभन्दा चार घण्टाअघिसम्म रोकेर राखिने भए । अर्थात्, सताउनु र अन्योलमा पार्नु नै उनको एकलौटी ध्येय । कारण, बिदाको आवेदनपत्रमा उनकै हस्ताक्षर र आदेश हुनुपर्ने ।कोभिड१९ महामारीले दिल्लीभारतविश्व नै भयानक रूपमा रुमलिएको समय पनि विश्वविद्यालयको क्याम्पसमा कुनै बुनियादी स्वास्थ्य सुविधा खोल्नै दिएनन् । विश्वविद्यालयका शिक्षक आदि दिल्ली उच्च न्यायालयसम्म जानुपर्यो । सबैले आफ्नै खल्तीबाट पैसा उठाएर काम चलाउन थाले । कुनै पनि शिक्षक आफ्नो सरकारी घर छोडेर जान नसक्ने भए किनकि विश्वविद्यालयमा सुरक्षाकर्मीको यति कमजोर र दयनीय झुन्ड ल्याइयो कि घर छोड्नासाथ चोरी हुन थाल्यो । यस्तो हत्तपत्त भएकै थिएन । धेरै शिक्षकले जीवनभरिको संकलनसम्पत्ति गुमाए । स्कुल र विभागका प्रमुखहरूमा वरिष्ठतालाई आधार मानिने परम्परागत र प्रभावशाली प्रथालाई रातारात परिवर्तन गर्दै, वरीयता क्रममा धेरै तलकालाई नियुक्ति दिन थालियो । हाहाकार भयो विश्वविद्यालयमा, एउटा विभागको तलतिरको वरीयता भएको शिक्षकलाई अर्को विभागको प्रमुख नियुक्त गरिँदा । अर्कापट्टि, कक्षाश्रेणीपाइखानाबाटोबिजुलीपानीविद्यार्थी आवासको देखरेख नहुँदा क्याम्पस नै आलसतालस भयो । विश्वविद्यालयले कहिल्यै नसोचेका र नदेखेका हिंसात्मक कुराहरू भए । विद्यार्थीशिक्षकहरू कुटपिटचोटमर्काका सिकार भए । विश्वविद्यालयको अति घतलाग्दो प्रणाली नै स्वाहा बनाइयो । विश्वविद्यालयको नाइकेलाई पत्र लेख्दा कहिल्यै जवाफ नआउने भयो । शिक्षकहरूले भित्री पत्राचारका निम्ति पनि पोस्ट अफिस गई रजिस्ट्री पत्र पठाउन थाले, पत्राचारको रेकर्ड राख्नलाई । विश्वविद्यालय क्याम्पसको एकदुई सय मिटरको सानो बाटोलाई पनि भारतका गण्यमान्य व्यक्तिहरूका नाममा राखिँदा हामी अवाक् मात्रै बनेनौं, लाज मान्नुपर्ने भयो । विश्वले मानेका भारतका प्रधानमन्त्री अटल बिहारी वाजपेयीलाई समेत कहिल्यै अघि नबढ्ने म्यानेजमेन्ट स्कुलविभागसँग जोडिदिए । जो शिक्षकले बोल्यो र विरोध गर्यो, उसको विरोधमा प्रोटेस्ट, पुलिस थानामा प्राथमिकी दर्ता र सेवानिवृत्त भएकाहरूको पेन्सनग्राच्युइटीमा रोक । मार्च २०२० मा कोरोना महामारीको प्रथम लकडाउन सुरु हुनुअघि विश्वविद्यालय लगभग ७० दिन बन्द रहेर भर्खर खुल्न लागेको थियो । त्यसको अर्थ हो, पछिपछिको लकडाउनसमेत गर्दा, विश्वले मानेको विश्वविद्यालय लगभग दुई वर्ष नै बन्द रह्यो । विद्यार्थीहरूको स्ट्राइकबन्दलाई तोड्न विश्वविद्यालयले विभाग स्कुलका ढोकाहरूसमेत भत्काएर लग्यो । र पनि कोही शिक्षक र विद्यार्थी भित्र गएनन् । यति भीषण अनि गहिरो विरोध क्याम्पसले कहिल्यै देखेको थिएन, केवल एउटै व्यक्तिका कारणले । न उनले सुन्न मान्थे न बुझ्न, समाधानतिर जाने त कुरै थिएन । लकडाउन अवधिमा पढाउनलाई न विश्वविद्यालयले कुनै सुविधा दियो न नियम नै बनायो । छताछुल्लै भयो, व्यवस्थाहीनदिशाहीन भयो यति यशस्वी संस्था । यति न्यायपूर्ण र त्रासदीपूर्ण समयमा विश्वविद्यालयले आफैं सेमिनार गर्न थाल्यो । एउटा सेमिनारको शीर्षक थियो क्रिम अफ कोरोना भाइरस अर्थात् कोरोना भाइरसको तर । हामी हास्यौं । विश्वविद्यालय परिचालन गर्ने एकेडेमिक काउन्सिल, एक्जिक्युटिभ काउन्सिलको अभूतपूर्व रूपमा दुरुपयोग गरियो, आफ्नै शिक्षकविद्यार्थीविरुद्ध । भत्काएरै गए, लथालिंगै पारेर गए । स्कुलमा मुखिया सरले भनेका कुराहरू मेरा कानमा बारम्बार बज्न थाले ।सिक्किममा प्रथम राष्ट्रिय विश्वविद्यालयको संस्थापक कुलपति भएर यो संस्था निर्माण गर्दाको अनुभव पनि घतलाग्दो छ । धर्को पनि कोरिएको थिएन, हामीले यो विश्वविद्यालय बनाउने कार्य सुरु गर्दा । फाउन्टेन पेन, टेबल, कम्प्युटर, टेलिफोन, इन्टरनेट केही थिएन । एकएक गर्दै जोड्यौ र सन् २००७२०१२ को अवधिमा राष्ट्रले मानेको विश्वविद्यालय बनायौं । पहाडपर्वतसमाजसमुदायलाई सुहाउने विषयहरू, वैज्ञानिक ढाँचाले छोएको प्रशासनव्यवस्थापन, सम्पूर्ण भारतका विद्यार्थीहरूभित्र पनि स्थानीय विद्यार्थीहरूको बहुसंख्या, भारत सरकार र विश्वका अनेकन् संस्थाहरूसँग सहकार्य, चारैतिरका उदीयमान शिक्षकहरूको उपस्थिति अनि नयाँनयाँ कार्यक्रमहरू । विश्वविद्यालय बन्न सुरु भएको २८ महिनामै भारतका राष्ट्रपति नै प्रथम दीक्षान्त समारोहका मुख्य अतिथि । दूरदर्शन र पुनाको फिल्म एन्ड टेलिभिजन इन्स्टिच्युटले भारतको अर्को पिँढीको मोडल विश्वविद्यालय भन्दै दुइटा फिल्म नै बनाएर चारैतिर देखाए । प्रथम पटक सेमेस्टर सिस्टम र क्रेडिटमा आधारित परीक्षा प्रणाली । स्थानीय कलेजहरूलाई उच्च शिक्षा रूपान्तरण कार्यमा गहिरो रूपमा संलग्न गरियो ।तर यो कलिलै विश्वविद्यालयलाई पनि भत्काउनमा आतुर थिए कोहीकोही । राज्यकका ठूलै व्यक्तिले विश्वविद्यालयलाई क्षति पुर्याउने नग्न कामहरू नियमित ढंगमा गरे । जमिन दियौं, लैजाऊ भनेर चिठी आयोÙ जमिन लिन जाँदा स्थानीय बासिन्दाको एउटा पोकोलाई विश्वविद्यालयका अधिकारीहरूलाई पिउने पानी पनि नदिनू भन्दै विरोध गर्न लगाए । विश्वविद्यालयले जमिनदाताहरूलाई भारु १५ करोड दिएपछि पनि अफवाह फैलाउँदै जमिनै दिइएन । विश्वविद्यालयको सर्वोच्च एक्जिक्युटिभ कमिटीले अब विश्वविद्यालय अर्को राज्यमा सार्नुपर्छ भन्ने प्रस्ताव पारित गरेपछि मात्रै जमिन दिइयो (जमिन नदिनुका भित्री कारणहरू पछि लेखुँला) । नचिनेका विद्यार्थीहरूलाई राजनीतिक पार्टीका सदस्यहरूसँग मिलाई विरोध गराउने प्रयास जारी रह्यो । प्रोटेस्ट गर्ने कारण नै थिएन । प्याक लन्च र मिनरल वाटर बोकेर तिनीहरूले प्रोटेस्ट गर्दा हामी हास्थ्यौं । जासुसहरू चारैतिर फ्याँकेका थिए । हामीलाई के खाँचो ! तर ती ठूलै मान्छेको चरित्र र इतिहास सबैलाई थाहा थियो । तिनले भत्काउनमा निपुणता हासिल गरेका तथ्यहरू थाहा थियो । केही वर्षअघि मात्रै ठीकसँग सल्लाह नगरीकनै सिक्किमका पवित्र नदीहरू टिस्टा र रंगीतमा बीभत्सता ल्याउने गरी जलविद्युत् विकासार्थ कहिल्यै नसुनिएका निजी कम्पनीहरूलाई निम्त्याएर निर्माण कार्य सुम्पिएका थिए । भयानक विरोध भयो, यस्तो विकास सिक्किमलाई कहिल्यै चाहिएकै थिएन । त्यो किन ल्याइयो, के सर्तमा ल्याइयो, के व्यवस्था थियो भनी तिनताकका राज्य योजना आयोगका वरिष्ठ सदस्यहरूले सोद्धा केही जवाफ नै दिन सकेनन् र बारम्बार योजना आयोगले प्रश्न उठाउँदा योजना आयोगलाई नै कुनै नोटिसअर्डरबिनै नकारेर अर्को मिल्ने योजना आयोग बनाएका थिए । यसले सिक्किममा प्रथम पटक विकासलाई व्यक्तीकरण गरिएको छर्लंग पार्यो । एकएक गरी संस्था र सिस्टम भत्काएपछि, जनसमूह विकास खोज्न एउटै व्यक्तिकामा जाने भए । व्यक्ति बलियो भयो, संस्थाहरू तोडिए र जनआवाजविहीन भए । सिक्किम विश्वविद्यालयलाई यस किसिमको सोच र प्रवृत्ति पटक्कै मान्य थिएन । कारण, संस्था व्यक्तिभन्दा धेरैमाथिको कुरो हो । विश्वविद्यालय व्यक्तीकरण र ध्वंसकरणको विरोधमा डटेरै लड्यो । आज ती ठूलै व्यक्ति कहाँ गएगए, समाजयुवाहरूको भविष्य बनाउने संस्था भने जीवित र सर्वविदित छ ।अभाग्यवश, सिक्किम विश्वविद्यालयमा पनि जेएनयूमा झैं भत्काउने सोच भएका व्यक्ति पसेछन् र ध्वंसको बिगुल फुकी फर्केछन् पनि । विश्वविद्यालयका संस्थापक शिक्षक र विद्यार्थीहरूले भित्रैबाट भत्काइने प्रयासका यी घटनाहरू यथेष्ट र त्रासदीपूर्ण ढंगमा अघि ल्याएका छन् । संस्थाका अगुवाले नै, बुझेर हो वा अरू कारणले, आठदसवटा विश्वविद्यालयको जरा काट्ने काम गरे रे ! प्रथम, सर्वभारतमा हुने एडमिसन टेस्टलाई लोकल मात्रै बनाइएपछि कक्षामा होडबाजीको वातावरण नै स्वाहा भयो । विश्वले मन पराएका विषय विभागहरू भत्काइए अरे । पहाडपर्वतसमाजसमुदायका हितमा अघि ल्याइएका एक्नोबोटनी र सोसियल मेडिसिनको विभागलाई केवल बोटनी बनाउँदा, विद्यार्थीहरू अवाक् भए रे ! सेमेस्टरको नाम वसन्त (स्प्रिङ) र हिउँद (विन्टर) हटाएर एक र दुई राखियो रे, र हाम्रो पर्वतका दुई प्रमुख ऋतुहरूबारे अगुवाले नै बुझेनन् रे ! विश्वविद्यालयका अति आकर्षक कार्यक्रमहरू हिउँदो यात्रा (विन्टर सोजर्न), मौखिक इतिहास (ओरल हिस्ट्री) र बायोडाइभर्सिटी एवं एथ्निक संग्रहालयलाई भताभुंगै पारियो रे ! विश्वविद्यालयको दीक्षान्त समारोहमा लगाइने पोसाकसम्म अर्को विश्वविद्यालयबाट पैंचो ल्याउनुपर्यो र भारतमा एउटै राष्ट्रिय संस्था र विश्वविद्यालयमा मात्रै सबै मिलेर गाइने नेपाली स्तुति वन्दनालाई प्रतिबन्ध लगाइयो । विश्वविद्यालयको मानक डाक्टरेट डिग्री केवल अति नै प्रसिद्ध व्यक्ति एवं भारतका प्रधानमन्त्रीराष्ट्रपतिलाई मात्रै दिने नियमकानुन तोड्दै अमान्य व्यक्तिहरूलाई दिँदा विश्वविद्यालयमा विरोध पनि भयो रे ! यस्ता भत्काउने व्यक्तिहरू जन्मेकै विनाशसर्वनाशका लागि हुँदाहुँदै पनि व्यक्तिसमाजसमुदाय र राष्ट्र एक भएर भत्काउने सोच नै छरपस्ट बनाइदिनुपर्छ । यिनीहरूको इतिहास र कार्य घरीघरी जनमानसबीच ल्याउनुपर्छ, हिटलर, माओ, पोल पोट, स्टालिन र हिदेकीलाई ल्याएजस्तै ।"
नागरिकता कहिले पाउँला र पढ्न पनि !,"मनमा धेरै प्रश्न छन् । केहीका उत्तर छन्, केही अनुत्तरित छन् । तीमध्ये सबैभन्दा जटिल प्रश्न छ मेरो पहिचान के हो ? आमाको नाममा वंशजको नागरिकता छ । त्यसका आधारमा नागरिकता पाउन मलाई संविधान र कानुनले छेक्दैन तर प्रशासकले दिँदैनन् । त्यसैले त मेरो मनमा प्रश्नको बाढी रोकिँदैनन् यो देशमा कहिलेसम्म अनागरिक हुनुपर्ने हो ?म मधेशको एउटा गाउँकी किशोरी । सिरहाको मिर्चैया सीतापुरबाट काठमाडौं आइपुगेकी छु । मिर्चैयाबाट विज्ञानमा प्लस टु पूरा गर्दैगर्दा चिकित्सा शिक्षा पढ्ने सपना थियो । राम्रै अंकसहित उत्तीर्ण भएकाले उच्च शिक्षालाई लिएर उत्साहित थिएँ । तर, यस्तो उत्साह धेरै दिन टिकेन । नागरिकता नहुँदा प्रवेश परीक्षासम्म दिन नमिल्ने जानकारी पाएपछि उत्साह एकाएक निराशामा परिणत भयो ।मसँग नागरिकता छैन । आमाको नामबाट नागरिकता पाऊँ भनी पहिले नै निवेदन दिएकी थिएँ । तर सिरहाका सीडीओले नागरिकता दिन मानेनन् । त्यसपछि चिकित्सा शिक्षा अध्ययनका लागि गरेको कुनै पनि तयारी काम लागेन । प्रवेश परीक्षाका लागि फारम नै भर्न पाइनँ । निराशा अवसादमा परिणत हुन लागेको थियोÙ के गर्ने, मेसो थिएन ।एक आफन्तले सर्वोच्च अदालतमा मुद्दा हाल्न सुझाए । अदालतको आदेशपछि सीडीओले नागरिकता दिने गरेको जानकारी पाएँ । कालो बादलमा चाँदीको घेरा देखियो । एकसाथ दुइटा योजना लिएर काठमाडौं आएँ । आगामी वर्षका लागि चिकित्सा शिक्षा प्रवेश परीक्षाको तयारी गरुँला, सर्वोच्च अदालतमा नागरिकताका लागि मुद्दा लडुँला । काठमाडौं आएर यी योजनामा काम त सुरु गरें तर हरेक पाइलामा अवरोधको सामना गर्नुपर्यो । यो कथा तिनै अवरोधहरूको लेखा हो । काठमाडौंका लागि बिदाइ गर्दैगर्दा आमाले आँसु थाम्न सक्नुभएन । छोरीसँग पहिलो पटक हुँदै गरेको विछोडको पीडा थियो त्यो । यो उमेरसम्म म कहिल्यै आमाबाट छुट्टिएर बसेकी थिइनँ । आमाको आँसुले मलाई अझै प्रतिबद्ध बनायो आमाको आँसुलाई खेर जान नदिन भए पनि मैले नाम निकाल्नु छ, नागरिकता लिनु छ । एक वर्ष पढाइ अवरोध हुँदा एमबीबीएसको सपना त्यागिसकेकी थिएँ । पारामेडिक्स नयाँ गन्तव्य बनेको थियो । काठमाडौं आएको केही दिनमै, २०७८ को भदौमा सर्वोच्च अदालतमा मुद्दा हालेँ । मलाई लागेको थियो नागरिकता सजिलै पाउँछु, किनकि मसँग सबै प्रमाण छन्Ù मजस्ता कैयौंले नागरिकता पाएका नजिरहरू पनि छन् । नागरिकता नहुँदा मलाई बैंकमा खाता खोल्नसम्म दिइएको थिएन । त्यसैले त्यो मुद्दामा बैंक खाता खोल्न दिनू भन्ने आदेश मागेकी थिएँ । नागरिकता दिनू भन्ने आदेशको माग त प्रमुख नै भइहाल्यो । वकिलसँगको सल्लाहमा त्यस बेला चिकित्सा शिक्षा आयोगलाई विपक्षी बनाइएन । आयोगले भर्नाका लागि कुनै सूचना ननिकाल्दै उसलाई विपक्षी बनाउनु कानुनी रूपमा उपयुक्त छैन भन्ने वकिलको सल्लाह थियो । अदालतको आदेशले नागरिकता बनिहाल्यो भने आयोगसँग कानुनी लडाइँ लड्नु आवश्यक पनि थिएन । त्यसैले मुद्दा दायर गरेर पढाइमा केन्द्रित भएँ । तारिख लिन अदालत धाइरहें । पहिलो सुनुवाइको दिन आयो । सर्वोच्चले नागरिकता नभएकै कारणले मलाई बैंक खाता खोल्नबाट नरोक्नू भन्ने आदेश दियो । उक्त आदेशमा शिक्षाको हकमा समेत असर नपुर्याउनू भनिएको थियो । त्यस्तो आदेशका कारण भर्ना प्रक्रियामा अवरोध नहोला भन्ने ठानेकी थिएँ । गत वर्षको मंसिर २९ मा चिकित्सा शिक्षा आयोगले स्नातक तहमा फारम भर्नेबारे सूचना निकाल्यो, माघ २० सम्मको डेडलाइन सहित । उत्साहित हुँदै आयोगको कार्यालय पुग्दा जवाफ पाएँ नागरिकताबिना फारम भर्न पाइँदैन । अदालतको आदेशको प्रतिलिपि देखाउँदै सोधें, सर्वोच्च अदालतले शिक्षाको हकमा बाधा नगर्नू भन्ने आदेश दिएको छ । आयोगले त्यसलाई मान्नुपर्दैन र ? जवाफ सन्तोषजनक थिएन । कोभिड१९ को तेस्रो लहर सुरु भइसकेको थियो । फारम भर्ने दिन नजिकिँदै थियो । विभिन्न प्राविधिक कुरा नमिलेको भन्दै पूरक निवेदन सुरुमा अदालतले दर्तै गरेन । पुस ५ गते दिनभरको संघर्षपछि मुद्दा त दर्ता भयो तर तत्काल सुनुवाइको पालो नआउने अर्को समस्या थपियो । एक त न्यायाधीशको संख्या कम, त्यसमाथि हिउँदका छोटा दिनमा छोटो कार्यसमय, कोभिडले प्रभावित भएको अदालत । यी सबै कारणले कहिले सुनुवाइ हुन्छ, टुंगो थिएन । वकिलको कार्यालय र सर्वोच्चमा चक्कर काट्दैमा दिन बितिरहे, पढ्ने समय त कता छुट्यो कता ! फारम भर्न पाउनेनपाउने टुंगो नहुँदा पढाइमा मन जाने भए पो ! पहिलो सुनुवाइ माघ ३ गतेका लागि तोकिएको थियो । ठूलो आशा लिएर म समयमै अदालत पुगें । इजलासमा अन्तिम लहरको कुर्सीमा बसेर कुरिरहेँ । दिनभर बसेपछि साँझ न्यायाधीशका सहयोगी अधिकृतले भने, श्रीमान्ले आज सुनुवाइ गर्न भ्याउनुभएन । आएको पालोमा सुनुवाइ भएनÙ अब कहिले आउँछ, टुंगो छैन । त्यो मेरो काठमाडौं बसाइको सबैभन्दा चिसो दिन थियो । त्यसमाथि पानी परिरहेको । अदालतबाट होस्टल फर्किन बस चढ्न मन लागेन । हिँड्दै आएँ । आँखाबाट आँसु झरिरहेको थियो । झरीमा रुझिरहेकाले म रोइरहेको कसैले चाल पाएन । कति पटक सडकमै भक्कानिन मन लाग्यो तर आफूलाई सम्हालिरहें । माघ १० का लागि तोकिएको दोस्रो पेसीमा पनि मेरो पालो आएन । अब परीक्षामा सामेल हुन सक्दिनँ भनेर निराश भइसकेकी थिएँ । पढाइ थप ध्वस्त भयो । त्यहीबीच कोभिडको नयाँ भेरिएन्टका कारण माघ १८ देखि २८ सम्म अदालत बन्द हुने सूचना आयो । माघ २० सम्म मात्र फारम भर्ने समय थियो । त्यसअघि मेरो मुद्दामा सुनुवाइ नहुने भएपछि भएको झिनो आशा पनि मर्यो । अर्को एक वर्ष खेर जाने निश्चित भयो । माघ १७ गते मेरा वकिलले प्रवेश परीक्षा फारमको दस्तुर तिरेर बस्न र मधेशी आयोगमा पनि निवेदन दिन सुझाए । निराश त भइसकेकी थिएँ तर अन्तिम प्रयास किन नगर्ने ?माघ १८ मा निवेदन लिएर मधेशी आयोग पुग्दा दिउँसोको तीन बजिसकेको थियो । प्रमुख आयुक्त डा विजय दत्तलाई आफ्ना समस्या सविस्तार सुनाएँ । उहाँले लास्ट आवर मा आएको भन्दै बाँकी दुई दिनमा केही गर्न नसकिने बताउनुभयो । तैपनि आफूले सकेको प्रयास गर्ने उहाँको आश्वासन थियो । खिन्न मन लिएर म त्यहाँबाट निस्किँदा आँखाभरि आँसु थियो । होस्टल फर्कें । पढाइमा मन थिएन । एक मनले भनिरहेको थियो, परीक्षाको तयारीका लागि किनेका सबै किताब साथीलाई दिएर घर फर्की । तर साँझ परिसकेको थियो । खान पनि मन लागेन । चिसो रातमा सिरकभित्र छिरेको केही समयमै निदाएछु । भनिन्छ नि, निस्पट्ट अँध्यारोपछि चम्किलो उज्यालो आउँछ । भोलिपल्ट बिहान आँखा खुल्दा समाचार पाएँ, आयोगले फारम भर्ने म्याद फागुन ६ सम्म थप गरेको छ । खुसीले चिच्याएँ । आँखाको डिलमा जम्मा भएको खुसीको आँसु गाला हुँदै झरिरह्यो । तुरुन्तै वकिललाई फोन गरें । अब अदालत खुल्ने दिनको प्रतीक्षा थियो ।फागुन २ गते पहिलो नम्बरमै मेरो पालो थियो । दिउँसो दुई बजेतिर मेरो पक्षमा अन्तरिम आदेश आयो । मैले फारम भर्न पाउने भएँ । त्यस दिन त खुसीको ठेगानै थिएन । होस्टल फर्किरहँदा आफू सिमलको भुवाजस्तै हावामा उडिरहेको महसुस गरिरहेकी थिएँ ।फागुन ४ गते चिकित्सा शिक्षा आयोग पुगेर फारम भरें र सिरहा आएँ । पछिल्लो एक महिनाको शारीरिक र मानसिक थकाइ मार्न आमाको काख आवश्यक थियो । मनमा अझै डर थियो फारम स्वीकृत हुन्छ कि हुन्न ?एक हप्तापछि काठमाडौं फर्केर पढाइमा केन्द्रित हुने प्रयास गरेँ । दिनरात नभनी पढ्न थालेँ । यसरी पढ्न थालें कि, बिहानको चार बजेको पनि पत्तो हुँदैनथ्यो । फारम स्वीकृत भइसक्नुपर्ने मिति अर्थात् फागुन २६ गते आउन लागेको थियो । हरेक दिन चिकित्सा शिक्षा आयोगको वेबसाइट लग इन गरिहेर्थें । साथीहरूको फारम स्वीकृत भइसकेको थियो । मेरो बाँकी थियो । आज भएन । भोलि पनि भएन । पढाइमा केन्द्रित हुन खोज्यो, फारम स्वीकृत होला कि नहोला भन्ने चिन्ताले सताउँथ्यो । फागुन २६ पनि आयो । फारम स्वीकृत भएन । अब धैर्य बाँकी थिएन । फेरि आयोग पुगेर पदाधिकारीलाई सोधेँ, जवाफ उस्तै अनिश्चित । अब के होला ? फेरि सर्वोच्च अदालत जानुपर्ला कि ? निराश भएर होस्टल फर्कें । रातको एघार बजेको थियो । आँखा खुला थिए र मन कतै आकाशमा उडिरहेको थियो । अनायासै सोचाइ आयो आयोगको वेबसाइट फेरि एक पटक चेक गरिहेरूँ । मोबाइल खोलेँ र लग इन गरेँ । मेरो फारम पनि स्वीकृत भएछ ! अहो, विश्वासै लागेन । फेरि हेरें, स्वीकृत नै छ । खुसीले उफ्रिएँ । आँखाबाट आँसु छचल्कियो ।अब पढ्नुपर्छ । होइन, यो रात कहाँ पढ्न सकिएला र !प्रवेश परीक्षा चैत १८ गतेका लागि तोकिएको थियो । अब त्यसैको चिन्ता थियो । राम्रै तयारीसहित समयमै परीक्षा केन्द्रमा पुगें । मनमा डर र खुसी दुवै थियो । परीक्षा हलमा छिर्ने बेला अर्को अवरोध आयो । नागरिकताबिना छिर्नै मिल्दैन भनेर गार्डले रोके । सर्वोच्च अदालतको आदेशको प्रतिलिपि देखाउँदा पनि छिर्न दिएनन् । करिब पौने घण्टाको केरकारपछि मात्र मलाई हलमा छिर्न दिइयो । जनस्वास्थ्य (बीपीएच) र फार्मेसी गरी दुई विषयमा स्नातक तहको फारम भरेकी थिएँ । पहिलो दिन बीपीएचको परीक्षा दिएँ । दोस्रो दिन पनि नागरिकता नभएकै बहानामा केरकार भयो । हलमा छिर्नुअघिको यस्तो केरकारले मलाई साह्रै निरुत्साहित बनाएको थियो । परीक्षा राम्रै भयो, तैपनि डर त थियो नाम निस्केला कि ननिस्केला ? छात्रवृत्ति पाउँला कि नपाउँला ? पाइनँ भने पढाइ शुल्क कसरी पो जुटाउँला ? बीपीएचमा ५६४ र फार्मेसीमा ५७६ नम्बरमा नाम निस्कियो । पास त भएँ तर छात्रवृत्ति पाउन सकिनँ । अब के गर्ने ? पढ्ने कि छाड्ने ? छाडूँ, कसरी छाडूँ ? पढूँ, त्यत्रो पैसा कहाँ खोजूँ ?यति धेरै अवरोधमा त प्रवेश परीक्षा पास भएँ भने एक वर्ष अझै मिहिनेत गर्दा छात्रवृत्तिमा कसो नाम ननिस्केला ? तर, नाम निस्के पनि नागरिकता नभई पढ्न पाउँला त ?यो एक वर्षमा त मैले आमाको नामबाट नागरिकता पनि पाउन सकुँला कि ?"
काबुलमा ३० दिनमा २ हजार पक्राउ,"काबुल (एजेन्सी) अफगानिस्तानको राजधानी काबुलमा पछिल्लो एक महिनाको अवधिमा दुई हजार जना पक्राउ परेका छन् । प्रहरीले आपराधिक गतिविधिमा संलग्न भएको आरोपमा उनीहरूलाई नियन्त्रणमा लिइएको दाबी गरेको छ । राज्य सञ्चालित बख्तर समाचार संस्थाले आन्तरिक मन्त्रालयका प्रवक्ता अब्दुल नाफी ताकारलाई उद्धृत गर्दै अपहरण, चोरी, लागूऔषध तस्करीदेखि कार लुट्नेसम्मका ८ सय ५९ मुद्दा दर्ता भएका र करिब २ हजार जना पक्राउ परेको जनाएको छ । तर कतिपयले भने तालिवान नेतृत्वको सरकारले राजनीतिक प्रतिशोध साध्न कतिपयलाई पक्राउ गरिएको दाबी गरेको छ । अफगानिस्तानमा अगस्त १५ मा तालिवान समूहले सत्ताकब्जा गरेपछि सरकारविरोधी गतिविधिमा संलग्न विपक्षी समूहका नेता कार्यकर्ताहरूलाई विभिन्न बहानामा पक्राउ गर्ने गरिएको अधिकारकर्मीहरूको भनाइ छ । पक्राउ परेकालाई झूटा मुद्दा लगाइएको र अनावश्यक तनाव दिने गरिएको विपक्षी समूहहरूको दाबी छ । तर देशको अस्थिर राजनीतिक परिस्थितिको लाभ उठाउँदै विभिन्न आपराधिक समूहहरू सक्रिय भएको सरकारी अधिकारीहरूको दाबी छ । प्रहरीले पक्राउ परेकामध्ये अधिकांश आपराधिक गतिविधिमा संलग्न रहेको दाबी गर्दै अनुसन्धान भइरहेको बताइएको छ । तालिबान सरकारले महिला अधिकारमाथि बन्देज लगाएपछि पश्चिमा देशले कडा आलोचना गर्दै अफगानिस्तानलाई उपलब्ध गराउँदै आएको विकास सहयोगमा भारी कटौती गरेका छन् ।"
"डोन्बासमा चर्कियो लडाइँ, रुसी जर्नेल मारिए","(किभमस्को)युक्रेनको डोन्बास क्षेत्रमा पछिल्लो समय युक्रेनी र रुसी सेनाबीच पुनः युद्ध चर्केको छ । दुई पक्षबीचको संघर्षका क्रममा एक रुसी जर्नेलको मृत्यु भएको जनाइएको छ । रुसी सरकारी सञ्चारमाध्यमले युद्धका क्रममा सैनिक जर्नेल रोमन कुटुजोभको ज्यान गएको पुष्टि गरेको छ । युक्रेनी सशस्त्र फौजले पूर्वी डोन्बासस्थित युद्धस्थलमा कुटुजोभ मारिएका जनाएको छ । रुसले स्वतन्त्र राज्यको मान्यता दिएको दोनेत्स्क क्षेत्रबाट अघि बढेको सैन्य फौजको नेतृत्व कुटुजोभले सम्हालेका थिए । युद्धका क्रममा कम्तीमा ७ जना वरिष्ठ रुसी अधिकारी मारिएका पश्चिमा देशहरूको भनाइ छ । तर आफ्नो जवाफी आक्रमणमा मारिने वरिष्ठ रुसी सैनिक अधिकारीको संख्या १२ पुगेको युक्रेनको दाबी छ । पछिल्लो समय रुसी फौजले युक्रेनको राजधानी किभमा पनि भीषण आक्रमण गरेको अन्तर्राष्ट्रिय सञ्चारमाध्यमहरूले जनाएका छन् । रुसले कैयौं सातापछि पहिलोपटक आइतबार किभका कतिपय स्थानमा हवाई आक्रमण गरेको हो ।रुसले युरोपेली देशहरूले पठाएका सैन्य सामग्री तथा हतियार रहेका ट्यांकमा आक्रमण गरेको जनाएको छ । तर रुसी सेनाले रेलवे मर्मत केन्द्रमा आक्रमण गरेको युक्रेनको दाबी छ । रुसले मार्च अन्त्यमा युक्रेनी राजधानी किभ वरपरका क्षेत्रबाट आफ्ना सैनिकलाई फिर्ता लगेर डोन्बास क्षेत्रमा केन्द्रित गरेको थियो । त्यसयता रुसले उक्त क्षेत्रलाई नियन्त्रणमा लिने प्रयास गरिरहेको छ । उसले पूर्वी क्षेत्रको सयौं किलोमिटर भूभाग आफ्नो नियन्त्रणमा लिइसकेको छ । पछिल्लो समय सेभेरोदोनेत्स्क क्षेत्रलाई नियन्त्रणमा लिने प्रयास जारी रहेका बेला पश्चिमा देशहरूले थप शक्तिशाली र विकसित खालका अस्त्र पठाउने प्रतिबद्धता जनाएका छन् । अमेरिकाले उच्च गतिसहितको रकेट प्रणाली एचआईएमएआरएस पठाउने घोषणा गरेको थियो । उक्त रकेटले निकै टाढासम्म अचूक रूपमा निसानामा प्रहार गर्न सक्ने जनाइएको छ । बीबीसीका अनुसार अमेरिकाले उपलब्ध गराउने वाचा गरेको एचआईएमएआरएसले ७० किलोमिटर परसम्म प्रहार गर्न सकिने जनाइएको छ । रुसी भूभागमा प्रहार नगर्ने युक्रेनी राष्ट्रपति भ्लोदिमिर जेलेन्स्कीको प्रतिबद्धताफछि ती हतियारहरू युत्रेनलाई उपलब्ध गराउने निर्णय भएको अमेरिकी राष्ट्रपति कार्यालयले जनाएको छ । अमेरिकी सैन्य सहायता प्याकेजमा हेलिकोप्टर, ट्यांकविरुद्ध प्रयोग गरिने अस्त्र, रणनीतिक सवारीसाधनलगायत सैन्य सामग्री रहेका बीबीसीले जनाएको छ । त्यस्तै, रुसी आक्रमणबाट युक्रेनी सहरलाई जोगाउन जर्मनीले आधुनिक वायु प्रतिरक्षा प्रणाली आइरिसटी पठाउने प्रतिबद्धता जनाएको छ । युक्रेन युद्धमा रुसलाई पराजित गर्न पश्चिमा देशहरूले निरन्तर हतियार सहयोग गर्नुपर्ने युक्रेनी उपरक्षामन्त्रीको भनाइ छ । यसैबीच, रुसी राष्ट्रपति भ्लादिमिर पुटिनले पश्चिमा देशले युक्रेनलाई लामो दूरीसम्म प्रहार गर्न मिल्ने हतियार सहयोग गरे युक्रेनमा आक्रमण थप तीव्र पार्ने जनाएका छन् । हतियार सहयोग गरे युक्रेनी भूभागमा आक्रमण गर्ने लक्ष्यको सूची विस्तार गरी सार्वजनिक गरिने पुटिनको भनाइ छ । मेरो विचारमा पश्चिमा देशले थप हतियार आपूर्ति गर्नुको उद्देश्य सशस्त्र द्वन्द्वलाई सकभर लामो समयसम्म लम्ब्याउनु नै हो, रुसी सरकारी टेलिभिजनसँगको कुराकानीमा पुटिनले भने । अमेरिकाले हाल युक्रेनका लागि गरिरहेको सहयोग कुनै नयाँ कुरा नभएको उनको भनाइ छ । लामो दूरीका क्षेप्यास्त्रहरू पठाउने कदमप्रति भने पुटिनले कडा प्रतिक्रिया जनाएका छन् । यदि त्यस्ता हतियार आपूर्ति गरिए हामी उपयुक्त निष्कर्ष निकाल्छौं र हामीले अहिलेसम्म प्रहार नगरेका लक्ष्यमा आक्रमण गर्छौं, उनले भने, त्यसका लागि हामीसँग पर्याप्त अस्त्र छन् ।"
प्रतिस्पर्धाबिनै पश्चिम सेती भारतीय कम्पनीलाई,"(काठमाडौं)सरकारले राष्ट्रिय गौरवको पश्चिम सेती जलविद्युत् परियोजना निर्माणको जिम्मा प्रतिस्पर्धाबिनै भारतीय सरकारी कम्पनी एनएचपीसी लिमिटेडलाई दिने तयारी गरेको छ । सोमबार बसेको लगानी बोर्डको ५१ औं बैठकले परियोजना निर्माणको जिम्मा एनएचपीसीलाई दिने प्रस्ताव मन्त्रिपरिषद्मा लैजाने निर्णय गरेको हो । त्यस्तै, अर्को भारतीय कम्पनी ग्रान्धी माल्लिकार्जुन राव (जीएमआर) ले ८ वर्षदेखि लगानी जुटाउन नसकेको माथिल्लो कर्णाली जलविद्युत् आयोजनाको वित्तीय व्यवस्थापनका लागि २ वर्ष समय थप्ने प्रस्ताव मन्त्रिपरिषद्मा पठाउने निर्णय पनि लगानी बोर्डले गरेको छ ।बैठकले २ वटा जलविद्युत् परियोजनामा करिब २६ अर्ब रुपैयाँ बराबरको लगानीसमेत स्वीकृत गरेको छ । लगानी बोर्डको कार्यालयका अनुसार दोलखामा बन्ने ९९८ मेगावाटको माथिल्लो तामाकोसी५ आयोजनाका लागि १६ अर्ब ४५ करोड ९८ लाख र म्याग्दीमा बन्ने ४० मेगावाटको राहुघाट जलविद्युत् परियोजनाका लागि ९ अर्ब ४७ करोड ३० लाख रुपैयाँ बराबरको लगानी स्वीकृत भएको हो । नेपालभित्रै सवारीसाधन उत्पादन तथा एसेम्बल प्लान्ट खोल्नका लागि मोट्रेक्स कम्पनी लिमिटेडसँग वार्ता प्रक्रिया सुरु गर्ने पनि निर्णय भएको छ ।पश्चिम सेती र सेती नदी६ संयुक्त जलविद्युत् परियोजनाको विकास र लगानीको खाका तयार गर्ने प्रयोजनका लागि गठन गरिएको अध्ययन समितिले पेस गरेको सिफारिससहितको प्रतिवेदन आवश्यकताअनुसार कार्यान्वयन गर्दै जाने साथै एनएचपीसी लिमिटेड, गभर्मेन्ट अफ इन्डिया इन्टरप्राइजेज लिमिटेडले उक्त परियोजना वार्ताद्वारा कार्यान्वयनका लागि दिएको निवेदनका सम्बन्धमा मन्त्रिपरिषद् बैठकमा निर्णयका लागि सिफारिस गरेको छ, बोर्डले सोमबार जारी गरेको विज्ञप्तिमा भनिएको छ । गतवर्ष असारमा बसेको बोर्डको ४७ औं बैठकले राष्ट्रिय योजना आयोगका उपाध्यक्ष विश्वनाथ पौडेल संयोजकत्वको कार्यदल गठन गरी पश्चिम सेती परियोजनाको विकास तथा लगानीको खाका तयार पार्ने जिम्मा दिएको थियो । कार्यदलले दिएको सुझावका आधारमा बोर्डले यस्तो निर्णय गरेको हो ।७५० मेगावाट उत्पादन क्षमताको पश्चिम सेतीसँगै ३०८ मेगावाट उत्पादन क्षमताको एसआर६ (सेती रिभर६) आयोजना निर्माणको जिम्मा पनि एनएचपीसीलाई नै दिइनेछ । सरकारले यी दुई परियोजनालाई माथिल्लो तटीय र तल्लो तटीय (कास्केड प्रोजेक्ट) का रूपमा अघि बढाउन खोजेको छ ।माथिल्लो कर्णाली जलविद्युत् आयोजनामा जीएमआरलाई वित्तीय व्यवस्थापनका लागि १८ महिनासम्म समय थप गर्ने सुझाव योजना आयोगका उपाध्यक्ष पौडेल संयोजकत्वको अर्को समितिले लगानी बोर्डलाई दिएको थियो । तर, बोर्डले भने २ वर्ष समय थप गर्ने प्रस्ताव मन्त्रिपरिषद्मा पठाउने निर्णय गरेको छ । पौडेल संयोजकत्वमा गठन भएको माथिल्लो कर्णाली जलविद्युत् आयोजनाबारे सुझाव दिन गठित कार्यदल ले २ वटा विकल्पसहित सरकारलाई प्रतिवेदन बुझाएको थियो । पहिलो विकल्पका रूपमा वित्तीय व्यवस्थापनका लागि समय थप गर्ने र दोस्रो विकल्पमा पीडीए रद्द गर्दा कानुनी झन्झट निम्तन सक्ने र सरकारले मुद्दा हारेमा करिब ३ अर्ब रुपैयाँ क्षतिपूर्ति तिर्नुपर्ने अवस्था रहेको पनि कार्यदलको प्रतिवेदनमा उल्लेख छ ।आयोजनाको वित्तीय व्यवस्थापनका लागि जीएमआरलाई समय थप गर्दा सरकारले विभिन्न सर्त राख्नुपर्ने र ती सर्त तोकिएको अवधिभित्र पूरा भएमा मात्र उसले थप समय पाउने कार्यदलको प्रतिवेदनमा जनाइएको छ । यी सर्तमध्ये जीएमआरले सन् २०२२ जुनसम्ममा बंगलादेश पावर डेभलपमेन्ट बोर्ड र भारतको एनटीपीसी विद्युत् व्यापार निगम लिमिटेडसँग विद्युत् बिक्री सम्झौता (पीएसए) गरिसक्नुपर्ने मुख्य छ । त्यस्तै, यी दुई निकायसँग जीएमआरले गर्ने सम्झौतामा तोकिएका पूर्वसर्तहरू एक वर्षभित्र पूरा गरिसकेको हुनुपर्नेछ भने पीएसए भएको १५ महिनाभित्र वित्तीय व्यवस्थापनका लागि ऋणदाताहरूसँग कर्जा सम्झौता सकिसक्नुपर्ने उल्लेख छ । यसलाई पूर्वसर्त तथा चरणबद्ध लक्ष्यहरू किटानी गरेर वित्तीय व्यवस्थापनको म्याद थप गर्न सकिने विकल्पका रूपमा राखिएको छ ।"
छोटो प्रक्रियाबाट मल दिन भारत तयार,"(नयाँदिल्ली)भारत सरकार नेपाललाई यथाशीघ्र रासायनिक मल उपलब्ध गराउन सहमत भएको छ । प्रक्रियालाई छोट्याउन भारतले आफ्ना मल उद्योगका भण्डारबाटै नेपाललाई मल बिक्री गर्न तयार भएको हो ।नयाँदिल्लीमा रहेका कृषि तथा पशुपन्छी विकासमन्त्री महिन्द्रराय यादवले सोमबार भारतका रसायन एवं मलमन्त्री मनसुख माण्डवियासँग भेटवार्ता गरेका छन् । भेटमा मन्त्री यादवले नेपालमा मनसुन भित्रिसकेको र किसानलाई मल अत्यावश्यक भइसकेकाले तत्काल आपूर्तिको वातावरण बनाइदिन भारतीय समकक्षीसँग आग्रह गरेका छन् । नेपालले भारत सरकारसँग बर्सेनि १ लाख ५० हजार मेट्रिक टन युरिया मल खरिद गर्ने सम्झौता गरेको छ । गत फेब्रुअरी २२ मा कृषि सचिव र भारतका रसायन एवं मल मन्त्रालयका सचिवले उक्त सम्झौतामा हस्ताक्षर गरेका थिए । नेपालमा बर्सेनि ५ लाखदेखि ७ लाख टन मलको माग हुने गर्छ । तर, मलको आन्तरिक उत्पादन नभएका कारण बर्सेनि खेती लगाउने सिजनमै अभाव हुने गर्छ । ग्लोबल टेन्डरबाट मल खरिद गर्दा लाग्ने समय र टेन्डर प्रक्रियासमेत विवादमा पर्न थालेपछि कृषि मन्त्रालयले गत वर्षदेखि नै सिधा भारत सरकारबाट मल खरिदको प्रयत्न गर्दै आएको थियो । भारत आफैं मलमा आत्मनिर्भर भइसकेको छैन । तर, उसले बाहिरबाट खरिद गर्ने मूल्यमै नेपाललाई मल उपलब्ध गराउने सहमति जनाएको थियो । नेपालमा हुने कुल खपतको कम्तीमा ३० प्रतिशत हिस्सा भारत सरकारबाट आपूर्ति गर्ने लक्ष्य कृषि मन्त्रालयले राखेको छ । भारतसँग सम्झौता भए पनि अझैसम्म नेपाललाई मल आपूर्ति भइसकेको छैन । भारत सरकारले टेन्डरमार्फत खरिद गरेर नेपाललाई मल पठाउने प्रक्रियामा थियो । त्यसो गर्दा समय धेरै लाग्ने भएकाले भारतसँग भएकै मौज्दातबाट सिधा आपूर्तिका लागि नेपाल पक्षले आग्रह गरेको हो । नेपालमा छिटो मल आपूर्ति गर्न आफ्नो मौज्दातबाटै मल पठाउन भारतीय पक्ष सहमत भएको दिल्लीस्थित नेपाली राजदूत शंकरप्रसाद शर्माले कान्तिपुरलाई बताए । हाम्रो आग्रहलाई यहाँका मन्त्रीले स्वीकार गर्दै आफ्नो मातहतलाई त्यसैअनुसारको निर्देशन दिनुभएको छ, उनले भने, मल आपूर्तिका सन्दर्भमा सकारात्मक कुराकानी र पहलकदमी भएको छ । नेपाल पक्षले जुनमा १ लाख र जुलाईमा ५० लाख गरी असार मसान्तभित्र सम्झौताअनुसारको डेढ लाख मेट्रिक टन युरिया मल आपूर्तिका लागि आग्रह गरेको छ । भारतले उद्योगको गोदामबाटै मल लैजान नेपाललाई अनुमति दिने सम्भावना छ । तर, त्यसलाई ढुवानी गरेर समयमै नेपाली किसानसमक्ष पुर्याउने जिम्मेवारी भने नेपालकै हुनेछ ।भारतीय मलमन्त्रीले आगामी २ वर्षपछि मलको उत्पादन चाहिनेभन्दा बढी हुने बताउँदै नेपालको आवश्यकताअनुसार मल आपूर्ति गर्न भारत तयार रहेको बताएका छन् । उनले हालै भारतले युरिया मल उत्पादनका लागि ल्याएको नानो टेक्नोलोजी पनि लाभदायक रहेकाले त्यसको हस्तान्तरण गर्न पनि सकारात्मक प्रतिबद्धता जनाएका छन् ।"
साढे २ अर्बमा सराङकोटमा अपार्टमेन्ट बन्ने,"(पोखरा)पोखराको सराङकोटमा साढे २ अर्ब रुपैयाँ लगानीमा सूर्योत्थान लक्जरी अपार्टमेन्टको निर्माण सुरु भएको छ । हाउजिङमा अनुभव सँगालेका २ ठूला व्यावसायिक घराना केसी ग्रुप र केयल ग्रुपको संयुक्त लगानीमा अपार्टमेन्ट निर्माण हुन लागेको हो ।१७ रोपनी ९ आना क्षेत्रफलमा बन्ने अपार्टमेन्टको निर्माण साढे २ वर्षभित्र सक्ने लक्ष्य लिइएको छ । केसी ग्रुपका निर्देशक किरण केसीका अनुसार ९९ तलाका ३ टावर हुनेछन् । एक तलामा पार्किङ, अर्को तला बेसमेन्ट र ७ तलामा फ्ल्याट हुनेछन् । टूबीएचके (२ बेडरुम, हल र किचन) र थ्रीबीएचकेका १ सय ४१ युनिट रहनेछन् । एक युनिटको १ करोड ५० लाखदेखि ३ करोड ५० लाख रुपैयाँसम्म मूल्य तोकिएको छ । हालको सराङकोट भ्यु टावरको केही तल बन्ने अपार्टमेन्ट पोखरा विमानस्थलबाट २० मिनेटमै पुगिन्छ । ए, बी र सी गरी तीन टावर रहने अपार्टमेन्ट परिसरमा जिम हल, कम्युनिटी हल, बगैंचा, चिल्ड्रेन पार्क, मन्दिरलगायत संरचना बन्ने छन् । हरेक फ्ल्याटबाट सूर्योदय र सूर्यास्तको अवलोकन गर्न सकिन्छ, आँखैअघि हिमाल ठोक्किन्छ, निर्देशक केसीले भने, पोखरा, फेवाताल र प्याराग्लाइडिङको दृश्य नजिकबाट नियाल्न मिल्छ । उनले पोखराबाहिर ठूला सहरमा घर भएका व्यापारिक प्रतिष्ठान, व्यावसायिक घरानालाई लक्ष्य गरी अपार्टमेन्टको निर्माण थालेको बताए । सहरको भीडभाडभन्दा अलि पर छ, उनले भने, पोखरा आउँदा परिवार, आफन्तसहित बस्न उपयुक्त ठाउँ हुनेछ । केयल ग्रुपका निर्देशक विकास अग्रवालले पोखरामा आफ्नो एउटा घर वा अपार्टमेन्ट होस् भन्ने सोच राख्नेका लागि सूर्योत्थान अपार्टमेन्ट उत्कृष्ट रोजाइँ बन्ने बताए । उनले अपार्टमेन्टसँग जोडेर चारतारे होटल बनाउने योजना पनि रहेकाले पर्यटकीय गतिविधिमा पनि वृद्धि हुने दाबी गरे । झन्डै डेढ अर्ब लगानीमा उक्त होटल बन्नेछ । मुख्य सहरमा अपार्टमेन्टप्रतिको लगाव बढ्दो छ, उनले भने, पोखरामा पनि अपार्टमेन्टमा बानी पार्न सूर्योत्थान कोसेढुंगा सावित हुनेछ । अपार्टमेन्टमा प्रिबुकिङसमेत खुला भइसकेको छ । प्रिबुकिङमा ५० प्रतिशत रकम बुझाउँदा ५ प्रतिशत र शतप्रतिशत रकम बुझाउँदा १० प्रतिशत छुट दिने योजना कम्पनीको छ ।पोखराका कीर्तिबहादुर केसीले ६० वर्षअघिबाट सुरु गरेको व्यवसाय फैलिएर केसी ग्रुपले हाल बैंकिङ, हाइड्रोपावर, शिक्षा, निर्माण, उपभोग्य सामग्रीमा लगानी गरिरहेको छ । वीरगन्जको केयल ग्रुपले निर्माण, मेनुफेक्चर, हाइड्रोपावर, स्टिल, दाना, इको ब्लक, हार्डवेयरलगायतमा लगानी गरिरहेको छ ।"
'जरिवानाका नाममा नागरिक तर्साउने काम बन्द गरियोस्,"(काठमाडौं)वाग्मती र गण्डकी प्रदेशमा दर्ता भएका सवारीसाधनमा साउन १ गतेभित्र इम्बोस्ड नम्बर प्लेट जडान नगरिए कारबाही गरिने भन्दै भौतिक पूर्वाधार तथा यातायात मन्त्रालयले जारी गरेको सूचनाप्रति कांग्रेस महामन्त्री तथा सांसद गगन थापाले आपत्ति जनाएका छन् । मन्त्रालयले नागरिकलाई तर्साउने काम गरेको भन्दै उनले इम्बोस्ड नम्बर प्लेटबारे जारी गरिएको सूचना फिर्ता लिन माग गरेका छन् ।प्रतिनिधिसभाको सोमबारको बैठकमा थापाले इम्बोस्ड नम्बर जडानबारे सरकारका निकायले गरेको गल्ती, ढिलासुस्ती र कमजोरीको बदला जनताबाट लिन नहुने भन्दै सरकारलाई सच्चिन आग्रह गरेका छन् । उनले बैठकमा सभामुख अग्निप्रसाद सापकोटासँग विशेष समय माग गरेर इम्बोस्ड नम्बर प्लेटबारे सरकारी निर्णयको विरोध गरेका हुन् ।भौतिक मन्त्रालयले गत मंसिर १ देखि नाम टुंगो लागेका प्रदेशका यातायात कार्यालयमा दर्ता भएका सवारीसाधनमा इम्बोस्ड नम्बर लागू गर्ने निर्णय गरेको थियो । त्यो निर्णय सरकारी अधिकारीले कार्यान्वयन गर्न सकेका थिएनन् । निर्णय कार्यान्वयन किन हुन सकेन भनेर समीक्षा गरेर सच्याउनुपर्ने ठाउँमा मन्त्रालयले सजिलो तर गलत बाटो समातेको छ । दण्ड, जरिवानाको डर देखाएर नागरिकलाई तर्साउने ?, थापाले प्रश्न गरे, गएको शुक्रबार राजपत्रमा एउटा सूचना प्रकाशन भयो, जसले के भन्छ भने गण्डकी र वाग्मतीको कार्यालयमा दर्ता भएका सवारीसाधनले असारभित्र इम्बोस्ड नम्बर लिएनन् भने साउन १ देखि सवारी यातायात व्यवस्था ऐनबमोजिम कारबाही हुन्छ ।इम्बोस्ड नम्बर प्लेट जडान गन बंगलादेश र अमेरिकाको ज्वाइन्ट भेन्चर कम्पनीले ठेक्का पाएको र ठेक्कामा भनिएअनुसार अबको १६ महिनाभित्र सबै सवारीमा इम्बोस्ड नम्बर प्लेट राख्ने काम टुंग्याइनुपर्नेछ । त्यसो नगरिए आर्थिक दायित्व सरकारले बेहोर्नुपर्ने उल्लेख छ । अबको १६ महिनामा २५ लाख सवारीमा नम्बर प्लेट जडान गर्नुपर्नेछ । यस्तोमा दिनको ५ हजार ५ सय सवारीमा प्लेट राख्न कसरी सम्भव छ ? राष्ट्रिय परिचयपत्र लिँदै गर्दा नागरिकले जे सास्ती भोग्नुपर्यो त्योभन्दा अति सास्ती बेहोर्नुपर्छ । रातदिन लाइन बस्नुपर्छ, थापाले नेपालमा जडान गर्न लागिएको इम्बोस्ड नम्बरको गुणस्तरीयताबारे भने, जसले जडान गरेको छ, उनीहरूको गुनासो छ, यति महँगो प्लेट लिएका छौं, गुणस्तर छैन । कहीँकतै सवारी खाल्डाखुल्डीमा पर्यो भने प्लेट खस्छ । इम्बोस्ड नम्बर प्लेट आवश्यक भए पनि प्रभावकारी र सस्तो हुनुपर्ने थापाको भनाइ थियो ।इम्बोस्ड नम्बर राख्ने ठेक्का पाएको कम्पनी र सम्झौतामाथि पनि थापाले प्रश्न उठाएका छन् । जुन कम्पनीले ठेक्का पाएको छ, जुन प्रकृतिको सम्झौता छ, त्यसमा प्रश्न छ । देवनागरी लिपिमा किन भएन ? जबकि बंगलादेशमा भयो, इजरायलमा भयो, थापाले भने, यी तमाम प्रश्न आएका बेलामा राज्यले नागरिकसँग संवाद गरेर विश्वासमा लिनुपर्नेमा आवश्यक पूर्वाधार तयार गरेको छैन । जुन प्रदेशमा गर्नुपर्ने भनेको छ, कुनै प्रदेशमा अत्तोपत्तो नै छैन र यसले राष्ट्रिय सुरक्षाका लागि मद्दत गर्छ भन्दै गर्दा त्यो राष्ट्रिय सुरक्षाका लागि खर्च गर्ने केही जिम्मेवारी राज्यको पनि होला नि !इम्बोस्ड नम्बर प्लेट जडान गरिएका भारतलगायत मुलुकमा भन्दा नेपालमा यसको मूल्य चर्को भएको थापाको भनाइ थियो । अन्य मुलुकको भन्दा ६ गुणासम्म बढी रकम असुल गर्न खोजिएको उनको आरोप छ । नागरिकमाथि जबर्जस्ती सरकारी गल्तीको भार थोपरिए अवज्ञा हुने थापाको चेतावनी थियो ।"
नाडा अटो एक्स्पो भदौ ७ देखि,"काठमाडौं (कास) नाडा अटो शो आगामी भदौ ७१२ गतेसम्म हुने भएको छ । नाडा अटोमोबाइल एसोसिएसन अफ नेपालले सवारीसाधन तथा पार्टपुर्जाको प्रदर्शनी मिति तय गरेको हो । १५ औं संस्करणको नाडा अटो एक्स्पो २०२२ का लागि स्टल बुकिङको मितिसमेत तोकिएको छ । काठमाडौंको भृकुटीमण्डपस्थित प्रदर्शनी स्थलमा आयोजना हुने मेलाका लागि जेठ २६३० सम्म स्टल बुकिङका लागि रजिस्ट्रेसन खुला गरिने नाडाले जनाएको छ । प्रदर्शनीमा दुईपाङ्ग्रे, चारपाङ्ग्रे सवारीसाधन तथा पार्टपुर्जा, वित्तीय संस्था, अटो कम्पोनेन्ट्स एवम् ग्यारेज उपकरणलाई समूहअनुसार छुट्याइएको हुँदा सोहीअनुरूप रजिस्ट्रेसन गर्न मिल्नेछ ।"
लक्ष्मी बैंकले ल्यायो ग्रीन बचत खाता,"काठमाडौं (कास) ५० औं विश्व वातावरण दिवसको अवसरमा लक्ष्मी बैंकले ग्रीन बजत खाता पुनः सञ्चालनमा ल्याएको छ । अनलाइनमार्फत खाता खोल्ने सेवा, भिडियोमार्फत केवाईसी अपडेट र डिजिटल बैंकिङजस्ता सेवाहरूको सम्मिश्रण यसमा खातामा उपलब्ध रहेको बैंकले जनाएको छ । बैंकका अनुसार खातामा ग्राहकले ८०३ प्रतिशतको उच्चतम ब्याजदर पाउनेछन् । मोबाइल मनी र इन्टरनेट बैंकिङको सुविधा पनि निःशुल्क छ । एक खाता, एक रुख को प्रतिबद्धता अनुरुप प्रत्येक खाताबापत बैंकले एउटा रूख रोप्नेछ । यसका साथै उक्त खाताबाट संकलन हुने निक्षेपबाट नवीकरणीय ऊर्जा, यातायात, दिगो खाद्य, कृषि, वन, फोहोर व्यवस्थापन र हरितगृह ग्यास न्यूनीकरणलगायत दिगो विकास लक्ष्यहरू अन्तर्गत पर्ने क्षेत्र र गतिविधिमा कर्जा प्रवाह गर्न उपयोग गरिने बैंकले जनाएको छ ।"
४ हिमालबाट ३४ हजार किलो फोहोर संकलन,"काठमाडौं (कास) नेपाली सेनाको नेतृत्वमा सम्पन्न भएको सफा हिमाल अभियानबाट झन्डै ३४ हजार किलो फोहोर संकलन भएको छ । अभियानअन्तर्गत सगरमाथा, ल्होत्से, कञ्चनजंघा र मनास्लु हिमालबाट ३३ हजार ८ सय किलोभन्दा बढी (७ हजार २ सय २७ किलो कुहिने र २६ हजार ६ सय ५० किलो नकुहिने) फोहोर संकलन भएको हो । संकलन गरिएको फोहोरलाई प्रमाणीकरणपश्चात् वर्गीकरण प्रशोधन र पुनः प्रयोगको लागि रिसाइकल पार्टनरलाई हस्तान्तरण गरिने बताइएको छ । अभियानको साझेदार कोकाकोला फाउन्डेसनले विश्व वातावरण दिवसको अवसरमा आइतबार काठमाडौंमा अभियानको समापन समारोह आयोजना गरेको थियो ।"
सेञ्चुरी बैंकको डबल धमाका मुद्दती खाता,"काठमाडौं (कास) सेञ्चुरी कमर्सियल बैंकले डबल धमाका मुद्दती खाता सञ्चालनमा ल्याएको छ । यस खातामा ग्राहकले साढे ६ वर्षमा आफूले जम्मा गरेको रकमको दुई गुना रकम (डबल) प्राप्त गर्न सक्नेछन् । न्यूनतम १० हजार रुपैयाँमा यो खाता खोल्न सकिने बैंकले जनाएको छ । खातामा बैंकले ग्राहकलाई मोबाइल बैंकिङ, भिसा डेबिट कार्ड र एसएमएस एलर्ट सुविधा निःशुल्क उपलब्ध गराउनेछ । साथै खातामा साँवा रकमको ८० प्रतिशतसम्म ऋण पनि लिन सकिनेछ । यो खाता बैंकका सम्पूर्ण शाखाहरूबाट खोल्न सकिने पनि जनाइएको छ ।"
ईसेवाबाट मेट लाइफको प्रिमियम भुक्तानी गर्दा क्यासब्याक,काठमाडौं (कास) ईसेवामार्फत अमेरिकन लाइफ इन्स्योरेन्स कम्पनी मेटलाइफको प्रिमियम भुक्तानी गर्दा एक हजार रुपैयाँसम्म क्यासब्याक पाइने भएको छ । ईसेवामार्फत जीवन बीमाको प्रिमियम भुक्तानी गर्दा ०५ प्रतिशत अर्थात् अधितम एक हजारसम्म क्यासब्याक पाइने भएको हो । यस्तो क्यासब्याक ४८ घण्टाभित्र पाइने ईसेवाले जनाएको छ । यद्यपि बीमा शुल्क भुक्तानी गर्ने मितिबाट ७ दिनसम्म प्रिमियम भुक्तानी गरेको हुनुपर्नेछ । यसरी भुक्तानी गर्दा ईसेवाले हाल इन्स्योरेन्सको शुल्क भुक्तानीमा सुरु गरेको लखपति योजनामा पनि सहभागी हुन सकिनेछ । यस योजनामा हरेक दिन एक जनाले एक हजार र बम्पर उपहारमा एक लाख रुपैयाँ जित्न सकिनेछ ।
भरतपुरमा ग्लोबल आईएमई बैंकको भवन सिलान्यास,"काठमाडौं (कास) ग्लोबल आईएमई बैंकले भरतपुरमा सुविधासम्पन्न कार्यालय भवनको शिलान्यास गरेको छ । बैंकका अध्यक्ष एवम् नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले भवनको सोमबार शिलान्यास गरे । साथै बैंकले चितवनकै सौराहामा ३ दिने प्रबन्धकहरूको भेला तथा वित्तीय साक्षरता जगाउने उद्देश्यका साथ डिजिटल बैंकिङसम्बन्धी सचेतना र्यालीसमेत आयोजना गरेको छ । उक्त र्याली नारायणी नदी किनारबाट सुरु भएर पूर्वपश्चिम राजमार्गअन्तर्गत पुल्चोक, सहिदचोक, लायन्सचोक हुँदै भरतपुर हाइटस्थित भवन शिलान्यास स्थलमा पुगी सभामा परिणत भएको थियो ।"
नेपाल लाइफ इन्स्योरेन्सद्वारा १०० ह्विलचियर हस्तान्तरण,काठमाडौं (कास) नेपाल लाइफ इन्स्योरेन्स कम्पनीले आफ्नो संस्थागत सामाजिक उत्तरदायित्वअन्तर्गत महाराजगन्जस्थित त्रिभुवन विश्वविद्यालय शिक्षण अस्पताललाई सोमबार १०० वटा ह्विलचियर हस्तान्तरण गरेको छ । इन्स्योरेन्सका तर्फबाट कार्यवाहक प्रमुख कार्यकारी अधिकृत सुशीलकुमार चौधरीले शिक्षण अस्पतालका कार्यकारी निर्देशक प्राडा दिनेश काफ्लेलाई ह्विलचियर हस्तान्तरण गरे । यस्ता सामाजिक कार्यलाई प्राथमिकताका साथ अगाडि बढाउँदै लैजाने इन्स्योरेन्सले प्रतिबद्धता जनाएको छ ।
'पब्लिक कम्पनीको ४९ प्रतिशत सेयर सर्वसाधारणलाई दिऔं,"काठमाडौं (कास) नेपाल चेम्बर अफ कमर्सका अध्यक्ष राजेन्द्र मल्लले पब्लिक कम्पनी स्थापना गर्दा ५१ प्रतिशत संस्थापक र बाँकी ४९ प्रतिशत सेयर सर्वसाधारण लगानीकर्तालाई दिने व्यवस्था गर्न सुझाव दिएका छन् । अर्थ मन्त्रालयअन्तर्गतको राजस्व परामर्श समितिले मंगलबार आयोजना गरेको कार्यक्रममा अध्यक्ष मल्लले पब्लिक कम्पनी स्थापना गर्दा सर्वसाधारण लगानीकर्तालाई पनि समावेश गर्नुपर्ने गरी नीतिगत व्यवस्था मिलाउन सुझाव दिएका हुन् । यसो हुँदा सर्वसाधारणलाई फाइदा पुग्ने र वित्तीय सन्तुलन पनि कायम गर्न सहयोग पुग्नेछ, उनले भने । संस्थापक सेयरधनीको सेयर हिस्सा ५१ प्रतिशत हुनेगरी नीतिगत व्यवस्था मिलाउनुपर्ने उनको भनाइ छ । हाल पब्लिक कम्पनीले अधिकतम ४९ प्रतिशत सेयर सर्वसाधारणलाई दिन सक्ने भए पनि बाध्यात्मक व्यवस्था छैन ।"
जोखिममा हिमाल,"(काठमाडौं)नेपालमा वार्षिक ००५६ डिग्री सेल्सियसले तापक्रम बढिरहेको छ । यो जल तथा मौसम विज्ञान विभागको अध्ययन (१९७१२०१४) हो । सन् २०१७ को अध्ययनअनुसार यो दर हिमाली क्षेत्रमा ००८६ डिग्रीसम्म छ । तापक्रम वृद्धिको प्रत्यक्ष असर हिमाल, हिमताल, हिमनदी, वनस्पति र वन्यजन्तुमा परेको छ । जलवायुजन्य जोखिमको असर बढ्दा मानवीय जीवनयापनमा असर पर्ने नै भयो । काठमाडौं विश्वविद्यालयका हिमनदी तथा हिमतालविज्ञ डा रिजनभक्त कायस्थका अनुसार ५ हजार ३ सय मिटर उचाइको खुम्बु क्षेत्रमा हिमनदी छिटोछिटो पग्लिरहेको छ । हिमनदी छिटो पग्लिँदा नयाँ हिमताल बन्ने सम्भावना हुन्छ र यसले बाढीको जोखिम निम्त्याउँछ । अर्का जलवायु परिवर्तनविज्ञ राजु पण्डित क्षत्री जलवायु परिवर्तनका कारण तापक्रम बढ्दा हिमाल आरोहण र पदयात्रामा जोखिम बढिरहेको बताउँछन् । तल्लो तटीय क्षेत्रमा हिमबाढी र हिमपहिरोको समस्या बढिरहेको छ । पछिल्लो पटक गत वर्ष मुस्ताङमा हिमबाढीले क्षति निम्त्याएको थियो । मुस्ताङबाहेकका हिमाली जिल्लामा पनि हिमपहिरो, हिम आँधी र अकस्मात् उत्पन्न हुने मौसमी गतिविधिमा बढोत्तरी भइरहेको छ । उच्च हिमाली क्षेत्रमा छिटोछिटो मौसम बदलिरहे पनि पूर्वसूचना प्रणाली जडान नहुँदा त्रास बढिरहेको छ । अध्ययनअनुसार नेपाल, भारत र चीनको तिब्बतमा गरी हिमतालको संख्या ३ हजार ६ सय २४ छ । तीमध्ये ४७ वटा विस्फोटको जोखिममा रहेको वैज्ञानिकहरूको निष्कर्ष छ । ४७ हिमतालमध्ये ४२ वटा कोसी जलाधार, ३ वटा गण्डकी जलाधार र २ वटा कर्णाली जलाधारमा छन् । तिब्बतबाट सुरु भएर बग्ने कोसी, गण्डकी र कर्णाली सबै भारतको गंगा नदीका प्रमुख सहायक नदी हुन्न् । अध्ययनले ती हिमताल जतिबेलै फुट्न सक्ने र त्यसले तल्लो तटीय क्षेत्रका बस्ती ध्वस्त पार्ने चेतावनीसमेत दिएको छ । विस्फोटको जोखिममा रहेका ४७ मध्ये नेपालतिर २१ र एउटा हिमताल भारतीय भूभागमा पर्छन् । अन्तर्राष्ट्रिय एकीकृत पर्वतीय विकास केन्द्र (इसिमोड) र संयुक्त राष्ट्रसंघीय विकास कार्यक्रम (यूएनडीपी) को अध्ययनअनुसार विस्फोटको जोखिममा रहेका हिमतालमध्ये ३१ वटा पहिलो, १२ वटा दोस्रो र ४ वटा तेस्रो श्रेणीमा छन् । नेपालमा २ हजार ७० र भारतमा ४५ हिमताल छन् । १ हजार ४ सय १० हिमताल ००२ वर्ग किलोमिटरभन्दा ठूला र त्यस आसपासका छन् । तापक्रम वृद्धिका कारण हिमनदी पग्लिने क्रम बढ्दा नयाँ हिमताल बनिरहेको र पुराना ताल विस्तार हुँदा विस्फोटको जोखिम बढेको कायस्थ बताउँछन् । नेपालले सन् १९७७ पछि हिमताल विस्फोटले निम्त्याउने विपद् सामना गर्न थालेको हो । नेपालले अहिलेसम्म हिमताल विस्फोटका २६ घटना व्यहोरेको छ । तीमध्ये १४ वटा नेपालको भागबाटै विस्फोट भएका थिए, ११ वटा हिमतालले अन्तरदेशीय समस्या निम्त्याएका थिए । पूर्वमा म्यान्मारदेखि पश्चिममा अफगानिस्तानसम्म फैलिएको हिन्दुकुश हिमालय क्षेत्र (एचकेएच) मा भने ५० वटा हिमताल विस्फोट भइसकेका छन् । चीन, नेपाल, भुटान र पाकिस्तानमा मात्र हिमताल विस्फोटका घटना भएका छन् । सन् १९४० देखि सन् २००० सम्म त्यस्ता घटना बढेको देखिन्छ । हिमताल विस्फोटपछि आउने आकस्मिक बाढीले मानव क्षतिसहित जलविद्युत् आयोजना, सडक, मोटर पुल, झोलुंगे पुल र मानव बस्तीलगायतमा ठूलो क्षति गर्ने गरेको छ । त्यससँगै जैविक विविधतामा पनि क्षति हुने गरेको छ । जलवायु परिवर्तनसम्बन्धी अन्तरसरकारी संस्था (आईपीसीसी) ले पृथ्वीको औसत तापक्रम वृद्धि अनुमान गरिएको मितिभन्दा अगावै बढेका कारण हिमालय क्षेत्र, हिमताल, हिमनदी पग्लिने क्रम विगतमा भन्दा बढेको उल्लेख प्रतिवेदन गत भदौमा सार्वजनिक गरेको छ । आईपीसीसीले अहिले नै नियन्त्रण गर्नेतिर ध्यान नदिने हो भने आगामी वर्षहरूमा खडेरी, बाढी, पहिरो, हिमपहिरो, हिम आँधी, हिमताल विस्फोट, अनियन्त्रित डढेलो, अति वर्षाजस्ता घटना बढ्ने चेतावनीसमेत दिइसकेको छ । हिमाली क्षेत्र पग्लिँदा समुद्री सतहसमेत आकलन गरेभन्दा द्रुत गतिमा बढिरहेको आईपीसीसीले उल्लेख गरेको छ । यही हिसाबले तापक्रम बढ्ने र हिउँ पग्लने हो भने हिमाल नाङ्गा हुने र समुद्री सतह ३ मिटरसम्म बढ्ने उसको चेतावनी छ । इसिमोडको प्रतिवेदनमा सन् २१०० मा विश्वको वायुमण्डलको औसत तापक्रम १५ डिग्रीले बढ्ने, हिमाली क्षेत्रमा तापक्रम वृद्धि १८ डिग्रीले हुने र विश्व वायुमण्डलको तापक्रम २ डिग्री भएमा दुई तिहाइ हिमनदी मासिने आकलन गरेको छ । जलवायु परिवर्तनविज्ञ क्षत्री विकसित मुलुकहरूले उल्लेख्य मात्रामा हरितगृह ग्यास कटौती गर्न जरुरी रहेको बताउँछन् । चीन, अमेरिका, भारत, रुस, फ्रान्सलगायतका मुलुकले बढी हरितगृह ग्यास उत्सर्जन गर्छन् । वैज्ञानिकहरूले कार्बन उत्सर्जनको अवस्था अहिलेजस्तै भइरहे तापक्रम ३५ देखि ४ डिग्री बढ्नेतिर उन्मुख छ भनेर चेतावनी दिइरहेका छन्, क्षत्रीले भने, विकसित देशहरूले हरितगृह ग्यास उत्सर्जन अझै बढी घटाउँछु भनेर थप प्रतिबद्धता जनाउनुपर्ने देखिन्छ ।"
"वन्यजन्तुपीडितको प्रदर्शनमा गोली प्रहार, एकको मृत्यु","बर्दिया (कास) समस्याग्रस्त बाघलाई नियन्त्रणमा लिन माग गर्दै सडक अवरोध गरेर प्रदर्शनमा उत्रिएका सर्वसाधारण र प्रहरीबीच झडप हुँदा एक जनाको मृत्यु भएको छ । सडक खुलाउन लाग्दा भएको झडपमा गोली लागेर घाइते मधुवन२ की १८ वर्षीया नवीना चौधरीको मृत्यु भएको छ । काखीमुनि गोली लागेका राकेश चौधरीको उपचार भइरहेको छ । एसपी वीरबहादुर शाहीका अनुसार स्थानीयको ढुंगामुढाबाट प्रहरीतर्फ ९ जना घाइते छन् । बर्दियाका वन्यजन्तुपीडितले सोमबार बिहानैदेखि सडकमा उत्रिएर विरोध प्रदर्शन गरेका हुन् । साँझ ६ बजे ओराली बजारमा झडप भएको हो । समस्याग्रस्त बाघलाई नियन्त्रणमा लिन पटकपटक आग्रह गरे पनि सुनुवाइ नभएपछि स्थानीय बासिन्दा सडकमा उत्रिएका हुन् । प्रहरीले सडकमा प्रदर्शन नगर्न आग्रह गरे पनि प्रदर्शनकारी सोमबार बिहानैदेखि सडकमा मोर्चा कसेर बसेका थिए । वनका प्रमुख र प्रमुख जिल्ला अधिकारीले प्रतिबद्धता नजनाएसम्म सडक जाम नखोल्ने भन्दै उनीहरूले प्रदर्शन गरिरहेका थिए । भीड नियन्त्रणमा लिन प्रहरीले लाठी प्रहार, १० राउन्ड अश्रुग्यासका साथै गोली चलाएको प्रमुख जिल्ला अधिकारी बन्धुप्रसाद बाँस्तोलाले बताए । प्रदर्शनकारीले ढुंगा हान्न नरोकेपछि प्रहरी गोली चलाउन बाध्य भएको उनले बताए । स्थानीयवासी खगेन्द्रबहादुर शाहीले भने शान्तिपूर्ण प्रदर्शनमा प्रहरीले एक्कासि निर्मम आक्रमण गरेको दाबी गरे । प्रहरीको लाठी र अश्रुग्यासबाट दर्जनभन्दा बढी प्रदर्शनकारी घाइते भएको उनले बताए । शाहीले समस्याग्रस्त बाघलाई नियन्त्रणमा लिन पटकपटक आग्रह गरेको दुई साता बितिसक्दा पनि वास्ता नगरेकाले बाध्य भई सडकमा उत्रिनुपरेको सुनाए । गोली नै चलाउनुपर्ने अवस्था थिएन, स्थानीयवासी सुरेश पन्थले भने, प्रहरीको ज्यादती भयो । वन्यजन्तुपीडितमाथि प्रहरीले थप पीडा थपेको छ । स्थिति तनावपूर्ण देखिएपछि अहिले त्यहाँ थप प्रहरी बल तैनाथ गरिएको छ । गाउँगाउँबाट ठूलो संख्यामा मानिसहरू ओराली बजारमा भेला हुन थालेको स्थानीयले बताएका छन् ।"
अमेरिकामा नेपाली अल स्टार्सको उदय,"ह्युस्टन, अमेरिका)आईसीसी विश्वकप लिग २ का लागि अमेरिका भ्रमणमा १० दिनअघि आएर प्रशिक्षण गर्नुका साथै दुई अभ्यास खेल खेल्ने नेपालको पहिलो योजनामा थिएन । नेपाली क्रिकेट टोली सोझै ह्युस्टन आएर लिग २ मा अमेरिका र ओमानसँग २२ म्याच खेल्ने प्लान ए मा थियो । प्लान ए अनुसार नेपालका लिग २ को तयारीका लागि पहिलो गन्तव्य क्यानडामा केही एकदिवसीय र ट्वान्टी२० अन्तर्राष्ट्रिय खेल्ने थियो । तर अमेरिका र क्यानडा भिसा प्रक्रिया छिटो र सहज भएन । अमेरिकाको भिसा लागे पनि नेपाली क्रिकेट टोलीले तयार पारेको तालिका र समयअनुसार क्यानडाको भिसा हातमा थिएन ।प्रशिक्षक पुबुदु दासानायकेले अमेरिका र स्कटल्यान्डमा गएर लिग २ का खेल खेल्नु सबैभन्दा कठिन हुने बताइसकेका थिए । नेपालले अमेरिकापछि जुलाई ८ मा स्कटल्यान्डमा गएर स्कटिस र नामिबियासँग खेल्दै छ । त्यसैले नेपाली टोली जसरी पनि हुन्छ अमेरिकी क्षेत्रमा गएर अभ्यास खेल खेल्न चाहन्थ्यो ।भिसा प्रकृया अलमलमै रहेपछि अमेरिका आउनुअघि क्यानडा भ्रमण तत्काल नहुने निश्चित भइसकेको अवस्थामा नेपाल क्रिकेट संघ (क्यान) का क्रिकेट म्यानेजर विनोद दासले अमेरिकामा बस्दै आएका नेपालका पूर्वखेलाडी कनिष्क चौगाईंलाई यो अवस्थाबारे जानकारी गराएका थिए, त्यो भनेको एक महिनाअघिमात्र हो । दाससँग भएको फोनवार्तालाई स्मरण गर्दै भने, कुनै चिन्ता लिनुपर्दैन, तपाईंहरू नेपाल क्रिकेट टोली सोझै लिएर अमेरिका आउनुस् । अमेरिका आउन नेपालले मुख्य गरी दुई प्रमुख पक्ष व्यवस्थापन गर्नुपर्ने थियो, आर्थिक तथा प्रशिक्षणका साथै अभ्यास खेल । जुन ६ मा नेपाली क्रिकेट टोली आधिकारिक रूपमा अमेरिका आउनुपर्ने तालिका अन्तर्राष्ट्रिय क्रिकेट परिषद् (आईसीसी) ले बनाएको थियो । त्यसअघि १० दिनका लागि खाने, बस्ने र प्रशिक्षणका साथै अभ्यास खेल खेल्ने व्यवस्था मिलाउन कनिष्क र उनी समावेश नेपाली अल स्टार्ससँग यो समावेश गर्न जुटेका थिए ।निजी क्षेत्रसँग यो खाले हाम्रो पहिलो प्रयास थियो, क्यानले जसरी व्यवस्थापन र प्रशिक्षण मिलाउन भनेका थियो अल स्टार्सले त्यसरी नै मिलाएको थियो, नेपाली टोलीसँगै अमेरिका भ्रमणमा रहेका क्रिकेट म्यानेजर दासले भने, अल स्टार्सको माध्यमबाट भविष्यमा हामी नेपाली खेलाडीलाई अमेरिकामा क्लब क्रिकेट खेल्न पठाउने प्रयास गर्नेछौं ।अमेरिकाको क्रिकेटबारेमा प्रशिक्षण दासानायके परिचित छन् । अमेरिकाको प्रशिक्षक रहिसकेका उनले नेपालका अर्का पूर्व अन्तर्राष्ट्रिय खेलाडी वरदान चालिसेसहित अल स्टार्सका आशिक लामा, सञ्जय शर्मा र उत्सव सिग्देलसँग मिलेर तालिका मिलाउन लागे । सञ्जय प्रबन्ध निर्देशक हुन् भने अन्यले अप्रेसन क्षेत्रको भाग हेर्छन् । सञ्जय र वरदान डालास, उत्सव र आसिक बाल्टिमोर तथा कनिष्क लस एन्जल्सबाट नेपालको तयारीमा जुटेका थिए । सञ्जय र उत्सव नेपालको तयारीका क्रममा १० दिनका लागि ह्युस्टनमा गुन्टा नै कसेर बसे । नेपाली क्रिकेट टोलीलाई लिग २ अघि अमेरिका ल्याउन आर्थिक पक्ष निकै ठूलो थियो । ६० देखि ७५ हजार डलर मोटामोटी बजेट निकालिएको थियो । आईसीसीले क्यानलाई दिँदै आएको वार्षिक बजेट तुलना गर्ने हो भने यो रकम निकै ठूलो थियो । प्रेरी भ्यु क्रिकेट कम्प्लेक्स मैदानमा अभ्यास गर्नुका साथै दुई अभ्यास खेल खेलेकै १७ हजार डलर तिर्नुपर्ने बिल थियो । होटलमा बसेको १५ हजार डलरमाथिको खर्च क्यान आफैले बेहोरे पनि त्योबाहेक सबै खर्च सकार्न नेपाली अल स्टार्स तयार भयो । अल स्टार्सले नेपाली क्रिकेटको यो सबै कहानी गैरआवासीय नेपाल समाज अमेरिका (एनआरएनए) लाई सुनाएपछि एनआरएनए पनि यो यात्रामा जोडियो । क्रिकेट टोलीको अमेरिका यात्रा कुनै पनि आधिकारिक राष्ट्रिय टोलीको नेपालबाट पहिलो भ्रमण थियो । त्यसले पनि सबैलाई उत्साही बनाएको थियो । आर्थिक हिसाबमा एनआरएनएले नेपाली टोली अमेरिका आएपछि पहिलो १० दिन बस्दा र प्रशिक्षण गर्दा लागेको खर्चमा २० हजार डलर सहयोग गर्यो । एनआरएनए, ह्युस्टन नेपाली समाजसहित अन्य नेपाली संघ सस्था भावनात्मक रूपमा पनि नेपाली टोलीसँग जोडिएका थिए । प्रेरी भ्यु र मोसा क्रिकेट मैदानको स्तरीय विकेटमा प्रशिक्षण गर्न नेपाली टोलीलाई खासै समस्या थिएन । दुई अभ्यास खेलमा प्रतिस्पर्धात्मक टोली बनाउन अल स्टार्सले अझ मिहिनेत गर्नुपरेको उत्सव सुनाउँछन् । गत वर्ष ठीक यही समयमा एलए कप खेल्दै नेपाली अल स्टार्स गठन भएको थियो । नेपाली राइनोज अल स्टार्सको नामबाट खेलेको यो टोली क्वाटरफाइनलमा नेपाली राइनोजसँग हारेको थियो । नेपाली राइनोजले सन् २०१६ मा तत्कालीन कप्तान पारस खड्कासहित, ज्ञानेन्द्र मल्ल, शरद भेषावकर, सुवास खकुरेल, वसन्त रेग्मी, सोमपाल कामी, सिद्धान्त लोहनी र पृथु बाँस्कोटा गरी ८ राष्ट्रिय खेलाडीलाई खेलाएर ह्युस्टनमै टु एक्स क्रिकेट प्रतियोगिता खेल्दै ६० हजार डलर पुरस्कार राशिको प्रतियोगिता जितेको थियो । तर त्यसपछि नेपाली राइनोजको व्यवस्थापनबाट केही टोली छुट्टिएका थिए । गत वर्ष जुनमा एलए ओपन छुटिएपछि खेलिएको पहिलो प्रतियोगिता थियो ।नेपाली अल स्टार्सको नाममा गत महिना ह्युस्टन ओपन नै खेलेको थियो । कोरे एन्डरसन, स्मित पटेल, स्याड्ली भान्ससहितका खेलाडी अल स्टार्सको टोलीमा थिए । अर्थात नेपालसँग अभ्यास खेल खेल्न अल स्टार्स तयारी अवस्थामा थियो । दुर्भाग्य यी तीनैले नेपालविरुद्ध खेल्न पाएनन् । एन्डरसन बुवा बन्ने भएपछि ह्युस्टन आएर पनि फर्किए भने पटेल र स्याड्ली घाइते थिए । त्यही पनि अल स्टार्सले बलियो टोली बनाएर अभ्यास खेलमा नेपालको असली परीक्षा लिएको थियो ।राजु खड्काले सन् २००३ मा नेपालबाट पहिलो अन्तर्राष्ट्रिय शतक बनाउँदा नन स्ट्राइकमा थिए वरदान । नेपालले ह्युस्टनमा दुईमध्ये पहिलो अभ्यास खेल अल स्टार्सविरुद्ध खेल्दा उनी नेपालको जर्सीमा थिएन । उनी अल स्टार्सको जर्सी लगाएर आफ्नै टोलीलाई हौस्याइरहेका थिए । उनी अल स्टार्सका संस्थापक हुन् । अल स्टार्सले राम्रो चुनौती दिएकाले नेपालले राम्रो अभ्यास खेल खेल्न पाएकामा उनलाई हर्षित बनाएको थियो । एउटा अभ्यास खेल हार्दा नेपाललाई आफ्नो वास्तविकता थाहा हुन्छ, अभ्यास खेल जितेर तयारी राम्रो हुने होइन, नेपालसँगको पहिलो अभ्यास खेलका क्रममा उनी भन्दै थिए, अमेरिकाको क्रिकेट धेरै माथि पुगिसकेको छ, नेपाल टिमले त्यो बुझोस् भनेर हामीले अल स्टार्सको बलियो टोली बनाएका हौं ।एलए ओपनमा पृथुले कप्तानी गरेका थिए । तर ह्युस्टन ओपनमा टोलीमा रहे पनि पृथु र वसन्तले खेल्न पाएका थिएनन् । त्यसपछि अल स्टार्सको टोलीले कप्तान नेपाली खेलाडी नै राख्ने निर्क्योलमा पुगिसकेको छ । पृथुकै कप्तानीमा अल स्टार्सले नेपालविरुद्ध खेलेको थियो । इन्डियन प्रिमियर लिग खेलिसकेका विपुल शर्मा, एन्ड्रेज गोउज, नितिश कुमार, रणजी खेलिसकेका उदय कौल, पाकिस्तानका मोहम्मद इल्याज, मार्टिन केइन, आदिल भाटी लगायतका खेलाडीले अल स्टार्सलाई निकै बलियो बनाएको थियो । नेपालको अर्को अभ्यास खेलमा ह्युस्टन हरिकन्सले बलियो चुनौती पस्केको थियो । यी दुई खेललाई एनआरएनए एनसीसी यूएस कप ट्वान्टी२० कपको नाम दिएर खेलाई प्रतियोगितात्मक बनाएको थियो । एनआरएन अमेरिकाका अध्यक्ष बुद्धिसागर सुवेदी सिकागोबाट आएका थिए । उनको र ह्युस्टन नेपाली समाजका अध्यक्ष विष्णु नेपालको टोली मैदानबाट नेपाली टोलीलाई हौस्याइरहेका थिए । अल स्टार्ससँग नेपालको खेलपछि दुईमध्येका एक अम्पायरले नेपाली दर्शकलाई विश्वकै उत्कृष्ट दर्शक भनेर सम्बोधन गरेका थिए । नेपाली अल स्टार्सको दुई मुख्य लक्ष्य छ । नेपाली खेलाडीलाई यहाँको माइनर लिग हुँदै मेजर लिगमा छिराउने । गत वर्ष वसन्तले हलिउडबाट माइनर लिगमा खेलेका थिए । दुई अभ्यास खेल र लिग २ का खेलाडीले नेपाली खेलाडी एक्सपोज हुने विश्वास लिइएको छ, जसले नेपाली खेलाडीलाई माइनर लिग हुँदै मेजर लिगमा पुर्याउन सहयोग गर्नेछ । अल स्टार्स आफै केही समयपछि माइनर लिगमा छिर्ने तयारीमा छ । अल स्टार्सको अर्को लक्ष्य क्यानले प्रस्तावित गरेको नेपाल टी २० लिगमा फ्रेन्चाइज लिने छ । सुरुआती अवस्थामा अल स्टार्सले सोचेकोभन्दा नेपाल टी२० लिग निकै खर्चिलो देखिएको छ । त्यसका बावजुद उनीहरूको नेपाल टी २० लिगमा छिर्ने प्रयास जारी छ । १० दिनको प्रशिक्षण र अभ्यास खेलले नेपाललाई एक्सपोज गराएकोमा प्रशिक्षक दासानायके निकै खुसी थिए । नेपाली टोली सोमबार बिहान आधिकारिक होटलमा जाँदै गर्दा आफूहरूले पाएको जिम्मेवारी पूरा गर्न सफल भएकोमा अल स्टार्सको टोली त्योभन्दा बढी खुसी देखिन्थ्यो ।"
नेपाललाई फेरि खेल्न बोलाउँछौं,"बुद्धिसागर सुवेदीअध्यक्ष, गैरआवासीय नेपाली समाज अमेरिका नेपाली अल स्टार्स र विभिन्न संघ संस्थासँग जोडिएर हामीले नेपाली क्रिकेट टोलीलाई १० दिनका लागि ह्युस्टनमा प्रशिक्षण गर्न र अभ्यास खेल खेल्ने ब्यवस्था मिलाइदिएका थियौं, यसमा हामी सफल भयौं जस्तो लाग्छ । क्रिकेटमा हाम्रा लागि पनि यो पहिलो अवसर थियो । यसले भोलिको दिनमा नेपाली टोली र खेलाडीका लागि पनि बाटो खोलिदिए जस्तो लाग्छ ।अमेरिकामा नेपाली समुदायको ८ सयभन्दा बढी संघसंस्था छन् । छोटो सूचनामा पनि हामीले नेपाली टोली आउँदै छ भनेर खबर गरेका थियौं । हामीलाई धेरै संघसंस्थाले सहयोग गर्नुभयो र त्यो सहयोग हामीले अल स्टार्समार्फत नेपाली टोलीलाई दिएका छौं । क्रिकेट खेल अरूभन्दा निश्चय पनि फरक छ । यसको दर्शक नै फरक छन्, यस खेलको क्रेज नै फरक छ । त्यसमा अमेरिकामा पहिलो पटक औपचारिक हिसाबमा कुनै नेपाली टोली आएकाले धेरैका लागि यो चासोको विषय बनेको थियो । एनआरएनएका लागि पनि यो ठूलो अवसर बनेको थियो । एकदमै राम्रो हिसाबमा अल स्टार्ससँग मिलेर दुई अभ्यास खेल आयोजना गर्न सक्यौं, हामी त्यसमा खुसी छौं । अहिलेको आयोजनाले हामी सबैलाई उत्साहित बनाएको छ । अमेरिका २०२४ मा क्रिकेटको विश्वकप आयोजना हुँदै छ । यदि नेपाल त्यसमा छनोट भयो भने हामी एक वर्षअगाडि नै अर्थात अर्को वर्ष पनि फेरि खेल्न बोलाउने छौं । अहिले निकै सफल भएकाले हामी बढी उत्साहित भएका छौं ।"
वेल्सको ठूलो उपलब्धि,"यसको धेरै अर्थ छ: वेलगारेथ वेलले कतारमा हुने विश्वकपमा छनोट हुनु वेल्स फुटबलका लागि अहिलेसम्मकै सबैभन्दा ठूलो उपलब्धि रहेको बताएका छन् । युक्रेनी कप्तान आन्द्रे यारमिलेन्कोले गरेको आत्मघाती गोल वेल्सकै सटिक फ्रिकिकमा सम्भव भएको थियो । खेलपछि बेलले भने, वेल्स फुटबल इतिहासमा यो सबैभन्दा ठूलो उपलब्धि हो र यसको धेरै अर्थ छ । हामीले विश्वकप खेल्ने सपना बुनेका थियौं र अहिले त्यो पूरा भएको छ । अहिले कस्तो अनुभव भइरहेको छ, त्यसको बयान गर्न सकिन्न ।उनले थपे, विश्वकपमा छनोट हुनका लागि हामीले आफ्नो खेलजीवनमा मिहिनेत गरेका छौं । यो वेल्स फुटबल समर्थक, हामी र हाम्रो परिवार र पूरा देशकै लागि गर्व महसुस गर्ने समय हो । यसमा हामी सबैले खुसीयाली मनाउन सक्छौं । वेल्स फुटबलमा यो उपलब्धिले अझ अगाडि बढ्न मदत गर्नेछ । बेलले पनि विश्वकपको समूह चरणमा आफ्नो टिमले राम्रो गर्नसक्ने पर्याप्त मौका रहेको दाबी गरे ।"
आर्मी सेमिफाइनलमा,"(मकवानपुर)त्रिभुवन आर्मी क्लब हेटौंडामा जारी सहिद स्मृति स्थानीय तह मकवानपुर गोल्डकप फुटबल प्रतियोगिता२०७९ को सेमिफाइनल पुगेको छ ।सोमबार एपीएफ क्लबलाई टाइब्रेकरमा पराजित गर्दै साबिक विजेता आर्मी अन्तिम चारमा पुगेको हो । हेटौंडा५, क्याम्पडाँडास्थित पिप्लेक्याम्पा रंगशालामा भएको खेलमा निर्धारित ९० मिनेट ११ गोलको बराबरीमा टुंगिएपछि खेलको छिनोफानो टाइब्रेकरमार्फत् गरिएको थियो । टाइब्रेकरमा आर्मी ५४ ले विजयी भयो ।विभागीय डर्बीमा आर्मीलाई जिताउन अनुभवी गोलरक्षक विकेश कुथुको योगदान महत्त्वपूर्ण रह्यो । उनले एपीएफका मणिकुमार लामाको प्रहार बचाए । उनी म्यान अफ द म्याच भए । उनले १० हजार रुपैयाँ प्राप्त गरे ।आर्मीको तर्फबाट टाइब्रेकरमा दीपक गुरुङ, सीमान्त थापामगर, सन्तोष केसी, कमलबहादुर थापा र दिनेश हेम्जनले गोल गरे । एपीएफका नवीन लामा, सुदीप सिख्राकार, सनिश श्रेष्ठ, रवि थिङले गोल गरेका थिए ।निर्धारित समयमा आर्मीबाट ७६ औं मिनेटमा दिनेश हेम्जनले पेनाल्टीमा गोल गर्दै अग्रता दिलाए । आर्मीका सन्तोष केसीलाई बक्सभित्र एपीएफका कप्तान तथा डिफेन्डर टोपबहादुर विष्टले फाउल गरेपछि आर्मीले पेनाल्टी पाएको थियो । दिनेशले कुनै गल्ती नगरी आफ्नो प्रहार गोलमा परिणत गरे । एपीएफका युवराज खड्काले दोस्रो हाफको इन्ज्युरी समयमा गोल गरेर खेललाई बराबरीमा ल्याए ।खेलको ४० औं मिनेटमा आर्मीले प्राप्त पेनाल्टी गोलमा परिणत गर्न सकेन । एपीएफका मानबहादुर रानाको बक्सभित्र ह्यान्ड भएपछि रेफ्री प्रकाशनाथ श्रेष्ठले आर्मीलाई पेनाल्टीको अवसर प्रदान दिएका थिए । आर्मीका तर्फबाट विवेक बस्नेतले गरेको पेनाल्टी प्रहार एपीएफका गोलरक्षक राजु नगरकोटीले बचाए । खेलमा आर्मीले एपीएफमाथि दबाब सिर्जना गरे पनि गोलका लागि गरेको हरेक प्रहारमा एपीएफका गोलरक्षक बाधक बनेका थिए ।आर्मीका प्रशिक्षक नवीन न्यौपानेले पहिलो हाफमा गोल गर्ने रणनीति बनाए पनि स्कोर नहुँदा समस्या भएको बताए । ढिलो गोल हुँदा समस्या भयो । हामीले पहिलो हाफमै गोलको रणनीति बनाएका थियौं । त्यो सफल भएन । सेमिफाइनलमा हामी अझै सुधारिएको खेल खेल्नेछौं । चार दिन आराम गर्ने समयछ । उनले एपीएफका खेलाडीमा थकान देखिँदा आफूहरूलाई फाइदा भएको बताए । एपीएफका प्रशिक्षक कुमार थापाले आफ्नो नियमित टोलीका खेलाडी घाइते हुँदा समस्या भएको बताए । आर्मी बलियो टिम हो । हामीले अघिल्लो दिन पनि खेलेका थियौं । जसले गर्दा खेलाडी थाकेका थिए । उनले खेलमा आर्मीले दुईपल्ट पेनाल्टी प्राप्त गर्दा आफूहरू दबाबमा परेको बताए । मंगलबार मनाङ र पुलिसबीच प्रतिस्पर्धा हुनेछ ।"
