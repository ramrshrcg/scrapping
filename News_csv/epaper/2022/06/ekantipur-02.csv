शीर्षक,विवरण
"यस वर्ष सरकारले मल ल्याएन, अर्को वर्षलाई बजेट नै आधा","सरकारले चालु आर्थिक वर्ष (२०७८७९) मा मल किन्न २९ अर्ब विनियोजन गरेको थियो भने विभिन्न समयमा गरी कुल २७ अर्ब ७१ करोड बजेट दिएको थियो । तर पनि समयमा मल नआउँदा धान रोप्ने बेलामा किसानले सास्ती खेप्नुपर्ने निश्चितजस्तै भएको छ । हालसम्म करिब डेढ लाख टन मात्र खरिद भएको छ । कोभिडपश्चात् रुस र युक्रेनबीच युद्धले कच्चा पदार्थको मूल्य अकासिएको छ । मूल्य बढ्दा कतिपय मुलुकले मल उत्पादन कटौती गरेका छन् । चीनले पनि निर्यात बन्द गरेपछि आपूर्तिमा समस्या भएको मन्त्रालयको दाबी छ । तर, अहिलेसम्म निर्णायक कदम लिन सकेको छैन ।सरकारले समयमै मल आयात नगरिदिँदा सिजनमा जहिले पनि मल अभाव भइरहन्छ । बर्खे धानबाली रोपाइँ सिजन मुखमै आइसक्दा सरकारी गोदामहरू रित्तै छन् । राष्ट्रिय कृषक समूह महासंघका अध्यक्ष नवराज बस्नेतका अनुसार युरिया मल अहिले कुनै पनि जिल्लामा छैन । कतिपय जिल्लामा बर्खे धान रोपाइँ सुरु भइसक्यो । रोपाइँ भएको १२१५ दिनमा युरिया मल चाहिन्छ । तर, झापादेखि कञ्चनपुरसम्म मल छैन, बस्नेत भन्छन्, किसानलाई पेन्सन, कार्यक्रम वा बजेट अंकभन्दा मलको चासो हुन्छ । यसपालि मल छैन, अर्को पटक बजेट नै छैन । किसान हतास छन् ।मुलुकमा हुने मागको करिब ८८ प्रतिशत रकम सरकारी अनुदान मल हो । खरिदका लागि सरकारले मुख्यतः ग्लोबल टेन्डर गर्छ । तर, यसपालि अन्तर्राष्ट्रिय बजारमा मूल्य धेरै बढेकाले सरकारले टेन्डरबाट खरिद गरेन । बरु, जीटूजी प्रक्रियामार्फत भारतबाट ५ वर्षसम्म मल ल्याउन गत फागुनमा समझदारी भएको थियो । कृषि सचिव गोविन्द शर्मा र भारतका तर्फबाट रसायन तथा मलखाद मन्त्रालयका सचिव राजेशकुमार चतुर्वेदीबीच समझदारीपत्रमा हस्ताक्षर भएको थियो । कृषिमन्त्री महिन्द्र राय यादव र नेपालका लागि भारतीय राजदूत विनयमोहन क्वात्राको उपस्थितिमा भर्चॅअल विधिबाट हस्ताक्षर तथा समझदारीपत्र आदानप्रदान गरिएपछि कृषि सहसचिवको नेतृत्वमा अर्थ मन्त्रालय, वाणिज्य तथा आपूर्ति मन्त्रालय, कानुन मन्त्रालयलगायत प्रतिनिधि रहने गरी स्टेयरिङ कमिटी गठन भएको थियो । तर, अहिलेसम्म जीटूजीको मल आयात हुन सकेको छैन । कृषि समूह महासंघका अध्यक्ष बस्नेतले किसानको आँखामा छारो हाल्न जीटूजीको कुरा गरिएको आरोप लगाए । एमओयू गरेपछि जेठको पहिलो सातामै मल आयात गरिसक्ने भनियो । तर जेठ सकिनै लाग्दा पनि मल आउने छाँट छैन, भन्छन्, जीटूजीको कथा सुनाएर सरकारले किसानलाई धोका दियो । केही जिल्लामा रोपाइँ सुरु हुँदासमेत मल छैन ।सरकारले कृषिको वास्तविक समस्याको पहिचान गर्न नसकेकाले मलकै बजेट कटौती गरेको ठान्छन् पूर्वअर्थमन्त्री सुरेन्द्र पाण्डे । यो वर्ष सरकारले रासायनिक मलका लागि २९ अर्ब रुपैयाँ छुट्याउँदा पनि मलको हाहाकार भयो, यस वर्ष १५ अर्ब रुपैयाँ छुट्याउँदा मल कसरी आउँछ ? कान्तिपुर दैनिकले आयोजना गरेको बजेट समीक्षामा उनले भने, अहिले ८० प्रतिशत धान उत्पादन तराई र २० प्रतिशत पहाडी क्षेत्रमा हुन्छ । त्यसमा पनि अधिकांश वर्षे धान हो । अर्कोतर्फ सरकारले मल नै दिन सकेको छैन । यस्तो अवस्थामा धानको उत्पादन कसरी बढ्छ ? यता, कृषि मन्त्रालयले भने मल खरिद गर्न बजेटको समस्या नहुने दाबी गरिरहेको छ । रकम अपुग भए थप विनियोजन गर्न सकिने मन्त्रालयको भनाइ छ । बजेटको समस्याभन्दा अन्तर्राष्ट्रिय बजारमा भइरहेको उतारचढावले समस्या भयो । मूल्य उच्च हुँदा समयमै आयात गर्न सकिएन, मन्त्रालयका एक अधिकारीले भने, चालु आर्थिक वर्षमा स्रोत सुनिश्चितता भएकै थियो । तर, अन्तर्राष्ट्रिय कारणले आयात गर्न सकेनौं । अहिले कृषि सामग्री कम्पनीले ७० प्रतिशत र साल्ट ट्रेडिङले ३० प्रतिशत रासायनिक मल बिक्री गर्दै आएका छन् । साल्ट ट्रेडिङ कर्पोरेसन्सका सहमहाप्रबन्धक कुमार राजभण्डारीले पनि पैसा भए पनि मल आउन नसक्नुमा अन्तर्राष्ट्रिय कारण भएको बताए । आगामी वर्षका लागि विनियोजित बजेटबाट कति मात्रामा मल खरिद गर्न सकिएला भनेर अहिले नै भन्न सकिने उनको भनाइ छ । दुई वर्षअघि प्रतिटन ४ सय ५५ डलर थियो । अहिले मूल्य दोब्बर नै छ । दररेट हरेक हप्ता परिवर्तन भइरहन्छ, उनले भने, यद्यपि, १५ अर्ब रकम कमै हो ।"
प्रतिनिधिसभा कार्यकाल मंसिर २२ सम्म,"काठमाडौं (कास) प्रतिनिधिसभा सांसदको कार्यकाल कहिले सकिन्छ भन्नेबारे राजनीतिक वृत्तमा चर्चा चलिरहेका बेला निर्वाचन आयोगले मंसिर २२ सम्म मात्र रहेको जनाएको छ । प्रमुख निर्वाचन आयुक्त दिनेश थपलियाले प्रतिनिधिसभा चुनावबारे सरकारलाई परामर्श दिँदा मंसिर २२ सम्म कार्यकाल रहेको जानकारी दिने बताए । संविधानमा ५ वर्ष भनिएको छ । प्रदेश तथा प्रतिनिधिसभाको कार्यकाल निर्वाचित भएको मितिदेखि भनिएको छ । त्यो भनेको व्यक्ति निर्वाचित भएपछि प्रमाणपत्र पाएको मिति हो, उनले भने, पहिलो सांसद निर्वाचित भएको २०७४ मंसिर २२ मा हो । निर्वाचित भएको मितिदेखि भनेपछि मंसिर २२ लाई आधार मान्नुपर्छ । प्रतिनिधिसभा र प्रदेशसभा सदस्यको निर्वाचनसम्बन्धी कानुनमा आयोगसँगको परामर्शमा सरकारले निर्वाचनको मिति तोक्ने व्यवस्था छ । प्रतिनिधिसभा र प्रदेशसभाको चुनाव ०७४ मंसिर ११ र मंसिर २१ मा दुई चरणमा भएको थियो । हिमाली र उच्च पहाडी क्षेत्रका जिल्लामा मंसिर ११ र पहाड तथा तराईका जिल्लामा मंसिर २१ मा निर्वाचन गराइएको थियो ।स्थानीय तह चुनावपछि प्रमुख राजनीतिक दलहरूले प्रतिनिधिसभा र प्रदेशसभा चुनावका विषयमा छलफल थालेका छन् ।"
विदेशी औषधिको मूल्य आफूखुसी तोक्न दिने षड्यन्त्र,"अंग प्रत्यारोपण, मुटु, मिर्गौला, ब्लडप्रेसर, फोक्सो, सुगर, पत्थरी, मानसिक रोग, छाला, डायलसिस, नाक, कान, घाँटी, दन्त गरेर एक हजार ४ सयभन्दा बढी औषधिको मूल्य सरकारले तोक्न सकेको छैन । मूल्य निर्धारण नभएको औषधि आयातपछि बिक्री गर्न व्यवसायीको लाइसेन्समा तोकेको एमआरपीलाई नै सरकारले मान्यता दिँदै आइरहेको थियो । मूल्य निर्धारण भएको औषधिको हकमा सरकारले तोकेको मूल्यभन्दा बढाएर ल्याउन नपाउने व्यवस्था थियो । औषधिको मूल्य निर्धारण गर्न बनाएको कार्यविधिसमेत २०७५ देखि मन्त्रालयमै विचाराधीन छ । विदेशबाट आउने औषधिको एमआरपीको अनुगमन गर्ने संयन्त्रसमेत नभएको अवस्थामा एमआरपी नै नराख्ने व्यवस्थाले उपभोक्ता थप मारमा पर्ने सरोकारवालाहरू बताउँछन् । विभागका अनुसार बर्सेनि ६० अर्ब रुपैयाँ बराबरको औषधि आयात हुन्छ । नेपाल उद्योग परिसंघका पूर्वअध्यक्ष हरिभक्त शर्माले लाइसेन्समा एमआरपी राख्ने व्यवस्था हटाइएमा मुलुकमा कम गुणस्तरको औषधि भित्रिने जोखिमसमेत रहेको बताए । नयाँ व्यवस्था लागू भएको खण्डमा स्वदेशी उद्योग पनि धराशायी बन्दै जान्छन्, उनले भने, औषधिको केमिकलको मूल्य ६० बाट २ सय पुगिसक्यो । सरकारले मूल्य नतोकेको औषधिको पनि तोक्नुपर्यो । तोकेको औषधिको हकमा समयानुकूल समायोजन गर्नुपर्यो । नेपाल औषधि व्यवसायी संघका केन्द्रीय अध्यक्ष मृगेन्द्रमेयर श्रेष्ठले भने यसबारेमा केही प्रतिक्रिया दिन चाहेनन् ।"
कार्यालय सहयोगीबाट वडाध्यक्ष,"नेत्रलाई आफ्नो ठाउँमा जागिर खान भने । उनलाई जागिर खाने रहर थिएन । बुबाले मासिक दुई सय तलब हुँदादेखि त्यही जागिरले परिवार पालनपोषण गरेको सुनाए । अहिले १५१६ हजार रुपैयाँ तलब छ, जागिर खानुपर्छ भनेर सम्झाए । नेत्रले बुबाको वचन काट्न सकेनन् । जागिर खाए । वडामा कार्यालय सहयोगी पद भए पनि उनले कतिपय अवस्थामा वडा सचिवले गर्नुपर्ने कामसमेत गरे ।वडाध्यक्ष कार्यालयमा नआएका कतिपय दिन सेवाग्राहीको कागजात तथा सिफारिस बोकेर नेत्र आफैं उनका घर र गाउँपालिका कार्यालय पुग्थे । वृद्धवृद्धा र असहायको कामलाई पहिलो प्राथमिकतामा राखेर सहयोग गर्थे । वडामै काम गर्ने सिलसिलामा आफन्त पर्ने कांग्रेसमा आबद्ध एक नेतासँग वादविवाद भयो । यही निहुँमा उनलाई वडाबाट गाउँपालिका कार्यालयमा सरुवा गरिदिए । गाउँपालिकामा तत्कालीन प्रमुख प्रशासकीय अधिकृतलगायतले निकै हेपाहा व्यवहार गरे । कर्मचारीले गरेको व्यवहारले उनको मन दुख्यो । गएको दसैंअघि जागिर छाडे । उनले बोलेरो जिप किनेका थिए । आफैं चलाउँथे । चुनावको प्रसंग गाउँमा चल्न थाल्यो । नेत्र कुनै पनि पार्टीमा आबद्ध थिएनन् । उनले सेवा दिएका वृद्धवृद्धा, उनको गाडीमा चढ्ने यात्रु, गाउँलेले तिमी चुनावमा उठ्यौ भने भोट हाल्थ्यौं नि, भने । चुनावको एक महिनाअघि उनलाई माओवादी केन्द्रले वडाध्यक्षको उम्मेदवार बनाउने प्रस्ताव राख्यो । तर, उनको वडामा माओवादी पार्टीको संगठन कमजोर थियो । तैपनि आफूले खुसी पारेका सेवाग्राहीको मतको हिसाब गर्दा आस जाग्यो । मनोनयन दर्ताको मितिभन्दा पाँच दिनअघि उनले पार्टीबाट टिकट पाए । आफूसँगै साथीभाइ र बुबा लिएर घरदैलो अभियानमा निस्किए । धेरैले उनलाई पत्याएनन् । तर निकटतम प्रतिस्पर्धीभन्दा १ सय १५ मत बढी ल्याएर वडाध्यक्ष निर्वाचित भए । आफूले कार्यालय सहयोगी काम गरेको वडामा २९ वर्षका नेत्र वडाध्यक्ष बने ।८ वटा वडा भएको चिशंखुगढीमा माओवादीका ३८ वर्षीय निशान्त शर्मा बाँस्तोला गाउँपालिका अध्यक्ष र कांग्रेसका ४४ वर्षीय सन्तोषबाबु थापा उपाध्यक्ष निर्वाचित भएका छन् । १ देखि ५ सम्मका वडाध्यक्षमा माओवादी, ६ र ७ कांग्रेस र ८ एमालेले जितेको छ । स्थानीय तहमा सत्ता गठबन्धन दलको उपस्थिति बलियो भएकाले आफ्नो वडाका लागि छनोट गरिने योजनालाई बजेट विनियोजन हुनेमा नेत्र ढुक्क देखिएका छन् । उनी कार्यालय सहयोगी हुँदाकै वडा सचिव हाल वडामा कार्यरत छन् । मलाई भेट्दा पूर्ववडाध्यक्ष र अहिलेको वडा सचिव सबै जना अप्ठ्यारो मान्नुहुन्छ, नेत्रले भने, तर म सबैलाई सम्मान गर्छु, नमस्कार गर्छु । उहाँहरूसँगै सल्लाह लिएर काम गर्ने योजना बनाएको छु । आफ्नो कार्यकालमा वृद्धवृद्धालाई रेडियो दिने, दोसल्ला ओढाउने, फलफूल दिनेजस्ता क्षणिक लोकप्रियताका काम नगर्ने उनको भनाइ छ । अस्पतालदेखि टाढा र दुर्गमको वडा भएकाले पहिलो प्राथमिकता सडकलाई भरपर्दो बनाउन स्तरोन्नति गर्ने योजना छ । जो कोही बिरामी हुँदा आफ्नै घरदेखि अस्पतालसम्म गाडीमा जान मिलोस्, उनले भने, वडा कार्यालयमा एउटा शौचालयसम्म छैन । पहिले त कार्यालयलाई नै व्यवस्थित गर्ने योजना छ । म सपना बाँड्दिनँ । सकिने खालको काम गर्नेछु । उनकै गाउँलेहरू उनी कुनै पार्टीको नेता नभएर कार्यालय सहयोगी हुँदा गरेको असल सेवाकै कारण वडाध्यक्ष निर्वाचित भएको बताउँछन् ।फरक भूमिकामा खुसीचन्द्रबहादुर गुरुङ दुई महिनाअघिसम्म राप्ती गाउँपालिका८ मा कार्यालय सहयोगी थिए । कार्यालय खुल्नुअघि नै पुगेर सरसफाइ गर्थे । दिनभर वडाध्यक्ष, सचिव र अन्य कर्मचारीलाई चियापानीको व्यवस्था गर्थे । बेलुका कार्यालय बन्द गरेर घरतिर लाग्थे । अहिले पनि उनी दिनहुँ त्यही कार्यालय जान्छन् तर फरक भूमिकामा । अहिले उनलाई कार्यालय सरसफाइदेखि चिया पुर्याउनेसम्मका काम गर्नु पर्दैन । आफैं सहयोगी भएको कार्यालयमा अहिले उनी वडाध्यक्ष भएका छन् ।पाँच वर्षसम्म कार्यालय सहयोगी रहेको वडामा अध्यक्ष निर्वाचित भएपछि उनलाई सबैले उदाहरणीय पात्रका रूपमा हेरेका छन् । कार्यालय सहयोगी हुँदा कार्यालय सरसफाइदेखि सानातिना सिफारिसका पत्रहरू लेख्ने कामसमेत गरेका ३२ वर्षीय गुरुङले अहिले वडाको नेतृत्व गरेका छन् । स्थानीय तह निर्वाचनमा एमालेले वडाध्यक्षको टिकट दिएपछि उनी चैतमा जागिर छोडेर चुनावमा होमिएका थिए । आफैंले सहयोगीका रूपमा काम गरेको वडामा जनताको मन जितेर अध्यक्ष निर्वाचित हुन पाउँदा गर्वको महसुस भएको उनले बताए । कार्यालय सहयोगी भएको वडामा अध्यक्ष भएर काम गर्ने जिम्मेवारी पाएको छु, उनले भने, जनताले फरक भूमिकामा सेवा गर्न पठाएका छन् । म स्थानीयको चाहनाअनुसार काम गर्नेछु ।२०७४ को स्थानीय तह निर्वाचनमा गोकर्णबहादुर रानामगर वडाध्यक्षमा निर्वाचित भएपछि उनी कार्यालय सहयोगी नियुक्त भएका थिए । पहिले अरूले अह्राएको काम गर्नुपर्थ्यो, गुरुङले भने, अहिले आफूले योजना बनाएर चाहेअनुसार काम गर्न पाइएको छ । तीन वर्ष वैदेशिक रोजगारीमा गएर फर्केका उनले फेरि जाने सोच बनाइरहेका बेला कार्यालय सहयोगीको जागिर पाएका थिए । वडाध्यक्ष लड्न निवर्तमान अध्यक्ष रानामगरको समेत नाम सिफारिस भएको थियो । तर, अन्तिममा गुरुङको नाम उम्मेदवारमा छनोट भएको थियो । उनी कांग्रेसका प्रभाकरदेव चौधरीलाई १ सय ३४ मतले पछि पार्दै निर्वाचित भएका हुन् । उनले ९ सय ५० र चौधरीले ८ सय १६ मत पाएका थिए । माओवादी केन्द्रका रामचन्द्र चौधरीले २ सय ६ मत प्राप्त गरेका थिए ।"
बलात्कारपीडितलाई आफ्नै गाउँ बिरानो,"डम्बरसिं राई (खोटाङ), केदार शिवाकोटी (दोलखा), सरिता श्रेष्ठ (धादिङ), सन्जु पौडेल (बुटवल), मेनुका ढुंगाना (अछाम)"
वर्गीकरणविपरीत जमिन उपयोग गर्न नपाइने,"(काठमाडौं)  जमिनको उपयोग अब सरकारले गरेको वर्गीकरण र तोकेको मापदण्डका आधारमा मात्र गर्न पाइने भएको छ । यसबाट व्यापारिक प्रयोजनबाट प्रेरित भएर जथाभावी रूपमा गरिँदै आएको कित्ताकाट रोकिने र भूमि स्रोतको समुचित उपयोग हुने सरकारले उद्देश्य राखेको छ । जमिनको कित्ताकाट खुलाउने र बन्द गर्ने विवाद बेलाबेला आइरहेको अवस्थामा नियमावली कार्यान्वयनले यसमा केही सुधार आउने अपेक्षा मन्त्रालयका अधिकारीहरूले राखेका छन् । मन्त्रिपरिषद्ले एउटा क्षेत्रमा वर्गीकृत भूमि अर्को प्रयोजनमा प्रयोग गर्न नमिल्ने गरी यस्तो नियमावली स्वीकृत गरेको हो । पारित नियमावलीअनुसार जमिनलाई उपयोगिताका आधारमा १० भागमा वर्गीकरण गरेर उपयोग गर्ने नीति अघि सारिएको छ । संघीय संसद्बाट ०७६ भदौमा पारित भूउपयोगसम्बन्धी ऐनमा टेकेर उक्त नियमावली गत ९ गते मन्त्रिपरिषद्बाट स्वीकृत गरिएको हो । मन्त्रिपरिषद्बाट पारित नियमावली राजपत्रमा प्रकाशित भएपछि मात्र लागू हुनेछ । सरकारले सीमित क्षेत्र तोकेर मात्र पनि राजपत्रमा सूचना प्रकाशित गर्न सक्ने व्यवस्था नियमावलीमा छ ।भूमि व्यवस्था सहकारी तथा गरिबी निवारण मन्त्रालयले बुधबार सार्वजनिक गरेको नियमावलीमा उल्लेख प्रावधानअनुसार अब जमिनलाई बनोट, क्षमता, उपयोगिता, मौजुदा उपयोग र आवश्यकताका आधारमा वर्गीकरण गरिनेछ । मुलुकभर कुन प्रकृतिको जमिन कति छ भन्ने यकिन तथ्यांक भने छैन । कृषि मन्त्रालयका अनुसार कृषियोग्य जमिन करिब ३० लाख हेक्टर छ । वर्गीकरण गरिएको क्षेत्र परिवर्तन गरे वा कृषिका लागि छुट्याइएको जमिन तीन वर्षसम्म बाँझो राखे १ लाखसम्म जरिवाना हुने व्यवस्था पनि नियमावलीमा छ । नदीको प्राविधिक बहाव परिवर्तन हुने गरी भूउपयोग गरे, तहगत भूउपयोगी नक्सा र योजनाविपरीत कार्य गरे पनि त्यसलाई कसुर मानेर जरिवाना हुने नियमावलीमा उल्लेख छ । उजुरी लिने र जरिवाना गर्ने अधिकार सम्बन्धित प्रमुख जिल्ला अधिकारीलाई दिइएको छ । भूउपयोग परिवर्तन गरे ६ महिनाभित्र साविक बनाउने आदेश प्रमुख जिल्ला अधिकारीले दिन सक्नेछन् । भूउपयोग ऐनको दफा १४ अनुसार भूमिमन्त्रीको अध्यक्षतामा संघीय भूउपयोग परिषद् गठन गरिनेछ । परिषद् सदस्यहरूमा राष्ट्रिय योजना आयोगका सदस्य, अर्थ, वन, संघीय मामिला, कृषि, उद्योग, भूमि व्यवस्था, सहरी विकास, उद्योग मन्त्रालयका सचिवहरू रहनेछन् । भूमिसम्बन्धी विज्ञ चार जना हुनेछन् । भूमि व्यवस्था हेर्ने सहसचिव परिषद्को सदस्यसचिवका रूपमा रहनेछन् । यस्तो परिषद् प्रदेश र स्थानीय तहमा पनि गठन हुनेछ । संघीय परिषद्को मुख्य काम भूउपयोगसम्बन्धी योजना तर्जुमा, समन्वय, नक्सा तयार तथा तथ्यांक संकलन रहनेछ । भूमि तथा सहकारीमन्त्री शशि श्रेष्ठले एउटा वर्गलाई लक्षित गरेको कार्यक्रम अर्कोले फाइदा लिने परिस्थिति नबनोस् भन्ने चाहना मन्त्रालयको रहेको बताइन् । नियमावलीमा लेखिएका विषय कार्यान्वयनमा ल्याउन कार्यविधि निर्माण गर्छौं, उनले भनिन् । भूमि बैंकको कार्यक्रम भने तत्काल स्थगन गरिएको छ ।"
जिसस नेतृत्व अन्योलमा,"(रामेछाप)  रामेछाप जिल्ला समन्वय समिति (जिसस) को नेतृत्व छनोटका लागि निर्णायक अवस्थामा रहेको माओवादी केन्द्रले कांग्रेस र एमाले दुवैलाई आस देखाइरहेकाले नेतृत्वको टुंगो लाग्न सकेको छैन । स्थानीय तहको निर्वाचनमा प्राप्त परिणामले जिससका लागि माओवादी केन्द्र निर्णायक बनेको हो । केन्द्रमा गठबन्धनका दलहरूले जिल्ला समन्वय समिति र बाँकी स्थानीय तहमा कार्यपालिका गठन गर्दासमेत गठबन्धन दलहरू मिलेर गर्ने निर्णय गरेको छ । तर रामेछापमा गठबन्धनको कुरा स्थानीय तहको निर्वाचनमै तुहिइसकेको छ । रामेछापमा गठबन्धनका दलहरू एक्लाएक्लै निर्वाचनमा होमिएका थिए । उम्मेदवारी दर्तापछि दोरम्बा र खाँडादेवीमा आन्तरिक रूपमा कांग्रेस र माओवादी केन्द्रले मात्र गठबन्धन गरेका थिए । एक्लाएक्लै निर्वाचनमा होमिएका दलले कतै समाजवादीलाई समेत साथ लिएका थिए । केन्द्रले सत्ता गठबन्धन दल भित्रबाट चुनावमा गठबन्धन गर्ने निर्णय गर ेपनि मन्थली नगरपालिकामा एमालेसँग माओवादी केन्द्रले सहमति गरेर कार्यपालिकामा २ जना सदस्य निर्वाचित गराएको छ । नगर कार्यपालिकामा एमाले र अरू दलको प्रतिनिधित्व बराबर भएकाले माओवादी केन्द्रले दुई सदस्य जिताउनका लागि एमालेसँग मित्रता गरेको थियो । एमालेले जिल्ला समन्वयको प्रमुख खान अहिले पनि माओवादी केन्द्रसँग हात फैलाएको छ । मन्थली नगर कार्यपालिकामा माओवादी केन्द्रले गठबन्धन गरेको कुराले कांग्रेसलाई झस्काएको छ । कांग्रेस जिल्ला सभापति पूर्णबहादुर तामाङ (कान्छाराम) ले जिससमा जुनसुकै दलसँग पनि गठबन्धन हुन सक्ने बताएका छन् । उनले बारम्बार धोका भएकाले माओवादी केन्द्रले साथ दिने र लिने कुरा अन्योलमा रहेको बताए । यसअघि मन्थली माविको व्यवस्थापन समितिमा समेत माओवादी केन्द्रले सहमति नाघेर कांग्रेसलाई धोका दिएकामा कांग्रेस नेतृत्व रुष्ट हुँदै आएको छ । जिल्ला समन्वय समितिको निर्वाचनका लागि रामेछापमा ९ मत आवश्यक हुन्छ । ८ पालिकाका प्रमुख उपप्रमुख जिसस निर्वाचनका लागि मतदाता हुने कानुनी व्यवस्था छ । कांग्रेस ७, एमाले ६ र माओवादी केन्द्रका ३ जना मतदाता रहेका छन् । जिससको निर्वाचन असार २ गतेका लागि तोकिएको छ ।"
बनेपामा सधैं डुबान,"(काभ्रे)  केही समय वर्षा हुनेबित्तिकै बनेपाको पुलबजारलगायत क्षेत्र डुबान हुने गरेको छ । डुबान नियन्त्रणका लागि ससाना प्रयास भए पनि दीर्घकालीन समस्या समाधान हुन सकेको छैन । केही दिनअघिको वर्षाका कारण पुलबजार चाँदनीचोक, तरकारी बजारलगायत अरनिको राजमार्गमा पर्ने विभिन्न भाग र पुण्यमाता कोरिडोरका विभिन्न भूभाग डुबानमा परेका हुन् । खोला अतिक्रमण गरी बनेका घर र अन्य संरचना, बढ्दो सहरीकरण, वर्षौं सफा नगरिएका कारण अबरुद्ध ढल निकास, खोलामा फालिने फोहोर र आसपासका क्षेत्रमा गरिएका प्लटिङका कारण बगाएको माटोले खोलाको सतह बढ्दा डुबानको समस्या देखिएको हो । अतिक्रम हटाउने, खोलाको रेखाकंन गर्ने योजना अघि बढे पनि डुबानको समस्या दोहोरिँदै आएको हो । डुबानको कारण अरनिको राजमार्ग क्षेत्रको यातायात प्रभावित हुँदै आएको छ । खड्पु, धनेश्वर, नालालगायत क्षेत्रमा लगाइएको खेतीमा पनि क्षति हुने गरेको छ । नगरप्रमुख शान्तिरत्न शाक्यले पदबहाली गरेको दिनदेखि नै डुबानको समस्या समाधानको लागि काम भइरहेको बताए । हामी आएको दिनबाट नै थुप्रिएको माटो, फोहोर हटाई खोला फराकिलो र गहिरो बनाउने काम सुरु भएको छ, उनले भने, समस्या समाधान गर्न विभन्न क्षेत्रका विज्ञसँग छलफल सुरु गरिसकेको छौं, उपप्रमुख विमला सापकोटाले मुद्दाका कारण कोरिडोर बिस्तार हुन नसकेको भन्दै छलफल सुरु भएकाले समस्या समाधान हुने विश्वास व्यक्त गरिन् । बनेपा डुबान समस्याबारे स्थलगत अवलोकन गरेका जलस्रोत विज्ञ डा भोला घिमिरेले सतह र अतिक्रमण बढेकाले यस्तो समस्या देखिएको तर्क गर्दै कोरिडोर व्यवस्थापन गर्नुपर्ने तर्क गर्छन् । खोलामा बनेका संरचना लगायत अन्य कारणले डुबानको समस्या देखिएको हो, उनले भने, कोरिडोर बनाएर, अतिक्रमण गरी बनेका संरचना हटाउने हो भने डुबानको समस्या समाधान हुन्छ । अतिक्रमणले पुण्यमाता र चण्डेश्वरी खोलाको आकार घट्नु र खोलाको सतह बढ्नाले बनेपा नगरमा बर्सेनि डुबानको समस्या देखिएको हो । पानी पर्नेबित्तिकै बनेपाको पुलबजार, गोदामचोक नजिकको पुल आसपासको क्षेत्र र पुण्यमाता फाँटमा डुबानमा पर्ने गरेको छ । नगरपालिकाले खोला किनारको १५ मिटर आसपास कुनै संरचना नबनाउन निर्देशन भए पनि यसको पालना भएको छैन । खोला छेउमा व्यवसाय गर्नेले अतिक्रमण गर्दा खोला साँघुरिँदै गएको छ ।सहरी विकास तथा भवन विभागमार्फत ६ करोड २७ लाख ९५ हजारको लागतमा पहिलो चरणमा काम गर्ने गरी कोरिडोर निर्माण थालिए पनि जग्गाधनीले मुद्दा दायर गरेपछि काम अघि बढ्न सकेको छैन ।"
बिजुली गाडीको उल्टो बाटो,"विश्वका कति देशसहरहरूले पेट्रोलडिजेलबाट चल्ने गाडीहरू विस्थापन गर्ने समयसीमा तोकिसकेका छन्, यसका निम्ति प्रोत्साहन कार्यक्रमहरू अघि सारिरहेका छन् । छिमेकी भारतमै पनि सन् २०३० सम्ममा दुईपांग्रे र तीनपांग्रे ८० प्रतिशत, बस ४० प्रतिशत र कार ३० देखि ७० प्रतिशत विद्युतीय मात्रै गुड्न थाल्ने नीति आयोगको प्रक्षेपण छ । सन् २०७० सम्म शून्य उत्सर्जन को लक्ष्यलाई पछ्याउन भारत यस्तो योजनामा अघि बढेको हो । नेपालमा त झन् वातावरणीय दृष्टिकोणबाट मात्र होइन, पेट्रोलियम पदार्थको आयात घटाउन र विद्युत् उपभोग बढाउन पनि बिजुली गाडीलाई जोड दिनु अपरिहार्य छ । सरकारी नीतिदेखि राजनीतिक दलहरूका चुनावी घोषणपत्रसम्ममा बिजुली गाडीलाई प्राथमिकता दिने भनिएको पनि छ । व्यवहार भने ठीक उल्टो छ । अघिल्लो सरकारको गल्तीबाट सिक्नुको सट्टा यो सरकारले पनि बजेटमार्फत बिजुली गाडीमा ठूलो मात्रामा कर घोषणा गरेको छ । यस्तो विरोधाभासपूर्ण सरकारी घोषणालाई सत्तारूढ र प्रतिपक्षी दलका सांसदहरूले संसद्मा विरोध गरेका छन्, जसलाई सरकारले सुन्नुपर्छ र करवृद्धिको घोषणा सच्याउनुपर्छ ।सरकारले बजेटमा विद्युतीय सवारीमा १२० प्रतिशतसम्म कर लाग्ने व्यवस्था गरेको छ, जसअनुसार पिक पावर १०० देखि २०० किलोवाटसम्मका विद्युतीय सवारीसाधनमा ३०, २०० देखि ३०० किलोवाटसम्ममा ४५ र ३०० किलोवाटभन्दा बढीमा ६० प्रतिशत अन्तःशुल्क तोकिएको छ । ती सवारीमा त्यति नै दरमा भन्सार महसुल पनि लगाइएको छ । यसअघि विद्युतीय सवारीमा अन्तःशुल्क थिएन । १०० किलोवाटदेखि २०० सम्मको विद्युतीय सवारीमा १५ प्रतिशत भन्सार महसुल थियो । यस्तै, २०० देखि ३०० किलोवाटमा ३० प्रतिशत, ३०० किलोवाटभन्दा माथिका विद्युतीय सवारीमा ४० प्रतिशत भन्सार दर थियो । बजेटले सामान्यतया बजारमा चल्ने साना कारहरूका निम्ति करको मात्रा केही कम लगाए पनि बढी क्षमताका बिजुली गाडीको आयातलाई सोझै निरुत्साहित गरेको देखिन्छ, जसको कारण बुझ्न कठिन छ । यसअघि आर्थिक वर्ष २०७६७७ को बजेटमा पनि तत्कालीन अर्थमन्त्री युवराज खतिवडाले विद्युतीय सवारीमा ८० प्रतिशतसम्म अन्तःशुल्क लाग्ने व्यवस्था राख्दा चर्को विरोध भएपछि उक्त निर्णय सच्याउनुपरेको यथार्थ सरकारले भुलेको प्रतीत हुन्छ । सरकारको यस्तै गलत व्यवहारका कारण नेपाल बिजुली गाडीतर्फको यात्रामा सुस्त छ । पेट्रोलडिजेलबाट चल्ने गाडीको दसांश मात्र बिजुली गाडी भित्रिरहेका छन् यसमै पनि सरकारी प्रोत्साहनभन्दा पनि व्यक्तिगत चेतनाको भूमिका बढी छ । सरकारले बढी कर लगाउँदा विद्युतीय सवारी किन्न सोचिरहेकाहरू पनि पेट्रोलडिजेलकै गाडीतिरै फर्किन सक्ने खतरा छ, जसबारे सरकारले चिन्ता लिएको पाइँदैन । पहिलो त, कार्बन उत्सर्जन कम गर्न नेपाल ढिलोचाँडो बिजुली गाडीतर्फ जानैपर्छ । त्यसका निम्ति आजैदेखि सरकारी नीतिनियम, कार्यक्रम र बजेट पनि त्यहीअनुरूप तय गरिनुपर्छ । विश्वचुनौती बनिसकेको जलवायु परिवर्तनबाट अति प्रभावित मुलुकमध्ये एक हुनुको नाताले पनि नेपाल यसबारे गम्भीर बन्नुपर्छ । यस ज्वलन्त समस्याप्रति विकसित विश्वलाई उचित दबाब दिन पनि नेपालले शून्य उत्सर्जनको लक्ष्य चाँडै भेट्टाउनुपर्छ । र, प्रधानमन्त्री शेरबहादुर देउवा स्वयंले गत कात्तिकमा स्कटल्यान्डको ग्लास्गोमा आयोजित कोप२६ को दौरान अन्तर्राष्ट्रिय समुदायमाझ व्यक्त गरेको प्रतिबद्धता पूरा गर्नसमेत विद्युतीय सवारीमा लगाइएको यस्तो जथाभावी कर बाधक बन्न सक्ने हेक्का राख्नुपर्छ ।दोस्रो, काठमाडौं उपत्यका लगायतका स्थानमा विद्यमान प्रदूषणका दृष्टिले पनि विद्युतीय गाडी एक भरपर्दो विकल्प हो । प्रदूषणले निम्त्याउने रोगकै कारण नेपालमा बर्सेनि करिब ४२ हजारको ज्यान जाने र काठमाडौं उपत्यकामा भइरहेको प्रदूषणको एउटा प्रमुख स्रोत पेट्रोलियम पदार्थबाट चल्ने गाडीहरूको धूवाँ भएकाले यी दुई तथ्यलाई सरकारले बेवास्ता गर्न मिल्दैन । र तेस्रो, बढ्दो व्यापार घाटा र विदेशी विनिमय सञ्चितिको दबाबलाई कम गर्न पनि डिजेलपेट्रोलबाट चल्ने गाडीहरू विस्थापित गर्दै जान जरुरी छ । चालु आर्थिक वर्षका ९ महिनामा १४ खर्ब ६६ अर्ब ५५ करोडको सामान आयात हुँदा पेट्रोलियम पदार्थ मात्र २ खर्ब १८ अर्ब ३५ करोडको भित्रियो, जुन कुल आयातको १४८८ प्रतिशत हो । यस्तो अवस्थामा बिजुली गाडीलाई प्रोत्साहन गर्ने हो भने इन्धन आयातको हिस्सा मात्रै घट्दैन, घरेलु विद्युत् पनि खपत हुन्छ, र देशको पैसा देशमै रहन्छ । अर्थ मन्त्रालयको नेतृत्वमा विद्युतीय सवारीबारे घरीघरी नीतिगत द्विविधा किन देखिन्छ, भेउ पाइनसक्नु छ यसमा राजस्वको दृष्टिकोण पनि छ कि कुनै अमुक स्वार्थ समूहको दबाब पनि छ, अध्ययनको विषय बनेको छ । सरकारले राजस्वकै दृष्टिले मात्र बजेटमा यस्तो प्रावधान राखेको भए पनि त्यो नाजायज छ । पर्यावरण, मानव स्वास्थ्य, विद्युत् खपत र आयात प्रतिस्थापनजस्ता पक्ष भुलेर सरकारले राजस्व मात्र सम्झनु उचित हुन्न । देश चलाउन राजस्व आवश्यक भए पनि सरकारले व्यापारीले झैं तत्कालको आम्दानी मात्र हेर्नु हुँदैन कर केमा बढाउने, केमा घटाउने भन्नेमा सरकार चलाउनेहरूले दूरदृष्टि राख्न सक्नुपर्छ । त्यसैले, विद्युतीय सवारीलाई आयात व्यापारको एउटा हिस्सा अर्थात् कर असुल गर्ने कुनै वस्तुका रूपमा मात्रै बुझ्ने गल्तीलाई सरकारले सच्याउनुपर्छ । र, भोलिको पुस्ताको भविष्यका निम्ति चार्जिङ स्टेसन लगायतका पूर्वाधार बनाएर प्रोत्साहनका अन्य कार्यक्रमहरू अघि सारी बिजुली गाडीको वेग बढाउनुपर्छ ।"
नैतिक पुँजीको खोजी,"नरेन्द्रजंग पिटरको चुनावी संकेत र सन्देशहरू लेख सटीक लाग्यो । हालै सम्पन्न स्थानीय तह निर्वाचनमा भएका गठबन्धन तथा टसल ले आफ्नै घरमा आगो लगाएर मूल कोठा खोज्ने प्रवृत्ति देखिएको र गठहरू देखिए पनि नैतिक बन्धनको कमी रहेको सही विश्लेषण गर्दै लेखकले मुलुकको राजनीतिक अवस्थाको स्पष्ट चित्रण गरेको पाइयो । स्वतन्त्र उम्मेदवारहरूको उदय साथै एमालेले महानगरउपमहानगरमा वर्चस्व कायम गर्न नसक्दै दोस्रोमा खुम्चियो । यसपालि मतदाताले दलहरूलाई गतिलै झापट दिएका हुन् । साथै अहंकार, दम्भ र तल्लो स्तरको गालीगलौजमा उत्रेका नेतालाई सबक पनि सिकाएका छन् । दललाई विर्ता ठान्ने, कार्यकर्तालाई कमारासरह मान्ने, मतदातालाई रैती ठानेर आफूलाई भने सर्वोपरि जिम्मावाल ठान्ने नेताहरूको प्रवृत्तिको मूल्याङ्कन भएको छ । केही नेताको अहंकारलाई निष्तेज पारिदिएको छ । धरान, धनगढी र काठमाडौंजस्ता नगरमा मतदाताले स्वतन्त्र तर सम्भावित नैतिक पुँजी र अठोट भएका जनप्रतिनिधि आकलन गरी रोजेका हुन् । यसले आगामी चुनावमा पनि प्रभाव पार्ने नै छ । गंगाराज अर्याल, पाणिनि८, पाली, अर्घाखाँची"
असुरक्षित आकाश,"पोखराबाट जोमसोम उडेको तारा जहाज आइतबार दिनभरि सम्पर्कविहीन थियो, सोमबार दुर्घटनामा परी चालक दल र सबै यात्रुको निधन भएको खबर आयो । यो दःखद खबरसँगै नेपाली आकाश कहिलेसम्म असुरक्षित भन्ने प्रश्नको जवाफ सम्बन्धित निकायले दिनुपर्ने भएको छ । यस्ता दुर्घटनाका कारणबारे खाजबिन हुनुपर्छ । विशेष गरी दुर्गम ठउँमा हवाई यात्रा गर्दा जहाज कुन बेला, कहाँ गएर दुर्घटना हुन्छ ठेगान हुन्न । यात्रुले जोखिमपूर्ण यात्रा गर्नुपर्छ । दुर्घटना भइसकेपछि, छानबिन समिति बनाइन्छ । त्यसपछि यो विषय आफैं सेलाउँछ । छानबिन गर्नुभन्दा पहिल्यै अनुगमन गरे हुन्न ? कतिपय अवस्थामा हवाई कम्पनीको लापरबाहीका कारण जहाज दुर्घटना भएका छन् । अघिपछि मतलब नगर्ने, दुर्घटना परेपछि छानबिन गर्ने सरकारको ताल देख्दा अचम्म लाग्छ । पुरुषोत्तम घिमिरे, जोरपाटी, काठमाडौं"
विद्युतीय सवारीसाधनमा विरोधाभासपूर्ण नीति,"एकातिर हामी वर्षायाममा नेपालमा उत्पादित विद्युत् खपत नभै खेर जान थाल्यो भन्छौं, अर्कातिर त्यही खपत गर्ने विद्युतीय गाडी लगायतका उपकरणहरूको भन्सार दर, अन्तःशुल्क बढाउँछौं । यो विरोधाभासी नीति भएन र ? सरकारले बजेटमा सय किलोवाटसम्मका विद्युतीय सवारी आयातमा भन्सार र अन्तःशुल्कको दर नबढाए पनि सोभन्दा माथिकामा निकै बढाइदिएको छ । जसले फेरि विद्युतीय सवारीसाधनको आयातलाई प्रतिकूल असर पार्ने निश्चित छ । पिक पावर १०० किलोवाटमुनिको होस् वा माथिको आखिर त्यसले खाने त विद्युत् नै हो । आफ्नै देशको विद्युत् खपत गर्ने कि फेरि पनि डिजेलपेट्रोल नै खाने सवारीसाधन भित्र्याउने नीति लिने ? विद्युतीय सवारीसाधनको आयात बढे मात्र इन्धन आयात घटाउन सकिन्छ । यो कुरा सरकार किन बुझ्न चाहिरहेको छैन ? यस्तै विरोधाभासी नीति बनाउने हो भने कसरी इन्धन आयात घट्छ ? अघिल्लो सरकारको पालामा पनि विद्युतीय गाडीको भन्सार दर बढाएर आयात ठप्प पारिएको थियो । सोही गल्ती अहिले पनि भएको छ, जसलाई सुधारेर मासिक २६ अर्बको इन्धन भित्र्याउन बन्द गर्नुपर्छ । नेपालको कुल व्यापार घाटाको करिब आधा रकम पेट्रोलियम पदार्थको आयातमा खर्च भैरहेको छ । यो घाटा कम गर्न विद्युतीय सवारीसाधन र उपकरण प्रयोगलाई प्रोत्साहन गर्नैपर्छ । भारतलाई चार रुपैयाँको दरले नेपालको विद्युत् बेच्नुभन्दा बढी विद्युत् खपत गर्ने नेपालकै ठूला उद्योगहरूलाई उक्त दरमा विद्युत् दिन सके त्यसले उत्पादित वस्तुको लागत घटाउँछ । नेपालीहरूले सस्तो मूल्यमा सामान पाउन सक्छन् । यसर्थ विद्युत् निर्यात नीतिभन्दा पनि विद्युतीय सवारीसाधन र उपकरण आयात नीतिमा जोड दिनुपर्छ । यसो गर्न सके, आयात घटी विदेशी मुद्रा सञ्चिति पनि बढनेछ । गोपाल देवकोटा, गौरीनगर, चाबहिल"
'निम्छरो समयपछिको संसद्,"आशाका किरण जसै स्थानीय सरकारको चुनावको परिणाम आउन थाल्यो, एमाले नीति फेर्न बाध्य भयो । अवरुद्ध सदन खोल्न एमाले एकपक्षीय रूपमा राजी भयो । सदन सुचारु भएपछि सरकारको नीति तथा कार्यक्रम पेस भयो । बजेट पनि पेस भयो । नीति तथा कार्यक्रममाथि ओलीले करिब तीन घण्टा लामो टिप्पणी गरे । सदनमा सामान्यतया पूर्वप्रधानमन्त्री तथा प्रमुख विपक्षी दलको नेतालाई समयको पाबन्दी लाग्दैन । ओलीले त्यो अवसरको भरपूर उपयोग गरे । केही समयपहिले काम नलाग्ने भनेर दुईदुई पटक विघटन गरेको संसद्को रोष्ट्रममा कुर्सीमा बसेर (सामान्य अवस्थामा सदनमा सभामुखबाहेक कसैले पनि बसेर बोल्न पाउँदैनन्) ओलीले तीन घण्टा आफ्ना मनका बह, सन्ताप, कुण्ठा सबै पोखे । त्यतिले नपुगेर पार्टीका सांसदहरूलाई सदनमा प्रस्तुत बजेटको भण्डाफोर गर्ने आदेशसमेत दिएको चर्चा भए । एउटा लोकतन्त्रवादीका लागि लोकतन्त्रमा जनआस्थाको सर्वोच्च मन्दिर संसद् सुचारु हुनुजस्तो सन्तोषको विषय अर्को हुँदो रहेनछ, सुचारु भएको संसद्लाई कसरी अझ बढी व्यवस्थित र प्रभावकारी बनाउने भन्नेमा गहन विमर्श हुन जरुरी त छँदै छ । सदनको काम फेरि पनि मूलतः कानुन बनाउने नै हो । कानुन बनाउन नसक्ने संसद् औचित्यहीन हुन पुग्छ । धेरैभन्दा धेरै कानुन पारित गर्नुभन्दा आफ्नो आयु जोगाउने काममा यो संसद्ले चित्त बुझाउनुपर्यो । गणतन्त्र नेपालका आगामी संसद्हरूलाई यस्तो भर्सेला नपरोस् ।"
मातृ स्वास्थ्य सेवामा दलितको न्यून पहुँच,"नेपाल जनसांख्यिक तथा स्वास्थ्य सर्वेक्षण२०११ अनुसार, राष्ट्रिय मातृ मृत्युदर प्रति १ लाख जीवित जन्ममा समग्रमा २२९ छ, जसमध्ये दलित महिलाको मातृ मृत्युदर भने २७३ छ । सन् २०१६ मा गरिएको उही सर्वेक्षण अनुसार, ९० प्रतिशत पहाडे बाहुन महिलाका तुलनामा केवल ४५ प्रतिशत मधेशी दलित महिलाले नियमित गर्भवती जाँच गराउँछन् । कान्तिपुर दैनिकले २०७८ चैत ८ मा गरेको स्थलगत रिपोर्टिङले बाजुराको मुक्तिकोटस्थित दलित बस्तीमा ९५ प्रतिशत महिला, बालबालिका र किशोरकिशोरी कुपोषित रहेको देखाएको छ । देशको १४ प्रतिशत जनसंख्या रहेको समुदायले आङै जिरिंग गराउने समस्या भोगिरहेको समयमा भने नेपालले मातृ स्वास्थ्य सुधारमा सहस्राब्दी विकास लक्ष्य हासिल गरेको भनेर अन्तर्राष्ट्रिय स्तरमा प्रशंसा बटुलिसकेको छ । यसबाट हाम्रो देशका नीतिनिर्माताहरू दलित महिलाको मातृ स्वास्थ्यको विषयमा कत्ति पनि संवेदनशील छैनन् भन्ने बुझिन्छ । महिला तथा सीमान्तकृत समुदायको सवाल उठ्दा तथ्यांकको कुरा निकालेर अड्को थाप्ने नीतिनिर्माताहरूलाई दुर्गम जिल्ला बाजुराको दलित बस्तीको अवस्था थाहा नभए पनि उनीहरूको मातृ मृत्युदरबारे त पक्कै जानकारी हुनुपर्ने हो । दलित महिला मातृ मृत्युदरमा मात्रै नभई गर्भवती जाँच, प्रसूति सेवा, गर्भवती भएका बेला खाने आइरन चक्की र लगाइने टीडी खोपजस्ता मातृ स्वास्थ्य सम्बन्धी सबै सूचकांकमा धेरै पछाडि छन् । दलित महिलाले प्रायः बहुआयामिक विभेदहरू खेपिरहेका हुन्छन् । जातीय भेदभाव तथा लैंगिक विभेद, गरिबी, बहिष्करण आदि समस्याले दलित महिलालाई स्वास्थ्य सेवाबाट वञ्चित गराइरहेका छन् । दलित तथा महिला हुनुका कारण उनीहरूको आफ्नो शरीरमाथि अधिकार छैन । दलित महिलालाई अहिले पनि मानिसभन्दा पनि वस्तुका रूपमा लिने गरिन्छ । उत्पीडन तथा हिंसाका कारण उनीहरूले स्वतन्त्र रूपमा आफ्नो स्वास्थ्य सम्बन्धी निर्णय आफैं लिने क्षमता राख्न सक्दैनन् । फलस्वरूप उनीहरूले प्रजनन तथा मातृ स्वास्थ्य सम्बन्धी समस्याहरू भोग्नुपर्छ । आफू सुत्केरी कहाँ हुने भन्ने निर्क्योल गर्नमा समेत उनीहरूको मञ्जुरी आवश्यक ठानिँदैन । अध्ययनहरूले देखाए अनुसार, आफ्नो शरीरको निर्णय आफैं लिन सक्ने महिलाहरूले मातृ स्वास्थ्य सेवाको उपभोग बढी गर्छन् । यसबाट, आफ्नो शरीरमाथि पूर्ण अधिकार भएको भए दलित महिलाहरूले आफूलाई मातृ स्वास्थ्य सेवाबाट वञ्चित गर्ने थिएनन् भन्ने बुझ्न सकिन्छ । दलित महिला लैंगिक तथा जातीय हिंसाका कारण पनि मातृ स्वास्थ्य सेवाबाट वञ्चित छन् । घरेलु हिंसा, बालविवाह, बलात्कार, यौन शोषणजस्ता जातीय तथा लैंगिक हिंसाको सिकार पनि सबैभन्दा बढी दलित महिला नै भएको पाइन्छ । परिणामस्वरूप, आङ खस्नेजस्ता रोग धेरैजसो दलित महिलालाई नै हुने गरेको छ । लैंगिक हिंसाले प्रजनन तथा मातृ स्वास्थ्यमा असर पार्ने विश्वव्यापी अध्ययनहरूले देखाएका छन् ।दलित महिलाहरू यसै पनि समाजको पीँधमा हुन्छन्, जसका कारण स्वास्थ्य सेवाका लागि आवश्यक स्रोतसाधन जुटाउन सक्दैनन् । दैनिक ज्यालामजदुरी गरेर खर्च टार्न मुस्किल हुने उनीहरूका लागि स्वास्थ्य संस्थामा पैसा तिरेर सेवा उपभोग गर्नु कल्पना मात्र हुन्छ । प्राथमिक तथा मातृशिशु स्वास्थ्य उपचार निःशुल्क त भनिएको छ, तर न स्वास्थ्य संस्थामा स्वास्थ्यकर्मी भटिन्छन् न त आधारभूत औषधिहरू नै पाइन्छन् । सरकारी स्वास्थ्य संस्थाहरूले गर्भावस्था जाँच तथा सुत्केरीका लागि केही रकम दिने गरे पनि त्यो पर्याप्त छैन । आफूसँगै स्वास्थ्य संस्था जाने व्यक्तिसँगै यातायात, स्वास्थ्य संस्थामा बस्नेखाने आदिसम्मको खर्च हेर्दा, सरकारले दिने रकम गरिबीको बोझले पहिले नै पिल्सिएका दलित महिलाहरूको बोझ घटाउन पर्याप्त छैन ।दूरदराजका गाउँघरमा मातृ स्वास्थ्य सेवाबारे जानकारी दिने मुख्य स्रोत व्यक्ति स्वास्थ्य स्वयंसेविकामा दलित महिलाको न्यून सहभागिता छ । सन् २००७ मा एउटा गैरसरकारी संस्थाले गरेको सर्वेक्षण अनुसार स्वास्थ्य स्वयंसेविकामा अन्य जातजातिको प्रतिनिधित्व जनसंख्या हेरी समानुपातिक छ भने दलितको आधाभन्दा कम । त्यसैले त्यस्ता स्वयंसेविकाहरूलाई दलितजस्ता सीमान्तीकृत समुदायलाई सुविधाहरूबारे यथेष्ट जानकारी छैन । सरिता पाण्डेले सन् २०१९ मा धादिङ र सर्लाहीमा गरेको अध्ययनले स्वास्थ्य स्वयंसेविकाहरूमा लक्षित समुदायलाई व्यवस्था गरिएका सुविधाहरूबारे पर्याप्त जानकारी नभएको औंल्याएको छ ।नेपाल सामाजिक समावेशी सर्वेक्षण२०१८ अनुसार, केवल ५७६ प्रतिशत पहाडे दलितहरूको पहुँचमा ३० मिनेटको दूरीमा स्वास्थ्य संस्था छन्, जबकि राष्ट्रिय स्तरमा यो ६६४ प्रतिशत छ । दलित समुदायबाट अहिले पनि नगन्य मात्रामा स्वास्थ्यकर्मीहरू छन् । गैरदलित स्वास्थ्यकर्मीहरू खानबस्न गाह्रो हुन्छ भनेर दलित बस्तीमा जान नमान्ने अवस्था छ । स्वास्थ्यकर्मीले विभेदरहित सेवा दिनुपर्छ भन्दै आइए पनि उनीहरूले समाजका अरू सदस्यले जस्तै भेदभावजन्य व्यवहार गर्छन् । मातृ स्वास्थ्य सेवामा देशले जति नै फड्को मारे पनि जबसम्म दलित महिलालाई केन्द्रमा राखी कार्यक्रम तथा नीतिहरूको तर्जुमा र कार्यान्वयन हुँदैन, तबसम्म यसमा पूर्ण सुधार आउनेछैन । हाल कार्यान्वयनमा रहेका नीतिहरूले दलित महिलाको आवश्यकतालाई सम्बोधन गर्न सकेको पनि देखिँदैन । यदि राज्य तथा सम्बन्धित निकायले समुदायविशेषका आवश्यकताहरू सम्बोधन गर्न सक्ने खालका सेवा उपलब्ध गराउन सकेन भने जति नै स्रोत तथा साधनको उपयोग गरे पनि बालुवामा पानी खन्याएसरह मात्रै हुन जानेछ । दलित महिलाजस्ता सीमान्तकृत समुदायलाई केन्द्रमा राखेर मातृ स्वास्थ्यमा न्याय र समानतालाई प्राथमिकता नदिनु हाम्रो नीतिगत कमजोरी हो । यसको एउटा प्रमुख कारण नीतिनिर्माताहरूमा विविधता नहुनु पनि हो । स्वास्थ्य नीतिहरूको तर्जुमा र कार्यान्वयन गर्ने तहमा वर्चस्वशाली समुदायका व्यक्तिहरू मात्र हावी हुँदा उनीहरूको ध्यान समाजको पीँधमा रहेको दलित महिलाजस्ता सीमान्तकृत समुदायको समस्यामा जान सक्दैन । नीतिनिर्माताको परिवार तथा समुदायमा प्रत्यक्ष असर नपर्ने हुँदा उनीहरूले यो विषयलाई नजिकबाट बुझ्न पनि सक्दैनन् । फलस्वरूप उनीहरू औसतमा सुधार आएको तथ्यांक हेर्दै रमाएर बस्ने तर पूर्ण सुधार भने न संख्यामा आउने न समाजमा देखिने हुन सक्छ ।दलित महिलाकेन्द्रित नीतिहरूको तर्जुमा तथा कार्यान्वयनमा दलित महिलाको अर्थपूर्ण सहभागिता हुनुपर्छ । नीति निर्माण तहमा अर्थपूर्ण सहभागिता हुन सके उनीहरूको आवश्यकता अनुसारको स्वास्थ्य सेवा तर्जुमा गर्न सकिनेछ । जातीय विभेदका कारण स्वास्थ्य सेवाबाट वञ्चित हुनुपर्ने परिस्थिति हट्नेछ । सहभागिताको सुनिश्चितताले स्रोतको पुनर्वितरण र समान पहुँच हुनेछ । यसले मातृ स्वास्थ्यमा मात्र नभई दलित समुदायकै सर्वांगीण विकासमा मद्दत पुर्याउनेछ ।"
संवैधानिक मर्यादा नभुलेका राजा,"नेपालको राजनीतिक हिसाबकिताबमा राजसंस्थाको महत्त्व कसैले नकार्नै सक्दैन । त्यसमा पनि प्रजातान्त्रिक राजनीतिक निकास तथा विकासमा राजा वीरेन्द्र शाहको भूमिका महत्त्वपूर्ण छ । राजा वीरेन्द्र बाल्यकालदेखि २०५८ जेठ १९ गतेसम्मै नेपालको सर्वपक्षीय विकासमा केन्द्रित भएको देखिन्छ । दार्जिलिङमा स्कुल पढ्दादेखि नै उहाँले साथीहरूलाई तिमीले पढाइसकेपछि नेपालको विकास गर्नतिर लाग्नुपर्छ है भनेको प्रसंग चर्चित छ । राजा नहुँदै नेपालका विभिन्न भागको भ्रमण गरी त्यहाँका समस्याहरू र समाधानका उपायबारे बुझेका राजा वीरेन्द्रले राज्यारोहणपछि नेपाललाई पाँच विकास क्षेत्रमा विभाजन गरी, हरेक वर्ष कतै न कतै दुर्गममा भ्रमण गरी समग्र विकास गर्ने अठोट गर्नुभएको थियो ।राजा वीरेन्द्रका कैयौं अनौठा बानी थिए । तीमध्येको एउटा, बलियामाथि शंका गर्ने र निर्धालाई माया गर्ने थियो । उहाँको कार्यकालमा जिम्मेवार पदमा रहेका उच्चपदस्थ कर्मचारीहरू र राजनीतिक नेतृत्वहरूले पद र शक्तिको दुरुपयोग गर्ने कमै सम्भावना थियो । नेपालको सुन्दर पक्ष नै अनेकतामा एकता हो र यसको रक्षाका लागि सबै जातजाति, भाषाभाषी, तराई पहाड हिमाल मिलेर अघि बढ्नुपर्छ भन्ने सोच राजा वीरेन्द्रको थियो । यसैका लागि सत्यमोहन जोशीको संयोजकत्वमा नेपालभित्र बोलिने सबै भाषाको संवर्द्धन र संरक्षणका लागि एउटा संयन्त्र बनाएर काम सुरु गरिएको थियो । २०४७ सालको अन्तरिम मन्त्रिमण्डलका स्वास्थ्यमन्त्री मथुराप्रसाद श्रेष्ठ थिए । उनी लगायत केही कर्मचारी २०४६ सालको आन्दोलनमा प्रत्यक्षअप्रत्यक्ष रूपमा लागेका थिए । अन्तरिम कालको मन्त्रिमण्डलको शपथ ग्रहणपछि स्वास्थ्यमन्त्रीले नेपाली सेनाको सुरक्षा मलाई चाहिँदैन, म जनताको मन्त्री हुँ, सेनासुरक्षाको आवश्यकता छैन भनेर सुरक्षाटोली लिएनन् । यो सुनेपछि राजा वीरेन्द्रले हाँस्दै कस्तो अपरिपक्व मन्त्री भन्नुभयो । केही दिनपछि, वीर अस्पतालमा खटिएका, राजनीतिको हावा लागेका स्वास्थ्यकर्मीहरूले त्यहाँ उपचाररत घाइते प्रहरीहरूको सलाइन पानीको पाइप छुटाइदिने, सही औषधि नखुवाइदिने गरेका जस्ता अमानवीय घटनाहरू बाहिर आए । यस्तो हुँदा आक्रोशित प्रहरीहरू अस्पताल घेर्न पुगे, उनीहरू स्वास्थ्यकर्मीहरूमाथि जाइलाग्ने सम्भावना भयो । राजा वीरेन्द्रले यो कुरा थाहा पाएर तुरुन्तै सेना परिचालन गर्नुभयो । यसरी ठूलो घटना हुनबाट वीर अस्पताल बच्यो । त्यस बेला स्वास्थ्यमन्त्रीले राजा वीरेन्द्रसँग गुहार मागी सेनाको सुरक्षा लिएका थिए । वैश्विक र क्षेत्रीय राजनीतिका पारखीहरूले नेपालको वर्तमान राजनीति र दलहरूका नेतृत्वको कार्यशैली देखेर राजा वीरेन्द्रको नेतृत्वकाललाई सम्झिरहेको हुनुपर्छ । राजा वीरेन्द्रलाई नेपालीले मात्र हैन, हाम्रा छिमेकी देशका उच्च अधिकारीहरू तथा नेपालको भलो चाहने अरू विदेशीले पनि सम्झँदै भन्ने गरेका छन्, त्यो स्तरको नेतृत्व नेपालले कहिले पाउने होला ? २०७३ चैत १० गते चिनियाँ रक्षामन्त्री, चिनियाँ सैनिक आयोगका सदस्यसमेत रहेका च्याङ वान क्वानले भ्रमणका दौरान हामीले खोजेको नेपालको नेतृत्व राजा वीरेन्द्रको जस्तो हो भन्ने कुरा तत्कालीन रक्षामन्त्री रामबहादुर थापासहितको टोलीसमक्ष राखेका थिए । हाम्रो दक्षिणको मित्र देशका नेतृत्वहरूलाई पनि राजा वीरेन्द्रले राखेको शान्ति क्षेत्रको प्रस्ताव आज झलझली सम्झँदै, त्यसमा भारत पक्षबाट भएको कमीकमजोरीले आत्मग्लानि भैरहेको हुनुपर्छ । राजा वीरेन्द्रको शासनकालमा न्याय पाइन्छ भन्ने भरोसा सबैले गरेका हुन्थे । आज नेपालमा सबैले न्याय पाएको विश्वास गर्न गाह्रो छ । कुनै पनि निकायमा भनसुन र अनैतिक लेनदेनबेगर काम भएगरेको अधिकांश जनताले अनुभूति गर्न सकेका छैनन् । यसले देशको समग्र विकासमा ठूलो बाधा पुर्याइरहेको देखिन्छ । यही स्थिति रहिरहेमा देशको भविष्य कसरी सुरक्षित हुन सक्ला ? देश विकासका लागि कुनै पनि व्यवस्था र राजनीतिक संरचनाले त्यति असर पार्दैन, जति हाम्रो आपसी द्वन्द्वले पार्छ । भाइ फुटे गँवार लुटे उखान त्यसैले जहिल्यै सार्थक हुन्छ । सबै तहका नेतृत्वहरूले यसबारे मनन गर्न ढिलो भइसक्यो । यसको उदाहरणका लागि राम र रावणको लडाइँको एउटा कथन सान्दर्भिक हुन्छ । रावणले रामसँगको लडाइँमा हारेपछि, आफू मर्नुअघि रामलाई भनेका थिए, उमेरमा म तिमीभन्दा जेठो छु, ज्ञान र बलमा पनि म तिमीभन्दा अघि छु, तिम्रो सुनको घर छ तर मेरो सुनको देश छ । तपस्या र क्षमता पनि मेरो नै बढी छ । देश पनि मेरै ठूलो छ । तैपनि म हारें । यसको मुख्य कारण हो तिम्रो भाइ लक्ष्मण तिम्रै साथमा छ । तर मेरो भाइ विभीषण दुस्मनको साथमा छ । यो ज्ञानलाई मनन गरी हामी कसैले पनि क्षणिक व्यक्तिगत स्वार्थपूर्तिका लागि पराईसँग साँठगाँठ गरेर नेपाललाई कमजोर बनाउन कदापि खोज्नु हुन्न । यसका लागि राजा वीरेन्द्रको जस्तो नेतृत्वको आवश्यक पर्छ । देशले एक पटक गुमाइसकेको राजनीतिक स्वाधीनता र स्वतन्त्रता समय र परिस्थितिले साथ दिएपछि फेरि फर्किएका उदाहरणहरू छन् । तर एक पटक गुमिसकेको धार्मिक र सांस्कृतिक परम्परा पूर्ण रूपमा फर्काउन र कायम गर्न प्रायः असम्भव देखिन्छ । यसैलाई मनन गरेर नै राजा वीरेन्द्रले बेलाबखत भन्नुहुन्थ्यो, नेपालका सबै पक्षको विकासका लागि नेपाली जुनसुकै जातथरका होऊन्, जुनसुकै मातृभाषा बोल्ने होऊन्, उनीहरू सबै नै नेपालका सर्वस्व हुन् । यो सारगर्भित कुरा नेपालका लागि मन्त्र नै हो, हामी कसैले यसलाई भुल्नु हुँदैन । कतिपय जटिल अवस्थामा देशलाई प्रजातन्त्रीकरण गर्ने मार्गमा दत्तचित्त रहेका राजा वीरेन्द्रको योगदान अतुलनीय छ । विशेष गरी २०४७ सालपछि आफूलाई संवैधानिक मर्यादाभित्र राखेर सबै दलहरूसँग समान व्यवहार गरी उदाहरणीय भूमिका निर्वाह गर्नुभएकाले सबै तह र तप्काबाट उहाँको प्रशंसा भैरहने गर्छ । राष्ट्रको सर्वोच्च शक्तिका रूपमा रहेर पनि असंख्य गुनासा र सुझावका पोकाहरू धैर्यपूर्वक खोल्दै समाधानको प्राथमिकता निर्धारण गरी सबैसँग हातेमालो गर्दै देशको समग्र विकासमा जुट्ने राजा वीरेन्द्र आज हामीबीच हुनुहुन्न । तथापि उहाँका देशभक्तिपूर्ण बोलीव्यवहार प्रत्येक नेपालीका निम्ति सदा स्मरणीय रहनेछन् । राजा वीरेन्द्रका अंगरक्षक रहेका धमला नेपाली सेनाका अवकाशप्राप्त उपरथी हुन् ।"
अमेरिकाले युक्रेनलाई अत्याधुनिक हतियार दिने,"एजेन्सीहरू (वासिङ्टनकिभ)  पछिल्लो तीन महिनादेखि रुसी सेनाको आक्रमण सामना गरिरहेको युक्रेनलाई अमेरिकाले अत्याधुनिक हतियार सहयोग गर्ने भएको छ । अमेरिकी राष्ट्रपति जो बाइडेनले आफ्नो प्रतिरक्षा गर्नका लागि युक्रेनलाई त्यस्ता रकेट आवश्यक भएको भन्दै उपलब्ध गराउने बताएका अमेरिकी अखबार द न्युयोर्क टाइम्समा उल्लेख छ । युक्रेनले लामो समयदेखि अमेरिकासँग मागिरहेका त्यस्ता हतियारले रुसी फौजलाई लामो दूरीबाट अचूक रूपमा प्रहार गर्न सकिने जनाइएको छ । पछिल्लो निर्णपछि युक्रेनको अवस्था थप सुदृढ हुने र त्यसले कूटनीतिक वार्ताका लागि रुसलाई दबाब दिने बाइडेनको दाबी छ । त्यसकारण हामीले युक्रेनलाई अत्याधुनिक रकेट प्रणाली उपलब्ध गराउने निर्णय लिएका हौं, बाइडेनले अखबारमा लेखेका छन् । अमेरिकाले उपलब्ध गराउने भनिएको हतियारमा उच्च गतिको एम१४२ तोप रकेट प्रणाली (एचआईएमएआरएस) हो । तर राष्ट्रपति बाइडेनले युक्रेनलाई उपलब्ध गराइने त्यस्ता हतियारको संख्याबारे भने केही उल्लेख नगरेका बीबीसीले जनाएको छ । गत महिना युक्रेनी सेना प्रमुखले रुसी फौजलाई निष्तेज पार्न एचआईएमएआरएस निकै महत्त्वपूर्ण हुने बताएका थिए । युक्रेनले त्यस्ता हतियार डोन्बास क्षेत्रमा प्रयोग गर्ने अमेरिकाको अपेक्षा छ । त्यस्ता हतियार रुसी भूभागभित्र प्रयोग नगर्ने युक्रेनी राष्ट्रपति भ्लोदिमिर जेलेन्स्कीको प्रतिबद्धतापछि उपलब्ध गराइएको बाइडेनको भनाइ छ । हामीले रुसभित्र प्रयोग गर्नका लागि ती हतियार दिन लागेका होइनौं, बाइडेनले लेखेका छन्, रुसभित्र के हुन्छ भन्ने होइन, युक्रेनझित्रको विषयमा हाम्रो चासो हो । रुसले युत्रेनलाई अत्याधुनिक हतियार उपलब्ध गराउने अमेरिकी कदमको चर्को विरोध गरेको छ । रुसी राष्ट्रपति कार्यालयका प्रवक्ता दिमित्री पेस्कोभले अमेरिकाले प्रत्यक्ष रूपमा र नियतवश आगोमा घिउ थप्ने काम गरिरहेको जनाएका छन् । पेस्कोभले युक्रेनी राष्ट्रपतिको भनाइमा आफूलाई कुनै विश्वास नरहेको बताएका छन् । हामी विश्वस्त हुन त्यसलाई युक्रेनले पूरा गरेको देख्नुपर्छ तर त्यसो हुने देखिन्न, उनले भनेका छन् । यसको अर्थ, बाइडेनको पछिल्लो निर्णयले अमेरिका र उत्तर एटलान्टिक सन्धि संगठन (नाटो) सँग रुसको द्वन्द्व थप बढ्ने लगभग निश्चित छ । अमेरिकाले भने आफ्नो निर्णयले रुसलाई दबाब दिने दाबी गरेको छ । त्यस्तै, जर्मन सरकारले पनि युक्रेनका लागि हवाई प्रतिरक्षा प्रणाली उपलब्ध गराउने प्रतिबद्धता जनाएको छ । जर्मन चान्सलर ओलाफ स्कोल्जले सांसदहरूसँगको कुराकानीमा युक्रेनलाई आईआरआईएसटी प्रतिरक्षा प्रणाली उपलब्ध गराउन लागेको बताएका हुन् । रुसी फौजले प्रहार गरेका तोप तथा क्षेप्यास्त्रहरूको अवस्था पत्ता लगाउने राडार पनि दिइने उनको भनाइ छ । यसअघि अमेरिकाले युक्रेनलाई लामो दूरीमा प्रहार गर्न सकिने लङरेन्ज मल्टिपल रकेट सिस्टम (एमएलआरएस) पठाउन लागेको विवरण आएको थियो । रुसले त्यस्तो अस्त्र युक्रेनलाई उपलब्ध गराइए त्यसले तनाव बढाउने चेतावनी दिँदै आएको थियो । युक्रेनी राष्ट्रपति जेलेन्स्की र सैन्य अधिकारीहरूले रुसले पूर्वी क्षेत्र डोन्बासमा ठूलो बमबारी गरिरहेका बेला प्रतिकार गर्नका लागि आवश्यक परेको भन्दै त्यस्ता अस्त्र उपलब्ध गराउन अमेरिकासँग आग्रह गरेका थिए । यसैबीच, रुसी सेनाले आक्रमण थालेयता करिब १५ हजार सन्दिग्ध युद्ध अपराधका घटना भएको युक्रेनले दाबी गरेको छ । युक्रेनकी प्रमुख अभियोजनकर्ता एरिना भेनेदिक्तोभाले हाल दैनिक २ सय युद्ध अपराधका घटना रिपोर्ट गरिएको जनाएकी हुन् । युक्रेनले नाटोको सदस्यता लिने तयारी गरेपछि रुसले गत फेब्रुअरी २४ मा युक्रेनमाथि आक्रमण सुरु गरेको हो । आफ्ना सैनिकले सर्वसाधारणलाई निसाना नबनाएको रुसको दाबी छ । यसअघि युक्रेनी अदालतले एक रुसी सैनिकलाई युद्ध अपराधमा दोषी ठहर गर्दै आजीवान कारावासको सजाय सुनाइसकेको छ । ट्यांक कमान्डर भादिम सिसिमारिनले ६२ वर्षीय ओलेक्सान्डर सेलिपोभलाई गोली हानी हत्या गरेको अदालतले ठहर गरेको हो । सेलिपोभको फेब्रुअरी २८ मा युक्रेनको उत्तरपश्चिमी गाउँ चुपाखिभ्कामा हत्या भएको थियो ।"
नेपालइजरायल सम्बन्ध सुदृढीकरणमा जोड,"काठमाडौं (कास) नेपाल र इजरायलबीच कूटनीतिक सम्बन्धको ६२ औं वार्षिकोत्सव सुन्दरीजलस्थित बीपी स्मारक संग्रहालयमा बुधबार मनाइएको छ । कार्यक्रममा सञ्चारमन्त्री ज्ञानेन्द्रबहादुर कार्कीले दुई देशबीचको सम्बन्ध अझ सुदृढ बनाउँदै लैजाने प्रतिबद्धता जनाए । नेपाल इजरायलको अत्याधुनिक प्रविधिबाट लाभान्वित हुन चाहेको उनको भनाइ थियो । इजरायलका राजदूत हनान गोडरले दुई देशबीचको सम्बन्धका दुई आयाम रहेको प्रस्ट्याए । द्विपक्षीय र बहुपक्षीय सम्बन्ध छन् । द्विपक्षीय मुद्दामा हाम्रो सम्बन्ध उत्कृष्ट छ, उनले भने । पूर्वपरराष्ट्रमन्त्री प्रदीपकुमार ज्ञवालीले नेपालले इजरायलको स्वतन्त्रता र सार्वभौमसत्तालाई सधैं समर्थन गर्ने बताए । अर्का पूर्वपरराष्ट्रमन्त्री प्रकाशशरण महतले इजरायलको सुरक्षा, सार्वभौमसत्ता र अखण्डताको सवालमा नेपाल सधैं इजरायलको साथमा रहने धारणा राखे । इजरायलका लागि पूर्वराजदूत अन्जन शाक्यले इजरायलसँग कृषि क्षेत्रमा हरेक प्रदेशमा एक्सिलेन्स सेन्टर स्थापना गर्न समझदारीपत्रमा हस्ताक्षर भएको बताइन् । इजरायली दूतावास र बीपी संग्रहालय समितिले बीपी कोइराला र नेपालइजरायल सम्बन्ध मा अन्तर्क्रिया पनि गरेको छ । नेपालका तर्फबाट बीपी कोइराला र इजरायलका तर्फबाट डेभिड बेन गुरियनको सक्रियतामा सन् १९६० को जुन १ मा नेपालइजरायलबीचको कूटनीतिक सम्बन्ध स्थापित भएको थियो ।"
सरकारको आश्वासन मात्रै,"(काठमाडौं)  पेट्रोलियम पदार्थमा कर समायोजन गरेर उपभोक्तालाई राहत दिने सरकारी वाचा आश्वासनमा मात्रै सीमित भएको छ । सरकारले इन्धनमा भइरहेको मूल्य वृृद्धि र त्यसले पारेको चौतर्फी असर कम गर्न कर समायोजन गरी मूल्य घटाउने आश्वासन दिएको थियो । मूल्य वृद्धि नियन्त्रण गर्न भारतले कर (एक्साइज ड्युटी) घटाएर उपभोक्तालाई राहत दिने प्रयास गरेपछि यहाँ पनि कर समायोजनको चर्चा चलेको थियो । सोहीअनुरूप उद्योग, वाणिज्य तथा आपूर्तिमन्त्री दिलेन्द्रप्रसाद बडू र अर्थमन्त्री जनार्दन शर्माले कर समायोजन गरेर मूल्य घटाउने बताउँदै आएका थिए ।गत शुक्रबार प्रतिनिधिसभा बैठकमा आपूर्तिमन्त्री बडूले पेट्रोलियम पदार्थमा लाग्दै आएको कर समायोजन गरेर मूल्य घटाइने जानकारी गराएका थिए । उपभोक्तालाई राहत दिने प्रस्ताव गत जेठ १० को मन्त्रिपरिषद् बैठकबाट पारित भइसकेको र यसमा अर्थ मन्त्रालयले थप गृहकार्य गरिरहेको उनले जनाएका थिए । पेट्रोलियम पदार्थमा लाग्दै आएको कर समायोजन गरेर मूल्य घटाउने र उपभोक्तालाई राहत दिने प्रस्ताव मन्त्रिपरिषद् बैठकबाट पारित भइसकेको छ, मन्त्री बडूले भनेका थिए, कर समायोजनका विषयमा अर्थ मन्त्रालयमा गृहकार्य भइरहेको जानकारी गराउन चाहन्छु ।मन्त्री बडूले प्रतिनिधिसभामा जानकारी गराएको २ दिनपछि बजेट वक्तव्यमार्फत अर्थमन्त्री शर्माले पनि पेट्रोलियम पदार्थमा भइरहेको मूल्य वृद्धि समायोजन गर्ने बताएका थिए । एलपी ग्यासमा दिइँदै आएको अनुदान पनि क्रमशः कटौती गर्ने उनको भनाइ थियो । एलपी ग्यासमा दिइँदै आएको अनुदान क्रमशः कटौती गरी विद्युतीय उपयोगमा अनुदान प्रदान गर्ने नीति लिएको छु, बजेट वक्तव्यमा उल्लेख छ । बजेट प्रस्तुत गरेको भोलिपल्ट अर्थ मन्त्रालयमा पत्रकार सम्मेलनका क्रममा अर्थमन्त्री शर्माले पेट्रोलियम पदार्थमा लाग्दै आएको कर समायोजन हुने भनेर पुनः प्रतिबद्धता दोहोर्याएका थिए । हाल लाग्दै आएको पूर्वाधार कर बराबर हामीले समायोजन गर्नेछौं, उनले भनेका थिए ।कर वृद्धि हुँदा बजेट भाषणलगत्तै नयाँ मूल्य लागू गर्ने सरकारले इन्धनको हकमा भने ठोस निर्णय लिइसकेको छैन । यसले पेट्रोलियम पदार्थको मूल्यमा समेत अन्योल देखिएको छ । अन्तर्राष्ट्रिय बजारमा भइरहेको मूल्य वृद्धिले निगमको अवस्था थप नाजुक बनिरहेको निगमका अधिकारीहरू बताउँछन् । इन्धनको मूल्य बजेटमार्फत समायोजन गर्ने भनिए पनि बजेटमा खुलेन । मूल्य समायोजन भनिए पनि कसरी गर्ने भन्नेमा अन्योल देखियो, निगमका सहप्रवक्ता पुष्कर कार्कीले भने, कर कति घटाउने भन्ने नै स्पष्ट भएन । सरकारले केही खुलाएन । हामी पनि अन्योलमा छौं ।पछिल्लो समय नेपाली मुद्राको तुलनामा अमेरिकी डलर मजबुत हुँदा स्थानीय बजारमा थप असर पुगेको छ । इन्धनको मूल्य इतिहासकै उच्च विन्दुमा पुगेको छ । हाल नेपालमा पेट्रोलको मूल्य प्रतिलिटर १८० र डिजेलमट्टीतेलको १६३ रुपैयाँ पुर्याइएको छ । खाना पकाउने ग्यासको मूल्य प्रतिसिलिन्डर १ हजार ८ सय रुपैयाँ पर्छ । यसले स्वतः उपभोक्तालाई पनि असर परिरहेको छ । भारतीय आयल कर्पोरेसन्स (आईओसी) ले जुन १ मा पठाएको नयाँ मूल्यसूचीअनुसार निगमको पाक्षिक नोक्सानी ३ अर्ब ७ करोड रुपैयाँ छ । यही कारण इन्धन खरिद गरेबापतको मूल्य निगमले आईओसीलाई भुक्तानी गर्न सकेको छैन । आईओसीलाई अझै मे महिनाकै १६ अर्ब रुपैयाँ भुक्तानी गर्न बाँकी रहेको निगमका अर्थप्रशासन प्रमुख नागेन्द्र साहले बताए । अन्तर्राष्ट्रिय बजारमा कच्चा तेलको मूल्य बढ्दा निगमको नोक्सानी पनि चुलिँदै गएको छ, साहले भने, नोक्सानी बढेकै कारण आईओसीलाई समयमै तिर्न सकेका छैनौं । अवस्था यस्तै रहे आपूर्तिमै असर पर्ने देखिन्छ । बजेटमा कर समायोजन हुनेमा आशावादी थियौं तर अहिलेसम्म निर्णय भएको छैन ।आईओसीबाट प्रतिलिटर १ सय २५ रुपैयाँ ३९ पैसामा किनेको पेट्रोलमा ६३ रुपैयाँ २३ पैसा, प्रतिलिटर १ सय २४ रुपैयाँ ५० पैसामा किनेको डिजेलमा ४५ रुपैयाँ ९१ पैसा करशुल्क लगाइएको छ । यही मूल्य समायोजन गरेर निगम र सर्वसाधारणलाई राहत दिन प्रस्ताव भएको थियो । यसअघि निगमले पेट्रोल, डिजेलमा प्रतिलिटर १५१५ रुपैयाँ कर घटाउन र ग्यासको हकमा भ्याट छुट गर्न प्रस्ताव गरेको थियो । हाल पूर्वाधार करबापत पेट्रोल र डिजेलमा प्रतिलिटर १० रुपैयाँ कर लाग्दै आएको छ । सुरुमा बुढीगण्डकी जलविद्युत् आयोजना निर्माणका नाममा उठाउँदै आएको उक्त कर पछिल्लो समय पूर्वाधार निर्माणका नाममा छुट्याइएको छ । पेट्रोल र डिजेलमा समग्रमा प्रतिलिटर १५ रुपैयाँसम्म कर घटाउनुपर्ने प्रस्ताव सम्बोधन नभए पूर्वाधार शीर्षकबाट उठाइँदै आएको कर हटाउनुपर्ने निगमको माग थियो । ग्यासमा लाग्दै आएको भ्याट हटाइदिन पनि उसको माग थियो । अर्थमन्त्री शर्माले पेस गरेको बजेटमा ग्यासमा अनुदान हटाउने उल्लेख छ । हाल प्रतिसिलिन्डर १८ सय रुपैयाँ रहेको ग्यास अनुदान हटाए करिब २५ सय ५१ रुपैयाँसम्म पर्नेछ । निगमका अनुसार ग्यासमा प्रतिसिलिन्डर ७ सय ५१ रुपैयाँ नोक्सानी छ । उक्त नोक्सानी निगम स्वयम्ले बेहोर्दै आएको छ । मन्त्रिपरिषद्बाट सैद्धान्तिक सहमति भइसकेकाले कर घट्ने अपेक्षा गरेका थियौं तर बजेटबाट कर घटेन । अन्तर्राष्ट्रिय बजारको ट्रेन्ड हेर्दा घाटा थप बढ्ने देखिन्छ, निगमका कार्यकारी निर्देशक उमेशप्रसाद थानीले भने, कर समायोजनको बारेमा अर्थबाट आपूर्ति मन्त्रालयमा चिठी आएको सुनेका छौं । तर, निगममा आइनपुग्दासम्म केही भन्न सकिएन ।अर्थमन्त्रीका प्रेस विज्ञ अजित अधिकारीले मन्त्रिपरिषद्को निर्णयअनुसार पेट्रोलडिजेलमा प्रतिलिटर १०१० रुपैयाँ कर समायोजन गर्न आपूर्ति मन्त्रालयलाई पत्राचार गरिसकेको बताए । मन्त्रिपरिषद्ले आवश्यक अध्ययन गरेर निर्णय गर्न भनेअनुसार मूल्य समायोजनको चिठी पठाएका छौं । कर भन्सार बिन्दुमा घटाउने होइन, निगमले भन्सारबिन्दुमा पूर्वाधार शीर्षकमा तिरेको कर, सोही बराबरको पैसा फिर्ता गरिदिने हो, उनले भने । अर्थले कर नघटाई फिर्ता गरिदिनेमा निगमका अधिकारीहरू विश्वस्त छैनन् । निगमको घाटा चुलिएपछि २ महिनाअघि २ अर्ब ऋण लिन सैद्धान्तिक सहमति मागेका थियौं । अहिलेसम्म निर्णय भएको छैन, निगमका एक अधिकारीले भने, कर नघटाई कर तिरे बराबरको पैसा फिर्ता दिन्छु भन्नु नाम मात्रैको हो । पैसा पाउनेमा विश्वस्त छैनौं ।"
बजेटमाथि आपत्ति र प्रशंसा,"(काठमाडौं)  आगामी आर्थिक वर्षको बजेटलाई लिएर उद्योगी व्यवसायीबाट मिश्रित प्रतिक्रिया आएको छ । बजेटमार्फत सरकारले उत्पादन दशक मनाउने घोषणा गरेकामा नेपाल उद्योग परिसंघले प्रशंसा गरेको छ । बजेटमा गरिएको व्यवस्थालाई लिएर घिउ तेल उत्पादक संघ र सेनेटरी प्याड उद्योग संघले आपत्ति जनाएका छन् । घिउ तेल उत्पादक संघले उद्योगका लागि प्रशोधित पाम तेलमा भन्सार घटाएकोमा विरोध जनाएको छ । त्यस्तै सेनेटरी प्याड उद्योग संघले तयारी सेनेटरी प्याड आयातमा घटाइएको भन्सार महसुलले स्वदेशी उद्योगलाई अप्ठेरोमा पार्ने जनाएको छ ।परिसंघ, बिस्कुट उत्पादक संघ र हस्तकला महासंघले भने बजेटको खुलेर प्रशंसा गरेका छन् । परिसंघले मेक इन नेपाल अभियानमा सहयोग गर्ने गरी बजेट घोषणा भएको भन्दै कार्यान्वयनका लागि आग्रह गरेको छ । एक विज्ञप्ति जारी गर्दै परिसंघले भनेको छ, उत्पादनमा वृद्धि ः मुलुकको विकास र समृद्धि विशेष अभियान दशक २०७९०८९ सञ्चालन गर्दै उत्पादन वृद्धि, रोजगारी सिर्जना र निर्यात लक्षित व्यापार अभिवृद्धि कार्यक्रम प्रारम्भ गर्ने घोषणालाई परिसंघ स्वागत गर्दछ ।उत्पादन, निर्यात प्रवर्द्धन र आयात प्रतिस्थापन गर्न निजी क्षेत्रलाई प्रोत्साहन गर्ने गरी औद्योगिकीकरण र कृषिलाई केन्द्रबिन्दुमा राखी आएको बजेटले उत्साहित बनाएको परिसंघको भनाइ छ । बजेटमार्फत नेपाली अर्थतन्त्रको स्वरूप परिवर्तन गरी उत्पादनमूलक अर्थतन्त्रको जग बसाल्ने घोषणा हुनुलाई परिसंघले सकारात्मक रूपमा लिएको छ, विज्ञप्तिमा भनिएको छ, यसबाट नेपालमा उत्पादन भएका वस्तु उपभोगमा वृद्धि भई स्वदेशी उद्योग विस्तारमा योगदान पुग्नेछ ।सरकारले बजेटमार्फत उद्योग स्थापनाका लागि जग्गाको हदबन्दी पुनरावलोकन गर्ने घोषणा गर्नुलाई परिसंघले उपलब्धिका रूपमा लिएको छ । यसले नेपालको औद्योगिकीकरणमा बाधक तत्त्वका रूपमा रहेको जग्गा प्राप्ति एवम् उपभोगमा सहजीकरण पुग्ने विश्वास छ परिसंघले भनेको छ, बजेटमा उद्योगलाई ५० वर्षसम्म जग्गा लिजमा दिइने र हदबन्दीभन्दा धेरैको जग्गा धितो राख्ने एवम् टाट उल्टेमा बिक्री गरी सरकारी राजस्व तिर्न र बैंक तथा वित्तीय संस्थाको कर्जा भुक्तानी गर्न पाउने व्यवस्था गरिनु स्वागतयोग्य छ ।विदेशी लगानी आकर्षित गर्न घटाइएको सीमाले सहजीकरण गर्ने र अपार्टमेन्टको २० प्रतिशत युनिट विदेशी नागरिकलाई विदेशी मुद्रामा खरिद गर्न दिने घोषणा सही रहेको परिसंघको ठम्याइ छ । बजेटले उत्पादनमूलक उद्योगको स्थापनामा प्रोत्साहन गर्ने, लघु, घरेलु एवं साना उद्योगलाई अग्र तथा पश्च एकीकरणमा जोड्ने, कुल गार्हस्थ्य उत्पादनमा उद्योगको हिस्सा बढाउने गरी पूर्वाधार विकासका काम गर्ने, स्टार्टअप व्यवसायमा सुरुवाती पुँजी उपलब्ध गराउने, भेन्चर क्यापिटलमार्फत नवप्रवर्तनमा पुँजी व्यवस्थापन गर्ने विषय समेटिएको भन्दै परिसंघले प्रशंसा गरेको छ । उत्पादनशील क्षेत्र र व्यावसायिक क्षेत्रको ब्याजदरमा अन्तर कायम गर्ने घोषणाले उत्पादनमूलक क्षेत्रमा वित्तीय पहुँच विस्तारमा सहयोग पुग्ने अपेक्षा लिइएको परिसंघले जनाएको छ ।नेपाल हस्तकला महासंघले बजेटले स्वदेशी उत्पादनमा जोड दिएको भन्दै प्रशंसा गरेको छ । एक विज्ञप्ति जारी गर्दै महासंघले उपलब्ध प्राकृतिक स्रोत, साधन श्रम शक्ति, पुँजी र प्रविधिको एकीकृत परिचालनबाट रोजगारी सिर्जना र गरिबी निवारण गर्ने बजेटको कुरा सकारात्मक रहेको जनाएको छ । त्यस्तै उद्योग सञ्चालनका लागि ५० वर्षसम्म जग्गा लिजमा दिई आफ्नै उत्पादन आफ्नै उपभोग अभियान चलाइने विषय राम्रो रहेको महासंघको ठम्याइ छ ।नेपाल बिस्कुट उत्पादक संघले पनि बजेटको खुलेर प्रशंसा गरेको छ । एक विज्ञप्ति जारी गर्दै संघले बिस्कुट उद्योगका लागि बजेटले उत्साह थपेको जनाएको छ । संघले भनेको छ, उद्योग विभागको सिफारिसमा बिस्कुट उद्योगले पाम आयल, पामोलिनलगायतका कच्चा पदार्थ आयात गर्दा ५ प्रतिशत भन्सार महसुल र विदेशबाट बिस्कुट आयात गर्दा अन्तःशुल्क १५ प्रतिशत लाग्ने प्रावधान कायम गरिदिएकोमा सरकारले स्वदेशी उद्योगको संरक्षणमा सकारात्मक सन्देश दिन खोजेको देखिन्छ ।नेपाल वनस्पति घिउ, तेल उत्पादक संघले बजेट स्वदेशी उद्योगको हितमा नआएको भन्दै विरोध जनाएको छ । बजेटमा विरोधाभासपूर्ण नीति अवलम्बन गरिएकाले स्वदेशी उद्योग संकटोन्मुखमा धकेलिएको संघको ठहर छ । बजेटले चाउचाउ, बिस्कुटजस्ता विशेष उद्योगलाई प्रशोधित पाम र पामोलिन तेल आयात गर्न ५ प्रतिशत मात्रै भन्सार महसुल कायम गरेको भन्दै संघले विरोध जनाएको हो ।"
जुनसुकै बेला इन्टरनेट जान सक्छ,"काठमाडौं (कास) नेपाल विद्युत् प्राधिकरण र इन्टरनेट, केबुल टेलिभिजन तथा टेलिफोन सेवा प्रदायकहरूबीच चलिरहेको पोल भाडा विवाद अझै सुल्झन सकेको छैन । उनीहरूबीच चलिरहेको विवादको मूल्य भने सर्वसाधारणले चुकाउनु परिरहेको छ ।सेवा प्रदायकहरूले प्राधिकरणलाई पोल भाडाको पुरानो बक्यौता तिरेका छैनन् भने नयाँ भाडा सम्झौतासमेत गरेका छैनन् । भाडा नतिर्ने र नयाँ भाडा सम्झौता गर्न पनि अटेरी गर्न थालेपछि प्राधिकरणले उनीहरूको लाइन काट्दै आएको छ । त्यस्तै, पछिल्लो समय प्राधिकरणले भाडा असुली नभएको भन्दै इन्टरनेट, टेलिफोन तथा केबुल टेलिभिजन सेवा प्रदायकहरूको कार्यालय तथा डाटा सेन्टरहरूमा बिजुली कटौती गर्न थालेको छ । यही कारण देखाएर सेवा प्रदायकहरूले इन्टरनेट तथा सञ्चारजस्तो अत्यावश्यकीय सेवा जुनसुकै बेला प्रभावित हुन सक्ने चेतावनी दिइरहेका छन् ।देशभरका मुख्य इन्टरनेट वितरण केन्द्रहरूमा विद्युत् प्रसारलाइन काटिएको र काटिने क्रम बढेको हुँदा जुनसुकै बेला जहाँसुकै सेवा अवरुद्ध हुन सक्छ, इन्टरनेट सेवा प्रदायक संघ नेपालले बुधबार जारी गरेको सूचनामा भनिएको छ, प्राधिकरणका कार्यालयहरूले विवादित पोल भाडाको निहुँमा देशका विभिन्न भागहरूमा इन्टरनेट सेवा प्रदायकहरूका डाटा सेन्टरहरूमा प्रयोग भइरहेको विद्युत् लाइन काट्नाले सेवा अवरुद्ध भइरहेको छ । साथै इन्टरनेट सेवा प्रदायक घरभेटीसमेतको विद्युत् लाइन काट्नेलगायतका गतिविधिले इन्टरनेट प्वाइन्टबाट सेवा प्रवाह गर्न सकिएको छैन । पोल भाडा नतिरेका सेवा प्रदायकहरूको बिजुली कटौती गर्न थालेपछि त्यसको असर अहिले राष्ट्रिय परीक्षा बोर्डले सञ्चालन गरेको परीक्षामा समेत परेको छ । बोर्डले दूरसञ्चार प्राधिकरणलाई पत्र पठाउँदै इन्टरनेट सेवामा अवरोध सिर्जना हुने अवस्था आउन नदिन आग्रह गरेको छ । कक्षा १२ को परीक्षा सञ्चालन गर्दा आवश्यक गोप्य सामग्रीहरू इमेलमार्फत सम्बन्धित परीक्षा केन्द्रहरूमा पठाइने हुँदा बिहान ७१० बजेसम्म देशभर बिजुली सेवा कटौती नगर्न र इन्टरनेट सेवा अवरोध नगर्न सेवा प्रदायकहरूलाई निर्देशन दिन अनुरोध गर्दछौं, बोर्डले प्राधिकरणलाई पठाएको पत्रमा भनिएको छ ।"
हरिजन परिवारलाई न्याय नपाउने चिन्ता,"(नेपालगन्ज)  कारागारमा मृत फेला परेका नेपालगन्ज२ घरबारी टोलका सुन्दर हरिजनका परिवारले मंगलबार शव बुझे पनि न्याय नपाउने हो कि भनेर चिन्ता व्यक्त गरेका छन् । कारागारबाट मुक्त भएर छोरा आउने आशा गरेका बेला उनको शव आउँदा परिवारजन स्तब्ध छन् । गरिबलाई जसले जे गरे पनि हुँदो रैछ, आमा राधाले भनिन्, सबैले मुख थुन्ने काम गरिरहेका छन् । कि छोरो फिर्ता दिनुपर्यो, नत्र अपराधीलाई कारबाही हुनुपर्यो । शव लामो समय राख्न नसक्ने अवस्थाले बाध्य भएर अस्पतालबाट बुझेको सुन्दरका दाजु राजकुमारले बताए । लासलाई कति दुःख दिने भन्ने सोचेर अन्त्येष्टि गर्यौं, उनले भने, तर, आत्महत्या हो भनेर स्वीकार गर्न सक्दैनौं । हामीले न्याय पाउनुपर्यो ।रोल्पा कारागारमा गत जेठ ४ मा झुन्डिएको अवस्थामा भेटिएका हरिजनको शव नेपालगन्जस्थित शिक्षण अस्पतालमा राखिएको थियो । घटनाको निष्पक्ष अनुसन्धान र दोषीलाई कारबाही माग गर्दै पीडित परिवारले प्रदर्शन गरेपछि कारागार विभागले छानबिन समिति बनाएको थियो । समितिले प्रतिवेदन बुझाएको भोलिपल्ट परिवारले शव बुझेका हुन् । विभागका निर्देशक झरेन्द्रप्रसाद चापागाईंको नेतृत्वको छानबिन समितिको प्रतिवेदनमा हरिजनको मृत्युमा रोल्पा कारागारका अधिकारीको संलग्नता नरहेको उल्लेख छ । सुर्खेतका विजयविक्रम शाहलाई छुटाएर उनको ठाउँमा हरिजनलाई सजाय भुक्तान गर्न लगाइएको थियो । परिवारका अनुसार सुन्दर १६ वर्षको हुँदा प्रहरीले मोबाइल चोरीको आरोपमा पक्राउ गरी मुद्दा चलाएको थियो । जिल्ला अदालतले सुन्दरमाथि एउटा मुद्दामा १ वर्ष कैद र १० हजार जरिवाना तथा अर्कोमा ३ महिना कैद र ५० हजार रुपैयाँ जरिवानाको फैसला सुनायो । अदालतको फैसलाअनुसार उनी जरिवाना बुझाएमा ०७७ पुस २३ मा जेलमुक्त हुने थिए । तर, उनलाई डेढ महिनाअघि मंसिर ८ मा अचानक रोल्पा कारागार सरुवा गरियो । कारागार प्रशासनका अनुसार जरिवाना बुझाउन नसके पनि उनी ०७८ असार १० मा मुक्त हुने निश्चित थियो । नेपालगन्ज कारागारका जेलर रामकुमार सोनकरले कारागारमा रहेका हरिजन, विजयविक्रम शाहसहित पाँच जनालाई ०७७ मंसिर ८ मा नेपालगन्जबाट रोल्पा सरुवा गरेको बताए । मृतकका परिवारले कर्मचारीको मिलेमतोमा सुन्दरलाई अर्काको नाममा जेलमा राख्ने काम गरेको बताएका छन् । कारागार प्रशासनका अनुसार शाह अहिले कारागारबाहिर छन् । हरिजनलाई जेल सरुवा गर्ने नेपालगन्ज कारागारका तत्कालीन जेलर देवेन्द्र श्रेष्ठ र सुन्दरको नाममा शाहलाई मुक्त गर्ने रोल्पा कारागारका जेलर कमला घिमिरेको अन्यत्रै सरुवा भइसकेको छ ।"
अस्ताए केके,"काठमाडौं (कास) हम रहे या ना रहे कलकल याद आयेंगे ये पलसन् १९९९ अप्रिल १६ मा बजारमा आएको पल एल्बमका आठ गीतमध्येको एउटा हो यो गीत । पप गीत गाउनेसुन्ने क्रम बढेका बेला उक्त एल्बम ल्याएका थिए गायक केकेले । बलिउडका यी चर्चित गायक केके अर्थात् कृष्णकुमार कुन्नथका गीतहरू बुधबारदेखि फ्यानहरूले युट्युबमा हेर्दैसुन्दै उनलाई श्रद्धाञ्जली दिइरहेका छन् । ५३ वर्षीय गायकको मंगलबार राति कोलकातामा निधन भएको छ । कोलकाताको एउटा कलेजको कार्यक्रममा प्रस्तुति दिने क्रममा अत्यधिक गर्मीले उनलाई केही असहज भएको थियो । भारतीय सञ्चारमाध्यमहरूका अनुसार कन्सर्टलगत्तै उनी होटल फर्किए । होटलमा उनी बेहोस भएर ढले । लगत्तै अस्पताल पुर्याइएका उनलाई चिकित्सकले मृत घोषित गरेको सञ्चारमाध्यमहरूले जनाएका छन् । अस्पताल पुगेका पश्चिम बंगाल सरकारका ऊर्जामन्त्री अरुप विश्वासका अनुसार चिकित्सकहरूले केकेको निधन हृदयाघातबाट भएको हुन सक्ने प्रारम्भिक अनुमान गरेका छन् ।तमिल, तेलुगु, कन्नड, मराठी, बंगला र गुजराती फिल्महरूमा थुप्रै गीत गाएका केके कोलकातास्थित गुरुदास कलेजको कार्यक्रममा भाग लिन आएका थिए । निधनभन्दा अगाडि उनको इन्स्टाग्राम पेजमा कोलकाता अडिटोरियममा आयोजित कन्सर्टका भिडियो र तस्बिर पोस्ट भएका छन् । सन् १९९४ बाट गायनमा करिअर सुरु गरेका उनले प्रारम्भमा विज्ञापनहरूमा आवाज दिएका थिए । मेहबुब आलम कोतवालका रचना र लेज्ली लुइसको संगीय संयोजनमा उनले पहिलो एल्बम पल ल्याउँदासम्म भारतीय संगीत जगतमा उनले छुट्टै नाम बनाइसकेका थिए । व्यावसायिक ब्रेक पाउनका लागि धेरैजना संगीतकारलाई आफ्नो आवाजको टेप पठाएका केकेलाई सन् १९९६ मा माचिस फिल्मको छोड आए हम वो गलियाँ गीतमा दुई लाइन गाउन विशाल भारद्वाजले मौका दिएका थिए । उक्त गीतमा हरिहरन र सुरेश वाडकर मुख्य गायक थिए भने विनोद सहगल र केके सहयोगी स्वर । तर त्यसमै केकेको प्रतिभालाई याद गरेका संगीतकार एआर रहमानले फिल्म मिनसरा कानभु को स्ट्रबेरी बोलको गीत गाउन मौका दिए । अरविन्द स्वामी, काजोल र प्रभु देवा अभिनित तमिल भाषाको उक्त फिल्म तेलुगु र हिन्दी भाषामा पनि रिलिज भएको थियो । त्यसले बलिउडको संगीत जगतमा पहिचान स्थापित गर्न केकेलाई सघाएको थियो । बलिउडमा उनले सर्वाधिक चर्चा सन् १९९९ मा आएको सञ्जयलीला भन्सालीको फिल्म हम दिल दे चुके सनम को तडप तडप के इस दिल से बाट पाए । उक्त फिल्मका संगीतकार इस्माइल दरबारले सञ्चारमाध्यमसँग भनेका छन् केकेले यो गीत कसरी गाए भन्ने कथा छुट्टै छ । बलिउडका अग्रज संगीतकारहरूसँग लामो समय सहयोगीका रूपमा काम गरेका दरबारको व्यक्तिगत नामका लागि उक्त फिल्म डेब्यु थियो । निर्माता चाहन्थे छनोट गरिएको गीतमा कब्बालीका गायकहरूको स्वर होस् । कब्बाली बोलाएर दिनभर रेकर्ड गरियो तर आवाज चित्त बुझेको थिएन, मलाई मेहबुबले केकेको फेन नम्बर दिए, उनले भनेका छन्, त्यसअघि उनीसँग चिनजान थिएन । बोलाएर आएपछि उनले त्यो गीत म गाउन सक्दिन होला भनेका थिए । मैले अवश्य सक्छौं भनेपछि गाए । केकेको आवाजमा रहेको त्यो गीत सुनेर भन्सालीका आँखा रसाएका थिए ।बलिउडका व्यावसायिक फिल्ममा आवाज दिनेहरूभन्दा केही फरक आवाज भएकाले केकेले लगातार मौका पाए । तर उनी फिल्मका गीतहरू गाउने मौका खोज्नुभन्दा कन्सर्टहरूमा जान बढी रमाउने गरेको सञ्चारमाध्यमले जनाएका छन् । तु जो मिला (बजरंगी भाइजान), आँखों मे तेरी (ओम शान्ति ओम), क्या मुझे प्यार है (वो लम्हे), दिल क्यों ये मेरा (काइट्स्), जरा सा (जन्नत), र तु ही मेरी सब है (गैंग्स्टर) आदि उनका चर्चितमध्येका गीतहरू हुन् । उनको निधनमा भारतका प्रधानमन्त्री नरेन्द्र मोदीसँगै बलिउडका कलाकार र संगीतकर्मीहरूले दुःख व्यक्त गरेका छन् । केकेका श्रीमती, एक छोरा र एक छोरी छन् । छोरा नकुल र छोरी तमारा पनि सांगीतिक क्षेत्रमै सक्रिय छन् । (एजेन्सी)"
हेरुन्जेलको रमाइलो,"निर्देशक : रामबाबु गुरूङकलाकार : दयाहाङ राई, सौगात मल्ल, मिरूना मगर, बुद्धि तामाङ, विजय बराल"
अष्टभुजाकार कृष्ण मन्दिरको जीर्णोद्धार,"काठमाडौं (कास) अमेरिकी सरकारको सांस्कृतिक संरक्षणसम्बन्धी राजदूत कोष (एएफसीपी) कार्यक्रम अन्तर्गत पाटन दरबार क्षेत्रमा अवस्थित अष्टभुजाकार कृष्ण मन्दिरको जीर्णोद्धार सम्पन्न भएको छ । मन्दिरमा बुधबार अमेरिकी राजदूत र्यान्डी बेरी, ललितपुर महानगर प्रमुख चिरिबाबु महर्जन, पर्यटन सचिव महेश्वर न्यौपानेलगायतले फूलमाला चढाए । जीर्णोद्धारमा सहयोग गरेकोमा महर्जन र न्यौपानेले अमेरिकी सरकार र राजदूत बेरीलाई धन्यवाद दिए । उक्त अवसरमा बेरीले परियोजनालाई गरेको सहयोग गर्न पाउनु गर्वको विषय भएको बताए । यो मन्दिर सुन्दर मात्र भएको छैन, सुधारिएको संरचनात्मक ढाँचा अझ मजबुत बनेको छ, उनले भने । बेरीले पाटन दरबार क्षेत्रमा र नेपालभर सञ्चालित यस्तै परियोजनाहरू अमेरिकानेपाल सम्बन्धका जीवन्त ७५ वर्षका सच्चा प्रमाण रहेको बताए ।"
छापाचित्रमा थैलीदेखि टुँडालसम्म,"(काठमाडौं)  पर्यटकको चहलपहलले गति लिँदै गरेको ठमेल । यही चहलपहललाई कलामय बनाउने प्रयासस्वरूप सौरगंगा दर्शनधारीको द इको अफ लाइन छापा चित्रकला प्रदर्शनीले कलाप्रेमीको ध्यान आकर्षित गरेको छ । सामाजिक तथा सांस्कृतिक जीवनदर्शनका पक्षलाई केलाउने थैलीदेखि टुँडालसम्मका छापाचित्रहरू ठमेलस्थित दलाईला आर्ट स्पेसमा छन् ।दर्शनधारी पर्यटकलाई कलामार्फत दर्शन, मौलिक परम्परा तथा आफ्ना जीवनका स्मरणहरू बाँडिरहेकी छन् । डेढ दशकदेखिका आफ्ना सिर्जनाहरू उनले प्रदर्शन गरेकी छन् । बाल्यकाल, आमाका थैलीसँगका स्मरण, देखे, भोगेका अनुभव, परम्परागत टुँडाल, पाटन क्षेत्रका जनजीवन, प्रकृति, कमलको फूल, मयूर, नारी सौन्दर्य, शक्ति, महिमा र कोरोनाकाललाई समेत बिम्बात्मक रूपमा एकमुष्ट रूपमा चित्रमा झल्काएकी छन् । कलेक्टिभ कामहरूलाई एकैपटक बाहिर ल्याउन र यसलाई कलाप्रेमीहरूलाई बुझाउन निकै गाह्रो छ, उनले भनिन्, तर यो प्रदर्शनी मैले गरेका सबै कामहरूको उपलब्धिहरू र मेरा शैलीहरू देखाउने अवसर पनि हो । लामो समयको संग्रहपछि बाहिर आएका कलाकृतिले समय बिम्ब, कलाको फर्म, कलाकारको उन्नति र स्वयं कलाकारलाई सिर्जनाप्रतिको लगाबलाई एकैपटक कलाप्रेमीहरूले मूल्यांकन गर्न पाउने उनले प्रदर्शनीबाट अनुभव बटुलिरहेकी छन् । थैली सिरिजका चित्रहरूमा उनले बाल्यकाल र आमासँगको सामीप्यतालाई अर्थ्याएकी छन् ।बाल्यकालमा आमाले बोक्ने थैली र त्यसैमा राख्ने आशालाई नयाँ पुस्तालाई समेत बुझाउने जमर्कोस्वरूप उनले थैली चित्रहरू प्रदर्शन गरेकी हुन् । युवा पुस्ताले भुल्दै गएको नेपाली थैली संस्कृतिलाई संस्कृतिकै रूपमा स्मरण गराउने उनको ध्येय हो । ठमेललाई समकालीन कला र स्थानीय कलाकारसँग पनि जोड्नुपर्छ भन्ने हेतुले झन्डै चार वर्षअघि खोलिएको आर्ट स्पेसको ढोका महामारीले दुई वर्ष बन्द थियो । स्थापनाको छोटो समयमा झन्डै एक दर्जनको हारकारीमा कला प्रदर्शनी सम्पन्न गरेको आर्ट स्पेसलाई पुनः सक्रिय बनाउन सुरु गरिएको प्रदर्शनीका क्युरेटर तथा आर्ट स्पेसका संयोजक चित्रकार विधाता केसीले बताइन् । उनका अनुसार आर्ट स्पेसमा प्रत्येक महिना एक जना कलाकारका कलाकृतिहरूको प्रदर्शनीलाई निरन्तरता दिइनेछ । प्रदर्शनी बिहीबारसम्म छ ।"
ओलम्पिक डेमा बृहत कार्यक्रम हुने,काठमाडौं (कास) ओलम्पिक डे २०२२ अन्तर्गत यस वर्ष बृहत कार्यक्रम हुने भएको छ । नेपाल ओलम्पिक कमिटीअन्तर्गतको स्पोर्टस फर अल कमिशनको आयोजनामा जेठ २२ देखि असार ९ सम्म १९ दिन कार्यक्रम हुनेछ । मूल दिनको कार्यक्रम भने असार ९ मा हुनेछ । यो जुन २३ मा परेको छ । यही दिन अन्तर्राष्ट्रिय ओलम्पिक कमिटीको स्थापना भएको थियो । यही दिन आधुनिक ओलम्पिकको पनि सुरुआत भएको हो । दुई साताभन्दा बढी समयको अवधिमा पूरा देशभर २ हजार ४ सय ८६ कार्यक्रम हुनेछ । त्यसमा कम्तीमा दुई लाख २५ हजारभन्दा बढीको सहभागिता रहनेछ ।कार्यक्रमलाई लिएर बुधबार आयोजित पत्रकार सम्मेलनमा कमिटीका उपाध्यक्ष तथा कार्यकारी निर्देशक चतुरानन्द राजवैद्य र कमिशनका अध्यक्ष विष्णुगोपाल श्रेष्ठले ओलम्पिक डे को महत्त्वबारे प्रकाश पारेका थिए । नेपालमा सन् २०१३ देखि बृहत रूपमा ओलम्पिक डे मनाउन थालिएको थियो ।
अमेरिकामा अभ्यस्त हुँदै नेपाली टोली,"(ह्युस्टन, अमेरिका)  पेरिरी भ्यू क्रिकेट कम्प्लेक्सको मैदानमा मंगलबार साँझ झन्डै तीन घण्टाको अभ्याससत्रपछि प्रशिक्षक पुबुदु दासानायके पसिनाले निथ्रुक्क भिजेका थिए । सापेक्षिक आद्रता ७५ प्रतिशत र उच्च तापक्रम ३६ डिग्री सेल्सियसले दासानायकेमात्र होइन, नेपाली खेलाडीलाई पनि गाह्रो बनाएको थियो । अझ एकोहोरो हावाले खेलाडीलाई लय मिलाउन हम्मे परेको देखिन्थ्यो । नेपालले बिहीबार नेपाली अल स्टार्ससँग पहिलो अभ्यास खेल खेल्दै छ । आईसीसी विश्वकप लिग २ मा अमेरिका र ओमानसँग खेल्नुअघि नेपालले अल स्टार्स र ह्युस्टन हरिकनसँग दुई अभ्यास खेल खेल्ने छ । लिग २ का खेलहरू जुन ८ देखि सुरु हुनुअघि नेपाललाई यहाँको कन्डिसन बुझ्न यी दुई अभ्यास खेल निकै उपयोगी हुने विश्वास लिइएको छ । मंगलबार पेरिरी भ्यूको अभ्यास अनुभवले नेपाललाई अमेरिकामा हुन लागेको लिग २ का खेलहरू कन्डिसनको हिसाबमा निकै कठिन हुने देखाएको छ । यही कन्डिसनमा अभ्यस्त हुन नेपाली टोली १० दिनअघि नै आइतबार टेक्सासको ह्युस्टन आइपुगेको थियो । यो अवस्थालाई लिएर अमेरिकाको प्रशिक्षक पनि रहिसकेका दासानायके परिचित छन् । कन्डिसन निकै चुनौतीपूर्ण छ, यो सजिलो छैन । हामीले यहाँको मौसम र उच्च तापक्रमसँग अभ्यस्त हुन जरुरी छ, यी अभ्यास खेलले हामीलाई अभ्यस्त बनाउने विश्वास लिएको छु, दासानायकेले प्रतिघण्टा ७ माइलमा आइरहेको हावाको बेग छिचोल्दै नेपाली सञ्चारकर्मीसँग भने, यो कन्डिसनमा विकेटले पनि स्पिनरलाई सहयोग गर्छ, हामीले त्यहीअनुरुप तयारी गर्नुपर्छ ।लिग २ मा नेपालले आफ्नो खेलहरू पियरल्यान्डको मोसा क्रिकेट रंगशालामा खेल्ने छ, जुन अमेरिकाको मुख्य क्रिकेट मैदान हो । फ्ल्याट विकेटमा अहिले अमेरिकाले स्कटल्यान्ड र यूएईविरुद्ध खेलिरहेको छ । विकेटमा कुनै घाँस नरहेकाले स्पिनमैत्री हुने दासानायकेले देखेका हुन् । त्यहाँ बल बसेर आउने हुनाले ब्याट्सम्यानका लागि कठिन हुने अनुमान अमेरिका, स्कटल्यान्ड र यूएईका खेलहरूले देखाएको छ । अन्यथा दासानायकेका लागि प्लेइङ ११ छान्नु खासै टाउको दुखाइको विषय देखिँदैन । उनी ओपनिङ ब्याटिङमा कुशल भुर्तेल र आसिफ शेखसहित तेस्रो नम्बरमा देव खनालले स्थान मजबुत बनाइसकेको जनाउँछन् । दीपेन्द्रसिंह ऐरी, रोहित पौडेल र आरिफ शेखले मध्यक्रमलाई अझ बलियो बनाएका छन् । सातौं नम्बरमा पर्न विनोद भण्डारी र आदिल अन्सारीको प्रतिस्पर्धा देखिन्छ । चार नियमित बलरमा कप्तान सन्दीप लामिछानेसहित तीव्र गतिका बलरद्धय करण केसी र सोमपाल कामीले खेल्ने निश्चित जस्तै छ । सन्दीपको स्पिनर जोडीको रूपमा देब्रेहाते बलरद्वय सुशन भारी र सागर ढकालबीच प्रतिस्पर्धा हुने देखिन्छ । तीनै नियमित स्पिनर खेलेमा विनोद र आदिल दुवैबाहिर रहन सक्ने खाका दासानायकेले बनाएका छन् । ओपनिङ जोडी जम्न नसकेमा मात्र सुनील धमलाको पालो आउन सक्ने छ । नेपाली अल स्टार्स र ह्युस्टन हरिकन्ससँगको अभ्यास खेलमा उनी नेपाली टोलीका सबै १५ खेलाडीलाई मौका दिने तयारीमा छन् । जिम्बावे ए विरुद्ध अघिल्लो महिना अन्तिम खेलमा ५ विकेट लिएका मध्यम गतिका बलर किशोर महतोले पनि यी दुई अभ्यास खेलमा आफूलाई प्रमाणित गर्ने मौका पाउनेछन् । उनी करण र सोमपालको विकल्पमा रहनेछन् । टोलीमा रहेका खेलाडीमध्ये एकदिवसीय अन्तर्राष्ट्रियमा किशोरले मात्र डेब्यु गर्न बाँकी छ तर विकेटको जुन कन्डिसन यहाँ देखिएको छ, त्यस हिसाबमा उनले एकदिवसीय अन्तर्राष्ट्रियमा आफ्नो पहिलो खेल खेल्न थप समय कुर्नुपर्ने देखिन्छ ।यसका बावजुद अमेरिका र ओमानसँगको खेल जित्न नेपाली टोली योग्य रहेको दासानायके दाबी गर्छन् । उनका अनुसार अमेरिका र ओमान बलियो रहे पनि आफ्नो क्षमतामा खेल्ने हो भने नेपाल उनीहरूविरुद्धको खेल जित्न सक्षम छ । नेपालले अमेरिकासँग लिग २ मा ४ मध्ये तीन खेल जितेको छ भने ओमानसँग ४ मध्ये तीन खेलमा पराजित भएको छ । नेपालपछि सन् २०१६ देखि २०१९ सम्म दासानायके अमेरिकाको प्रशिक्षक थिए । उनकै प्रशिक्षणमा विश्व क्रिकेट लिगको डिभिजन ४ मा रहेको अमेरिका एकदिवसीय अन्तर्राष्ट्रिय मान्यताप्राप्त टोली बनेको थियो । त्यसक्रममा उनी मोसा क्रिकेट रंगशालामा नियमित आउने जाने गर्थे । जनवरीमा दोस्रो कार्यकालका लागि नेपालको प्रशिक्षक बनेर आउनुअघि उनी गत वर्ष अमेरिकाको माइनर लिग क्रिकेटमा एउटा टोलीका प्रशिक्षक थिए ।म यहाँको स्थितिसँग परिचित छु, मोसा अमेरिकाको मुख्य क्रिकेट मैदान हो, यहाँ मैले धेरै समय बिताएको छु, नेपाल पनि अमेरिका र ओमान दुवै टोलीसँग एकदमै नजिक छ, विगतमा अमेरिकाको प्रशिक्षक रहिसकेकाले त्यसको फाइदा नेपाली टोलीलाई कति हुन्छ भन्ने प्रश्नमा दासानायकेले भने, यो मौकाको हामीले कतिको उपयोग गर्न सक्छौं, त्यसमै सबै भरपर्छ । नेपाली अल स्टार्समा रहेका कोरे एन्डरसन र स्याड्ली भान स्यालकविकले नेपालविरुद्ध खेल्ने टोलीबाट आफ्नो नाम फिर्ता लिइसकेका छन् । स्यालकविक ह्यामस्ट्रिङका कारण र एन्डरसन पिता बन्न लागेका कारण नखेल्ने भएका हुन् । त्यसका साथै नेपालका पूर्वराष्ट्रिय कनिष्क चौगाईं अल स्टार्सको टोलीमा रहे पनि खेल्ने छैनन् । एन्डरसनको स्थानमा न्युजिल्यान्डका ओपनिङ ब्याटर मार्टिन केन र स्यालकविकको स्थानमा दक्षिण अफ्रिकाका हिथ रिचर्डसलाई अल स्टार्स टोलीमा राखिएको छ । यद्यपि अल स्टार्स टोली बलियो देखिन्छ । टोलीमा इन्डियन प्रिमियर लिग खेलिसकेका विपुल शर्मा र हरमित सिंह, क्यानडाका नितिश कुमार, पाकिस्तानका मोहम्मद इल्याज, अमेरिकाका आदिल भाटी, दक्षिण अफ्रिकाका एन्ड्रेज गोएजसहित नेपालका वसन्त रेग्मी र पृथु बाँस्कोटा छन् । रणजी खेल्दै आइरहेका भारतीय खेलाडी उदय कौल पनि अल स्टार्स टोलीमा थपिएको अल स्टार्सका प्रबन्धक सञ्जय शर्माले जनाए । पेरिरी भ्यूमा बुधबार अभ्यास गरेपछि अल स्टार्सले आफ्नो प्लेइङ ११ निश्चित गर्नेछ । राष्ट्रिय टोलीमा गरेको योगदानप्रति उच्च सम्मान दिँदै कप्तान सन्दीप लामिछानेले वसन्त र पृथुबारेमा भने, उहाँहरूले नेपाली क्रिकेटका लागि धेरै योगदान दिनुभएको छ र निकै अनुभवी हुनुहुन्छ । तर उहाँहरू जब मैदानमा विपक्षी बनेर आउनुहुनेछ, उहाँहरूलाई अरू विपक्षी टोलीको खेलाडीकै जसरी लिने छौं र हामी आफ्नो तर्फबाट शतप्रतिशत दिनेछौं ।सन्दीपको कप्तानीमा नेपालले लिग २ मा खेल्न लागेको यो दोस्रो शृंखला हो । मार्चमा यूएई भ्रमणमा नेपालले यूएईसँगको दुवै खेल हारेको थियो भने पपुवा न्युगिनीलाई दुबै खेलमा पराजित गरेको थियो । तर त्यही पपुवा न्युगिनीसँग घरेलु मैदानमा नेपालले दुई एकदिवसीय अन्तर्राष्ट्रिय खेलको शृंखलामा ह्वाइटवास हार भोगेको थियो । नेपालको तुलनामा ह्युस्टनको कन्डिसन निकै चुनौतीपूर्ण रहेको स्वीकार्दै सन्दीपले भने, हामीले त्यहीअनुसार तयारी पनि गर्दै आएका थियौं । अभ्यास गर्दा हामी सबै खेलाडीका लागि केही कठिन बन्यो । अझै केही अभ्यास सत्रहरू बाँकी छन्, आशा गरौं त्यसपछि हामी अझ राम्रो बन्ने छौं । दुई अभ्यास खेल त्यो पनि सन्तुलित टोलीविरुद्ध खेल्न लागेकाले सन्दीप यसलाई राम्रो तयारीका रूपमा लिन्छन् ।"
