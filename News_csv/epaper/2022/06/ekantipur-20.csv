शीर्षक,विवरण
सिक्टा अलपत्र : आठ अर्बको मुद्दामा पूर्वमन्त्री पाण्डेसहित सबैलाई सफाइ,"अख्तियारले पाण्डेविरुद्ध भ्रष्टाचार निवारण ऐनअनुसार बिगो तथा सोही बराबरको जरिवाना र दुई वर्षसम्म कैद दाबी गरेको थियो । सिक्टा सिँचाइ आयोजनाका तत्कालीन प्रमुखहरू सर्वदेव प्रसाद, सरोजचन्द्र पण्डित, दिलीपबहादुर कार्की र रमेश बस्नेतविरुद्ध पनि मुद्दा दायर भएको थियो । आयोजना प्रमुखमध्ये बस्नेतलाई पनि ठेकेदार पाण्डे बराबरको जरिवाना र सजाय माग गरिएको थियो । त्यस्तै कार्कीलाई एक अर्ब ५७ करोड र पण्डितलाई ५९ करोड ३४ लाख बिगो कायम गरी दुई वर्षसम्म कैद र बिगो बराबरको रकम जरिवाना गर्न माग गरिएको थियो । सर्वदेव प्रसादका हकमा भने बिगो कायम नगरी दुई वर्षसम्म कैदको सजाय माग गरिएको थियो ।त्यस्तै आयोजनाका इन्जिनियरहरू सुशीलचन्द्र देवकोटालाई ५८ करोड ५९ लाख, श्यामबहादुर कार्कीलाई ५२ करोड ३६ लाख तथा सूर्यदेव थापा र योगेन्द्र मिश्रलाई जनही २७ करोड २२ लाख बिगो, सोही बराबरको जरिवाना तथा दुईदुई वर्षसम्म कैद माग गरिएको थियो । इन्जिनियरहरू कृष्णप्रसाद सुवेदीलाई १७ करोड ८ लाख, वीरसिंह धामीलाई ११ करोड ८५ लाख, प्रेमराज घिमिरेलाई १० करोड ४० लाख र प्रकाशबहादुर कार्कीलाई ९ करोड १ लाख बिगो, जरिवाना तथा दुईदुई वर्षसम्म कैद माग गरिएको थियो । इन्जिनियरहरू मीनराज ढकाल, रविनाथ बाबु श्रेष्ठ, आशिषचन्द्र खनाल र कमलप्रसाद रेग्मीका विरुद्ध बिगो कायम नगरेको दुईदुई वर्षसम्म कैद गर्न माग भएको थियो ।त्यस्तै कालीका कन्स्ट्रक्सन जेभीका आधिकारिक प्रतिनिधि युवराज क्षत्री, कालीकासँग ज्वाइन्ट भेन्चरमा काम गरिरहेको ईआरएमसीआईटीको नेपाल जेभी का प्रबन्ध निर्देशक उद्धवराज चौलागाईं (बिगो दुई करोड ४० लाख ५५ हजार ८७२ रुपैयाँ), आधिकारिक प्रतिनिधि हेमनिधि शर्मा र सोही जेभीका टिम लिडर अरुणकुमार चौधरीलाई पनि दुई वर्षसम्म कैद र बिगो खुलेकाको हकमा त्यति नै जरिवाना गर्न माग गरिएकामा उनीहरूलाई पनि विशेष अदालतले सफाइ दिएको छ । सिक्टा सिँचाइ आयोजनाको नहरको १७ किमि ७ सय मिटरदेखि ३५ किमिसम्ममा नहर निर्माणकै क्रममा पटकपटक भत्किए पनि त्यही बेला डिजाइन तथा प्राविधिक सुधारको प्रयास नगरिएको अख्तियारको आरोप थियो । एक पटक परीक्षणका क्रममा नहर भत्किसकेकोमा पुनः परीक्षणसमेत नगरी निर्माण सम्पन्न गरेर व्यवसायीलाई उन्मुक्ति दिएको भन्दै अधिकारीहरूलाई जिम्मेवार मानिएको थियो ।निर्माणमा प्रयोग हुने माटोको गुणस्तर परीक्षण नगरी तथा विस्तृत आयोजना प्रतिवेदनको तयारीबिना नै ठेक्का सम्झौता गरिएको थियो । गुणस्तरयुक्त नहर निर्माणका लागि अनिवार्य रूपमा गर्नुपर्ने गुणस्तर परीक्षणलगायतका प्रावधानहरूसमेत ठेक्का सम्झौताको कागजातमा उल्लेख नगरी बदनियतका साथ ठेक्का सम्झौता गरेको अख्तियारले विशेष अदालतमा दायर गरेको अभियोगपत्रमा उल्लेख थियो । ५० घनमिटर पानी बगाउने क्षमतामा नहर बनाइएको थियो । तर, निर्माणपश्चात् परीक्षणका क्रममा पटकपटक ५० घनमिटरभन्दा कम छाड्दा नै अधिकांश संरचना भत्किएको थियो । पानी छोड्नासाथ नहर निरन्तर भत्कने अवस्थाका कारण आयोजनाअन्तर्गत सो खण्डमा भएको लगानी शून्यमा गएको प्रमाणित हुन आयो, अख्तियारको अभियोगपत्रमा भनिएको थियो । अख्तियारले अनुसन्धान गरेर विशेष अदालतमा मुद्दा दायर गरे पनि आरोपीले सफाइ पाएका छन्, तर देशको १३ अर्ब रुपैयाँ र १७ वर्ष समय लगानी भएको सिक्टाको नहर अहिले पनि अलपत्र छ, पानी कहिले आउने हो, कसैसँग जवाफ छैन ।"
५११ वर्षका बालबालिकालाई आयो खोप,"बुस्टर डोज लगाउनेबारे भने विभागले केही भनेको छैन । मुलुकमा ५११ उमेर समूहका बालबालिका करिब ३९ लाख छन् । खोपमा मिलाउने सोडियम क्लोराइड र खेर जान सक्ने अनुमान गरेर ८४ लाख मात्रा फाइजर खोप ल्याउने सरकारको योजना छ । विभागका अनुसार बालबालिकालाई दिइने खोपमा ०९ प्रतिशत सोडियम क्लोराइड खोपमा मिसाउनुपर्छ । मिसाएपछि हल्लाउने तरिका पनि छुट्टै छ । सिरिन्ज पनि ०२ मिलिलिटर मार्जिनको हुने भएकाले अन्य उमेर समूहलाई लगाउने जस्तो सहज नभएकाले तालिमको आवश्यकता छ । तैपनि विभागले सबै जिल्लाका स्वास्थ्यकर्मीलाई तालिम दिइसकेको छैन । अझै २७ जिल्लाका स्वास्थ्यकर्मीलाई तालिम दिन बाँकी छ ।स्वास्थ्य सेवा विभाग खोप शाखा प्रमुख सागर दाहालले पहिलो चरणमा खोप अभियान सञ्चालन गरिने सबै जिल्लामा तालिम सम्पन्न गरिसकेको बताए । अर्को खोप लगाउने बेलासम्म सबै जिल्लामा तालिम सम्पन्न गरिसक्छौं, उनले भने, अभिभावकले आफ्ना बालबालिकालाई खोप लगाउन सम्बन्धित वडा कार्यालयमा सम्पर्क गर्न सक्नेछन् ।बालबालिकाको खोप उत्पादन भएको मितिले माइनस ६० देखि ९० डिग्री तापक्रमको कोल्ड रुम (फ्रिज) मा ६ महिनासम्म मात्र राख्न मिल्छ । टेकुस्थित खोप भण्डार केन्द्रमा कोचेर राखेमा ३० लाख मात्रा राख्न सक्ने क्षमता छ । प्रदेशस्तरमा यो खोप भण्डार गर्न मिल्ने कोल्ड रुम छैन । त्यसैले खोप आएको मितिले एक महिनाभित्र वितरण गरिसक्नुपर्छ । कोल्डचेन तथा भ्याक्सिन वितरण शाखा प्रमुख थापाले सबै तयारी पूरा भइसकेकाले खोप खेर नजाने दाबी गरे ।"
भुटानी शरणार्थीले गुमाए अभिभावक,"शरणार्थीको गाँस, बास, कपास, शिक्षा, स्वास्थ्यलगायतको सुनिश्चितता पनि भएको थियो । त्यसपछि डाराईलगायतकै नेतृत्वमा आफ्नो देश भुटान फर्किन पाउनुपर्ने आन्दोलनको सुरुवात भयो । दमक चोक नजिकको एउटा क्लिनिकमा बिरामी, अस्वस्थ शरणार्थीको निःशुल्क उपचार गर्दै डाराईले शरणार्थीको नेतृत्व गर्दै स्वदेश फिर्ती आन्दोलन चलाए । घरफिर्तीको वार्ता र अभियान असफल भएपछि पश्चिमा राष्ट्रहरूले भुटानी शरणार्थीलाई तेस्रो देश पुनर्वासमा लैजाने कार्यक्रम ल्याए । करिब ८ वर्षसम्म चलेको यो कार्यक्रमबाट १ लाख १३ हजारभन्दा बढी भुटानी अमेरिका, अस्ट्रेलिया, क्यानडा, बेलायतलगायत विभिन्न आठवटा राष्ट्रमा छरिए । झापा र मोरङका सातवटा शिविर खुम्चिएर दुइटामा सीमित बने । तर, डाराईको अडान कहिल्यै कमजोर बनेन । मृत्युनजिक पुग्दासमेत भुटान नै फर्किने उनको अडान आइतबारदेखि अझ अलपत्र बनेको छ । पश्चिमा राष्ट्र पुगेका करिब सवा लाख र नेपालमा रहेका करिब ७ हजार भुटानी अभिभावकविहीन बनेका छन् । डाभम्पाको अन्तिम संस्कारमा उपस्थित अधिकारवादी नेता टेकनाथ रिजालका बुझाइमा आफ्ना मान्छेका लागि अघि सरेर औंला उठाउन सक्ने सक्षम नेता का रूपमा शरणार्थी समुदायले डाराईलाई चिनेको छ । डाराईमा रहेका मानवतावादी र परोपकारी मनवचनकर्मको सबैले सिको गर्नु जरुरी रहेको रिजालले बताए । डाराई हाम्रो भरपर्दो र मजबुत खम्बा हुनुहुन्थ्यो । उहाँको निधनले हामी अहिलेसम्मकै कमजोर अवस्थामा पुगेको महसुस गरिरहेका छौं, शरणार्थी शिविर पथरीका क्याम्प सचिव चम्पासिंह राईले भने । आफ्नै देशको माटोमा प्राण त्याग गर्ने उनको सपना अधुरै रहेको उनले सुनाए । हामीले एक जना यस्तो हक्की स्वभावको अभिभावक गुमायौं, जसले हामीमाथि कसैले बदमासी गर्न खाजेको थाहा पाउनासाथ अघि बढेर लड्नु हुन्थ्यो, उनले भने,समग्र भुटानी शरणार्थी आन्दोलनको शिर ढलेको छ ।डाराईको निधनले शरणार्थी आन्दोलन अब कसरी अघि बढ्छ भन्ने ठूलो अन्योल गराएको पूर्वसचिव युवराज साम्पाङ राईको धारणा छ । हाम्रा मान्छेहरू अमेरिका पुगेका छन् । कोही, अस्ट्रेलिया र क्यानडा पुगेका छन् । तर, भुटानी शरणार्थीका लागि केही कार्यक्रम गर्नुपर्दा पहिला डाराईसँगै सल्लाह लिनुहुन्थ्यो । यहाँबाट पनि थाहा हुन्छ कि डाराई कति आवश्यक अभिभावक हुनुहुन्थ्यो, उनले भने, उहाँको संघर्ष र समर्पणका लागि हामी सधैं ऋणी रहनेछौं ।३० वर्षदेखि भुटानी शरणार्थीको स्वदेश फिर्ती आन्दोलनको नेतृत्व गर्दै आएका राईले आन्दोलनकै क्रममा आफ्ना आफन्त सबै गुमाए । दुई वर्षअघि पत्नी उर्मिलाको निधन भएको थियो । मिर्गौला रोगबाट पीडित उर्मिलाको निधनपछि डाराई दमकमा एक्लै बस्दै आएका थिए । उनी पेटसम्बन्धी गम्भीर रोगबाट पीडित थिए । तीन वर्षअघि आन्द्रा फुटेर रगत बग्दा महिनौं दिनसम्म थलिएका उनी तीनवटा शल्यक्रियापछि सामान्य हिँडडुल गर्न सक्ने भएका थिए । भुटानी राजाका निजी डाक्टर रहेका राई सन् १९९१ मा भुटानबाट नेपालीभाषीलाई लखेट्दा उनी आफ्नै इच्छाले नेपाल आएका थिए । नेपालीभाषी मेरो आमाबुबा, दाजुभाइ तथा दिदीबहिनीलाई चरम यातना दिएर बलजफ्ती देश निकाला गर्दा म भुटानी राजाको दरबारमा बस्न सकिनँ, राईले दुई महिनाअघि कान्तिपुरसँगको संवादमा सम्झिएका थिए,अनि त म पनि उनीहरूसँगै शरणार्थी हुन नेपाल आइपुगेको हुँ । डा राईको आइतबारै झापाको पाडाजुगीमा बौद्ध परम्परामा अन्तिम संस्कार गरिएको छ ।"
कलकल ढुंगेधारा,तस्बिर ः किरण पाण्डेशब्द ः लीला श्रेष्ठ
संसदीय समितिको निष्पक्षतामा प्रश्न,"(काठमाडौं)  संसद्को अन्तर्राष्ट्रिय सम्बन्ध समितिले नेपालको परराष्ट्र नीति र आसन्न अमेरिका भ्रमणका बारेमा छलफल गर्न प्रधानमन्त्री शेरबहादुर देउवालाई आइतबार बोलाएको थियो । प्रधानमन्त्री देउवा कार्यव्यस्तताको कारण देखाउँदै समितिको बैठकमा उपस्थित भएनन् । मिनी संसद् भनिने संसदीय समितिको बैठकमा नगएर देउवाले संसद्को मर्यादा नराखेको भनेर एकातिर आलोचना भइरहेको छ भने अर्कातिर अन्तर्राष्ट्रिय सम्बन्ध समितिकै निष्पक्षतामाथि पनि प्रश्न उठेको छ । एमाले नेत्री पवित्रा निरौला खरेलले नेतृत्व गरेको अन्तर्राष्ट्रिय सम्बन्ध समितिले विगत साढे चार वर्षमा केही प्रभावकारी काम गरे पनि तत्कालीन केपी शर्मा ओली नेतृत्वको सरकारले परराष्ट्र मामिलामा एकपछि अर्को गल्ती गर्दा छलफलका लागि एक पटक पनि प्रधानमन्त्रीलाई बोलाएको थिएन । ०७४ फागुन ३ देखि ०७८ असार २८ सम्म प्रधानमन्त्री रहेका ओलीले विभिन्न सिलसिलामा भारत, चीन, बेलायत, फ्रान्स, स्विट्जरल्यान्ड र अजरबैजानको भ्रमण गरेका थिए । उनले सरकारी कार्यालय बालुवाटारमा भारतीय खुफिया एजेन्सी रअ का प्रमुख सामन्त गोयललाई मध्यरातमा बोलाएर भेटेको विषयमा चर्को आलोचना भएको थियो । त्यति बेलासमेत ओलीलाई नबोलाएको समितिले अहिले देउवाको अमेरिका भ्रमणको औपचारिक मिति घोषणा नहुँदै त्यसबारे छलफल गर्न चाहेको हो । ओली प्रधानमन्त्री पदमा रहँदा अन्तर्राष्ट्रिय सम्बन्ध समितिमा सांसदहरूले अन्तर्राष्ट्रिय सम्बन्ध र कूटनीतिका गम्भीर विषयमा छलफल गर्नका लागि बोलाउनुपर्ने माग पटकपटक राखेका थिए । तर सभापति निरौलाले पत्र काटिनन् । अन्तर्राष्ट्रिय सम्बन्ध समिति सभापति निरौलाले ०७७ मंसिर १९ मा नेपालभारत सीमाबारे छलफलका लागि तत्कालीन परराष्ट्रमन्त्री प्रदीप ज्ञवालीलाई बोलाएकी थिइन् । बैठकमा तत्कालीन नेकपा र अहिले एमालेका सांसद भीम रावलले रअका प्रमुख सामन्त गोयललाई प्रधानमन्त्री निवासमा राति बोलाएर घण्टौं छलफल गरेको भनेर प्रश्न उठाए । त्यति बेला सभापति खरेलले रावललाई बोल्न दिइएको समय सकिएको भन्दै ३ मिनेटमै माइक काटिदिएकी थिइन् । गम्भीर प्रश्न उठेपछि परराष्ट्रमन्त्री र प्रधानमन्त्रीबाट जवाफ दिनुपर्ने माग तत्कालीन नेकपा र कांग्रेसका सांसदहरूको गरे । तत्कालीन परराष्ट्रमन्त्री ज्ञवालीले नेपालभारत सीमाबारे मात्रै धारणा राख्ने र सांसदले उठाएका प्रश्न कार्यसूची बाहिर रहेको बताएका थिए । राज्यव्यवस्था तथा सुशासन र संसदीय सुनुवाइ समितिले पटकपटक ताकेता गर्दा पनि तत्कालीन प्रधानमन्त्री ओली गएका थिएनन् । सुनुवाइ समितिले राजदूत नियुक्तिको मापदण्डबारे छलफल गर्न चाहदा पनि ओलीले बेवास्ता गरेका थिए । ओलीले कार्यव्यस्तताको बहाना बनाउँदै झुलाएपछि समितिहरूले बोलाउनै छोडेका थिए । ओलीले राज्यव्यवस्था तथा सुशासन समितिकी तत्कालीन सभापति शशि श्रेष्ठसहितलाई बालुवाटार नै बोलाएर नागरिक विधेयकका विषयमा उल्टै निर्देशन दिएका थिए । ओलीले आफ्नो पार्टीको संसदीय दलको ०७६ असोज ४ मा बसेको बैठकमा आफ्नो पार्टीबाट प्रतिनिधित्व गरेका संसदीय समिति सभापतिहरूले पनि सरकारलाई अप्ठ्यारोमा पारेको गुनासो गरे । अन्तर्राष्ट्रिय सम्बन्ध समितिका सदस्य तथा एमालेका नेता रावल संसदीय समितिमा प्रधानमन्त्री र मन्त्री आउनु जनताप्रति दायित्व रहेको बताउँछन् । संसदीय व्यवस्थामा प्रधानमन्त्री वा मन्त्रीलाई किन बोलाएको भन्नु आश्चर्यलाग्दो कुरा हो । विषयको महत्त्व र संवेदनशीलता हेरेर प्रधानमन्त्री र मन्त्रीलाई समितिमा बोलाउने अभ्यास छ, उनले भने, म सांसद भएदेखि (०५१ देखि) अन्तर्राष्ट्रिय सम्बन्ध समितिमा छु । म मन्त्री हुँदा पनि सहजै आउने गरेको थिएँ । यस्तो कुरामा प्रधानमन्त्री वा मन्त्री आउनु प्रणालीलाई नै बलियो बनाउने कुरा हो ।संसद्का पूर्वसचिव सोमबहादुर थापा संसद्ले नै सरकार निर्माण गर्ने भएकाले प्रधानमन्त्रीसहित सबै मन्त्री संसद्प्रति उत्तरदायी हुनुपर्ने बताउँछन् । संसदीय समितिको जिम्मेवारी नै सरकारलाई जवाफदेही बनाउनु हो, उनले भने । आइतबार अन्तर्राष्ट्रिय सम्बन्ध समितिमा प्रधानमन्त्री देउवा उपस्थित नहुनु संसद्को मर्यादाविपरीत रहेको उनले प्रस्ट पारे । तर अहिले हाउस चलिरहेको र भ्रमणको मिति र एजेन्डा नै तय नभएको अवस्थामा प्रधानमन्त्रीसँग समितिमा छलफल गर्न खोज्नुले चाहिँ समिति पनि जिम्मेवारीपूर्वक प्रस्तुत नभएको जस्तो देखियो, उनले भने, प्रधानमन्त्रीले विदेश भ्रमण गर्नुअघि संसद् चलिरहेको छ भने मिति तय भएपछि फुल हाउसलाई जानकारी दिने परम्परा छ । संसदीय मर्यादाभन्दा पार्टीगत भावनामा समिति चल्दा संसद्लाई फाइदा नगर्ने थापाको भनाइ छ । संसद्मा गएपछि पार्टीको भन्दा पनि जनताको प्रतिनिधिका रूपमा काम गर्नुपर्छ । जुन गरेको देखिएन, उनले भने । समितिका सदस्य तथा कांग्रेसका नेता दिव्यमणि राजभण्डारी सभापति खरेलले आफ्नो भूमिकालाई पार्टीगत रूपमा प्रस्तुत गरेको दाबी गरे । विगत ४ वर्षमा तत्कालीन प्रधानमन्त्री ओलीले रअ प्रमुखलाई भेटेको र अन्य महत्त्वपूर्ण विषयमा छलफल गर्न बोलाउनुपर्ने भनेर पटकपटक माग गरेका थियौं, तर सभापति खरेलले मान्नुभएन, उनले भने, तर अहिले एकपछि अर्को विषयमा प्रधानमन्त्रीलाई मात्र बोलाउने निर्णय गरेर पार्टीगत हिसाबमा अघि बढ्न खोजेको देखिएको छ । उनले पछिल्ला पटक अन्तर्राष्ट्रिय समितिमा नयाँ सदस्यका रूपमा एमाले अध्यक्ष ओली, वरिष्ठ उपाध्यक्ष ईश्वर पोखरेल र पूर्वपरराष्ट्रमन्त्री ज्ञवाली थपिएको उल्लेख गर्दै समितिलाई ती नेताहरूले चलाउन खोजेको आरोप लगाए । नेता राजभण्डारीले समितिको सदस्य भएपछि प्रमुख प्रतिपक्ष दलका नेता ओली पनि नआएको उल्लेख गर्दै त्यसबारेमा सभापति खरेलले प्रश्न नगरेको बताए । प्रधानमन्त्री देउवा अनुपस्थित भएका विषयमा भने समितिले आइतबार खेदप्रकट गर्ने र त्यसको स्पष्टीकरण सोध्ने निर्णय गरेको छ । आइतबारको बैठकमा देउवा नआएकामा सबैभन्दा बढी रुष्ट एमाले सांसद ज्ञवाली थिए । कांग्रेस संसदीय दलकी सचेतक तथा अन्तर्राष्ट्रिय सम्बन्ध समितिकी सदस्य पुष्पा भुसालले समिति सभापति खरेलले संसदीय समितिलाई पार्टीगत समिति जसरी चलाउन खोजेको बताइन् । समितिका सदस्य तथा एमाले नेता दीपकप्रकाश भट्टले प्रधानमन्त्रीलाई संसद्मा बोलाउनेनबोलाउने विषय सांसदले सभापतिलाई माग गरेपछि निर्णय हुने बताए । उनले भने, पहिले पनि समितिका सदस्यले माग गरेपछि सभापतिले विषयवस्तुको गम्भीरतालाई हेरेर बोलाउने वा नबोलाउने निर्णय लिनुहुन्थ्यो । अहिले पनि त्यहीअनुसार निर्णय भएको हो । यसलाई पार्टीगत रूपमा हेर्न मिल्दैन ।आइतबारको बैठकमा के भयो ? समितिको आइतबार बसेको बैठकको सुरुमै सभापति खरेलले भनिन्, समयमा खबर नगर्नु अपमान नै हो । हिजोसम्म खबर दिनुपर्ने हो । आज ८ बजे खबर आयो । उनका अनुसार आइतबार बिहान ८ बजे प्रधानमन्त्रीको सचिवालयले समिति सचिव सुरज दुरालाई फोन गरेर कार्यव्यस्तताले देउवा उपस्थित हुन नसक्ने जानकारी गराएको थियो । अन्तर्राष्ट्रिय सम्बन्ध समितिले गत जेठ ३० मै पत्र काटेर प्रधानमन्त्री देउवालाई आइतबारको बैठकमा बोलाएको थियो । छलफलको विषय भने परराष्ट्र नीति कार्यान्वयन र प्रधानमन्त्रीको आसन्न अमेरिका भ्रमणका सम्बन्धमा छलफल थियो । कांग्रेस सचेतकसमेत रहेकी सांसद भुसालले प्रधानमन्त्री देउवाको अनुपस्थितिले संसदीय समिति वा सभापतिको अपमान भएको भन्ने व्याख्या गर्न नहुने बताइन् । अहिलेसम्म अमेरिका भ्रमणबारे औपचारिक घोषणा वा पत्राचार भएको छैन । औपचारिक निर्णय नभइसकेको अवस्थामा समितिमा बोलाउनुको अर्थ रहँदैन । उहाँ (देउवा) ले भ्रमण तय भएपछि आउँछु भन्नुभएको छ, उनले भनिन् । समितिको शुक्रबारको बैठकमा परराष्ट्रमन्त्री नारायण खड्काले प्रधानमन्त्रीको अमेरिका भ्रमणबारे सामान्य तयारी भइरहेको तर औपचारिक घोषणा भइनसकेको जानकारी गराएका थिए ।एमाले सांसद भीम रावलले भने आफूले समेत हस्ताक्षर गरेर बनाएको प्रधानमन्त्रीले संसद्प्रति अनुत्तरदायी भएको भन्दै खेद प्रस्ताव पारित गर्नुपर्ने प्रस्ताव राखे । प्रधानमन्त्री संसद्प्रति अनुत्तरदायी हुनुभयो । प्रधानमन्त्रीले संसदीय समितिमा आउँछु भनेर अकारण सचिवालयमार्फत आउँदिन भन्नु खेदजनक हो । समितिले खेद प्रस्ताव पारित गर्नुपर्छ, उनले भने । एमाले सांसद ज्ञवालीले भने प्रधानमन्त्री समितिमा नआउनु अनुचित भएको धारणा राखे । अमेरिका भ्रमण तय भइनसकेको हो भने पनि समितिले बोलाइसकेपछि प्रधानमन्त्रीले समितिमै आएर तय भएको छैन भन्नुपर्छ, उनको भनाइ थियो । कांग्रेस सांसदहरू भुसाल, राजभण्डारी र माओवादी सांसद सुदन किरातीलगायतले प्रधानमन्त्रीको भ्रमण तय भइनसकेको, भ्रमणमा के गर्ने र के नगर्ने भन्नेबारे समितिले यसअघि नै निर्देशन दिइसकेको र भ्रमण तय भइसकेपछि आउने बचन दिएको अवस्थामा खेद प्रस्ताव वा अन्य नकारात्मक शब्द राखेर प्रधानमन्त्रीजस्तो संस्थाप्रति आक्षेप लगाउन नहुने तर्क गरे । एमाले सांसदहरू भने कुनै पनि हालतमा प्रधानमन्त्रीविरुद्ध लेख्नैपर्ने अडानमा थिए । त्यसैबीच सभापति खरेलले निर्णय सुनाइन्, प्रधानमन्त्रीलाई बोलाइएकामा उहाँले अन्तिम क्षणमा आउन नसक्ने जानकारी दिनुभयो । लोकतन्त्र र संसदीय प्रणालीको प्रतिकूल भएकाले ध्यानाकर्षण गर्ने निर्णय गरियो । यो निर्णय गर्न सभापतिले ईश्वर पोखरेल र प्रदीप ज्ञवालीको सल्लाह लिएकी थिइन् । सचिवालयका एक अधिकारीका अनुसार अरू दिन माधवकुमार नेपाललगायत नजिक बसेका सांसदको राय लिने गरेकी सभापति निरौलाले आइतबार दायाँतिर बसेका ज्ञवाली र बायाँ बसेका पोखरेलको सल्लाह लिएकी थिइन् । पोखरेलले निर्णयको खेस्रा तयार पारेर सभापति खरेललाई दिएका थिए । उनले समिति सचिवमार्फत ज्ञवालीलाई दिइन् । ज्ञवालीले उक्त खेस्रालाई अन्तिम रूप दिएपछि सभापतिले कर्मचारीलाई टाइप गर्न पठाइन् र त्यसपछि उक्त निर्णय वाचन गरेकी थिइन् । उक्त निर्णयप्रति कांग्रेस र माओवादीका सांसदले विरोध जनाए । लोकतन्त्र र संसदीय व्यवस्थाका लागि लडेका प्रधानमन्त्रीलाई लोकतन्त्र प्रतिकूल भन्नु संसद्को रेकर्डमा स्वीकार्य नहुने उनीहरूको भनाइ थियो । झन्डै १ घण्टा विवाद भएपछि सभापति खरेल प्रधानमन्त्री देउवालाई आउन नसक्नाको कारण सोध्ने निर्णयमा पुगिन् । त्यसमा एमालेका सांसद रावलले समेत विमति जनाए । बरु खेद प्रस्ताव पारित गर्नुपर्ने तर प्रधानमन्त्रीलाई किन नआएको भनेर प्रस्टीकरण सोध्न नमिल्ने उनको तर्क थियो । प्रधानमन्त्री बैठकमा आउन नसक्नुको कारण जानकारी गराउन ध्यानाकर्षण गराउने निर्णय गरियो, होहल्लाका बीच सभापति खरेलले निर्णय सुनाइन् । त्यसपछि कांग्रेस सांसदहरू नोट अफ डिसेन्ट लेख्ने भनेर सभापतिको कार्यकक्ष छिरे ।त्यहाँ झन्डै १ घण्टा रस्साकसी चलेपछि निर्णय लेखियो, नेपालको परराष्ट्र नीति कार्यान्वयनका सन्दर्भमा अमेरिकी राज्य साझेदारी (एसपीपी) का सम्बन्धमा एवं सम्माननीय प्रधानमन्त्री शेरबहादुर देउवाको आसन्न संयुक्त राज्य अमेरिका भ्रमणको कार्यसूचीबारे छलफल र जानकारीका लागि सम्माननीय प्रधानमन्त्रीलाई आमन्त्रण गरिएकोमा सम्माननीय प्रधानमन्त्री समितिको बैठकमा अनुपस्थित हुनुभएको कारणले उपरोक्त विषयमा सम्माननीय प्रधानमन्त्रीरक्षामन्त्रीको धारणा प्राप्त हुन नसकेको हुँदा सम्माननीय प्रधानमन्त्रीलाई समितिको आगामी बैठकमा पुनः आमन्त्रण गर्ने ।"
पश्चिम कोही पूर्व घर,सांस्कृतिक संस्थानको ५० औं वार्षिकोत्सवका अवसरमा आइतबार राष्ट्रिय नाचघरमा आयोजित समारोहमा नृत्य प्रस्तुत गर्दै कलाकार । तस्बिर ः रासस
शिक्षा र फोहोर व्यवस्थापन महानगरको प्राथमिकतामा,"काठमाडौं (कास) काठमाडौं महानगरपालिकाले गुणस्तरीय शिक्षा, संस्कृतिको संवर्द्धन र फोहोर व्यवस्थापनलाई प्राथमिकता दिँदै आर्थिक वर्ष २०७९०८० नीति तथा कार्यक्रम सार्वजनिक गरेको छ । महानगरका मेयर बालेन्द्र शाहले आइतबार सार्वजनिक गरेको नीति तथा कार्यक्रममा महानगरका निजी विद्यालयले आम्दानीको केही प्रतिशत रकम महानगरलाई दिनुपर्ने व्यवस्था गरेका छन् । ती विद्यालयले आम्दानीको केही प्रतिशत रकम महानगरको शिक्षा कोषमा जम्मा गर्नुपर्ने र त्यस्तो रकम विपन्न विद्यार्थीका लागि खर्च हुने बताए । महागरमा कक्षा १ देखि ८ सम्म पढाइ हुँदै आएको नेपाल भाषा कक्षालाई निरन्तरता दिइने उनले बताए । संस्थागत विद्यालयको शुल्क पुनः निर्धारण गरेर वैज्ञानिक ढंगबाट बनाउने नीति महानगरले लिने मेयर शाहको भनाइ छ । दरबार हाईस्कुललाई देशकै नमुना विद्यालय बनाउने नीति महानगरले लिएको छ । यस्तै, सामुदायिक विद्यालयका विद्यार्थीको नियमित स्वास्थ्य जाँच गरिने, थप २ वटा सामुदायिक विद्यालयमा प्राविधिक विषयमा अध्यापन गराइने मेयर शाहले बताए ।त्यस्तै, महानगर क्षेत्रभित्र रहेका धार्मिक तथा सांस्कृतिक अवस्थाबारे जानकारी दिने गरी कल्चरल प्रोफाइल बनाइने भएको छ । यस्तै, स्वयम्भू र बौद्ध क्षेत्रको व्यवस्थापन काठमाडौं महानगरअन्तर्गत ल्याइने मेयर शाहले बताए । उनले आधुनिक सूचना तथा प्रविधिको उच्चतम प्रयोग गरी योजना तथा कार्यक्रम सञ्चालन गर्ने जनाए । महानगरले स्रोतमै फोहोर वर्गीकरण गर्ने नीति पनि लिएको छ । फोहोर वर्गीकरण गर्नेलाई विशेष सहुलियत दिने शाहको भनाइ छ । उपयुक्त स्थानमा वेस्ट टु इनर्जी प्लान्टको पनि स्थापना गरिने उनको भनाइ छ । त्यस्तै, महानगरले खाली जग्गामा पानी पुनर्भरणका लागि पोखरी निर्माण गर्ने नीति लिएको छ । पुराना हिटी तथा पोखरीको पुनःस्थापना गरिने मेयर शाहको भनाइ छ । वाग्मती र विष्णुमती किनारमा ढल प्रशोधन केन्द्र स्थापना गर्न अध्ययन गरिने उनको भनाइ छ । महानगरको सार्वजनिक जग्गामा २५ वटा पार्क निर्माण भएका छन् । शाहले २२ वटा पार्क निर्माणाधीन रहेको बताए ।यस्तै, ३ वटा दमकल पनि खरिद गरिएको उनले जानकारी दिए । सेवामा थप प्रभावकारी बनाउन ६ वटा सहकारी एकीकरण भएका छन् । काष्ठमण्डप पुनर्निर्माण कार्य सम्पन्न भएको र साढे १६ किलोमिटर सडक कालोपत्र भएको उनले जनाए ।"
अमानवीय यातनाले सिकिस्त युवतीको मृत्यु,"(चितवन)  घाउचोट र रक्तस्रावका कारण मान्छे नजिक पर्न पनि गाह्रो हुने गरेर शरीर गन्हाएकी एक युवतीको उपचारका क्रममा निधन भएको छ । युवतीको निधनअघि नै उनीमाथि सामूहिक बलात्कार भएको भन्दै आफन्तले प्रहरीमा उजुरी दर्ता गराएका थिए । चितवन प्रहरीले एक जनालाई पक्राउ गरेर अनुसन्धान अघि बढाएको छ । आफन्तका अनुसार युवतीले कल्पना गर्न पनि नसकिने क्रूरता झेलेकी थिइन् । चितवन सदरमुकाम भरतपुरदेखि ३२ किलोमिटर पूर्व लागेपछि महेन्द्र राजमार्गको पिप्ले चोक आउँछ । त्यहाँबाट दक्षिणतर्फको ग्रामीण सडक चितवन निकुञ्ज आडको मध्यवर्ती वनमा पुगेर टुंगिन्छ । राजमार्गदेखि झन्डै २ किलोमिटर परको जंगल आडमा रहेको नयाँबस्तीस्थित भाउजूको घर जान काठमाडौंबाट चैत १० मा हिँडेकी थिइन् एक युवती । बाटोमै रात परेपछि बाटो मेसो नपाएपछि भण्डारा बजारको चोकमा झरेकी युवतीलाई मकवानपुरको हेटौंडा९ चौधघरे बस्ने वर्ष ४५ का पूर्ण घलानले भाउजूको घरमा भोलिपल्ट पुर्याइदिने भन्दै आफूसँगै लिएर गए । तर घलान २ महिना १० दिनपछि जेठ २० मा मात्रै युवतीलाई लिएर उनकी भाउजूको घरमा गए । घलान अहिले चितवन प्रहरीको नियन्त्रणमा छन् । काठमाडौंमा घर ढलानको काममा मजदुरी गरेर गुजारा गर्दै आएकी २७ वर्षीया ती युवती गत फागुनमा पनि भाउजूको घरमा आएकी थिइन् । फागुनमा आउँदा र जेठ २० मा आउँदा उनमा आकाशजमिनको फरक थियो । जीउडालले हैन बोलीले मात्रै चिनेको भाउजूले बताइन् ।अटोमा आएकी थिइन् । झर्न पनि घस्रँदै झरिन् । त्यो दिन हाम्रोमा कोही आउनेवाला थिएन । यो हालतमा त झन् कोही आउला भनेर सोचेको पनि थिइनँ । अटोले कसलाई लिएर आयो भन्ने सोच्दै थिएँ, भाउजू भनेर बोलाएपछि पो मैले नन्द भनेर चिनें, भाउजूले भनिन् । फागुनमा आएर ५६ दिन बसेर फर्कंदा नन्दको अवस्था अर्कै थियो । मोटीमोटी, फूर्तिली नन्दले मकै भाँच्न र गोठालोसमेत गएर सघाएकी थिइन् । साइकल चलाएर दिउँसो बाटोमा तीनचारपटक ओहोरदोहोर गर्दा भाउजूका छिमेकी महिलाले गर्मीमा धेरै साइकल नचलाउ है भनेर सम्झाउँथे । मैले अलि दिन यतै बस्नु नानी भनेको थिएँ । सिजनको बेला छ, घर ढलानको काम यही बेला आउँछ । यता यसै के बस्ने भनेर गएकी थिइन् । यो हालतमा देख्दा होस हवासै उड्यो, भाउजूले भनिन् । नन्दले बिहे गरे पनि दुलाहा साथमा थिएनन् । काठमाडौंमा दिदीहरूसँगै डेरामा बस्ने गर्थिन् ।बीचमा एकपटक अर्को नन्दको फोन त आएको थियो । कान्छी त्यता आएको छ र भाउजू भनेर । तर मैले नाई भने । हिँड्दा १५ सय रुपैयाँ लिएर निस्केकी रहिछन्, भाउजूले भनिन् । अटोमा घलान पनि सँगै आएका थिए । सुरुमा घलानले आफूहरूले बिहे गरेको, बिरामी परेर उपचार गराउँदा २९३० हजार रुपैयाँ खर्च भएको बताए । तर केरकार गर्दै जाँदा बिहे नगरेको पत्ता लाग्यो । बढी सोधपुछ हुन थालेपछि घलान आफ्नो बाटो लागे ।घलान नभएपछि युवतीले बल्ल कुरा खोलिन् । अलमलिएर भण्डारा बजारमा झरेपछि ऊसँग भेट भएको रहेछ । कुरा हुँदै गर्दा आज राति भयो, भोलि पुर्याइदिन्छु भनेर आफूसँग लिएर गएछ । तर पछि फुत्किनै दिएनछ । माछापोखरीको आडमा एउटा छाप्रो रहेछ । त्यहीं लगेर राखेछ । ऊ र अरू तीन जना रातमा आउने, बलात्कार गर्ने गरेको नन्दले सुनाउँदा त हामीलाई भाउन्न भएर आयो, भाउजूले भनिन् ।युवतीको स्वास्थ्य अवस्था नाजुक थियो । शरीर सुकेर हाडछाला मात्रै थियो । पिठोको खोले पनि निल्न नसकेर आपत् हुन्थ्यो । कपाल गुजुल्टिर लट्टा परेको थियो । शरीर गन्हाएर नजिक पर्न गाह्रो थियो । झोलामा कपडाहरू त थिए तर रगतैरगत भएर ती पनि डुङडुङ्ती गन्हाएका थिए । मान्छे कोठामा बस्दा घरै गन्हाउने हुन्थ्यो । बिरामीको स्याहार गर्ने कि त्यसलाई खोज्ने भयो, भाउजूले भनिन् ।जेठ २४ मा घरदेखि तीनचार किलोमिटर पर रक्सी खानका लागि घलानले श्रीमती बिरामी रहेकाले उपचारका लागि खर्च मागेपछि गाउँलेले समाएर प्रहरीको जिम्मा लगाएको युवतीकी भाउजूको भनाइ छ । रक्तस्राव बढेपछि युवतीलाई पनि त्यही दिन भरतपुर अस्पतालमा भर्ना गरियो । उपचारका क्रममा जेठ ३० गते उनको निधन भएको भरतपुर अस्पतालका सूचना अधिकारी गोपाल पौडेलले बताए । अत्यधिक रक्तस्राव, मिर्गौला र आन्द्रामा पुरानो रोग पनि रहेछ । संक्रमण फैलिएका कारण मृत्यु भएको देखिन्छ, सूचना अधिकारी पौडेलले भने । ती युवतीलाई घलानले भण्डारा आदर्श टोलको माछापोखरीको आडको छाप्रोमा राखेको चितवन प्रहरीले पत्रकारलाई जानकारी दिएको हो । भण्डारा बजारदेखि नजिकै राप्ती नगरपालिका६ को वडा कार्यालय आडमा एउटा माछापोखरी छ । पोखरी अगाडि विद्यालय छ । वडाध्यक्ष जल्लु महतोले त्यहाँ त्यस्तो घटना भएको प्रहरीले भनेपछि नै जानकारी पाएको बताए । विद्यालयका प्रधानाध्यापक कुमार लामा सो घरमा घटना भएको आफूले अहिलेसम्म थाहा नपाएको बताए ।भण्डारा बजारदेखि दुई किलोमिटर पर चौकीडाँडा घर भएकी कालीमाया परियार भैंसी चराउन सधैं त्यहाँ आउँछिन् । एक दिन म त्यो छाप्रो आडमा जाँदा एउटी महिला देखें । ६ दिनदेखि केही खाएको छैन भन्थिन् । बूढा छ भन्थिन् । मैले उनीसँग लोग्नेमान्छे त देखिनँ । यहाँ फोहोर उठाउन आउनेले भने देखेका रहेछन्, कालीमायाले भनिन् । उनको शरीरबाट साह्रै नमीठो गन्ध आउने गरेको उनले बताइन् । पछि कता लगे थाहा भएन । त्यो बहिनी गएपछि पनि त्यहाँ गन्हाइरहन्थ्यो । पानी आएर बाछिटाले पखालेपछि अचेल बल्ल गन्ध आउन कम भएको छ, कालीमायाले भनिन् । रातमा अरू केटाहरू पनि आएर जबर्जस्ती गर्ने, बाहिर अरूलाई केही भने मारेर खोलामा फाल्दिन्छु भनेपछि नन्दले कसैलाई केही भन्दै नभनेको भाउजूले बताइन् । यस्तै व्यहोराको उजुरी चितवन प्रहरीमा पनि परेको छ । हामी उजुरीलाई आधार मानेर अनुसन्धानमा अगाडि बढेका छौं । धेरै कुराहरू खुल्न बाँकी नै छ । त्यो मान्छेले बीचमा एकपटक महिलालाई अस्पताल ल्याएर उपचार पनि गरेको रहेछ । मेरी श्रीमती हो भनेर उपचार गरेको रहेछ । खास कुरा के हो अनुसन्धान पूरा भएपछि खुल्छ, चितवन जिल्ला प्रहरी कार्यालयका प्रवक्ता डीएसपी नरहरि अधिकारीले भने । उजुरीमा अन्य तीन जना संलग्न भएको भने पनि प्रहरीले अरू कसैलाई समाएको छैन ।"
ठगी आरोपमा १३ पक्राउ,"काठमाडौं (कास) कल सेन्टरको आवरणमा प्रविधिको दुरुपयोग गरी ठगीको आरोपमा नेपाल प्रहरीको साइबर ब्युरोले २ भारतीयसहित १३ जनालाई पक्राउ गरेको छ । पक्राउ पर्नेमा काठमाडौं महानगर४ धुम्बाराहीस्थित अर्बिट नेक्सस प्रालि नामक संस्थाका सञ्चालक बूढानीलकण्ठ१२ कपन बस्ने ३३ वर्षीय विजय श्रेष्ठ, भारत महाराष्ट्र घर भई सामाखुसी बस्ने ३२ वर्षीय निसार खैरे, भारत उत्तरप्रदेश घर भई सामाखुसी बस्ने २४ वर्षीय मनीष तिवारी छन् ।प्रहरीले संस्थामा कार्यरत काठमाडौं२९ रानीबारीका २२ वर्षीय आमिन खड्का, २३ वर्षीय आरस तुलाधर, लमजुङ नाल्माका २२ वर्षीय करण गुरुङ, काभ्रे बनेपा घर भई मध्यपुर थिमि राधेराधे बस्ने ३५ वर्षीय अनोज लामा, उदयपुर चौदण्डीगढी घर भई कालोपुल बस्ने २० वर्षीया आरुषी राई, नुवाकोट किस्पाङ घर भई बानियाँटार बस्ने २१ वर्षीया युबिना तामाङ, दोलखा भीमेश्वर घर भई डल्लु बिजेश्वरी बस्ने २६ वर्षीया सपना मग्राती, सुर्खेत वीरेन्द्रनगर घर भई मध्यपुर थिमि लोकन्थली बस्ने १९ वर्षीया टीका राउत, झापा भद्रपुर घर भई सिफल बस्ने २४ वर्षीया सुनीता राउत र नुवाकोट तादी घर भई रानीबारी बस्ने १९ वर्षीय सागर श्रेष्ठलाई पक्राउ गरेको हो ।"
विपन्नलाई 'धरौटीको पासो,"(काठमाडौं)  महोत्तरीको औरही नगरपालिका९, भवानीगन्जका जंगबहादुर ठाकुर मोटरसाइकल चोरेको आरोपमा २०७८ माघ १० मा पक्राउ परे । उनीमाथि औरही१ का सोविन्द्र चौधरीको मोटरसाइकल चोरेको आरोप थियो । प्रहरीले उनलाई हिरासतमा राखेर अनुसन्धान सकेपछि जिल्ला अदालतमा मुद्दा चलायो । जिल्ला न्यायाधीश मुकेश उपाध्यायले माघ २८ मा १ लाख २५ हजार रुपैयाँ धरौटीमा जंगलाई थुनामुक्त गर्न आदेश दिए । तर उनी थुनामुक्त भएनन्, बरु जलेश्वर कारागार चलान भए । सामान्यतया कुनै व्यक्तिविरुद्ध मुद्दा दायर भएपछि न्यायाधीशले थुनछेक आदेशमार्फत अन्तिम फैसला नआउँदासम्म अभियुक्तलाई थुनामा राखिरहने कि थुनामुक्त गर्ने भन्ने निर्णय दिन्छन् । फौजदारी कार्यविधि संहिता (दफा ६७ देखि ६९ सम्म) मा न्यायाधीशले यस्तो अवस्थामा गर्न सक्ने तीन प्रकारका आदेशबारे व्यवस्था छ अभियुक्तलाई थुनामै राख्ने, धरौटी मागेर तारिखमा छाडिदिने वा धरौटी समेत नमागी साधारण तारिखमा रिहा गर्ने । न्यायाधीशले जंगलाई जे उद्देश्यले थुनामा राखिरहन न्यायोचित नहुने आदेश गरेका थिए, त्यस्तो भएन । अदालतले तोकेको धरौटी बुझाउन नसक्दा जंग थुनामै बस्नुपर्यो । जंग जेलमा थुनिएपछि भवानीगन्जमा बस्ने उनकी आमा सञ्जादेवीको जीवन खलबलिएको छ । सञ्जादेवीका दुई छोरामध्ये जंग जेठा हुन्, पाँच वर्ष पहिले कामको खोजीमा पञ्जाब (भारत) हिँडेका कान्छाको कुनै खबर छैन । १० महिनाअघि जोगी बनेर हिँडेका श्रीमान् रामजीको पनि खुटखबर छैन । जंगकी २३ वर्षीया श्रीमती नेहासादेवी र उनका तीन लालाबाला संरक्षणको जिम्मेवारी वृद्धा सञ्जादेवीकै काँधमा आइलागेको छ । न जमिन छ न आम्दानीको अरू स्रोत । सञ्जादेवी भन्छिन्, धरौटी तिर्ने पैसा छैन । पुरानै ऋण तिर्न नसकेपछि साहुले घर खाली गर भनिरहेका छन् । हामी कहाँ जाऔं, कसलाई भनौं ? सम्पत्तिका नाममा उनीहरूसँग ऐलानी जग्गामा बनेको झुपडी मात्र छ । छोरालाई मुद्दा हाल्ने मान्छेले ४० हजार रुपैयाँ दिए जेलबाट छुटाइदिन्छु भनेपछि माइतीबाट ऋण लिएर दिएँ, त्यसपछि त्यो मान्छे देखै परेको छैन, सञ्जादेवी भन्छिन्, बुहारीको माइती गरिब छ, उसका बुबा बितिसके । मुद्दा लड्ने वकिल पनि छैनन् । जिल्ला अदालतका कर्मचारीले गत माघ २८ मा जंगलाई धरौटी रकम तिर्न नसकेकाले नियमअनुसार सिधा खाना खर्च खाई थुनामा बस्न पुर्जी दिएर कारागार पठाएका थिए । त्यसयता चार महिना बित्दा महोत्तरी जिल्ला अदालतले एकपटक पनि यस मुद्दामा सुनुवाइ गरेको छैन । जेलमै बसेर फैसला कुरिरहेका जंग अदालतबाट निर्दोष साबित भए उनी र परिवारले भोगेको यो विघ्न अत्याचार र हैरानीको क्षतिपूर्ति कहाँबाट होला ? यो प्रश्न जलेश्वर कारागारमै रहेका रवि कार्कीसँग पनि जोडिन्छ । उनी गत वर्ष भदौ २३ मा जिल्ला प्रशासन कार्यालय महोत्तरीले अभद्र व्यवहारको मुद्दामा मागेको एक लाख रुपैयाँ धरौटी बुझाउन नसकेर कारागारमा छन् । संविधानले एक वर्षभन्दा कम सजाय हुने कसुरका मुद्दा मात्र जिल्ला प्रशासन कार्यालय जस्ता अर्धन्यायिक निकायबाट हेर्ने व्यवस्था गरेको छ । कार्की पक्राउ परेकै ९ महिना नाघ्यो । अभद्र व्यवहार जस्तो सामान्य मुद्दामा हतपत नमागिने चर्को धरौटी बुझाउन नसक्दा जेलमा कोचिएका रवि दोषी ठहरिए हुन सक्ने अधिकतम सजायजति अहिले नै जेलमा बसिसकेका छन् । ठ्याक्कै यही अवस्था गत २० फागुनदेखि जलेश्वर कारागारमा थुनिएका अर्जुनकुमार मुखियाको छ । मोटरसाइकल चोरीको आरोपमा पक्राउ परेका मुखियालाई महोत्तरीका जिल्ला न्यायाधीश ध्रुवराज त्रिपाठीले ५० हजार धरौटीमा थुनामुक्त गर्न आदेश दिए । तर उनी जलेश्वर कारागारमा छन् । प्रतिवादी अर्जुनकुमार मुखियाबाट माग भएको धरौटी रकम ५० हजार निजले दाखिला गर्न नसकेकाले मुलुकी फौजदारी कार्यविधि संहिताको दफा ८० बमोजिमको थुनुवा पुर्जी दिई कारागारमा पठाइएको छ, अदालतका कर्मचारीले मुखियालाई कारागार पठाउँदा लेखेको पत्रमा उल्लेख छ ।२०० जनाको क्षमता भएको जलेश्वर कारागारमा अहिले करिब ६०० कैदीबन्दी छन् जसमध्ये करिब ४०० त अदालतबाट दोषी ठहर नहुँदै थुनामा पठाइएकाहरू छन् । तीमध्ये अधिकांशलाई मुद्दा नटुंगिँदासम्म थुनामै राख्न अदालतले कारागार पठाएको हो । धरौटी बुझाउन नसकेर थुनिएका ४८ जना छन् । कारागारले नथेग्ने भइसक्यो । सबैभन्दा ठूलो समस्या दोषी ठहर भइनसक्दै जेलमा आइपुगेका थुनुवा हुन्, जेलर अशोककुमार क्षत्री यादव भन्छन्, जिल्ला न्यायाधीशलाई भेटेरै थुनाका लागि यहाँ नपठाइदिन अनुरोध गरें तर भएन । अदालतले मागेको धरौटी बुझाउन सकेका भए अहिले नै ४८ जनालाई यहाँ राखिराख्नु पर्दैनथ्यो । पर्साको वीरगन्ज कारागारमा १ हजार ३ सय ५५ कैदीमध्ये आधाभन्दा बढी (७०७ जना) थुनुवा हुन् । जेलर कृष्ण गैरेका अनुसार धरौटी बुझाउन नसकेकै कारण थुनिएकाको संख्या ४५ छ । १० हजार रुपैयाँ धरौटीसमेत बुझाउन नसकेर महिनौंदेखि कारागारमा थुनिएकाको संख्या २० छ । बाराको निजगढ नगरपालिका१ का सन्देश केसी तिनैमध्ये हुन् । कवाड चोरीको आरोपमा पक्राउ परेका उनी गत वैशाख १२ देखि कारागारमा छन् । त्यसअघि एक साता प्रहरी हिरासतमा थुनिएका उनले प्रमुख जिल्ला अधिकारी (सीडीओ) ले मागेको १० हजार रुपैयाँ धरौटी तिर्न नसकेर जेल बस्नुपरेको बताए । वीरगन्ज महानगरपालिका१५, भिस्वाका विनोद लामा (२०) त जम्मा पाँच हजार रुपैयाँ धरौटी तिर्न नसकेर गत चैत १० देखि कारागारमा छन् । गत फागुन १७ महाशिवरात्रिको दिन झगडा गरेको भन्दै प्रहरीले पक्रेर उनलाई सार्वजनिक शान्तिविरुद्धको कसुर मा जिल्ला प्रशासन कार्यालयमा मुद्दा चलाएको थियो । हामीले कारागारमा भेट्दा उनले साथी नीरज सिंहको झगडा परेपछि साथीको पक्ष लिएको तर आफैंले झगडा नगरेको बताए । जिल्ला प्रशासन कार्यालयको मिसिलअनुसार नीरज भने सीडीओले मागेको धरौटी बुझाएर तीन दिनमै छुटेका थिए । बुबाआमा भारतमा मजदुरी गर्ने भएकाले विनोद दाजुभाउजूसँग डेरामा बस्दै आएका थिए । दाजु यात्रुवाहक बसमा सहयोगी काम गर्छन् । आर्थिक अवस्था यति कमजोर छ कि उनकी भाउजू उर्मिलाले साँझबिहानको छाक टार्नै नसक्ने अवस्था भएकाले देवरको धरौटी रकम जुटाउन नसकेको बताइन् । बाराको जितपुर सिमरा७ का विजय सहनी (२०) लाई प्रहरीले मोबाइल चोरीको आरोपमा पक्राउ गरेको थियो । तर उनीविरुद्ध मुद्दा चलाउन आवश्यक प्रमाण जुटेन । यति भइसकेपछि उनी सजिलै हिरासतमुक्त हुनुपर्ने हो । तर, प्रहरीले उनलाई जिल्ला प्रशासन कार्यालयमा अभद्र व्यवहारको कसुरमा मुद्दा चलायो । गत माघ ७ मा बाराका सीडीओले सहनीसँग पाँच हजार रुपैयाँ धरौटी मागे । धरौटी बुझाउन नसकेका सहनीलाई प्रशासनले मुद्दाको अन्तिम टुंगो नलाग्दासम्मलाई कारागार पठाइदियो । पाँच महिनादेखि वीरगन्ज कारागारमा थुनिएका विजयका बुबा भुटाई भन्छन्, पाँच हजार तिर्न नसक्दा पाँच महिनादेखि छोरो जेलमा थुनिएको हेरेर बस्नुपरेको छ । व्यक्तिविरुद्धका फौजदारी कसुरमा न्यायाधीश वा मुद्दा हेर्ने अरू अधिकारी (सीडीओलगायत) ले सुरु सुनुवाइबाट अभियुक्तलाई कारागार पठाउने, धरौटी वा तारिखमा छाड्ने आदेश गर्नुपर्छ । यस्तो आदेश गर्दा जेललाई अपवाद र धरौटीलाई नियम मानिने मान्यता छ । यसको अर्थ हो कोही पनि अभियुक्तलाई अपराध ठहर हुनुअगावै सितिमिति थुनामा पठाउन हुँदैन । कानुनमा तीन वर्षभन्दा कम सजाय हुने गरी तोकिएका कसुरमा त पुर्पक्षका लागि थुनामा राख्नै पाइँदैन । त्यस्ता कसुरमा धरौटी राखेर छुट्न पाउनुलाई कानुनले नै अभियुक्तको अधिकार मानेको छ । तर, उल्लिखित दृष्टान्तहरूले नेपालमा धरौटीसम्बन्धी व्यवस्था गरिबलाई जेल पठाउने पासो बनिरहेको देखाउँछन् । नेपाल बार एसोसिएसनका पूर्वमहासचिव सुनील पोखरेल यसलाई न्यायाधीशहरू संवेदनशील नबन्दाको परिणाम मान्छन् । न्यायाधीशले धरौटी माग गर्नु भनेकै उक्त अभियुक्तलाई थुनामा राख्न आवश्यक छैन भनेर घोषणा हो, पोखरेलले भने, त्यसकारण न्यायाधीशले थुनामुक्त हुनुपर्ने अभियुक्तलाई जेल पठाउने कारण बन्ने गरी धरौटी माग्नु हुँदैन ।समस्या कानुनमा कि नियतमा ?फौजदारी न्याय प्रणालीमा संसारभर नै स्थापित सिद्धान्त छ कुनै पनि अभियुक्तलाई ऊ दोषी ठहर नहुँदासम्म निर्दोष रहेको अनुमान गर्नुपर्छ । नेपालको संविधानले मौलिक हक (धारा २०६) मै यस्तो व्यवस्था गरेको छ । फौजदारी न्याय प्रणालीलाई व्यवस्थित गर्न लागू भएको मुलुकी अपराध संहिता, २०७४ ले पनि फौजदारी न्यायका सामान्य सिद्धान्त शीर्षकमा यो विषय समेटेको छ । तर यो व्यवस्थाको लाभ धनीमानीले मात्र लिइरहेका छन् । देशभरका कारागारमा रहेका करिब २५ हजारमध्ये ४० प्रतिशत कैदीबन्दी कुनै अपराधमा दोषी ठहर भएका नभई मुद्दामा अन्तिम फैसला कुरिरहेकाहरू छन् । कानुनको आँखामा अझै पनि निर्दोष मानिने उनीहरू दुई कारणले जेलमा छन् । पहिलो, गम्भीर कसुरमा अभियुक्त बनाइएकाहरूलाई स्वतन्त्र छाडिदिँदा सार्वजनिक शान्ति र सुरक्षामा खतरा पुग्ने, शक्ति दुरुपयोग गरेर उनीहरूले प्रमाण नष्ट गराउन सक्ने वा देश छाडेर भाग्न सक्ने देखेर अदालतले उनीहरूलाई मुद्दाको अन्तिम टुंगो नलाग्दासम्म पुर्पक्षका लागि थुनामा बस्नुपर्ने आदेश दिएको छ । दोस्रो, अदालतले जेलमा नराख्न आदेश दिए पनि मागेको धरौटी बुझाउन नसकेर थुनिएका छन् । देशभरका कारागारमा कति व्यक्ति धरौटी बुझाउन नसकेकै कारण थुनिएका छन् भन्ने यकिन छैन । कारागार व्यवस्थापन विभागले यस्तो आँकडा नै राखेको छैन । तर, जलेश्वर र वीरगन्ज कारागारमा मुद्दा पुर्पक्षका लागि थुनामा रहेकामध्ये करिब ८ प्रतिशत धरौटी बुझाउन नसक्नेहरू रहेको देखिनुले देशभर एक हजारभन्दा बढी व्यक्ति गरिबीकै कारण जेलमा थुनिएको आकलन गर्न सकिन्छ । उनीहरूविरुद्ध अभियोगपत्र दायर गरेका सरकारी वकिलकै निष्कर्ष पनि यही छ । नायब महान्यायाधिवक्ता पदमप्रसाद पाण्डे नै न्यायकर्ताले धरौटी माग्दा विवेक नपुर्याएका कारण यो अवस्था आएको टिप्पणी गर्छन् । गरिबीकै कारण कैयौं मानिस दोषी ठहर नहुँदै जेलमा बस्नुपरेको छ । यसलाई स्वाभाविक मान्नै सकिँदैन, उनी भन्छन्, न्यायाधीशले कानुनी व्यवस्थासँगै आफैंले पनि विवेक पुर्याएर अभियुक्तको सम्पत्ति वा आयअनुसार धरौटी मागेको भए यो अवस्था आउँदैनथ्यो । मुलुकी फौजदारी कार्यविधि संहिताको दफा ७२ मा न्यायकर्ताले कसुरको प्रकृति र गम्भीरता, अभियुक्तको आर्थिक अवस्था तथा पारिवारिक स्थिति, कसुरबाट सिर्जित परिणामजस्ता विषयलाई हेरेर धरौटी माग गर्नुपर्ने व्यवस्था छ । काठमाडौं विश्वविद्यालय स्कुल अफ ल का डिन ऋषिकेश वाग्ले यस्तो कानुनको अभ्यास हुन नसकेको उल्लेख गर्दै भन्छन्, न्यायाधीशले धरौटी माग्ने आदेश गर्नु भनेकै थुनामा राख्नुपर्दैन भनिएको हो । त्यस्तो मानिसलाई अन्ततः थुनामै राख्नु कानुनी व्यवस्था र अदालतको आदेशको उद्देश्यको समेत विपरीत हुन्छ । कानुनमै धरौटी माग्ने आदेश गर्दा न्यायाधीशले अभियुक्तको आर्थिक अवस्थालाई पनि ख्याल गर्नुपर्ने व्यवस्था रहेकाले न्यायाधीशहरूले त्यसमा विचार पुर्याउनैपर्ने वाग्लेको मत छ । उनले थपे, धरौटीसम्बन्धी आफ्नै आदेशका कारण कतै त्यो व्यक्ति जेलमा पुग्ने त होइन भन्ने विचार गरेर उसले तिर्न सक्ने मात्र माग्नुपर्छ ।धरौटीको अवधारणा बेलायतबाट सुरु भएको मानिन्छ । दोषी ठहर हुनुअघि नै अनिश्चितकालसम्म थुनामा राख्नुको साटो त्यहाँका मजिस्ट्रेटले अभियुक्तलाई सुनुवाइमा फर्कने सुनिश्चित गर्न केही धरौटी राखेर स्वतन्त्र छाडिदिन्थे । अभियुक्त सुनुवाइका लागि अदालत नफर्किए धरौटी जफत हुन्थ्यो । सन् १६८९ मा दि इंग्लिस बिल अफ राइट्स ले ठूलो धरौटी रकम माग गर्ने र तिर्न नसक्नेलाई जेल पठाउने अभ्यासलाई नै बदलेर तिर्न नसक्ने धरौटी माग गर्न नमिल्ने व्यवस्था गरेको थियो । त्यसको १०२ वर्षपछि, सन् १७९१ मा भएको अमेरिकी संविधानको आठौं संशोधनले ठ्याक्कै त्यही व्यवस्था समेट्यो । नेपालको सर्वोच्च अदालतले पनि केही फैसलामार्फत तिर्न नसक्ने धरौटी माग गर्न नहुने भनेर सिद्धान्ततः सुधारको पहल गरेको छ, तर व्यवहारमा त्यसको प्रभाव देखिँदैन । थुन्नु नपर्ने अभियुक्तलाई जेलबाहिर राख्न विकास भएको धरौटीको अवधारणा नेपालमा भने कतिपयका लागि पासो बन्दै छ । त्यसरी अनाहकमा जेल बस्नुपर्दा परिवारबाट अलग रहनुपर्ने, जागिरव्यापार गुमाउनुपर्ने, बालबच्चा र बुढ्यौली उमरेका अभिभावकले हेरचाह गर्ने परिवारका सदस्य नै गुमाउने अवस्थाले सम्बन्धित परिवारमा परेको गहिरो आर्थिकसामाजिक असरको त हिसाबकिताब नै छैन । अधिवक्ता अजयशंकर झा धरौटी बुझाउन सक्ने व्यक्ति स्वतन्त्र हुने तर, बुझाउन नसक्नेले जेल जानुपर्ने अवस्था कसैलाई पनि कानुनको समान संरक्षणबाट वञ्चित गरिने छैन भन्ने प्रावधानविपरीत भएको बताउँछन् । आर्थिक स्थितिकै कारण जेल जानुपर्ने अवस्थाले कानुनको समान संरक्षण कसरी भयो ? त्यसकारण सामान्य अपराधमा धरोट माग गर्नु उचित होइन, उनले भने । धरौटी रकम बुझाउन नसकेर जेल जानुपर्ने अवस्था आउनुमा प्रत्यक्ष भूमिका न्यायाधीशहरूकै छ । तिनै न्यायाधीशहरू अनौपचारिक कुराकानीमा कुनै व्यक्तिको सम्पत्ति वा आयसम्बन्धी विवरणको रेकर्ड राख्ने प्रणाली नभएकाले धरोट माग गर्दा आफूहरूलाई अभियुक्तको आर्थिक अवस्थाबारे जानकारी नहुने तर्क गर्छन् । एक जिल्ला न्यायाधीशले भने, हरेक अभियुक्तको आर्थिक अवस्था थाहा हुन्न । उसले गरेको कसुरको गम्भीरता र बिगो यकिन गरिएको छ भने बिगोसमेतका आधारमा धरोट माग्ने आमअभ्यास हो, हामीले त्यही गर्ने हो । महान्यायाधिवक्ता कार्यालयका प्रवक्ता सञ्जीवराज रेग्मी भने न्यायाधीशले बयानकै क्रममा अभियुक्तको आर्थिक अवस्था, सम्पत्ति विवरण र परिवारको आयस्रोतबारे बुझ्नुपर्ने बताउँछन् । न्यायाधीशले इजलासमा बयान गराउँदा यस्ता आधारभूत कुरा बुझ्नैपर्छ । धरौटी माग्नुको उद्देश्य आवश्यक पर्दा अभियुक्तले अदालतमा उपस्थित भएर न्याय प्रशासनमा सहयोग गरोस् भन्ने हो, थुनामा राख्ने होइन, उनले भने, धरौटी त्यस्तो पनि माग्नुभएन, जसका कारण अभियुक्त थुनामै पुगोस् । मुलुकी फौजदारी कार्यविधि संहिताको दफा १३७ ले तल्लो अदालतबाट १० वर्षभन्दा कम सजायको फैसला भए माथिल्लो अदालतमा पुनरावेदन गर्दा दिनको ३०० रुपैयाँका दरले धरोट राखेपछि (१ वर्षको १ लाख ९ हजार) जेल बस्नु नपर्ने सुविधा दिन्छ । त्यस्तै, दफा १५५ ले पहिलोपटक कसुरदार ठहर भई एक वर्षभन्दा कम सजाय भए प्रतिदिन ३०० रुपैयाँका दरले रकम बुझाउँदा जेलमै बस्न नपर्ने अर्को सुविधा अभियुक्तहरूलाई दिएको छ । धरौटी बुझाउन नसक्नेहरू थुनाबाहिरै बसेर पुनरावेदन गर्ने सुविधाबाट वञ्चित छन् । कार्यविधि संहिताले उपल्लो अदालतमा पुनरावेदन गर्दा धरौटी बुझाउन नसकेर जेल पुगेका व्यक्तिका हकमा ६ महिनाभित्र फैसला गरिसक्नुपर्ने, फैसला हुन नसके तारिखमा छाडिदिनुपर्ने व्यवस्थासमेत गरेको छ । तर यो व्यवस्था पनि सबैका हकमा कार्यान्वयन भएको छैन । जस्तो कि, बैंकिङ कसुर मुद्दामा पाटन उच्च अदालतबाट १० दिन कैद र ६० लाख रुपैयाँ जरिवाना तोकिएका शंकर मिजारलाई जरिवानाबापतको रकम बुझाउन नसकेपछि डेढ वर्षदेखि थुनामा राखेर मात्र पुनरावेदन गर्न दिइएको थियो । त्यसविरुद्ध सर्वोच्च अदालतमा निवेदन परेपछि २०७७ मंसिर ४ मा न्यायाधीशहरू ईश्वर खतिवडा र मनोजकुमार शर्माले ६ महिनासम्म फैसला नभएको कारण देखाउँदै उनलाई तारिखमा रिहा गर्न आदेश दिए । यस दृष्टान्तले कानुनमै किटान व्यवस्था कार्यान्वयनका लागि पनि मुलुकको सर्वोच्च न्यायालयको आदेश पर्खनुपर्ने अवस्था देखाउँछ । सर्वोच्च अदालतका प्रवक्ता विमल पौडेलचाहिँ अभियुक्तलाई दिइने सुविधामा अदालतहरू उदार बन्दै गएको दाबी गर्छन् । कतिपय व्यक्तिका हकमा आर्थिक अवस्था थुनामा बस्नुपर्ने कारण बनेको छ, कानुनले धनी र गरिबलाई फरकफरक परिणाम दिनु हुँदैन, उनी भन्छन्, न्यायाधीशहरूले अभियुक्तले तिर्न सक्ने धरोट मात्र माग गरे पहिलो सुधार त्यहींबाट हुन्छ । त्यस्तै थुनुवाको मुद्दा छिटो टुंग्याउने हो भने पनि फैसलापूर्व नै हिरासतमा बस्नुपर्ने अवधि कम हुन जान्छ । बालबालिकामाथि नै यस्तो ज्यादतीबालबालिकाले आफैं केही गर्न सक्दैनन् भनेर उनीहरूलाई कानुनले नै संरक्षण प्रदान गरेको छ । यही कारण बालबालिकाले गरेको कसुरलाई समेत अपराध नभनेर कानुनको द्वन्द्वमा परेको भन्ने गरिन्छ । तर हामीकहाँ बालबालिकालाई समेत जरिवाना वा धरौटी माग गर्ने, बुझाउन नसके कारागार पठाउने अनौठो अभ्यास चलिरहेको छ । मुलुकको कानुनले १८ वर्ष उमेर नपुगेकालाई नाबालिग मान्छ, उनीहरू कुनै कसुरमा संलग्न भएको पाइए बाल सुधारगृहमा पठाउनुपर्छ । अहिले विराटनगर, वीरगन्ज, मकवानपुर, भक्तपुर, पोखरा, भैरहवा, नेपालगन्ज र डोटीमा बाल सुधारगृह छन् । पब्लिक डिफेन्डर सोसाइटी अफ नेपाल र दी इन्टरनेसनल लिगल फाउन्डेसन ले सन् २०२१ डिसेम्बरमा गरेको सर्वेक्षणले ती सुधार गृहमा रहेका ९१७ बालबालिकामध्ये ६२ जना पैसा तिर्न नसकेकाहरू भएको देखाएको छ । अदालतबाट भएका बालन्यायसँग सम्बन्धित फैसला र बाल सुधारगृहमा गरिएको सर्वेक्षणपछि प्रकाशित क्रिटिकल इन्साइट्स अन द स्टेट अफ जुभिलाइन जस्टिस इन नेपाल प्रतिवेदनमा न्यायाधीशहरूले बालबालिकाको जरिवाना वा धरोट अभिभावकले तिरिहाल्छन् भन्ने सोचबाट फैसलाआदेश गर्ने प्रवृत्ति देखिएको उल्लेख छ । प्रतिवेदनमा भनिएको छ, यथार्थमा धनी अभिभावकले बच्चाको जरिवाना वा धरोट तिर्छन्, गरिब परिवारका बालबालिकाले भने त्यसबापत अतिरिक्त समय जेलमा बस्नुपर्छ । यस्तो अभ्यास कानुनको समान संरक्षणसम्बन्धी मौलिक अधिकारसँग सिधै बाझिन्छ ।एउटा दृष्टान्त हेरौं । पोखराका बैदाम १ लाई प्रहरीले स्कुटर चोरीको आरोपमा २०७६ पुस २६ मा पक्राउ गर्यो र १८ दिन प्रहरी निगरानीमा राखेपछि जिल्ला अदालतमा मुद्दा दर्ता गरियो । २०७७ भदौ ३० मा जिल्ला अदालतले उनलाई एक वर्ष कैद र ४१ हजार ६०० रुपैयाँ जरिवाना हुने फैसला सुनायो । कैद भुक्तान गर्न उनलाई बाल सुधारगृह, सराङकोट पठाइएको पत्रमा जरिवानाबापतको रकम बुझाउन नसके त्यसबापत थप समय थुनामा राख्न भनिएको थियो । ज्यालादारी श्रम गरेर गुजारा चलाइरहेका आमाबुबाले जरिवाना रकम तिर्न सक्ने अवस्था थिएन । उनका बुबाले आफूहरू गरिब भएको, अचल सम्पत्ति पनि केही नरहेको भन्दै नाबालक छोरालाई जरिवानाबापत कैद गर्ने निर्णयमा पुनर्विचार गरिदिन अदालतमा निवेदन दिए । तर, त्यसको सुनुवाइ भएन । १५ वर्ष ६ महिनाका बैदाम १ ले सुधारगृहमै पटकपटक आत्महत्याको प्रयास गरे । गैरसरकारी संस्था, सार्वजनिक प्रतिरक्षक समाज नेपालले उनलाई थुनामुक्त गर्न माग गर्दै गत वर्ष वैशाख २४ मा सर्वोच्च अदालतमा बन्दीप्रत्यक्षीकरणको निवेदन दियो । बालबालिकासम्बन्धी ऐनमा जघन्य, गम्भीर र पटके कसुरबाहेकमा १६ वर्ष नपुगेका नाबालिगलाई सजाय नगरिने व्यवस्था छ । मुलुकी फौजदारी संहिताले ३१० वर्षसम्म कैद सजाय हुने कसुरलाई गम्भीर र त्यसभन्दा बढी सजाय हुनेलाई जघन्य भनेको छ । बैदाम १ ले गरेको कसुरमा हुने अधिकतम सजाय एक वर्ष भएकाले यो गम्भीर, जघन्य वा पटके कसुर थिएन । सर्वोच्चका न्यायाधीशहरू मीरा खड्का र कुमार चुडालको इजलासले २०७८ जेठ २ मा बैदाम १ लाई परिवारको जिम्मा लगाउन आदेश दियो । बालबालिकाप्रति अदालतबाटै असंवेदनशीलता देखाइएका अरू उदाहरण पनि छन् । सुर्खेत जिल्ला अदालतले सुनको सिक्री चोरी मुद्दामा टीकाराम (परिवर्तित नाम) लाई ९ महिना कैद र ६९ हजार ९७५ जरिवाना तोकेको थियो । जरिवाना तिर्न नसकेपछि उनलाई थुनामा राख्न भनियो । दैनिक ज्याला मजदुरीबाट जीविका चलाउने अभिभावकले त्यत्रो रकम तिर्न नसक्ने र जरिवानाबापत थुनामा राख्ने कार्य गैरकानुनी भएको दाबीसहित सर्वोच्चमा निवेदन पर्यो । सर्वोच्चले पारिवारिक संरक्षण र आर्थिक सहयोग पाउने अवस्थाका बालबालिकाले जरिवानाबापत कैद बस्नुपर्ने स्थिति नरहने तर त्यस्तो अवसर नपाउने असहाय, कमजोर र विपन्न बालबालिकाका लागि जरिवाना सजाय पनि अन्ततः कैद सजायमा नै रूपान्तरित हुने अवस्था सामाजिक र समन्यायिक दृष्टिले समेत उचित नहुने व्याख्या गर्यो । प्रधानन्यायाधीश चोलेन्द्रशमशेर जबरा र न्यायाधीश ईश्वर खतिवडाको इजलासले गरेको फैसलामा भनिएको छ, बालबालिकाको सर्वोत्तम हितका दृष्टिले हेर्दा पनि जरिवाना तिर्न नसकेको कारणबाट कैदमा राख्नु उपयुक्त देखिँदैन । फैसलामै जरिवानाबापत बालबालिकालाई कैदमा राख्ने व्यवस्थामा गम्भीरतापूर्वक पुनरावलोकन गर्न, बालबालिकाले जरिवानाबापत थुना वा कैदमा बस्न नपर्ने गरी कानुन निर्माण प्रक्रिया तत्काल अगाडि बढाउन आवश्यक रहेको पनि औंल्याइएको थियो । तर उक्त आदेशपछि पनि कानुनी सुधारका लागि केही पहल भएको छैन । (खोज पत्रकारिता केन्द्रको सहयोगमा)"
प्रदेश बजेटमा पनि वित्तीय विचलन,"स्रोत र खर्च क्षमता अनुसार कम अंकको बजेट ल्याउने, ल्याएको बजेट पूरै खर्च गर्ने र जनजीविकामा सघाउ पुर्याउने कार्यक्रमलाई प्राथमिकता दिँदै वित्तीय अनुशासनलाई पछ्याउनुको सट्टा प्रदेशहरूले यसपालि पनि अवास्तविक बजेट ल्याएका छन् । आर्थिक वर्ष २०७९८० का लागि असार १ गते ल्याइएका बजेटमा सातै प्रदेशले आफ्नो स्रोत र खर्च क्षमताको बिलकुल बेवास्ता गरेका छन् । वितरणमुखी तथा लोक रिझाउने कार्यक्रम र प्रदेश सांसदहरूको तजबिजीमा खर्च हुने गतिविधिलाई निरन्तरता दिएका प्रदेशहरूले बजेट आकारका दृष्टिकोणमा वित्तीय अनुशासन भुलेका छन् । संघीयताको अभ्याससँगै राजनीतिक तथा आर्थिक कार्य प्रणालीमा संघकै सिको गरेका प्रदेशहरूले बजेटमा पनि उस्तै समस्या दोहोर्याएका छन्, जसलाई आगामी दिनमा सच्याउनुपर्छ ।सर्वप्रथमतः स्रोत र खर्च क्षमता भुलेर कर्णालीबाहेक सबै प्रदेशले ठूलो आकारको बजेट ल्याएका छन् । चालु आर्थिक वर्षका लागि सबै प्रदेशको कुल बजेटको अंक २ खर्ब ६१ अर्ब ७६ करोड रुपैयाँ हो । यसपालि उक्त अंक १७ प्रतिशतले वृद्धि भई ३ खर्ब ६ अर्ब ३३ करोड रुपैयाँ पुगेको छ । मधेश प्रदेशले सबैभन्दा बढी बजेट बढाएको छ । गत वर्ष ३३ अर्ब ६९ करोड रुपैयाँको बजेट ल्याएको मधेशले यसपालि करिब ४२ प्रतिशत बढाएर ४७ अर्ब ७५ करोड रुपैयाँको बजेट ल्याएको छ, जबकि चालु आर्थिक वर्षमा करिब ७५ प्रतिशत मात्रै बजेट खर्च हुने उसकै दाबी भेट्टाउन पनि बाँकी दिनहरूमा सम्भव छैन । अपवादका रूपमा कर्णालीले करिब ११ प्रतिशतले बजेटको आकार घटाएको छ । ठूलो आकारको बजेट ल्याउने तर विनियोजित रकम खर्च गर्न नसक्ने संघको रोग प्रदेशमा पनि सरेको छ, जुन गम्भीर वित्तीय विचलन हो । सबै प्रदेशले बजेट खर्चको अनुमान संशोधन गरेका छन् । सुदूरपश्चिमले ६८ प्रतिशत, कर्णालीले ७७३, लुम्बिनीले ६८७३, गण्डकी, वाग्मती र प्रदेश १ ले ८० प्रतिशत मात्रै बजेट खर्च गर्ने बताएका छन् । अतः आगामी वर्षको बजेट बनाउँदा आकारको हिसाबले अनुशासनलाई बेवास्ता गर्न हुँदैन ।दोस्रो, यति ठूलो बजेट ल्याउन प्रदेशहरूसित आफ्नै स्रोत पर्याप्त छैन । उनीहरूले हरेक आर्थिक वर्षको बजेटमा अघिल्लो वर्ष खर्च गर्न नसकेको रकमलाई स्रोतका रूपमा देखाउनुपरेको छ । विनियोजन गरेको बजेट खर्च गर्न नसक्ने र आफ्नै स्रोत नभएकाले मौज्दात देखाउने प्रवृत्तिले उनीहरूको अक्षमता उजागर गर्छ । यसरी बजेट स्रोतमा परनिर्भरता प्रदेशहरूको अर्को समस्या हो । उनीहरू आफ्नै स्रोतबाट राजस्व धान्नेभन्दा पनि संघीय सरकारबाट वित्तीय हस्तान्तरणमा जाने स्रोतमा निर्भर छन् । कानुनतः प्रदेश सरकारहरूले पनि आन्तरिक ऋण उठाउन सक्छन् । तर तिर्न सक्ने आत्मविश्वास नहुँदा कुनै पनि प्रदेशले ऋण लिएको छैन । त्यसैले, दिगो स्रोत र त्यसका आधारमा बजेटको आकार तय गर्ने विषयलाई प्रदेशहरूले हेक्का राख्नुपर्ने देखिन्छ । तेस्रो, संघमा जस्तै प्रदेशहरूमा पनि चुनावलाई केन्द्रमा राखी वितरणमुखी तथा लोक रिझाउने प्रकृतिका कार्यक्रमहरू बढी केन्द्रित छन्, त्यही कारण यी सबैको साझा हुनबाट चुकेका छन् । जस्तो, वाग्मती प्रदेशले राजनीतिक दलविशेषको नाममा कार्यक्रम ल्याएको छ । नेकपा एकीकृत समाजवादी नेतृत्वको सरकार रहेको यो प्रदेशले नमुनावडा समाजवादी कार्यक्रम का लागि २५ करोड रुपैयाँ छुट्याएको छ । मधेश प्रदेशले त ल्यापटप नै बाँड्ने कार्यक्रम ल्याएको छ । उसले न्यून आयस्रोत भएका नागरिकलाई जीवन निर्वाह खर्च का रूपमा सोझै बैंक खातामार्फत उपलब्ध गराउन भन्दै १ अर्ब ५० करोड रुपैयाँ छुट्याएको छ, जबकि विगतका उदाहरण अनुसार नागरिकलाई सोझै नगद बाँड्ने कार्यक्रम प्रभावकारी र पारदर्शी ढंगले कार्यान्वयन हुनेमा शंका छ । उदाहरणका लागि, वितरणमा पारदर्शिताको प्रश्न उठेपछि संघले चालु आर्थिक वर्षको बजेटमा विपन्न परिवारलाई १० हजार नगद बाँड्ने योजना लागू हुनै सकेन । यस्तो कार्यक्रम एकातिर दुरुपयोग हुने डर हुन्छ भने अर्कातिर यसले जनजीविकामा पनि दिगो रूपमा परिवर्तन ल्याउँदैन । शासकीय अभ्यासको क्षेत्राधिकार र दुरुपयोगको दृष्टिकोणले प्रदेश बजेटको सबैभन्दा ठूलो समस्या सांसदहरूको तजबिजीमा खर्च गर्ने कार्यक्रमको निरन्तरता हो । सांसदहरूका लागि विभिन्न नाम दिई उनीहरूले जताततै बाँड्ने कार्यक्रमलाई गण्डकी र लुम्बिनीबाहेकका सबै प्रदेशहरूले निरन्तरता दिएका छन् । जबकि सर्वत्र चर्को विरोध भएपछि झन्डै दुई दशक चलेको सांसदविशेषको कार्यक्रमलाई संघले नै खारेज गरिसकेको छ । प्रदेश सांसदहरूले पनि कानुन निर्माण गरी आफ्नो प्रदेशभित्रको सामर्थ्य बढाउनुको सट्टा वडा अध्यक्षहरूझैं योजना बाँड्दै हिँड्नु कुनै पनि दृष्टिकोणबाट उचित हुन सक्दैन । त्यसैले, सबै प्रदेशले यस्ता कार्यक्रमहरू खारेज गर्नु अनिवार्य छ । प्रदेश बजेटका केही राम्रा पक्ष पनि छन् । प्रदेशभित्रका केही विकास आयोजना र जनजीविकाका लागि अघि सारिएका केही कार्यक्रमले आशा जगाएका छन् । यद्यपि, यस्ता कार्यक्रमलाई पनि दिगो र प्रतिफलयुक्त बनाउने पाटोमा भने त्यति हेक्का राखेको पाइँदैन । खासमा आफ्नो प्रदेशमा निर्माण हुने आयोजनाहरूको अध्ययनअनुसन्धान गरी बैंक बनाउनुपर्ने र त्यसमा प्रविष्ट भएका आयोजनालाई मात्रै बजेट उपलब्ध गराउनुपर्ने व्यवस्था गरिनुपर्ने हो । तर हचुवाका कार्यक्रम राखेर बजेट तयार पारिएका छन् । प्रदेशहरूले आफ्नो विकासको आवश्यकता, पूर्वाधारको अवस्था, आयोजना कार्यान्वयनको क्षमता र तिनको कार्यान्वयनका लागि आन्तरिक स्रोतको उपलब्धता कति छ भनेर बेवास्ता गरिएको छ । मधेश, कर्णाली र सुदूरपश्चिम प्रदेशले मानव विकासका बहुआयामिक क्षेत्रलाई बढी प्राथमिकता दिनुपर्ने हो । तर ती प्रदेशका पनि सडक र भवन बनाउनेजस्ता पूर्वाधार विकासका लागि मात्रै बढी बजेट छुट्याइएको देखिन्छ । त्यहाँ शिक्षा, स्वास्थ्यजस्ता आधारभूत आवश्यकताबाटै नागरिकहरू वञ्चित भएको तथ्य उनीहरूले भुलेको प्रतीत हुन्छ । यसकारण, प्रदेशहरूले बजेट बनाउने क्रममा दिगोपन र अनुमानित प्रतिफलतर्फ अध्ययन गरेर मात्र कार्यक्रमहरू तय गर्नु उचित हुन्छ । वितरणमुखी, विवादास्पद तथा दुरुपयोग हुने कार्यक्रमहरू अघि सार्ने सस्तो मोहबाट प्रदेशहरू टाढै रहेको बेस ।"
विरोधका लागि विरोध,"लामो समयसम्म संसद् अवरोध गरेको प्रमुख प्रतिपक्षी नेकपा एमालेले आफ्नो मागको सुनुवाइ हुँदैन भन्ने बुझेरै जारी अवरोधलाई बिनाकुनै सम्बोधन अन्त्य गर्यो । उक्त अवरोध अन्त्य गरे पनि विभिन्न किसिमका अवरोध गरिनै रहन्छ । सत्ता पक्षले कहाँ, कतिखेर, कस्तो गल्ती गर्छ र विरोध गरिहालौंला भन्ने अर्जुनदृष्टि एमालेको हुन्छ । त्यस्तै सत्तापक्षको ससाना गल्तीमा पनि जारी संसद् अधिवेशनमा विरोध जनाउँदै आएको छ । एमालेले विरोध गर्दै आएको विषय हिजो आफू सरकारमा हुँदा पूरा गर्न सकेको थिएन । जस्तो किसानले मल नपाएको विषय, अघिल्लो सरकारमा एमालेका घनश्याम भुसाल कृषि मन्त्री थिए । उनले बंगलादेशबाट मल ल्याउन सम्झौता पनि गरे तर आउन सकेन । आफ्नो जिम्मेवारीमा परेको काम फत्ते गर्न नसक्ने अनि अरूलाई आजै ल्याइज, अहिल्यै ल्याइज भन्नु विरोधका लागि विरोध गर्नुभन्दा अर्को केही होइन । सुजन देवकोटा, पालुङ्टार४, गोरखा"
अपरिपक्व कूटनीति,"लामो समयसम्म एमसीसीमा रुमलिएको संसद् फेरि एसपीपीको झमेलामा फसेको छ । प्रमुख दलका शीर्ष नेताहरूले देखाएको अपरिपक्व कूटनीतिका कारण विश्वभरि नै नेपाललाई हेरिने दृष्टिकोणमा परिवर्तन आइरहेको छ । आखिर किन नेताहरू आफूले गरेको काम जनतालाई निर्धक्कसँग भन्न सकिरहेका छैनन् । किन सधैं निर्णय गर्छन् र सरकारबाट बाहिरिसकेपछि, त्यही निर्णय गलत थियो भन्छन् ? छिमेकी राष्ट्रहरूसँगका सम्झौतामा राजनीति नगरियोस्, यसले केही छिनका लागि राष्ट्रवादी त बनौंला तर भोलि आफ्नो निर्णय बाहिर आइसकेपछि न आफ्नो टेक्ने धरातल रहन्छ न त राष्ट्रकै छवि जोगिन्छ । व्यक्तिगत लाभहानिका लागि नेताहरूले राष्ट्रहितलाई पन्छाउनु हुन्न । नेताहरूले दोहोरो चरित्र देखाउनु हुन्न नत्र आम नागरिक सडकमै आइपुग्छन् । रामकृष्ण बराल, जोरपाटी५, काठमाडौं"
सरकारी विद्यालयमा सफा शौचालय,"हाम्रा अधिकांश सरकारी विद्यालयका शौचालयहरू फोहोर र दुर्गन्धित हुन्छन् । बालबालिकाले सजिलोसँग दिशापिसाब गर्न र चर्पी प्रयोगपछि साबुनपानीले राम्रोसँग हात धुन पाउँदैनन् । धेरैजसो विद्यालयमा बालबालिका र शिक्षकको शौचालय बेग्लाबेग्लै हुन्छ, यदि एउटै हुने हो भने सफाइमा विद्यालय प्रशासन र शिक्षकले चासो राख्नेपरिपाटी विकास हुन्छ । त्यस्तै शौचालयमा पानीको उपलब्धता हुनु पनि महत्त्वपूर्ण पक्ष हो । सामान्यतया पानीको व्यवस्था राम्रै भएको ठाउँमा पनि विद्यालयका लागि पानी अभावै भएको देखिन्छ । गाउँभरिका बालबालिका जम्मा हुने विद्यालयका लागि पानी र सफा शौचालयको आवश्यकता नजरअन्दाज गर्न सुहाउँदैन । कतिपय ठाउँका विद्यालयका चर्पीहरूमा पानी नहुँदा बालबालिकाले नजिकको जंगल र खेतबारीमा दिसापिसाब गर्नुपर्ने अवस्था छ ।सुरक्षित र सफा शौचालय र स्यानिटरी प्याडको अभावका कारण किशोरीहरूले बीचमै विद्यालय छाड्नुपरेको कथा व्यथाहरू पनि प्रशस्तै सुनिन्छन् । गाउँटोलको विकास गर्ने भनेर जथाभावी डोजर कुदाएर वर्षदिनमै करोडौंको बजेट सिध्याउने सरोकारवाला निकायहरूले विद्यालयमा पिउनलायक शुद्ध पानी, साबुनसहितको सफा शौचालय र त्यसको व्यवस्थापनतर्फ ध्यान नदिएको देख्दा उदेक लाग्छ । बालबालिकाको स्वास्थ्यको दृष्टिबाट हेर्ने हो भने यो अत्यन्त संवेदनशील विषय हो । आशा छ नयाँ जोस र जाँगरका साथ स्थानीय सरकारमा पुगेका जनप्रतिनिधिहरूले यो विषयलाई प्राथमिकतामा राख्नेछन् । कृष्ण कुम्पुरे, आदमटार, धादिङ"
"सेवासुविधा मन्त्रीले लिने, काम गर्ने तस्करले !","अनुदान नै नलिई मल आयात सम्भव छ भन्ने उदाहरण हो यो । व्यापारीलाई ल्याउने सरल बाटो खोलिदिने हो भने सिमेन्ट र गहुँ जसरी मल पनि ल्याउन सक्छन् भन्ने यसले देखाउँछ । अनुदानका नाममा राज्य कति अनुदार र कति भ्रष्ट छ भन्ने यसले छर्लंग पारेको छ । सिरोज विजय कोइरालातस्करले भारतबाट सजिलै मल ल्याउन सक्छन् । तर सरकारले मल ल्याउन सक्दैन न त देशमा मल कारखाना नै खोल्यो । देशभरि मलको हाहाकार छ, यसबारे कोही नेता बोल्दैनन् न त कृषि मन्त्री नै बोल्छन् । आगामी संसदीय चुनावमा यी नेताहरूलाई किन भोट दिने ? गणेश बस्नेतलाजको पसारो । सरकार त कसले जग्गा बाँझो राख्छ र जरिवाना उठाउँला भनेर हेर्दै होला अनि कहाँ मल ल्याउन भ्याउँछ त ? कमला लुइटेल कुइकेलयो घटनाले सरकारलाई लाजमर्दो बनायो । चाहिँदा मल आउँदो रहेछ भन्ने प्रस्ट देखियो त । एउटा तस्करले खुल्लमखुला मल ल्याउँदा सरकारले भने ९ महिना लाग्छ भन्न सुहाउँछ ? कृषिप्रधान देशमा खेतीको समयमा मल ल्याउन नसक्ने सरकारले जनताका लागि अरू के काम गर्छ भन्ने आस राख्ने ? उमेश थापा मगरराम्रो गरेछन् । अब त नखोसी बिचरा किसानले नपाउने भए । यो सम्बन्धित ठाउँमा पुगेको भए, नेताका आसेपासेले मात्र पाउँथे, अहिले पक्का किसानले लगे । नीला राजवंशीगजब छ संसार । हामी भन्छौं नि नेताहरूले भ्रष्टाचार गरे, कर्मचारीले घूस खाए तर वास्तवमा सबै भ्रष्ट छन् यहाँ । अवसर पाए कोही पनि भलादमी भएर बस्दैन, सबैले पाएसम्म लुट्छन्, ठग्छन् नै । यो तीतो सत्य हो । शंशित गुरागाञीसरकारकै तस्करहरूले ल्याएका थिए होलान्, जनताबाट बढी मूल्य लिन पाइन्छ भनेर । नत्र किन सरकारले ल्याउन सक्दैन, तस्करले ल्याउँछ ? सेवा सुविधा मन्त्रीले खाने कामचाहिँ तस्करले गर्ने ? हिमा कोइरालायो मलको ट्रक भन्सार पास गर्ने समयमा डिउटी भएका भन्सारका कर्मचारी र सुरक्षा निकायका व्यक्तिलाई पनि कारबाही गर्नुपर्छ । विनोद घिमिरेसरकारले विगतमा किसानको आवश्यकता अनुसार समयमै मल उपलब्ध गराउन नसक्नुको नतिजा हो यो । भरत अधिकारीजे गरे ठीक गरे । यो सरकार दुईचार जना व्यापारीको मुठीमा छ भन्ने योभन्दा ठूलो प्रमाण के चाहिन्छ ? निर्मला सुवेदीबेलैमा मल दिएको भए आज यो दिन त आउने थिएन । नीरु ज्ञवाली"
सुरक्षा र विदेश नीतिमा एकताको खाँचो,"राष्ट्रिय सुरक्षाबारे बर्माकी नेत्री आङ सान सुकीले एक पटक भनेकी थिइन्, हरेक सरकारले देशको सुरक्षालाई महत्त्व दिनुपर्छ किनकि यो सरकारको मुख्य दायित्व हो, तर देशको वास्तविक सुरक्षा देशभित्रको एकतामा भर पर्छ । उसै पनि देशको परराष्ट्र नीति घरेलु नीतिकै विस्तारित रूप मानिन्छ ।अमेरिकी स्टेट पार्टनरसिप प्रोग्राम (एसपीपी) मा नेपालको सहभागिता सम्बन्धी विवादले सिकाएको मुख्य कुरा के हो भने, राष्ट्रिय सुरक्षा र परराष्ट्र नीतिजस्ता संवेदनशील मुद्दामा एकले अर्कालाई आरोप लगाएर राजनीतीकरण गर्ने होइन, कि यस्ता मुद्दामा राष्ट्रिय एकता जुटाउन जरुरी छ । हामी आफैंभित्र एकता भएन वा हाम्रा राष्ट्रिय सुरक्षा र विदेश नीतिमा स्पष्टता र एकरूपता भएन भने शक्तिराष्ट्रहरूले खेल्ने मौका पाउने नै भए । अहिले एसपीपीका बारे विरोधाभास र आशंकाको स्थिति पैदा हुँदा नेपालको विदेश नीतिमा फेरि अन्योल देखिएको छ । एसपीपी विवादले तीनवटा कुराको उजागर गर्यो । पहिलो, नेपालको सुरक्षाको जिम्मेवारी लिएको पुरानो संस्था नेपाली सेना विवादमा मात्र तानिएन, सेनाको संस्थागत कमजोरी पनि उदांगियो । पहिलो दिन होइन भनेको सेनालाई पछिल्लो दिन त्यो चिठी आधिकारिक हो भन्नुपर्ने बाध्यता आइलाग्यो । दोस्रो, यसबाट एकध्रुवीयबाट बहुध्रुवीय बन्दै गएको विश्वको शक्ति सन्तुलनको प्रभाव नेपालमा बढ्दै गएको देखिन्छ । तेस्रो, एसपीपीजस्तै भविष्यमा चीन, भारत वा अमेरिकातिरबाट विभिन्न खालका सुरक्षा सम्बन्धी साझेदारीका प्रस्ताव आउँदै जाने र यस्ता प्रस्तावबारे नेपालले अहिलेदेखि नै आफ्नो धारणा र नीति स्पष्ट पार्नुपर्ने देखिन्छ । यसअघि पनि बिमस्टेकको संयुक्त सैन्य तालिममा भाग लिने कि नलिने भन्नेबारे द्विविधा खडा भएको थियो । उसै पनि नेपालको भूराजनीति संवेदनशील छ । अबका केही वर्षमै चीन र भारत विश्वका पहिलो र दोस्रो ठूलो आर्थिक शक्ति बन्दै छन् । चीनको प्रभुत्व रोक्न एसियामा भारत र अमेरिकाको सहकार्य बढ्दै जाने देखिन्छ ।विश्वको शक्ति सन्तुलन र राजनीतिक ध्रुवीकरण तीव्र रूपले बदलिँदै गएको छ । रुसको युक्रेनमाथिको आक्रमण र युक्रेनमा चलिरहेको युद्ध करिबकरिब रुस र पश्चिमेली राष्ट्रहरूबीचको परोक्ष युद्ध (प्रोक्सी वार) जस्तै बनेको छ । रुसले आफूलाई सन् १९८९ अघिको शीतयुद्धताकाको जस्तै अमेरिकाविरुद्धको शक्तिका रूपमा प्रक्षेपण गरिरहेको छ । गत शुक्रबार रुसको सेन्ट पिटर्सबर्गमा आयोजना भएको अन्तर्राष्ट्रिय आर्थिक मञ्चमा रुसका राष्ट्रपति भ्लादिमिर पुटिनले अमेरिकाको प्रभुत्व भएको एकध्रुवीय संसारको अन्त्य भएको घोषणा गरे । उनले भने, शीतयुद्धको अन्त्यपछि अमेरिकाले पृथ्वीमा ईश्वरको एउटा मात्र प्रतिनिधि भएको व्यवहार गर्यो । विश्वको राजनीति एकतिरबाट मात्र जाने ट्राफिकजस्तो भयो, जसले विश्वलाई अस्थिर बनायो ।रुसले युक्रेनमाथि आक्रमण थालेका सुरुका दिनमा दुवै देशले सहमतिमा समस्याको हल खोज्नुपर्छ, यद्धद्द समाधान होइन भन्ने प्रतिक्रिया दिने चीनका राष्ट्रपति सी चिनफिङले हाल सालै पुटिनको जन्मदिनमा रुसको सुरक्षा मामिलामा सहयोग गर्ने आश्वासन दिएका छन् भनिन्छ । रुस र चीनबीचको व्यापारलाई बढाउन अमुर नदीको नयाँ नाका खोलिएको छ जसले गर्दा यो नाकाबाट बर्सेनि २० लाखभन्दा बढी मानिसको आवतजावत र ४० लाख टन कार्गोको आदानप्रदान हुने अपेक्षा गरिएको छ । युरोपेली समुदाय, अमेरिका, क्यानडा लगायतले रुसको पेट्रोल किन्न प्रतिबन्ध लगाउँदै गएका बेला चीनले भने रुसबाट पेट्रोलको आयात ४० प्रतिशतले बढाएको छ । विश्लेषकहरू के पनि भन्छन् भने, रुस र चीनबीचको बढ्दो सहकार्यमा अमेरिकाविरुद्धको एउटा दह्रो ध्रुव खडा गर्ने कोसिस छँदै छ, रुसले युक्रेनमाथि गरेको आक्रमणले चीनको ताइवानमाथिको दाबी र बल प्रयोगको पृष्ठभूमि पनि तयार भैरहेको छ ।रुसको युक्रेनमाथिको आक्रमणपश्चात् युरोपमा अमेरिका र रुसबीचको शक्तिसंघर्ष स्पष्टै देखियो भने एसिया महादेश र प्रशान्त महासागरीय क्षेत्रमा चीनको बढ्दो प्रभाव रोक्न विभिन्न खालका सामरिक, सुरक्षा, व्यापार आदि साझेदारीहरूलाई अगाडी बढाउन खोजिएको छ । व्यापारद्वारा प्रभुत्व बढाउन ट्रान्स प्यासिफिक पार्टनरसिप (प्रशान्त क्षेत्रीय व्यापार सहकार्य) र एसिया पाइभोट (सामरिक र सुरक्षाका दृष्टिले एसियालाई केन्द्रविन्दु बनाउने र एसियालाई पुनः सन्तुलनमा राख्ने नीति) त अमेरिकाले राष्ट्रपति ओबामाकै पालामा सुरु गरेको थियो । सन् २०१८ मा राष्ट्रपति डोनाल्ड ट्रम्पले अमेरिकाको इन्डोप्यासिफिक रणनीतिको घोषणा गरे जसको मुख्य उद्देश्य चीनले दक्षिणचीन समुद्रमा बढाउँदै गएको प्रभुत्व रोक्ने भन्ने थियो । इन्डोप्यासिफिक क्षेत्रमा चीनको बढ्दो प्रभाव रोक्न सन् २०१७ मा अमेरिका, भारत, जापान र अस्ट्रेलियाले क्वाड लाई पुनः ब्युँताए । सन् २००७ मै स्थापना भएको क्वाड बीचमा अस्ट्रेलियाका कारण निष्क्रिय बनेको थियो । अमेरिकाको एसिया नीतिका हकमा राष्ट्रपति जो बाइडेनले डोनाल्ड ट्रम्पकै नीतिलाई निरन्तरता दिएको देखिन्छ । अर्कातिर, चीनले समेत अमेरिका र अस्ट्रेलियाको सामरिक, सुरक्षा र आर्थिक प्रभावलाई प्रशान्त महासागरमा टक्कर दिन फिजी, सामोआ, टोंगा, किरिबाटी, पपुवा न्युगिनी, भानुआटु, सोलोमन आइल्यान्ड्स, निउयी र माइक्रोनेसियाजस्ता १० प्रशान्त महासागरीय देशसँग व्यापार र सुरक्षा सम्झौता अघि बढाएको छ । पूर्वी एसियामा चीनको क्याम्बोडिया र म्यानमारसँग नजिकको सम्बन्ध त छ नै, क्याम्बोडियाले त चीनको जलसेनाका लागि आफ्नो भूमिसमेत उपलब्ध गराएको छ । चीनसँग नजिकको व्यापार सम्बन्ध भएका ब्रुनाई, क्याम्बोडिया, इन्डोनेसिया, लाओस, मलेसिया, म्यानमार, फिलिपिन्स, सिंगापुर, थाइल्यान्ड र भियतनामजस्ता आसियान (दक्षिणपूर्वी एसियाली देशहरूको संगठन) सँग आबद्ध देशहरू सुरक्षाका मामिलामा अमेरिका र चीनबीचको तानातानमा परेका छन् । एसपीपीबारे अन्योल र आशंका बुझ्न विश्वको परिवर्तित राजनीति, विशेषगरी एसिया र प्रशान्त महासागरीय क्षेत्रमा अमेरिका र चीनबीच गत ५७ वर्षमा बढ्दै गरेको राजनीतिक, सामरिक र सुरक्षाको ध्रुवीकरणलाई बुझ्न जरुरी छ । सन् २०१८ मा जारी अमेरिकाको इन्डोप्यासिफिक स्ट्र्याटिजी वा इन्डोप्यासिफिक क्षेत्रमा अमेरिका, भारत, जापान र अस्ट्रेलियाको सन् २०१७ मा पुनः सुरु भएको क्वाड एलाइन्स भन्दा अगाडि एसपीपीजस्ता सहकार्य अर्थात् भूकम्प लगायतका दैवीप्रकोप, बाढीपहिरो, आगलागी र आतंकवादविरुद्धका सहकार्य, तालिम र प्राविधिक सहयोग, संयुक्त सैनिक अभ्यासलाई सामान्य ठानियो । संयुक्त सैनिक अभ्यास त नेपाली सेनाको चीन, भारत र अमेरिका लगायतसँग वर्षौंदेखि चलिआएको छ ।एसियामै पनि बंगलादेश, माल्दिभ्स, क्याम्बोडिया, थाइल्यान्ड, मलेसिया, फिलिपिन्स, भियतनाम, मंगोलिया आदिले विगतमा एसपीपीबाट फाइदा लिएको देखिन्छ । तर सन् २०२२ सम्म आइपुग्दा विश्वको राजनीति फेरिएको छ । चीन र अमेरिकाबीच बढ्दै गएको शक्तिसंघर्ष र ध्रुवीकरण अनि नेपालको विशिष्ट भूराजनीतिक अवस्थितिका कारण कुनै पनि एउटा शक्तिको सुरक्षाछातामा नेपाल देखिँदा नेपालको राजनीतिक सन्तुलन बिग्रने मात्र नभएर नेपाल शक्तिराष्ट्रहरूको क्रीडास्थल बन्ने खतरा बढ्नेछ । अर्कातिर, शक्तिराष्ट्रहरूले वैदेशिक सहायता, व्यापार र पारवहन अनि सुरक्षा सहयोगलाई प्याकेज मा राखेर सहकार्य (पार्टनरसिप) बढाउदै लैजाने होडबाजी चलेको छ । जस्तो कि, चीनको प्रशान्त महासागरीय देशहरूसँगको व्यापार र सुरक्षा सम्झौताको मस्यौदा । सुरुमा सुरक्षाकेन्द्रित अमेरिकाको इन्डोप्यासिफिक रणनीति वा क्वाड देशहरूको सहकार्य अब व्यापार, आर्थिक र अन्य सहयोगसँग जोडिँदै छ । अब प्रश्न उठ्छ, कस्तो खाले सहायता स्विकार्ने र कस्तो खाले सहायता नस्विकार्ने ? यसअघि एमसीसी विशुद्ध विकासको परियोजना भएको र सुरक्षाबारे उक्त सम्झौतामा केही उल्लेख नगरिएको भए पनि चीन र अमेरिकाबीचको बढ्दो ध्रुवीकरणको प्रत्यक्ष असर एमसीसीलाई पास गर्ने कि नगर्ने भन्नेमा पर्यो ।आफ्नै साधारण सरकारी खर्च धान्नसमेत ३०३१ प्रतिशत वैदेशिक सहायता वा ऋणमा भर पर्नुपर्ने नेपालको अवस्था छ । विकास र निर्माणमा सबै शक्ति र दाता राष्ट्रहरूसँग सहकार्य गर्ने नीति एवं सुरक्षा र सामरिक मामिलामा तालिम र प्राविधिक सहयोगलाई अपवादमा राखेर नेपालले कुनै शक्तिराष्ट्रको पोल्टामा नगएर तटस्थता अपनाउन जरुरी छ । अर्को अर्थमा, विकास र निर्माणमा संलग्नता अनि सामरिक र सुरक्षाको साझेदारीमा असंलग्नताको नीति अगाडि बढाउनुपर्ने धेरै विश्लेषकको राय मुनासिब छ । तर यसो भन्नुको अर्थ भारत, अमेरिका, चीन, बेलायत, पाकिस्तान लगायतसँगको नेपाली सेनाको वर्षौंदेखिको सैनिकस्तरको सम्बन्ध (तालिम, पढाइ, प्राविधिक सहयोग, अनुभव आदानप्रदान, संयुक्त सैनिक अभ्यास आदि) स्विकार्न हुन्न भन्ने होइन । औपचारिक रूपले कुनै शक्तिराष्ट्रको सुरक्षानीति वा रणनीतिको हिस्सा बनेर बहुध्रुवीय शक्ति सन्तुलनको अहिलेको विश्वमा एक ध्रुवतिर मात्र ढल्किनु हुन्न भन्ने हो । नेपालमा एसपीपीबारे उठेको विवाद हेर्दा, यस्तो अवस्थामा नेपालको सुरक्षा र परराष्ट्र नीतिलाई कसरी प्रभावकारी बनाउनेभन्दा पनि एकले अर्कोलाई आरोप लगाएर देशको आन्तरिक एकतालाई कमजोर पार्न खोजिएको जस्तो छ । सेनाले वर्षौंदेखि सैनिक कूटनीति आफैंले चलाउँदै आएको छ भने सेनाका धेरैजसो प्रस्तावहरू नागरिक नेतृत्वले ठूलो बहस नगरी केवल औपचारिक रूपले रक्षा मन्त्रालय वा बजेटका सवालमा अर्थ मन्त्रालयले स्वीकृति दिने चलन रहिआएको छ । सेनामाथि नागरिक सर्वोच्चता दुवै पक्षको सामरिक र सुरक्षा सम्बन्धी ज्ञान र दक्षतामा पनि भर पर्छ ।राजनीतिक नेतृत्वले सेनालाई दोष दिनुले अनि सेना आफैंले आफ्नो निर्णयको प्रतिवाद गर्न नसक्नुले नेपालको कमजोर सैन्यनागरिक सम्बन्धलाई उजागर गर्छ । पूर्वप्रधानमन्त्रीदेखि मन्त्रीसम्मले आफूलाई यसबारे जानकारी नै नदिइएको भनिरहेका छन् भने सेनाले अघिल्लो दिन एउटा वक्तव्य निकालेर एसपीपी सम्बन्धी कुनै सम्झौता वा समझदारी नभएको भन्यो भने त्यसको भोलिपल्ट तत्कालीन सेनाप्रमुखले लेखेको चिठी बाहिर आयो, जसले गर्दा सेनाको विश्वसनीयतामा धक्का लागेको छ । सामरिक, सुरक्षा र विदेश नीतिजस्ता नीतिगत कुराको निर्णय राजनीतिक स्तरमा हुनुपर्ने हो भने तालिम आदानप्रदानजस्ता प्राविधिक कुरामा सैनिक नेतृत्वको स्तरमा निर्णय हुनुपर्ने हो । भविष्यमा एसपीपीजस्तै अरू सहकार्यका प्रस्ताव आउने अवस्थालाई ध्यानमा राखेर निम्न कुराहरू गर्न जरुरी छ । पहिलो, नेपाली सेनाले एसपीपीबारे विगतमा कुनकुन पत्राचार भएका थिए र समझदारी कहाँ पुगेको थियो भन्नेबारे प्रस्ट्याउन जरुरी छ । नेपालको सन् २०१५ को विनाशकारी भूकम्पपछि एसपीपीका लागि अनुरोध गरिएको र अहिलेको बदलिँदो अन्तर्राष्ट्रिय शक्ति सन्तुलनका कारण यो अहिलेलाई आवश्यक नभएको प्रस्ट पार्न के समस्या ? दोस्रो, राजनीतिक नेतृत्वमा एसपीपीबारेको अन्योल चिर्न आवश्यक छ । एकातिर अमेरिकालाई कुनकुन कारणले नेपाल यसमा सहभागी हुन सक्दैन भनेर जानकारी गराउन र अर्कातिर सरकारले प्रस्ट रूपमा आफ्नो आधिकारिक धारणा जनसमक्ष राखेर अन्योल चिर्न जरुरी छ । तेस्रो, नेपालको सुरक्षा, विदेश नीति र वैदेशिक सहयोगका सम्बन्धमा राष्ट्रिय सहमति र एकता निर्माण गरौं ताकि यस्तै अवस्था आउँदा एक पार्टीले अर्कोलाई वा सरकार परिवर्तन हुँदा एउटा सरकारले अर्को सरकारलाई आक्षेप लगाएर आफू पानीमाथिको ओभानो हुने अवस्था नआओस् । नोट ः यी विचारसँग लेखकसम्बद्ध संस्थाको कुनै सम्बन्ध छैन ।"
कम्युनिस्टमार्फत कम्युनिस्टमाथि प्रहार,"गठबन्धन कि पहिचान ? जब गठबन्धन सत्तास्वार्थवश गरिन्छ, त्यसले परिणाम दिँदैन । जब गठबन्धन एउटा व्यक्तिविरुद्ध गरिन्छ, त्यसले पनि परिणाम दिँदैन । त्यसमा पनि जब आफूलाई सच्चा कम्युनिस्ट ठान्नेले गैरकम्युनिस्ट व्यक्तिलाई प्रधानमन्त्री बनाउँछन्, त्यसले विचारको, विकासको र प्रणालीको हितमा राजनीति गर्न सक्दैन । त्यसका केही उदाहरण हेरौं । देउवा सरकारले भारत, चीन र अमेरिकाबारे लिएको नीति के प्रचण्ड र माधव नेपालको नीति पनि हो ? झलनाथ खनाल र नारायणकाजी श्रेष्ठले एक चीन नीति स्मरण गराउँदै सरकारको विदेश नीतिबारे संसद्मा प्रश्न उठाउँदा प्रचण्ड र माधवको मौनता रहस्यमय छ । राष्ट्रवादी बन्न चाहने उनीहरूले लाजगाजले पनि नेपालको हितमा बोल्न सक्थे तर मुखमा ताला लगाएका छन् । देउवालाई खुसी पार्नुलाई सफलता ठानेर सायद पुलकित छन् । एमसीसी कार्यान्वयन गर्न तयार हुँदा बीआरआईप्रतिको सांकेतिक अस्वीकारोक्ति प्रचण्ड र माधवकै समर्थनमा आएको हो ? माओवादी केन्द्र र समाजवादीका कतिपय दस्तावेज र प्रमुख नेताका कथन हेर्दा, देउवाले लिएको विदेश नीतिप्रति उनीहरूको असहमति हुनुपर्ने हो तर त्यसमा साझेदारी देखिन्छ । विचार र नीतिभन्दा सत्ता प्यारो भयो । सत्ताको विरोध गर्नेबित्तिकै एमाले नजिक पुग्ने खतरा भयो । दक्षिणपन्थी कांग्रेसभन्दा कम्युनिस्ट एमाले कसरी वर्ग र मित्रशक्ति हुन सक्छ भन्दै देउवाका सहयोगी बन्न प्रचण्ड र माधव पुग्नु टीठलाग्दो दृश्य हो । प्रचण्ड र माधवले जतिसुकै वास्तविक कम्युनिस्टको दाबी गरे पनि जनमतले त्यसलाई खण्डित गर्यो । एक्लाएक्लै निर्वाचन प्रतिस्पर्धा भएको भए, समाजवादी सकिन्थ्यो, माओवादी समाजवादीको हैसियतमा खुम्चिन्थ्यो । अहिलेको परिणामले त्यही देखाउँछ । न नीतिगत न सांगठनिक र नेतृत्वमा माओवादी र समाजवादी एमालेभन्दा अघि छन् । प्रचण्डले जीवनभर अध्यक्ष नछाड्ने भएपछि प्रतिस्पर्धामा असफल हुने त्रास र निराशाले बाबुराम भट्टराईले माओवादी नै त्यागे । माधवले प्रतिस्पर्धामा पराजित भएपछि एमाले छाडे र फेरि अध्यक्ष हुन समाजवादी खोले । प्रचण्ड ३५ वर्षदेखि अध्यक्ष छन् । एमालेमा ७० वर्षपछि सक्रिय राजनीति गर्न नपाइने नीति बन्यो तर प्रचण्ड र माधवका पार्टीमा त्यस्तो छैन । ओलीमाथि आन्तरिक प्रजातन्त्र नभएको आरोप लगाउने माधवले मन्त्रीहरूलाई छापामार शैलीमा फिर्ता बोलाएको भन्दै उनकै स्थायी समिति सदस्य मिडियाबाजीमा छन् । प्रचण्डले पदाधिकारी, स्थायी समिति र पोलिटब्युरो चयन गर्न नसकेर एक्लै पार्टी चलाएका छन् । जनवाद, वर्गीय पक्षधरताजस्ता लक्ष्य र विशेषता छाडौं, कम्युनिस्ट पार्टीले जनजीविकाका मुद्दा प्राथमिकतामा राख्छन् । खै ती मुद्दा कहाँ प्रकट भए ? प्रचण्ड र माधवले ओलीमाथि गम्भीर आरोप लगाएर सत्ता देउवालाई बुझाउँदा ती आरोपमाथि किन छानबिन नगरेको ? ओलीविरुद्ध १९ बुँदे आरोप प्रमाणित गर्नुपर्दैन ? ओलीले पार्टीको अधिवेशनबाट अध्यक्ष छाड्छु र संसदीय निर्वाचनमा चुनाव लड्दिनँ, त्यसपछि तपाईंहरूले चलाउनुहोस् भन्दा त्यति समय पनि पर्खन नसकेकोलाई स्मरण मात्र गरे पुग्छ । त्यसैले अब प्रचण्ड र माधवले रोज्नुपर्ने दुई विकल्प छन् । पहिलो, कांग्रेसको नेतृत्वमा यो गठबन्धन कायम राख्ने । र, देउवालाई फेरि प्रधानमन्त्रीमा रूपमा अघि सार्दै निर्वाचन होमिने । यो विकल्पमा जाँदा आफूलाई वामशक्ति भन्ने अधिकार उनीहरूले गुमाउनेछन् । अर्को, वामशक्ति भएकामा विश्वास छ भने दक्षिणपन्थी शक्तिलाई नेतृत्व नसुम्पिने । त्यसको अर्थ अर्को कम्युनिस्ट एमालेसँग गठबन्धन गर्नुपर्छ भन्ने छैन । बरु माओवादी र समाजवादी मिल्दा पनि भयो । तर त्यसअघि न्यूनतम नैतिकता प्रदर्शन हुनुपर्छ प्रचण्ड, माधवले यो गठबन्धन त्यागेको घोषणा गरेर । होइन, एमालेसँग कार्यगत एकता गरेर जान सकिन्छ भने विगतलाई कोट्याएर होइन, बिर्सेर ओली, प्रचण्ड र माधव अघि बढ्नुपर्छ । प्रश्न कम्युनिस्ट वा कांग्रेस कसले बहुमत ल्याउने मात्र होइन, कसले कोसँग गठबन्धन बनाउने मात्र पनि होइन, मुलुक बनाउने हो । त्यसका लागि विचार मिल्नेहरूबीच सहकार्य हुँदा तुलनात्मक रूपमा सहजता देखिन्छ ।"
प्रविधिले एक्ल्याएका किशोरकिशोरी,"के ही दिनअघि २१ वर्षीय एक र्यापरले आफू आमाबुबासँग बस्न नचाहेको र स्वतन्त्रता पाऊँ भन्दै जिल्ला प्रशासन कार्यालय काठमाडौंमा निवेदन दिएका थिए । उनले आफू दुर्व्यसनी भएको स्विकार्दास्विकार्दै पनि आफ्नो वैयक्तिता कसैले खोस्न नसक्ने भन्दै आमाबाबुको नियन्त्रण स्वीकार्य नभएको बताए । त्यस्तै भारतको लखनउमा पब्जी गेम खेल्न नदिएको भन्दै १६ वर्षका एक किशोरले आमालाई गोली हाने । यी घटनामा दुइटा समानता छन् । दुवैले अभिभावकबाट आफ्नो स्वतन्त्रता हनन भएको आक्रोश पोखेका छन् भने तिनको उमेरमा पनि खासै अन्तर छैन । एक जना किशोरावस्थाको मध्यमा छन् भने अर्को युवावयको संक्रमणमा । यी दुवै प्रतिनिधि पात्र मात्र हुन् समाचारमा आएकाले हामीमाझ परिचित भएका । हाम्रो समाजमा यस्ता धेरै किशोरकिशोरी छन् जो निजत्वमाथि आक्रमण भएको विश्वासले क्रुद्ध छन् । मौका परे ध्वंसात्मक गतिविधिमा सामेल हुन पनि पछि पर्दैनन् । आखिर हाम्रो समाजमा कसरी यस्ता पात्रको निर्माण भइरहेछ ? उनीहरूले चाहेको स्वतन्त्रता कस्तो हो ? उनीहरू किन असन्तुष्ट छन् ?हाम्रो समाजमा असन्तुष्ट, आक्रोशित किशोरहरूको निर्माण हुनुका मुख्यतः तीन कारण छन् । पहिलो, हराउँदो सामाजिक वातावरण । पहिले हाम्रो समाजमा सामूहिकतालाई बढी महत्त्व दिइन्थ्यो । पाठ्यपुस्तकमै संयुक्त परिवार, परिवारप्रतिको दायित्व सम्बन्धी ज्ञानलाई प्राथमिकताका साथ राखिन्थ्यो । गुठी लगायत सामाजिक क्रियाकलापमा सपरिवारको संलग्नताले, आपसी सहयोगले केटाकेटीमा हामी भन्ने भावको विकास गराउँथ्यो । यसले परिवार र समाजसँगको सम्बन्ध बलियो बनाइरहन्थ्यो । प्राविधिमा आएको परिवर्तनसँगै यस्तो सामाजिकता हराउँदै गएको छ । परिवारको आकार सानो भएको छ । त्यसमाथि वैदेशिक रोजगारी र अन्य कारणले अभिभावक सन्तानबाट टाढा रहने अवस्था छ, जसको असर हुर्किरहेका किशोरकिशोरीमा परिरहेको छ । परिवार र समाजसँग नजोडिएका नयाँ पुस्ता एकलकाँटे बनिरहेका छन् । दोस्रो हो, प्रविधिको सदुपयोग हुन नसक्नु । आजका अधिकांश किशोरकिशोरीको हातहातमा स्मार्ट फोन र इन्टरनेट छ । उनीहरू आफ्नो कोठामा बसेर दुनियाँ सयर गर्न सक्छन्, विश्वका घटना, फेसन, सिनेमाबारे सूचित हुन सक्छन् । इन्टरनेट गेम खेल्न सक्छन्, जसका लागि उनीहरू एकान्त चाहन्छन् । यसरी असीमित ज्ञान केटाकेटीसम्म सम्प्रेषण भइरहेको छ, कति सकारात्मक छन् कति नकारात्मक जसको छनोट गर्ने चेतनाको कमी उनीहरूमा हुन्छ । विगतमा सामूहिक भावना उत्पन्न गराउन रिले दौड, कबड्डीजस्ता खेल खेलाइन्थ्यो । अहिले इन्टरनेटमा एक्लै खेलिने खेल हुन्छ, जसले केटाकेटीलाई एक्ल्याइरहेको छ, अलग्गै बस्न, आफैं निर्णय गर्न बढावा दिइरहेको छ । यस्ता खेलले एकताको भावनालाई नकार्छ । हिंस्रक तवरबाट हातहतियारको प्रयोग गरी संरचनाहरू ध्वंस गर्ने, हत्या गर्ने भर्चुअल गेम मन्द विषसरह छ । यसले केटाकेटीमा निर्माणभन्दा विध्वंस गर्ने मानसिकता विकास गर्दै लगेको छ । यस्ता खेलले केटाकेटीलाई आपराधिक गतिविधिमा जान प्रेरित गर्छ । तेस्रो हो, उपभोक्तावादी शिक्षा । हाम्रो सिंगो शैक्षिक प्रणाली उपभोक्तावादी बन्दै गइरहेको छ । शिक्षाको उद्देश्य असल र समाजोपयोगी मानवको बनाउनु हो तर वर्तमान शिक्षा पद्धतिको एउटा मात्रै उद्देश्य छ उपभोक्ता बनाउनु । राम्रोसँग पढ्नुको उद्देश्य गतिलो जागिर खानु र धेरै कमाउनुमा सीमित हुँदै गइरहेको छ । अर्कातर्फ शिक्षा आफैंमा व्यापार बनिरहेछ । शिक्षार्थी केवल उपभोक्ता बनिरहेछन् भने शिक्षक उपभोक्तावादको सिकार । राम्रो नम्बरसहित विद्यार्थी उत्तीर्ण गराउने विद्यालयको नाफा पनि बढी हुने भएकाले शिक्षकहरू सकेसम्म धेरै नम्बर ल्याउने विद्यार्थी तयार गर्न बाध्य छन्, असल विद्यार्थी बनाउन होइन । यस्तो प्रणालीले विद्यार्थीको विविधतापूर्ण रुचि र क्षमता अस्वीकार गर्छ । उस्तै तरिकाले सोच्ने मानिस बनाउन शिक्षकहरू अभिशप्त छन् । महँगो विद्यालयको उपभोक्ता बनाइएका विद्यार्थी धेरै कमाउने र धेरै उपभोग गर्न सक्ने बनोस् भन्ने बजार चिन्तनको परिणति हुर्किंदै गरेका किशोरकिशोरीमा देखिइरहेको छ । उनीहरू अब समाजलाई उपभोक्ताको आँखाले हेर्न थालेका छन् । यस्ता कारणले हुर्किंदै गरेका किशोरकिशोरीलाई असामाजिक, जिम्मेवारीबोधविहीन र चरम व्यक्तिवादी बनाइरहेका छन् । पैसा हुनेले जे पनि गर्न सक्छ र गर्न पाउनुपर्छ भन्ने मानसिकता बन्दा केवल कमाउने र खर्च गर्नेमै केन्द्रित भइरहेका छन् । त्यसैलाई नै उनीहरूले स्वतन्त्रता भन्छन्, अचेल । आफ्नो रुचि, इच्छाअनुरूपका जुनसुकै गतिविधि गर्न पाउनुलाई स्वतन्त्रताको रूपमा बुझ्न थालेका छन् । १८ वर्ष पुगेपछि स्वतन्त्रतापूर्वक बाँच्न पाउनुपर्छ भन्दै आमाबाबुप्रतिको कर्तव्य, दायित्वबाट पन्छिन खोज्छन् । आफ्नो विचारले अन्य मानिसलाई पर्ने असुविधाप्रति कत्ति पनि जिम्मेवार देखिँदैनन् । अचेलका किशोरकिशोरी स्वतन्त्रतासँगै कर्तव्य जोडिएर आउँछ भन्नेमा सचेत छैनन् । उनीहरू त आफ्नो स्वतन्त्रता हनन झएकामा रुष्ट छन् र त्यसो गर्ने व्यक्ति, संस्था, कानुन वा राज्यसँग त्रुद्ध छन् । प्रतिकारमा उत्रिन्छन् । हो, सबै किशोरकिशोरी यस्ता हुँदैनन् । तर अहिलेका किशोरकिशोरीमा नौतिक शिक्षा खडेरी परिरहेको देखिन्छ । अर्कातिर अहिले नैतिकताको परिभाषा फेरिएको छ । आर्थिक सम्बन्धमा आएको बदलावले सामाजिक सम्बन्ध र मान्यतामा पनि परिवर्तन ल्याउँछ । अब हिजोको जस्तो बडाले जो गर्यो काम हुन्छ त्यो सर्वसम्मत मान्यता कायम रहेन । राजनीतिक प्रणाली लोकतान्त्रिक हुँदै गए जसरी सामाजिक अभ्यास पनि लोकतान्त्रिक हुनु जरुरी छ । आजको नैतिक शिक्षाको मूल उद्देश्य, लोकतान्त्रिक संस्कार भएको मानव बनाउनु हो । लोकतान्त्रिक संस्कार हुनुको अर्थ हो आफ्ना विचार शिष्ट र तार्किक रूपमा राख्ने, अरूको विचारको सम्मान गर्ने, फरकमत र विविधतालाई स्विकार्ने तथा सहमति र सहकार्यमा विश्वास राख्ने । लोकतन्त्रले मानिसलाई स्वतन्त्र जरुर बनाउँछ, सँगसँगै दायित्वबोध पनि गर्न सिकाउँछ । लोकतान्त्रिक संस्कारले मानिसलाई स्वतन्त्र विचार राख्न र अरूको विचारको कदर गर्न सघाउँछ । र, यस्तो संस्कारले मात्र हुर्किंदै गरेका किशोरकिशोरीलाई असामाजिक बनाउने जोखिम कम हुन्छ ।"
मानवतावादी डाक्टर भम्पा,"दमक चोक बजारको गजुरमुखी औषधिपसलभित्रको छिँडीमा एउटा क्लिनिक थियो, जहाँ डा भम्पा राई एक्लै भेटिन्थे, तर सस्वर । कोही आफ्नो वा पराई, शरणार्थी वा दमकेली नभनीकन निःशुल्क स्वास्थ्य परामर्श र सकेको औषधि सहयोग गरेर झन्डै ३० वर्षयता विशुद्ध मानवसेवा गर्दै आएका भम्पा आइतबार बिहान एकाएक यो संसार छाडेर गए । त्यसपछि मात्रै सुरु भएको छ, मानवीय संवेदना र परोपकारी चेतनाले भरिएको त्यो मान्छेको खोजी !आखिरमा देश भन्नु के हो ? ढुंगामाटो, रूखबिरुवा वा अरू केही ? देश बन्ने मान्छेले होÙ आफ्नो जातिचिनारी, संस्कृति र सभ्यताको सुर्कीमा जोडिएर देश बन्ने हो । त्यो आफ्नो जाति र आफ्नो चिनारी नरहेपछि के देश ? के आफ्नो कुरा ? सन् ९० को दशकमा भुटानभित्र सुरु भएको लोकतान्त्रिक चेतना र संघर्षको कुरासँगै त्यहाँको सरकारले सुरु गरेको जातीय अत्याचारमा परेर दक्षिणी भुटानका हजारौं ल्होत्साम्पा (नेपालीभाषी) लखेटिन थालेको डा भम्पाले हेरिरहेका थिएÙ थिम्पुमा राजपरिवारको निजी चिकित्सक बनेरै । मलाई जे लाग्छ, अरूलाई नलाग्ला । यो मेरो व्यक्तिगतभन्दा पनि मेरो जातिको, मेरो रगतको कुरा थियो । आफन्तहरू आँखैसामु लखेटिएको अवस्था छ, म भने कसरी रोयल सर्जन भनेर बसिरहनु ? यो विवेक राखेरै सन् १९९१ को मध्यतिर स्वेच्छाले आफ्नो जन्मकर्मथलो छाडी बाहिरिएका थिए, डा भम्पा । मेची किनारमा ल्याएर थुपारिएका भुटानी नेपालीभाषीलाई माईधारको किनारामा शरणार्थी शिविर बनाएर राख्ने प्रबन्ध होस् वा राष्ट्रसंघीय शरणार्थी आयोगसहितका दाता निकाय गुहार्ने जिम्मेवारी, डा भम्पा यसमा अगुवा अभियन्ता थिए । उनी पूर्वी नेपालमा शरणार्थी शिविर स्थापना गर्नेमध्येका एक बुलन्द आवाज थिए ।झट्ट सुन्दा सामान्य लाग्न सक्छÙ संसारभर कहीँका शरणार्थीलाई पनि तरकारी दिइन्न, बिहानबेलुकाको खान्कीमा । तर, भम्पाले भुटानी शरणार्थीका लागि तरकारी दिलाएर छाडे । दालभात मात्रै खाएर वाक्क भैरहेका शरणार्थीले एक दिन भागमा तरकारी पाए, जुन भम्पाले पस्केको सहृदयताको तरकारी थियो । उनी भन्थे, भनिरहन्थे, नेपाल सरकारका लागि हामी गाँड हौं । आज गाँड सुक्दै गएको अवस्था हो, तैपनि गाँड त छँदै छ । हामी चाहे दुई जना शरणार्थी रहौं, तर संसारले हामीलाई भुल्न मिल्दैन । हाम्रो आवाजलाई इग्नोर गर्न मिल्दैन । हामी एक जना भए पनि घर फर्कनेछौं कुनै दिन । सिंगो विश्वलाई थाहा भएको तर विश्वले सतत आँखा चिम्लिएको जातीय अत्याचारको यो प्रकरणमा भुटान र भुटानी राज्यपद्धतिको नृशंसताबारे बोल्नेहरू धेरै थिए, सुरुका दिनमा । आज कोही पछाडिको ढोकाबाट चुपचाप तेस्रो देशका बासिन्दा बन्न पुगे । अथवा, त्यस बेलाका कतिपय अभियन्ता आज निर्जीवसरह कहीँकतै बसिरहेकै छन्, तर उनीहरू पनि ल्होत्साम्पा र जातीय सफायाको त्यो कथानक सम्झन चाहिरहेका छैनन् । टेकनाथ रिजाल, बलराम पौड्याल, डा डीएनएस ढकालहरू कहीँकतै पहिचान पाउन नसकेको अनागरिक हैसियतमा बोलिरहेकै छन् । तर यो इतिहास सम्झाउनेहरू जति कम भएका छन्, इतिहास सुनिदिने र बहस निम्त्याउनेहरू उति नै कम भएका भेटिन्छन् । यिनै नामहरूमा सबैभन्दा हक्की थिए डा भम्पा राई । राजा जिग्मे सिंगे वाङचुक र राजपरिवारकै निम्ति उनी रोयल सर्जन थिए, त्यही भएर उनी आवाजमा अलिक हक्की सुनिन्थे । उनी भन्थे, यो एउटा व्यक्तिभन्दा मेरो सिंगो जातिको कुरा ठूलो हो । मेरा बुबाआमा, बहिनी, श्रीमती यही (नेपालकै) माटामा शरणार्थी भएरै मरे । म पनि कि आफ्नै माटामा कि यो शरणभूमिमै मर्नेछु ।देश र राष्ट्रियताको कुरा गर्नासाथै, माटाको स्मरण गर्नासाथ भावुक कविझैं टोलाउन खोज्नेहरू धेरै भेटिन्छन् । भम्पा पनि भुटानको साम्ची गाउँको माटो लिएरै प्रवासनमा आएका थिए । अझै उनले पूजाकोठामा त्यो माटो राखेकै थिए । तर आश्चर्य लाग्छ, मसँग स्वदेशफिर्ती गर्ने भन्दै माटाको टीका लगाउनेहरू यहाँ पनि आइपुग्छन् । अचम्म, उनीहरू भुटानी माटाको टीका लगाएरै अमेरिका पुगिहाल्छन्, भम्पा सम्झिरहेका हुन्थे । ३० वर्षअघि भुटानबाट नेपाल छिर्दा भम्पाले आफ्ना बाबुआमा, दिदी र श्रीमतीलाई साथैमा ल्याएका थिए । केही वर्षको अन्तर पारेर ती सबै मनका आफन्तहरू यही शरणार्थी माटामा विलीन भएपछि भम्पा एक्लिएका थिए, भावनात्मक रूपमा समेत । अपनत्व र आफन्तको यो हिसाबमा कहीँकतै केही थियो भने देशको माटो मात्रै उनीसँग थियो ।स्वार्थ र व्यक्तिगत आकांक्षा पर्तिर उभिएर जातीय अस्तित्वको कुरा गरिरहने एक प्रेरणापात्र थिए भम्पा राई । मानवतावाद र परोपकारी भावनाको आडमा उभिएर भम्पाले जे बोले पनि त्यो सिंगो भुटानका लागि एउटा चेतावनी र चेतनाको पाठ बनिरहेको हुन्थ्यो । यत्ति हो, यी सत्पात्रले घुम्दैफिर्दै नेपाली भूमिमा आएर जेजसरी मानवतावादको पाठ पठाए, त्यो सिक्ने र बुझ्नेले सम्झिदिए काफी हुन्छ । भेटघाटका चरणमा दोहोरिँदै भम्पा भन्थे, भुटानमा नेपाली मूलका मान्छेमाथि प्रहार भएर मैले खप्न नसकेर भुटान छाडेको हुँ । म नेपाली मूल नै भन्न रुचाउँछु । भुटानमा रहेका अरूहरू तिब्बती मूलका हुन्, दक्षिणी भुटानी भने नेपाली मूलका हुन् । इतिहास जान्नुपर्छ, बुझ्नुपर्छ । भुटानी आजका शासकहरू माइग्रेन्ट हुन्, हामी (नेपालीभाषी) इमिग्रेन्ट हौं उनीहरूबाटै बोलाइएर र बकाइदा पत्र लिएर (अफिसियल्ली) नेपालीभाषी गएका हुन् इतिहासमा । तर, जातिवाद बढ्दै गएर जसरी जातीय सफाया गर्ने नियत भुटानले राख्यो, त्यसले मेरो मन सबैभन्दा तोड्ने काम गर्यो ।सबैभन्दा ठूलो कुरा, यिनै भुटानी शरणार्थीका नाममा आज राजनीति चलिरहेको छÙ कतिका लागि कमाइको बाटो बनेका छन् शरणार्थी । धेरैका लागि एकातिर देखाउने र अर्कैतिर गर्नेर् नामकाम बनेका छन् शरणार्थी । कतै ट्राभल डकुमेन्ट निकालिदिने र अमेरिका उडाइदिनेसम्मको बहानामा जोडिएका छन् शरणार्थी । तर, डा भम्पाको ध्यानचित्त अर्कै हुन्थ्यो । कि दमक चोकको क्लिनिकमा निःशुल्क स्वास्थ्य सेवा कि त चोक बजारको भाडाघरमा बसेर आफ्नै गाउँठाउँको कल्पना । एउटा सद्दे मान्छे (नागरिक) लाई राज्यसंयन्त्रले चाह्यो भने कसरी मानसिक तनावले घेरिएको र अर्धविक्षिप्तझैं बनाउन सक्ने रहेछ भन्ने उदाहरण थिए भम्पा । दुई महिनाअघि मात्रै दमक चोक बजारमा भेटिएका बेला यस्तो मनोगत कुरा गरिरहेका थिए भम्पा । हिजो हजारौंहजार आफ्ना नागरिकलाई देशनिकाला गर्दै आज ह्याप्पी इन्डेक्स को हौवामा रमाइरहेको भुटानभित्रको अमानवीय गतिविधिबारे भम्पालाई प्रत्यक्षअप्रत्यक्ष सूचना आइरहेकै हुन्थ्यो । चेम्गाङमा थुनामा रहेका राजबन्दीमध्ये डम्बरसिंह पुलामीलाई गत जेठ ३ मा थिम्पुको जिग्मे दोर्जी रेफरल अस्पतालको सघन उपचार कक्षमा लगिएको खबर उनले त्यही रात पाएका थिए र भुटानी राजाका नाममा जीवनरक्षाको अपिल पनि लेखिरहेका थिए । झन्डै ३० वर्षयता थुनामा रहेका पुलामीसहित अरू ५० भन्दा बढी राजबन्दीको मानव अधिकार र जीवनरक्षाको आग्रहमा उनले लेखेको अपिल डेलिभर हुन नपाई उनको आवाज रोकिएको छ । एक लाखभन्दा बढी भुटानी शरणार्थीको स्वैच्छिक घरफिर्तीको अधिकारमा कहीँकतै र कुनै विन्दुबाट सहयोग गर्न नपाए पनि भम्पाजस्ता मानवतावादी र परोपकारी पात्र हाम्रो माटामा, हामीमाझ शरणागत थिए भन्नु गौरवको विषय बनेको छ । कुनै राजनीतिक, पदीय वा शक्तिपहुँचको स्वार्थभन्दा भम्पाले बनाएको चेतनाको आयाम अलग थियो । डा भम्पाको नामले, जातीय सफाया गरेर पनि बाहिरी विश्वमा लोकतन्त्र र मानव अधिकारको दुहाई दिइरहने भुटानलाई सधैंसधैं झस्काइरहने निश्चित छ । अन्तिम घडीमा ती न नागरिक थिए, न शरणार्थी । न घरफिर्ती सम्भव भयो, न पुनर्बसोबासमा गए । तैपनि आफ्नो सरोकारका मान्छेहरू सोधिरहेका हुन्थे, तपाईं पुनर्बासमा पनि जानुभएन, भुटानले पनि लैजाँदैन होला । अब के गर्नुहुन्छ ?उनको सधैंको एउटै जवाफ हुन्थ्यो, म एक दिन भुटान जानेछु, त्यो पनि दक्षिण भुटानको साम्ची बाँडा गाउँमा, जहाँ मेरो खेतबारी र तोदे खोला छ । त्यहाँ जानै सकिनँ भने मेरो चोला यहीँ उठ्छ, मलामी पनि यतै जुट्छन्, जहाँ मेरा बाआमा, श्रीमतीसमेतको आत्मा बसेको छ । यही रतुवामाईको बगरमा ।"
अग्निपथ योजना फिर्ता नहुने,"नयाँदिल्ली (कास) भारतीय रक्षा मन्त्रालय र सेनाले अग्निपथ योजना फिर्ता नहुने प्रस्ट पारेको छ । सेनामा जवानलाई ४ वर्षका लागि भर्ना लिने सरकारी योजना अग्निपथविरुद्ध आन्दोलन चुलिएका बेला रक्षा मन्त्रालय र सेनाले उक्त योजना लामो समयको अध्ययनपछि ल्याइएकाले पुनर्विचार नहुने बताएको हो । जुन २४ बाट योजनाअन्तर्गत अग्निवीर सैनिक भर्ना प्रक्रिया प्रारम्भ हुने र आगामी डिसेम्बरमा पहिलो ब्याच तयार हुने जनाइएको छ । योजनाको विरोधमा युवाहरूले सुरु गरेको आन्दोलन हिंसात्मक बन्दै गएको छ । तर आइतबार रक्षा मन्त्रालय र तीनवटै सेनाका प्रमुखले गरेको संयुक्त पत्रकार सम्मेलनमा अग्निपथ योजना आवश्यकता र यसका फाइदाको व्याख्या गरेका छन् । भारतीय रक्षामन्त्री राजनाथ सिंहले आइतबार बिहान तीनवटै सेना प्रमुखसँग गरेको छलफलपछि मन्त्रालयले संयुक्त पत्रकार सम्मेलन गरेको हो । पत्रकार सम्मेलनमा सेनाको परीक्षाको तयारी गराउने कोचिङ सेन्टरले आन्दोलन भड्काएको आरोप लगाइएको छ । हिंसात्मक आन्दोलनमा संलग्न रहेको आरोपमा मुद्दा खेपिरहेकाले सेनामा भर्ना हुन नपाउनेसमेत जनाइएको छ । पत्रकार सम्मेलनमा सैन्य मामिला विभागका अतिरिक्त सचिव लेफ्टिनेन्ट जनरल अनिल पुरीले अग्निवीर बन्न चाहने युवाले आन्दोलन र हिंसामा संलग्न नरहेको प्रमाणपत्र पेस गर्नुपर्ने बताए । पुरीले सैन्य संगठनलाई युवा बनाइराख्न अग्निपथ योजना ल्याइएको बताए । उनले सन् १९८९ देखि नै सेनामा उमेर घटाउने योजनामा काम भइरहेको र अहिले क्रमशः अग्निपथ योजनासम्म आइपुगेको जानकारी दिए । सैनिक अधिकारीले अग्निपथ योजना युवाका लागि फाइदाजनक रहेको दाबी गरेका छन् । नियमित सैनिकभन्दा तलबभत्ता र सुविधा बढी दिइएको अधिकारीहरूको दाबी छ । पत्रकार सम्मेलनमा जल, स्थल र वायु सेनाका साथै रक्षा मन्त्रालयका अधिकारीहरू सहभागी थिए । सैनिक जवानको औसत उमेर ३२ रहेकामा त्यसलाई सन् २०३० सम्ममा २६ वर्षमा झार्ने र सैन्य संगठनलाई पूरा युवाहरूले भरिने तयारी भारतीय सेनाको रहेको बताइएको छ । अग्निवीरका लागि साढे १७ वर्षदेखि २१ वर्षसम्मका युवा योग्य हुने जनाइएको छ । तर, आन्दोलनपछि पहिलो वर्षका लागि २३ वर्षसम्मका युवालाई योग्य मानिएको छ । चार वर्षको कार्यकाल मात्रै हुने भएकाले २५ वर्ष पुग्दै गर्दा अग्निवीर ले अवकाश पाउने छन् । भर्ना भएकामध्ये २५ प्रतिशतले चार वर्षपछि नियमित सेनामा अवसर पाउनेछन् ।सेनाले भने अब हुने सबै भर्ना अग्निपथ योजनाअन्तर्गत मात्रै हुने बताएको छ । यसअघि परीक्षा दिएर रिजल्ट वा माथिल्लो परीक्षाको प्रतीक्षामा रहेकाहरूले पनि नयाँ प्रक्रियामा आउनुपर्ने सेनाको भनाइ छ । तीनवटै सेनाले आफ्नो साझा पत्रकार सम्मेलनमा आन्दोलनमा लागेर समय बर्बाद नगरी तयारीमा लाग्न युवाहरूलाई आग्रह गरेका छन् । सेना भनेको देशको रक्षाको कुरा हो, त्यसका लागि जोसले भरिएको युवा जनशक्ति चाहिन्छ, जर्नेल पुरीले भने, त्यसका लागि सेनामा युवाहरूको संख्या बढाउनु नै अग्निपथ योजना हो । अग्निवीरले चार वर्षको अवधिमा प्रत्येक वर्ष ३० दिनको छुट्टीसँगै बिरामी बिदा दिइने, मासिक ३० हजारका दरले दिइने तलब प्रत्येक वर्ष वृद्धि हुने र विभिन्न भत्ताको व्यवस्था गरिएको छ । चार वर्षपछि अवकाशका समयमा ११ लाख रुपैयाँलगायतका सुविधा पाउने छन् । सेवामा रहँदा ज्यान गुमाउने सैनिकका परिवारले बिमा गरिएको एक करोड रुपैयाँ पाउने छन् ।"
अत्यधिक गर्मीको चपेटामा युरोप,"(पेरिस)  युरोपमा तापक्रम अत्यधिक बढेपछि जनजीवन निकै प्रभावित भएको छ । फ्रान्सको तापक्रम ७५ वर्षयताकै उच्च मापन गरिएको छ । गर्मी बढेसँगै स्पेनमा आगलागीका घटनामा वृद्धि भएको छ भने इटाली र जर्मनी खडेरीको चपेटामा परेका छन् । गर्मीको लहरका कारण केही दिनयता युरोपको दक्षिणी क्षेत्रको जनजीवन निकै कष्टकर बनेको छ । दक्षिणपश्चिम फ्रान्सका ११ क्षेत्रलाई जोखिमको उच्च क्षेत्रमा राखिएको छ । तापमान ४२ डिग्री सेल्सियससम्म पुगेपछि फ्रान्सको मौसम पूर्वानुमान विभाग (मेतेओ फ्रान्स) ले ती क्षेत्रलाई खतराको रातो सूचीमा राखेको हो । त्यस्तै, राजधानी पेरिसदेखि जर्मनीको सीमा क्षेत्रसम्म र साथै ब्रिटेनदेखि लियोनका साथै अन्य ५८ क्षेत्रलाई उच्च सतर्कताको सूचीमा राखिएको छ । शुक्रबार फ्रान्सको दक्षिणी सहर कारकासोनेको तापक्रम ४०४ डिग्री सेल्सियस पुगेको थियो ।युरोपेली संघका सदस्य राष्ट्रहरूमा फ्रान्स उच्च तापक्रमबाट सबैभन्दा बढी प्रभावित देश हो । यो सबैभन्दा असाधारण गर्मीबाट प्रभावित क्षेत्रको केन्द्रबिन्दुमा छ, मेतेओ फ्रान्सका निर्देशक फ्रंस्वा गुराले ट्वीटरमा लेखेका छन् । फ्रान्समा सन् १९४७ यताकै सबैभन्दा बढी गर्मी रेकर्ड भएपछि अस्पतालमा बिरामीको चाप बढेको स्वास्थ्यमन्त्री ब्रिजिट बुर्गोनियनले बताएकी छन् । फ्रान्सका ११ वटा जोखिम क्षेत्रमा विद्यालय बन्द गरिएको छ भने बालबालिकालाई सुरक्षित राख्न आह्वान गरिएको छ । गर्मीका कारण पशुपालन तथा मासु व्यवसाय प्रभावित भएको छ । ल्यान्ड्सस्थित करिब ८ सय पशुपालन गृहका गाई, बाच्छाबाच्छी गर्मीका कारण बिरामी हुन थालेका छन् । गर्मी बढेपछि राजधानी पेरिस वरपरका अधिकांश क्षेत्रमा गाडीको गति सीमित पारिएको छ । एसी तथा फ्यान खरिद गर्नेको संख्या अत्यधिक बढेको र त्यसले विद्युत् खपत बढेको जनाइएको छ । जर्मनीमा पनि आइतबारदेखि तापक्रम निकै बढेको छ । बर्लिनलगायत दर्जनौं सहरमा तापक्रम ३७ डिग्रीबाट उकालो लागिसकेको छ । मौसमविद्हरूका अनुसार आगामी केही दिनमा यो अझै बढ्ने देखिएको छ । ब्रान्डेनबर्ग क्षेत्रमा शुक्रबारदेखि सुरु भएको आगलागी साँझ करिब ६० हेक्टरमा फैलिएको जनाइएको छ । स्पेनमा करिब एक सातायता बढेको गर्मीको लहरसँगै विभिन्न स्थानमा डढेलो फैलिएको छ । अत्यधिक गर्मीका कारण डढेलो निभाउन अग्नि नियन्त्रकलाई निकै गाह्रो परिरहेको स्पेनको द अलपाइस अखबारले जनाएको छ । डढेलो फैलिएपछि स्पेनको मध्यभागमा रहेको एक मनोरञ्जन पार्कबाट ३ हजारभन्दा बढी मानिसलाई बाहिर निकालिएको जनाइएको छ । उत्तर पश्चिम क्षेत्रको सिएरा डे ला क्युलेब्रा, क्याटालोनिया र लेरिडा प्रान्तको बाल्डोमार क्षेत्रमा पनि डढेलो फैलिएको छ । आइतबारसम्म करिब २० हजार हेक्टर वनक्षेत्र नष्ट भइसकेको छ । कम्तीमा दुई सय जना विस्थापित भएका क्षेत्रीय अधिकारीहरूले जनाएका छन् । त्यस्तै, स्पेनको राजधानी म्याड्रिड र उत्तर पश्चिमा ग्यालिसियाबीचको उच्चगतिको रेल लाइन बन्द गरिएको छ । अर्को युरोपेली देश इटाली भने खडेरीबाट ग्रस्त भएको छ । खडेरीका कारण बालीनालीमा असर पुगेपछि उत्तरी क्षेत्र लोम्बार्डीमा आपत्कालीन अवस्था घोषणा गर्ने तयारी गरिएको छ । लोम्बार्डी कोरोना महामारीबाट सबैभन्दा प्रभावित क्षेत्र पनि हो । प्लेन डु पोमामा ७० वर्षयताको सबैभन्दा चर्को खडेरीका कारण बालीनाली सखाप भएपछि कृषकलाई राहत बाँड्न थालिएको छ । यूकेमा बुधबार २८ र बिहीबार २९५ डिग्री सेल्सियसभन्दा उच्च तापक्रम रेकर्ड गरिएको छ । शुक्रबार यस वर्षकै उच्च अर्थात् ३० डिग्री सेल्सियस तापक्रम पुगेको मौसमविद्हरूले जनाएका छन् । एक अध्ययनअनुसार युरोपका केही क्षेत्रमा आगामी केही दिन गर्मी निकै बढ्ने र त्यसले बालीनालीको उत्पादन १० देखि ३० प्रतिशतसम्म नोक्सान हुने उल्लेख छ । वैज्ञानिकहरूले जलवायु परिवर्तनको प्रत्यक्ष असरका कारण गर्मीको लहर फैलिएको हो । जलवायु परिवर्तनसम्बन्धी अनुसन्धानका कारण उष्ण लहरहरू पहिलेभन्दा अझ तीव्र रूपमा फैलिने सम्भावना छ । त्यसैले हामी आगामी वर्षहरूमा जलवायु परिवर्तनको समस्या अझै बढ्ने अवस्थामा छौं, निर्देशक गुराले भनेका छन् । उनका अनुसार अत्यधिक उच्च तापक्रमका कारण आगलागी तथा डढेलोको जोखिम बढेको छ भने कृषि तथा मानव स्वास्थ्यका क्षेत्र निकै प्रभावित हुने निश्चित छ ।"
"असम र मेघालयमा बाढी, ३२ को मृत्यु","दिसपुर (एजेन्सी) भारतको असम र मेघालयमा बाढीका कारण कम्तीमा ३२ जनाको मृत्यु भएको छ । शुक्रबारदेखि वर्षाका कारण बाढी र पहिरोको प्रकोप बढेको अधिकारीहरूको भनाइ छ । असमको विपद् व्यवस्थापन विभागले शुक्रबारदेखि निरन्तर वर्षापछिको बाढीमा परी १३ जनाको ज्यान गइसकेको जनाएको छ । विभागका अनुसार २८ जिल्लामा बाढी आएको बाढीका कारण कम्तीमा १८ लाख मानिस प्रभावित भएका छन् ।त्यस्तै, मेघालयका पनि दर्जनौं जिल्लामा बाढीको प्रकोप बढेको छ । ती जिल्लामा हालसम्म १९ जनाको ज्यान गइसकेको छ । मेघालयको मौसम विभागले बाढीको प्रकोप अझै बाँकी रहेकाले सतर्कत अपनाउन सूचना जारी गरेको छ ।"
अर्थमन्त्रीको निर्देशनमा लिखित परीक्षाबिनै सेयर ब्रोकर थपिँदै,"निवेदक कम्पनी वा संगठित संस्थाको किताबी मूल्य कम्तीमा चुक्ता पुँजी बराबर रहेको र सेयरधनी प्राकृतिक वा कानुनी व्यक्ति रहेको हुनुपर्नेछ, कार्यविधिमा भनिएको छ, ब्रोकर कम्पनी सञ्चालनका लागि धितोपत्र ऐन ०६३ अनुसार धितोपत्र कारोबार गर्ने प्रमुख उद्देश्य तथा कार्य भएको प्राइभेट लिमिटेड वा पब्लिक लिमिटेड कम्पनी हुनुपर्नेछ ।पुँजी बजारको नियामक निकाय नेपाल धितोपत्र बोर्डले करिब ४ वर्षअघि नै सेयर ब्रोकरबीच मर्जर तथा एक्विजिसन (प्राप्ति) का लागि बाटो खोलिदिएको छ । ब्रोकर संख्या घटाउनकै लागि बोर्डले धितोपत्र व्यवसायीसम्बन्धी नियमावली संशोधन गरेर उक्त व्यवस्था व्यवस्था गरेको हो । उक्त नीतिविपरीत हाल ठूलो संख्यामा ब्रोकर थप्न लागिएको छ ।धितोपत्र कारोबारलाई दोस्रो बजारमार्फत सञ्चालन गर्न ०५० सालमा पहिलो पटक २५ वटा धितोपत्र दलाल र ६ वटा बजार निर्मातालाई लाइसेन्स प्रदान गरिएको थियो । ५५ वटा आवेदन प्राप्त भएकामा लिखित परीक्षा र अन्तर्वार्ताका आधारमा २५ वटा छनोट गरी लाइसेन्स दिइएको थियो । त्यसपछि नेप्सेले थप ७ वटा ब्रोकरलाई लाइसेन्स दिएर ब्रोकर संख्या ३२ पुगेको थियो । विविध कारणले केही संस्था बन्द भएपछि ब्रोकर संख्या घटेर २३ मा झरेको थियो । ०६४ सालमा थप २७ वटा ब्रोकर थप गरी ब्रोकर संख्या ५० पुर्याइएको छ । हाल ५० वटै ब्रोकर सञ्चालनमा छन् ।"
चक्रपथको दोस्रो खण्ड विस्तारमा अझै अलमल,"(काठमाडौं)  चक्रपथको दोस्रो खण्ड (कलंकीनारायणगोपाल चोक) विस्तारबारे अझै अलमल कायमै छ । काम अघि बढाउन भन्दै चिनियाँ प्राविधिक टोली गत मंसिरमा साइट भिजिट गर्न नेपाल आएको थियो । दोस्रो खण्ड क्लियर छछैन भनेर चीनको हेनान प्रोभेन्सियल कम्युनिकेसन प्लानिङ सर्भे एन्ड डिजाइन इन्स्टिच्युट कम्पनीले पठाएको चार जनाको प्राविधिक टोली साइट भिजिट गरेर फर्किर्एको थियो । तर त्यसपछि यस खण्डको विस्तारमा अहिले थप काम केही हुन सकेको छैन । मंसिरसम्म जे प्रगति थियो, अहिले पनि त्यही छ, सडक विभागका महानिर्देशक अर्जुनजंग थापाले भने । अहिले चीनबाट प्राविधिक टोली आउन सकेका छैनन् । चीनको सांघाईमा कोभिडले गर्दा लकडाउन भएको र त्यही कारणले प्राविधिक टोली आउन ढिलाइ भएको महानिर्देशक थापाको भनाइ छ । अब निर्माण गर्ने भनिएको कुनै पनि खण्डमा समस्या नरहेको उनले प्रस्ट्याए । तर सडक विस्तार क्षेत्रमा पर्ने महाराजगन्ज खण्डका १९ वटा घरबारे टुंगो नलगाएसम्म चिनियाँ प्राविधिक टोलीले नआउने अडान लिएको सडक विभाग स्रोतको भनाइ छ । पहिलो खण्ड निर्माणका क्रममा साइट क्लियर नभई ठेक्कामा जाँदा ढिलाइ भएको टोलीले औंल्याएको थियो, विभाग स्रोतले भन्यो, अहिले पनि त्यही समस्या नदोहोरियोस् भनेर टोलीको पहिलो सर्त नै पूर्ण साइट क्लियर होस् भन्ने छ । महानिर्देशक थापा भने घरले कुनै असर नगर्ने र पछि त्यो ठाउँमा परे नेपाल सरकार आफैंले सडक विस्तार गर्ने प्रतिबद्धता चिनियाँ टोलीलाई दिइसकेको बताउँछन् । महाराजगन्ज खण्डमा पर्ने घरहरूबाहेक अन्य समस्या केही छैन, थापाले भने, चिनियाँ पक्षबाट काम गर्दागर्दै घर सार्न सकियो भने त्यहाँ काम गर्न समस्या हुनेछैन भनेर जानकारी गराइसकेका छौं । तर यस विषयमा चिनियाँ प्राविधिक टोलीको केही प्रतिक्रिया नआएको उनले जानकारी दिए । चक्रपथको दोस्रो खण्ड विस्तारमा नेपाल सरकारको स्रोतबाट बनाउनुपर्ने काम पनि धेरै रहेको महानिर्देशक थापाले बताए । सरकारले काठमाडौं उपत्यकाको सवारी चापलाई व्यवस्थापन गर्न चक्रपथ विस्तार आयोजनाअन्तर्गत कलंकीनारायणगोपाल चोक खण्डको विस्तार गर्न भन्दै आगामी आर्थिक वर्ष ०७९८० का लागि १ अर्ब रुपैयाँ बजेट विनियोजन गरेको छ । ढल हाल्ने, सर्भिस रोड बनाउनेलगायत काम गर्न यो बजेट व्यवस्थापन गरिएको हो, थापाले भने, तर काम गर्न ढिलाइ भइरहेको छ । प्राविधिक टोली आए डिजाइनमा छलफल गरेर प्रक्रिया अघि बढाउन सकिने थियो । डिजाइन र कन्स्ट्रक्सन टोली चीन सरकारले नै पठाउनेछ । पहिलो फेज (कोटेश्वरकलंकी) को आयोजना कार्यान्वयन गर्दा लामो समय लाग्यो । समयमै साइट क्लियर हुन सकेन । अहिले कलंकीदेखि महाराजगन्जसम्म ८२ किलोमिटर सडक विस्तार गर्न लागिएको हो । चीन सरकारको अनुदान सहायतामा विस्तार हुन लागेको सडकअन्तर्गत महाराजगन्जको २ सय ४४ मिटर खण्डमा मात्र समस्या छ । सुरुमा नेपाल सरकारले चीनसँग कलंकीदेखिधोबीखोला (गोपीकृष्ण हल नजिकको पुल) सम्म ११६ किमि सडक विस्तार गर्न आग्रह गरेको थियो । तर चीन सरकारले यसलाई तेस्रो खण्डमा विस्तार गर्ने योजना रहेको बताएको थियो । हामीले कलंकीदेखि धोबीखोलासम्म नै विस्तार गर्न माग गरेका हौं, थापाले भने । चीन फर्किएको टोलीले थप कुनै जानकारी नदिएको भौतिक पूर्वाधार तथा यातायात मन्त्रालयको विकास सहायता समन्वय तथा गुणस्तर महाशाखा प्रमुख सहसचिव केशवकुमार शर्माको भनाइ छ । अहिलेसम्म यसमा थप प्रगति केही हुन सकेको छैन, जसले गर्दा निर्माणमा ढिलाइ हुने देखिन्छ, उनले भने । सडक विस्तारका लागि तयारीको काम थालेको तीन वर्ष बितिसकेको छ । पहिलो खण्ड विस्तार गर्ने बेला सबै साइट क्लियर गरिसकेपछि मात्र चिनियाँ टोलीले काम गर्न आउने सहमतिपत्रमा हस्ताक्षर गरिएको थियो । यसअघि पनि चीनकै अनुदान सहायतामा चक्रपथ पहिलो खण्ड (कोटेश्वरकलंकी सडक) आठ लेनमा विस्तार भएको थियो ।"
"प्रदेशको कृषि बजेट : केही मात्र नयाँ, धेरै पुराना","(काठमाडौं)  प्रदेश सरकारले कृषिलाई प्राथमिकता दिए पनि धेरैजसो पुरानै कार्यक्रमलाई निरन्तरता दिएका छन् । बजेटले किसानलाई प्रोत्साहन अनुदान र उत्पादनमा जोडसँगै आत्मनिर्भर हुने घोषणा गरेको छ । तर घोषित कार्यक्रम थोरै नयाँ भए पनि धेरैजसो पुराना छन् । वाग्मती प्रदेशले कृषि तथा पशुपन्छी विकास मन्त्रालयका लागि ४ अर्ब ४९ करोड छुट्याएको छ । वाग्मतीको बजेट प्रस्तुत गर्दै आर्थिक मामिला तथा योजनामन्त्री शालिकराम जम्कट्टेलले उत्पादनमा आधारित प्रोत्साहनबोहकका सबै अनुदान खारेज गर्ने बताए । कृषि तथा पशुपालनका क्षेत्रमा प्रदान गरिँदै आएको अनुदानको प्रभावकारिता कम देखिएकाले उत्पादनमा आधारित प्रोत्साहनबोहकका सबै अनुदान खारेज हुने उनको भनाइ छ । दूध उत्पादनमा किसानलाई दिइँदै आएको प्रोत्साहन रकम अब सिधै किसानको खातामा जम्मा गर्ने व्यवस्था मिलाइने पनि उनले जनाए । दूध उत्पादनमा दिइँदै आएको प्रतिलिटर दुई रुपैयाँ उत्पादनमा आधरित प्रोत्साहन कार्यक्रमलाई आगामी वर्ष थप विस्तार गरिनेछ । यस कार्यक्रमबाट वास्तविक किसान लाभान्वित भएनभएको सम्बन्धमा अनुगमन गर्न संयन्त्र बनाइने छ, जम्कट्टेलले भने, प्रोत्साहन रकम किसानको बैंक खातामा सोझै जम्मा हुने व्यवस्था मिलाएको छु । महिलाले सञ्चालन गरेका कृषि फर्म र कृषि उत्पादनमूलक कार्यक्रमलाई कामका आधारमा प्रोत्साहन गरिने, दलित किसानलाई तरकारी र फलफूल नगदे बालीमा आकर्षित गरी स्वआर्जन गर्ने अवस्था सिर्जना गरिने वाग्मतीको बजेटमा छ । प्याज र लसुनको प्रवर्द्धनका लागि १० क्विन्टलभन्दा बढी उत्पादन गर्ने किसानलाई प्रतिकिलो एक रुपैयाँका दरले प्रोत्साहन दिने व्यवस्था पनि गरिएको छ । यीबाहेक वाग्मतीले धेरैजसो पुराना कार्यक्रमलाई निरन्तरता दिएको छ । मधेस प्रदेशले भूमि व्यवस्था कृषि तथा सहकारी मन्त्रालयका लागि २ अर्ब ७४ करोड बजेट छुट्याएको छ । कृषि सिँचाइ प्रयोजनका लागि नेपाल् विद्युत् प्राधिकरणसँग समन्वय र सहकार्यमा कृषि विद्युतीकरण पहल र जडान गरिएका सिँचाइ मिटरको शुल्कमा ७५ प्रतिशत अनुदान दिइने मधेसका अर्थमन्त्री शैलेन्द्रप्रसाद साहले बताए । कृषिको गुरुयोजना तयार गरिने पनि उनको भनाइ छ । यीबाहेक कृषि उत्पादनका सबै कार्यक्रम पुराना छन् । लुम्बिनीमा पनि कृषिका लागि आशालाग्दा कार्यक्रम छैनन् । एक स्थानीय तह एक नमुना उत्पादन नीतिअनुरूप तरकारी, कफी, अलैंची, फलफूल, मौरी, च्याउ, बाख्रा, भैंसी, बंगुर, कालिजलगायत बालीको उत्पादन तथा उत्पादकत्व बढाइने आर्थिक मामिला तथा सहकारीमन्त्री कृष्णध्वज खड्काले बताए । प्रमुख खाद्यान्न, दलहन, तेलहनलगायत बालीको बीउ उत्पादनका लागि ४५० हेक्टर जमिनमा बीउ आत्मनिर्भर अभियान सञ्चालन र प्रदेशलाई गहुँको बीउमा आत्मनिर्भर हुने गरी बीउ उत्पादन कार्यक्रम कार्यान्वयन गरिने उनको भनाइ छ । संघीय सरकारले रासायनिक मलमा जोड दिइरहँदा प्रदेश सरकारले भने प्रांगारिक मललाई प्राथमिकता दिएको छ । प्रदेश १ का आर्थिक मामिला तथा योजनामन्त्री इन्द्रबहादुर आङ्बोले पनि प्रांगारिक मल प्रयोगमा प्रोत्साहन र दसवर्षे कृषि विकासको रणनीति तर्जुमा गरिने बताए । किसानको सूचीकरण कार्यक्रमलाई सबै पालिकामा विस्तार गर्ने, दूध उत्पादक किसानलाई प्रतिलिटर २ रुपैयाँका दरले सोझै प्राप्त हुने गरी उत्पादनमा आधारित प्रोत्साहन अनुदानको व्यवस्था मिलाइएको उनको भनाइ छ । फलफूल बालीको बेर्ना उत्पादन र तरकारी एवं खाद्यान्न बालीको स्रोत बीउ उत्पादनलाई प्राथमिकता, धार्मिक प्रयोजनमा प्रयोग गरिने घाँस प्रजातिको कुशको महत्त्व र वैकल्पिक खेती प्रणालीका रूपमा लिन सकिने सिमलतरुल खेतीलगायतका क्षेत्रमा अध्ययन अनुसन्धान गरिने गण्डकी प्रदेशका अर्थमन्त्री रामजीप्रसाद बरालले जानकारी दिए । विभिन्न बालीका प्रमाणित बीउ र दूध उत्पादनका आधारमा प्रोत्साहन अनुदान, मुस्ताङ, मनाङ र गोरखाका उत्तरी भागलाई स्याउ उत्पादन र प्रशोधनको केन्द्र बनाउन कार्यक्रम सञ्चालन गरिने उनको भनाइ छ । मुक्त कमैया, मुक्त हलिया, सहिद परिवार, दलित, एकल महिला, अपांग, अतिविपन्न तथा सीमान्तकृत वर्गका लागि कृषि व्यवसायमार्फत जीविकोपार्जन सुधार कार्यक्रम सञ्चालन गरिने सुदूरपश्चिम प्रदेश सरकारका आर्थिक मामिलामन्त्री प्रकाश रावलले बताए । एक खेतमा तीन बाली ः उत्पादन वृद्धि गरौं यसपालि भन्ने नाका साथ किसानको खेतीयोग्य जमिनमा वर्षभर सिँचाइ सुविधा विस्तार गरी उत्पादन बढाउन किसान समूह र सहकारीमार्फत प्रदेशभरमा १६ सय बोरिङ, ४ सय कुलो र पोखरी निर्माण गरिने उनले जानकारी दिए । कर्णालीले कृषि प्रणालीलाई आधुनिक, व्यावसायिक, प्रतिस्पर्धात्मक, उच्च मूल्यवान् र प्रांगारिक प्रदेशका रूपमा विकास गर्ने घोषणा गरेको छ । बजेट प्रस्तुत गर्दै आर्थिक मामिला तथा योजनामन्त्री विन्दमान विष्टले बीउ उत्पादनमा संलग्न किसानलाई बीउमा ७५ प्रतिशत अनुदान, बीउ उत्पादनमा आाधरित प्रोत्साहन अनुदान, बीउ भण्डारण सामग्री तथा उपकरण खरिदमा अनुदान दिइने बताए । दुग्ध उत्पादन बढाउन औपचारिक क्षेत्रमा दूध बिक्री गरे रोल्पा, मुगु, हुम्ला, जुम्ला र कालीकोटका किसानलाई प्रतिलिटर १० रुपैयाँ र रुकुम पश्चिम, सल्यान, जाजरकोट, दैलेख, सुर्खेतका किसानलाई प्रतिलिटर ५ रुपैयाँ अनुदानको व्यवस्था मिलाइएको उनको भनाइ छ ।"
पोखरामा भारतीय पर्यटकको भरथेग,"(पोखरा)  भारतीय नम्बर प्लेटका सवारी अचेल लेकसाइडलगायत पोखराका अन्य बजारमा बग्रेल्ती भेटिन्छन् । कार, जिप, भ्यानजस्ता साना सवारी र ठूला बसमा समूहमा आउने भारतीय पर्यटकको चहलपहलले लेकसाइड गुल्जार छ । कोरोना महामारीले झन्डै दुई वर्ष सुस्ताएको पोखराको पर्यटनमा हाल भारतीय पर्यटकको आगमनले राहत मिलेको व्यवसायीले बताएका छन् । गर्मी छल्न भारतका सीमावर्ती सहरबाट आउने पर्यटकको संख्या बढी छ । तेस्रो मुलुकका पर्यटकको आगमन कम हुने समयमा भारतीय पर्यटकको उपस्थितिले पर्यटन व्यवसायी उत्साहित छन् । अफ सिजन मा भारतीय पर्यटकको आगमनले पर्यटन व्यवसाय भरथेग गरेको व्यवसायीको भनाइ छ । गत जेठमा भारतीय र आन्तरिक पर्यटकले पोखराका ८० प्रतिशत होटल भरिएको होटल संघ पोखराका अध्यक्ष लक्ष्मण सुवेदीले जनाए । भारतका उत्तरप्रदेश र बिहारका सहरबाट धेरै पर्यटक पोखरा आएका छन् । पोखरा हुँदै मुक्तिनाथ जाने भारतीय पर्यटकले २३ रात पोखरामा बिताउँछन् । अहिले भारतीय पर्यटकको आगमन देख्दा आगामी सिजनमा पर्यटन पुनरुत्थान हुन्छ भन्ने आशा लिएका छौं, उनले भने, युरोपेली पर्यटकको आगमन पनि सुरु भएकाले संकेत राम्रो छ । पृथ्वी राजमार्ग र मुग्लिङनारायणगढ सडकमा आएको पहिरोपछि भने असार पहिलो साता भारतीय पर्यटकको आगमनमा केही कमी आएको उनले बताए । पोखरा आउने भारतीय पर्यटक फेवातालमा डुंगा चढ्न, प्याराग्लाइडिङ गर्न, वरपरका पर्यटकीय स्थलको भ्रमण गर्न रुचाउँछन् । नयाँ गन्तव्यका रूपमा रहेको पुम्दीकोटको शिव मूर्ति र सराङकोट पुग्ने अन्नपूर्ण केबलकार पनि भारतीयको रोजाइमा पर्ने गरेको छ । पहिला जस्तो खर्च गर्ने भारतीय पर्यटक भने कम भएको रेस्टुरेन्ट एन्ड बार एसोसिएसन नेपाल (रेबान) पोखराका अध्यक्ष लक्ष्मण बरालको भनाइ छ । संख्यामा वृद्धि भएको छ, जसले गर्दा होटल, रेस्टुरेन्ट र साहसिक गतिविधि चलायमान भएका छन्, उनले भने, कोरोना महामारीको यो अवस्थालाई सुखद नै मान्नुपर्छ ।पोखराबाट हाल भैरहवा, नेपालगन्ज, धनगढी, सिमरा र जनकपुरमा सीधा हवाई सेवा सञ्चालनमा छ । सुनौली नाका हुँदै भैरहवाबाट हवाईमार्ग हुँदै पोखरा भित्रिने भारतीय पर्यटकको संख्यामा वृद्धि भएको नेपाल एसोसिएसन अफ टुर्स एन्ड ट्राभल्स एजेन्ट्स (नाट्टा) गण्डकीका अध्यक्ष हरिराज अधिकारीले बताए । सीमा नजिकका विमानस्थलबाट हवाईमार्ग हुँदै पोखरा आउने यात्रुमध्ये ६० प्रतिशत भारतीय रहेको उनको भनाइ छ । पहिरो गएर राजमार्ग अवरुद्ध भइरहँदा खर्च गर्ने पर्यटक आउन मान्दैनन्, उनले भने, विराटनगर, सिमरा र जनकपुर नियमित हुने र भद्रपुरबाट पनि सीधा उडान सुरु हुने हो भने भारतीय पर्यटकको आगमनमा अझै वृद्धि हुन्छ । तारा एयरको जहाज दुर्घटनापछि पोखराजोमसोम उडान रोकिएकाले पनि मुक्तिनाथ जान चाहने भारतीय पर्यटकले स्थलमार्ग रोजिरहेको उनले जानकारी दिए । होटल संघ पोखराले हरेक वर्ष भारतका सीमावर्ती सहरमा पुगेर प्रवर्द्धनात्मक कार्यक्रम चलिए पोखरा गर्दै आएको छ । पोखरा पर्यटन परिषद्ले भारतमा हुने बंगाल ट्राभल मार्टलगायत विभिन्न पर्यटनसम्बन्धी मेलामा पोखराको प्रवर्द्धन गरेको छ । पोखराकै प्रवर्द्धन गर्न पर्यटन व्यवसायी युवाको समूह डुलुवा एकमहिने भारत यात्रामा छ । जेठ २२ मा यात्रा थालेको डुलुवा समूहमा १९ युवा छन् । उक्त टोली नेपालको महेन्द्रनगरबाट भारतको अमृतसहर, कश्मीर, कार्गिल, लद्दाख, मनाली, सिमला, देहरादुन, नैनीताल, हलपुर हुँदै बुटवलबाट फर्किनेछ । पोखराका साहसिक गतिविधिको प्रवर्द्धन भारतीय सहरमा गरिरहेको टोली प्रमुख एवं प्याराग्लाइडिङ पाइलट योगेश भट्टराईले बताए ।"
'सहकारीको अनुगमन स्थानीय तहबाटै,"काभ्रे (कास) पूर्वअर्थमन्त्री युवराज खतिवडाले स्थानीय तहबाटै सहकारीको अनुगमन हुने प्रणाली विकास गर्नुपर्ने बताएका छन् । अन्यथा सहकारीमा सुशासन कायम गर्न नसकिने उनको तर्क छ । बैंकहरूको संख्या थोरै हुँदा त राष्ट्र बैंकलाई वित्तीय स्वास्थ्य कायम गराउन धौधौ छ, ३० हजार सहकारीको अनुगमन गरी सुशासन कायम गर्न गाह्रो छ, कोअपरेटिभ मेनेजर्स क्लब काभ्रेको व्यवस्थापनमा जिल्ला सहकारी संघ काभ्रेले धुलिखेलमा आयोजना गरेको सहकारी व्यवस्थापन प्रमुखहरूको जिल्लास्तरीय गोष्ठीमा पूर्वअर्थमन्त्री खतिवडाले भने, त्यसैले स्थानीय तहबाटै सहकारीको अनुगमन हुने संयन्त्र बनाउनुपर्छ ।"
भदौमा नाडा अटो सो,"काठमाडौं (कास) नाडा अटोमोबाइल एसोसिएसन अफ नेपालले भदौ ७ देखि १२ गतेसम्म आयोजना गर्ने नाडा अटो सोको स्टल बुकिङमा उल्लेख्य सहभागिता देखिएको छ । गत साता खुलाइएको स्टल बुकिङ रजिस्ट्रेसनका लागि उल्लेख्य सहभागिता रहेको आयोजकले जनाएको छ । चार दिनका लागि खुला गरिएको रजिस्ट्रेसनमा दुई दिनमै सम्पूर्ण सम्भावित कम्पनी दर्ता भइसकेको बताइएको छ । गोलाप्रथा गरी स्टल बाँडफाँटसमेत गरिसकिएको छ । सबै कम्पनीका प्रतिनिधि, प्रदर्शनी व्यवस्थापन कम्पनी, ग्लोबल एक्सपोजिसन प्रतिनिधि, नाडा कार्य समिति पदाधिकारी सदस्य एवम् नाडा अटो सो कमिटी सदस्यहरूको उपस्थितिमा सहभागी कम्पनीहरूलाई स्टलको छनोट तथा बाँडफाँट गरिएको हो । कोभिड महामारीका कारण दुई वर्षपछि आयोजना गर्न लागिएको प्रदर्शनीमा अटो व्यसायीको भव्य सहभागिता रही अटो व्यवसाय चलायमान हुने नाडाको भनाइ छ । अटो व्यवसायीहरूको प्रोत्साहन, बजार सर्वेक्षण एवम् नयाँ ब्रान्डहरूको प्रक्षेपणका लागि समेत सो अपरिहार्य रहेको नाडा अटो सो समितिका सभापति अनुपकुमार बरालले बताए ।"
नबिल बैंकका कार्डवाहकलाई कतार एयरवेजमा छुट,काठमाडौं (कास) नबिल बैंकका कार्डवाहकले कतार एयरवेजको टिकट खरिदमा छुट पाउने भएका छन् । बैंक र कतार एयरवेजबीच यसबारे सम्झौता भएको छ । बैंकका प्रमुख कार्यकारी अधिकृत अनिलकेशरी शाह र कतार एयरवेजका बंगलादेश तथा नेपालका कन्ट्री म्यानेजर मोहम्मद एल इमामका तर्फबाट सेल्स म्यानेजर सारिक बोगटीले उक्त समझदारीपत्रमा हस्ताक्षर गरे । साझेदारीअन्तर्गत बिजनेस र इकोनोमी क्लासका हवाई टिकटमा १० प्रतिशत छुट लागू हुनेछ । यसका लागि बैंकका कार्ड प्रयोगकर्ताले कतार एयरवेजका प्रतिनिधिलाई नबिल बैंकको कार्ड पेस गर्नुपर्नेछ ।
फ्रोयोको मुलुकभर सेवा विस्तार योजना,"काठमाडौं (कास) फ्रोयो (फ्रोजन योगर्ट) नेपालले नयाँ स्वादसहित मुलुकभर सेवा विस्तार गर्ने भएको छ । ललितपुरको झम्सिखेलबाट सेवा दिइरहेको फ्रोयोले काठमाडौं उपत्यकाका बालुवाटार, ठमेललगायत क्षेत्रमा शाखा खोल्ने तथा मुलुकका सबैजसो मुख्य सहरमा सेवा विस्तार गर्ने जनाएको छ । उपत्यकामा फ्रोयो नेपालले आफैं शाखा खोल्ने तथा उपत्यकाबाहिर भने फ्रेन्चाइजमार्फत सेवा विस्तार गर्ने योजना रहेको फ्रोयोका सञ्चालक जोशिला भण्डारीले जानकारी दिइन् । फ्रोयोले हाल १५ प्रकारका स्वादमा दिइरहेको र यसमा चिनी एवं फ्याट मिसावट नगरिएका कारण सबैखाले उपभोक्तालाई उपयुक्त हुने उनको भनाइ छ । विकसित मुलुकहरूमा फ्रोयोलाई आइसक्रिमको विकल्पका रूपमा लिइन्छ । आइसक्रिममा चिनीको मात्रा बढी हुने भए पनि फ्रोयोमा चिनी मिसावट गरिँदैन । फ्रोयो विशिष्ट प्रकारले तयार गरिएको फ्रोजन दही रहेको फ्रोयो नेपालका सञ्चालक अच्युत पोख्रेलले जानकारी दिए । यसको विशेषता भनेकै लो फ्याट, लो सुगर हो र यो पूर्णतः भेज पनि हो, उनले भने, फ्रोयो मूलतः स्वास्थ्यप्रति सजग व्यक्तिहरूले नै खाने हो, यसको कुनै साइड इफेक्ट हुँदैन । यसले पाचन शक्ति सबल बनाउँछ ।"
एनएमबी बैंकको मुद्दतीमा डबल प्रतिफल,काठमाडौं (कास) एनएमबी बैंकले व्यक्तिगत ग्राहकका लागि आकर्षक मुद्दती योजना ल्याएको छ । बैंकले एनएमबी डबल मुद्दती र जन्मभूमि डबल मुद्दती सार्वजनिक गरेको हो । एनएमबी डबल मुद्दतीअन्तर्गत ग्राहकले न्यूनतम मौज्दात ५० हजार वा त्यसभन्दा बढी रकमको मुद्दती खाता खोल्दा ७६ महिनापछि रकम डबल हुनेछ । जन्मभूमि डबल मुद्दती योजनामा वैदेशिक रोजगारीबाट आएको रेमिट्यान्स रकममा ७० महिनामै सो रकम डबल हुने बैंकले जनाएको छ । सोही योजनाअन्तर्गत बैंकका ग्राहकले मुद्दती रकमको ९० प्रतिशतसम्म क्रेडिट कार्ड सुविधा र उक्त कार्ड जारी गर्दा शुल्क नलाग्ने सुविधा पाउनेछन् ।
हेलम्बुमेलम्चीमा छैन चैन,"(सिन्धुपाल्चोक)  जब लगातार वर्षा सुरु हुन्छ र मनसुन सक्रिय हुन थालेको खबर आउँछ, तब हेलम्बु, मेलम्ची र पाँचपोखरी थाङपाल गाउँपालिकाका बासिन्दा आलसतालस हुन्छन् । गत वर्ष असारको प्राकृतिक विपत्तिमा घरजग्गा गुमाएका कैयन् स्थानीय बासिन्दा सरकारबाट राहत पाइने आशामा महिनौं गुजारेपछि निराश भएर काभ्रे र काठमाडौंतिर सरिसकेका छन् । बाँकी रहेकाहरूलाई यसपटक पनि त्यस्तै नियति दोहोरिने हो कि भन्ने चिन्ताले छोपेको छ ।०७८ असार १ मा हेलम्बुको शिरभेग भेमाथाङबाट उर्लिएर आएको कालो लेदोसहितको बाढीमा परी ५ जनाले ज्यान गुमाएका थिए । २० जना अझै भेटिएका छैनन् । बाढीले हेलम्बुमा ३ सय ८ र मेलम्चीमा २४ घर बगायो । १७ मत्स्य फार्म, ६ होटल र रिसोर्ट, १ विद्यालय, २ सरकारी कार्यालय, ६ झोलुंगे पुल, ६ मोटरेबल पुल, एक कल्भर्ट र एक बेलिब्रिज बगाएपछि ६ महिना हेलम्बुवासी आफ्नै गाउँभेगमा थुनिए । हेलम्बुको तटभेगका ६ गाउँको नामोनिसान मेटियो । मेलम्ची तटीय क्षेत्रका बासिन्दालाई पुनर्निर्माणको सुस्त गतिले समेत चिन्तित बनाएको छ ।गत वर्ष बाढीलगत्तै तत्कालीन प्रधानमन्त्रीदेखि सांसद र नेताहरूले घटनास्थल पुगेर राहत प्याकेज र पुनर्वासको योजना सुनाए । तर बाढीले ध्वस्त हेलम्बु र मेलम्ची क्षेत्रमा एक वर्षसम्म पनि तटबन्ध निर्माणको काम अघि बढ्न सकेन । केही समयअघि मेलम्ची खानेपानी आयोजनाले हेलम्बु र मेलम्ची क्षेत्रमा तटबन्ध निर्माण गर्न जल उत्पन्न प्रकोप नियन्त्रण कार्यालयलाई ३० करोड रुपैयाँ दिएको थियो । हिउँदभर तटबन्ध बनाउन जल उत्पन्न प्रकोप काम गर्न इच्छुक देखिएन । यसअघिझैं बर्खा लागेपछि हतारमा टेन्डर आह्वान गरिएयो । मेलम्ची र हेलम्बुमा छुट्टाछुट्टै तटबन्ध बनाउने गरी टेन्डर भए पनि कोही आएनन् । अहिले फेरि सूचना निकालिएको छ । भौगर्भिक अध्ययन मूल प्रतिवेदन र केही भौतिक तयारी हुने आसमा कुरिरहेका जनप्रतिनिधि र स्थानीय अगुवा जल उत्पन्न प्रकोपको ढिलाइप्रति आक्रोशित छन् ।स्थानीय र जनप्रतिनिधिको दबाबमा गृहमन्त्री बालकृष्ण खाँणले गत वर्ष मेलम्ची बाढीको उद्गमस्थल हेलम्बुको सेमिसिदाङ हिमालको काख भेमेथाङ चौरको भौगर्भिक अध्ययन गर्न तत्काल विज्ञ र भूगर्भविद्को टिम खटाएका थिए । विज्ञले अध्ययन सार्वजनिक गरे पनि पुनर्निर्माण र भौतिक तयारी केही भएको देखिँदैन । संघीय सरकारले बाढीपीडितलाई आवास बनाउन ५ लाख दिने र जग्गा नभएको प्रमाण भए ३ लाख दिने प्रक्रिया बल्ल सुरु भएको छ । हेलम्बुमा विस्थापितका लागि १ सय ३५ अस्थायी आवास बनाइएको छ । १ सय ९४ परिवारको स्थायी आवासका लागि सम्झौता भएर विपद् व्यवस्थापन प्राधिकरणले लाभग्राहीलाई पहिलो किस्ताबापतको १० प्रतिशत रकम पालिकाको खातामा पठाएको छ । जग्गा नभएका विस्थापित ६३ घरलाई जग्गा व्यवस्थापन गर्ने प्रक्रिया भर्खर अगाडि बढेको छ । सडक निर्माणको काम २५ करोड बजेटबाट सुरु भएको छ । मेलम्ची नगरपालिकाभरिका १ सय ८० बाढीपीडित आश्रयस्थल सामुदायिक विद्यालयबाट निस्किएपछि अरूको घरमा महँगो भाडा तिरेर बसिरहेका छन् । पालिकाले पूरै बेवास्ता गरेको उनीहरूको गुनासो छ । संघीय सरकारले बाढीको क्षतिलाई गम्भीरतापूर्वक लिएन, बजेट अभावमा पुनर्निर्माण र अन्य भौतिक पूर्वाधारको कामले खासै गति लिन सकेको छैन, मेलम्चीका सागर श्रेष्ठले भने । मेलम्चीमा श्रेष्ठ र हेलम्बु इचोकमा हस्त पण्डितको अगुवाइमा तटबन्ध निर्माण समिति गठन भएको छ । आफ्नो बस्ती जोगाउन दुवै क्षेत्रका बासिन्दा सक्रियतापूर्वक सहयोग संकलनमा जुटेका छन् । सबै स्थानीय एक भएर बजारभर थुप्रिएका बालुवा, गेगर, कालो लेदो निकालेर फालिसकेको र बजारलाई सुरक्षित राख्न एक्स्काभेटर, दुई बुल्डोजरसहित दर्जन टिपर प्रयोग गरेर काम गरिरहेको श्रेष्ठको भनाइ छ । बाढीमा मेलम्ची बजारका ७० भन्दा बढी घरमा लेदो भरिएको थियो । हेलम्बुबाट पुनः बाढी आउन सक्ने विज्ञको चेतावनीपछि तटक्षेत्रका बासिन्दा झनै त्रसित देखिएका छन् । गएको हिउँदमा ६० लाख रुपैयाँ खर्चेर बनाइएको मेलम्ची चौतारा जाने इन्द्रावती नदीमा ह्युम पाइप राखेर बनाइएको अस्थायी बाटो केही दिनअघिको बाढीले बगाएपछि आउजाउ ठप्प भएको छ । आफ्नो स्रोतसाधनले मात्रै नभ्याउने उल्लेख गर्दै मेलम्चीका नगर प्रमुख आइतमान तामाङले नदी किनारको घरबस्ती संरक्षणका लागि भौतिक तयारी गरिरहेको जानकारी दिए । दीर्घकालीन योजनाबिना काम गर्दा पैसा मात्र खर्च हुने अवस्था आउँछ । साबिक अवस्थामा खोला फर्किए पनि बाढीको जोखिम अझै छ, बाढीपूर्वको तयारीका लागि कस्सिरहेका छौं, उनले भने । यसअघि नगरले स्थापना गरेको उद्धार तथा पुनःस्थापना कोषमा चार करोड जम्मा भएको थियो । यसबाहेक नगरले आवास पूर्ण क्षति हुनेलाई ३० हजार र खोलाछेउ जोखिममा रहेकालाई २० हजार दिने नगरले निर्णय गरेको थियो । बाढीपीडितमा दीर्घरोगी, प्रसूतिलाई प्राथमिकतामा राखेर राहत प्याकेज दिने र अन्य सम्पूर्ण अवस्थाबारे सबै अपडेट राखेको उनले दाबी गरे । हेलम्बुको मुख्य बजार चनौटे जोड्ने रातो मोटरेबल पुल बाढीले बगाएपछि बेलिब्रिज जोडेयता जीवनशैली सहज भएको छ । मेलम्चीघ्याङ चोक्पु खोलामा तुइन हटाएर झोलुंगे पुल जोडिएको छ । हेलम्बुलाई पुरानै अवस्थामा फर्काउने जमर्कोमा रहेको अध्यक्ष निमाग्याल्जेन शेर्पाले बताए । केही विस्थापितले अस्थायी आवास पाइसकेका छन्, अब सबैलाई सुरक्षित आवास बनाउने काम धमाधम थालिँदै छ, उनले भने ।"
पेट्रोल लिटरमै २१ रुपैयाँ वृद्धि,काठमाडौं (कास) नेपाल आयल निगमले अन्तर्राष्ट्रिय बजारमै मूल्य बढेको कारण देखाउँदै इन्धनमा ह्वात्तै भाउ बढाएको छ । निगमले आइतबार राति १२ बजेदेखि लागू हुने गरी पेट्रोलमा प्रतिलिटर २१ रुपैयाँ र डिजेल तथा मट्टीतेलमा २७ रुपैयाँ बढाएको हो । अब पेट्रोलको खुद्रा बिक्री मूल्य प्रतिलिटर १ सय ९९ रुपैयाँ तथा डिजेल र मट्टीतेलको समान १ सय ९२ रुपैयाँ पुगेको छ । पछिल्लो मूल्यवृद्धिपछि पनि निगमलाई पेट्रोलमा प्रतिलिटर १३ रुपैयाँ ५८ पैसा र डिजेलमा १३ रुपैयाँ ९५ पैसा घाटा छ । मट्टीतेलमा भने ४३ रुपैयाँ ६ पैसा नाफा छ । खाना पकाउने एलपी ग्यासको मूल्य भने यस पटक वृद्धि गरिएको छैन । अहिले ग्यास प्रतिसिलिन्डर १ हजार ८ सयमा बिक्री गर्दा ७ सय ५१ रुपैयाँ १४ पैसा घाटा रहेको निगमले जनाएको छ । निगमका अनुसार ग्यासमा मात्र प्रतिमहिना करिब २ अर्ब २८ करोड रुपैयाँ घाटा छ । समग्रमा निगमलाई अहिले मासिक रूपमा करिब ४ अर्ब ७० करोड नोक्सानी रहेको छ । यो नोक्सानी असार मसान्तसम्म ५० देखि ५५ अर्ब रुपैयाँ पुग्ने अनुमान गरिएको छ ।
जंगली च्याउले एकै परिवारका तीनको मृत्यु,"ओखलढुंगा (कास) जंगली च्याउको तरकारी खाँदा एकै परिवारका तीन जनाको मृत्यु भएको छ । चम्पादेवी७ फूलबारीकी २४ वर्षीया ढककुमारी लामिछाने, उनका श्रीमान् राजन विष्ट र हजुरआमा हजुरआमा मनमाया विष्टको मृत्यु भएको हो ।ढककुमारीले गत जेठ २८ मा जंगल जाँदा गोबरमा उम्रेको च्याउ टिपेर ल्याई तरकारी पकाएकी थिइन् । त्यो दिन सासू सीता विष्ट उपचारका लागि काठमाडौं गएकाले घरमा ९३ वर्षीय हजुरआमा मनमाया, २७ वर्षीय श्रीमान् राजन र ढककुमारीले त्यो तरकारी खाए । तीन वर्षीया छोरी करिश्माले भने तरकारी खाइनन् ।तरकारी खाएलगत्तै उनीहरूलाई बिस्तारै पेट पोलेको महसुस भयो । सानी छोरी करिश्मा पनि त्यही बिरामी भइन् । सामान्य समस्या होला भनेर उनीहरूले घरेलु औषधि उपचार गरे । अप्ठ्यारो बढेको तीन दिनपछि छिमेकीले उनीहरूलाई ओखलढुंगा सामुदायिक अस्पताल मिसन पुर्याए । गत मंगलबार मिसन अस्पतालमा उपचारकै क्रममा ढककुमारीको मृत्यु भयो । हजुरआमा मनमाया, श्रीमान् राजन र छोरी करिश्मा विष्टलाई थप उपचारका लागि सेनाको हेलिकोप्टर व्यवस्था गरी शिक्षण अस्पताल काठमाडौं पठाइयो । मनमायाको सोही दिन शिक्षण अस्पतालमै मृत्यु भयो भने राजनको मृत्यु उपचारका क्रममा गत बिहीबार भयो । करिश्माको स्वास्थ्यमा भने सुधार आएको छ । अस्पतालले डिस्चार्ज गरेपछि करिश्मालाई ढककुमारीको माइतका आफन्तको जिम्मा लगाइएको छ । तर आर्थिक अवस्था नाजुक भएकाले उनीहरू बिचल्लीमा परेका छन् । गाउँमै एकमात्र विष्ट परिवार उनीहरूको थियो । धेरै वर्ष उनीहरू हालको सुनकोसी गाउँपालिकामा पर्ने कटुन्जेबाट फूलबारी बसाइँ गएका थिए । छिमेकीसमेत रहेका वडाध्यक्ष सुरेश थापाले भने, तीन दिनसम्म घटना लुकाएछन्, त्यसैले यस्तो घटना भयो । कस्तो च्याउ विषालु हुन्छ भन्ने थाहा नपाई खाँदा यस्तो घटना भएको उनले बताए । च्याउमा विद्यावारिधि गरेका नास्टका वरिष्ठ वैज्ञानिक अधिकृत जयकान्त राउत जंगलका च्याउ किराले खाएको, जंगली जनावरले खाएको भन्ने तर्क गरेर धेरैले प्रयोग गरे पनि त्यो गलत भएको बताउँछन् । नेपालमा पाइने च्याउमा १ सय ५७ प्रकारका खान मिल्ने र सय प्रकारका विषालु हुने जानकारी उनले दिए । मुलुकमा बर्सेनि विषालु च्याउका कारण ५० देखि ७० को मृत्यु हुने गरेको छ । अधिकृत राउतले भने, खाद्य संकटका कारण पनि स्थानीयले झुक्किएर विषालु च्याउ खाएको बुझिन्छ ।"
'बेटिङ ले चर्कायो चुनावी माहोल,"(काठमाडौं)  एसियाली फुटबल महासंघ (एएफसी) ले सात वर्षअघि नेपाली राष्ट्रिय फुटबल टिमका कप्तानसहित पाँच खेलाडीलाई म्याच फिक्सिङ को आरोपमा आजीवन प्रतिबन्ध लगाएको थियो । उनीहरूमाथि विल्सनराज पेरुमलका लागि सट्टेबाजी (बेटिङ) मा खेलको नतिजा प्रभावित पारेको आरोप एएफसीले लगाएको थियो । नेपालमा बेटिङ नै गैरकानुनी रहेको अवस्थामा ठीक उस्तै किसिमको बेटिङका लागि तथ्यांक उपलब्ध गराउने गरी अखिल नेपाल फुटबल संघ (एन्फा) ले स्वीट्जरल्यान्डको एक कम्पनीसँग गरेको सम्झौतापत्र सार्वजनिक भएको छ, जसले सोमबार हुने एन्फा कार्यसमितिको निर्वाचनलाई अर्को मोड दिएको छ ।एन्फाले २०१८ सेप्टेम्बर १८ मा स्वीस कम्पनी इम्पावर स्पोर्ट्ससँग राष्ट्रिय टिम, ए, बी र सी डिभिजन लिग तथा महिलाको राष्ट्रिय लिगका खेलहरूको डिजिटल प्लेटफर्ममा लाइभ स्ट्रिमिङ गर्ने चारवर्षे सम्झौता गरेको थियो । त्यही सम्झौता २०२१ सेप्टेम्बर २१ मा संशोधन गर्दै एन्फाले इम्पावर स्पोर्ट्सलाई नेपाली फुटबलका खेलका तथ्यांकहरू बेटिङको उद्देश्य का लागि उपलब्ध गराउने सर्त राखिएको हो । सम्झौताको बुँदा १२ मा पहिला लेखिएको यो सम्झौता त्रिपक्षीय सहमतिसँग प्रचलित छ लाई परिवर्तन गर्दै बेटिङसम्बन्धी सर्तहरू एक पृष्ठ थपिएको छ, जहाँ कम्पनीले एन्फाका तथ्यांकहरू बेटिङ उद्देश्यका लागि प्रदर्शन, प्रकाशन, अनुवाद, वितरण तथा अन्य सन्दर्भमा आर्थिक उद्देश्यले दिन सक्ने प्रस्टै लेखिएको छ । साथै, बेटिङको उद्देश्यले वेबसाइट, मोबाइल एप्स, बेटिङ प्लेटफर्ममा नेपालका खेलहरू दर्ता गर्न सक्ने पनि थपिएको सर्तमा उल्लेख छ ।अडियोभिज्युअल बिक्री गरिएको उक्त सम्झौतापत्रमा एन्फाका महासचिव इन्द्रमान तुलाधर, इम्पावर स्पोर्ट्सका प्रेड्रो पेसा र आन्द्रे आसपगसले हस्ताक्षर गरेका छन् । एन्फाले बेटिङसम्बन्धी कुनै सम्झौता नगरेको दाबी गर्दै शुक्रबार विज्ञप्ति निकालेको केही घण्टामै उसले इम्पावर स्पोर्ट्ससँग गरेको सम्झौतापत्र सार्वजनिक भएको थियो । त्यसपछि महासचिव तुलाधरले अनलाइन पोर्टल उकेरालाई प्रतिक्रिया दिँदै भनेका थिए, त्यो सम्झौता हाम्रो देशका लागि होइन, जुन देशमा कानुनी रूपमा बेटिङ गराउन मिल्छ, त्यो देशका लागि अनुमति दिने भनेको हो । यो अन्तर्राष्ट्रिय चलन हो । तर, नेपालमा बेटिङ गैरकानुनी रहेको अवस्थामा बेटिङसम्बन्धी सम्झौता गर्नु संगठित अपराध भएको जानकारहरू बताउँछन् । यसबारे केन्द्रीय अनुसन्धान ब्युरो (सीआईबी) का प्रमुख एआईजी उत्तमराज सुवेदीले जानकारी पाएको बताए । एन्फा अध्यक्षमा कर्माछिरिङ शेर्पा निर्वाचित भएपछि इम्पावर स्पोर्ट्सलाई डिजिटल राइट्स (खेलहरूको लाइभ स्ट्रिमिङ) अधिकार बिक्री गर्दै चार वर्षअघि सम्झौता गरेको थियो । त्यसमा बेटिङसम्बन्धी कुनै शब्द उल्लेख थिएन । गत वर्ष सम्झौता संशोधन गर्दै बेटिङको उद्देश्यका लागि तथ्यांकहरू उपलब्ध गराउने सर्तहरू थपिएको हो । इम्पावर स्पोर्ट्सले पहिला माइकोजुबाट खेलहरूको लाइभ स्ट्रिमिङ गरेको थियो, अचेल इलेभेन स्पोर्ट्सबाट प्रसारण गर्छ । पछिल्लो सिजन नेपालका महिला फुटबल लिग, सहिद स्मारक ए, बी र सी डिभिजन लिग तथा नेपाली राष्ट्रिय टिमले फिफा, एएफसी, साफका प्रतियोगितामा खेलेका खेलहरू बेटिङका वेबसाइट, मोबाइल एप्सलगायत बेटिङ प्लेटफर्ममा प्रशस्तै पाइन्छ ।यसबारे एन्फा केन्द्रीय सदस्य दावा लामाले भने, एन्फाले आफ्नो नेपाली फुटबलका कुनै पनि खेलको तथ्यांक बेटिङ कम्पनीलाई दिन पाउने प्रस्ताव कार्यसमिति बैठकमा आएको छैन । यदि कसैले त्यस्तो सम्झौता गरेको छ भने त्यो प्रक्रियागत रूपमा एन्फाले गरेको सम्झौता होइन । देशमा बेटिङ गैरकानुनी रहेको अवस्थामा बेटिङको पहुँचमा हुने गरी गरिने सम्झौता पनि अवैध हो र यसमा संलग्न व्यक्तिहरूलाई राज्यले कानुनी दायरामा ल्याउनुपर्छ, कारबाही गर्नुपर्छ । नेपाल प्रहरीकै पूर्वएआईजी विज्ञानराज शर्मा एन्फाको लिग कमिटीका संयोजक हुन् । पूर्वडीआईजी सुदीप आचार्य एन्फाका इन्टिग्रिटी अफिसर हुन् ।यसैबीच आइतबार विश्वकपएसियन कप छनोट खेल्न नेपाली टिम अस्ट्रेलिया जाँदा त्यहाँको खर्चका लागि विदेशी मुद्रा सटही नगरी हुन्डी मार्फत लगेर विदेशी मुद्रा अपचलन गरेको आरोप लगाउँदै सामाजिक सञ्जालमा भुक्तानीका लागि टिम व्यवस्थापक मधुसुदन उपाध्यायले एन्फामा दिएको निवेदन पनि सार्वजनिक भएको छ । १३ हजार ८ सय २२ अस्ट्रेलियन डलरको उक्त निवेदनलाई अध्यक्ष शेर्पा र महासचिव तुलाधरले हस्ताक्षर गर्दै सदर गरिदिएका छन् । एउटै मितिका निवेदनमा बेहोरा फरकफरक गरी दुईवटा रहेको पत्र सार्वजनिक गर्दै किर्ते गरेको आरोप पनि लगाइएको छ ।बेटिङ र विदेशी मुद्रा अपचलनका यी पत्रहरू एन्फाको निर्वाचन नजिक आउँदा बाहिर आएको हो । ती सबै कार्यमा शेर्पानिकट महासचिव तुलाधर र उपाध्याय प्रत्यक्ष संलग्न छन् । यो निर्वाचनमा शेर्पा फेरि अध्यक्षका उम्मेदवार छन् । उनलाई वरिष्ठ उपाध्यक्ष पंकजविक्रम नेम्वाङले चुनौती दिएका छन् । यी दुई प्यानलसहित चुनावी मैदानमा छन् । राजीवराज पौडेल पनि अध्यक्षका उम्मेदवार हुन् । त्यसैले तातिएको चुनावी माहोललाई बेटिङ सम्झौताले झनै चर्काएको छ ।"
जिदानको चाहना प्रशिक्षणमा फर्कने,"पीएसजीलाई अन्योलपीएसजी आफैं भने जिदान आउनेछन् अथवा छैनन् भनेर अन्योलमा रहेको छ । फ्रान्सेली फुटबल वृत्तमा पछिल्लो समय के हल्ला छ भने जिदान पीएसजी जान चाहँदैनन् र उनको लक्ष्य भनेको फ्रान्सेली राष्ट्रिय टिम नै हो । त्यसैले पनि पीएसजी जिदानलाई लिएर ढुक्क हुन सकेको छैन । जिदान आफैंले पनि यही भनेर केही ठोस भनेका छैनन् । पीएसजीका लागि अहिले तत्कालको समस्या के हो भने उससँग अर्को सिजनका लागि प्रशिक्षक छैन ।यसअघिका प्रशिक्षक मउरिसो पोचेटिनो र पीएसजीले एकआपसमा छुट्टिने निर्णय गरिसकेका छन् । त्यसैले पीएसजीले आफ्नो नजर निसका वर्तमान प्रशिक्षक क्रिस्टोफ गाल्टायरमाथि लगाएको छ । पीएसजी चाहन्छ, निसले आफ्ना प्रशिक्षक छाडोस् र उनको पेरिस आउने बाटो खुलोस् । पीएसजीले पोचेटिनोले छाड्ने निश्चित भइसकेको छ भनेर औपचारिक रूपमा भनेको छैन, किनभने दुई पक्षबीच अझै एक वर्षको अनुबन्ध बाँकी छ र त्यस अगाडि नै छुटिंँदा तिर्नुपर्ने रकमबारे निर्णय हुन सकेको छैन ।नयाँ फ्रान्सेली सिजन अगस्टको पहिलो साता सुरु हुनेछ र जुलाईको पहिलो सातादेखि नै सबै टिमले आफ्नो तयारी सुरु गर्नेछन् । त्यसैले पनि पीएसजी नयाँ प्रशिक्षकका लागि हतारिएको हो । समस्या के तथ्यमा पनि छ भने निस र प्रशिक्षक गाल्टायरबीच अझै दुई वर्षको अनुबन्ध बाँकी छ, त्यसैले उनले त्यस अगाडि नै क्लब छाड्न भने उल्टै मोटो रकम तिर्नुपर्नेछ । गाल्टायर ल्याउने हो भने पीएसजीले यो रकम पनि तिर्नुपर्नेछ । द मिरर"
जुनियर टेबलटेनिसका लागि सम्झौता,काठमाडौं (कास) अखिल नेपाल टेबलटेनिस संघ र पूर्वराष्ट्रिय च्याम्पियन कल्याणराज पाण्डेबीच राष्ट्रिय टेबलटेनिस जुनियर प्रतियोगिता गर्नका लागि आइतबार सम्झौता भएको छ । सम्झौतामा संघका अध्यक्ष चतुरानन्द राजवैद्य र राष्ट्रिय च्याम्पियन पाण्डेले हस्ताक्षर गर्दै आदानप्रदान गरेका छन् । यसै वर्षदेखि कल्याण पाण्डे राष्ट्रिय टेबलटेनिस जुनियर च्याम्पियनसिप सुरु हुनेछ । यो प्रत्येक वर्षको भदौमा आयोजना हुनेछ । यसका लागि कल्याणको परिवारले ६ लाख रुपैयाँ प्रदान गर्नेछ । यसबाट प्रत्येक वर्ष आउने वार्षिक ७० हजार रुपैयाँबाट प्रत्येक वर्ष यस प्रतियोगिताको आयोजना हुनेछ । प्रतियोगिताको पहिलो वर्ष ब्याज प्राप्त नहुने हुँदा उनको परिवारले ७० हजार रुपैयाँ प्रदान गर्नेछ । प्रतियोगिताको स्वरूप संघले नै निर्धारण गर्नेछ । खातामा पाण्डे अथवा उनका छोरा कुशलराज पाण्डे तथा संघका अध्यक्ष अथवा कोषाध्यक्षको हस्ताक्षर प्रयोजन गरिनेछ । लगातार दुई वर्षसम्म प्रतियोगिता आयोजना नभएको खण्डमा रकम परिवारले नै फिर्ता लैजानेछ ।यो सम्झौतापछि हुने प्रतियोगिताले नेपालमा टेबलटेनिसको विकासमा महत्त्वपूर्ण योगदान पुग्ने र यसले नेपाली खेलकुदमै नयाँ अनुकरणीय उदाहरण स्थापित हुने संघले विश्वास लिएको छ ।
सुभाष र सद्भवले बेंग्लोरमा प्रशिक्षण गर्ने,"(काठमाडौं)  शीर्ष दुई वरीयताका एमेच्योर गल्फर सुभाष तामाङ र सद्भव आचार्यले बेंग्लोरस्थित तरुण सरदेसाई गल्फ एकेडेमीमा प्रशिक्षण गर्ने भएका छन् ।नम्बर १ वरीयताका सुभाषलाई नेपाल गल्फ संघको सिफारिसमा राष्ट्रिय खेलकुद परिषद् (राखेप) र नेपाल ओलम्पिक कमिटी (एनओसी) ले तीन महिना बेंग्लोरमा प्रशिक्षण गर्ने व्यवस्था मिलाएको हो । १३ औं दक्षिण एसियाली खेलकुद (साग) मा दुई स्वर्ण जितेका २० वर्षीय उनलाई एकेडेमीले शुल्कमा ५० प्रतिशत छुट दिएर पनि ६ लाख रुपैयाँ लाग्ने संघले जनाएको छ । उक्त रकम राखेपले बेहोर्नेछ । दोस्रो वरीयताका सद्भव आफ्नै खर्चमा एकवर्षे ट्रेनिङका लागि जान लागेका हुन् । २५ प्रतिशत छुट पाएका उनका लागि एक वर्षको भारु १६ लाख शुल्क लाग्ने जनाएको छ । १६ वर्षीय उनले बेंग्लोरमै गल्फको प्रशिक्षण गर्दै काठमाडौं वर्ल्ड स्कुलमा ए लेबलको अनलाइन क्लास पनि लिनेछन् ।सुभाष र सद्भव एसियाली खेलकुदको तयारीमा रहेको राष्ट्रिय टिममा पनि छन् । संघका महासचिव एवम् युथ डेभलपमेन्ट डाइरेक्टर दीपक आचार्यले भने, एसियाड र ओलम्पिकसम्म पुर्याउने लक्ष्य प्राप्तिका लागि उनीहरूलाई यहाँको प्रशिक्षणले मात्रै पुगेन । योभन्दा राम्रो ट्रेनिङ दिनऽपर्छ भन्ने हाम्रो सोच हो । त्यसैअनुसार बेंग्लोरको तरुण सरदेसाई गल्फ एकेडेमीमा पठाउन लागिएको हो । विश्वका कुनै पनि गल्फ एकेडेमीको तुलनामा बेंग्लोरको एकेडेमीमा प्रशिक्षण र सुविधाको कमी छैन । हामी आफैं गएर हेर्दा पटिङ ल्याब, ट्रयाकमेन, इन्ज्युरी रिह्याबिलिटेसन उत्कृष्ट पायौं । न्युट्रिसन र इन्ज्युरी म्यानेजमेन्ट नेपाली खेलाडीको कमजोरी हो, यसमा तरुण सरदेसाई एकेडेमी धेरै राम्रो र व्यवस्थित पायौं । त्यसैले बैंकक वा अन्य देशका एकेडेमी नभएर हामीले सुभाष र सद्भवलाई बेंग्लोर पठाउने निर्णय गरेका हौं । नेपाली व्यावसायिक गल्फका पूर्व नम्बर १ खेलाडी आचार्य सद्भवका पिता पनि हुन् ।उनीहरूले एकेडेमीमा प्रशिक्षण गर्दै प्रतियोगिता पनि खेल्नेछन्, हरेक प्रतियोगितामा कम्तीमा १५ अन्डरको स्कोर खेल्न सक्ने बनाउने हाम्रो लक्ष्य हो, महासचिव आचार्यले भने, त्यतिको प्रदर्शनले एसियाडमा स्वर्ण पदक जित्न सक्ने विश्वास छ । भारतको व्यावसायिक गल्फ टुरमा यो सिजनका लागि छनोट भएका नेपाली नम्बर १ प्रो शुक्रबहादुर राईलाई पनि उक्त एकेडेमीमा प्रशिक्षणका लागि पठाउने तयारी भइरहेको संघका अध्यक्ष तासी घलेले बताए । शुक्र पनि एसियाडका लागि राष्ट्रिय टिममा छन् ।सुभाष र शुक्रलाई आइतबार बिदाइ गर्दै राखेपका सदस्य सचिव टंकलाल घिसिङले भने, सबै खेल संघहरू गल्फजस्तै गुरुयोजना बनाएर अगाडि बढ्नुपर्छ । सम्भावना र स्तरका आधारमा राखेपले खेलाडीलाई सहयोग गर्छ । कुन खेलको कुन खेलाडीलाई सहयोग गर्ने भन्ने निर्णय सम्बन्धित संघको निवेदनअनुसार राखेपको हाइफर्परमेन्स कमिटीले सिफारिस गर्छ । त्यसैअनुसार सुभाषलाई सहयोग गरिएको हो । उनलाई सागको भन्दा माथिल्लो उपलब्धि हात पार्ने चुनौती छ । सद्भवलाई कौशल तिखार्ने अवसर छ ।"
राष्ट्रव्यापी प्रतियोगिता आयोजना गर्ने,"काठमाडौं (कास) मदन भण्डारी स्पोर्ट्स एकेडेमीले विभिन्न ७ खेललाई समेट्दै राष्ट्रिय प्रतियोगिता आयोजना गर्ने भएको छ । मदन जयन्तीको अवसरमा एकेडेमीले राष्ट्रिय खेलकुद परिषद्को सहकार्यमा विभिन्न विधामा राष्ट्रव्यापी खेलकुद प्रतियोगिता आयोजना गर्न लागेको हो । आयोजकले आइतबार राजधानीमा पत्रकार सम्मेलन गर्दै प्रतियोगिता हुने जानकारी गराएको हो ।प्रतियोगिता संघीय राजधानीदेखि मधेस प्रदेशसम्म हुनेछ । प्रतियोगितामा क्रिकेट, भलिबल, रेस्लिङ, चेस, बास्केटबल, फुल कन्ट्याक्ट कराते र तेक्वान्दोसँगै प्रशिक्षण तथा तालिम हुनेछ । असार २० सम्म हुने क्रिकेटका प्रतिस्पर्धामा ट्यालेन्ट हन्टसहित यू१४, यू१६ र यू१८ का खेल हुनेछन् । क्रिकेट भैरहवा, दमक, वीरगन्ज र जनकपुरमा हुनेछ । काठमाडौं र बुटवलमा हुने खुला कलेजस्तरको भलिबलको विजेताले १ लाख, दोस्रो हुनेले ५० हजार तथा तेस्रो हुनेले २५ हजार रुपैयाँ हात पार्नेछन् ।"
