शीर्षक,विवरण
निजगढमा ११० बिघामध्ये ७० बिघाको मुआब्जा वितरण,"२०७१७२ बाट सुरु आयोजना आर्थिक वर्ष २०७८७९ भित्र सम्पन्न गर्ने लक्ष्य थियो । पछि समय संशोधन गरेर आर्थिक वर्ष २०९१९२ पुर्याइएको छ । अर्थमन्त्री जनार्दन शर्माले आव २०७९८० को बजेट वक्तव्यमा निजगढ विमानस्थल निर्माण लगानी बोर्ड नेपालमार्फत अगाडि बढाइने उल्लेख गरेका छन् । तर, अदालतको फैसलाको पूर्णपाठ आउन बाँकी रहेकाले निजगढमै नयाँ शिराबाट प्रक्रिया अघि बढ्न सक्छ वा निजगढको अध्याय समाप्त हुन्छ भन्नेमा अन्योल छ ।साइट क्लियर हुनुअघि रूख नकाट्न अदालतबाट आदेश आएको र अहिलेसम्म पूर्वतयारी पनि नभएकाले आयोजना बन्ने अनुमति पाए पनि कहिले सकिन्छ भन्न नसकिने प्राधिकरणका अधिकारीहरूको भनाइ छ । साइट नै क्लियर भएको छैन, रूख कटानका लागि आदेश पाउन सकिएन, त्यस्तै निर्माण क्षेत्रभित्रको टाँगिया बस्ती व्यवस्थापनको चुनौती पनि छ, आयोजना प्रमुख यादव भन्छन् । पहिले सरकारले आठ हजार हेक्टर क्षेत्रफलमा स्मार्ट सिटीसहितको विमानस्थल बनाउने प्रस्तावअनुसार २४ लाख रूख काट्ने प्रस्ताव आएपछि वातावरण अभियन्ताहरूका तर्फबाट संगठित विरोध सुरु भएको थियो । पूर्वाधार निर्माणका नाममा पर्यावरणमा ध्वंस गर्न थालिएको भन्दै संसद्मा समेत उजुरी परेपछि संसदीय समितिले न्यूनतम क्षेत्रमा न्यूनतम असर पर्ने गरी विमानस्थल बनाउन निर्देशन दिएको थियो । संशोधित योजनाअनुसार अब १९ सय हेक्टरमा मात्र विमानस्थल बन्नेछ जहाँ ठूला १ लाख ९० हजार ससाना पाँच लाख रूख काट्नुपर्नेछ । निजगढ विमानस्थललाई जोड्ने लक्ष्यअनुसार फास्ट ट्र्याक पनि निर्माण भइरहेकाले यी दुई पूर्वाधार नेपालको विकासमा कोसेढुंगा सावित हुने स्थानीय जनप्रतिनिधिहरूको भनाइ छ । विमानस्थलसँग सिमाना जोडिएका जितपुर सिमरा उपमहानगर तथा कोल्हवी र निजगढ नगरपालिकासँग सीमा जोडिएको ७० प्रतिशत सर्वसाधारणले मुआब्जा पाइसकेको उनीहरूको भनाइ छ । पर्यावरणको सरोकार सम्बोधन गर्दै पूर्वाधार निर्माण अघि बढाउन सरोकारवाला सबै निकायसँग हाम्रो अनुरोध छ, निजगढ नगरपालिकाका प्रमुख सुरथ पुरी भन्छन् ।२०५१ सालमा सरकारी इन्जिनियरहरूले गरेको सम्भाव्यता अध्ययनअनुसार १५ वर्षपछि २०६६ फागुनमा तत्कालीन सरकारले निजगढमा अन्तर्राष्ट्रिय विमानस्थल निर्माणका लागि विस्तृत सम्भाव्यता अध्ययनका लागि कोरियाको ल्यान्डमार्क वर्ल्डवाइड कम्पनी (एलएमडब्लू) सँग सम्झौता गरेको थियो । एलएमडब्लूले ०६८ साउनमा सरकारलाई ८० वर्ग किलोमिटरभित्र विमानस्थलसहित नयाँ सहर बसाउन करिब ४ खर्ब खर्च हुने प्रक्षेपणसहितको प्रतिवेदन बुझाएको थियो । निजगढमा ३ हजार ६ सय मिटर लामा दुई वटा समानान्तर धावनमार्गसहितको विमानस्थल र स्मार्ट सिटी तीन चरणमा निर्माण गर्न सकिने उक्त प्रतिवेदनमा उल्लेख छ । एलएमडब्लूले उक्त प्रतिवेदनको लागत मात्रै ४४ करोड रुपैयाँ दाबी गरेको थियो । सरकारले कोरियाली कम्पनीको डीपीआरलाई स्विकारे पनि त्यसबापतको ४४ करोड र १८ प्रतिशत वार्षिक ब्याजलगायतका शुल्क गरी ११ वर्षको करिब १ अर्ब ३१ करोड रुपैयाँ भुक्तानी गर्नुपर्ने हुन्छ ।प्रतिवेदन बुझाउँदा कोरियाली कम्पनीले विमानस्थल निर्माणमा पहिलो प्राथमिकता आफूलाई दिन भनेको थियो । निर्माणको काम नपाए त्यसबेलाको लागत र वार्षिक १८ प्रतिशत हर्जाना असुल्ने उसको भनाइ थियो । केपी शर्मा ओली नेतृत्वको सरकारले ०७६ मा लगानी बोर्डमार्फत विमानस्थल निर्माण गर्न अन्तर्राष्ट्रिय निर्माणकर्तालाई आह्वान गर्यो । ७ वटा कम्पनीले प्रस्ताव पेस गरेकामा स्विट्जरल्यान्डको जुरिच एयरपोर्ट इन्टरनेसनल छानिएको थियो । तर, निर्माणसम्बन्धी विस्तृत प्रस्ताव नै पेस नगरी एक वर्षपछि (०७७ सालमा) जुरिच प्रक्रियाबाट बाहिरियो । जुरिचकै प्रवेशका बेला विमानस्थल निर्माणका क्रममा काटिने रूख र वातावरणीय प्रभाव मूल्यांकन (ईआईए) प्रतिवेदन सतही भएको भन्दै अधिकारकर्मीले सर्वोच्चमा रिट दायर गरेका थिए । विमानस्थलका लागि बनाइएको ईआईए प्रतिवेदनमा गौरीशंकर हाइड्रोबाट देशलाई फाइदा हुने भनेर लेखिएकाले प्रतिवेदन नै विवादित भएको थियो । यस्तो हचुवा प्रतिवेदनका आधारमा विमानस्थल बनाउने प्रक्रिया रोक्न माग गर्दै ०७६ भदौमा दर्ता भएको रिटमा सर्वोच्च अदालतले दुई साताअघि अन्तिम आदेश गरेको छ । निजगढमा दोस्रो अन्तर्राष्ट्रिय विमानस्थल बनाउन सरकारले १० वर्षयता गरेका सबै निर्णय सर्वोच्चले बदर गरिदिएको छ ।"
सरकारलाई प्रश्न मल खोइ ?,"कांग्रेस सांसद गगन थापाले वर्षैपिच्छे किसानले मल अभाव झेल्नुपरे पनि अहिलेसम्म सरकारका जिम्मेवार पदमा गएकाले दीर्घकालीन समाधान नखोज्ने प्रवृत्तिलाई औंल्याए । सरकार फेरियो, मानिस फेरिए, मन्त्री फेरिए तर मलको कथा जहिले पनि यस्तै रह्यो । अघिल्लो, त्योभन्दा अघिल्लो, त्योभन्दा अघिल्लो सालको पत्रिका पल्टाएर हेर्यौं भने पनि मलको कथा र हामीले गरेका छलफल यस्तै रहे, उनले भने, हामीले यत्रो बजेट छुट्यायौं तर मल नै नआए गर्ने के हो ? किसानलाई मल दिन्छौं भनेर दायित्व लिएर आएका छौं, प्रत्येक वर्ष चुक्छौं । हामी सबैलाई लज्जाबोध हुनुपर्ने हो । अप्ठ्यारो लाग्नुपर्ने हो । सबै कुरा ठीकठाक हुँदै गर्दा पनि सरकारले मलको समस्या समाधान गर्न नसकेको हो कि गर्न नचाहेको हो भन्ने प्रश्न उनको थियो । हामीले यसलाई स्विकार्नुपर्छ । काम गर्ने तरिका बदल्नुपर्छ । किसानहरूको आँसुले हामीलाई पोल्छ, उनले भने ।समयमा मल नदिने सरकारलाई भारतबाट किसानले मल किनेर ल्याउँदा सुरक्षाकर्मी लगाएर नखोस्न र बल प्रयोग नगर्न पनि उनले सुझाव दिए । गर्नुपर्ने मन्त्री र जिम्मेवार अधिकारीले काम नगरिदिँदा अब वक्तव्य आउँछ, मल आउँदैन । रोएका किसानको फोटो आउँछ, किसानहरू लाइनमा बस्छन्, मल आउँदैन, उनले भने ।नेपालमा रोपाइँ हुने क्षेत्रफलका आधारमा वार्षिक करिब ८ लाख टन मल आवश्यक पर्छ । धान बालीका लागि कम्तीमा १ लाख ५० हजार टन मल उपलब्ध भएर अभाव टर्ने बताइन्छ । तर, धान रोपाइँकै बेला मल अभाव छ । नेपालमा मल ल्याउने जिम्मेवारी कृषि सामग्री कम्पनी र साल्ट ट्रेडिङको हो । ट्रेडिङले ३० प्रतिशत मल ल्याउँछ भने कम्पनीले ७० प्रतिशत ।माओवादी केन्द्रकी सांसद बिना मगरले मलका विषयमा सधैंजसो छलफल मात्र हुने गरेकामा असन्तुष्टि जनाइन् । उनले भनिन्, सधैं कृषि औद्योगिकीकरणतिर लैजाने भन्छौं तर किसान मल र सिँचाइको समस्यामा अल्झिनुपरेको छ ।सत्तारूढ कांग्रेस सांसद डिला संग्रौलाले आगामी आर्थिक वर्ष कृषि उत्पादन ३० प्रतिशतले वृद्धि गर्ने लक्ष्य लिएको सरकारले किसानलाई मलको व्यवस्था गर्न नसकेकामा असन्तुष्टि जनाइन् । खेती सुरु भइसक्यो तर किसानले अहिलेसम्म मल पाएका छैनन् । मलका गोदाम खाली छन्, सरकार के गर्दै छ ? उनको प्रश्न थियो ।एमाले सांसद कलिला खातुनले भने कृषि सरकारको प्राथमिकतामा छ कि छैन भन्ने कुरा किसानले मल नपाएबाटै स्पष्ट भएको बताइन् । सरकारले कृषिलाई उच्च प्राथमिकतामा राखेको दाबी गर्दै मल खरिदका लागि आगामी आर्थिक वर्ष १५ अर्ब रुपैयाँ विनियोजन गरेको छ । तर, उक्त रकम चालु वर्षको भन्दा झन्डै आधा कम हो ।"
यसपालि पनि मनसुनी विपद्को जोखिम उच्च,"(काठमाडौं)  सधैं १३ जुन (जेठ ३०) आसपास भित्रिने मनसुन यो वर्ष एक साताअघि ५ जुन (२२ जेठ) मै भित्रिएको छ । मौसमविद्हरूले यो वर्ष औसतभन्दा बढी वर्षा हुने आकलन गरेका छन् । मनसुनको पूर्वतयारी र प्रतिकार्य योजना बनाउन सरकारलाई सहयोग गर्दै आएको राष्ट्रसंघीय कार्यक्रम (यूएनडीपी) का विपद्विज्ञ डिवेन्द्रराज बाँस्कोटाले यस वर्षको मनसुनी विपद्बाट करिब १७ लाख सर्वसाधारण प्रभावित हुने देखिएकाले प्रतिकार्यस्वरूप गरिने क्रियाकलाप, स्रोतको व्यवस्थापन र जनशक्ति तयार गर्न सुझाएका छन् । गृह मन्त्रालयको राष्ट्रिय आपत्कालीन कार्यसञ्चालन केन्द्रका अनुसार मंगलबारसम्म विपद्का २ सय १४ वटा घटना भइसकेका छन् । त्यसमा बाढीको १, पहिरोका ४, भारी वर्षाका ३, चट्याङका २४, आगलागीका १२४, वन डढेलोका ४, वन्यजन्तुसम्बन्धी १५, हावाहुरीका ३६ र सर्पदंशका २ वटा छन् । विपद्मा परेर २५ दिनमा ३१ जनाको ज्यान गएको छ भने ५७ जना घाइते भएका छन् । अहिलेसम्म २५९ परिवार प्रभावित भएका छन् भने आंशिक ७९ र पूर्ण रूपमा ३८ घरमा क्षति पुगेको छ । सबै खाले विपद्बाट १६ करोड ८५ लाख ४४ हजार ९ सय ६० रुपैयाँबराबरको क्षति भएको छ । जल तथा मौसम पूर्वानुमान महाशाखाकी मौसमविद् गंगा नगरकोटीका अनुसार सुरुवाती मनसुन प्रदेश १ मै सीमित छ । तर, स्थानीय प्रभाव र भारतको उत्तर प्रदेश र विहारमा देखिएको न्यूनचापीय प्रणालीका कारण वाग्मती र गण्डकी प्रदेशका विभिन्न जिल्लामा वर्षा भइरहेको छ । पछिल्लो २४ घण्टामा मुलुकका १८४ वटा वर्षा मापन केन्द्र (स्वचालित ११६ र मानव सञ्चालित ६८) मध्ये ९१ वटा केन्द्रमा वर्षा रेकर्ड भएको छ । सबैभन्दा बढी तनहुँको दमौली केन्द्रमा १२०५ मिलिमिटर वर्षा भएको छ । मनसुन विस्तारै प्रदेश १ बाट पश्चिमतिर सर्दै छ । मनसुनी वर्षा पूर्वबाट पश्चिमतिर सक्रिय हुन्छ । जल तथा मौसम विज्ञान विभागका अनुसार नेपालमा सामान्यता १ सय १२ दिन मनसुनी वर्षा हुन्छ । असोज तेस्रो साता (अक्टोबर पहिलो साता) सम्म मनसुनी प्रभाव जारी रहन्छ । यस अवधिमा औसत १ हजार ४ सय ३० देखि १ हजार ५ सय ३० मिलिमिटर वर्षा हुने गर्छ । यो वर्षको मनसुन अवधिमा मधेस र वाग्मतीको दक्षिणी भेगमा औसत वर्षा भए पनि बाँकी भूभागमा औसतभन्दा बढी वर्षा हुने मौसमविद्हरूको आकलन छ । गत वर्ष मनसुन सुरु हुनासाथ आएको आरीघोप्टे वर्षाले सिन्धुपाल्चोकको मेलम्ची, मनाङको चामे र तालगाउँ, गोरखाको मनास्लु र मुस्ताङ क्षेत्रमा ठूलो क्षति निम्त्याएको थियो । खानी तथा भूगर्भ विभागका भूगर्भविद् शिव बाँस्कोटा गत वर्ष ठूलो क्षति पुगेको सिन्धुपाल्चोकको हेलम्बु क्षेत्र र तल्लो तटीय क्षेत्रमा अहिले पनि बाढी, पहिरोको जोखिम उत्तिकै रहेको बताउँछन् । यो पटक पनि त्यो क्षेत्रमा छोटो समयभित्र धेरै वर्षा भयो भने तल्लो तटीय क्षेत्र (मेलम्चीसम्मै) मा असर निम्त्याउने सम्भावना उत्तिकै छ, भूगर्भीय अध्ययनका लागि गोरखा, बारपाकमा रहेका बाँस्कोटाले कान्तिपुरसँग भने, जोखिम घटाउने कुनै पनि काम भएको छैन, बस्ती पनि जोखिममै छन् । गत वर्ष बाढीको स्रोत मानिएको सिन्धुपाल्चोकको भेमाथाङ क्षेत्रको भौगर्भिक अवस्थाबारे बाँस्कोटासहितको टोलीले अध्ययन गरेको थियो । विशेषज्ञहरूको उक्त अध्ययनले मेलम्ची क्षेत्रमा फेरि पनि बाढी आउन सक्ने आकलन गर्दै तल्लो तटीय क्षेत्रका खोलानदी आसपासका बस्ती सुरक्षित स्थानमा स्थानान्तरण गर्न सुझाएको थियो । भूगोलविद् प्राडा नरेन्द्रराज खनालले भूक्षय भएको र भूकम्पले कमजोर बनाएको क्षेत्रमा बढी वर्षा भएमा पहिरोको जोखिम रहेको बताए । पहिलेको पहिरोले बगाएर ल्याएको डेब्रिज (ढुंगा, माटो, बालुवा, रूखबिरुवा) थुप्रिएको क्षेत्रमा भारी वर्षा भयो भने त्यो बग्छ र तल्लो तटीय क्षेत्रमा भेलबाढी आउन सक्छ, खनालले भने, त्यसैले खोला, नदी र तटीय क्षेत्रमा रहेका बस्ती (सहर) जहिल्यै जोखिममा हुन्छन् । गत वर्षको मनसुनमा पनि औसतभन्दा बढी वर्षा भएको थियो । यो पटक पनि सानो क्षेत्रमा केन्द्रित भएर वर्षा हुँदा त्यसले निम्त्याउने असरसमेत बढी हुने वरिष्ठ मौसमविद् वरुण पौडेलको विश्लेषण छ । भूकम्पले हल्लाएको, जमिन चिरा परेको क्षेत्र र डेब्रिजमा वर्षा केन्द्रित भयो भने जोखिम हुन्छ, उनले भने, केही वर्षयता वर्षाको चरित्र बदलिएको छ । उनका अनुसार १० दिनमा वा महिना दिनमा पर्ने वर्षा एकै दिनमा भयो भने पहिरोबाढीजन्य विपद्को सम्भावना उच्च हुन्छ । गत वर्ष मनसुन प्रवेश भएको चौथो दिन जेठ ३१ मा मनाङको हुम्डे विमानस्थल क्षेत्रमा ठूलो वर्षा भएको थियो । ३ हजार ३ सय ८८ मिटर उचाइको हुम्डे विमानस्थलस्थित मौसम मापन केन्द्रले उक्त दिन २९६ मिलिमिटर वर्षा रेकर्ड गरेको थियो । त्यहाँ असार १ मा ४०९ र असार २ मा ५०२ मिमि वर्षा भयो । यो परिमाणको वर्षा हिमाली क्षेत्रका लागि अनपेक्षित थियो । हिउँद र अन्य मौसममा पनि धेरै समय हिउँले ढाक्ने त्यो क्षेत्रमा मनसुन अवधिमा विरलै वर्षा हुन्थ्यो । लगातारको वर्षापछि मर्स्याङ्दी नदीमा ठूलो बाढी आएको थियो । त्यसले सदरमुकाम चामेसहित तल्लो तटीय क्षेत्रको तालगाउँसम्मै डुबायो । मानवीय क्षति थोरै भए पनि त्यहाँका पुल, जलविद्युत् आयोजना, विद्यालय र घरलगायतका धेरै संरचनामा क्षति पुग्यो । गत वर्ष ठूलो विपद् निम्तिएको मेलम्ची क्षेत्रभन्दा माथिल्लो भागमा पनि मनसुन सुरु भएको भोलिपल्टै जेठ २९ मा ठूलो वर्षा भएको थियो । एकै पटक धेरै वर्षा हुने भएकाले विज्ञहरूले त्यस्तोलाई आरीघोप्टे वर्षा भन्ने गरेका छन् । जेठ २९ मा सिन्धुपाल्चोकको सेर्माथान क्षेत्रमा २४ घण्टा अवधिमा ११०२ मिमि वर्षा भएको थियो । त्यही दिन गुम्थाङ क्षेत्रमा ५० मिमि वर्षा भयो । धाप क्षेत्रमा असार ९ मा १०५ मिमि वर्षा भएको थियो । त्यहीं असार १७ मा ९०६ मिमि वर्षा भएको रेकर्ड छ । मौसमी प्रारूप (क्लाइमेट मोडल्स) मा विद्यावारिधि गरेकी जल तथा मौसम विज्ञान विभागकी वरिष्ठ मौसमविद् इन्दिरा कँडेलका अनुसार हिमाली क्षेत्रका लागि त्यो ठूलो वर्षा हो । मनसुनअघिकै वर्षाले मनाङ र मुस्ताङमा जस्तै त्यहाँको माटो पनि कमजोर बनाइसकेको थियो । पछि थपिएको वर्षाले बाढीपहिरो निम्त्यायो । असार १ मा मेलम्ची बजारसम्मै ठूलो मात्रामा धनजनको क्षति भयो । त्रिभुवन विश्वविद्यालयको जल तथा मौसम केन्द्रीय विभागका सहप्राध्यापक विनोद पोखरेल छोटो समयमा धेरै वर्षा भएमा त्यसले बाढी र पहिरो निम्त्याउने सम्भावना रहेको बताउँछन् । मौसम पूर्वानुमानको सूचना स्थानीय जनता, गाउँपालिकानगरपालिका र वडासम्मै पुर्याउने हो भने धेरै हदसम्म असर घटाउन सकिन्छ, पोखरेलले भने, विपद् प्रतिकार्य टोलीले पनि पूर्वतयारी राम्रोसँग गरी स्थानीय निकायसँग समन्वय गर्न सके जोखिम र क्षति कम गर्न मद्दत पुग्छ । प्राधिकरणको प्रतिवेदनअनुसार सीमावर्ती क्षेत्रमा भारत सरकारले बनाएको तटबन्ध, बाँध, अग्ला सडक, रेलमार्ग, ब्यारेज र नहर प्रणालीलगायत संरचनाले पनि तराईका बस्ती र खेतबारी यो पटक पनि डुबानको जोखिममा छन् । त्यस्ता संरचनाले सीमावर्ती गाउँबस्तीमा बाढी, डुबान, कटान, पटानको जोखिम उच्च बनाएको छ, प्रतिवेदनमा भनेको छ, तराई तथा भित्री मधेस क्षेत्र बाढीका कारण संवेदनशील हुन् । काठमाडौं उपत्यका, पोखरा उपत्यकालगायत समथल पहाडी भूभागमा पनि डुबानको उच्च जोखिम बढ्दो छ । पहिरो र हिमनदीले बनाएका अस्थायी ताल विस्फोटनले पनि अचानक बाढी (फ्ल्यास फ्लड) को सम्भावना हुन्छ । हिमाली जिल्लाहरूमा त्यस्तो समस्या बढ्ता हुने हिमनदी तथा हिमतालविज्ञ रिजनभक्त कायस्थ बताउँछन् । हिमाली क्षेत्रमा बढी वर्षा भएका दिन जिल्ला प्रशासन कार्यालयले सूचना निकालेर सजक गराउने गरेको छ । भूगोलविद् खनालका अनुसार हिमाली भागबाट आएको बाढीले अत्यधिक मात्रामा बोकेर ल्याएको बालुवा तथा गेग्रान थिग्रेनाले गत वर्ष मेलम्चीमा जस्तो भावर र तराईका खहरे र नदीनालाको बहने मार्ग उकासिदिन्छ । मौसममा भएको परिवर्तनले हिमनदीको शिर तीव्र रूपमा पग्लने र हिमतालहरू प्राकृतिक बाँधको नियन्त्रणमा रहन नसकी चाँडो विस्फोट हुनुले पनि बाढीका घटना हुने गरेको विज्ञहरूको राय छ । नदीनाला अतिक्रमण, ढल निकासको उचित प्रबन्ध नहुनु, जथाभावी जग्गा प्लटिङलगायत कारण बाढीको जोखिम बढ्दो छ । सरकारले आव ०७९८० को बजेटमा विपद् पूर्वतयारी, खोज उद्धार, राहत र पुनःस्थापनामा संघ, प्रदेश र स्थानीय स्तरमा स्वंसेवक परिचालन गरिनुका साथै उद्धार र राहतलाई प्रभावकारी बनाउन विपद् व्यवस्थापनमा संलग्न निकायहरूको क्षमता अभिवृद्धिका लागि स्रोतको व्यवस्थापन गरिने उल्लेख छ । विपद्का घटनाबाट प्रभावित जनसंख्याको तथ्यांकका आधार निर्माण गरी राहत र पुनरुत्थानका कार्यक्रमहरू सञ्चालन गरिनेछ, बजेटमा भनिएको छ, विपद् जोखिम न्यूनीकरण तथा व्यवस्थापनका कार्यका लागि राष्ट्रिय विपद् जोखिम न्यूनीकरण तथा व्यवस्थापन प्राधिकरणलाई एक अर्ब ६१ करोड रुपैयाँ विनियोजन गरिएको छ । सरकारले ०७२ सालको भूकम्पपछिको पुनर्निर्माणका बाँकी काम सम्पन्न गर्न ९ अर्ब ४४ करोड रुपैयाँ विनियोजन गरेको छ । पूर्वी भागबाट मनसुन पश्चिमतिर सक्रिय हुँदै अघि बढे पनि सरकारले मनसुनको पूर्वतयारी र प्रतिकार्य योजना स्वीकृत गरेको छैन । प्राधिकरणका प्रवक्ता डा डिजन भट्टराईले गृहमन्त्री तथा प्राधिकरणको कार्यकारी समितिका अध्यक्ष बालकृष्ण खाँणको व्यस्तताका कारण बैठक बस्न नसकेकाले योजना स्वीकृत हुन नसकेको बताए । विगतको मनसुनमा भएका विपद्का क्षति, प्रतिकार्यका प्रयास र सिकाइ समेटेर मनसुन पूर्वतयारी तथा प्रतिकार्य कार्ययोजना तयार गरिएको उनको भनाइ छ । भट्टराईका अनुसार सिन्धुपाल्चोकको बाढी निरीक्षणमा ड्रोनको प्रयोग, कर्णालीमा विपद्सम्बन्धी बिमा प्रणालीको थालनी र स्थानीय तहमा स्वयंसेवकको व्यवस्थालगायतका अभ्यास सुरु भइसकेको छ ।"
भारतीय संरचनाले सीमा क्षेत्रमा सधैं डुबानकटान,"खाडो नदी थुनिने गरी सडक चुरेबाट सप्तरीका रूपनी गाउँपालिका, राजविराज नगरपालिका र तिलाठी कोइलाडी गाउँपालिका हुँदै २५ किलोमिटर तय गरेपछि खाँडो नदी तिलाठी नजिक भारतमा प्रवेश गर्छ । केही वर्षअघि नदीमा आएको बाढीले तिलाठी नजिक भारतीयले बाँध भत्काएको थियो । नदीले खोलेको ठाउँमा भारतले पुनः बाँध र त्यसमा सडक बनाउने तयारी गरेको छ । भारतीय पक्षले सीमा सडक स्तरोन्नति र सुधारका नाममा नदी थुन्ने गरी बाँध बनाउन लागेको छ, सीमावर्ती गाउँ तिलाठीका देवनारायण यादवले बताए, बाँध बन्नासाथ वारि डुबान हुन्छ । नेपाली प्राविधिकहरू खाँडो नदीलाई अहिलेकै धारबाट बग्न दिनुपर्ने बताउँछन् । तर भारतीय पक्ष नदीलाई जसरी भए पनि थुन्ने योजनामा छ । डेढ महिनाअघि नेपाल र भारतका अधिकारीको बैठकमा दुवै देश आआफ्नै अडानमा कायम रहेको एक नेपाली अधिकारीले बताए । नदीले सीधा रूपमा बाटो खोलेकाले त्यहीं बग्न दिनुपर्छ, बैठकमा सहभागी एक नेपाली प्राविधिकले भने, तर भारतीय पक्षले नदीलाई थुनेर बाँध र त्यसमाथि सीमा सडक बनाउन चाहेको छ । त्यस्तो भयो भने वारि डुबान र कटान हुने निश्चित छ ।ती नेपाली प्राविधिकका अनुसार भारतले नेपाली भूमिबाटै पश्चिमतर्फ बगाएर लालपटी नजिकबाट नदीलाई निकास दिने योजनामा छ । च्यानल खनेर नदीलाई पश्चिमतर्फ लगियो जोखिम झन् बढ्छ, उनले भने, बरु खाडो नदी नियन्त्रणका नाममा भारतले दिने अनुदान अस्वीकार गर्न सकिन्छ तर सीधा रहेको नदीको निकासलाई थुनेर नेपाली बस्ती डुबानमा पार्न सकिँदैन । मधेस प्रदेश सरकारका अर्थमन्त्री शैलेन्द्रप्रसाद साहले १० वर्षयता थुप्रिएका कारण खाँडो नदीको निकासमा समस्या भएको भन्दै बालुवा पन्छाउनका लागि संघीय सरकारकी भौतिक पूर्वाधार तथा यातायातमन्त्री रेणुकुमारी यादवलाई लिखित आग्रह गरेका छन् । ०७८ फागुन अन्तिम साता खाडोलगायत सीमा क्षेत्रका नदीहरूको भ्रमणपछि नेपाली तथा भारतीय अधिकारीहरूको बैठक बसेको थियो । दुवै पक्ष आआफ्नै अडानमा रहनाले बैठक निष्कर्षमा पुग्न सकेन । ०७३ सालमा तिलाठीमा नदीको निकास थुनिने गरी भारतीय पक्षले बाँध बनाउन थालेपछि नेपालीले आपत्ति जनाउँदै वारि र पारिका बासिन्दाबीच झडप भएको थियो । खाँडो नदीको समस्यालाई उच्च स्तरबाटै समाधान गर्नुपर्ने तिलाठी कोइलाडी१ का वडाध्यक्ष दिनेश्वर मिश्रले बताए । कर्मचारीको स्तरमा धेरै वर्षदेखि सहमति हुन सकेको छैन, उच्च राजनीतिकस्तरबाटै समाधान खोजिनुपर्छ, उनले भने ।"
गुरुकुलबाट फर्काइए दलित विद्यार्थी,"(काठमाडौं)  ललितपुरको शंखमूलस्थित जगद्गुरु आदर्श संस्कृत गुरुकुलले दलित भएकै कारण चार बालकलाई पढाइबाट वञ्चित गरेको छ । शंखमूलधाममा रहेको गुरुकुलमा संस्कृत पढ्न बर्दियादेखि आएका बालकलाई भर्ना नगरी फिर्ता पठाइएको हो । बालकका आमाबुबाले आफूहरू दलित समुदायको भएकै कारण भर्ना नलिएको गुनासो गरेका छन् ।बारबर्दिया नगरपालिका६ का १० वर्षे समीर सुनार, १२ वर्षे विराज सुनार, ९ वर्षे भुवेश्वर सुनार र १० वर्षे भीमबहादुर सुनारले पढ्न नपाएका हुन् । आश्रमको पूर्वस्वीकृतिअनुसार उनीहरूले व्रतबन्ध गरी कपालसमेत मुण्डन गरेका थिए । गुरुकुलले सिट संख्या पूरा भएको दाबी गर्दै भर्ना नलिने जवाफ दिए पनि प्राचार्य तेजप्रसाद भट्टराईका अनुसार हाल गुरुकुलमा ३३ जना मात्रै विद्यार्थी छन् । जबकि गुरुकुलको वेबसाइटमै ५० जना विद्यार्थी अध्ययनरत रहेको उल्लेख छ, जसअनुसार अझै १३ जना विद्यार्थी भर्ना लिन सकिने अवस्था छ । समीर, विराज र भुवेश्वर नरेन्द्र सुनारका छोरा हुन् भने भीम उनका भाइका छोरा हुन् । पहिल्यै भर्ना गर्दैनौं भनिदिएको भए सजिलो हुन्थ्यो । हामी बर्दियादेखि आयौं । छोराहरूको व्रतबन्ध र मुण्डनसमेत गरियो, उनले भने, आश्रममै गइसकेपछि हाम्रो जातथरको सोधीखोजी भयो । हामीले नढाँटी दलित समुदायका हौं भन्यौं । त्यही कारण आश्रममा गएर बसिसकेका मेरा छोराहरूलाई घर जाऊ भनेर पठाइदिए । दलित समुदायमा पुरोहित नभएकाले धर्मकर्म गर्न दलितले पनि पण्डित पढ्न पाउनुपर्छ भन्ने लागेर छोराहरूलाई लिएर आएको उनको भनाइ छ । नरेन्द्रलाई आश्रमसँग जोड्ने काम विश्व हिन्दु महासंघका दक्षिण एसिया प्रमुख एवं समानता अभियानका अध्यक्ष चन्द्रकान्त पौडेलले गरेका थिए । पौडेलले पनि आश्रमले बालकहरू दलित समुदायको भएको थाहा पाएपछि भर्ना लिन इन्कार गरेको बताए । मसँग आश्रमका अध्यक्ष टीकाराम अर्याल आफैंले बच्चाहरू भए पठाइदिनुहोला भन्नुभएको थियो । गाउँबाट गरिब दलित समुदायका बच्चाले पढ्ने रहर देखाएपछि मैले नै भर्ना गराउन पहल गरेको हुँ, पौडेलले कान्तिपुरसँग भने, भर्ना गर्न पुगेको दिनसम्म पनि कुनै समस्या थिएन । भोलिपल्ट भर्ना गरिदिने भनेपछि मैले आमाबुवासहित बच्चालाई आश्रममा छोडेर आएँ । बेलुका केरकार गरेछन् । दलित भएको थाहा भएपछि भोलिपल्ट बिहानै आश्रमबाट निकालिदिएछन् । पौडेल पनि आश्रमले जातीय भेदभावकै आधारमा बालकहरूको भर्ना नलिएको दाबी गर्छन् । भन्नलाई आश्रममा धर्म संस्कृति, संस्कार र संस्कृत विद्या पढाउने भनिएको छ । तर, आश्रममा यो जातले पढ्न पाउने, अर्कोले नपाउने भन्ने नीच सोच गुरुहरूले राखेको देखियो, उनले भने, जातीय भेदभाव धार्मिक कर्ममा पर्दैन, यो त पाप हो । यस्तो पाप गर्नेहरूबाट प्रशिक्षित हाम्रो धर्म शिक्षाले समाजलाई कता लैजाने हो ? म त चिन्तित छु । नरेन्द्र, उनकी श्रीमती जयन्ती र बुहारी कमला छोराहरू लिएर १८ जेठमा काठमाडौं आइपुगेका थिए । पौडेलले आफ्नै सक्रियतामा २० जेठमा चारै जना बच्चाहरूको व्रतबन्ध र मुण्डन गरिदिए । जेठ २१ मा आश्रममा भर्ना गर्ने तयारी थियो । त्यो दिन उनीहरू आश्रममा पुगे, तर शनिबार भएकाले भर्ना भएन । आइतबार भर्ना गर्ने कुरा भयो । बेलुका पौडेल फर्किए । बालक र उनका आमाबुवा आश्रममै बसे । पौडेल निस्किएपछि गुरुहरूले सोधपुछ गरेका थिए । हामी को हौं भनेर पहिले चन्द्रकान्त सरले भन्नुभएको रहेनछ, आश्रममै पुगेपछि सोधपुछ भयो, नरेन्द्रले भने, मैले हामी त दलित हौं भनें । त्यसपछि माहोल फेरियो । भोलिपल्ट बिहानै हाम्रा नानीहरूको भर्ना नलिई यहाँ ठाउँ नै छैन भन्दै बहानाबाजी सुरु गरियो । जात थाहा पाएपछि आश्रमले भर्ना हुने कोटा पूरा भएको भन्दै बाहना निकालेको नरेन्द्रको भनाइ छ । हामी त गाउँबाट आएका, हामीलाई सबै कुरा थाहा पनि थिएन, भीमबहादुरकी आमा कमला भन्छिन्, सबै कुरा सित्तैमा हुन्छ, संस्कृत पढेपछि भोलि पुरोहित भएर काम गर्न सक्छन् भनेपछि छोरालाई छोड्न आएकी, तर आश्रमले भर्ना नै लिएन । उनका श्रीमान् बितिसकेका छन् । केटाकेटीको रेखदेखमा जेठाजु नरेन्द्रले सघाउँछन् । तर, सवारी चलाएर रोजीरोटी जुटाउने नरेन्द्र पनि कोभिड संक्रमणपछि फेरि काममा फर्किन सकेका छैनन् । खेती गरेर खाने जग्गा छैन, जागिर छैन । कमाउने बाटो नभएपछि ठूलो खर्च गरेर नानीहरूलाई पढाउन सकिने रहेनछ, उनले भने, त्यसैले सबै कुरा निःशुल्क हुने, पढेपछि भोलि पण्डित बन्न सक्ने भएकाले गुरुकुलमै भर्ना गर्न लालायित थियौं, तर जातकै कारण हाम्रो छोराहरूलाई भर्ना गरिएन । आश्रमले भने आफ्नो भर्ना गर्ने सिट संख्या पूरा भएको दाबी गरेको छ । आश्रमका प्राचार्य तेजप्रसाद भट्टराईले दलित भएका कारण भर्ना नपाउने भन्ने नरहेको बताए । को कुन जात हो भनेर हामीकहाँ सोधीखोजी हुँदैन, सिट संख्या पूरा भएका कारण भर्ना लिन सकिँदैन भनेका हौं, उनले भने । वेबसाइटमा ५० जना क्षमता उल्लेख गरिएकोबारे उनले गुरुहरूसहितको संख्या भएको दाबी गरे । यस वर्ष ८ जना भर्ना भएका छन् । समानता अभियानका अध्यक्ष पौडेलले गुरुकुललाई पूर्वसूचना दिएको दाबी गरे पनि प्राचार्य भट्टराईले भने आफूहरूलाई थाहा नभएको बताए । उहाँहरू आउने खबर थिएन । एकैचोटि विद्यार्थी लिएर आउनुभयो । उहाँहरू आइसकेपछि मैले सोधीखोजी गरें । बच्चाहरूलाई सामान्य अक्षर छिचोल्नसमेत नआउने रहेछ, उनले भने, हामीकहाँ ६ कक्षाबाट पढाइ हुने हो । तपार्इंहरूको बच्चालाई अक्षर छिचोल्नै नआउने रहेछ, हामीकहाँ सिट प्याक भइसक्यो भनेको थिएँ, भेदभाव गरेको भन्ने होइन । प्राचार्य भट्टराईका अनुसार अहिले गुरुकुलमा दलित समुदायका विद्यार्थी छैनन् । गुरुकुलमा संस्कृत, नेपाली र अंग्रेजी पढाइ हुन्छ । यहाँ पढ्ने विद्यार्थीलाई आश्रमले निःशुल्क भोजन तथा छात्रावासको व्यवस्था गरेको छ । गुरुकुल ०६९ सालदेखि सञ्चालनमा आएको हो ।"
चुनावलक्षित बजेटको तयारी,"(मकवानपुर)  वाग्मती प्रदेश सरकारले निर्वाचन लक्षित ठूलो आकारको बजेट ल्याउने तयारी गरेको छ । जेठ १६ गते नीति तथा कार्यक्रम ल्याएको सरकारले लोकप्रिय कार्यक्रम समेटेर आर्थिक वर्ष ०७९८० को बजेट ल्याउने भएको हो । सरकारले आफ्नो कार्यकालमा ल्याउने यो नै अन्तिम बजेट हो । चालु आर्थिक वर्षमा ५७ अर्ब ७२ करोड ९ लाख २७ हजार रुपैयाँको बजेट ल्याएको प्रदेशले आगामी आवमा बजेटको आकार करिब १० अर्ब बढाउने तयारी गरिरहेको छ । प्रदेशका मुख्यमन्त्री राजेन्द्रप्रसाद पाण्डेले आगामी आवमा प्रदेश सरकारको बजेट चालु आवको तुलनामा १० अर्बसम्म बढेर आउने सार्वजनिक कार्यक्रममै बताइसकेका छन् ।चालु आवमा पनि एमाले नेतृत्वको सरकारले गत आव ०७७७८ मा भन्दा ६ अर्ब बढाएर बजेट ल्याएको थियो । कुल विनियोजित बजेटमध्ये चालुतर्फ २६ अर्ब १ करोड ६६ लाख २३ हजार अर्थात् ४५ प्रतिशत र पुँजीगततर्फ २९ अर्ब ७० करोड ४३ लाख ४ हजार ५१ प्रतिशत बजेट ल्याइएको थियो । चालु आर्थिक वर्षको बजेट खर्च असाध्यै कमजोर रहेको, केन्द्रबाट प्राप्त अनुदान बढेको र ५ प्रतिशतभन्दा बढी बजेट बढाउन सक्ने सुझाव सरोकारवाला पक्षबाट प्राप्त भएका कारण बजेटको आकार बढ्ने मुख्यमन्त्री पाण्डेको भनाइ छ । उनका अनुसार आगामी आवमा प्रदेशको बजेट करिब ६७ अर्ब रुपैयाँ हाराहारीमा हुनेछ ।गठबन्धन सरकारमा मन्त्रालय संख्या दोब्बर भएकाले पनि बजेटको आकार बढ्नुपर्ने अवस्थामा सरकार छ । चालु आवको बजेट ल्याउँदा ७ मन्त्रालय रहेको वाग्मतीमा हाल १४ मन्त्रालय छन् । आर्थिक मामिला तथा योजनामन्त्री शालिकराम जम्कट्टेलका अनुसार शिक्षा र स्वास्थ्यलाई जोड दिएर बजेट ल्याउने गृहकार्य भइरहेको छ । प्रदेशमा साढे ३ वर्ष एमाले नेतृत्वको सरकार बहिर्गमनसँगै बनेको गठबन्धन सरकारले ल्याउने बजेटमा सबैको चासो छ ।"
फोहोरका गाडीलाई बन्चरेडाँडामा स्थानीयको अवरोध,"(काठमाडौं)  फोहोर लिएर बन्चरेडाँडा सेनेटरी ल्यान्डफिल साइटमा गएका ट्रकहरू स्थानीयवासीले काठमाडौं नै फर्काइदिएका छन् । काठमाडौं महानगरपालिकाका इन्जिनियर शंकरदीप श्रेष्ठका अनुसार करिब डेढ सय ट्रक फोहोर विसर्जन नगरी उपत्यका फर्किएका हुन् । उपत्यकाका सडकमा छरिएका फोहोर उठाएर बुधबार विसर्जनका लागि ती ट्रक बन्चरेडाँडा लगिएका थिए ।बन्चरेडाँडा ल्यान्डफिल साइट प्रभावित क्षेत्रका स्थानीय बासिन्दाले यसअघि सरकारसँग स्वास्थ्य, पूर्वाधारलगायत विषयमा भएका सहमति पालना गरिनुपर्ने मागसहित बुधबार पनि आन्दोलन गरेपछि ल्यान्डफिलमा फोहोर विसर्जन हुन नसकेको हो ।फोहोर बोकेका ट्रकहरूलाई ठूलो संख्यामा स्थानीयवासी सडकमा उत्रिएर अवरोध गरेका थिए । प्रहरीले स्थितिलाई नियन्त्रणमा लिनका लागि ३ सेल अश्रुग्यास प्रहार गरेको नुवाकोटका एसपी रामप्रकाश शाहले जानकारी दिए । स्थानीयवासीले अवरोध गर्न थालेपछि प्रहरीले उनीहरूलाई तितरबितर बनाउन अश्रुग्यास प्रहार गरेको थियो । फोहोर विसर्जनका लागि सरकारले ठूलो संख्यामा प्रहरी परिचालन गरी घरघरमा धरपकडसमेत गरेको पीडितहरूले बताएका छन् । बन्चरेडाँडा ल्यान्डफिल साइट प्रभावित क्षेत्र सरोकार समिति उपाध्यक्ष सनत उप्रेतीले प्रहरीले घरमा रहेका र खेतमा काम गरिरहेकालाई पनि धरपकड गरेको बताए । अघिका सहमति कार्यान्वयन हुनुपर्यो भनेर शान्तिपूर्ण रूपमा भन्दा राज्यले प्रहरी प्रशासन लगाएर हामीमाथि ज्यादती गरेको छ, उनले भने । घरमै बसिरहेको अवस्थामा सरोकारवाला समितिका अध्यक्ष श्रीराम भण्डारीलाई प्रहरीले पक्राउ गरेको उनले बताए ।प्रहरीले बुधबार बिहानैदेखि माइकिङ गर्दै सडक अवरोध नगर्न स्थानीयलाई आग्रह गरेको थियो । स्थानीयवासीले पनि प्रहरीलाई आफूहरूको शान्तिपूर्ण आन्दोलनमा हस्तक्षेप नगर्न भन्दै माइकिङ गरेका थिए । त्यही बेला प्रहरीले बल प्रयोग गरेर उनीहरूलाई हटाउन खोज्दा अश्रुग्यास प्रहार भएको थियो । स्थानीयले ढुंगामुढा गर्दा ३ वटा गाडीको सिसा फुटेको इन्जिनियर श्रेष्ठले बताए ।काठमाडौं महानगरपालिकाका अनुसार मंगलबार उपत्यकाबाट १ सय ५७ ट्रक (करिब १२ सय मेट्रिक टन) फोहोर ल्यान्डफिल साइटमा लगिएको थियो । जेठ १० र ११ मा बन्चरेडाँडास्थित साइटमा फोहोर व्यवस्थापन गरिएको थियो । जेठको १२, १३ र १४ सम्म सिसडोलमा विसर्जन गरिएको थियो । त्यसपछि स्थानीय अवरोधका कारण फोहोर ढुवानी रोकिएको थियो ।"
बन्धक बनाएर बलात्कार,"चितवन (कास) २७ वर्षीया महिलालाई बन्धक बनाएर बलात्कार गरेको आरोपमा चितवन प्रहरीले ४५ वर्षका पूर्ण घलानलाई पक्राउ गरेको छ । भाउजूको घर जान भनेर काठमाडौंबाट चितवन पिप्ले आउँदै गरेकी महिलाले आफूमाथि बलात्कार भएको बताएकी छन् । गत चैतमा आफूसँगै लिएर गएका घलानले जेठ २० गते पिप्लेस्थित महिलाकी भाउजूको घरमा लगेर छाडेपछि घटना बाहिरिएको हो । काठमाडौंमा ज्याला मजदुरी गर्दै आएकी महिला गत चैत १० गते पिप्ले आउन काठमाडौंबाट गाडी चढेकी थिइन् । तर, रात परेकाले पिप्ले नपुगी भण्डारामा नै झरिन् । त्यसपछि घलानले भेटेर आफू बस्ने ठाउँमा लगेका थिए । उनले साथीहरूसमेत बोलाएर बलात्कार गरेको महिलाले बताएको प्रहरीले जनाएको छ । मकवानपुर हेटौंडा उपमहानगरपालिका९ चौधघरे घर भएका घलान चितवनको राप्ती नगरपालिका६ आदर्श टोल माछापोखरीस्थित कटेरोमा बस्दै आएका थिए । घलानले पिप्ले टाढा छ भोलि बिहानै पुर्याइदिन्छु भनेर आफूसँगै लगेको भन्ने बेहोरा जाहेरीमा छ । सबै विषयमा हामी अनुसन्धानमा नै छौं, चितवन जिल्ला प्रहरी कार्यालयका प्रवक्ता डीएसपी नरहरि अधिकारीले भने । घलानले आफू बस्ने ठाउँमा पुर्याएपछि अरू साथी पनि बोलाएर बलात्कार गरेको जाहेरीमा उल्लेख छ । पीडितकी भाउजूले इलाका प्रहरी कार्यालय खैरहनीमा मंगलबार जाहेरी दिएकी हुन् । घलानमाथि अनुसन्धानका लागि चितवन जिल्ला अदालतबाट बुधबार म्याद थप भएको छ । उजुरीअनुसार घटना निकै संवेदनशील छ । संलग्न अरूलाई पनि पक्राउ गरेपछि घटनाको थप सत्य खुल्नेछ, डीएसपी अधिकारीले भने ।"
बलात्कृत बालिका होस्टाइल,काठमाडौं (कास) घरेलु कामदार रहेकी १४ वर्षीया बालिकाले बलात्कार मुद्दामा बयान फेरेकी छिन् । ललितपुरको एक घरमा बसेरपढ्ने उनले प्रहरीसमक्ष घरधनीले लामो समयदेखि बलात्कार गरेको बताएकी थिइन् । सातदोबाटो वृत्तमा लिइएको प्रारम्भिक बयानकै शैलीमा १६ चैतमा प्रहरी परिसर ललितपुरमा पनि घरधनीका छोराले तीन वर्षदेखि बलात्कार गरेको भन्दै जाहेरी दिएकी थिइन् ।पछिल्ला दिन पीडित बालिका नै आरोपितको परिवारसँगै गाडीमा अदालत आउने गरेको सरकारी वकिल कार्यालय स्रोतको भनाइ छ । १६ जेठमा अदालतमा बयान दिने क्रममा बेहोस भएपछि अस्पताल पुर्याइएको थियो । भोलिपल्ट बकपत्र दिँदा बालिकाले प्रहरीमा दिएको बयान बदलिन् । आफूलाई अभियुक्त घरधनी सुशील चटौतले बलात्कार नगरेको बरु उनकी श्रीमतीले यातना दिएको भन्दै बयान फेरिन् ।प्रहरीमा जाहेरी दर्ता हुन नदिन आरोपित परिवारले सुरुदेखि नै बालिका र उनका परिवारलाई दबाब दिँदै आएका थिए । मुद्दा दर्तालगत्तै प्रहरीले चटौतलाई पक्राउ गरेर थुनामा राखेपछि आरोपित परिवारले बालिकालाई होस्टाइल गराउने प्रयास गरिरहेको थियो । यस विषयमा बाल अधिकार परिषद्ले राष्ट्रिय मानवअधिकार आयोगलाई पत्र लेखेको थियो । पीडित नै प्रतिवादीको गाडीमा आएको दृश्यले नै आफू अचम्मित भएको अदालतका एक कर्मचारीले बताए । बयानका लागि पीडक परिवारका सदस्यसँगै बालिका आउनुले होस्टाइल भएको हुन सक्ने सरकारी वकिलको कार्यालयको बुझाइ छ ।
संसद् पुगेका ६१ विधेयक जहाँको तहीँ,"(काठमाडौं)  प्रतिनिधिसभा निर्वाचनको मिति घोषणा हुने चर्चा चलेसँगै संसद्मा अड्किएका विधेयकको अवस्था के हुन्छ भन्ने प्रश्न उठ्न थालेको छ । निर्वाचन आयोगले आउँदो मंसिर पहिलो सातासम्म चुनाव गरिसक्नुपर्ने अनौपचारिक प्रस्ताव गरिसकेको छ । आयोगका अनुसार प्रतिनिधिसभा सदस्यको कार्यकाल आगामी मंसिर २२ मा सकिँदै छ । प्रतिनिधिसभाले रोकिएका विधेयक अघि नबढाउने हो भने सर्वसाधारणको दैनिक जीवन सहज बनाउन सरकारले संसद्मा ल्याएका विधेयकमा अहिलेसम्म भएको काम खेर जानेछ । यो अधिवेशनले पनि प्रतिनिधिसभामा रहेका विधेयक पारित नगर्ने हो भने अरू जनप्रतिनिधि आएपछि गठन हुने संसद्मा सरकारले फेरि विधेयक ल्याउनुपर्ने हुन्छ । यो संसद्को कार्यकाल सकिएपछि संसद्मा विचाराधीन विधेयक पनि स्वतः निष्क्रिय हुनेछन् । संसद् सचिवालयका अनुसार प्रतिनिधिसभामा ४८ र राष्ट्रिय सभामा १३ विधेयक विचाराधीन छन् । दर्ता भएर सांसदलाई वितरण मात्रै भएको ६ वटा विधेयक छन् अन्य सबैजसो विधेयक प्रक्रिया अघि बढिसकेको छ । राष्ट्रियसभाबाट प्रतिनिधिसभामा पुगेका ९ विधेयक पनि यही कार्यकालमा पारित नभए निष्क्रिय हुनेछन् । राज्य व्यवस्था समितिले टुंग्याएर प्रतिनिधिसभामा पेस गरिसकेको नागरिक विधेयक पारित भएको छैन । यही समितिले बहुमतको आधारमा टुंग्याएको निजामती विधेयक सभामा पेस भए पनि सरकारले फिर्ता लिइसकेको छ । अब फेरि दर्ता प्रक्रियाबाट अघि बढाउनुपर्ने हुन्छ । संसद्मा रोकिएको नागरिकतालगायत विधेयक अघि बढाउन मंगलबार भएको कार्यव्यवस्था परामर्श समितिको बैठकमा पनि हामीले कुरा उठाएका छौं, प्रमुख प्रतिपक्ष एमालेका प्रमुख सचेतक विशाल भट्टराईले भने, सत्तापक्ष र सरकार पनि यस विषयमा सकारात्मक पाएँ । बजेट अधिवेशनमा रोकिएको विधेयक टुंग्याउने सहमति भएको छ । विधेयक टुंग्याउन एमालेले सहयोग गर्ने उनले बताए । चालु अधिवेशनमा पेस भएका विनियोजन विधेयक, यौन हिंसाविरुद्धको केही ऐनलाई संशोधन गर्न बनेको विधेयक, फौजदारी कसुर तथा फौजदारी कार्यविधिसम्बन्धी ऐन संशोधन गर्न विधेयक र ०७६ मंसिरमा संसद्मा पेस भएको नेपाल विशेष सेवा विधेयक मात्रै संसद्मा सैद्धान्तिक छलफल भएका छन् । सन्देशसहित टेबल भएका १२ वटा, समितिले समेत टुंग्याएर प्रतिनिधिसभामा प्रतिवेदन पेस भएका ६ वटा विधेयक छन् । यसमा नेपाल नागरिकता, ज्येष्ठ नागरिक, खानेपानी, इन्जिनियरिङ परिषद् र कारागार विधेयक छन् । सभामा प्रस्तुत भइसकेका ८ वटा विधेयक छन् । प्रतिनिधिसभामा गैरसरकारी विधेयक ५ वटा दर्ता भएका छन् । संसद्मा अड्किएका विधेयक पारित नहुने हो भने अहिलेसम्म भएका सम्पूर्ण काम खेर जान्छ, संसद्का पूर्वसचिव सोमबहादुर थापाले भने, यी विधेयकलाई पारित गराउन सभामुख र राष्ट्रिय सभा अध्यक्षको महत्वपूर्ण भूमिका हुन्छ । उहाँहरूले पारित नगर्ने हो भने सरकारलाई फिर्ता लैजाऊ भन्नुपर्ने हुन्छ । संसद्मा विधेयक आएको ५ वर्ष हुँदा पनि पारित हुन नसकेका विधेयक नै ८ वटा छन् । चार वर्षदेखि संसद्मा अड्किएको विधेयक २४ वटा छन् । प्रतिनिधिसभाको एउटै बैठकबाट पारित गर्न सकिने तीन वटा विधेयक छन् । संसद्ले यसलाई पारित गर्न पनि कार्यसूचीमा पर्न सकेको छैन । बिरुवा संरक्षण पहिलो संशोधन विधेयक, बीउ बिजन विधेयक, लोकसेवा आयोग विधेयक प्रतिनिधिसभाले पारित गरेर राष्ट्रिय सभामा पठाएको थियो । राष्ट्रिय सभामा पनि सन्देशसहित विधेयक टेबल भइसकेको छ । चाहने हो भने यी तीनवटै विधेयक एकै बैठकमा टुंगिन सक्छ, संसद् सचिवालयका एक कर्मचारीले भने । तत्कालीन कृषिमन्त्री चक्रपाणि खनालले ०७६ जेठ ७ मा संसद्मा दर्ता गरेको बीउ बिजन ऐनलाई संशोधन गर्न बनेको विधेयकमा बीउ बिजनको परीक्षण गर्न सरकारले बीउ बिजन परीक्षण प्रयोगशाला स्थापना गर्ने, व्यक्ति र संस्थाले पनि प्रयोगशाला गर्न सक्नेजस्ता प्रावधान राखिएको छ । त्यस्तै, सूचीकृत नभएको बीउ बिजन बिक्री गर्नसमेत रोक लगाउने, सिफरिस गरेको बीउ प्रयोग गर्दा उत्पादनमा कमी आएमा सिफारिस गर्ने संस्थाले क्षतिपूर्ति दिनुपर्ने प्रावधान राखेको विधेयक संसद्मा ४ वर्षदेखि रोकिएको हो । कानुन न्याय तथा संघीय मामिला मन्त्री गोविन्दप्रसाद शर्माले आर्थिक विधेयक पारित भएसँगै सरकारले संसद्लाई दिने बिजनेस विचाराधीन विधेयक हुने बताए । विधेयकलाई प्राथमिकताका आधारमा अघि बढाइने उनको भनाइ छ । यही विषयमा बुधबार संसद्का महासचिव र सचिवसँग हरेक विधेयकबारे छलफल भयो । अब सम्बन्धित मन्त्री र सचिवसँग छलफल गर्छौं, उनले भने ।"
संसद्को घण्टी बजेको बज्यै,"काठमाडौं (कास) प्रतिनिधिसभाको बैठक बुधबार ११ बजेका लागि तोकिएको थियो । बैठकमा सत्तापक्ष र प्रमुख प्रतिपक्षका निर्धारित समयमै उपस्थित भइसकेका थिए । सभामुख र कर्मचारी तयारी अवस्थामा बसे । बैठक सुरु गर्नुअघि मन्त्रीको खोजी भयो । सहरी विकासमन्त्री रामकुमारी झाँक्री संसद् भवन बानेश्वरमै थिइन् । उद्योगमन्त्री दिलेन्द्रप्रसाद बडूले २३ मिनेटमा आइपुग्ने जानकारी संसद् सचिवालयका कर्मचारीलाई गराए । मन्त्री आउने जानकारीपछि कर्मचारीले घण्टी बजाए । घण्टी बजिरह्यो, मन्त्री आइपुगेनन् । सभामुख अग्निप्रसाद सापकोटा आफ्नो आसनस्थलभन्दा पछाडि रहेको कुर्सीमा बसेका थिए । लगातार घण्टी बजेपछि प्रतिपक्ष एमालेका सांसदले कानै खायो भन्दै बन्द गर्नसमेत आग्रह गरे । घण्टी बजिरह्यो । सभामुख मन्त्री कुरेर बसिरहनुभयो, सचिवालयका एक कर्मचारीले सुनाए, लगातार बजाउँदा एउटा घण्टी बिग्रियो । अर्को पनि तार जलेर गनाइसकेको थियो । उनका अनुसार बुधबार १० मिनेटभन्दा बढी लगातार घण्टी बजेको थियो । एमाले सांसद कृष्णभक्त पोखरेलले बैठकको शून्य समयमा मन्त्रीको अनुपस्थितिका कारण २६ मिनेट ढिला बैठक सुरु भएको कुरा उठाएका थिए । ११ बजेको बैठकमा २६ मिनेट ढिलो सुरु हुने र घण्टी बजेको बज्यै हुने परिस्थिति निर्माण गर्ने मन्त्रीहरूलाई संसद्को गरिमा घटाउने काम नगर्न विनम्र अनुरोध गर्दछु, उनले भनेका थिए । बुधबारको बैठकमा कृषि तथा पशुपन्छी विकास मन्त्रालय, उद्योग वाणिज्य तथा आपूर्ति मन्त्रालय, संघीय मामिला तथा सामान्य प्रशासन मन्त्रालय र सञ्चार तथा सूचना प्रविधि मन्त्रालयको विनियोजन शीर्षकमाथि छलफल हुने कार्यसूची मंगलबार नै सार्वजनिक भएको थियो । छलफल तय भएको मन्त्रालयका मन्त्री नभएपछि निर्धारित समयमा बैठक बस्न नसकेको हो । १० मिनेटभन्दा बढी घण्टी लागेपछि उद्योगमन्त्री बडू हस्याङफस्याङ गर्दै आइपुगेका थिए । सहरी विकासमन्त्री झाँक्री बैठक सुरु हुनुअघि उपस्थित थिइन् । बैठकमा बोल्न समय माग्दा सभामुख सापकोटाले नदिएपछि उनी संसद् भवनबाट बाहिरिएकी थिइन् । राष्ट्रिय सभामा पनि बुधबार मन्त्री नआएकै कारण ७ मिनेट ढिला बैठक सुरु भएको थियो । राष्ट्रिय सभाको बैठक प्रायः निर्धारित समयमै सुरु हुन्छ । बुधबारको बैठकमा पालो परेका परराष्ट्र र भूमि सुधारमन्त्री समयमा नआउँदा बैठक ढिलो सुरु भएको सचिवालयले जनाएको छ । संसद् सचिवालयले भने विनियोजन विधेयकलाई मन्त्रीहरूले प्राथमिकता नदिएको जनाएको छ । सचिवालय एक उच्च अधिकारीले सत्तापक्ष सांसदले समेत संसद्लाई बेवास्ता गरेको टिप्पणी गरे । बुधबारको बैठक सकिने बेला ३० जना सांसद उपस्थित थिए । मंगलबार बैठक सकिँदा ११ जना र सोमबार १३ जना मात्रै सांसद थिए । सत्तारूढ दलले कम्तीमा आफ्ना सांसदलाई मिलाएर राख्न सक्नुपर्थ्यो, सचिवालयका ती अधिकारीले भने ।"
अमेरिकी सैनिक जनरल आज आउँदै,"(काठमाडौं)  अमेरिकी सेनाका एसियाप्रशान्त क्षेत्र प्रमुख चार्ल्स ए फ्लिन चारदिने औपचारिक भ्रमणका लागि बिहीबार नेपालमा आउँदै छन् । प्रधानमन्त्री शेरबहादुर देउवा र प्रधानसेनापति प्रभुराम शर्माको अमेरिका भ्रमणको गृहकार्य भइरहेका बेला अमेरिकाबाट चारतारे जनरलको नेपाल भ्रमण हुन लागेको हो । सन् २०२१ जुनदेखि एसियाप्रशान्त क्षेत्र प्रमुख रहेका उनी राष्ट्रपति डोनाल्ड ट्रम्पको कार्यकालमा राष्ट्रिय सुरक्षा सल्लाहकार रहेका माइकल टी फ्लिनका भाइ हुन् । सैनिक प्रवक्ता नारायण सिलवालले अमेरिकी सेनाका एसियाप्रशान्त क्षेत्र प्रमुख जनरल फ्लिनको सद्भावना भ्रमण रहेको बताए । उनका अनुसार जनरल फ्लिन बिहीबार बेलुकी आफ्नै विमानमा काठमाडौं उत्रने छन् । शुक्रबार उनले सैनिक मुख्यालय जंगी अड्डा भ्रमण गर्ने कार्यक्रम छ । सैनिक मुख्यालयमा जनरल फ्लिनलाई नेपाली सेनाको एक टुकडीले सम्मान गर्नेछ । त्यसपछि प्रधानसेनापति शर्मा र जनरल फ्लिनले भेटवार्ता गर्नेछन् । बेलुकी प्रधानसेनापति शर्माले जनरल फ्लिनको सम्मानमा रात्रिभोज गर्दै छन् । जनरल फ्लिनले शनिबार माउन्टेन फ्लाइट गर्ने कार्यक्रम छ । उनी सगरमाथा आधार शिविर जाने र त्यस क्षेत्रमा रहेको एभरेस्ट भ्यु होटलमा बिहानको खाना खाने तयारी छ । त्यसमा नेपाली सेनाका बलाधिकृत रथी बालकृष्ण कार्कीले जनरल फ्लिनलाई साथ दिनेछन् । जनरल फ्लिनले आइतबार नेपाली सेनाको वीरेन्द्र शान्ति कार्य तालिम केन्द्र पाँचखालको भ्रमण गर्नेछन् । त्यहाँ बिहानको खाना खाएर शिवपुरीस्थित सेनाको कमान्ड एन्ड स्टाफ कलेजमा जाने र सम्भवतः विद्यार्थीलाई सम्बोधन गर्ने सैनिक मुख्यालयले जनाएको छ । त्यसपछि बेलुकी उनी फर्कनेछन् । यसबीचमा जनरल फ्लिनले राष्ट्रपति विद्यादेवी भण्डारी र प्रधानमन्त्री शेरबहादुर देउवासँग शिष्टाचार भेटवार्ता गर्ने कार्यक्रम पनि छ । त्यस विषयमा परराष्ट्र मन्त्रालयले गृहकार्य गरिरहेको प्रवक्ता सिलवालले जानकारी दिए । सैनिक प्रवक्ता सिलवालले अमेरिकाबाट एसियाप्रशान्त क्षेत्रका उच्च सैनिक अधिकृतले यसअघि पनि भ्रमण गरेको र जनरल फ्लिनको यात्रा त्यसैको निरन्तरता रहेको बताए । भ्रमणमा नयाँ एजेन्डा केही छैन । पहिले नै भइरहेको प्रशिक्षण, सहयोग र अभ्यासका विषयमा छलफल हुन सक्छ, उनले भने । नेपालअमेरिका कूटनीतिक सम्बन्धको ७५ औं वर्षगाँठको अवसरमा उच्च तहमा भ्रमण आदानप्रदान हुने दुवै मुलुकका कूटनीतिक अधिकारीहरूले बताइरहेका छन् । प्रधानसेनापति शर्मा असारमा अमेरिका जाँदै छन् । प्रधानमन्त्री देउवाले पनि असारमै अमेरिका भ्रमण गर्ने भनिए पनि मिति टुंगो लाग्न बाँकी छ । यसअघि अमेरिकी नागरिक सुरक्षा, प्रजातन्त्र र मानवअधिकार उपमन्त्री उज्रा जिया जेठमा नेपाल आएकी थिइन् । त्यसअघि सिनेटर क्रिस्टन जिलिब्रान्डको नेतृत्वमा सांसदको ५ सदस्यीय टोली, दक्षिण तथा मध्य एसिया मामिला हेर्ने उपसहायक विदेशमन्त्री केली केइडरलिङ, दक्षिण तथा मध्य एसिया मामिला हेर्ने सहायक विदेशमन्त्री डोनाल्ड लु आएका थिए । भूराजनीतिक जानकार तथा सेनाका अवकाश प्राप्त उपरथी विनोज बस्न्यात अमेरिकी जनरल फ्लिनको भ्रमणलाई तीन तरिकाबाट हेर्नुपर्ने मान्छन् । पहिलो, अमेरिकाले इन्डोप्यासिफिक रणनीतिको दस्ताबेज ल्याए पनि त्यसको रक्षा रणनीति ल्याएको छैन । त्यसबारे फ्लिनले भारत, नेपाललगायत एसियाप्रशान्त क्षेत्रमा घुमेर बुझिरहेका छन्, उनले भने, दोस्रो, कोभिडका कारण प्यासिफिक आर्मी कमान्डरहरूको कन्फरेन्स भएको छैन । यो भ्रमणले त्यसलाई अघि बढाउन जोड दिन सक्छ । तेस्रो, कूटनीतिक सम्बन्धको ७५ वर्षगाँठको उपलक्ष्यमा द्विपक्षीय सम्बन्ध थप प्रगाढ बनाउँदै लाने हो ।"
'असार पहिलो सातासम्म किसानले मल पाउँछन्,"भारतका कृषि तथा किसान कल्याणमन्त्री नरेन्द्रसिंह तोमरसँग के कुरा भयो ? नेपालभारतबीच कृषिसम्बन्धी एउटा सम्झौता छ, त्यसको म्याद सकिसकेको छ । त्यसलाई चाँडोभन्दा चाँडो गर्ने कुरा भएको छ । अर्को कृषिको संयुक्त वर्किङ कमिटी छ, कोभिडका कारण बस्न सकेको थिएन, त्यसको बैठक चाँडै गरौं भन्ने कुरा भएको छ । तेस्रो भारतमा विकास भएको नवीनतम् प्रविधिलाई नेपालमा कसरी प्रयोगमा ल्याउने विषयमा छलफल भएको हो । नेपाली किसानसमक्ष नयाँ वैज्ञानिक प्रविधिको ट्रान्सफर, नयाँ बीउबिजन पुर्याउनेलगायत विषयमा कुराकानी भएको छ । नेपालमै बीउको प्रोसेसिङ गर्ने । उखुको बीउको कुरा छ । नेपालमा प्रयोग भइरहेको बीउबाट उत्पादन दर कम छ । भारतबाट नयाँ उखुको बीउ लैजाने सन्दर्भ भयो, पशुपन्छीका कुरा तथा त्यसका इन्जेक्सनको आपूर्तिलगायत धेरै विषयहरूमा कुराकानी भएको हो । अर्को भारतले गहुँको निर्यात रोकेको छ । तर, छिमेकी मुलुकलाई मागअनुसार दिने कुरा भएको हो ।"
शिशु हत्या अभियोगमा किशोरी पक्राउ,"दाङ (कास) राप्ती गाउँपालिका३ मसुरियाकी १५ वर्षीया किशोरी चिनजानकै व्यक्तिसँग प्रेममा परिन् । नजिक हुँदै जाँदा शारीरिक सम्बन्ध भयो । उनी गर्भवती भइन् । जेठ ९ गते छोरीलाई जन्म दिएकी उनले १६ दिनसम्म दूध चुसाउन खोजिन् तर चाहेजति आउन सकेन । एकातिर नचाहँदै जन्मिएको शिशु, अर्कातिर हुर्काउने तनाव । यही आवेगमा शिशु हत्या गरेको भन्दै प्रहरीले उनलाई पक्राउ गरेको छ ।उनी जेठी छोरी हुन्, घरमा साना दुई भाइबहिनी छन् । बुबा परिवारदेखि सम्पर्कविहीन छन् भने आमा बोल्न सक्दिनन् । त्यसकारण शिशु जन्मँदा परिवारले केरकार गर्न सकेनन् । दुई सातासम्म स्याहार गर्दा हुर्काउन कठिन भएपछि मात्र उनले हत्याको निर्णय लिएको प्रहरी अनुसन्धानमा खुलेको छ । बुधबार बिहान सेफ्टी ट्यांकीमा शिशुको शव फेला परेपछि किशोरी पक्राउ परेकी छन् । आवेशमा आएर उनले मंगलबार शिशुलाई सेप्टिक ट्यांकीमा फालेको प्रहरीको भनाइ छ । कुनै बेला बच्चा सुताएर बाहिर निस्केको बेला अरूले फालिदिएको भन्छिन्, कुनै बेला आफैं फालेको भन्छिन्, जिल्ला प्रहरी प्रमुख प्रहरी उपरीक्षक सुरेश काफ्लेले भने, अनुसन्धान गर्दा बच्चा उनी आफैंले फालेको देखिन्छ ।आमा नाबालिका भएका कारण पहिचान गोप्य राखिएको र उनलाई गर्भवती बनाउने गाउँकै २२ वर्षीय विकास गुरुङको भने खोजी गरिरहेको उनले बताए ।"
सार्वजनिक शौचालयको सकस,"काठमाडौं उपत्यकामा बसोबास झन्झन् बढिरहेको छ । देशको संघीय राजधानी भएकाले कामकाजले आउने मान्छे पनि उत्तिकै छन् । तर ठूला सहरको आधारभूत सुविधामा गनिने सार्वजनिक शौचालय यहाँ खासै छैनन् । उपत्यकावासीको संख्या आधा करोड पुगिसक्दा पनि सार्वजनिक शौचालय डेढ सयजति मात्रै छन् । ती पनि भेट्नै मुस्किल पर्छ, भेटिइहाले पनि दुर्गन्धले भित्र पस्नै सकिन्न । मानिसहरूलाई एकातिर सार्वजनिक शौचालय खोज्नै मुस्किल पर्छ भने, अर्कातिर शौचालय प्रयोग गर्दाको अनुभव पनि सुखद हुन्न । त्यसैले यहाँका पालिकाका नव जनप्रतिनिधिहरूले आगामी कार्यकालको प्राथमिक कार्यसूचीमा सार्वजनिक शौचालय पनि अनिवार्य रूपमा पार्नुपर्छ । सार्वजनिक शौचालय सञ्चालन गर्न, अभ्यासमा आएका मुख्य तीन मोडल छन् । पहिलो, स्थानीय सरकार आफैंले शौचालयका लागि ठाउँ व्यवस्था गर्ने, बनाउने अनि सञ्चालनमा ल्याउने । दोस्रो, ठाउँ मात्र उपलब्ध गराउने अनि बनाउने र सञ्चालनको जिम्मा प्रयोगकर्ताको हितलाई मध्यनजर गरी निश्चित सर्तसहितको सम्झौता गरेर निजी क्षेत्रलाई दिने । तेस्रो, सम्पूर्ण जिम्मेवारी निजी क्षेत्रलाई सुम्पने । पछिल्ला वर्षहरूमा काठमाडौं महानगरले यी तीनैवटा मोडल अपनाएर सार्वजनिक शौचालय बनाइरहेको छ, तर कतिपय शौचालय पुराना र जीर्ण भइसके, कतिपय बन्दै भइसके, सञ्चालनमा रहेका कतिपय प्रयोगयोग्य छैनन् । निजी क्षेत्रको साझेदारीमा बनाइएका शौचालयहरू त पसलहरूमा परिणत भइसकेका छन् । हालै काठमाडौं महानगर कार्यपालिकाको प्रथम बैठकले सुरुको चरणमा सर्वसाधारणका लागि शौचालय सुविधा उपलब्ध गराउन होटलरेस्टुरेन्टसित सम्झौता गर्ने निर्णय गरेको छ, यसले केही आशा जगाएको छ । केही होटलरेस्टुरेन्ट लगायत निजी क्षेत्रले यसको पालना गर्न थालिसके, अरूले पनि यसको अनुसरण गर्लान् नै । यसबाट सर्वसाधारणका लागि तत्काललाई केही राहत पक्कै पुग्नेछ, तर दीर्घकालका लागि यो मात्र समाधान होइन । तसर्थ, उपत्यकाका सबै पालिकाहरूले सार्वजनिक शौचालयको व्यवस्थित योजना अघि बढाउनुपर्छ । सार्वजनिक शौचालयलाई व्यवस्थित गर्ने सवालमा काठमाडौं महानगरको अहिलेसम्मको मुख्य कमजोरी हो आफैंले वा निजी क्षेत्रको साझेदारीमा सञ्चालन गरेका शौचालयको मापदण्ड पूरा भएनभएको निरन्तर निगरानी नगर्नु । अबका दिनमा यस्तो कमजोरी दोहोरिनु हुन्न । कतिसम्म भने, महानगरसँग अझै शौचालय सञ्चालन सम्बन्धी प्रस्ट नीति नै छैन । यही कारण पहिले भएका निर्णयहरूको पनि उचित कार्यान्वयन भएको देखिँदैन । काठमाडौं महानगरसित शौचालय बनाउन पर्याप्त बजेट नभएको पनि होइन, अझ कतिपय वडामा यसैका लागि छुट्याइएको बजेट खर्च हुन सकेको छैन । अन्य पालिकाहरूमा पनि बजेटभन्दा इच्छाशक्ति र कार्यक्षमताको अभाव देखिन्छ ।काठमाडौं महानगरले केही वर्षअघि सार्वजनिक शौचालय सञ्चालनको मापदण्ड र कार्यविधिको मस्यौदा बनाउने जाँगर देखाएको थियो, तर त्यसलाई अन्तिम रूप दिन अझै अल्छी गरिरहेको छ । यो मस्यौदाका कतिपय प्रावधान राम्रा छन् जस्तो यसमा शौचालयको मापदण्डका सम्पूर्ण सूचक तोकिएका छन् ऐना, प्रकाश, बिजुली बत्ती, डस्टबिन, बेसिन, पानीट्यांकी, टायल, प्यान, भेन्टिलेसन र महिनावारी हुँदा प्रयोग गरिने प्याड अनिवार्य गरिएको छ । शौचालय व्यवस्थापनलाई कमाउने मोडलमा लैजान बायोग्यास प्लान्ट राख्नेसम्मको योजना यसमा छ । शौचालय अपांगता भएका, बालबालिका, महिला अनि ज्येष्ठ नागरिकमैत्री हुनुपर्ने सकारात्मक प्रावधान पनि छन् ।शौचालय प्रयोगकर्ताको भूमिकालाई भने यो मस्यौदामा थप्नुपर्ने देखिन्छ । प्रयोगकर्ता गुनासो गर्ने संयन्त्र पनि बन्नुपर्छ, जसको सुनुवाइ हुने व्यवस्था मिलाइनुपर्छ । यदि शौचालयले तोकिएको मापदण्ड पूरा गरेको छैन भने ठेक्का रद्द गर्ने वा जरिवाना गर्ने प्राधिकारको कार्यान्वयन गर्न महानगर दह्रो गरी उभिन सक्ने व्यवस्था मिलाइनुपर्छ । राम्रोसँग सञ्चालन गरिरहेकालाई पुरस्कार वा प्रोत्साहन दिन पनि सकिन्छ । अर्को, होटल, रेस्टुरेन्ट, बिजनेस कम्प्लेक्स, शौक्षिक संस्था लगायत निजी क्षेत्रसँग समन्वय गर्दा सार्वजनिक शौचालय सञ्चालन खर्च कसरी कम गर्ने भन्नेमा पनि उत्तिकै सचेत हुनुपर्छ, ताकि त्यसको भार प्रयोगकर्तामा नपरोस् । अनि यी शौचालय चौबीसै घण्टा सञ्चालनमा ल्याउनु जरुरी छ । यी कहाँकहाँ छन् भन्ने जानकारी पनि नागरिक तहमा प्रसार गरिनुपर्छ । सशुल्क मात्र होइन, निःशुल्क सार्वजनिक शौचालय सञ्चालन गर्न पनि महानगरको ध्यान पुग्नुपर्छ । पेट्रोल पम्पहरूले सार्वजनिक शौचालय चलाउनुपर्ने मापदण्ड नै भएकाले पालिकाहरूले यसका लागि पनि कडाइ गर्नुपर्छ । सरकारी कार्यालयका शौचालयहरू नागरिकको प्रयोगमा पनि आउनुपर्छ । सार्वजनिक शौचालयको बढ्दो मागलाई थेग्न सहरी पालिकाहरूले निजी क्षेत्रसित हातेमालो गर्दै दीर्घकालीन रूपमै स्पष्ट योजना अघि सार्नुपर्छ ।"
निजगढ विमानस्थलका विवाद,"निजगढ नै किन छानियो ? समाचार जानकारीमूलक छ । सबैका निम्ति विकास अत्यावश्यक हुँदाहुँदै अन्तर्राष्ट्रिय विमानस्थल निर्माणबारे एउटा लेम्यान सँग अनगिन्ती जिज्ञासा नभएका भने होइनन् । चुरे क्षेत्र उजाड भएको, चारकोसे झाडी अक्सिजन सिलिन्डर सरह बनेको स्थितिमा त्यहाँ विध्वंस मच्चिन लाग्दा वातावरणविद्हरूको मन कुँडिनु स्वाभाविक होइन र ? एउटा त्रिभुवन अन्तर्राष्ट्रिय विमानस्थललाई स्तरीय बनाउन नसकिएको स्थितिमा काठमाडौं, पोखरा, भैरहवा, निजगढका सबै विमानस्थल व्यवस्थित हुन सक्लान् ? कुन गरिब देशले भएभरको धन खन्याएर हाम्रोझैं छोटो दूरीमा असंख्य अन्तर्राष्ट्रिय विमानस्थल निर्माण गरेको छ ? अन्तर्राष्ट्रिय भ्रमणमा संलग्न यात्रुलाई समयमै गन्तव्यमा पुर्याउन आन्तरिक उडान सहज, चुस्तदुरुस्त राखिनुपर्नेमा निजगढको त्यस्तो योजना ? भैरहवामा अन्तर्राष्ट्रिय विमानस्थल निर्माण गर्नुअघि भारतबाट लिइनुपर्ने रुट परमिट को अनिवार्यतामाथि किन ध्यान दिइएन ? निजगढको सन्दर्भमा यस्तो संवेदनशील विषयबारे किन बेवास्ता भइरहेको छ ? पहिले ८० किमिको चार किल्लाभित्र २४ लाख रूख काट्ने योजना रहँदा अभियन्ताहरूको विरोधपछि अब १९ वर्गकिमिमा विमानस्थल बनाइने र साना ठूला गरी ६ लाखको हाराहारीमा रूख काट्ने कार्यक्रम अघि सारिएको त छ, तर निर्माणपश्चात् विमानको उडानअवतरणमा चराचुरुङ्गी, जंगलले बाधा पुर्याएको भन्दै फेरि जंगल सखाप पार्ने योजना नबन्ला भन्ने आधार छ र ? भुवनेश्वर शर्मा, चन्द्रागिरि२, काठमाडौं"
चौधरीको आपत्तिजनक प्रस्ताव,"सोमबार संसद्को प्रत्यक्ष प्रसारण भैरहेको थियो । त्यहाँ बलात्कार सम्बन्धी हदम्यादको विषयमा सासंदहरूबीच गम्भीर विचारविमर्श भैरहेको थियो । बलात्कारका सम्बन्धमा नेपालको विद्यमान ऐनले उजुर गर्ने म्याद १ वर्ष मात्र राखेकाले पीडितहरूले न्याय पाउन कठिन भएको हुँदा त्यसलाई बढाऊ भन्ने कुरा चलिरहेको थियो । जनस्तरबाट उजुरी दिने हदम्याद बढाऊ भनेर निकै चर्को आवाज उठिरहेको पनि छ । हालै एक पीडितले ८ वर्षअघि आफू सुन्दरी प्रतियोगिता गराउने आयोजकबाट पीडित भएको पीडा सामाजिक सञ्जालमार्फत पोखेपछि यो हदम्यादको सवालले चर्चा पाएको हो । आमजनता र सभासद्हरू हदम्याद बढाउनुपर्ने पक्षमा छन् तथापि केही सांसद लामो समय यसको म्याद राख्नु विधिशास्त्रीय मान्यताविपरीत हुने तर्क पनि दिइरहेका छन् । निश्चय नै, यो एक अति संवेदनशील र पेचिलो सवाल हो, जसमा गम्भीर मन्थन हुनैपर्छ । विदेशी दृष्टान्त पनि हेरिनुपर्छ । यस सम्बन्धी संसद्मा बहस भैराख्दा एमालेकी सांसद गंगा चौधरी पोडियममा आई बोल्न थालिन् । उनले हदम्याद बढाउनु जरुरी छैन, बढाएमा मुद्दाहरूको अनावश्यक चाङ लाग्छ भन्ने तर्क दिइन् । साथै सहमति रहुन्जेल प्रेम र सहमति नहुनासाथ बलात्कार भन्ने कुराले पुरुषहरू पीडित हुँदै आएको भनिन् । योभन्दा पनि आपत्तिजनक अर्को भनाइ छ विवाह गर्ने उमेर किन २० वर्ष तोक्नुपर्यो ? हिजोआज त १३ वर्षमै बच्चा जन्माइरहेका छन् । यो उमेरहद ठीक छैन सच्चाउनुपर्छ । उनको कुरा सुनेर एक छिन आफैं रनभुल्लमा परियो । २० वर्षभन्दा मुनिका महिलाहरूको प्रजनन अंग विकसित भै नसक्ने हुँदा बच्चा जन्माउँदा आमाको स्वास्थ्य बिग्रन्छ भन्ने सामान्यज्ञान पनि सांसदजत्तिको व्यक्तिलाई हुँदो रहेनछ ? अनि तिनैलाई हामीले कानुन बनाउने जिम्मा दिने ? यस्ता संसाद रहेसम्म कसरी देशले प्रगति गर्न सक्छ ? यसबारे चौधरी र उनलाई सांसद बनाउने पार्टीले सार्वजानिक रूपमा जवाफ दिनुपर्छ । अनि मात्र अरू सांसदले पनि अध्ययनमनन गरेर जिम्मेवार भएर बोल्नेछन्, जसले संसद्को गरिमा जोगाउनेछ । गोपाल देवकोटा, गौरीनगर, कामनपा७"
"आलोपालो होइन, सक्षमलाई मन्त्री","कतै नभएको जात्रा हाँडीगाउँमा उखान मन्त्रिपरिषद् गठनमा चरितार्थ हुने गरेको छ । पालैपालो र भागबन्डामा आधारित मन्त्रिमण्डल बन्नु गलत संसदीय अभ्यास हो । हामी गलत दिशातर्फ उन्मुख छौं । संसदीय पद्धति भएका युरोपेली मुलुकहरूमा जस्तो उन्नत लोकतान्त्रिक अभ्यास हुन नसके पनि भारतको अभ्यास एवं मन्त्रिपरिषद् गठन नेपालको भन्दा विशेष छ । नेपालमा मन्त्री बन्नकै लागि सांसद हुनेजस्तो मानसिकता त्यहाँ प्रतीत हुन्न । बेलायतमा त, सम्बन्धित विज्ञ या विशेषज्ञलाई नियुक्ति गर्न २० प्रतिशत मन्त्रीहरू गैरसांसद पनि हुन सक्ने प्रावधान छ । के वरिष्ठ सांसदले संसदीय समितिमै रही सरकार र सम्बन्धित मन्त्रीलाई मार्गनिर्देश गर्न सक्दैन ? भारतमा दशकौंदेखि सांसदको रूपमा उत्कृष्ट भूमिका निर्वाह गर्नेहरूले पाएको इज्जत या सम्मान मन्त्रीको भन्दा धेरै हुन्छ ।मन्त्री भएर हैकम जमाउन या आर्थिक लाभ लिन उद्यत हुने हो भने कुरा अर्कै हो । होइन भने आआफ्नो क्षेत्र र मुलुककै लागि सांसदले अत्यन्तै महत्त्वपूर्ण भूमिका निर्वाह गर्न सक्छन् । जनताको दायित्व बोकेको मन्त्री पद पनि सबै सांसदलाई चखाउने विषय हो र ? अहिले मन्त्रिपरिषद् गठन पुनर्गठनमा अनेक उदेकलाग्दा घटनाहरू भएका छन् । विशेष गरी एमालेबाट टुक्रिएर गठित भै सरकारमा सहभागी पार्टीबाट नियुक्ति भएका मन्त्रीहरू, सबैको पदावधि सम्बन्धित पार्टीले तोक्ने कि इमानदारी र क्षमताको आधारमा प्रधानमन्त्रीले निर्णय गर्ने ? प्रधानमन्त्रीले नियुक्ति नगर्दै सार्वजनिक घोषणा गर्नु प्रधानमन्त्रीसमेत सम्हालिसकेका एकीकृत समाजवादी पार्टीका नेतालाई सुहाउने कुरा होइन । मन्त्रीजस्तो जिम्मेवार व्यक्ति सक्षमका साथै असल नियत भएको हुनुपर्छ । नियत असल भए सुरुमा अक्षम व्यक्तिले आफ्नो कार्यसम्पादनमा सुधार ल्याउन सक्छ । यिनै आधारमा प्रधानमन्त्रीले मन्त्री फेर्न चाहे सम्बन्धित पार्टीले व्यक्तिको नामसम्म दिन सक्छ । मन्त्री पद त सक्षम व्यक्तिले पो चलाउने हो । ढुण्डीराज पौडेल, नेपालगन्ज"
केन्द्रमा गठबन्धन राजनीति,"स्थानीय तह निर्वाचनको समाप्तिसँगै पाँचदलीय गठबन्धनमा आआफ्नै हिसाबका असन्तोषहरू सल्किएका छन् । निर्वाचन परिणामबाट खनालनेपाल नेतृत्वको एकीकृत समाजवादी पार्टी सन्तुष्ट देखिँदैन । एकीकृत समाजवादीका वैचारिक नेता झलनाथ खनालले नेपाली कांग्रेस नेतृत्वको अहिलेको गठबन्धनलाई वामपन्थी गठबन्धनले प्रतिस्थापन गर्नुपर्ने कुरा उठाएका छन् । उनले यो कुरा जति सजिलोसँग उठाएका छन्, त्यति सजिलो छैन वामपन्थी गठबन्धनको निर्माण । जनयुद्धको सफलतापछि माओवादीका विचारक मानिने मोहन वैद्यले गणतन्त्रको स्थापनापछि पनि राजतन्त्र छाडेका छैनन् । उनी राजा ज्ञानेन्द्रलाई कम्बोडियाका राजा सिंहानुकझैं बनाएर नेपालको राजगद्दीमा राख्न चाहन्छन् । नेपालको राजनीतिमा सिद्धान्त र नीतिले काम गर्दैन । अहिले देशमा जे भइरहेको छ, त्यो राजनीतिक पार्टीहरूको अकर्मण्यताको परिणाम हो । हो, २०७४ सालको वामपन्थी एकताले कांग्रेस सरकार ढालेको थियो । तर, त्यो प्रयोग कुण्ठित भइसक्यो । सरकारप्रमुखका रूपमा खड्गप्रसाद शर्मा ओलीले संविधानको थान्कोमा आफैंलाई राखेर संसदीय पद्धतिमा नाना थरी वितण्डा नरचाएका भए अहिलेको परिस्थिति उत्पन्न हुने थिएन । अहिले धनबलको मामिलामा एमाले माओवादीभन्दा धेरै अगाडि बढिसक्यो । वर्तमान गठबन्धनका सारथिहरू चुनावमा आफूले सोचेजस्तो परिणाम नआएपछि गठबन्धनका प्रमुख संरचनाकारमध्येका माधव नेपाल पनि हतोत्साही देखिए । यसैको रन्कोमा आफ्ना पार्टीका तर्फबाट मन्त्री बनेका रामकुमारी झाँक्री, प्रेमबहादुर आले र कृष्णकुमार श्रेष्ठलाई हटाउने प्रस्ताव लिएर उनी प्रधानमन्त्री शेरबहादुर देउवाकहाँ पुगे । तर, प्रधानमन्त्री देउवाले नेपालको प्रस्ताव मानेनन् । उनी गठबन्धनका नेताहरूको रुचि र अरुचिका आधारमा महिनैपिच्छे मन्त्री बदल्न तयार थिएनन् । यस्तो कामले गठबन्धन सरकारको अस्थिरतालाई पुट दिन्थ्यो । प्रधानमन्त्री देउवाको तर्कसँग गठबन्धनका अर्का नेता प्रचण्डको पनि सहमति थियो । नेपालले चित्त बुझाउनैपर्यो । पुराना मन्त्री हटाएर नयाँ मन्त्री भर्नाको बाटो रोकियो । गठबन्धनमा रहेका दलहरूबीच अहिले खासै मतभेद देखिएको छैन । गठबन्धन सरकारको सबैभन्दा गुणकारी कुरा यही नै हो कि यसले राजनीतिमा रहेको सर्वसत्तावादी प्रवृत्ति निरुत्साहित गर्छ । सरकारमाथि कुनै एक पार्टीको वर्चस्व रहँदैन । कुनै एक पार्टीको तानाशाही शासनको सम्भावना रहँदैन । हामीकहाँ सरकारमा सामेल हुने योग्यता पुगेका ससाना पार्टीहरू छैनन् । छिमेकी भारतलाई हेर्ने हो भने त्यहाँ बनेका गठबन्धन सरकारमा विभिन्न क्षेत्रका साना राजनीतिक दलहरूको प्रतिनिधित्व हुन्छ । कुनै एक राजनीतिक दलले सरकारबाट हात झिक्यो भने सरकार विघटन हुने हुँदा सरकारप्रमुखले यसमा विशेष ध्यान पुर्याउनुपर्छ । अहिले असन्तोषको मुख्य विन्दुमा माधव नेपाल नेतृत्वको एकीकृत समाजवादी पार्टी देखिएको छ । एकीकृत समाजवादी पार्टी एमालेबाट छुट्टिएर बनेको हो । गठबन्धनसँग जोडिएको यसको वास्तविकता अलिकति घुमाउरो छ जुन गएर जनता समाजवादी पार्टीका कथित सर्वमान्य नेता बाबुराम भट्टराईसँग जोडिन्छ । अहिलेको स्थानीय तहको निर्वाचनमा अपमानजनक गोरखा पराजय पछि बाबुराम तिलमिलाएका छन् । गोरखा कांग्रेससँग उनको सम्बन्ध टुंगिइसकेको छ । कांग्रेसको केन्द्रीय नेतृत्व गोरखा कांग्रेससँग कुनै प्रकारको विवाद गर्ने अवस्थामा देखिँदैन । बाबुराम अहिले पनि हारगुहार गरेर गठबन्धनमा अड्किइराख्ने दाउमा छन् । यसो गर्दा, कांग्रेसलाई आफूतिर आकर्षित गर्ने अवसर रहने सोचेका छन् उनले । उनले अघिल्लो चुनावदेखि नै गोरखासँग आफ्नो राजनीतिक प्रतिष्ठा गाँसेका थिए । कांग्रेसले पनि उनको राजनीतिक र बौद्धिक हैसियतको मान राख्दै उनका लागि ठाउँ खाली गरिदिएको थियो । यस पटक गोरखाली कांग्रेससँग उनको समीकरण नराम्रोसँग बिग्रिएको छ । गोरखा कांग्रेसले बाबुरामको मान सधैं जोगाइराख्नुपर्ने आवश्यकता देखेको छैन । यसैमा थपिएको छ, जनता समाजवादी पार्टीका सर्वोच्च नेता उपेन्द्र यादवका सुपुत्र अमरेन्द्र यादवको विराटनगर महानगरपालिकाको उपमेयरमा भएको पराजय । यो पराजयले उपेन्द्र तिलमिलाएका छन् । मधेशको राजनीतिमा हालसम्म आफ्नो एकल वर्चस्व कायम राख्दै आएका उपेन्द्रको आफ्नै चञ्चल राजनीतिक प्रवृत्तिका कारण जनता समाजवादी पार्टीविरुद्ध धेरै नकारात्मक प्रतिक्रियाले जन्म लिएका छन् । मधेश प्रदेशमा सरकारको नेतृत्व गर्ने जनता समाजवादी पार्टीको राजनीतिक किचलोकै कारण सुशासनका सपनाहरू तुहिएका छन् । सरकारले मधेशको विकासमा खेल्नुपर्ने भूमिकालाई नजरअन्दाज गरिदिएको छ । प्रदेशमा विकासका खास काम हुन सकेका छैनन् । उपेन्द्रले मधेश सरकारका मुख्य न्यायाधिवक्ताको राजनीतिक सहयोग ले अहिलेसम्म मधेश राजनीति धानेका थिए । अब त्यो वर्चस्व टुट्ने क्रममा छ । उपेन्द्रले मुख्य न्यायाधिवक्ताविरुद्ध एकत्रित भएका आफ्नै सहयोगीहरूको उपेक्षा गरेपछि उनको साख खस्किएको छ । जनता समाजवादी पार्टीबाट अशोक राई र बाबुराम भट्टराईको बहिर्गमन अहिले मधेश राजनीतिमा चर्चित प्रसंग हो । वजिर का रूपमा रहेका मुख्यमन्त्री मोहम्मद लालबाबु रावत गढीको जनकपुर गद्दी अब सोचेजति आरामदायी छैन ।मधेशको यो परिस्थिति वर्तमान गठबन्धनका कारण उत्पन्न भएको होइन । मधेशका दुई मुख्य राजनीतिक धारमध्ये एउटा धारको नेतृत्व महन्थ ठाकुरको हातमा छ । उपेन्द्र यादवको निकटता वामपन्थी दलहरूसँग छ । गठबन्धनका नेता तथा सरकारका प्रधानमन्त्री देउवाले यो कुरा बुझेका छन् । सैद्धान्तिक रूपले प्रधानमन्त्री देउवा र महन्थ लामो समयसम्म राजनीतिको एउटै भान्सामा खाना खाएका व्यक्तित्व हुन् । त्यसैले देउवाले गठबन्धनमा महन्थ र उनका सहयोगीहरूको स्वागत गरेका छन् । गठबन्धनमा महन्थको प्रवेश उपेन्द्र यादवको राजनीतिक स्वास्थ्यको अनुकूल नरहने त जगजाहेरै छ । यो पृष्ठभूमिमा कांग्रेस नेतृत्वको वर्तमान गठबन्धनको आगामी रणनीति के होला ? यो प्रश्नको उत्तर खोज्नु अलिकति जटिल नै छ । कांग्रेसका लागि अहिलेको समय अप्ठेरो देखिएको छ । स्थानीय तहको निर्वाचनमा पाएको जनसमर्थनका कारण गठबन्धनप्रति कांग्रेसको प्रतिबद्धता बढ्नु स्वाभाविक हो । तर, स्थानीय तहको निर्वाचनलगत्तै गठबन्धनका नेताहरूले कांग्रेसविरुद्ध क्षोभपूर्ण अभिव्यक्ति दिनुलाई अनौठो मान्नुपर्छ । खास गरेर, कांग्रेसको नेतृत्वमा पाँचदलीय गठबन्धन निर्माणका सूत्रधार रहेका प्रचण्डले स्थानीय तहको निर्वाचनमा एमालेको साइज देखाएझैं आगामी निर्वाचनमा कांग्रेसको पनि साइज देखाइदिने उद्घोष गर्नु कदाचित् उचित र आवश्यक थिएन । गठबन्धनमा प्रचण्ड नेतृत्वको माओवादी केन्द्र र कांग्रेसबीचको सम्बन्ध अन्योन्याश्रित रहेको त चुनाव परिणामले पनि देखाएको छ । गठबन्धनकै कारण यी दुवै पार्टीले स्थानीय तहको निर्वाचनमा राम्रो राजनीतिक नाफा कमाएका छन् ।यो सत्य हो, अहिले एमाले गठबन्धनको खोजीमा छ । एमालेका अध्यक्ष ओली राजनीतिमा एक्लिएका छन् । उनको वचनको तौल स्वाट्टै घटेको छ । अर्थशास्त्रमा लेखिएको छ कम्युनिस्ट व्यवस्थामा लाग्नेहरूको निजी सम्पत्ति हुँदैन । जो भएको सम्पत्तिको स्वामित्व सामूहिक हुन्छ । मानिसले आफ्नो आवश्यकता अनुसार उपभोगको सामान पाउँछन् । राज्यले आर्थिक उत्पादनका सबै पक्षको नियन्त्रण गर्छ । नागरिकलाई आधारभूत आवश्यकताका वस्तुहरू उपलब्ध गराउँछ । सम्भवतः एमालेका अध्यक्ष ओलीमा या त यो कुराको समझ छैन या उनले यसलाई सहज ढंगले बिर्सिदिएका छन् । वर्तमान राजनीतिमा नेपाली कांग्रेस र एमाले दुइटा पार्टी नै जनताका बीचमा मजबुत देखिएका छन् । राजनीतिमा माओवादी पार्टीको उपस्थिति महत्त्वपूर्ण छ, तर यसले नेपालको राजनीतिक भूगोलको नापनक्सा अहिलेसम्म पनि तयार पारेको देखिँदैन । देशमा भएको युगान्तकारी परिवर्तनको हिसाबले माओवादी पार्टी नेपाली राजनीतिको शीर्षस्थानमा रहनुपर्ने हो । तर, राजनीति संगतिमा चलेको छैन । माओवादी पार्टी आफ्नो लयमा आउन सकेको छैन । शान्ति प्रक्रियामा माओवादीसँगको सहकार्यले कांग्रेसको क्षमता प्रमाणित गरेको छ । एमालेको आफ्नै सन्दर्भ छ । यो पार्टीका स्थापित नेताभन्दा प्रचण्ड बढी लोकप्रिय छन् । एकताका एमालेका कार्यकर्ता दिउँसोदिउँसो एमाले र रातिराति माओवादी हुने गर्थे । जानिफकारहरू भन्छन्, यो स्थितिमा अहिले पनि फरक आएको छैन । एमाले अध्यक्ष ओलीले प्रचण्डलाई पार्टीबाट खेद्नुको एउटा कारण यही हो भन्ने थुप्रै भेटिन्छन् । कांग्रेसमा असहमतिबीच सहमतिको खोजी गर्नुपर्छ । गठबन्धन बनाउने कि नबनाउने भन्ने विषयमा पनि कांग्रेसभित्र एकमत रहेन । शेखर कोइरालाको पूरै समूह गठबन्धनविरुद्ध लाग्यो । तर, एमालेको अवस्था भिन्न छ । थुप्रै नेताको निर्गमपछि पनि एमाले अझै बलियो छ । यसको शक्तिको मूल कारण यसका जीवन्त कार्यकर्ता नै हुन् जसलाई राजनीतिमा भन्दा संगठन निर्माणमा रुचि छ । ती कार्यकर्ताले छाडेको दिन अध्यक्ष ओली वा अरू कुनै नेताको कुनै बिसात रहँदैन ।अहिलेका जति पनि पार्टीहरू छन्, गठबन्धनभित्र वा गठबन्धनबाहिर, ती सबैको समस्या एउटै छ । ती पार्टीहरूले न आफ्नो सैद्धान्तिक अवधारणाको स्तरोन्नति र पालना गरेका छन्, न विचार र कार्यक्रमको निर्माण । सबै पार्टीमा कार्यकर्तामाथि नेताको हैकम छ । स्वतन्त्र चिन्तनको परिपाटी भत्किएको छ । कुनै पनि दलको नेतृत्वसँग राजनीति छैन । नेताहरूको चिन्ता सिद्धान्त र राजनीतिमा छैन, आफ्नै वृत्तिको सुरक्षामा छ ।"
न्यायपालिका : अवज्ञा र चुनौतीहरू,"न्यायपालिका अहिले इतिहासमै फरक ढंगले अघि बढिरहेको छ । केही महिनाअघि, न्यायपालिकाद्वारा सम्पादित कार्यहरूको आफ्नै ढंगले मूल्यांकन र विश्लेषण गरेर, चौतर्फी रूपबाट आएका विचार र टिप्पणीका आधारमा न्यायाधीशहरू अवज्ञामा र कानुन व्यवसायीहरू आन्दोलनमा उत्रिए । नागरिक समाज, मिडिया, पूर्वन्यायाधीश समाज र पूर्वप्रधानन्यायाधीशहरूले न्यायपालिकाबाट सम्पादन भएका कार्यहरूलाई बेग्लै ढंगले विश्लेषण गर्न थाले । राजनीतिक पार्टी र नेताहरूका कारण, आफ्नो पार्टीसम्बन्धी मुद्दामा आफूअनुकूलको निर्णय र आदेश नहुँदा पार्टी र नेतालाई पर्न गएको क्षतिले गर्दा पनि न्यायपालिका प्रभावित बन्यो । न्यायपालिकाबाट सम्पादित कार्यको मूल्यांकन, न्यायाधीश र कानुन व्यवसायीको भद्र असन्तोष, संसद् विघटन मुद्दामा राजनीतिक पार्टी र तिनका नेतासँग अदालत र न्यायाधीशको आसक्तिले न्यायपालिकामा एक प्रकारको ध्रुवीकरण भए जस्तो अनुभूति हुन गयो । यस्तो ध्रुवीकरणले न्यायपालिकाको स्वतन्त्रतालाई मात्र नभई अन्ततः अदालतको सिंगो तागत र शक्तिलाई नै कमजोर बनाउँदै लैजान्छ । संवैधानिक र राजनीतिक मुद्दाहरूमा आफ्नो स्वार्थका सन्दर्भमा राजनीतिक दल र नेताहरूको बढी चासो र सक्रियता हुनु अनि उनीहरूको जोडघटाउमा न्यायाधीश पनि आफ्नो स्वार्थसहित आबद्ध हुनुले न्यायपालिकालाई कमजोर बनाइरहेको छ । संवैधानिक विवाद र राजनीतिक मुद्दाको विषयमा संविधानअनुकूल नै आदेश र निर्णय हुने भए पनि राजनीतिक स्वार्थबमोजिमको न्यायिक सक्रियताबाट न्यायपालिकाको स्वतन्त्रतामै आघात पर्न जाने हुन्छ । पदीय आचरणअनुकूलको कार्य नगर्ने न्यायाधीशलाई महाभियोगका माध्यमले हटाउने प्रक्रिया कठोर छ । सहज तरिकाले पदबाट हटाउन पनि नसकिने र पदमा रहिरहँदा न्यायपालिका बढी आलोचित पनि भैरहने अवस्थाले न्यायाधीश र कानुन व्यवसायीबीच एक प्रकारको असन्तोष बढ्दै जाने वातावरण बन्दो रहेछ । यो वातावरणमा मिडिया, नागरिक समाज, पूर्वन्यायाधीश समाज आदि सरोकारवाला व्यक्ति, समूह र संस्थाहरूको पनि चासो जोडिन पुग्छ । यसरी न्यायपालिकाको कामकारबाही र न्यायाधीशको पदीय आचरणसँग सरोकार क्षेत्रको चासो बढ्दै जाँदा न्यायाधीशलाई संवैधानिकबाहेक अन्य प्रक्रियाबाट कसरी पदबाट मुक्त गर्ने भन्ने उपायतर्फ सरोकार वर्गको ध्यान केन्द्रित हुन्छ । परिणामतः न्यायाधीशले इजलासमा नबस्ने भद्र अवज्ञा र कानुन व्यवसायीले इजलासमा बहस नगरी आन्दोलन गर्ने अवस्था हुन जाँदो रहेछ ।भारतको संविधानसभामा २९ जुलाई १९४७ मा सर्वोच्च अदालतका न्यायाधीशलाई पदबाट हटाउन राष्ट्रपति वा संसद् कसलाई अधिकार दिने भनी उठेको गम्भीर प्रश्नमा मद्रासका पूर्वएड्भोकेट जनरल अलादी कृष्णस्वामी ऐयरले महाभियोग लगाउन सूचना दिएर संसद्लाई कारबाही गर्ने अधिकार दिनुपर्छ भने । तर, केही संसद्ले यो कहिल्यै प्रयोग र सफल हुन नसक्ने प्रक्रिया हो भनी आलोचना गरे । सत्तरी वर्षपछि पनि भारतमा यो प्रक्रियाको व्यवस्था न्यायपालिका, सत्तारूढ र विपक्षी दलबीच मुठभेड भैरहने विषय बनिरहेको छ । केही वर्षअघि त्यहाँका प्रधानन्यायाधीशहरू रञ्जन गोगोई र दीपक मिश्रलाई सत्तारूढ भारतीय जनता पार्टीतर्फ बढी झुकेको आरोप लागेको थियो । प्रधानन्यायाधीश गोगोई अवकाशपछि भारतीय जनता पार्टीबाट राज्यसभाको सदस्यमा मनोनीत भएपछि झन् बढी आलोचित भए । प्रधानन्यायाधीश दीपक मिश्रविरुद्ध विपक्षी कांग्रेस पार्टीले ल्याएको महाभियोगको सूचनालाई राज्यसभाका अध्यक्षले प्रारम्भमै रद्द गरिदिए । भारतमा न्यायाधीशउपरको महाभियोगको कारबाहीको अवस्था हेर्दा, पर्यवेक्षकहरूले व्यक्तिविशेष बाँचुन्जेल पनि यो सफल हुन नसक्ने विश्लेषण गरेको देखिन्छ । न्यायपालिकाभित्रको भ्रष्टाचारजन्य कार्यलाई कारबाही गर्न अख्तियार दुरुपयोग अनुसन्धान आयोगजस्तै प्रकृतिको भूतपूर्व प्रधानन्यायाधीश वा न्यायाधीशको अध्यक्षतामा बेग्लै राष्ट्रिय न्यायिक अनुसन्धान आयोगको संवैधानिक व्यवस्था हुनुपर्छ भन्ने धारणा पनि केही वर्षदेखि आइरहेको छ । यो धारणालाई मूर्त रूप दिँदा न्यायपालिकाको स्वतन्त्रता अनि स्वच्छ र निष्पक्ष न्याय सम्पादनजस्तो आन्तरिक कामकारबाहीमा गम्भीर प्रभाव पर्न जान्छ । पेसीको व्यवस्थापन अटोमेसन प्रणालीबाट हुने भएपछि यस्ता आयोगको आवश्यकतै पर्दैन । प्रशासनिक क्षेत्रमा अनुसन्धान गर्न अख्तियार पाएको अख्तियार दुरुपयोग अनुसन्धान आयोगलाई कतिपय कारबाहीमा पूर्वाग्रह राखेको भन्ने आरोपहरू लागिरहेको पृष्ठभूमिमा विभिन्न लबीमा विभाजित न्यायिक क्षेत्रले यस विषयमा निष्पक्ष र तटस्थ भएर कार्य गर्न सक्ने अवस्था हुँदैन । हल्ला र आशंकाका आधारमा पूर्वाग्रह राखी कारबाही गरेर पनि हुँदैन । न्यायपालिका र न्याय सम्पादनको कार्यलाई विभिन्न दृष्टिकोणबाट डरत्रास देखाएर नियन्त्रणमा राख्न पनि हुँदैन । यस्तो प्रकृतिको नियन्त्रणले न्यायिक कामकारबाहीमा कार्यपालिका र बाह्य क्षेत्रका विभिन्न समूह हावी हुने वातावरण बनाउँछ भने न्यायलाई पनि नियन्त्रण गर्छ । संवैधानिक पदाधिकारीहरू र विशेषतः न्यायाधीशहरूका भ्रष्टाचारजन्य कामकारबाहीका सम्बन्धमा संसद्बाट बाहेक यसरी अनुसन्धान गर्ने बेग्लै आयोग कुनै पनि प्रजातान्त्रिक मुलुकमा छैन । करिब तीन महिनासम्म भएको न्यायाधीशहरूको अवज्ञा र बारको आन्दोलनले प्रतिवेदनले सिफारिस गरेबमोजिम पेसी सूची गोला प्रथाबाट निर्धारण हुन थाल्यो । गोला प्रथाका विभिन्न खराबी रहे पनि यसले न्यायपालिकालाई विकृत बनाउने व्यक्तिको स्वेच्छाचारी प्रवृत्तिलाई भने नियन्त्रण गर्छ, न्यायको फराकिलो मार्गलाई नै नियन्त्रण पनि गर्छ । यसले मुद्दाको फर्स्योटमा सघाउ पुर्याउँछ भन्नु शतप्रतिशत सत्य नहुन सक्छ । इजलास समयमा बसी पूर्ण समय काम गरेर मुद्दा नपन्छाए मुद्दाको फर्स्योटमा क्रमिक रूपमा वृद्धि हुँदै जान्छ । यसका लागि अवज्ञा र आन्दोलनको जरुरत पर्दैन ।न्यायपालिकामा आशा अनुरूप स्वच्छ न्याय सम्पादनका लागि गोला प्रथाले केही सघाउ पुर्याउने भए पनि न्यायाधीश नियुक्ति र सरुवाका सन्दर्भमा पुरानै प्रवृत्ति दोहोरिइरहेको हुन्छ । न्यायाधीश नियुक्तिमा राजनीतिक दल, तिनका नेता र बारको स्वार्थले स्थान पाएसम्म त्यस क्षेत्रमा केही सुधार हुन सक्तैन । राजनीतिक दल, व्यक्ति र बारमा आफ्नातर्फबाट सिफारिस व्यक्तिहरू प्रधानन्यायाधीश हुने गरी नियुक्त हुनुपर्छ भन्ने मानसिकता छ । उनीहरू उच्च अदालत वा क्यारियरका न्यायाधीशहरूबाट प्रधानन्यायाधीश हुने गरी सर्वोच्च अदालतको न्यायाधीश पदमा नियुक्ति हुनु हुँदैन भन्ने कार्यगत लक्ष्यसहित अघि बढिरहेका छन् । संवैधानिक र राजनीतिक विवादका मुद्दा र न्यायाधीश नियुक्तिका विषयमा राजनीतिक दल, तिनका नेता र बारको प्रवेशलाई पूर्णतः नियन्त्रण गर्न नसके न्यायपालिकामा व्यक्ति र नेतृत्वको परिवर्तनले मात्र सुधार हुन सक्तैन । राजनीतिक दलहरू र तिनका नेताहरूका संवैधानिक, राजनीतिक र दलीय विवादका मुद्दाहरूको स्वार्थलाई अदालतले नहेरिदिने हो भने लामो अवधिको प्रधानन्यायाधीशलाई पनि आफ्नो पदमा टिकिरहन मुस्किल पर्छ । कानुनमन्त्री संयोजक भएको समितिले न्यायाधीश नियुक्तिको मापदण्ड र निर्देशिका तयार गरेको छ, जसले कुनै खास नयाँ मापदण्डको आधार नबनाएर संविधान र कानुनमा भएकालाई नै उल्लेख गरेको भए पनि सक्षम र निर्विवाद व्यक्तिलाई नियुक्त गर्न सक्नु नै सफलता मानिन जान्छ । निर्देशिका बनाउने अवधारणा अमुक समय न्यायाधीश नियुक्ति गर्न हुने उद्देश्यले आएको देखिन्छ । सुधारका लागि न्यायपालिकामा न्यायाधीशबाट भद्र अवज्ञा र कानुन व्यवसायीबाट अदालतविरुद्ध इजलास बहिष्कारको आन्दोलन भए पनि न्यायपालिकाभित्रै र बारबाटै न्यायपालिकाको सुधार हुन कठिन हुन्छ । सुधारका लागि अवज्ञा र आन्दोलन गर्नेहरू नै फेरि पुरानै समस्याको भुमरीमा पर्न जाने हुँदा ती समस्याको निराकरण नगरेसम्म कुनै सुधारका लागि केही पनि अघि बढ्न सक्तैन । नेतृत्व परिवर्तन र मुद्दा फर्स्योटको संख्या बढाउनुलाई मात्र न्यायपालिकामा सुधारको अर्थमा बुझ्नु हुँदैन । नेतृत्व परिवर्तन भए पनि पुनः स्थायी नेतृत्वको चयन हुन सकेको छैन । स्थायी नेतृत्वबिना न्यायपालिकामा कुनै सुधारको कार्य हुन नसक्ने भन्ने होइन, तर स्थायी नेतृत्वको चयन लामो समयसम्म हुन नसके जनमानसमा न्यायपालिका स्वतन्त्र, सबल र सुदृढ रहेको सन्देश जान सक्तैन । कायममुकायम प्रधानन्यायाधीश दीपक कार्की न्यायाधीशहरूमध्ये निकै भलादमी, कार्यविधि र प्रक्रियालाई प्राथमिकतामा राखेर फराकिलो न्याय गर्ने व्यक्ति हुन् । प्रधानन्यायाधीशसँग उनको के विषयमा मत नमिलेर न्यायपालिकामा प्रशासनिक र न्यायिक कार्यमा असहजता उत्पन्न भयो, यो तथ्य स्पष्ट रूपमा बाहिर आउन सकेन । प्रधानन्यायाधीश र वरिष्ठ न्यायाधीशबीचको अविश्वासको वातावरणका कारण नै न्यायपालिकामा अस्थिरता बढ्दै जाने गर्छ । प्रधानन्यायाधीशविरुद्धको महाभियोग पनि पूर्णतः सफल नहुने र न्यायपालिकाले पनि स्थायी नेतृत्व नपाउने अवस्थाले विगतको अवज्ञा र आन्दोलनले के उपलब्धि प्राप्त गर्यो एवं न्यायपालिका, न्यायाधीश र बारलाई केकति फाइदा हुन गयो भनी लेखाजोखा गर्नुपर्ने हुन्छ । भद्र अवज्ञा र आन्दोलनबाट न्यायपालिकाले अझैसम्म स्थायी नेतृत्व प्राप्त गर्न सक्ने अवस्था देखिँदैन भने बारले पनि वस्तुगत रूपमै कुनै सफलता प्राप्त गरेको देखिँदैन । कार्यपालिका र राजनीतिक दलले न्यायाधीशहरूलाई अनि न्यायाधीशले कार्यपालिका र राजनीतिक दललाई आआफ्नो स्वार्थ र महत्त्वाकांक्षाका सन्दर्भमा प्रयोग गर्दा र गर्न खोज्दा अन्ततः न्यायपालिकाका विविध क्षेत्रमा दूरगामी रूपमै असर पुग्न जान्छ । न्यायपालिका, प्रधानन्यायाधीश र न्यायाधीशलाई संस्थागत रूपमै कमजोर बनाउनेÙ उनीहरूको इज्जत, प्रतिष्ठा र मर्यादामा आँच ल्याउने एवं परिणामतः कुनै उपलब्धि पनि नहुने कार्य, अवज्ञा र आन्दोलनलाई प्रश्रय दिइरहनु पनि हुँदैन । भद्र अवज्ञा र आन्दोलनबाट न्यायपालिकामा केही सुधारको अपेक्षा राख्नु अस्वाभाविक हुँदैन । न्यायपालिकाको सुधार भनेको त्यति सजिलो विषय भने होइन । न्यायपालिकामा न्यायाधीश नियुक्ति समयमै हुने, मुद्दा फर्स्योटको गतिलाई बढाउने अनि न्यायपालिकाको स्वतन्त्रतालाई अक्षुण्ण राख्दै त्यसभित्रको न्यायिक विसंगति र विकृतिलाई नियन्त्रणमा राखिरहन सके, त्यसैबाट न्यायपालिकामा क्रमिक रूपमा सुधार हुँदै जान्छ । तर, यी तीनै कुरामा सुधार र प्रगति गर्न न्यायपालिकाभित्र सामूहिक एकता, विश्वास, समन्वय, समझदारी र प्रतिबद्धताको अति आवश्यकता पर्दछ, जसलाई न्यायपालिकामा कठिन कार्य भनी मान्ने गरिन्छ ।हिजोका दिनमा न्यायिक नेतृत्वलाई भ्रष्टाचारलाई प्रश्रय दिएको, न्यायाधीश नियुक्ति र सरुवा ठीक ढंगले नभएको, कार्यपालिका र संवैधानिक पदाधिकारीको नियुक्तिमा भागबन्डा खोजेको जस्ता आरोप लगाइएका थिए । यही आधारमै नेतृत्वविरुद्ध न्यायाधीशहरूले बेन्च बस्नमा भद्र अवज्ञा र कानुन व्यवसायीले इजलासमा पूर्णकालीन बहस नगर्न आन्दोलन गरेका थिए । गर्न सके यी अवस्थालाई पेसीको गोला र अटोमेसन प्रणालीले सुधार गर्न सक्छ । गोला वा अटोमेसनको पेसी सूची प्रणालीमा पनि विकृतिले छुनै नसक्ने भन्ने सायद नहोला । तर यो विकृति गम्भीर रूपमै त्यस्तो प्रायोजित, नियमित र सेटिङमा हुन सक्दैन । गोलाप्रथा र अटोमेसन पेसी सूची प्रणालीमा पारदर्शी रहने एवं यसले स्वच्छ र निष्पक्ष न्याय सम्पादन गर्नमा सघाउ पुर्याउने भए पनि पेसी व्यवस्थापन, मुद्दाको फर्स्योट, निष्पक्ष न्याय सम्पादनमा यो कत्तिको सहायक सिद्ध हुन गएको छ, यसबारे बेग्लै अनुसन्धान गर्न आवश्यक छ । पेसी सूचीमा गोला वा अटोमेसन प्रणालीबाट सुधार गरिएको भए पनि यो प्रत्यक्ष प्रधानन्यायाधीशकै रेखदेख, जानकारी र नियन्त्रणमै हुनुपर्छ । गोला वा अटोमेसन प्रणालीबाट पेसी सूचीको व्यवस्थापन भै न्याय सम्पादनको कार्य गरिँदा त्यो पनि न्यायाधीशकै नियन्त्रणमा हुनुपर्ने हुन्छ । त्यसमा सूचना प्रणालीका प्राविधिज्ञ, कानुन व्यवसायी, कार्यपालिका, राजनीतिक दल र राजनीतिज्ञहरूको पहुँच, प्रभाव, स्वार्थ र खेलले प्रवेश पाउने स्थिति हुनु हुँदैन । गोला र अटोमेसन प्रणालीमा पनि यो स्थितिको आशंका भैरहेको हुन सक्छ ।भारतमा केही मुद्दा र न्यायपालिकाबाट तीउपर भएका निर्णयले न्यायपालिका, राजनीतिक दल र कार्यपालिका राजनीतिबीच मुठभेड भएको र त्यसले प्रधानन्यायाधीश र न्यायाधीश नियुक्तिलाई पनि प्रभावित बनाएको देखिन्छ । तीमध्ये सन् १९४७ देखि लामो समयसम्म गैरकानुनी थुनामा रहेको एके गोपालन, कामेश्वर सिंह, गोलकनाथ, केशवानन्द, मेनका गान्धी र एआई बोमईका मुद्दाहरू अग्रपंक्तिमा पर्छन् । एके गोपालनको मुद्दामा नजरबन्द ऐक्ट१९५० को दफा १४ लाई गैरसंवैधानिक घोषणा गरियो । गोलकनाथको मुद्दामा ११ न्यायाधीशमा ६ः५ ले मौलिक अधिकारलाई नियन्त्रण गर्ने गरेर संविधानलाई संशोधन गर्न पाइँदैन भनियो । केशवानन्द भारतीको मुद्दामा संविधान संशोधन गर्ने संसद्को अधिकार भए पनि संविधानको आधारभूत संरचना लाई संशोधन गर्न नपाइने भनी गरेको फैसलाले कार्यपालिकालाई गहिरो चोट पुर्यायो । कामेश्वर सिंह, गोलकनाथ र केशवानन्दका मुद्दामा जमिनदारीविरुद्ध मुआब्जाबिना भूमिसुधार गर्न भनी ल्याइएका बिलहरूलाई अदालतले गैरसंवैधानिक घोषणा गरिदियो । गोलकनाथको मुद्दाको फैसलापछि जुलाई १९७१ र अक्टोबर १९७२ बीच सरकारले सर्वोच्च अदालतमा आफ्ना तर्फबाट नौ जना न्यायाधीशको नियुक्ति गर्यो । केशवानन्द भारतीको मुद्दामा प्रधानन्यायाधीश एसएम सिकरीले नेतृत्व गरेका थिए । यसको फैसलाले सरकारलाई स्तब्ध बनायो र प्रधानन्यायाधीशको नियुक्तिका माध्यमबाट न्यायपालिकाउपर आफू शक्तिशाली रहेको सन्देश प्रवाह गर्न खोज्यो । त्यसैले यस फैसलापछि नै सरकारले तीन वरिष्ठ न्यायाधीश जेएम शीलत, एएन ग्रोवर र केएस हेगडेलाई छाडेर कनिष्ठ न्यायाधीश एएन रेलाई सिकरीपछि प्रधानन्यायाधीश बनायो र ती तीन न्यायाधीशले एकै पटक राजीनामा दिए । कार्यपालिका र न्यायपालिकाबीच तिक्तता उब्जाएको अर्को मुद्दा राय बरेलीको चुनावसम्बन्धी हो । राजनारायणले इलाहाबाद उच्च अदालतमा दिएको निवेदनमा इन्दिरा गान्धीको विपक्षमा भएको निर्णयउपर सर्वोच्च अदालतले ४ः१ को मतले गरेको फैसलाले संकटकालमा प्रधानमन्त्रीले प्रयोग गरेको अधिकारलाई मान्यता दिएपछि फरक मत राख्ने न्यायाधीश केआर खन्नाभन्दा कनिष्ठ न्यायाधीश एमएच वेगलाई सन् १९७६ मा सरकारले प्रधानन्यायाधीश बनायो र न्यायाधीश खन्नाले राजीनामा दिए । त्यत्रो ठूलो प्रजातान्त्रिक मुलुक भारतमा स्वतन्त्र भएर काम गर्दा न्यायपालिकाको हविगत त्यस्तो भएको स्थितिलाई हरेक प्रधानन्यायाधीश र न्यायाधीशले प्रत्येक क्षण स्मरण नगर्ने कुरै हुँदैन । भारतमा सरकार न्यायाधीश नियुक्ति र सरुवामा सन्तुष्ट भएको देखिँदैन । मेनका गान्धीको पासपोर्ट नियन्त्रण गर्ने सरकारको निर्णयलाई अदालतले मानेन । त्यसलगत्तै कानुनमन्त्रीले न्यायाधीशको सरुवामा सरकारको स्वविवेक हुने भनी मार्च १९८१ मा गरेको निर्देशनलाई डिसेम्बर १९८१ मा न्यायाधीश पीएन भगवतीले न्यायाधीश नियुक्ति र सरुवामा प्रधानन्यायाधीशको सिफारिसलाई इन्कार गर्नका लागि उचित कारण आवश्यक पर्छ भनी गरेको फैसलाले एक दशकसम्म न्यायाधीश नियुक्तिमा सरकारको हातलाई बाहिर पारिदियो । न्यायाधीश नियुक्ति गर्ने कलेजियम प्रणालीको विकल्पमा प्रधानमन्त्री भीपी सिंहको सरकारले सन् १९९० मा राष्ट्रिय न्यायिक आयोग गठन गर्ने व्यवस्था राखी संविधानमा ६७ वौं संशोधनको बिल पेस गरेको थियो, तर संसद् विघटनका कारण त्यो अघि बढ्न सकेन । सन् १९९३ को दोस्रो न्यायाधीश मुद्दामा नौ जना न्यायाधीशको बेन्चले न्यायाधीश नियुक्तिमा प्रधानन्यायाधीशको भूमिका महत्त्वपूर्ण हुने हुँदा यसमा दुई वरिष्ठ न्यायाधीशको सल्लाह लिनुपर्छ भनी फैसला गरे पनि सल्लाहको विधिबारे केही उल्लेख गरेन ।यसबाट भारत सरकार असन्तुष्ट भयो । उता, प्रेसिडेन्सियल रेफरेन्स उपरको तेस्रो न्यायाधीश मुद्दामा सल्लाह लिने प्रक्रिया र विधि निर्धारण गर्दै सर्वोच्च अदालतको न्यायाधीशको नियुक्तिमा चार वरिष्ठ न्यायाधीश र उच्च अदालतको न्यायाधीश नियुक्तिमा दुई वरिष्ठ न्यायाधीशसँग सल्लाह लिनुपर्ने भनी भएको फैसलाले कार्यपालिकीय हस्तक्षेपबाट कलेजियम प्रणाली र न्यायपालिकालाई स्वतन्त्र र बलियो बनाइदियो । राजनीतिक वर्गले न्यायिक उत्तरदायित्व का विषयमा उपाय खोज्दै जाँदा सन् २००३ मा न्यायाधीश नियुक्तिमा राष्ट्रिय न्यायिक आयोग स्थापना गर्ने भनी ल्याएको संविधानको ९८ वौं संशोधन बिल र जुडिसियल स्ट्यान्डर्ड एन्ड एकाउन्टेबिलिटी को र संविधानको १२० वौं संशोधनको बिल पेस भए पनि त्यो बन्न सकेन । मोदी सरकारले सन् २०१४ मा दुई दशकदेखिको कलेजियम पद्धतिलाई हटाएर सट्टामा नेसनल जुडिसियल एपोइन्ट्स्मेन्ट कमिसन स्थापनाका लागि संविधान संशोधन बिल ल्यायो, जुन पारित भएर निर्देशिका बने पनि अदालतले उक्त विधायनलाई गैरसंवैधानिक भनी खारेज गरिदियो । यसरी कार्यपालिकाको न्यायपालिकासँगको मुठभेडका शृंखलाहरू अगाडि बढिरहे पनि यसले कार्यपालिकालाई कुनै सहयोग गरेनÙ वरिष्ठ अधिवक्ता अरविन्द दतारका शब्दमा, न्यायपालिकासंगको मुठभेडमा कार्यपालिकालाई नै नोक्सानी भैरहेको छ ।न्यायाधीश नियुक्ति र मुद्दाको फैसलालाई लिएर कार्यपालिका र न्यायपालिकाबीच द्वन्द्व र तनाव हुँदै आए पनि यस्ता विवादमा कानुन व्यवसायीको छाता संगठन बार र अदालत स्वयं भने संलग्न हुने गर्दैनन् । न्यायपालिकाभित्र भ्रष्टाचार भयो भन्ने बेग्लै र गम्भीर विषय हो, जुन न्यायपालिका र न्यायाधीशहरूको मर्यादा र चासोका साथै बारको पनि सरोकारको कुरा हो । यस्तो कार्यलाई बढावा हुन नदिनु र नियन्त्रण गर्नु विशेषतः समग्र न्यायपालिका, न्यायाधीश स्वयं, संसद् र बारको पनि जिम्मेवारीभित्र पर्छ । कसरी कुन तरिका र पद्धतिबाट गर्नेगराउने भन्नेचाहिँ महत्त्वपूर्ण पक्ष हुने देखिन्छ । भारतमा पेसी सूची व्यवस्थापनको विवादमा वरिष्ठ न्यायाधीशहरूले पत्रकार सम्मेलन गरी आफ्नो सरोकार र विचार सार्वजनिक गरे पनि त्यसमा बार र सरकारले चासो दिएनन् । नेपालमा न्यायपालिकाको शुद्धीकरणका लागि न्यायाधीश र बारको समेत संलग्नतामा भद्र अवज्ञा र आन्दोलन हुन गयो, जुन असाधारण र विशेष प्रकृतिको हो । कानुन व्यवसायीबाट नियुक्त न्यायाधीशकै विरुद्धमा बारका पदाधिकारीबाट समेत नियुक्त भएका वरिष्ठतम न्यायाधीशहरू नै अवज्ञामा उत्रिनु अनुपम उदाहरण बन्न गयो । यसको उद्देश्य नै प्रधानन्यायाधीशलाई विस्थापित गर्नु थियो । न्यायाधीश र बारको भद्र अवज्ञा र आन्दोलनलाई मत्थर पार्दै अन्त गर्ने कुनै उपाय ननिस्केपछि अन्ततः सरकारले पनि न्यायालय बढी विवादित हुन नहुने हेतुले तत्कालको समाधानका रूपमा महाभियोगको प्रस्ताव अगाडि सार्यो । यसले अन्य न्यायाधीशमा कस्तो प्रभाव पार्ने होÙ कस्तो पद्धति, न्यायिक संस्कृति र अनुशासनको थिति बसाल्ने होÙ यस्तो पद्धतिले भविष्यमा स्थायित्व पाउँदै जाने हो कि होइन भन्नेजस्ता प्रश्नहरू जन्मायो । क्याडर न्यायाधीशहरूबाट विविध पृष्ठभूमिको कारण देखाएर न्यायपालिकाभित्र यस्तो प्रकृतिको अवज्ञा हुने थियो कि थिएन भन्ने पक्षलाई पनि गम्भीर रूपमा विचार गर्नुपर्ने हुन्छ । क्याडर न्यायाधीशले विकृतिलाई साथ दिने र समर्थन गर्ने अनि कानुन व्यवसायीबाट नियुक्त न्यायाधीशले शुद्धीकरण गर्ने भन्ने हिसाबले बुझ्नु हुँदैन । त्यसरी बुझ्न खोजे न्यायपालिका र न्यायाधीशको निष्पक्षता र स्वतन्त्रतामाथि पूर्वाग्रह हुन जान्छ । न्यायपालिका विवादित नहुने र संस्थागत रूपमै बलियो हुने गरी सुधार गर्दै लैजानु हाम्रो सामूहिक कर्तव्य र जिम्मेवारी हो ।केसी पूर्वन्यायाधीश हुन् ।"
मान्छेसँग खुसी छैन चुरे,"जबसम्म चुरे आम्दानी गर्ने स्रोत मात्र हो भन्ने भावना रहन्छ तबसम्म यसको संरक्षणतर्फ कसैको ध्यान जाने देखिँदैन । चुरे सबैलाई चाहिन्छ । माथि महाभारत क्षेत्रका बासिन्दालाई चाहिन्छ, तल समतलकालाई चाहिन्छ । चुरे तराई र महाभारतको सन्धिक्षेत्र हो । अधिकांश ठाउँमा दक्षिणी समतल सकिएर उठेको पहिलो पहाड चुरे हो । महाभारतमुनिको पहाडका रूपमा चुरे छ, जसको सबैलाई आवश्यकता छ । तर पनि चुरेमाथि विनाशलीला रोकिएको छैन । हरियो वन नेपालको धन को व्यावहारिक उपयोगिता रहेन, अहिले त चुरे नै धन भएको छ । छोटो बाटो र समयमा अकूत आर्जन गर्न सकिने यो धन्धाको नाभि कम गहिरो छैन । व्यवस्था बदलिए पनि अभ्यासले देखाइरहेको छ राजनीतिक संघर्ष अन्ततः संसाधनहरूको लुट हो ।चुरे शृंखलालाई सबैभन्दा कम उमेरको भौगोलिक संरचना मानिन्छ । तैपनि यसको इतिहास लाखौं वर्षको छ । मतलब, यो पर्वत शृंखला बन्न लाखौं वर्ष लागेको छ । तर, धर्तीको लाखौं वर्षको मिहिनेतलाई आज बुल्डोजरमा बसेको एउटा व्यक्तिले केही घण्टामै ध्वस्त बनाइरहेको छ । धर्तीको मिहिनेतलाई उजाड बनाउनु नै एउटा संगठित समूहको सामर्थ्य बन्न पुगेको छ । फेरि यिनीहरूले नै पर्यावरण संरक्षणका नारा र संकथनहरूलाई हाइज्याक गरेका छन् । फलस्वरूप चुरे निःसहाय बनेको छ । चुरे मान्छेसँग खुसी छैन । बन्न लाखौं वर्ष लागेको चुरेलाई केही दशकमै बरबाद बनाइएको छ । हामी चुरेलाई बुझ्न असफल रह्यौं, कहिले पनि यो कान्छो पहाडको उपयोगिताप्रति गम्भीर रहेनौं । तराईका बासिन्दाले चुरेलाई किन आराध्य माने ? त्यसलाई उपल्लो पहाडकाले किन स्वीकार गरे ? चुरेसँग के छ जीवनको नाता ? कसलाई फुर्सद छ यी प्रश्नहरूप्रति घोत्लिने ? सबै जना तात्कालिक लाभ र सुविधालाई नै विकासको मूलमन्त्र ठानी बुल्डोजर चलाउने होडमा लागेका छन् । अहिले खासखास अवसर पारेर वृक्षरोपण गरिन्छ । तर कुनै पनि बिरुवालाई रूख बनाउने तन्मयता कसैमा देखिँदैन । यथार्थमा जंगल मास्ने खेल चलेको छ । नदीपोखरी किनारमा गंगा आरतीको थालनी त गरिन्छ, तर नदीको अस्मिता, अस्तित्व र अविरलतालाई समाप्त पार्नेहरूका विरुद्ध सत्याग्रह हुँदैन । चुरे दिवस त मनाइन्छ तर दिलीप महतोको न्यायका लागि मौन बसिन्छ । यो विरोधाभासका बीच चुरे स्रोत, यसमाथिको पहुँच र नियन्त्रणको अवस्था केकस्तो छ भन्ने जानकारी कमैलाई छ । मौजुदा स्थितिमा सवाल उठ्छ, चुरे अर्थव्यवस्था तराईका बासिन्दाको रोजीरोटीको किमतमा विकसित हुन्छ ?अहिले सूचनाको बाढी नै छ । यत्रतत्र सूचना । चुरेको स्रोतमाथि कब्जा जमाएका वर्गले सूचनाको एकतर्फी मोड दिन बल दिएका छन् । उनीहरूबाटै ढ्वाङ फुकिएका सूचनाहरूको बाहुल्य छ । त्यसैले विकास वास्तवमा विनाशलीला भएको छ । चुरे संरक्षणसँग जोडिएर आउने संकथनहरूमाथि वर्चस्वशाली समूहको नियन्त्रण छ । तिनले कागले कान लग्यो भन्दा हामी कागकै पछाडि दौडन बाध्य भएका छौं । यो पहाडबाटको कुनै क्षेत्र जतिजति दक्षिण भागमा पर्दै जान्छ, त्यति नै उक्त ठाउँ परिधि बन्न पुग्छ । सीमान्त बासिन्दासमक्ष सही सूचना पुगेको भए, तिनीहरूले प्रश्न गर्थे, विकल्प दिन्थे । तर सत्तासीनहरूलाई न विकल्प मन पर्छ न प्रश्न । चुरे पहाड क्षयीकरण र अधिक दोहनबाट ग्रसित हुनुको कारण प्राकृतिक र मानवजन्य भएको विज्ञहरू बताउँछन् । सत्य के हो भने चुरेको दोहन राज्यसंरक्षित हो । राज्य एकै पटक गाला फुलाउने र हाँस्ने काम गरिरहेको छ ।चुरे संरक्षणको जटिलतालाई उघार्नु, समतलका बासिन्दाको जीविकोपार्जनलाई सुरक्षित गर्नु र पानी अधिकारको मुद्दालाई सुल्झाउनु सजिलो काम होइन । भयो के भने जसले चुरे वा त्यसको नजिक समतलमा रूख काटे, छाप्रो हाले, खेती थाले र अन्ततः चुरे वरिपरिको दोहनलाई जीवन मन्त्र ठाने, तिनकै अधिकारका लागि राजनीति भयो । तिनीहरू ठाउँ सर्दा मुआब्जा पाउने, ओगटिराख्दा लालपुर्जा पाउने भए । अतिक्रमित क्षेत्रलाई जानीजानी सरकारी निकाय र गैरसरकारी क्षेत्रले पनि सुविधा दिएका छन् । एउटा उदाहरण, २०३५ सालदेखि मध्यतराईका तीन जिल्ला सर्लाही, महोत्तरी र रौतहटमा सागरनाथ वन विकास परियोजना सञ्चालित छ । यस परियोजनाको करिब चार हजार बिघा जमिन अतिक्रमणमा परेको निकै भयो । सुकुम्बासीका नाममा विभिन्न जिल्लाबाट आएका मानिसले उक्त जमिन कब्जा गरेर मनमौजी हिसाबले खेती लगाई घर बनाएर नियमित बसोबास गर्दै आएका छन् । प्रमाणले स्थापित गरेको तथ्य हो सरकारले ल्याउने कुनै पनि आयोजनाले चुरे र त्यसको वरिपरिको वन विनाश गरेकै छ । मदन भण्डारी लोकमार्ग, पूर्वपश्चिम रेलवे वा निजगढ अन्तर्राष्ट्रिय विमानस्थल निर्माणले दक्षिण दशगजासम्म बस्ने बासिन्दाविरुद्ध सामाजिक, आर्थिक, प्राकृतिक द्वन्द्वहरू केकति निम्त्याउँदै छन्, त्यसको लेखाजोखा छैन । अहिलेको शक्ति संरचनाबाट निर्मित सामाजिक संरचनाले उब्जाएको असमानताले कसरी चुरेको प्रकृति र तराईको जीवन नकारात्मक शृंखलातिर झर्दै छ भन्ने आकलन भएको छैन । चुरेको बिग्रँदो अवस्थालाई समयमै सम्बोधन गर्न सकिएन भने यसबाट सबैले ठूलो मूल्य चुकाउनुपर्नेछ ।चुरेलाई जनसँग जोड्ने केही प्रयत्न भए, जुन पर्याप्त छैनन् । डाक्टर रामवरण यादव राष्ट्रपति हुँदा उनको अर्जुनदृष्टि चुरे संरक्षणप्रति थियो । उनको नैतिक दबाबमा तत्कालीन सरकारहरूले केही ठोस काम गर्न पनि चाहे । उनको कार्यकाल सकिएपछि जुन सघनताका साथ राष्ट्रपति संस्थाको नाम जोडिएको सरकारी कार्यक्रम अघि बढाउने प्रयत्न हुनुपर्थ्यो, त्यो भएन । यसलाई व्यक्ति रामवरणको स्वार्थको विषय ठानियो । चुरेप्रति डाक्टर यादवको खबरदारी अझै कायम छ । उनको चिच्याहट सत्ताको गल्लीमा अरण्यरोदन भएको छ । फलस्वरूप समतलका पीडितहरू सधैं पीडित छन्, र यो क्रम रोकिएको छैन । एउटा शक्तिशाली र प्रभावकारी निकायबिना आउने चुरेसम्बन्धी विपद्का घटनालाई सामना गर्न अब सम्भव छैन । चुरे संरक्षणका लागि राष्ट्रिय संकल्प चाहिन्छ । यो कार्य साँचो अर्थमा राष्ट्रिय एकता प्रवर्द्धनको कार्य हो ।चुरे दोहनले स्वयं चुरे क्षेत्र एवं तल्लो भेगको वर्तमान र भविष्य चौपट पार्दै छ । त्यसैले चुरे स्रोतको समुचित उपयोग कसरी गर्ने भन्नेमा राष्ट्रिय समझदारी चाहिन्छ । स्रोत संरक्षणमा ध्यान दिँदा स्रोत र त्यससँग जोडिएका जीवन दुवै समृद्ध हुन्छन् । तराईमा जनसंख्या बढ्दो छ, तर पानी संकट थपिँदै छ, कृषि उब्जनी घट्दै छ । राम्रो उत्पादनका लागि माटामा हुनुपर्ने नाइट्रोजन, फस्फोरस र पोटासको मात्रा घट्दै छ । पारम्परिक जीविकोपार्जनका आधारहरू खुम्चिँदै छन् । सिँचाइमा जति नै पैसा खन्याए पनि खाद्यान्न उत्पादनमा मौसम निर्णायक बन्ने गरेको छ । नदीहरूको अराजकता रोक्न तटबन्धको अर्थशास्त्र एउटा सीमित वर्गलाई मात्र फापेको छ । यस्तोमा मधेश संकटग्रस्त छ ।संकटमोचन के त ? चुरे दोहनले कहाँकहाँ असर गर्यो ? झट्ट हेर्दा नदीखोला चौडा हुँदै आए । तर यसले कटान, डुबान बढायो । सडक बनाउँदा पुलहरू लामा बनाउनुपर्ने भयो, यसले पूर्वाधार निर्माण महँगो भयो । तटबन्ध बनाए पनि कतिखेर कहाँ भत्किन्छ, त्रास थपियो । त्यसले पनि लागत बढायो । यसरी चुरे दोहनका कारण प्रत्यक्षमा एउटा संकट देखा परे पनि त्यसको लहरो बहुआयामी छ । यसको प्रभाव जनजनको दिनचर्यामा परेको छ । सामाजिक संरचनामा बदलाव आएको छ । जीवनशैली फेरिनुपर्ने बाध्यकारी अवस्था आएको छ । यी सबैको चपेटामा भुइँमान्छेहरू बढी परिरहेका छन् । स्थानीय सरकार र प्रादेशिक सरकारहरूले चुरे संरक्षणमा उदाहरणीय काम गरेको पाइएको छैन । तर अब चुप लाग्न सकिँदैन । स्थानीय सरकारहरूले यो संकटबोध गर्न सके यसमा हस्तक्षेप गर्न सकिन्छ । चुरेदेखि दशगजासम्मका बासिन्दाबीच संवाद र सहकार्यको खाँचो छ, यसलाई प्रादेशिक सरकारहरूले समन्वय गर्नुपर्छ । त्यसै गरी संघीय सरकारले चुरे संरक्षणमा छिमेकी भारतको सहयोग जुटाउन सक्छ । अहिलेसम्म दिल्लीको त कुरै छाडौं, सीमावर्ती भारतीय राज्यहरूका राजधानीसम्म चुरे संरक्षण भारतीयहरूको हितमा कसरी छ भनी बताउन सकिएको छैन । पटना र लखनउमा चुरेको सवालमा बलियो लबिइङ गर्न ढिलो भैसकेको छ । सरकारी प्रयत्नहरूको समन्वयमा कमी, प्रस्ट नीति र दृढ इच्छाशक्तिको अभाव र गैरसरकारी संगठनको झारा टार्ने कामको अन्त्य नभएसम्म चुरेपीडितहरू सधैं पीडित नै रहने अवस्थाको अन्त्य हुन मुस्किल मात्र होइन, असम्भव नै छ ।"
जसपामा बल्झियो विवाद,"(काठमाडौं)  जनता समाजवादी पार्टी (जसपा) मा स्थानीय तहको निर्वाचनलाई लिएर विवाद बल्झिएको छ । पार्टीमा निर्वाचनको समीक्षा गर्नुपर्नेमा अध्यक्ष उपेन्द्र यादवले केन्द्रीय समिति बैठक नै नबोलाएको भन्दै संघीय परिषद् अध्यक्ष बाबुराम भट्टराई पक्षले असन्तुष्टि जनाएको छ । यादवले टिकट बाँड्दा संस्थागत निर्णय नगरेको, सत्ता गठबन्धनसँगको निर्णयमा पार्टीमा परामर्श नगरेको, अर्को अध्यक्षमा वरिष्ठ नेता अशोक राईलाई चयन गर्न अनिच्छा देखाएको आरोप पनि भट्टराई पक्षले लगाउँदै आएको छ । पार्टीभित्र उत्पन्न असन्तुष्टिका विषयमा छलफल गर्न केन्द्रीय समिति बैठकको माग गर्दै आए पनि अध्यक्ष यादवले बेवास्ता गरेको केन्द्रीय सदस्य रोशन पोखरेलले बताए । बैठक डाकेको भए छलफल हुन्थ्यो, चालचुल छैन । हामी फेरि तातिनुपरेको छ, उनले भने, पार्टीलाई समावेशी समानुपातिक नेतृत्व प्रणालीमा लगेर गतिशील बनाउने योजना पनि हो । जसपाले स्थानीय तहको निर्वाचन समीक्षा जिल्लाबाट संकलन गर्नै असार १५ सम्म म्याद तोकेको छ । केन्द्रीय समिति बैठक कहिले बस्ने टुंगो छैन । पार्टीभित्र सामूहिक निर्णय गर्न गत फागुन ३० मा केन्द्रीय समितिले संघीय परिषद् अध्यक्ष भट्टराई, कार्यकारिणी अध्यक्ष यादव र वरिष्ठ नेता राई रहेको मुख्यालय गठन गरेको थियो । तर निर्णय अध्यक्ष यादवले एकलौटी रूपमा गर्दै आएको अर्को पक्षको गुनासो छ । स्थानीय तहको चुनावमा टिकट वितरण र गठबन्धन गर्ने विषयमा पार्टीमा औपचारिक छलफल नगरी नेतृत्व मनोमानी रूपमा अघि बढेको एक कार्यकारिणी सदस्यले बताए । पार्टीमा विधि बसाउन, एकरूपता कायम गर्न मुख्यालय बनाइएको भए पनि अध्यक्षको एकलौटी शैली रोकिएन, उनले भने, चुनावका बेला टिकट वितरणमा पनि अन्तिम अवस्थामा अध्यक्ष यादवले मुख्यालय संयोजक राईलाई हस्ताक्षर गर्न लगाउनुभयो । त्यही कारण स्थानीय तहमा हामीले जित्नुपर्ने ठाउँसमेत गुमायौं ।भट्टराई पक्षले पार्टीलाई राष्ट्रियस्तरको बनाउन खोजे पनि यादव पक्ष मधेस प्रदेशमै केन्द्रित भइरहनाले सधैं एउटै पार्टीमा रहन सकिँदैन कि भन्ने कोणबाट नेताहरूबीच छलफल सुरु भएको जसपाका अर्का एक नेताले बताए । स्रोतका अनुसार भट्टराई पक्षका नेताहरूले केही दिनअघि निर्वाचन आयोगमा पुगेर पार्टी विभाजन कानुनी प्रक्रिया बुझेका थिए । केन्द्रीय कार्यकारिणी नेता प्रशान्त सिंहले भने निर्वाचनपछि जसपाको आधिकारिक समूह आयोग नपुगेको बताए । कोही व्यक्तिगत कुरा बुझ्न गएको हुन सक्छ, उनले भने । उनले पार्टीमा नेतृत्वबीच मनमुटाव चलिरहेको भने स्विकारे । एकीकरणको उद्देश्य पार्टीलाई बृहत् बनाउने हो, सिंहले भने, तर नेतृत्वबीच नै एकमत भएन । पहाडी भेगमा जसपाको प्रभाव कम छ । समावेशी पार्टीको मर्मअनुकूल पहाडमा संगठन विस्तारका लागि जोड दिनुपर्ने आवाज जसपाभित्र उठिरहेको छ । नेता सिंहले पार्टीमा व्यापक छलफल गरेर योजनाबद्ध रूपमा चुनावमा जान नसक्दा अपेक्षित नतिजा आउन नसकेको बताए । आवश्यकताअनुसार जुनसुकै पार्टीसँग तालमेल गर्न दिएको भए अरू धेरै स्थान जित्न सकिन्थ्यो, उनले भने ।गठबन्धन र चुनावको टिकट वितरणका विषयमा जसपाभित्र ठाउँठाउँमा विवाद भइरहेको छ । धनुषामा मंगलबार भएको चुनावी समीक्षामा दुई पक्षबीच कुटपिट नै भएको थियो । जनकपुरको एक होटलमा गरिएको समीक्षात्मक कार्यक्रममा पार्टीका अध्यक्ष यादवसमेत उपस्थित थिए । समीक्षा क्रममा माओवादीलाई मत दिएको आरोपमा दुवै पक्षबीच झडप भएको हो । पार्टीका केन्द्रीय सदस्य साधु यादवले माओवादी केन्द्रका लागि मत मागेको आरोप सबैला नगरपालिकाका जसपा नगर अध्यक्ष वैद्यनाथ रायले लगाएपछि विवाद सुरु भएको थियो । धेरै ठाउँमा गुनासा छन्, कार्यकारिणी सदस्य मनीष सुमनले भने, तर, असभ्य भएर प्रस्तुत हुनु अनुशासनमाथिको प्रश्न हो ।"
उपप्राध्यापक कुटपिटपछि अस्कलमा पठनपाठन बिथोलियो,"(काठमाडौं)  रसायनशास्त्र विभागका उपप्राध्यापक दिवाकर पाण्डेमाथि कुटपिट भएपछि अमृत साइन्स क्याम्पस (अस्कल) को पठनपाठन बिथोलिएको छ । एमालेनिकट अनेरास्ववियुका क्याम्पस इकाई सहसचिव पंकज पाण्डेयले गत आइतबार पाण्डेमाथि निर्घात कुटपिट गरेको आरोप छ । उपप्राध्यापकमाथिको आक्रमणको विरोधमा प्राध्यापक, कर्मचारी र विद्यार्थीले बुधबार क्याम्पसमा विरोध कार्यक्रम गरेका थिए । क्याम्पस परिसरभित्रै आक्रमण हुन थालेपछि पठनपाठनको वातावरण बिग्रिएको एक प्राध्यापकले बताए । उपप्राध्यापक पाण्डे क्याम्पसको विद्यार्थी कल्याण तथा खेलकुद विभाग प्रमुखसमेत हुन् ।जिल्ला अदालत काठमाडौंमा दर्ता गराएको किर्ते मुद्दा फिर्ता लिनुपर्ने निहुँमा कुटपिट भएको क्याम्पस प्रमुख लोकबहादुर बरालले जानकारी दिए । कुरा गर्न भनेर बोलाएर कुटपिट गरेछन्, उनले भने, महानगरीय प्रहरी वृत्त सोह्रखुट्टेमा उजुरी दिएका छौं । अनेरास्ववियुले करिब दुई महिनादेखि क्याम्पस प्रशासनमा तालाबन्दी गरेको छ । किर्ते मुद्दा फिर्ता हुनुपर्ने र क्याम्पस प्रमुखले राजीनामा दिनुपर्ने विद्यार्थीले अघि सारेका छन् । क्याम्पसका अनुसार अनेरास्ववियु केन्द्रीय सदस्य कमलराज जोशी र क्याम्पस अध्यक्ष रुद्रहरि पोखरेलले क्याम्पसको छाप र लेटरप्याड दुरुपयोग गरी किर्ते कागजात खडा गरेका थिए । उनीहरूविरुद्ध जिल्ला अदालत काठमाडौंमा पक्राउ पुर्जीसमेत जारी भइसकेको छ । तर प्रहरीले उनीहरूलाई बुधबारसम्म पक्राउ गरेको छैन । बीएस्सी सीएसआईटीको प्रवेश परीक्षाको मेरिट लिस्टमा उनीहरूले किर्ते गरेको प्राध्यापकहरू बताउँछन् । उक्त विषयमा अस्कल क्याम्पसमा १ सय ४४ जनाको कोटा थियो । प्रवेश परीक्षाका आधारमा पहिलो र दोस्रो मेरिट लिस्ट त्रिभुवन विश्वविद्यालय डिन कार्यालयले तयार गरेको थियो । विद्यार्थी अपुग भए तेस्रो लिस्ट क्याम्पसले नै तयार गरेर विद्यार्थी छनोटसहित भर्ना गराउने व्यवस्था गरिएको छ । तेस्रो लिस्ट तयार पर्दा जोशी र पोखरेलले क्याम्पसको छाप र लेटरप्याड दुरुपयोग गरेको ती प्राध्यापकले बताए । मेरिटमा पर्ने विद्यार्थीको निवेदन गायब बनाएर मेरिटमा नै नपरेका विद्यार्थीको नाम भर्ना हुने लिस्टमा सार्वजनिक गरेको भेटियो, उनले भने । विभिन्न माग राखी आन्दोलन गर्दै आएका उनीहरूले मुद्दा दर्तापछि तालाबन्दीलगायत आन्दोलनको कार्यक्रम चर्काएका थिए । आरोपित जोशीले विद्यार्थी संगठनले विभिन्न माग राखेर तालाबन्दी गरेको र त्यही आन्दोलनलाई इगोका रूपमा लिएर मुद्दा दर्तासहित कुटपिटको आरोप लगाइएको बताए । जोशी उक्त क्याम्पसबाट एउटा तहको पढाइ पूरा गरिसकेका तर अर्को कक्षामा भर्ना भइनसकेका गैरविद्यार्थी हुन् । नेपाल राष्ट्रिय प्राध्यापक संगठनले विज्ञप्ति जारी गरेर भयरहित वातावरणमा अध्ययनअध्यापन गराउने वातावरण मिलाउन माग गरेको छ । आक्रमणमा संलग्न पाण्डेयलाई कानुनी कारबाही गर्नसमेत माग गरिएको छ । त्यस्तै त्रिवि प्राध्यापक संघ र त्रिवि कर्मचारी संघ अमृत क्याम्पस इकाईले विज्ञप्ति जारी गरेर घटनाको सत्यतथ्य छानबिन गरी दोषीलाई कारबाहीको माग गरेका छन् । नेविसंघ, अखिल क्रान्तिकारीलगायत ४ विद्यार्थी संगठनले पनि उपप्राध्यापकमाथि कक्षाकोठाभित्रै कुटपिट गरिएको भन्दै आपत्ति जनाएका छन् । तालाबन्दी गरेर विद्यार्थीको नियमित पठनपाठनमा अवरोध खडा गरिएको उनीहरूको भनाइ छ ।"
टिंकरमा पुग्यो टेलिफोन,"(दार्चुला)  कालापानी, लिम्पियाधुरा, लिपुलेक र चीनबाट पनि नजिकको बस्ती टिंकरमा टेलिफोन सेवा सुरु भएको छ । दार्चुलाको व्यास गाउँपालिका१ टिंकरमा तत्काल तार तान्न सम्भव नदेखिएपछि फोन सेवा सञ्चालनमा ल्याउन भिस्याट जडान गरिएको खलंगास्थित नेपाल टेलिकम दार्चुला कार्यालयले जनाएको छ । सुरुवातमा दुई लाइन फोन जडान गरी बुधबारदेखि सञ्चालनमा ल्याइएको हो । यो दुर्गम क्षेत्रका बासिन्दाले फोन गर्नुपर्दा छाङरु झर्नुपर्ने बाध्यता थियो, स्थानीय दानसिंह तिंकरीले भने, फोन जोडिएपछि आफन्तसित सम्पर्क गर्न सजिलो भएको छ । यसअघि छाङरुमा फोन लागे पनि टिंकरमा फोन लाग्दैन थियो । नेपाल टेलिकमको एनटी सेट प्रविधिको माध्यमबाट दुई लाइन फोन सेवा जोडिएको हो । भारतद्वारा अतिक्रमित नेपाली भूमि कालापानी, लिम्पियाधुरा र लिपुलेक नजिकको उक्त बस्तीमा मोबाइल सेटले काम गर्दैन । सञ्चार सेवा नहुँदा ७५ परिवार स्थानीय बासिन्दासँगै सुरक्षाकर्मीलाई पनि सास्ती थियो । फोन लाइन जडान भएपछि स्थानीय खुसी भएका छन् ।पहिलोपटक भिस्याट सेट जडान गरेर फोन सेवा सञ्चालनमा आएपछि मोबाइल सेवा पनि छिट्टै आउनेमा विश्वास बढेको व्यास१ का वडा सचिव विनोदसिंह बुढाथोकीले बताए । यसअघि छाङरुमा सशस्त्र प्रहरी र स्थानीय बासिन्दाका लागि भन्दै नेपाल टेलिकमले त्यस्तै फोन लाइन जडान गरिसकेको छ । छाङरुमा नेपाल टेलिकमको स्काई फोन पनि अझै सञ्चालनमा छ । छाङरुमा फोरजीसहितको नमस्तेको लाइन जडानको तयारी भइरहेको टेलिकम दार्चुलाका प्रमुख कृष्णबहादुर गुरुङले बताए । सामरिक महत्त्व बोकेको छाङरु र टिंकरमा फोन सेवा सञ्चालनमा ल्याउन प्राविधिक टोलीसँगै प्रमुख गुरुङ आफैं खटिएका थिए । स्काई फोन पनि केही दिनदेखि अवरुद्ध थियो, छाङरुका स्थानीय विमल बोहराले भने, अहिले चालु भएको छ, छाङरुको ज्याक्ति डाँडामा फोरजीको टावर जडान हुँदै छ । सोलार ब्याट्री अपुग भएका कारण केही समय लाग्ने टेलिकमले जनाएको छ ।टेलिकमको फोरजी सेवा सञ्चालन भए छाङरु मात्र नभई कालापानी, कुटी, गुन्जी, नाभीलगायतका क्षेत्रसम्म नेपाली फोनको पहुँच हुनेछ । ज्याक्ति डाँडाबाट कालापानी, गुन्जी, कुटी, गाउँ सहजै देख्न सकिन्छ । सबैभन्दा अग्लो डाँडामा रिपिटर टावर राखिएका कारण भारतीय गाउँतिर कभरेज बढ्ने सम्भावना छ ।"
जलाएर एकल महिलाको हत्या !,"दार्चुला (कास) शैल्यशिखर१ बारिलकी ४५ वर्षीया अनिभा खडायतको हत्या भएको छ । घरनजिकै खरको लुटो (कुन्यु) मा आगो लगाएर उनको हत्या भएको प्रहरीको भनाइ छ । बुधबार बिहान करिब ४ बजेतिर भएको घटनाका मुख्य अभियुक्त फरार छन् भने दुई जना पक्राउ परेको दार्चुला प्रहरीका डीएसपी प्रतीक बिष्टले बताए । उनका अनुसार स्थानीय वीरेन्द्र खडायत र तुला खडायतमाथि अनुसन्धान भइरहेको छ । महिलाका श्रीमान्को सात वर्षअघि निधन भइसकेको छ । रातको समयमा एकल महिलाको घरमा गलत नियतले आएका र घटना बाहिरिने डरले हत्या गरेको प्रारम्भिक अनुसन्धानमा देखिएको डीएसपी विष्टले बताए । मृतक महिलाको शरीरमा चोट लागेको छ, उनले भने, पोस्टमार्टमका लागि शव जिल्ला अस्पताल मगाइएको छ । महिला दुई छोरी र एक छोरासँग बस्दै आएकी थिइन् ।"
तीनलाई उपरथीको दर्ज्यानी चिह्न,"काठमाडौं (कास) नेपाली सेनामा बढुवा भएका तीन उपरथीहरू होमनाथ दवाडी, दीपककुमार बानियाँ र यामप्रसाद ढकालले दर्ज्यानी चिह्न पाएका छन् । सैनिक मुख्यालयमा बुधबार आयोजित कार्यक्रममा प्रधानसेनापति प्रभुराम शर्माले उपरथीको दर्ज्यानी चिह्न प्रदान गरेका हुन् । मन्त्रिपरिषद्को जेठ २३ को बैठकले तीनै जनालाई सहायक रथीबाट उपरथीमा बढुवा गर्ने निर्णय गरेको थियो ।"
भूपू ब्रिटिस सिंगापुर पुलिसद्वारा आन्दोलन घोषणा,"काठमाडौं (कास) ब्रिटिसगोर्खा भूतपूर्व सैनिक संगठन (बिगेसो) सिंगापुर गोर्खाज विभागले ब्रिटिस गोर्खासरह बेलायतमा आवासीय सुविधा पाउनुपर्ने माग गर्दै आन्दोलन घोषणा गरेको छ । बिगेसोले बुधबार काठमाडौंमा पत्रकार सम्मेलनमार्फत १६ बुँदे माग अघि सार्दै चरणबद्ध आन्दोलन घोषणा गरेको हो । असारदेखि रत्नपार्कस्थित शान्तिवाटिकामा विरोध प्रदर्शन गर्ने, दूतावासमा धर्ना दिनेलगायत चरणबद्ध आन्दोलन गर्ने बिगेसोले जनाएको छ ।बिगेसोका सभापति पदमसुन्दर लिम्बुले सिंगापुरका प्रहरीको सरह तलब सुविधा पाउनुपर्ने माग पनि अघि सारिएको बताए । हामी ब्रिटिस गोर्खा नै हो, बेलायतले भर्ती गरेर सिंगापुर लगेका हौं, उनले भने, बेलायत सरकारले एउटै भर्तीबाट तालिम दिएर सिंगापुर लगिएका गोर्खा कन्टिजेन्ट सिंगापुर पुलिस फोर्स र तिनका परिवारलाई पनि आवासीय सुविधा दिनुपर्छ । ब्रिटिस गोर्खा र तिनका परिवारले यसअघि नै बेलायतमा आवासीय सुविधा पाइसकेका छन् ।बिगेसो सिंगापुर विभाग प्रमुख पलबहादुर घर्तीमगरले ७३ वर्षदेखि सिंगापुर गोर्खा भर्तीको क्रम जारी रहेको उल्लेख गर्दै बेलायत र सिंगापुर सरकारबाट अन्याय र चर्को विभेद भएको बताए ।सिंगापुर प्रहरीमा काम गर्ने गोर्खाहरूले पाउने तलब, भत्ता, पेन्सन र अन्य सुविधा सिंगापुरका नागरिकले पाउनेभन्दा धेरै कम रहेको बिगेसोले जनाएको छ । सेवा अवधिकै बेला दुर्घटनामा परी वा वा स्वास्थ्यका कारण सेवाबाट बिदा दिएर नेपाल फर्काइएका सिंगापुर गोर्खालाई पेन्सन र क्षतिपूर्तिको व्यवस्था नरहेको पनि विज्ञप्तिमा उल्लेख छ ।"
नेपाल महासभाको उपाध्यक्ष निर्वाचित,काठमाडौं (कास) नेपाल संयुक्त राष्ट्रसंघको ७७ औं महासभाको उपाध्यक्षमा निर्वाचित भएको छ । न्युयोर्कस्थित राष्ट्रसंघका लागि नेपाली नियोगका अनुसार नेपाल उक्त पदमा बुधबार निर्वाचित भएको हो । नेपाल एसियाप्रशान्त क्षेत्रका तर्फबाट उपाध्यक्ष पदमा सर्वसम्मत निर्वाचित भएको नियोगले जनाएको छ । नेपालले यसअघि पनि उक्त जिम्मेवारी सम्हालिसकेको छ । परराष्ट्र मन्त्रालयका अनुसार नेपाललाई बहुपक्षीयतामा सहभागिता बढाउने र राष्ट्रसंघलाई बढ्दो विश्वव्यापी समस्याहरूलाई समाधान गर्ने सम्मान र अवसर हो । न्युयोर्कस्थित राष्ट्रसंघका लागि हंगेरीका नियोग प्रमुख साबा कोरोसी ७७ औं महासभाको अध्यक्षमा निर्वाचन भएका छन् । महासभा हरेक वर्ष सेप्टेम्बर १३ देखि २७ सम्म हुन्छ ।
ख्वप अस्पताललाई १०० शय्या अनुमति,भक्तपुर (कास) भक्तपुर नगरपालिकाबाट सञ्चालित भक्तपुरको च्याम्हासिंहस्थित ख्वप अस्पतालले एक सय शय्याको अस्पताल सञ्चालन अनुमति पाएको छ । २०७८ फागुन १ देखि लागू भई ६ महिना परीक्षणकाल रहने गरी वाग्मती प्रदेश स्वास्थ्य निर्देशनालयले अस्पताल सञ्चालन अनुमति दिएको नगर प्रमुख सुनील प्रजापतिले बताए ।प्राविधिक शिक्षा तथा व्यावसायिक तालिम परिषद् (सीटीईभीटी) ले आफ्नै सय शय्याको अस्पताल भएका शिक्षण संस्थाले मात्र पीसीएल नर्सिङ पठनपाठन गराउन पाउने निर्णय गरेको हुँदा भक्तपुर नगरले २५ शय्याको ख्वप अस्पताललाई सय शय्यामा स्तरोन्नति गर्न पहल गर्दै आएको थियो । ख्वप अस्पताललाई सय शय्याको अस्पताल सञ्चालन गर्न अनुमति प्राप्त भएसँगै सेवा तथा सुविधा स्तरीय बनाइँदै लगिने नगर प्रमुख प्रजापतिले बताए । ख्वप अस्पतालले हाल दैनिक ६ सयभन्दा बढी बिरामीलाई सेवा दिँदै आएको छ । हालै सम्पन्न स्थानीय तहको निर्वाचनमा ख्वप अस्पताललाई सय शय्यामा स्तरोन्नति गरी सुविधा सम्पन्न अस्पतालका रूपमा विकास गर्ने प्रजापतिले आफ्नो घोषणापत्रमा उल्लेख गरेका थिए ।
'युक्रेन युद्धले विकासोन्मुख देशमा आर्थिक मन्दी,"एजेन्सीहरू (वासिङटन)  कोरोना महामारीले नराम्रोसँग प्रभावित विश्वको अर्थतन्त्र रुसयुक्रेन युद्धका कारण थप बिग्रने चिन्ता थपिएको छ । विश्व बैंकले युद्धका कारण विश्वभर आर्थिक मन्दीको अवस्था उत्पन्न भइसकेको जनाएको छ । खासगरी पूर्वी एसिया र युरोपका विकासोन्मुख देशले ठूलो आर्थिक मन्दीको सामना गरिरहेको बैंकले जनाएको छ । विश्व बैंकका अध्यक्ष डेभिड मलपासले उच्च मुद्रास्फीतिको जोखिम रहेको र आर्थिक वृद्धिदर न्यून हुने निकै जोखिम रहेको बताएका छन् । उनले विश्वमा खानेकुरा र ऊर्जाको भाउ उच्च हुँदै गएको बताए ।युक्रेन युद्ध, चीनमा जारी लकडाउन, आपूर्ति चक्रमा आएको अवरोध र मुद्रास्फीतिको जोखिमले आर्थिक वृद्धिमाथि ठूलो प्रभाव परिहेको छ, मलपासले भनेका छन्, कतिपय देशलाई मन्दीबाट बच्न निकै गाह्रो हुन देखिएको छ । विश्व बैंकले विश्वव्यापी आर्थिक अवस्थासम्बन्धी जुन महिनाको प्रतिवेदनमार्फत मलपासले मुद्रास्फीतिको जोखिम उच्च रहेको चेतावनी दिएका हुन् । बैंकले सन् २०२२ मा युरोपेली देशहरू युक्रेन र रुस आर्थिक संकटका कारण निकै ठूलो समस्यामा पर्ने पूर्वानुमान गरेको छ । त्यसका साथै युद्ध र कोरोना महामारीको असर थप बढ्दै जाने चेतावनी बैंकको छ । यदि विश्वव्यापी मन्दी रोकियो भने पनि मुद्रास्फीतिको समस्या कैयौं वर्षसम्म रहिरहनेछ, मलपासले भनेका छन् । सन् २०२१ देखि २०२४ भित्र विश्वव्यापी आर्थिक वृद्धिदर २७ प्रतिशतले सुस्त हुने बैंकले प्रक्षेपण गरेको छ । यसअघि सन् १९७६ र १९७९ मा आर्थिक मन्दीका कारण हालसम्मकै उच्च बेरोजगारी र मूल्यवृद्धि भएको थियो । रुसले युक्रेनमा आक्रमण सुरु गरेको सय दिन नाघिसकेको छ । उत्तर एट्लान्टिक सन्धि संगठनको सदस्य बन्ने युक्रेनको तयारीपछि रुष्ट रुसले फेब्रुअरी २४ मा आक्रमण सुरु गरेको हो । रुसी आक्रमण केही सातामा नै टुंगिने विश्व समुदायको आकलनविपरीत युद्ध लम्बिएको छ । जसका कारण निकै टाढाटाढाका देशसम्म पनि त्यसको प्रत्यक्ष र परोक्ष असर परिरहेको छ । पेट्रोलियम पदार्थ, ग्यास, खाद्यान्नलगायत सामग्रीको मूल्य अकासिएको छ भने कतिपय देश गहिरो आर्थिक संकटमा फसेका छन् । कोरोना महामारीका कारण थलिएको अर्थतन्त्र सुधार गरी पहिलेको लयमा फर्किने कोसिस गरिरहेका श्रीलंकालगायत देशमा आर्थिक अवस्था थप गहिरिएको छ । महामारीपूर्वको तुलनामा आम्दानी घटेको छ भने बेरोजगारी दर बढ्दै गएको छ । ऊर्जा तथा खाद्यान्नमा भएको महँगीले निम्न तथा निम्नमध्यम वर्गीय मानिसको जीविकोपार्जन झन् कष्टकर बन्दै गएको छ । यसैबीच, बेलायती अर्थतन्त्रको वृद्धिदर अनुमान गरिएभन्दा कम हुने एक थिंकट्यांकले चेतावनी दिएको छ । आर्थिक सहयोग र विकाससम्बन्धी संगठन ओईसीडीले बेलायती अर्थतन्त्र यस वर्ष ३६ प्रतिशतले वृद्धि हुने र अर्को वर्षको वृद्धिदर शून्य प्रतिशत रहने जनाएको हो । यसको अर्थ जी७ राष्ट्रहरूमा आर्थिक वृद्धिदरका हिसाबले दोस्रोमा रहेको बेलायत अर्को वर्ष पुछारमा पुग्नेछ । जी७ मा अमेरिका, क्यानडा, जर्मनी, जापान, फ्रान्स र इटाली छन् । ओईसीडी आर्थिक विकास, जीवनस्तर र विश्वव्यापी व्यापारको प्रवर्द्धनका लागि सहयोग पुर्याउने देशहरूको समूह हो ।"
परमाणु अस्त्र परीक्षण तयारीमा किम,"सोल (एजेन्सी) उत्तर कोरियाले जुनसुकै बेला आफ्नो सातौं परमाणु अस्त्र परीक्षण गर्न सक्ने एक अमेरिकी उच्च अधिकारीले चेतावनी दिएका छन् । प्योङयाङले आइतबार एकै दिन सबैभन्दा बढी आठवटा बलिस्टिक क्षेप्यास्त्र परीक्षण गरेपछि उत्तर कोरियाका लागि अमेरिकी विशेष प्रतिनिधि सुङ किमले परमाणु अस्त्र प्रहार गर्न सक्ने चेतावनी दिएको बीबीसीले जनाएको छ । त्यसको प्रतिक्रियामा अमेरिकी उपविदेशमन्त्री वेन्डी शेर्मनले उत्तर कोरियाले जस्तोसुकै परमाणु परीक्षण गरे पनि त्यसको चर्को र बलियो प्रतिक्रिया जनाउने चेतावनी दिएकी छन् । उत्तर कोरियाले ५ वर्षयता कुनै पनि परमाणु अस्त्र परीक्षण नगरेको भए पनि कोरियाली द्वीपमा तनाव मत्थर भएको छैन । उत्तर कोरियाली नेता उत्तर कोरियाली नेता किम जोङउनले पछिल्लो समय परमाणु तथा क्षेप्यास्त्र कार्यक्रमलाई तीव्रता दिने बताउँदै आएका छन् । इन्डोनेसियाको जाकर्तामा बोल्दै अमेरिकी विशेष प्रतिनिधि किमले उत्तर कोरियाले यो वर्ष अभूतपूर्व संख्यामा क्षेप्यास्त्र परीक्षण गरेको बताएका छन् । गत जनवरीमा हाइपरसोनिक क्षेप्यास्त्र परीक्षणको दाबी गरेको उत्तर कोरियाले यो वर्ष ३१ वटा क्षेप्यास्त्र प्रहार गरिसकेको छ । यसअघि उसले सन् २०१९ मा वर्षभरिमा २५ वटा क्षेप्यास्त्र प्रहार गरेको थियो । अहिले बल्ल जुन महिना चलिरहेको छ, पत्रकारहरूसँग किमले भने । उत्तर कोरिया रणनीतिक तथा सानो आकारका परमाणु अस्त्रको परीक्षणका लागि बढी इच्छुक देखिएको किमको बुझाइ छ । उत्तर कोरियाले अर्को परमाणु अस्त्र कहिले प्रहार गर्ला ? भन्ने प्रश्नको जवाफमा किमले भनेका छन्, जुनसुकै बेला । चाँडोमा यही साता । दक्षिण कोरियाली राजधानी सोलमा बोल्दै शेर्मनले उत्तर कोरियाद्वारा हुने त्यस्तो परीक्षण संयुक्त राष्ट्रसंघीय संकल्प प्रस्तावको प्रतिकूल हुने बताएकी छन् । दक्षिण कोरिया, अमेरिका र जापान मात्र होइन । मलाई लाग्छ, पूरै विश्वले बलियो र स्पष्ट रूपमा प्रतिक्रिया दिन्छ, दक्षिण कोरियाली र जापानी अधिकारीसँग भेटका लागि सोल पुगेकी शेर्मनले भनिन् । प्योङयाङले गरेका परीक्षणको जवाफी कदमस्वरूप अमेरिका र दक्षिण कोरियाले सोमबार ८ वटा क्षेप्यास्त्र प्रहार गरेका थिए । पछिल्लो समय क्षेप्यास्त्र प्रहारको होड चलिरहेको भए पनि अमेरिका उत्तर कोरियासँग बिनासर्त कूटनीतिक वार्ता गर्न तयार रहेको किमको भनाइ छ । उत्तर कोरियामा कोरोना महामारी फैलिएपछि अमेरिकाले मानवीय सहायताका लागि प्रस्ताव गरेको समेत उनको भनाइ छ । उत्तर कोरियाले गत मार्च अन्त्यमा अन्तरमहादेशीय बलिस्टिक क्षेप्यास्त्र (आईसीबीएम) परीक्षण गरेको थियो । जुन सन् २०१७ यताकै पहिलो आईसीबीएम परिक्षण हो । हजारौं किलोमिटर टाढासम्म मार हान्न सक्ने आईसीबीएम क्षेप्यास्त्र सैद्धान्तिक रूपमा अमेरिकी भूमिसम्म पुग्छ । संयुक्त राष्ट्रसंघले उत्तर कोरियामाथि बलिस्टिक क्षेप्यास्त्र तथा परमाणु अस्त्र परीक्षणमा प्रतिबन्ध लगाएको छ । नेता किमले तत्कालीन अमेरिकी राष्ट्रपति डोनाल्ड ट्रम्पबीच ४ वर्षअघि भएको वार्तापछि उत्तर कोरियाले लामो दूरीका क्षेप्यास्त्र परीक्षणमाथि अस्थायी रोक लगाएको थियो । तर सन् २०२० मा किमले उक्त प्रतिबद्धता मान्न आफू बाध्यकारी नभएको बताएका थिए । उत्तर कोरियाले सन् २०१७ मा परीक्षण गरेको ह्वासोङ१२ आईसीबीएम क्षेप्यास्त्र ४ हजार ५ सय किलोमिटरको उचाइसम्म पुगेको थियो । ह्वासोङ१४ भने ८ हजार किलोमिटर उचाइमा पुगेको थियो । यो क्षमताका जमिनबाट प्रहार गर्न सकिने क्षेप्यास्त्र अमेरिका, रुस र चीनसँग मात्रै छन् । कतिपय विज्ञले सन् २०१७ मा परीक्षण गरिएको क्षेप्यास्त्र नियमित बाटोअनुसार प्रहार गरिएको भए १३ हजार किलोमिटरको उचाइमा पुग्ने दाबी गरेका थिए । त्यसको अर्थ उक्त क्षेप्यास्त्रले अमेरिकाको जुनसुकै स्थानमा प्रहार गर्न सम्भव हुन्छ ।"
२८४ मेगावाट नेपाली विद्युत् भारतीय बजारमा,"(काठमाडौं)  नेपालका विभिन्न ५ वटा जलविद्युत् आयोजनाबाट उत्पादित विद्युत् भारतीय बजारमा बिक्न थालेको छ । बुधबार मध्यरातिबाट मध्यमर्स्याङ्दी जलविद्युत् आयोजना पनि थपिएसँगै नेपालले कुल ६८०० मेगावाट आवर (करिब २ सय ८४ मेगावाट) विद्युत् भारत बेच्न थालेको नेपाल विद्युत् प्राधिकरणले जनाएको छ । त्रिशूली, देवीघाट, कालीगण्डकी र मर्स्याङ्दी जलविद्युत् आयोजनाले यसअघि नै भारतमा विद्युत् बेच्न थालिसकेका थिए ।नेपालले गत वर्ष कात्तिक १७ मा पहिलोपटक इन्डियन इनर्जी एक्स्चेन्ज (आईईएक्स) मा विद्युत् बेच्ने अनुमति पाएको थियो । आईईएक्समा विद्युत् बेच्न अनुमति पाएसँगै २४ मेगावाटको त्रिशूली र १५ मेगावाटको देवीघाट गरी कुल ३९ मेगावाट विद्युत् गत वर्ष नै भारत जान थालिसकेको थियो । तर, अरू आयोजनाका लागि भने भारतले अनुमति दिएको थिएन । गत फागुन दोस्रो साता काठमाडौंमा बसेको नेपाल भारत ऊर्जा सचिवस्तरीय संयुक्त संयन्त्र जोइन्ट स्टेयरिङ कमिटी (जेएससी) को बैठकपछि भारत नेपालबाट थप विद्युत् लैजान सहमत भएको थियो । सहमतिमा जसअनुसार नेपालले १४४ मेगावाट क्षमताको कालीगण्डकी, ६९ मेगावाटको मर्स्याङ्दी, ७० मेगावाटको मध्यमर्स्याङ्दी र ५२ मेगावाटको लिखु४ सहित कुल ६ वटा आयोजनाबाट ३६४ मेगावाट विद्युत् भारतले किन्ने उल्लेख छ । लिखु४ बाट उत्पादित विद्युत् भने अझै भारत गइसकेको छैन ।आईईएक्समा बोलकबोलमार्फत विद्युत् खरिदबिक्री हुन्छ । त्यस्तो बोलकबोल प्रक्रिया आईईएक्समा हरेक दिन चल्छ । बोलकबोलअनुसार हरेक १५ मिनेटका लागि फरकफरक दर हुने र दिनमा ९६ वटा स्लटमा विद्युत् बिक्री हुने गरेको छ । नेपालले आज (बिहीबार) का लागि प्रतियुनिट औसत भारु ६ रुपैयाँ ८८ पैसा (नेरु ११) मा विद्युत् बेचिएको प्राधिकरण प्रवक्ता सुरेश भट्टराईले जानकारी दिए । बिहीबारका लागि औसत भारु ६ रुपैयाँ ८८ पैसामा विद्युत् बिक्री भयो, उनले भने, त्यसमा प्राविधिक चुहावट, प्रसारण लाइनको शुल्क, सेवा शुल्कलगायत कटौती गर्दा प्रतियुनिट भारु ६ रुपैयाँ ५२ पैसासम्म प्राधिकरणको खातामा आउँछ ।भट्टराईको भनाइलाई आधार मान्ने हो भने नेपालले बिहीबार करिब ७ करोड १५ लाख रुपैयाँ बराबरको विद्युत् भारतलाई बेच्नेछ । करिडोर चार्ज (ह्विलिङ चार्ज) आईईएक्सलाई बुझाउनुपर्ने र मध्यस्थकर्ता कम्पनी (नोडल एजेन्सी) लाई तिर्नुपर्ने शुल्कसमेत घटाउँदा नेपालले सो रकम बराबरको विद्युत् बेचेको हो । नेपालले अहिले ४ सय केभी ढल्केवरमुजफ्फरपुर अन्तरदेशीय प्रसारण लाइनबाट विद्युत् भारत बेचिरहेको छ । ढल्केबरमुजफ्फरपुर लाइनको ह्विलिङ चार्ज नेपाल स्वामित्वको पावर ट्रान्समिसन कम्पनी लिमिटेड (पीटीसीएनएल) र भारत स्वामित्वको क्रसबोर्डर पावर ट्रान्समिसन कम्पनी लिमिटेडसँग छ । कुनै एक बिन्दुबाट बेचिएको विद्युत् जुन बिन्दुसम्म पुगेर खपत हुन्छ, त्यहाँसम्म पुग्ने संरचनाको ह्विलिङ चार्ज तिर्नुपर्छ । त्यस्तै, प्राधिकरण र आईईएक्सबीच मध्यस्थकर्ताको भूमिका निर्वाह गर्ने विद्युत् व्यापार निगम लिमिटेडलाई पनि विद्युत् बेचेबापत केही शुल्क तिर्नुपर्छ ।नेपाल र भारतबीच १३२६६ केभी क्षमताका साना प्रसारण लाइनहरू बनेका भए पनि ती लाइनबाट नेपालले विद्युत् किन्न मात्रै पाउँछ, बेच्न पाउँदैन । राजविराजकटैया, वीरगन्जरक्सौल, गण्डकरामनगर, महेन्द्रनगरटनकपुरलगायत प्रसारण लाइनबाट पनि भारतमा विद्युत् बेच्न पाउनुपर्ने विषय नेपालले बारम्बार उठाउने गरेको छ । भारतले भने यी प्रसारण लाइनबाट विद्युत् लिने गरेको छैन ।तेस्रो मुलुको लगानी रहेका आयोजनाको विद्युत् नकिन्ने भारतीय नीतिले ४५६ मेगावाटको माथिल्लो तामाकोसी र ३० मेगावाटको चमेलिया जलविद्युत् आयोजनाको विद्युत् भारतले किनिरहेको छैन । भारतले सन् २०१८ मा जारी गरेको अन्तरदेशीय विद्युत व्यापारसम्बन्धी निर्देशिकामा तेस्रो मुलुकको लगानी रहेका उत्पादन, प्रसारण र वितरणका कुनै पनि आयोजनाबाट विद्युत् नकिन्ने उल्लेख छ । सोही कारण नेपालले माथिल्लो तामाकोसी र चमेलियाबाट उत्पादित विद्युत् भारतलाई बेच्न नपाएको हो ।केही समयअघि भारतबाट विद्युत् नपाएर औद्योगिक ग्राहकको लाइन काटेको प्राधिकरणले अहिले फेरि भारतलाई विद्युत् बेच्न थालेको हो । वर्षायाममा नेपालको विद्युत् खपत नभएर खेर जाने अवस्था भए पनि हिउँदमा भने भारतबाटै आयात गर्नुपर्ने अवस्था छ ।"
पूर्वका उद्योगीले भने कर परिवर्तनमा भ्रष्टाचार,"यस्तो अवस्थामा मुलुकका ४० भन्दा बढी सानाठूला वायर उद्योग तत्काल बन्दको स्थितिमा पुग्ने प्रिमियर वायर उद्योगका सञ्चालक तथा व्यापार संघका पूर्वअध्यक्ष पवन सारडाको भनाइ छ ।वनस्पती घिउतेल उद्योगको कच्चा पदार्थमा यसअघि १० प्रतिशत भन्सार महसुल र प्रशोधित तेलमा एक तहमाथि १५ प्रतिशत भन्सार महसुल लाग्दै आएको थियो । हाल सार्वजनिक गरिएको बजेटले प्रशोधित पाम र पामोलिन तेल आयातमा ५ प्रतिशत कायम गरेर ६६६७ प्रतिशत छुट दिएको छ । यो नीतिले सञ्चालनमा रहेका वनस्पती घिउतेल उद्योगको लगानी जोखिममा परेको विज्ञप्तिमा उल्लेख छ ।त्यसैगरी, सेनिटरी प्याड उत्पादन गर्ने उद्योगहरूले प्याकिङ मेटेरियलमा ३० प्रतिशत भन्सार महसुल र ५ प्रतिशत अन्तःशुल्क तथा कच्चा पदार्थ आयातमा १ प्रतिशत भन्सार महसुल तिर्दै आएका थिए । तयारी सेनेटरी प्याड आयात गर्दा १५ प्रतिशत भन्सार महसुल लाग्ने गरेको थियो । बजेटले यसलाई घटाएर १५ प्रतिशत मात्र कायम गरेको छ । यसका कारण स्वदेशमा उत्पादन गर्नुभन्दा आयात गरेर बिक्री गर्दा सस्तो पर्ने विज्ञप्तिमा उल्लेख छ । सरकारको यो नीतिले मुलुकका करिब ४० वटा सेनिटरी प्याड उत्पादन गर्ने उद्योगको करिब ६ अर्ब लगानी जोखिममा पर्दा ६ हजारभन्दा बढी कामदार प्रभावित हुने दाबी गरिएको छ ।आगामी आवको बजेटमार्फत स्वदेशी उद्योगको संरक्षणका लागि उचित सम्बोधन र राहतको अपेक्षा निजी क्षेत्रले गरेको थियो । तर सरकारले उद्योगी व्यवसायीको हितविपरीत ल्याएको नीतिलाई तत्काल परिमार्जन गर्न आग्रह गर्छौं, अध्यक्ष रिजालले भने । तीनवटै संस्थाले बुधबार नै मोरङका प्रजिअ काशीराज दाहालमार्फत प्रधानमन्त्रीलाई ज्ञापनपत्र बुझाएका छन् ।"
वायर उद्योग धरापमा,"काठमाडौं (कास) बजेटमा गरिएको भन्सार वृद्धिको व्यवस्थाले वायर रड उद्योग धरापमा पर्ने व्यवसायीहरूले जनाएका छन् । वायर रड उद्योगहरूले एक विज्ञप्ति जारी गरी आर्थिक विधेयक ०७९८० मार्फत वायर रड उद्योगका लागि आवश्यक कच्चा पदार्थ (एचएसकोड ७२१३९११०) मा ५ प्रतिशतको भन्सार महसुल बढाएर १० प्रतिशत कायम गरिएको र अन्तःशुल्कसमेत प्रतिमेट्रिक टन २ हजार ५ सयबाट ४ हजार ५ सय रुपैयाँ कायम गरिएको भन्दै आपत्ति जनाएका हुन् ।त्यसअघि मे २२ मा वायर रड उद्योगलाई आवश्यक पर्ने कच्चा पदार्थ निर्यातमा भारतले १५ प्रतिशत निर्यात शुल्क लगाएको थियो । नेपाल र भारत सरकार दुवैको चर्को शुल्कका कारण मारमा परेको उद्योगहरूले जनाएका छन् । संयुक्त विज्ञप्तिमा भनिएको छ, कच्चा पदार्थबाट उत्पादन गर्ने तयारी वस्तुको आयात शुल्क साफ्टाअन्तर्गत ६ प्रतिशत रहेकाले पछिल्लो व्यवस्थाका कारण त्यस्ता वस्तुहरू उत्पादन गर्नुभन्दा विदेशबाटै आयात गर्दा सस्तो पर्न जाने अवस्था सिर्जना भएको छ । यसले गर्दा अर्बौं लगानीमा सञ्चालन भइरहेका गाविअन उद्योग, जीआई तार उद्योग, किलाकाँटी उद्योग, तारका सानाठूला गरी १ सयभन्दा बढी स्वदेशी उद्योग धराशायी हुन जाने विज्ञप्तिमा उल्लेख छ ।"
अमेरिकी डलर भाउ १२४६८ रुपैयाँ,"(काठमाडौं)  नेपाली मुद्राको तुलनामा अमेरिकी डलरको भाउ (विनिमय दर) हालसम्मकै बलियो बनेको छ । बिहीबारका लागि नेपाल राष्ट्र बैंकले एक अमेरिकी डलरको विनिमय दर १२४६८ रुपैयाँ (बिक्री दर) तोकेको छ । यसअघि गत जेठ ६ मा डलर भाउ १२४६७ रुपैयाँ पुगेको थियो । करिब तीन सातामा डलरको भाउमा सामान्य कमी भएकोमा पछिल्ला दिनमा लगातार बढिरहेको छ । सोही क्रममा बिहीबार नयाँ उचाइमा पुगेको हो । गत असारको तुलनामा चैतसम्म डलरसँग रुपैयाँ २०४ प्रतिशतले कमजोर (अवमूल्यन) भएको राष्ट्र बैंकको प्रतिवेदनमा उल्लेख छ । गत आर्थिक वर्षको सोही अवधिमा रुपैयाँ ०४८ प्रतिशतले बलियो (अधिमूल्यन) भएको थियो । पछिल्ला साढे ४ वर्षमा डलर भाउ करिब २३ रुपैयाँले बढेको छ । सन् २०१७ डिसेम्बरमा १ डलरको भाउ १०२ रुपैयाँ मात्रै थियो । विश्व बजारमा डलरको माग अकासिएपछि भाउ पनि बढ्दै गएको हो । पछिल्लो समय गत वैशाख २७ देखि डलरले हरेक दिनजसो नयाँ रेकर्ड बनाउन थाल्यो । त्यसअघि गत फागुन २४ मा १ डलरको विनिमय दर १२३४४ रुपैयाँ र २०७७ वैशाख १० मा १२३२४ रुपैयाँसम्म पुगेको थियो ।पछिल्ला केही महिनायता डलरको मूल्य उकालो लाग्दा त्यसको असर भारतीय मुद्रा (भारु) हुँदै नेपाली मुद्रासम्म आइपुगेको छ । नेरु र भारुबीच स्थिर विनिमय दर छ । स्थिर विनिमय दरसँगै कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रत्यक्ष प्रभावित हुन्छ । अहिले पनि त्यही भएको हो । बुधबार साँझसम्म एक डलरको विनिमय दर भारु ७७७२ छ । दुई दिनअघि (जुन ६) यो दर हालसम्मकै उच्च भारु ७८०६ पुगेको थियो ।पछिल्ला महिनामा अमेरिकी अर्थतन्त्रको सुधार तीव्र गतिमा भइरहेको छ । गत वैशाखमै अमेरिकामा डलरको भाउले २ दशकयताकै नयाँ उचाइ प्राप्त गरेको अन्तर्राष्ट्रिय सञ्चार माध्यमहरूले जनाएका थिए । हेज फन्डलगायतको मूल्य धेरैले बढेपछि डलरको भाउले पनि त्यतिबेला नयाँ रेकर्ड कायम गरेको थियो । विश्वका मुख्य मुद्राहरूमध्ये डलरको भाउ सबैभन्दा धेरै १०४१९ मा पुगेको थियो । यो सन् २००४ यताकै उच्च भएको र पछिल्लो एक वर्षमा डलरको भाउ ९ प्रतिशतले बढेको रोयटर्सले जनाएको छ । करिब २ महिनाअघि अमेरिकी केन्द्रीय बैंक फेडरल रिजर्भले ०५ प्रतिशत बिन्दुले ब्याजदर बढाएको थियो । यो निर्णयपछि पनि डलर बलियो बन्दै गएको हो । केही महिनायता अमेरिकामा मूल्यवृद्धिले पनि ४० वर्षयताकै नयाँ उचाइ कायम गरेको छ ।डलर बलियो बन्दा नेपाल आउने रेमिट्यान्समा सकारात्मक प्रभाव पर्छ । डलरको भाउ बढेको समयमा विदेशमा रहेका नेपालीले ठूलो मात्रामा रेमिट्यान्स पठाउने गरेको सरकारी तथ्यांकले पुष्टि गर्छ । यस्तै, डलर बलियो हुँदा प्रत्यक्ष वैदेशिक लगानी (एफडीआई) मा पनि सकारात्मक प्रभाव पार्छ । यसरी रेमिट्यान्स र एफडीआईमा आएको सुधारले मुलुकको भुक्तानी सन्तुलन बचतमा राख्न ठूलो मद्दत पुग्छ । नेपालले पर्यटन र निर्यातमा राम्रो सुधार गरेर पनि डलर बलियो हुनुको लाभ लिन सक्थ्यो । अहिले पर्यटक बढ्ने र निर्यात बढाउने सम्भावना पनि छैन । यसकारण डलरको मूल्य बढ्दा पनि नेपालले ती क्षेत्रबाट लाभ लिन सकेको छैन ।बरु नेपाललाई नोक्सान भने भएको छ । सबैभन्दा बढी नोक्सानी वस्तु तथा सेवाको आयातबापतको भुक्तानीमा भएको देखिन्छ । आयात बढ्दो गतिमा रहेकाले त्यसबापत भुक्तानी गर्नुपर्ने दायित्व पनि बढिरहेको छ । रुपैयाँ कमजोर हुँदा वैदेशिक ऋण लगानी भुक्तानीको दायित्व बढ्छ भने विदेशबाट लिएको ऋणको साँवाब्याज भुक्तानीका लागि पनि धेरै बढी रकम तिर्नुपर्छ । विदेशमा औषधोपचार, अध्ययन, भ्रमणलगायत जानेहरूको लागत महँगो पर्छ । अहिले त्यही भएको छ ।"
"चौधरी ग्रुप विद्युतीय सवारी व्यापारमा, बेच्न थाल्यो निटा","काठमाडौं (कास) चौधरी ग्रुपअन्तर्गतको सीजी मोटर्स विद्युतीय सवारी साधनको व्यापारमा प्रवेश गरेको छ । वर्षौंदेखि विभिन्न व्यवसायमा संलग्न रहँदै ग्रुपले पहिलो चरणमा विद्युतीय सवारी ब्रान्ड निटाको निटा भी नेपाली बजारमा सार्वजनिक गरेको हो । होजोनले सन् २०२० मा निटा भी र सन् २०२१ मा निटा यू प्रो र निटा एस मोडल सार्वजनिक गरेको थियो । निटा भी एक पटकको फुल चार्जमा ३८० किलोमिटरभन्दा बढी कुद्न सक्छ । यसमा सियाटलले उत्पादन गरेको ३८५ किलोवाट आवर ब्याट्री प्रयोग गरिएको छ । अधिकतम गति प्रतिघण्टा १०१ किलोमिटर छ । ब्याट्री र मोटरमा ८ वर्ष वा १ लाख ५० हजार किलोमिटर वारेन्टी दिइएको छ । फ्रन्ट एक्सएलमा रहेको विद्युतीय मोटरले ७० किलोवाट, ९५ पीएस पावर र १६० एनएम टर्क जेनेरेट गर्छ । यो कारमा गर्मी वा जाडो मौसममा समेत ब्याट्रीको दक्षता कम नहोस् भनेर अटोमेटिक हिटिङ तथा कुलिङ प्रणाली जडान गरिएको छ । नेपाली बजारमा उपलब्ध निटा भी विभिन्न ५ रंगमा उपलब्ध छ भने यसको बजार मूल्य ३७ लाख ९९ हजार रुपैयाँ कायम गरिएको सीजी मोटर्सले जनाएको छ ।"
नबिलका १८ शाखामा अब निःशुल्क सार्वजनिक शौचालय,"काठमाडौं (कास) नबिल बैंकले काठमाडौं महानगरपालिकामा रहेका आफ्ना शाखाका शौचालयलाई निःशुल्क प्रयोग गर्न दिने भएको छ । महानगर र बैंकबीच बुधबार भएको सम्झौताअनसार सर्वसाधारणले अब बैंका महानगरभित्र रहेका १८ शाखाका शौचालय निर्बाध प्रयोग गर्न पाउने भएका हुन् । गत जेठ १६ मा महानगरको कार्यपालिका बैठकले सार्वजनिक शौचालयको पहुँच जनस्तरसम्म पुर्याउन निजी क्षेत्रलाई गरेको आह्वानअनुरूप ऐक्यबद्धता जनाएको बैंकले जनाएको छ । सम्झौतामा महानगरले शौचालय सार्वजनिक प्रयोगको लागि भएको सूचनासहितको संकेतबोर्ड बैंकका शाखाहरूमा राख्ने, शौचालयको सरसफाइ, नियमित मर्मतसम्भार, पानीको प्रबन्ध, निकासको व्यवस्था बैंकले गर्नेसमेत उल्लेख छ । सम्झौता ५ वर्षका लागि भएको हो ।"
'विद्युतीय सवारीमा लगाइएको करले प्रयोगमा प्रोत्साहन गर्दैन,"काठमाडौं (कास) नेपालमा बीवाईडी अटो उद्योग कम्पनीको आधिकारिक वितरक साइमेक्स् इन्कले हालै बजेटमार्फत विद्युतीय सवारीमा लगाइएको थप करले यसको प्रयोगमा प्रोत्साहन नमिल्ने जनाएको छ । नेपालमा बिक्री हुने विद्युतीय सवारीको मूल्यमा भारी वृद्धि हुने गरी भएको कर संशोधनले व्यवसायमा मात्रै नभई वातावरणीय पक्षमा समेत प्रभाव पार्ने बीवाईडीको ठहर छ । एक विज्ञप्ति जारी गर्दै बिवाईडीले भनेको छ, परिमार्जित करको घोषणासँगै सरकारले आफ्नो प्रमुख नीतिलाई बिर्सेको छ र लगानीकर्ताका लागि मात्रै नभई प्रयोग गर्न चाहनेलाई पनि यो एक भयमय हुन सक्नेछ । समग्रमा नेपाली अटोमोबाइल उद्योगमा विद्युतीय सवारी साधनको कुल बजार हिस्सा जम्मा ५ प्रतिशत रहेको कम्पनीले जनाएको छ । चालु आवमा करिब १५ हजार गैरविद्युतीय सवारी साधन आयात गरिएको र विद्युतीयतर्फ १ हजार ४ सय थान मात्रै आयात भएको छ ।"
कृषि प्रविधिमा लगानी गर्नएनएमबीविन्ड पावरबीच सम्झौता,काठमाडौं (कास) एनएमबी बैंकले हाइड्रोपोनिक्स प्रविधिमा आधारित कृषि प्रणालीमा कर्जा लगानी गर्न विन्ड पावर नेपालसँग सम्झौता गरेको छ । सम्झौताअनुसार बैंकले विन्ड पावरबाट हाइड्रोपोनिक्स प्रविधिमा आधारित कृषि प्रणाली खरिद गर्न इच्छुक व्यक्ति तथा समूहलाई कर्जा उपलब्ध गराउनेछ । हाइड्रोपोनिक्स माटोको प्रयोग नगरी बिरुवा उब्जाउने प्रविधि हो । यसले पानीमा आधारित पोषक तत्त्वहरू प्रयोग गरी ३१० गुणा बढी उत्पादन गर्न सक्छ । उत्पादन चक्र छिटो छ र उत्पादित वस्तुको पोषण तत्त्व परम्परागत उत्पादन प्रणालीको तुलनामा उच्च रहने बताइएको छ ।
महालक्ष्मी विकास बैंकको क्रमिक बचत खाता,काठमाडौं (कास) महालक्ष्मी विकास बैंकले मुद्दतीअन्तर्गत क्रमिक बचत खाता सार्वजनिक गरेको छ । २८ औं वार्षिकोत्सवका अवसर पारेर सार्वजनिक उक्त खाता एक हजार रुपैयाँमै खोल्न सकिन्छ । खातामा दैनिक मौज्दातमा १२ प्रतिशत ब्याज गणना गरी उक्त ब्याज त्रैमासिक रूपमा साँवामा गाभेर एकमुष्ट भुक्तानी गर्ने बैंकले जनाएको छ । यस योजनाअन्तर्गत खाता खोल्ने ग्राहकले ५ वर्षसम्म जुनसुकै समयमा खातामा रकम जम्मा गर्न सक्नेछन् ।
प्रतिलिपि अधिकारको सधैं सास्ती,"(काठमाडौं)  आफ्ना सिर्जनालाई सहमति लिएरनलिएर व्यवसायिक रूपमा प्रयोग गरे पनि लाभ नबाँडेको सर्जकहरूले लगाउने आरोपका घटना नयाँ होइनन् । विवाद हुन्छ, सहमति खोजिन्छ, दुवै पक्ष एउटा समझदारीमा आएपछि किचलो साम्य हुन्छ । आफ्ना सिर्जनाको प्रयोग अनधिकृतरूपमा प्रयोग गरेकाहरूविरुद्ध सर्जकको चर्को विरोध छ । अहिले दिवंगत स्रष्टा गोपाल योञ्जन र फिल्मकर्मी सम्झना रौनियारबीच यस्तै विवाद छ । योञ्जनका सातवटा गीत आफ्नो फिल्ममा प्रयोग गरेर सहमतिबेगर भिडियो युट्युबमा राखेको, आर्थिक लाभ नबाँडेको आरोप योञ्जनकी श्रीमती रेन्छिनको आरोप छ । श्रीमान्का सिर्जनाहरूलाई संकलन गरी पछिल्लो पुस्ताका लागि संग्रह गर्ने क्रममा नै दुरुपयोग भएको भन्दै ७२ वर्षीया रेन्छिन प्रतिलिपि अधिकारका लागि दौडधुप गरिरहेकी छन् । निर्देशक रौनियारले आठ वर्षअघि प्रदर्शित आफ्नो फिल्म मेघा मा योञ्जनका ७ गीतहरू रिरेकर्डिङ गरेर प्रयोग गरेकी थिइन । फिल्मले अपेक्षितरूपमा व्यवसाय भने गर्न सकेको थिएन । सम्झनाले फिल्ममा हाम्रो गीत प्रयोग गर्ने कुरा गरेपछि मैले विश्वासकै आधारमा बिनालेखापढी अनुमति दिएँ, उनले भनिन्, फिल्मका लागि मात्र गीत दिएकी हुँ तर उहाँहरूले मलाई नसोधीकनै आफ्नो युट्युब च्यानलमा राख्नुभयो । गीतहरूको अडियो राइट रेन्छिनसँगै भएकाले फिल्मबाहेक अन्य प्रयोग गर्नुपरेमा अनुमति माग्ने मौखिक सहमति भए पनि रौनियारले बेवास्ता गरेको योञ्जन परिवारको आरोप छ ।मञ्जुरीअनुसार गीत प्रयोग गरिएको बताएकी रौनियार स्रष्टाले पाउने १५२० प्रतिशत भए पनि लाभको ८० प्रतिशत मागदाबीले कुरा नमिलेको बताउँछिन् । योञ्जन परिवारले सबास्ता इन्टरटेन्मेन्टमा भएका गीतहरूसमेत स्ट्राइक डाउन (प्रसारण बन्द) भने गराइसकेका छन् । स्रष्टा र उनीहरूका परिवारले सिर्जना पुनर्प्रयोग गर्नेहरूविरुद्ध आवाज उठाएका घटना थुप्रै छन् । प्रतिलिपि अधिकारको विषयमा आवाज उठाउँदै आएका संगीतकार लक्ष्मण शेष सम्झौताअनुसार गीतको बिक्रीवितरण गर्नुपर्ने औंल्याउँछन् । पर्दाको प्रयोजनका लागि गीत दिइएको हो भने त्यो अन्य प्लेटफर्ममा प्रयोग गर्न पाइँदैन, उनी भन्छन्, स्रष्टाले दिएको अनुमतिभन्दा अन्य ठाउँमा गीतसंगीत बिक्रीवितरण भएको छ भने त्यस्ता व्यक्ति सिधै कानुनी कठघरामा उभ्याउनुपर्छ । ६० को दशकपछि एनालगबाट नेपाली गीतसंगीत डिजिटल प्रविधितिर फड्को मार्यो । प्रविधिले रेकर्डिङदेखि बजारमा जानसमेत सहज बनाइदियो । प्रविधिले दर्शकस्रोतासम्म पुग्न सजिलो बाटो बनाए पनि यसको चरम मारमा भने वास्तविक सर्जकहरू पर्दै आएका छन् । वास्तविक स्रष्टाका गीतहरू बिनाअनुमति अनधिकृत रूपमा व्यक्तिगत युट्युब च्यानलमा प्रयोग गर्नु, कभर गीतका रूपमा ल्याउनु, पुराना गीतका लय, शब्द तथा संगीतसमेत हुबहु नक्कल गरेर आफ्नै सिर्जनाका रूपमा दाबी गर्नु बजारमा सामान्य जस्तै भए । यसले गोपाल योञ्जन मात्र होइन प्रेमध्वज प्रधान, लोकबहादुर क्षत्री, यादव खरेल, भक्तराज आचार्यसम्मका सिर्जनामाथि अन्याय भएको मान्छन् सर्जकहरू । प्रतिलिपि अधिकार ऐन २०५९ ले वर्जित गरेका गतिविधि बजारमा रोकिएका छैनन् । जरिवाना र सजायको कानुन छ तर कोही कारबाहीमा परेका घटना विरलै छन् । दिवंगत सर्जक लोकबहादुरका पनि मौलिक लोकगीतहरू पछिल्लो समयमा हुबहु नै कपी गरेर बजारमा आउन थालेपछि छोरा रोहित बाबुको प्रतिलिपि अधिकारका लागि लडिरहेका छन् । वास्तविक सर्जकको प्रतिलिपि अधिकारको पक्षमा अहिले संगीत बजारको कुनै चासो नरहेको उनको गुनासो छ । सन् २०११ देखि म बुबाको सिर्जनाको न्यायका लागि लडिरहेको छु । सर्जकको सिर्जना संरक्षण गर्छु भनेर लागेका कलाकार र संस्था सबैलाई भेटें, अधिकारका लागि लड्न सजिलो छैन । प्रतिलिपि अधिकार ऐन २०५९ तथा नियमावली २०६१ अनुसार प्रतिलिपि अधिकारको संरक्षण तथा संवर्द्धन सम्बन्धी आवश्यक कामकारबाही गर्न स्थापित संस्था नेपाल प्रतिलिपि अधिकार रजिस्ट्रार कार्यालय छ । त्यहाँका कर्मचारी उल्टै गुनासो लिएर बसेका छन् । कुनै गीत चोरी भयो, लय मिल्यो भन्ने मुद्दाहरूलाई केलाउने हाम्रो मातहतमा छैन, रजिस्ट्रार विष्णुकुमारी भट्टराई भन्छिन्, केसकै रूपमा कानुनी प्रक्रियामा लैजान स्रष्टाहरूले नै सम्बन्धित निकायमा जानुपर्छ । स्रष्टाको सिर्जना र मौलिक अधिकारका क्षेत्रमा स्थापित निकायको जिम्मेवारी नै नदेखिएको गायक शिवनारायण जोशी बताउँछन् । विशेषगरी काँठे लोकभाकाका सर्जक उनी स्वयं नै आफ्ना गीतहरू चोरी भएको उजुरी लिएर प्रहरी प्रशासनदेखि अदालतसम्म धाइरहेका छन् । आफ्नो सिर्जनालाई अरूले दाबी गरिरहँदा कानुनी लडाइँमा साथ दिनुको सट्टा सम्बन्धित निकायहरूले नै मौन स्वीकृति दिइरहेको उनको आरोप छ । सर्जकको सिर्जना अधिकार संरक्षणका लागि प्रशासनिक तथा कानुनी बाटोमा जाने आधार मात्र बनाउन सकिने गीतकार संघको भनाइ छ । संघका अध्यक्ष शुभ मुकारुङ भन्छन्, सिर्जना क्षेत्रमा मौखिक सहमतिका आधारमा मात्र अगाडि बढ्नुहुन्न । स्रष्टाको सिर्जना एउटा प्रयोजनका लागि लिएपछि अर्कोमा प्रयोग गर्न कानुनी रूपमा मिल्दैन । पछिल्लो समयमा गैरसरकारी संस्थाले नैतिक र आर्थिक दुवै अधिकारमा स्रष्टाको शोषण गरिरहेको गीतकार एवं चलचित्र निर्देशक यादव खरेलको दाबी छ । हाम्रा उत्पादनका सिर्जना धेरै पोर्टलमा बेचिएका छन् । गीत बिक्रीबारे स्रष्टालाई जानकारी र त्यसको लाभांश दिएका छैनन् । यो त इँटाभट्टामा मानिस हालेर मारेको जस्तै भयो, उनले अझै थपे, शोषणका विरुद्धमा आवाज उठाएर हामी एकबद्ध हुनुपर्छ । प्रतिलिपि अधिकार हनन गर्नेविरुद्ध हामी जागरुक भएर लड्नैपर्छ ।"
शीर्षस्थ ओमान र पछ्याइरहेको नेपाल,"ओपनिङमा नयाँ जोडीकुशल भुर्तेल र आसिफ शेख ओपनिङ ब्याटिङ जोडीको रूपमा अमेरिका आएका थिए । ब्याटिङमा नेपालको ठूलो आशा यी दुईलाई लिएर पनि थियो । तर ओमानविरुद्ध बिहीबार खेल्दा सम्भवतः यी दुवै ओपनर हुने छैनन् । उनीहरूको स्थानमा सुनील धमला र सुवास खकुरेलले ब्याटिङमा नेपालको इनिङ्स सुरु गर्नेछन् । कुशल र आसिफको विकल्पमा सुनीललाई टोलीमा राखिएको थियो । कुशल र आसिफ दुवै घाइते भएपछि सुवासलाई नेपालबाट झिकाइएको हो । सोमबार साँझ ह्युस्टन आइपुगेका सुवासले त्यसको भोलिपल्ट प्रशिक्षण गरेका थिए । मंगलबार प्रशिक्षणमा सुनील र सुवासले ओपनिङ जोडीको रूपमा धेरै समय विकेटमा बिताएका थिए ।सुनील र सुवास विकेटमा ब्याटिङ प्रशिक्षण गरिरहँदा कुशल र आसिफ फिजियो विक्रम न्यौपाने र ट्रेनर साहिद केशभानीको निगरानीमा थिए । कुशलले फिल्डिङ गरे पनि प्रशिक्षणमा खासै ब्याट समातेनन् । अमेरिकासँग शनिबार हुने खेलमा मात्र कुशल उपलब्ध हुने देखिएको छ । नेपाली अल स्टार्ससँगको अभ्यास खेलमा आसिफलाई बलले घुँडामा लागेको थियो भने ह्युस्टनसँगको दोस्रो अभ्यास खेलमा फिल्डिङ गर्नेक्रममा बलमाथि कुशलको खुट्टा दोब्रिएको थियो । प्रतियोगिताको पछिल्ला खेलहरूमा उनीहरूले खेल्ने सम्भावना छ, तर विकल्पमा रहेका सुनील र सुवास राम्रो लयमा देखिएका छन्, दासानायकेले घाइतेद्वय आसिफ र कुशलको बारेमा भने, यी दुई खेलाडी चोटपछि फर्किए भने पनि शीर्ष ब्याटिङमा हाम्रो ठूलो प्रतिस्पर्धा हुनेछ । माथिल्लोपंक्तिको ब्याटिङमा हामीसँग धेरै विकल्प छन् ।सुनीलले सन् २०१७ मा केन्यासँग विश्व क्रिकेट लिग च्याम्पियनसिपमा डेब्यु गरेका थिए । केन्यासँग कीर्तिपुरमा दुवै खेल खेलेपछि सुनीलले नेपालको जर्सी एकै पटक अघिल्लो महिना जिम्बावे ए विरुद्धको खेलमा लगाएका थिए । सन् २०२० मा अमेरिका र ओमानसँग लिग २ को घरेलु शृंखलामा सुवासले पछिल्लो पटक नेपालबाट खेलेका थिए । शरद भेषावकर पहिलो खेलमा घाइते भएपछि ल्याइएका सुवासले त्यसपछिको तीन खेलमा खासै सम्झनलायक प्रदर्शन गर्न सकेका थिएनन् ।"
शाहीलाई ड्रिम फाप्ला साकार पार्ने जिम्मेवारी,"(धनगढी)  नेपाल सरकारले फाप्ला अन्तर्राष्ट्रिय क्रिकेट मैदान एवं खेलग्राम पूर्वाधार निर्माण विकास समितिको अध्यक्षमा अभियन्ता सुवास शाहीलाई नियुक्त गरेको छ । सोमवार बसेको मन्त्रिपरिषद बैठकले शाहीलाई अध्यक्ष र कल्पना दियाकोटीलाई सदस्यमा मनोनीत गरेको हो । शाही र दियाकोटीले बुधबार युवा तथा खेलकुद मन्त्री महेश्वरजंग गहतराजबाट नियुक्तिपत्र बुझेका छन् । फाप्ला अन्तर्राष्ट्रिय क्रिकेट मैदान तथा खेलग्राम पूर्वाधार निर्माण विकास समिति आदेश २०७९ अनुसार दुई जना सरकारबाट मनोनीत र ७ जना पदेन सदस्य रहने व्यवस्था छ । गत वैशाख २६ मा उक्त आदेश राजपत्रमा प्रकाशित भएको थियो । उक्त आदेशबमोजित मन्त्रिपरिषद्ले समितिलाई पूर्णता दिएको हो । नियुक्ति पत्र बुझ्दै अध्यक्ष शाहीले जीवनमा सबैभन्दा ठूलो खुसी मिलेको र सरकारले दिएको जिम्मेवारीलाई कुशलतापूर्वक निर्वाह गर्ने बताएका छन् । शाही नै कैलालीको धनगढी उपमहानगरपालिका३ को मोहना नदी किनारको खेल मैदानलाई अन्तर्राष्ट्रिय स्तरको क्रिकेट मैदानका लागि सपना देख्ने ब्यक्ति हुन् । उनले जुन दिन सपना देखे त्यही दिनदेखि ड्रिम फाप्ला को अभियान चलाएका थिए ।उनी ड्रिम फाप्लाको अभियानलाई साकार रूप दिन लागिपरेको दस वर्ष भएको छ । सरकारले वैशाख २६ मा फाप्ला क्रिकेट मैदान र खेलग्राम पूर्वाधार निर्माणलाई राष्ट्रिय प्राथमिकताको योजना राख्ने घोषणा गरेपछि ड्रिम फाप्लाको अभियानले साकार रूप लिने उनले विश्वास गरेका थिए । तर, एक वर्ष नपुग्दै सरकारले शाहीलाई नै पूर्वाधार निर्माण समितिको अध्यक्षमा नियुक्त गरेर ड्रिम फाप्लालाई साकार पार्ने जिम्मेवारी सुम्पेको छ । धनगढीको मुख्य सहरबाट ३ किलोमिटर बोराडाँडीदेखि पश्चिम मोहना नदी छेउको गौचरणमा अन्तर्राष्ट्रिय क्रिकेट मैदान बन्ने घोषणाले स्थानीयवासी खुसी भएका छन् । शाहीको नेतृत्वमा सन् २०१५ देखि नै फाप्लामा अन्तर्राष्ट्रिय क्रिकेट रंगशाला निर्माण अभियान थालिएको थियो । गौचरणका रूपमा रहेको फाप्लालाई शाहीले स्तरोन्नति गर्दै सुरुमा स्थानीय लिगहरू सञ्चालन गरेका थिए । नेपालको पहिलो फ्रेन्चाइज लिग क्रिकेटका रूपमा धनगढी प्रिमियर लिग (डीपीएल) को आयोजना शाहीले फाप्लामै गराएपछि यसले चर्चा पाएको थियो । अध्यक्ष शाहीले विकास समिति गठनसँगै अब फाप्ला अन्तर्राष्ट्रिम क्रिकेट मैदान निर्माणको कामले गति पाएको बताए । उनले आफ्नै नेतृत्वमा अन्तर्राष्ट्रिय क्रिकेट मैदान तथा खेलग्राम बनाउने अभिभारा सुम्पेको नेपाल सरकारप्रति आभार व्यक्त गरे । गठन आदेशमा तीन वर्षको कार्यकाल रहेको छ । यदि पूर्वाधार निर्माणको कार्य तोकिएको समयमा सम्पन्न नभएमा समितिको सिफारिसमा सरकारले एकएक वर्ष गरी दुई पटकसम्म पदावधि थप गर्न सक्ने आदेशमा उल्लेख छ । अध्यक्ष शाहीले आफ्नै कार्यकालमै क्रिकेट रंगशाला निर्माण भइसक्ने दाबी गरेका छन् । उनका अनुसार गठित समितिले क्रिकेट मैदान तथा खेलग्रामको विस्तृत परियोजना प्रतिवेदन तयारी गरी स्वीकृत गर्ने, संरचना निर्माण गर्दा वातावरणीय मूल्यांकन गराउने र स्रोत जुटाउनेलगायतका मुख्य जिम्मेवारी पहिलो चरणभित्र परेको छ । शाहीको अध्यक्षतामा बन्ने ९ सदस्यीय समिति सदस्यमा धनगढी उपमहानगरपालिका र कृष्णपुर नगरपालिकाका नगर प्रमुख पदेन सदस्य रहनेछन् । सुदूरपश्चिम प्रदेश सरकारको खेलकुद हेर्ने मन्त्रालयका सचिव, कैलालीका प्रमुख जिल्ला अधिकारी, सहरी विकास तथा भवन निर्माण विभाग, संघीय आयोजना कार्यान्वयन ईकाई कैलालीका प्रमुख, उद्योग वाणिज्य संघ कैलालीका अध्यक्ष पदेन सदस्य हुनेछन् । खेलकुद क्षेत्रमा योगदान पुर्याएका महिलामध्येबाट सरकारले मनोनयन गर्ने एक सदस्यमा कल्पना दियाकोटी रहेकी छन् ।"
क्रिकेट सिक्दै दृष्टिविहीन,"(गोरखा)  क्रिकेट खेल अभ्यासका लागि खेलकुद मैदान छिरेकी गोरखा नगरपालिका२ की मनीषा रानामगरलाई ब्याट समाएपछि दृष्टिविहीन पनि खेल क्षेत्रमा जम्न सक्छन् भन्ने आँट पलायो । गोरखा हरमटारी खेलकुद मैदानमा त्रिकेटको अभ्यास गर्न पुगेकी मनीषाले पहिलो दिन ब्याट समात्न र बलिङ गर्न सिकिन् । यसअघि उनले क्रिकेटबारे थाहा पाए पनि गहिरिएर अध्ययन गरेकी थिइनन् ।आँखा देख्नेले खेल्छन् भन्ने सुनेकी थिएँ, उनले भनिन्, आँखा नदेख्नेले पनि खेल्न सक्दा रहेछन् भन्ने बल्ल आफैंले खेलेपछि थाहा पाएँ । मनीषा ५ कक्षा पढ्दासम्म सवल थिइन् । ब्रेन ट्युमरको शल्यक्रिया गर्दा उनका दुवै आँखा बन्द भए । अहिले ८ कक्षा पुगें, उनले भनिन्, अहिले खेल्छु भन्दा पनि सबै कुरा खेल्न नसक्ने, स्किपिङचाहिँ खेल्थ्यौं, अब क्रिकेट खेल सिक्ने अवसरले हौसला थपेको छ । पहिलो दिनको अभ्यासले हौसिएकी उनी त्रिकेटका हरेक विषयमा प्रशिक्षकसँग रुचि राखेर सोध्छिन् । अभ्यासमा पनि उनी तल्लीन छन् । पहिलो दिन आइतबारको क्रिकेट अभ्यासमा २९ जना दृष्टिविहीन सहभागी थिए । बलिङ र ब्याटिङ गर्ने तरिका सिक्दै गर्दा दृष्टिविहीनलाई खेलक्षेत्रप्रति हौसला थपेको छ । अभ्यासमा सहभागी हुन पाउँदा खुसीसँगै खेलक्षेत्रमा केही गर्ने भावना जागेको पालुङटार नगरपालिका५ हवाई ग्राउन्डकी मीना भुजेलले बताइन् । सुरुमा असजिलो त हुँदोरहेछ, बल समाउनै नजान्ने, तर जति सिक्दै र गर्दै गयो त्यति जानिँदो रहेछ, उनले भनिन् । सुरुको दिन बलिङ र ब्याट समाउने अभ्यासमा दृष्टिविहीन व्यस्त छन् । अहिलेसम्म खेलेकै थिएनौं, सबै कुरा जान्ने कुरा पनि भएन, सरस्वती माविमा अध्ययनरत अनुपा गुरुङ भन्छिन्, सुरुमा बल र ब्याट बारेमा बुझ्नुपर्ने रहेछ, त्यसपछि सिक्दै जाँदा रमाइलो पनि हुने ।अपांगता भएकालाई खेलकुदमा अगाडि बढाएर राष्ट्रियअन्तर्राष्ट्रिय रूपमा परिचित गराउन पनि यस्ता अभ्यासले सघाउने नेत्रहीन संघ गोरखाका सचिव परशुराम भट्टले बताए । हरेक क्षेत्रको मूलप्रवाहमा दृष्टिविहीनलाई सहभागी गराउन पनि केही त सिक्नुपर्यो, उनले भने, भलिबल, फुटबलभन्दा क्रिकेट दृष्टिविहीनका लागि सहज पनि छ । दृष्टिविहीनलाई खेलक्षेत्रमा सहभागिता गराउन अध्ययन गरेर नै क्रिकेट रोजेको उनले बताए । भलिबल हातले हान्नुपर्यो, फुटबल खुट्टाले हान्नुपर्यो, उनले भने, अध्ययन गर्दा क्रिकेट सहज देख्यौं, बल पनि सानो हुन्छ, भित्र बज्ने कुरा राखेर बनाइएको हुन्छ, बलिङ गर्दा गुडाएर र ब्याटिङ गर्दा भुइँमा सुताएर गर्न मिल्ने नियमले पनि सहज बनेको छ । गोरखा हरमटारी खेलकुद मैदानमा जेठ २६ गतेसम्म दृष्टिविहीनले क्रिकेटको अभ्यास गर्नेछन् । पाँच दिनसम्म उहाँहरूलाई क्रिकेट खेलबारे सिकाउँछौं, संघका अध्यक्ष पवन बस्नेतले भने, त्यसपछि क्रमिक रूपमा खेल हुँदै जान्छ, वृद्धि विकासका लागि अभ्यास खेललाई निरन्तरता दिन्छौं । क्रिकेट खेलको अभ्याससँगै तालिममा सहभागीलाई दुई टिममा विभाजन गरेर ५५ ओभरको खेल खेलाउने संघका कोषाध्यक्ष उपेन्द्र श्रेष्ठले बताए । जिरो लेभलदेखि सिकाउँछौं, एक्सरसाइज, बलिङ, फिल्डिङ गर्ने तरिका सबै सिकाउँछौं, उनले भने, दृष्टिविहीनको क्षमता विकास गर्ने र खेलमा रुचि बनाउने हाम्रो लक्ष्य छ । गोरखासहित १२ जिल्लामा दृष्टिविहीनका लागि क्रिकेट खेलको अभ्यास गराउने लक्ष्य रहेको उनले सुनाए । ग्रुप बनाएर टुर्नामेन्ट पनि गराउँछौं, उनले भने । अभ्याससँगै दृष्टिविहीनको महिला र पुरुषतर्फ छुट्टाछुट्टै टिम तयार पार्ने लक्ष्य रहेको उनले सुनाए ।"
निमा र दीपकले वर्ल्ड गेम्स खेल्ने,"काठमाडौं (कास) उसु खेलाडीद्वय निमा घर्तीमगर र दीपक हमालले वर्ल्ड गेम्स २०२२ मा प्रतिस्पर्धा गर्ने भएका छन् । थाउलो इभेन्टका उनीहरूले जुलाई ७ देखि १७ तारिख अमेरिकाको बर्मिङ्घममा हुने प्रतियोगितामा सहभागिता जनाउने छन् । नेपालमै भएको १३ औं दक्षिण एसियाली खेलकुद (साग) का स्वर्ण विजेता निमा र दीपक आयोजकबाटै छनोट भएको नेपाल उसु संघले जनाएको छ । उनीहरूले अन्तर्राष्ट्रिय प्रतियोगितामा गरेको प्रदर्शन र विश्व वरीयताका आधारमा विश्व उसु महासंघ र वर्ल्ड गेम्स फेडरेसनले छनोट गरेको उसुका महासचिव लाक्पा छिरिङ लामाले बताए । वर्ल्ड गेम्समा दक्षिण एसियाका नेपाल र भारतमात्रै छनोट भएका छन् । उसुमा भारतले एउटा कोटा पाउँदा नेपालले दुई कोटा पाएको छ, लामाले भने, यो हाम्रा लागि गौरवको विषय हो ।१२ औं सागमा पनि स्वर्ण जितेकी निमाले १४ र १५ औं उसु वर्ल्ड च्याम्पियनसिपमा पनि खेलेकी थिइन् । उनले एसियन परम्परागत उसु च्याम्पियनसिप २०२१ मा कांस्य र आईडब्लूयूएफ थाउलो भर्चुअल च्याम्पियनसिप २०२१ मा रजत जितेकी थिइन् । दीपकले १४ र १५ औं उसु वर्ल्ड च्याम्पियनसिपमा प्रतिस्पर्धा गरेका थिए । उनले पनि एसियन परम्परागत उसु च्याम्पियनसिपमा कांस्य जितेका थिए ।दुवै खेलाडी सोही प्रदर्शनका आधारमा वर्ल्ड गेम्सलाई छनोट भएका हुन् । वर्ल्ड गेम्समा निमाले नानकुन नानदाउ अलराउन्ड र दीपकले नानकुन नानगुन अलराउन्डमा प्रतिस्पर्धा गर्नेछन् । निमाको समूहमा ५ र दीपकको समूहमा ७ खेलाडी छन् ।"
भ्याली र इडेन ब्रिज विजयी,"काठमाडौं (कास) भ्याली पब्लिक र इडेन ब्रिज एकेडेमी (ईबीए) ले पाँचौं बीएनए कप अन्तरविद्यालय बास्केटबल प्रतियोगितामा जित पाएका छन् । जुनियर ब्वाइजमा बुधबार भ्यालीले गोल्डेनपिकलाई १६१४ स्कोरले हरायो । टोलीको जितमा विशाल परियारले ८ स्कोर गरे । निखिल शाहीको ६ स्कोरमा ईबीएले स्काइलार्कमाथि १४५ को जित निकाल्यो । सिनियर गर्ल्समा आयोजक बीएनएविरुद्ध भ्याली पब्लिक २७२ ले विजयी भयो । भ्यालीकी लोरिसा गौचनले सर्वाधिक १६ स्कोर गरिन् । दुई खेल वर्षाका कारण स्थगित भयो । सिनियर ब्वाइजमा एचएचसीए, गोल्डेनपिक, ग्रिनल्यान्ड र नेपाल मोडेल विजयी भए । एचएचसीएले ईबीएलाई ३२१४ ले पन्छायो । एचएचसीएका विक्रम तामाङले ६ स्कोर जोडे । गोल्डेनपिकले आयोजक बसुन्धारा नेसनल एकेडेमी (बीएनए) लाई ३६३१ ले हराउँदा दिनेश रपालले २२ स्कोर गरे । ग्रिनल्यान्डले भ्याली पब्लिकलाई ३९३४ ले हरायो । ग्रिनल्यान्डका दिवश भुजेलले ११ स्कोर बटुले । सतिश श्रेष्ठले २० स्कोरमा नेपाल मोडेलले हिमरश्मीलाई २२१९ ले पन्छायो ।"
डीएभी स्कुल विजेता,"काठमाडौं (कास) ग्रेट हिमालय क्रिकेट एकेडेमीद्वारा आयोजित स्कुल इन्डोर क्रिकेट लिगको पहिलो संस्करण डीएभी स्कुलले जितेको छ । ललितपुर हात्तीवनमा सम्पन्न फाइनलमा डीएभीले मोक्षदा स्कुललाई ३ रनले हरायो । डीएभीले दिएको १ सय ८ रनको लक्ष्यमा मोक्षदाले निर्धारित १० ओभरमा ६ विकेट गुमाई १ सय ४ रनमात्र बनायो । डीएभीको जितमा प्लेयर अफ द म्याच घोषित आदर्श अग्रवालले अलराउन्ड प्रदर्शन गर्दै २९ रन बनाउनुका साथै २ विकेट लिए । इशु देओले २९ रन बनाए । मोक्षदाका रोहित शर्माले १५ बलमा ५३ रन बनाए । बुधबारै सम्पन्न सेमिफाइनलमा डीएभीले युनाइटेड स्कुललाई ५९ रन र मोक्षदाले अक्षरा स्कुललाई २० रनले हराएका थिए । प्रतियोगितामा उत्कृष्ट खेलाडी डीएभीका आदर्श अग्रवाल, उत्कृष्ट ब्याटर मोक्षदाका संयम नेपाल र उत्कृष्ट बलर मोक्षदाकै इशान शाह चुनिए ।"
वडाध्यक्ष कप आजदेखि,काठमाडौं (कास) प्रथम वडा अध्यक्ष कप खुला भेट्रान फुटबल प्रतियोगिता बिहीबार सुरु हुनेछ । काठमाडौं महानगरपालिका वडा ७ को मुख्य प्रायोजनमा हुन लागेको प्रतियोगितामा ४० वर्षमाथि उमेर समूहका १५ पुरुष टिमको सहभागिता रहने आयोजक चाबहिल स्पोर्ट्स क्लबका संयोजक केशर गोर्खालीले जनाए । मोफसलका २ टिम छन् । विजेताले १ लाख र उपविजेताले ५० हजार रुपैयाँ पुरस्कार पाउने आयोजकका अध्यक्ष अजब श्रेष्ठले जनाए ।
