शीर्षक,विवरण
मन्त्रीहरू हेरफेर हुँदै,"माओवादी अध्यक्ष दाहाल र एकीकृत समाजवादी अध्यक्ष माधवकुमार नेपालले गठबन्धन प्रभावित हुने गरी जसपाको आन्तरिक राजनीतिमा प्रवेश नगर्न प्रधानमन्त्रीलाई सुझाव दिएका छन् ।गठबन्धनका दुई ठूला दल कांग्रेस र माओवादीले भने तत्काल मन्त्री हेरफेर नगर्ने भएका छन् । माओवादी नेता नारायणकाजी श्रेष्ठले पार्टीका तर्फबाट मन्त्री हेरफेर गर्नेबारे छलफल नभएको बताए । हाम्रो पार्टीमा मन्त्री फेर्ने विषयमा छलफल भएको छैन, उनले भने, दुई दिनअघि बसेको गठबन्धन बैठकमा एकीकृत समाजवादीले नयाँ मन्त्री पठाउने निर्णय गरिसकेको हुँदा बजेट पास भएपछि उक्त निर्णय कार्यान्वयन गर्ने कुरा भएको हो ।माओवादी नेता वर्षमान पुनले मन्त्री हेरफेर गर्नुपर्छ भनेर पार्टीमा कुरा उठे पनि निर्णय नभएको बताए । पार्टीमा सामान्य कुरा उठेको छ तर यसबारे कुनै निर्णय भएको छैन, उनले भने । खास गरेर अर्थमन्त्री जनार्दन शर्मा पटकपटक विवादमा आएको भन्दै माओवादीका कतिपय नेताले मन्त्री हेरफेर गर्न अध्यक्ष दाहाललाई दबाब दिए पनि उनी यसका लागि तयार छैनन् । कांग्रेसमा मन्त्री हेरफेरबारे कुरा उठे पनि प्रधानमन्त्री देउवा तयार छैनन् । कांग्रेस प्रवक्ता प्रकाशशरण महतले पनि मन्त्री हेरफेर गर्नेबारे पार्टीमा छलफल नभएको बताए । अहिलेसम्म नेतृत्व तहमा मन्त्री फेर्नेनफेर्ने कुनै कुरा भएको छैन, व्यक्तिगत रूपमा कसैलाई लाग्नु बेग्लै कुरा भयो, प्रवक्ता महतले भने ।"
नासुले ४ वर्षमै कमाए सवा ६ करोड,"काठमाडौं (कास) अख्तियार दुरुपयोग अनुसन्धान आयोगले २०७३ असोज २१ मा वरिष्ठ व्यवस्थापक सहायक (नासुसरह) बाट सरकारी सेवा प्रवेश गरी करिब चार वर्षमै राजीनामा दिएका गुल्मीको मालिका गाउँपालिका५ का ३० वर्षीय भीमकान्त भण्डारीविरुद्ध सवा ६ करोड रुपैयाँभन्दा बढी अकुत सम्पत्ति आर्जन गरेको आरोपमा विशेष अदालतमा मुद्दा दायर गरेको छ ।पदीय दुरुपयोग गरी सम्पत्ति आर्जन गरेको आरोपमा अख्तियारले भण्डारीविरुद्ध ६ करोड २४ लाख ४ हजार ६ रुपैयाँ बिगो, कैद सजाय तथा बिगो बराबरको जरिवाना र स्रोत नखुलेको सम्पत्ति जफतको मागदाबीसहित मुद्दा दर्ता गरेको हो । सरकारी सेवा प्रवेशअघि सामान्य आर्थिक स्थिति रहेका भण्डारीले २०७७ साउन १ मा राजीनामा दिएका थिए । यो अवधिमा उनले तलबभत्ता, सञ्चय कोषलगायत वैध स्रोतबाट जम्मा ११ लाख ५० हजार ९ सय ९१ रुपैयाँ ९० पैसा मात्रै आर्जन गरेको देखिन्छ तर उनीसँग रहेको चलअचल सम्पत्ति र विभिन्न कम्पनी तथा संस्थामा गरेको लगानी भने अपत्यारिलो छ । उनकी पत्नी विमला पन्थी २०७१ बाट खरिदार पदमा सरकारी सेवामै कार्यरत छिन् ।सेवा प्रवेशका क्रममा सुरु पोस्टिङ स्थानीय विकास प्रशिक्षण प्रतिष्ठान ग्रामीण विकास प्रशिक्षण केन्द्र कलबलगुडी, झापा भए पनि त्यसपछि २०७३ कात्तिक ११ मा संघीय मामिला तथा स्थानीय विकास मन्त्रालय, २०७३ चैत २१ मा अर्थ मन्त्रालय, २०७४ चैत ७ मा महिला बालबालिका तथा ज्येष्ठ नागरिक मन्त्रालय र २०७४ चैत ८ मा ऊर्जा, जलस्रोत तथा सिँचाइ मन्त्रालयमा काज सरुवा भएका उनले २०७७ असार ३० मा स्वैच्छिक अवकाश लिएका थिए । सरकारी सेवामै रहँदा उनले विभिन्न निजी कम्पनीमा लगानी तथा कारोबार गर्ने गरेको देखिएको छ । उनले आफू सञ्चालक रहेका पाँच वटा कम्पनीका नाममा २ करोड ९५ लाख २५ हजार रुपैयाँ लगानी गरेको अख्तियारको अनुसन्धानबाट खुलेको छ । यी कम्पनीमा सुरुमा १ करोड ७० लाख २५ हजार लगानी गरेका उनले पछि रकम बढाएका थिए । भण्डारीले विध म्यानेजमेन्ट प्रालिमा २०७६ चैत १६ बाट कारोबार गरेको देखिन्छ । विध ल्याबमार्फत नै उनले कोभिडकालमा सरकारले गर्दै आएको कोरोना परीक्षणको दायरा बढाएर आफ्नोबाट परीक्षण गर्न मिल्ने गरी सेटिङ मिलाएको अख्तियार स्रोत बताउँछ । सुरुमै पहुँच र प्रभावका आधारमा आफ्नो ल्याबबाट उनले कोरोना परीक्षण गर्न मिल्ने मिलाएका थिए । यसैगरी उनी सञ्चालक रहेको विध अटो मोबाइल प्रालिमा ४० लाख लगानी भएको देखाएका छन् । उनले रेमिट कम्पनी पनि चलाएका छन् । सेवा रेमिटका नाममा आफ्नो २ लाख ७५ हजार लगानी रहेको उल्लेख गरेका छन् । खनिज कम्पनीमा पनि उनको संलग्नता देखिएको छ । माडी खनिज सप्लायर्स प्रालिमा उनले १ करोड लगानी गरेको देखिन्छ । यस्तै बीएन डेभलपर्स प्रालिमा पनि उनको ५२ लाख ५० हजार रुपैयाँ लगानी छ ।अनुसन्धानका क्रममा भण्डारी र पत्नी विमला पन्थीका नाममा काठमाडौं र ललितपुरमा ३ करोड ३५ लाख ३० हजार रुपैयाँमा स्वआर्जनबाट घरजग्गा खरिद गरेको देखाएका छन् । तर, त्यसको स्रोत नखुल्ने अख्तियारले जनाएको छ । त्यस्तै ४५ वटा संस्थामा १ हजार ४ सय ७८ कित्ता सेयर आफू र परिवारका सदस्यका नाममा खरिद गरेको देखिन्छ । उनका नाममा मात्रै १८ संस्थामा सेयर रहेको देखिन्छ । बाँकी श्रीमती र परिवारका अन्य सदस्यका नाममा देखिएको छ । यसको मूल्य अख्तियारले १ हजार ४ सय ७८ कित्ताको २ लाख ४५ हजार ८ सय ५० रुपैयाँ कायम गरेको छ ।उनले देखाएको सम्पत्तिमध्ये करिब २६ लाखको मात्रै स्रोत खुल्छ । अख्तियारको अनुसन्धानमा भण्डारीले जग्गा खरिदमा ३ करोड ३५ लाख ३० हजार, रजिस्ट्रेसन दस्तुर १६ लाख ६९ हजार १ सय, विध म्यानेजमेन्टमा भएको लगानी १ करोड, विध अटो मोबाइलमा ४० लाख, माडी खनिजमा भएको १ करोड, बीएन डेभलपर्समा ५२ लाख ५० हजार, सेवा रेमिटमा २ लाख ७५ हजार, सेयर खरिदमा २ लाख ४५ हजार ८ सय ५० र बैंक मौज्दात ९५ हजार ६ सय २२ गरी कुल लगानी ६ करोड ५० लाख ६५ हजार ४ सय ४२ उल्लेख गरेका छन् तर स्रोत खुल्ने सम्पत्ति भने २६ लाख ६१ हजार ६ सय ३६ को मात्रै छ । बाँकी सबै सम्पत्ति अकुत आर्जन वा कसैले कालो धन लगानी गर्न दिएको हुन सक्ने अख्तियार उच्च स्रोत बताउँछ । अख्तियारले दायर गरेको अभियोजनपत्रमा भण्डारी, उनकी पत्नी पन्थीको पारिश्रमिक र भत्तालगायतको सुविधाबापतको रकम मात्रै वैध देखिन्छ ।भण्डारीले आफ्नो अकुत सम्पत्तिलाई वैध बनाएका छन् तर कृषि आयदेखि व्यापारव्यवसायलगायतलाई आधार बनाएका छन् । त्यसमा भएको लगानीको स्रोत भने खुलाउन सकेका छैनन् । उनले आफ्नो पैतृक सम्पत्ति विवरण पनि खुलाउन नसक्ने अख्तियारको बयानमा उल्लेख गरेका छन् । यसले पनि उनीसँग भएको सबै सम्पत्ति सरकारी सेवामै रहँदाका बखत जोडेको देखिन्छ । ललितपुरको वाग्मती गाउँपालिकामा श्रीमतीका नाममा ६ रोपनी ५ आना, रूपन्देहीमा १० धुर र दक्षिणकालीमा आफ्नो नाममा ३ करोड ३७ लाख बराबरको ६ रोपनी ५ आना जग्गा जोडेको देखाएका छन् । त्यो पनि वैध स्रोतबाट जोडेको नदेखिएको अख्तियारले उल्लेख गरेको छ ।उनले कोभिडकालमै २०७६ मा विध म्यानेजमेन्ट प्रालिबाट २३ करोड र २०७७ मा ७८ करोड कारोबार गरेको उल्लेख गरेका छन् । तर, अख्तियारले उनले उक्त कम्पनीमा लगानी गर्दाको रकमकै वैध स्रोत पुष्टि नभएको जनाएको छ ।"
"शिशु हत्यामा महिलालाई सजाय, पुरुषलाई उन्मुक्ति","ओखलढुंगाको सिद्धिचरण नगरपालिका२ ठूलाछापमा जेठ १५ मा सालनालसहितको शिशु बोरामा हालेर पानीट्यांकीभित्र फालेको अवस्थामा भेटियो । प्रहरीले १७ वर्षीया किशोरीलाई पक्राउ गर्यो । विवाहपूर्वको यौन सम्बन्धबाट शिशु जन्मिएपछि ती किशोरीले सामाजिक अवगालको डरले शिशु फ्याँकेको देखियो । जिल्ला प्रहरी कार्यालयका डीएसपी सुकदेव खनालले शिशु मृत नै जन्मिएको हो वा फालेपछि मरेको हो भन्ने पुष्टि पोस्टमार्टम रिपोर्ट आएपछि मात्रै हुने बताए । प्रहरीले यतिमात्रै सूचना पाएको छ किशोरीसँग सम्बन्ध राख्ने युवक संखुवासभा घर भई ठूलाछापमै ट्र्याक्टर चलाउँथे । स्थानीयले भने बिहेको आश्वासन देखाएर शारीरिक सम्बन्ध राखेको बताइरहेका छन् । देशैभरि यस्ता दर्जनौं घटना भेटिन्छन्, जसमा आमाहरू नवजात शिशु फ्याँक्नुपर्ने परिस्थितिमा पुगेका छन् र धेरैजसो घटनामा आमामात्रै पक्राउ परेका छन् । यस्तो परिस्थिति निर्माणका मुख्य साझेदार पुरुषहरूको कि त पहिचान नै भएको छैन कि पक्राउ पर्न सकिरहेका छैनन् । पक्राउ परेका एकाध घटनामा पनि शिशुको हत्या प्रकरणमा महिलालाई दोषको भारी बोकाइएको छ । नवजात शिशु मृत फेला परेका घटनामा महिला मात्रै पक्राउ पर्ने घटना यतिमै सीमित छैन । दाङको राप्ती गाउँपालिका३ मसुरियाकी १५ वर्षीया किशोरीले गत जेठ ९ मा छोरी जन्माइन् । अविवाहित किशोरीले स्थानीय चिनेजानेकै युवकसँगको सम्बन्धबाट छोरी जन्माएको बताइन् तर युवक उनको साथमा थिएनन् । उमेर नपुगी सुत्केरी भएकाले होला, उनले शिशुलाई दूधसमेत चुसाउन सकिनन् । हरेक दिन रोइरहने शिशु, स्याहारको जटिलता र समाजको टोकेसोका कारण उनी तनावमा पर्न थालिन् । एकदिन उनले संयमता गुमाइन्, अनि नवजात शिशुलाई चर्पीको सेप्टिकट्यांकीमा फालिदिइन् ।किशोरीका बुबा वर्षौंदेखि परिवारसँग सम्पर्कविहीन रहेको र आमा बोल्न नसक्ने भएकाले यो घटना तत्कालै बाहिर आएन । जेठ २५ मा सेप्टिक ट्यांकीमा शिशुको शव भेटिएपछि घटना बाहिर आयो । शिशु हत्या गरेको अभियोगमा पक्राउ परेकी उनले प्रहरीसँग फरकफरक कुरा बताइरहेकी छन् । उनी कहिले बच्चा सुताएर बाहिर निस्केका बेला अरू कसैले फालिदिएको भन्छिन्, कहिले आफैं फालेको भन्छिन्, प्रहरी उपरीक्षक सुरेश काफ्लेले भने, बच्चा उनी आफैंले फालेको देखिन्छ । उनलाई गर्भवती बनाएर भाग्ने २२ वर्षीय विकास गुरुङ पक्राउ परेका छैनन् । यसरी अवैध शिशुको हत्या गरेको अभियोगमा प्रायःजसो आमा पक्राउ पर्ने गरेका छन् । उनीहरूलाई कर्तव्य ज्यान मुद्दा लगाइन्छ तर गर्भवती बनाउने पुरुष पक्राउ पर्दैनन् । यस्तो किन त ? प्रहरी उपरीक्षक काफ्ले भन्छन्, यो घटनामा हामीले पुरुषको पनि खोजी गरिरहेका छौं । उनलाई बलात्कार मुद्दा र महिलालाई कर्तव्य ज्यान मुद्दा लाग्छ ।२०७६ भदौयता मकवानपुर र धादिङमा नवजात शिशु मिल्काएका तीन घटना सार्वजनिक भए । दुईवटामा मुछिएका महिला एकल देखिन्छन् भने अर्कोमा श्रीमान् वैदेशिक रोजगारीमा गएपछि विवाहेत्तर सम्बन्धमा रहेकी महिला मुछिएको देखिन्छ । गत चैत १० मा मकवानपुरको कैलाश गाउँपालिका१० को जंगलमा सालनालसहितको नवजात शिशु मृत अवस्थामा फेला पर्यो । प्रहरीले सोही गाउँकी ३६ वर्षीया महिलालाई पक्राउ गर्यो । श्रीमान् ७ वर्षदेखि वैदेशिक रोजगारीमा रहेकाले विवाहेत्तर सम्बन्धबाट जन्मिएको शिशुको बारेमा गाउँसमाजले थाहा पाएपछि एक्लै आरोप खेप्नुपर्ने डरले ती महिलाले नवजात शिशु मिल्काएको खुल्यो । उनीमाथि कर्तव्य ज्यानमा मुद्दा चल्यो । प्रहरीले गर्भ बोकाउने पुरुषको भने खोजी नै गरेन ।अदालतबाट महिला साधारण तारिखमा छुटे पनि पुरुषको भूमिकाबारे छानबिन नहुँदा घटना कसरी विकसित भएको थियो र त्यसमा जिम्मेवार को थियो भन्ने प्रश्नको उत्तर अधुरै रह्यो । प्रहरीको मुद्दा फाँटमा कार्यरत एक प्रहरी अधिकृतले नवजात शिशुको हत्यामा कसैको पनि संलग्नता नरहेको बताएकाले महिलालाई मात्रै मुद्दा चलाइएको जनाए । धादिङको नीलकण्ठ नगरपालिका७ की ३५ वर्षीया एकल महिला २०७६ भदौ १९ मा सुत्केरी व्यथा लागेर जिल्ला अस्पताल पुगिन् । स्वास्थ्य जटिलता देखेपछि अस्पतालले उनलाई काठमाडौं रेफर गरिदियो । नवजात शिशु लिएर भदौ २२ मा घर फर्किंदै गर्दा उनी गजुरी गाउँपालिका१ गजुरीबजार नजिकै शौच गर्न झरिन् । त्यही बेला उनले नवजात शिशुलाई सडकछेउमै छोडिदिइन् ।यस्तै घटना गत जेठ १८ मा नीलकण्ठ १२ मा पनि भयो । साउनेपानी भन्ने ठाउँको बाटोछेउको बाँझो जग्गामा कपडाले बेरिएको थुप्रोजस्तो देखिएपछि स्थानीयले प्रहरीलाई खबर गरे । अनुसन्धानपछि प्रहरीले ३४ वर्षीया एकल महिलाले अवैध सम्बन्धबाट बच्चा जन्माएर फालेको निष्कर्ष निकाल्यो । ती महिला अहिले थुनाबाट छुटे पनि गाउँमा छैनन् । जिल्ला प्रहरी कार्यालय धादिङका प्रहरी निरीक्षक रमेश थापाले यस्ता घटनामा पुरुष फरार भएपछि महिला अप्ठ्यारोमा पर्ने गरेको बताए । उनले भने, यस्ता केसमा शिशु जन्मिएपछि पुरुष फरार भएको देखिन्छ ।सामाजिक परम्परा र महिलालाई अबला ठान्ने प्रवृत्तिका कारण आमाहरू अपराध कर्मतिर धकेलिएको देखिन्छ । आफैंले जन्माएको शिशुको हत्या गर्नेदेखि बेवारिस छाड्नेसम्मका काममा उनीहरू किन उद्यत् छन् भनेर खोज्दा अनेकन् सामाजिक कारण जिम्मेवार देखिन्छन् । सल्यानको शारदा नगरपालिका२ की ३५ वर्षीया शान्ता परियार श्रीमान्को मृत्युपछि छोराछोरीलाई पालनपोषण खर्च जुटाउन काम खोज्दै भारतको सिम्ला पुगिन् । त्यहीं उनले ५० वर्षीय दानबहादुर भण्डारीलाई भेटिन् । दानले उनलाई जागिरको आस देखाएर आफूसँगै राखे । कोरोना महामारीमा उनीहरू नेपाल फर्किए तर जात नमिल्ने भन्दै दानबहादुरले उनलाई छोडिदिए । त्यतिबेला उनको काखमा तीनमहिने शिशु थियो । २०७७ असोज २९ मा सल्यानकै श्रीनगरको जंगलमा शिशुलाई छोडिदिइन् । जंगलमा बेवारिस शिशु फेला परेपछि प्रहरीले अनुसन्धान थाल्यो । शान्ता र दानबहादुर दुवै पक्राउ परे । दुवैमाथि प्रहरीले बहुविवाहको मुद्दा चलायो । अदालतले सुनाएको २ वर्ष ६ महिनाको कैद सजाय उनीहरूले जिल्ला कारागार सल्यानमा बसेर भुक्तान गरिरहेका छन् ।सुर्खेतको चौकुने गाउँपालिका४ की २२ वर्षीया सूर्यकुमारी टोसेल सुर्जा अहिले सुर्खेत जिल्ला कारागारमा छिन् । उनीमाथिको कसुर छ, नवजात शिशु खोलामा फ्याँकेको । सुर्जाले अपांगता भएको शिशु जन्माएकी थिइन् । त्यतिबेला उनका श्रीमान् रोजगारीका क्रममा भारतमा थिए । श्रीमान्को अनुपस्थितिमा परिवार र आफन्तबाट अनेकन् कुरा सुन्नुपरेपछि तनावमा आएर सुर्जाले शिशु फ्याँकेको बयान प्रहरीमा दिएकी थिइन् । उनी अहिले कर्तव्य ज्यान मुद्दामा पुर्पक्षका लागि काठमाडौंको केन्द्रीय कारागारमा छिन् ।कर्णाली प्रदेश प्रहरी कार्यालयका प्रवक्ता गणेश बमले नवजात शिशु मिल्काउने घटनाको संख्या थोरै भए पनि यस्ता घटनामा महिला नै धेरै परेका देखिन्छन् । उनले भने, तीन आर्थिक वर्षमा यस्ता आठवटा मुद्दा प्रहरीमा आए, जसमा ८ महिला र ८ पुरुष कारागार चलान भएका छन् । अधिवक्ता गीता कोइरालाले सुरुमा दुवै जनाको सहमतिमा सम्बन्ध रहने र पुरुषले नस्विकार्ने भएकाले यस्ता घटनामा महिला एक्लै दोष बोक्न बाध्य भइरहेको बताइन् । उनले यस्ता घटनामा दलित महिला धेरै पीडित भइरहेको बताउँदै भनिन्, जातका आधारमा गरिने सामाजिक व्यवहारले यस्ता घटनालाई प्रेरित गरिरहेको छ ।कोरोना संक्रमणको पहिलो लहरपछिका ९ महिनामा मात्रै प्रहरीले काठमाडौं उपत्यकाभित्रका विभिन्न स्थानबाट चार नवजात शिशु र ८ महिनाकी बालिका बेवारिस अवस्थामा फेला पारेको थियो । शिशुको उद्धारमा सक्रिय प्रहरीका अनुसार ती ४ शिशु र १ बालिकामध्ये एउटाको मात्र अभिभावकको पहिचान भएको थियो । अदालतको त्यो फैसला पर्वतको फलेबासमा भएको एउटा घटनामा सर्वोच्च अदालतले नवजात शिशु हत्याको घटनामा किशोरीसँगै पुरुषलाई पनि सजाय तोकेको थियो । ०७५ भदौ २० मा पर्वत प्रहरीले शिशु जन्माएर हत्या गरी फालेको आरोपमा फलेबास नगरपालिकाकी १७ वर्षीया अविवाहित किशोरीलाई पक्राउ गरी मुद्दा चलायो । जिल्ला अदालतले किशोरीलाई १२ वर्ष ६ महिना कैद सजाय सुनायो । किशोरी पक्राउ परेको एक महिनापछि असोज २७ मा युवक गणेश भनिने मनबहादुर मल्ल पक्राउ परे । किशोरीलाई अवैध गर्भ बोकाएको आरोपमा युवकलाई अदालतले ६ वर्षको कैद सजाय सुनायो ।जिल्ला अदालतको फैसलामा चित्त नबुझाएर सरकारी वकिलको कार्यालयले उच्च अदालत पोखरामा पुनरावेदन गर्यो । उच्चले किशोरीको कैद सजाय चर्को परेको भन्दै ५ वर्षमा सीमित गरिदियो भने मनबहादुरको कैद दुई वर्ष घटाएर ४ वर्षमा झारिदियो । सरकारी पक्ष यो मुद्दा लिएर सर्वोच्च पनि पुग्यो । न्यायाधीशद्वय ईश्वरप्रसाद खतिवडा र हरि फुयाँलको संयुक्त इजलासले यस्तो काममा संलग्न महिला त्रूर अपराधी नभई सम्बन्धित पुरुष गैरजिम्मेजार भएकाले त्यस्तो काम गर्न बाध्यात्मक अवस्था सिर्जना भई बच्चा जन्मनासाथ लुकाउने, छोड्ने वा मारिदिनुपर्ने अवस्था सिर्जना भएको हुन सक्ने फैसला गर्यो । फैसलामा किशोरीलाई दुई वर्षमात्रै कैद गर्दा पनि कानुनको उद्देश्य पूरा हुने फैसला गर्यो भने मनबहादुरको सजायलाई सदर गर्यो । लगत्तै किशोरी थुनामुक्त भइन् ।नवजात शिशु हत्याको घटनामा उच्च अदालत दिपायलले गरेको फैसला झनै अर्थपूर्ण छ । बाजुराका राजकुमार बडुवालले भाउजू नाता पर्ने महिलालाई गर्भवती बनाएका थिए । बडुवाल बच्चाको जिम्मेवारीबाट भागेपछि महिलाले नवजात शिशुको हत्या गरिन् । यो मुद्दामा बाजुरा जिल्ला अदालतले बडुवाललाई निर्दोष ठहर गर्दै महिलालाई चार वर्ष कैदको फैसला गर्यो तर २०७८ फागुन १७ मा उच्च अदालतले अवैध गर्भधारणबाट जन्मेकी शिशुको हत्यामा आमाभन्दा पनि अवैध गर्भधारण गर्न बाध्य बनाउने पुरुषलाई मुख्य जिम्मेवार हुने फैसला गर्यो । न्यायाधीश टेकनारायण कुँवर र जगतबहादुर थापाको संयुक्त इजलासले बाजुरा जिल्ला अदालतले गर्भ बोकाउने राजकुमार बडुवाललाई निर्दोष फैसला गरेको निर्णय उल्टाउँदै जन्मकैदको फैसला सुनायो ।"
भिजिट भिसामार्फत इराकमा मानव तस्करी,"(काठमाडौंझापा)  मोरङ, उर्लाबारी४ की २१ वर्षीया कविता उराँव एसईईपछि पढाइ छाडेर घरमै बसिरहेकी थिइन् । उनमा श्रमिक बाबुआमालाई सघाउन पैसा कमाउनुपर्छ भन्ने सोच पलायो । साथीको संगतले उनी वैदेशिक रोजगारीका एजेन्ट झापा, झिलझिलेका दुर्गा खवासको सम्पर्कमा पुगिन् । एजेन्टले निःशुल्क ओमान पठाइदिने भनेपछि उनी फुरुङ्ग परिन् । अझ पासपोर्ट पनि एजेन्टकै खर्चमा बन्ने सुनेपछि खुसीले सीमा नाघ्यो । कविताले विदेश जान गरेको तयारीबारे अभिभावक बेखबर थिए । ०७७ पुसमा उड्ने निश्चित भएपछि मात्रै उनले आमा सरितालाई सुनाइन् । त्यसपछि बुबा सन्तोषका कानसम्म पुग्यो । छोरीले पनि हामीसँग सल्लाह गरिन, बुबा सन्तोषले दुःख साटे, हिँड्ने बेला थाहा पाइयो, राम्रै त होला नि भन्ने लागेर जा न त भन्यौं । खाडी तथा द्वन्द्वग्रस्त मुलुकमा घरेलु कामदार पठाउन सरकारले वर्षौंअघि बन्देज लगाएको छ । त्यसैले कवितालाई भारतीय बाटो हुँदै उडाउन सुरुमा दिल्ली पुर्याइयो । दिल्लीमा करिब दुई महिना बन्धक बन्नुपर्यो । बल्लतल्ल उनलाई दुबई पठाइयो । दुबईमा पनि डेढ महिना बन्धक बनाएपछि इराक पुर्याइयो । इराक पुगेको केही महिना त उनी परिवारसँग निरन्तर सम्पर्कमा थिइन् । एक पटक फोनमा अत्तालिँदै उनले भनेकी थिइन्, यहाँ घर मालिकले सधैं कुटपिट गर्ने गर्छ, मलाई चाँडो फर्काउनु । त्यसपछि उनी परिवारको सम्पर्कमा छैनन् । मालिकले चरम यातना दिएर राखेको अनुमान परिवारको छ । छोरीले पठाएको फोटो देखाउँदै सन्तोषले भने, लु न सर, छोरीलाई चाँडो उद्धार गरिदिनुपर्यो ।सन्तोषले गत मंसिरमा छोरीको उद्धारको माग गर्दै परराष्ट्र मन्त्रालयको कन्सुलर सेवा विभागमा एजेन्ट दुर्गाबहादुर खवासविरुद्ध किटानी जाहेरी दिएका थिए । तर अहिलेसम्म कुनै सुनुवाइ नभएको उनले गुनासो गरे । मेरी छोरी मरीबाँची केही थाहा छैन, सरिताले भनिन् । वैदेशिक रोजगारीमा इराक पुगेका १२ नेपालीको नृशंस हत्या भएलगत्तै सरकारले ०६१ भदौ १६ मा त्यहाँ जान प्रतिबन्ध लगाएको थियो । ०६७ साउन १२ मा तत्कालीन श्रम तथा यातायात व्यवस्था मन्त्रालयले इराक प्रतिबन्ध फुकुवा गरे पनि केही समयपछि नै फेरि प्रतिबन्ध कायम गरिएको थियो । सरकारी प्रतिबन्धका बाबजुत इराक जाने क्रम आजपर्यन्त जारी छ । संगठित मानव तस्करका एजेन्टहरूले प्रलोभनको पासोमा पारेर अवैध बाटोबाट कविता जस्ता नेपाली महिलालाई जोखिमपूर्ण श्रमका निम्ति इराक पुर्याइरहेका छन् । मानव तस्करका एजेन्टहरूले महिलालाई स्थलमार्गबाट भारत पुर्याउने र त्यहाँबाट सेटिङमा भिजिट भिसा मिलाएर दुबई हुँदै इराक पुर्याइरहेको देखिन्छ । महिलालाई भिजिट भिसामा काठमाडौंस्थित त्रिभुवन अन्तर्राष्ट्रिय विमानस्थलबाट उड्न कडाइ गरिएपछि एजेन्टहरूले भारतीय बाटो प्रयोग गर्दै आएका हुन् । कविताकी आमा सरिताको जस्तै छटपटी परेको थियो, दुई वर्षअघि चितवन टाँडीका विशाल गिरीलाई । वैदेशिक रोजगारीका लागि टर्की जाने भनेर हिँडेकी आमा इन्दु इराक पुगेको खबरले उनी झस्किएका थिए । आमाले आफूले दुःख खेपिरहेको भन्दै फोन गर्न थालेपछि संगठित मानव तस्करलाई कारबाही गर्न र आमाको उद्धारको आस बोकेर प्रहरीको केन्द्रीय अनुसन्धान ब्युरो महाराजगन्ज पुगे । महिनौं बित्दा पनि प्रहरीको अनुसन्धानबाट केही निष्कर्ष निस्किएन । न आमाको उद्धार भयो न त कोही पक्राउ परे । उनकी आमा भने झन्डै साढे दुई वर्ष लामो सास्ती काटेर ०७७ भदौतिर फर्किन् । इन्दुका अनुसार उनलाई टर्की लैजाने भनेर एजेन्टले सुरुमा भारतको पुरानो दिल्ली लगेर २१ दिन राखेका थिए । त्यहाँबाट भिजिट भिसामा दुबई पुर्याए । दुबई झर्नेबित्तिकै त्यहाँको भिजिट भिसा च्यात्न र इराकको भिसा देखाउन भनेका थिए, इन्दुले सुनाइन्, इराक झरेपछि एजेन्टले एउटा घरमा लगेर राख्यो । त्यहाँ अरू नेपाली महिला पनि थिए । एक लाख ८० हजार रुपैयाँ खर्च गरेर इराकको कुर्दिस्तान पुगेकै दिनदेखि इन्दु नेपाल फर्किन खोजेकी थिइन् । तर उनी जुन घरमा काम गर्न पुर्याइएकी थिइन्, त्यस घरको मालिकले उनलाई भन्यो, नेपाल फर्किनै मन छ भने ५ हजार डलर बुझाऊ । त्यसपछि उनले आफू बेचिएको थाहा पाइन् । नेपाल फर्किन नपाइने भएपछि इन्दुका विकल्पहरू खुम्चिए । उनले आफ्नो उद्धारका लागि बेलाबेला घरमा हारगुहार गर्थिन् । दुई वर्षपछि आफैं घर आएकी इन्दु भन्छिन्, अहिले पनि मलाई कतिले फेरि इराक आइज भनेर बोलाउँछन् । तर त्यहाँ कोही पनि नजाऊन् । केही अभर पर्यो भने त्यहा हाम्रा लागि बोल्ने न एम्बेसी छ न अरू । इन्दुका छोरा विशाल आमा इराक पुगेपछि बुझ्दै जाँदा मानव बेचबिखनका एजेन्टहरूको जालो निकै ठूलो रहेको थाहा पाएको बताउँछन् ।ग्रामीण भेगका अर्धशिक्षित र आर्थिक संकटसँग जुधिरहेका महिला अवैध रूपमा इराक लैजाने मानव तस्करहरूको पासोमा परिरहेको देखिन्छ । झापा गाउँपालिका ३, शरणामतिका शर्मिला विक गत तिहारको छेको पारेर ओमान जाने भन्दै दिल्ली पुगेकी थिइन् । एजेन्टले उनलाई ओमानको नभएर दुबई हुँदै इराक पुर्यायो । इराक पुगेपछि शर्मिलाका दुःख सुरु भए । हरेक दिन घर मालिकले दिने यातनाबाट छुट्कारा पाउन शर्मिला घरमा हारगुहार गरिरहेकी छन् । उनका श्रीमान राजु श्रीमतीको उद्धारमा सरकारी अड्डा धाएको धायै छन् । राजुले गत चैतमै जिल्ला प्रशासन कार्यालय झापामा एजेन्टहरू मणि लामा र दुर्गा खवासलाई झिकाउन माग गर्दै निवेदन दिएका थिए । तर प्रशासनमा पेस गरेको निवेदन कागजी खोस्टोबाहेक केही भएन । काठमाडौंको मानव बेचविखनविरुद्धको ब्युरोमा पनि निवेदन दिएँ, त्यहाँबाट पनि सुनुवाइ भएको छैन, राजुले लामो सास तान्दै भने, श्रीमती उद्धार गर्दिनुपर्यो हजुर भन्दै अब म कहाँ जाउँ ?प्रतिबन्धका बाबजुद पनि नेपाली महिलालाई अवैध रूपमा इराक लैजाने क्रम कोरोना महामारी मत्थर भएपछि झनै मौलाएको देखिन्छ । जस्तो कि, गत सोमबार नेपाल प्रहरीको मानव बेचविखन अनुसन्धान ब्युरोमा पुग्दा रसुवाकी ४० वर्षीया महिला आफ्नी छोरी डेढ महिनादेखि इराकमा अलपत्र परेको सुनाउँदै उद्धार आग्रह गरिरहेको अवस्थामा भेटिइन् । प्रहरीका अनुसार ती महिलाकी छोरी नेपालबाट भिजिट भिसामा दुबई हुँदै कुवेत र त्यहाँबाट इराक पुगेकी थिइन् । इराक पुगेकाहरूमध्ये केहीलाई नेपालबाट भिजिट भिसामा दुबई हुँदै इराक पुर्याएको देखिन्छ । धेरैलाई भने नेपालबाट स्थलमार्ग हुँदै भारत लगेर त्यहाँबाट दुबई वा कुवेत हुँदै इराक पुर्याउने गरिएको छ । नेपाल सरकारले द्वन्द्वग्रस्त इराक जान प्रतिबन्धलगायत हजारौं नेपाली महिला मानव तस्करको भर परेर इराक पुगेको देखिन्छ । भारतीय प्रहरीले ०७६ माघ १६ मा म्यानमारको सीमा क्षेत्रमा पर्ने टेङनेपालबाट १४७ महिलासहित १७९ नेपालीलाई उद्धार गरेकामा ५७ जनाको गन्तव्य इराक देखिएको थियो, जसमा ४१ महिला थिए । झापा, शिवसताक्षीकी तारादेवी कडरियाले आफूलाई स्थलमार्गबाट दिल्ली र त्यहाँबाट दुबई हुँदै इराक लगिएको सुनाइन् । पटक पटक वैदेशिक रोजगारीमा कुवेत र दुबई गएर एकाध वर्ष बस्दै फर्किंदै गरेकी उनी पछिल्लो पटक ओमान जाने ताकमा थिइन् । तर कोराना संक्रमणको तेस्रो लहर सुरु भएपछि उनी रोकिइन् । तेस्रो लहर मत्थर भएपछि उनी ओमान जाने भन्दै दिल्ली पुगिन् । दिल्लीबाट दुबई पुर्याएर हातमा पासपोर्ट थमाइयो, तब मात्रै उनले आफूलाई भिजिट भिसामा इराक पठाउन लागेको थाहा पाइन् । रुँदैरुँदै जहाज चढें, तारादेवीले सुनाइन्, दुई घण्टासम्म रोएरै इराक पुगें । बगदाद विमानस्थल ओर्लिएपछि करिब ४ घण्टा लामो यात्रापछि बल्ल उनी एजेन्टको कार्यालय पुगिन् । त्यहाँ पुगेपछि त उनको होसहवास उड्यो । सयभन्दा बढी नेपाली महिलालाई भेडाबाख्राझैं गोदाममा कोचेर राखिएको थियो । एजेन्टले त्यही गोदामबाट मालिकको घरमा पठाउँदो रहेछ, उनले भनिन्, इराकमा नेपाली महिलाको माग व्यापक रहेछ । उनका अनुसार त्यहाँ १० देखि १५ हजार डलरसम्म खर्च गरेर महिला खरिदबिक्री हुन्छ ।तारादेवीलाई गोदामबाट कसैले खरिद गरेर लग्यो । उनका अनुसार करिब १२ घण्टा लामो यात्रामा खुर्गिस्तानको सुलेमनिया पुगेपछि त्यो व्यक्तिले अरबी भाषामा भन्यो, तिमीलाई मैले १५ हजार डलर तिरेर किनेको हो, अब दुई वर्ष मेरो सेवा गरेर बस्नुपर्छ । हल्काफुल्का अरबी बोल्ने उनले तत्काल जवाफ फर्काइन्छन्, म यहाँ काम गर्न सक्दिनँ, एजेन्टलाई भनेर फर्काइदे । उनले यो अनकन्टार ठाउँमा जसोतसो एक रात बिताइन् । काम गर्न मानिनन् । मालिकले एजेन्टलाई भनेपछि उनलाई भोलिपल्ट बिहान फर्काइयो । इराककै अर्को ठाउँमा लगेर २०२२ दिन राखियो । घरको काम लगाइयो । पछि पुनः कार्यालयको गोदाममा लगेर थन्क्याइयो । त्यति बेला गोदाममा २४२५ जना नेपाली महिला मात्रै थिए । अर्थात् अघिल्लो पटक भेटिएका धेरै महिला बिक्री भइसकेका थिए । दुई महिना उनी बिना कामै बसिन् । त्यसपछि अलिअलि काम गरिन् । म भाग्यले मात्रै इराकबाट फर्किन सकें, तारादेवीले सुनाइन्, त्यो नर्कबाट म कसरी फर्किएँ, आफैंलाई पत्यार लाग्दैन । नौ महिनामा इराकबाट दुबई आएपछि पनि उनलाई एजेन्टले २५ दिन राख्यो । साथमा रहेको गरगहना र केही हजार डलर दुबईको विमानस्थलबाटै गायब पारिएको उनको भनाइ छ । बेखर्ची भएपछि उनले अनेकतिर हारगुहार गरेर चन्दा जुटाएपछि दिल्ली आइपुगिन् । दिल्लीबाट भने प्रहरीको सहयोगमा घर फर्किन् । तारादेवीले गत भदौमा एजेन्टहरूविरुद्ध मानव बेचविखन नियन्त्रण ब्युरोमा किटनी जाहेरी दिइन् । जाहेरी दिएकामध्ये दुर्गा भुजेललाई प्रहरीले पक्राउ गरेको छ । मुख्य एजेन्ट झापा शिवसताक्षी ८ झिलझिलेका मणि लामालाई प्रहरीले ०७८ कात्तिक २९ मा मानव बेचविखन तथा ओसारपसार मुद्दामा पक्राउ पुर्जी काटेको थियो । त्यसयता उनी फरार छ । स्रोतका अनुसार उनी भारतको सिलिगुडी क्षेत्रमा लुकेर बसेका छन् । फरार सूचीमा रहेका लामाको खोजी तीव्र पारिएको छ, मानव बेचविखन नियन्त्रण ब्युरोका एसपी दानबहादुर मल्लले भने । तारादेवीको जोहरीका आधारमा प्रहरीले सरस्वती श्रेष्ठलाई पनि खोजी गरिरहेको छ । श्रेष्ठ दुबईमा छिन् । तारादेवीसहितका पीडितले लामालाई तत्काल पक्राउ गरेर इराकका अलपत्र महिलाको तत्काल उद्धार गर्न माग गरेका छन् । इराकस्थित गैरआवासीय नेपाली संघका अध्यक्ष लालकाजी गुरुङका अनुसार कोरोनोको तेस्रो लहरपछि इराकमा पुरुष कामदारलाई प्रतिबन्ध लगाइएको छ । नेपाली महिला विभिन्न समूहमार्फत इराक आउने क्रम रोकिएको छैन, उनले भने, म बस्ने सुलेमानीमा नै कामदार ल्याउने तीनचार कम्पनीमा ३०४० जना नेपाली महिला बसिरहेको सुनेको छु । सन् २००९ देखि इराकमा रहेका गुरुङका अनुसार त्यहाँ रहेका नेपालीको संख्या १५ हजार हाराहारी छ । त्यसमध्ये ८ देखि ९ हजार महिला हुन सक्छन्, उनले भने । कान्तिपुरको सम्पर्कमा आएका इराकस्थित केही नेपालीका अनुसार घरधनीबाट रकम असुलेर कामदार ओसार्ने गरिएको छ । ०७६ माघ दोस्रो साता केन्द्रीय अनुसन्धान ब्युरोले पक्राउ गरेका नवराज बस्नेतका अनुसार कामदार पठाइदिने भन्दै दलालहरूले घरमालिकसँग सुरुमै तीनचार हजार डलर बुझ्छन् । उक्त रकम पछि कामदारको मासिक तलबबाट घटाइन्छ । सरकारको रेकर्डमा नरहने र कामदारको बिमा लगायतका सुरक्षा पनि नहुने भएकाले धेरै घरेलु महिला कामदार अप्ठ्यारो पर्दा वा हिंसा भोग्दा उम्किहाल्न सक्दैनन् । राम्रो काम पाएर बसेकाहरू पनि दुई वर्षको सम्झौता सकिएपछि नेपाल फर्किन नचाहने बरु व्यक्तिगत सम्पर्कका आधारमा काम खोज्ने प्रवृत्ति देखिन्छ । सरकारको प्रतिबन्धले नेपाली आउने क्रम रोकिएको छैन । बरु उल्टै जोखिम बढ्यो, गैरआवासीय नेपाली संघ इराकका अध्यक्ष गुरुङले भने, वैध काम गर्नेलाई कमाइ खाने भाँडो भएको छ ।"
समान ज्यालाको मागसहित बिगेसोले बुझायो दूतावासलाई पत्र,"(काठमाडौं)  ब्रिटिसगोर्खा भूतपूर्व सैनिक संगठन (बिगेसो) सिंगापुर गोर्खाज् विभागले सिंगापुर पुलिससरह समान कामको समान ज्याला पाउनुपर्ने माग गरेको छ । आफ्ना १६ बुँदे मागसहित शुक्रबार राजधानीको लैनचौरस्थित बेलायती दूतावासमा संगठनले ज्ञापनपत्र बुझाएको छ ।सिंगापुर प्रहरीमा काम गर्ने गोर्खाहरूले पाउने तलब, भत्ता, पेन्सन र अन्य सुविधा सिंगापुरका नागरिकले पाउनेभन्दा धेरै अन्तर रहेको ज्ञापनपत्रमा उल्लेख छ । एउटै संस्थामा एकै प्रकृतिका काम गर्ने दुई देशका नागरिकले पाउने तलब, भत्ता, पेन्सन र अन्य सेवा सुविधाबीच यस्तो अन्तर हुनु अत्यन्त दुःखद पक्ष हो, विभेदबारे पत्रमा भनिएको छ, सिंगापुर प्रहरीमा सेवारत हुँदासम्म हामी गोर्खा प्रहरीका श्रीमती र उमेर पुगेका हाम्रा छोराछोरीहरूले उनीहरूको योग्यताअनुसार सिंगापुरमा कुनै काम गर्न पाउँदैनन् । सिंगापुर गोर्खाका विधवाहरूलाई पेन्सनको सुविधा छैन ।७३ वर्षदेखि सिंगापुर गोर्खा भर्तीको क्रम जारी रहेको तर बेलायत र सिंगापुर सरकारबाट अन्याय र चर्को विभेद भएको बिगेसोको ज्ञापनपत्रमा उल्लेख छ । सिंगापुरसँग नेपाल सरकारको कुनै सन्धि सम्झौताबिना अहिलेसम्म बेलायत सरकारले हामीलाई सिंगापुरको लागि भर्ती पठाएको छ, ज्ञापनपत्रमा छ, तर हामीप्रति बेलायत, नेपाल र सिंगापुरको जिम्मेवार छ भन्ने अन्योल छ । तसर्थ हाम्रो पहिचान के हो भन्ने गम्भीर प्रश्न खडा भएको छ ।ब्रिटिस गोर्खा र सिंगापुर पुलिसलाई बेलायतले नै भर्ती गर्दै आएको छ । तर सिंगापुर पुलिसमा भर्ती गरिएकाहरू सिंगापुर सरकारको मातहतमा छैनन् । सिंगापुरका सैनिकसरह गोर्खाहरूको तलब सेवासुविधा नरहेको बिगेसोले जनाएको छ । बेलायतले ब्रिटिस गोर्खा र तिनका परिवारलाई आवासीय सुविधा दिएकाले गोर्खा कन्टिजेन्ट सिंगापुर पुलिस फोर्स र तिनका परिवारलाई पनि आवासीय सुविधा दिइनुपर्ने माग छ । यसैगरी, सेवा अवधिकै बेला दुर्घटनामा परी वा स्वास्थ्यका कारण सेवाबाट बिदा दिएर नेपाल फर्काइएका सिंगापुर गोर्खाहरूलाई पेन्सन र क्षतिपूर्तिको कुनै व्यवस्था नरहेको जनाइएको छ ।बिगेसोका सभापति पदमसुन्दर लिम्बूको नेतृत्व टोलीले रत्नपार्कदेखि लैनचौरसम्म मौन जुलुस प्रदर्शन गरेर दूतावासका प्रतिनिधिलाई ज्ञापनपत्र बुझाएको थियो । टोलीमा बिगेसो सिंगापुर विभाग प्रमुख पलबहादुर घर्तीमगर, महिला समिति संयोजक सुलोचना गुरुङ, वरिष्ठ सल्लाहकार डा ओम गुरुङ, परराष्ट्रविद् हिरण्यलाल श्रेष्ठ, पूर्वसांसद परी थापालगायत सहभागी थिए । आफ्ना मागलाई सम्बोधन नभएसम्म चरणबद्ध आन्दोलन जारी राख्ने सभापति लिम्बूले बताए ।"
मिटर ब्याजबाट बास जोगाउन सुस्तादेखि काठमाडौं,"(काठमाडौं)  छोरालाई विदेश पठाउन नवलपरासी पश्चिम सुस्ताका ७५ वर्षे चन्दु चमारले साहुबाट डेढ लाख रुपैयाँ ऋण लिएका थिए । सुरुमा ३ प्रतिशत ब्याज लिने भनेर बोलीको भरमा लिएको ऋण पछि ५ प्रतिशत बढाउँदा उनी छाँगाबाट खसेजस्तै भए । ७ वर्षपहिले लिएको ऋण एक वर्षभित्र साँवा र ब्याजसहित ११ लाख बुझाइसकेका उनलाई साहुले अझै ११ लाख रुपैयाँ मागेका छन् । घरको लालपुर्जासमेत उनैले राखेका छन् । विदेश गएको छोराले जति पैसा पठाए पनि साहुको ऋण नतिरिएपछि घरै फर्किए । चन्दु भन्छन्, छोरो ऋण तिर्न नसकेर घर आयो । जग्गाजमिन धरौटीमा छ । बर्बाद भइयो । सुस्ताकै प्रभु कोइरीले ०६३ मा २ लाख रुपैयाँ ऋण लिएका थिए । १८ लाख रुपैयाँ साँवा र ब्याज बुझाइसक्दासमेत साहुले रकम माग्न छाडेका छैनन् । धरौटीमा राखेको लालपुर्जा जग्गा बेचुन्जेलसम्म साहुले फुकुवा गरिदिए, उनी भन्छन्, जग्गा बेचेर १८ लाख रुपैयाँ दिइसकेपछि फेरि पुर्जा दिएनन् । ८ कट्ठा ५ धुर जमिन बेचेर ऋण तिर्दा पनि लालपुर्जा नपाएको प्रभुको गुनासो छ । नवलपरासी पर्तापुर गाउँपालिका५ का रामकेवल चमारले १ लाख ५० हजार रुपैयाँ ऋण लिएका थिए । ०७१ सालमा लिएको ऋणको साँवा र ब्याज ०७२ सालमा ९ लाख ७५ हजार रुपैयाँ बुझाए । घरबारसहितको ४ कट्ठा जमिन धितो राखेका उनले छोरो विदेश पठाउन ऋण लिएका थिए । साहुले अझै १२ लाख दिए मात्रै कागज दिने भन्छन्, उनी भन्छन्, अब घरबारै बेच्नुपर्ने स्थिति आयो । सुस्ता गाउँपालिका२ का रामसुरद गुप्ताका अनुसार सुस्ता र पर्तापुर गाउँपालिकाका ५ हजारभन्दा बढी सर्वसाधारण मिटर ब्याजको मर्कामा परेका छन् । सुस्ताका सुनील बानियाँ, जगदीश बानियाँ, सुरेश बानियाँ र सुदीप बानियाँबाटै उनीहरू ठगिएका हुन् । ६५ वर्षीय राम सुरदले छोरीको बिहे गरिदिन भनेर जगदीश बानियाँसँग तीनपटक ऋण लिए । ७ लाख रुपैयाँ लिएको बताउँदै उनले ३६ महिनामा १४ लाख रुपैयाँ साँवा र ब्याज दिइसकेका छन् । सहारा बैंक भारतको चेकमा डिपोजिट गरिएको उक्त रकमको कागजसमेत उनले देखाए । त्यही रसिदको पछाडि पूरै पैसा बुझिलिएको भनी हस्ताक्षरसमेत गरिएको छ । यति हुँदाहुँदै फेरि रुपैयाँ माग्दै छन्, राम सुरदले भने, मागेजतिको रकम नदिएर करोडौं पर्ने जग्गाको लालपुर्जा रोक्का गरेका छन् । एकदुई लाखको ऋण लिएर करोडौंको जग्गा धरापमा राख्नुपरेको पीडा मिटर ब्याज पीडितले बताए । उनीहरू न्यायको खोजीमा नवलपरासीदेखि काठमाडौं धाएका छन् । माइतीघर मण्डलमा धर्ना बसेर आफू ठगिएको गुनासो पोखेका छन् । राम सुरद धेरै पटक नवलपरासीको जिल्ला प्रशासन धाए । तर न्याय पाउन सकेनन् । मिटर ब्याजमा ठगी गरेको पीडित आरोप लगाउँछन् । नाताले आफन्ती पर्ने बानियाँले धेरै गाउँलेलाई ठगेको पीडक राम सुरद बताउँछन् । आरोपी सुनील बानियाँ भने आफूमाथि झूटो आरोप लगाएको दाबी गर्छन् । ऋण दिने कारोबार गरे पनि उनले मिटर ब्याजमा आफूले पैसा नलगाएको उनको भनाइ छ । मालपोतमा धितो राखेर, कागजी प्रक्रिया पुर्याएर एकदुई वर्षको समय दिएर ऋण दिने गरेको उनले सुनाए । कतिपयले न साँवा दिएका छन्, न ब्याज, उनले भने, हामीमाथि पो अन्याय भएको छ, पैसा गयो, बदनाम भइयो । आफूमाथि अन्याय भएको भन्दै मानहानिको मुद्दा हाल्ने तयारी गरेको उनले जनाए ।"
विपन्नलाई बिमा गरिदिन कोष स्थापना गरिँदै,"काठमाडौं (कास) आर्थिक रूपले विपन्न वर्गका नागरिकसम्म बिमा पहुँच पुर्याएर उनीहरूको हित संरक्षण गर्ने उद्देश्यले सरकारले बिमा विकास कोष स्थापना गर्ने भएको छ । संघीय संसदन्तर्गत अर्थ समितिले बिहीबार पारित गरेको बिमासम्बन्धी कानुनलाई संशोधन र एकीकरण गर्न बनेको विधेयकमा बिमा विकास कोषसम्बन्धी व्यवस्था थपिएको छ । उक्त विधेयक संसद्बाट पारित भएपछि मात्र कानुनी मान्यता पाउनेछ । बिमा ऐन २०४९ र त्यसलाई संशोधन तथा एकीकरण गर्न बनेको विधेयकमा बिमा विकास कोषसम्बन्धी व्यवस्था थिएन । अहिलेको अवस्थामा आर्थिक रूपले विपन्न नागरिकसम्म बिमा पहुँच पुग्न नसकेकाले त्यस्ता वर्गलाई पनि बिमाको दायरामा ल्याउन बिमा विकास कोषको अवधारणा अघि सारिएको अर्थ समितिका सभापति कृष्णप्रसाद दाहालले बताए । कोष सञ्चालनका लागि सरकारले नियमावली निर्माण गर्नेछ । कोष सञ्चालन भने बिमा समितिले गर्नेछ । विधेयकमा हालको बिमा समितिलाई बिमा प्राधिकरणमा रूपान्तरण गरिने योजना छ । उक्त विधेयक संसद्बाट पारित हुनेबित्तिकै समिति खारेज भएर प्राधिकरण हुनेछ । बिमा समिति खारेज गर्दा बहालवाला अध्यक्ष तथा सदस्यहरू नयाँ ऐन लागू भएपछि स्वतः प्राधिकरणको अध्यक्ष र सदस्य रहने गरी विधेयकको मस्यौदा तयार पारिएको छ । ती व्यक्ति आफ्नो कार्यकालभर सोही पदमा बहाल रहनेछन् । त्यस्तै बिमा समितिमा रहेका कर्मचारी पनि स्वतः प्राधिकरणको कर्मचारीमा परिणत हुनेछन् । यसअघि प्रस्तावित विधेयकमा प्राधिकरण गठनपछि विद्यमान सञ्चालक समिति स्वतः खारेज हुने व्यवस्था थियो । अर्थसमितिले उक्त व्यवस्था हटाएर प्राधिकरणको सञ्चालक समितिमा पनि हालकै सञ्चालक समितिले निरन्तरता पाउने व्यवस्था गरिएको छ । प्राधिकरणको सञ्चालक समितिसम्बन्धी व्यवस्थामा अध्यक्ष सरकारले नियुक्त गर्ने तथा सदस्यहरूमा अर्थ मन्त्रालय र कानुन मन्त्रालयका सहसचिव सदस्य रहने विद्यमान व्यवस्थालाई निरन्तरता दिइएको छ ।विधेयकले ऐनको मान्यता पाएपछि स्थापना हुने बिमा विकास कोष पनि बिमा प्राधिरणले सञ्चालन गर्नेछ । उक्त कोषमा स्रोत व्यवस्थापनबारे पनि विधेयकमा स्पष्ट व्यवस्था गरिएको छ । विधेयकमा बिमा समितिले कम्पनीहरूबाट कुल बिमा शुल्कको ०७५ प्रतिशत शुल्क उठाउन पाउने व्यवस्थालाई निरन्तरता दिइएको छ । उक्त रकममध्ये एकतिहाइ (३३ प्रतिशत) बिमा विकास कोषमा राख्ने र बाँकी रकम प्राधिकरणको अरु कोषमा राख्न सकिने व्यवस्था पनि विधेयकमा छ ।विधेयकमा बिमा कम्पनीहरूको अध्यक्ष र प्रमुख कार्यकारी अधिकृतहरूका लागि दुई कार्यकाल तोकिएको छ । तर कम्पनीहरूको सञ्चालकका हकमा भने कार्यकाल तोकिएको छैन । हाल बिमा समितिले निर्देशन जारी गरेर कम्पनीको अध्यक्ष, प्रमुख कार्यकारी अधिकृत र सञ्चालक बढीमा दुई कार्यकाल मात्र उक्त संस्थामा रहन पाउने व्यवस्था गरेको छ । स्वास्थ्य बिमा कार्यक्रम बिमा कम्पनीद्वारा सञ्चालन गर्ने सरकारको तयारी असफल भएको छ । संघीय संसद्को अर्थ समितिले स्वास्थ्य बिमा कार्यक्रमलाई बिमासम्बन्धी कानुनलाई संशोधन र एकीकरण गर्न बनेको विधेयकबाट हटाएपछि सरकारको योजना असफल भएको हो । स्वास्थ्य बिमालाई बिमा समितिमातहतमा ल्याएर बिमा कम्पनीमार्फत सञ्चालन गर्ने वा नगर्ने सम्बन्धमा अर्थसमितिले स्वास्थ्य तथा जनसंख्या मन्त्रालयको राय लिएको थियो । अहिलको अवस्थामा उक्त कार्यक्रम कम्पनीमार्फत सञ्चालन गर्दा बिमा सुविधा लक्षित वर्गसम्म नपुग्ने भएकाले छुट्टै सञ्चालन गर्नुपर्ने राय मन्त्रालयमार्फत आएपछि त्यसलाई संशोधित बिमा विधेयकबाट हटाइएको अर्थसमिति सभापति दाहालले बताए ।"
चितुवाको निसानामा बालबालिका,"(तनहुँ)  वननजिकै बस्ती । घाँसदाउरा सजिलो । काठपात खाँचो पर्दा पनि सजिलो । यही सुबिस्ताबीच तनहुँका गाउँहरूमा चार वर्षदेखि ठूलो संकट छ चितुवाको । बालबालिकामाथि लगातार आक्रमणका घटना भइरहँदा चितुवा नियन्त्रणका प्रयास पनि नभएका होइनन् । केही चितुवा मरेका भेटिए, केही समातिए तर आतंक रोकिएन । गत मंगलबार साँझ फेरि घटना भयो । बन्दीपुर१ वडीस्वाँरामा दुई बालबालिका आँगनमा खेल्दै थिए । प्रेम बगाले मगरका ४ वर्षीय छोरा सुप्रिमलाई चितुवाले आक्रमण गरी ज्यान लिएको छ । उनीसँगै खेल्दै गरेकी ६ वर्षीया दिदी अचानक रुन कराउन थालेपछि आमा दौडदै आउँदा चितुवाले छोरो च्यापेर जंगलतर्फ उक्लँदै गरेको देखिन् । तत्काल हारगुहार गर्दै पछ्याउँदा घरदेखि दुई सय मिटरमाथि छपेली सामुदायिक वनमा बालक मृत भेटिए । घाँटीमा गहिरो चोट देखिएको घटनास्थल पुगेका वडाध्यक्ष शिवकुमार श्रेष्ठले बताए । जंगलको बीचमा रहेका २३ वटा घर र मानिसहरूको त्यती चहलपहल नहुने ठाउँमा बस्दै आएका प्रेमका परिवारले चितुवाको कारण छोरा गुमाउनुपरेको छ । बालककी आमा सुकमाया बगाले मगर अहिले अचेत छिन् भने छिमेकी अप्सरा परियार बोल्न सक्ने अवस्थामा छैनन् ।उक्त घटनाको प्रत्यक्षदर्शी अप्सरा अब आफ्नी छोरी कसरी सुरक्षित राख्ने भन्ने चिन्तामा छिन् । सँगै खेलेको छोरालाई दिउँसै चितुवाले लग्यो, उनले भनिन्, हामी काम गरी खाने मान्छे, काममा भुलेको अवस्थामा छोराछोरी कसरी जोगाउने भन्ने चिन्ता छ । केही दिनयता बन्दीपुरको वडा नम्बर १ र ४ मा चितुवा आतंक बढेको छ । गत शनिबार साँझ चितुवाको आक्रमणबाट ८ वर्षीया रियाना थापा घाइते भएकी थिइन् भने त्यसको ६ घण्टा बित्न नपाउँदै घरको पिँढीमा सुतिरहेका ३५ वर्षीय भीमलाल गरन्जालाई चितुवाले आक्रमण गरी घाइते बनाएको छ । यसरी चितुवा दिउँसै बस्तीमा आएर आक्रमण गरी ज्यानै लिन थालेपछि स्थानीयवासी त्रसित छन् । केही समय रोकिएको चितुवा आतंक पुनः बढेपछि त्रास बढेको स्थानीय सुकबहादुर मगरले बताए । उनले भने, ३ दिनभित्र चितुवाले ३ जनालाई आक्रमण गर्यो । ससाना केटाकेटीलाई मात्रै होइन चितुवाले ठूलालाई पनि छाड्दैन । आफ्नो घर र छरछिमेकमा पनि विद्यालय जाने बालबच्चा रहेको बताउँदै उनले भने, विद्यालय जाने समयमा सालघारी हुँदै रोडमा निस्कनुपर्छ, अब त बच्चाहरूलाई एक्लै विद्यालय पठाउन पनि डर भयो ।०७४ फागुन १ मा भानु३ दोरदोरका ६ वर्षीय विशाल श्रेष्ठलाई चितुवाले आक्रमण गरी ज्यान लिएको थियो । जिल्लामा बालबालिकामाथि चितुवाको आक्रमणको त्यो पहिलो घटना थियो । त्यसयता आतंक घटेको छैन । करिब चार वर्षको अवधिमा चितुवाको आक्रमणबाट जिल्लामा १२ जना बालबालिकाले ज्यान गुमाएका छन् भने १४ जना घाइते भएका छन् । भानु नगरपालिकाको वडा नम्बर १, २, ३ र ४ क्षेत्रमा चितुवाको आतंक बढी थियो । यस क्षेत्रमा केही न्यूनीकरण भए पनि अहिले आँबुखैरेनी, बन्दीपुर, व्यास र शुक्लागण्डकी क्षेत्रमा चितुवा देखिन थालेको छ । चितुवाको आक्रमणबाट ०७४ यता भानुमा ६, आँबुखैरेनीमा १, बन्दीपुरमा ३ र शुक्लागण्डकीमा २ जना बालबालिकाको ज्यान गइसकेको छ । डिभिजन वन कार्यालय तनहुँका अनुसार ०६४ सालयता ३४ वटा चितुवा मृत अवस्थामा भेटिएका छन् भने १९ वटा चितुवा सुरक्षित नियन्त्रणमा लिई अन्यत्र स्थानान्तरण गरिएको छ ।वन्यजन्तुसँगको द्वन्द्व घटाउन डिभिजन वन कार्यालय र सम्बन्धित पालिकाको समन्वयमा विभिन्न कामहरू भए पनि प्रभावकारी बन्न सकेका छैनन् । प्रभावित क्षेत्रका सामुदायिक वन लगायतका क्षेत्रमा परम्परागत काठको खोर तथा पासो थापेर चितुवा नियन्त्रणमा लिई अन्यत्र सार्ने, वन्यजन्तुलाई वनमै भुलाउन खानेपानीको स्रोत संरक्षण, पोखरी निर्माण फलफूलका बिरुवा रोप्ने लगायतका काम पनि गरिएका छन् । तर, चितुवाको उपद्रो पुरै हट्न भने सकेको छैन । जिल्लामा पुनः चितुवा आतंक देखिन थालेपछि बालबालिका एक्लै नछोड्न, घरवरपरका झाडी सरसफाइ गर्न र वनमा घाँसदाउरा गर्न जाँदा समूहमा जान आग्रह गरिएको वन कार्यालयले जनाएको छ । चितुवाका आहारा प्रजाति मृग, बँदेल, खरायो, वनकुखुरा आदि लोप हुँदै गएपछि चितुवा बस्तीमा पसेको अनुमान छ । डिभिजन वन अधिकृत कोमलराज काफ्ले भन्छन्, चितुवा आतंक रोक्नका लागि त्यसलाई आवश्यक पर्ने पानी र आहारा प्रजाति संरक्षण कार्यक्रम अगाडि बढाइएको छ ।"
चिसो समाजचिसो मान्छे,"(काठमाडौं)  बन्द रातो बाकसमा एउटा शव काठमाडौं आइपुगेको छ कतार मरुभूमिबाट । यो बन्द बाकसलाई काठमाडौंबाट बाजुरासम्म पुर्याउनु छ, कोरोना कहर र लकडाउनको चर्को थुनछेकमाझ । कथा यत्ति हो, शवयात्राको कथा । केही वर्षअघि खाडीको कतारमा समाचारकर्मी भएर बसेको अनुभवमा सुत्दासुत्दै मरेको समाचार धेरै लेखेको थिएँ । एउटा स्वस्थ, हट्टाकट्टा र उमेरदार श्रमिक एकाएक सडेन हार्टएट्याक मा कसरी पर्छ ? सधैंभर अनुत्तरित हुँदै र पोस्टमार्टम समेत नभएका यस्तै श्रमिक शवहरू वर्षमा एक सयभन्दा माथिको संख्यामा आइरहेका हुन्थे पत्रिकामा समाचारको एउटा कुनो अथवा मृत्यु कोलम मा आँट्ने खुराक मात्रै थिए ती शवहरू । म समाचारकर्मीका लागि पनि संवेदना रित्तिएको र मसला नभएको सनातनी खबर रातो बाकसमा सिलबन्दी भएर घर फर्किरहेका चिसा मान्छेहरू ।यस्तै एउटा शव लिन मृतकका बाबु र मृतककी श्रीमती काठमाडौं एयरपोर्ट आइपुगेका छन् सुदूरपश्चिमको बाजुराबाट । स्वभावतः रेमिट्यान्स र सामाजिक सुरक्षा कोषको गफ गरिरहने राज्य प्रणालीका निम्ति कुनै नेपाली श्रमिकको शव आइपुग्दा घरसम्म सहजै पुर्याइदिने शववाहनसमेत नरहेको (अथवा उपलब्ध नगराइने) यथार्थबाट कथा अघि बढ्छ । कतारमा यसरी हृदयाघात भएर मर्ने छोरा (प्रतीकात्मक) को शव बुझ्न उनकै श्रीमती स्वस्तिमा खड्का, मृतक छोराका बाबु देशभक्त खनाल र पिकअपका चालक अर्पण थापा एयरपोर्ट पुगेका छन् । कोरोना कहर र लकडाउनका माझ बाजुरा पुर्याउनुपर्ने शव यात्राको कथाभित्र संवेदना, संवेग, आवेग र करुणा छ । ६ महिने छोरी छाडेर भर्खरै कोरोनाले लगेकी श्रीमतीको विषादपूर्ण व्यथामा पिकअपका चालक रुमलिएका छन्, जो आफ्नी छोरी काठमाडौं सहरमा एउटा डेराघरमा बस्ने बहिनीज्वाइँका साथमा छोडेर रोजीरोटीमा निस्केका छन् । उनको त्यही शव बोकिरहेको गाडी पनि बैंक धरौटीमा छ, जीवनजस्तै आजभोलिको हिसाब नभएको गाडी ।आश्चर्य, श्रीमान्को शव बुझ्न आएकी श्रीमती (स्वस्तिमा) मा त्यो रातो बाकसभित्रको लोग्नेप्रतिको कुनै सद्भाव छैन, संवेदना छैन । जिन्दगीमा काँधको सिरानी राखेर एक झप्को निदाउन पनि नपाईकन परदेशिएको त्यो लोग्ने न जीवनको कष्टमा साथै थियो, न प्रेम अपनत्वमा कतै । श्रीमतीका लागि त्यो सधैंसधैं चिसो मान्छे थियो ।काठमाडौंदेखि बाजुरासम्मको लामो शवयात्रामा मृतक छोराका बाबुको मनको बह त्यसबेला निस्कन्छ, जब उनले थोरै पिएका हुन्छन् । सन्तान हुनुको दुःख, गरिब हुनुको दुःख, राजनीति र परिवर्तनका नाममा आएको दुःख । दुःखैदुःख ।एउटा यथार्थ के हो भने खाडीका ६ वटा मुलुक, मलेसिया, दक्षिण कोरियासहितबाट बर्सेनि एक हजार जति श्रमिक शवहरू नेपाल आउने गरेका छन् । ती सबै चिसो मान्छेका कथा हुन्, कहींकतै नलेखिएका कथा । एउटा शवसँग जोडिएको कथामा अटाएका जम्मा ३ पात्रले सुनाउने, बेहोर्ने र अभिनयमा देखाउन खोज्ने कथानक यस्तो बलशाली छ यहाँ आफ्नोपनाको, आफ्नो माटो र सुगन्धको कथा भनेर अनेक फूलबुट्टा भरिरहनेका लागि दीपेन्द्र के खनालको चिसो मान्छे एउटा जवाफ हो । दुःख र आँसुको संवेदनामा बुनिएको जवाफ ! चिसो मान्छे मा नायिका स्वस्तिमाले बोलेको कर्णाली लवज, पहिरन र बान्की धेरै अभ्यासपछि मात्रै देखिन सकिने कुरा हो । सबै आफ्नै तनाव र निराशा लिएर हिँडिरहेका पात्रहरू संयोगले शवयात्राका यात्रु बनेका छन् । त्यसमा पनि सबैभन्दा बढी निराशा देखिन्छ चालक बनेका अर्पण थापामा । सजीव र जीवन्त बनेका छन् यी चालक जो प्रेम, आवेग वा आक्रोशमा पनि एकदमै ओजपूर्ण, संवेदनायुक्त इनसाइड आउट जस्तै । फिल्ममा धेरै कुरा प्रतीकात्मक छन् बाबुले मृतक छोराको पर्समा अर्कै केटीको तस्बिर भेट्नु (आफ्नी बुहारीको होइन), जीवनको आरोहअवरोह र प्रेम संवेदनाका अगाडि आफ्नै बुहारीलाई छोरी भनेर सम्बोधन गरेको क्षण आदिआदि ।यस्तो शक्तिशाली शवयात्रामा कोरोना कहर र लकडाउनको संवेदनाहीन घडीका कारण बाटोमा तगारा लगाउनेहरूसँग झगडा पर्नु र दोहोरिँदै लाठीमुंग्री हुनु भने केही अन्यथा देखिन्छ । एउटा छोराको शव लिएर आइरहेको कठोर संवेदनामाझ लाठीमुंग्रीको मसलाले शव संवेदना लाई थोरै खलबल्याएको छ एउटा गाडीका चालकले कथाको सुरुमै यदा यदा हि धर्मस्य भनेर एकदमै मुस्किलको जीवन दर्शन सुनाएझैं ।चिसो मान्छे मा पूरापूर नेपाली माटोको गन्ध छ । फर्मूला नपछ्याउने यो फिल्मबाट निर्देशक दीपेन्द्रले केकति कमाउलान् भन्न मुस्किल छ । तर, यस्तो मौलिक कथा र एकदमै सीमित परिवेशलाई बुनेर सुनाउन खोजेको बृहत् कथाको यो खाका अरूले पनि सिक्नु जरुरी छ । प्रेमको भाषा बुझाउन आँखा बिझाउने रोमान्स नै चाहिन्न अथवा नियति सम्झाउन सधैंको रोइलो पनि देखाइरहनु पर्दैन भन्ने सूक्ष्म विषय चिसो मान्छे मा लुकेको छ । प्रेम र वियोग, संवेग र संवेदनाका हकमा दीपेन्द्रको यो काम एउटा कलात्मक शिखर हो । यी सिर्जनशील निर्देशक (र, अब कथाकार) का निम्ति पशुपति प्रसाद एउटा खुड्किलो थियो होला, चिसो मान्छे अर्को उचाइ हो प्रयोग, शिल्पी र कलात्मक कामका अर्थमा ।यत्ति हो, दीपेन्द्र, दुःखैदुःखको यो दुखान्त शृंखलाको अन्त्यमा स्वस्तिमाले म अब चालक (अर्पण) सँगै काठमाडौं फर्कन्छु र नयाँ जीवन बसाल्छु भनिदिएको भए एउटा सामान्य दर्शक पनि स्वैरकल्पनामै सही, थोरै आनन्दित भएर हलबाट निस्कने थियो कि ?"
सहकार्यपछि प्रतिस्पर्धी,"(काठमाडौं)  पछिल्लो दशक नेपाली फुटबल खुबै बदनाम भयो । विशेष गरी सन् २००९ देखि २०१५ सम्म । नेपाली राष्ट्रिय टिम नै म्याच फिक्सिङ काण्डमा मुछियो । स्वयं फिक्सरले नेपालको म्याच फिक्सिङ गरेको किताबमा लेखिदिए । कतारी मोहम्मद बिन हमामसँगै गणेश थापा विश्व फुटबलको राजनीतिबाट लखेटिए । थापामाथि भ्रष्टाचारको अभियोगमा प्रतिबन्ध नै लाग्यो । त्यसपछि घरेलु फुटबलको राजनीति उत्कर्षमा पुग्यो । २२ वर्ष लामो थापा युगमा पूर्णविराम लाग्यो । त्यसको चार वर्ष भइसक्यो तर अखिल नेपाल फुटबल संघ (एन्फा) मा लुछाचुँडीको लडाइँप्रतिस्पर्धा कायमै छ । रोकिने कुनै संकेत छैन ।एन्फा कार्यसमितिको निर्वाचन यही असार ६ गते सोमबार हुँदै छ । एक अध्यक्ष, एक वरिष्ठ उपाध्यक्ष, चार उपाध्यक्ष, दुई महिलासहित १५ सदस्य गरी २१ सदस्यीय कार्यसमितिको निर्वाचनमा वर्तमान अध्यक्ष कर्माछिरिङ शेर्पा र वरिष्ठ उपाध्यक्ष पंकजविक्रम नेम्बाङ आआफ्नो प्यानलसहित अन्तिम तयारीमा छन् । फ्रेन्ड्स क्लबका पूर्वअध्यक्ष राजीवराज पौडेलले पनि अध्यक्षमा उम्मेदवारी दिएका छन् । उनले आफ्नो उम्मेदवारी एन्फामा सुशासन र सिस्टम बसाल्नका लागि खबरदारीको रूपमा रहेको बताएका छन् । उनीसँग न कुनै मतदाता खुलेका छन् न त समर्थक प्रचारमा जुटेका छन् । त्यसैले एन्फाको निर्वाचन सीधा अर्थमै शेर्पाविरुद्ध नेम्बाङको प्रतिस्पर्धा बनेको छ । त्यो पनि पूरापुर टिम बनाएर ।एन्फामा तत्कालीन अध्यक्ष थापालाई सरकारको साथ लिएर गीता राणाले चुनौती दिएको दुई दशक भयो । त्यो नेतृत्वको लडाइँ चर्को थियो । त्यसको मूल्य नेपाली फुटबल र राणा आफैंले पनि चुकाउनुपर्यो । त्यो बेला राणालाई बर्खास्त गर्दै त्यो समूहको कार्यबाहक अध्यक्ष बनेका शेर्पा थापा नेतृत्वको एन्फामा उपाध्यक्ष बन्न पुगेका थिए । त्यसपछि थापालाई साथ दिइरहेका शेर्पाले २०७० सालपछि थापाविरोधी आन्दोलनको नेतृत्व गरेका थिए । जहाँ नेम्बाङले शेर्पालाई सुरुबाटै साथ दिएका थिए । वास्तवमा उनी त्यो शुद्धीकरणको अभियानमा शेर्पापछि सबैभन्दा सक्रिय थिए । उनी पनि केन्द्रीय सदस्यका रूपमा एन्फा प्रवेश गरेको दुई दशक भइसकेको छ ।२०७५ वैशाख २२ मा एकलौटी रूपमै शेर्पाको समूहले एन्फाको चुनाव जित्यो । शेर्पा अध्यक्ष भए । सर्वाधिक मतसहित उपाध्यक्ष चुनिएका नेम्बाङलाई एक वर्षप्छि वरिष्ठ उपाध्यक्ष बनाइयो । त्यो एक वर्षभित्र शेर्पाले चार उपाध्यक्षलाई पालैपालो र आफूअनुकूल कार्यबाहक अध्यक्ष (शेर्पा विदेश गएको समयमा) दिएका थिए । त्यहींबाट नेम्बाङ र शेर्पावीच मनमुटाव सुरु भएको थियो । वरिष्ठ उपाध्यक्ष भएपछि नेम्बाङले शुद्धीकरण अभियानताका उठाएका सुशासन, आर्थिक पारदर्शिता र विकेन्द्रीकरणको मुद्दालाई कार्यसमिति बैठकमा खरो रूपमा उठाउन थाले । स्वर ठूलो बनाउँदै लगे । बेथितिविरुद्धको आवाज चर्काउँदै गए । बैठकको माहोल शान्त होइन, चर्को बन्न थाल्यो । दुई दिनसम्म पनि बैठक चल्न थाल्यो ।शेर्पाले अध्यक्षको हैसियतमा एन्फामा धमाधम काम गरिरहे । बेफुर्सदी नै भए । दिनरात फुटबलकै लागि दौडिए । खाली मैदानमा पोल (गोलपोस्टका लागि) गाड्न उपत्यकाको बाक्लो बस्तीमात्रै होइन, देश दौडाहामै निस्किए । वार्षिक ८० करोड रुपैयाँमाथिको बजेट ल्याए । सहिद स्मारक ए डिभिजन लिग ५ वर्षपछि ब्युँताए । गोल्डकपको चाङ थियो नै । काठमाडौं उपत्यका र मोफसलका उत्कृष्ट क्लबहरूलाई समेट्दै देशकै सबैभन्दा माथिल्लो श्रेणीको प्रतियोगिताको रूपमा राष्ट्रिय लिग पनि घोषणा गरे । वनकै जग्गामा भए पनि रौतहटमा महिला फुटबल एकेडेमीका लागि भवन पनि तयार भयो । रामसार मिडियासँग ४ करोड ५० लाखको मार्केटिङ र प्रमोशनको सम्झौता गर्यो । कतार एयरवेजसँग ए डिभिजन लिगका लागि वार्षिक १ लाख ५० हजार डलर पनि लियो । यस्ता थुप्रै सम्झौता भयो ।सातदोबाटोस्थित एन्फा कम्प्लेक्स मुख्यालयदेखि होस्टेलसम्मै मर्मतसम्भार गरियो । राष्ट्रिय खेलकुद परिषदले १३ औं दक्षिण एसियाली खेलकुद (साग) का लागि दशरथ रंगशाला पुननिर्माण गर्यो । अन्तर्राष्ट्रिय प्रतिस्पर्धा रंगशालामा फर्कियो । सागमा यू२३ टिमले स्वर्णपदक दोहोर्यायो । पहिलोपल्ट साफ च्याम्पियनसिपको फाइनल माल्दिभ्समा खेल्यो । विश्वकप २०२२ को आयोजक कतार हो र यसको फुटबल संघबाट अनुदानमा आएका राष्ट्रिय टिमका मुख्य प्रशिक्षक अब्दुल्लाह अल्मुताइरीको नेतृत्वमा नेपालले माल्दिभ्समा सफलता हात पारेको थियो । महिला टिमले ओलम्पिक छनोटसम्मै एक्सपोजर पायो । महिला राष्ट्रिय टिमले १३ औं साग र साफबाहेक नाडेज्दा कप र हिरो कपमा पनि फाइनल खेल्यो । तर, यी मैदानका नतिजाभन्दा नेतृत्वको खुबी फुटबलको विकास र सुशासन स्थापनाको नजरबाट मात्रै चियाउन मिल्छ, हेर्न सकिन्छ, जसमा तीन वर्षयता प्रश्न उठिरह्यो ।प्रतियोगिताको उद्घाटन र समापनमा मुख्य अथितिको रूपमा मात्रै होइन, मैदानबाहिर पनि अध्यक्ष शेर्पाको व्यस्तता निकै बढ्यो । ठीक यही समयमा नेम्बाङले कार्यसमितिमा आफ्नो समूह बनाउँदै गए । सुरुबाटै उनलाई साथ दिएका प्लानिङ ब्वाइज युनाइटेडका दावा लामा (केन्द्रीय सदस्य) उनका मुख्य शक्तिको रूपमा स्थापित भए । शेर्पा भने थापाविरुद्धको अभियानको टिमबाट अगलग्गिँदै गए । त्यो बेला पनि साथ दिएका रूपन्देहीका दीर्घबहादुर केसी (कुमार) शेर्पाको मुख्य खम्बाको रूपमा अगाडि बढे । दुवै समूहमा विस्तारै अरू पदाधिकारी थपिँदै गए । त्यसैले यो निर्वाचन घोषणा हुँदासम्म नेपाली फुटबल स्पष्ट रूपमै दुई कित्तामा विभाजित भयो नेम्बाङ र शेर्पा समूहको रूपमा ।प्रशिक्षक अलमुताइरी बारम्बार विवादमा मुछिए । उनी कहिले नेम्बाङमाथि खनिए । कहिले नेपाल छाड्नेनफर्किने भन्दै सामाजिक सन्जाल तताए । पछिल्लोपल्ट सिनियर ११ जना खेलाडीलाई एसियन कप छनोटको टिमबाटै निकालेर तहल्का मच्चाए । कार्यसमितिमा प्रश्न तेर्सिंदै जाँदा उनलाई अध्यक्ष शेर्पाले विश्वास गरिरहे । यसले पनि नेम्बाङ र शेर्पावीच दूरी बढाउन भूमिका खेल्यो । गणेश थापा पछिल्लोपल्ट शेर्पाविरुद्ध खुबै लागेका छन् । उनले चुनावमा शेर्पाविरुद्ध चलखेल गरिरहेका छन् । तर, उनी गृह जिल्ला मकवानपुरको चुनावमा शेर्पाका खास मान्छेविरुद्ध आफ्नो पक्षलाई चुनौती दिनसक्ने स्थितिमा पनि उभ्याउन सकेनन् । चुनाव नजिकिँदै जाँदा शेर्पा भने आफ्नै समूहमा पनि घेरिँदै गएका छन् । शुक्रबारमात्रै नेपालमा अवैध रहेको सट्टबाजी (बेटिङ) को लागि तथ्यांक उपलध्य गराउन स्विट्जरल्यान्डको एक कम्पनीसँग सम्झौता गरेको रहस्य बाहिर आएको छ ।देशमा हुने खानेले नै फुटबलमा पहुँच राख्छन् । तर, चुनाव आयो कि उनीहरू नयाँनयाँ ट्र्याकसुट, टिसर्ट, जुत्ता उपहार ग्रहण गर्न दरबारमार्गमा छानिरहेकाडुलिरहेका भेटिन्छन् । खेलाडीलाई राष्ट्रिय टिमको प्रशिक्षण सिविरमा राखेजस्तै नेम्बाङ र शेर्पाले समूहले या चुनावी माहोलमा मैदानबाहिरका खेलाडीहरूका लागि महिनौंदेखि क्याम्प नै खडा गरेका छन् । त्यसैले उपत्यकामा एन्फाको चुनाव उत्कृर्षमा पुगेको छ । यी दुवै समूहमा नहिँडेका वा कुनै मोहजाल वा प्रलोभनमा पर्नसक्ने ८१० भोट छन् । यसपालिका ८४ भोटमध्ये त्यही मध्यमार्गी मत आउने चार वर्षका लागि नेपाली फुटबलमा भाग्यविधाता बन्नेछ । यसैका लागि पूर्वमन्त्री नरेन्द्रविक्रम नेम्बाङका छोरा पंकज (झापा) र उमेश शेर्पाका सन्तान कर्मा (सिन्धुपाल्चोक) बीच चर्को प्रतिस्पर्धा चलिरहेको छ ।"
गल्फमा सुभाषलाई सफलता,काठमाडौं (कास) सुभाष तामाङले ओलम्पिक दिवसको अवसरमा आयोजित यू२१ राष्ट्रिय गल्फ च्याम्पियनसिपको उपाधि जितेका छन् । गोकर्ण गल्फ क्लबमा अन्तिम दिन शुक्रबार ५ अन्डर ६७ स्कोर गरेका उनले समग्रमा १८ अन्डर १९८ को प्रदर्शनसँगै सफलता हात पारेका हुन् ।१३ औं सागका दुई स्वर्णधारी सुभाषले सदभाव आचार्यलाई १७ स्ट्रोकले उछिन्दै ट्रफी कब्जा गरे । सुभाषले पहिलो दिन ६ अन्डर ६६ स्कोर गरेका थिए भने दोस्रो चरणमा ७ अन्डर ६५ खेलेका थिए । यू१६ तर्फ पहिलो भएका सदभावले अन्तिम चरणमा तीन ओभर ७५ स्कोर गरे । समग्रमा एक अन्डर २१५ मा रहेका उनी मुख्य प्रतियोगिताको उपविजेतासमेत भए । यू१६ मा उपविजेता भएका सयन बस्न्यातको प्रदर्शन २३ ओभर २८६ रह्यो ।महिलातर्फ प्रतिमा शेर्पा कुल ९ ओभर २२५ सहित पहिलो भइन् । उनले अन्तिम चरणमा तीन ओभर ७५ को कार्ड बनाइन् । कश्मिरा शाह २३ ओभर २३९ सहित दोस्रोमा रहिन् । यू१६ तर्फ आइस्टिना टण्डन (१०५ ओभर ३२१) पहिलो र सोनी तामाङ (१६१ ओभर ३५५) दोस्रो भए । नेपाल गल्फ संघद्वारा आयोजित तीनदिने (५४ होल) प्रतियोगितामा पुरुष १४ र महिला १५ गल्फरले प्रतिस्पर्धा गरेका थिए ।
अरहन्त र अमृत भिड्ने,"काठमाडौं (कास) अरहन्त सिंह र अमृत थापा मगरबीच स्क्वास प्रतियोगिताअन्तर्गत पुरुष एकलको फाइनल प्रतिस्पर्धा हुने भएको छ । शुक्रबार सेमिफाइनलमा अरहन्तले दीपक थापालाई ११४, ११४, ११६ र अमृतले अमिर ब्लोनलाई ११६, ११४, ११९ को सोझो सेटमा हराए । महिला सेमिफाइनलमा विफना ब्लोनले स्वस्थानी श्रेष्ठलाई ११२, ११९, १४१२ र वृष्णाले अनुभवी भावना सुनुवारलाई ४११, ११३, ११३, ११६ ले पराजित गरे । भेटान्स (५० वर्ष माथि) को फाइनल विनोद शाक्य र प्रवीण कंसाकारबीच हुनेछ । प्रतियोगता शनिबार सकिनेछ ।"
संगीताको धारिलो बलिङ,"काठमाडौं (कास) मलेसियामा शुक्रबार सुरु एसीसी महिला टी२० च्याम्पियनसिपमा नेपालले भुटानलाई ५० रनले पराजित गरेको छ । मलेसियाको बाङ्गीस्थित यूकेएमवाईएसडी क्रिकेट ओभलमा टस जितेर ब्याटिङ गरेको नेपालले २० ओभरमा ९ विकेट गुमाई ९४ रन बनायो । नेपालका लागि काजल श्रेष्ठले सर्वाधिक २६ रन जोडिन् । कप्तान रुबिना क्षेत्रीले २१ र इन्दु बर्माले २० रन बनाए । तीनै जनाले ११ चौका प्रहार गरे । अन्य खेलाडीले दोहोरो अंकमा रन बनाउन सकेनन् ।भुटानका लागि सोनमले सर्वाधिक ४ विकेट लिइन् । उनले ४ ओभरमा १ मेडन राख्दै १३ रन खर्चिइन् । अन्जु गुरुङ र टासी चेकीले ११ विकेट लिए । ९५ रनको लक्ष्य पाएको भुटान ४४ रनमै समेटियो । १७५ ओभरमै अलआउट भुटानका लागि छिरिङ जाङ्मोबाहेक कसैले पनि गतिलो रन बनाउन सकेनन् । छिरिङले २८ बलमा १६ रन जोडिन् । यस इनिङ्समा एक चौका सोनम छोडेनले प्रहार गरिन् ।नेपालबाट संगीता राईले ४ विकेट लिइन् । २५ ओभर बलिङ गरेकी उनले ६ रन मात्र खर्चिइन् । उनी प्लेयर अफ द म्याच भइन् । कविता कुँवर र सीता रानामगरले २२ विकेट लिए । अस्मिना कर्माचार्य र इन्दु बर्माले ११ विकेट लिए । समूह बी मा रहेको नेपालले कुवेत, बहराइन र हङकङसँग खेल्ने बाँकी छ ।"
रग्बी टोली बंगलादेश जाने,"काठमाडौं (कास) बंगलादेशनेपाल अन्तर्राष्ट्रिय रग्बी सिरिजमा भाग लिन नेपाली टोली शनिबार बंगलादेशको ढाका जाने भएको । असार ७ र ८ मा हुने सिरिजमा भाग लिने खेलाडीमा कृष्ण क्षेत्री (कप्तान), विराट श्रेष्ठ (उपकप्तान), श्रीराम श्रेष्ठ, प्रेम कोइराला, विक्रम पुरी, विक्रम भारती, सुरज चौधरी, शेरबहादुर वली, रोशन घर्ती, निरोज कार्की, नवीन महर्जन, विवेश बासु, सञ्जीव कुँवर, रमितबहादुर मल, यदु अधिकारी, अमरसिंह श्रेष्ठ, सुमन चौलागाईं, पूजन फेवाली, जुकेन्द्र राई, रामकिशोर चौधरी, सुजन कुमाल र हुतराज प्रधान छन् । प्रशिक्षकमा टंकराज गिरी, म्यानेजरमा गोपाल क्षेत्री र फिजियोमा लक्ष्मण अधिकारी छन् । सेभेन ए साइडमा नेपालले सात वर्षदेखि अन्तर्राष्ट्रिय प्रतिस्पर्धा गर्दै आए पनि फिप्टिन ए साइडमा भने पहिलो पटक प्रतिस्पर्धा गर्न लागेको हो । नेपालले घरेलु टोली बंगलादेशसँग ढाकास्थित आर्मी स्टेडियममा सेभेन ए का दुई खेल र फिप्टिनका एक खेल खेल्नेछ । टोलीलाई राष्ट्रिय खेलकुद परिषद्का सदस्यसचिव टंकलाल घिसिङले शुक्रबार बिदाइ गरे । रग्बी संघले टोलीको जर्सी प्रायोजक फिटवेल स्पोर्ट्स वेर कम्पनीसँग दुईवर्षे सम्झौता गरेको छ ।"
ओलम्पियन खेलाडीको पुनर्मिलन हुने,काठमाडौं (कास) नेपाल ओलम्पियन संघले ओलम्पिक दिवसका अवसरमा ओलम्पियन पुनर्मिलन कार्यक्रम गर्ने भएको छ । असार ७ गते अहिलेसम्म भौतिक रूपमा रहेका ओलम्पिक खेलेका खेलाडीलाई भेला गराउने संघले जनाएको छ । नेपालले सन् १९६४ को टोकियो ओलम्पिकबाट ओलम्पिकमा भाग लिन थालेको हो । संघले त्यतिबेलादेखि सन् २०२० को टोकियोसम्म भाग लिएका नेपालका खेलाडीहरूको पुनर्मिलन गराउन लागेको हो । ओलम्पियनहरू आआफ्नो कार्य व्यस्तताका कारण सबै सधैं एकै ठाउँमा भेला हुन नसक्ने अवस्था रहेकाले भातृत्व र आत्मीयता साटासाट गर्न पुनर्मिलनको आयोजना गर्न लागिएको संघका अध्यक्ष दीपक विष्टले बताए । उनले विदेशमा रहेका ओलम्पियनलाई पनि उक्त कार्यक्रममा सहभागी गराउन प्रत्यक्ष प्रशारणमार्फत समेट्ने प्रयास गरिरहेको बताए । उनका अनुसार अग्रजलाई सम्मान र दिवंगत ओलम्पियनप्रति विशेष सम्झना गरिने छ ।
भारतीय खेलाडीलाई सफलता,काठमाडौं (कास) भारत आईटीएफ एसिया यू१२ टिम टेनिस प्रतियोगिता (रिजनल क्वालिफाइङ इभेन्ट साउथ एसिया) मा शुक्रबार विजेता भएको छ । भारत ब्वाइजगर्ल्स दुवैमा च्याम्पियन भयो । सातदोबाटोस्थित टेनिस कोर्टमा भएको ब्वाइज फाइनलमा भारतले पाकिस्तानलाई २१ ले पराजित गर्यो । श्रीलंकाले बंगलादेशलाई ३० ले हराउँदै तेस्रो स्थान हात पार्यो । नेपाल टेनिस संघद्वारा आयोजित प्रतियोगिताको गर्ल्स फाइनलमा भारतले श्रीलंकालाई २१ ले हरायो । माल्दिभ्सले भुटानलाई ३० ले पन्छाउँदै तेस्रो स्थान हात पार्यो । माल्दिभ्सको प्रशिक्षकमा नेपालका पूर्वराष्ट्रिय च्याम्पियन कुमार अधिकारी रहेका छन् । ब्वाइजगर्ल्समा पहिलो र दोस्रो हुने राष्ट्र काजकिस्तानमा हुने फाइनल प्रतियोगितालाई छनोट भइसकेका छन् । अन्तिम दिन नेपाली ब्वाइजगर्ल्स दुवै टोलीले जित पाए । ब्वाइजमा नेपालले भुटान र गर्ल्समा बंगलादेशलाई समान ३० ले हराए । दुवै टोली फाइनल चरणलाई छनोट हुन सकेनन् ।
रूखले लेखेको पृथ्वीको इतिहास,"घरछेउ उभिएको उतिसको रूखमा पात सिउने फिस्टो चिप्चिप्चिप् गर्दै छ । अलि परको लहरे पीपलमा कोइली निरन्तर कुक् कु कुक् कु स्वर निकालिरहेको छ । हुन त रूख पनि हिँडिरहेका होलान्, चराले पनि पक्कै केही भनिरहेकै होलान् । तर, रूखको गति नाप्न नसकेकाले र चराको भाषा नबुझेकाले मलाई ती सबै अर्थहीन लागिरहेका छन् । टाढा जानु छ, उकालिएर सगरमाथाको टुप्पो हेर्न । हुन त टुप्पो हेर्न सगरमाथै जानुपर्दैन, खासमा जाने त सगरमाथाको फेद हेर्न हो ।पूर्वबाट सूर्य उदाउँदै वा पश्चिममा अस्ताउँदै छ । यो सूर्य पनि एकै समय एउटै पृथ्वीमा कसैका लागि उदाइरहेको हुन्छ, कसैका लागि अस्ताइरहेको । एकै समय एउटै कुरा उदाउने र अस्ताउने कसरी हुन्छ ? त्यो उदाउनु वा अस्ताउनु पनि एउटा मीठो भ्रम हो । पाँच वर्षअघि रोपेको बेलौतीको बिरुवा हलक्क बढेर एक तला बराबरको रूख भएको छ । फूल फुलेर फल हाल्ने बेला हुँदै छ । पृथ्वीमा हिँड्ने रूखहरू पनि छन् । दक्षिण अमेरिकी देश इक्वेडरको सुमाको रिजर्भमा वर्षमा २० मिटरसम्म हिँड्ने पामका रूखहरू छन् भनेर बीबीसीमा छापिएको वर्ष अर्थात् सन् २०१५ मा मैले यी बेलौती रोपेको थिएँ । यदि यो बेलौती पनि बर्सेनि २० मिटर हिँड्थ्यो भने अहिले छिमेकीको भइसक्थ्यो । घर र बेलौतीको उमेर एउटै हो, दुवै उभिएकै छन् । तर, फरक के छ भने बेलौती आकासिँदै छ, घर स्थिर । हुन त पृथ्वीमा रूखबिरुवा, जनावर, कीराफट्यांग्रा जन्मिन्छन् र मर्छन् भन्छन्, तर मलाई लाग्छ वास्तवमा पृथ्वीमा हरेक कुरा जन्मिन्छ र मर्छ । के माटो मर्दैन ? के ढुंगा मर्दैन वा जन्मिँदैन ? ढुंगा मरेर माटो जन्मिन्छ, माटो मरेर ढुंगा । पृथ्वीको उत्पत्तिका बेला यहाँ कहाँ माटो थियो र ? एउटै तातो ढिक्को थियो पृथ्वी । लाखौं वर्षहरूमा ढुंगा मर्यो र माटो जन्मियो, माटो मर्यो र ढुंगा जन्मियो । त्यसैले यहाँ सबैले मर्नैपर्छ । बस, समयको मात्रै कुरा हो ।बेलौतीको हाँगामा दुइटा डांग्रे आइपुगे । ती डांग्रे देखेपछि मैले कोलिन टजले लेखेको किताब द ट्री सम्झिएँ । टजले भनेका छन्, खासमा हामी अरू प्रजातिभन्दा भिन्न हुनुको एउटा मुख्य कारण हाम्रा हातहरू हुन् । फुक्काफाल छाड्न सकिने बलिया हातले हामीलाई खासमा मान्छे बनाएका हुन् । ती डांग्रेसँग हात छैन, तर पखेटा छन् । छेउमा उभिएको कुकुरसँग खुट्टारूपी हात छन््, जुन उसले हरहमेसा प्रयोग गरिरहनैपर्छ, उभिन मात्रै पनि । चराले पनि पखेटा फिजार्नैपर्छ उड्न मात्रै । मैले हात र खुट्टाले टेकेर कुकुरजस्तै भएर हेरें । बेलौतीको रूखमुनि चार हातखुट्टा टेकेर कुकुरजस्तै उभिएपछि मलाई मान्छे बनाउन हातले खेलेको भूमिकाप्रति कुनै शंका रहेन । तपाईं पनि एक पटक त्यसो गरेर आफ्नो शंका मेटाउन सक्नुहुन्छ । खासमा हाम्रा यी हातहरूलाई फुक्काफाल छाड्न सकिने बनाएको रूखहरूले हो । टजका अनुसार, हाम्रा पुर्खाले जमिनमा झर्नुअघि कम्तीमा आठ करोड वर्ष रूखहरूमा बिताएका थिए । रूखमा झुन्डिएर चचहुई गर्दागर्दै हामीले हातलाई फुक्काफाल पार्न सक्यौं । हुन त हात्ती र सुंगुर पनि चलाख छन्, दिमाग तिनीहरूको पनि छ, तर फुक्काफाल हात छैनन् । लोखर्के तीक्ष्ण भए, बाँदरले पनि जमिन छुनछुन खोजे, तर ती रूखमै अड्किए । मान्छेका पुर्खा भने अलि अघि निस्के । र, रूख छाडेर जमिनमा झरेपछि हातलाई फुर्सदिलो बनाए, खुट्टालाई व्यस्त गराए । यदि हाम्रा हात फुक्काफाल हुँदैनथे भने हामी पनि डल्फिन र हात्तीजस्तै तीक्ष्ण, तर निराश प्राणी भएर बाँच्न बाध्य हुन्थ्यौं भन्ने टजको भनाइ छ । फुर्सदिला हात बनाएपछि मान्छे भएको सापिएन्सले बलिया पाखुरा र चलायमान औंला घुमाएर आज पृथ्वीमा राज गरिरहेको छ । तिनै हात र दिमागको सहाराले बनाएको गाडी चढेर म बेलौतीबाट टाढा हुँदै सहरिया ज्याकारान्डाको बीचबाट हुइँकिएर विमानस्थल पुग्छु । काठमाडौंलुक्लाको १३५ किलोमिटरको हवाई दूरी तय गर्न जहाज सुरुमा जोडले करायो । र, त्यसपछि बेस्सरी उचालियो । छेउमा घुमिरहेको पंखामा विश्वासको डोरो बाँधेर उड्न लागेको मन थोरै हल्लियो । जहाज काठमाडौंबाट पूर्वोत्तर उड्यो । तुवाँलोले ढाकिएकाले भूगोल अनुमान गर्न सकिए पनि ठम्याउन हम्मेहम्मे थियो । तैपनि केहीबेरमै पोहोर गएको यामानको बाढीले थुपारेको गेग्य्रानमय मेलाम्ची ठम्याउन सकें । जहाजले खोलो तर्यो र लाग्यो जिरीतिर । जिरी बजारलाई देव्रे पारेर ३५०० मिटरको लामजुरा काटेर केहीबेरमा उत्तर मोडिएपछि जहाज स्वाट्टै झर्यो र घसारियो १२ डिग्रीको उकालो लुक्लाको रनवेमा । हल्का उकालिएर पहाडमा ठोकिएला कि झैं गरे पनि केही मिटर वरैबाट सरक्क दाहिने मोडियो र टक्क उभियो । आफ्ना पेटबाट हामीलाई निकाल्यो र केही झोला ओकल्यो । केहीबेरमै फेरि पेटमा अरू मान्छे हुल्यो, झोलाको गाँस टिपेर चिच्यायो । र, फेरि उकालियो । के मान्छेसँग हात नहुँदो हो त उसले जहाज बनाउँथ्यो वा उडाउँथ्यो ?लुक्ला छेउछाउमा लहरे पीपल देखिएनन् वा कम्तीमा मैले देखिनँ । यता त सल्ला उभिएका छन् वरिपरि, माथिमाथिसम्म पनि गुराँस र सल्लाहरूले कब्जा जमाएका छन् । ठाउँअनुसारका स्वरूप बनाएर उभिएका छन् रूखहरू । जति कम उचाइ उति चौडापाते रूख ! जति माथि चढ्यो उति सुइरापाते रूख ! यो पृथ्वीमा झन्डै ७३ हजार प्रजातिका रूख छन्, जसमध्ये १२ प्रतिशत त अहिलेसम्म अभिलेखीकरणसमेत गरिएको छैन भन्छन् अनुसन्धानकर्ताहरू । रेस्टुराँका मानिसले खाना पकाएर पस्किदिए । केही वर्ष मात्रै भो तिनले ग्यास बाल्न थालेको, नभए त तिनको जीवन दाउरामै चलेको थियो । खच्चडले ग्यास बोकेर नल्याएको दिन हरिबिजोक हुन्छ, त्यसैले चाङ पारेर दाउरा पनि राखेका छन् नजिकै । रूख नभएको भए आगो हुँदैनथ्यो, भान्सा हुँदैनथ्यो । ढुंगेयुगबाट तामे हुँदै फलामसम्म आइपुगेको मानव सभ्यतालाई त्यही आगोले धकेलेको थियो । त्यसपछि सापिएन्स बाफको युगमा प्रवेश गर्यो, तर त्यो बाफ पनि आगोले नै निकालेको थियो । त्यसपछि सापिएन्सले इन्धन खोस्य्रो र इन्धन बाल्ने इन्जिन बनायो । अहिले आगोबाट सुरु भएको सापिएन्स ऊर्जाको यात्रा आणविकसम्म पुगेको छ । म नोटबुक लिएर लेख्न बसेको छु । दूधकोसीपारिको भीरमा सल्ला उभिएका छन् । र, एकटकले मैलाई हेरिरहेछन्जस्तो लागिरहेको छ । म रूखलाई फगत उभिएको मात्रै देख्छु । म रूखलाई निःशब्द देख्छु । म रूखलाइ निर्धो देख्छु । म रूखलाई आरा पर्खेर बसेको मुढो देख्छु । म रूखलाई केवल मेरो फोक्सो भर्ने अक्सिजनको भकारी भनेर बुझ्छु । रूखहरू लेख्दैनन्, तर तिनले लेखिने कापी बनाउँछन् । छापिने किताब तिनैको देन हो, जहाँ हामी अक्षर भर्छौं र विद्वान् कहलिन्छौं । तर, म किताब पढ्दा न रूख मरेको देख्छु न कापीमा लेख्दा रूखको आवाज सुन्छु । रूखले पकाएर खान दिन्छन्, तर पनि भातमा म रूख देख्दिनँ, दालमा पात तैरिएको चाल पाउँदिनँ । विगतका केही महिना मलाई रूखले बडो तानिरहेका छन् । मैले पढिरहेका रूखका घेरा अध्ययन गरेर जलवायु इतिहास बुझ्ने भेलेरी ट्रयुटको ट्री स्टोरी ः अ हिस्ट्री अफ द वर्ल्ड रिटर्न इन रिंग्स र कोलिन टजको द ट्री अ न्याचुरल हिस्टी ले विगतका केही महिना रूखमय बनाउँदै थिए ।खच्चड, चौंरी, भरिया, पर्यटक यी सबै बाटामा नदेखिएका होइनन्, तर मलाई लेउबारे चासो छ । मोन्जोखोला तर्नुअघि किनारछेउ बिसाउँदा मैले लेउको राज देखें । यो माछाको आहारा मात्रै होइन । यो खासमा वरिपरि उभिएको रूखहरूको जननी हो । टजले लेखेका छन्, खासमा रूखको उद्गम एककोषीय लेउ थियो । अहिलेको पृथ्वीमा रूखको साम्राज्यको उदय लेउबाट भएको थियो, जो एक अर्ब वर्षजति अघि पृथ्वीमा उदाए । साढे चार अर्ब वर्षअघि बनेको पृथ्वीमा साढे तीन अर्ब वर्षतिरबाट पहिलो सजीव वस्तुको उदय भयो र त्यसको साढे दुई अर्ब वर्षपछि पहिलो वनस्पतिको उत्पत्ति भयो अर्थात् एककोषीय लेउ । बयालीस करोड वर्षजति अघि यी ठूला रूखहरू बन्ने प्रक्रिया सुरु भयो । र, ती रूख सलाईका काँटीजत्रा थिए, जसलाई राइनियोफाइट्स भनियो, स्कटल्यान्डको गाउँको नाममा नामकरण गरिएको थियो । छत्तीस करोड वर्षजति अघि बीउबाट उम्रने रूख निस्किए । सलाईका काँटीजत्रा रूखहरूको समयमा पृथ्वी कस्तो हुँदो हो हँ ? लेउ नै मेरो वरिपरिका ठिंग्रे सल्ला, अंगेरी, फलाँट, खस्रु, चिमाल, गुराँस बनेका हुन् त ? म प्रश्न गर्छु । विज्ञानले भन्छ हो, तर मेरो मगजले त्यो लामो इतिहासको मापन गर्न सकिरहेको छैन । अहिले पनि पृथ्वीमा रूखले भन्दा बढी अक्सिजन समुद्रभित्रका लेउ, ब्याक्टेरियालगायतले उत्पादन गर्छन् । पृथ्वीको अक्सिजनको एक मुख्य स्रोत समुद्र हो, जहाँ ५० देखि ७० प्रतिशत अक्सिजन उत्पादन हुन्छ । चराहरू कराइरहेछन् बास बस्ने तर्खरमा । बिहान काठमाडौंको लहरे पीपलमा उदाएको घाम सायद कुनै अर्को ठाउँमा उभिएको अर्को रूखको टुप्पोमा उदाइसकेको छ । मोन्जोमा उभिएको होटलका भर्याङ, सुतेको खाट, बस्ने कुर्सी, छेउको झ्याल सबै कुनै बेला रूख थिए । यी भूतपूर्व रूखहरूले मलाई सुताए, बसाए र रात कटाउन सहयोग गरे ।बिहानै मोन्जोमा बारीको डिलछेउ सल्लाको हाँगोमा उभिएको राजा कागले के छ हो सोल्टी भनेजसरी पलक्क हेर्यो र शानले उडेर दूधकोसी तर्यो । तामे ढुकुर तरकारी बारीमै केहीबेर टहलियो भने हरियो चिचिलकोटे छेउको एउटा खाँबोमा अडिएर जंगल पस्यो । मोन्जो कटेपछि राष्ट्रिय निकुन्जको काउन्टरमा पैसा बुझाएर चेकजाँचपछि मात्रै अगाडि बढ्न दिने भनेर कर्मचारी बसेका छन् । यो पृथ्वीमा सापिएन्सको मात्रै कर्मचारी हुन्छ । तिनै फुक्काफाल हातले नाम लेख्यो, टिकट दियो र रकम लियो । उसले एउटा बोर्डमा लेखेको छ, यो निकुन्जमा ठिंग्रे सल्ला, सल्ला, देवदार, भोजपत्र, धुपी पाइन्छन् ।जोरसल्लेमा खच्चडका घण्टी टिङटिङ बजिरहेको छ । तर, त्योभन्दा जोडले कराइरहेको छ दूधकोसी नदी । केही मास्तिर सगरमाथाको पश्चिमतिरबाट झरेको भोटेकोसी र शिरतिरबाट झरेको दूधकोसी नारिएपछि बनेको हो दूधकोसी । म थकाइ मार्न अडिएँ, बाटाछेउको एउटा बडेमानको ढुंगामा । यो ढुंगामा छापिएको छ झ्याउ । यो झ्याउले बडेबडे चट्टान पगाल्ने क्षमता राख्छन् र माटो बनाउँछन् । यी साना छन्, तर असाध्यै महत्त्वपूर्ण छन् । ढुंगा, चट्टानमा टाँसिएका झ्याउले पगालेका, कोतरेर बनेका माटामा जम्मन्छन् कैयौं रूखहरू, बन्छन् कैयौं जंगल । पारिको सल्लो, केही परको टिम्मुरलाई उभ्याउने काममा पनि झ्याउको सहयोग थियो । यहाँका झ्याउ खोज्न सन् १९६२ मा जेजे पोयल्ट नाम गरेका वैज्ञानिक यता हिँडेका रहेछन् । उनले खोजेका झ्याउ अहिले सायद अस्ट्रियाको ग्राज विश्वविद्यालयको कुनै कोठामा राखिएको होला । २,८६५ मिटरमा रहेको जोरसल्लेबाट उकालिएको पहाड ८,८४८८६ मिटरमा टुंगिनैपर्छ किनभने त्योभन्दा माथि पृथ्वी छैन । उकालिएका पहाडमा खोपिएका छन् सल्ला, गोब्रेसल्ला, गुराँस र अन्य धेरै छिमेकीहरू । यस्तो लाग्छ, रूखको पनि देश हुन्छ, प्रदेश हुन्छ, गाउँपालिका हुन्छ, वडा हुन्छ । तिनको आफ्नै समाज हुन्छ, तिनको आफ्नै संसार हुन्छ । जर्मन अनुसन्धानकर्ता पिटर वेलेवेनले लेखेको किताब द हिडन लाइफ अफ ट्रिज ः ह्वाट दे फिल, हाउ दे कम्युनिकेट मा रूखलाई सामाजिक प्राणी भनेका छन् र तिनले कुराकानी गर्छन् भन्छन् । उनी अफ्रिकाको खयर प्रजातिको रूखले जिराफले पात खान सुरु गर्यो भने एउटा रसायन उत्पादन गर्छ र हावामा फाल्छ भन्छन् । र, त्यो गन्ध सुँघेर छिमेकी रूखहरूले जिराफ उनीहरूसम्म आउनुअघि नै हावामा विषाक्त रसायन फालिदिन्छन्, जसका कारण तिनको पात जिराफले खान सक्दैन । पिटरले लेखेका छन्, केही रूख यति सामाजिक हुन्छन् कि ढालिएपछि बाँकी रहेको ठुटोलाई पनि सयौं वर्षसम्म बचेका रूखहरूले चिनी र अन्य तत्त्व खुवाएर बचाइराख्छन् । हुन सक्छ, ती ठुटा नै अहिले जंगलमा उभिएका रूखहरूका बाआमा हुन् । एउटा कुकुरले दुइटा झारललाई बेस्सरी लखट्यो । झारल भीरतिर हराए, कुकुर शानले बाटोतिर फर्कियो । र, उकालो लाग्यो नाम्चेतिर । नाम्चेमा चकाचक छ । कफी बसाइरहेछ, भात पाकिरहेछ, साग भुटिँदै छ, बियरको क्यान उभिएको छ । ढुंगा खापेर सापिएन्सले अनेकन् घर बनाएको छ, रूख काटेर भर्याङ बनाएको छ । यस्ता संरचनाको समूहलाई उसले गाउँ वा सहर भन्ने गरेको छ ।पश्चिममा भोटेकोसीपारिको कोंग्दे हिमालमा अलिअलि हिउँ छ । हिमाल पहिला ह्वाइट हुन्थ्यो अहिले ब्ल्याक एन्ड ह्वाइट भएको छ । अलि घोरिएर हेर्दा म रूखहरू हिमालतिर उकालो लाग्दै गरेको देख्छु । हिउँ कम हुँदै जाने, तातोपना बढ्दै जाने गरेपछि रूखहरू उकालो लाग्छन् । ह्वाइट हिमाल ब्ल्याक हुँदै रंगीन होलान् ? पूरै हिमालभरि गुराँस फुल्लान् वा भोजपत्रले कब्जा गर्लान् ? उकालो लागेको झ्याउले पगालेर काला चट्टानलाई माटो बनाउला ? काला वा हरिया हिमाल त अहितकर हुन्छन् । हिमाल त सेतै ठीक ।होटलका मालिक छेउमै आएर बसे । वातावरणका कुरा गर्ने मान्छे आएका छन् भन्ने थाहा पाइसकेछन् क्यार । सीधै विषय प्रवेश गरे, यो पृथ्वी त धेरै तात्यो कि क्या हो ? प्रलय हुन्छ कि क्यो हो ?किन त्यस्ता लाग्यो त तपाईंलाई ?, आशय बुझे पनि कुरा लम्ब्याउने हेतुले मैले सोधें ।२५ वर्षअघि सानो थियो इम्जा ताल । अहिले कत्रो डरलाग्दो भइसक्यो, उनले भने, हुन त अब सगरमाथा कालो कसरी भयो भनेर हेर्न पनि त खैरे आउला नि ! उनलाई खैरेको चिन्ता हुनु स्वाभाविक नै होला र कुरो गहिरो छ । मुख्य प्रश्न त खोलै पो बग्ला कि नबग्ला भन्ने हो ! हिउँ पो पर्ला कि नपर्ला भन्ने हो ! खैरेले पैसा ल्याएर होटल त चल्ला, तर जीवन पो चल्ला कि नचल्ला भन्ने पो हो । डरमर्दो त छ साहुजी, तर खैरेको भन्दा पनि चिन्ता हिमालको हो, मैले हाँसेर भनेँ । हुन त हो, तर हामीले के नै गर्न सक्छ र ? हामीले पगालेको हैन हिमाल, उनले भने । उनको कुरा पनि सही हो । चौंरी, खच्चडमा अन्न बोकाएर खाएका मान्छेलाई, मोटर वरिपरि नगुडाएका मान्छेलाई केको दोष ? जलवायु परिवर्तन गराइरहेको हरितगृह ग्यास निकाल्ने सापिएन्समध्ये सबैभन्दा कम ग्यास उत्सर्जन गर्ने सापिएन्स यता हिमालतिर बसेका छन् । एउटा सापिएन्सले अर्को सापिएन्सलाई मारमा पारेको छ यो पृथ्वीमा । कान्छा शेर्पा ९० वर्षका भए । तेन्जिङ र एडमन्ड हिलारीसँग सगरमाथा चढ्ने टोलीका सदस्य कान्छा घमाइलो दिनमा आफ्नै घरमा गफिए । तेन्जिङहिलारीलाई खुम्बु आइसफल कटाए, क्याम्पटुमा टेन्ट गाडेर फर्केका थिए कान्छा । उनका साथीहरू तेन्जिङहिलारीले चुचुरो टेकेर फर्के । त्यसपछि पनि उनले अरू धेरैलाई सगरमाथा चढाए, तर आफूले कहिल्यै चुचुरो टेक्न भने पाएनछन् । सधैं भरिया भएर गए, अरूलाई टुप्पातिर धकेलेर फेदतिर पर्खेर जिन्दगी बित्यो । पहिलो सफल आरोहण दलका उनीबाहेक सबै अहिले मरिसके । अरू हुँदा त उनको मानमनितो खासै थिएन, तर अहिले एक मात्रै जीवित इतिहास बनेका उनलाई मान्छेहरू खोजीखोजी भेट्न आउँछन्, जसरी हामी आयौं । अहिले हामीले हिमाललाई हेप्यो । जे मन लाग्यो त्यही गर्यो । त्यसैले हिमाल रिसायो । दोष पृथ्वीको छैन, हाम्रो छ । हामी अब सुध्रनुपर्छ नभए प्रलय हुन्छ, उनले मन्द स्वरमा भने ।कोंग्दे हिमाल र जूनबीच मीठो संवाद भइरहेछ सायद । कुकुर एकोहोरो भुकिरहेकाले सुत्न हम्मेहम्मे छ । एउटा सल्लाको रूख बढो शान्त भएर उभिइरहेछ बाटोछेउ । मैले केही महिनादेखि नै इतिहासकार रूखहरू बारे पढ्दै थिएँ, त्यसैले कुकुरको भुकाइ, जूनको सौन्दर्यमा मैले अक्षर मिसाएँ । बाटामा देखेभेटेका रूख सम्झन मन लाग्यो । ट्री स्टोरी ः अ हिस्ट्री अफ र्वल्ड रिटर्न इन रिंग्स किताबमा भेलेरी ट्रयुटले यता सगरमाथामा जस्तै हिउँको राज हुने उत्तरी गोलार्द्धको रुस नामक देशमा रहेको साइबेरियाको प्रसंगमा लेखेकी छन्, रुसको साइवेरियामा सन् १९०८ को जुन महिनाको ३० तारिखका दिन एउटा भयंकर ठूलो घटना भयो, जसलाई टुंगुस्का भनिन्छ । त्यो घटनामा लगभग २,१५० वर्गकिलोमिटरको क्षेत्रफलमा रहेका लगभग आठ करोड रूखहरू सोत्र्यान परे एकै पटक । कुनै उल्कापिण्ड पृथ्वीमा झरेको अनुमान गरियो । तर, लगभग सय वर्षपछि पनि त्यो घटनाको मुख्य कारण यकिन हुन सकेको थिएन । यो इतिहास केलाउन सन् २००४ मा भागानोफ नाम गरेका अनुसन्धानकर्ताले त्यहाँका केही रूखहरू खोपेर घेराको अध्ययन गरे । बचेका रूखहरूको अध्ययन गर्दा त्यो वर्ष बनेका रूखको घेरमा रहेका कोषिकाहरू केही तोडमोड भएको भेटे । त्यसको अर्थ हुन्थ्यो, त्यो वर्ष त्यहाँ कुनै ठूलो वस्तुले हानेको थियो, भयंकर जोडले हानेको थियो । रूखहरूमा त्यस्ता घटनाका इतिहास लेखिएका हुन्छन् । पछिल्ला केही दशकमा रूख खोपेर इतिहास खोज्ने विज्ञान नै मौलाएको छ, जसलाई डेन्ड्रोक्रोनोलोजी भनिन्छ । नेपालमा पनि यसरी सयौं रूखलाई खोपेर जलवायु इतिहास लेख्न थालिएको दुई दशकभन्दा बढी भइसक्यो । मेरा एक मित्र नारायण गैरेले इतिहासकार रूखबारे विद्यावारिधि गरेका छन् । उनी विगतका एक दशक यस्तै पुराना रूख खोज्दै हुम्ला, डोल्पा, सगरमाथा सबैतिर पुगेका छन् । तिनी रूख खोपेर काठको सुइरो निकाल्छन् र त्यसलाई पढेर उमेर पत्ता लगाउँछन् । ती रूखमा लेखिएका सयौं वर्षअघिका जलवायु इतिहास केलाउँछन् । रूखहरू पृथ्वीमा सबैभन्दा लामो बाँच्ने सजीव प्राणी हुन् । अहिले पृथ्वीमा उभिएका केही रूखहरूले पूरै मानव सभ्यताको उतारचढाव देखेका छन् । अहिले अमेरिकाको क्यालिफोर्नियामा भएका व्रिस्टलकोन पाइन अर्थात् एक किसिमको सल्लो मात्रै पनि पाँच हजार वर्ष पुरानो छ । र, उभिएकै छ । जुनबेला इजिप्टमा पिरामिडसम्म उभिएको थिएन, त्योबेला जन्मेको मेथुसेलह नाम गरेको त्यो सल्लोले पूरै मानवसभ्यता भोगेको छ । पुँजीवाद, मार्क्सवाद, साम्यवाद, समाजवाद त जाबो केही सय वर्ष मात्रै अघि जन्मेका हुन्, जसबारे सापिएन्स बडो बहस गरिबस्छ । अघिल्लो बर्ष गैरेले हुम्लाको सिमकोट नजिकैको डाँडाफायामा उभिएको गोब्रेसल्लो खोपेर सन् १,७८० देखि २००८ सम्मको जाडोको न्यूनतम तापक्रम निकालेका थिए । अनुसन्धानले हिउँदको न्यूनतम तापक्रम बीसौं शताब्दीको सुरुवातदेखि नै निरन्तर बढिरहेको देखाएको थियो, तर शताब्दीको पछिल्लो समय त्यो दर बढ्दो देखिएको थियो । रूख हरेक वर्ष एक घेरो गोलाइ फिँजारिन्छ । जति धेरै घेरा त्यति वर्षको रूख । तर, त्यस वर्षको जलवायु चक्र भने माइक्रोस्कोपले नै पढ्नुपर्छ । कुनै पनि फेरबदललाई उनीहरूले हिसाबकिताब गर्छन् र त्यो वर्षको तापक्रम निकाल्छन् वा कति वर्षा वा खडेरी के थियो भन्ने जाँच्ने गर्छन् । विगतको ६ सय वर्षसम्मको जलवायु सूचनासमेत निकालिएको छ नेपालमा । गैरेले डोल्पाको एउटा सल्लोको ४०५ वर्ष लामो उमेरतालिका पढेर सन् १,७०७ मा निकै खडेरी परेको वर्ष थियो भन्ने निष्कर्ष निकालेका छन् । त्यो रूखले सन् १७५६ देखि १७६८, भारतको इस्ट इन्डिया खडेरी नामक १७९० देखि ९६ सम्मको खडेरी पछिल्लो अर्थात् भिक्टोरियन ग्रेट ड्रट नामक १८७६ देखि ७८ सम्मको खडेरीको इतिहास कैद गरेको गरेको अनुसन्धानले देखाएको थियो । रूख पढेर कोंग्दे हिमालतिर फर्केर मैले अँध्यारो समय काटें उज्यालोको पर्खाइमा । यो पृथ्वीमा कसैका लागि त्यही समय उज्यालो हुन्छ त कसैका लागि अँध्यारो । उज्यालोअँध्यारो पनि एउटा मीठो भ्रम हो । नाम्चेबाट उकालो लागेर खुम्जुङ पुगिन्छ । यहाँ घरका छाना हरियो जस्ताले छाइएका छन् । सँगै बसेका गाइडले भने, त्यो हरियो रङको जस्ता चराहरूका लागि छाइएको हो । चराहरूले हरियो जस्ता मन पराउँछन् भनेर यस्तो गरेको । सापिएन्सले भएका हरिया रूख छप्काउँछ अनि चरा बोलाउन हरिया जस्ता लगाउँछ । खुम्बिला हिमालको कुनै भाग खसेर बनेको खाल्डोजस्तो देखिन्छ खुम्जुङ, जसको बीचमा लामो पहिरोको एउटा धर्सो छ । यता खुम्जुङमा मान्छेभन्दा धेरै त घर छन् । रूखभन्दा धेरै यामानका ढुंगा छन् । माथि चढेपछि झर्नैपर्छ, त्यसैले ओरालो झरेर पखेटे जहाजमा चढें । बिहानको घामले डामेपछि बाफिएका पहाडले पातलो बादलरूपी सेतो बर्को ओढेका छन् । कान्छा शेर्पा तेन्जिङ र हिलारीलाई सगरमाथा चढाउन भारी बोकेर भक्तपुरबाट १७ दिनमा नाम्चे पुगेका थिए रे, तर म त ३० मिनेटमै लुक्लाबाट काठमाडौं आइपुगें । सापिएन्सको हातले उड्ने जहाज बनाएर कमालै गर्यो । तिनै हातले गर्दा म उड्ने मान्छे भएँ, गुड्ने मान्छे भएँ । सापिएन्सको यो पछिल्लो परिचय हो । यही परिचय अहिले पृथ्वीलाई बोझ हुन थालिसक्यो । भाग्यमानी भन्दाभन्दै ज्या भन्नुपर्ने पो हो कि, के थाहा ? सापिएन्सले आफूलाई बाठो प्राणी मान्छ, बुद्धिमान प्राणी घोषणा गरेको छ, त्यसैले ज्या हुनुअघि नै यो संकटमा रहेको पृथ्वीको उद्धार गर्ला कि ? पृथ्वीको भन्दा पनि खासमा उसैको भलो हुनेथियो, यदि उसले बुझेमा ।बेलौतीको रूखमुनिबाट कुकुरजस्तै हातले टेकेर सुरु गरेको यात्रा मैले बेलौतीमुनि आएर बिसाएँ । मलाई फेरि एक पटक कुकुरजस्तै बन्न मन लाग्यो । बाटामा देखेका लेउदेखि झ्याउसम्म, उतिसदेखि भोजपत्रसम्म सम्झिएँ ।बेलौतीको रूखमुनि बसेर फुक्काफाल हातलाई प्रयोग गर्दै ल्यापटप खोलेपछि भने एउटा इमेलले मलाई झस्कायो । इमेलको शीर्षक छ अघिल्लो वर्ष रूखहरूलाई के भयो ? र्वल्ड रिसोर्सेज इन्स्टिच्युटको ग्लोबल फरेस्ट वाचले लेखेको छ, अघिल्लो वर्ष मात्रै हरेक एक मिनेटमा १० वटा फुटबल मैदान बराबरको जंगल मासियो पृथ्वीमा । एक वर्षमा मात्रै एक करोड दस लाख हेक्टर जंगल स्वाहा भयो । खासमा रूखसँगै इतिहास पनि गयो । फन्डामेन्टल्स अफ डेन्ड्रोक्रनोलोजी किताबका लेखक जेम्स स्पियरले लेखेका छन्, रूखहरू सम्झन्छन् र तिनले झूट बोल्दैनन् । मानिसले लेखेका इतिहासमा कैयौं झूट होलान, तर रूखले लेखेको इतिहास सत्य हुन्छ । पृथ्वीमा झूट सापिएन्सले मात्रै बोल्न सक्छ । झूट उसले मात्रै लेख्न सक्छ किनभने ऊसँग लेख्ने हात छ, पोत्ने मसी छ र छाप्ने कागज छ । इतिहास काटेर, भविष्य मासेर सापिएन्स कहाँ पुग्ने होला हँ ?"
सीमाहरू भत्काउँदै 'रेत समाधि,"हिन्दीलाई राष्ट्रभाषा बनाइनुपर्छ भन्ने विषय पछिल्लो समय भारतमा राजनीतिक बहसको केन्द्रमै छ । नरेन्द्र मोदी नेतृत्वको भारतीय जनता पार्टी (भाजपा) सरकारले हिन्दी भाषाको प्रवर्द्धन गर्ने भन्दै यस बहसलाई अघि सारेको छ । भारतमा करिब ४४ प्रतिशत मानिस हिन्दीलाई मातृभाषाका रूपमा प्रयोग गर्छन् भने १२० भन्दा बढी प्रमुख भाषा प्रचलनमा छन् । हिन्दीलाई राष्ट्रभाषा बनाउँदा संघीय संरचना र भाषिक विविधता नै लोप हुन्छ भन्ने एकथरीको मत छ । तर, हिन्दीलाई राजनीतिक एजेन्डाका रूपमा प्रयोग गर्ने भाजपा नेतृत्व भने मूल रूपमा हिन्दीमा लेखिएको उपन्यासले अन्तर्राष्ट्रिय पुरस्कार पाउँदा समेत चुप बस्यो । प्रसंग हो, यस वर्ष (२०२२) को अन्तर्राष्ट्रिय बुकर पुरस्कारको । यस पुरस्कार पाउने पहिलो हिन्दी लेखक हुन् गीताञ्जली श्री र उपन्यास हो रेत समाधि । उक्त उपन्यासलाई डेजी रकवेलले टुम अफ स्यान्ड शीर्षकमा अंग्रेजीमा अनुवाद गरेकी हुन् । सुखद पक्ष के भने ५० हजार पाउन्ड राशिको यो पुरस्कार लेखक र अनुवादक दुवैलाई आधाआधा बाँडिन्छ ।रेत समाधि पुरस्कृत भएपछि भारतीय केन्द्रीय सहरी विकासमन्त्री हरदीपसिंह पुरीले बधाईमार्फत औपचारिकता प्रकट गरे । तर, प्रधानमन्त्री मोदीलगायत शीर्ष नेता मौन बसे । त्यसो त भारतीय प्रधानमन्त्रीले लेखकलाई बधाई दिनैपर्छ भन्ने होइन । तर, आफूलाई मन पर्ने र आफ्ना एजेन्डाको प्रचार गर्ने फिल्मलाई राज्यराज्यमा कर छुट दिनेहरू गीताञ्जलीले बुकर पाउँदा मौन रहनुलाई जायज मान्न सकिँदैन । रेत समाधि ले बुकर पाएसँगै लेखक भने हिन्दी साहित्यको लोकप्रियता बढ्नुका साथै यसप्रति विश्वका पाठकको रुचि पैदा हुने बताउँछिन् । हिन्दीलाई केन्द्रमा ल्याउन गम्भीरतापूर्वक सतत एवं संगठित प्रयासको आवश्यकता रहेको उनको बुझाइ छ । साथै यस प्रकारको साहित्यको स्तरीय अनुवादको पनि खाँचो रहेको उनको राय छ । भन्छिन्, यो केवल हिन्दीमा मात्रै होइन, सबै दक्षिण एसियाली भाषामा पनि लागू हुन्छ । भारतमा हिन्दीमाथि अंग्रेजी हावी भइरहेको भन्ने सवालमा उनी भने भाषाहरूमा एकअर्कालाई समृद्ध बनाउने क्षमता हुने विचार व्यक्त गर्छिन् । मलाई लाग्छ हिन्दी वा अंग्रेजीमध्ये एक चयन गर्ने भन्ने प्रश्न हुनु हुँदैन । द्विभाषी, त्रिभाषी वा बहुभाषी हुनुमा के समस्या छ ?, उनको प्रश्न छ । रेत समाधि ले बुकर पाएसँगै फेरि एकपटक भाषाबहस छेडिएको छ । पूर्वऔपनिवेशिक राष्ट्रका केही लेखक आफ्नै मूल भाषामा साहित्य लेखिनुपर्छ भन्ने मान्यता राख्छन् । यस मान्यताका प्रखर अभियन्ता हुन् केन्याका प्रख्यात लेखक न्गुगी वा थियोंगो । अंग्रेजीमै लेखेर विश्वप्रसिद्ध भइसकेपछि उनी मातृभाषामा फर्किएका थिए । डिकोलोनाइजिङ द माइन्ड ः द पोलिटिक्स अफ ल्याङ्ग्वेज इन अफ्रिकन लिटरेचर निबन्धपछि उनी गिकुयु भाषामा फर्किएका थिए । अफ्रिकाको साहित्य युरोपेली वा अमेरिकी स्टान्डर्ड इंग्लिस भाषामा लेखिन सकिँदैन भन्ने उनको मत हो । कुनै भाषिक समुदायको पहिचान सोही भाषाले मात्रै स्थापित हुन्छ भन्ने मान्यता उनको हो । पछिल्लो समय भारतमा मात्रै होइन, उत्तरऔपनिवेशिक लेखनको बहसमा भाषा चयन केन्द्रीय विषय बनेको छ । रेत समाधि को पहिलो वाक्य छ, एक कहानी अपने आप को कहेगी । काव्यिक र सुन्दर शिल्पशैलीले भरिपूर्ण उपन्यासको कथावाचक कथा आफैं हो । महिला र सीमा साथ भए आफ से आफ कथा बन्छ । महिलामाथि मात्रै पनि, सुरुमै उपन्यासले आफ्नो विषयवस्तु बताउँछ । उपन्यास विशेषगरी दुई महिला पात्रको वरिपरि घुम्छ । अन्य महिला र केही पुरुष पात्र पनि आउने र जाने गरिरहन्छन् । उपन्यासमा कथा नहुने कुरै भएन, तर कथामा भन्दा कथनमा पाठक रमाउँछन् । तीन दशकयता लेखनमा सक्रिय गीताञ्जलीको पहिलो उपन्यास माई हो । सन् १९९० यता उनका फिर हमारा सहर उस बरस, तिरोहित, खाली जगह लगायत किताब प्रकाशित छन् । पितृसत्तासँग जुधिरहेका महिला, साम्प्रदायिक दंगाबाट ग्रस्त समाज, बढ्दो हिंसा उनका किताबका केन्द्रीय विषयवस्तु बन्ने गरेका छन् । चर्चित लेखक कृष्णा सोबतीको लेखनबाट आफू प्रेरित भएको मान्छिन् गीताञ्जली । उनै सोबती रेत समाधि आख्यानमा एक नयाँ विन्यास रहेको उल्लेख गर्दै भन्छिन्, मानवीय समाधिको प्रेरणाबाट यो विश्वलाई उनले आफ्नै ढंगले दोहोर्याएकी छन्, जुन कुरा सजगतापूर्ण हिसाबले पाठकसामु आउँछ । उपन्यासलाई पीठ, धूप र हदसरहद गरी तीन खण्डमा बाँडिएको छ । पहिलो खण्डमा ८० वर्षकी हजुरआमा (माँ), उनका छोरा, बुहारी, छोरी र नातिहरूबीचको पारिवारिक कलह प्रस्तुत छ, तर मनोरञ्जनात्मक शैलीमा । एकातिर ओछ्यानबाटै उठ्दै नउठ्ने जिद्दी कस्छिन् माँ, अर्कोतिर उनको स्याहारसुसारमा सबैभन्दा बढी आफू लागेको परिवारको सदस्यका आआफ्ना दाबी छ, सासूबुहारीको नोकझोंक । विदेशी साथीहरूसँग छोरीको हिमचिम आदि विषय पहिलो खण्डमा समेटिएको छ ।चंगा, शून्य, दशमलव, चिया आदि पूर्वबाटै सुरु भए पनि त्यसको केन्द्र पश्चिम बनेको उपन्यासमा उल्लेख छ । विदेशीसामु आफ्नो मुलुक, आफ्नो संस्कृति, सबै हारेको छ, किनकि दुनियाँ उनीहरूको भइसकेको छ । उनीहरू नै बनाइरहेका छन्, उनीहरू नै बिगारिरहेका छन् । किनकि केन्द्र उनीहरू हुन् र केन्द्रबाट मूलकथा तय हुन्छ, बाँकी बाँकी हो । लामो समयसम्म दक्षिण एसियामा खुम्चिएको हिन्दी भाषाले लेखक गीताञ्जलीमार्फत विश्वको ध्यान तान्नुमा पनि उही पश्चिमी केन्द्र (अंग्रेजी रूपान्तरण र पुरस्कार प्रदानमार्फत) कै भूमिका रह्यो ।उपन्यासको दोस्रो खण्ड सुरु हुन्छ छोरीको घरबाट । माँ छोराको घरबाट अविवाहित छोरीको घर जान्छिन् । छोरी अविवाहित छिन् आफ्नै इच्छाले, जीवनशैली स्वच्छन्द ! यसैबीच माँ एकाएक गायब हुन्छिन् । पछि बिरामीबिरामी र झन्झन् सुक्दै गएकी अवस्थामा भेटिन्छिन् । यसबीच रोजी तेस्रोलिंगी (महिलाको भेषमा) देखिन्छिन् । पछि उनै रजा टेलरमास्टर (पुरुष भेषमा) का रूपमा देखिन्छन् । रोजी र माँबीच अपरिभाषित तर घनिष्ठ सम्बन्ध थियो । रोजीको आगमनले नै माँ को जीवनमा उत्साह र उमंग थपिएको थियो । माँ छोरीजस्तै, छोरी माँजस्तै बन्दै गइरहेका थिए । रोजीको संवादले लैंगिक अल्पसंख्यक समुदायप्रतिको सामाजिक दृष्टिकोण पनि उजागर गर्छ । अहिले पनि विश्वका विभिन्न मुलुकमा उनीहरू पहिचानको संघर्षमा छन् । यसैबीच अकस्मात् रोजीको मृत्यु हुन्छ । रोजीको अभावले माँ दुःखी बन्छिन् र चिन्तामा डुब्छिन् । उपन्यासमा रोजीले बोलेको यो संवाद मार्मिक छ, हमारी गिनती न मुस्लमिन किरस्तान में न हिन्दु में न आदमी औंरत में, हमारा नाम नहीं लेना, हमे पहचानना नहीं । आफूहरू हुनु र नहुनुको अर्थ समाजलाई नरहेको भन्दै उनी गुनासो गर्छिन्, हम कितने निकृष्ट अदृश्य परिशिष्ट । न मेरे लिए फिल्म, न साहित्य, न कला न कपडे । जो आप उतार दें, उस उतरन में हम उतर लें । अपनी कहीं गिनती नहीं ।उपन्यासको अन्तिम खण्ड सुरु हुन्छ भारतपाकिस्तान सीमाबाट । उपन्यासले धेरै सीमा नाघेको छ । उपन्यास र कथानकका परम्परागत सीमाहरू तोडिएका छन् । व्यञ्जना र लक्षणाको माध्यमबाट एउटा खुला संसारमा पाठकलाई प्रवेश गराउन सफल भएकी छन् उपन्यासकार । रोजीको मृत्युपछि माँ पाकिस्तान जान जिद्दी कस्छिन् । छोरीसँगै उनी बाघा बोर्डरमा भारतपाकिस्तानका सेनाको परेड नजारा गर्दै पाकिस्तान प्रवेश गर्छिन् । आमाछोरीको पाकिस्तान प्रवेशसँगै उपन्यासकार पाठकलाई सन् १९४७ को विभाजनमा पुर्याउँछिन् । विभाजनका बेला भएका हत्याहिंसाका घटनासँगै आमाछोरीको यात्रा जारी रहन्छ । वास्तवमा माँ विभाजनपछि भारततिर आएकी हुन्छिन् । लाहोर हुँदै पाकिस्तानको खैबर पख्तुनुख्वासम्म पुग्छन् आमाछोरी । भिसा नभएकैले खैबरमा उनीहरू समातिन्छन् । खैबरमा एक पटक छिरेपछि हावा पनि निस्कन सक्दैन भनिन्छ । कैदमै रहेका बेला माँले पाकिस्तानी प्रहरीसँग भारतपाकिस्तान विभाजन तथा सीमाबारे गहकिलो विचार राख्छिन् । न बडे न छोटे ये कहते हैं कि बँटवारे हमने मिल के किय हैं औंर बँटवारे नहीं होने चाहिए, उनी भन्छिन् । कसैले पाकिस्तानी सुरक्षाकर्मीको कान फुकिदिएको थियो सायद, माँलाई गोली हानी मारिन्छ । भिसा नभएका कारण आफैं जन्मेहुर्किएको ठाउँमा उनी मारिन्छिन् ।भारतपाकिस्तान विभाजनका क्रममा भएको हिंसामा झन्डै दस लाख नागरिकको मृत्यु भएको थियो भने डेढ करोडभन्दा बढी बेघर । सआदत हसन मन्टोका टोबा टेक सिंह, ठण्डा घोस्त, काली सलवार र खोल दो जस्ता कथा पनि विभाजनका बहुआयामिक पीडा र दर्दनाक हिंसात्मक घटनाका साक्षी हुन् । धर्मका आधारमा देशको विभाजन हुने भएपछि पाकिस्तानमा भएका हिन्दु भारत र भारतमा भएका मुसलमान उता जान बाध्य पारिए । सदियौंदेखिको थातथलो छाडेर लाखौं बेघर भए । कराँची पाकिस्तानको पहिलो राजधानी थियो, जहाँ ४७६० प्रतिशत हिन्दु थिए । स्वतन्त्र भारतको राजधानी दिल्लीमा समेत एकतिहाइ जनसंख्या मुस्लिम समुदायको थियो । केही वर्षमा कराँचीबाट सबै हिन्दुहरू भागेर भारत आए भने दिल्लीबाट करिब २ लाख मुस्लिम लखेटिए । विभाजनको तीतो सत्यलाई स्विकारेर अघि बढ्न नसकेकै कारण भारत र पाकिस्तानबीच सन् १९४७ पछि तीन पटक युद्ध भइसकेको छ । अहिले पनि दुई देशबीच सीमामा तनाव छ नै । दुवैतर्फ सीमा विवादलाई चुनावी मुद्दा बनाइन्छ राहत इन्दौरीकै शायराना अन्दाजमा, सरहदों पर बहुत तनाव है क्या, कुछ पता तो करो चुनाव है क्या ।सीमाका नाममा मानवीयता हराउँदै गएको छ । रेत समाधि कै माँ भन्छिन्, सरहद निकालने के लिए नहीं होती, दोनो तरफको और उजालनेकी लिए होती हैं । असल छिमेकीका रूपमा दुई देश रहन सकून् भन्ने उपन्यासको निहितार्थ छ । भारतपाकिस्तान सम्बन्धसँगै उपन्यासले बढ्दो सहरीकरण र रसायनको प्रयोगले पर्यावरणमा पारेको असरलाई पनि बहसमा ल्याएको छ । लैंगिक मुद्दालगायत थुप्रै विषयलाई सुन्दर ढंगले पस्किएको छ ।नाइजेरियाली लेखक चिनुवा अचेबे भाषाको सर्वव्यापकता मा जोड गर्थे । उनी भन्थे, मलाई लाग्छ, मेरा अफ्रिकन अनुभव अंग्रेजी भाषामै भन्न सक्छु । औपनिवेशिक कालदेखि नै पश्चिमाहरूले आफ्ना कथा सुनाउँदै आएका हुन् आफ्नै भाषामा । अब सुनाउने पालो पूर्वेलीहरूको हुन सक्छ । त्यसैले आफ्ना कथा सुनाउने बेला हो यो, माध्यम भाषा जुनसुकै होस् । विश्वमञ्चमा पुग्नका लागि जति धेरै भाषामा हुन सक्छ अनुवाद हुनैपर्छ । मूल रूपमा जुन भाषामा लेखिए पनि स्तरीय अनुवाद हुन सके साहित्यको विश्वमञ्चमा पुग्न सकिन्छ । रेत समाधि ले हिन्दीलगायत अन्य दक्षिण एसियाली भाषामा लेखिएका साहित्यलाई अन्तर्राष्ट्रिय बजारको ढोका खोलिदिएको छ । यसर्थ बुकर पुरस्कार हाम्रो सीमाछेवै आइपुग्नु नेपाली साहित्यको अन्तर्राष्ट्रियकरणका लागि समेत दबाब र सम्भावना दुवै हुन सक्छ ।"
'बरु विज्ञापन कलात्मक छन्,किताब छान्न पूर्वअध्ययनले कत्तिको काम गर्छ ?बजारमा थुप्रै किताब छन् । ती किताब महँगा पनि छन् । हतारमा किनेको गलत किताबले पैसा र समयको बर्बादी गर्छ । यसकारण किताब छान्न पूर्वअध्ययनले बहुत काम गर्छ । यसले पाठकलाई आफ्नो टेस्टको किताबसम्म पुग्न सहयोग गर्छ ।
"मैले रोजेँ, रुन र तिमीलाई माया गर्न","मलाई लाग्छ यो मेरा लागि गर्वको कुरा हो, प्रख्यात चिनियाँ लेखक याङ सिङसियाङ भन्छन्, कि मेरो कविता म नेपाल पुग्नुअघि नै पुगिसकेका छन् ।मलाई पठाइएको याङका कविताको पाण्डुलिपिमा रहेको उनको छोटो प्राक्कथन पढ्दा म अति आश्चर्यचकित भएको थिएँ । प्राक्कथनमा उनी थप्छन्, हरेक कवि, कुनै अपवादबिना, भाषा मागेर मात्र बाँच्न बाध्य हुन्छ ।रेनमेन विश्वविद्यालय, बेजिङबाट पठाइएको याङको कवितासंग्रहको अंग्रेजी पाण्डुलिपि पढ्दा म निकै आन्दोलित भएको थिएँ । त्यसले मलाई आधुनिक चिनियाँ मुड को नाडी समात्न सहयोग गरेजस्तो लागेको थियो । त्यसका साथै आधुनिक नेपाली कविताको उग्र अनुहारको पुनर्मूल्यांकन गर्न पनि सहयोग गरेको थियो । तथाकथित परम्परागत ढर्राले सर्वहाराको श्रमिक जीवनको संघर्ष र विजयको गाथाको गुणगानको ठीक विपरीत विश्वकै लागि सबथोक निर्माण गरिरहेको महाशक्ति चीनको भित्री संसारले खोजेको यौटा मौन र चकमन्न क्षणको खोजी र त्यसको स्तुतिगान याङका कवितामा देख्न सकिन्छ । यसर्थ याङका कविताले आधुनिक चीनको पृथक्, तर प्रखर प्रस्तुति गरेझैंँ मलाई लागेको छ ।याङका कविताहरू यस शताब्दीको शान्त र मौन प्रहरको खोजी गर्छन्, जहाँ अधिकांश मानिसहरू थाकेका छन्र, घण्टीहरू बजिरहेका छन्यौटा प्रतिध्वनि बोकेर चराहरूको छायामाथि । एउटा हरियो रूखको झलकले उनलाई दुःखी बनाउँछ र म किन रूख बन्न सकिन भनेर विलाप गर्छन् । पैँतीस वर्षसम्म बाँचेको समय उनलाई धेरै लाग्छ, उनलाई लाग्छ उनीसित ठूलो स्वरमा कसैलाई सराप्ने हिम्मत छैन न त हल्लाखल्ला गरी प्रेम गर्न सक्ने आँट । यौटा शालीन वसन्त रात्रिमा उनी एक्लै सुराको ग्लास पिउँदै संघर्षरत देखिन्छन्, निर्माण गर्न मेवाहरूको यौटा दुर्ग, जसभित्र उनले सम्पूर्ण फरकहरूलाई बस्ने सहमति दिनेछन् । उनी देब्रे खुट्टाहरूले धार्मिक ग्रन्थहरू पढ्छन् र आफूलाई एउटा एक्लिएको बूढो मानिस ठान्छन्, यति बूढो कि उनीसित कुरा गर्ने कोही मानिस छैन, जसले केही गर्न सक्दैन रक्सी खानेबाहेक र बादलहरू गन्नुबाहेक । झ्यालको डिलमा बसिरहेको आफ्नो बिरालोलाई कफीका गेडाहरू खुवाउनेबाहेक । अर्को एउटा कवितामा उनी शब्दहरूसित ब्लफ खेल्ने कुरा गर्छन् र आफूलाई यौटा मृत बाघ देख्छन्अतीतका भुवाहरू गनिरहेकोधूलो र जुम्राले भरिएको । उनी सराप्छन् ती सबैलाई, जसले मानिसहरूलाई पिँजडाको सुगासरी चुप लगाउने प्रयास गरेका छन् ।याङले जीवन, वृद्धकाल र त्यससँग सम्बन्धित चिन्तालाई यौटा चामत्कारिक पाराले पाठकसमक्ष राखेका छन् । उनी उनको कन्चटमा देखेका सेता कपाललाई समयको खेलौना ठान्छन् । याङ लोखर्केहरूको उपनाम खोज्छन् र सल्लाका रूखहरूको गोत्र पत्ता लगाउने प्रयास गर्छन् । उनी बतासमा उडिरहेका कीराहरूलाई अन्तरपुस्ताहरूको विस्मृत मित्रहरू ठान्छन् र यस ब्रह्माण्डको लम्बाइ त्यसैले नाप्छन् । उनी परम आनन्द भेट्छन् एउटा सेतो कमिजमा, जो वसन्त यामका लागि पर्याप्त छ र कालो छातामा गृष्म ऋतु धान्ने क्षमता राख्छ । मेरो एक मात्र चाहना, याङ भन्छन्, अरू केही होइन तिम्रो असल प्रेम हो । याङको तिमी कुनै प्रेमका वा व्यक्तिविशेष नभएर सम्पूर्ण विश्व रहेछ । यस अर्थमा याङको तिमीको परिभाषाभित्र नेपाल पनि पर्छ । मैले पाएको याङको कविताको संक्षिप्त प्राक्कथानमा उनले काठमाडौँ आउने काल्पनिक यात्राको विवरण पनि राखेका छन् । कहिल्यै नेपाल नआए पनि उनको कल्पनाको संसारमा उनी काठमाडौँ पुग्ने यात्राको कुरा विस्तारमा गर्छन् । एउटा एक्सप्रेस ट्रेन समातेर सिज्याहुआङ, ताइयोन, इनचुवान, ल्यानचाओ र सिनिङ हुँदै ल्हासा स्टेसन पुग्छन् र त्यहाँबाट बस समातेर अर्को कल्पनाको उडान लिन्छन् डाक्जे, मेड्रो गोंगकार र गोङ्पो क्यादमा र निङ्ची, मिलिन र टिङ्ग्री हुँदै अन्तमा चोमोलुङ्मा (सगरमाथा) ले आफ्नो अनुहार देखाएको उल्लेख गर्छन् । हाम्रा कवि कालिदासको पात्रझैंँ यात्रा गर्दै उनी सगरमाथालई हिमालको तेस्रो राजकुमारीको उपाधि दिन्छन् । त्यसपछि काठमाडौँ र बुद्धको जन्मस्थल लुम्बिनी पुग्ने कुरा गर्छन् ।नेपाल पुग्ने यस्ता काल्पनिक उडानहरू उनी हजारौंँचोटि यस जीवनकालमा लिएको उल्लेख गर्छन् । उनी काठमाडौँलाई कल्पना हावामा लहरिरहेको यौटा स्वर्गसरी सहरका रूपमा लिन्छन् । चर्चित लेखक कालमिनोको इटालो काल्भिनो अदृश्य सहरहरूको पारामा यो सहर यति विशिष्ट छ कि विश्वप्रसिद्ध मार्को पोलोले पनि यहाँ पुग्न नसकेको उनको भनाइ छ । उनी काठमाडौँप्रतिको आकर्षणको तुलना प्रसिद्ध अर्जेन्टिनी लेखक जर्ज लुई बोर्खेजसित गर्छन्, जो प्राचीन चीनबाट निकै प्रभावित थिए भनिन्छ । तर, उनी कहिल्यै चीन पुग्न सकेका थिएनन् । चीनको ज्यादै नजिक जापान पुगेर त्यहाँ भेटिएको चिनियाँ शिलालेख देख्दा अति प्रसन्न भएका थिए र आफ्ना औंलाहरूले निकै बेर त्यसमा कुँदिएका चिनियाँ लिपिहरू सुमसुम्याइरहेका थिए ।त्यसैगरी याङको कल्पनामा काठमाडौँ हावामा झुलिरहेको प्राचीन र सुन्दर सहर हो, जहाँ वाग्मती र विष्णुमती चोमोलोङ्माबाट पग्लिएर आएको पानीबाट पोषित छन् र यिनका पवित्र पानी पनि ईश्वरको आँसु र पसिनाझैंँ देखिन्छन् । याङ आफूलाई यौटा भिक्षु सम्झेर काठमाडौँ, भादगाउँ र पोखराको भूमिमा लम्पसार भई ईश्वरलाई प्रणाम गरिरहेको देख्छन् । याङ उनका नेपाली दाजुभाइसित महान् धरणी सूत्रको उच्चारण गरिरहेको सुन्दा आफ्नै जीवनको सत्य र जादूगरको अनुभूति आफ्नो प्रार्थना र काल्पनिक यात्रामा गर्छन् । यो सब पढेपछि म उठेंँ । मलाई आफू एउटा स्वप्नबाट ब्युँझिएझैंँ लाग्यो । ह्वाइट लोटस बुक सपअगाडि वाग्मती पुलमाथि बगिरहेको भयावह मोटरहरूको भीड देख्दा ती मलाई आकाशबाट खसेझैंँ लाग्यो । बाहिर रेलिङमा उभिएर धूवाँ, धूलो र ट्राफिक हल्लाले रन्थनिएको मेरो अनुहार कस्तो देखिएको होला भन्ने मैले कल्पना गर्न सकिनँ । मेरा आँखा रसाएका थिए । मैले ईश्वरले याङलाई काल्पनिक उडानमा मात्र सीमित राखेकामा धन्यवाद व्यक्त गरेंँ र उनको पाण्डुलिपिको शीर्षक एकचोटि ठूलो स्वरमा कराएँ । त्यो स्वरमा काठमाडौँको भयावह अजिंगरझैंँ देखिने अश्लील ट्राफिकको भीडमाथि मैले फालिदिएको थिएँ उनको कविता मैले रोजेँ रुन र तिमीलाई माया गर्न ।"
"देली भितर, देली भाइर","राति नै स्वास्थ्यकर्मीहरूले मेरो लाश खाल्टोमा गाड्दै थिए । क्वारेन्टिनमा कोही रोइरहेका थिएनन् । वातावरणमा गाढा अँध्यारो र उस्तै गाढा मौनता व्याप्त थियो ।त्यही अँध्याारोमा मैले देखें, म आफ्नै लास नजिक विर्मा र छोरीको हात समातेर देउडा गाउँदै छु । एउटा मीठो र मादक लयमा चलायमान छन् हाम्रा पैताला । चकमन्न अँध्यारो भए पनि मलाई लाग्यो फेरि उज्यालो भयो । एक छिनपछि कसैले त्यही उज्यालोमाथि माटो खन्याइदियो । तर, पनि अँध्यारो भएन ।"
जाजरकोटका आमाहरु,नवराजहरु नजन्मिएनवराजहरुलाई आमाहरुले नजन्माएकसरी नवदेशको जन्म हुन्छ रजाजरकोटका आमाहरु ?
उजेलीको 'उज्यालो,"मनाङ सदरमुकाम चामे नजिकैको गाउँ थानचोक बस्ने ६२ वर्षीया उजेली गुरूङका लागि आफ्नै आँगन बिरानो बनेको धेरै भइसकेको थियो । दुवै आँखामा पलाएको जालो के होला भनी देखाउन उनी जेठको दोस्रो साता गाउँ नजिकैको स्वास्थ्यचौकी पुगेकी थिइन् । त्यहाँ पुगेपछि थाहा भयो उनको आँखाको जालो त मोतियाबिन्दु रहेछ । त्यसैको उपचार गर्न तिलगंगा आँखा अस्पतालको एउटा टोली चामे आउन लागेको उनले थाहा पाइन् । थानचोकबाट चामे उति टाढाको बाटो होइन, झन्डै ५ किलोमिटर पैदलबाटो । अर्थात् त्यही १ घण्टाजतिको बाटो पनि हिँड्न मुस्किल भएपछि उजेली नाति अशोकको बुई चढेर पुगिन् चामे आँखा शिविर । श्रीमान् डिल्लीजंग भने माथि नारखोलापारि नाम्केतिरको भेडीगोठमा बस्छ, उजेलीले सुनाइन्, अनि यही नाति केटाकै बुई चढेर भए पनि आँखा बनाउन आएकी हुँ नानी ।नभन्दै जेठ ११ गते मंगलबार बिहानै उनको आँखा अप्रेसनको पालो आयो । आफूले रेडियोमा नाम सुनेकै डाक्टर सन्दुक रूइतको छेउमा उजेली थिइन् । आँखा चिर्ने भनेपछि सुरूमा थोरै डर पनि लागेको रहेछ, तर आफूभन्दा बुढ्यौली छोएका थुप्रै आँखा बिरामीको हूल देखेर उजेली चुपै लागिन् ।दाहिने आँखाको अप्रेसनपछि पट्टी बाँधेर दिनरात बिताउन निकै असजिलो भएको थियो उजेलीलाई । तर, पर्खनुबाहेक उपाय पनि थिएन । बुधबार बिहान आकाश अलि धुम्मिएको थियो, हलुका पानी पनि पर्दै थियो । घाम पर्खेरै ११ बज्यो । अनि फेरि डा रूइत आँखामा पट्टी बाँधिएका बिरामीको हूलबीच आइपुगे र एकपछि अर्को गर्दै पट्टी खोलिदिँंदै आँखामा आएको उज्यालो पहिल्याउन थाले । नभन्दै उजेलीले पनि आफू सामुन्नेको संसारै निकै उज्यालो देखिन् । हिजोसम्म घुर्मैलो लाग्ने चामेवरपरका पहाड पनि उज्यालो देखिन् । चामे, माडाबाट मर्स्याङ्दीपारिको भित्ता हेर्दै भनिन्, हिजो त आँखामा बादल मात्रै थियो, अहिले त छ्याङ्ङै भएछ ।तिलगंगा आँखा प्रतिष्ठानका कार्यकारी निर्देशक डा सन्दुक रूइतको नेतृत्वमा तिलगंगा आँखा प्रतिष्ठान काठमाडौंका १५ जनाको स्वास्थ्यकर्मीटोली चामे शिविरमा खटिएको थियो । डा रूइतले दुई दिनमा ६४ जना वृद्धवृद्धाका आँखाको शल्यक्रिया गरिरहँदा मनाङी मात्रै नभई लमजुङ र गोरखाका केही नागरिकले समेत सेवा लिन पाए । तिलगंगा आँखा प्रतिष्ठान, तेज कोहली एन्ड रूइत फाउन्डेसन र सामुदायिक आँखा केन्द्र मनाङको आयोजनामा सञ्चालित शिविरमा करिब ८ सय जनाबाट छनोट गरी मोतियाबिन्दु भएका आँखाका बिरामीको शल्यक्रिया गरिएको थियो ।"
एचपपको कर्कश लहर,"एचपप अर्थात् ॅहिन्दुत्वपप (खासमा भजन) । यसलाई भारतीय संगीतको नयाँ विधा भन्ने कि के ? किनभने विधा जसरी नै, तर डरलाग्दो किसिमले स्थापित हुँदै आएको छ । यसअन्तर्गतका गीतहरू विशेषतः मुसलमान समुदायद्वेषी हुन्छन् । सो समुदायप्रति घृणा फैलाउने, उनीहरूको ठाडो अपमान गर्ने र देशै छोडेर पाकिस्तान जाओ भन्नेसम्मका शब्द तथा आशय समेटिएका हुन्छन् गीतमा । हिन्दु धर्म र अहिलेको सत्ताधारी दल तथा यसका नेताकार्यकर्ताहरूको भने गीतमा अपार महिमा गाइन्छ । एचपप विधाका गीतहरूको भिडियो युट्युब, टिकटक, फेसबुकहरूमा जताततै राखिएका छन् । तिनमा लाखौं भ्युज छन् । ह्वाट्स एप समूहमा हुरहुरी फवार्ड हुन्छन् । गायकगायिकाहरूले मासिक लाखौं भारतीय रुपैयाँ आम्दानी गर्छन् । स्टेज कार्यक्रमका लागि तिनको देश दौडाहा चल्छ । सुन्तला रङ वा गेरु वस्त्र भिरेर ती नाच्दै गाउँछन्, इनसान नही हो सालो, हो तुम कसाईबहुत हो चुका हिन्दुमुस्लिम भाइभाइ । यसको अर्थ तिमीहरू मान्छे होइनौ, कसाई हौहिन्दु र मुसलमानलाई दाजुभाइ भनेको धेरै भयो अब ।अन्य केही गीतका बोल र शब्दहरू यस्ता छन् ः अगर हिन्दुस्तान मे रेहना होगा, तो वन्दे मातरम केहना होगा (भारतमा बस्नु छ भने मातृभूमिको गुणगान गाउनुपर्छ) । जो नाबोले जय श्रीराम, फिर तो उसको कब्रिस्तान (जसले जय श्रीराम भन्दैन, उसलाई चिहानघारीमा पुर्याउनुपर्छ) । तलवारे लेहेराओ और घर से बाहर आओ, लभजिहाद फैलानेवालोका द इन्ड कर डालो (तरबार बोकर घरबाहिर आऊ, लभजिहाद फैलाउनेलाई मारिदेऊ) । हिन्दुका हे हिन्दुस्तान, मुस्लिम जाओ पाकिस्तान (भारत हिन्दुहरूको हो, मुसलमानहरू पाकिस्तान जाऊ) ।(नोट ः यी शब्दहरू जस्ताको तस्तै लेखेर हामीले घृणामिश्रित गीतको प्रचार गर्न वा सम्बन्धित समुदायलाई थप पीडा दिन खोजेका होइनौं ।)घृणाभावले भरिएको समकालीन भारतीय राजनीतिबाट प्रभावित निश्चित सम्प्रदायद्वेषी यस्ता भजन हरू भारतको आम संस्कृतिको नयाँ हिस्सा बनेका छन् । यो असाध्यै चिन्ताको विषय हो, छिमेकीका नाताले हाम्रा लागि पनि । उग्र हिन्दुवादीहरूले आयोजना गर्ने र्याली तथा सभाहरूमा यी गीत मुसलमान समुदायविरुद्ध गाउने गरिएको छ । हिन्दुहरूका चाडपर्वमा समेत मुसलमानविरोधी गीत बजाएर नाच्नेगाउने गरिन्छ । यसले गर्दा हिन्दु र मुसलमानबीच बेलाबखत झडप हुने गरेका छन् । त्यसमा धेरै क्षति मुसलमानकै हुन्छ । गत चैत २७ गते (राम नवमीका दिन) मध्यप्रदेशको खरगोन सहरमा मुसलमानविरोधी गीत लाउडस्पिकरमा घन्काउँदै उग्र हिन्दुहरूको एउटा टोली मुसलमान बस्ती हुँदै शोभायात्रा मा निस्किएको थियो । हातमा तरबार र लठ्ठी बोकेर मुसलमानविरोधी गीतमा नाच्दै हिँडेका उग्र हिन्दुवादी र अपमानित महसुस गरेका टोलका मुसलमानले एकअर्कालाई ढुंगा हान्न थाले । पत्थरबाजी सुरु भएपछि माहोल असाध्यै तनावग्रस्त बन्यो ।खरगोनको मस्जिद, मुसलमानका घर, पसल र सवारीसाधनमा आगो लगाइयो । प्रहरी र आन्दोलनकारी घाइते भए । एक व्यक्तिको मृत्युसमेत भयो । सहरमा कर्फ्यु जारी गरियो । रातारात दर्जनौं मुसलमान परिवार त्यस ठाउँबाट विस्थापित भए । एकै दिनमा हाम्रो जिन्दगी तहसनहस भयो, मस्जिदका एक अधिकारी, हिदयतुल्लाह मन्सुरीले लस एन्जलस टाइम्स सँग भनेका छन् ।भारतमा बढ्दो इस्लामोफोबिया (मुस्लिमविरुद्ध पूर्वाग्रह) का पछाडि हिन्दु दक्षिणपन्थी कलाकारहरूले बनाउने घृणामिश्रित, हिंसा प्रोत्साहन गर्ने गीत (हेट सङ) र तिनका म्युजिक भिडियोको पनि ठूलो भूमिका छ । यस्ता गीतसंगीत निर्माण गर्ने कलाकारको पनि सञ्जाल ठूलै भइसकेको छ । चुनाव, अधिवेशन, सभासमारोहजस्ता राजनीतिक कार्यक्रमका बेला होस् वा विभेदकारी कानुनहरू ल्याइँदा होस् वा प्रतिपक्ष तथा सर्वसाधारणले विरोध जनाएका बेला होस्, यी कलाकारहरू फटाफट भजन शैलीका सत्तासमर्थक गीत रिलिज गरिहाल्छन् ।केही दिनअघि भारतीय जनता पार्टी (भाजपा) की तत्कालीन प्रवक्ता नुपुर शर्मा र निष्कासित नेता नवीनकुमार जिन्दलले पैगम्बर मोहम्मदबारे विवादास्पद टिप्पणी गरेका थिए । तिनको भिडियो भाइरल बनेपछि मुस्लिम देशहरूले विरोध गरे । तिनमा कतार, इरान, कुवेत, इन्डोनेसिया, साउदी अरब, संयुक्त अरब इमिरेट्स, ओमन, बहराइन, अफगानिस्तान, पाकिस्तान गरी करिब १५ वटा देश सामेल थिए । अलकायदाले भारतमा आत्मघाती हमला गर्ने चेतावनीसमेत दियो । बाध्यतावश भाजपाले नुपुर र नवीनजस्ता उच्चपदस्थ नेतालाई पहिलो पटक पार्टीको सबै पदबाट हटायो । कतार, यूएई, साउदी अबरजस्ता देशले विरोध नगरेका भए भाजपाले नुपुर र नवीनविरुद्ध पक्कै कुनै कदम चाल्ने थिएन । यी देशसँग भारत तेललगायत सामग्री आयातमा निर्भर छ । तसर्थ सम्बन्ध जोगाउन भए पनि मोदीले पार्टी प्रवक्ता नुपुरलाई पदबाट हटाएको भारतीय राजनीतिक विश्लेषकरू बताउँछन् । यसअघि यस्ता घटनामा पार्टीले कुनै कदम चाल्ने वा वास्ता गर्ने गरेको थिएन । मुस्लिम देशहरूले पनि भारतको आन्तरिक मामिला ठानेर प्रतिक्रिया जनाउने गरेका थिएनन् । आपत्तिजनक टिप्पणी गरेर नुपुर र नवीन निष्कासित भइरहँदा गायक प्रेम कृष्णवंशीले खेल तुम्हारे बढे निराले, हम्ने भी बढी खेलेँ हे, नुपुर नवीन नहीँ अकेले, संग महादेव के चेले हे गीत तयार पारेर म्युजिक भिडियोसहित युट्युबमा राखे । त्यसको अघिल्लो दिन (५ जुन) मा उनले उत्तर प्रदेशका मुख्यमन्त्री योगी आदित्यनाथको जन्मदिनमा ह्याप्पी बड्डे टु यु, जियो हजारों साल आप महाराज बोलको गीत रिलिज गरेका थिए । युट्युबमा रहेको यसको भिडियोमा शुभकामना र आई लभ यु योगी बाबा जस्ता कमेन्ट आएका छन् । भारतको क्विन्ट मिडिया ले सन् २०१९ मा बनाएको एक भिडियो रिपोर्टअनुसार, कृष्णवंशी महिनामा ५ देखि ७ वटा यस्ता गीतहरू सार्वजनिक गर्छन् । उनी पहिले भोजपुरी गीत गाउँथे । कम्प्युटर साइन्स इन्जिनियरसमेत रहेका उनी हिजोआज हिन्दु समुदाय र धार्मिक कार्यक्रममा हिन्दुवादी गीत गाउँछन् । अर्की उग्र हिन्दुवादी गायिका छिन् लक्ष्मी दुबे । पहिलेपहिले हिन्दुमुस्लिम भ्रातृत्वसम्बन्धी गीत गाउने उनी सन् २०१४ मा नरेन्द्र मोदी प्रधानमन्त्री बनेपश्चात् मुस्लिमविरोधी गीत गाउन थालिन् । म कुनै पार्टीसँग आबद्ध छैन, तर हिन्दुका लागि गरेको सबै कुराका लागि म मोदीलाई धन्यवाद दिन्छु, उनले अल जजिरासँग भनेकी छन्, म मुसलमानविरुद्ध गीत गाउँदिनँ । भारतको नुन खाएर पाकिस्तानलाई समर्थन गर्नेका विरुद्ध गाउँछु । दुबेको युट्युब च्यानलमा करिब ३ लाख फलोअर छन् । कुल १ सय २० वटा भिडियो अपलोड गरिएको छ । करिब ३ करोड भ्युज छ । उनी आफ्ना गीतले हिन्दु समुदायमा सचेतना फैलाउने बताउँछिन् । हुडी र ट्राउजर लगाउने किशोरकिशोरीहरू अचेल गेरु वस्त्र लगाउँछन्, उनी भन्छिन्, हिन्दुवादका लागि उनीहरू त्याग गर्न तयार छन् । म सबै हिन्दुलाई जम्मा गरेर ठूलो सैन्य दल निर्माण गर्न चाहन्छु ।उग्र राष्ट्रवादी र हिन्दुवादी गीत बनाएर चर्चित बनेका अन्य कलाकार हुन्, सन्दीप आचार्य, सञ्जय राना, सञ्जय फैजाबादी, पवन वर्मालगायत । उनीहरू हिन्दु राष्ट्रवादलाई प्रश्रय दिन्छन् । पाकिस्तान र चीनविरुद्ध गाउँछन् । विवादित भूमि कश्मीरसम्बन्धी आफ्नो गीतमा सञ्जय लय हाल्छन्, कश्मीर हे जान हमारी नाकर नियत खोटी, पाकिस्तानमे आकर पिटुँ आजाएगी पटी ।भारतमा २० करोडभन्दा धेरै मुस्लिम जनसंख्या छ । करिब साढे १ अर्ब जनसंख्यामध्ये १४ प्रतिशत मुस्लिम छन् । इन्डोनेसिया र पाकिस्तानपछि मुस्लिमको जनघनत्व धेरै भएको तेस्रो ठूलो देश हो भारत । तर, दुबेजस्ता कलाकार भारतलाई हिन्दु राज्य घोषणा गर्नुपर्ने बताउँछन् । उनीहरूका गीतले देशभर मुस्लिमविरोधी भावना फैलाउन प्रस्टै मद्दत गरिरहेका छन् । मन्सुरीले लस एन्जलस टाइम्स सँग भनेका छन्, यस्ता गीत रोक्न कसैले वास्ता गरेको छैन ।खरगोनमा मुस्लिमविरोधी गीत कसले बजाउन सुरु गर्यो, प्रहरीले अझै पत्ता लगाउन सकेको छैन । उग्र मुसलमानविरोधी शब्द समेटिएका हिन्दुवादी भक्ती गीतहरू सामाजिक सञ्जालभरि छरपस्टै छन् । मुस्लिमहरूको परिकार, लवाइ, अन्तरजातीय विवाह सबैप्रति गीतमार्फत आलोचना र घृणा व्यक्त गरिन्छ । यसबारे प्रहरी, न्यायालय, नेता, सांसद कोही बोलेका छैनन् । केही विज्ञले भने घृणा फैलाउने यस्ता रचनामाथि कानुनै बनाएर यथाशीघ्र लागू गर्नुपर्नेर् बेला आएको बताएका छन् । केही समयअघि काठमाडौं आएका भारतका वरिष्ठ पत्रकार रवीश कुमारले भारतको आईटी सेलबारे डरलाग्दो विवरण सुनाएका थिए । उनका अनुसार, त्यहाँ राजनीतिक दलका आआफ्ना आईटी फार्महरू छन् । केन्द्रीय सत्तामा रहेको भारतीय जनता पार्टी (भाजपा) ले सबैभन्दा धेरै आईटी सेल खडा गरेको छ । र, लाखौंलाई रोजगारी दिएको छ । यिनै आईटी सेलले पार्टीको प्रचार, विपक्षीको आलोचना र मुस्लिमजस्ता सीमान्तकृत समुदायविरुद्ध घृणा फैलाउन कलाकार उत्पादन गर्छन् । रवीशले भनेका थिए, बजारमा प्रवेश गर्दा उनीहरू सुरुमा समाजलाई लोकतान्त्रिक बनाउन आएका हौं भन्छन् । त्यसपछि कन्टेन्ट क्रिएटर, मिम क्रिएटरको रूपमा मानिसहरूलाई रोजगारी र आकर्षक तलब दिन्छन् । कर्पोरेट कार्यालय ठानेर मानिसहरू र असल पत्रकारसमेत तिनकोमा जागिर खान जान्छन् । र, अन्त्यमा ट्रोल आर्मीमा परिणत हुन्छन् । भारतमा यस्तो भएको छ, नेपालमा नहोला भन्न सकिन्न । जवाहरलाल नेहरू विश्वविद्यालयका प्रोफेसर ब्रह्म प्रकाशका अनुसार, घृणा भरिएका गीतले भारतको धार्मिक हिंसाको शैली परिवर्तन गरिदिएको छ । उनी भन्छन्, अब मान्छे उचाल्न नेता चाहिँदैन । भक्तिभाव जगाउने गीत बनाए पुग्छ, गेरु वस्त्र लगाएर हिंसा भड्काउने कलाकार तैनाथ गरे पुग्छ ।भारतमा आईटी सेल यति शक्तिशाली भइसकेको छ, डिजिटल स्पेसमा एउटा गीत बन्द भए सेलले तुरुन्तै अर्को अपलोड गरिहाल्छ । एउटा प्लाटफर्ममा गीत हटाए अर्कोमा आउँछ । यस्ता कम्पनी स्थापित हुन समय नलाग्ने र एक पटक स्थापित भएपछि हटाउन मुस्किल पर्ने पत्रकार रवीश कुमारको भनाइ थियो । यी रातारात खडा हुन्छन्, उनी भन्थे, खडा हुनै नदिन तपार्इंहरू बेलैमा सतर्क हुनुहोस् । भारतमा जे हुन्छ, ढिलोचाँडो हामीकहाँ पनि त्यो दोहोरिने गरेको छ । छिमेकमा उपद्रो हुँदा त्यसको प्रभाव हामीलाई पर्ने गरेकै छ । राम्रो के छ भने हामीकहाँ अहिलेसम्म संगठित रूपमा आईटी सेलहरू खडा भइसकेका छैनन् । रवीशका अनुसार, बजारै सानो देखेर पनि तिनले आँखा नलगाएका हुन सक्छन् । तर, स्कोप देखेमा तिनले जातीय, धार्मिक, साम्प्रदायिक विभाजन ल्याउन कति पनि समय लगाउँदैनन् । समाज बिथोल्न तिनले गीतसंगीत, फिल्म, मिम, भाषण, कविता, उपन्यास हरेक विधाको उपयोग गर्छन् । त्यो सबै हुन नदिन हामीले भारतबाट पाठ सिक्नुपर्छ । होइन भने हामीकहाँ पनि गीतसंगीतका उग्रवादी नयाँ विधाहरू थपिनेछन् । र, त्यसअन्तर्गतका रचना समाज र समुदायका लागि असाध्यै कर्कश साबित हुनेछन् । (एजेन्सीहरूको सहयोगमा)"
