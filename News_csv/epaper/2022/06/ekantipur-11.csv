शीर्षक,विवरण
सिसडोलमा १७ वर्षदेखि काठमाडौंको अत्याचार,"घिमिरे भन्छन्, दुई वटा कम्पनीको मात्रै आफ्नै ट्रान्सफर स्टेसन छ । बाँकी कम्पनीको फोहोर भने गाडीमै छुट्याइन्छ । यसरी निजी क्षेत्रले उठाएको मध्ये समग्रमा २० प्रतिशत फोहोर विभिन्न समूहमा छुट्याइन्छ ।सामान्यतः सानासाना गाडीबाट जम्मा गरेको फोहोर ट्रान्सफर स्टेसन मा खन्याएर ठूला गाडीमा सार्ने हो । त्यसअघि फोहोरलाई वर्गीकरण गर्ने र कुहिने फोहोरलाई कम्पोस्टिङ गरी मल बनाइन्छ । तर काठमाडौं महानगरको बिजोग छ । महानगरको स्वामित्वमा टेकुमा सुविधा सम्पन्न ट्रान्सफर स्टेसन त छ तर फोहोरलाई सर्टिङ नगरी सिधै पठाइन्छ । यसअघि कुहिने फोहोरलाई कम्पोस्टिङ गर्ने, रिसाइक्लिङ पनि गरिन्थ्यो तर अहिले यो प्रक्रिया बन्द भएको छ, नगर प्रहरीका डीएसपी पूर्णचन्द्र भट्ट भन्छन् । फोहोरमैला व्यवस्थापनमा विद्यावारिधि गरेकी अल्का सापकोटा भन्छिन्, ट्रान्सफर स्टेसनलाई रिकभरी सेन्टर बनाउने हो । सकेसम्म कमभन्दा कम फोहोर ल्यान्डफिलमा जाओस् भन्ने हुन्छ । सबै कुराको लागत घटाउन सकियोस् भनेर यसको स्थापना गरिएको हुन्छ । तर महानगरले यो स्टेसनको सदुपयोग गरेको छैन । निजी क्षेत्रले उठाएको फोहोर ल्यान्डफिल साइटमा फाल्न दिएबापत महानगरपालिकाले प्रतिटिपर ४ सय रुपैयाँ प्रवेश शुल्क लिन्छ । त्यसबीच पनि कम्पनीहरूले नाफा बनाइरहेका छन् । सेवाग्राहीबाट संकलन गरेको पैसा मात्र होइन, फोहोरबाट संकलित सामग्रीबाट पनि उनीहरूले आम्दानी गरिरहेका छन् । घिमिरेका अनुसार प्लास्टिक प्रतिकिलो १२ देखि १३ रुपैयाँमा बिक्छ, सुक्खा कार्टॅन १५ रुपैयाँ प्रतिकिलो, गुडिया ५५ रुपैयाँ प्रतिकिलो, फलाम ४५४६ रुपैयाँ, तामापित्तल ७ सयदेखि ८ सय रुपैयाँ प्रतिकिलोमा बिक्री हुन्छ । त्यस्तै मदिरालगायत सिसाका बोतल एक रुपैयाँका दरले उनीहरूले बिक्री गर्छन् । यता महानगर आफैंले उठाएको फोहोरमा भएका कुहिने, नकुहिने, प्लास्टिक, सिसाजन्य, अस्पतालका सबै फोहोर एकमुष्ट विसर्जन गरिन्छ । फोहोर व्यवस्थापनका लागि महानगरसँग ६८ वटा गाडी र १ सय ३० जना चालक छन् । टोलटोलबाट फोहोर उठाउन महानगरसँग चार वटा फोटेन गाडी, १३ वटा आइसर, पाँच वटा कम्प्याक्टर र तीन वटा डीसीएम छन् । त्यस्तै ल्यान्डफिल साइटमा फोहोर पुर्याउन १९ वटा ठूला टिपर छन् । खानेपानी, ढल र सरसफाइका लागि ९ वटा जेट, ६ वटा पानी ट्यांकर र ७ वटा ब्रुमर छन् । त्यस्तै फोहोरमैला व्यवस्थापन विभागमा खटिने प्रत्यक्ष कर्मचारी ४ सय ४३ जना छन् । त्यसबाहेक वडा कार्यालयहरूमा थप १९ कर्मचारी छन् । यसरी पर्याप्त जनशक्ति भए पनि काठमाडौं महानगरपालिकाले फोहोरलाई वर्गीकरण गर्ने, मात्रा घटाउने सामान्य काम पनि गरेको छैन । उत्पादन हुने सबैभन्दा धेरै फोहोर जैविक (७०८७ प्रतिशत) छ । जैविक फोहोर त कुहिन्छ, यसलाई कम्पोस्टिङ गरेर मल बनाउन सकिन्छ । टेकु ट्रान्सफर स्टेसनभित्र पनि यो गर्न सकिन्छ तर यसतर्फ महानगरको ध्यान गएको देखिन्न, सापकोटा भन्छिन् ।निजी क्षेत्र र महानगरले संकलन गरेको फोहोर व्यवस्थापन गर्ने विषयमा ल्यान्डफिल साइटका बासिन्दा र महानगरबीच द्वन्द्व चलेको निकै लामो समय भएको हो । २०६२ सम्म काठमाडौंको फोहोर काठमाडौंको गोकर्णमा विसर्जन गरिन्थ्यो । यसका लागि सरकारले २ सयभन्दा बढी जग्गा अधिग्रहण गरेको थियो । तर फोहोरको मात्रा बढी भएर ठाउँ कम भएकाले २०५२ सालअघि नै विकल्प खोज्न थालिएको हो । तर तत्कालीन विकल्प खोज्न पनि १० वर्ष लाग्यो । दुई वर्षका लागि नुवाकोट तत्कालीन ओखरपौवा गाविस४ सिसडोलमा सेनिटरी ल्यान्डफिल साइट सञ्चालन गर्न १ जेठ २०६२ मा सम्झौता भयो । सिसडोलको १ सय ४५ रोपनी सार्वजनिक र अधिग्रहण गरिएको २ सय ८७ गरी ४ सय ३२ रोपनीमा ल्यान्डफिल साइट बनाउन सम्झौता गरिएको हो । यसमा तत्कालीन फोहोरमैला व्यवस्थापन तथा प्रशोधन केन्द्रका महाप्रबन्धक सूर्यमान शाक्य, काठमाडौं महानगरका कार्यकारी अधिकृत हेम शर्मा पोखरेल, ललितपुर उपमहानगरका कार्यकारी अधिकृत कोमलप्रसाद काफ्ले र ओखरपौवा सेनिटरी ल्यान्डफिल साइट मुख्य समन्वय समितिका अध्यक्ष राममणि घिमिरेले एउटा सम्झौतापत्रमा हस्ताक्षर गरे ।यसबापत महानगरले स्थानीय बस्तीमा प्रावि स्कुल स्थापना, सुविधा सम्पन्न अस्पताल चौकी र सडक निर्माणलगायतका पूर्वाधार निर्माण गर्ने मात्र होइन, स्वास्थ्य बिमा, उपचार र रोजगारीलगायतको प्रत्याभूति गरिएको थियो । उक्त सम्झौतामा फोहोर व्यवस्थापन वैज्ञानिक ढंगबाट हुने, फोहोरले पारेको प्रभावका बारेमा हरेक चारचार महिनामा प्रयोगशाला परीक्षण गरिने, वातावरणीय अवस्थाको अध्ययन गरिने, लिचेट व्यवस्थापन हुने विषय पनि सम्झौतामा छ । ओखरपौवाको सिसडोल काठमाडौंबाट २७ किलोमिटर टाढा छ । फोहोर बोकेका टिपर काभ्रेको बनेपादेखि काठमाडौंको बालाजुबाट मुड्खु, ओशो तपोवन, नुवाकोटको तीनपिप्ले, कागते गाउँ, महालक्ष्मीथान, रातमाटे हुँदै कोल्पुबाट सिसडोल पुग्दै आए । सम्झौता दुई वर्षका लागि भनिएको थियो किनकि यो अवधिभित्र थप तीन किलोमिटर पर बन्चरेडाँडामा सेनिटरी ल्यान्डफिल साइट बनाउने सरकारको योजना थियो । तर, सम्झौता भएको १७ वर्षसम्म सिसडोलमा नै काठमाडौं उपत्यकाको फोहोर विसर्जन भइरह्यो । सेनिटरी ल्यान्डफिल साइट भनेको फोहोरलाई वैज्ञानिक व्यवस्थापन गर्ने ठाउँ हो । तर, महानगरले घरदेखि अस्पतालबाट निस्किने सबै फोहोरलाई विसर्जन मात्र गर्दै आयो ।तर, सडक पूर्वाधार नभएकाले अस्थायी रूपमा ओखरपौवास्थित सेनिटरी ल्यान्डफिल साइट सिसडोलमा विसर्जन गर्ने सहमति ०६२ सालमा भएको थियो । दुई वर्षका लागि भनेर छनोट गरिएको क्षेत्रमा १७ वर्षसम्म फोहोर विसर्जन गरियो ।सुरुमा सेनिटरी ल्यान्डफिल साइटमा फोहोरलाई छुट्याएर मात्रै सिसडोलमा विसर्जन गर्ने भनिएको थियो । त्यसैले लिचेट (लेदो) जम्मा गर्न सानो पोखरी पनि बनाइएको थियो । तर, त्यो फोहोरको मात्रा बढ्दै गएपछि फोहोर सिधै विसर्जन गर्न थालियो । लिचेट पाखो, बाटोमा बग्दै सिधै कल्पु खोला बग्छ । यसबाट निस्कने लिचेटका कारण खोला, वातावरण पूरै प्रदूषित बनेको छ । प्रदूषणका कारण खोलामा त अब कुनै जीव छैनन्, बस्तीको जीवनसमेत संकटमा छ ।०६३ सालमै १६ बेडको अस्पताल निर्माण गर्ने सहमतिमा भनिएको थियो तर अहिलेसम्म बनेन । सम्झौतापत्रमा अस्पताल र भेटनेरी अस्पताल पनि निर्माण गर्ने भनिएको थियो, त्यो पनि भएको छैन । स्थानीय स्वास्थ्यचौकीमा पनि औषधि छैन । बिहीबार कान्तिपुर टिम पुग्दा स्थानीय शमशेर भुजेल झाडापखालाले बिरामी श्रीमतीको सुसार गरेर बसिरहेका थिए । तर, स्वास्थ्यचौकीमा जीवनजल पनि थिएन । अर्का स्थानीय बासिन्दा राजु घिमिरे टाउको दुखेपछि औषधि लिन स्वास्थ्यचौकी पुगेका थिए, तर दिउँसो साढे १ बजे नै चौकी बन्द भइसकेको थियो । घिमिरेले अहेवलाई फोन गरेका थिए, उताबाट जवाफ आयो सिटामोल पनि छैन । जबकि सिसडोलका बासिन्दाले गरेको आन्दोलन सही हो कि गलत भनेर देशभरि पक्षविपक्षमा बहस भइरहेको थियो ।स्वास्थ्यचौकीमा एकएक जना एचए र स्टाफ नर्स, एक जना अहेव, एक जना ल्याब असिस्टेन्ट र दुई जना कर्मचारी कार्यरत छन् । तर, अहिले निमित्त कार्यालय प्रमुख रहेका अहेव राजकुमार न्यौपानेले झाडापखाला लागेका बिरामीलाई जीवनजलसमेत दिन नसकिएको स्वीकार गरे । गाउँमा झाडापखाला फैलिएको छ । आइतबार ३० जना बिरामी थिए, बिहीबार मात्रै १५ थपिए । फोहोरका कारण रोग फैलिए पनि औषधि दिन सकिएको छैन, उनले कान्तिपुरसँग भने ।स्वास्थ्यचौकीले दिएको तथ्यांकअनुसार अघिल्लो आर्थिक वर्षमा स्वास्थ्यचौकीमा ५२ सय बिरामी आएका थिए भने यसपालि जेठमै यो संख्या ६४ सय पुगेको छ । यो आर्थिक वर्ष सकिने अझै एक महिना छ, बिरामी बढेको बढ्यै झन्, ७ हजार पुग्छ होला यो वर्ष, अहेव न्यौपानेले भने ।फोहोरका कारण रोग बढिरहेको र झाडापखाला, टाइफाइड, छालासम्बन्धीका रोगी मात्र होइन, बस्तीमा क्यान्सर पनि बढेको उनको भनाइ छ । युथ फर नेसनका अध्यक्ष डा निकोलस भुसाल पनि यही साता सिसडोल पुगेका थिए । उनको भनाइ छ, सिसडोलका बासिन्दाको स्वास्थ्य जाँच गर्ने क्रममा विभिन्न स्वास्थ्य समस्या देखियो । फोहोरसँगै आउने दुर्गन्ध, जमिन र जल प्रदूषणले स्वास्थ्यमा नकारात्मक असर पुगेको देखिन्छ, क्यान्सरका रोगी बढेको देखिन्छ, कारण फोहोरको टक्सिन हुन सक्छ ।सिसडोलका बासिन्दा बिरामी हुँदा उपचार गर्न अस्पताल छैन, स्वाथ्यचौकीमा हेल्थ असिस्टेन्ट नभएकाले अहेवले चलाएका छन् । तर, अत्याचारमा परेका स्थानीय विरोधमा उत्रिएलान् भनेर सरकारले सशस्त्र प्रहरीको पोस्ट नै खडा गरेको छ । सशस्त्र प्रहरी बल नेपाल, ल्यान्डफिल्ड साइड सुरक्षा बेस मा डीएसपीको कमान्डमा ३० जना सुरक्षाकर्मी खटिएका छन् । स्वास्थ्यचौकीमा सिटोमोलको गोली छैन तर सशस्त्र प्रहरी भने राइफलमा गोली लोड गरेर तैनाथ छ । स्वास्थ्यचौकी दिउँसो दुई बज्दानबज्दै बन्द हुन्छ, तर सशस्त्रको बेस क्याम्प भने २४ सै घण्टा सक्रिय छ । त्यति मात्र होइन, सिसडोल पुग्नुअघि कागते गाउँमा पनि अस्थायी प्रहरी चौकी छ । जहाँ असईको कमान्डमा ७ जना प्रहरी २४ सै घन्टा खटिन्छन् ।फोहोर विसर्जनस्थल सिसडोलसँगै चल्टार गाउँ छ । जहाँ १८ परिवार बस्दै आएका छन् । भुजेल क्षत्री समुदायको बसोबास रहेको चल्टार गाउँले सिसडोलबाट आउने दुर्गन्ध, प्रदूषणको प्रकोप सहँदै आएको छ । सिसडोल अगाडि बलामी बस्ती छ । त्यहाँ पनि दुई दर्जन परिवारले यातना सहँदै आएका छन् । त्यस्तै आसपासमा थुप्रै गाउँ छन् । पहिला पहिला भने दुर्गन्ध रोक्न नियमित रूपमा औषधि छरिन्थ्यो । तर, अहिले त्यो पनि बन्द भएको स्थानीयको भनाइ छ । दुर्गन्ध सिसडोलमाथि तारकेश्वरसम्म पुग्छ । तारेकेश्वर नगरपालिका खिलबुट्टाकी शान्ति बलामी फोहोरकै कारण हरेक साताजसो चौपाया मरिरहेको गुनासो गर्छिन् । यद्यपि सिसडोलका साइट इन्जिनियर सरकारदीप श्रेष्ठ भने औषधि नियमित रूपमा छर्कने गरेको दाबी गर्छन् ।चल्टारका शमशेर भुजेलले पहिलेपहिले बस्तुलाई खुवाउनेदेखि आफ्नोे घरमा गरिने धार्मिक कर्म र नुहाउनका लागि कोल्पु खोलाको पानी प्रयोग गर्थे । खोलाकै पानी प्रयोग गरेर धान रोप्थे । अहिले पानी नै विषाक्त भएको छ, ५० मुरी धान फल्ने खेतमा अहिले ७ मुरी पनि फल्दैन, उनी भन्छन् ।०६२ मा सम्झौता गर्दा तत्कालीन फोहोर व्यवस्थापन तथा प्रशोधन केन्द्रका महाप्रबन्धक शाक्यले भनेको कुरा शमशेर भुजेलको स्मृतिमा अझै ताजा छ । शाक्यले सिसडोल, ओखरपौवा, कागते गाउँलाई फोहोर फाल्न दिएबापत विकास निर्माण गरेर सिंगापुर बनाइने आश्वासन दिएका रहेछन् । तर, भुजेल अहिले क्यान्सरबाट पीडित छन् । उनले भने, उनीहरूले हाम्रो गाउँलाई सिंगापुर बनाइदिन्छु भने तर झिंगापुर बनाइदिए ।फोहोर व्यवस्थापन गरेबापत प्रभावित घरधुरीलाई काठमाडौं महानगरपालिकाले क्षतिपूर्तिबापत रकम पनि दिन्छ । यसका लागि हरेक वर्ष कम्तीमा १० करोड रुपैयाँ खर्च हुँदै आएको छ तर त्यसमा भेदभाव छ । प्रभावित क्षेत्रका बासिन्दासँग भएको घरजग्गाको आधारमा क्षतिपूर्ति रकम छुट्याइएको छ तर त्यसको दरमा पनि भेदभाव छ । सामान्यतः प्रतिवर्गफिट ५० रुपैयाँ दिइन्छ, तर ल्यान्डफिल साइटसँगै रहेको बस्तीमा भने १५ रुपैयाँ दिइन्छ, भुजेल बस्तीका ओमनाथ घिमिरे भन्छन्, यो भेदभाव किन हो ? १७ वर्षसम्म जवाफ पाउन सकिएन ।१७ वर्ष स्थानीय जनतामाथि दमन गरेर पनि महानगरले फोहोर विसर्जन गर्दै आएको थियो । तर, फोहोरको पहाड बनेर विसर्जन गर्न नसक्ने अवस्था आएपछि गत फागुनदेखि मात्र सरकारले बन्चरेडाँडामा केही ध्यान दिन थालेको हो । जबकि यहाँ सेनिटरी ल्यान्डफिल साइट बनाउन परियोजना पनि १७ वर्षअघि नै सुरु भएको हो ।बन्चरेडाँडा जाने बाटो पनि त्यही हो, सिसडोलदेखि करिब तीन किलोमिटर तल रहेको यो क्षेत्र नुवाकोटको सीमापारि धादिङको धुनिबेसी नगरपालिका१ मा पर्छ । बन्चरेडाँडाको एक हजार सात सय ९२ रोपनी जग्गामा अत्याधुनिक ल्यान्डफिल साइट बनाउन सरकारले ०६२ सालमै निर्णय गरेको हो । ल्यान्डफिल साइट बनाउन जापान सहयोग नियोग (जाइका) ले डीपीआर गरेको थियो । निर्माणका लागि जाइका र तत्कालीन फोहोरमैला व्यवस्थापन तथा प्राविधिक स्रोत परिचालन केन्द्रबीच सम्झौता पनि भएको थियो । जाइकाले २ अर्ब १० करोडमा साइट बनाउने भनेको थियो । तर, ईआईए प्रतिवेदन आउन नै चार वर्ष लागेपछि जाइकाले यो परियोजनाबाट हात झिकेको हो ।लामो समय अलपत्र परेको यो योजनालाई सरकारले ०७१७२ मा अघि बढाएको हो । यो वर्ष १ अर्ब ७६ करोड विनियोजन गरेको थियो । तर, यो जिम्मेवारी स्थानीय विकास मन्त्रालयबाट सहरी विकास मन्त्रालयमा सरेपछि त्यही बहानामा यो बजेट फ्रिज गरियो । त्यसपछि अलपत्र परेको योजना फेरि ०७६ बाट अघि बढेको हो । १ अर्ब ५६ करोड रुपैयाँमा एक वर्षभित्र निर्माण सम्पन्न गर्ने गरी लुम्बिनी कोसी एन्ड न्यौपाने जेभीलाई ठेक्का लिएका थिए । तर, म्याद सकिएको दुई वर्ष नाघिसक्दा पनि ल्यान्डफिल साइट पूर्णरूपमा निर्माण भएको छैन ।निर्माण अपूरो भए पनि सरकारले यही सातादेखि बन्चरेडाँडामा फोहोर फाल्न थालेको हो । आंशिक रूपमा साइट प्रयोग गर्न भन्दै गत वर्ष भदौ २५ मा नै सहरी विकास तथा भवन निर्माण विभागले काठमाडौं महानगरपालिकालाई पठाएको थियो । तर, सुरुमा फोहोर फाल्ने भनिएको सेल १ नै पूर्ण मात्रामा तयार नभएको भन्दै बन्चरेडाँडाका बासिन्दाले विरोध गरे । फोहोर विसर्जन निर्देशिकाबमोजिम वैज्ञानिक पद्धति लागू नगरिए बन्चरेडाँडाको हालत पनि सिसडोलको जस्तै हुने भन्दै स्थानीय विरोधमा उत्रिएका हुन् ।"
अन्तरजातीय प्रेमविवाहलाई बलात्कार मान्ने आदेश उल्टियो,"भारतमा कोरोना महामारी बढेको र नेपाल गएर सुत्केरी हुँदा स्याहारसुसार पनि पाउने भएकाले प्रेमीले घर फर्किनुपर्ने बताए । किशोरीलाई भने आफूहरूलाई छुटाइदिन्छन् भन्ने पीर थियो ।०७७ असार अन्तिममा उनीहरू नेपाल फर्किए । यता किशोरी हराएको जाहेरी परिसकेकाले सुनौली नाकाबाट छिर्नेबित्तिकै उनीहरू पक्राउ परे । कोरोना महामारी भएकाले उनीहरूलाई पोखराको मालेपाटनस्थित क्वारेन्टाइनमा राखियो । साउन १ मा प्रहरीले दुवैलाई लिएर गयो । प्रेमीलाई थुनामा राखियो । भारतबाट फर्किने बेलामा किशोरीले जस्तोसुकै परिस्थिति आए पनि प्रेमीलाई नछाड्ने बचन दिएकी थिइन् । परिवारको सम्पर्कमा पुगेपछि उनी होस्टाइल भइन् । उनकी आमाले आफ्नी छोरीलाई ललाइफकाइ भगाएर जबर्जस्ती करणी गरेको व्यहोरासहित साउन २० मा जिल्ला प्रहरी कार्यालयमा जाहेरी दिइन् । विवाह भएको भए बदर गराइपाउन माग गरिन् । परिवारले जसोजसो भन्यो, किशोरीले त्यसैत्यसै गरिन् । जाहेरीलाई बल पुग्ने गरी बयान दिइन् । सरकारी वकिलले जबर्जस्ती करणीकै कसुरमा मागदाबी गर्दै मुद्दा चलाए । बाल विवाहको प्रसंग अभियोजनमा कतै उल्लेखै गरेनन् ।०७७ माघ २७ मा कास्की जिल्ला अदालतका न्यायाधीश श्रीकृष्ण भट्टराईको एकल इजलासले किशोरीको परिवारको पक्षमा फैसला गर्यो । नाबालिगबीच करणी भएको तथ्य स्थापित भएको र अपराध संहिता, २०७४ को दफा २१९ को (२) को परिभाषा हेर्दा त्यस्तो करणी जबर्जस्ती करणीको परिभाषाभित्र पर्न आउने व्याख्या गर्यो । दफा २१९ (२) ले कसैले कुनै महिलालाई मञ्जुरी नलिई करणी गरेमा वा मञ्जुरी लिएर पनि १८ वर्षभन्दा कम उमेरका कुनै बालिकालाई करणी गरेमा त्यस्तो महिला वा बालिकालाई जबर्जस्ती करणी गरेको मान्छ । यही बुँदामा टेकेर न्यायाधीशले १० वर्ष कैद र १ लाख ५० हजार रुपैयाँ क्षतिपूर्ति तोके । नाबालिगको हकमा बालबालिकासम्बन्धी ऐन, २०७५ को दफा ३६ को उपदफा (४) आकर्षित हुने भएकाले निर्धारित सजायको दुई तिहाइले हुन आउने ६ वर्ष ८ महिना कैद हुने अदालतले ठहर गर्यो । उनलाई सराङकोटस्थित बाल सुधार गृहमा पठाइयो ।त्यतिन्जेल किशोरीले छोरा जन्माएर पाँच महिनाको बनाइसकेकी थिइन् । उनले शिशुलाई पाल्न नसक्ने बताइन् । किशोरको परिवारले पनि आफ्नो आर्थिक अवस्था नाजुक भएकाले शिशु पाल्न नसक्ने बतायो । अदालतले पाँचमहिने शिशुलाई अनाथालय पठायो । तीन जनालाई तितरबितर बनाउने गरी आएको कास्की अदालतको फैसला आलोचित बन्यो । जबर्जस्ती करणी र बाल विवाहबीचको भिन्नतामा विवेक नपुर्याएको तर्क हुन थाल्यो । पछि केटाका परिवारले शिशुलाई ल्याएर आफूहरूसँगै राखे । उनीहरू पैसा खर्च गरेर थप मुद्दा लड्न सक्ने अवस्थामा थिएनन् । त्यतिबेला अधिवक्ता वेदबहादुर विष्टले जिल्ला अदालतको फैसलाविरुद्ध उच्चमा पुनरावेदन गर्नुपर्ने र वकालत गरेबापत आफूले पैसा नलिने बताए । एक वर्ष उच्चमा मुद्दा चलेर शुक्रबार फैसला आएको हो । न्यायाधीशद्वय डिल्लीराम आचार्य र श्रीधरा पुडासैनीको संयुक्त इजलासले उक्त पुनरावेदनउपर फैसला गर्दै बालकले जबर्जस्ती करणी गरेको नभई दुईबीच बाल विवाह कसुरमा एक वर्ष कैद र १० हजार रुपैयाँ जरिवाना तोकेको हो । मुलुकी अपराध संहिता, २०७४ को दफा १७३ को उपदफा (३) ले बाल विवाहको हकमा ३ वर्षसम्म कैद र ३० हजार रुपैयाँसम्म जरिवाना हुने व्यवस्था गरेको छ ।अधिवक्ता विष्टले उच्च अदालतले विवेकपूर्ण फैसला गरेको बताए । प्रेमीले करणी गर्ने उद्देश्यले आफ्नो साथमा लगेको र करणी गरेपश्चात् छाडेको नभई सँगसँगै लामो समयसम्म दाम्पत्य जीवनयापन गरेको स्पष्ट थियो, उनले भने, विश्वासयोग्य र तथ्यपूर्ण रूपमा देखिएको अवस्थामा प्रस्तुत मुद्दा जबर्जस्ती करणीतर्फ होइन, बाल विवाहतर्फ नै आकर्षित हुन्थ्यो । दलित केटा र गैरदलित केटीबीच प्रेम भएर केटीको परिवारले स्विकार्न नसकेको अधिकांश अवस्थामा केटामाथि जबर्जस्ती करणीको मुद्दा लाग्ने गरेको उनले सुनाए ।किशोरका बुबा आफ्नो परिवार कथित सानो जात भएकै कारण छोराले दुःख बेसाउनुपरेको बताउँछन् । उनी उच्च अदालतको पत्र लिएर शुक्रबार नै सराङकोटमा रहेको बाल सुधार गृहमा पुगे । छोरालाई छुटाए । उनले फोनमा भने, न्याय पाइन्न कि भनेर हरेस खाएको थिएँ । धेरै खुसी छु ।"
श्रीमती लिन हिँडेका आफैं पहिरोमा परे,"सडक भासिएपछि आंशिक रूपमा साना सवारी आवागमनको व्यवस्था मिलाइए पनि ठूला सवारीसाधन पूर्ण रूपमा अवरुद्ध भएका छन् । सडकको कुनातर्फको पहरो काटेर साना सवारीको आवतजावत सुचारु गरिएको प्रहरी निरीक्षक हरिबहादुर क्षत्रीले बताए । अर्को सूचना नभएसम्मका लागि उक्त खण्डमा ठूला सवारीसाधन सञ्चालनमा रोक लगाइएको छ । साना सवारी र दुई पाङ्ग्रेलाई पनि बिहान ५ देखि साँझ ७ बजेसम्म मात्र सञ्चालन गर्न दिइने सहायक प्रमुख जिल्ला अधिकारी काशीराम गैरेले बताए । सडक भासिएको क्षेत्रमा वैकल्पिक मार्ग बनाउने ठाउँ छैन । उक्त ठाउँमा करिब २० मिटर सडक भासिएको र ४० मिटर जोखिममा रहेको छ । सडक खुलाउन प्राविधिकले अध्ययन गरी पहरो काट्ने काम सुरु गरिएको सडक डिभिजन कार्यालय दमौली प्रमुख लक्ष्मी केसीले बताइन् । राजमार्ग अवरुद्ध भएपछि आँबुखैरेनी हुँदै चितवन, काठमाडौं जाने र पोखरातर्फ आउने सवारीसाधन रोकिएका छन् । कयौं यात्रु अलपत्र परेका छन् ।"
"सडक आयो, मूलको पानी हरायो","(खोटाङपाल्पाप्यूठानगुल्मी)  क्तेल रूपाकोट मझुवागढी नगरपालिका४ खाल्ले काँडेका पेशल खत्री गत माघ २३ मा सुनसरीको रामधुनी नगरपालिका८ डुम्रामा बसाइँ सरे । गाउँमा पानीको अभाव चर्किंदै गएपछि उनी बसाइँ सरेका हुन् । दिक्तेलखानीडाँडाआहाले सडक खन्दा एक्स्काभेटरको जथाभावी प्रयोगका कारण गाउँको छँदाखाँदाको खानेपानीको मुहान सुकेको उनले बताए । जन्मेहुर्केको गाउँ झलझली याद आइरहन्छ, उनले भने, पिउने पानीकै अभाव भएपछि छाडेर हिँड्नुपर्यो । स्थानीय साझेबारी ओडारे भन्ने ठाउँको मुहान सुकेपछि गाउँबाट बसाइँ सर्ने क्रम तीव्र भएको छ । पानी अभावकै कारण काँडेबाट अन्य १९ घरपरिवार बसाइँ सरेका छन् ।जुकेपानी, खरदारधारा, अलैंचीबारी, निगुरेगैरालगायत स्थानका मुहान पनि सुकेको स्थानीय नेत्र कटवालले बताए । डाँडाखर्क र लेकालीटोलका एघार घरपरिवार पनि बसाइँ सरेका छन् । पानी छैन, कसरी बस्नु ? कटवालले भने । सडक खन्दा जथाभावी एक्स्काभेटर प्रयोग गरिएकाले पानीका मुहान सुकेको स्थानीय बासिन्दाको दाबी छ । खाल्लेकै दाँदेबारी, लेकालीटोल, कुवागैरीलगायत बस्तीका बासिन्दा पनि बसाइँ सरेका छन् । लेकाली टोलबाट सुजन राई, सम्पुर राई तथा कुवागैरीबाट कुमार विष्ट, फडिन्द्र विष्ट, जीवन विष्ट, दीपक विष्ट, उद्धव विष्ट, मदन विष्टलगायत बसाइँ सरेको उनीहरूकै भाइ अर्जुनले बताए । दाँदेबारीबाट मेखबहादुर खत्री बसाइँ सरेका छन् । खेतबारी बाझिएका छन् । आफूहरूले खाइरहेको पानीको मुहान सुकेपछि निवर्तमान नगरप्रमुख दीपनारायण रिजाल, निवर्तमान वडाअध्यक्ष डिल्लीकुमार राईलगायतलाई अनुरोध गर्दा बेवास्ता गरेको खत्रीले सम्झिए । कत्ति अनुरोध गरियो तर हाम्रो कुरालाई वास्तै गरिएन, खत्रीले भने, अब त झन् कसले पहल गर्छ होला र !पानीको मुहान सुकेपछि यहाँका बासिन्दा आधादेखि दुई घण्टासम्म लगाएर पानी ल्याउन बाध्य रहेको विष्टको भनाइ छ । उनका अनुसार कुवागैरीवासीले दिक्तेल रूपाकोट मझुवागढी नगरपालिका५ को डाँडाबारीबाट आधा घण्टा लगाएर पानी ओसार्न बाध्य छन् । लेकालीटोल, डाडाँखर्क, रमाइलोटोललगायत स्थानीयले दुई घण्टा लगाएर पानी ओसार्नुपरेको स्थानीय प्रवर्द्धन राईले बताए । रमाइलोटोलवासीले खाने निगुरेगैरीको पानीको मुहान सुकेपछि आधा घण्टा धाएर पानी भर्नुपरेको छ । अलैंचीबारीस्थित ५० घरपरिवारले पिउने पानीको मुहान सुकेपछि लफ्याङमा मुहान किनेर खाँदै गरेको तर त्यो पनि सुकेकाले समस्या आएको वडा सदस्य सीताराम घिमिरेले बताए । दिक्तेलखानीडाँडाआहाले सडक आर्थिक वर्ष ०६७६८ बाट सुरु गरिएको हो । त्यतिखेर प्रयोग गरिएको एक्स्काभेटरको कम्पनले त्यसै सालदेखि मुहान सुक्न थालेको स्थानीय नेत्र कटवालको भनाइ छ । यसबाहेक मझुवागढी आसपास ढुंगा खानी सञ्चालन गर्दा त्यसमा प्रयोग गरिएको ब्रेकरले पनि पानीको मुहान सुकेको कटवालको भनाइ छ । पानीको मुहान सुकेको बारेमा प्रशासन र प्रहरीमा पटकपटक निवेदन गर्दासमेत बेवास्ता गरेको कटवालको गुनासो छ । मेसिन प्रयोग गरेकाले पानीको मुहान सुकेपछि जिल्ला प्रशासन कार्यालय र जिल्ला प्रहरी कार्यालयमा पटकपटक निवेदन पेस गर्यौं, कटवालले भने, न सीडीओ न डीएस्पी कसैले पनि वास्ता गरेनन् । जिल्लाको दक्षिणी क्षेत्रमा पर्ने खोटेहाङ गाउँपालिकामा पनि पानीका मुहान सुकेका छन् । यहाँ पनि स्थानीय सडक खन्न थालेपछि नै मुहान सुक्न थालेका हुन् । उक्त पालिकाको वडा ६ इन्द्राणीपोखरीस्थित दुधेधारामा पानी सुकेको छ । स्थानीय इन्द्र नारथुङेका अनुसार आर्थिक वर्ष ०७०७१ मा रसुवापानधारे सडक खन्न प्रयोग गरिएको एक्स्काभेटरले त्यसै सालबाट पानीको मुहान सुकेको नारथुङेको भनाइ छ । उक्त वडाकै कार्कीधारामा पनि पानी कम भएको छ । पानीको स्रोत घटेपछि यहाँका १६ घरपरिवारका गाईबस्तुलाई खुवाउन र खेती गर्न समस्या भएको छ । स्रोत सुकेपछि धानलगायत अन्य बालीमा समस्या आएको नारथुङेको भनाइ छ । फनबोर्ड (खानेपानी तथा सरसफाइ विकास समिति) ले खानेपानी योजना सम्पन्न भएकाले पिउनका लागि पानी उपलब्ध गराएको तर अन्य प्रयोजनका लागि भने पानी अभाव भएकाले समस्या उत्पन्न भएको नारथुङेले सुनाए । जिल्लाको सुदूर दक्षिणी क्षेत्रमा पर्ने जन्तेढुंगा गाउँपालिकामा पनि पानीको मुहान सुकेका छन् । ६ वटै वडामा सडक पुर्याउन एक्स्काभेटर प्रयोग गर्दा मुहान सुकेको हो । वडा३ काहुलेस्थित प्रख्यात मानिएको आरुबोटे धारामा पानी सुकेको छ । ०६९७० सालतिर भोजपुरको युँदेखि चिसापानीसम्म सडक खनेपछि पानीको मुहान सुक्दै गएको स्थानीय बद्री राईले बताए । उनका अनुसार उक्त पालिकाकै वडा १ बोपुङको कन्यधारा र लितधारामा पनि पानी सुकेको छ । पानी नभएपछि घण्टौं लगाएर पानी लिन जान बाध्य भएको राईको भनाइ छ । सुरुमा भोजपुरको युँदेखि चिसापानीसम्म एक्स्काभेटरले सडक खन्दा पानी भासिएको थियो । राईले भने, अहिले त झन जताततै एक्स्काभेटरको प्रयोगले सबैतिर पानीको मुहान सुक्दै गएको छ ।दिप्रुङ चुइचुम्मा गाउँपालिकामा पानीका अधिकांश मुहान सुकेको गाउँपालिका अध्यक्ष लोकेन्द्र राईले बताए । यसबाहेक भूकम्पले पनि स्रोत सुकेको उनको भनाइ छ । पिउने पानीका लागि खरुवा खोलाको छितापोखरी र टुवाखोलाको शिर दिउ ढालाचुङबाट पानी ल्याइएको छ । अन्य धारा कुवाहरू भने सुकेको राईले सुनाए । धारा र कुवा त सखापै भएका छन्, राईले भने । यसबाहेक जिल्लाको उत्तरी क्षेत्रमा पर्ने केपिलासगढी गाउँपालिकाका विभिन्न ठाउँको पानीका स्रोत सुकेका छन् । बाक्सिलादिप्रु सडक खन्दा प्रयोग गरिएको एक्स्काभेटरको कम्पनले वडा ६ दिप्सुङको दिनखा खोलाको पानी सुकेको स्थानीय भीम तामाङले बताए । यसबाहेक अन्य ठाउँको समेत मुहान सुकेको गाउँपालिका अध्यक्ष समीर राईले बताए । जिल्लाका दुई नगरपालिका र आठ गाउँपालिकाका सबै वडामा सडक खनिएका छन् । जिल्लाभरको ७९ वटा वडामै एक्स्काभेटर प्रयोग गरेर सडक पुर्याइएको हो । स्थानीय तहहरूले वातावरणीय प्रभाव मूल्यांकन (एआईई) तथा प्रारम्भिक वातावरण मूल्यांकन (आईईई) बिनै एक्स्काभेटर प्रयोग गरेर सडक खनेकाले यो अवस्था आएको हो । सडकको ट्र्याक खोल्दा एआईई र ट्र्याक ओपन भइसकेका सडक विस्तार गर्दा आईईई नगरी जथाभावी खनिएको सडक विभागका सिनियर डिभिजनल इन्जिनियर गोपाल खकुरेलले बताए । सडकको ट्र्याक ओपन गर्दा एआईई र ट्र्याक ओपन भइसकेकालाई विस्तार गर्दा आईईई अनिवार्य रूपमा गर्ने प्रावधान छ, खकुरेलले भने, त्यो मापदण्ड नपुर्याउँदा मुहान सुक्ने, पहिरो जानेलगायत समस्या आउँछ ।खानेपानीजस्तो संवेदनशील विषयमा ध्यान नदिएकैले यो समस्या आएको संघीय खानेपानी ढल व्यवस्थापन आयोजना खोटाङका प्रमुख इन्जिनियर हिराकाजी महर्जनले बताए । विकास भनेकै सडक भन्ने स्थानीय सरकारको बुझाइले मेसिन लगाएर अन्धाधुन्द सडक खन्दा मुहान सुकेको उनको भनाइ छ । खानेपानीजस्तो संवेदनशील विषयमा स्थानीय सरकार गम्भीर हुनुपर्ने हो, महर्जनले भने, सामान्य मापदण्डलाई समेत बेवास्ता गर्नाले यस्तो भयानक समस्या आइपर्यो ।ग्रामीण सडक खन्दा भौगोलिक संवेदनशीलताको ख्यालै नगरी जथाभावी ग्रामीण सडक खन्दा पानीको मुहान सुकेका घटना लुम्बिनी प्रदेशका जिल्लाहरूमा पनि उस्तै छ । पाल्पाको कालीगण्डकी करिडोरअन्तर्गत बगनासकाली६, मन्द्रानमा खानेपानी अभाव भएको १० वर्ष भयो । रानीमहलराम्दी सडक विस्तार गर्दा पानीको मूल र पाइपलाइन बिग्रिएको थियो । ठेकेदार र करिडोर आयोजनाले क्षतिपूर्ति दिने विश्वासमा रहे पनि अहिलेसम्म नपाएको स्थानीय सुमन न्यौपानेले बताए । जथाभावी सडक खन्दा मूल र पाइपलाइन भताभुंग भएको उनले बताए । त्यसले कम्तीमा एक सय परिवारलाई पानीको समस्या छ । जिल्लाकै भुटुकेज्यामिरेरोल्लाबासदुम्कीबास सडक विस्तार गर्दा निस्दी७, मठेखर्कमा ३४ परिवारले पानी पिउन पाएका छैनन् ।सडक विस्तार गर्दा माथिबाट बगेर आएको गेग्रेटोले मूल र पाइपमा असर पुर्याएको थियो । स्थानीय बासिन्दा वर्षायाममा तीन महिना धमिलो पानी पिउन बाध्य छन् । खानेपानीको मुहान र पाइप बिगारेको छ, मठेखर्कका किमबहादुर आलेमगरले भने, माथिल्लो भागमा जथाभावी डोजर लगाएपछि खसेको पहिरोले पाइपलाइन बगायो । यो सबै माथिल्लो भागमा मोटरबाटो खन्दा बगेको गेग्रेटोकै कारण भएको हो । सडक विस्तारका क्रममा जथाभावी तल्लो भागमा फालिएको गेग्रेटो, ढुंगामाटोले पाल्पाका ६० भन्दा बढी स्थानमा गत वर्ष मात्रै खानेपानीको मुहान र पाइपलाइनमा क्षति पुगेको खानेपानी तथा सरसफाइ डिभिजन कार्यालयले जनाएको छ । सडक खन्दा जभाभावी फालिने ढुंगामाटोले सामान्य पानी पर्दासमेत धमिलो हुने गर्छ । पाइपलाइन बगाउने, मूल, टंकीमा असर गर्ने गरेको छ । वर्षा लाग्यो कि सामान्य पानीले समेत पिउनै नमिल्ने समस्या रहेको स्थानीयको गुनासो छ । जथाभावी सडक खनेपछि पाल्पाका झुम्साश्रीडाँडा सडक खण्डमा पनि खानेपानीको मुहान पुर्ने, पाइपलाइन बगाउने, खानेपानीको टंकीमा क्षति पुग्ने समस्या छ । माथिल्लो भागमा खनेको सडक र यसबाट जथाभावी फालिएको गेग्रेटोका कारण पानीको पाइपलाइन परिवर्तन गर्न बाध्य भएको खानेपानी तथा सरसफाइ डिभिजन कार्यालयका प्राविधिक रोमाकान्त न्यौपानेले बताए । जथाभावी सडक खनेर फालेको गेग्रेटोकै कारण खानेपानीको मुहानमा बनाएको ट्यांकी अर्को स्थानमा बनाउनुपरेको छ, उनले भने, पहिले बनाउन सर्भे गरेको पाइपलाइनसमेत परिवर्तन गर्नुपर्दा योजनाको काम समयमै सम्पन्न गर्न समस्या भएको छ । उपभोक्ता समितिका अध्यक्ष ज्ञानबहादुर विकले खानीपानीको मुहानमाथि जथाभावी सडक खनिएको बताए । सडक निर्माणका क्रममा सावधानी नअपनाउँदा प्यूठानका अधिकांश स्थानका पानीका मुहान सुकेका छन् । मुहानभन्दा माथिबाट सडक निर्माण गर्दा सुकेका हुन् । जथाभावी सडक निर्माण गर्दा माटोले पानीको मुहान पुरियो, मल्लरानी गाउँपालिका२, चुजाका बेगम परियारले भने, अहिले पानीको साह्रै समस्या छ । जिल्लास्थित खलंगामुनडाँडाचुजा सडक खण्डअन्तर्गतको सडक निर्माण गर्ने क्रममा गाउँमा रहेको पानीको मुहान पुरिएको परियारले बताए । पहिले १ सय ५० घरधुरीले प्रयोग गर्दै आएको पँधेरो अहिले पुरिएर समस्या भएको छ । गाउँमा रहेको पँधेरो सुकेपछि खानेपानी समस्या भएको छ । पानीका मुहानभन्दा माथिपट्टि निर्माण गरिने सडकले यहाँका अधिकांश मूल सुकेका छन् । जिल्लाका ग्रामीण क्षेत्रमा पछिल्लो समय सडक निर्माणले तीव्रता पाए पनि दीर्घकालीन रूपमा टिकाउ सडक निर्माण भएका छैनन् । सडक निर्माणमा ध्यान नपुर्याउँदा यसको प्रत्यक्ष असर मूलमा परेको छ । खानेपानीका मुहान सुकेका छन्, भएका पानीका पँधेरा माटोले पुरिँदा गाउँमा पानीको समस्या भएको मल्लरानी३, बर्बोटका ऋषिराम पौडेलले सुनाए । पहिले गाउँमा हरेक स्थानमा पानीका मुहान थिए तर सडक निर्माण गर्ने क्रममा ती सबै मासिए, उनले भने, भएका मुहान जोगाएर सडक निर्माण गर्ने कसैको ध्यान पुगेन । धमाधम गरिएका सडकका कारण पानीका मुहान सुक्न थालेपछि अहिले गाउँमा लिफ्ट खानेपानीको काम सुरु भएको छ । गाउँका मुहान सुकाएर लिफ्ट सञ्चालन गरिनु कस्तो विकास हो भन्दै उनले स्थानीय तहका जनप्रतिनिधिलाई प्रश्नसमेत गरे । विकास गर्ने बहानामा विनाश बढी भएको छ । गुल्मीको मालिका गाउँपालिका५ छापहिले निवासी ३९ वर्षीया हिमकला जीसी घरनजिकैको पँधेरोबाट खानेपानी ल्याउने गर्थिन् । खानेपानी पँधेरोबाटै पाइपमा जोडेकी उनले कपडा धुने काम पँधेरोमै पुगेर गर्थिन् । मुहानको चिसो पानी पिउँदा पनि उनलाई छुट्टै आनन्द मिल्थ्यो तर केही वर्षदेखि जीसीले त्यो पानी पिउन पाएकी छैनन् । गाउँपालिकाको चौरासी अर्जे, छापहिले, बोम सडक खण्डका कारण खानेपानीको मुहान सुक्दा जमलपोखरा वरिपरिका स्थानीयले आफ्नै मुहानको पानी खान पाएका छैनन् । हाम्रो मूल त त्यहाँ थियो नि, अहिले सुकेर छैन, कहाँ गयो, गयो, उनले भनिन्, यो बाटो नआउन्जेल थियो, अहिले मुहान नै भासियो । वर्षौंदेखि आफ्नै टोलमा भएको एकमात्र खानेपानीको मुहान सुकेपछि यहाँका स्थानीय चिन्तित छन् । गाउँपालिकाले एक घर एक धारामार्फत खानेपानी दिँदै आएको छ । सडक निर्माण गर्ने क्रममा गुल्मीको धुर्कोट गाउँपालिका१ का ५५ घरधुरीले पिउने पानीको मुहान गुमाएका छन् । नयाँगाउँमा रहेका मूलनेटा साकिने खानेपानी र नेटाकटेरी मूलका पुराना मुहान एउटै सडकका कारण सुकेका छन् । अर्घाखाँची हुँदै गुल्मीको नयाँगाउँसम्म आउने देउराली डाँडाकटेरी खनदह सडकका कारण दुईवटा खानेपानीका मुहान सुकेको विष्णु सुनारले बताए । सडककै कारण खानेपानीका मुहान सुक्दा गाउँमा खानेपानीको समस्या भोगिरहेको उनले बताए । हाम्रोमा एउटा मुहानबाट ३५ घरले पानी खान्थ्यौं, त्यो मुहान सुक्यो, उनले भने, अर्को २० घरले पानी खाने मुहान पनि सुक्यो । मुहानमाथिबाट बाटो खनेकै कारण यी सुकेका हुन् ।गाउँगाउँमा जथाभावी मोटरबाटो खन्दा खानेपानीका मुहान सुक्ने अवस्था आएको धुर्कोट गाउँपालिका१ का झविलाल जीसीले गुनासो गरे । उनले नयाँगाउँमा भएका पुराना खानेपानीका मुहान सुकेका कारण गाउँमा खानेपानीको समस्या भएको बताए । एक घर एक धारामा पनि चाहिनेजति खानेपानी नआउँदा गाउँका मुहानबाट बोकेर पानी खाने स्थानीयलाई समस्या भएको उनले बताए ।"
मानव जीवनको मूल्यमा बाघ संरक्षण,"खाताका दुःखमधुवन नगरपालिका२, कोठिया गाउँकी ४९ वर्षीया कौशिका पालले बाघको आक्रमणबाट गत जेठ १० मा ज्यान गुमाइन् । डिभिजन वन कार्यालयका जिल्ला वन अधिकृत प्रवीण बिडारीका अनुसार उनलाई खाता जैविक मार्गमा पर्ने जनजागृति सामुदायिक वनमा बाघले आक्रमण गरेको हो । यो शोक सकिन नपाउँदै २३ जेठमा सोही ठाउँकी अस्मिता थारूलाई बाघले आक्रमण गरी घाइते बनायो । बाघलगायत जंगली जनावरको आक्रमणबाट सुरक्षा माग्दै आन्दोलनमा उत्रिएका स्थानीयमाथि प्रहरीले गोली चलाउँदा मधुवन२ की १८ वर्षीया नवीना थारूले ज्यान गुमाइन् । त्यसपछि आन्दोलित मधुवनका स्थानीयले ८ बुँदे सहमति गरी बिहीबारदेखि विरोध रोकेका छन् । तर, मधुवनको खाता करिडोर आसपासका जनताका लागि बाघको आक्रमण र मृत्यु नियमित नियति बन्दै आएको छ ।मधुवन३ कोठियाघाटकी रेनुका सुनारलाई २०७७ फागुन २६ मा कोठियाघाट सामुदायिक वनमा घाँस काट्न गएका बखत बाघले ज्यान लिएको थियो । आफूसँगै जंगल गएकी बुहारीलाई गुमाउनुपरेपछि सासू कौशिला सुनार जंगल जानै छाडेकी छन् । ४३ वर्षदेखि त्यहाँ बस्दै आएकी ६१ वर्षीया कौशिलाले बाघको यस्तो नियमित आक्रमण यसअघि कहिल्यै थाहा नपाएको बताइन् । बुहारीलाई जंगलमै मार्यो । अहिले त झन् घरनजिकै आउन थालेको छ, उनले भनिन्, कहिले पाठा खाइदिन्छ, कहिले हामीलाई नै झम्टिने हो भन्ने डरले रातभर निद्रा लाग्दैन । रेनुकालाई आक्रमण गर्नुभन्दा चार महिनाअघि मधुवन३ धनौराका दिनेश थारूलाई बाघले मारेको थियो । जंगलमा च्याउ खोज्न गएका उनलाई २०७७ कात्तिक ११ मा बाघले आक्रमण गर्यो । दिनेशलाई खोज्न भनी निस्किएका उनका साला रमेशलाई पनि बाघले मार्यो । धनौराकी रमिता चौधरीले त एकै दिन बाघको आक्रमणबाट भाइ रमेश र श्रीमान् दिनेशलाई गुमाइन् । दुई छोरी हुर्काउँदै गरेकी उनी बाघले आफ्नो घर उजाडिदिएको बताउँछिन् । दिनेश र रमेशले एकअर्काका दिदीबहिनी बिहे गरेका थिए । रमिताले श्रीमान् र भाइ गुमाए जस्तै त्यही घटनामा मधुवन३ की पूजाले पनि दाइ दिनेश र श्रीमान् रमेश गुमाइन् । दादा (दिनेश) लाई बाघले आक्रमण गरेको थाहा पाएपछि उहाँलाई जिउँदै भेट्न सकिन्छ कि भनेर खोज्न गएका थियौं । बाघलाई देख्न नपाई खै कताबाट आएर श्रीमान् (रमेश) लाई झम्टियो । उहाँलाई पनि बचाउन सकेनौं, उनी भन्छिन् । २५ वर्षमै उनी दुई छोरीकी आमा भइसकेकी छन् । जेठी छोरी ३ र कान्छी १ मा पढ्छिन् । रमेश घर बनाउने श्रमिक थिए । कमाउने घरमूलीको मृत्यु भएपछि आफूहरूको अन्य आयस्रोत नभएको र बालबच्चा हुर्काउनै धौधौ भएको उनले बताइन् । यी तीनवटै घटना बर्दिया राष्ट्रिय निकुञ्जलाई भारतको कतरनियाघाट वाइल्डलाइफ सेन्चुरीसँग जोड्ने खाता जैविक मार्ग (करिडोर) मा भएका हुन् । बाघ, हात्ती, गैंडालगायत वन्यजन्तु ओहोरदोहोर गर्नका लागि संरक्षित वन क्षेत्र उपलब्ध गराएको यो करिडोरको सफलता अन्तर्राष्ट्रिय रूपमा समेत चर्चित छ । सन् २०१० मा जैविक मार्गका रूपमा स्थापित यो करिडोरले संरक्षणको क्षेत्रमा उल्लेखनीय योगदान पुर्याएको छ । तर, स्थानीयका लागि भने यही करिडोर दिन प्रतिदिन चिन्ता बढाउने कारण बनिरहेको छ । राष्ट्रिय प्रकृति संरक्षण कोष बर्दियाका प्रमुख रवीन कडरिया वन्यजन्तुको संरक्षण र समुदायको सुरक्षालाई सँगै लैजानुपर्ने बताउँछन् । जंगलमा निर्भर हुनुपर्ने स्थानीयको बाध्यता छ । उनीहरूलाई त्यहाँ जानै नदिने भन्ने भएन । अर्कोतर्फ त्यहाँ जाँदा नियमित आक्रमण भइरहेको छ, उनले भने, तीनै तहका सरकार, ऋण तथा बचत समूह, आमा समूह, संरक्षणको क्षेत्रमा काम गर्ने संघसंस्था र उपभोक्ता समितिले मिलेर काम गर्नुपर्छ । वनमा समुदायको निर्भरता कम गर्ने उपाय अपनाउन सके यस्ता आक्रमण कम गर्न सकिन्छ । स्थानीयलाई डकर्मी, सिकर्मी, सिलाइकटाइजस्ता सीप दिने, जंगलमा पाइने डालेघाँस र तरकारी आफ्नै बारीमा उब्जाउन उत्प्रेरित गर्ने, पर्यटन व्यवसायको लाभ स्थानीय जनतासम्म पुर्याउने काम गर्न उनले सुझाए । वन्यजन्तुबाट मानिसको ज्यान गइरहेका यस्ता घटनाले अन्ततः बाघलगायत लोपोन्मुख वन्यजन्तुकै संरक्षणमा चुनौती थप्छ । त्यसैले पनि द्वन्द्व घटाउन गम्भीरतापूर्वक पहल गर्नुपर्ने आवश्यकता छ, उनले भने । नेपालमा सन् २००९ मा १२१ वटा बाघ रेकर्ड भएकामा २०१८ मा २३५ पुगेका छन् । यसै वर्ष भएको गणनाको नतिजा आइसकेको छैन । तर, सन् २०१० मा १२ वर्षभित्रमा २५० पुर्याउने नेपालको अन्तर्राष्ट्रिय प्रतिबद्धता पूरा हुने देखिन्छ । बाघको संख्या बढेसँगै मानिसको ज्यान जाने संख्या पनि बढ्ने चुनौती थपिएको छ । पश्चिम नेपालका बाँके र बर्दिया निकुञ्ज आसपास भएका बाघ आक्रमणका घटनामध्ये खाता करिडोरमा भएको संख्या तुलनात्मक रूपमा बढी छ । उक्त क्षेत्रमा भएका सबै घटनामध्ये एकतिहाइ घटना मधुवन नगरपालिकाभित्रको यो करिडोरमा छ । कम्प्लेक्स कन्सिक्वोन्सिस अफ कन्जरभेसन सक्सेस ः इमर्जिङ ह्युमनटाइगर कन्फ्लिक्ट इन नेपाल नामक जर्नल लेखमा संरक्षणकर्मीहरूले बर्दियाबाँके कम्प्लेक्समा अहिलेको स्तरको द्वन्द्व जारी रह्यो र मानवीय क्षति कम गर्न समयमै ध्यान दिइएन भने बाघ संरक्षणमै ठूलो जोखिम निम्तने चेतावनी दिएका छन् । बर्दियाबाट कमल पन्थीको सहयोगमा तस्बिरहरू : तुफान न्यौपानेकान्तिपुर"
"चोरी सिकारका आरोपित छुटे, कुकुर थुनामा","(मुगु)  डिभिजन वन कार्यालय मुगुमा दुई महिनादेखि एउटा सिकारी कुकुर थुनामा छ । कुनै रोग लागेर वा हिंस्रक भएकाले थुनेर राखिएको होइन । घोरल चोरी सिकारीको आरोपमा मालिकसँगै कुकुरलाई पनि नियन्त्रणमा लिइएको थियो । गत चैत १४ मा मुगुम कार्मारोङ१ चितैका च्याम्पा तामाङ, उनका छोरा दावाछोर्देन, टासी र छिमेक तामाङ समातिएका थिए । उनीहरूका साथमा उक्त कुकुर पनि थियो ।जंगली जनावर चोरी सिकारी आरोपमा उनीहरूलाई वन कार्यालयले मुद्दा चलायो । जिल्ला अदालतको आदेशबाट च्याम्पा र दावाछोर्देन जेठ १२ मा जनही ७० हजार रुपैयाँ धरौटीमा रिहा भए । टासी र छिमेक साधारण तारेखमा छुटे । वन कार्यालयले चलाएको मुद्दामा चार जना मात्र प्रतिवादी थिए । सिकारी कुकुरको प्रतिवादी नभएपछि अदालतले पनि त्यस विषयमा केही बोलेन । जिल्ला अदालतका सूचना अधिकारी विद्याराज बुढाले भने, चोरी सिकारीको मुद्दामा कुकुर भन्ने शब्द उल्लेख गरिएको छैन, कसरी आदेश दिने ? अदालतले कुकुरको विषयमा केही नभनेपछि वन कार्यालयले अझैसम्म थुनेर राखेको हो । घट्टमा अन्न पिस्न जाँदा वनमा घोरल चर्दै गरेको देखेपछि फर्केर घरमा आई सिकारी कुकुर लिएर गई घोरल मारेको अदालती बयानमा दावाछोर्देनले बताएका छन् । उनले घोरल मारेको र घरनजिक चौतारामा बसेको गाउँलेले देखेपछि घटना प्रहरीले चाल पाएको थियो । मारेको घोरल र सिकारी कुकुरसहित ४ जनालाई तत्कालै पक्राउ गरेर प्रहरीले कारबाहीका लागि डिभिजन वन कार्यालयमा बुझाएको थियो । डिभिजन वन अधिकृत गगन महताराले कुकुरका विषयमा अदालतबाट कुनै आदेश नआएकाले त्यत्तिकै छाड्ने वा मार्ने भन्ने टुंगो नलागेको बताए । प्रतिवादी छुटे पनि थुनामै रहेको कुकुरको हेरविचार गर्दा भने वन कार्यालयलाई आपतै परिरहेको छ । कुकुरको खान्कीमा मात्र २५ हजार खर्च भइसकेको महतारा बताउँछन् । वन कार्यालयमा पशुपन्छीलाई दाना खुवाउने भनेर बजेट छुट्याइएको हुन्छ, जसमा कुकुरबारे उल्लेख नभए पनि त्यही बजेटबाट कुकुरको खान्की पुर्याइएको छ । उनले भने, सिकारी कुकुर भएकाले थुनामा समेत मासुभात खुवाउँदै राख्नुपरिरहेको छ । वन्यजन्तुलाई हानिनोक्सानी पुर्याउने भएकाले वन कर्मचारीहरू उक्त कुकुरलाई त्यसै छाड्ने पक्षमा छैनन् । महताराले भने, कुकुर सिकारी हो, त्यसलाई छाड्यो भने घर फर्किन्छ । त्यसले फेरि जंगली जनावर मार्छ । यस्तोमा राष्ट्रिय निकुञ्ज ऐनअनुसार आदेश लिएर सिकारी कुकुरलाई मार्ने नियम रहेको डिभिजन वन कार्यालयले जनाएको छ । तर यसबारे कार्यालयले निर्णय गर्न सकेको छैन । मुगुम कार्मारोङ गाउँपालिकाको चितैगाउँमा पर्ने वन क्षेत्रमा शेफोक्सुन्डो राष्ट्रिय निकुञ्ज छ ।"
'लाइफ लाइन सडकमा लगातार पहिरो,"(चितवन)  मुटुकी बिरामी दैलेखकी रमा थापामगरलाई सुर्खेतको अस्पतालले काठमाडौं गएर जँचाउन सल्लाह दियो तर नारायणगढमुग्लिङ सडकमा शुक्रबार बिहान खसेको पहिरोका कारण उनको बस बाटोमै रोकियो । रोग त चानचुने होइन, चाँडै पुगेर अस्पतालमा देखाऊँला भनेको गाडी बाटोमै रोकियो, रमाले निराश हुँदै सुनाइन् ।रमाभन्दा अलि पर सडकआडको नालामा प्रतिमा शाही बसेकी थिइन् । उनको काखमा वर्ष दिन नपुगेकी छोरी थिइन् । यस्तो ठाउँमा गाडी रोकिएको छ । गर्मी उस्तै छ । खाने कुरा र पानी केही पाइँदैन । यो बाटो के भएर बन्द भएको हो, कुन बेला खुल्छ, केही थाहा छैन, प्रतिमाले दिग्दारी पोखिन् । उपचार र भेटघाटका लागि काठमाडौं हिँडेका रमा र प्रतिमा मात्रै होइन, यो खण्डमा अलपत्र पर्ने शुक्रबार अरु पनि थुप्रै यात्रु भेटिए ।पशुपतिनाथको दर्शन गर्न भनेर भारत दिल्लीबाट २१ जनाको टोली सवार बस पनि जाममै थियो । उमेरमा अलि पाका अजित सिंह गाडीबाट निस्केर सोध्दै थिए, यति लामो समय बाटो बन्द हुँदा पनि खुलाउन कोही आउँदैन । नेपालको प्रशासनले खासै राम्रोसँग काम गर्दैन कि क्या हो ? उनलाई अघिल्लो दिनदेखि नै बाटोको अवस्था यस्तो भएको पत्तो थिएन । कुराकानीका क्रममा जब यसबारे थाहा पाए, उनको निराशापनझन् चुलियो ।सरकारी कामकाज, उपचार, भेटघाट, घुमघाम र तीर्थयात्राका लागि देशविदेशका हजारौं यात्रु दिनहुँजसो काठमाडौं पुग्ने गर्छन् । संघीय राजधानी छिर्ने मुख्यमार्ग नारायणगढमुग्लिङ सडक र पृथ्वी राजमार्ग हो । यात्रु बोक्ने सानाठूला गाडी मात्रै हौइन, उपत्यकाका लागि आवश्यक सामग्री लिएर यही बाटो हुँदै मालवाहक ट्रकहरू ओहोरदोहोर गर्छन् । यो राजमार्ग राजधानीको लाइफ लाइन अर्थात् जीवन रेखा जस्तै हो । तर बर्खा होस् या हिउँद याम, लाइफ लाइन सडकमा लगातारजसो पहिरो खसेर सवारी आवागमन अस्तव्यस्त हुने गरेको छ ।बुधबार रातिदेखि परेको पानी बिहीबार बिहानसम्म रोकिएन । पानीकै कारण पृथ्वी राजमार्गको मुग्लिङनजिक नाग्दी खोलामा बुधबार मध्यरातमै पहिरो खस्यो । त्यसैगरी, नारायणगढमुग्लिङ सडकको नाम्सी खोला पुलनजिक बिहीबार बिहान पहिरो खस्यो । दुवै ठाउँको पहिरो बिहीबार साँझ अबेला मात्रै सफा गरियो । नारायणगढमुग्लिङ सडक र पृथ्वी राजमार्ग हुँदै दैनिक १० हजारभन्दा बढी सानाठूला गाडी ओहोरदोहोर गर्छन् । दिनभर गाडी रोकिँदा पहिरो सफा भए पनि राजमार्गमा लागेको गाडीको लावालस्कर शुक्रबार बिहानसम्म पनि उस्तै थियो । तर, शुक्रबार बिहान नाम्सी खोलामा फेरि पहिरो झर्यो ।चितवन प्रहरीले बिहान पौने ९ बजेतिर नाम्सी खोलामा सुक्खा पहिरो खसेर बाटो पूर्णरूपमा बन्द भएको जनाएको थियो । नाम्सी खोलामा वैशाखयता खसेको यो चौथो पहिरो हो । सुक्खा पहिरो यसअघि पनि एक पटक खसेको थियो । नाम्सी खोलामा पुल बनाउन पहाड काटिएको छ । पहाड काटेको ठाउँबाट पानी परे हिले पहिरो र घाम लागे सुक्खा पहिरो खस्ने गरेको छ । नारायणगढमुग्लिङ सडकमा यस्तोखाले पहिरोको समस्या सुरु भएको ७ वर्ष भयो । यो सडकलाई २ लेनको फराकिलो बनाउन ७ वर्षअघि विस्तार थालिएको थियो । सडक चौडा बनाउन पहाड काटेका ठाउँमा पहिरो जान सुरु भएको थियो । यस्तो समस्या ३२ ठाउँमा थियो । धेरै ठाउँको पहिरो नियन्त्रणमा आए पनि अझै १२ ठाउँमा पहिरो झर्ने र आवागमन अवरुद्ध हुने क्रम जारी नै छ ।जेनतेन पहिरो सफा भए पनि गाडीको लामो लाइनले समस्या थप्ने गरेको छ । शुक्रबार दिउँसो १ बजेपछि पहिरोका कारण दुवै ठाउँमा बाटो थुनिएको थिएन तर सवारी जाम उस्तै थियो । चालकहरूले लेन क्रस गरेर गाडी चलाउँदा दोहरो आवागमन हुन सकेन र जताततै जाम भयो, डिभिजन सडक कार्यालयका सूचना अधिकारी इन्जिनियर शिव खनालले भने । चालकहरूले आफ्नो लेनअनुसार गाडी चलाए समस्या नरहने उनले बताए । लेन अनुशासन नै पालना भएन, उनले भने ।लेनअनुसार गाडी चलाउने व्यवस्था मिलाउन ट्राफिक प्रहरी पनि नखटिएका हैनन् । अहिले हाम्रो ८० प्रतिशत ट्राफिक जनशक्ति मुग्लिङनारायणगढ सडक क्षेत्रमा केन्द्रित छ । तर, चालकहरू सबैलाई हतार हुने, प्रहरीले मात्रै कति सक्ने ? लेन अनुशासनमा रहे पहिरो सफा गरेपछि सडकमा कुनैखाले जाम नै हुँदैन, चितवन प्रहरी प्रवक्ता डीएसपी नरहरि अधिकारीले भने ।"
२९ किमि पार गर्न दिनभर,"(रामेछाप)  मन्थली नगरपालिका४ सालुदेखि देउराली हुँदै ओखलढुंगाको सीमावर्ती बजार साँघुटार जोड्ने सडकको लम्बाइ २९ किलोमिटर मात्रै छ । कालोपत्र गर्ने तयारी गरिए पनि निर्माण कम्पनी सम्पर्कविहीन हुँदा काम अलपत्र छ । जसका कारण बर्खा लागेसँगै उक्त दूरी पार गर्न पूरै दिन बित्छ । यसअघि बढीमा ३ घण्टामा पार गर्न सकिनेमा अहिले बिहान ६ बजे साँघुटारबाट काठमाडौंका लागि छुटेको बस बेलुकातिर बल्ल मन्थली आइपुग्छ ।फसेका गाडी तान्न हजारौं खर्चेर डोजर र एक्स्काभेटर मगाउनुपर्छ, पूर्व अरनिको यातायात समितिका बसचालक नवीन श्रेष्ठले भने, दुर्घटनाको जोखिम उत्तिकै छ । उनका अनुसार सालुसाँघुटारघोराखोरी रुटमा दैनिक यो समितिका ४ वटा बस ओहोरदोहोर गर्छन् । खाद्यान्न र निर्माण सामग्री बोकेका अन्य दर्जनौं ढुवानीका साधन पनि गुड्छन् । साना सवारी साधनको यात्रा झनै कष्टकर छ । बाटो चिप्लो छ, जताततै खाडल छन् । चिप्लने र फस्ने डर मात्र हैन, गाडी र यात्रु जोगाउन पनि धौधौ छ, उनले भने, दुई वर्षदेखि सडकको अवस्थामा कुनै सुधार भएको छैन ।भारतीय एक्जिम बैंकको सहयोगमा निर्माणाधीन करिब ५० किलोमिटर लामो सेलेघाटरामेछापसाँघुटार सडकको सालुदेखि साँघुटारसम्मको खण्ड जर्जर अवस्थामा छ । उक्त सडक विस्तार गरी कालोपत्र गर्न झन्डै डेढ वर्षअघि काम थालिएको थियो । तर, भएको सडक भत्काएर थप चौडा पार्ने काम सुरु गरेर निर्माण व्यवसायी सम्पर्कविहीन हुँदा यात्रु कष्टकर यात्रा गर्न बाध्य भएका हुन् । अहिले सडकमा कतै माटो थुपारिएको छ, कतै नाला भत्काएर भल अन्यत्र जाने गरी फर्काइएको छ । सडकवरिपरिका घरहरू जोखिममा छन् । गाउँ र खेतबारीसम्म पुग्ने गोरेटा पनि क्षतविच्छेद छन्, देउरालीका सुशीलहरी बख्रेलले भने, सडकमा हिँड्न सक्ने अवस्था पनि छैन, योभन्दा ठूलो गाईजात्रा कतै नहोला । रामेछाप२ देउरालीका नीरकुमार श्रेष्ठले दोस्रो पटक वडाध्यक्षमा चुनिएलगत्तै प्रतिबद्धताबमोजिम जिल्ला प्रशासन कार्यालय मन्थलीमा पुगेर सडक निर्माणका लागि पहल गरिदिन ध्यानाकर्षणपत्र दर्ता गराएको बताए । प्रशासनलाई बुझाएको यो उनको तेस्रो ध्यानाकर्षणपत्र हो । जति भन्दा पनि लागेको छैन, सडकको कन्तबिजोग देख्नुपरेको छ, उनले भने ।सडक विस्तारको जिम्मा भारतीय कम्पनी टेलिकम्युनिकेसन इन्डिया लिमिटेडले पाएको हो । कुल १ अर्ब ९४ करोड ७१ लाख रुपैयाँमा ठेक्का लिएको कम्पनीले स्थानीय प्रतिनिधिका रूपमा निर्माण व्यवसायी दीपेन्द्र शाहीलाई काम गर्ने जिम्मा दिएको थियो । शाहीले पनि स्थानीय व्यवसायीलाई पेटी ठेक्का दिएका थिए । सुरुमा सम्झौताअनुसार नै स्थानीय व्यवसायीले काम गरे तर शाहीबाट भुक्तानी पाउन सकेनन् । भुक्तानी नपाएको भन्दै करिब ६ महिनादेखि उनीहरूले काम ठप्प पारेका छन् । आयोजनाबाट शाहीले भुक्तानी लिइसके पनि आफूहरूले नपाएको उनीहरूको गुनासो छ । कामदारले पैसा पाएका छैनन्, रासनपानीको पैसा तिर्न सकेका छैनन् । स्थानीय पेटी ठेकेदार भागाभागको अवस्थामा छन्, बख्रेलले भने । आयोजना प्रमुख ईश्वर कार्की भने मुख्य निर्माण कम्पनीलाई भौतिक प्रगति सन्तोषजनक नभएको जनाउ पटकपटक दिइएको बताउँछन् । पत्राचार मात्र होइन, सरोकारवाला पक्षसमेत बोलाएर बैठक राख्दा पनि काममा प्रगति नभएको उनले सुनाए । सडकको काम अलपत्र छोडेको कम्पनीको नाममा जारी भएको बैंक जमानत आयोजनाले जफत गरेको छ । जमानतबापतको करिब ८ करोड रुपैयाँ जफत गरेर हामीले ठेकेदारलाई कारबाहीको दायरामा ल्याइसकेका छौं, उनले भने, मुख्य ठेकेदारलाई भारतबाटै आएर काम गर्न आग्रह गरेका छौं, त्यसो भएन भने काम अघि बढ्ने अवस्था छैन ।प्रमुख जिल्ला अधिकारी दीपककुमार पहाडीले उक्त सडकमा दुर्घटनाको जोखिम बढी रहेकाले तत्काल अस्थायी रूपमै भए पनि समस्या समाधान गरी यातायात सहज बनाउन आयोजनालाई आग्रह गरेको बताए । उनले रोकिएको काम पूरा गर्न आयोजनाले सम्बन्धित निर्माण व्यवसायीलाई दबाब दिनुपर्ने सुझाए ।"
थामिएन अर्थतन्त्रको ओरालो गति,(काठमाडौं)  अर्थतन्त्रका बाह्य सूचकमा दबाब परेपछि सरकार र राष्ट्र बैंकले आयातमा कडाइको प्रयास गरे पनि अर्थतन्त्र सम्हालिने संकेत देखिएको छैन । राष्ट्र बैंकले सार्वजनिक गरेको १० महिना (साउनदेखि वैशाख मसान्तसम्म) को वित्तीय विवरणले सबैजसो सूचकको ओरालो यात्रा यथावत् देखाएको छ । मुलुकको विदेशी मुद्रा सञ्चिति वैशाखमा थप २१ अर्ब ४ करोड रुपैयाँले घटेको छ । वैशाख मसान्तसम्म विदेशी मुद्रा सञ्चिति ११ खर्ब ४६ अर्ब ८८ करोड रुपैयाँमा झरेको छ । चैत मसान्तसम्म यस्तो सञ्चिति ११ खर्ब ६७ अर्ब ९२ करोड थियो । ०७८ असार मसान्तमा भने १३ खर्ब ९९ अर्ब ३ करोड रुपैयाँ बराबर थियो । १० महिनामै यस्तो सञ्चिति १८ प्रतिशतले कमी आएको हो । अमेरिकी डलरमा यस्तो सञ्चिति झन् धेरै घटेको छ । ०७८ असार मसान्तमा ११ अर्ब ७५ करोड डलर रहेकामा ०७९ वैशाख मसान्तमा २११ प्रतिशतले कमी आई ९ अर्ब २८ करोड डलर कायम भएको छ । कुल विदेशी विनिमय सञ्चितिमा भारतीय मुद्राको अंश २५१ प्रतिशत छ । पछिल्लो आयातलाई आधार मान्दा बैंकिङ क्षेत्रसँग रहेको विदेशी मुद्राले ६ दशमलव ५७ महिनाको वस्तु तथा सेवा आयात धान्न सक्ने राष्ट्र बैंकले जनाएको छ । मुलुकको भुक्तानी अवस्था (शोधनान्तर स्थिति) को घाटा पनि वैशाख महिनामा मात्रै २० अर्ब २४ करोड थपिएको छ । साउनदेखि वैशाख मसान्तसम्म २ खर्ब ८८ अर्ब ५० करोडले भुक्तानी सन्तुलन घाटामा छ । चैतसम्म यस्तो घाटा २ खर्ब ६८ अर्ब २६ करोड थियो । अघिल्लो वर्ष वैशाख मसान्तसम्म यस्तो शोधनान्तर स्थिति ७ अर्ब ७५ करोड बचतमा थियो । मुलुकमा भित्रिने र बाहिरिने रकमको अन्तरलाई शोधनान्तर स्थितिले जनाउँछ । मुलुकमा भित्रिनेभन्दा बाहिरिने रकम बढी हुँदा शोधनान्तर स्थिति घाटामा जान्छ । १० महिनामा चालु खाता ५ खर्ब ४७ अर्ब ३६ करोड घाटामा छ । अघिल्लो वर्षको सोही अवधिमा चालु खाता २ खर्ब ५१ अर्ब २९ करोड घाटामा थियो । मुलुकको १० महिनाको व्यापार घाटा संशोधित बजेटको हाराहारी पुगेको छ । यस अवधिमा व्यापार घाटा १४ खर्ब ३१ अर्ब पुगेको छ । संशोधित चालु आर्थिक वर्षको बजेट आकार १४ खर्ब ४७ अर्ब हो । वैशाखमा मात्रै मुलुकको व्यापार घाटा १ खर्ब २५ अर्ब २१ करोड थपिएको छ । आयातमा गरिएको कडाइले वैशाखमा व्यापार घाटा अघिल्ला महिनाको तुलनामा केही सम्हालिएको देखिन्छ । तर समग्रमा १० महिनाको समीक्षा अवधिमा यस्तो व्यापार घाटा २५ प्रतिशत बढेको छ । चालु आर्थिक वर्षको साउनदेखि वैशाखसम्म कुल १६ खर्ब ४ अर्ब ६५ करोड रुपैयाँको वस्तु आयात भएकामा मुलुकबाट भने १ खर्ब ७३ अर्ब ३५ करोड रुपैयाँको सामान निर्यात भएको छ । अर्थतन्त्र धानिरहेको रेमिट्यान्स भने वैशाखमा घटेको छ । चैतमा ९३ अर्ब ५५ करोड रुपैयाँ भित्रिएको रेमिट्यान्स वैशाखमा ८७ अर्ब ५ करोडमा खुम्चियो । साउनदेखि वैशाखम मसान्तसम्म कुल ८ खर्ब ११ अर्ब ७९ करोड रेमिट्यान्स भित्रिएको छ । यो रेमिट्यान्स रकम गत वर्षको यसै अवधिको तुलनामा ०२ प्रतिशत बढी देखिए पनि डलरमा भने १६ प्रतिशत कम हो । अघिल्लो वर्षको सोही अवधिमा रेमिट्यान्सको आप्रवाह १९२ प्रतिशत बढेको थियो । वैदेशिक रोजगारीमा जानेको संख्या भने अहिले उल्लेख्य बढेको छ । साउनदेखि वैशाख मसान्तसम्म अन्तिम श्रम स्वीकृति (संस्थागत तथा व्यक्तिगतनयाँ र वैधानिकीकरण) लिने नेपालीको संख्या २ लाख ७८ हजार २९८ छ । वैदेशिक रोजगारीका लागि पुनः श्रम स्वीकृति लिने नेपालीको संख्या समीक्षा अवधिमा २ लाख ३० हजार ४६६ पुगेको छ । अर्थतन्त्रका बाह्य सूचक संकटोन्मुख देखिएका बेला महँगी उकालो लागिरहेको छ । वैशाखमा मूल्य वृद्धि (महँगी) करिब ८ प्रतिशत पुगेको छ । वैशाखमा बिन्दुगत उपभोक्ता मूल्य वृद्धि ७८७ प्रतिशत छ । गत वर्षको सोही महिनामा यस्तो मूल्य वृद्धि जम्मा ३६५ प्रतिशत थियो । खाद्य तथा पेय पदार्थ समूहको मूल्य वृद्धि ७१३ प्रतिशत तथा सेवा समूहको ८४५ प्रतिशत छ । खाद्य समूहअन्तर्गत घिउ तथा तेल उपसमूहको मूल्य वृद्धि सबैभन्दा उच्च २४८६ प्रतिशत छ ।
स्वदेशी उद्योगविपरीतको करनीति सच्याऊ,"काठमाडौं (कास) आर्थिक वर्ष ०७९८० को बजेट प्रस्तुत भएको दुई साता बित्नै लाग्दा निजी क्षेत्रका संगठनहरूले बल्ल विरोध सुरु गरेका छन् । बजेट सकारात्मक र राम्रो भएको प्रतिक्रिया दिएका उनीहरूले अहिले स्वदेशी उद्योगविपरीत नीति आएको भन्दै शुक्रबार प्रेस विज्ञप्ति नै निकाले । सेनिटरी प्याड, वायर रड तथा वनस्पति घिउतेल उद्योगीहरूले सरकारको नीतिप्रति उदासीन रहेको भन्दै नेपाल उद्योग वाणिज्य महासंघ र नेपाल उद्योग परिसंघमाथि नै प्रश्न गर्न थालेका थिए । सरकारले बजेटमा गरेको भन्सार महसुल, अन्तःशुल्कलगायत राजस्वका दरहरूले स्वदेशी उद्योग व्यवसाय प्रभावित भएको भन्दै निजी क्षेत्रले तत्काल सच्याउन माग गरेको छ । नेपाल उद्योग वाणिज्य महासंघले एक विज्ञप्ति निकाल्दै भन्सारमा अन्तःशुल्क लगाउने व्यवस्थाले गर्दा विभिन्न तहमा हुने औद्योगिक उत्पादनलाई प्रत्यक्ष असर पर्ने भएकाले कच्चा पदार्थमा अन्तःशुल्क लगाउने व्यवस्था अन्त्य गर्नुपर्ने माग गरेको हो । बिनापरामर्श र उद्यमी व्यवसायीको राय सुझावविपरीत एकतर्फी रूपमा बजेट र आर्थिक ऐनमा समाविष्ट प्रावधानले उद्योगलाई पर्न गएको समस्या तत्काल सम्बोधन गर्न सरकारसँग माग गर्दछ, विज्ञप्तिमा भनिएको छ, स्टिल रोलिङ मिल तथा एमएस वायर उद्योग, वनस्पति घिउतेल उद्योग, सेनिटरी प्याड उत्पादन गर्ने उद्योगहरू बन्द हुने अवस्थामा पुगेका छन् । सेनिटरी प्याड उत्पादन गर्ने उद्योगहरूले तिर्दै आएको भन्सार महसुल, अन्तःशुल्क तथा कच्चा पदार्थ आयातमा लाग्दै आएको भन्सार महसुल यथावत् राखी तयारी प्याड आयातमा लाग्ने भन्सार शुल्कमा ९० प्रतिशतसम्म छुट दिँदा स्वदेशी उद्योगको प्रतिस्पर्धात्मक क्षमतामा ह्रास आई उद्योग नै बन्द हुने परिस्थिति सिर्जना भएको महासंघको भनाइ छ । आगामी आर्थिक वर्ष निर्यात दोब्बर गर्ने, आयात न्यूनतम २० प्रतिशतले घटाउने र आगामी ५ वर्षभित्र व्यापार सन्तुलन कायम गर्ने भनी बजेटमा उल्लेख भएकामा उत्साहित उद्यमी व्यवसायीलाई भन्सार दर, अन्तःशुल्क भ्याटलगायत प्रावधानले बन्द हुने स्थितिमा पुगेको महासंघले जनाएको छ । यस्ता प्रावधानले स्वदेशी उद्योग व्यवसाय बन्द हुने र हजारौं रोजगारी गुम्ने अवस्था देखिएकाले तत्काल संशोधन गर्नसमेत महासंघको माग छ । शुक्रबार नै परिसंघले पनि सरकारले स्वदेशी उद्योगहरूको संरक्षण गर्नुका सट्टा भन्सार तथा अन्तःशुल्क बढाएर स्वदेशी उद्योगहरूलाई धराशायी बनाउने वातावरण बनाएको आरोप लगाएको छ । कच्चा पदार्थ तथा तयारी वस्तुको आयातमा लाग्ने शुल्क कम्तीमा एक तहको फरक हुने सरकारकै नीतिविपरीत व्यवस्था कायम गरेको संघले जनाएको छ । स्वदेशी उद्योगहरूलाई धराशायी हुनबाट तत्काल जोगाउन हाल वायर रडको आयातमा कायम गरिएको भन्सार महसुलमा उद्योगहरूलाई ९० प्रतिशत छुट दिनुपर्ने परिसंघको माग छ । भारतबाट अनधिकृत रूपमा आयात भइरहेको खानेतेल रोक्नसमेत कच्चा खाने तेलको आयातमा भन्सार महसुल शून्य प्रतिशत र मूल्य अभिवृद्धि करमा ५० प्रतिशत छुट दिनुपर्ने र मुलुकमै न्यूनतम मूल्यमा प्याड उत्पादन हुन सक्ने गरी उद्योगहरूको संरक्षण गरिनुपर्ने परिसंघको आग्रह छ । बजेट वक्तव्यमा एमएस वायर उद्योगले प्रयोग गर्ने कच्चा पदार्थ आयातमा भन्सार महसुल ५ बाट १० प्रतिशत र अन्तःशुल्क प्रतिटनमा २ हजार ५ सयबाट ४ हजार ५ सय पुर्याइँदा वायर स्टिल उत्पादन गर्ने उद्योगले आयातित वस्तुहरूसँग प्रतिस्पर्धा गर्न नसक्ने अवस्थामा पुगेका छन् । प्रशोधित पाम र पामोलिन तेल आयातमा ५ प्रतिशत भन्सार महसुल कायम गरी उक्त आयल प्रयोग गर्ने उद्योगहरूलाई सिधै आयात गर्न दिने सरकारको नीति छ, जसले गर्दा वनस्पति घिउतेल उद्योगहरू गम्भीर संकटमा जाने व्यवसायीको भनाइ छ । सेनिटरी प्याड उत्पादन गर्ने उद्योगहरूले तिर्दै आएको भन्सार महसुल, अन्तःशुल्क तथा कच्चा पदार्थ आयातमा लाग्दै आएको भन्सार महसुल यथावत् राखी तयारी प्याड आयातमा लाग्ने भन्सार शुल्कमा ९० प्रतिशतसम्म छुट दिएको छ । चौतर्फी विरोध हुन थालेपछि अर्थमन्त्री अर्थमन्त्री जनार्दन शर्माले उद्योग संगठन मोरङ, मोरङ व्यापार संघ र नेपाल उद्योग परिसंघको प्रदेश नम्बर १ का प्रतिनिधि तथा सेनिटरी प्याड उत्पादक संघसँग छलफल गरेका छन् । बजेट पास हुनुअगावै नीति परिमार्जन गरेर अघि बढ्ने प्रतिबद्धता अर्थमन्त्रीले जनाएको वार्तामा सहभागी सेनिटरी प्याड उत्पादक संघका अध्यक्ष डोलराज अधिकारीले बताए । अर्थमन्त्रीज्यू, हाम्रो समस्यालाई लिएर सकारात्मक हुनुहुन्छ, उनले भने, बजेटअगावै सबै समस्या सम्बोधन गर्ने आश्वासन दिनुभएको छ ।उक्त अवसरमा अर्थमन्त्री शर्माले बजेटले स्वदेशी उद्योगलाई उच्च प्राथमिकता दिएर मुलुकभित्रै औद्योगिकीकरण विस्तार गरी आर्थिक गतिविधि अघि बढाउन खोजिएको दाबी गरेका छन् । आम महिला वर्गलाई राहत हुने गरी सेनिटरी प्याड आयातमा ठूलो भन्सार छुट उपलब्ध गराएको र यस्तो छुटले स्वदेशी उद्योगलाई केही समस्या भएको पाए समाधान निकाल्न तयार रहेको उनको भनाइ छ ।"
नेपाल इन्भेस्टमेन्ट र मेगा बैंकबीच मर्जर सम्झौता,"काठमाडौं (कास) नेपाल इन्भेस्टमेन्ट बैंक र मेगा बैंकबीच मर्जरसम्बन्धी सम्झौता भएको छ । राजधानीमा शुक्रबार आयोजित कार्यक्रममा मर्जर सम्झौता भएको हो । इन्भेस्टमेन्टका तर्फबाट अध्यक्ष पृथ्वीबहादुर पाँडे तथा मेगा बैंकका तर्फबाट अध्यक्ष भोजबहादुर शाहले सम्झौतापत्रमा हस्ताक्षर गरे । यी दुई बैंक आपसमा गाभिएपछि चुक्ता पुँजी, कर्जा लगानीलगायत आधारमा सबैभन्दा ठूलो बैंक हुनेछ । साथै करिब साढे ३४ अर्ब चुक्ता पुँजी रहनेछ । हाल इन्भेस्टमेन्टको चुक्ता पुँजी १८ अर्ब ३१ करोड तथा मेगाको १६ अर्ब १२ करोड छ । मर्जपछि बैंकको नाम नेपाल इन्भेस्टमेन्ट मेगा बैंक रहने बताइएको छ ।सञ्चालक समिति अध्यक्षमा पृथ्वीबहादुर पाँडे र प्रमुख कार्यकारी अधिकृत (सीईओ) मा ज्योतिप्रकाश पाण्डे रहने सहमति भएको छ । मर्जरपछि बन्ने बैंकको सञ्चालक समितिमा दुवै बैंकको प्रतिनिधित्व रहनेछन् । मर्जपछि बैंकको जगेडा कोष झन्डै २१ अर्ब रुपैयाँको हुनेछ । हाल इन्भेस्टमेन्टको जगेडा कोष १४ अर्ब ८२ करोड तथा मेगाको ५ अर्ब ९२ करोड छ । त्यस्तै कर्जा लगानी करिब सवा ३ खर्ब हुनेछ । हाल इन्भेस्टमेन्टको कर्जा लगानी १ खर्ब ७३ अर्ब र मेगाको १ खर्ब ५० अर्ब रुपैयाँ छ ।"
समितिसँग अर्थले माग्यो कोरोना बिमाको विवरण,"काठमाडौं (कास) कोरोना बिमामा सरकारले तिर्नुपर्ने रकमको स्रोत खोज्न समिति गठन भएसँगै काममा सक्रियता देखिएको छ । कोरोना बिमा सम्बन्धमा पछिल्लो अवस्थाबारे पूर्ण विवरण पठाउन अर्थ मन्त्रालयले बिमा समितिलाई पत्र पठाएको छ । पत्रमा कोरोना बिमामा हालसम्मका हरेक बिमा कम्पनीअनुसार बिमित संख्या, हालसम्म भुक्तानी भइसकेका र भुक्तानी हुन बाँकी रकम र संख्या पठाउन भनिएको छ । नेपाल सरकारले बिमा भुक्तानी दिन सरकारका तर्फबाट सहयोग गर्नुपर्ने भन्ने विषयमा भएको निर्णय, निर्देशिका वा अन्य कुनै त्यस्ता आधार भए त्यो पनि पठाउनू, पत्रमा भनिएको छ, कोरोना बिमा गरेका बिमितमध्ये दोहोरो पर्ने गरी बिमा गरिएको वा आंशिक भुक्तानी पाएकाहरूको विवरण पनि उपलब्ध गराउनू । कोरोना बिमा गरिएकामध्ये राष्ट्रसेवक कर्मचारीको भुक्तानी पाइसकेका र पाउन बाँकी संख्याको विवरण पठाउन पनि समितिलाई भनिएको छ । अर्थ मन्त्रालयले बुधबार समितिलाई यससम्बन्धी पत्र पठाइसकेको छ । कोरोना बिमा भुक्तानीका लागि चौतर्फी दबाब बढ्न थालेपछि सरकारले तिर्नुपर्ने रकम जुटाउन अर्थ मन्त्रालयले एक समिति गठन गरेको छ । अर्थ मन्त्रालयअन्तर्गतको वित्तीय क्षेत्र व्यवस्थापन महाशाखा प्रमुख रमेश केसीको संयोजकत्वमा गठित समितिमा राजस्व महाशाखा प्रमुख भुपाल बराल र बजेट महाशाखा प्रमुख चक्रबहादुर बुढा सदस्य छन् । सोही समितिले कारोना बिमा सम्बन्धमा पछिल्लो सम्पूर्ण विवरण मागिएको हो । पत्रकारको कोरोना बिमाबापतको रकम भुक्तानी गर्न उच्च अदालत विराटनगरले बिमा कम्पनीका नाममा परमादेश जारी गरेपछि यससम्बन्धमा सरकारको सक्रियता केही बढेको हो । नेपाल पत्रकार महासंघ मोरङ शाखाले आफ्ना सदस्यहरूको कोरोना बिमाबापतको रकम भुक्तानीका लागि परमादेश माग गर्दै २०७८ भदौ २१ मा उच्चमा रिट दायर गरेको थियो । गत सोमबार उच्च अदालतले निवेदकको पक्षमा परमादेश गरेको हो । यो फैसला कोरोना संक्रमित मोरङका ३१ जना पत्रकारको हकमा मात्र हो । कोरोना महामारीको पहिलो लहरमा पत्रकार महासंघ मोरङ र अजोड इन्स्योरेन्सबीच द्विपक्षीय सम्झौता भई २ सयभन्दा बढी पत्रकार र उनीहरूका परिवारका सदस्यको कोरोना बिमा गरिएको थियो । त्यसमध्ये ५१ जना बिमित पत्रकार संक्रमित भएकामा २० जनाले मात्र बिमा दाबी भुक्तानी पाएका थिए । अझै ३१ जनाले भुक्तानी पाउन बाँकी छ । लामो समयसम्म कोरोना बिमाको भुक्तानी नपाएपछि विराटनगर, सुर्खेत, नेपालगन्जलगायत जिल्लामा बिमितले दाबी भुक्तानीको आदेश माग गर्दै रिट दर्ता गराएका छन् । तीमध्ये विराटनगरमा परेको रिटको फैसला भएको हो । बाँकी जिल्लामा परेका रिट पनि फैसलाको प्रक्रियामा रहेको बताइएको छ ।अदालतले बिमा भुक्तानी दिन आदेश गरे पनि तत्काल बिमितले रकम पाउने सम्भावना भने छैन । सरकारले रकम नदिएकाले बिमा भुक्तानी नभएको दाबी गर्दै आएका बिमा कम्पनीहरूको छाता संगठन बिमक संघ उक्त आदेशको पुनरावेदनका लागि सर्वोच्च अदालत जाने तयारीमा छ । यसका लागि निर्जीवन बिमक संघले २० वटै कम्पनीबाट २२ लाख रुपैयाँका दरले पैसा उठाएर कानुनी उपचार गरिरहेको स्रोतले बताएको छ । सम्झौताअनुसार सरकारले तिर्नुपर्ने रकम अर्थ मन्त्रालयले एक वर्षदेखि रोकिदिँदा बिमितले भुक्तानी नपाएका हुन् । यसमा मन्त्रालयले अनेक कारण देखाउँदै आएको बिमा कम्पनीहरूको गुनासो छ । २०७७ चैतदेखि कम्पनीहरूले भुक्तानी ठप्प पारेका छन् । बिमा समितिका अनुसार कोरोना बिमाबापत कम्पनीहरूले १० अर्ब ५२ करोड ३२ लाख ९० हजार रुपैयाँ भुक्तानी गर्न बाँकी छ । संख्याका आधारमा हेर्दा करिब १ लाख ११ हजार ९ सय बिमितले भुक्तानी पाएका छैनन् । भुक्तानी गर्न बाँकी रहेकोमध्ये सरकारको दायित्वअन्तर्गत भने करिब साढे ११ अर्ब रुपैयाँ छ ।"
मिटर ब्याजको मार,"(विराटनगर)  विराटनगर महानगरपालिका८ की अञ्जना कोइरालाले छोराको उपचार गराउन २०७७ मंसिरमा स्थानीय रुसिएल खानमसँग २ लाख रुपैयाँ ऋण लिएकी थिइन् । पटकपटक गरेर ५ लाख ६० हजार रुपैयाँ फिर्ता पनि गरिसकेको कोइराला बताउँछिन् । तर, खानमले अझै ६ लाख रुपैयाँ तिर्न बाँकी रहेको बताउँदै आएकी छन् । रकम तिर्न दबाबस्वरूप धम्की नै दिन थालेपछि कोइराला अहिले प्रहरीकामा पुगेकी छन् ।विराटनगर८ कै सरिताकुमारी महतोले पनि त्यही वर्षको फागुनमा जग्गा पास गर्न उनै खानमसँग ७ लाख रुपैयाँ ऋण लिएकी थिइन् । उनले पनि खानमलाई साँवाको पाँच गुणाभन्दा बढी ४० लाख रुपैयाँ बुझाइसकेको बताउँछिन् । खानमले भने अझै ३० लाख रुपैयाँ माग गरिरहेकी छन् ।अर्की स्थानीय स्मिता कामतले पनि खानमसँगै १५ दिनका लागि ५० हजार रुपैयाँ सापटी लिएकी थिइन् । एक महिनासम्म उनले रकम फिर्ता गर्न सकिनन् । त्यसपछि खानमले एक महिनाको ब्याज मात्रै ४५ हजार रुपैयाँ मागेपछि उनी छाँगाबाट खसेजस्तै भइन् । खानमले धम्की दिन थालेपछि १ लाख तिरिसकेको उनले बताइन् । । तर, खानमले अझै पनि रकम माग्न नछोडेको उनको भनाइ छ ।सामान्य गृहिणी रहेका कोइराला, महतो र कामतले पत्रकार महासंघ मोरङको सभाहलमा २ साताअघि पत्रकार सम्मेलन गरेर मिटर ब्याजको पासोमा आफूहरू परेको सार्वजनिक गरे । यी तीनै जनालाई ऋण दिने खानमले भने अप्ठ्यारोमा परेको बताएपछि ऋण दिएको र त्यही रकम फिर्ता गर्न आफूले ताकेता मात्र गरेको दाबी सुनाइन् ।मोटो रकम मिटर ब्याजमा लगानी गरेर सर्वसाधारणबाट आर्थिक लाभ लिने गरेको विराटनगरमा यो पहिलो घटना होइन । सुरुमा सहमतिमा गैरकानुनी लेनदेन गर्ने र पछि व्यवहार बिग्रेपछि प्रहरीसमक्ष आउने प्रवृत्ति रहेको मोरङ प्रहरी प्रमुख एसपी शान्तिराज कोइराला बताउँछन् । प्रमाण पुर्याएर प्रहरीमा परेका त्यस्ता उजुरीमाथि तत्काल अनुसन्धान गरेर कारबाही गर्दै आएका छौं, उनले भने, तर यस्ता गैरकानुनी कारोबारमा दुवै पक्षलाई फाइदा पुगेसम्म कुरा बाहिर नआउने र व्यवहारमा खटपट भएपछि मात्रै हामीकहाँ गुनासो गर्न आउने प्रवृत्ति नै छ । यस्तै प्रवृत्तिका कारण गैरकानुनी रूपमा रकम लगानी गर्ने समूह सक्रिय रहे पनि प्रमाण अभावमा उनीहरूलाई कारबाहीको दायरामा ल्याउन समस्या हुने गरेको उनको भनाइ छ ।मिटर ब्याजीको कारोबारका घटना विराटनगरमा यसअघि पनि बाहिर आएका थिए । मिटर ब्याजमा ऋण लिएर कारोबार गर्दा डुबेर दर्जनभन्दा बढी व्यवसायी पलायन नै हुनुपरेको स्थानीय व्यवसायी नै दाबी गर्छन् । यस्तो दाबीलाई प्रहरी पनि नकार्दैन । विराटनगरमा बसेर जोगवनीमा हरियाणा वस्त्रालय सञ्चालन गर्दै आएका नरेन्द्र गोयलका छोरा कालु गोयल, मेनरोडका व्यवसायी विवेक अग्रवाल र राकेश वेगवानीले पछिल्लो ५ वर्षबीचमा आत्महत्या नै गरे । आत्महत्या पछाडि मिटर ब्याज नै प्रमुख कारण रहेको प्रहरी स्रोत दाबी गर्छ ।मिटर ब्याजको फन्दामा पर्नेको सूची यत्तिमै सीमित छैन । गत वर्ष प्रहरीले मिटर ब्याजमा रकम चलाएको आरोपमा विराटनगर९ घोघापुल चोकका मन्टु भनिने सञ्जयप्रसाद रौनियार, रोनाल्ड कँडेल र इजास अमतलाई पक्राउ गरेको थियो । उनीहरू मोरङ कारागारमा पुर्पक्षमा थुनामा छन् । उनीहरूले विराटनगर, धनपालथान, सुनवर्षी र रंगेलीका २७ जनालाई ८९ लाख रुपैयाँ मिटर ब्याजमा लगानी गरेर २० करोड ६४ लाख रुपैयाँ असुल गरेको प्रहरी अनुसन्धानले देखाएको छ । केहीको जग्गा धितो राखेका र केहीलाई कपाली तमासुक गराएर ऋण दिएका उनीहरूले ऋणीले राखेको धितो र तमसुक फिर्ता गर्न थप १ करोड ३६ लाख रुपैयाँभन्दा बढी रकम तिर्नुपर्ने दाबी गर्दै आएका थिए ।जागेश्वर केवरतलाई १० लाख ऋण दिएर ४८ लाख १० हजार रुपैयाँ ब्याज लिइसकेका रौनियारले अझै ११ लाख ४८ हजार रुपैयाँ ब्याज लिन बाँकी रहेको भन्दै धम्क्याएको प्रहरी अनुसन्धानबाट खुलेको थियो । त्यसैगरी ममता मण्डललाई २ लाख दिएर ३ लाख ५० हजार रुपैयाँ असुली गरेका रौनियारले थप १ लाख रुपैयाँ दिए मात्रै धितो राखेको धनपालथान६ स्थित ५ कट्ठा जमिन फिर्ता गर्ने बताउँदै आएका थिए ।मिटर ब्याजमा ३० लाख रुपैयाँ ऋण लिएर व्यवसाय गर्दा करिब अढाई करोड रुपैयाँ तिर्न नसक्दा फरार एक स्थानीय व्यवसायी हालै मात्र रकम फर्छ्योट गरी पुनः व्यवसायमा फर्किएका छन् । अहिले पनि विराटनगरका व्यवसायीले मिटर ब्याजमै ५० करोड रुपैयाँभन्दा बढी रकम लिएर लगानी गरेको उनको दाबी छ । एक लाखको एक दिनमा १५ सयसम्म ब्याज लगाउने खेल हुन्छ । महिना पुगेपछि ४५ हजार ब्याजलाई साँवामा गाभ्छन्, ती व्यवसायीले भने, एक लाख लगानी गर्दा पाँच लाखको तमसुक गराउँछन् । त्यसपछि चक्रीय ब्याज लिँदा ऋणी कहिल्यै ऋणबाट मुक्त हुनै सक्दैन ।प्रहरी अनुसन्धानमा मिटर ब्याजीहरूले मान्छे नै खटाएर ऋणीहरू खोज्न लगाएको देखिन्छ । एक ऋणी खोजेबापत ५ हजार रुपैयाँसम्म कमिसन दिने गरिएको पाइएको प्रहरीका एक अनुसन्धान अधिकृतले जनाए । यसरी खटाइएका मान्छेले ऋणी खोजेपछि मागेजति रकम दिन्छन् र दोब्बर तेब्बर रकमको तमसुक गराउने गरेको पाइएको छ, ती अधिकृतले भने, यस्तो समूहले थोरै लगानी गरेर साँवामा ब्याज जोड्दै वर्षौंसम्म रकम असुली गरिराख्ने गरेको देखिन्छ ।"
नेपाली र अमेरिकी सेनाबीच सहकार्य बढाउने प्रतिबद्धता,"(काठमाडौं)  द्विपक्षीय हित र पारस्परिक सम्बन्धमा जोड दिँदै नेपाल भ्रमणमा रहेका अमेरिकी सेनाको एसियाप्रशान्त क्षेत्र प्रमुख चार्ल्स ए फ्लिनले काठमाडौंमा शुक्रबार उच्चस्तरीय भेटवार्ता गरेका छन् । उनले राष्ट्रपति विद्यादेवी भण्डारी र प्रधानमन्त्री शेरबहादुर देउवासँग शिष्टाचार भेट तथा प्रधानसेनापति प्रभुराम शर्मासँग भेटवार्ता गरे । भेटमा अमेरिकी दूतावासका उपप्रमुख मनुकल पी मिकलर पनि सहभागी थिए । नेपाल भ्रमणमा बिहीबार आएका जनरल फ्लिनले शुक्रबार बेलुकी शीतल निवास पुगेर राष्ट्रपति भण्डारीसँग शिष्टाचार भेट गरेका हुन् । उहाँले नेपाली सेनाका प्रधानसेनापतिको अमेरिका भ्रमणको पूर्वतयारीका लागि आएको जानकारी गराउनुभयो, राष्ट्रपति भण्डारीका प्रेस विज्ञ टीका ढकालले भने । जनरल फ्लिनले नेपाली सेना र अमेरिकी सेनाबीच सहकार्य रहेको उल्लेख गर्दै यसलाई थप अघि बढाउने प्रतिबद्धता व्यक्त गरेका ढकालले बताए । नेपाली सेनाको परमाधिपतिसमेत रहेकी राष्ट्रपति भण्डारीले नेपाल शान्तिको पक्षमा रहेको तथा शान्तिका अग्रदूत गौतम बुद्ध नेपालमा जन्मेको अवगत गराउँदै नेपाली सेनाले विश्व शान्ति स्थापना कार्यमा काम गरिरहेको बताएकी थिइन् । भेटमा उनले शान्ति स्थापनाका लागि अन्तर्राष्ट्रिय समुदाय र अमेरिकी सरकारबाट प्राप्त सहयोगमा धन्यवाद दिइन् । केही वर्षयता नेपाली सेनाले अमेरिकी सेना, भारतीय सेना र चिनियाँ जनमुक्ति सेनासँग संयुक्त सैनिक अभ्यास गर्दै आइरहेको छ । साथै, अमेरिका, भारत र चीनसँग भूकम्प, कोभिड१९ र अन्य समयमा पनि सहयोग लिँदै आइरहेको छ । राष्ट्रपति भण्डारीसँग भेट गर्नुअघि जनरल फ्लिन बालुवाटारमा प्रधानमन्त्री तथा रक्षामन्त्री शेरबहादुर देउवालाई शिष्टाचार भेट गर्न पुगेका थिए । भेटमा नेपाल र अमेरिकाका सेनाबीचको सहकार्यका बारेमा कुरा भएको थियो । प्रधानमन्त्रीका प्रेस प्रमुख गोविन्द परियारका अनुसार राष्ट्रसंघीय शान्ति स्थापना मिसनमा नेपालको निरन्तर योगदानको जनरल फ्लिनले प्रशंसा पनि गरेका थिए । प्रधानमन्त्री देउवालाई भेट्नुअघि जनरल फ्लिन सैनिक मुख्यालय जंगी अड्डा पुगेका थिए । उनको सम्मानमा जंगी अड्डा परिसरमा नेपाली सेनाले सम्मान गारथ दिएको थियो । नेपाली सेनाको अपरेसनल गतिविधिका बारेमा प्रस्तुतीकरणसमेत गरिएको सेनाले जनाएको छ । त्यसपछि प्रधानसेनापति शर्माको कार्यकक्षमा भएको भेटमा द्विपक्षीय हितका विषयमा छलफल भएको सेनाले जनाएको छ । उच्च पदस्थ अधिकारीबाट विगतमा भएका सद्भावना भ्रमणको निरन्तरतास्वरूप चारदिने औपचारिक भ्रमणका क्रममा जनरल फ्लिन शनिबार हिमाल दृश्यावलोकनका लागि माउन्टेन फ्लाइटमा सहभागी हुने कार्यक्रम छ । यस्तै, पाँचखालस्थित नेपाली सेनाको वीरेन्द्र शान्ति कार्य तालिम केन्द्र र शिवपुरीस्थित सैनिक कमान्ड तथा स्टाफ कलेजको भ्रमण गरी आइतबारै उनी स्वदेश फिर्ता हुनेछन् ।"
यौन हिंसाविरुद्ध उजुरीको हदम्याद हटाउने पक्षमा कांग्रेसएमाले,"(काठमाडौं)  बलात्कार तथा यौन हिंसाको उजुरीमा हदम्याद हटाउने विषयमा कांग्रेस र एमाले एकमत देखिएका छन् । माओवादी सांसद भने हदम्याद बढाउनुपर्ने पक्षमा उभिएका छन् । सरकारले संसद्मा पेस गरेको यौन हिंसाविरुद्धका केही ऐनलाई संशोधन गर्न जारी अध्यादेशको प्रतिस्थापन विधेयकमा संशोधन प्रस्ताव राख्ने क्रममा सत्तारूढ दलका सांसदको फरक धारणा आएको हो । मुलुकी अपराध संहिता २०७४ को दफा २२९ मा भएको एकवर्षे हदम्याद हटाउनुपर्नेमा कांग्रेस र एमाले सांसद एकमत छन्, उनीहरूले औपचारिक रूपमा संशोधन पेस गरेका छन् ।एमाले सांसद बिन्दा पाण्डे, बिना श्रेष्ठ, विद्या भट्टराई, गोमा देवकोटा, तीर्था गौतम, बिमला विश्वकर्मा र पवित्रा निरौलाले थुनामा रहेको व्यक्ति, आफ्नो संरक्षण वा सुरक्षामा रहेको व्यक्ति र कार्यालय वा पेसागत सेवा प्राप्त गर्ने व्यक्तिसँग करणी गर्ने, यौन दुर्व्यवहार गर्ने, बालयौन दुरुपयोग गर्ने, अप्राकृतिक मैथुन गराउनेअन्तर्गतका कसुरमा थाहा पाएको मितिले एकवर्षे हदम्यादको अवधि हटाउनुपर्ने संशोधन दर्ता गराएका छन् । संशोधन प्रस्तावमा भनिएको छ, जबर्जस्ती करणीजस्तो जघन्य अपराधको हकमा उजुरीका लागि राखिएको हदम्यादको अवधि हटाउने । अनुसन्धान र अभियोजन प्रक्रियालाई समयअनुसार सुदृढ गर्दै जाने ।कांग्रेस सांसद गगन थापा, पुष्पा भुसाल, डिला संग्रौला, रंगमती शाही, महेन्द्रकुमार लिम्बू, मीना सुब्बा, बिमला नेपाली, लक्ष्मी परियार, प्रमिला राई, हीरा गुरुङ, मिनाक्षी झा, सरवत आरा खान र सुजाता परियारले पनि हदबन्दी हटाउनुपर्ने मागसहित संयुक्त संशोधन दर्ता गराएका छन् । उनीहरूको संशोधन प्रस्तावमा भनिएको छ, जबर्जस्ती करणीजस्तो जघन्य अपराधको हकमा उजुरीका लागि राखिएको हदम्याद व्यवस्था हटाउनुपर्ने ।माओवादी सांसद रेखा शर्मा, अमृता थापा, यशोदा सुवेदी गुरुङ, पूर्णकुमारी सुवेदी, पार्वतीकुमारी बिसुन्केले नाबालिका बलात्कारमा परेमा बालिग भएको मितिले ५ वर्षसम्म उजुरी दिन सक्ने हदम्याद राख्नुपर्ने संशोधन हालेका छन् । अपराध संहिताको परिच्छेद १८ को करणीसम्बन्धी कसुरको सामान्य खालका यौनजन्य घटनामा उजुरी गर्न थाहा पाएको मितिले ३ महिना नाघेमा उजुर नलाग्ने प्रावधानलाई संशोधन गरेर एक वर्ष हदम्याद राख्नुपर्ने प्रस्ताव माओवादी सांसदले राखेका छन् । माओवादी सांसदहरूले राखेको प्रावधानअनुसार विधेयक पारित हुने हो भने बालबालिकासम्बन्धी ऐन २०७५ को दफा ७४ पनि संशोधन गर्नुपर्ने हुन्छ । यो दफामा नाबालिकाको हकमा उमेर पुगेको एक वर्ष अर्थात् १९ वर्षसम्म आफूमाथि भएको कुनै पनि खालको यौन हिंसाविरुद्ध उजुरी गर्न पाउने व्यवस्था छ । आठ वर्षअघि भएको यौन शोषणाको घटना सार्वजनिक भएपछि जबर्जस्ती करणीको उजुरी गर्ने हदम्याद नै हटाउनुपर्ने दबाब संसद् र सडकमा उठेको छ ।यो विधेयकलाई दफावार छलफलका लागि शुक्रबार बसेको प्रतिनिधिसभा बैठकले कानुन, न्याय तथा मानवअधिकार समितिमा पठाएको छ । सांसदहरूले यौन हिंसामा परेकालाई क्षतिपूर्तिका साथै उमेर र अवस्थाअनुसार शिक्षा, स्वास्थ्य, उपचार र जीविकोपार्जनका लागि रोजगारीको व्यवस्थासमेत गर्नुपर्ने प्रस्ताव गरेका छन् । कांग्रेस नेता मीनबहादुर विश्वकर्मा, देवेन्द्रराज कँडेल र मोहन पाण्डेले यौन हिंसाको प्रकृति, अवस्था र परिमाणका बारेमा व्यवस्था गरेर पीडक उम्कन नपाउने र पीडितले उचित समयमै न्याय पाउने अवस्थाका लागि प्रभावकारी कार्यविधि बनाउनुपर्ने संशोधन राखेका छन् । उनीहरूले पीडितको उमेर, शारीरिक अवस्था, सामाजिक पहुँचको परिस्थिति हेरेर दण्ड, सजाय र उजुरी दिने हदम्यादको वर्गीकृत व्यवस्था गर्नुपर्ने संशोधन राखेका छन् । आपराधिक कार्यमा पीडक र पीडितले प्रमाण मेट्न सक्ने अवस्थालाई रोक्न विशेष कानुनी व्यवस्था गर्नुपर्ने उनीहरूको प्रस्तावमा उल्लेख छ । कांग्रेसकै गगन थापासहित १३ सांसदले सबै अदालतमा जघन्य यौनजन्य हिंसासम्बन्धी फौजदारी अभियोगको न्यायिक निरूपणका लागि सबै अदालतमा विशिष्टीकृत इजलास स्थापना गर्नुपर्ने प्रस्ताव गरेको छ ।एमाले सांसद झपट रावलले यौन हिंसाजन्य गतिविधिले पार्न सक्ने प्रभाव र सजायका बारेमा व्यापक छलफल गरेर विधेयक संशोधन गर्नुपर्ने प्रस्ताव गरेका छन् । सांसद दुर्गा पौडेलले पीडितको जिम्मा राज्यले नै लिनुपर्ने भन्दै संशोधन हालेकी छन् । बलात्कारबाट पीडित व्यक्तिको शिक्षा, स्वास्थ्य, रोजगारी, जीवन निर्वाह र समाजमा पुनःस्थापनाको ग्यारेन्टी राज्यले गर्नुपर्ने उनको प्रस्ताव छ । सार्वजनिक पद धारण गरेको व्यक्तिले यौनजन्य हिंसापीडितलाई विभिन्न बहानामा मिलापत्र गराउन खोज्नेलाई सामान्य व्यक्तिलाई हुनेभन्दा थप ६ महिना कैद हुने गरी ल्याइएको विधेयकको प्रावधानलाई अझ कडा बनाउनुपर्ने संशोधन सांसदले राखेका छन् । सार्वजनिक पद धारणा गरेको व्यक्तिले गरे थप ६ महिना सजाय हुने व्यवस्था विधेयकमा छ । ६ महिनाको सजायलाई बढाएर थप दुई वर्ष पुर्याउनुपर्ने प्रस्ताव गगन थापालगायतले गरेका छन् ।"
१८ बुँदे सहमति,"काठमाडौं (कास) काठमाडौं महानगरपालिकासहित उपत्यकाका जिल्लाबाट संकलित फोहोर शुक्रबारदेखि नुवाकोटको बन्चरेडाँडामा विसर्जन गर्न थालिएको छ । चरणबद्ध छलफलपछि नुवाकोटको ककनी र धादिङ धुनिबेसीका बासिन्दाले बन्चरेडाँडामा फोहोर व्यवस्थापनका लागि सहमति दिएका हुन् । शुक्रबार बन्चरेडाँडामा १५३ ट्रक फोहोर विसर्जन गरिएको काठमाडौं महानगरपालिकाले जनाएको छ । सहरी विकास मन्त्रालयमा शुक्रबार भएको वार्तापछि फोहोर विसर्जनका लागि सकारात्मक वातावरण निर्माण भएको सरोकार समितिका संयोजक श्रीराम ढुंगानाले बताए । मन्त्रालयमा मन्त्री रामकुमारी झाँक्रीसहित काठमाडौं र नुवाकोटका सांसद, नेता, उपत्यकाका मेयरहरू र स्थानीयवासी सहभागी वार्ताले सहमति जुटाएको हो । वार्ताका क्रममा सहरी विकासमन्त्री झाँक्रीले स्थानीयको माग सम्बोधन गर्न आवश्यक बजेटको व्यवस्था गर्ने प्रतिबद्धता जनाएकी थिइन् । त्यसका लागि सांसद, नेता र मेयरहरूसमेत सहमत छन् । वार्तामा नुवाकोटका नेता प्रकाशशरण महत, गगन थापासहितका सांसदहरू पनि सहभागी थिए । मन्त्री झाँक्रीले यसअघि आफूले दिएको बचनप्रति माफी मागेकी छन् ।"
'रेड कार्पेटमा हिँड्दा शून्य भएँ,"कान्समा नेपाली फिल्मयो वर्ष सुरक्षाले रेड कार्पेट नाप्दै गर्दा निर्देशकलेखक अविनाशविक्रम शाहको लोरी अफिसियल छनोटमा परेर स्पेसल मेन्सन जित्नु ७५ औं कान्स फिल्म फेस्टिभलमा नेपालको उपस्थिति मात्रै नभएर यो उपलब्धिले इतिहास रच्यो । नेपालले अन्तर्राष्ट्रिय प्लेटफर्ममा आफ्नो उपस्थिति जनाउन सुरु गरेको सुरक्षाको अनुभवले भन्छ । यो मेरो मात्रै होइन, नेपालकै लागि पहिलोपटक थियो । अविनाशविक्रम शाह निर्देशित फिल्म पहिलोपटक अफिसियल छनोटमा परेको थियो । अहिलेसम्म नेपालले त्यो संसार देखेको छैन । यो देख्न अझै बाँकी छ र देख्न सक्दो रहेछ भन्ने अनुभव भयो, उनले भनिन्, अविनाशको टिमलाई त्यहाँ भेट्दा कोही आत्मीय भेटेजस्तो भयो । नेपाली बोल्न तलतल भयो ।हाम्रो फिल्म कान्स जस्तो फेस्टिभलमा कसरी पुर्याउने ? अन्तर्राष्ट्रिय बजार र फिल्मकर्मीसँग भेटेर फर्किएकी सुरक्षा नेपालीले नेपालको कथामा गर्व गर्नुपर्ने बताउँछिन् । हाम्रा छरिएका जुन ससाना कथा छन् ती उत्कृष्ट कथा हुन् भन्ने बुझ्नुपर्यो । महत्त्व दिनुपर्यो । अर्को त फिल्म बनाउँदा मात्रै कान्स पुग्ने हो । त्यहाँसम्म पुग्ने प्रक्रियामा फिल्म बनाउनुपर्यो । त्यो प्रक्रिया फिल्म पढेकाहरूलाई थाहा होला । त्यो प्रक्रियालाई जानेर अप्लाई गर्नुपर्यो, उनले भनिन्, आफ्नो कथाहरूमा विश्वास गरेर भन्नुपर्यो ।उनी अन्तर्राष्ट्रिय प्लेटफर्ममा पुग्ने कलाकार, फिल्मकर्मीलाई हेर्ने छुट्टै संस्था (बडी) बन्नुपर्ने धारणा राख्छिन् । भन्छिन्, सायद फिल्म विकास बोर्डले पहल गर्नुपर्छ । अथवा आर्थिक सहयोग त गरिदिनुपर्यो । चलचित्र विकास बोर्डमा बुझ्दा यसरी अन्तर्राष्ट्रिय फिल्म फेस्टिभलमा पुग्ने फिल्मका निर्देशक र निर्मातालाई आर्थिक सहयोग गर्दै आएको थाहा पाएँ । तर म त विदेशी फिल्ममार्फत त्यहाँ पुगें । सायद भोलिको दिनमा हामी जुनसुकै फिल्ममार्फत त्यहाँ जाँदा त्यस्ता कलाकारलाई कसरी सहयोग गर्ने भन्नेतर्फ बोर्डले होस् या राष्ट्रिय तहबाटै त्यस्तो नीति बन्नुपर्छ । मीठोनमीठो दुवै अनुभव सँगाल्दै नेपाल फर्किएकी सुरक्षा थप्छिन्, यस्तो प्लेटफर्ममा जानु भनेको राष्ट्रको प्रतिनिधित्व गर्ने कुरा नै हो । त्यसैले यसमा राष्ट्रले सहयोग गर्नुपर्छ । अफिसियल फोटोग्राफर, मेडिकल टिम पठाइदिनुपर्छ जस्तो लाग्छ । हामीले त्यस्तो प्लेटफर्ममा पुगेको संघर्षको कथा लुकाइरहने अनि राष्ट्रले त्यहाँ पुगेकै कुरामा गर्व गर्ने मात्र त हुँदैन नि । कान्समा जाने कुरा मैले मेरो मुखले नबोल्दासम्म थाहै हुँदैन रहेछ ।"
मनुस्मृति संशोधन हुनुपर्छ,"काठमाडौं (कास) अन्तर्राष्ट्रिय कानुनका जानकार प्राध्यापक सूर्यप्रसाद सुवेदीले मनुस्मृति संशोधन हुनुपर्ने बताएका छन् । नेपालको शासन पद्धति मनुस्मृतिमा आधारित छ, उनले भने, मनुस्मृति संशोधन हुनुपर्छ, त्यसनिम्ति विद्वद् मण्डली खडा गर्न जरुरी छ । सुवेदीका कानुनसम्बन्धी दर्जन पुस्तक पुस्तक प्रकाशित छन् । त्यसमध्ये पूर्वीय सभ्यतामा मानवअधिकार पुस्तक चर्चामा छ । नेपाल प्रज्ञाप्रतिष्ठान, सामाजिक शास्त्र विभागले आयोजना गरेको पाश्चात्य शासन पद्धतिको विकासमा पौरस्त्य सभ्यताको प्रभाव विषयमा प्रवचन दिँदै सुवेदीले उक्त विचार व्यक्त गरेका हुन् । भारतका नेता महात्मा गान्धी र जवाहरलाल नेहरूले समेत मनुस्मृतिको पालना गर्न नसकेको बताए । हिन्दु धर्ममा जात व्यवस्थाका कारण सबभन्दा धेरै आलोचित रहेको सुवेदीले उल्लेख गरे । हिन्दु धर्ममा जात व्यवस्था छ र त्यो व्यवस्था नै मानव अधिकारको बर्खिलाफमा छ, हिन्दु धर्ममा मनुस्मृति र कौटिल्यले जात व्यवस्थालाई बढी जोड दिएको उल्लेख गर्दै प्राध्यापक सुवेदीले भने, शासन व्यवस्थालाई बलियो पार्ने काम गरे । जात व्यवस्थालाई बढी संगठित गरेका थिए । त्यसैले मुनुस्मृतिको संशोधन हुनुपर्छ ।बेलायतले नयाँ आधुनिक विकास क्रममा लिखित रूपमा १२१५ मा म्याग्नाकार्टा जारी गरेपछि मानव अधिकारको चर्चा सुरु भएको मानिन्छ । संयुक्त राष्ट्रसंघ स्थापना भएर १९६५ मा मानव अधिकार घोषणापत्र जारी भएपछि यो मुद्दा थप पेचिलो बनेको बताए । विभिन्न मुलुकमा रंगभेद, जाति भेदविरुद्ध सशक्त आवाज उठेको र त्यसमा पूर्वीय दर्शनको प्रभाव रहेको सुवदीको दाबी छ । प्रतिष्ठानका कुलपति गंगाप्रसाद उप्रेतीले पूर्वीय विचार, ज्ञान र दर्शनबारे प्राज्ञिक जगतमा नयाँ विमर्शको सुरुवात भएको बताए । विश्वलाई सन्तुलनमा ल्याउनका निम्ति पूर्वको भूमिका खोजी भइरहेको छ, उप्रेतीले भने । यसैगरी इतिहासविद् प्राध्यापक दिनेशराज पन्तले नेपालमा बौद्धिक क्रान्ति हुन नसकेको बताए । आज माथिल्लो ज्ञानको बहस भएको छ, इतिहास संशोधन मण्डलका सदस्यसमेत रहेका पन्तले भने, नेपालमा राजनीतिक क्रान्तिमात्र भएको छ । विद्यामा क्रान्ति भएको छैन । साँच्चै भन्नुपर्दा सोह्रौं सत्रौं शताब्दीदेखि पूर्वी सभ्यताको अध्ययन भएको छैन ।"
"जति नजिक, उति टाढा","मक्सुदको एकल प्रदर्शन टस जितेर ब्याटिङ गरेको ओमानलाई नेपालले २११८ को स्कोरमा रोकेको थियो । मक्सुदले अविजित १ सय ४ रन बनाउँदै ओमानको इनिङ्स उकासेका थिए । ओमान २५ ओभरमा ८६५ को स्थितिमा पुगेको थियो । मक्सुदले धैर्यपूर्वक खेल्दै १ सय २६ बलमा १२ चौका प्रहार गरे ।इनिङ्सको दोस्रो अन्तिम बलमा चौका प्रहार गर्दै मक्सुदले एकदिवसीय अन्तर्राष्ट्रियमा आफ्नो दोस्रो शतक बनाए । यसअघि उनले २०२० को फेब्रुअरीमा कीर्तिपुर मैदानमा अमेरिकाविरुद्ध १ सय ९ रन बनाएका थिए । मक्सुदको तारिफमा सन्दीपले भने, जेसनले जसरी खेले त्यो मैले देखेकोमा अहिलेसम्मकै उत्कृष्ट इनिङ्समध्ये एक थियो । हाम्रो लक्ष्य ओमानलाई १८० देखि १९० रनसम्म रोक्ने थियो, तर अन्तिम १० ओभरमा जसरी फिल्डिङ गर्यौं, त्यो दुर्भाग्यपूर्ण नै थियो । खाबर अलीले ६३ बल खेली ३ चौकासहित ३०, शोएब खानले ४९ बलमा४ चौकासहित २७ रन बनाए । मक्सुदको सानदार शतक र ओमानको जितका कारण नेपालका करण केसीको ५ विकेट ओझेल पर्यो । करणले सानदार बलिङपछि ओमानको ब्याटिङ खुल्न सकेको थिएन । करणले १० ओभरमा ३८ रन खर्चेर ५ विकेट लिएका थिए । करणले एकदिवसीय अन्तर्राष्ट्रियमा ५ विकेट लिएको यो पहिलो अवसर हो । यो नेपाली बलरको एकदिवसीय अन्तर्राष्ट्रियमा चौथो उत्कृष्ट प्रदर्शन हो । उनले खेलको पहिलो बलमै कश्यप प्रजापतीलाई एलबीडब्लू आउट गरे । कप्तान सन्दीप लामिछानेले १० ओभरमा १ मेडन राख्दै ४४ रन खर्चेर २ र सोमपाल कामीले एक विकेट लिए । ब्याटिङ नचले पनि यस खेलबाट धेरै लिन सकिन्छ, जस्तै करण दाइको ५ विकेट, आरिफ दाइले जसरी खेल्नुभयो, सन्दीपले भने, यसबाट आगामी खेलमा अरूले पनि प्रेरणा लिन सक्यौं भने र अलिकति सुधार गर्न सक्यौं भने निश्चय पनि जित्ने छौं ।मलाई हार मनपर्दैन ः सन्दीप लिग २ का १३ खेलमा नेपालको यो सातौं हार हो । यसले एकदिवसीय अन्तर्राष्ट्रिय मान्यता जोगाइ राख्ने नेपालको सम्भावना कठिन बनाउँदै लगेको छ । लिग २ को शीर्ष तीन टोली जुलाईमा हुने विश्वकप छनोटमा पुग्छन् भने त्यसपछिका थप दुई टोलीले एकदिवसीय मान्यता जोगाइराख्छन् । नेपाल १२ अंकसहित छैटौं स्थानमा छ । हामी विश्वकप छनोटमा पुग्न लायक टिम छौं । सबैले एकदिवसीय अन्तर्राष्ट्रिय मान्यता बचाउ भनेर भनिरहेका छन्, मेरो भिजन अर्कै छ । म विश्वकप खेल्न चाहन्छु । विश्वकप खेल्यौं भने एकदिवसीय अन्तर्राष्ट्रिय मान्यता रहने भइहाल्यो । त्यसको ५ वर्षसम्म हाम्रो क्रिकेट जिउँदो नै हुनेछ । यो उद्देश्य नै लिँदैनौं भने त्यो आत्मविश्वास आउँदैन, लिग २ को अंकतालिकामा नेपाल जहाँ छ, सन्दीप त्यसभन्दा धेरै माथि नै सोच्छन् । नेपालले फेब्रुअरीमा ओमानमै ट्वान्टी२० विश्वकप छनोटको सेरोफेरोमा ओमानमाथि लगातार तीन जित हात पारेको थियो । तर लिग २ का ५ खेलमा ओमानले नेपाललाई चारपल्ट पराजित गरिसकेको छ । एउटा कप्तानको रूपमा भन्नुपर्दा हाम्रो टोलीमा उच्च क्षमताका खेलाडीहरू छन् । हामीले आफ्नो क्षमताअनुसार त्यसको आधामात्र खेल्यौं भने धेरै पनि परिवर्तन हुन्छ । नेपाली टोली परीक्षण कालमा छ तर हामीसँग परीक्षणका लागि धेरै समय छैन, सन्दीपले भने, म जहिल्यै पनि जित्न चाहन्छु, मलाई पराजय स्वीकार्य छैन । बारम्बार हामी खाली त्यही एउटा कारण दिएर पन्छिन सक्दैनौं ।"
मनसुनमा व्यस्त नेपालको अन्तर्राष्ट्रिय क्रिकेट,"ह्युस्टन, अमेरिका (कास) जेठको अन्तिम सातासँगै सुरु मनसुनका कारण घरेलु मैदानमा नेपाली क्रिकेट आगामी चार महिनासम्म ठप्प हुनेछ । तर यही समय अन्तर्राष्ट्रिय क्रिकेटमा भने नेपाल चलायमन हुनेछ । नेपालले प्रमुख प्रतियोगिताहरू र शृंखलामा प्रतिस्पर्धा गर्नेछ । ओमानसँग ह्युस्टनमा आईसीसी विश्वकप क्रिकेट लिग २ मा प्रतिस्पर्धा गरेसँगै नेपालको दुई महिनाको व्यस्त सत्र सुरु भएको हो । अमेरिका आएर नेपालले दुई अभ्यास र लिग २ को एक खेल खेलिसकेको छ भने ६ सातामा नेपालले अमेरिकाबाहेक क्यानडा र स्कटल्यान्ड भ्रमण गर्नेछ । अमेरिकामा भइरहेको लिग २ नेपालको चौथो शृंखला हो । लिग २ मा सहभागी ७ टोलीले ९ शृंखला अर्थात ३६ एकदिवसीय अन्तर्राष्ट्रिय खेल खेल्नुपर्ने प्रावधान छ । फेब्रुअरीसम्म लिग २ का खेलहरू सिध्याउनुपर्नेछ । तर, कोभिड१९ महामारीका कारण प्रभावित लिग २ मा नेपालले आफ्नो सबै शृंखला खेल्ने सम्भावना निकै कम देखिन्छ । ह्युस्टनमा अमेरिका र ओमानसँग २२ खेल खेलेपछि नेपाली टोली काठमाडौं फर्किने छ । तीन दिनको विश्रामपछि नेपाली टोली पुनः उत्तर अमेरिकाको यात्रामा आउने छ । नेपालले क्यानडासँग दुई ट्वान्टी२० अन्तर्राष्ट्रिय र तीन एकदिवसीय अन्तर्राष्ट्रिय खेल्न प्रस्ताव गरेको थियो । भिसा प्रकृया पुरा भएमा नेपालले द्धीपक्षीय शृंखलामा क्यानडासँग उनीहरूको मैदानमा खेल्नुअघि एक अभ्यास खेल पनि खेल्नेछ । भिसा प्रक्रियाको झमेलामा परेपछि नेपाली टोलीले लामो यात्रा तय गर्नुपरेको हो । दुई महिनाअघि लिग २ का लागि अमेरिका आउने भएपछि नेपालले क्यानडामा तयारी गर्ने योजना बनाएको थियो । तर, अमेरिका आउने बेलासम्म क्यानडाको भिसा नभएकाले नेपाली टोली पुनः काठमाडौं फर्किएर क्यानडा जान लागेको हो । नेपाली टोलीको पहिलो प्रस्तावित योजनामा क्यानडा हुँदै अमेरिका आएर लिग २ को अर्को शृंखला खेल्न स्कटल्यान्ड जाने तयारी थियो । अब नेपाली टोली क्यानडाबाट जुलाई ८ मा सोझै स्कटल्यान्ड पुग्ने छ । स्कटल्यान्डमा नेपालले लिग २ को आफ्नो पाँचौं शृंखलामा स्कटल्यान्ड र नामिबियासँग २२ खेल खेल्ने छ । स्कटल्यान्ड पुग्नुअघि नेपालले लर्डसमा मेरिलेबोन क्रिकेट क्लबसँग खेल्ने कार्यक्रम बने पनि त्यो हाललाई स्थगित भइसकेको छ । हामीले आउँदो दुई महिना धेरै म्याच खेलिरहेका हुन्छौं र यो चुनौतीपूर्ण पनि छ । किनभने हामी यो अवधिमा निकै फरक कन्डिसनमा खेलिरहेका छौं । अमेरिकामा जस्तै स्कटल्यान्डमा पनि कन्डिसन फरक छ, नेपालका प्रशिक्षक पुबुदु दासानायकेले भने, राष्ट्रिय खेलाडी भएपछि जुनै पनि कन्डिसनमा खेल्न सक्नुपर्छ भनेर मैले भन्दै आएको छु । त्यसैका लागि राष्ट्रिय खेलाडीहरू बनेका हुन्छन् भनेर उनीहरूले दिमागमा राख्नुपर्छ ।नेपालका लागि यी तीन महत्त्वपूर्ण शृंखला सहज नहुने अमेरिका भ्रमणको सुरुआतमै देखिइसकिएको छ । ओपनिङ ब्याटरद्वय आसिफ शेख पहिलो र कुशल भुर्तेल दोस्रो अभ्यास खेलमा घाइते भएपछि बन्द प्रशिक्षणमा नरहेका सुवास खकुरेललाई नेपालबाट झिकाइएको छ । अमेरिका, क्यानडा र स्कटल्यान्ड भ्रमणका लागि नेपाल क्रिकेट संघ (क्यान) ले २० खेलाडीको भिसा आवेदन गरेको छ । तिनै २० जनाले यो तीन भ्रमणमा खेल्नुपर्ने हुन्छ । मध्यम गतिका बलर विक्रम सोब काठमाडौंमै घाइते भएपछि उनको स्थानमा देब्रेहाते स्पिनर सुसन भारी अमेरिका आएका थिए । आसिफ र कुशल पनि घाइते भइसकेको अवस्थामा नेपालसँग विकल्प कम हुँदै आएको छ । नेपाली टोलीको बन्द प्रशिक्षणमा नरहे पनि अमेरिकाको भिसा यसअघि नै रहेका कारण सुवासले ह्युस्टन यात्राको मौका पाएका हुन् । यहाँ उनले सानदार प्रदर्शन दिए पनि भिसा नभएका कारण क्यानडा र स्कटल्यान्डमा जान पाउने छैनन् । सीमित खेलाडी रहेका कारण चोटबाट बच्नु पनि नेपालसामु अर्को चुनौती छ । नेपाली टोलीमा युवा खेलाडी बाहुल्य छ । मध्यम गतिका बलर किशोर महतो आधिकारिक खेलमा डेब्यु को प्रतीक्षामा छन् । त्यस्तै ब्याटर देव खनालले दुई महिनाअघि पपुवा न्युगिनीसँगको शृंखलाबाट एकदिवसीय अन्तर्राष्ट्रियमा पाइला टेकेका थिए । त्यसको केही अघिमात्र स्पिनर सागर ढकालले दुबईमा एकदिवसीय अन्तर्राष्ट्रियमा डेब्यु गरेका थिए । यो युवा टोली हो र हामी के चाहन्छौं त्यसअनुरुप उनीहरूलाई ढाल्न सहज हुन्छ । नेपाली टोलीमा पर्याप्त प्रतिभा छ, मात्र चुनौतीको सामना गर्न सही दिशामा उन्मुख गराउनुपर्छ, दासानायकेले दुईमहिने व्यस्त तालिकाबारे भने, अबको दुई शृंखलामा कस्तो प्रदर्शन हुन्छ हेर्नु छ, हामीले चाहेजस्तो भएन भने चुनौती हुन्छ । तर युवा खेलाडी क्षमतावान छन् र हामी त्यसका लागि तयार छौं ।"
विजय युथ फाइनलमा,मकवानपुर (कास) घरेलु टोली विजय युथ क्लब हेटौंडामा जारी सहिद स्मृति मकवानपुर गोल्डकप फुटबल प्रतियोगिताको फाइनलमा पुगेको छ । विजय युथले नेपाल पुलिस क्लवलाई १० ले हराएर उपाधि भिडन्त पक्का गरेको हो । विजय युथका लागि ५२ औं मिनेटमा विदेशी खेलाडी पेपेले गरेको गोल नै निर्णायक बन्यो । अमिर श्रेष्ठको कर्नर प्रहारमा पेपेले हेडमार्फत गोल गरेका थिए । खेलको १२ औं मिनेटमा पुलिसका रवि पासवानको प्रहार बारमा लाग्दा पुलिस सुरुआती अग्रता लिनबाट चुक्यो । पहिलो हाफमा दुवैले गोलरहित बराबरी खेलेका थिए । ५९ औं मिनेटमा पुलिसले बराबरी गर्ने मौका खेर फाल्यो । रवि पासवानको प्रहार विजय युथका गोलरक्षक अशोक बरालले मुस्किलले बचाए । ७४ औं मिनेटमा विजय युथ अग्रता दोब्बर बनाउनबाट चुक्यो । विमल रानाले मिलाइदिएको पासमा डोना थापाको प्रहार बाहिरियो । इन्ज्युरी समयमा भोला सिलवालको प्रहार पोस्ट नजिकैबाट बाहिरियो । म्यान अफ द म्याच निर्णायक गोलकर्ता पेपे भए । उनले १० हजार रुपैयाँ पाए । शनिबार त्रिभुवन आर्मी क्लब र क्यामरुनको एभिनियर एफसीबीच दोस्रो सेमिफाइनल हुनेछ ।
राष्ट्रिय खुला पुम्से आजदेखि,"काठमाडौं (कास) नेपाल तेक्वान्दो संघको आयोजनामा प्रथम राष्ट्रिय खुला तेक्वान्दो पुम्से प्रतियोगिता शनिबार सुरु हुँदै छ । प्रतियोगितामा विभाग, प्रदेश र जिल्लाका ७ सय ४३ खेलाडीको सहभागिता रहने शुक्रबार पत्रकार सम्मेलनमा आयोजक संघका उपाध्यक्ष भानबहादुर चन्दले जानकारी गराए । विधिन्न १४ विधामा प्रतिस्पर्धा हुनेछ । पुम्सेको मात्रै छुट्टै राष्ट्रियस्तरको प्रतियोगिता पहिलो पटक हुन लागेको आयोजकले जनाएको छ । दुईदिने प्रतियोगिताका खेलहरू सातदोबाटोस्थित तेक्वान्दो एकेडेमीको हलमा हुनेछ । यसै प्रतियोगिताबाट खेलाडीको वरीयता निर्धारण गरिनेछ ।"
फुटसल फेस्टिभल,"काठमाडौं (कास) नेपाल खेलकुद पत्रकार मञ्च (एनएसजेफ) ले ओलम्पिक डेको अवसमार आयोजना गरेको एनएसजेएफ फुटसल फेस्टिभल को उपाधि टिम क्यानडा (सन्तोष) ले जितेको छ । च्यासलस्थित नेसनल स्पोर्ट्स सेन्टरमा शुक्रबार सम्पन्न प्रतियोगिताको फाइनलमा टिम अमेरिका (आदर्श) लाई पेनाल्टीमा सुटआउटमा २१ ले हराएर क्यानडा च्याम्पियन बन्यो । निर्धारित र थप समय ३३ गोलको बराबरी भएपछि खेल पेनाल्टीमा पुगेको थियो । चार टोली सहभागी स्पर्धामा विजेताका अभिनव जोशी र महिलातर्फ गीता राई (टिम अमेरिका) उत्कृष्ट खेलाडी चुनिए । उत्कृष्ट गोलकिपर सञ्जय थापा, इमर्जिङ प्लेयर आशिष पुडासैनी, उत्कृष्ट म्यानेजर दिपेश तिमल्सिना, गोल अफ द मोमेन्ट निरन्जन राजवंशी, मोमेन्ट अफ द डे अवार्ड भरत बमजन, एट्र्याक्टिभ प्लेयर अवार्ड निशान राई र फ्यान अफ द डे अवार्ड पूजा शाक्य र सुमन सिवाकोटीले प्राप्त गरेका थिए । चारै टिमलाई जर्सी पूर्व फुटबलर सुन्दर थापाले उपलब्ध गराएका थिए ।"
शुभकामना गोल्डकप असारमा,"कास्की (कास) छैटौं अन्तर्राष्ट्रिय शुभकामना गोल्डकप फुटबल प्रतियोगिताको असार ४ मा हुने उद्घाटन खेलमा हेम्जा युनाइटेड र वीरगन्ज भिड्ने भएका छन् । हेम्जा युनाइटेड क्लबको आयोजनामा असार ११ सम्म हुने प्रतियोगितामा १ विदेशीसहित ८ टिम सहभागी हुने भएका छन् । बिहीबार पत्रकार सम्मेलनमा क्लबका अध्यक्ष इन्द्र कुँवरले प्रतियोगितामा एपीएफ, चर्च ब्वाइज, विदेशी अफ्रिकन टिम, कमलटार, कालिका स्पोर्ट्स चितवन, वाग्मती युवा क्लब सर्लाही, वीरगन्ज युनाइटेड र आयोजक हेम्जा युनाइटेडले भाग लिने बताए । विजेताले ६ लाख र उपविजेताले ३ लाख रुपैयाँ पुरस्कार प्राप्त गर्नेछन् । सर्वोत्कृष्ट खेलाडीले ५० हजारसहित ट्रफी प्राप्त गर्नेछन् । सर्वाधिक गोलकर्ताले २५ हजार र विधागत उत्कृष्टले जनही २० हजार पाउनेछन् ।"
महानगर खुला तेक्वान्दो हुने,काठमाडौं (कास) कोटेश्वर तेक्वान्दो डोजाङको आयोजनामा काठमाडौं महानगर खुला तेक्वान्दो प्रतियोगिता शनिबारदेखि हुने भएको छ । प्रतियोगितामा विभिन्न २२ जिल्लाका करिब ६ सय खेलाडीको सहभागिता रहने प्रतियोगिता संयोजक तथा तेक्वान्दोका मुख्य प्रशिक्षक नवीनकुमार श्रेष्ठले जनाएका छन् । ग्योरोगीमा २४ र पुम्सेमा ६ गरी जम्मा ३० स्पर्धामा प्रतिस्पर्धा हुने छ । ग्योरोगीको पुरुषमा १३ र महिलामा ११ गरी जम्मा २४ स्पर्धा छन् ।
सबैमा ग्रिनल्यान्ड विजयी,"काठमाडौं (कास) ग्रिनल्यान्डले पाँचौं बीएनए कप अन्तरविद्यालय बास्केटबल प्रतियोगितामा शुक्रबार तीन जित निकालेको छ । ग्रिनल्यान्डले सिनियर ब्वाइजगर्ल्स र जुनियर ब्वाइजमा जित पाएको हो । सिनियर ब्वाइजमा ग्रिनल्यान्डले स्कोलर्स होमलाई ६९३० ले हराउँदा दिवस भुजेलले २५ स्कोर गरे । गर्ल्समा जेनिशा श्रेष्ठको ६ स्कोरमा ग्रिनल्यान्डले फेरिल्यान्डलाई १४४ ले हरायो । जुनियरमा हिमरश्मीविरुद्ध ग्रिनल्यान्ड २०६ ले विजयी भयो । आयुश घलेले ८ स्कोर गरे । सिनियर ब्वाइजमा एन्जल्स हार्ट, गोल्डेनपिक र लालीगुराँस विजयी भए । जुनियर ब्वाइजमा स्किब्स र एन्जल्स हार्ट विजयी भएका थिए ।"
'किताबले विनम्र बनाउँछन्,"प्रिय बाल साहित्यमलाई खासमा सरल भाषाशैलीमा लेखिएका राजनीति, अर्थराजनीति र सामाजिक न्यायका विषयमा केन्द्रित पुस्तक मनपर्छन् । सैद्धान्तिक र व्याख्यात्मकभन्दा पनि समाधान केन्द्रित, व्यवहार र अभ्यासकेन्द्रित सामग्री भएको किताब मन पर्छन् । फिक्सनमा चाहिँ थ्रिलर विधाका कथा मन पर्छन् । म बाल्यकालमा फिक्सन बढी पढ्थें । पछि ननफिक्सन बढी पढ्न थालें । मलाई लाग्छ, समयले भ्याएसम्म सबै विधाका सबै खाले पुस्तक पढ्नुपर्छ । अहिले म २३ महिने छोराकी आमा हुँ । घरभरि बच्चाका किताबहरू छन् । लेखक आन्विका गिरीको किताब हाम्रो पनि कुरा सुन्नुस्, आमाले सक्नुहुन्छ, सरिता परियारको उत्सुकता जस्ता किताबबाट धेरै कुरा सिकिरहेको छु । छोरोसँगसँगै म पनि हुर्किरहेको छु । एउटा असल मानव कसरी बनाउने, हुर्काउने भन्ने मेरो प्रयासमा थुप्रै बालसाहित्यका किताबले मलाई साथ दिइरहेका छन् । किताबहरूले मलाई विनम्र बन्न सिकाउँछन् । आफूले जानेजस्तो लाग्ने विषयमा पनि हरेक पटक नयाँनयाँ ज्ञानप्रश्नपत्रहरू उघ्रिने रहेछ किताबमार्फत । तसर्थ किताबहरूले घमन्ड तोड्छन् ।"
मान्छेलाई जंगल पठाउने कविता,"हुन त यो क्लिसे भइसक्यो, तरै पनि विश्वमा अझै बहस हुन्छ विचारधाराले साहित्य जन्माउँछ कि साहित्यले विचारधारा ? यो बहस यसकारण हुन्छ किनभने लेखनको टाउकोमा दुवैथरीको अनुहार छ । चल्तीका विचारधारामा साहित्य लेख्ने हो कि साहित्य लेखेर विचारधारा जन्माउने हो ? यो बहसको अन्त्य छैन । कवि राजा पुनियानीको इको कवितासंग्रह तङसिङ बजारमा आएसँगै यो बहस पनि सतहमा छ । विश्वभरि अहिले इको एक्टिभिस्टहरू एउटै बहसमा छन् क्लाइमेट चेन्ज कि क्लाइमेट क्राइसिस ? पृथ्वीमा घाउचोट पार्ने कि त्यो घाउचोटबाट निस्किरहेको रगत बुच्याउने ? स्पष्ट छ, राजाले पनि चल्तीको डिस्कोर्स कवितामा हुलेका छन् । साहित्यमा पर्यावरणलाई गम्भीर लिने लेखकहरू छन्छैनन् मलाई थाहा छैन, तर यो साहित्यमा अछुत विषय त हो नै । राजा पुनियानीको तङसिङले विज्ञानको अनुशासनमा पर्ने पर्यावरण साहित्यको अनुशासन पनि हो भनेर दाबी गरेको छ । केही वर्षअघि फुच्ची ग्रेटा थनवर्गले विश्व थर्काइन् । विश्वभरका नेताहरूलाई ताकेर भनिन्, इको सिस्टम कोल्याप्स हुँदै छ । विश्व ठूलो नरसंहारको नजिक छ । तिमीहरू पैसा र आन्तरिक आर्थिक वृद्धिको कथा मात्र सुनाइरहेका छौ । किन पृथ्वीको सुर्ता छैन तिमीहरूलाई ? केही वर्षपछि राजा पुनियानी सुनाइरहेछन् पृथ्वीलाई प्लास्टिकको झोलामा हालेर कता जाँदै छौ तिमी ? थनवर्ग र पुनियानीको सुर्ताको कथ्य एकै हुन्, कथानक फरक हो । जलवायु परिवर्तन, प्रकृति दोहन वैज्ञानिक र एक्टिभिस्ट वृत्तमा चलिरहेको वैश्विक हट टपिक हो । कवि राजा पुनियानीले त्यसलाई कवितामार्फत बहसमा ल्याउने दुस्साहस गरेका छन् । तङसिङ आजको समयको प्रमुख संकटमाथि बहस गरिरहेको महत्त्वपूर्ण काव्यकिताब हो । हाम्रोतिर खुबै चलेको र मानेको इन्द्रबहादुर राईको रहस्यवाद, आध्यात्म र आधुनिक भौतिकीबीचको सम्बन्ध खोज्नमा गरिएको यत्न जुन छ लीला लेखन, त्यो चिनियाँ ताओवाद को नेपालीकरण मात्र हो भनेर थाहा पाउन फ्रिट्जफ काप्राको द ताओ अफ फिजिक्स लगायत केही पुस्तक पढे भइहाल्यो । यद्यपि काप्रा र इबराका समय आआफ्नै सांस्कृतिक, राजनीतिक, भौतिक, वैचारिक द्वन्द्वले बनेको छ । त्यसकारण कथ्य एकै भए पनि कथानक अलग छ । ग्रेटा थनवर्ग र राजा पुनियानीको समय के एकै सांस्कृतिक, आर्थिक, वैचारिक, राजनीतिक द्वन्द्वले बनेको छैन त ?विश्वमा चलिरहेको इको डिस्कोर्स नेपाली कवितामा किन नआउने त ? अर्थात् राजा पुनियानीको यत्न नयाँ छैन । नयाँ छ भने नेपाली कवितामा इको कसरी ल्याउने, त्यसको यत्न मात्र छ । अचेल बजारमा थरीथरीका विचारहरू सर्वत्र उपलब्ध छन् । तपाईं तीमध्ये एउटा उठाउनुस् र लाग्नुस् प्रोजेक्ट मा । किनभने साहित्य अब प्रोजेक्टवर्क बनिसक्यो । तङसिङ क्लाइमेट क्राइसिसमाथि गरिएको पोयटिक डिस्कोर्स हो । त्यो डिस्कोर्सको प्रोजेक्ट हो । आखिर कविता स्वतःस्फूर्त लेखिने विषय हो कि वैचारिक मन्थनपछि काव्यिक भाषा खिपेर गरिने उत्पादन हो ? यो बहस पनि नयाँ भने छैन । तङसिङको विमोचन कार्यक्रममा जाँदै गर्दा बाटोमा पर्यो टिस्टा । छालहरू फाल्दै बग्ने टिस्टा जमेको पोखरी बनेको थियो । पोखरीमा जस्तो त्यहाँ केही तरंगहरू थिए । उत्तारचढाव छैन भने जीवन त जीवन बन्दैन, नदीको त गहनै छालहरूको उत्तरचढाव हो । मानिस अँध्यारामा छन्, त्यसैले बिजुली चाहियो । मानिसलाई उज्यालो पार्न टिस्टाले आफूलाई बलि चढाउनुपर्ने हो त ? जमेको टिस्टा र टिस्टाको पानी छेकेर बसेको ड्याम हेर्दै गर्दा हरकोहीले सोच्लान् अब नदीहरूको छालमा बजार पस्यो । जहाँ बजार पस्यो, त्यसले प्रकृति डस्यो । संवेदनशील कवि राजा पुनियानीलाई बजार, मानिस, नदी र बिजुलीबीचको सम्बन्ध थाहा नहोला त ? पर्यावरण संकटलाई अभियान पारेर एक कवि सडक ओर्लेलान्नओर्लेलान्, तर कवि राजा कवितामा ओर्लनु स्वाभाविक हो ।कन्नड कवि अरिफ राजाको एउटा कविता छ चे ग्वेभारा । हस्तमैथुन गर्न ऊसित आधुनिक कुनै टुल्स छैन, उसित आफ्ना हात छन् । तर, अन्डरवेयर लगाएको छचे ग्वेभारामार्का । चेलाई तल्तिर सुल्काएर ऊ हस्तमैथुन गरिरहेछ । अर्थात् बजारले चेविचारलाई स्खलित गरिरहेछ । बजारले चे ग्वेभारासमेतलाई अन्डरवेयर बनाइसकेको समयमा तपाईंका लागि बजारले विचार इम्पोर्ट र इम्पोज गर्नु नौलो विषय रहेन । तपाईंलाई त्यसमध्ये आफूलाई मन परेको विचारको कन्ज्युमर बन्ने छुट छ । भारतमा पनि अचेल यस्ता फेसनेबल एक्टिभिज्म पर्याप्त छ, जसलाई आलोचकहरू फेसनेबल यथार्थवादी हरूको झुन्ड भन्छन् । कवि राजा पुनियानी त्यही फेसनेबल यथार्थवादी लहरका सदस्य हुन् ? तङसिङ नपढी कसरी थाहा पाउने ? राजाको तङसिङ डेब्यु ले बहस बजार खोज्ला । तङसिङ अहिले बजारमै छ ।मैले झारखण्डका कवि जेसिन्ता केरकेट्टालाई सोधें, कविता वैश्विक दृष्टिकोणको ड्रोनिक जुम इन तिर छ, तिमी आदिवासी चेतदेखि बाहिर किन निस्किँदैनौ ? पहिले त कवि हाँसिन् । त्यसपछि भनिन्, किनभने म आदिवासी हुँ । त्यही वैश्विक पर्दामा म कहाँ छु ? त्यो म आफैंले खोज्ने हो । आदिवासी चेत मेरो यथार्थ हो, स्वैरकल्पना होइन ।उत्तरले मलाई धेरै ठुन्का पार्यो । जेसिन्ताको जवाफले मै हुँ भन्ने कविहरूलाई आफ्नो औकात त देखाउँछ नै, कवि कर्मको लोकेसन पनि देखाउँछ । भ्रममा नपरे हुन्छ ग्लोबल भन्ने थोक हुँदैन । हरेक लोकल नै ग्लोबल हो । हरेक थोपा नै समुद्र हो होइन, त्यसबारे तपाईं आफैं चिन्तन गर्नुहोला । सोइपरी मैले कवि राजा पुनियानीलाई पनि सोधें, हामी त यस्सै पनि प्रकृतिको पूजा गर्ने समुदाय हौं, तिमीलाई पृथ्वी मर्छ भन्ने सुर्ता किन लागेको ? राजा भन्छन्, किनभने म मानिस हुँ । यसको मतलब साफ छ राजा पुनियानीको कवितासंग्रह तङसिङ इको क्राइसिस माथि बहस गर्ने काव्यिक औजार हो । हरेक युद्धले क्राइसिस जन्माउँछ । कि त क्राइसिसले युद्ध जन्माउँछ । जे नै भए पनि युद्ध संहारक हुन्छ । हरेक संहारले विचारका प्रकृति फेर्छ । तङसिङचाहिँ पर्यावरण र मानिसबीच चलेको युद्ध हो । यो युद्धले, जुन संहार मच्याइरहेको छ, त्यसैको कन्टेक्स्ट माथिको टेस्क्ट होतङसिङ । आदिवासी र जंगल भनेको पानी र माछाजस्तो हो, राजाको काइदा हो लिम्बू जनजातीय मुन्धुमी लय कवितामा राख्नु । तङसिङ नामैले पाठकलाई आग्रह गरेको छ, प्रकृतिको नजिक जाऊ, सम्बन्धको नजिक जाऊ, गएर हेर, प्रकृति र सम्बन्धबीचको सम्बन्धविच्छेद । ग्रहहरू करोडौं छन् असंख्य सौर्यमण्डलमा । करोडौं ग्रहमध्ये एउटै पृथ्वीमा मात्र प्रकृति छ, त्यसैको दोहनमा छन् मानिस । कवि राजाले किनभने म मानिस हुँ भनेर दिएको जवाफमा त्यही प्रकृतिमाथिको मानिसको उत्तरदायित्व छ । तङसिङको एक्टिभिज्म भनेकै मानिसमा त्यही उत्तरदायित्वको खोज हो । पृथ्वीको दुस्मन को हो ? त्यही खोज्न तङसिङ पढ्ने हो । पाठकको सहज आस्वादनको निम्ति राजाले खोजी निकालेको भाषामा लालित्य त छँदै छ, प्राकृतिकसांस्कृतिक भाष्य पनि छ । यति हुँदाहुँदै लछेप्रै चटकहरू पनि छन् । कविता पढ्दा लाग्छ, कविले बरु निबन्ध लेखे हुन्थ्यो । किनभने राजाले क्लाइमेट क्राइसिसमाथि किताबमा, अखबारमा, गुगलमा पढेको, भेटेको जति सूचना, जानकारी, बहसको किस्सा, डेटा, पर्याभियन्ताहरूको वर्क जम्मैको सन्दर्भसंग्रह बनाएका छन् तङसिङलाई । त्यसले इको पोयट्री लाई नै विषय पारेर लेखेको पहिलो किताब हो भनेर चिनाउने यत्न राजाको कवितीय माइन्डसेट हो कि भन्ने सन्देह गराउँछ । कविता लेख्न जान्नेलाई नै कवि भनिने हो । यसको अर्थ सीधा छ, कविता लेख्न कवितीय चेत त हुनै पर्यो । तर, त्यो कवितीय चेत को सेन्सर स्वतःस्फूर्त चल्छ कि कनेपछि ? तङसिङ पढ्दै गर्दा यो प्रश्न स्वतःस्फूर्त उत्पन्न हुन्छ । आख्यानकविताका नाममा धेरै कविले प्रयोग गरेकै छन्, राजाले त्यसको सिको तङसिङमा पनि गरेका छन् । केही उरन्ठ्उेला प्रयोगसँगै अन्टसन्ट किस्सा, बीचबीचमा कविता राखेर बाहिर बाँधिएका भूमिका, देखाइका पण्डित्याइँलाई सहन सक्नेहरूका लागि तङसिङ नरिवल पनि हो, जट्टा र खबटा उप्केपछि खास फलमा पुर्याउँछ । लामालामा कविताले बीचबीचमा आस्वादनमा इरर गरे पनि छोटाछोटा कविताले आस्वादनको चरमोत्कर्षमा पुर्याउँछ । प्रकृति दोहनका सन्दर्भमा समय चेत, विषय चेत र प्रकृति चेतसहित मानिसका संवेदनामाथि प्रहार गर्न चाहिने कविताको भाषामा कवि बोलेकै छन् । तर, पछिल्तिरका पानाहरूमा जुन इको विमर्श मा ६ जना लेखकको भूमिका र ११ जना लेखकको शुभकामना सन्देश पढ्दा लाग्छ, राजा आफ्ना बचाउका लागि सेना खडा गरिरहेका छन् । तङसिङको इको कवितामा कति इको छ, त्यो कविताले नै भन्ने हो, विमर्शले होइन ।"
भाषाक्रान्तिका पर्याय स्वतन्त्र उम्मेदवार,"अहिलेको चुनावमा केही स्वतन्त्र उम्मेदवारको पक्षमा आएको लहर भाषा र अभिव्यक्तिको क्रान्ति हो । यो राजनीतिसँग त यसै पनि जोडिएको छ, तर राजनीतिको कुन चरित्रको प्रतिक्रियास्वरूप यो लहर जन्मियो भन्ने कुरा सबैभन्दा महत्त्वपूर्ण हो । म यो लहरलाई चेतनशील भाषिक प्रयोगको रूपमा हेर्छु । यस लेखमा त्यही विषयको छलफलसम्म उठाएको छु । यस लहरको राजनीतिक व्याख्या हुनु सबैभन्दा स्वाभाविक विषय हो । यसमा पनि अनेकौं दृष्टिकोणबाट गरिएका व्याख्या छन् । स्वतन्त्र उम्मेदवारले चुनावै जितेको धेरै होइन, ७५३ स्थानीय सरकारमा केवल तेह्र पालिकामा प्रमुख र चार जनाले उपप्रमुख जित्नुलाई स्वतन्त्र उम्मेदवारको राष्ट्रव्यापी विजयको लहर भन्न सकिँदैन । अहिले चर्चामा आएका जितहरूमा बालेन शाह काठमाडौ, हर्क साम्पाङ धरान र गोपाल हमाल धनगढी हुन् । त्यसमा काठमाडौं नगरपालिकाको मेयरमा युवक बालेन शाहको जितले स्वतन्त्र उम्मेदवारको लहरलाई चेतनाको एउटा नयाँ तरंगको रूपमा लिने भाष्यको जन्म भएको छ । म यो लहरलाई राजनीतिमा भाषाको दिक्कलाग्दो र किञ्चित् मन खुम्च्याउने प्रयोगको विरोधको अभिव्यक्ति हो भन्ने मान्छु । यो भाषिक विद्रोहका अनेकौं चरित्र छन् । केवल परिचित भाषा मात्र नभएर संवाद र सम्प्रेषणका अनेकौं माध्यमको प्रयोग भएको छ अहिले ।क्यानाडाका मार्सल मकलुहान मिडिया पण्डित भनेर चिनिन्छिन् । साठीको दशकको आरम्भतिरै तिनको युवा जगत् र आमसञ्चार जगत्मा प्रभाव पर्न थालेको थियो । हामी विश्वविद्यालयमा पढ्ने सन् साठीका अन्तिम वर्षतिर हिप्पीसम्मत अराजक विचार राख्ने युवा थियौं । त्यो मार्क्सवाद त्यसमा पनि लियोन ट्राटस्कीको विचारको मिश्रित प्रभाव पनि जोडिएको बेला थियो युवामा । अहिेले बालेन शाह र मिडियाको चर्चाले ल्याएका तरंगमा म यो प्रसंग ल्याउन उपयुक्त ठान्छु । मकलुहानको सन् १९६४ मा प्रकाशित किताब अन्डरस्ट्यान्डिङ मिडियाः द एक्टेन्सन अफ म्यान अथवा मिडियाबोध ः मानिसकै विस्तार भन्ने शीर्षकले नै यो कुरा बोल्छ । मिडियाका चरित्र बुझ्नु मानिसको आयामकै विस्तार हो भन्ने मकलुहानको विचार आज झन् महत्त्वपूर्ण भएको छ । मुद्रित, दृष्टिगत, सांगीतिक, चित्रात्मक सबै प्रकारको माध्यमबाट सन्देश प्रवाहित हुन थालेको त्यो समय भयानक परिवर्तनकारी थियो । मकलुहानले रेडियो, कम्प्युटर, टेलिभिजन, फिल्मलाई लिएर आफ्ना निष्कर्ष निकाले । अनि भने ती माध्यमको दूरगामी प्रभाव सामाजिक, दार्शनिक र सौन्दर्यमूलक कुरामा पनि पर्छ । पछि नब्बेको दशकदेखि निजी कम्प्युटर र विद्युतीय चिठीको फ्रयोग सुर भयो । त्यसले भाषिक प्रयोगमा परिवर्तन ल्यायो । त्यसपछिको समयमा इन्टरनेट, वैश्विक वेब आयो, अनि डिजिटल ह्युमानिटिज अथवा मानविकी अध्ययन आएपछि शिक्षा लिने र प्रयोग गर्नेको संख्या बढ्यो । यो प्रसंग ल्याउनुको अर्थ मेरो एउटै छ । भाषिक प्रयोगका आयामको अहिले विस्तार भएको छ । त्यसो त त्यो विद्युतीय प्रयोगबाट भाषा प्रयोग कुण्ठित गराउने डिक्टेटर शासक र तिनका स्वतन्त्र अभिव्यक्तिको नियन्त्रण गर्ने काम पनि भएका छन् । तर अभिव्यक्तिका माध्यमको विस्तार भएकाले अहिले स्वतन्त्रता भएका मुलुकहरूमा भाषिका प्रयोगका उन्मुक्तिका प्रकारहरू व्यापक रूपमा उपलब्ध छन् । त्यसैले अहिले युवाहरूमा सञ्चारका विभिन्न माध्यमबाट भाषा प्रयोग गर्ने चाहना हुनु स्वतन्त्रताबोधी चेतना हो । अहिलेका स्थानीय चुनावमा युवाहरूले विद्युतीय आमसञ्चारको माध्यमको प्रयोग गर्नु र त्यही माध्यमबाट विचारहरू राख्नु भाषिक अभिव्यक्तिमा परिवर्तन खोज्नु हो । नेपालको अहिलेको लोकतान्त्रिक प्रणाली एउटा राजनीतिक उपलब्धि हो । यो अनेकौं आन्दोलन र उत्थानका चेतनाले बनिएको छ । हामी सबैलाई थाहा छ, अहिले नेपालमा बोली अनि भाष्यको प्रयोग र त्यसको व्यापक प्रचार गर्नेहरू राजनीतिकर्मीहरू हुन् । ती धेरैजसो सिद्धान्तका कुरा त गर्छन्, तर तिनमा दर्शनका सिर्जनशील चिन्तन नभएर खेलाडी र बाजी मार्ने चेतनाको प्रभाव बढी छ । तिनले प्रयोग गरेका भाषाको अर्को पक्ष छ श्रोताको उपस्थिति । तिनले बोलेका कुरा सुन्ने जहाँ हेरे पनि मासको अर्थ जमात हुन्छ । नेताहरूले बोलेका कुरामा कम प्रतिभा र बुद्धिको प्रयोग देखिन्छ । एक प्रकारले तिनै कुरा मुद्रण हुने अनि तिनै कुरा सुनिने कारणले गर्दा मानिसहरूमा एक प्रकारको दिक्क लाग्ने अवस्थाको सिर्जना भएको छ । अघिल्लो पुस्ताका मानिसहरू त जेनतेन यस्ता भाष्यलाई पचाउने बानी परेका छन् । तर, युवा पुस्ताले त्यस्ता भाषामा अनि तिनले गरेका प्रतिज्ञामा कुनै सिर्जनशील र नयाँ कुरा भेट्दैनन् । अनि भाष्यको प्रयोग र सिर्जना गर्ने माध्यमको खोजी गर्छन् । अहिले युवाहरूले स्थानीय चुनावमा खासगरी बालेन शाहको चुनाव अभियानमा नयाँ भाष्यको खोजी गर्दै गरेको देखियो । राजनेताहरू दिक्कलाग्दा र अशिष्ट बोली बोल्दा एक प्रकारको लय र अनुप्रास मिलाउँछन् । ती एक प्रकारका अर्कै किसिमका र्याप भट्ट्याउँछन् । बालेन शाह र युवाहरूका र्यापका कुरा धेरै आए । तिनका र्यापमा सामाजिक चेतना र परिवर्तनका चाहना देखिए । राजनेताहरूका भाँति नपरेका र्यापमा कुनै लय, विचार र सपनाको संयोग भेटिँदैन । र्यापको एउटा बलियो राजनीतिक आरम्भ छ । खासगरी अफ्रिकी मूलका अमेरिकीहरूको र्याप संगीत श्वेतजातिको दबदबाको विरोधमा जन्मिएको गायनको माध्यम हो । यसले पछि राजनीतिक विद्रोहको अर्थ लियो । प्रसिद्ध राजनीतिक र्याप गाउनेका चर्चित गीतहरू उपलब्ध छन् । बराक ओबामाको र्याप गायकहरूसँग नजिकको सम्बन्ध थियो, तर पछि उनी यसबाट अलग भए । र्याप सोझै मासमा गएर गाइने रचना भएकाले यसको प्रयोग धेरैले गरे । यो नाटकीय हुन्छ अनि स्वतःस्फूर्त हुन्छ । यसको दुरुपयोग पनि भएको छ, जसले गर्दा र्याप गाउनेको चरित्र नकारात्मक रूपमा पनि लिइन्छ । हामी सडक नाटक र र्यापको सम्बन्ध देख्छौं । नेपालमा राल्फा र्याप थिएनन्, तर आफ्ना कुरा लिएर सोझै मासमा जाने तिनको शैली र सामर्थ्यसँग र्यापका चरित्र मिल्छन् । स्वतन्त्र उम्मेदवार अनि तिनको पक्षमा आएका समर्थनका लहरले राजनीतिक चिन्तक, जोडदार विश्लेषक र हामीजस्ता साहित्य र नाटकवृत्तका मानिस आदि सबैलाई छोएको छ । काठमाडौ नगरपालिकाको चुनाबमा बालेन्द्र शाहको पक्षमा उठेको लहरले पहिले तरङ्गित बनाउँन थालेको हो । स्वतन्त्रताका ती जितहरू अहिले ठूला चर्चाका विषय भएका छन् । आश्चर्य, विस्मय र आक्रोश मिश्रित प्रतिक्रियाहरूको बाढी आएको छ । म यो छोटो छलफलमा राजनीति विश्लेषण गर्न चाहन्नँ । विज्ञ राजनीतिशास्त्री र पत्रकारहरूले लेखिरहेका छन् । यो लहर आउन थाल्दा मेरा मित्र र विद्यार्थी अनि केही साहित्यकारहरूले भनेका कुरामा एउटा अनिश्चित उमंग थियो । त्यो कायमै छ । कुनै गहिरो राजनीतिक मीमांसा थिएन । चुनाव त्यस्तै हुन्छ जहाँ पनि । एमाले बनाम गठबन्धनका दलहरूको चुनावी प्रतिस्पर्धा नै यो चुनावको मुख्य मानक हो । यो मानकभन्दाबाहिर गएर जे हुन्छ, त्यसले प्रतिक्रियाहरू जन्माउने नै भयो । तर, मतदाताले माथि भनिएका नगर नेतृत्व गर्न उठेका उम्मेदवारहरूलाई किन मत दिएर जिताए ? काठमाडौं राजधानीको मेयरका उम्मेदवार राजनीतिमा कुनै परिचय नभएका युवालाई किन मतदाताले भोट दिए ? यो लहर के थियो र कसरी चल्यो ? यी युवकले राजनीतिका हेभिवेट अथवा दलले उठाएका उम्मेदवारहरूलाई किन जिते ? यी विषयमा मीमांसा भएको छैन । खासगरी बालेन्द्र शाहको विषयमा धेरै प्रतिक्रिया जन्मेका छन् । ती विश्लेषकले राजधानीको अन्तर्मुखी, मधेस अमैत्री अनि युवा र तिनका चाहनालाई उपेक्षा गर्ने संस्कृतिको आधार राखेका छन् । कतिले यी बालेन्द्र शाहलाई अमुक राजनीतिक रहस्यवादसँग पनि जोडेका छन् । तर, बलियो समीक्षा गर्नेहरूले मिडियाको लहर अनि त्यसको भाष्यलाई यिनका जितको कारण मानेका छन् । अहिले यो उदयलाई राजनीतिका भाष्यले मात्र व्याख्या गर्न सक्दैन । सिद्धान्तहरूका आधार भाषिक हुन्, तर ती कसरी साधारण रूपमा अभिव्यक्त हुन्छन् त्यो चुनौती हो ।कुनै खास सिर्जनशील कुरा नगर्ने, काम तातोभुत्लो केही नगर्ने, कल्पना पनि खासै नभएका स्थानीय सरकारका पदाधिकारीका कुरा सुनिबसेका अलग भाष्य खोजिबस्ने नगरका मानिसले स्वतन्त्र मेयर छाने भन्नुको अर्थ मेरा निम्ति सकारात्मक कुरा हो र सिर्जनशील भाषाको खोजीको पर्याय हो ।"
कठघरामा कैरतकिरात,"उत्तर र पूर्वबाट आएबायुङ (बाहिङ) राईको ५ दिने पितृसंस्कार सेग्रो को मुन्दम (मुन्धुम) वाचनमा जम्मुमा लाम, जोजिला लाम, खैबर लाम र पैतिक लाम आदि उल्लेख हुँदोरहेछ । राईलिम्बू दुवै बाटोलाई लाम भन्छन् । राईका मुन्दुमविद् भोगीराज चाम्लिङले बाहिङ राईको मुन्दुममा आएको बाटा जम्मु र जोजिला भारतको उत्तरपश्चिम भूगोलमा रहेको पहाड भन्ने जनाएका छन् । यस्तै खैबर र पैतिक लाममध्ये अघिल्लो पाकिस्तान र अफगानिस्तानको सिमानामा पर्ने हिमालको नाका र पछिल्लोचाहिँ भारतको लद्दाखभन्दा उत्तरतर्फको नाका हो । यसले बायुङ राई प्राचीनकालमा भारतको उत्तरपश्चिमबाट आएको संकेत गर्छ । लिम्बूको मुन्धुममा तिनका पूर्वजहरू उत्तरतर्फबाट आएको संकेत पाइन्छ । यसलाई किरात भाषासँग पनि जोड्न सकिन्छ । किरातहरू टिबेटोवर्मन भाषा परिवारअन्तर्गतका विभिन्न भाषा बोल्छन् । टिबेटोवर्मन भाषाको सुरुवात येल्लो रिभर बेसिनमा करिब ५ हजार वर्षपहिले सुरु भएको मानिन्छ । नेपालमा यो भाषा करिब ३ हजार वर्षअघि बोल्न थालिएको आकलन छ । तर, मानव चहलपहल भने पूर्वी नेपालमा ८,१० हजार वर्षपहिले नै थियो भन्ने गुड्रन कोर्विनसले लेखेको प्रिहिस्टोरिक कल्चर्स इन नेपाल (सन् २००७) पुस्तकमा प्रमाण उपलब्ध छ । उनले महोत्तरी जिल्लाअन्तर्गत सिवालिक क्षेत्रमा एक ढुंगे युगको हतियार कारखानाको अवशेष पाएकी थिइन् । ती हतियारहरू ८,१० हजार वर्ष पुराना अर्थात् मध्यपाषण युगका थिए । अर्को कुरा, ती हतियारको स्वरुप भियतनाममा पाइएको मध्यपाषण युगका हतियारसँग मिल्दाजुल्दा छन् ।भियतनामका आदिवासीको पूर्वज प्रोटोअस्ट्रोएसियाटिक मानिन्छ । उनीहरू पहिले दक्षिणी चीन, युनान, याङ्जे नदी तथा दक्षिणपूर्व एसियाको मुख्य भूभागमा बस्थे । नेपालमा मुन्डा, सन्थाल, खरिया जाति अस्ट्रोएसियाटिक भाषा परिवारको भाषा बोल्छन् । यसकारण तराई नजिकको शिवालिक क्षेत्रमा आजका मुन्डा, सन्थाल, खरियाका पूर्वज थिए होलान् भन्ने अनुमान गर्न सकिन्छ । यस्तै भारतको निकोबार द्वीपमा मंगोलियन मूलका मानव ३० हजार हजार वर्षअघि पुगेको भारतीय इतिहासबाट थाहा पाइन्छ । त्यहाँ मंगोलियन मूलका सोप्मेन र निकोबारिज आदिवासी छन् । यसबाट उनीहरूकै एक समूह महोत्तरीसम्म आइपुगेको थियो कि ?हिजोआज कसैको वंशज कताबाट आएका हुन् भनेर थाहा पाउन युरोप, अमेरिका र अस्ट्रेलियामा एन्सेस्टरी डीएनए परीक्षण गरिन्छ । अहिलेसम्म जति पनि किरात समुदायका एन्सेस्टरी डीएनए परीक्षण भए तिनका डीएनए म्याचिङ सिरियातर्फ नभई हिमालउत्तर र पूर्वतर्फ देखाउँछ । किरातका डीएनए म्याचिङ पूर्वी चीन, ताइवान, कोरिया, मंगोलिया र दक्षिणपूर्व एसियाका बासिन्दासँग बढी सामीप्य देखिन्छ । यो पंक्तिकारले संयुक्त राज्य अमेरिकाको मिचिगनको स्टेट युनिभर्सिटी, इस्ट लान्सिङका प्राध्यापक डा मारोहाङ खवाहाङको आनुवंशिक वंशावली अर्थात् जेनेटिक्स जेनेओलोजीको रिपोर्ट प्राप्त गरेको थियो । मारोहाङको आनुवंश अर्थात् डीएनएको सिक्वेन्सिङ पूर्वी चीनका बासिन्दासँग निकै हदसम्म मिल्दोरहेछ । यस्तै, बेलायत बसोबास गरिरहेकी नतासा फाबेन (लिम्बू) को आनुवंशिक वंशावली पनि उत्तर चीन र कोरियाको बासिन्दासँग करिब ७१ प्रतिशत मिल्दोजुल्दो छ । उनको डीएनए मंगोलिया, ताइवान, थाइल्यान्ड, बर्माका बासिन्दासँग पनि मेल खान्छ । केहीको तिब्बतीसँग पनि केही प्रतिशत म्याच भएको पाइन्छ । समग्रमा किरातीको डीएनए म्याचिङ चीन र कोरियनसँग बढी हुन्छ । यसले किरातको आनुवंशिक वंशावली मूलतः चीन, कोरिया र दक्षिणपूर्व एसिायमा जोडिन्छ । मुन्धुमविद् डीबी आङ्बुङले तेह्रथुम जिल्लास्थित फेदाप गाउँपालिकाको सिम्ले माझगाउँमा नवपाषाण युगका हतियार संकलन गरेका छन् । नवपाषाण युग ६ देखि १० हजार वर्षअघिको हो । केही हतियार भने नवपाषाणकालभन्दा पछिका जस्ता छन् । तिनीहरू ४ देखि १० हजार वर्ष पुराना हुनुपर्छ । लिम्बू विशेषतः ढुंगे हतियारलाई सुँगुरको खोरमा राख्दा रहेछन् । त्यहाँ हतियार राख्दा रोगव्याधि नलाग्ने विश्वास गरिँदो रहेछ । तर, सुँगुर दक्षिणपूर्व एसियाबाट पाल्न सुरु गरिएको हो । यसले किरातका समूहहरू विभिन्न कालखण्डमा उत्तरपूर्व र दक्षिणपूर्वबाट नेपाल आइपुगेको पुष्टि हुन्छ । मुन्धुमविद् अर्जुन माबुहाङले लिम्बू जातिको मुन्धुम र इतिहास (२०६९) पुस्तकमा तमोर नदी किनार, लेलेप, इखाबु, तापेथोक, हेल्लोक आदि ठाउँमा लिम्बूका प्राचीन गतिविधिका विवरण मुन्धुममा उल्लेख हुने गरेको लेखेका छन् । लिम्बूको मरोपरोमा अदुवाबेगर सुध्याइँ सम्पन्न हुँदैन । अदुवाको उद्गमस्थल दक्षिणपूर्वी चीनलगायत भारतको पूर्वोत्तर भाग हो । यस्तै लिम्बूको मुन्धुममा कागुनी (फक्सटेल मिलेट) को चर्चा हुँदो रहेछ । त्यो कोदोको उद्गमस्थल पनि पूर्वी चीन मानिन्छ । तर, हिजोआज व्यापक रूपमा पाइने कोदो त अफ्रिकाबाट ल्याइएको हो । यस आधारमा लिम्बू अरुणखोला पूर्वोत्तरमा रहेको हिमालय क्षेत्र पार गरेर हिमाली र पहाडी भेगमा पुगेका हुन् । लिम्बूको मुन्धुमको मूल स्रोत पनि उत्तरतर्फबाट आएकालाई मानिन्छ । पूर्वतर्फ भारत छिचोलेर पूर्वी पहाडी भूभागमा पुगेका समुदाय पनि लिम्बू समुदायमा परिणत भए । उहिले, जो जुन समूह अरुण पूर्व पुग्थे, उनीहरू लिम्बू समुदायमा परिणत हुन्थे । अपवादमा उच्च हिमाली भेगमा बस्नेचाहिँ भोटको संस्कृतिसँग जोडिएर भोटे रहे । पूर्वतर्फबाट आउने समूहमा मुन्धुम विरलै पाइन्छ । उनीहरू नेपालमा मात्र होइन, भारतको पूर्वोत्तर क्षेत्रमा व्यापक फैलिएका थिए । वैदिक आर्यर्ले यजुर्वेद र अथर्ववेद मा मंगोलियन मूलका समुदायलाई केरैत लेखे । केरैत नै कालान्तरमा किरात शब्दमा अपभ्रंस भएको हो । राई, लिम्बू, याक्खा, सुनुवार शब्द त केही सय वर्षपहिलेदेखि मात्रै प्रचलनमा आएको हो । त्यसैले लिम्बूले हामी किरात होइनौं भन्नु किरातको प्राचीन र प्रागैतिहासिक अवस्था नबुझ्नु हो ।"
"स्वअस्तित्व, स्वपहिचान, स्वनिर्णय","लेखक प्रभा बरालको उपन्यास फिलिङ्गो मा नारी अनुभूति, भोगाइ र सङ्घर्षको कथा बुनिएको छ । आजको नेपाली समाज, नेपाली नारीको परिवर्तित सोच र जीवनशैली लेखिएको छ । नारीका पक्षमा आवश्यकताभन्दा बढी सहानुभूति र करुणा खन्याएर लेखिएका भावनाप्रधान उपन्यासविपरीत नारी दया र सहानुभूतिकी पात्र होइन, ऊ आफैं सक्षम र सबल हुन्छे भन्ने यथार्थ प्रस्तुत गरिएको छ । पुराना सोच र मान्यताका फ्रेममा उभ्याइएका नारीपात्रको प्रयोगले आजका नारीका यथार्थलाई प्रतिविम्बन गर्न सक्दैन भन्छ उपन्यासले । उपन्यासकारहरू अक्सर आख्यानमा नारीलाई नै केन्द्रमा राखेर किन लेख्छन् ? यस विषयमा समयक्रममा डिस्कोर्स हुँदै गर्ला, तर केन्द्र बनाइएकी नारीलाई उपन्यासमा कसरी प्रस्तुत गरियो भन्ने विषयले नै महत्त्व राख्छ । बीसको दशकमा बीपीले इन्द्रमाया, चालीसको दशकमा प्रेमा शाहले मम्मी र वानीरा गिरीले निर्बन्ध की म पात्रका माध्यमबाट नारीको स्वअस्तित्व चेत, स्वतन्त्रता प्रेम र विद्रोही रूप प्रस्तुत गरिसकेका थिए । तर, यस अवधिका अधिकांश उपन्यासमा भने नारीलाई ठगिएका, हेपिएका, लुटिएका, दुःख पाएका, कसैको आश्रयमा रहेका कारुणिक पात्रकै रूपमा चित्रण गरिएका छन् । नारी विषयमै लेखिए पनि धेरैजस्ता उपन्यासमा आदर्श पात्र वा पाठकको मनमा सहानुभूति जगाउने पात्रका रूपमा नारीलाई प्रयोग गरिएको पाइन्छ । यस उपन्यासमा भने परम्परागत सोच र लेखनभन्दा पृथक् भएर नारीलाई प्रस्तुत गरिएको छ । र, उपन्यासको महत्त्वपूर्ण प्राप्ति यही हो । मुख्य पात्र सीमान्तीको जीवनका दस वर्षको अवधिमा आएका उतारचढाव र उसले गरेका सङ्घर्ष नै यस उपन्यासको मुख्य विषयवस्तु हो । उपन्यासलाई सामान्य रूपमा सर्सर्ती पढ्दा पाठकले त्यहाँ सीमान्तीको सङ्घर्ष र जापानी परिवेशको चित्रण मात्रै देख्छन्, तर उपन्यासमा अन्य थुप्रै यस्ता सूक्ष्म यथार्थ छन्, जसले आजका सचेत नेपाली नारीको विश्वदृष्टिलाई देखाएको छ । उपन्यासको प्रारम्भमै निर्भय अर्थात् श्रीमान्को डिपेन्डेड भिसामा सीमान्ती जब जापान पुग्छे, पुगेको भोलिपल्ट बिहान उसले प्रकट गरेको दुई दिनको जहाजको यात्रा, थाकेर थिलोथिलो भएको जीउ । बेस्सरी माया गरेँ भन्ठाने होलान् उनले । सायद अधिकांश जोडीले गर्ने माया पनि यस्तै होला । संसार यसरी नै चलेको होला । यही क्षणको प्रतीक्षामा उनले कयौं रात गुजारेका थिए । मैले पनि यसलाई माया नै ठानिदिएँ जस्ता अभिव्यक्तिले दाम्पत्य जीवनमा पुरुषको स्वेच्छाचारी प्रवृत्ति देखाएको छ । मीठो स्पर्श, भावनात्मक संवाद खोजेकी सीमान्ती पहिलो दिनमै यसबाट वञ्चित हुँदा खिन्न भएको र निर्भयको आक्रामक व्यवहारलाई माया ठानिदिन बाध्य भएको प्रस्तुत गरिएको छ । यसबाट उपन्यासले अधिकांशतः नारी पुरुषबाट आत्मीय र सम्मानित प्रेम चाहन्छन् भन्ने देखाइएको छ ।उपन्यासमा देखाइएको अर्को महत्त्वपूर्ण सन्दर्भ नारीहरूको आर्थिक पक्ष हो । कुनै पनि नेपाली नारी आफूले विवाह गरेर आएको घरपरिवार र सम्बन्ध भत्काउन चाहँदैनन् । उनीहरू सम्बन्धलाई सुमधुर बनाउन हरेक प्रकारले प्रयास गरिरहन्छन् र अति भएपछि मात्रै विरोध वा विद्रोहमा उत्रन्छन् भन्ने यथार्थलाई उपन्यासमा सीमान्तीकै माध्यमबाट देखाइएको छ । उपन्यासमा निर्भयको हेपाहा प्रवृत्ति र जापानी प्रेमिकासँग उसको सम्बन्धमाथि सीमान्तीले विद्रोह गरेकी छ । ऊ भन्छे म टुक्रिन चाहन्नँ, म फुट्न चाहन्नँ । मलाई आकाशमा स्वच्छन्द उड्न देऊ । मलाई मै बनेर बाँच्न सक्ने विश्वासको धर्ती देऊ, जहाँ मेरै स्वभावमा बाँच्न सकूँ । र, अन्त्यमा सीमान्तीले आफ्नो बाँकी जीवनको गन्तव्यबारे आफैँले निर्णय लिएकी छे । यो नै यस उपन्यासको सबैभन्दा सुन्दर पक्ष हो । बच्चा जन्माउने वा नजन्माउने, निर्भयसँग बस्ने वा नबस्ने, जापानमा नै बस्ने वा नेपाल फर्कने, माइत जाने वा बाहिरै डेरा गरी बस्ने, कुन विषय पढ्ने, जीवनको गन्तव्य केलाई बनाउनेजस्ता यावत् विषयमा सीमान्तीले एक्लै निर्णय गरेकी छे र ती निर्णयहरूमा ऊ अत्यन्तै सन्तुष्ट छे । नारीका लागि परम्परित मूल्यमान्यताले तोकिदिएको जस्तो साँघुरो छैन आजको संसार भन्ने यथार्थ उपन्यासले भन्छ ।उपन्यासका अजिला म्याम, नीलम म्याम र सीमान्तीजस्ता पात्र आजका चेतनशील नारी हुन् र उनीहरूको उपस्थितिले के देखाउँछ भने अब यी नारीहरूले बिस्तारै समाजको नेतृत्व गर्नेछन् । उनीहरूको काम र प्रोत्साहनबाट अब अरू सीमान्तीहरूको निर्माण हुनेछ । अब यो कहिल्यै नरोकिने यात्रा हो । र, यो यात्रामा चाहेर, नचाहेर एक दिन पितृसत्ताले झुक्नैपर्छ भन्छ उपन्यास । लेखकको नियात्राकार व्यक्तित्वको प्रभाव उपन्यासमा प्रशस्तै छ । अधिकांश ठाउँमा पाठकले आख्यान नभई नियात्रा नै पढिरहेको अनुभूति गर्छन् । आँखा आँखामा नाच्छ हिरोसिमा, गुडियाको गाउँ जस्ता परिच्छेद पढ्दा यस्तो अनुभूति हुन्छ । उपन्यासमा सीमान्तीको जीवन सङ्घर्ष देखाउनुभन्दा पनि उसमा जागृत स्वपहिचान, स्वाभिमान र स्वतन्त्र जीवनप्रतिको सचेततालाई देखाउन खोजिएको छ । जापानी परिवेशका कतिपय प्रसङ्गको पुनरावृत्ति हुनु, समसामयिक सन्दर्भ नआउनु, कलात्मकताको अपेक्षा रहनु र अन्त्यमा निर्भयप्रति सीमान्तीमा देखिएको भावुकता यस उपन्यासका सीमा हुन् । उपन्यास पढिसक्दा भने एउटा प्रश्नले लखेटिरहन्छ आज पनि एक्लो केटीलाई बहालमा बस्न एउटा कोठा त नपत्याउने यो बैगुनी सहरमा सीमान्तीले जस्तै सरल बाटो हिँडेर सहज रूपमै नेपालका कति महिला लक्ष्य प्राप्तिमा पुग्लान् ?महिलालाई समर्पण गरी महिलामाथि लेखिएको यस उपन्यासको लेखक, प्रकाशक, सम्पादक, कलाकार सबैमा महिलाको उपस्थिति देखिएको छ । साहित्यको बहुआयामिक क्षेत्रमा सक्षम र सबल भएर यो स्थानसम्म आइपुग्न नारी साहित्यकारलाई झन्डै एक शताब्दी समय पर्खनुपरेको यथार्थ इतिहासले बताउँछ । समग्रमा नारीको आत्मविश्वास र स्वनिर्णयले प्राप्त गरेको सफलताको कथा बोकेको फिलिङ्गो नेपाली साहित्यको पठनीय कृति हो ।"
कबड्डी : अब खेल्न पुग्यो,"सिनेमा या त जिम्मेवार हुन्छ या गैरजिम्मेवार । यदि तपाईं आफ्नोसमयलाई बुझेर फिल्म बनाइरहनुभएको छ भने जिम्मेवार फिल्म बन्छ, प्रसिद्ध निर्देशक, कवि, गीतकार, पटकथाकार गुलजारले सन् १९९६ मा दिएको एक अन्तर्वार्ताको अंश हो यो । सन् १९९४ मा दिएको अर्को अन्तर्वार्तामा गुलजार फिल्मको बजार, व्यावसायिकता एवं लोकप्रिय र कलात्मक फिल्मका श्रेणीबारे भन्छन्, यो श्रेणी कसले बनायो, श्रेणीहरू तपाईंहरू बनाइरहनुभएको छ । व्यावसायिक हित त हुन्छ । सिनेमा आर्ट फर लाइफ हो । यदि तपाईं रिफर्म गरिरहनुभएको छैन भने रिकर्ड त गर्नुहोस् । कुनै पनि कलाको यो भूमिका रहनुपर्छ । अब जो फिल्मकारहरू रिकर्ड गर्न सकिरहेका छैनन्, वास्तवमा तिनीहरू फास्ट फुड बेचिरहेका छन् । त्यसैले त म भन्ने गर्छु, सिनेमा या त जिम्मेवार हुन्छ या गैरजिम्मेवार ।नेपाली सञ्चारमाध्यम र सिनेमा दर्शकहरूमा यतिबेला कबड्डी४ को चर्चा छ । सिनेमाले दर्शकको ध्यान तान्न सफल भएको छ । र, व्यावसायिक रूपमा सिनेमा निर्माता, निर्देशकहरूले अपेक्षा गरेभन्दा बढी सफल भएको छ । सिनेमाको व्यावसायिक सफलतासँगै यसका विविध पक्षबारे चर्चापरिचर्चा, प्रशंसा र आलोचना हुन थालेको छ । सिनेमाका लेखक, निर्देशक र कलाकारहरूले ती सबै प्रकाशित आलोचना र समीक्षाको गम्भीर अध्ययन पनि गर्नुपर्छ । किन गर्नुपर्छ ? किनभने सिनेमा निर्माण व्यावसायिक मात्रै नभइ एउटा जिम्मेवारीयुक्त र महत्त्वपूर्ण सिर्जनात्मक कर्म हो । यस्तो सिर्जनात्मक काम, जसले आफ्नो समयको, एउटा कालखण्डको अभिलेख राख्छ । गुलजारका शब्दमा भन्ने हो भने रिकर्ड गर्न सक्छ । रिफर्म का लागि आवाज उठाउन सक्छ, उत्प्रेरणा दिन सक्छ । त्यसैले गुलजारको शब्द फास्ट फुड को यहाँ उल्लेख गर्दै भन्नुपर्छ सिनेमा फास्ट फुड जस्तो हुनु हुँदैन । जसलाई खाएर एकछिन पेट भर्न त सकिन्छ, तर अन्ततः त्यसले स्वास्थ्यलाई हानि गर्छ ।हलिउडदेखि बलिउडसम्मै सिनेमा शृंखला अर्थात् सिक्वेल बनाउने चलन बढ्दै गएको छ । कुनै सिनेमा चल्यो भने पुरानै नाम राखेर त्यसको दोस्रो, तेस्रो, चौथो, पाँचौं, छैटौं भागसम्म बनाउने चलन देखिन थालेको छ । यो चलन नेपाली सिनेमामा पनि देखिँदै छ । ताजा उदाहरण कबड्डी४ । कबड्डी४ लाई कबड्डी शृंखलाको फाइनल म्याच भनिएको छ । कबड्डी४ हेरेपछि दर्शकलाई पनि अनुभव हुन्छ ल अब कथा सकियो । कबड्डी को पहिलो शृंखला हेर्दा मलाई जोमसोममा बसेर स्थानीय अर्गानिक फापरको रोटी त्यहीँको तरकारी र गोलभेंडाको अचारसँग खाएझैं स्वादिलो लागेको थियो । कथावस्तु, पात्रहरूको चयन, संवाद र दृश्यांकनले एउटा स्वाद दिएको थियो । सिनेमामा खिचिएका दृश्यहरू मौलिक र मनोरम थिए । छायांकनले आँखालाई शीतल बनाएको थियो । कथा कालीगण्डकी बगेजस्तै गतिमान बगेको थियो । संवादहरू स्वादिला र चोटिला थिए । फिल्म हेरेर दर्शक हलबाहिर निस्कँदा उनीहरूले एक प्रकारको तृप्ति र आनन्द अनुभूति गरेका थिए । कबड्डी को दोस्रो शृंखलाले पनि पहिलोको गतिलाई पक्रेको थियो । मुस्ताङकै कोदोको ढिँडो जोमसोममा बसेर गुन्द्रुक मस्यौराको झोल र गोलभेंडाको अचारमा चोप्दै खाएझैं तिख्खर मौलिक स्वाद दोस्रोमा पनि थियो । कथाको गति, संवाद, अभिनयमा पहिलो शृंखलाकै ताजापन दोस्रोमा पनि देखिएको थियो । कबड्डी को तेस्रो शृंखलामा कथाको सारवस्तु केही कमजोर थियो । तर, सिनेमा अघिल्ला दुई भागको पृष्ठभूमिमा उभिएको हुनाले त्यसमा गति र दर्शकलाई उत्सुक बनाउने ठाउँ थियो । त्यही स्पेसमा तेस्रो शृंखला उभिएको थियो । काजी (दयाहाङ) को बिरक्तिएको मनलाई नायिकाका रूपमा उपासना सिंहको प्रवेशले आकर्षित गरेको थियो । तेस्रो शृंखलाचाहिँ भृकुटीमण्डपबाहिर फुटपाथमा बेचिने पोलेको मकैजस्तो थियो । पहाडमा फलेको मकै नुनखुर्सानीसँग खाँदाझैं स्वाद थियो, कबड्डीको तेस्रो भाग । यही शृंखलामा कथाले नयाँ ट्वीस्ट लिएको थियो र अब के हुन्छ भन्ने उत्सुकता बाँकी छोडेको थियो । कबड्डीको जुन तिख्खर स्वाद पहिलो र दोस्रोमा थियो, तेस्रो भागसम्म आइपुग्दा त्यो केही कम भइसकेको थियो । कबड्डी४ अर्थात् चौथो भागसम्म आइपुग्दा फिल्मको अर्गानिक विशेषता, कथाको स्वाभाविकता र गति पहिलेका शृंखलाको तुलनामा कमजोर भएको छ । केही चिकन, केही प्याज, केही गाजरको टुक्रा र केही सागका पात हालेर फापरको रोटीलाई बर्गर बनाएझैं लाग्छ फिल्म कतैकतै ।तर, अघिल्ला भागको संरचनामा उभिएको कबड्डी४ ले आफ्नो कथा, गति र स्वाभाविकता पूरै गुमाएको भने छैन । फिल्मले दर्शकलाई हेरुन्जेल बाँधेरै राख्छ । केही कमजोर दृश्यहरू भए पनि सामान्य दर्शकका लागि हेरुन्जेल फिल्म मनोरञ्जनात्मक छ । दर्शकलाई बाँध्ने भनेको पटकथा, संवाद र अभिनयले हो । त्यसमा संगीत र फिल्मको दृश्यांकनको पनि उत्तिकै भूमिका हुन्छ । पटकथा पहिलेको तुलनामा कसिलो र गतिमान छैन । कतिपय दृश्यले उत्सुकता जगाउँदैन, जस्तो सिनेमाको उत्तरार्द्धतिर बेहुली लिएर मोटरसाइकलमा भाग्दाको दृश्य । यो दृश्यमा सक्कली नायिका मोटरसाइकलमा छैनन् भन्ने पूर्वानुमान दर्शकले गरिसकेका हुन्छन् । त्यसैले मोटरसाइकलको पछिपछि बमकाजीको टोलीले बाइक कुदाएको दृश्य दर्शकलाई उत्सुक बनाउने खालको छैन । लाखौं वर्षदेखि मानव समाज छ । हजारौं भाषा, संस्कृति र समुदायका मानिस पृथ्वीका विभिन्न भूभागमा बस्छन् । तिनका आआफ्ना संस्कृति, धर्म, भाषा, गीत, लोकगीत, दुःख र सुखका कथा छन् । लाखौं वर्षदेखि मानिसले प्रेम गर्दै आइरहेका छन् । जबसम्म मानव समाज अस्तित्वमा रहन्छ, प्रेम पनि अस्तित्वमा रहनेछ । जबसम्म समाज रहन्छ, समाजमा विभिन्न प्रकारका द्वन्द्व र अन्तर्विरोधहरू पनि रहन्छन् । मानिसले रचना गर्ने कलाको आधार मूलतः ऊ बाँचिरहेको समाज र समय हो । सिनेमा पनि यही समाजको प्रतिविम्ब, प्रतिक्रिया र सिर्जना हो । समय वा बाँचिरहेको कालखण्डको कथा हो, प्रस्तुति हो । यस अर्थमा कबड्डीले हाम्रो समयको कथा समय चेतनाअनुसार भन्नुपर्थ्यो । त्यो भन्ने क्रममा कबड्डी४ केही चुकेको छ । खासगरि यो सिनेमाले नारीलाई हासिल गर्ने साधनको रूपमा हेर्न खोजेको झल्को केही दृश्यमार्फत् दिन्छ ।कबड्डीको पहिलो शृंखलाबाट सुरु भएको एकतर्फी प्रेमलाई दोस्रो शृंखलामा जसरी टुंग्याइएको छ, त्यो एकदमै स्वाभाविक, न्यायिक र उचित छ । प्रेम दोहोरो हुन्छ । साँचो मिलन दुईतर्फी सहमतिमा मात्रै हुन्छ । कसैले कसैलाई मन पराउन सक्छ, तर त्यो प्राप्तिको आधार बन्दैन यदि जसले चाहेको उसलाई अर्को पक्षले मन पराउँदैन भने । फिल्मको दोस्रो शृंखलाको अन्तिमतिर आफूले मन पराएको केटोसँग भागिरहेकी मैयाँलाई जब रोकेर आफ्नो कब्जामा काजीले लिन खोज्छ, त्यसबेला मैयाँले कडा रूपमा विद्रोह गर्छे र म मरिगए पनि तँलाई स्विकार्दिन भन्छे । यहीँनेर काजी भावनात्मक रूपमा पराजित हुन्छ र कब्जामा आइसकेकी मैयाँलाई छोड्छ । यो दृश्यमा दयाहाङले प्रभावकारी ढंगले आफ्नो पात्र बाँचेका छन् । कबड्डीकबड्डी अर्थात् दोस्रो भाग फिल्मको सारांश र समय चेतनाको अभिव्यक्ति पनि हो । प्रेम दुईतर्फी सहमतिको आधारमा हुर्कन्छ र अघि बढ्छ । बलजफ्ती छेकेर, कब्जा गरेर शारीरिक रूपले नियन्त्रणमा कसैलाई लिए पनि प्रेम प्राप्त गर्न सकिँदैन बरु घृणा हात लाग्छ । त्यसैले कसैले तिम्रो प्रेमलाई अस्विकार्छ भने त्यो अस्वीकारलाई स्वीकार गर भन्ने लोकतान्त्रिक चेतना र सन्देश कबड्डीको दोस्रो भागले दिन्छ । तर, यो शृंखलाले केटीलाई जुत्तासँग तुलना गरेको छ । आफूले मन पराएको जुत्ता पो जुत्ता, नभए खाली खुट्टै ठीक भन्नेजस्ता संवाद लोकप्रिय भए पनि तिनले दिने सन्देश हो महिलाहरू भोगका साधन हुन्, उपभोग गर्ने साधन हुन् । र, यो सन्देश महिलाद्रोही छ ।कबड्डी र कबड्डीकबड्डी अर्थात् पहिलो र दोस्रो शृंखलाकी नायिकाको चरित्र चित्रण सुदृढ, स्वाभाविक र सामयिक लाग्छ । त्यो तुलनामा कबड्डी४ की नायिका शिक्षिका शान्तिको चरित्र निर्माण फितलो छ । कबड्डीकी सुरुकी नायिका मैयाँभन्दा पृष्ठभूमि, शिक्षा र अनुभवका आधारमा कबड्डी४ की शान्ति स्वाभाविक रूपमै परिपक्व र दृढ देखिनुपर्थ्यो । पढेलेखेकी र शिक्षिकासमेत रहेकी शान्ति (मिरुना मगर) आफूलाई अपहरण गरेर बलजफ्तीविवाह गर्न खोज्ने बमकाजीअघि निरीह बनेर आँसु खसालेर बस्नु स्वाभाविक लाग्दैन । म तिमीलाई मन पराउन्न, तिमीले मलाई यसरी बलजफ्तीथुनेर राख्नु हुँदैन । यो कानुनी रूपमा पनि अपराध हो । म तिमीलाई आफ्नो जीवनसाथी मान्न सक्दिन भनेर विद्रोहका शब्द बोल्न सक्ने र बमकाजीविरुद्ध बोलीले भए पनि प्रतिरोध गर्न सक्ने प्रशस्त ठाउँ हुँदाहुँदै यो स्पेसलाई ठीक ढंगले चित्रण र प्रयोग गर्न पटकथाकार, संवाद लेखक र निर्देशक चुकेका छन् । सबभन्दा नराम्ररी निर्देशक चिप्लेको र चुकेको ठाउँ नै यही दृश्य हो । शान्तिको व्यक्तित्व, उसको आत्मबल, प्रेमप्रतिको दृढता, सिनेमाको सन्देश र सामयिक चेतना प्रवाह गर्ने महत्त्वपूर्ण अवसर यहीँनेर थियो । कबड्डी४ मा आफ्नो समय अभिव्यक्त गर्ने ठाउँ हुँदाहुँदै यहाँनिर चुक्चुकाउने ढंगले लेखकनिर्देशक चुक्नु नमज्जालाग्दो छ । सिनेमाको अघिल्ला कडीमा झाँक्रीले लठ्याएर पेट बोकाएको तथ्यलाई निर्देशकले कसरी बिर्सेको र झाँक्रीलाई अस्वाभाविक ढंगले किन चोख्याउनुपरेको ? यो दृश्य कबड्डी४ मा आवश्यकतै थिएन ।यस्ता विभिन्न कमीकमजोरी हुँदाहुँदै पनि कबड्डी४ लाई दर्शकले मन पराएका छन् । फिल्म हिट भएको छ । अपेक्षाभन्दा बढी कमाइ गर्न सफल भएको छ । किन होला ? किनभने यो सिनेमाका पात्रहरूसँग दर्शकहरूले अपनत्वको भाव राखेका छन् । काजी र बीके मात्रै होइन, अरू पात्र पनि हाम्रो समाजका प्रतिनिधि पात्र नै हुन् । सिनेमामा उनीहरूको उपस्थिति स्वाभाविक लाग्छ । तिनीहरू हाम्रै दैनिन्दिन जीवन वरपर देखिएझैं लाग्छ । काजीको एकोहोरो प्रेम असफल भएको छ, पटकपटक । त्यसैले त्यस पात्रमा अनेकौं कमजोरी भए पनि त्यसप्रति दर्शकमा सहानुभूति त कतै कतै । विगतका तीन भागमा कबड्डीका विभिन्न पात्र हेरेका दर्शकलाई ती पात्र परिचित लाग्छन् । कबड्डी४ का पात्रहरूको अभिनय पनि प्रभावशाली छ । विजय बरालको चरित्र चित्रण कथामा स्वभाविक छ, त्यो पात्रमा उनी फिट देखिएका छन् । सौगात मल्ल कतैकतै नाटकीय र लाउड लाग्छन् । मिरुना मगरका लागि अभिनय देखाउने स्पेस धेरै छैन फिल्ममा । उनको अभिनय स्वभाविक छ । गीतसंगीत उपयुक्त छ । सिनेमा हाम्रो समयको अत्यन्तै प्रभावकारी कला माध्यम हो । यसले लाखौंलाख मानिससँग आफूलाई जोड्न, प्रभावित गर्न, रुवाउन, हँसाउन अनि उनीहरूका संवेदनालाई उद्वेलित र प्रेरित पनि सक्छ । त्यसैले यो माध्यमको प्रयोग सोचीबिचारी गर्नुपर्छ । प्रेम भावनात्मक रूपमा मन जितेर मात्रै गर्न सकिन्छ । प्रेम सहमति र स्वीकृतिमा मात्रै हुन्छ । असहमति र बलजफ्तीमाप्रेम फुल्दैन । आजको पुस्तालाई यो सिकाउनु जरुरी छ । कबड्डीका शृखंलाहरूले महिला हरण गर्ने, छोप्ने चलनलाई महिलामण्डित गर्न खोजेझैं देखिन्छ, यो जरुरी छैन । छोप्ने चलन अधिकार होइन, कानुनी रूपमा दण्डनीय हो भन्ने तथ्यलाई हाम्रा सिनेमाहरूले बुझाउन सक्नुपर्छ । प्रेम पुरुषको मात्रै अधिकारको विषय होइन । नारीहरू पनि प्रेममा पुरुषजत्तिकै अधिकार राख्छन् । प्रेम गर्ने तरिका परिवर्तन भएको छ । प्रेम सहमति, सहकार्य र समर्पणको आरम्भ हो, त्यहाँ कुनै पनि प्रकारको हिंसा र बलजफ्ती चल्दैन । आजको पुस्ता र समय फेरिएको छ । यो फेरिएको समयको कथा भन्नु आजको आवश्यकता हो । कबड्डीका चारै शृंखला व्यावसायिक रूपमा सफल भए । सिनेमा चर्चित नै रह्यो । तर, हामीलाई जिम्मेवार र उल्लेख गर्नलायकका सिनेमा चाहिएका छन् । कबड्डीको टिमले यो आवश्यकता बिर्सनु हुँदैन । रामबाबु गुरुङले सुरु गरेको कबड्डी खेल कबड्डी४ सँगै सकियो । कबड्डी४ मा विभिन्न कमीकमजोरी छन्, तर रामबाबुमा आफ्नो परिवेशको कथा पस्किन सक्ने खुबी छ । सिनेमा निर्माण एउटा सामूहिक सिर्जनाको परिणाम हो । त्यहाँ संगीत, संवाद, सिनेमाटोग्राफी, कथा र अभिनयलगायत अरु अनेकौं पक्ष मिलाईमिलाई माला उन्दा फूल उनेजस्तै उन्नुपर्छ, तब मात्रै राम्रो सिनेमा बन्छ । रामबाबुको सफलता कबड्डी४ मै नटुंगियोस् । उपेन्द्र सुब्बा, दयाहाङ राई, सौगात मल्ल, बुद्धि तामाङ, विजय बरालजस्ता साहित्य र रंगमञ्चको अनुभव भएका मानिसहरू उनको टिममा छन् । यो टिमले अझै राम्रा सिनेमा निर्माण गर्न सक्छ । त्यसको लागि अध्ययन, अनुसन्धान र मिहिनेत जरुरी हुन्छ । नेपाली सिनेमाको मौलिक भाषा, लय र प्रस्तुति निर्माण गर्न नेपाली जनजीवनमा थुप्रै कथा छन् । त्यो खोज्ने र तिनमा फिल्म बनाउने जाँगर रामबाबुमा नमरोस्, किनभने उनी यो समयको एक सम्भावना बोकेका निर्देशक हुन् ।"
दरिद्रता : दस प्रकरण,"१०म त के थिएा र ?दरिद्रताको पिँजडामा बन्दी पन्छी न थिएा बन्धनको तार ठुङ्दाठुङ्दा जीवन रगतपच्छे थियो र, एक दिन तिमीले मलाई तिम्रा आाखाहरुको आगालोमायसरी बााधिदियौ, कि म मुक्त भएा सिङ्गै आकाश मेरो भयो ।"
