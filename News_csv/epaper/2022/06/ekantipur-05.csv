शीर्षक,विवरण
दलाई लामाको अफिस बन्द गर्ने मै हो : प्रधानमन्त्री,"तर प्रधानमन्त्रीले भने, चुनाव ढिलो गर्यो भने झन् विवाद हुन्छ । गठबन्धनका पार्टनरसँग कुरा गरेर कात्तिक वा मंसिरमै चुनाव हुन्छ, उनले भने । समस्या भए पनि गठबन्धनको विकल्प नभएको उनको भनाइ छ । गठबन्धन भन्नेबित्तिकै समस्याविहीन नै हुन्छ भन्ने हुँदैन । पार्टीभित्र त समस्या हुन्छ भने गठबन्धनमा समस्या हुने नै भयो । समाधान गरेर जानुपर्छ । समाधान नहुने समस्या पनि छैनन्, उनले भने, जे प्रयोजनका लागि गठबन्धन बनेको हो, त्यसको उपादेयता सकिएको छैन । प्रधानमन्त्री देउवाले अहिलेको चुनावी परिणाम राम्रो रहेको र गठबन्धन आउँदो चुनावसम्म कायम रहने विश्वास पनि व्यक्त गरे ।गठबन्धनका विषयमा पार्टीभित्र अब समस्या नरहेको उनको दाबी छ । पार्टीभित्र त निर्णय भएपछि भइहाल्छ नि । कांग्रेस डेमोक्रेटिक पार्टी हो, आआफ्नो विचार त भइहाल्छ नि । हाम्रो पार्टीमा त्यस्तो समस्या छैन, उनले भने । स्थानीय तहको चुनावमा तयारीका लागि समय अलिक कम भएको महसुस आफूहरूले नै गरेको बताउँदै प्रधानमन्त्रीले संसद्को निर्वाचनका लागि पर्याप्त समय राख्ने जानकारी दिए । स्थानीय तह निर्वाचनका लागि हामीलाई समय कम भयो । तर संसदीय चुनाव त एकै दिन नभइरहेका बेला स्थानीय चुनाव एकै दिन भयो । मतदाता शिक्षामा केही कमी भयो । प्रमुख, उपप्रमुख र अरू पदमा एकैचोटि मत हाल्नुपर्दा अलमल धेरै भयो । त्यसैले धेरै मत रद्द भयो । आउने दिनमा यस्तो हुन दिनुहुन्न ।"
मापदण्डभन्दा तीन गुणा बढी आयोडिन,"विज्ञको सुझाव सरकारले मानेनयसअघि गरिएको सरकारी अनुसन्धानले पनि भान्सामा चाहिनेभन्दा बढी आयोडिन प्रयोग भएको देखाएको थियो । सन् २०१६ मा सरकारले दातृ निकायसँगको सहयोगमा निकालेको नेसनल माइक्रोन्युट्रियन्ट स्टाटस सर्भे मा पनि १५ पीपीएमभन्दा बढी आयोडिन ९१ प्रतिशतले प्रयोग गर्ने गरेको उल्लेख छ । २ हजार १ सय ९ घरबाट नमुना संकलन गरी तयार पारिएको प्रतिवेदनमा हरेक १० परिवारमध्ये ९ परिवारले आयोडिनयुक्त नुन खाने गरेको निष्कर्ष निकालिएको छ । जसमा ६७५ प्रतिशत घरमा प्रयोग हुने नुनमा आयोडिनको मात्रा ४४२ पीपीएम रहेको उल्लेख छ ।साल्ट ट्रेडिङ कर्पोरेसनका प्रवक्ता कुमार राजभण्डारीले नुनमा आयोडिनको मात्रा केकति हुनुपर्छ भन्ने विषयमा कर्पोरेसन जिम्मेवार नभएको बताए । आयोडिनको मात्राको विषय खाद्य तथा गुण नियन्त्रण विभागको क्षेत्राधिकारभित्र पर्ने उनको भनाइ छ । गत वर्ष असारमा स्वास्थ्य सेवा विभागको पोषण शाखामा आयोजित बैठकमा विज्ञहरूले नुनको औद्योगिक उत्पादनमा आयोडिनको मात्रालाई ५० पीपीएमबाट घटाएर ३० पीपीएमभित्र राख्न सुझाव दिएका थिए । तर सरकारले उक्त सुझावलाई बेवास्ता गरेको पाइएको छ । खाद्य प्रविधि तथा गुण नियन्त्रण विभागका प्रवक्ता मोहनकृष्ण महर्जनले सरकारको गुणस्तर र मापदण्ड निर्धारणसम्बन्धी केही जानकारी नभएको बताए । स्वास्थ्य मन्त्रालयका सहप्रवक्ता डा समीर अधिकारीले भने नुनमा आयोडिनको मात्रा धेरै भएर स्वास्थ्य समस्या नदेखिएको दाबी गरे । नुनमा धेरै मात्रामा आयोडिन भएर ठूलो नोक्सान नै भएको पाइएको छैन, उनले भने ।"
बालबालिकालाई खोप असार ९ देखि,"स्वास्थ्यमन्त्री विरोध खतिवडाले कोभ्याक्स सुविधाअन्तर्गत खोप निःशुल्क प्राप्त हुन लागेको बताए । सम्पूर्ण अभिभावकले विद्यालयमा सञ्चालन हुने अभियानमा सहभागी गराई खोप लगाउन अपिल गर्छॅ, उनले भने ।सरकारले खोप लगाउने मिति घोषणा गरे पनि अभियानका लागि आवश्यक तयारी पूरा गरेको छैन । स्वास्थ्य विभागले ३० जिल्लाका स्वास्थ्यकर्मीलाई मात्र तालिम दिएको छ । स्वास्थ्य विभागका अनुसार बालबालिकालाई दिइने खोपमा ०९ प्रतिशत सोडियम क्लोराइड खोपमा मिसाउनुपर्छ । मिसाएपछि हल्लाउने तरिका पनि छुट्टै छ । सिरिन्ज पनि ०२ मिलिलिटर मार्जिनको हुने र अन्य उमेर समूहलाई लगाउन जस्तो सहज नहुने भएकाले तालिम आवश्यक छ ।स्वास्थ्य विभाग खोप शाखा प्रमुख सागर दाहालले यूएसआईडीको सहयोगमा तालिम सञ्चालन भइरहेको र खोप अभियानअगावै सबै जिल्लामा तालिम दिइसक्ने बताए । बालबालिकाका लागि भनेर ल्याउन लागिएको खोप उत्पादन भएको मितिले माइनस ६० देखि ९० डिग्री तापक्रमको कोल्ड रुम (फ्रिज) मा ६ महिनासम्म मात्र राख्न मिल्छ । टेकुस्थित खोप भण्डार केन्द्रमा कोचेर राखे ३० लाख मात्रा व्यवस्थापन हुन सक्छ । प्रदेशस्तरमा यो खोप भण्डार गर्ने कोल्ड रुम छैन । त्यसैले खोप आएको मितिले एक महिनाभित्र वितरण गरिसक्नुपर्छ, नत्र खेर जान्छ । मन्त्रालयका सहप्रवक्ता डा समीरकुमार अधिकारीले खोप व्यवस्थापनमा समस्या नभएको जनाउँदै तालिका मिलाएर वितरण गरिने बताए । विश्व स्वास्थ्य संगठनले सबैलाई खोप अनिवार्य लगाउन आग्रह गर्दै आएको छ ।"
आयोजना सुरु गर्न ईआईए नचाहिने !,"(काठमाडौं)  वातावरणीय प्रभाव मूल्यांकन (ईआईए) का कारण प्रस्तावित ठूला आयोजना कार्यान्वयनमा ढिलासुस्ती भएको भन्दै सरकारले प्रारम्भिक मूल्यांकनकै आधारमा काम अघि बढाउन ढोका खोलेको छ । सरकारले बजेट वक्तव्यको बुँदा नम्बर ३७५ मा ईआईए नसकिए वा पूरा नभए पनि प्रारम्भिक मूल्यांकनका आधारमा आयोजना कार्यान्वयन अघि बढाउन सकिने उल्लेख गरेको छ । उक्त व्यवस्थाअनुसार अब ईआईए र आयोजना निर्माणकार्य सँगसँगै अघि बढ्छ तर कानुनी व्यवस्थासँग मेल खाँदैन । ईआईए स्वीकृत भएपछि मात्र आयोजना कार्यान्वयन अघि बढ्ने कानुनी व्यवस्था छ । ईआईए प्रक्रिया लामो र झन्झटिलो भएकाले विकाससम्बन्धी गतिविधि अघि बढाउन ढिला हुने गरेको गुनासोलाई सरकारले बजेटमार्फत सम्बोधन गर्न खोजे पनि वातावरण ऐन २०७६ र वातावरण नियमावली २०७७ विपरीत हुन्छ । वातावरण ऐन २०७६ मा कुनै पनि आयोजना (प्रस्ताव) को संक्षिप्त वातावरणीय अध्ययन प्रतिवेदन स्वीकृत नगराई कार्यान्वयन गरे ५ लाख रुपैयाँ, प्रारम्भिक वातावरणीय परीक्षण प्रतिवेदन (आईईई) स्वीकृत नगराई कार्यान्वयन अघि बढाए १० लाख रुपैयाँ र ईआईए स्वीकृत नगराई कार्यान्वयन गरे वा त्यसबिपरित काम अघि बढाए ५० लाख रुपैयाँ जरिवाना हुने व्यवस्था छ । ईआईए कुनै परियोजना कार्यान्वयन गर्दा वातावरणमा उल्लेखनीय प्रतिकूल प्रभाव पार्ने वा नपार्ने सम्बन्धमा यकिन गर्नुको साथै त्यस्तो प्रभावलाई कुनै उपायद्वारा निराकरण वा न्यूनीकरण गर्नका लागि अवलम्बन गरिने उपायका सम्बन्धमा विस्तृत रूपमा गरिने अध्ययन तथा मूल्यांकन हो । वन तथा वातावरण मन्त्रालयको योजना महाशाखा प्रमुख तथा सहसचिव शिव वाग्ले ईआईएका कारण आयोजना ढिलासुस्ती हुने र समयमा पूरा नहुने भनी विगतदेखि नै उठ्दै आएको प्रश्नलाई बजेट वक्तव्यले सम्बोधन गर्न खोजेको बताए । वनले ईआईए स्वीकृत गर्न ढिला गरेका कारण आयोजना कार्यान्वयन भएन, समयमा पूरा हुन सकेन भनेर प्रश्न गर्ने गरेकै हुन्, वाग्लेले कान्तिपुरसित भने, त्यही भएर फास्ट ट्र्याकबाट काम अघि बढाउन यस्तो प्रस्ताव गरेको हाम्रो बुझाइ छ । वातावरण ऐन २०७६ को दफा ३ मा आयोजनाको प्रस्तावकले वातावरणीय अध्ययन प्रतिवेदन अनिवार्य तयार गर्नुपर्ने व्यवस्था गरेको छ । ऐनमा राष्ट्रिय प्राथमिकता प्राप्त विकास आयोजना, लगानी बोर्डबाट लगानी स्वीकृत भई कार्यान्वयन गरिने आयोजना, राष्ट्रिय गौरवका आयोजना, प्रचलित कानुनबमोजिम संघको अधिकारक्षेत्रभित्र पर्ने विषयसँग सम्बन्धित विकास निर्माणसम्बन्धी कार्य वा आयोजना, एकभन्दा बढी प्रदेशमा निर्माण कार्य गर्नुपर्ने आयोजना वा नेपाल सरकारले तोकेको कुनै आयोजनासम्बन्धी प्रस्तावको संक्षिप्त वातावरणीय अध्ययन वा प्रारम्भिक वातावरणीय परीक्षण भए तोकिएबमोजिमको निकाय वा ईआईए प्रतिवेदन भए वन तथा वातावरण समक्ष पेस गर्नुपर्ने व्यवस्था छ । वातावरण नियमावली २०७७ को नियम ३ मा पनि प्रस्तावकले वातावरणीय अध्ययन गर्नुपर्ने व्यवस्था गरेको छ । ईआईए गर्नुअघि क्षेत्र निर्धारण गर्नुपर्ने, प्रस्ताव कार्यान्वयन हुने स्थानीय तह तथा सरोकारवाला निकाय वा संस्थालाई प्रस्ताव कार्यान्वयनबाट वातावरणमा पर्न सक्ने प्रभावका सम्बन्धमा सूचना टाँस गर्नुपर्नेलगायतका व्यवस्था नियमावलीमा छ । बजेट वक्तव्यको बुँदा नम्बर ३७५ ले ऐन र नियमावलीमा भएको व्यवस्थालाई अझ चुस्त बनाउन खोजेको मन्त्रालयमा ईआईएसमेत हेर्ने महाशाखा वातावरण तथा जैविक विविधता महाशाखा प्रमुख धनञ्जय पौड्यालको बुझाइ छ । हामीले यस्तो प्रस्ताव लेखेर पठाएको त होइन तर ईआईएलाई कसरी चुस्त र सहज बनाउने भनेर योजना आयोग र अन्य धेरै ठाउँमा छलफल भएकै हो, पौडेलले भने । बजेट वक्तव्यमा आयोजना कार्यान्वयनका क्रममा प्रभाव मूल्यांकन र क्षति न्यूनीकरणसम्बन्धी कार्य सम्पादन गर्न आयोजनामा वातावरणविज्ञ रहने व्यवस्था मिलाइने समेत उल्लेख छ । नेपाल इन्भारोमेन्ट सोसाईटी (नेस) का महासचिव शंकर शर्मा ईआईएलाई छिटो छरितो बनाउन बजेट वक्तव्यमा गरिएको प्रस्तावले पनि वातावरणीय पक्षलाई अस्वीकार नगरेकाले प्रस्तावित व्यवस्थालाई व्यवस्थित र प्रभावकारी बनाउन वातावरण विभागलाई थप जिम्मेवारी दिनुपर्ने तर्क गर्छन् । ईआईएलाई छिटो छरितो बनाउनुपर्छ भनेर पहिलेदेखि नै आवाज उठेको हो, शर्माले भने, बजेटले यसैलाई सम्बोधन गर्न खोजेको जस्तो देखिन्छ । प्रारम्भिक मूल्यांकनका क्रममा वा समग्र वातावरणीय अध्ययनका क्रममा वातावरण विभागलाई जिम्मेवारी दिन सकियो भने अझ प्रभावकारी प्रतिवेदन तयार गर्न सकिन्छ । ईआईए वन तथा वातावरण मन्त्रालयले स्वीकृत गर्ने व्यवस्था छ । ईआईए क्षेत्रका जानकार निरन्जन श्रेष्ठले बजेट वक्तव्यमा रहेको प्रारम्भिक अध्ययनका आधारमा आयोजना अघि बढाउन सकिने व्यवस्था वातावरण ऐन र नियमावलीविपरीत रहेको बताए । केलाई प्रारम्भिक अध्ययन भन्ने नै बुझ्न सकिएको छैन, उनले भने, कसले सल्लाह दिएर यस्तो आएको हो थाहा भएन ।"
सार्वजनिक शौचालयको बिजोग,"(काठमाडौं)  संघीय राजधानी काठमाडौंमा सार्वजनिक शौचालयको बिजोग कसैबाट लुकेको समस्या होइन । नवनिर्वाचित जनप्रतिनिधिले पहिलो बैठकमै यो विषयलाई प्राथमिकता दिएका छन् । काठमाडौं महानगरपालिकाका प्रमुख बालेन्द्र शाह, उपप्रमुख सुनिता डंगोल र वडाध्यक्षहरूसहित गत सोमबार बसेको पहिलो बैठकले पहिलो चरणमा होटलरेस्टुरेन्टमा सर्वसाधारणका लागि शौचालय सुविधा उपलब्ध गराउन साताभित्र सञ्चालकसँग सम्झौता गर्ने निर्णय गर्यो । त्यसयता विस्तारै व्यावसायिक प्रतिष्ठानहरूले यो योजनामा सघाउन चासो देखाउन थालेका छन् । महानगरमा सार्वजनिक शौचालय नभएका होइनन्, पुराना र जीर्ण छन् । कतिपय आवश्यक ठाउँमा शौचालय छैनन् । यसले सर्वसाधारणदेखि विदेशी पर्यटकसम्मलाई सास्ती छ । झो छें टोलकी रूपा शाक्यले शौचालय नहुँदा पुरुषलाई भन्दा बढी महिला समस्यामा पर्ने गरेको बताइन् । शौचालय भनेको ठाउँमा छैनन्, भएका पनि महिलामैत्री छैनन्, उनले भनिन् । राजधानीका सार्वजनिक शौचालय २७ वर्ष पुराना र जीर्ण छन् । रत्नपार्क, भृकुण्टीमण्डप, पुरानो बसपार्क क्षेत्रका शौचालय जेनतेन सञ्चालनमा छन् । खुलामञ्च, वीर अस्पताल अगाडिको शौचालय जीर्ण भएर भत्काएपछि पुनर्निर्माण भएको छैन । न्युरोड गेट, सुन्धारा, भोटाहिटी आकाशे पुलको शौचालय नाम मात्रैको छ । महानगरपालिकाका पूर्वप्रमुख केशव स्थापितको पालामा सार्वजनिकनिजी साझेदारी मोडेलमा विष्णुमती किनारमा बनेका ८ वटा शौचालयमध्ये अहिले कुनै पनि सञ्चालनमा छैनन् । कोटेश्वर, कलंकी, चाबहिल क्षेत्रको शौचालय पनि सडक विस्तारका क्रममा भत्काइएपछि बनाइएन । काठमाडौंमा भएका ५६ वटा शौचालयमध्ये आधा मात्र सञ्चालनमा छन् ।महानगरपालिकाका अनुसार ०५४ मा सार्वजनिक शौचालयको प्रयोगकर्ता ३० लाखबाट बढेर अहिले करिब ६० लाख नाघिसके । राजधानीमा एकातिर सार्वजनिक शौचालयको संख्या घट्दै छ अर्कोतिर माग बढिरहेको छ । महानगरपालिकाले ०७६ मा नयाँ ४२ वटा शौचालय निर्माणको योजना बनायो । तर, जनप्रतिनिधिले जग्गा खोज्दैमा ३ वर्ष बिताए । अहिले सञ्चालनमा रहेका सीमित शौचालय पनि व्यवस्थापन अभावका कारण लथालिंग छन् । रत्नपार्कस्थित वाटिकाको शौचालयमा दिसा गर्न मिल्दैन । भोटाहिटीको शौचालयको ढोका जाम छ । हात धुन साबुनको व्यवस्था छैन । वरिपरि दुर्गन्ध छ । बल्खुमा भने पुलमुनि अस्थायी रूपमा बनाइएको छ ।नवनिर्वाचित जनप्रतिनिधिहरू अहिले भएका शौचालय व्यवस्थापन गर्नतर्फ लागेका छन् । महानगरभित्र खुला स्थान कम भएकाले होटल रेस्टुरेन्ट, बिजनेस कम्प्लेक्स, सरकारी निकाय, स्वास्थ्य, शौक्षिक संस्थासँग समन्वय गरेर शौचालय सुविधा उपलब्ध गराउन सकेमा केही हदसम्म समस्या समाधान हुने निष्कर्षमा महानगरपालिका पुगेको हो । काठमाडौं१५ का वडाध्यक्ष ईश्वरमान डंगोलले होटलरेस्टुरेन्टसँग सम्झौता गर्न मस्यौदाको काम भइरहेको बताए । यो निर्णय कार्यान्वयनमा आएमा तत्कालका लागि समस्या समाधान हुन्छ, उनले भने, दीर्घकालीन समाधान गर्न भएका शौचालय सुधार गर्छौं । महानगरले शौचालयको टेन्डर आह्वान गर्दा आम्दानी गर्ने किसिमले मोटो शुल्क तोक्ने गरेको उनले बताए । पैसा तिर्नुपर्दा व्यवसायीले शौचालय सञ्चालन गर्नुपर्ने जग्गामा अन्य व्यवसाय पनि गर्दा लथालिंग हुने गरेको हो, उनले भने, अब विशुद्ध शौचालय मात्र चलाउने किसिमले मापदण्ड तोक्छौं । महानगरले रत्नपार्कस्थित शौचालयबाट वार्षिक ४७ लाख रुपैयाँ, खुलामञ्चको शौचालयबाट ०७३ देखि वार्षिक २५ लाख ९९ हजार ९ सय ९२ रुपैयाँ, कोटेश्वरस्थित शौचालयबाट १ लाख २० हजार र शंखपार्कस्थित शौचालयबाट ७९ हजार ९ सय ५० र रत्नपार्कस्थित अर्को शौचालयबाट ७ लाख रुपैयाँ उठाउँदै आएको थियो । अहिले सबैको ठेक्का अवधि भने सकिइसकेको छ । सरसफाइ विशेषज्ञ प्रकाश अमात्य भन्छन्, शौचालय निर्माण ठूलो योजना होइन, भएकालाई व्यवस्थापन गरेर निरन्तर चलाउनु मुख्य चुनौती हो । महानगरले बढी पेट्रोल पम्प सञ्चालकलाई कडाइ गर्नुपर्ने उनले बताए । पम्पहरूले सार्वजनिक शौचालय पनि चलाउनुपर्ने मापदण्डमै छ, उनले भने । नेपाल आयल निगम बिक्रेता विनियमावली, ०६५ को दफा ७ मा भने बिक्रेताको सर्वसाधारणलाई लक्षित गरेर बिक्रीस्थलमा कार्यालय, बिक्रीकक्ष, पिउने पानी वा ट्युबवेलसँगै शौचालयको व्यवस्था हुनुपर्ने मापदण्ड छ । एक हजार लिटरको पानी ट्यांकी पनि राख्नुपर्ने कानुनी व्यवस्था छ । तर, पम्प सञ्चालकले उक्त प्रावधानमा अटेर गरेको देखिन्छ । कुपन्डोलत्रिपुरेश्वरकालीमाटीसोल्टीमोडकलंकी राजधानीको भीड हुने क्षेत्र हुन् । झन्डै ५ किमिको खण्डमा ४ वटा पेट्रोल पम्प भए पनि सर्वसाधारण लक्षित शौचालय छैन । उपत्यकामा मात्र १ सय ३५ वटा पम्प छन् । महानगरसँग शौचालय सञ्चालनसम्बन्धी प्रस्ट नीति छैन । आवश्यक कार्यविधि बनाउन ०७६ मा तत्कालीन उपप्रमुख हरिप्रभा खड्गी श्रेष्ठको संयोजकत्वमा कार्यदल गठन गरिएको थियो । तर, कार्यदलले कार्यविधिको मस्यौदा तयार पारे पनि त्यसलाई अन्तिम रूप भने दिन सकेन । खड्गीले आफू संयोजक भए पनि अल्पमतमा परेकाले काम गर्न नसकेको दाबी गरिन् । महानगरले जग्गा उपलब्ध गराउने र बैंकले लगानी गर्ने योजनामा बैंकका सीईओहरूसँग पनि छलफल भइसकेको थियो, उनले भनिन् । महानगरले तयार पारेको कार्यविधिको मस्यौदामा शौचालयको मापदण्डमा १५ वटा सूचक तोकिएको छ । ऐना, प्रकाश, बिजुली बत्ती, डस्टबिन, बेसिन, पानी ट्यांकी, टायल, पेन्टिङ, प्यान, भेन्टिलेसन र महिनावारी हुँदा प्रयोग गरिने प्याडलाई अनिवार्य गरेको छ । मलमूत्र व्यवस्थापन गर्न बायोग्यास प्लान्ट र महिलापुरुष नेमप्लेट, अपांगता भएका, बालबालिका मैत्री र ज्येष्ठ नागरिकका लागि निःशुल्क, आवश्यकता हेरेर नुहाउने कक्ष र सकेसम्म भुइँतलामा बनाउन उपयुक्त हुने उल्लेख छ । त्यस्तै स्मार्ट इट्वाइलेट, शौचालयमा पानीको ट्यांकीको साथसाथै फोहोर संकलन गर्ने ट्यांकी राख्नुपर्ने व्यवस्था छ । आर्थिक परदर्शी र शौचालयको प्रयोगकर्ताको संख्या पत्ता लगाउन र शौचालयबाहेक अन्य प्रयोजन गरेमा ठेक्का रद्द हुने र जरिवाना हुने व्यवस्था गरिएको छ । काठमाडौं१५ का वडाध्यक्ष डंगोलले कार्यविधिलाई अन्तिम रूप दिन धेरै छलफल बाँकी नरहेकाले एक दुई चरणमै टुंग्याउने दाबी गरे । शौचालय निर्माण गर्न स्थानीय तहमा बजेटको भने अभाव छैन । शौचालय बनाउन बढीमा २५ देखि ३० लाख रुपैयाँ भए पुग्ने काठमाडौं महानगरका सूचना अधिकारी वसन्त आचार्यले बताए । तर, उपयुक्त स्थानको अभाव मात्र हो । ग्यास निकाल्न ६० प्रतिशत लगानी वैकल्पिक ऊर्जा प्रवर्द्धन केन्द्र गर्छ, उनले भने । स्वयम्भूमा र त्रिपुरेश्वरमा भने एरोसान नामक संस्थासँगको सहयोगमा आधुनिक शौचालय निर्माण गरिएको छ । पर्यटकलाई समेत लक्षित गरेर बनाइएको शौचालय अपांगता भएका, ज्येष्ठ नागरिक र बालबालिकामैत्री पनि छन् । अहिले महानगरमा शौचालय बनाउन चालु वर्षका लागि ५ करोड, १८ र १३ वडाका लागि एक करोड र ६० लाख रुपैयाँ बजेट छ । आर्थिक वर्ष सकिन लाग्यो, टेन्डर आह्वान भएको छैन । काठमाडौं महानपा १८ वडाध्यक्ष न्हुच्छेकाजी डंगोलले भने निर्वाचनले गर्दा टेन्डरमा जान ढिलाइ भएको दाबी गरे । अब हामी चाँडै नै टेन्डर गर्छौं, उनले भने । विश्व स्वास्थ्य संगठनका अनुसार प्रत्येक ३ सय मिटरमा एउटा र सार्वजनिक स्थानमा ५० जना बराबर एक शौचालय हुनुपर्ने मापदण्ड तोकेको छ ।"
तिर्खाइरहने धरानको 'पानी कथा,"हर्कराजको पानी मुद्दा नवनिर्वाचित उपमहानगर प्रमुख हर्कराज राई धरानमा पानीको समस्या बुझेका सामाजिक अभियन्ता हुन् । एडीबीको आयोजना सुरु भएपछि पनि पानी वितरण समुचित रूपमा नभएपछि उनले भ्रष्टाचारको आशंका गर्दै लामो समयदेखि एक्लै सडकमा आएर आवाज उठाइरहेका थिए । खानेपानी संस्थानलाई खानेपानी बोर्डमा मर्ज गर्नु हुन्न भन्ने मागदेखि पानी चुहावटको विषयमा सरकारी गम्भीरता नपुगेको भन्नेसम्मका मागमा उनी निरन्तर बोलिरहेका सुनिन्छन् । एक वर्षअघि आवेगमा आएर उनले सर्दुखर्दु जलाधारको पाइपलाइन नै तोडफोड गर्दै आयोजनामाथि नै प्रश्न उठाएका थिए । खानेपानीकै विषयमा बोलेपछि उनलाई नगरपालिका कार्यालयभित्र प्रवेश गर्न नदिनेसमेत भएको थियो । त्यतिबेला उनी बार नाघेर भित्र छिर्न खोज्दा लाठीचार्जमा समेत परेका थिए । लाठीचार्ज खेपेका साम्पाङ अहिले मेयर भएर धरान खानेपानी व्यवस्थापन बोर्डको अध्यक्ष भएका छन् । खानेपानी बोर्ड व्यवस्थापन ऐन, २०६४ अनुसार बोर्ड सदस्यमध्ये एक जना अध्यक्ष हुने प्रावधान थियो । तर धरानका पूर्वनगर प्रमुख तारा सुब्बाको पालामा बोर्डको पहिलो बैठकले खानेपानी व्यवस्थापन दायित्व उपमहानगरको भएकाले बोर्ड अध्यक्ष उपमहानगरपालिकाको प्रमुख हुने निर्णय पारित गरेको थियो । यही नियमका आधारमा अहिले हर्कराज बोर्ड अध्यक्ष भएका हुन् । धरानको पछिल्लो जनसंख्या १ लाख ७३ हजार ९६ रहेको बताइए पनि करिब २ लाखको हाराहारीमा पुगेको छ । यो जनसंख्यालाई दैनिक अढाई करोडदेखि ३ करोड लिटर खानेपानी आवश्यक पर्छ । धरानको प्रमुख र बोर्डको अध्यक्ष भएपछि हर्कराज जसरी पनि खानेपानी आपूर्ति गर्ने भनेर रातदिन दौडिरहेका छन् । कहिले बोर्डका कर्मचारीलाई निर्देशन दिइरहेका हुन्छन्, कहिले मुहानमा त कहिले चारकोसे जंगलको भूमिगत बोरिङ पुगेर निरीक्षण गरिरहेका छन् । पदभार ग्रहण गरेकै दिन उनले खानेपानीको बिग्रेको ४ नम्बर पम्प तत्काल मर्मत गरेर चलाउन निर्देशन दिए । उनको निर्देशनपछि शुक्रबार पम्प बनेर सञ्चालनमा आएको छ । बोर्डका निर्देशक पोखरेलका अनुसार उक्त पम्पले दैनिक २५ लाख लिटर पानी तान्छ । साम्पाङको दौडधुपले धरानको खानेपानीको समस्या सधैंका लागि समाधान गर्छ कि गर्दैन भनेर हेर्न बाँकी नै छ । सहप्राध्यापक शर्मा अब डीपीआरअनुसार खानेपानीको काम भए नभएको पत्ता लगाउने र दीर्घकालका लागि समाधान गर्ने जिम्मा पनि नगर प्रमुखको काँधमा आएको बताउँछन् ।"
"मनाङमा सरकारी विद्यालय कुनै टहरामा, कुनै बगरमै !","(मनाङ)  नासों गाउँपालिका१ मा रहेको भानु मावि एक वर्षयता स्थानीय एउटा गुम्बाभित्र सञ्चालनमा थियो । माध्यमिक तहसम्म गरेर ७२ विद्यार्थी थिए, तिबेतन बुद्धिजम पढ्ने नै २२ जना थिए । एक वर्षअघिको बाढीपहिरोले विद्यालयलाई मर्स्याङ्दीको बगरछेउ पुर्याएपछि प्रधानाध्यापक श्यामकृष्ण पन्तले गरेको हारगुहार न स्थानीय तहले सुन्यो न त केन्द्र सरकारले ।गत असार पहिलो साता हामी मर्स्याङ्दीको भेलमा थियौं, त्यसपछि यहींको गुम्बाले सदासयता देखायो । झन्डै एक वर्ष गुम्बाभित्रै विद्यार्थी लगेर पढायौं, पन्त भन्छन्, अनेक रोइलोपछि आफ्नै गाउँपालिकाले दिएको १० लाख र गण्डकी प्रदेश ससरकारले दिएको ७ लाख रुपैयाँका भरमा ६ कोठे टहरो बनाउन सकेका छौं, अघिल्लो साताबाट मात्रै विद्यार्थी यही टहरोको कक्षामा सरेका छन् । दुर्भाग्य के छ भने मर्स्याङ्दी किनारको टेन्ट, टहरो, बौद्ध गुम्बाभित्रको पढाइमा त्यति सुरक्षा नपाएपछि तिबेतन बुद्धिजमका विद्यार्थी पोखरा सरेका छन् भने अरू धेरै पोखरा, लमजुङ वा काठमाडौंतिर लागेका छन् । अहिले विद्यालयमा विद्यार्थी संख्या २२ छ, दरबन्दीका शिक्षक १२ जना छन् । यता मनाङ सदरमुकाम चामेमै रहेको लोकप्रिय माविको हाल पनि उही उस्तै छ । गत वर्ष जेठ ३० मा आएको अविरल वर्षा र बाढीपहिरोले मर्स्याङ्दी नदी ३१ ठाउँमा थुनिएपछिको मारमा सिंगो चामे बजार डुबानमा पर्यो, आसपासका पुल, विद्यालय, होटल सबैजसो कटानमा परे । ४० वर्षअघि स्थापित जिल्लाकै पुरानो आवासीय माविमा पोहोरसम्म ३ सय ३ जना विद्यार्थी थिए, आवासीयमै १ सय १० जना थिए । अहिले १ सय ७४ विद्यार्थी भर्ना भएका छन्, आवासीयमा ४० मात्रै छन् । मर्स्याङ्दी भेलमा परेर काटिएपछि अहिले विद्यालयमा विज्ञान ल्याब कामचलाउ मात्रै छ, खेल मैदानमा मर्स्याङ्दी बहिरहेको छ, आवासीय विद्यार्थीका सबै सेवासुविधा काटिएका छन् । पोहोरसम्म विज्ञान ल्याब राखिएको कक्षमा अहिले विद्यालयको भान्साकोठा छ । ल्याबका सामान स्टोरमा छन् । कार्यालय कक्ष छैन, शिक्षक आवास भत्किएको छ । जेठ पहिलो साता विद्यालय पुग्दा मुस्किलले ८१० जना ससाना नानीहरू आवासीय रूपमा बसिरहेका थिए ।मसहित केही शिक्षक अहिले जिल्ला शिक्षा कार्यालयको एउटा कोठामा गएर बसिरहेका छौं, विपत् व्यस्थापनमा काम गर्ने भनिरहेकै बेला कोभिड संक्रमण र लगत्तैको स्थानीय चुनावले केही काम हुनै पाएन, विद्यालयका प्रधानाध्यापक कृष्णदास कोइराला भन्छन्, विगतमा नमुना विद्यालयका रूपमा प्रदेशमा छानिएपछि पाएको डेढ करोड रुपैयाँको राहतबाट नदी कटान तटबन्ध, पर्खालको काम थालेका छौं । टेन्डर प्रक्रिया सकिए पनि काम भने थालिएको छैन । राष्ट्रपति शैक्षिक सुधार कार्यक्रम, सांसद विकास कोषका योजना वा दुर्गम भत्ताका सेवासुविधामा वञ्चित रहेपछि मनाङभरका २६ सरकारी विद्यालयको समूह बनाएर आफ्नो आवाज सुनाउन काठमाडौं जाने सोचाइमा प्रअ कोइराला पुगेका रहेछन् । पूर्वाधार अभावले पठनपाठनमा बिजोग भएपछि स्थानीय तहले तटबन्ध निर्माणसहितका काममा खर्च गर्न १९ लाख र प्रदेश सरकारले ७ लाख रुपैयाँ दिने भनिए पनि त्यो विद्यालयको खातामा आइपुगेको छैन । मनाङ सदरमुकाममा रहेको विद्यालयको कन्तबिजोगबारे सुनेर माओवादी अध्यक्ष पुष्पकमल दाहाल प्रचण्ड, गृहमन्त्री बालकृष्ण खाँड, नेपाली सेनाका जिम्मेवार पदाधिकारी लोकप्रिय मावि आइसकेका छन् । दिन मिल्ने हदसम्मको आश्वासन दिएर काठमाडौं फिरे पनि न केन्द्र न संघीय, स्थानीय सरकारले लोकप्रियमा तत्कालको राहत पठाउन सकेका छन् । माथिल्लो मनाङमा रहेको अन्नपूर्ण माविको हालत पनि उस्तै छ । न बन्द हुन सकेको छ वा न सहजै चल्न सकेकै अवस्थामा छ । नासों गाउँपालिका५ थोचेंस्थित प्रकाशज्योति माविलाई पनि उस्तै संकट छ । निमित्त प्रधानाध्यापक जगराम विश्वकर्माका अनुसार गत वर्ष दूधखोलामा आएको बाढीले विद्यालय सभाहल आधा बगाएको छ भने २ वटा शौचालय बगाएको छ । विद्यालयको चौर खोलामै मिसिएको छ भने नयाँ बन्दै गरेको छात्रावास भवन जोखिममा छ । जोखिमका कारण विद्यार्थीमा त्रास छ । भर्नाको यो सिजनमा अभिभावक आएर विद्यार्थीको स्थानान्तरण सर्टिफिकेट दिन आग्रह गरिरहेका छन्, उनले भने ।चामेस्थित शिक्षा विकास तथा समन्वय इकाइ प्रमुख मतिलाल चपाईका अनुसार मनाङका ४ वटा माविमध्ये ३ वटामा पुगेको क्षतिको हर्जाना वा भरथेग अझै पुर्याउन सकिएको छैन । तालस्थित भानु मावि पुरै डुबानमा पर्यो भने चामेको लोकप्रिय माविको संरचना आधाउधी भत्कियो । थोंचेको प्रकाशज्योतिको पनि संरचना बगायो भने नासोंस्थित धारापानी प्रावि पनि जोखिममै छ । मनाङमा कक्षा १२ सम्मका २ वटा गरी ४ वटा मावि, कक्षा ८ सम्मका आधारभूत विद्यालय ८ वटा, कक्षा ५ सम्मका आधारभूत विद्यालय १४ गरी २६ विद्यालय छन् ।"
खुल्यो खस भाषाको वर्ण पहिचान,"(काठमाडौं)  खस भाषाको वर्ण पहिचान गरिएको छ । भाषा आयोगको पहलमा भाषाशास्त्रीसहितको टोलीले वर्ण पहिचान गरेको हो । खसलाई नेपाली भाषाको माउ भाषा मानिन्छ । कोरोना महामारी आउनुअघि जुम्लाबाट खस भाषाका प्रतिनिधि बोलाएर काठमाडौंमा छलफल गरेका थियौं, आयोगका अध्यक्ष डा लवदेव अवस्थीले भने, प्रस्ट नभएकाले भाषा वैज्ञानिकको टोलीसहित स्थलगत अध्ययन अनुसन्धान गरेका छौं । भाषा वैज्ञानिक प्राध्यापक माधवप्रसाद पोखरेलको टोलीले खससहित ६९ मातृभाषाको वर्ण पहिचान गरेको हो । नेपाली भाषाको उद्गम थलो जुम्लाको सिंजा क्षेत्रलाई मानिन्छ । त्यहाँ बोलिने भाषालाई खस भाषा भनिन्छ । नेपाली भाषाको भाषिका मानिएको खस भाषा आज पनि कर्णाली प्रदेशमा बोलिन्छ । ११औं शताब्दीमा जुम्ला, सिंजा र दुल्लु क्षेत्रमा फेला परेको नेपाली भाषामा लेखिएको अभिलेख नै नेपालभरि भेटिएकामध्ये सबैभन्दा पुरानो अभिलेख हो, प्राध्यापक पोखरेल भन्छन्, नेपाली भाषा त्यहाँ (जुम्ला) बाट अरुतिर फैलिएको देखिएको छ । तर हामीले नेपाली वर्णमालामा उनेर खस मातृभाषी समुदायलाई अन्यायमा पारेका रहेछौं । सिंजा सभ्यताबाट विकसित खस भाषा समयानुकूल नाम परिवर्तन भएर पर्वते भाषा, गोर्खा भाषा हुँदै नेपाली भाषा बनेको हो । भाषा वैज्ञानिक पोखरेलले खस भाषाको बेग्लै विशेषता रहेको सुनाए । मैले मेरा चेला रामविक्रम सिजापतिलाई जुम्ली भाषामा विद्यावारिधि गराउँदा अग्रस्वर स को ह हुँदैन भनेर सिकाएँ, स्थलगत अध्ययनपछि आफ्नो सैद्धान्तिक बुझाइमा परिवर्तन आएको उल्लेख गर्दै पोखरेलले भने, तर त्यसो होइन रहेछ । त्यहाँ स्थानीय भाषीले सात भनेर उच्चारण गर्न सक्दैनन् हात भन्दारहेछन् । स र ह वर्णको अघोष दुइटै ध्वनि हुँदो रहेछ । उनका अनुसार संस्कृतमा इकार र उकार मात्र ह्रस्वदीर्घ हुने नियम छ । तर खस भाषामा सबै स्वर ह्रस्वदीर्घ हुन्छ । खस भाषाको विशेषतै फरक छ, उनले भने, नेपाली वर्णमालामा उनीहरूको मातृभाषा खस लेख्न नसकिने रहेछ । खस भाषामा करिब २४ वटा स्वरवर्ण र बाँकी व्यञ्जनवर्णसहित ५३ वटा वर्ण रहेका छन् । आयोगले प्रतिवेदनको तयारी चरणमा खस भाषालाई कर्णाली प्रदेशको सरकारी कामकाजको भाषाका रूपमा सिफारिस गर्न चाहेको थियो । भाषाशास्त्रीले नेपाली भाषा र खस भाषा एउटै होइन । कर्णाली प्रदेशका बहुसंख्यकले बोल्ने मातृभाषालाई खस भाषा भन्छन् । त्यसैले खस भाषालाई सरकारी कामकाजको भाषा हुनुपर्छ, भनेर आयोगलाई सुझाएका पनि थिए । तर राष्ट्रिय जनगणना २०६८ को तथ्यांकअनुसार खस भाषा बोल्नेको संख्या १ हजार ७ सय ४७ रहेको छ । तथ्यांकलाई आधार मानेर कर्णाली प्रदेशमा मगर भाषा सरकारी कामकाजको भाषा हुन सक्ने सिफारिस गरेको छ । आयोगले कर्णालीका बहुसंख्यक मानिसले बोल्ने खस भाषाको गहन अध्ययन, अनुसन्धान कार्य अघि बढाएको हो । जुम्ला सदरमुकामस्थित चन्दननाथ नगरपालिका आचार्यबाडाका रमानन्द आचार्यले डेढ दशकभन्दा बढी समयदेखि संकलन तथा लेखन गरी करिब ३३ हजार शब्दको खसिया आखर (नेपाली भाषाको केन्द्रीय भाषिकाको शब्दकोश) तयार पारेका छन् । काठमाडौंवासीले खस भाषामाथि जानीजानी गल्ती गरेका छन्, ७७ वर्षीय आचार्य भन्छन्, नेपाली भाषाको माउभाषा भएकाले यसको मौलिकता बचाउनुपर्छ, जसले गर्दा नेपाली भाषा समृद्ध बन्छ । भाषा जहिले पनि अग्रगामी हुने तर स्थानीय जनजीवनले बोल्दै व्यवहारमा राखेका भाषाको अभिलेखीकरण जरुरी रहेको उनको भनाइ छ । सिंजा गाउँपालिकाका अध्यक्ष पूर्ण धितालले खस भाषाबारे भाषा आयोगबाट आधिकारिक अध्ययन, अनुसन्धान र वर्ण पहिचान भएको बताए । हामी जे बोली बोल्छौं, औपचारिक कार्यक्रममा पनि त्यही बोल्छौं, उनले भने, खस भाषाको औपचारिक अध्ययन भएको थिएन । कतिपय लिपि चिह्न, संकेतहरू थिएनन् अब हामी खस भाषालाई कम्तीमा पालिकाको कामकाजको भाषा बनाउनेछौं । खस भाषाको विकासका निम्ति योजनाबद्ध अघि बढ्ने, विभिन्न पालिकाबीच समन्वय गर्ने, अध्ययन तथा अनुसन्धान निकायसँग साझेदारी गर्ने अध्यक्ष धितालले बताए । संविधानले नेपालमा बोलिने सबै मातृभाषा राष्ट्रभाषा भनेको छ । नेपाली भाषाका अतिरिक्त प्रदेशले आफ्नो प्रदेशभित्र बहुसंख्यक जनताले बोल्ने एक वा एकभन्दा बढी अन्य राष्ट्रभाषालाई प्रदेश कानुनबमोजिम प्रदेशको सरकारी कामकाजको भाषा निर्धारण गर्न सक्नेछ, संविधानमा छ, भाषासम्बन्धी अन्य कुरा भाषा आयोगको सिफारिसमा नेपाल सरकारले निर्णय गरेबमोजिम हुनेछ ।भाषा वैज्ञानिक पोखरेलले खस भाषालाई सरकारी कामकाजको भाषा बनाउनेबारे राजनीतिक निर्णयमा भरपर्ने बताए । राजनीतिक निर्णयबिना भाषा वैज्ञानिकले सरकारी कामकाजको भाषा टुंगो लाउने होइन, उनले भने, तर सिंजा या जुम्लाका केटाकेटीलाई आफ्नै मातृभाषामा शिक्षा दिनुपर्यो भनेचाहिँ ५० वटाभन्दा बढी वर्णको उपयोग गरेर किताब लेख्यो भने मात्रै पढ्न सजिलो हुन्छ । नेपाली वर्णमालामै सिकाउँछु भन्यो भने अन्याय हुन्छ । संविधानले मातृभाषामा आधारभूत शिक्षा आर्जन गर्ने अधिकार प्रदत्त गरेकाले औपचारिक पठनपाठनमा जोड दिनुपर्ने पोखरेलले बताए ।"
जातीय विभेदले खुइल्याइरहेको लोकतान्त्रिक गणतन्त्रको रङ,"नेपालमा जातीय भेदभाव र छुवाछुतलाई मुलुकी ऐन, २०२० ले नै वर्जित गरेको थियो । यसबीचमा त झन् प्रजातन्त्र पुनर्बहाली भयो, लोकतन्त्र आयोÙ सामन्ती व्यवस्थाको अवशेष मानिएको राजतन्त्र हटेर मुलुक गणतन्त्रमय भएकै डेढ दशक भैसक्यो । परन्तु यति धेरै उपलब्धिमूलक राजनीतिक उथलपुथलबीच पनि सामन्ती समाजमा रहेको जातीय विभेदको जरो भने उल्लेखनीय रूपमा हल्लिन सकेकै छैन । नेपाललाई छुवाछुतमुक्त घोषणा गरिएकै शनिबार १६ वर्ष पूरा भैसक्यो, जातीय भेदभाव तथा छुवाछुत (कसुर र सजाय) ऐन, २०६८ जारी भएकै पनि दशक नाघिसक्यो, तर पनि दलित भएकै कारण हुने अत्याचार रोकिएको छैन ।लोकतन्त्रपश्चात् मुलुकका राजनीतिक र प्रशासनिक निकायहरूमा दलितहरूको प्रतिनिधित्व बढाइएको छ । समाजका तल्लो तहदेखि नै दलितहरूको राजनीतिक सहभागिता सुनिश्चित गरिएको छÙ हरेक वडामै महिला दलित सदस्यका लागि एउटा कोटा छुट्याइएको छ । तर, उल्लिखित कानुनी तथा संरचनात्मक व्यवस्थाले मात्रै छुवाछुत तथा जातीय विभेद नरोकिएको यथार्थ यसबीचमा दलितहरूले भोग्नुपरिरहेको अमानवीय अपमान र तिरस्कारले प्रस्टै देखाउँछ । मुलुकलाई छुवाछुतमुक्त घोषणा गरिएयता मात्रै जातीय विभेदकै कारण तीन गैरदलितसहित ४४ जनाले ज्यान गुमाएका छन् । तीमध्ये अधिकांशको पछाडि अन्तरजातीय प्रेम र विवाह मुख्य कारण छन् । यसरी आज पनि प्रेममा जात तगारो बन्नु र त्यसले हत्यामृत्युजस्ता शोकान्त घटना निम्त्याउनु हाम्रो सामाजिक चेतनामाथिकै ठूलो धब्बा हो । सन् २०२० मा संयुक्त राष्ट्र संघले गरेको सर्वेक्षणअनुसार ९७ प्रतिशत दलित यो समस्याबाट प्रताडित छन् । यसको अर्थ, मुलुकका करिब ४० लाख दलितमध्ये सवा लाखबाहेक सबैले कुनै न कुनै रूपमा विभेदको सामना गरेका छन् । र, विभेद खेपेकामध्ये ७० प्रतिशतले समुदायमा समस्या नहोस् भनेर उजुरी गर्दैनन् । यो पछिल्लो तथ्यांकले कानुन भएर पनि दलितका हकमा न्यायको प्रत्याभूति हुन कसरी सकिरहेको छैन भन्ने चित्र प्रस्तुत गरेको छ । विभेदको तह र स्वरूप फरक होला, हरक्षेत्रमा दलितहरूले विभेदको सामना गर्नुपरिरहेकै छÙ कति उच्च पदासीन दलितहरू पनि यस्तो मनोवैज्ञानिक त्रास बोकेर बाँच्न बाध्य छन् । यसरी मुलुकको ठूलो संख्याका नागरिकले सधैं विभेद भोग्नुपर्ने वा यस सम्बन्धी मनोवैज्ञानिक दबाबमा रहनुपर्ने अवस्था गणतन्त्र नेपालका लागि सबैभन्दा अशोभनीय कुरा हो । यो सामाजिक कलंकले खासमा नेपालीको राजनीतिकनागरिक चेतलाई धूमिल तुल्याएको छ । २१ औं शताब्दीका दुई दशक बितिसक्दा पनि देशका हरेक सातमध्ये एक नागरिक कथित जातसोपानको जाँतोमा पिल्सिनुपर्ने यथार्थले हामी बाँचेको समयलाई मात्र प्रश्न गरिरहेको छैन, हामीले अपनाएको लोकतान्त्रिक गणतन्त्रकै रङ खुइल्याइदिएको छ । हाम्रो राजनीतिक व्यवस्थाको उज्यालोलाई सामाजिक रूपमा विद्यमान यो तहको विभेदले छोपिरहेको छ । त्यसैले जुन दिन जातकै आधारमा विभेद भोग्नुपर्ने अवस्थाको अन्त्य हुन्छ, तब मात्र गणतन्त्र नेपालको लाभांश सबै नेपालीमाझ पुग्न सक्छ, र यो व्यवस्थामाथिको यस्तो ग्रहण हट्न सक्छ । छुवाछुतमुक्त राष्ट्र घोषणा, दलितहरूलाई विभिन्न क्षेत्रनिकायमा आरक्षण र जातीय भेदभाव तथा छुवाछुत (कसुर र सजाय) ऐन जारी गरेकै भरमा सरकारले दलितप्रतिको आफ्नो दायित्व सकिएको झैं ठानेको छ । राजनीतिक दलहरूले त आन्दोलन वा विद्रोहमा एउटा मुद्दा वा नारा बनाउन र चुनावका बेला भोट माग्न मात्र दलितहरूको उपयोग गर्दै आएका छन् । शताब्दिऔंदेखि समाजमा जरा गाडेर रहेको यो कुप्रथा अन्त्यका लागि सरकार र राजनीतिक दलहरूको विशेष प्रतिबद्धताको खाँचो छÙ समाजका सबै तह र तप्काको सहभागितामा बृहत् र निरन्तर अभियान सञ्चालन गर्न अत्यावश्यक छ । तर, विशाल अभियानको त कुरै छाडौं, सरकारको वार्षिक बजेट र कार्यक्रममा समेत यो विषय सितिमिति पर्दैन, जसका कारण यो समुदायको सशक्तीकरण हुन सकेको छैन । राष्ट्रिय दलित आयोगको सर्वेक्षण अनुसार पहाडका ३६७ र तराईका ४१४ प्रतिशत दलितसँग घर बनाउने जमिन छैन । यही कारण दलित समुदायको गरिबी राष्ट्रिय औसतभन्दा धेरै बढी अर्थात् ३५ प्रतिशत छ । जनगणना२०६८ अनुसार मुलुकमै ५२४ प्रतिशत दलित मात्रै साक्षर छन्, जुन राष्ट्रिय औसतभन्दा साढे १३ प्रतिशत कम हो । तैपनि दलितहरूको जीवनस्तर माथि उठाउन सरकार ठोस रूपमा प्रतिबद्ध देखिन्न । आगामी तीन वर्षभित्र दलितलाई आवास दिने भनेर घोषणा गरिए पनि त्यसका निम्ति बजेट विनियोजनसम्म नगरिनु यसैको दृष्टान्त हो । दुःखलाग्दो पक्ष, आफैंले बनाएको कानुनको प्रचारप्रसार गरी यस अपराधबारे समाजलाई सचेत तुल्याउन सरकार उदासीन देखिन्छ । यो कुरीति अन्त्यका लागि दिलोज्यान दिनुपर्ने दलहरू उल्टो यस्ता घटनामा संलग्न आफ्ना नेताकार्यकर्तालाई उन्मुक्ति दिलाउन मरिमेट्नसम्म लाज मान्दैनन् । २०६५ माघ १२ गते तत्कालीन प्रधानमन्त्री पुष्पकमल दाहालले जनताका नाममा सम्बोधन गर्दै केन्द्रदेखि गाविसस्तरसम्म छुवाछुत निगरानी केन्द्र स्थापना गर्ने घोषणा गरेका थिएÙ छुवाछुत अपराध हेर्ने छुट्टै इजलास स्थापना गर्ने भनेका थिए । यी घोषणालाई कार्यान्वयनमा लगिएको भए दलितको समस्या न्यूनीकरणमा उल्लेख्य प्रगति हुन सक्थ्यो । तर, यसबीचमा दाहाल दोहोर्याएर प्रधानमन्त्री बनेÙ उनकै दलबाट बाबुराम भट्टराईले पनि सरकारको नेतृत्व गरेÙ अनेकौं पटक सत्ता साझेदारी गरेको उनको दल अहिले पनि सरकारमै छ, तैपनि यसबारे कुनै प्रगति भएको छैन । वास्तवमा सबै दलमा दलितका यस्ता सवालबारे उपेक्षाभाव छ । त्यही भएरै यस्ता विषय कार्यान्वयन नभएका हुन् । युगौंदेखिको समस्या भएकाले झारा टार्ने कार्यक्रम वा सानातिना पहलले मात्र जातीय विभेदको जरो उखेल्न सम्भव छैन । त्यसैले सरकारले दलितको उत्थान र सशक्तीकरणका लागि दिगो प्रकृतिका ठोस कार्यक्रमहरू नै अघि सार्नुपर्छ । राजनीतिक दलहरूको राजनीतिक तथा सामाजिक मुद्दाको प्राथमिकतामा छुवाछुत तथा जातीय विभेदको विषयलाई अग्रपंक्तिमै राख्नुपर्छ । अनि, सरकार र राजनीतिक दलहरूले समाजका सबै तह र तप्कालाई साथ लिएर बृहत् अभियान चलाउनुपर्छ । जिम्मेवार सबैको सुविचारित पहलमा लोकतान्त्रिक गणतन्त्रमा सबै नागरिकलाई सम्मानपूर्वक जीवन जिउने हकको प्रत्याभूति गरिनुपर्छ ।"
जनचाहना एकातिर नेता अर्कातिर,"स्थानीय निर्वाचनमा विजयी जनप्रतिनिधिहरूको भोजभतेर, भेटघाटका कार्यक्रम सकिएसँगै अधिकांशले आआफ्नो पद सम्हालिसकेका छन् । यता ठूला दलका केन्द्रीय नेताबीचको घोचपेच, आलोचना भने रोकिएको छैन । स्थानीय तहको चुनावी अभियानमा बढी मत ल्याउने उद्देश्य लिई एउटै छाता ओढेर जनताको घरदैलो चहार्न पछि नपर्ने गठबन्धन नेतृत्वबीच फेरि तिक्तता बढेको छ । यसैको उदाहरण हो हालै माओवादी केन्द्रले जनप्रतिनिधिलाई दिएको अभिमुखीकरण गोष्ठी । स्वार्थपूर्तिका लागि चुनावअघि हामी एक ढिक्का छौं भन्दै झ्याली पिट्ने अनि निमुखालाई भरपूर प्रयोग गरिसकेपछि, आफ्नो पक्षलाई मात्र समेटेर निर्देशन दिने ? राजनीतिक सिद्धान्तमाथि असर नपर्ने गरी स्थानीय तहको विकास हेतु गठबन्धनका दलहरू मिलीजुली अभिमुखीकरण गोष्ठी लगायत गतिविधि सञ्चालन गर्दा विकास कार्य अघि बढ्दैन र ? भन्ने हो भने, समृद्धि सपना पूरा गर्न अहिलेका ठूला दलका शीर्ष नेताहरूबाट जनताले अझैसम्म ठूलो आशा लिएका छन् । तर आफूतिर छिटा आउँछ भन्ने कुराको हेक्का नराखी आकाशतिर थुक्ने नेतृत्वको पुरानो बानीमाथि जनताले औंला ठड्याउन थालिसकेका छन् । वस्तुतः नेताहरूको राजनीतिक सिद्धान्त जेजस्तो भए पनि विकासको एउटै स्वर निकालेर अघि बढ्न सक्नुपर्छ, देशलाई दिशानिर्देश गर्न जान्नुपर्छ । माथिदेखि तलसम्म बढ्दै गएको दलीय स्वार्थ, असमझदारी, मुठभेडको अन्त गरी विकासको किरण छर्न शीर्ष नेताहरू अग्रसर हुने हो भने समृद्धि सपना पूरा गर्न बाधाअड्चन आउने देखिँदैन । भुवनेश्वर शर्मा, चन्द्रागिरि२, काठमाडौं"
बिजुली गाडीमा गलत नीति,"संसारका धेरै मुलुकले डिजेल पेट्रोलबाट चल्ने सवारीसाधनको विस्थापन गर्ने मिति नै तोकिसकेका छन् । सोही लक्ष्यअनुसार विद्युतीय गाडीको उत्पादन र प्रयोग बढाउन विविध राहतका कार्यक्रम पनि पस्केका छन् । नेपालमा पनि विद्युतीय सवारीसाधन खरिदमा अनुदान दिने, भारी मात्रामा कर छुट र चार्जिङको व्यवस्था गर्न सके डिजेलपेट्रोल सवारीलाई विस्थापन गर्न गाह्रो छैन । बर्सेनि डिजेल र पेट्रोल खरिदमा अर्बौं रुपैयाँ बिदेसिएको छ, यो भनेको डलरको सञ्चिति घट्दै जानु हो । यसले नेपाली मुद्रा कमजोर बनाउँछ अनि मूल्यवृद्धि हुनु स्वाभाभिक नै हो । पर्यावरण जोगाउन र पेट्रोलियम पदार्थको आर्यात घटाउन ढिलो चाँडो विद्युतीय सवारीको विकल्पमा नगई सुखै छैन । त्यस्तै विद्युत् खपत बढाउन सके, नेपालको बिजुली नेपालमै खपत हुन्छ र पैसा पनि यहीं घुमिरहन्छ । तर, हरेक सरकारले बजेटमा अन्तःशुल्क र कर बढाएर विद्युतीय गाडीको प्रयोगमा गलत बाटो लिएको पाइन्छ, जुन गलत छ । कुनै निश्चित वर्गलाई फाइदा पुग्ने किसिमले, पैसा कमाउने उद्देश्य राखेर सरकारले कर बढाउनु उचित होइन । सरकारले पेट्रोलियम पद्धार्थबाट हुने वातावरणीय प्रभाव हटाउने हो, कार्बन उत्सर्जनलाई विस्थापन गर्ने हो । तर, यस्तो नीति सरकारको प्राथमिकतामा नपर्नु दुःखद छ । विद्युतीय सवारी प्रयोगकर्ताहरूलाई सबै सुविधा उपलब्ध गराउन सरकार दत्तचित्त भएर लाग्नुपर्छ । पुरुषोत्तम घोरासैनी, बालाजु१६, काठमाडौं"
विकासको बाटो,"गाउँगाउँको सिंहदरबार बलियो हुनुपर्छसमृद्धिको न्यानो घाम उदाउनुपर्छशासक होइन सेवक बनी काम गर साथीआशा अनि विश्वासलाई अझ उठाऊ माथिविजयलाई हतारमा सफल नठानआफूलाई सर्वेसर्वा ज्ञाता नठानपाँच वर्ष त छिट्टै बित्छ फेरि चुनाव आउँछगलत बाटो हिँड्न खोजे सजाय पो पाउँछजनजनको मनमनमा भिज्ने काम गरबहिष्कारमा परिएला बन होसियारमतदातालाई भर्याङ ठानी टेक्न बन्द गरविकासको बाटोहरू छेक्न बन्द गर । कृष्ण कुम्पुरे, आदमटार, धादिङ"
जातीय विभेदको अन्त्य कहिले ?,"नेपाललाई छुवाछुतमुक्त घोषणा गरिएको १६ वर्ष पूरा भइसक्दा पनि समाजमा जातीय विभेद हटेको छैन । अझ दिन प्रतिदिन बढिरहेको छ । यसै दैनिकमा प्रकाशित समाचार अनुसार केही वर्षयता प्रेम विवाह र पानी छोएको निहुँमा मात्र ४४ जनाले ज्यान गुमाइसकेका छन् । मुलुकमा गणतन्त्र आयो, बृहत् जनसहभागिताबाट संविधान बन्यो, योसँगै जातीय विभेदको अन्त्य हुने आशा आमनागरिकले राखेका थिए । ऐननियममा निषेध गरिएको यस्तो सामाजिक कुरीतिलाई तोड्न सरकारले नै पर्याप्त चासो देखाएको छैन । प्रहरी र स्थानीय प्रशासनको भूमिका पनि चित्तबुझ्दो छैन । कानुन कार्यान्वयनको पक्ष फितलो हुनुले पनि यो कुरालाई बल पुर्याइरहेको छ । हजारौं वर्षदेखि उत्पीडनमा परेका वर्गका सवालमा सरकारको यो उदासीनताले गणतान्त्रिक व्यवस्थाकै उपहास गरेको छ । अतः सरकार जातीय विभेदको अन्त्यका लागि सरकार र स्थानीय संघसंस्था, समुदाय सबै जागरुक हुनु आवश्यक छ नत्र यो कानुनमा मात्र निर्मूल हुनेछ, व्यवहारमा जस्ताको तस्तै । त्यस्तै हाम्रो व्यवहार, सोच र संस्कारमा पनि परिवर्तन हुनु जरुरी छ । जातकै आधारमा ज्यान गुमाउनुपर्ने स्थितिको अन्त्य हुनुपर्छ । रामकृष्ण बराल, जोरपाटी५, काठमाडौं"
नेताका क्षमताको प्रश्न,"सक्षम नेताका मुख्य लक्षणअध्ययनशील ः लिडर्स आर द रिडर्स । पछिल्लो पटक पूरा किताब पढेको समय तीनचार महिनाभन्दा बढी नहोस् । लेखन चाहिँ केही अभ्यासको विषय पनि हो तर लेख्ने मानिस सामान्यतः पढ्ने हुन्छन् । बेलाबेला लेख्ने गरोस् । बेलाबेला सिकाइमेला, तालिमहरूमा जाओस् । भ्रमणशील ः भ्रमण एक किसिमको अध्ययन नै हो । गच्छे अनुसार सक्रिय भ्रमण गरेको र गरिरहने होस् । उमेरमा कतै पदयात्रा गरेको र पचास कटे पनि केही भ्रमण गरिरहने होस् । औकातले नै नभ्याउने अवस्थाबाहेक अरू देशको, कम से कम भारतका उत्तर र दक्षिणको, भ्रमण गरेको होस् । प्रविधिसाक्षर ः अहिलेको अवस्थामा विद्युतीय साक्षरता अनिवार्यजस्तै भएको छ । कम्प्युटरमा आधारभूत सीप जरुरी छ । त्यसै गरी त्यो हैसियतको भए गाडी चलाउन जान्ने होस् । साइकल र सिलाइ मेसिन चलाउन जान्नु आधारभूत प्राविधिक सीप हुन् । धरातलवासी ः चुनावकै कुरा गर्ने हो भने, सम्बन्धित क्षेत्रमै बस्ने गरेको र कुनै किसिमको परिश्रम गर्ने योगदान गरेको होस् । कसैलाई भनसुन गरेर खानेपानी योजना ल्याउने मात्र होइन, त्यसमा श्रमदान नै गरेको होस् । उत्पादनशील उद्यमी ः इधर का माल उधर गरेर पैसा कमाउनेभन्दा उत्पादनशील काम गरेको आम्दानीमा बाँच्ने होस् । उदाहरणका लागि, ट्रक चलाउने व्यवसायभन्दा टायल उत्पादन गर्ने होस् । राज्यले दिनुपर्ने सेवाको व्यवसाय जस्तै ः शिक्षा, स्वास्थ्यमा व्यवसाय नगरेको होस् । औषधि वा सर्जिकल सामान उत्पादन गर्नु ठीकै छ । सान्दर्भिक वक्ता ः भाषण गर्दा विषयवस्तुमा केन्द्रित रहने होस् । लामो भाषण नगरोस् । नजानेको विषयमा बोल्न नजाओस् । भाषण गर्न जानुअघि तयारी गरोस् । समयपालक ः समय पालन गरोस् । आफैं पनि डायरी बोक्ने होस् र क्षमतावान् सहायक राखेको होस् । कार्यक्रममा समयमा पुग्नु त्यत्तिकै जरुरी छ । सत्संगी ः क्षमतावान् र इमानदार साथी र सहयोगी भएको होस् । नयाँ विद्वान्हरू खोज्नेभन्दा पनि पहिल्यैदेखि सुसंगतमा होस् । अक्षम र बेइमान साथी भएका नेताहरूबाट टाढा रहोस् । उदार तानाशाह ः निर्णयमा लोकतान्त्रिक र कार्यान्वयनमा तानाशाह नै होस् । निर्णय गर्दा प्रतिपक्षी र सरोकारवालाको राय लिने होस् । सक्षम नेतृत्व निर्णय गर्नुपर्ने विषय सार्वजनिक गर्न डराउँदैन । निर्णय भएका विषय निर्मम भएर कार्यान्वयन गर्ने होस् । अठोट नेताको महत्त्वपूर्ण गुण हो । श्रोता ः ज्ञान आर्जन गर्न, फरक दृष्टिकोण थाहा पाउन र व्यवस्थापन गर्न पनि नेता असल श्रोता हुनु जरुरी छ । श्रवण अरूको सम्मानको अभिव्यक्ति पनि हो । तीक्ष्ण स्मरणकर्ता ः स्मरणशक्ति तीव्र होस् । परस्परविरोधी कुरा नगर्ने होस् । यो पनि क्षमताको महत्त्वपूर्ण सूचक हो ।"
घातक सौन्दर्यचेत,"सचेत विद्रोहको आवश्यकतानारीवादी आन्दोलनको इतिहासमा सन् १९६८ लाई विद्रोहको विस्फोटक वर्ष भनेर उल्लेख गरिएको छ । जति बेला नारी मुक्ति आन्दोलन सेकेन्ड वेभ तिर प्रवेश गर्दै लिबरल बाट र्याडिकल तर्फ रूपान्तरण हुँदै थियो । ९ मे १९६८ मा पेरिसका छात्राहरूले विद्रोहको घोषणा गरे । सेप्टेम्बरमा एटलान्टिक सहरमा मिस अमेरिका प्रतियोगिता बहिष्कार गर्दै महिलाहरूले भने, यस्ता समारोहले महिलालाई फुरषको मान्यता अनुरूप उपभोगको वस्तु बनाउँछन् । विरोध प्रदर्शनका क्रममा एउटा भेडालाई मिस अमेरिकाको मुकुट पहिर्याई प्रदर्शनलाई तीव्र बनाउँदै उनीहरूले कस्मेटिक सामान र स्त्रीसूचक पहिरनहरूलाई महिला होम जर्नल को प्रतिमाका साथ फोहोरदानीमा फ्याँकेर मुक्तिको घोषणा गरे । मिडियाले ब्रा बर्निङ को संज्ञा दिँदै उक्त आन्दोलनलाई बदनाम गर्ने प्रयत्न गर्यो । सुसन ब्राउन मिलरको पुस्तक इन आवर टाइम मा यसबारे व्यापक चर्चा भेटिन्छ । द ब्युटी मिथ ः हाउ द इमेज अफ ब्युटी आर युज्ड अगेन्स वुमन शीर्षक नाओमी उल्फको नारी सौन्दर्य सम्बन्धी पुस्तक अत्यन्तै पठनीय मानिन्छ । उनी यसलाई सौन्दर्य प्रसाधन कम्पनी, फेसन डिजाइन, विज्ञापन एजेन्सी, हलिउड र कर्पोरेट मिडिया सामेल भएको सामाजिकआर्थिक संरचनाका रूपमा अर्थ्याउँछिन् । उक्त आन्दोलनको समर्थन गर्दै विभिन्न व्यक्तिले सौन्दर्य परियोजना प्रतिगमन मात्रै होइन, दमनकारी प्रथासमेत भएकाले नारीहरूले बहिष्कार गर्नुपर्ने धारणा व्यक्त गरेका थिए ।त्यसै गरी गलत सौन्दर्यचेत निर्माण गरी पुँजीवादी व्यवस्थाले गरेको महिला शरीरको शोषण र बजारीकरणविरुद्ध नेपालमै पनि धेरैअघिदेखि नै बहस र आन्दोलनहरू भइरहेका छन् । केही मार्क्सवादी तथा प्रगतिशील संगठनहरूले मालसामानमा विज्ञापनका लागि महिलाको प्रयोग, यौन व्यवसाय, सौन्दर्य प्रसाधनको उत्पादन र त्यसमा महिलाहरूको प्रयोग एवं शारीरिक सुन्दरतालाई मानक बनाएर निर्माण गरिएका सुन्दरी प्रतियोगिताजस्ता महिलामाथि हिंसाको शृंखला चलाउने क्रूर र नाफाखोर पुँजीवादी व्यवस्थाविरुद्ध केही छिटफुट आन्दोलन भए पनि तिनले खासै ठूलो असर पुर्याउन सकेनन् । उल्टै यो व्यवस्थाले आफूलाई झन्झन् उत्कर्षमा पुर्याएर महिलामाथि दोहोरोतेहरो शोषण थोपरिरहेकै छ । यसको मुख्य समस्या भनेको पुँजीवादको षड्यन्त्रलाई छिचोल्न र बुझ्न सक्ने गरी महिलाको चेतनास्तर निर्माण नहुनु नै हो । बरु उल्टै भ्रमजाल र छलकपटमा परेर महिलाहरू नै पुँजीवादको कठपुतली बनिरहेका छन् ।यसविरुद्ध प्रश्न उठाउँदै गर्दा धेरैले भन्ने गरेका छन्, दोष महिलाहरूकै हो । उनीहरू तयार नभए कसैले जबरजस्ती घिसारेर लैजाँदैन । तर, यो न्यून बुझाइका आधारमा बनेको सतही सोच मात्र हो । यस्तो टिप्पणी तिनैले गर्छन्, जसले सत्ताको प्रभुत्वलाई बुझेका छैनन् । सत्ता संरचना जहिले पनि बिनाजोरजुलुम सांस्कृतिक आधिपत्यका माध्यमबाट आफूअनुकूलका दासहरू उत्पादन गरिरहन्छ । यस्ता भाष्यहरू निर्माण गरी पुँजीवादले एक थरी महिलाहरूको काँधमा बन्दुक राखी समग्र महिलामाथि नै चौतर्फी शोषणको निसाना साधिरहेको छ । सामन्तवादले चलाएका महिलाद्वेषी परम्परागत पसलहरू भत्काएर पुँजीवादले आधुनिकताका नाममा झनै चर्को शोषणका साथ नयाँनयाँ दोकानहरू चलाइरहेको छ । महिलाहरूमा यस्तो षड्यन्त्रलाई पर्गेल्न सक्ने चेतना र वैचारिकी निर्माण नहुँदा बजारवाद आफ्नो मिसनमा सफल बनिरहेको छ ।पुँजीवादी पितृसत्ताले महिलाहरूलाई मनोवैज्ञानिक रूपमै गलत सौन्दर्यचेतको अफिम चटाएर सुन्दरता र शृंगारिकताको मोहजालमा पारी बाध्यात्मक दलदलमा फसाई आफ्नो मुनाफाको धन्दा विस्तार गरिरहेको छ । यस्तो धन्दाका नकारात्मक परिणामहरूबारे प्रकाश पार्दै महिलाहरू स्वयम्मा विद्रोह गर्ने चेतना निर्माण गरी मुख्यतः यो व्यवस्थाविरुद्धकै संघर्षका निम्ति एकीकृत हुनुपर्ने समय आएको छ । महिलालाई आफ्नो प्रयोजनको मुख्य शक्ति बनाउने नाफाखोर पुँजीवादको फन्दाबाट निस्किन अब महिलाहरू वैचारिक र मानसिक रूपमा तयार हुनैपर्छ ।"
माछाविविधता संरक्षणको सवाल,"कानुनी प्रावधान र कार्यान्वयन अवस्थानेपालमा जलीय जैविक विविधताको संरक्षणका लागि २०१७ सालमा जलचर संरक्षण ऐनको तर्जुमा र २०५५ सालमा प्रथम पटक यसको संशोधन गरियो । यो ऐनले जथाभावी माछा मार्ने तरिकाजस्तै विद्युतीय धार, विष तथा विस्फोटक पदार्थको प्रयोगमा प्रतिबन्ध लगाएको छ । यो ऐनको दफा ४ र ५ ले दिएको अधिकार प्रयोग गर्दै सरकारले नेपाल राजपत्र भाग ३, २०५९।०४।२० मा सूचना जारी गरी माछा, कछुवा, घारियल, मगर गोही, सोंस र ओतका केही प्रजाति समात्न, मार्न वा चोट पुर्याउन नपाइने आदेश जारी गरेको छ । सोही अनुरूप माछाका केही प्रजातिलाई तोकिएको महिना, अवस्था र स्थानमा समात्न, मार्न वा चोट पुर्याउनसमेत निषेध गरेको छ । ऐन कार्यान्वयनको प्रमुख जिम्मेवारी सम्बन्धित प्रमुख जिल्ला अधिकारीलाई रहेको र कसुरको प्रकृतिका आधारमा ६ महिनासम्म कैद वा १,००० देखि ५,००० रुपैयाँसम्म जरिवाना वा दुवै सजाय हुने प्रावधान छ । पुराना कानुनमध्येको एक जलचर संरक्षण ऐनको कार्यान्वयन पक्ष अत्यन्त फितलो छ । यसको मुख्य कारण हो ऐनका प्रावधानबारे आम नागरिकलाई सुसूचित गर्न नसक्नु, सरोकारवालाबाट ऐनको अपनत्व ग्रहणमा कमी हुनु र समन्वयको अभाव र आवश्यक नियमावली तर्जुमा हुन नसक्नु । तथापि हालका दिनमा सरकारी तथा गैरसरकारी संस्थाहरूको सहयोग र समन्वयमा जलचर सम्बन्धी जनचेतना वृद्धि गर्ने कार्यले प्राथमिकता पाएसँगै यो क्षेत्रमा केही सकारात्मक संकेत देखा पर्न थालेका छन् । ऐनको दफा ५ अनुसार प्रदेश र स्थानीय तहले आफ्नो क्षेत्रभित्रको जलचर संरक्षण गर्नुपर्ने दायित्वसमेत रहेको हुँदा स्थानीय र प्रदेश सरकारले जलचर संरक्षण सम्बन्धी ऐनको तर्जुमा गर्न थालेका छन् । नेपालमा गैरकानुनी तथा विध्वंसकारी तरिकाले माछा मार्ने कार्य नियन्त्रणका लागि व्यवस्था गरिएका कानुनी प्रावधानबारे जनचेतना वृद्धि गर्दै लैजानुपर्छ । साथै यस प्रकारका कार्य निरुत्साहित गरी मत्स्य क्षेत्रको दिगो विकासको लक्ष्य प्राप्तिमा सरकारीस्तरको ध्यान जानु उत्तिकै जरुरी छ । प्राकृतिक स्रोतबाट उपलब्ध हुने माछामा आश्रित करिब ४ लाख माझीमछुवाराहरूको जीविकोपार्जन सुरक्षित गर्नु सरकार र समुदाय दुवैको दायित्व हो । प्राणीशास्त्र केन्द्रीय विभाग, त्रिविका शोधार्थी कुँवरनेपाल मत्स्य समाजका महासचिव हुन् ।"
विकासका काममा वातावरणका कुरा,"वातावरण र विकासबीच नङमासुको जस्तो सम्बन्ध र सन्तुलनको आवश्यकता पर्छ । त्यति हुँदाहुँदै पनि मेरो र तेरो भन्दै कृत्रिम कित्ता र सिमाना बनाई एकातिर वातावरणवादी र अर्कोतिर विकासवादीहरूका दुई समूह बनाउने काम सम्बन्धित क्षेत्रका विज्ञता हासिल गरेका व्यक्तिहरूबाट नै भैरहेको देखिन्छ । तर दिगो विकासका लागि पनि सुहाउँदो र मित्रवत् वातावरणको जरुरी पर्छ, किनकि विकासले खराब अवस्थामा पुगेका वातावरणीय पक्षहरूलाई समेत स्वस्थ, सन्तुलित र सफा राख्न सहयोगी भूमिका खेल्न सक्छ । यसरी हेर्दा वातावरण र विकास एकअर्काको परिपूरक हुनुपर्छ । त्यसैले नेपालमा हुने वातावरण र विकासबीचको अन्तर्कलह निहित स्वार्थ, सतही विश्लेषण, राजनीतिक लेनदेन तथा विधागत अहंसँग सम्बन्धित देखिन्छ । विशुद्ध प्राविधिक तथा वैज्ञानिक तथ्यहरूका आधारमा विकासका काममा संलग्न हुने सबै विधाका अनुभवी विज्ञहरू बसेर हुन सक्ने सबैभन्दा खराब परिदृश्य (वर्स्ट केस सिनारियो), त्यस्ता परिदृश्यहरू समाधान गर्न सकिने खालका हुन् अथवा होइनन्, वातावरणमा हुन सक्ने असरहरू परिवर्तनीय (रिभर्सिबल) छन् वा अपरिवर्तनीय (इरिभर्सिबल) भन्नेजस्ता पक्षहरूको तथ्य र वैज्ञानिक जगमा टेकेर गरिने अन्तरक्रियाबाट कुनै पनि विकासका आयोजना बनाउने वा नबनाउने भन्ने निर्णय लिन सकिन्छ । वातावरणका मुद्दाहरू विकासका आयोजनाभन्दा बाहिरका विषय हुँदै होइनन् । कुनै पनि विकास आयोजनामा वातावरणीय पक्ष एउटा महत्त्वपूर्ण अंग हुन्छ नै, जसरी भौगर्भिक, प्राविधिक, सामाजिक, खर्च र फाइदाको अनुपात लगायतका पक्षहरू यस्ता आयोजनाका अभिन्न पाटा हुने गर्छन् । यहाँ भनिएका विभिन्न विधाका विज्ञहरूको समूहले आआफ्नो क्षेत्रको सही आकलन, मूल्यांकन, विश्लेषण प्रयोग गर्ने हो भने प्रायः आयोजनामा ठूला विवाद पक्कै पनि आउँदैनन् । जब संलग्न विज्ञहरू नक्कली पर्छन्, सही तथ्यांकमा नटेकी आकलन र विश्लेषण गर्छन् अथवा कुनै स्वार्थ र प्रलोभनमा पर्छन्, अनि मात्र यसले विवाद निम्त्याउँछ । विकासका काम वातावरणमा कमभन्दा कम असर गर्ने गरी गर्नुपर्छ किनकि वातावरणको महत्त्व अहिलेलाई मात्र होइन, युगौंयुगसम्मका लागि उत्तिकै रहिरहन्छ ।कुनै पनि विकास आयोजनाको सफलता वा असफलता त्यसको सम्भाव्यता अध्ययनकै बेला त्यसले वातावरणमा पार्न सक्ने प्रभाव तथा वातावरणले त्यसमा पार्ने असरबारे गरिने सूक्ष्म अध्ययन, विश्लेषण र आकलनको गम्भीरतामा निर्भर हुन्छ । यस्ता निर्णय लिनका लागि संसारभरि विभिन्न खाले डिसिजन मेकिङ टुल प्रयोगमा छन्, जस्तो कस्ट बेनिफिटा एनालाइसिस, कस्ट इफेक्टिभ एनालाइसिस, मल्टी क्राइटेरिया एनालाइसिस, रोबस्ट अप्रोच आदि । यस्ता टुलहरूले प्रत्येक कामको खर्च र फाइदा वा काम र परिदृश्यको लेखाजोखा गरी सही निर्णय लिनमा मद्दत गर्छन् । हुन त हाम्रो देशमा विकासका परियोजनाहरूको सम्भाव्यता अध्ययन तथा अन्य अवस्थामा पनि अति महत्त्वपूर्ण निर्णय लिनका लागि यस्ता वैज्ञानिक टुलहरूको प्रयोग भएका होलान् भन्नेमा आशंका गर्ने ठाउँ धेरै नै छ र कुन आधारमा दूरगामी प्रभाव पार्ने योजनाहरू बारे निर्णय लिइन्छ भन्ने कुरा पारदर्शी रूपमा बाहिर आउँदैनन् । प्रमाणित र संसारमा चलेका डिसिजन मेकिङ टुल हरूको प्रयोग नगरी परम्परागत तरिकाबाट आयोजनाहरूबारे निर्णय लिने गरिएको हो भने यस्ता आयोजनामा पक्कै पनि प्रश्नहरू उठिरहन्छन् । जब विस्तृत अध्ययन सुरु हुन्छ, त्यसपछि सामान्यतया आकलन गरिएभन्दा फरक र नकारात्मक अवस्था आउँदा त्यसलाई कसरी कम गर्ने अथवा कुन उपाय र प्रविधि प्रयोग गरेर समाधान गर्ने भन्नेमा ध्यान जानुपर्ने हुन्छ । यो अवस्थामा आइसक्दा परियोजना सामान्यतया रद्द हुनुपर्ने अवस्था आउन दिनु हुन्न किनकि यसमा समय र स्रोत धेरै खर्च भैसकेको हुन्छ । यदि कुनै तथ्यांक, सूचना, ज्ञान अपुग भएमा समयमै त्यसको निरूपण गरी निर्णय लिन सक्ने परिस्थिति सम्भाव्यता अध्ययनकै बेला बनाउन सक्यौं भने परियोजनाबारे द्विविधा रहँदैन र त्यो सफल पनि हुन्छ । जनमानसको धारणा, प्रश्न तथा आशंकालाई गलत हुन नदिने खबरदारीका रूपमा लिँदै त्यसलाई सकारात्मक हिसाबले ग्रहण गर्ने तर त्यस्ता आशंकाहरूको निवारण गर्न सक्ने तथा प्रश्नहरूको सही र प्रमाणित उत्तर दिन सक्ने क्षमता र तयारी परियोजना चलाउने जिम्मा पाएका अथवा सम्भाव्यता अध्ययनमा संलग्न भएका सम्बन्धित विषयका विज्ञहरूसँग तयारी अवस्थामा हुनु जरुरी हुन्छ । त्यसो हुन सकेमा सर्वसाधारणसहित सम्बन्धित विषयका जानकारहरूले भएका र हुन लागेका विकासका काममा आशंका गर्ने अथवा त्यसको विरोधमा जाने सम्भावनाको अन्त्य हुन्छ । त्यस्ता परियोजनाहरू निर्बाध रूपमा चल्ने र सफल हुने सम्भावनासमेत यसले बढाइदिन्छ । यस्तो तयारी हुन नसक्दा विकासका काममा निरन्तर अवरोध हुने मात्र होइन, सफल हुने परिलक्षण देखिएका आयोजनाहरूसमेत चल्न नसकी बन्द गर्नुपर्ने अवस्थामा पुग्छन् । हुन त ठूलठूला आयोजनाहरूलाई लिएर प्रायः देशमा आशंका र विरोध हुने गरेकै देखिन्छ, तर अघि भनिएजस्तै, तयारी गरिने भएकाले त्यहाँ आयोजनै बन्द गर्नुपर्ने अवस्था भने आउँदैन ।अब पछिल्लो समयमा विकास र वातावरणबीचको खिचातानीको उदाहरणका रूपमा निजगढमा अन्तर्राष्ट्रिय विमानस्थल बनाउन रोक लगाउने सर्बोच्च अदालतको निर्णय र त्यसपछिको परिदृश्यबारे बिश्लेषण गर्न सकिन्छ । जब विकासका काममा वातावरणीय पक्ष सामाजिक, प्राविधिक, आर्थिक लगायत जस्तै एक भैसकेपछि यो अरूभन्दा छुट्टै अथवा अरू सबै पक्षलाई माथ दिन सक्ने पक्षको रूपमा बुझिनु र प्रस्तुत गरिनु नै त्रुटिपूर्ण छ । सम्भाव्यता अध्ययनमा वातावरणीय पक्ष आयोजनाका लागि प्रतिकूल भएको र आयोजनाबाट हुन सक्ने वातावरणीय क्षति अपरिवर्तनीय छ भन्ने अवस्थाको आकलन सही तरिकाले गरिएको छ भने त्यस्ता परियोजनाहरू सम्भाव्यता अध्ययनकै बेला अस्वीकृत गरिनुपर्छ । निजगढ अन्तर्राष्ट्रिय विमानस्थलको सम्भाव्यता अध्ययनका क्रममा यो भयो कि भएन होला ? अनि त्यसमा सम्भाव्यता अध्ययनमा आवश्यक विभिन्न विधाका र वातावरणका विज्ञहरू पनि संलग्न भए कि भएनन् होला ? कि वातावरणीय पक्षका विज्ञहरूलाई वास्तै नगरी अथवा उनीहरूका कुरै नसुनी नगरी अघि बढ्यो होला ? यी प्रश्न महत्त्वपूर्ण छन् । अझै वातावरणको पक्षलाई महत्त्व दिई विकास आयोजनामा इन्भाइरोमेन्टल इम्प्याक्ट एसेस्मेन्ट (ईआईए) भनिने प्रमुख र महत्त्वपूर्ण काम गरिने गरेको छ । समाचारहरूका अनुसार, निजगढ विमानस्थलको हकमा गरिएको भनिएको ईआईए गलत छ र कपीपेस्ट गरिएको छ । यो सत्य हो भने लज्जास्पद काम हो, त्यसमा संलग्न व्यक्तिहरू र देशकै लागि पनि । किनकि कुनै पनि काम चोरिनु त्यसै पनि राम्रो भएन, त्यसमा पनि यति ठूलो र दूरगामी प्रभाव पार्ने आयोजनामा ईआईए प्रतिवेदन नै नक्कली बन्नु अथवा चोरी गरी बनाइनु सोच्नसम्म नसकिने कुरा हो । यस्तो काम यदि भएकै हो भने जोकसैबाट र जुनसुकै बहानामा भएको भए पनि निन्दनीय छ । भविष्यमा यस्ता घटना दोहोरिन नदिन कडा नियम, निर्देशिका र नियमनको जति जरुरी छ, त्योभन्दा बढी शून्य सहनशीलताको मापदण्ड लागू गरिनु आवश्यक छ । निजगढको प्रस्तावित विमानस्थलको हकमा यदि गलत गरिएको भए त्यसलाई सही तरिकाले पुनः गर्न सकिन्थ्यो र सक्नुपर्छ भन्ने प्रस्ट छ । यसकै आधारमा मात्र आयोजना अघि बढाइनु र यो आयोजनालाई जसरी पनि बन्द गर्नुपर्छ भनेर लाग्नु दुवै तरिका गलत छन् । सबै पक्ष मिलेर समाधान गर्न सकिने समस्यालाई कृत्रिम दुई पक्ष बनाई बल्झाउनु, अर्बौंको लगानी गर्नु र त्यसलाई बेवारिसे बनाउनु अनि अदालतजस्तो अर्को पक्षलाई बलजफ्ती संलग्न गराई निर्णय लिन लगाउनुले हाम्रा विकासका काममा संलग्न हुने विभिन्न पक्ष र विज्ञहरूको कार्यकुशलता, कार्यशैली र विज्ञतामा सधैं प्रश्न उठिरहने अनि विकासका काममा भविष्यमा पनि अदालतले नै निर्णय दिनुपर्ने जोखिमलाई बढाइदिएको छ ।ढकाल सहप्राध्यापक तथा वातावरणीय भूवैज्ञानिक हुन् ।"
आफ्नै खेत जोत्दा एसएसबीको अवरोध,"(कञ्चनपुर)  कञ्चनपुरको बेलौरी नगरपालिका१० सडकघाटमा हरिलाल चौधरी बिहीबार आफ्नो खेत जोतिरहेका थिए । सीमापारि रहेको भारतीय सीमा सुरक्षा बल (एसएसबी) का सुरक्षाकर्मी आएर उनलाई खेत जोत्न रोके । जग्गाधनी पुर्जा भएको र वर्षौंदेखि भोगचलन गरिरहेको जमिन जोत्न रोकेपछि उनी अलमलमा परे । केहीबेर भनाभन पनि चल्यो । तर पनि एसएसबीका सुरक्षाकर्मीले खेत जोत्न दिएनन् । मेरो लालपुर्जा छ, बुबाका पालादेखि कमाइरहेको छु भन्दा पनि मानेनन्, चौधरीले सुनाए, यो त भारतमा पर्छ, नक्सा हामीसँग छ भन्दै धम्काउन थाले । चौधरीको ७ बिघा जमिन छ, जसमध्ये करिब १५ का सीमा क्षेत्रमा छ । महाकाली सिँचाइ आयोजनाको नहरपारि पर्ने उक्त जमिनमा धान रोप्नका लागि उनले जोत्न थालेका हुन् । सीमा क्षेत्रमै टेन्ट गाडेर बसिरहेका एसएसबीका सुरक्षाकर्मीले असोजकात्तिकमा काटेको धानमा समेत पानी लगाइदिने गरेको उनले बताए । छिमेकी बेखुनी चौधरीको काटेको धानमा पानी लगाइदिएपछि त्यतिबेला पनि विवाद भएको थियो । बेखुनीले गाली पनि गरेकी थिइन् । बेलौरी नगरपालिका र बेलडाँडी गाउॅपालिकामा लामो समयदेखि सीमा विवाद रहिआएको छ । तीन वर्षअघि संयुक्त सर्वेक्षण टोलीले स्ट्रिप नक्साअनुसार नापी गर्न थालेपद्धि झनै विवाद बढेको छ । संयुक्त टोलीले नापी गर्दा नेपालतर्फका दर्ता जमिनसंॅगै महाकाली सिँचाइ आयोजनाको नहरसमेत भारतमा पर्ने देखिएपछि स्थानीयले विरोध गरेका थिए । विरोधपछि नापी कार्य स्थगित भएको थियो । यसअघि पनि एसएसबीले पटकपटक लालपुर्जा भएको जमिन खनजोतमा नेपालीलाई अवरोध गर्दै आएको थियो । दोधारा चाँदनी३ मा पनि गत वर्ष स्थानीयलाई जमिन खनजोतमा एसएसबीले रोकेको थियो । बेलौरी नगरपालिका८ को पचुँइमा निर्माणाधीन हुलाकी सडकको काममा पनि एसएसबीले अवरोध गरेको छ । उक्त क्षेत्र दशगजामा पर्ने भन्दै १२ सय मिटर सडक निर्माणमा अवरोध गरिरहेको हो । सशस्त्र प्रहरीको झलारीस्थित ३५ नं गणका एसपी अमर ऐरले शुक्रबार सशस्त्र प्रहरीको समन्वयमा नगरपालिका१० सडकघाटमा जमिन जोत्न दिने सहमति भएको जानकारी दिए । संयुक्त सर्वेक्षण टोली नआउँदासम्म जस्तो अवस्थामा छ त्यस्तै रहन दिने र खनजोत भइरहेको भए नरोक्ने सहमति भएको छ, उनले भने । महाकाली पारिको दोधाराचाँदनी नगरपालिका३ जमुनाघारीमा अर्को सीमा विवाद देखिएको छ । दशगजा क्षेत्रमा भारतीय वन प्रशासनले एकतर्फी रूपमा काँडेतार लगाउन पोल गाड्न थालेपछि विवाद भएको हो । उक्त क्षेत्रमा ७९९ मुख्य सीमास्तम्भ नजिकैको ७९८२ सहायक स्तम्भ हराएको छ । हराएको सीमास्तम्भ नजिकै भारतीय पक्षले दशगजा क्षेत्रमा धमाधम पोल गाडेको हो । सीमास्तम्भ हराएको स्थानमा धमाधम पोल गाड्ने तथा खन्ने काम भइरहेको थियो, एसपी ऐरले भने, हामीले गएर गाडेका सबै पोल निकालेर फालिदियौं । उनले विवादित क्षेत्रमा संयुक्त सर्वेक्षण टोली नआउँदासम्म कुनै काम नगर्ने सहमतिअनुसार भारतीय वन प्रशासनले खटाएका कामदारलाई पनि फिर्ता पठाइएको बताए । एसएसबी वा वनका कोही कर्मचारी फिल्डमा थिएनन्, ऐरले भने, हामीले गाडेका पोल निकालेर कामदारलाई अब काम नगर्ने सचेत पारेका छौं । वन प्रशासनले उक्त क्षेत्रमा वृक्षरोपणका लागि काँडेतार लगाउन थालेको हो । उक्त क्षेत्रमा वर्षौदेखि बाँझो थियो । दुवैतर्फका स्थानीयले गाईबस्तु चराउनुका साथै खेल मैदानका रूपमा प्रयोग गर्दै आएका थिए । भीमदत्त नगरपालिका९ ब्रह्मदेवदेखि पुनर्वास नगरपालिका११ डोकेबजारसम्म १२९ दशमलव ५ किलोमिटर भारतसँग सीमा जोडिएको छ । ब्रह्मदेवदेखि दोधाराचाँदनी, बेलडाँडी, बेलौरी र पुनर्वासमा ठाउँठाउँमा सीमा विवाद छ । दर्जनौं ठाउँमा सीमास्तम्भ हराएका कारण विवाद हुने गरेको हो । सडक निर्माणमा होस वा सामुदायिक वनमा वृक्षरोपण गर्ने काममा एसएसबीले पटकपटक अवरोध सिर्जना गरेको छ । उक्त क्षेत्रमा मुक्त हलिया परिवारलाई सरकारले उपलब्ध गराएको जमिनमा घर बनाउने कामसमेत एसएसबीले रोकेको छ । पछिल्लोपटक वैशाखमा ब्रह्मदेव बजारछेउमै सडक निर्माणको काममा पनि अवरोध सिर्जना भएको थियो । पुनर्वास नगरपालिका१० प्यारातालमा वर्षौंदेखि सीमा विवाद छ । एक दशकअघिसम्म तत्कालीन जिल्ला विकास समितिले माछा मार्ने ठेक्का दिएको उक्त तालमा अहिले नेपालीलाई जानसमेत दिइँदैन ।"
सीटीईभीटी करारका भरमा,"(काठमाडौं)  कोरिया नेपाल बहुप्राविधिक शिक्षालय बुटवलमा प्रिन्सिपल, लेखापालबाहेक ७० जना प्रशिक्षक (शिक्षक) र कर्मचारी करार सेवामा कार्यरत छन् । दाङको कृष्णसेन इच्छुक प्राविधिक शिक्षालय पनि करारका प्रशिक्षक र कर्मचारीका भरमा सञ्चालन भइरहेको छ । यी दुवै प्राविधिक शिक्षा तथा व्यावसायिक तालिम परिषद् (सीटीईभीटी) का आंगिक शिक्षण संस्था हुन् । देशभर सीटीईभीटीका ६३ वटा आंगिक शिक्षण संस्था छन् । तीमध्ये अधिकांश शिक्षालय करारका प्रशिक्षक र कर्मचारीका भरमा चलेका छन् ।सरकारले प्राविधिक शिक्षाको विस्तारमा जोड दिएको छ तर सीटीईभीटीमा ३ दशकदेखि प्रशिक्षक र कर्मचारीको दरबन्दी थपिएको छैन । आंगिक, साझेदारी, निजी र सामुदायिक गरी १ हजार १ सय ६ शिक्षण संस्थामा सीटीईभीटीको कार्यक्रम फैलिसकेको छ, जहाँ ७४ हजार विद्यार्थी अध्ययन गर्छन् । स्वीकृत दरबन्दीअनुसार पनि पदपूर्ति हुन सकेको छैन । नियमित कक्षा सञ्चालन गर्ने प्रशिक्षकसमेत नहुँदा पठनपाठन रोकिने गरेको सीटीईभीटीका पदाधिकारीको गुनासो छ । चालु शैक्षिक सत्रमा एकैपटक करिब २५ करार प्रशिक्षकले जागिर छाड्दा पढाइ अवरुद्ध हुन पुगेको सीटीईभीटीले जनाएको छ । कर्मचारी अभावका कारण मधेस प्रादेशिक कार्यालयका लेखापालले त्यहाँका दुई आंगिक शिक्षालयको पनि लेखा शाखा सम्हाल्दै आएका छन् ।सीटीईभीटीको स्थापनाकालमा स्वीकृत ९ सय ३२ दरबन्दीमध्ये पनि ५ सय १० पदमा मात्रै प्रशिक्षक र कर्मचारी कार्यरत छन् । ४ सय २२ पद तीन वर्षदेखि रिक्त रहेको सीटीईभीटीका प्रशासन महाशाखाका निर्देशक कृष्ण केसीले जानकारी दिए । केन्द्रीय कार्यालय, प्रादेशिक कार्यालय र आंगिक शिक्षण संस्थामा शिक्षककर्मचारीको चरम अभाव रहेको उनले बताए । प्रशिक्षक र कर्मचारीको अभाव टार्न १ हजार ९ सय ९१ जनालाई करारमा नियुक्ति दिइएको छ । तीमध्ये ७ सय ३० जना विभिन्न विषय अध्यापन गराउने प्रशिक्षक र ४ सय ६१ जना कर्मचारी हुन् । प्रशिक्षकहरूको अभावमा नियमित पठनपाठनमा पनि समस्या हुने गरेको सीटीईभीटीले जनाएको छ । भकाभक आंगिक, साझेदारीका शिक्षण संस्था खुल्दै गए, निजी कलेजलाई सम्बन्धन पनि बाँड्दै गइयो तर त्यहीअनुसार पूर्वाधार र जनशक्ति व्यवस्था हुन नसक्दा अवस्था भयावह बनेको छ, केसीले भने, प्रशिक्षक नहुँदा पठनपाठन नै रोकिन्छ, शिक्षण संस्थाको अनुगमन निरीक्षण हुन सकेको छैन । नियमित परीक्षा सञ्चालन गर्न पनि सकस पर्छ, समयमै नतिजा प्रकाशन हुन सकेको छैन । सरकारले शिक्षण संस्थाको संख्या विस्तार गर्दै लैजाँदा पूर्वाधार र जनशक्ति व्यवस्थापनमा चासो नदिएको सीटीईभीटीका पदाधिकारी बताउँछन् । सरकारपिच्छे प्रधानमन्त्री, मन्त्रीको निर्देशनमा शिक्षण संस्था थपिँदै गए, जनशक्ति वृद्धि नहुँदा शैक्षिक गुणस्तर नै खस्कँदै जाने जोखिम बढेको छ, ती पदाधिकारीले भने । नयाँ आंगिक कलेज स्थापना गर्नुपरे एउटा पनि स्थायी दरबन्दी उपलब्ध गराउन सक्ने अवस्था नरहेको सीटीईभीटीले जनाएको छ । सीटीईभीटी स्थापना गर्दा सरकारले ९ सय ३२ दरबन्दी स्वीकृत गरेको थियो । त्यतिबेला आंगिक क्याम्पसको संख्या १४ वटामात्रै थियो । साझेदारी, निजी, सामुदायिक विद्यालयमा कुनै पनि शैक्षिक कार्यक्रम थिएन । स्वीकृत दरबन्दीमध्ये पनि ३ सय २५ पद आन्तरिक किचलोले रिक्त छ । त्यसमध्ये २ सय २५ रिक्त दरबन्दीमा सीटीईभीटीले २०६७ देखि नै पूर्ति गर्न सकेको छैन । कर्मचारी युनियन र सीटीईभीटीको आन्तरिक विवादले दरखास्त संकलन गरेर पनि पदपूर्ति प्रक्रिया रोकिएको हो । सर्वोच्च अदालतमा विचाराधीन रहेको मुद्दा कर्मचारी युनियनले आन्तरिक समझदारीपछि फिर्ता लिएको र थप एक सय दरबन्दी रिक्त भएकाले ३ सय २५ पदपूर्ति गर्ने प्रक्रिया अघि बढाउन सकिने अवस्था आएको उनले बताए । हाल कार्यक्रम नचलेका ९७ दरबन्दी पनि स्वतः खाली छन् । कार्यक्रम नचलेका ९७ दरबन्दीलाई भने आवश्यक पदमा रूपान्तरण गरेपछि मात्र पदपूर्ति गर्ने प्रक्रिया सुरु हुन्छ । शिक्षामन्त्री देवेन्द्र पौडेलको अध्यक्षतामा जेठ दोस्रो साता बसेको परिषद् बैठकले २ हजार ७ सय ८ दरबन्दी थप गर्ने निर्णय गरेको छ । निर्णयअनुसार दरबन्दी थपको स्वीकृति लिन अर्थ मन्त्रालयमा प्रस्ताव पठाइएको छ । परिषद्ले २४ सय प्रशिक्षक (शिक्षक) र बाँकी कर्मचारीको दरबन्दी थप गर्ने निर्णय गरेको हो । अर्थ मन्त्रालयले सहमति दिए प्रशिक्षक, कर्मचारीको विज्ञापन खुलाएर खुला प्रतिस्पर्धाबाट नियुक्ति गर्न सकिने निर्देशक कृष्ण केसीले जनाए । २०७२ मा पनि परिषद्ले साढे ७ सय प्रशिक्षक, कर्मचारीको दरबन्दी थप गर्ने निर्णय गरेको थियो तर अर्थ मन्त्रालयले स्वीकृति दिएन । करारमा शिक्षक राख्दा स्थायित्व नहुने रहेछ, शैक्षिक सत्रको बीचैमा जागिर छाड्दा पठनपाठन नै रोकिन्छ, सीटीईभीटी सूचना महाशाखाका निर्देशक विनोद बडालले भने । करारमा शिक्षक नियुक्ति गर्दा एक महिना नपुग्दै जागिर छाडेर जाने, नियुक्ति पाए पनि हाजिर नहुने, करारमा विज्ञापन गरिएका पदमा आवेदन नै नपर्नेलगायतका समस्या रहेको उनले बताए । आवश्यक दरबन्दीसमेत नहुँदा आंगिक शिक्षण संस्थामा स्थायी क्याम्पस प्रमुख, कार्यालय प्रमुख र लेखापाल पनि नियुक्ति गर्न सकिएको छैन, उनले भने ।"
कार्कीको मृत्युको रहस्य अझै खुलेन,"ताप्लेजुङ (कास) मिक्वाखोला गाउँपालिका१ खोक्लिङका २४ वर्षीय विनोद कार्कीको मृत्युको कारण एक महिना हुन लाग्दा पनि खुलेको छैन । उनी वैशाख २८ को बेलुका मृत फेला परेका थिए । तेल्लावुङ कन्स्ट्रक्सनको एस्काभेटर मेसिन चलाउने कार्कीको हत्या भएको दाबी एमालेले गर्दै आएको छ । एमालेले विज्ञप्ति निकाल्नेदेखि गृहमन्त्री बालकृष्ण खाँणसम्मलाई भेटेर घटनाको छानबिन गर्न दबाब दिएको छ । जेठ १० मा एमाले सचिव एवं प्रतिनिधिसभा सदस्य योगेश भट्टराईले गृहमन्त्री खाँणलाई बुझाएको ज्ञापनपत्रमा राजनीतिक उद्देश्यबाट हत्या भएको उल्लेख छ । उनलाई घरनजिकैको भिरालो बाटोमा कुटपिट गरी निर्ममतापूर्वक हत्या गरिएको देखिएको ज्ञापनपत्रमा जनाइएको छ ।सत्तारुढ गठबन्धनका तर्फबाट वैशाख २९ मा जारी विज्ञप्तिमा शवमाथि राजनीति नगर्न अपिल गरिएको थियो । विज्ञप्तिमा भनिएको थियो, अपराधी जोसुकै भए पनि कानुनको दायरामा ल्याउन अनुरोध छ । प्रदेश १ प्रहरी कार्यालयको टोलीले अनुसन्धान गरिरहेको छ । ताप्लेजुङका डीएसपी कैलाश राईले छिट्टै पत्ता लाग्ने बताए । स्थानीय निर्वाचनको केही दिनअघि कामबाट छुट्टी लिएर घर जाँदै थिए । कन्स्ट्रक्सनका प्रबन्धक टंक खतिवडाका अनुसार वैशाख २८ मा दोभानबाट हिँडेका उनले ६ बजे हान्द्रुङबाट बाबुलाई फोन गरेर घर आउँदै छु, भाले पनि काट्नु, भात पकाइराख्नु भनेका रहेछन् । दोभानबाट पैदल डेढदुई घण्टामा पुगिने भए पनि उनी साँझपछि मात्रै हान्द्रुङ बजारबाट उकालो लागेका थिए ।"
विकासे मन्त्रालयको बजेट बढ्यो,"(काठमाडौं)  आगामी आर्थिक वर्ष २०७९८० का लागि विकासे मन्त्रालयहरूको बजेट बढाइएको छ । चालु आर्थिक वर्षको तुलनामा एक दर्जनभन्दा बढी मन्त्रालयको बजेट बढाइएको हो । थोरै मन्त्रालयको मात्र बजेट घटेर आएको छ ।विकासे मन्त्रालयमा सबैभन्दा बढी बजेट पाउनेमा शिक्षा तथा सूचना प्रविधि मन्त्रालय छ । चालु आव ०७८७९ मा उक्त मन्त्रालयका लागि ४२ अर्ब ९३ करोड ७६ लाख रुपैयाँ बजेट छुट्याइएको थियो । तर, आगामी आवका लागि भने ७० अर्ब ५ करोड ३३ लाख रुपैयाँ पाएको छ । यो चालु आवको तुलनामा २७ अर्ब ५९ करोड ५४ लाख रुपैयाँ बढी हो । यद्यपि, बजेटमा शिक्षा क्षेत्रलाई सरकारले प्राथमिकतामा नराखेको सरोकारवालाहरू बताइरहेका छन् । शिक्षामा नयाँ कार्यक्रम नराखिएको र पुरानैलाई निरन्तरता दिइएको उनीहरूको भनाइ छ । उद्योग, वाणिज्य तथा आपूर्ति मन्त्रालयको बजेट पनि बढेको छ । चालु आवमा ८ अर्ब ५७ करोड ३६ लाख बजेट रहेको यस मन्त्रालयलाई आगामी वर्षलाई १० अर्ब ४७ करोड ९० लाख रुपैयाँ छुट्याइएको छ । ऊर्जा, जलस्रोत तथा सिँचाइ मन्त्रालयले पनि चालु आवको भन्दा बढी बजेट पाएको छ । यो आव ३५ अर्ब ३७ करोड ४५ लाख रुपैयाँ बजेट रहेकामा आगामी आवका लागि ४० अर्ब ८४ करोड ४६ लाख रुपैयाँ पुर्याइएको छ ।सरकारले ऊर्जा क्षेत्रमा विद्युतीय चुलो बाँड्नेदेखि जलाशय आयोजना बनाउनेसम्मको महत्त्वाकांक्षी योजना सार्वजनिक गरेको छ । गार्हस्थ्य र औद्योगिक ग्राहकलाई सस्तो मूल्यमा बिजुली उपलब्ध गराउने, उत्पादन, प्रसारण र वितरणतर्फका ठूला पूर्वाधार निर्माणमा प्राथमिकता दिइने बजेट वक्तव्यमा उल्लेख छ । जलविद्युत्का दर्जनौं आयोजना आगामी आवबाटै सुरु गर्ने भन्दै सरकारले बजेटको आकार बढाएको जनाएको छ । सबैभन्दा बढी बजेट पाउने मन्त्रालयमा भौतिक पूर्वाधार तथा यातायात मन्त्रालय छ । उसले आगामी आवका लागि १ खर्ब ६१ अर्ब ५६ करोड ७४ लाख रुपैयाँ पाएको छ । यो आवमा बजेटको आकार १ खर्ब १८ अर्ब ४६ करोड ६ लाख रुपैयाँ मात्रै थियो । यसबाहेक मन्त्रालयअन्तर्गतकै योजना काठमाडौंतराईमधेस द्रुतमार्ग (फास्ट ट्र्याक) लाई छुट्टै ३० अर्ब रुपैयाँ व्यवस्थापन गरिएको छ । सरकारले भौतिक पूर्वाधारतर्फ केही नयाँ योजना थपे पनि धेरै पुरानै योजनालाई निरन्तरता दिएको छ । नयाँ योजनामा पनि सरकारले अध्ययन र तयारी नै नगरेका अवधारणा मात्र बनाइएका योजनालाई बजेटमा राखेको छ । प्राथमिकताप्राप्त योजनामा बजेट अभाव नहुने भौतिक मन्त्रालयका सचिव गोपालप्रसाद सिग्देलले बताए । हामीले मागेजति बजेट त आएको छैन तर बनिरहेका आयोजना प्रभावित हुने छैनन्, उनले भने । साना योजनालाई पनि बजेट व्यवस्थापन गरिएको छ । प्रदेश र स्थानीय तहले हेर्ने साना योजना पनि संघीय सरकारले हेर्ने आयोजनाभित्र राखिएका छन्, मन्त्रालय स्रोतले भन्यो, जसलाई अघिल्लो आवमै हटाउनुपर्थ्यो तर अहिले पनि बजेटमा राखिएको छ । पुरानै कार्यक्रमलाई निरन्तरता दिइएको पूर्वभौतिक, पूर्वाधार तथा यातायातमन्त्री रघुवीर महासेठले टिप्पणी गरे । भौतिक पूर्वाधारतर्फ नयाँ योजना केही छैनन्, उनले भने, कागजमा सीमित हुने गरी मात्र बजेट ल्याइएको छ, कार्यान्वयन हुन कठिन छ । पुराना योजनामा जुन खर्च व्यवस्थापन गर्नुपर्ने हो, त्यो हुन नसकेको उनको भनाइ छ । केपी शर्मा ओली सरकारकै पालामा नीति तथा कार्यक्रमअनुसार अहिले बजेट ल्याइएको छ, उनले भने, जुन बजेट नयाँ थालमा बासी भात मात्र हो, अरू केही छैन । स्वास्थ्य तथा जनसंख्या मन्त्रालयको बजेट भने बढ्न सकेको छैन । चालु आवमा स्वास्थ्य मन्त्रालयका लागि ७१ अर्ब ५२ करोड १६ लाख रुपैयाँ बजेट छुट्याइएको थियो । आगामी आवमा त्यसलाई घटाएर ६९ अर्ब ३८ करोड २ लाख रुपैयाँमा सीमित गरिएको छ । खानेपानी मन्त्रालयको बजेट भने चालु आवमा २० अर्ब ६ करोड ५३ लाख रहेकामा आगामी आवका लागि २० अर्ब १० करोड ८३ लाख रुपैयाँ विनियोजन गरिएको छ ।"
सहकारी नियमन गर्न छुट्टै नियामक निकाय,"(काठमाडौं)  वित्तीय कारोबारमा संलग्न बचत तथा ऋण सहकारी संघसंस्थाको नियमनका लागि सरकारले छुट्टै नियामक निकाय स्थापना गर्ने घोषणा गरेको छ । आगामी आर्थिक वर्षको बजेट वक्तव्यमा सरकारले यस्तो घोषणा गरेको हो । पुँजी र कारोबारको हिसाबले बचत तथा ऋण सहकारी संस्थाहरूको बढोत्तरी भए पनि प्रभावकारी नियमन हुन सकेको छैन । यसले समग्र वित्तीय प्रणालीको स्थायित्वमै खलल पुग्ने जानकारहरूले बताउँदै आएका छन् । सोही विषय सम्बोधन गर्न सरकारले छुट्टै नियामक निकाय स्थापना गर्ने नीति ल्याएको हो । नेपाल राष्ट्र बैंकको सुपरिवेक्षकीय दायरा बाहिर रहेका वित्तीय कारोबार गर्ने बचत तथा ऋण सहकारी र गैरसरकारी संस्थाहरूको प्रभावकारी नियमन, निरीक्षण तथा सुपरिवेक्षण गर्न दोस्रो तहको नियामक निकाय स्थापना गरिनेछ, बजेट वक्तव्यमा भनिएको छ ।यस्तै, चालु आवको बजेटमा घोषणा भएर पनि कार्यान्वयन हुन नसकेको सहकारीलाई ब्याज अनुदानको सस्तो कर्जा कार्यक्रमले आगामी वर्षको बजेटमा पनि निरन्तरता पाएको छ । सस्तो कर्जा कार्यक्रम लागू गर्नका लागि यो वर्ष कार्यविधि नै बनेन । सोही कार्यक्रमलाई सामान्य परिमार्जन गरेर निरन्तरता दिइएको हो । यो कार्यक्रम कार्यान्वयन भए आगामी वर्ष कृषि पशुपालन, तरकारी खेतीलगायत कृृषि उद्यम तथा बजारीकरणलगायत प्रक्रियामा संलग्न सहकारीले ५ प्रतिशतमा सहुलियत कर्जा पाउनेछन् । यस्तै, भूमिहीन, दलित, सुकुम्बासी, राउटेलगायत सीमान्तकृत समुदायद्वारा स्थापित सहकारीलाई पनि ५ प्रतिशत ब्याजदरमा कर्जा प्रदान गर्ने घोषणा सरकारले गरेको छ ।चालु आवको बजेटमा सहुलियत कर्जाको सीमा र कार्यक्षेत्र विस्तार गरी कृषि उद्यम तथा मूल्य शृंखला विकासका लागि कृषिजन्य उत्पादन तथा प्रशोधन गर्ने सहकारीलाई सहुलियत कर्जा उपलब्ध गराउने उल्लेख थियो । आगामी आवको बजेटमा कम्तीमा २० करोड रुपैयाँ चुक्ता पुँजी रहने गरी कृषिजन्य उत्पादनमूलक उद्योग स्थापना गर्ने सहकारीलाई चुक्ता पुँजीको ५ प्रतिशत रकम सरकारले पुँजीगत अनुदान प्रदान गर्ने व्यवस्था गरिएको छ । स्थानीय तहले स्वपुँजी लगानी गरी कम्तीमा ३ सय स्थानीय किसानको सहभागितामा कृषिजन्य उत्पादनमूलक उद्योग स्थापना गरेमा त्यस्ता उद्योगहरूमा आवश्यक मेसिनरी औजार खरिदमा २० प्रतिशत अनुदान प्रदान गर्ने व्यवस्था मिलाएको बजेट वक्तव्यमा उल्लेख छ ।सहकारी क्षेत्रको बचतलाई उद्यम विकास, उत्पादनमूलक क्षेत्र तथा रोजगारी सिर्जनामा परिचालन गर्न प्रोत्साहित गरिने पनि बजेट वक्तव्यमा भनिएको छ । सहकारीको कुल लगानीको कम्तीमा ५० प्रतिशत रकम उत्पादनमूलक क्षेत्रमा परिचालन गर्नुपर्ने र सहकारी संस्थाले कम्तीमा एउटा स्वदेशी उत्पादनको खरिदबिक्री र बजारीकरणमा सहयोग गर्ने व्यवस्था मिलाइनेछ, बजेट वक्तव्यमा उल्लेख छ ।२०४९ सालअघि सञ्चालित साझा संस्थाको सम्पत्ति र दायित्व यकिन गरी त्यसको संरक्षण र व्यवस्थापन गरिनुका साथै यी संस्थाहरूबाट ऋण लिएका किसानको ऋण मिनाहा गरी धितो रहेका जग्गाको रोक्का फुकुवा गरिने घोषणा पनि सरकारले गरेको छ । गत फागुनसम्म विभिन्न प्रकृतिका गरी ३० हजार ८ सय ७९ वटा सहकारी संस्था सञ्चालनमा छन् । सोही अवधिमा यो क्षेत्रले ४ खर्ब ७७ अर्ब ९९ करोड बचत संकलन गरेर ४ खर्ब २६ अर्ब ३१ करोड रुपैयाँ कर्जा लगानी गरेको छ । सहकारी क्षेत्रमा ८१ हजार ३ सय जनाले प्रत्यक्ष रोजगारी पाएको बताइएको छ ।"
स्याउले उकासेको उर्थु गाउँ,"केही स्थानीयले बिक्री नभएका स्याउबाट मदिरादेखि जाम, जेली र जुससमेत बनाउन थालेका छन् । लामो समयसम्म भण्डारण गर्न मिल्ने कोल्डस्टोरको खाँचो रहेको स्याउ किसान खड्गबहादुर बुढाको भनाइ छ । सिजनमा स्याउ कम मूल्यमा बिकाउन बाध्य छौं, उनले भने, चैतदेखि असारसम्म स्याउ भण्डारण गर्न सके निकै महँगोमा ताजा स्याउ बजारमै लैजान सकिन्थ्यो । किसानलाई अझै राहत मिल्थ्यो ।जिल्लामा ४ हजार २ सय ५० हेक्टरमा स्याउ खेती हुने गरेको छ । यसमध्ये ३ हजार हेक्टरमा लगाएको स्याउले फल दिइरहेको जिल्ला कृषि विकास कार्यालय जुम्लाका प्रमुख गणेश अधिकारीले जानकारी दिए । यस वर्ष १२ हजार टन स्याउ उत्पादन हुने आशा गरे पनि २० प्रतिशत उत्पादन असिनापानीले नष्ट गरेको उनको भनाइ छ ।"
कालीगण्डकीको बिजुली भारत बेच्न थालियो,"काठमाडौं (कास) सरकारले शनिबारदेखि कालीगण्डकी आयोजनाको १४० मेगावाटसहित कुल १७७७ मेगावाट बिजुली भारत निर्यात गर्न थालेको छ । नेपाल विद्युत् प्राधिकरणका प्रवक्ता सुरेश भट्टराईका अनुसार नेपालले गत बुधबारदेखि त्रिशूली र देवीघाट जलविद्युत् आयोजनाको करिब ३९ मेगावाट बिजुली भारतमा बेच्न थालेको थियो । शनिबारदेखि कालीगण्डकीको बिजुली पनि भारत जाने भएको हो । त्रिशूली र देवीघाटबाट ३७७ मेगावाट र कालीगण्डकीबाट १४० मेगावाट गरी कुल १७७७ मेगावाट भारत जान लागेको हो, भट्टराईले भने, आइतबारका लागि प्रतियुनिट औसत भारु ७ रुपैयाँ ४ पैसामा बिजुली बेचिनेछ । नेपालले इन्डियन इनर्जी एक्स्चेन्ज (आईईएक्स) मा बिजुली बेच्न गत वर्ष कात्तिकमा अनुमति पाएको थियो । गत वर्ष त्रिशूली र देवीघाट जलविद्युत् आयोजनाको मात्रै बिजुली भारतले किने थियो । अहिले मर्स्याङ्दी, मध्यमर्स्याङ्दी, कालीगण्डकी र लिखुसमेत गरी कुल ३६४ मेगावाट बिजुली खरिद गर्ने सहमति दिएको प्रवक्ता भट्टराईले जानकारी दिए । नेपालले बिजुली बेच्न प्रस्ताव गरेका अरु तीन आयोजना माथिल्लो तामाकोसी, माथिल्लो भोटेकोसी र चमेलियाको बिजुली किन्न भने भारतले हालसम्म स्वीकृति दिएको छैन ।केही समयअघि भारतबाट बिजुली नपाएर औद्योगिक ग्राहकको लाइन काटेको प्राधिकरणले अहिले फेरि भारतलाई बिजुली बेच्न थालेको हो । वर्षायाममा नेपालको बिजुली खपत नभएर खेर जाने अवस्था भए पनि हिउँदमा भने भारतबाटै आयात गर्नुपर्ने अवस्था छ । नेपालले गत वर्ष कात्तिक १७ गतेबाट डे अहेड मार्केटको अवधारणामा आईईएक्समा बिजुली बेच्न थालेको थियो ।"
आरोही र पदयात्रीले नाम्चे गुल्जार,"(नाम्चे, सोलुखुम्बु)  एक साताका लागि नेपाल घुम्न आएकी मेक्सिकोकी मारियाना नाम्चे पुग्दा औधी रमाइन् । भित्ता खोपेर बनाइएका हरिया छाना भएका घर र ढुंगा छापेको गोरेटो बाटो उनका लागि नौलो थियो । घरका झ्यालबाटै सेताम्य हिमाल देखेपछि झन् रोमाञ्चित बनिन् । यही कारणले आफ्नो यात्रा पाँच दिन थपिन् । उकालीओराली गर्दै सगरमाथा बेस क्याम्प पुगेर नाम्चे फर्कंदा उनी निकै खुसी थिइन् । निकै खुसी भएँ, उनले भनिन्, अर्को वर्ष परिवारै लिएर आउँछु । उनीजस्तै जर्मनीकी पर्यटक भेरेना स्केलिमियार पनि पदयात्राका लागि नाम्चे आएकी थिइन् । विश्वकै सर्वोच्च शिखर सगरमाथा सुरु प्रवेशद्वार लुक्लाबाट माथि छिचोलिँदा मनै रमाउन थाल्छ, उनले भनिन्, नाम्चे पुग्दा स्वर्णिम आनन्दको अनुभूति भयो । नाम्चेबाट आफू हिमालै हिमालले घेरिएको देख्दा अविस्मरणीय लागेको उनले सुनाइन् । साँच्चै नाम्चेले पर्यटक आकर्षित गर्ने बरदानै पाएजस्तो छ, उनले भनिन्, यहाँ एक साता बसेको पत्तै भएन । कोरोना कहर कम भएसँगै मुलुकको प्रमुख पर्यटकीय स्थल नाम्चे बजार विस्तारै गुल्जार भएको छ । कोरोना महामारीका कारण दुई वर्ष ठप्प रहेको पर्यटन क्षेत्रमा चहलपहल बढेसँगै नाम्चे बजार पनि पुरानै लयमा फर्किन लागेको हो । अहिले जताततै पर्यटक देखिन्छन् । कोरोनाले दुई वर्षदेखि सुस्ताएको पर्यटन व्यवसायले गति लिएपछि व्यवसायी पनि खुसी छन् । समुद्र सतहदेखि ३ हजार ४ सय ४० मिटरको उचाइमा पर्ने नाम्चे सगरमाथा जाने प्रवेशद्वार हो । यस वर्षको पर्यटकीय मौसममा विदेशी पर्यटकको संख्या उल्लेख्य बढेको छ । यहाँ सगरमाथा आरोहण, बेस क्याम्पसम्मको पदयात्रा र सगरमाथा राष्ट्रिय निकुञ्ज भ्रमणका लागि विदेशी पर्यटक आउँछन् । दुई वर्षदेखि बर्सेनि मुस्किलले ३ हजार पर्यटक आएको नाम्चेमा यस वर्ष चैतमा मात्रै ८ सय ११ नेपाली, सार्क मुलुकका ३ सय ४ र तेस्रो मुलुकका ४ हजार ५१ पर्यटक आएको सगरमाथा राष्ट्रिय निकुञ्जका सूचना अधिकारी विष्णु रोकायाले बताए । वैशाखमा नेपाली ८ सय ९०, सार्क मुलुकका १ हजार १ सय ७१ र तेस्रो मुलुकका ६ हजार पर्यटक आएका थिए । जेठ १५ गतेसम्म ७ सय नेपाली र ३ हजार बढी विदेशी पर्यटक नाम्चे आएको उनले बताए । चालु आवको १० महिनामा नेपाली ४ हजार ७ सय ६८, सार्क मुलुकका ३ हजार १ सय ४ र विदेशी १४ हजार ९ सय ३२ पर्यटक आएको रोकायाले बताए । पर्यटक वृद्धिले यहाँ सबैलाई ऊर्जा थपेको छ, उनले थपे । महामारीले गर्दा लगभग दुई वर्ष पसल बन्द गरेर काठमाडौं गएका नाम्चेका व्यवसायीले पनि फर्किएर अहिले पुनः व्यवसाय सुरु गरिरहेका छन् । वसन्तयामको सुरुआतसँगै खुम्बु क्षेत्रमा आरोही र पदयात्रीको चहलपहल बढेको नाम्चे होटलकी सञ्चालक आङमाया शेर्पाले बताइन् । गएको दुई वर्ष दिन काट्नै गाह्रो भयो, उनले भनिन्, कहिले काठमाडौं कहिले नाम्चे गरेर बितायौं । अहिले विदेशी पर्यटकको भीड देख्दा खुसीको सीमै नभएको उनले बताइन् । प्रायः सगरमाथा क्षेत्रमा पुग्ने आरोही र पदयात्रीका लागि आराम गर्ने स्थल नाम्चे बजार हो । केही आरोही खुम्बु आइसफलतिर लागिसकेका छन् भने केही आउने क्रम जारी छ । अहिले पर्यटक आगमनले लय समातेको छ, व्यवसायी राजु पुलामी मगरले भने । हेलिकोप्टरलाई पर्यटक ओसार्न भ्याइनभ्याइ भएको तेन्जिङ हिलारी विमानस्थल नागरिक उड्डयन कार्यालय लुक्लाका प्रमुख द्वारिकानारायण अछामीले बताए । लुक्लाबाट सीता, तारा र समिट एयरले दैनिक १६ उडान गर्दै आएका छन्, उनले भने, तर कहिलेकाहीं त्यसले पनि पुग्दैन । सगरमाथा र गोक्यो आरोहणमा जानेका लागि नाम्चे मुख्य बिसौनी हो । त्यस्तै रेन्जो र छो भन्ज्याङ हुँदै पदयात्रामा निस्कनेका लागि पनि नाम्चे पुग्नुपर्छ । अहिले सगरमाथा आरोही तथा सगरमाथा बेस क्यापसम्म जाने पर्यटकको किनमेलको थलोका रूपमा समेत परिचित हुँदै गएको छ, नाम्चे । अग्ला हिमालले घेरिएर फेदीमा चिटिक्क परेर रहेको सुन्दर बस्ती नाम्चे आउने पदयात्री र आरोहीलाई शेर्पा जातिको संस्कृतिले उस्तै आकर्षित गर्छ । नाम्चेमा खुलेका ७० भन्दा बढी होटल एवं लजले पर्यटकलाई छनोटको सुविधा दिएका छन् । बाटोभरि रंगीचंगी कपडाका बौद्ध परम्पराको ध्वजापताका र ठाउँठाउँमा ढुंगामा कुँदेर राखिएका माने, बुद्धका मूर्ति र अभिलेख पनि उत्तिकै छन् । नजिकै देखिने पूर्वमा ६ हजार ८ सय ८ मिटर अग्लो थाम्सेर्कु र पश्चिममा ६ हजार १ सय ८७ मिटर अग्लो कोङ्दे हिमालले नाम्चेको पर्यटकीय आकर्षणलाई गतिलो ऊर्जा थपेको छ ।"
जमिन खण्डीकरण बढेको बढ्यै,"(काठमाडौं)  सरकारले आर्थिक वर्ष ०७९८० को नीति तथा कार्यक्रम सार्वजनिक गरेसँगै जमिनको खण्डीकरण रोकिएको छ । तर बर्सेनि नीति तथा कार्यक्रममा रोकिने जग्गाको कित्ताकाट तथ्यांकमा भने बढेको बढ्यै छ । गत मंगलबार राष्ट्रपति विद्यादेवी भण्डारीले सार्वजनिक गरेको नीति तथा कार्यक्रममा भनिएको छ, भूमिको खण्डीकरण रोकी वैज्ञानिक उपयोग गरिनेछ । तर त्यहाँ कसरी भन्ने व्याख्या गरिएको छैन । नीति तथा कार्यक्रममा व्याख्या नगरिए पनि भूमि व्यवस्था, सहकारी तथा गरिबी निवारण मन्त्रालयले भने भूउपयोग नियमावलीले जमिनको खण्डीकरणलाई व्यवस्थित गर्ने जनाएको छ ।भूमिको खण्डीकरण रोक्ने भनेर सरकारको वार्षिक नीति तथा कार्यक्रममा उल्लेख गरिएको यो पहिलोपटक होइन । चालु आर्थिक वर्षमा पनि भूमिको खण्डीकरण रोक्ने बताइएको थियो । आर्थिक वर्ष ०७७७८ मा समेत कृषियोग्य भूमिको संरक्षणका लागि सम्पूर्ण जग्गाको वर्गीकरण ः कृषियोग्य जग्गाको संरक्षण अभियान नै चलाइने उल्लेख थियो । तर सरकारीस्तरबाट अहिलेसम्म जमिनको खण्डीकरण रोक्न परिपत्र मात्र भइरहेको छ । कस्तो जग्गा, कसरी, कस्तो अवस्थामा मात्र जमिनको खण्डीकरण गर्ने भनेर ०७४ र ०७५ मा सम्बद्ध निकायलाई पटकपटक परिपत्र गरिएको भूमि मन्त्रालयका प्रवक्ता जनकराज जोशीले बताए ।सरकारले नीति तथा कार्यक्रममा भूमिको खण्डीकरण रोक्ने उल्लेख गरिरहँदा चालु आर्थिक वर्षको वैशाखमसान्तस ६ लाख २६ हजार ७०७ वटा कित्ता टुक्र्याएर १४ लाख ५३ हजार २ सय ९८ पुगेको भूमि व्यवस्थापन तथा अभिलेख विभागको तथ्यांक छ । गत वर्षको तुलनामा यो १ लाख ५६ हजार ५७२ वटा बढी हो । विभागका अनुसार आर्थिक वर्ष ०७७७८ मा ५ लाख ६५ हजार ६ सय ४८ कित्ता टुक्र्याएर १२ लाख ९६ हजार ७ सय २६ कित्ता बनाइएको थियो । आर्थिक वर्ष ०७५७६ मा ३ लाख ६० हजार ९१ कित्तालाई टुक्र्याई ८ लाख १२ हजार ३ सय २ वटा कित्ता बनाइएको थियो । आर्थिक वर्ष ०७६७७ मा ४ लाख ४७ हजार ७ सयबाट १० लाख ६ हजार २ सय ३७ कित्ता पुर्याइएको थियो । आर्थिक वर्ष ०७४०७५ मा १ लाख ६४ हजार ७ सय ११ कित्ता टुक्र्याई ४ लाख ६ हजार ९ सय ८६ वटा कित्ता बनाइएको थियो । खेतीयोग्य जमिन प्लटिङ गरेर धमाधम घडेरीमा परिणत हुन थालेपछि सरकारले जमिनको खण्डीकरण रोक्न कदम चालेको थियो । सरकारले पहिलो पटक ०७४ साउन २६ मा कृषियोग्य जग्गा कित्ताकाट गरी घडेरीका रूपमा बिक्रीवितरण गर्नगराउन नपाउने निर्णय गरेको थियो । त्यसपछि मन्त्रालयले ०७५ पुस २७ का दिन भूमिको वर्गीकरण र उपयोगसम्बन्धी कानुन तर्जुमा नहुन्जेल मन्त्रालयको उक्त निर्देशनलाई पुनरावलोकन गरेको थियो । जग्गा खण्डीकरण रोक्दा सर्वसाधारणलाई समस्या भएको र भूमाफियासमेत मौलाएको भन्दै फर्म, संस्था वा कम्पनीले स्थानीय तहको स्वीकृति लिएर कित्ताकाट गर्न पाउने व्यवस्था गरेको थियो ।०७७ भदौमा सरकारले कित्ताकाट खुला गरेको थियो । लगत्तै मंसिर २३ मा सर्वोच्च अदालतका प्रधानन्यायाधीश चोलेन्द्रशमशेर जबरा र न्यायाधीश मनोजकुमार शर्माको संयुक्त इजलासले जग्गा कित्ताकाट फुकुवा गर्ने सरकारको उक्त निर्णयलाई बदर गरेको थियो । सर्वोच्चको उक्त आदेशपछि पनि प्लटिङ र घडेरी बनाउन रोकिएको छैन । भूउपयोग ऐन२०७६ ले कृषि, औद्योगिक, आवासीय, व्यावसायिक, वन क्षेत्र गरी जमिनलाई १० प्रकारमा वर्गीकरण गरेको छ । तत्कालीन भूमि व्यवस्था तथा गरिबी निवारणमन्त्री पद्मा अर्यालले ०७७ भदौमा मन्त्रिपरिषद्मा नियमावली पेस गरेकी थिइन् । तर नियमावली पास नहुँदै साउनमा नयाँ सरकार आएपछि प्रस्ताव मन्त्रालयमै फिर्ता आयो । भूमि व्यवस्था, सहकारी तथा गरिबी निवारणमन्त्री शशि श्रेष्ठले थप छलफल र परामर्श लिएर माघमा मन्त्रिपरिषद्मा प्रस्ताव गरेको नियमावलीले नै कित्ताकाटलाई व्यवस्थित गर्ने मन्त्रालयका प्रवक्ता जोशीले जानकारी दिए । कित्ताकाटलाई ऐन, नियमावलीअनुसार थप कडाइ गर्न मन्त्रिपरिषद्मा पठाइएको भूउपयोग नियमावली छिट्टै कार्यान्वयनमा आउने उनले बताए । नियमावली सम्भवतः छिट्टै सबैले पाउनेछन्, आधिकारिक रूपमा पास भइसकेको खबर नआइसके पनि अब छिट्टै उक्त नियमावली पास भइसकेको जानकारी पाएको छौं, जोशीले भने, उक्त नियमावलीले नै जग्गा कित्ताकाटलाई व्यवस्थित गर्नेछ । अहिले कित्ताकाट पूरा खुला पनि छैन । बन्द पनि छैन । कृषियोग्य जमिन पनि एक आर्थिक वर्षमा एक कित्तालाई तीन टुक्रा गर्न मिल्ने व्यवस्था रहेको जोशीले जनाए । आवासीय क्षेत्रको कित्ताकाट खुला नै छ, स्थानीय तहले कृषियोग्य जमिन होइन भनेर सिफारिस गरेको अवस्थामा पनि कित्ताकाट गर्न पाइन्छ, उनले भने । नियमावलीमा खेतीयोग्य जमिनको खण्डीकरण गरेर घडेरीका लागि नबनोस्, कृषियोग्य जमिन संरक्षित रहोस्, जथाभावी जसरी पायो, त्यसरी खण्डीकरण गरेर बेच्ने अवस्था नहोस् भनेर व्यवस्थित गर्नुपर्ने उनको भनाइ छ । अहिले भइरहेको जग्गा खण्डीकरणलाई भूउपयोग नियमावलीले नै व्यवस्थित गर्ने जोशी बताउँछन् ।"
नेपाली युवा उद्यमी मञ्च चितवनको अध्यक्षमा अधिकारी,"काठमाडौं (कास) नेपाली युवा उद्यमी मञ्च चितवनको अध्यक्षमा सूर्यभक्त अधिकारी चयन भएका छन् । शुक्रबार चितवनको जगतपुरमा सम्पन्न पाँचौं अधिवेशनबाट मञ्चको प्रथम उपाध्यक्षमा विकल दाहाल, द्वितीय उपाध्यक्षमा उमेश श्रेष्ठ, सदस्यमा अजय गौतम, गोपाल गौतम, निशान पौडेल, दीपक खनाल, राजन पौडेल र दिलीप पौडेल चयन भएका छन् । कार्यक्रममा नेपाल उद्योग वाणिज्य महासंघका वरिष्ठ उपाध्यक्ष चन्द्र ढकाल, नेपाली युवा उद्यमी मञ्चका केन्द्रीय अध्यक्ष उदीप श्रेष्ठलगायत उपस्थित थिए ।"
फोहोरबाट आम्दानी गर्दै पालिका,"रमेशचन्द्र अधिकारी (धनकुटा), सन्जु पौडेल (लुम्बिनी), प्रतीक्षा काफ्ले (कास्की)"
स्रष्टालाई त्रिमूर्ति सम्मान,"काठमाडौं (कास) त्रिमूर्ति निकेतनले १६ औं स्थापना दिवसका अवसरमा सञ्चारग्राममा आयोजित कार्यक्रममा गोविन्दराज विनोदी, मिथिला शर्मा, शैलेन्द्र साकारलाई क्रमशः लेखनाथ पौड्याल पुरस्कार, बालकृष्ण सम पुरस्कार र देवकोटा काव्य पुरस्कार प्रदान गरेको छ । पुरस्कारमा सम्मानपत्र र जनही एक लाख रुपैयाँ राशि छ । त्यस्तै जनही २५ हजार रुपैयाँ राशिसहितको भद्र घले पदक तारानाथ दाहाल र प्राडा उषा ठाकुरलाई दिइएको छ भने कान्तिपुरकर्मी कृष्णगोपाल श्रेष्ठ र सुशीला तामाङलाई सत्यमोहन जोशी शताब्दी पदक प्रदान गरिएको छ । त्रिमूर्तिको सत्यमोहन जोशी शताब्दी महोत्सवमा सक्रिय योगदान गरेकामा श्रेष्ठ र तामाङसँगै अजरमान जोशी, अनुराधा थापा, आभा श्रेष्ठ कर्ण, कञ्चनजंघा प्रसाईं, कावेरी जोशी, प्रमोद प्रधान, मणि लोहनीलगायत ५८ जनालाई प्रशस्तिपत्रसहित पदक प्रदान गरिएको हो ।"
"६ वर्षपछि गोपीको चमक, राजपुराको कोर्स रेकर्ड","ह्विलचेयरमा यामीको ह्याट्रिक२०७५ र ०७६ की विजेता यामी झाँक्रीमगरले ३ किमिको ह्विलचेयर रेसमा यसपालि पनि पहिलो स्थान हासिल गर्दै उपाधिमा ह्याट्रिक गरिन् । दुई जनाले मात्रै दूरी पार गरेको यो स्पर्धामा रजनी राई दोस्रो भइन् । यामीले ३० हजार र रजनीले २० हजार पुरस्कार प्राप्त गरे । पुरुषतर्फ लगातार छपल्टका विजेता रामबहादुर तामाङ सहभागी हुन छाडेपछि नयाँ विजेता निस्किए रमेश खत्री । आर्मीका उनले १२ मिनेट ३२०३ सेकेन्डमा दूरी पार गर्दै सफलता हात पारेका हुन् । यसमा प्रेमबहादुर बिक दोस्रो र दानबहादुर थिङ तेस्रो भए ।कर्पोरेटको पुरुषतर्फ विकास पोखरेल १७ मिनेट ४८२७ सेकेन्डमा ५ हजार मिटर पार गर्दै पहिलो भए । शेरबहादुर थापा (१८ मिनेट ४७६९ सेकेन्ड) दोस्रो र रितेश वली (१९ मिनेट ४२६६ सेकेन्ड) तेस्रो भए । महिलातर्फ सनी तामाङले २६ मिनेट ३४२४ सेकेन्डसाथ उपाधि जितिन् । सुनिता महर्जन (२७ मिनेट ४४२ सेकेन्ड) दोस्रो र लादेन प्रधान (३० मिनेट १७१७ सेकेन्ड) तेस्रो भए । महिलापुरुष दुवैको हाफ म्याराथन, कर्पोरेट रह्विलचेयर स्पर्धामा २ हजार बढी सहभागी थिए ।"
स्वाटेकले जितिन् फ्रेन्च ओपन,"पेरिस (एजेन्सी) पोल्यान्डकी विश्व नम्बर एक खेलाडी इगा स्वाटेकले शनिबार फ्रेन्च ओपनको महिला एकल उपाधि जितेकी छन् । रोलान्ड ग्यारोसमा भएको फाइनलमा उनले अमेरिकाकी कोको गौफलाई ६१, ६३ ले पराजित गरिन् । उनीहरूबीचको उपाधि भिडन्त ६८ मिनेटमात्र चलेको थियो । स्वाटेकले फ्रेन्च ओपन जितेको यो दोस्रोपल्ट हो । सन् २०२० मा पनि उनी च्याम्पियन भएकी थिइन् । स्वाटेकको यो दोस्रो ग्रान्ड स्लाम उपाधि पनि भएको छ । स्वाटेकले पहिलो सेट सजिलै जितेपछि दोस्रोमा २३ औं वरीयताकी गौफले केही चुनौती तेर्स्याएकी थिइन्, तर यो निर्णायक भने रहेन । भर्खर १८ वर्ष पुगेकी गौफ ग्रान्ड स्लाम फाइनल पुगेको यो पहिलोपल्ट हो । तर उनी स्वाटेकको लगातार ३५ खेलको अपराजित यात्रा रोक्न असफल रहिन् । स्वाटेकले जितेको यो लगातार छैटौं उपाधि पनि हो । यससँगै उनले आफू उत्कृष्ट लयमा रहेको प्रमाणित गरिन् । जितपछि २१ वर्षीया स्वाटेकले भनिन्, यसपल्ट उपाधिसम्मको यात्रा कठिन रह्यो, किनभने दबाब धेरै थियो । तर, मैले निर्णायक मोडमा राम्रो खेल्न सकें । फ्रेन्च ओपन खेल्नुको रोमाञ्च नै बेग्लै छ । हारपछि त्यसलाई स्वाभाविक मानेकी गौफले अबका वर्षमा अझ राम्रो खेल्न सक्ने विश्वास पोखिन् ।"
वर्षाले खेल स्थगित,मकवानपुर (कास) हेटौंडामा जारी सहिद स्मृति स्थानीय तह मकवानपुर गोल्डकपमा शनिबारको खेल वर्षाका कारण स्थगित भएको छ । ए डिभिजन टोली एपीएफ र फ्रेन्ड्स क्लब काठमाडौंबीचको खेल दिनभरि परेको वर्षाका कारण मैदान हिलाम्मे भएपछि स्थगित गरिएको हो । आयोजक मकवानपुर जिल्ला फुटबल संघले दुवै क्लबका प्रतिनिधिको सहमतिमा आइतबार बिहान ८ः३० बजे उक्त खेल खेलाउने भएको छ ।पिप्लेक्याम्पा रंगशालामा जारी प्रतियोगितामा आइतबार दिउँसो नेपाल पुलिस र खुमलटार एफसीबीच प्रतिस्पर्धा हुनेछ ।
