शीर्षक,विवरण
जनआन्दोलनकी सहिद सेतु विकको सालिक तोडफोड,"(नेपालगन्ज)  कथित राजावादीहरूले ०६२६३ को जनआन्दोलनकी सहिद सेतु विकको सालिक तोडफोड गरेका छन् । राजतन्त्र उन्मूलन भएको १६ वर्षपछि नेपालगन्जको धम्बोजीचोकमा राजा वीरेन्द्रको सालिक राख्न जम्मा भएको समूहले सेतु विक चोक पुगेर सालिक तोडफोड गरेको हो । राजाको निरंकुशताविरुद्ध ०६२६३ मा भएको देशव्यापी आन्दोलनका क्रममा नेपालगन्जमा पनि दिनहुँ विशाल प्रदर्शन भएको थियो । वैशाख ५ मा गणेशपुरमा जम्मा भएका प्रदर्शनकारीलाई लक्षित गरी प्रहरीले अश्रुग्यास र गोली प्रहार गरेको थियो । त्यही क्रममा घाइते भएकी सेतु विकलाई उपचारका लागि अस्पताल लैजाँदालैजाँदै बाटोमै मृत्यु भयो ।बाँके खजुराकी सेतु गणतन्त्र प्राप्तिको आन्दोलनमा सशक्त रूपमा सहभागी भएकी थिइन् । सडक आन्दोलनमा उत्रिएकी उनी ज्ञानेन्द्र चोकको आन्दोलनमा अग्रमोर्चामा थिइन् । जहाँ उनको ज्यान गयो । यही चोकको नाम नै सेतु विक चोक राखेर उनको सालिक स्थापना गरिएको थियो । उनका तीन सन्तानको पढाइ बीचमै छुट्यो । पति शेरबहादुर विक नेपालगन्जमा अटो चलाएर जीविका गर्छन् ।सेतु र उनीजस्तै सहिद, घाइते र सचेत प्रदर्शनकारीको साहसले देश संघीय गणतन्त्रमा छ । तर, नेपालगन्जको धम्बोझीमा राजतन्त्र समर्थकको एउटा समूहले राजा वीरेन्द्रको सालिक पुनःस्थापना गर्न चाहेको थियो । तर बिनाअनुमति सालिक राख्न नपाइने भन्दै प्रहरीले रोकेपछि राजावादी कार्यकर्ताहरू अचानक सेतु विक चोक पुगेर सालिकमाथि प्रहार गरे । सालिकमाथि चढेरै तोडफोड गरेपछि मात्र भीड बाटो लागेको थियो । सालिक तोडफोडमा संलग्न एक जनालाई प्रहरीले पक्राउ गरेको छ । राप्रपाका सहायक महामन्त्री ऋषिराज देवकोटाले उक्त घटनालाई आवेगमा भएको प्रहार भनेका छन् । तर दलित अधिकारकर्मीले सेतुको सालिकमाथिको आक्रमण सम्पूर्ण दलित समुदायप्रतिको आक्रमण भनेका छन् । नेपालमा संघीय लोकतान्त्रिक गणतन्त्रले दलित समुदायलाई अधिकार दिए पनि कार्यान्वयनका सवालमा राज्य अझै पनि उदासीन रहेको दलित अभियन्ता डिलबहदुर परियारको भनाइ छ, राज्यको आड पाएर दलित सहिदको सालिकमाथि आक्रमण गरिएको आरोप उनले लगाए । अरू समुदायको सालिक भएको भए कसैले यो आँट गर्न सक्दैनथ्यो, उनले भने, यो नियोजित ढंगले गरिएको प्रहार हो । खासमा दलित समुदायमाथिकै प्रहार हो । नेपाल उत्पीडित जातीय मुक्ति समाज बाँकेका अध्यक्ष हिमबहादुर सुनार र लुम्बिनी प्रदेश इन्चार्ज पुजन विश्वकर्माले विज्ञप्ति जारी गरी सहिद सेतु विकको सालिकमाथि भएको आक्रमणको निन्दा गरेका छन् । घटनामा संलग्नलाई कडा कानुनी कारबाही गर्न मागसमेत गरिएको छ । नेपालगन्जका नवनिर्वाचित मेयर प्रशान्त विष्ट, उपप्रमुख कमरुद्दिन राई, नेकपा एमालेका जिल्ला अध्यक्ष किस्मतकुमार कक्षपति, नेकपा माओवादी केन्द्रका जिल्ला सचिव डिल्लीप्रसाद बराल, नेकपा एसका सचिव दीपक जीएमलगायतले विज्ञप्तिमार्फत घटनालाई गम्भीरतापूर्वक लिएको उल्लेख गरेका छन् । प्रमुख विष्टले सेतुको सालिक नगरपालिकाले मर्मत गर्ने बताए ।"
"प्रेम, विवाह र पानी छोएको निहुँमा ४४ को ज्यान गयो","जातीय विभेदले ज्यान गुमाउनेहरु०६८ जयवीर टमटा (कालीकोट) अन्तरजातीय विवाह,मनविरे सुनार (कालीकोट) चुलो छोएको निहुँ,सेते दमाई (दैलेख) अन्तरजातीय प्रेम, शिवशंकर दास (सप्तरी) अन्तरजातीय विवाह०६९ रामबहादुर सार्की (बर्दिया) गिलास छोएको निहुँ ०७० संगीता परियार (तनहुँ) जातीय विभेद झुमा विक (ताप्लेजुङ) जातीय विभेद ०७१ राजेश नेपाली (पर्वत) दाल छोएको निहुँ ०७३ अस्मिता सार्की र ईश्वर भट्टराई (झापा) अन्तरजातीय प्रेम, अजित मिजार (काभ्रे) अन्तरजातीय प्रेमविवाह,लक्ष्मी परियार (काभ्रे) बोक्सीको आरोप ०७५ मना सार्की (कालीकोट) जातीय विभेद, माया विक (कैलाली) बलात्कारपछि हत्या,श्रेया सुनार (कास्की) बलात्कारपछि हत्या,द्वितिया रसाइली (धनुषा) बलात्कारपछि हत्या,रूपमतीकुमारी दास (मोरङ) बलात्कारपछि हत्या,संगीता विश्वकर्मा (उदयपुर) अन्तरजातीय प्रेम०७७ नवराज सुनार, सन्दीप विक, लोकेन्द्र सुनार, गणेश बुढा, गोविन्द शाही र टीकाराम सुनार (जाजरकोट) अन्तरजातीय प्रेम,सम्झना कामी (बझाङ) बलात्कारपछि हत्या,सुमन विक (उदयपुर) अन्तरजातीय प्रेम,अंगिरा पासी (रूपन्देही) बलात्कारपछि आत्महत्या,निर्मला पहराई (कैलाली) अन्तरजातीय प्रेम,सुकु परियार (तनहुँ) अन्तरजातीय विवाह,घनश्याम बोगटी (गोरखा) अन्तरजातीय प्रेम,श्यामलाल राम (सिरहा) अन्तरजातीय विवाह ०७८ भीमबहादुर विश्वकर्मा (चितवन) जातीय विभेद, नीरु विक (कालीकोट) बलात्कारपछि हत्या,अमृता सदा (महोत्तरी) बलात्कारपछि हत्या,मनीषा सुनार (सुर्खेत) बलात्कारपछि हत्या,सावित्रीकुमारी महरा (सिरहा) जातीय विभेद, सन्तलाल पासवान (सप्तरी) जातीय विभेद, संगम ठटाल (भोजपुर) अन्तरजातीय प्रेम,ज्योति पासवान (सप्तरी) अन्तरजातीय प्रेम,सिर्जना सुनार (अर्घाखाँची) अन्तरजातीय प्रेम,मैसरा परियार (सुर्खेत) अन्तरजातीय प्रेम,बिना विक (कास्की) अन्तरजातीय प्रेम,प्रवीन विक (गोरखा) अन्तरजातीय प्रेम,मीरा परियार (नुवाकोट) अन्तरजातीय प्रेम"
घाँस काट्न जानै डर,"कुमरोज वनमा पछिल्लो समय पर्यटकहरूको चहलपहल बढेको छ । वन जोगिएका कारण बाघका आहारा प्रजातिहरू चित्तल, बँदेल पनि बढेका छन् । आहारा बढेपछि चितवन निकुञ्जका बाघ मध्यवर्ती सामुदायिक वनतिर आउने गर्छन् । बाघ आउनु पर्यटनका लागि राम्रो हो । तर स्थानीयलाई त अभिशाप जस्तै बन्यो । स्थानीयलाई केकसरी जोगाउने हो ? हामीलाई समस्या परेको छ, अध्यक्ष श्रेष्ठले भने ।०७६ मा बाघ आक्रमणमा परेर ज्यान गएको एउटा पनि घटना थिएन । ०७७ मा चार जनालाई बाघले आक्रमण गरेर ज्यान गएको तिवारीले बताए । पहिला विरलै जस्तो हुने बाघ आक्रमणका घटना एक्कासि बढ्न थालेको भन्दै संरक्षणकर्मीहरू चिन्तित देखिन्छन् । बाघको संख्या बढ्नु संरक्षणका दृष्टिले सुखद भए पनि स्थानीय जंगल जानुपर्ने बाध्यता नहट्दा आक्रमणका घटना बढेका छन् । ज्यानै जाने गरेर पहिला यस्तो आक्रमणका धेरै घटना हुँदैन थिए । कुनै वर्ष शून्य हुन्थ्यो । कुनै वर्ष चारपाँच वटा पनि हुन्थे । औसतमा बाघका कारणले वर्षमा दुईतीन जनाले ज्यान गुमाउने घटना हुन्थे । यो वर्ष अलि धेरै नै घटना भए, राष्ट्रिय प्रकृति संरक्षण कोषको सौराहा कार्यालय प्रमुख लामिछानेले भने ।"
अन्तरजातीय बिहे : सन्ततिलाई पनि आफन्तको ढोका बन्द,"चाँदनी कठायत (वीरेन्द्रनगर), माधव अर्याल (पाल्पा), प्रदीप मेन्याङ्बो (सुनसरी) र जनकराज सापकोटा (काठमाडौं)"
जात व्यवस्थाविरुद्धका यी विद्रोही नारी,"(झापा)  धेरैलाई विसं २०२८ मा झापामा भएको कम्युनिस्ट विद्रोहको कथा सम्झना छ । झापा विद्रोह भनिने यही विद्रोहको पेरिफेरीमा सामान्य परिवारकी तारादेवी भट्टराईले गरेको विद्रोह भने धेरैलाई याद छैन । जात व्यवस्थाले जकडिएको त्यो समाजमा उनी एक्लैले आँटेको सामाजिक विद्रोह जात प्रथाको शान्त तलाउमा फालिएको एउटा ढुंगो जस्तो थियो । त्यो बेलाको समाजमा कथित उपल्लो बाहुन समुदायकी तारादेवीले पिँधमा पारिएको सार्की समुदायका पुरुषसँग अन्तरजातीय बिहे गर्ने आँट गरेकी थिइन् । त्यो विद्रोहको कथा यसरी सुरु हुन्छ ।उनी राजगढकै एक विद्यालयमा पढ्दै थिइन् । बिहान स्कुल, साँझ ट्युसन जान्थिन् । छिमेकी गाविस गोल्धापको वडा ९ मा भारत असमको निकासी भन्ने ठाउँबाट शिक्षक आएका थिए, अच्युतकुमार बोगटी । असममै म्याट्रिक सिध्याएर आएका उनी अंग्रेजी भाषामा राम्रै दख्खल राख्थे । त्यही भएर देहातका स्कुले विद्यार्थी उनीसँग अंग्रेजी पढ्न मरिहत्ते गर्थे । अरू कामधन्दा थिएन, ट्युसन पढाएर जीविका धान्थे ।अच्युतसँग धेरै छात्रा ट्युसन पढ्न आउँथे । तर, तारादेवी चाहिँ ट्युसन पढ्न धाउँदाधाउँदै उनीसँग गहिरो मायामा परिन् । यो प्रेम चक्कर चार वर्ष चल्यो । उनीहरू छुट्टिनै नसक्ने अवस्थामा पुगे । कक्षा आठमा पढ्दै गरेकी ताराका अघिल्तिर दुई विकल्प थिए । आमाबुबा रोज्ने वा अच्युतसँग बिहे गर्ने । उनले दोस्रो विकल्प रोजिन् । अन्ततः २०४० को मंसिरमा उनीहरू गाउँ छाडेर भागे । दलितसँग भागी बिहे गरेको हल्ला एक कान दुई कान हुँदै मैदान बन्यो । त्यो समयमा जात व्यवस्थाविरुद्ध उनले गरेको त्यो साहसिक विद्रोहले सबै झस्किएका थिए । कम्युनिस्ट आन्दोलनका अगुवाहरूले पनि जात व्यवस्थाविरुद्ध यस्तो विद्रोह चाहिँ गर्न सकेका थिएनन्, ५४ वर्षीया तारादेवीले त्यो क्षण सम्झिइन्, कुन जोस र जाँगरले त्यसो गरे हुँला अहिले सम्झिँदा छक्क पर्छु । सार्कीसँग छोरी भागेपछि परिवारमात्रै होइन समाज नै झस्कियो । तारालाई खोज्न सिंगो शक्ति परिचालन गरियो । तत्कालीन पञ्चायत सत्ता पनि ताराअच्युतको प्रेमसम्बन्धप्रति असन्तुष्ट थियो । तर, झापामा लुकेर बसेका उनीहरूको सुइँको कसैले पाएनन् । परिवारले त्यति राम्री मान्छे कोही नपाएर सार्कीसँग गई, बुद्धि बिगारी भन्ने आक्षेप लामो समयसम्म सहनुपर्यो, तारादेवीले सुनाइन्, म भागेपछि परिवारले मेरो काजकिरिया नै गरेका थिए ।अहिले यो दम्पतीको स्थायी बसोबास झापाको कमल गाउँपालिकामा छ । छोराबुहारी सरकारी जागिरे छन् । तारादेवी भर्खर जन्मिएकी नातिनी स्याहारेर बस्छिन् । अच्युतकुमार बेलाबखत पुरानो र कहालीलाग्दो दिन सम्झिन्छन् । बिहे गरेका चार दशक बित्न लाग्दा पनि यो जोडीलाई परिवारले अझै औपचारिक रूपमा स्विकारेको छैन । सामान्य भेटघाट र बोलचाल मात्रै हुन्छ । चाडबाड, पूजाआजा र कार्जेमा उनलाई अझै निषेध गरिन्छ । छोराले मेरो पनि मावल छ, मावलीहरू छन् भनेर अहिलेसम्म महसुस गर्नै पाएको छैन, तारादेवी प्रश्न गर्छिन्, कति निर्दयी होला हाम्रो समाज अनि यो जात व्यवस्था ? तारादेवीकै जस्तो कथा छ, ५३ वर्षकी अञ्जु प्रसाईंको पनि । कम्युनिस्ट विचार मान्ने परिवारमा जन्मेकी उनी मानिसको अन्तर्राष्ट्रिय जाति हुनेछ भन्ने कम्युनिस्ट गीत गुनगुनाउँदै हुर्किइन् । जातपात, छुवाछूत, उचनीच, धनीगरिबका विरुद्ध लाग्न परिवारबाटै प्रशिक्षित भइन् । जब यही ज्ञान उनले व्यवहारमा लागू गर्ने निर्णय गरिन्, तब उनको कम्युनिस्ट घरमा ठूलो भूकम्प आएजस्तो भयो । उनले छिमेकी केशव बर्देवासँग अन्तरजातीय बिहे गरिन् । तर, ०४७ पुस १२ गते अन्तरजातीय बिहे गरेकै कारण देश छाडेर भाग्नुपर्यो । १५ सय रुपैयाँ बोकेर यो जोडी ज्यान जोगाउन भैरहवा हुँदै भारत राजस्थानको जयपुर पुग्यो । केशवले चौकीदारी सुरु गरे । अञ्जुले पनि सानोतिनो काम थालिन् । दुई छोरी उतै जन्मिए । दस वर्षपछि सपरिवार स्वदेश त फर्किए तर परिस्थितिमा बदलाव देखिएन । उनीहरूप्रति समाजको बुझाइ उस्तै थियो । अनि फेरि उनीहरू फर्किन बाध्य भए । समस्या बिस्तारै सङलिँदै गएको थाहा पाएपछि दोस्रो पटक उनीहरू आए । दाजु (विष्णु प्रसाईं, प्रदेश ३ का पूर्वप्रदेश प्रमुख) ले पहिलो भेटमै स्वीकार्नुभयो, अञ्जुले त्यो क्षण सम्झिइन्, मेरा लागि सबै बहिनीहरू बराबर हुन्, गरिखान सिक्नु, आफ्नो खुट्टामा उभिन जान्नु भनेपछि ढुक्क लाग्यो । दाजुले स्विकारे पनि भाउजू र परिवारका अन्य सदस्यले स्वीकार्ने अवस्था थिएन । दुवैले यतै बस्ने योजना बनाए । मिहिनेत गरे । करिब डेढ वर्षपछि जमिन किनेर घर बनाए । तर पनि उनीहरूमाथिको विभेद उस्तै थियो । घर, परिवार, नातागोता, छरछिमेकले गरेको विभेदको फेहरिस्त निक्कै लामो छ । चुनावअघि बल्ल मैले माइतमा एक रात बिताएँ, अञ्जुले सुनाइन्, माइत घरमा एक रात बिताउन मैले ३० वर्ष कुर्नुपर्यो । अञ्जली हिजोआज स्थानीय राजनीतिमा पनि सक्रिय छिन् । पूर्वजनप्रतिनिधिसमेत रहेकी उनी आफूले अझै पनि राजनीतिक रूपमा विभेद भोग्नुपरेको तीतो अनुभव सुनाउँछिन् । पहिला परिवारको विभेद भोगियो, अहिले राजनीतिले विभेद गर्न थालेको छ, उनले भनिन्, संविधानमै लेखिएको समानुपातिक समावेशी सिद्धान्तप्रति खिल्ली उडाउने काम भइरहेको छ । तारादेवी र अञ्जुले जात व्यवस्थाविरुद्ध गरेकै जस्तो विद्रोहको कथा सीता ढुंगानासँग पनि छ । उनले विद्रोह गरेको समय फरक भए पनि भोग्नुपरेको तीतो अनुभव उस्तै छ । सीताले छविलाल विश्वकर्मासँग प्रेम बिहे गर्दा देशमा माओवादी विद्रोह सुरु भइसकेको थियो । देहातका कुना कन्दरादेखि सहरका गल्लीगल्लीमा माओवाद जिन्दावाद को भित्तेलेखन पोतिएको थियो । माओवादीहरू जात व्यवस्थाविरुद्ध पनि खरो उत्रिएका थिए । तर उनीहरू पाँचथरको रानीगाउँबाट मधेस भाग्नुपर्यो । स्कुले जीवनदेखि नै प्रेम गर्न थालेका उनीहरू निक्कै लामो सम्बन्धलाई मूर्तरूप दिन चाहन्थे । घरपरिवार र समाजले अस्वीकार गरेपछि अन्ततः भागेर बिहे गर्ने निधोमा पुगे । गत पुसमा उनीहरू भागेका ठीक २२ वर्ष लाग्यो । तर, उनीहरूलाई अझै ढुंगाना परिवारले स्विकारेको छैन । दसैंतिहारमा घर जान्छौं, ४५ वर्षीया सीताले भनिन्, माइत चाहिँ गएकी छैन । गत वर्ष सीताका बुबा बिते । माइती पक्षले काजकिरियामा रोक लगाएपछि उनले बिर्तामोडमा बुबाको किरिया कर्म गर्नुपर्यो । अहिले पनि पाइलैपिच्छे विभेद भोगिरहनुपरेको तीतो अनुभव सीतासँग छ । विभेदका अनेकन नमिठो अनुभव सँगालेकी उनी प्रश्न गर्छिन्, दलितसँग बिहे गर्नु नै मेरो अपराध थियो ?"
औद्योगिक क्षेत्र प्रदेशमा ल्याउन जरुरी,"मकवानपुर (कास) वाग्मती प्रदेशका मुख्यमन्त्री राजेन्द्रकुमार पाण्डेले औद्योगिक क्षेत्र प्रदेश मातहतमा ल्याउन जरुरी रहेको बताएका छन् । नेपाल उद्योग वाणिज्य महासंघ वाग्मती प्रदेशको पाँचौं प्रदेशसभालाई सम्बोधन गर्दै मुख्यमन्त्री पाण्डेले संघीय सरकार मातहत रहेका प्रदेशभित्रका चारवटा औद्योगिक क्षेत्रलाई प्रदेश मातहत ल्याउन जरुरी रहेको बताए ।औद्योगिक क्षेत्रलाई प्रदेश मातहतमा ल्याएर उत्पादनमूलक उद्योग खोल्ने वातावरण तयारी गर्न जरुरी छ, उनले भने, औद्योगिक क्षेत्रमा संघीय सरकारको ध्यान पुगेको छैन । हामी मातहत ल्याएर त्यसलाई थप व्यवस्थित गर्न जरुरी छ । उनले हेटौंडाको मयुधाप, चितवनमा शक्तिखोर र सिन्धुलीको मरिण नयाँ औद्योगिक क्षेत्र स्थापना गर्ने तयारी भइरहेको समेत बताए । मुख्यमन्त्री पाण्डेले औद्योगिक क्षेत्रका मजदुरलाई तालिम दिएर मात्र काममा लगाउन उद्योगीहरूलाई आग्रह गरे । उद्योग पाठशाला खोल्नु अहिलेको आवश्यकता हो । मजदुरका लागि आवश्यक तालिम सञ्चालन गरेर हामीले दक्ष कामदार निकाल्न जरुरी छ, उनले भने ।"
केयूका १७ सय १५ विद्यार्थी दीक्षित,"(काभ्रे)  काठमाडौं विश्वविद्यालय (केयू) को २७ औं दीक्षान्त समारोहअन्तर्गत दोस्रो चरणमा १ हजार ७ सय १५ विद्यार्थी दीक्षित भएका छन् । शुक्रबार केन्द्रीय परिसर धुलिखेलमा आर्ट्स, एजुकेसन, इन्जिनियरिङ, म्यानेजमेन्ट, साइन्स र मेडिकल साइन्सेज विधाका ११ जना पीएचडी तथा ४३ एमफिलसहित दीक्षित भएका हुन् । दीक्षित हुनेमा ९ देशका १ सय ५७ विदेशी विद्यार्थी पनि छन् । विश्वविद्यालयको इतिहासमा पहिलोपटक बीएससी इन कम्प्युटेसनल म्याथम्याटिक्समा १५ जना, एमएससी फिजिक्समा ९ जना, एमएससी पब्लिक हेल्थ (इपिडिमियोलोजी) मा ५ र एमएससी पब्लिक हेल्थ (ग्लोबल हेल्थ) मा ५ जनालाई उपाधि प्रदान गरिएको विश्वविद्यालयले जनाएको छ । २०७८ मंसिर २९ मा भएको पहिलो चरणको दीक्षान्तमा १२ जना पीएचडी र ३० जना एमफिलसहित स्नातक र स्नातकोत्तर तहका १ हजार ४ सय ४९ विद्यार्थी दीक्षित भएका थिए । कार्यक्रममा स्नातकोत्तर तहमा सबैभन्दा बढी ४ सीजीपीए प्राप्त गर्ने स्कुल अफ इन्जिनियरिङका दीपेन्द्र पन्त र सुदीप श्रेष्ठलाई चान्सलर स्वर्ण पदक र स्नातक तहमा सबैभन्दा बढी सीजीपीए ३९९ ल्याउने स्कुल अफ आर्टस्बाट अभिप्षा रायमाझीलाई भाइस चान्सलर स्वर्ण पदक प्रदान गरिएको छ । स्नातक तह एमबीबीएसमा सबैभन्दा बढी अंक ल्याउने मणिपाल कलेज अफ मेडिकल साइन्सेज पोखराका जायज अधिकारीलाई भाइस चान्सलर स्वर्ण पदक प्रदान गरियो ।जुद्धबहादुर श्रेष्ठ स्वर्ण पदक स्कुल अफ म्यानेजमेन्टबाट एमबीएमा सीजीपीए ३९२ ल्याउने आरती काफ्लेलाई र एमबीए तहका सर्वोत्कृष्ट विद्यार्थीलाई प्रदान गरिने रणबहादुर शाह स्वर्ण पदक स्कुल अफ म्यानेजमेन्टकै सीजीपीए ३८ ल्याउने सर्वोत्कृष्ट विद्यार्थी श्रीजन भण्डारीलाई प्रदान गरिएको हो । कुलपतिसमेत रहेका प्रधानमन्त्री शेरबहादुर देउवाको अध्यक्षतामा भएको समारोहमा आईआईटी हैदराबादका निर्देशक बीएस मूर्ति प्रमुख अतिथि थिए । कुलपति देउवाले दीक्षितहरूलाई मुलुकमा नै गुणस्तरीय शिक्षा प्रदान गरेर केयूले शिक्षाका लागि विदेशिने पैसा नेपालमा रोकेको भन्दै प्रशंसा गरे । शिक्षामा गुणस्तर कायम गरेकै कारण विदेशी पनि नेपालको शिक्षाप्रति आकर्षित भएको तर्क गरे । प्रधानमन्त्री देउवाले बौद्धिक बेरोजगारी र प्रतिभा पलायन रोक्नेका लागि विद्यार्थीको रुचिअनुसारको विश्वस्तरीय शिक्षा दिनु अहिलेको आवश्यकता भएको बताए । बीएस मूर्तिले दृढ इच्छाशक्ति र सिकाइका लागि सधैं उत्प्रेरित भइरहनुपर्ने बताए । केयूका उपकुलपति डा भोला थापाले केयूका उत्पादनले देशलाई समृद्ध बनाउन योगदान दिएको बताए ।"
"'वितरणमुखी योजना सँगै बाँडौंला, सँगै भोट मागौंला","इन्धनको मूल्य घटाउन एमालेको प्रस्तावप्रतिनिधिसभाको शुक्रबारको बैठकमा एमालेले इन्धनको मूल्य घटाउनुपर्ने प्रस्तावसमेत दर्ता गराएको छ । जरुरी सार्वजनिक महत्त्वको प्रस्ताव भन्दै एमाले संसदीय दलका प्रमुख सचेतक विशाल भट्टराईले उक्त प्रस्ताव दर्ता गराएका हुन् । पेट्रोलियम पदार्थको मूल्य घटाउने स्पष्ट खाका पेस गर्न सरकारलाई झकझक्याउन आवश्यक भएकाले उक्त प्रस्ताव लगिएको उनको भनाइ छ । इन्धनको मूल्य बढ्दा यसले पार्ने बहुआयामिक असरबारे कुनै विश्लेषण नगरिएको र सरकारले मनलाग्दी मूल्य बढाएको प्रतिपक्षको आरोप छ । छिमेकी मुलक र अन्तर्राष्ट्रिय बजारमा मूल्य बढ्यो भन्दैमा यहाँ बढाउनुपर्छ भन्ने होइन । कर छुटबाट समायोजन गर्न सक्छौं तर सरकारले घटाउने प्रयास गरेको छैन, उनले भने ।"
"समेटिएन कोरोना बिमा भुक्तानी, बिमित निराश","(काठमाडौं)  कोरोना बिमाको भुक्तानी पाउँला भन्ने आसमा बसेका करिब सवा लाख बिमितलाई सरकारले फेरि निराश तुल्याएको छ । आगामी आर्थिक वर्षका लागि १७ खर्ब ९३ अर्बको जम्बो बजेट ल्याएको सरकारले त्यसमा कारोना बिमा भुक्तानीको विषय नै नसमेटेपछि बिमितहरू निराश बनेका हुन् ।कोरोना बिमाबारे बजेटमा केही सम्बोधन होला भन्ने आस थियो, काठमाडौं कीर्तिपुरका रामकृष्ण श्रेष्ठले भने, बजेटमा कोरोना बिमा शब्द नै समेटिएन । अब त के पैसा पाइएला र ? बिमाको रकम नपाउनुमा सरकारसँगै नियामक निकायहरू बिमा समिति र बिमा कम्पनी सबै दोषी रहको उनले बताए । केही महिनायता अर्थमन्त्री जनार्दन शर्माले बिमा समिति र बिमा कम्पनीलाई कोरोना बिमाको बाँकी रकम किस्ताबन्दीमा दिने बताउँदै आएका थिए । भेट हुँदा पैसा दिन्छु भन्ने आश्वासन पाइन्छ, बिमा समिति स्रोतले भन्यो, मन्त्री र सचिवले भनेको कुरा विश्वास गर्नु नै पर्यो तर पैसा आउँदैन । सरकारबाट पैसा नआई कम्पनीले तिर्न मान्दैनन् । यही हो कोरोना बिमाको पछिल्लो अवस्था । सरकारले बिमाको रकम भुक्तानी गर्न बजेट नछुट्याएकाले यसबारे केही भन्न नसकिने अर्थ मन्त्रालय स्रोत बताउँछ । सरोवारवाला निकायसँग अब पैसा दिइहाल्छु भन्ने तर बजेटमा नसमेट्ने, यस्तो पनि हुन्छ ? अर्थका एक उच्च अधिकारीले भने, दिनुपर्ने पैसा पनि धेरै छ, अब कताबाट स्रोत व्यवस्थापन गर्न सकिएला र ?अर्थ प्रवक्ता ढुन्डीप्रसाद निरौलाले कोरोना बिमा भुक्तानी सम्बन्धमा औपचारिक कुनै निर्णय भइनसकेको बताए । अनौपचारिक रूपमा मन्त्रीज्यू र सचिवको कुन निकायसँग के कुरा भयो भन्ने मलाई जानकारी हुने विषय भएन, उनले भने, रकम भुक्तानी दिने सम्बन्धमा भने कुनै निर्णय भएको छैन । अहिले मैले भन्न सक्ने यत्ति हो । कोरोना बिमा भुक्तानी गर्न सरकारले तिर्नुपर्ने रकम नपाएपछि निकासाका लागि पहल गरिदिन भन्दै बिमा कम्पनीहरूले विभिन्न संघसंस्थामा हारगुहार गरिरहेका छन् । निर्जीवन बिमा कम्पनीहरूको छाता संगठन बिमक संघले औपचारिक पत्र नै लेखेर नेपाल उद्योग वाणिज्य महासंघ, नेपाल चेम्बर अफ कमर्स, नेपाल उद्योग परिसंघ, नेपाल पत्रकार महासंघलगायत संघसंस्थालाई रकम निकासाका लागि पहल गरिदिन ३ महिनाअघि नै आग्रह गरेको थियो ।पछिल्ला महिनामा बिमितले बिमा भुक्तानी नभएको भन्दै विभिन्न जिल्लामा २० वटै निर्जीवन बिमा कम्पनीविरुद्ध मुद्दा दर्ता गराएका छन् । मुद्दामा सबै कम्पनीलाई विपक्षी बनाइएकाले बिमक संघमार्फत सामूहिक रूपमा प्रतिरक्षा गर्ने निर्णय कम्पनीहरूले गरेका छन् । हालसम्म विराटनगर, नेपालगन्ज, सुर्खेतलगायत स्थानमा बिमितले मुद्दा दर्ता गराएका छन् ।सम्झौताअनुसार सरकारले तिर्नुपर्ने रकम अर्थ मन्त्रालयले पछिल्लो एक वर्षदेखि रोकिदिँदा बिमितले भुक्तानी नपाएका हुन् । यसमा अर्थ मन्त्रालयले अनेक कारण देखाउँदै आएको गुनासो बिमा कम्पनीहरूको छ । २०७७ चैतदेखि कम्पनीहरूले भुक्तानी ठप्प पारेका छन् । बिमा समितिका अनुसार कोरोना बिमाबापत कम्पनीहरूले १० अर्ब ५२ करोड ३२ लाख ९० हजार रुपैयाँ भुक्तानी गर्न बाँकी छ । संख्याका आधारमा हेर्दा करिब १ लाख ११ हजार ९ सय बिमितले भुक्तानी पाउन बाँकी छ । जसमध्ये धेरैजसोको प्रतिव्यक्ति १ लाख रुपैयाँका बिमा छन् । प्रतिव्यक्ति ५० हजार र उपचार खर्चका आधारमा भुक्तानी हुने दाबी निकै थोरै रहेको समितिले जनाएको छ ।२०७७ जेठमा बिमा समिति, बिमा कम्पनी, पुनर्बिमा कम्पनी र सरकारबीच कोरोना बिमामा परेको कुल दाबीमध्ये १ अर्बसम्मको बिमा कम्पनीले, १ अर्बदेखि २ अर्बसम्मको नेपाल पुनर्बिमा कम्पनीले, २ अर्बदेखि साढे २ अर्बसम्मको बिमा कम्पनीको महाविपत्ति कोषले, साढे २ अर्बदेखि साढे ३ अर्बसम्मको बिमा समिति र साढे ३ अर्बभन्दा माथिको दाबी भुक्तानी सरकारले बेहोर्ने सहमति भएको थियो । जसअनुसार समिति र कम्पनीहरूको दायित्व करिब साढे ३ अर्ब उनीहरूले तिरिसकेका छन् । अब भुक्तानी गर्न बाँकी करिब साढे ११ अर्ब रुपैयाँ सरकारको दायित्वअन्तर्गतको मात्रै हो ।"
'पारदर्शी कारोबारमा अडिटर्सको भूमिका महत्त्वपूर्ण,"काठमाडौं (कास) उपराष्ट्रपति नन्दबहादुर पुनले हरेक कारोबारलाई पारदर्शी र निष्पक्ष बनाउन लेखा परीक्षण व्यवसायी (अडिटर्स) को महत्त्वपूर्ण भूमिका रहने बताएका छन् । काठमाडौंमा सुरु भएको नेपाल अडिटर्स एसोसिएसनको छैटौं राष्ट्रिय महाधिवेशनलाई सम्बोधन गर्दै उपराष्ट्रपति पुनले अडिटर्सले कारोबारलाई पारदर्शी बनाउन महत्त्वपूर्ण भूमिका निर्वाह गरेको र आउँदा दिनमा पनि पारदर्शितालाई कायम राख्न आग्रह गरे ।मुलुकमा भ्रष्टाचार र अनियमिततालाई न्यूनीकरण गर्न अडिटर्सकै भूमिकाले पनि सघाउ पुग्ने उनको भनाइ छ । तपाईंहरूले निजी क्षेत्रलाई पारदर्शिता र मितव्ययिताको बाटोमा डोहोर्याउँदै आउनुभएको छ, यो आगामी दिनमा पनि कायम रहने विश्वास छ, उनले भने ।अडिटर्स एसोसिएसनको महाधिवेशनले तीन वर्षका लागि अध्यक्षसहित नयाँ कार्यसमिति चयन गर्नेछ । सहमतिमै अध्यक्ष छनोटका लागि महाधिवेशन केन्द्रित रहेको एक केन्द्रीय सदस्यले बताए । महाधिवेशनमा देशभरबाट ५ सय जनाभन्दा बढी प्रतिनिधिको सहभागिता छ ।"
अन्तर्राष्ट्रिय निकायमा उजुरी गर्ने ढोका बन्द,"नेपाल सबै प्रकारका जातीय भेदभाव उन्मूलन गर्नेसम्बन्धी अन्तर्राष्ट्रिय महासन्धि, १९६५ को पक्षराष्ट्र हो । पक्षराष्ट्रले त्यसको कार्यान्वयन नगरे सम्बन्धित देशका नागरिकले जातीय भेदभाव उन्मूलन समिति (सर्ड) मा उजुरी गर्न पाउँछन् । तर, नेपालमा भने नागरिकले त्यसरी उजुरी गर्न पाउने ढोका सरकार आफैंले बन्द गरेको छ । सबै किसिमका जातिभेद तथा रंगभेद उन्मूलन गर्ने अन्तर्राष्ट्रिय महासन्धि एक बाध्यकारी अन्तर्राष्ट्रिय मानवअधिकार कानुन हो । नेपालले सन् १९७१ मै महासन्धिको अनुमोदन गरे पनि ५१ वर्ष बित्दासमेत महासन्धिको धारा १४ बमोजिमको विशेष घोषणा गरेको छैन । त्यसबेला धारा ४, ६ र २२ मा राखेको आरक्षणसमेत कायम छ । धारा १४ ले महासन्धिमा उल्लिखित कुनै पनि अधिकारको उल्लंघन भए पीडित व्यक्ति वा नागरिकले राज्यपक्षविरुद्ध सर्ड समितिमा उजुरी गर्न सक्ने व्यवस्था छ । सरकारले धारा १४ को व्यवस्था मान्ने घोषणा गरेर त्यसको जानकारी संयुक्त राष्ट्रसंघका महासचिवलाई बुझाउनुपर्छ, त्यसपछि मात्रै सर्डमा उजुरी लाग्छ ।सरकार महासन्धिको पक्षराष्ट्र बन्यो, त्यसको अनुमोदन पनि गर्यो । नेपालका संविधान र कानुनमा पनि जातीय भेदभाव र छुवाछूत अन्त्य भयो, मानवअधिकारकर्मी भीम परियार भन्छन्, अन्तर्राष्ट्रिय समुदायले कागजमा हेर्दा नेपालमा जातीय भेदभाव नै देख्दैन, भेदभाव छ भनेर नागरिकले उजुरी गर्न पाउने सुविधा पनि छैन । ५१ वर्षदेखि सरकारले धारा १४ को घोषणा गरेको छैन । यहाँ दलितमाथिको दमन बढ्दो छ, अन्तर्राष्ट्रिय जगत्मा सरकार चोखो देखिन्छ । सरकारले जातीय भेदभाव र छुवाछूत अन्त्यका लागि लगानी नगर्ने, प्रस्ट नीति तथा कार्यक्रम पनि नल्याउने र अन्तर्राष्ट्रियस्तरमा मुद्दा गर्न जान पाउने सुविधासमेत नदिने गरिरहेको उनको आरोप छ । सरकारका मन्त्रीहरू नै जातीय भेदभावलाई प्रोत्साहन गर्ने गरी प्रस्तुत हुन्छन्, हामीले यही सरकारबाट न्याय पाउँछौं भनेर कसरी विश्वस्त हुने ? परियारले भने । सर्ड समितिले जातीय भेदभाव र छुवाछूतका घटनामा प्रहरीले उजुरी नलिएको, राम्रो अनुसन्धान नगरेको वा आफ्नो देशको न्यायिक निकायबाट न्याय नपाएको अवस्थामा पीडितले उजुरी दिन पाउने व्यवस्था छ । महासन्धिको कार्यान्वयन भएनभएको प्रगतिसहित हरेक दुई वर्षमा पक्षराष्ट्रहरूले सर्ड समितिलाई प्रतिवेदन बुझाउँछन् । तर, नेपालले सन् २०१८ पछि त्यस्तो प्रतिवेदन बुझाएको छैन । सर्डले १ मार्च, ०२२ मा २४ औं र २५ औं प्रतिवेदन पेस गर्न पत्राचार गरेको थियो । तर, सरकारले अहिलेसम्म प्रतिवेदनको तयारीबारे नै छलफल गरेको छैन । सर्ड समितिले सन् १९८७ मै ८ औं प्रतिवेदनमाथि टिप्पणी गर्दै धारा १४ को विशेष घोषणामा ध्यान दिन भनेको थियो । सरकारले जानाजान यो घोषणा नगरेको देखिन्छ, यो घोषणा गर्दा भोलि कसैले पनि सर्डमा उजुरी दियो भने नेपालको अन्तर्राष्ट्रिय छविमा धक्का लाग्छ भन्ने सरकारको बुझाइ देखिन्छ, अधिवक्ता त्रिलोकचन्द्र विश्वास भन्छन्, जातीय भेदभाव र छुवाछूतको मुद्दालाई अन्तर्राष्ट्रियकरण गर्न सरकारले नै बाटो बन्द गरेर राखेको छ । संयुक्त राष्ट्रसंघले सन् १९६५ मा सबै किसिमका जातिभेद तथा रंगभेद उन्मूलन गर्ने अन्तर्राष्ट्रिय महासन्धि पारित गरेको थियो । जुन सन् १९६९ देखि कार्यान्वयनमा छ । हालसम्म यो महासन्धिलाई १८२ देशले अनुमोदन गरेका छन् ।"
मुटु र फोक्सो प्रत्यारोपण भारतमा सस्तो,"(काठमाडौं)  अमेरिका र बेलायतको दाँजोमा भारतमा मुटु र फोक्सो प्रत्यारोपण १० गुणा कम खर्चमा हुने विज्ञले बताएका छन् । खर्च कम हुने भएकाले खाडी राष्ट्रसँगै पश्चिमी मुलुकका बिरामीसमेत भारत आउने गरेको उनीहरूको भनाइ छ । नयाँदिल्लीस्थित इन्द्रप्रस्थ अपोलो अस्पतालले फोक्सो र मुटु प्रत्यारोपणसम्बन्धी काठमाडौंमा शुक्रबार गरेको अन्तरक्रियाका विज्ञहरूले फोक्सो प्रत्यारोपण गराउनेको दाँजोमा मुटु प्रत्यारोपण गराएकाहरू बढी बाँच्ने गरेको बताए । पछिल्लो समय फोक्सो प्रत्यारोपण गराएकाहरू औसत ७४ वर्ष र मुटु प्रत्यारोपण गराउनेहरू १३३ वर्ष बाँच्ने गरेका छन् । फोक्सोभन्दा मुटु प्रत्यारोपणमा सफलताको दर राम्रो देखिएको छ । अपोलोका कार्डियोथोरासिक मुटु तथा फोक्सो प्रत्यारोपण विशेषज्ञ डा मुकेश गोयलका अनुसार मुटु वातावरणको सम्पर्कमा नआए पनि फोक्सो भने निरन्तर श्वासप्रश्वासको माध्यमले वातावरण, प्रदूषण, जीवाणु आदिको सम्पर्कमा आउने भएकाले यो अंगको प्रत्यारोपणमा सफलताको दर कम देखिएको हो । केही समयअघि दुर्लभ कारणबाहेक सामान्यतया अन्तिम चरणको क्रोनिक अब्सट्रक्टिभ पल्मोनरी डिजिज (सीओपीडी) अर्थात् दम भएका बिरामी र फोक्सोको फाइब्रोसिस भएका बिरामीका लागि प्रत्यारोपण आवश्यक हुन्थ्यो । पछिल्लो दिन कोभिडले गर्दा फोक्सोमा देखिने फाइब्रोसिसका केही केसमा फोक्सोको प्रत्यारोपणको आवश्यक देखिएको पल्मोनोलजी विभागका डा एमएस कुँवर बताउँछन् । अन्तिम अवस्थामा पुगेका फोक्सो र मुटुका रोगीमा अंग प्रत्यारोपण नगरिए ६ महिनादेखि १ वर्षसम्ममा मृत्यु हुन सक्ने डा गोयलको भनाइ छ । ६०६५ वर्षभन्दा कम उमेरमा मुटु प्रत्यारोपण र ६५७० भन्दा कम उमेरमा फोक्सो प्रत्यारोपण उपयुक्त देखिने विज्ञको भनाइ छ । मुटुको कार्यक्षमता ६० प्रतिशतभन्दा कम हुँदै गएमा यो फेल हुँदै गएको बुझ्नुपर्छ । फेल भएका बिरामीमा मुटुले ३५ प्रतिशतभन्दा कम काम गर्छ, इलेक्ट्रोफिजियोलजिस्ट र इन्टरभेन्सनल कार्डियोलजिस्ट डा बनिता अरोराले भनिन्, यस्ता बिरामीलाई विभिन्न परीक्षण गरेर पेसमेकरजस्ता यन्त्र छातीमा प्रत्यारोपण गर्न सकिन्छ । ३०३५ प्रतिशत मुटुको कार्यक्षमता भएका बिरामी ब्रस गर्न जाँदा, ओछ्यानबाट उठेर हिँड्दासमेत स्वाँस्वाँ गरिरहेका हुन्छन् । यस्ता बिरामीलाई तीनवटा तार भएको पेसमेकर लगाइने उनले बताइन् । ६ महिनादेखि वर्ष दिनसम्म मुटुको कार्यक्षमता राम्रो भइहाल्छ । ४५ प्रतिशत वा योभन्दा बढी पुग्न सक्छ, उनले भनिन् ।कतिपय बिरामीमा सामान्य मुटुको क्षमता फिर्ता आउँदैन । यस्ता बिरामीमा सडन कार्डियाक एरेस्ट अर्थात् एक्कासि मुटु बन्द हुने समस्या देखिन सक्ने डा अरोरा बताउँछिन् । हालै भारतीय गायक केकेले गीत गाउँदागाउँदै र केही वर्षअघि पूर्वराष्ट्रपति अब्दुल कलामले भाषण दिँदादिँदै सडन कार्डियाक एरेस्ट भएको थियो, उनले भनिन्, यस्ता समस्या भएकालाई एउटा तार भएको आईसीडी (इम्प्लान्टेबल कार्डियोभर्टर डिफिब्रिलेटर) प्रत्यारोपण गरिन्छ । जसले मुटुको हरेक चाल अनुगमन गर्छ, असामान्य चाल हुँदा बिजुलीको झड्का दिएर सामान्य चाल बनाउँछ । एक्कासि मुटु बन्द भएमा छातीमा सामान्य आईसीडी राखेर ज्यान जोगाउन सकिने उनले बताइन् ।प्रत्यारोपणमा नेपालीलाई करिब ७६ हजार अमेरिकी डलर खर्च हुने अपोलोले जनाएको छ । अपोलोमा ८ वर्षयता १ सय ९६ वटा फोक्सो प्रत्यारोपण र १५ वर्षको अवधिमा ९० वटा मुटु प्रत्यारोपण भएको छ ।"
विधेयक नपाएको भन्दै एमालेद्वारा संसद् अवरोध,"(काठमाडौं)  प्रतिनिधिसभामा यौन हिंसासम्बन्धी केही ऐन संशोधन विधेयक २०७९ माथि छलफल चलिरहेका बेला प्रमुख प्रतिपक्षी दल एमालेले बैठक अवरोध गरेको छ । विधेयकबारे विचार गरियोस् भन्ने प्रस्तावमाथि सामान्य सैद्धान्तिक छलफल चलिरहेको र पार्टीकै सांसदले सहभागिता जनाइरहेका बेला एमालेले अवरोध गरेको हो । प्रतिनिधिसभाको शुक्रबारको दोस्रो बैठकमा कानुन, न्याय तथा संसदीय मामिलामन्त्री गोविन्दप्रसाद शर्माले यौन हिंसाविरुद्धका केही ऐनलाई संशोधन गर्न बनेको विधेयकमाथि विचार गरियोस् भन्ने प्रस्ताव राखेका थिए । विधेयकको सैद्धान्तिक पक्षमा सुरुमा कांग्रेस सचेतक पुष्पा भुसाल, त्यसपछि एमाले सांसदहरू बिन्दा पाण्डे र आशा विकले धारणा राखेका थिए । चौथो नम्बरमा कांग्रेसकी डिला संग्रौलाले विधेयकको सैद्धान्तिक पक्षमा धारणा राखिन् । त्यसपछि एमाले सांसद विमला विकले विधेयकमाथि धारणा राखिरहेका बेला एमालेकी सचेतक शान्ता चौधरीले सिटबाट उभिएर सभामुख अग्निप्रसाद सापकोटाको ध्यानाकर्षण गराएकी थिइन् । उनले विधेयक प्राप्त नभएकाले बैठकको कारबाही रोक्न माग गरिन् । सभामुख सापकोटाले जेठ १७ मा वितरण गर्नका लागि पिजन होलमा राखिएको छ हेर्नुहोला, सचिवालयबाट जानकारी आएको छ भन्दै बैठकको कारबाही अगाडि बढाउन खोजेका थिए । तर, एमाले सांसदले उभिएर अवरोध गरेका थिए ।त्यसपछि एमाले संसदीय दलका उपनेता सुवास नेम्वाङले उभिएर भने, मैले नै उठ्नुपर्ने स्थिति भयो । उनले संसद्मा विधेयकमाथि छलफल सुनिसकेपछि विधेयकका कतिपय प्रावधानबारे हेरौं भनेर सरासर पिजन होल हेर्न गएको तर नपाएको बताए । संसद् सचिवालयका कर्मचारीलाई सोध्दा उक्त विधेयक नआएको जानकारी गराएको उनको भनाइ थियो । केही सांसदले विधेयक पाएको र केहीले नपाएको उनको भनाइ थियो । त्यसपछि सभामुख सापकोटाले सचिवालयका कर्मचारीसँग सल्लाह गरेर भने, आजको कार्यसूचीमा रहेका बाँकी कार्यक्रम हटाइएको जानकारी गराउँछु ।जेठ १६ मा यौन हिंसासम्बन्धी विधेयक प्रतिनिधिसभाको विधेयक शाखामा दर्ता भएको थियो । सोही दिन विधेयक संसद्को वेबसाइटमा राखिएको थियो । एमाले संसदीय दलमा रहेका कर्मचारीले जेठ १७ मै सांसदहरूको पिजन होल मा विधेयक राखिएको बताएका छन् । एमाले संसदीय दल कार्यालयका एक कर्मचारीले भने, विधेयक शाखाबाट प्राप्त भएकै दिन कुनै पनि विधेयक पिजन होलमा राखिन्छ । यो विधेयक पनि १७ गते नै एमाले संसदीय दलको कार्यालय, सिंहदरबारको पिजन होलमा राखिएको थियो । सांसदहरूले संसदीय दलको पिजन होलमा हेर्नुपर्ने तर कसरी उहाँहरूले नपाउनुभएको भन्ने थाहा भएन । हाम्रो कार्यालयबाट हुने काम नियमित रूपमा भइरहेको छ ।एमाले संसदीय दलका एक पदाधिकारीले भने सांसदहरूले आफ्नो नामको पिजन होल मा नहेरेकाले मिस अन्डरस्ट्यान्डिङ भएको हुन सक्ने बताए । उनले सांसदहरूले संसद् भवन बानेश्वरमा शुक्रबार विधेयक खोजेको तर सिंहदरबारस्थित संसदीय दलको कार्यालयमा रहेको पिजन होल मा विधेयक नहेरी विरोध गरेको बताए । प्रतिनिधिसभा नियमावलीको नियम १८ को २ मा पिजन होल मा विधेयक राखेपछि सांसदले प्राप्त गरेको मानिने उल्लेख छ । सचिवले आवश्यक कागजपत्र एवं सूचना सदस्यलाई उपलब्ध गराउनेछ, नियमावलीमा छ, यस नियमबमोजिम सदस्यलाई उपलब्ध गराउनुपर्ने कागजपत्र एवं सूचना सदस्यसँग सम्बन्धित पिजन होलमा राख्ने व्यवस्था सचिवले मिलाउनेछ । यसरी पिजन होलमा कागजपत्र एवं सूचना राखिएकामा सम्बन्धित सदस्यले प्राप्त गरेको मानिनेछ ।यौन हिंसासम्बन्धी केही ऐन संशोधन गर्न यसअघिको सरकार र वर्तमान सरकारले पटकपटक अध्यादेश ल्याएका थिए तर यसले विधेयकमार्फत कानुनी रूप लिन सकेको छैन । प्रतिस्थापन विधेयक संसद्को अधिवेशन सुरु भएको ६० दिनभित्र दुवै सदनबाट पारित भएर राष्ट्रपतिबाट प्रमाणीकरण भइसक्नुपर्छ । प्रमाणीकरण भएन भने अध्यादेशबाट संशोधन भएको व्यवस्था निष्क्रिय हुन्छ । शुक्रबार विधेयकमाथिको सैद्धान्तिक छलफल सकिएको भए सांसदलाई संशोधन पेस गर्न ७२ घण्टाको समय छुट्याउने तयारी थियो । अब उक्त विधेयकमाथिको सैद्धान्तिक छलफल अर्को बैठकमा हुने भएको छ ।"
"क्यान्सरमुक्त शुभेच्छाको अनुभव 'क्यान्सर, खानपान र म","काठमाडौं (कास) सन् २०१६ तिर शुभेच्छा घिमिरेले नुहाउने क्रममा स्तनमा केही फरकपन जस्तो पाइन् । जाँच गराउँदा दोस्रो स्टेजको स्तन क्यान्सर भइसकेको रहेछ । त्यसबेला उनी ३२ वर्षकी थिइन् ।६ वर्षअघिको त्यो क्षण सम्झँदै भन्छिन्, डेढ वर्ष उपचारमै बित्यो । शारीरिक रूपमा ठीक भए पनि मानसिक रूपमा ठीक हुन २३ वर्ष नै लाग्यो । ठीक भएपछि यसबारे बोल्नुपर्छ, जनचेतना फैलाउनुपर्छ भन्ने लाग्यो । आफ्नो रोगबारे बताउन र डाक्टरको पहुँचसम्म पुग्न धेरै गाह्रो मान्ने छन् । सचेतना होस् भन्ने उद्देश्यले पुस्तक लेख्ने आँट गरें ।क्यान्सरमुक्त बनेपछिको अनुभव समेटिएको घिमिरेको पुस्तक नेपाली अनुवाद क्यान्सर, खानपान र म शुक्रबार राजधानीको एक कार्यक्रमबीच चलचित्र निर्देशक तथा लेखक यादव खरेल, अनुवादक तथा त्रिभुवन विश्वविद्यालयका प्राध्यापक महेश पौडेल, जनस्वास्थ्यविद् डा अरुणा उप्रेती, स्वरसरा घिमिरे प्रतिष्ठानकी अध्यक्ष प्रजिता कार्की तथा लेखक शुभेच्छा घिमिरेले विमोचन गरे ।घिमिरेले सन् २०२० मा अंग्रेजीमा लेखेको क्यान्सर, करी एन्ड मी को नेपाली अनुवाद पौडेलले गरेका हुन् भने सम्पादन संयोजन डा उप्रेती र युवराज नयाँघरेले गरेका हुन् । लेखकले आफ्नो क्यान्सर यात्राको अवस्था, नेपाली भान्सामा पाइने जडीबुटी, त्यसले आफ्नो स्वास्थ्यमा पारेको प्रभाव र निको भइसकेपछिको जीवनशैली र सचेतनामूलक जानकारी पुस्तकमा समेटेकी छन् ।कार्यक्रममा शुभेच्छाले नेपाली समाजमा अझै पनि यौन तथा प्रजनन स्वास्थ्यका बारेमा खुलेर कुरा नगरिने बताइन् । मलाई क्यान्सर हुँदा मभन्दा कम उमेरका महिलाहरू पनि उपचारमा थिए । आफ्नो शरीरको बारेमा, आफ्नो स्तनका बारेमा कुरा गरिँदैन । परिवारमा यस्ता खालका बहस हुन जरुरी छ, उनले भनिन् । आफूलाई क्यान्सर पहिचान हुँदा उनी अक्सफोर्ड युनिभर्सिटीमा अध्ययनरत थिइन् । रोग लागेपछि पढाइ छुट्यो तर निको भएपछि उनले एमबीए पूरा गरिसकेकी छन् । डाक्टरले बच्चा पाउन सक्दैनौ होला भनेका थिए तर उनी अहिले २१ महिनाकी छोरीकी आमा छिन् । आफन्त तथा श्रीमान्को साथ पाएको छु । सकारात्मक सोच्छु । नछुटाई प्राणायाम तथा व्यायाम गर्छु । घरकै खानेकुरामा जोड दिन्छु, उनले भनिन् । शुभेच्छाले दाहिने स्तन प्रत्यारोपण गराएकी छन् । छोरी जन्मेपछि स्तनपान गराउँदाको अनुभव र आफ्नो नयाँ स्तन शरीरलाई स्वीकार्न कति समय लागेको थियो भन्नेबारे उनले बताइन् । आफ्नै शरीर हो कि होइन भनेर धेरै पछि स्विकारें, उनले भनिन्, कहिलेकाहीं आफ्नै शरीर हेरेर झसंग जस्तो हुन्छु तर जति समय बित्दै जान्छ सम्झना रहन्छ तर दुःख हराउने रहेछ । खरेलले क्यान्सरबारे जनचेतना दिने पुस्तक गहन रहेको बताए । उनले भने, यो किताब मृत्यु र जीवनको द्वन्द्वको कथा हो । ठूलो रोगमा सकारात्मक धारणा राखेर बस्ने मान्छे कमै हुन्छन् ।अनुवादक प्राध्यापक पौडेलले पुस्तकले मृत्यु र जीवन कस्तो देखिने रहेछ भन्ने बोध गराउने प्रतिक्रिया दिए । जीवनमा आउने हरेक संकट सामना गर्न इच्छाशक्ति हुनुपर्छ भन्ने बताउँछ, उनले भने । जनस्वास्थ्यविद् डा उप्रेतीले लेखकले आफूले मात्र नयाँ जीवन नपाएको बरु अरूलाई पनि जीवन दिएको बताइन् । क्यान्सर जितिसकेपछि सन्तान जन्माइन् । नेपालमा धेरै महिलाहरू स्तन तथा पाठेघर क्यान्सरबाट पीडित छन् । थुप्रै महिलाहरू उपचारको दायरामा आउन सकेका छैनन्, उनले भनिन्, शुभेच्छा बाँच्ने जीजीविषाले यहाँसम्म आइपुगेकी छन् । उनका श्रीमान् जस्तै सबै पुरुषहरू सहयोगी हुनुपर्छ ।प्रतिष्ठानकी अध्यक्ष प्रजिता कार्कीले नेपालीमा अनुवाद भएपछि नेपालीभाषी पाठकका लागि पुस्तकको महत्त्व बढ्ने भन्दै लेखकको अनुभव र नेपाली भान्सामा प्रयोग हुने मसला, तरकारी, खानपानसँगै जीवनशैलीका असाध्यै गहकिला पक्षहरूलाई उजागर गरेको बताइन् ।"
एक वर्षमै पुस्तक परिमार्जन,"रुकुम पूर्व (कास) सिस्ने गाउँपालिकाले एक वर्षमै स्थानीय पाठ्यपुस्तक परिमार्जन गर्ने तयारी थालेको छ । गत वर्षदेखि लागू गरेको स्थानीय पाठ्यपुस्तक परिमार्जन गर्न लागिएको हो । पालिकाभित्रका सबै विद्यालयका प्रधानाध्यापकको बैठकले पाठ्यपुस्तक हेरफेर गर्न सुझाव दिएपछि कक्षा ६ को पाठ्यपुस्तक हेरफेर गर्न लागिएको हो ।०७७ सालदेखि कक्षा ६ मा लागू भएको स्थानीय पाठ्यपुस्तकलाई पछिल्लो घटनासँगै परिमार्जन गर्न लागिएको गाउँपालिकाले जनाएको छ । पुस्तकको साइज घटाउनुका साथै यसअघि पठनपाठन भइरहेको पाठ्यपुस्तकमा ०६८ सालको जनगणना अनुसारको जनसंख्या विवरण राखिएकामा अब ०७८ सालको जनगणना अनुसारको विवरण अद्यावधिक गर्ने र केही शब्दमा सुधार लगायतका काम गर्न लागिएको शिक्षा, युवा तथा खेलकुद शाखा प्रमुख मंगलसिं बुढाले बताए ।"
१० औं कान्तिपुर हाफ म्याराथन आज,"काठमाडौं (कास) जलवायु परिवर्तन नाराका साथ कान्तिपुर हाफ म्याराथनको दसौं संस्करण आज (जेठ २१) हुने भएको छ । सिटी म्याराथनको अवधारणामा अगाडि बढाइएको कान्तिपुर हाफ म्याराथन पछिल्लोपल्ट २०७६ जेठ ११ मा भएको थियो । महिला र पुरुष दुवैको २११ किमिको हाफ म्याराथन, कर्पोरेट दौड (५ किमि), ह्विलचियर रेस (३ किमि) गरी तीन विधामा प्रतिस्पर्धा हुने आयोजक कान्तिपुर मिडिया ग्रुप (केएमजी) ले जनाएको छ । हाफ म्याराथनका लागि सम्पूर्ण तयारी पूरा भएको छ । प्रतियोगितामा २ हजारभन्दा बढीले नाम दर्ता गराएको केएमजीले जनाएको छ ।सामाजिक विषयवस्तुलाई अभियानको रूपमा सञ्चालन जनचेतना जगाउने उद्देश्यमा कान्तिपुर हाफ म्याराथन सुरु भएको हो । पछिल्लोपल्ट एन्टी पोलुसन रनको रुपमा नवौं संस्करण सम्पन्न भएको थियो । उक्त संस्करण पुरुषतर्फ अनिश थापामगर र महिलातर्फ विश्वरुपा बुढाले जितेका थिए । अनिशले १ घन्टा ०८ मिनेट ०४ सेकेन्ड र विश्वरुपाले १ घन्टा २३ मिनेट २८ सेकेन्डको टाइमिङ निकालेका थिए ।कोभिड१९ महामारीका कारण पछिल्लो दुई वर्ष यो हाफ म्याराथन प्रभावित भई आयोजना हुन सकेको थिएन ।म्याराथनमा सहभागी हुनेले विभिन्न एउटा बिरुवा (वनस्पति) साथै लैजान पाउनेछन्, जसलाई आफ्नो घर वा कार्यालयमा सजाउन सकिनेछ । हाफ म्याराथनमा देशकै नाम चलेका खेलाडीहरूले प्रतिस्पर्धा गर्नेछन् । २११ किमिमा महिला र पुरुषका विजेताले ११ लाख रुपैयाँ पुरस्कार पाउनेछन् । यो गत संस्करणभन्दा दोब्बर वृद्धि हो । दोस्रो, तेस्रो, चौथो र पाँचौं हुनेले क्रमशः ५० हजार, ३० हजार, २० हजार र १० हजार प्राप्त गर्नेछन् ।विभिन्न कर्पोरेट हाउसमा संलग्न व्यक्तिहरूका लागि ५ किमिको कर्पोरेट विधा राखिएको छ । विजेतालाई पोखरा र दोस्रो हुनेलाई नगरकोटमा बस्नेघुम्ने प्याकेजको व्यवस्था गरिएको छ भने तेस्रो हुनेले माउन्टेन फ्लाइटको टिकट हात पार्नेछन् । शारीरिक रूपमा फरक क्षमता भएकाहरूका लागि ह्विलचियर दौड निकै रोचक हुने गर्छ । यो रेसमा पहिलो, दोस्रो र तेस्रो हुनेले ३० हजार, २० हजार र १० हजार प्राप्त गर्नेछन् ।एनआईसी एसिया बैंक मुख्य प्रायोजक रहेको कान्तिपुर हाफ म्याराथनलाई नेपाल एथलेटिक्स संघको पनि मान्यता रहेको छ । तीन महिनाभित्र अन्तर्राष्ट्रिय हाफ म्याराथन प्रतियोगितामा सहभागिता जनाए खेलाडी छनोटको आधार यसै प्रतियोगितालाई लिइने संघले जनाएको छ ।दौडको सुरुआती र अन्तिम बिन्दु कान्तिपुर पब्लिकेशन्सको केन्द्रीय कार्यालय थापाथलीस्थित सेन्ट्रल बिजनेस पार्क हुनेछ । ह्विलचियर रेस थापाथलीबाट सुरु भएर माइतीघर मण्डला, बिजुलीबजारबाट घुमेर पुनः थापाथलीमै आएर सकिनेछ । ५ किलोमिटर कर्पोरेट दौड थापाथलीबाट सुरु भएर माइतीघर, बानेश्वर, तीनकुनेबाट फर्किएर पुनः सोही रुटमा थापाथली आएर टुंगिनेछ । हाफ म्याराथन पनि थापाथलीबाटै सुरु हुनेछ । माइतीघर, बानेश्वर, तीनकुने, कोटेश्वर, जडिबुटी, लोकन्थली, थिमि, सल्लाघारी, कटुन्जे रोडबाट सोही रुट फर्किएर थापाथली आएर सकिनेछ । कान्तिपुर हाफ म्याराथनको दसौं संस्करणसम्म आइपुग्दा महिलातर्फ कान्छीमाया कोजु पाँचपल्ट र पुरुषतर्फ आर्मीका हरिकुमार रिमाल चारपल्ट च्याम्पियन भइसकेका छन् ।"
चर्च ब्वाइज विजयी,(मकवानपुर)  चर्च ब्वाइज क्लब हेटौंडामा जारी चौथो सहिद स्मृति स्थानीय तह फुटबल प्रतियोगिताको दोस्रो चरणमा पुगेको छ । पिप्लेक्याम्पा रंगशालामा शुक्रबार चर्च ब्वाइजले भरतपुर एफसीलाई ३० ले पराजित गरेको थियो । चर्च ब्वाइजबाट आशिष चौधरीले २ र हेमन्त थापा मगरले एक गोल गरे । दुई गोल गरेका आशिष म्यान अफ द म्याच घोषित भए । उनले १० हजार रुपैयाँ प्राप्त गरे ।खेलको पहिलो हाफ गोलरहित बराबरीमा टुंगिएको थियो । सुरुमा चर्च ब्वाइजमाथि भरतपुर हाबी भए पनि गोल गर्न सकेन । खेलको २१ औं मिनेटमा भरतपुरका गणेश हमालले गरेको प्रहार चर्च ब्वाइजका गोलरक्षक किशोर गिरीले मुस्किलले बचाए । भरतपुरका विदेशी खेलाडी फोफानाले २५ औं मिनेटमा प्राप्त मौका चुकाए । पहिलो हाफमा चर्च ब्वाइजका खेलाडीबीच तालमेलको अभाव देखिएको थियो ।दोस्रो हाफमा चर्च ब्वाइजका आशिषले ४८ औं मिनेटमा गोल गर्दै अग्रता दिलाए । उनको गोलसँगै चर्च ब्वाइज हाबी भयो । खेलको ६२ औं मिनेटमा चर्च ब्वाइजको तर्फबाट हेमन्तले टिमका लागि दोस्रो गोल गरे । पुनः आशिषले ७७ औं मिनेटमा गोल थप्दै अग्रता फराकिलो पारे । चर्च ब्वाइजका सुनील खड्काले ६३ औं मिनेटमा गरेको प्रहार पोस्टमा लागेर फर्किएको थियो ।खेलपछि प्रतिक्रिया दिँदै भर्खरै मात्र ए डिभिजनमा उक्लिएको चर्च ब्वाइजका प्रशिक्षक रुविन राईले खेलाडीबीच पहिलो हाफमा तालमेलको अभाव हुँदा समस्या देखिएको बताए । दोस्रो हाफमा हाम्रो योजनाअनुसार सुरुमै गोल भयो । लगातार गोल भएपछि थप सहज भयो । उनले आगामी खेलमा अझै सुधारिएको खेल प्रस्तुत गर्ने बताए । भरतपुरका प्रशिक्षक ध्रुव भुसालले पहिलो हाफमा प्राप्त मौका सुदपयोग गर्न नसक्दा खेलमा हार बेहोर्नुपरेको सुनाए । मकवानपुर जिल्ला फुटबल संघको आयोजना तथा स्थानीय तहको सहयोगमा भएको प्रतियोगिताअन्तर्गत शनिबार एपीएफ र फ्रेन्ड्स क्लबबीच प्रतिस्पर्धा हुनेछ ।
नेपालविरुद्ध अल स्टार्स हाबी,"(ह्युस्टन, अमेरिका)  आईसीसी विश्वकप लिग २ को तयारीक्रममा अमेरिका रहेको नेपाली क्रिकेट टोली पहिलो अभ्यास खेलमा पराजित भएको छ । नेपाली अल स्टार्सले बिहीबार नेपाललाई ४ विकेटले पराजित गर्दै राम्रो सबक सिकाएको छ ।अल स्टार्सका कप्तान पृथु बाँस्कोटाले टस जितेपछि ब्याटिङमा आएको नेपालले निर्धारित ५० ओभरमा ४५५ ओभर खेल्दै ९ विकेट गुमाई १ सय ९० रनमात्र बनाउन सक्यो । ओपनर आसिफ शेख ४ बल खेलेर १ रनमात्र बनाएको अवस्थामा रिटायर्ड आउट भए । बलले उनको घुँडामा लागेको थियो । चोटपछि मैदान छाडेका आसिफ स्क्यान गराउन अस्पताल पुगेका थिए । चोटको रिपोर्ट आउन बाँकी नै छ । अर्का ओपनर कुशल भुर्तेलबाट पनि नेपाल निराश नै हुन पुग्यो । उनी खेलको पहिलो बलमै पाकिस्तानी मोहम्मद इल्यासबाट आउट भए । देव खनालले २० रन बनाए । एक पटक क्याच फुत्किएर पाएको जीवनदानको उनले फाइदा उठाउन सकेनन् । उनले ५६ बल खेल्दा १ चौका प्रहार गरे । उपकप्तान रोहित पौडेल १६ र सुनील धमला ४ रनमा आउट भएपछि नेपाल १९ औं ओभरमा ६२४ को स्थितिमा पुगेको थियो । आरिफ शेख र विनोद भण्डारीले पाँचौं विकेटमा ४७ रनको साझेदारी गरे । पृथुले सानदार क्याच गरेपछि पेभेलियन फर्किएका विनोदले ५१ बल खेलेर ३ चौकासहित ५६ रन बनाए ।आरिफले ६० रनको अविजित इनिङ्स खेले । उनले ७४ बल खेल्दा ५ चौका प्रहार गरे । सोमपाल कामी २ रनमै आउट भए । आदिल अन्सारीले दुई छक्का प्रहार गर्दै ११ बलमा १६, करण केसीले १७ बलमा २ छक्का र १ चौका प्रहार गर्दै २१ र कप्तान सन्दीप लामिछानेले ७ रन बनाए । अल स्टार्सबाट मार्टी केइनले ६ ओभरमा १ मेडन राख्दै ३ तथा इल्यास र आदिल भाटीले २२ विकेट लिए ।इन्डियन प्रिमियर लिगमा किंग्स इलेभेन पन्जाब र हैदराबादबाट खेलिसकेका विपुल शर्माले ५० रन बनाएपछि पेरिरी भ्यु क्रिकेट कम्प्लेक्स मैदानमा नेपाली अल स्टार्सले ३३५ ओभरमै लक्ष्य पूरा गर्यो । प्लेयर अफ द म्याच शर्माले ५१ बल खेल्दै ४ चौका र २ छक्का प्रहार गरे । एन्ड्रेज गाउस र उदय कौलले पहिलो विकेटमा आक्रामक हिसाबले ९ ओभरभित्र ५५ रन जोडेर अल स्टार्सको विजय आधार तयार पारेका थिए । कौल १३ रनमा आउट भए भने गाउसले ३३ बल खेल्दै ९ चौकासहित ४५ रन बनाए । नेपालका कप्तान सन्दीप लामिछानेले कौल र गाउससहित नितिश कुमार (९), पृथु (०) र केइन (१२) लाई आउट गरी ५ विकेट लिए पनि शर्माको इनिङ्स अल स्टार्सलाई विजय दिलाउन पर्याप्त बनेको थियो । सन्दीपले १० ओभरमा १ मेडन राख्दै ४९ रन खर्चेर ५ विकेट लिएका हुन् । नेपालबाट अर्को एक ओभर किशोर महतोले लिए । अल स्टार्सका गौरव बजाजले ५८ बल खेलेर २ चौकासहित अविजित ४० रन बनाए । विजयी र उपविजयी टोलीलाई गैरआवसीय नेपाली समाजका अध्यक्ष बुद्धिसागर सुवेदी र ह्युस्टन नेपाली समाजका अध्यक्ष विष्णु नेपालले पुरस्कृत गरे । नेपालले शनिबार यसै मैदानमा ह्युस्टन हरिकन्ससँग दोस्रो अभ्यास खेल खेल्नेछ । विश्वकप लिग २ को खेल जुन ८ देखि सुरु हुनेछ । नेपालले जुन ९ मा ओमानसँग आफ्नो पहिलो खेल खेल्नेछ । जुन ११ मा अमेरिका, १४ मा ओमान र १५ अमेरिकासँग लिग २ का खेल खेल्ने तालिका छ ।"
विन्डो पिरियड,"कालकिन हतारिँदै लेबर रुम अपरेसन थिएटरको लुगा फेर्ने कोठामा छिरी । पौने आठ बजे आएर इभिनिङका साथीहरूसँग ह्यान्डओभर बुझिसक्नुपर्नेमा सवा आठ बजिसकेको थियो । उफ ! आज मार्ने भए ! आफैंसँग बोल्दै ओटीको लुगा लगाउन थाली ऊ । घरबाट हिँड्ने बेला सानी छोरीले आज छाड्दै छाडिन । सानीले हतपती नछाड्ने हुँदा नाइट ड्युटीमा प्रायः अबेला हुन्छ जहिल्यै । हरे ! यो नर्सको जागिर ! केटाकेटी साना छँदा त नाइट ड्युटी एउटा समस्या नै बन्छ नर्स आमाहरूका निम्ति । काली ! इमरजेन्सी सिजेरियन सुरु हुन लागेको छ, थिएटरमै आउनु ह्यान्डओभर लिनलाई, बिनाले स्क्रब गरिसकी है !, रानु दिदी कोठा बाहिरबाटै बोलिन् । अस्पतालका चिनेजानेका सबैले कालकिनलाई छोटोमीठो काली नै पुकार्छन् ।हस् दिदी ! म आइहालें ।कालकिन अपरेसन थिएटरभित्र छिर्दा सर्जनहरू, पिडियाट्रिक डाक्टर, अनि उसकै साथी बिना पनि तयार भएर बसेका थिए । अपरेसनद्वारा बच्चा निकालिनुपर्ने महिला अपरेसन टेबलमा पल्टेकी छन् । एनेस्थेटिस्ट (बेहोस पार्ने डाक्टर) चाहिँ ती महिलाको हातमा दुईतीन ठाउँमा कोसिस गर्दा पनि आईभी लाइन खोल्न नसक्दा दिक्क भइरहेका रहेछन् । सलाइन दिन नसकिएकाले अपरेसन सुरु गर्न ढिलाइ भइरहेको रहेछ । यस्तोमा कालीलाई लाग्यो, इन्ट्राभेनस एक्सेस नै प्राथमिक हो अहिलेलाई । एनेस्थेटिस्टको सहयोगमा उसले त्यो गर्भवती महिलाको हातको नसामा सलाइनको क्यानुला जोड्न सफल भई, तर दुईतीन ठाउँमा छेडिएको स्थानबाट थोरैथोरै बगेको रगत र रगत लागेका कपासका डल्लाहरूले उसका दुवै हात रंगिए । सलाइन लाउनमा एकोहोरिएकी कालकिनको अर्थोकतिर ध्यानै गएन । काली, ग्लोब्स किन नलाको ?!, साथी बिनाले चिच्याएर सोधी उसलाई ।एचआईभी पोजिटिभ केस हो, हामीले त्यत्रो भनेको सुनेनौ ?, डा जोनीको बोलीले कालीको होस उडायो । एक छिन त ऊ केही भन्नै नसकिने भएर लाटिई । उसलाई त्यो अपरेसन कक्ष फनफनी घुमेझैं लाग्यो । रगतले रंगिएका आफ्ना हातहरू हेरी, उसका नौनारी गलेर आए । भरिएका आँखामा कलिला बाँसका मुनाझैं रहरलाग्दा साना छोरीहरू र प्यारो लोग्नेका छाया र अनुहार झलझली आए । धारामा गएर बेटाडिन झोल साबुनले मलीमली बेस्मारी हात धोई । स्पिरिटले औंलाका काप हुँदी र नङका चेप हुँदी पुछी । अन्तमा स्पिरिटले सिँगो हातै धोई । त्यो गर्भवती महिलाको रेकर्ड फाइल पल्टाएर हेरी । रगतको रिपोर्टमा रातो मसीले एचआईभी रिएक्टिभ लेखेको देखेपछि उसको धैर्यले साथ छोड्यो, आराम गर्ने रुमको सोफामा घोप्टिएर ग्वाँ ग्वाँ रोई ।अपरेसन सकिएपछि डाक्टरहरू र साथी आएर कालीलाई सान्त्वना दिन थाले ।हातमा घाउ चोटपटक लागेको छैन भने केही हुन्न, काली ! डन्ट वरी !दिउँसो नुहाएर हातखुट्टाका नङहरू फेदै लाएर काटेको सम्झी कालीले । नङको छेउछाउका मरेका छालाहरू काट्दा मासु पनि भेटेको थियो नेलकटरले । तरकारी काट्दा सधैं चक्कुले कोतरेका हातका दागहरू हेरीरही । अहँ, जोगिने कुनै गुन्जायस भेटिन उसले ।पोजिटिभ पेसेन्टको अपरेसन गर्दा मलाई पनि कति पटक निडल प्रिक भाछ, तर अहिलेसम्म केही भएको छैन । हामी उच्च जोखिम मोलेर काम गर्नेलाई भगवान्ले हात थाप्छन्, चिन्ता नगर ।डेलिभरी गराउँदा कैयनचोटि हेपाटाइटिस बी पोजिटिभ महिलाको एम्नियोटिक फ्लुडले सर्वांग नुहाइएकी छु म पनि । पीर नगर साथी, केही हुन्न । शंका लाग्छ भने डाक्टरसँग कन्सल्ट गरेर एचआईभीको प्रिभेन्टिभ डोज लिहाल न त ! सान्त्वनाका शब्दहरू प्रशस्त ओइरिए पनि कालीको चित्तलाई शान्ति प्रदान गर्न कुनैले सकेनन् । नानाथरीका आशंका र चिन्तामा घुलिएर रातभर कालकिन काममा जोतिइरही । उसलाई पक्का आभास भयो कि एचआईभी भाइरस उसको रक्त सञ्चारमा दौडिन थालिसके । ऊ अब एचआईभी पोजिटिभ भइसकी, एकै छिनअघिसम्म ऊ जे थिई अब त्यो रहिन । एक निमेषमा उसको संसार बदलिइसक्यो । अरूलाई सम्झाउन त सारै सजिलो हुने रहेछ, अहिले आफूलाई पर्दा सान्त्वनाका कुनै शब्दले पनि उसका वेदनालाई कम गर्न सकिरहेका थिएनन् । ऊ आफू एक्ली हुँदी हो त तैबिसेक मन बाँध्न सजिलो हुन्थ्यो, तर नाबालक छोरीहरू र लोग्नेलाई जोगाउँदै, सम्हाल्दै घर व्यवहार कसरी धान्ने ? सबभन्दा ठूलो कुरा लोग्नेलाई कसरी बताउने यो कुरा ? विश्वासको ठूलो संकटमा परी कालकिन । लोग्नेमान्छेको मन दुर्घटनावश पोजिटिभ बिरामीको रगत छोइएर एचआईभी सरेको भन्ने कुरा पत्याउने होहोइन वा श्रीमतीको चरित्रप्रति नै शंका गर्ने पो हो कि ? के भन्न सकिन्छ र ! नर्सको जागिरमा उसै त रातबिरात घरबाट बाहिरिनुपर्छ । बिहान ऊ ल्याबमा गएर त्यो महिलाको ब्लड रिपोर्टको अभिलेख हेर्न थाली । ल्याबबोईले भने, सिस्टर ! यी महिलाको रिपोर्ट पोजिटिभ भए पनि एकदमै विक ब्यान्डमा छ, जुन पछि गएर कहिलेकाहीं नेगेटिभमा फेरिन पनि सक्छ । कहिलेकाहीं भाइरल इन्फेक्सन हुँदा कुनै कुनै केसेजमा यसरी एचआईभी पोजिटिभ देखिन्छ कुनै बेला ।तर, उनको रिपोर्ट नेगेटिभ नै त छैन नि भाइ ! कालकिन बोली ।त्यो त हो सिस्टर ! सम्भावना जे को पनि छ ।कालकिनको औडाहा झनै शान्त भएन । आँखा तिरमिर पार्दै ऊ फर्की । राति अपरेसन गरेको महिलालाई पोस्ट अपरेसन वार्डमा भेट्न गई । २५२६ वर्षकी ऊ कोल्टे परेरै छोरीलाई दूध ख्वाउने प्रयास गर्दै थिई ।बहिनी ! कस्तो छ अहिले तपाईंलाई ? हिजो तपाईंको अपरेसन हुँदा म पनि त्यहीँ थिएँ । कुरा कसरी थाल्नु भनेर बडो अप्ठेरोमा परेकी कालकिनले त्यति मात्र भन्न सकी ।अरू त ठीकै छ सिस्टर ! खालि दुखाइले गर्दा सजिलै ओल्टेकोल्टे फेर्न सकिरहेकी छैन ।बहिनी, हेर्नुस् न ! हिजोको अपरेसनमा मैले नांगो हातले तपाईंको ब्लड मज्जाले छोइछु । त्यसैले म ज्यादै चिन्तित छु बहिनी । कालकिनले खुलस्त भनी ।ए तपाईं नै हो रातिको त्यो सिस्टर ? हेर्नुस् सिस्टर ! तपाईंले पीर लिनै पर्दैन । यो ब्लड रिपोर्टलाई म त के मेरा श्रीमान्ले सम्म पत्याउनु हुन्न । हामी एकदमै साधारण र सरल खालका मान्छे हौं । यस्ता जोखिम र सम्भावनादेखि धेरै टाढा छौं हामी दुवै लोग्नेस्वास्नी । मेरा श्रीमान् बैंकमा जागिरे हुनुहुन्छ, म सामान्य गृहिणी हुँ । तपाईंले सलाइन लाइदिएर मेरी छोरीलाई बचाउनमा ठूलो सहयोग गर्नुभएको छ । तपाईंलाई मेरा कारण केही नराम्रो हुँदैन, ढुक्क हुनुभए हुन्छ । उसका कुराले कालकिनलाई केही राहत महसुस भयो । फिजिसियन डा प्रेमलाई भेटेर आफ्ना खुलदुलीहरू बताई ।अहिले विन्डो पिरियडमा त रगत जाँचेर केही हुनेवाला छैन, ३ महिनापछि ब्लड टेस्ट गर, डा प्रेमले सल्लाह दिए ।कालकिन घर पुगी ।ठूली छोरी स्कुललाई हिँडिसकिछ । सानी दौडँदै कृपाको गोडामा छाँद हाल्न आई । ममताले सरर भिज्यो कृपाको छाती । छोरीलाई गम्लंग अँगालेर सधैंको जस्तो स्नेहको तीव्र वेगमा छोरीका अनुहार चुम्नै लाग्दा झसंग भएर सोची, अहो ! अब त मैले छोरीहरूलाई माया गर्न पनि नहुने भो !निराशा र मन दुखाइको चरम आवेगमा अढाई वर्षकी छोरीलाई अँगालेर भक्कानो फुटाउन थाली कालकिन । आमा किन रोएको ?, आमाको अनुहार मुसार्दै सोध्छे सानी । आफ्ना साना पुक्लुक्क परेका हातले आमाका आँसु पुछिदिन्छे र आफैं माया गरेर चुम्छे आमाका गाला, आँखामा । ओठमा माया गर्न खोज्दा कालकिन मुन्टो बटार्छे किनकि आफ्ना थुकले लतपतिएका ओठले आमाका ओठ चुसिरहने सानीको बानी छ ।उफ ! अचानक यो कस्तो आपत् आइलाग्यो ?, कालकिन आफूले आफैंलाई सोध्छे । उसको सुखी जिन्दगीमा किन यो भुइँचालो गयो ? अब लोग्नेलाई यो कुरा कसरी बताउने भनेर उसलाई पर्नु पीर पर्यो । नभनी पनि त भएन । तर, भन्नासाथ उसको लोग्नेको प्रतिक्रिया के हुने हो भन्ने डरले आत्तिई ऊ । नखाएको बिख लाग्ने भो अब । उसलाई थाहा छ, उसको लोग्ने शिक्षित छ, समझदार छ । ऊ आफैं पनि यस्तै पीडितहरूको पुनःस्थापन गर्ने अन्तर्राष्ट्रिय आयोजनामा काम गर्छ । अरूको दुःखप्रति संवेदनशील छ । तर ? कालकिनलाई राम्ररी थाहा छ कि आखिरमा उसको लोग्ने पनि अन्य सामान्य लोग्नेहरूझैं मानवीय कमीकमजोरी भएको एउटा सामान्य पुरुष हो, जो सायद एचआईभी पोजिटिभ आइमाईको लोग्ने भनेर आफूलाई स्विकार्न सक्दैन । उसले लोग्नेका आनीबानी बिचारी । मुखले जत्ति नै माया गर्छु भने पनि केही दिन बूढी बिरामी पर्दा ऊ झर्किन थाल्छ, गनगन सुरु हुन्छ उसको, कति बिरामी भइरहनुपर्ने तिमीलाई ? राति सुत्दा पेट दुख्यो भनेर सुतेकी मान्छे, बिहान उठ्दा टाउको दुख्यो भनिरहेकी हुन्छ्यौ ।दुई छोरीकी आमा कालकिनको स्वभाव अझै पनि केटाकेटीजस्तै छ । बिसन्चो हुँदा ऊ चाहन्छे, लोग्ने उसको छेवैमा बसिरहोस्, उसलाई सुम्सुम्याएर माया गरिरहोस् । तर, लोग्नेको स्वभाव ठ्याक्कै उल्टो छ, जरो आउँदा एउटा सिटामोल निलेर सिरकले मुख छोप्दै लम्पसार परेर निस्फिक्री निदाउँछ उसको लोग्ने । यस्तोमा कालकिन लोग्नेलाई माया गर्न चाहन्छे, स्नेहले उसको टाउको मुसार्दै सन्चोको अनुभूति दिलाउन चाहन्छे । तर, लोग्ने झर्कन्छ, जाऊ उता ! मलाई डिस्टर्ब नगर । अरूका लोग्ने कस्ता हुन्छन् कुन्नि ! तर, उसलाई उसको लोग्ने भिन्नै खालको लाग्छ । महिनावारी हुँदा बार्ने नगरेकी कालकिनको लोग्ने यस्तो बेला स्वास्नीलाई छोइएला कि भनेर निद्रामा पनि सजग हुन्छ । सकेसम्म बेग्लै ओछ्यानमा सुत्छ । महिनावारी भएकी स्वास्नीलाई छुन, माया गर्न पनि घीन मान्ने उसको लोग्नेले स्वास्नी एचआईभी पोजिटिभ भइछ भनेर थाहा पाउँदा झन् के गर्ला ? उफ ! कालकिनलाई रिँगटा लागेजस्तो हुन्छ । लोग्ने र छोरीहरू आफूबाट टाढिँदै गएको पूर्वाभास हुन्छ । लोग्नेलाई यो कुरा बताउने आँट गर्नर्र् ैसक्दिन ऊ । सोच्छे, विन्डो पिरियड कटेपछि मात्र भन्नेछ । त्यतिन्जेल जसरी भए पनि जीवन त चलाउनैपर्यो । तीन महिनापछि मन दरो पारेर ऊ लोग्नेलाई सबै कुरा भन्नेछ, जे जस्तो परिआए पनि सहने र सामना गर्ने मनस्थिति तयार पारेर । आखिर आकाशै खस्छ रे भने पनि सहनु र पर्खनुको विकल्प छैन नै !कालकिनको विन्डो पिरियड सुरु भयो ।त्यससँगै सुरु भयो उसले सहने मानसिक यातनाका पीडा र सकसहरू पनि । ऊ अब धेरैभन्दा धेरै नाइट ड्युटी गर्न थाली । घरमा बित्ने उसका रातहरू भारी मात्रामा कटौती हुन थाले । तर, उसका हतासा र उदासीहरूले घरमा र अस्पतालमा उत्तिकै गिजोलिरहे उसलाई । मानसिक अन्तर्द्वन्द्व र उथलपुथलको चेपुवामा परेर उसले बाँच्नुको नाउँमा जीवनलाई घिसारिरही । घरमा खाना बनाउने, ख्वाउने, ठूली छोरीलाई स्कुलका लागि तयार पार्नेजस्ता उसका घरेलु कामहरू यथावत् चलिरहेका थिए, तर यी कामहरू भ्याउँदा ऊभित्र उम्लिरहने उमंग र उत्साहहरू भने मरिसकेका, सेलाइसकेका थिए । ऊ यन्त्रचालितझैं कामहरू गरिरहन्थी । पहिलाझैं उसको लोग्ने अहिले पनि भान्सामा काम गरिरहेकी स्वास्नीलाई पछाडिबाट आएर सुस्तरी अँगाल्थ्यो, माया गर्न खोज्थ्यो । तर, ऊ कुनै बहाना पारेर पन्छिन्थी, पहिलाझैं भावुक भएर प्रत्युत्तरमा लोग्नेसँग लिपिक्क टाँसिने कालकिन अब लोग्नेको सामीप्यसँग नराम्ररी तर्सन्थी । आफ्नो खाने थाल छुट्याएकी थिई, लोग्ने र छोरीहरूको खानामा आफ्नो जुठो पर्ला भनेर हरपल सचेत रहन्थी । अस्तिसम्म यस्ता सावधानीहरू नअपनाईकन निर्धक्क चलिरहेको गृहस्थीको आफ्नो सुखी संसार अनायास कस्तो अस्वाभाविक भएर आयो भन्ने सोच्दा उसलाई आफ्नै माया बेस्सरी लागेर आउँथ्यो । अनि मौका पायो कि त एकान्तमा मुटु चिरिएलाजस्तो गरी रुन्थी ऊ ।विन्डो पिरियड सुरु भएको पन्ध्र दिनपछि कसो कसो तालमेल र सन्जोग मिलेर उसको लोग्ने धनुष तीन महिनाका लागि स्विडेन यात्रामा जानुपर्ने भयो । कालकिनले एउटा कस्तो कस्तो अडबाँगे सुस्केरा फाली । उदास र निरूपाय चित्तले लोग्नेलाई बिदा गरेर छोरीहरूसँग बेस्वादको समय बिताउन थाली ।आज कालकिनको मन एकदमै चंगा छ । बिहान उठ्नासाथ एउटा मीठो र मादक हाई काढ्दै छोरीहरूलाई माया गरी । नित्यकर्म सकेर खाना बनाउन थाली । ठूली छोरीलाई स्कुल पठाइसकेपछि गीत गुनगुनाउँदै घरकोठा पुछपाछ र अन्य सरसफाइ गर्न लागी । सानी छोरीलाई बोकेर बजार गई र केही किनमेल गरी । फर्कंदा अँगालोभरि सेता ग्ल्याडुलस फूल किनेर ल्याई र ठूलो फ्लावर भासमा राखी । आज उसलाई घर सजाउन खुब जाँगर चलेको छ । कुशन कभरहरू फेरि, सोफा कभरहरू धोएर सुकाउन हाली । टी टेबलको दामी क्रिस्टल एस्ट्रेलाई मायाले मुसार्दै सफासँग टल्काई । आज उसलाई घरीघरी लोग्नेले भनेका कुराहरू याद आइरहेका थिए, जो कोठालाई हेर्दै मन्त्रमुग्ध हुँदै भन्ने गर्थ्यो, ह्वाट अ कोजी रुम, काली ! ब्युटिफुल ! तिम्रो सेन्स अफ ब्युटीलाई मान्न पर्छ ।ऊ आज फेरि मनैदेखि पत्नीका रूपमा लोग्नेकी असल साथी र छोरीहरूकी असल आमामा फेरिएकी पाउँछे आफूलाई । भुइँमा खुट्टा छैनन् कि जस्तो भान हुँदै छ उसलाई । बर्बराउँछे, यो घर त्यही हो, म उही हुँ । मेरो लोग्ने, छोरीहरू र मेरो जागिर सबै सबै उही र उस्तै हुन् । तर, मेरो मानसिकताका र सोचका कारण उस्तै खाले हिजो र आजमा मैले कत्रो ठूलो भिन्नता महसुस गर्नुपर्यो, जीवन उलटपुलट नै भो मेरो । मान्छे आफ्ना सोच र विचारहरूको हातको खेलौना नै रहेछ । आज कालकिनको लोग्ने ३ महिनापछि देश फिर्दै छ । अनि, विन्डो पिरियडपछिको कृपाको ब्लड रिपोर्टमा एचआईभी अलाइजा नन् रिएक्टिभ लेखिएको छ । आनन्दविभोर बन्दै कालकिन एकोहोरो भएर बिचार्छे, मैले सोझो लोग्नेलाई मनचिन्ते आरोप लगाएँ । खासमा धनुष उदार विचार र व्यवहारको गुणी पुरुष हो । खुलस्त भनिबस्छ, काली हामी बूढाबूढी साथै नभएको बेला कहिलेकाहीँ प्राकृतिक खाँचो काम बासनाले मर्नु बनायो भने हस्तमैथुन गर्नु कुनै अनुचित काम हैन । म त गर्छु र अन्य महिलाले पनि गरेको नराम्रो मान्दिनँ । पुरुषलाई महिला आकर्षक लाग्नु स्वाभाविकै हो । नारीलाई मन पराउनु वा माया हुनु अपराध हो र ? भए होस् ।कालकिनले सोचलाई विस्तार गर्छे हो त, यस्तो उदारउदात्त सोचको मानिसले कहाँ विकसित जीवन जगत्का विष्यवस्तुबारे निकृष्ट धारणा राख्छ र ! कालकिन लोग्नेलाई सम्झेर दंग परी ।उत्तिखेरै बजेको फोनमा सानदाजु बलरामको बोली गुन्जियो, नानू काली ! म आज फर्किएँ काठमाडौं । रंगीन तबियतका धनुषकाजी पटायालगायत पूरै सहर हाट भरेर नांगा भुतुंगा लड्कीहरूसँग डान्स गरेर पछि मात्र आउने अरे । तिमी होस गर्नू । रसिक मान्छेको भर हुँदैन । चरित्रवान्को मखुन्डो भिर्ने मौका नपाएसम्म हो, काली !"
जलवायु परिवर्तनको अर्थसामाजिक गाँठो,"पुस्तकको संरचनापुस्तक परिचय खण्डबाहेक पाँच च्याप्टरमा विभाजित छ । अभिवा आफ्ना तर्कहरूलाई प्रश्नउत्तरको शैलीमा प्रस्तुत गर्छिन् । पुस्तकमा चालीसवटा प्रश्न छन् । पहिलो पाठमा प्रविधिपरक आठ प्रश्न छन् । दोस्रो पाठले नीतिपरक एघारवटा प्रश्नमाथि चर्चा गरेको छ । तेस्रो पाठमा व्यक्तिगत तहमा के गर्न सकिन्छ भन्ने विषयमा छवटा प्रश्न छन् । चौथो पाठले आर्थिक, सामाजिक तथा जातीयनस्लीय न्यायको सवाललाई आठवटा प्रश्नमार्फत उठाएको छ । पाँचौँ पाठले समस्या र प्रस्तावित समाधानलाई बृहत् फलकमा हेर्ने प्रयास गरेको छ । यी सैद्धान्तिक सवाललाई अभिवाले सातवटा प्रश्नमार्फत सम्बोधन गरेकी छन् ।जलवायु परिवर्तन आजको अस्वीकार गर्नै नसकिने वास्तविकता हो । यसका भौतिक कारक हरितगृह ग्यासहरूको परिचय र त्यसले वातावरणमा पार्ने प्रभावको प्राविधिक जानकारी दिएपछि अभिवा स्वच्छ ऊर्जा, नवीकरणीय ऊर्जा र शून्य उत्सर्जनमाथि चर्चा गर्छिन् । हरितगृह ग्यास उत्पादन नगरी र वातावरणमा नकारात्मक प्रभाव पैदा नगरी उत्पादन गरिने ऊर्जा स्वच्छ ऊर्जा हो । सौर्य ऊर्जा, वायु ऊर्जा, जलविद्युत्, जैविक इन्धन नवीकरणीय ऊर्जा हुन् । तर, यी नवीकरणीय ऊर्जा पनि पूर्ण रूपले स्वच्छ भने होइनन् । सौर्य ऊर्जा र वायु ऊर्जाका लागि ऊर्जा बचत महत्त्वपूर्ण हुन्छ । त्यसका लागि ठूलाठूला ब्याट्रीहरू आवश्यक पर्छन् । ब्याट्रीका लागि लिथियम, कोबाल्ट, म्यान्गानिज आदिको पर्याप्त पूर्ति हुनु जरुरी हुन्छ । निश्चित समयपछि प्रतिस्थापन गरिरहनुपर्ने हुँदा पुराना ब्याट्रीको व्यवस्थापन चुनौतीपूर्ण हुन जान्छ । त्यस्तै सौर्य फार्म, वायु फार्मको पर्याप्त जमिन चाहिन्छ भने सौर्य ताप र वायुको गति सबैतिर एकनास पनि हुँदैन ।ठूला जलविद्युत्ले निम्त्याउने पर्यावरणीय समस्या र प्लान्ट स्थापनाका लागि चाहिने जमिन चुनौतीपूर्ण रहन्छ । युरोप र अमेरिकामा उत्पादन गरिँदै आएको विद्युत्को मुख्य स्रोत जीवांश इन्धन हो । जैविक इन्धन (बायोफ्युल) का लागि चाहिने कच्चा पदार्थ उत्पादन गर्न ठूलो परिमाणमा खेतीयोग्य जमिन आवश्यक पर्छ, जसले खाद्यसंकट र भोकमरी पैदा गर्न सक्छ । यसले वायुमण्डलमा छोड्ने नाइट्रोजन अक्साइड हरितगृह ग्यास नै हो । त्यसैले निरपेक्ष शून्य उत्सर्जन भन्ने सम्भव कुरा होइन, खुदशून्य उत्सर्जन व्यावहारिक लक्ष्य हुन सक्छ । उत्सर्जित कार्बनलाई संकलन गरेर जमिनमुनि कतै जम्मा गर्दै जाने वा कुनै काममा प्रयोग गर्ने एउटा प्राविधिक विकल्प हुन सक्छ । तर, त्यसको सम्भाव्यता अहिले नै स्पष्ट भइसकेको छैन । पारमाणिक स्रोत कार्बन उत्सर्जनको दृष्टिले सुरक्षित हुन त सक्छ, तर यसको वातावरणीय जोखिम, लगानी र विश्वव्यापी उपलब्धता चुनौतीपूर्ण छन् ।नीतिगत सवालअन्तर्गत आजसम्म भएका राष्ट्रिय तथा अन्तर्राष्ट्रिय प्रयासहरूको चर्चा गरिएको छ । संयुक्त राष्ट्र संघले १९८८ मा एउटा अन्तरसरकारी प्यानल गठन गरेको थियो । १९९७ मा क्योटो सम्मेलन भयो । यसले क्योटो प्रोटोकल पारित गर्यो, तर प्रोटोकलको लक्ष्य कार्यान्वयन हुन सकेन । उच्च कार्बन उत्सर्जन गर्ने राष्ट्रहरूले कार्बन उत्सर्जन घटाउने सहमति भएको थियो । यो समूहमा चीन थिएन । तर, २००६ पछि कार्बन उत्सर्जनमा चीनले सबैलाई उछिन्यो । क्योटो प्रोटोकलको लक्ष्यबाट चीन मुक्त रहेपछि अमेरिकाले पनि त्यसलाई कार्यान्वयन गरेन । त्यस्तै सरोकारवालाहरूको समूहको एक्काइसौँ पेरिस बैठकले पृथ्वीको बढ्दो तापक्रम नियन्त्रण गर्ने गरी कार्यक्रम ल्याउन राष्ट्रहरूलाई आह्वान गर्यो । बाध्यकारी नभएको यस्ता आह्वान कार्यान्वयनमा आएन । २००८ पछिको आर्थिक मन्दी र कोभिड१९ को विश्वव्यापी लकडाउनले कार्बन उत्सर्जनमा कमी गरेको थियो । तर, परिस्थितिमा सुधार हुनेबित्तिकै कार्बन उत्सर्जन झन् द्रुत गतिले बढ्न थाल्यो । कार्बन उत्सर्जन नियन्त्रण गर्न कार्बन कर, कार्बन उत्पादन सीमा निर्धारण, कार्बन उत्पादन शोधभर्ना (कार्बन अफसेट) आदि प्रयास भए । तर, ती खासै प्रभावकारी भने हुन सकेनन् ।शक्तिशाली राष्ट्रहरूको ऊर्जाको मुख्य स्रोत जीवांश इन्धन रहनु नै यसको मूल कारण हो । अमेरिकाले आफूलाई आवश्यक ऊर्जाको ६० प्रतिशत जीवांश इन्धनबाटै पैदा गर्छ । चालीसको दशकबाट अमेरिकाले अपनाएको नयाँ आर्थिक व्यवस्था (न्यु डिल) ले समृद्धिलाई लक्ष्य बनाएको थियो, त्यसैले ऊर्जा उत्पादनमा राज्यले ठूलो लगानी गर्यो । सत्तरीको दशकपछिको नवउदारवादको बजारवाद र स्वतन्त्रतामाथि अमेरिकाले कानुनी अंकुस लगाउन चाहेन । शीतयुद्धको समयमा ऊर्जाको आवश्यकता झन् बढ्दै गयो । हालै अमेरिकामा नयाँ हरित अर्थव्यवस्था (ग्रिन न्यु डिल) को चर्चा हुन थालेको छ । यसले राज्यको हस्तक्षेपमा पर्यावरणमुखी आर्थिक व्यवस्थामा स्थानान्तरण गर्नुपर्ने प्रस्ताव गरेको छ ।जलवायु परिवर्तनको एजेन्डामा व्यक्तिले गर्न सक्ने प्रयास पनि सामान्य छैन । धनी मुलुकका उपभोक्ताहरूको ऊर्जा खपत अत्यधिक छ । विश्वका दस प्रतिशत जनसंख्याले झन्डै पचास प्रतिशत ऊर्जा खपत गर्छन् भने आधा जनसंख्याको ऊर्जा खपतचाहिँ लगभग दस प्रतिशत मात्र छ । धनी मुलुकमा मासु खपत अत्यधिक छ । अमेरिकामा उत्पादित चालीस प्रतिशत अनाज मासुका लागि पालिने पशुपालनमा खपत हुन्छ । विश्वको अर्को कुनामा भोकमरीको समस्याबाट करोडौँ मानिस पीडित छन् । पशुको मलमूत्रबाट उत्पादन हुने मिथेनको परिमाण पनि उच्च छ । धनी मुलुक र धनी व्यक्तिहरूको गाडी तथा हवाई यात्रा पनि अत्यधिक हुने गर्छ । सीमित यात्रा, साधारण जीवनशैली, कम ऊर्जा खपत, खाद्य सम्प्रभुताले पर्यावरण संरक्षणमा ठूलो योगदान गर्न सक्छ ।सीमित व्यक्तिहरूको उच्च खपतका कारण वैश्विक असमानता पैदा भएको छ । वातावरणीय संकटको कारण उत्पन्न हुने विभिन्न महामारीबाट पनि गरिबहरू ज्यादा पीडित हुन्छन्, जबकि वातावरणीय संकटमा उनीहरूको योगदान शून्यप्रायः हुन्छ । धनी राष्ट्रले गरेको वातावरणीय फोहोरको मूल्य गरिब राष्ट्रहरूले चुकाउनुपरिरहेको छ । धनी राष्ट्रमा कार्बन उत्पादन भइरहेको छ, गरिब राष्ट्रहरूलाई वनजंगल जोगाउन दवाब दिइन्छ । विश्वव्यापीकरणले उत्पादनमा बाह्यस्रोतीकरण, खपतमा आन्तरिकीकरण गरिरहेको छ । सस्तो श्रमका कारण उत्पादन गरिब राष्ट्रहरूमा हुन्छ, तर उत्पादित वस्तुको उपभोगचाहिँ धनी राष्ट्रहरूमा भइरहेको छ । यसले धनी राष्ट्रहरूले कार्बन उत्पादनको भार अन्य राष्ट्रहरूमा स्थानान्तरित गरिरहेका छन् । नर्वे जीवांश इन्धन निर्यात गर्छ, तर आफूचाहिँ नवीकरणीय ऊर्जा बढी प्रयोग गर्छ । इन्धन निर्यातको फाइदाबाट नर्वे धनी भइरहेको छ । अभिवा प्रश्न गर्छिन् नर्वेले निर्यात गरेको इन्धनबाट उत्सर्जित कार्बनको दायित्व कसमा हुन्छ ? अभिवा उत्पादनको आधारमा भन्दा उपभोग र लाभको आधारमा कार्बन भार निर्धारण गर्नुपर्ने तर्क गर्छिन् ।ऊर्जा हरेकको आधारभूत आवश्यकता हो । ऊर्जा मानव अधिकार पनि हो । त्यसैले ऊर्जाबाट नाफा कमाउने प्रवृत्ति तत्काल बन्द हुनुपर्छ । आवश्यकताभन्दा बढी ऊर्जा खपतलाई निरुत्साहित गर्नुपर्छ । यसका लागि अर्थव्यवस्थाको आधारभूत अवधारणामा नै परिवर्तन गर्नुपर्छ । अहिले कुल गार्हस्थ्य उत्पादन (जीडीपी) लाई आर्थिक समृद्धिको परिसूचक मानिन्छ । गरिब झन्झन् गरिब हुँदै गइरहेका छन्, जबकि जीडीपी भने बढ्दो छ । अभिवाको तर्क छ, उत्पादन र खपतमा आधारित समृद्धिको परिभाषै गलत छ । वर्तमान अर्थव्यवस्थाले दिलाउने समृद्धिले वातावरणीय समस्या निम्त्याउने र मानव अस्तित्व नै संकटमा पार्ने अवस्था आउँछ भने अब अर्थव्यवस्था समृद्धिउन्मुख होइन, निवृद्धि (डिग्रोथ) उन्मुख हुनु जरुरी छ । भौतिक समृद्धिको कसीमा केही व्यक्तिको सुख लाई अर्थव्यवस्थाको स्तम्भ मान्ने हो भने मानव अस्तित्वको विनाश धेरै टाढा छैन । उपभोग र उत्पादन पृथ्वीले धान्न सक्ने सीमाभित्र हुनुपर्छ । पृथ्वी सीमित छ, पृथ्वीको क्षमता सीमित छ । केट रावर्थको डोनट अर्थशास्त्र अनुसार, हाम्रा आर्थिक गतिविधि डोनटको घेराबाहिर (अधिक उपभोग) पनि पुग्नु हुन्न, भित्र (न्यून उपभोग) पनि जानु हुन्न ।पृथ्वी सबैको साझा हो । त्यसैले सबैले बाँच्ने अवस्था हुँदा मात्रै मानव अस्तित्व जोगाउन सकिन्छ । यसका लागि हाम्रा आर्थिक, सामाजिक नीतिहरू समावेशी र समतामूलक हुनु जरुरी छ । विज्ञान र प्रविधिले सुझाउने उपाय निरपेक्ष हुन्छन् । हालको प्रविधिको क्षमता सीमित छ । भोलिका दिनमा प्रविधिले फड्को मार्न सक्छ । तर, प्रविधि मात्रैले केही गर्न सक्दैन, यदि यसलाई उपयुक्त ढंगले परिचालन गरिएन भने । हाम्रो जीवनशैली, खानपान, सम्पन्नताको अवधारणा आदिमा आधारभूत परिवर्तन वस्तुगत विज्ञानले भन्दा पनि हाम्रा विषयगत प्राथमिकताहरूले निर्धारण गर्ने कुरा हुन् ।"
जो आए पाँच हजार वर्षअघि,"प्राप्त वंशावलीमध्ये सबैभन्दा पुरानो गोपालराजवंशावलीले भन्छ नेपालमा सबैभन्दा पहिले गोपाल वंशका ८ राजा को शासन चल्यो । त्यसपछि गोपाललाई पराजित गरी ३ महिषपाल राजा को शासन चल्यो । त्यसो हो भने प्राचीनकालका ती गोपाल र महिषपाल को हुन् ? पहिलोथरी विद्वान्को मत छ गोपालमहिषपालहरू अस्ट्रोल जाति हुन् । दोस्रोथरी विद्वान्को मत छ गोपालमहिषपाल भनेका नागजाति हुन् । तेस्रोथरी विद्वान्को मत छ गोपालमहिषपाल भनेका भोटबर्मेलीभाषीका पुर्खा हुन् । चौथोथरी विद्वान्को मत छ गोपालमहिषपाल (निपआभिर) भनेका पशुपालक आर्य गणजाति हुन् ।पाँचौंथरी विद्वान्को मत छ गोपाल भनेको वर्तमानका खसहरू हुन् र महिषपाल भनेको वर्तमानका यादवहरू हुन् । सारभूत रूपमा भन्दा पहिलो र दोस्रोथरी मत एकै कोटिका हुन् । त्यस्तै चौथो र पाँचौंथरी मत पनि एकै कोटिका हुन् । यो लेखमा यी तीनथरी मतको सत्यतामाथि समीक्षा गर्ने प्रयास गरिएको छ । सर्वप्रथम इतिहासकार बाबुराम आचार्य, ज्ञानमणि नेपाल, सुदर्शनराज तिवारी, कुलचन्द्र कोइराला र मोदनाथ प्रश्रित लगायतले प्रतिनिधित्व गर्ने पछिल्लो दुईथरी मतबाटै छलफल सुरु गरौं । यहाँ स्मरणीय के भने तिवारीले चाहिँ गोपालहरूलाई मात्र भारोपेली भाषीहरूको पुर्खा मानेका छन् । आर्य मानेका महावंशका हिसाबले खस, आर्य र यादव एकै हुन् । फरक यति हो खसहरू मूलतः पश्चिम नेपालका पहाडी क्षेत्रमा केन्द्रित भए, वैदिक आर्यहरू उत्तर भारतमा फैलिए । इतिहाससिद्ध कुरा हो कि वैदिक आर्यहरू गाईपालक हुन् । उनीहरूको जीवनमा गाईको यति धेरै महत्त्व थियो कि थुप्रै व्यावहारिक शब्दहरू गो (गाई) बाट बनेका छन् । जस्तो कि संस्कृतमा धनाढ्यलाई गोमत भनिन्थ्यो, दूरी बुझाउन गव्युति शब्द प्रयोग हुन्थ्यो, राजालाई गोप वा गोपति भनिन्थ्यो, गाईको दूध दुहुने अर्थमा छोरीलाई दुहितृ भनिन्थ्यो । वैदिक आर्यहरूकै बीच गाईका लागि हुने युद्धलाई गविष्टि र गवेषण भनिन्थ्यो । तर, वैदिक आर्यहरू भैंसीदेखिचाहिँ बिलकुल अपरिचित थिए । उनीहरूले भारत आइपुगेपछि मात्रै भैंसी देखेका थिए । त्यसैले गाईजस्तै रौं भएको भन्ने अर्थमा भैंसीलाई गोवल नाम दिएका थिए (रामशरण शर्मा, प्राचीन भारत में भौतिक प्रगति एवं सामाजिक संरचनाएँ, सन् २००६) । भारत आइपुगेपछि वैदिक आर्यहरूको संघर्ष भैंसी पाल्नेहरूसँग चलेको संकेत महिषासुर अर्थात् भैंसी (महिष) पालक असुर (राक्षस) लाई दुर्गादेवीले गरेको संहारको कथाले गर्छ । खासमा यो भनेको गैरआर्य भैंसीपालक र आर्य गाईपालकबीचको संघर्षको कथा हो । यो सांस्कृतिक तथ्यले आर्य परिवारभित्रका यादवहरू काठमाडौं उपत्यकाका महिषपाल होइनन् भन्ने नै बताउँछ । अर्कोतिर वैदिक आर्यहरूको भारत आगमन र नेपालमा गोपालमहिषपालहरूको समयको अन्तराल पनि धेरै फराकिलो छ । वैदिक आर्यहरू ३५०० (इसापूर्व १५००) वर्षपहिले भारत प्रवेश गरेका थिए । भारत प्रवेश गरेपछि पूर्वी बिहारसम्म पुग्न उनीहरूलाई ९०० वर्ष लागेको थियो अर्थात् २६०० (इसापूर्व ६००) वर्षपहिले मात्रै वैदिक आर्यहरू पूर्वी बिहार पुगेका थिए (एसके चटर्जी, रेस मुभमेन्ट्स् एन्ड प्रिहिस्टरिक कल्चर, वैदिक एज, १९५७) । गोपाल र महिषपालहरूको समय वैदिक आर्यहरू भारत प्रवेश गर्नुभन्दा धेरै पहिला हो । निरिश नेपालले नवपाषाणकालको प्रारम्भमै अर्थात् ५,००० वर्षपहिले नै गाईभैंसी पाल्नेहरूको स्थिर बस्ती बसिसकेको आकलन गरेका छन् (रोलम्ब, अक्टोबरडिसेम्बर १९८२, जनवरीमार्च १९८३) । त्यस्तै गाईपालनका लागि रोज्जारोज्जा मैदानहरू चटक्कै छोडेर नेपालका अनकण्टार पहाड (काठमाडौं) तिर आउनुपर्ने कुनै दरकार थिएन वैदिक आर्यहरूलाई । अनि वैदिक आर्यहरू भारतमा आउनुभन्दा पहिले नै आस्ट्रिक (अस्ट्रोल) जातिले पशुपालन सुरु गरिसकेका थिए (एसके चटर्जी, वैदिक एज) भन्ने पनि यहाँ स्मरणीय छ । खसहरू पनि कहिले नेपाल आइपुगे भन्नेबारे केही विद्वानहरूले सम्भावित समय अनुमान गरेका छन् । इतिहासकार डा सुरेन्द्र केसीले खसहरू इसापूर्व २७६२३६ देखि पाँचौं शताब्दीको बीचमा कर्णाली नदीवरिपरि आइपुगेको बताएका छन् (प्राचीन तथा मध्यकालीन नेपाल, २०५५) । उता भाषाशास्त्री बालकृष्ण पोखरेलले चाहिँ पन्जाबदेखि नेपालसम्मका भारोपेली भाषाका शब्दहरूका आधारमा खसहरू सन् ६०० तिर कुलुब्याँसीमा थिए, त्यहाँदेखि सन् ८०० तिर नेपाल प्रवेश गरे र सन् ११०० तिर पश्चिम नेपालमा बलियोसँग स्थापित भए भनेका छन् (नेपाली भाषा र साहित्य, २०७७) । खसहरूको नेपाल आगमन इतिहासकालको कुरा हो, जबकि गोपालमहिषपालको समयचाहिँ प्राग्इतिहासकालको । तेस्रोथरी मतको प्रतिनिधित्व इतिहासकार कमलप्रकाश मल्ल र सुदर्शनराज तिवारीले गरेका छन् । यहाँ स्मरणीय कुरा के भने तिवारीले भैंसी पालकलाई मात्रै भोटबर्मेली भाषीका पुर्खा मानेका छन् । मल्लले काठमाडौं उपत्यकाका गाई पाल्ने न्हेत्पाबाट नेवार नेवाल नेबाल हुँदै नेपाल नाम रहन पुगेको तथा भोटबर्मेली भाषामा ने भनेको गाईभैंसी अथवा गाईबस्तु, पा भनेको मान्छे (फ्रम लिटरेचर टु कल्चर, सन् २०१५) हुने भएकाले गोपालमहिषपाललाई भोटबर्मेलीभाषीका पुर्खा ठहर्याएका छन् । पहिलो र दोस्रोथरी मतमाथि छलफल गर्ने क्रममा स्वतः स्पष्ट हुने भएकाले मल्ल र तिवारीको मतबारे यहाँ छुट्टै चर्चा गरिएको छैन । निरिश नेपाल (रोलम्ब, अप्रिलजुन, १९८२) ले गोपाल र महिषपालहरूलाई नागजाति भनेका छन् भने डीआर रेग्मी र गोपालसिंह नेपालीले अस्ट्रोल वंशका मानेका छन् । नागजातिबारे लम्बेतान कुरा नगरी छोटोमा के भनौं भने नाना प्रकार र नामका नागहरूको प्रारम्भिक कल्पना कोलहरूले नै गरेका (एसके चटर्जी, वैदिक एज) कारण गोपालमहिषपालहरू कोल (मुन्डा) जातिका पुर्खा हुन् भन्ने प्रस्ट छ । गोपालमहिषपालहरू कोल (मुन्डा) जाति हुन् भन्नका लागि दुई बलिया आधार छन् सामाजिकसांस्कृतिक र भाषिक प्रभाव । यी दुई आधारमाथि चर्चा गर्नुपहिले कोल (मुन्डा) हरू को हुन् र कसरी नेपाल आइपुगे भन्नेबारे नै चर्चा गर्दा सुल्टो होला । भारतको विस्तृत भाषिक सर्वेक्षण गरेका जर्ज ग्रियर्सन (लिङ्गुइस्टिक सर्बे अफ् इन्डिया, भोल्युम १, पार्ट १) ले एउटा गम्भीर विषय उठान गरिदिएका थिए । उनले अहिले मुन्डा (कोल) हरू मध्यभारतको पहाडी भेगमा बसोबास गरिरहेको भए पनि त्यसभन्दा पहिले उनीहरू (नेपालका) हिमाली क्षेत्रका जंगलहरूमा लामो समय बसेको चर्चा गरेका थिए । त्यस्तै उनले किराती भाषामा मुन्डा (कोल) भाषाको प्रभाव रहेको पनि बताएका थिए । त्यस्तै भारतीय इतिहासकार शिवप्रसाद डबरालले भारतको उत्तराखण्ड र नेपालको हिमाली क्षेत्रमा कोल (मुन्डा) हरू द्रविड, किरात र आर्यहरूभन्दा धेरै पहिला आइपुगेको बताएका छन् (उत्तराखण्ड का इतिहास, भाग २, नवसंवत्सर २०२५) । त्यस्तै मानवशास्त्री क्रिस्टोफ भोन फुररहाइमेन्डोर्फ (कमलप्रकाश मल्ल, फ्रम लिटरेचर टु कल्चर, सन् २०१५) के भन्छन् भने नवपाषाण युगको अन्तिमतिर आसामबाट मुन्डा भाषा बोल्ने जाति व्यापक रूपमा फैलिएका हुन् । तर, जब हिमाली क्षेत्रमा किरातहरूको विस्तार भयो तब कोल (मुन्डा) भाषीहरू या त किरातीहरूका गाउँसेवक हुन पुगे, या त तिब्बतछेउका हिमाली क्षेत्रतिर कोचिन पुगे । फेरि पश्चिम नेपालबाट प्रवेश गरेका खसहरूले चाहिँ किरातहरूलाई हिमालयका राम्रा चरिचरण क्षेत्रबाट अझ उत्तरी हिमाली क्षेत्रका निर्जन र दुर्गम क्षेत्रतिर धकेलिदिए, जसको परिणाम किरातहरूले ती क्षेत्रमा पहिल्यै बसोबास गरिरहेका कोल (मुन्डा) हरूलाई आफूमा सम्मिलन गरे । यही कारण तिब्बती सिमानामा बसोबास गर्ने किरातहरूमा कोल (मुन्डा) हरूको प्रभाव पाइन्छ (उत्तराखण्ड का इतिहास, भाग २) । हिमाली क्षेत्रमा कोचिन पुगेका ती कोलहरू भनेका भोटियाहरू हुन् भन्ने विचार बुचानन ह्यामिल्टन (फ्रान्सिस ह्यामिल्टन, एन एकाउन्ट अफ किङडम अफ नेपाल, १८१९) को छ । मुस्ताङ, कुती, लासा र दिगर्चाजस्ता चिसो हिमाली क्षेत्रमा बस्ने भए पनि भोटियाहरूको छालाको रङ अहिले पनि कालो नै रहेको आधारमा उनी यो निचोडमा पुगेका हुन् । प्राग्इतिहासकालका ती कोल (मुन्डा) हरूको सामाजिकसांस्कृतिक प्रभाव नेपालका किरात महावंशका प्रायः सबैमा देखिने गरी नै जीवित छ एक, काठमाडौंका भैरवभैरवी । इतिहासकार डीआर रेग्मी (एन्सियन्ट नेपाल, सन् १९६०) ले काठमाडौं उपत्यकाको पहिलो बासिन्दा अस्ट्रोएसियाटिक जातिलाई मानेका छन् । त्यो भनेको कोल (मुन्डा) हरू हुन् । उनीहरू पछि मात्रै काठमाडौं उपत्यकामा आइपुगेका हुन् भोटबर्मेलीभाषी मंगोल र द्रविडहरू । नेवारभित्र अस्ट्रोएसियाटिक जातिको नजिक रहेको जाति सम्भवतः ज्यापू हो । गोपालसिंह नेपाली (द नेवार्स अफ नेपाल, सन् १९५९) ले पनि काठमाडौंका मूलवासीका रूपमा अस्ट्रोएसियाली जातिलाई नै मानेका छन् अर्थात् कोल, मुन्डाहरूलाई नै मानेका छन् । उनीहरूलाई किरातहरूले विस्थापित गरे । तर, उनीहरूले किरातीहरूमा जबरजस्त सांस्कृतिक प्रभाव भने छाडिराखे । गोपालसिंह नेपालीको विचारमा भैरव र भैरवी संस्कृतिसँग जोडिएका बलामीसँगै बस्ने दुनियाँथरका नेवारहरूको शारीरिक बनावट अरूभन्दा फरक देखिने भएकाले उनीहरू काठमाडौं उपत्यकाका पहिलो बासिन्दा कोलमुन्डाका सन्तान हुन सक्छन् । काठमाडौं उपत्यकाको नाम नागह्रद, नागबास, कालिह्रद भनेर वंशावली, स्वयम्भू पुराण र नेपाल महात्म्यमा उल्लेख छ । नागपूजक जातिहरूको बसोबास भएका कारण काठमाडौं उपत्यकाको नाम यस्तो राखिएको हो । ती आदिम नागजातिहरू नागर्जुन, फुल्चोकी र शिवपुरी क्षेत्रका गुफामा बस्थे । उनीहरू सिकार गर्थे, माछा मार्थे, प्राकृतिक रूपमा कन्दमूलहरू संकलन गर्थे (निरिश नेपाल, रोलम्ब, अप्रिलजुन, १९८२) । वंशावलीहरूले प्राकृतिक कन्दमूलहरू संकलन गरेर जीविकोपार्जन गर्ने नागजाति नै क्रमशः पशुपालन र अन्न उब्जाउने कृषिमा लागे भन्ने संकेत गरेको छ (निरिश नेपाल, रोलम्ब, अक्टोबरडिसेम्बर १९८२) । दुई, कोलिग्राम । लिच्छविकालका प्रसिद्ध जातिहरूमध्ये एक थिए कोली । कपिलवस्तुको पूर्वपट्टि राज्य भएका यी कोलीहरूको बस्ती तत्कालीन कान्तिपुरमा लिच्छविकाल र त्यसभन्दा पछाडि पनि थियो । कोलीहरूको बस्ती भएको गाउँलाई कोलिग्राम र दक्षिण कोलिग्राम भनिन्थ्यो (धनवज्र वज्राचार्य, लिच्छविकालका अभिलेख, २०३०) । यो कोलिग्रामले निश्चय नै कोल जातिको स्मरण गराउँछ । र, काठमाडौंमा कोलहरूको बस्ती थियो भन्ने प्रमाण मान्न सकिन्छ । तीन, काठमाडौंमा गोरु नजोत्ने संस्कृति । काठमाडौं उपत्यकाका नेवारहरूमा गोरुले खेत जोत्नु हुँदैन भन्ने जुन विश्वास र प्रचलन छ, त्यो मुन्डा (कोल) जातिकै प्रभाव हो भन्ने विचार मानवशास्त्री फुररहाइमेन्डोर्फ (कमलप्रकाश मल्ल, फ्रम लिटरेचर टु कल्चर) को रहेको छ । गोरुले नजोती धानखेती गर्ने कृषि प्रविधिको विकास गरेका मुन्डा (कोल) हरू नवपाषाणकालको अन्तिमतिर आसामबाट बसाइँ सरी काठमाडौं आइपुगेका थिए । चार, नेवारभित्रका सापु र मेपु । प्राचीनकालका ती गोपालमहिषपालहरू अहिले पनि नेवार समाजमा छन् । नेवारभित्र अहिले हले (ग्वा) थर पाइन्छ । उनीहरू अहिले दुई थरमा बाँडिएका छन्् गाईपालक सापु र भैंसी पालक मेपु । टिस्टुङ, चित्लाङ, टौखेल क्षेत्रमा महेषीपीडा शब्द अंशुवर्माको अभिलेखमा फेला परेको छ, जसमा भैंसीपालनको संरक्षण गर्ने कुरा उल्लेख छ । यस्तै अभिलेख टौखेलमा पनि भेटिएको थियो (निरिश नेपाल, रोलम्ब, अप्रिलजुन, १९८२) । टौखेल, न्हुलु, कुन्छा, पापुङ, पुलागाउँ, शिखरकोटजस्ता टिस्टुङटौखेलचित्लाङ क्षेत्रमा नेवारभित्रका गोपाल थरका नेवारहरूको बस्ती छ अहिले पनि । अमरकोश (सन् ५५०७५०) मा गाई पाल्नेहरूलाई अहिर भनिएकाले गोपाल भन्नु र अहिर भन्नु एउटै हो । त्यसैले निरिश नेपालको विचारमा गोपाललाई अहिर (आभिर) वंशले विस्थापित गर्यो भन्ने सही होइन । पाँच, नेवार समाजमा पाइने मातृसत्तात्मक संस्कृति । निरिश नेपालका विचारमा गोपालहरू सातजना महिलाहरूको नेतृत्वमा काठमाडौंका सात गाउँमा विभाजित भए सतुङ्गल, भोसिगाउँ, मच्छेगाउँ, टौखेल, कीर्तिपुर, लोहोङ्कोट र नगम (पाँगा) । सम्भवतः यो सातगाउँ काठमाडौं उपत्यकाको पहिलो बस्ती हुनुपर्छ, जुन नवपाषाण युगको प्रारम्भमा गाईभैंसीपालकहरू स्थिर रूपमा बस्न थालेपछि सुरु भएको हो । त्यसको स्मृतिमा यो सातगाउँ पर्व सुरु भएको हुन सक्छ । महिलाको नेतृत्वमा बस्ती बसेका कारण सात गाउँमा अजिमा (बजु) को पूजा हुन्थ्यो । तर, गाईबस्तुहरूको हेरचाह गर्ने पुरुषहरूको भूमिका महत्त्वपूर्ण हुँदै गएपछि उनीहरू कविला प्रमुख हुने परम्परा सुरु भयो र अजिमाको सट्टामा अजुद्यो (बाजे) हरूको पनि पूजा सुरु भयो (निरिश नेपाल, रोलम्ब, जनवरीमार्च १९८३) । त्यसपछि काठमाडौं उपत्यकाको समाज मातृसत्तात्मकबाट पितृसत्तामा गयो । छ, गुरुङहरूको रोदी । कोल जाति र नेपालका भोटनजिक बस्ने किरातीको रक्तमिश्रण भएको ठाउँमा कोलहरूको सांस्कृतिक प्रभाव देखिन्छ (उत्तराखण्ड का इतिहास, भाग २) । जस्तो कि नेपालको हिमाली क्षेत्रका भोटियाहरूमा रमबङ अथवा हम्बाघर बनाउने संस्कृति छ । रमबङ अथवा हम्बाघर भनेको गुरुङहरूको रोदीघरजस्तै हो । यसमा के हुन्छ भने गाउँका दस वर्षभन्दा माथिका युवायुवतीहरू कुमारकुमारीगृहमा हरेक रात जम्मा हुन्छन् । रातभर नाचगान गर्छन्, मदिरा पिउँछन् र सुत्छन् (चार्ल्स ए सेरिङ, वेस्टर्न तिब्बत एन्ड ब्रिटिस बोर्डरल्यान्ड, सन् १९०६ एसडी पन्त, द सोसल इकनमी अफ द हिमालयज्) । गुरुङहरूमा पनि ठ्याक्कै यस्तै तरिकाले रोदीघरमा नाचगान हुन्छ । यसको व्यवस्थापन र सञ्चालन युवतीहरूले गर्छन्, जसलाई रोदीबाई भनिन्छ । सात, कोलकिरात सृष्टिकथा । किरात र कोलहरूमा प्रचलित सृष्टिकथामा एउटा आधारभूत समानता भेटिन्छ । कोलहरूमा समुद्रबाट कछुवाले ढाडमा माटो बोकेर बाहिर ल्याएपछि पृथ्वी बनेको (वाल्टर जी ग्रिफिथ्स, द कोल ट्राइब अफ सेन्ट्रल इन्डिया, सन् १९४६) सृष्टिकथा प्रचलित छ भने किरात राईहरूमा आदिम तलाउ बैकुवाबाट धमिराले माटो निकालेपछि पृथ्वी बनेको मुन्दुमी मिथक पाइन्छ । फरक धमिरा र कछुवामा मात्रै हो । आठ, किरात क्षेत्रमा पाइने चिहानका गहना । चिहानमा गरगहना राखिदिने चलन कोलहरूले विकास गरेको मानिन्छ (उत्तराखण्ड का इतिहास, भाग २) । पूर्वका किरातीहरूका बस्तीमा जिमाला, सिमाला भनिने गरगहनाहरू राखिएका चिहान प्रशस्त थिए । तर, ती गरगहना बेचबिखन हुने भएपछि चिहानहरू लगभग नामेट गरिए । आक्कलझुक्कल बचेका यस्ता चिहानहरू मात्रै होलान् । थप अध्ययन नगरी ठोकुवा गर्न त सकिँदैन, तर यी चिहानहरूले किरात र कोलहरूबीच अन्तरघुलन भएको सम्भावना भने देखाउँछ । नौ, धनुकाँड । धनुषवाणको आविष्कार कोल जातिले नै गरेको हो (एसके चटर्जी, वैदिक एज) । किरातीहरूमा पितृसंस्कारहरू गर्दा धनुकाँड अनिवार्य चाहिन्छ । ज्यापूहरूमा पनि यो संस्कृति प्रचलित छ । सायद यो पनि कोलहरूकै प्रभाव हुनुपर्छ । दस, कपडा बुनाइ र कपास । कपडा बुनाइको सुरुवात पनि अस्ट्रिक अथवा प्रोटोअस्ट्रिकहरूकै आविष्कार मानिन्छ (एसके चटर्जी, वैदिक एज) । काठमाडौंका नेवार र किरातीलगायतमा अहिले पनि कपासको धागोबाट कपडा बुन्ने परम्परा कायमै छ । जर्ज ग्रियर्सन, सुनीतिकुमार चटर्जी र गोपालसिंह नेपाली (द नेवार्स अफ नेपाल, सन् १९५९) ले सिङ्गै भोटबर्मेली भाषामा मुन्डा भाषाको प्रभाव रहेको मानेका छन् । कोल (मुन्डा) भाषाको यसप्रकारको प्रभाव नदीनाला र ठाउँका नाम, गणनासम्बन्धी शब्द र क्रियापदमा टड्कारोसँग देख्न सकिन्छ एक, ती जोडिएका नदीका नाम । माइकल विजेल (नेपलिज हाइड्रोनोमी, नेपाल पास्ट एन्ड प्रिजेन्ट, सन् १९९३) ले नदीका नामका पछाडि ती आउनुलाई भोटबर्मेली भाषाको प्रभाव मानेका छन् । तर, अलेक्जान्डर कनिङ्घमले नदीको नामको पछाडि ती, ता, दा आउनु भनेको भोटबर्मेली भाषाको विशेषता होइन, यो स्पष्ट रूपमा कोल (मुन्डा) भाषाको विशेषता हो भनी ठोकुवा गरेका छन् (अलेजेन्डर कनिङ्घम, आर्किओलजिकल सर्भे अफ इन्डिया, सन् २०००, भोल्युम १४) । यस क्रममा उनले पूर्वी र मध्यभारतमा बस्ने मुन्डा, सन्थाल, हो, कुरी र सौर (सवर) जस्ता कोल (मुन्डा) भाषा बोल्नेहरूको क्षेत्रमा पाइने नदीका नाम उल्लेख गरेका छन् रावति (संस्कृतमा ऐरावति), न्युङ्ती, झाङ्ती, पारति, लुङ्ति, स्पिन्ति । फेरि गुमो गाउँको पानी भन्नेजस्तो अर्थमा गुमोति भनिएझैं ठाउँका नामसँग पनि ती प्रयोग भएको पाइन्छ कसियाति, मत्रेति, सुपेति, चुति, अन्द्रेति, चागाँओति, चहिति, उरेति, हामल्ति, बुरहति, घैल्ति, मन्याओति, खन्याओति, वाल्ति, तिदोङ, नङ्गाल्ति, खति, सेल्ति, नरेति, क्योक्ति, लिङ्ति । ती जोडिएका नदीनालाका नामहरू नेपालमा पनि प्रशस्त छन् । कमलप्रकाश मल्ल (फ्रम लिरेचर टु कल्चर) ले काठमाडौं उपत्यकामा ती लागेका यस्ता थुप्रै खोलानालाको नाम उल्लेख गरेका छन् । जस्तो कि विसं ५७३ मा लिच्छवि अभिलेखमा उल्लेख भएको फर्पिङको मणिमति । विसं ७०५ को बलम्बुको पुत्ति । त्यस्ता अन्य नामहरू हुन् सातुन्ति (चाँगु), धेलन्ति (बनेपा) । त्यस्तै निति, जौति जस्ता खोलानालाका नाम पनि काठमाडौं उपत्यकामा छन् । अर्को कुरा, काठमाडौं उपत्यकामा पानीको धारा भएका ठाउँलाई हिटी भन्ने प्रचलन छ । जस्तो कि मरुहिटी, ठहिटी, यङ्गलहिटी । संस्कृति तथा इतिहास अध्येता सौभाग्य प्रधानाङ्गका अनुसार, नेपालभाषा (नेवार) मा झोल अथवा तरल पदार्थलाई बुझाउन टि शब्द प्रयोग हुन्छ । भन्नुको मतलब के भयो भने मरुहिटी भनेको मरु टोलको पानी भयो, ठहिटी भनेको ठ टोलको पानी भयो, यङ्गलहिटी भनेको यङ्गल टोलको पानी भयो । यसरी कोल भाषाको पानीनदीलाई बुझाउने शब्द काठमाडौं उपत्यकामा टी का रूपमा जीवित छ । पनौती सहरको ती पनि यही अर्थमा रहेको हुनुपर्छ । पश्चिम नेपालको मगराँत क्षेत्रमा पनि ती जोडिएका नदीनालाका नामहरू छन् मिग्रिस्ती, घलेती, रिस्ती, कलेस्ती, सुरौती, निस्ती, लस्ती । पूर्वी नेपालमा ती जोडिएका नदीनालाका नामहरू हुन् खिम्ती, पलती, लेती, मिल्ती, डोल्ती । त्यस्तै रोसी खोलासँग मिसिने सानो खोला छ माम्ती । सिबी नाछिरिङ राईले बताएअनुसार, सोलुखुम्बु जिल्लाको महाकुलुङ गाउँपालिकामा फुलवाती र बहवाती खोला छन् । प्राज्ञ अमर तुम्याहाङका अनुसार, लिम्बूहरूले ब्रह्मपुत्र नदीलाई मुन्धुममा उम्रोतिसुम्रोति भनेर सम्बोधन गर्छन् । दुई, ता, दा, दी जोडिएका नदीका नाम । भारतका कोल (मुन्डा) भाषा बोलिने क्षेत्रमा नामका पछाडि दी आउने नदीहरू छन् पद्दापट्दा, बहुदा, नर्मदा, दामुदा, मनदा, वार्दा, सर्दा (पहेँलो नदी), केन्दा (कालो नदी), दासान, तिस्ताटिस्टा, प्रणिता (आर्किओलजिकल सर्भे अफ इन्डिया) । कनिङ्घमले कोल (मुन्डा) भाषामा पानीलाई बुझाउन दा, दिर र दी शब्द पनि प्रयोग हुने बताएका छन् । यस्तरी दी जोडिएका नदीनाला पश्चिम र पूर्वी नेपालमा पनि पाइन्छन् । जस्तो कि मगराँत क्षेत्रका म्यान्दी, मर्स्याङ्दी, ङादी इत्यादि । गण्डकीकै पुरानो नाम गण्डी हो । त्रिशुली नदीको प्राचीन नाम सिह्लुति, सिह्लुतिखु हो । त्यस्तै पूर्वी नेपालमा छ टिस्टा । अंशुवर्माको एउटा अभिलेखमा महेषीपीडा शब्द फेला परेको छ, जसमा भैंसीपालनको संरक्षण गर्ने कुरा उल्लेख छ (निरिश नेपाल, रोलम्ब, अप्रिलजुन, १९८२) । यो एक शब्दले धेरै भनिरहेझैं लाग्छ । यो डा प्रत्यय भैंसीपालनसँग जोडिएर आएको छ र दा कोल (मुन्डा) भाषासँग मिल्दो छ । यो एक शब्दले पनि महिषपालहरू भनेका कोल (मुन्डा) हरू हुन् भन्ने प्रस्ट संकेत गरेको छ । काठमाडौं उपत्यकामा पनि दी लागेका नदीहरू छन् बृन्नदी (नक्साल), मेकन्दी, हुदी (फ्रम लिटरेचर टु कल्चर) । सुनकोसी नदीमा मिसिने एउटा खोलाको नाम छ वादी । ती, दी जोडिएका नदीनालाका नाम पूर्वी नेपालमा पनि छन् । जस्तो कि धरानमा सेउती खोला छ । जस्तो कि दूधकोसीमा मिसिने लुम्दिङ, लोदिङ, तास्दिङ मोलुङ खोलामा मिसिने पोक्तिङ (नेपलिज हाइड्रोनोमी) । पूर्वी नेपालका नदीनालाका नाममा चाहिँ ती र दी का पछाडि ङ जोडिएका छन् । भोटबर्मेली भाषामा माछालाई ङा भनिन्छ । सम्भवतः माछा पाइने खोलाका नामपछाडि ङ जोडिएको हुनुपर्छ । पश्चिम नेपालका धेरै सुनिएका ठाउँका नामहरू म्याग्दी, बैतडी अथवा काठमाडौंका प्राचीन स्थाननाम किसिपिडीमा पनि दी, डी नै जोडिएको छ । पश्चिम नेपालमै लमजुङ र माथिल्लो मर्स्याङ्दीमा खुदी गाउँ छ । त्यसरी नै जाजरकोटमा तिलकखुदी नामको गाउँ छ । तीन, गाड भनेको खोलानाला । बाटामी गाड पडन्छ, लगभग ३० वर्षअघि तारानाथ शर्माको निबन्ध घनघस्याको उकालो मा पढेको यो एक वाक्य अहिले पनि स्मृतिमा ताजै छ । यो गाड जो कोल (मुन्डा) भाषासँग सम्बन्धित छ । मुन्डा भाषाभित्र पर्ने सन्थाली भाषामा नदीनालालाई बुझाउन गड, गन्ड र गन्डक शब्द प्रयोग हुन्छ । जस्तो कि होगड । यो शब्द जस्ताको तस्तै खसान क्षेत्रका खोलानालाका नामका पछाडि प्रयोग भइरहेको छ सुलिगाड, तिलागाड, गिरिगाड, लोहरेगाड, निलगढगाड, ईश्वरीगाड, रुनिघाटगाड, सुरनयागाड, लोलिगाड, लमुनिगाड, घट्टेगाड । नदीका नाम संस्कृतकरण भएका छन्, तर गाड यथावत छ । माइकल विजेलले यसलाई भोटबर्मेली भाषामा मुन्डा भाषाको प्रभाव मानेका छन् । चार, कुरी (गणना) । उत्तर भारतका किसानहरूले गन्ती (गणना) गर्दा सीधै पचास नभनेर दुई कुरी र दश भन्ने गर्छन्, सिधै साठी नभनेर तीन कुरी भन्छन् । उत्तर भारतमा गणनाका लागि प्रयोग हुने यो कुरी शब्दलाई जर्ज ग्रियर्सनले मुन्डा भाषाको बताएका छन् । मेरै गाउँका बाजेबजूहरू अहिलेसम्म पनि कति वर्ष पुग्नुभयो भनेर सोध्दा म तीन कोरी र आधा (७० वर्ष) पुगेँ अथवा चार कोरी (८० वर्ष) नाघिसकेँ भन्दै हुनुहुन्छ । पाँच, जोम (क्रियापद) । विस्तृत अध्ययन गरे धेरै खुलस्त होला । यहाँ भाषाशास्त्रीहरूले भनेको कोल (मुन्डा) र भोटबर्मेली भाषाबीच निकटता छ भन्ने संकेतसम्म गर्न किरात राईभित्र पर्ने भाषाका खानु क्रियासम्बन्धी केही शब्द प्रस्तुत गरिएको छ । कोल (मुन्डा) भाषामा खानेकुरा खानु लाई जोम भनिन्छ (एसके चटर्जी, वैदिक एज) । यो क्रियापदसँग किरात राई भाषाका क्रिया शब्द मिल्दोजुल्दो देखिन्छ जामजाच्वाम (वाम्बुले राई), जोनुजुनु (दुमी राई), ज्योन्या (खालिङ राई), चामा (चाम्लिङ, बान्तावा) इत्यादि । यति मन्थनबाट भन्न सकिन्छ गोपालमहिषपाल भनेका न कमलप्रकाश मल्लले भनेझैं भोटबर्मेली भाषीका पुर्खा हुन् न बाबुराम आचार्य, ज्ञानमणि नेपाल, कुलचन्द्र कोइराला र मोदनाथ प्रश्रितहरूले भनेझैं खसआर्यका पुर्खा । बरु डीआर रेग्मी र गोपालसिंह नेपालीले भनेझैं नेपाल र भारतका सर्वप्राचीन अस्ट्रोल जाति हुन् । अहिले स्वतन्त्र अस्तित्व कायम रहन नसके पनि उनीहरूको भाषिकसांस्कृतिक प्रभाव भने जीवित छ । जुन विरासत इतिहासकार डा जगदीशचन्द्र रेग्मी (प्राचीन नेपालको राजनीतिक इतिहास, २०५३) ले प्रयोग गरेको पश्चिमका किरात, पूर्वका किरात पदावली सापट लिएर भन्ने हो भने पश्चिमका किरात (मगर, गुरुङलगायत), पूर्वका किरात (राई, लिम्बू, याक्खा, सुनुवार, थामी, हायु, जिरेल, सुरेल) र माझका किरात (नेवार, तामाङ, चेपाङ इत्यादि) हरूले थामिरहेका छन् ।"
खाँटी कथावाचक,"गत वर्ष जेठअसारमा आएको भीषण वर्षा र पहिरोले मर्स्याङ्दी नदी ३१ ठाउँमा थुनिएको थियो । पर्यटन व्यवसायको भरमा चलेको जिल्लाका धेरै चल्तीका होटल बगे, विद्यालय बगे र घरपरिवारकै उठीबास चल्यो । त्यही विपत्तीमाझ सबैले भन्ने गरेको जलवायु परिवर्तनको प्रवाहमा थिचिएको र धेरैले ख्याल नगरेको प्रकृतिको अर्को कुनो थियो गंगापूर्ण ताल । हिमालपारिको जिल्ला मनाङ टेकेपछि सदरमुकाम चामे हुँदै कोतो, पिसाङ, हुम्दे, भ्राका, खाङ्सार, सिद्धिखर्कसम्म जान चाहने धेरैजसो यात्रुको रोजाइमा हुन्छ गंगापूर्ण ताल, भ्राका गुम्बा वा मिलारेपा गुफा । तर, पछिल्ला वर्षहरूमा कोभिड महामारीको चपेटामाझ गुज्रिएको नेपाली बजारको चेपुवामा मनाङ पनि पर्यो, जसको भरथेग सधैंसधैं पर्यटक र पर्यटन हुने गर्थ्यो । यसअघि झन्डै ३ दशक आफ्नो थातथलोबाट बाहिरिएका कालु घले (५८) अहिले आफ्नै गाउँ भ्राका फर्किएका छन् । कहींकतै नपाइने प्राकृतिक सौन्दर्यबाट लोभिएर उनले भ्राकामा होटल निर्माण थालेका छन् । खाङसारकै छिरिङ दोर्जे (६०) पनि आफ्नै थातथलोमा सुविधापूर्ण नोर्बुलिङ होटल सञ्चालनको मुखैमा छन् । विशेषतः तिलिचो भ्रमणमा निस्केका पर्यटकका निम्ति तिलिचो बेस पुग्नुअघिको आरामयुक्त बसाइ प्रबन्धको लोभमा दोर्जे तानिएका हुन् । वर्षको ३ महिना हिउँले छोपिन्छ, अर्को ३ महिना बाढीबर्खाले कठिनाइ थप्छ । वर्षको ६ महिनासम्म चल्ने व्यवसाय वा कृषिखेतीका भरमा मनाङ चलेको छ, ३० वर्ष हङकङ बसेर घर फिरेका कालु भन्छन्, तैपनि थोरै प्रचार र अलिकति सरकारी भरथेग भैदियो भने मनाङ फेरि उठ्न सक्छ भनेर यहाँ लगानी गरेको हुँ, आफ्नै पुरानो थातथलोमा फर्की आएको हुँ । पर्यटनकर्मी स्वर्गीय आङछिरिङ शेर्पाकै सपनामा अर्का उद्यमी सरोज प्रधानसहित मिलेर कालुले सुरु गरेको भ्राका रिजोर्टमा १० करोड रुपैयाँ लगानी भइसकेको छ, सम्भवतः एक वर्षभित्रमा यो रिजोर्ट सञ्चालनमा आउनेछ ।कालुको बुझाइमा, मनाङमुस्ताङजस्तो थलोका निम्ति सरकारले राख्ने थोरतिनो सदाशयता र सहयोगको मात्रै पनि धेरै अर्थ रहन्छ । उनले आँखैसामु देखेको दृष्टान्तमा विसं २०२० को आसपासमा राजा महेन्द्र भ्राका घुम्न आएका बेला स्थानीयवासीको आवश्यकता र मागमा मनाङी सर्वसाधारणले सुविधामा राहदानी पाउन थालेपछि हिमालपारिको यो जिल्लाले संसार देखेको हो । बन्दव्यापारमा मनाङीहरू सिंगापुर, मलेसिया, हङकङ निस्कन थालेपछि जिल्लामा उद्यमीहरूको चहलपहल बढेको हो, दह्रो आर्थिक जग बस्न थालेको हो ।चामे नजिकै भ्राताङमा एग्रो मनाङ योजनाले झन्डै ७ सय रोपनी क्षेत्रफलमा थालेको स्याउ खेती र सुविधायुक्त बसोबासको आकर्षण पनि मनाङभर चर्चाको विषय बनिसकेको छ । प्रकृति र पर्यटनको सम्भावना देखेरै ७ वर्षअघि एग्रोमनाङको योजना थालेका हौं, एग्रो मनाङका अध्यक्ष समराज गुरुङ भन्छन्, सुरुमा थालिएको स्याउ खेती अहिले होटल हुँदै विभिन्न अर्गानिक उत्पादनको केन्द्र बनिसकेको छ । यसमा लगानी मात्रै २३ करोड रुपैयाँभन्दा माथि पुगेको छ ।प्रकृति र पर्यटनलाई जोडेर केही फरक काम गर्न सकेमा परिणाम पनि राम्रै आउन सक्ने कुरामा समराज ढुक्क थिए । अहिले पर्यटनमा अफसिजन सुरु भैसक्यो, तैपनि एग्रोमनाङको अवस्थिति, सेवा र उत्पादनको विविधताका कारण अहिले पनि पर्यटकहरू आइरहेकै छन् । आउने दिनमा सबै याम र समयमा पर्यटनको सेवामुखी केन्द्रका रूपमा एग्रो मनाङलाई चिनाउने प्रयत्नमा रहनेछौं ।आशा ॅगंगापूर्णथोराङपास उक्लनुअघि वा तिलिचो जानुअघिको उपल्लो मनाङमै धेरै आकर्षण लुकेका छन् मिथदेखि किवंदन्तीसम्म । १ हजार वर्षअघि (११ औं शताब्दीताका) तिब्बती धर्मगुरु मिलारेपा आएर ध्यानमा बसेका थिए भन्ने जनविश्वासले भ्राकामाथिको पहाडमा मिलारेपा गुफालाई प्रख्यात बनाएको छ भने ६ सय वर्षअघि बनेको भ्राका गुम्बामा अझै पनि सयौं वर्ष पुराना हस्तलिखित बौद्ध मन्त्र र ग्रन्थलाई काठको जिल्दाले बेरेर राखेको हेर्न सकिन्छ । मुस्किलले चार्टर्ड वा कार्गो फ्लाइट मात्रै देखिने हुम्डे विमानस्थल आफैंमा पर्यटकीय गन्तव्यझैं बनेको छ भने केही वर्षअघिसम्म आँखैसामु देखिने ग्लेसियर वा हिमनदीहरू भने तस्बिरमा हेर्ने आकर्षण बनेका छन् ।माथिल्लो मनाङको भ्राका गाउँमा जन्मेहुर्केका कालु घले घरआँगनसम्म बहेर आइपुग्ने हिमनदीको रङ र प्रकृतिको परख सम्झँदै बसिरहेका भेटिए । अरूभन्दा पनि ३८ सय २० मिटर उचाइको विन्दुमा रहेको गंगापूर्ण तालको आकर्षणले यहाँ पर्यटक तान्न सकिएला भन्ने थियो, अहिले भने यो ताल पनि मैदानझैं बनिसकेको स्थिति छ, घले भन्छन्, स्विस भूगर्भविद् टोनी हागनले सन् १९५७ मा गंगापूर्ण तालको तस्बिर लिएर प्रचारमा आएपछि यो ताललाई अहिलेसम्म भूगर्भ बनोट र जलवायु परिवर्तनको अध्ययन गर्ने एक आधार बनाइएको छ । झन्डै ९ किलोमिटर लामो गंगापूर्ण ग्लेसियरको बहाव हरेक वर्ष खुम्चँदै गएकोबारे इन्स्टिच्युट अफ टिबेटियन प्लेटो रिसर्चले अध्ययन गरिसकेको छ । रिसर्च समूहका एक अनुसन्धानकर्ता शालिकराम सिग्देलका अनुसार, जलवायु परिवर्तन र अनपेक्षित हिमपहिरो, वर्षा आदिले गंगापूर्णजस्ता तालहरूको अस्तित्व लोप हुन सक्ने सम्भावना बढेको छ । अन्वेषकका बुझाइमा, यो त्रासद स्थिति उब्जिए पनि मनाङ ङिस्याङ गाउँपालिका भने गंगापूर्ण ताललाई फेरि पुरानै स्वरूपमा ल्याउने योजनामा अघि बढेको छ । अहिले अस्तित्वै नदेखिने ताललाई पुरानै स्वरूपमा ल्याउन गाउँपालिकाले ३ करोड ५ लाख रुपैयाँ बजेट छुट्याएको छ, गंगापूर्ण ताल अवस्थित रहेको मनाङ ङिस्याङ गाउँपालिका, वार्ड ६ का अध्यक्ष सोनाम गुरुङ भन्छन्, टेन्डर पनि भैसकेको छ । अब पुरिएको तालबाट माटो, बालुवा झिक्ने काम चाँडै सुरु हुनेछ ।भिजिटमनाङ अभियानका अगुवा फुर्वा लामा गंगापूर्ण, तिलिचोजस्तै आकर्षक नयाँ तालहरू मनाङमा भेटिने क्रम जारी रहे पनि आधा शताब्दीदेखि अध्ययन र अनुसन्धानको विषय रहेको गंगापूर्णजस्ता हिमतालको संरक्षण सबैभन्दा प्राथमिकतामा रहनुपर्ने बताउँछन् । फुर्वासहितका स्थानीय पर्यटनकर्मीको अगुवाइमा दुई वर्षअघि मात्रै चामेबाट २५ किलोमिटर दूरीमा रहेको सिङ्खर लेकमा खाजिन्सारा ताल (गड अफ फायर) फेला परेको थियो । विश्वकै अग्लो विन्दुमा रहेको मानिने तिलिचो (४९१९ मिटर) भन्दा झन्डै २ सय मिटर उचो स्थानमा रहेको भनेर प्रचारमा आए पनि खाजिन्साराबारेको स्वतन्त्र पुष्टि गरिएको छैन ।मनाङ ङिस्याङ६ का अध्यक्ष सोनाम गुरुङका अनुसार, गंगापूर्ण संरक्षणमा ३५ मिटर उचाइ र १९३ मिटर लामो बाँध (ड्याम) बनाएर २१८ हेक्टर क्षेत्रफलमा गंगापूर्णलाई सुरक्षित तुल्याएर राखिने योजना छ । धेरै त नभनौं, अबको दुई वर्षमा फेरि तपार्इंहरू घुमघाममा भ्राका आउनुहोस्, सोनाम भन्छन्, मनोरम गंगापूर्णले तपाईंलाई हार्दिक स्वागत गर्नेछ ।"
एक दिन भ्राका छेउछाउ,"गत वर्ष जेठअसारमा आएको भीषण वर्षा र पहिरोले मर्स्याङ्दी नदी ३१ ठाउँमा थुनिएको थियो । पर्यटन व्यवसायको भरमा चलेको जिल्लाका धेरै चल्तीका होटल बगे, विद्यालय बगे र घरपरिवारकै उठीबास चल्यो । त्यही विपत्तीमाझ सबैले भन्ने गरेको जलवायु परिवर्तनको प्रवाहमा थिचिएको र धेरैले ख्याल नगरेको प्रकृतिको अर्को कुनो थियो गंगापूर्ण ताल । हिमालपारिको जिल्ला मनाङ टेकेपछि सदरमुकाम चामे हुँदै कोतो, पिसाङ, हुम्दे, भ्राका, खाङ्सार, सिद्धिखर्कसम्म जान चाहने धेरैजसो यात्रुको रोजाइमा हुन्छ गंगापूर्ण ताल, भ्राका गुम्बा वा मिलारेपा गुफा । तर, पछिल्ला वर्षहरूमा कोभिड महामारीको चपेटामाझ गुज्रिएको नेपाली बजारको चेपुवामा मनाङ पनि पर्यो, जसको भरथेग सधैंसधैं पर्यटक र पर्यटन हुने गर्थ्यो । यसअघि झन्डै ३ दशक आफ्नो थातथलोबाट बाहिरिएका कालु घले (५८) अहिले आफ्नै गाउँ भ्राका फर्किएका छन् । कहींकतै नपाइने प्राकृतिक सौन्दर्यबाट लोभिएर उनले भ्राकामा होटल निर्माण थालेका छन् । खाङसारकै छिरिङ दोर्जे (६०) पनि आफ्नै थातथलोमा सुविधापूर्ण नोर्बुलिङ होटल सञ्चालनको मुखैमा छन् । विशेषतः तिलिचो भ्रमणमा निस्केका पर्यटकका निम्ति तिलिचो बेस पुग्नुअघिको आरामयुक्त बसाइ प्रबन्धको लोभमा दोर्जे तानिएका हुन् । वर्षको ३ महिना हिउँले छोपिन्छ, अर्को ३ महिना बाढीबर्खाले कठिनाइ थप्छ । वर्षको ६ महिनासम्म चल्ने व्यवसाय वा कृषिखेतीका भरमा मनाङ चलेको छ, ३० वर्ष हङकङ बसेर घर फिरेका कालु भन्छन्, तैपनि थोरै प्रचार र अलिकति सरकारी भरथेग भैदियो भने मनाङ फेरि उठ्न सक्छ भनेर यहाँ लगानी गरेको हुँ, आफ्नै पुरानो थातथलोमा फर्की आएको हुँ । पर्यटनकर्मी स्वर्गीय आङछिरिङ शेर्पाकै सपनामा अर्का उद्यमी सरोज प्रधानसहित मिलेर कालुले सुरु गरेको भ्राका रिजोर्टमा १० करोड रुपैयाँ लगानी भइसकेको छ, सम्भवतः एक वर्षभित्रमा यो रिजोर्ट सञ्चालनमा आउनेछ ।कालुको बुझाइमा, मनाङमुस्ताङजस्तो थलोका निम्ति सरकारले राख्ने थोरतिनो सदाशयता र सहयोगको मात्रै पनि धेरै अर्थ रहन्छ । उनले आँखैसामु देखेको दृष्टान्तमा विसं २०२० को आसपासमा राजा महेन्द्र भ्राका घुम्न आएका बेला स्थानीयवासीको आवश्यकता र मागमा मनाङी सर्वसाधारणले सुविधामा राहदानी पाउन थालेपछि हिमालपारिको यो जिल्लाले संसार देखेको हो । बन्दव्यापारमा मनाङीहरू सिंगापुर, मलेसिया, हङकङ निस्कन थालेपछि जिल्लामा उद्यमीहरूको चहलपहल बढेको हो, दह्रो आर्थिक जग बस्न थालेको हो ।चामे नजिकै भ्राताङमा एग्रो मनाङ योजनाले झन्डै ७ सय रोपनी क्षेत्रफलमा थालेको स्याउ खेती र सुविधायुक्त बसोबासको आकर्षण पनि मनाङभर चर्चाको विषय बनिसकेको छ । प्रकृति र पर्यटनको सम्भावना देखेरै ७ वर्षअघि एग्रोमनाङको योजना थालेका हौं, एग्रो मनाङका अध्यक्ष समराज गुरुङ भन्छन्, सुरुमा थालिएको स्याउ खेती अहिले होटल हुँदै विभिन्न अर्गानिक उत्पादनको केन्द्र बनिसकेको छ । यसमा लगानी मात्रै २३ करोड रुपैयाँभन्दा माथि पुगेको छ ।प्रकृति र पर्यटनलाई जोडेर केही फरक काम गर्न सकेमा परिणाम पनि राम्रै आउन सक्ने कुरामा समराज ढुक्क थिए । अहिले पर्यटनमा अफसिजन सुरु भैसक्यो, तैपनि एग्रोमनाङको अवस्थिति, सेवा र उत्पादनको विविधताका कारण अहिले पनि पर्यटकहरू आइरहेकै छन् । आउने दिनमा सबै याम र समयमा पर्यटनको सेवामुखी केन्द्रका रूपमा एग्रो मनाङलाई चिनाउने प्रयत्नमा रहनेछौं ।आशा ॅगंगापूर्णथोराङपास उक्लनुअघि वा तिलिचो जानुअघिको उपल्लो मनाङमै धेरै आकर्षण लुकेका छन् मिथदेखि किवंदन्तीसम्म । १ हजार वर्षअघि (११ औं शताब्दीताका) तिब्बती धर्मगुरु मिलारेपा आएर ध्यानमा बसेका थिए भन्ने जनविश्वासले भ्राकामाथिको पहाडमा मिलारेपा गुफालाई प्रख्यात बनाएको छ भने ६ सय वर्षअघि बनेको भ्राका गुम्बामा अझै पनि सयौं वर्ष पुराना हस्तलिखित बौद्ध मन्त्र र ग्रन्थलाई काठको जिल्दाले बेरेर राखेको हेर्न सकिन्छ । मुस्किलले चार्टर्ड वा कार्गो फ्लाइट मात्रै देखिने हुम्डे विमानस्थल आफैंमा पर्यटकीय गन्तव्यझैं बनेको छ भने केही वर्षअघिसम्म आँखैसामु देखिने ग्लेसियर वा हिमनदीहरू भने तस्बिरमा हेर्ने आकर्षण बनेका छन् ।माथिल्लो मनाङको भ्राका गाउँमा जन्मेहुर्केका कालु घले घरआँगनसम्म बहेर आइपुग्ने हिमनदीको रङ र प्रकृतिको परख सम्झँदै बसिरहेका भेटिए । अरूभन्दा पनि ३८ सय २० मिटर उचाइको विन्दुमा रहेको गंगापूर्ण तालको आकर्षणले यहाँ पर्यटक तान्न सकिएला भन्ने थियो, अहिले भने यो ताल पनि मैदानझैं बनिसकेको स्थिति छ, घले भन्छन्, स्विस भूगर्भविद् टोनी हागनले सन् १९५७ मा गंगापूर्ण तालको तस्बिर लिएर प्रचारमा आएपछि यो ताललाई अहिलेसम्म भूगर्भ बनोट र जलवायु परिवर्तनको अध्ययन गर्ने एक आधार बनाइएको छ । झन्डै ९ किलोमिटर लामो गंगापूर्ण ग्लेसियरको बहाव हरेक वर्ष खुम्चँदै गएकोबारे इन्स्टिच्युट अफ टिबेटियन प्लेटो रिसर्चले अध्ययन गरिसकेको छ । रिसर्च समूहका एक अनुसन्धानकर्ता शालिकराम सिग्देलका अनुसार, जलवायु परिवर्तन र अनपेक्षित हिमपहिरो, वर्षा आदिले गंगापूर्णजस्ता तालहरूको अस्तित्व लोप हुन सक्ने सम्भावना बढेको छ । अन्वेषकका बुझाइमा, यो त्रासद स्थिति उब्जिए पनि मनाङ ङिस्याङ गाउँपालिका भने गंगापूर्ण ताललाई फेरि पुरानै स्वरूपमा ल्याउने योजनामा अघि बढेको छ । अहिले अस्तित्वै नदेखिने ताललाई पुरानै स्वरूपमा ल्याउन गाउँपालिकाले ३ करोड ५ लाख रुपैयाँ बजेट छुट्याएको छ, गंगापूर्ण ताल अवस्थित रहेको मनाङ ङिस्याङ गाउँपालिका, वार्ड ६ का अध्यक्ष सोनाम गुरुङ भन्छन्, टेन्डर पनि भैसकेको छ । अब पुरिएको तालबाट माटो, बालुवा झिक्ने काम चाँडै सुरु हुनेछ ।भिजिटमनाङ अभियानका अगुवा फुर्वा लामा गंगापूर्ण, तिलिचोजस्तै आकर्षक नयाँ तालहरू मनाङमा भेटिने क्रम जारी रहे पनि आधा शताब्दीदेखि अध्ययन र अनुसन्धानको विषय रहेको गंगापूर्णजस्ता हिमतालको संरक्षण सबैभन्दा प्राथमिकतामा रहनुपर्ने बताउँछन् । फुर्वासहितका स्थानीय पर्यटनकर्मीको अगुवाइमा दुई वर्षअघि मात्रै चामेबाट २५ किलोमिटर दूरीमा रहेको सिङ्खर लेकमा खाजिन्सारा ताल (गड अफ फायर) फेला परेको थियो । विश्वकै अग्लो विन्दुमा रहेको मानिने तिलिचो (४९१९ मिटर) भन्दा झन्डै २ सय मिटर उचो स्थानमा रहेको भनेर प्रचारमा आए पनि खाजिन्साराबारेको स्वतन्त्र पुष्टि गरिएको छैन ।मनाङ ङिस्याङ६ का अध्यक्ष सोनाम गुरुङका अनुसार, गंगापूर्ण संरक्षणमा ३५ मिटर उचाइ र १९३ मिटर लामो बाँध (ड्याम) बनाएर २१८ हेक्टर क्षेत्रफलमा गंगापूर्णलाई सुरक्षित तुल्याएर राखिने योजना छ । धेरै त नभनौं, अबको दुई वर्षमा फेरि तपार्इंहरू घुमघाममा भ्राका आउनुहोस्, सोनाम भन्छन्, मनोरम गंगापूर्णले तपाईंलाई हार्दिक स्वागत गर्नेछ ।"
