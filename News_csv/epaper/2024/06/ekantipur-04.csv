शीर्षक,विवरण
विश्वकपमा नेपालको दोस्रो पाइला,"नेपालका कप्तान रोहितकुमार पौडेलले विश्वकपमा पहिलो खेल नजिकै जाँदा उत्साह पनि बढ्दै गएको सुनाए । पछिल्लो एक महिनादेखि हामी यतै आएर अभ्यास गरिरहेका छौं, यो अवधिमा हामीले यहाँको कन्डिसन राम्रोसँग बुझ्न पाएका छौं । विश्वकपअघि यो खाले प्रशिक्षण निकै जरुरी थियो, उनले थपे, यसले हामीलाई थप एक्सपोज हुन सघाएको छ । हामीलाई विश्वकपका लागि तयार बनाएको छ । कप्तान पौडेलले आफूहरूले उत्कृष्ट क्रिकेट खेलेर देश र फ्यानलाई गर्व गर्न सक्ने बनाउने विश्वास व्यक्त गरे । पहिलो पटक विश्वकपमा कप्तानी पारी खेल्न लागेका पौडेल ट्वान्टी२० विश्वकपमा सबैभन्दा कम उमेरको कप्तानको रेकर्ड पनि रहनेछ । त्यसैगरी, नेपालकै गुल्सन झा सबैभन्दा कम उमेरका खेलाडी हुनेछन् । अमेरिका र वेस्ट इन्डिजमा संयुक्त रूपमा आयोजना भइरहेको यो संस्करण सहभागी राष्ट्र र पुरस्कार राशिका कारण पनि अहिलेसम्मकै ठूलो प्रतियोगिता हो । आयोजक अन्तर्राष्ट्रिय क्रिकेट परिषद् (आईसीसी) ले चार राष्ट्र थप्दै यस संस्करणदेखि २० राष्ट्रको पाँच समूहमा प्रतिस्पर्धाको नयाँ फर्म्याट बनाएको हो । त्यसमध्ये ९ टोली एसोसिएट राष्ट्र छन् । त्यसमध्ये आयोजक अमेरिकासहित युगान्डा र क्यानडाले पहिलो पटक विश्वकपमा प्रतिस्पर्धा गरिरहेका छन् । आईसीसीका प्रमुख कार्यकारी अधिकृत जिओफ एलार्डिसले विविध कारणले यो अहिलेसम्मकै ऐतिहासिक इभेन्ट भएको जनाएका छन् ।एक महिना चल्ने विश्वकपको आयोजना अमेरिकाका लागि पहिलो पटक हो । सन् २०२१ मा यूएई र ओमानमा भएयता पहिलो पटक ट्वान्टी२० विश्वकप दुई राष्ट्रमा हुन लागेको छ । खेलहरू अमेरिकाको डालास, फ्लोरिडा र न्युयोर्कमा हुनेछ । अमेरिका र वेस्ट इन्डिजलाई आयोजकको हिसाबमा विश्वकपमा सोझै प्रवेश दिइएको थियो । वेस्ट इन्डिज दुई पटकको विजेता हो भने अमेरिका पहिलो पटक विश्वकपमा खेल्न लागेको हो । अमेरिका र वेस्ट इन्डिजको ९ मैदानमा हुने प्रतियोगिता जुन २८ सम्म चल्नेछ । अमेरिकामा १२ र वेस्ट इन्डिजमा ४३ खेल हुनेछ । टेस्ट राष्ट्र जिम्बावेले छनोट चरणमा नामिबिया र युगान्डाको चुनौतीलाई पार गर्न सकेन । सन् २०२२ मा अस्ट्रेलियामा भएको ट्वान्टी२० विश्वकपमा शीर्ष ८ भित्र रहेका इंग्ल्यान्ड, पाकिस्तान, भारत, न्युजिल्यान्ड, अस्ट्रेलिया, श्रीलंका, दक्षिण अफ्रिका र नेदरल्यान्ड्स यसपटकको विश्वकपका लागि सोझै छनोट भएका राष्ट्र हुन् । यसबाहेक आईसीसी ट्वान्टी२० अन्तर्राष्ट्रिय वरीयतामा माथिल्लो स्थानमा रहेका राष्ट्रबाट अफगानिस्तान र बंगलादेश विश्वकपलाई छानिएको थियो । अन्य ८ टोली क्षेत्रीय छनोटबाट छानिएका थिए । युरोपबाट आयरल्यान्ड र स्कटल्यान्ड, एसियाबाट ओमान र नेपाल, अफ्रिकाबाट नामिबिया र युगान्डा, इस्ट एसिया प्यासिफिक क्षेत्रबाट पपुवा न्युगिनी तथा अमेरिकी क्षेत्रबाट क्यानडा विश्वकपका लागि छानिएका हुन् ।"
संवैधानिक परिषद्मा प्रधानमन्त्री हाबी हुने विधेयकमा आपत्ति,"उनले राज्यले पत्याएका कुनै व्यक्ति वा व्यक्तिहरू सम्मिलित समिति बनाएर त्यही समितिमार्फत नागरिकबाट सुनुवाइ गरेर सर्ट लिस्ट गरिएका व्यक्तिमध्येबाटै परिषद्ले पदाधिकारी नियुक्ति गर्नु उपयुक्त हुने बताए ।राज्य व्यवस्था समितिका सभापति रामहरि खतिवडा भने शक्ति सन्तुलनको मर्मलाई प्रस्तावित विधेयकले हलचल नपार्ने दाबी गर्छन् । समितिले संवैधानिक परिषद्का कुनै पनि एक सदस्यले उपस्थित हुन नसक्ने कारणसहितको जानकारी बैठक बस्नु २४ घण्टाअगावै अध्यक्षलाई गराएमा बैठक बस्न नसक्ने व्यवस्था थपिएकाले प्रधानमन्त्री स्वेच्छाचारी हुनबाट रोकिने खतिवडाको तर्क छ । तर दोस्रो पटक भने यस्तो अवस्था आकर्षित हुँदैन । अध्यक्ष र बहाल रहेका कम्तीमा पचास प्रतिशत सदस्य उपस्थित भएमा बैठक बस्न सक्छ । बैठकले अध्यक्ष र बहाल रहेका पचास प्रतिशत सदस्यको बहुमतबाटै निर्णय गर्न सक्छ ।कार्यपालिकाले नदेखेको व्यवस्थापिकाले, व्यवस्थापिकाले नदेखेको न्यायपालिकाले, न्यायपालिकाले पनि नदेखेका विषयलाई प्रमुख प्रतिपक्षले सन्तुलन मिलाउन सक्ने गरेरै यो विधेयक आएको हो, यसमा सबै दलका नेताहरूले सहमति जनाउनुभएको छ, खतिवडाले भने, प्रधानमन्त्रीलाई यति अधिकार नदिने हो भने परिषद्को अध्यक्ष अल्पमतमा पर्ने र निर्णयसमेत नहुने जोखिम हुन्छ, विगतमै अख्तियार दुरुपयोग अनुसन्धान आयोगका प्रमुख लामो समयसम्म नियुक्ति हुन नसकेको दृष्टान्त हाम्रै सामुन्नेमा छ । तत्कालीन प्रधानमन्त्री केपी शर्मा ओलीले उपस्थित संख्याको बहुमतबाटै निर्णय गर्न मिल्ने गरी अध्यादेश ल्याएर ०७७ मंसिर ३० मा ३२ र ०७८ वैशाखमा २० गरी ५२ संवैधानिक पदाधिकारी नियुक्तिको सिफारिस गरेका थिए । संवैधानिक परिषद्का पदाधिकारी नियुक्तिको सिफारिसपछि प्रतिनिधिसभा विघटन गरिएकाले संसदीय सुनुवाइबिनै उनीहरूको नियुक्ति स्वतः भएको थियो । जस विरुद्धका मुद्दा अहिले पनि सर्वोच्चको संवैधानिक इजलासमा विचाराधीन छन् ।त्यतिबेलासमेत प्रमुख प्रतिपक्ष दलका नेता रहेका कांग्रेस सभापति शेरबहादुर देउवा र सभामुख रहेका अग्निप्रसाद सापकोटा उपस्थित परिषद्मा ओलीले कुल सदस्य संख्याको बहुमतबाट निर्णय गर्न मिल्ने गरी ऐनको व्यवस्था अध्यादेशबाट संशोधन गरेका थिए । ऐनमा अध्यक्षसहित कम्तीमा चार सदस्य उपस्थित भएमा मात्र बैठक बस्न सक्ने गणपूरक संख्याको व्यवस्था गरिएको थियो भने दुई पटकसम्म सहमति खोज्दा हुन नसकेमा तेस्रो पटकमा मात्रै सम्पूर्ण सदस्य संख्याको बहुमतबाट निर्णय गर्न सकिने व्यवस्था थियो । अध्यादेशबाट ओलीले दुई चरणमा गरेर ५२ पदाधिकारी सिफारिस गरेका थिए । त्यस्तो सिफारिस गर्दा ओली, त्यतिबेला प्रधानन्यायाधीश चोलेन्द्रशमशेर राणा र राष्ट्रिय सभाका अध्यक्ष गणेश तिमिल्सिना उपस्थित भएर निर्णय लिएका थिए । उक्त निर्णयविरुद्ध तत्कालीन सभामुख सापकोटाले सर्वोच्चमा रिट दायर गरेका थिए । निर्णयविरुद्ध सापकोटासहित करिब एक दर्जनको रिट परेको थियो । ती सबै रिट साढे तीन वर्षदेखि सर्वोच्चमा विचाराधीन छ । देउवा नेतृत्वको सरकार बनेपछि ०७९ असार २२ मा पहिलोपल्ट ऐन संशोधन विधेयक दर्ता भएको थियो । ओलीले ल्याएको अध्यादेशकै व्यवस्था राखेर देउवा नेतृत्वको सरकारले अघि बढाएको विधेयक तत्कालीन संसद्बाट पारित नभएपछि दाहाल नेतृत्वको सरकारले प्रधानमन्त्रीको विशेषाधिकार थपेर विधेयक दर्ता गराएको हो ।"
३२ सीडीओका एक्ला चालक,"प्रमुख जिल्ला अधिकारी मात्र हैन, सहायक प्रजिअदेखि कार्यालयका अन्य कर्मचारी लिएर कुनै कार्यक्रममा पुग्नुपर्ने पनि हुन्छ । त्यसबाहेक जिल्लामा आउने भीआईपीको सवारीमा पनि उनी नै खटिन्छन् । पछिल्लो दशक पर्वतमा भीआईपीको चहलपहल पनि निकै भयो । राष्ट्रपति, प्रधानमन्त्री, पूर्वप्रधानमन्त्रीहरू त धेरै पटक आए । लामो समय अवधिमा अन्य धेरै कार्यालयका चालक फेरिए तर सीडीओका चालक फेरिएका छैनन् । उनको कामलाई धेरैले मन पराउँछन् । जिल्लाका प्रशासकको त उनी पहिलो रोजाइमा पर्छन् । त्यसैले अझै पनि कुशल सवारी चालकका रूपमा काम गरिरहेका छन् । उमेरले डाँडो काटिसक्यो, त्यसैले अब छाड्नुपर्ला भन्ने लागेको छ, खत्रीले भने, अब आँखाले पनि पूर्ण रूपमा साथ नदेला । तर सीडीओको नजरमा खत्री सफल चालककै रूपमा चिनिएका छन् । यसअघि खत्रीले दशकसम्म भारतमा पनि काम गरेका थिए । भारतीय सेनामा भर्ती हुने उनको चाहना थियो । तौल ४५ केजी मात्र भएकाले उनी भर्ना हुन पाएनन् । भारतको लखनउ पुगिसकेपछि रित्तै घर फर्कन नचाहेका उनले मोटरपार्ट्स कम्पनीमा काम गरे । ११ वर्षसम्म मोटरपार्ट्सको काम गर्दा सवारी चलाउन सिके । भारतका प्रमुख सहरमा जिप चलाएर पुगे । सन् १९७७ देखि १९८८ सम्म काम गरेर उनी फर्केका थिए । त्यतिबेला पर्वतको भँगरादेखि स्याङ्जाको नाउँडाँडा हुँदै हिँडेर गएको सम्झन्छन् । गाउँ फर्केर पनि उनले केही समय निजी क्षेत्रका गाडी चालककै रूपमा काम गरे । २०५० भदौमा तत्कालीन प्रमुख जिल्ला अधिकारी माधव ओझाले उनलाई अस्थायी पदमा नियुक्ति दिएका थिए । उनको काम मन परेपछि म्याद थपियो । क्रमशः उनी स्थायी भए । २०७५ मा २४ वर्ष सेवा गरेपछि उनी उमेर हदले निवृत्त भए । सहायक स्तर ५ औं पदको पेन्सन थाप्ने खत्रीको काम प्रमुख जिल्ला अधिकारीहरूलाई औधी मन पर्यो । त्यसपछि करारमा बसेका खत्रीले थप ६ वर्ष बिताइसकेका छन् ।सीडीओको चालक बन्ने काम कठिनको हो । हरेक कुराको गोपनीयता चाहिन्छ । प्रशासकले गाडी चढेकै बेला धेरै सुरक्षाका योजना बनाउने गर्छन्, त्यो कुरा गोप्यता चाहिन्छ, पर्वतका एक पूर्वप्रजिअले भने, चालकले गडबडी गरिदियो भने सुरक्षा समितिका धेरै योजना असफल हुन्छन् । कतिपय सीडीओले पटकपटक चालक फेर्ने गरेको समेत उनले अनुभव सुनाए । लोकबहादुरमा त्यो इमान्दारिता देखेको उनको अनुभव छ ।उनको सक्रियता देखेर कर्मचारी दंग छन् । धेरै मिहिनेत गर्छन्, सबैको प्यारो भएका छन्, सहायक प्रमुख जिल्ला अधिकारी गणेश पौडेलले भने, अब दक्ष चालक भेटेमा परिवर्तन गर्ने कुरा छ । खत्रीले पनि दक्ष चालक भए काम छाड्ने भनेर तयारी गर्न आग्रह गरेको उनले सुनाए । बुढ्यौली लागेकाले आँखाको समस्या भइहालेमा चालक बन्न अप्ठ्यारो पर्ने उनले सुनाए । उनका केही रमाइला घटना छन् । सधैं औपचारिक पोसाकमा निस्कने बानीले प्रमुख जिल्ला अधिकारी भन्दा पहिला माला लगाएको उनको अनुभव छ । कहिले सीडीओ सर अनौपचारिक पोसाकमा हिँड्दा मलाई भेट्नेले पहिलो माला लगाइदिएका छन्, खत्रीले भने, अप्ठ्यारो लागेर सीडीओ सर उता हुनुहुन्छ भनेर देखाइदिएँ । जिल्लामा आएका सेवाग्राहीले खत्रीमार्फत सुझाव दिएको उनले बताए । कुनै सीडीओको काम मन परेन भने मलाई सुनाउने धेरै छन्, उनले भने, कतिले प्रशंसा पनि गरेका छन् । प्रशंसा र आलोचनालाई मिलाएर प्रमुखलाई सुनाउने गरेको उनको अनुभव छ । उनको जागिरे अवधिमा प्रमुख जिल्ला अधिकारीका चारवटा गाडी फेरिए । सबै गाडी उनैले चलाएका हुन् । २०५० देखि २०६५ सम्म चलाएको जापनिज गाडी १५ वर्षपछि गृह मन्त्रालयमा फिर्ता पठाइयो । लामो समय चलाएको गाडी अझै जीर्ण भएर मन्त्रालयमा देखिन्छ, उनले भने, पुगेको बेला हेरेर फर्कन्छु । गृहले आजकल सीडीओलाई स्कोरपियो दिएको छ । नयाँ गाडीमा साइरनसमेत जोडिएको छ । महँगो गाडीमा गुड्दा मज्जा आउँछ तर पुरानो गाडी चलाउँदा पाएको सम्मान र इज्जत भने घटेको उनको अनुभव छ ।"
हाक्पारेपालाम गाइरहने आमा,"(काठमाडौं)याक्थुङ लिम्बू समुदायको शास्त्र मुन्धुम मा काव्यिक शैलीका आख्यान छन् । ती आख्यानलाई गायनमार्फत अभिव्यक्त गर्ने प्रचलनलाई लिम्बुवानमा हाक्पारे भनिन्छ । त्यही हाक्पारे लगायत लिम्बुवानका अन्य रैथाने गीतसंगीतलाई झुमा लिम्बूले आफ्नो गायकीमार्फत परिचित गराइरहेकी छन् । एक प्रकारले रैथाने संगीत र झुमा लिम्बू पयार्यवाची शब्दावलीका रूपमा स्थापित छ । तर, यो स्थापनाको पछिल्तिर सानोतिनो साधना छैन । र, गाउँदै आएको रैथाने संगीतमा उनकी आमाको सानो प्रभाव छैन । त्यसैले त आफ्नी आमा पनि संगीतको गुरु लाग्छ, झुमालाई ।मनसुनको स्वागतार्थ उभिइरहेको काठमान्डुमा झुमाकी आमा भने बदलिइरहने गाउँका ऋतुहरू र ग्रामीण सुगन्ध सम्झिन्छिन् । जब आफ्नो गाउँको स्मृतिले एकतमासको हुन्छिन्, उनका यादहरूमा आउजाउ गरिरहन्छन् घरअघि उभिएको बूढो लप्सीको बोट, त्यही बोटमा बसेर भुर्रर उडिजाने चराहरू । झुमाकी आमा लक्षीमाया लिम्बू (८१) को जन्मगाउँ ताप्लेजुङको तमोरखोला शिर (फक्ताङलुङ) मा मुन्धुमका अनेक कथामिथक सुनिन्थे । मुन्धुमका कथा कुनै साहित्यका तिलस्मी कथाभन्दा कम छैन । उहिले उहिले पृथ्वी सुन्दर बनाउन ईश्वरले आकाशमा जूनतारा टाँसे, पहाड, हिमाल, चरा र पशुहरू बनाए । रंगीन फूलबिरुवा रोपे, तमोर, मैवा र थुप्रै खोलाहरू बनाए । उहिले नै इलामको माईखोला र तमोरले बिहे गरेको थियो, बिहेपछि उनीहरूको बच्चा पनि जन्मियो । कल्पनाशीलताले समृद्ध कतिकति कथा छन्, मुन्धुममा । गोठमा गाईबस्तु हेर्नु, साँझ खोलामा झर्नु, दुवाली छेक्नु र माछा मार्नु उनको तमोरखोला दैनिकी थियो । कञ्चनजंघा हिमाल जानेआउने बाटो हो फक्ताङलुङ गाउँ । हिउँदमा गोराहरू कञ्चनजंघाको उकालो उक्लिँदा तिनलाई हेर्न गाउँभरिका युवती भेला हुन्थे, तिनमा लक्षीमाया पनि हुन्थिन् । अहिले झुमालाई संस्मरण सुनाउँछिन्, हिउँदमा आएका विदेशी गोरा हेरिरहुँ लाग्थे, हिमालतिरबाट फर्किंदा ती सिंगानैसिंगानसहित गाला फुटेका हुन्थे ।सप्तकोशीमा मिसिने तमोरसँग लिम्बूसभ्यताको गहिरो सम्बन्ध छ । फेदाङ्मा, साम्बा र येबाहरू कार्जेहरूमा मुन्धुम पढ्दा तमोर खोला किनारका आख्यानहरू सुनाउँछन् । मुन्धुम भन्छ लिम्बू जातिको उद्भव ताप्लेजुङको तमोर नदी छेउछाउ हो । खोलाको लयसँगै तिलस्मी कथाहरू सुनेर हुर्केकी झुमाकी आमा बाबुबाजेबाट सुनेका तमोर खोलाका उत्पत्तिआख्यान र मुन्धुम मिथकहरू छोरीलाई सुनाइबस्छिन् । उनी झुमालाई भनिरहन्छिन् म त तमोरको मूलको पानी खाएको मान्छे पो । मान्छेले तमोरभन्दा पनि लामो सोच्नुपर्छ, मान्छेको आयु थाहा हुँदैन । जति लामो सोच्यो, जिन्दगी उति नै लामो हुन्छ ।उनी जन्मेको तमोर खोला उस्तै छ, मात्र बदलिन्छन् ऋतुहरू र त्यो बाटो ओहोरदोहोर गरिरहने मान्छे । उनकी आमालाई पनि तमोर छोडेर बिहे गरि टाढाको गाउँ पुगेको कथाको सम्झना मुन्धुमजत्तिकै पुरानो लाग्छ । निख्खुर लिम्बू गाउँमा जन्मेकी उनकी आमा बिहे गरेर घरदेखि तीन दिन टाढाको बाहुनहरूको बस्ती ताप्लेजुङकै ढुंगेसाँघुमैवाखोला पुगिन्, १५ वर्षकै उमेरमा । ९ वर्ष जेठा श्रीमान् मानबहादुर लिम्बूसँग बिहे गरेपछि मात्रै उनले पहिलोपल्ट बाहुनअनुहार देखिन् । खस नेपाली भाषा कहिल्यै नसुनेकीनबोलेकी उनी बिस्तारै त्यस भाषामा अभ्यस्त हुन पुगिन् । िििझुमालाई लाग्छ, गाउँका आमाहरू तुम्याङहाङ हुन् । तुम्याङहाङहरूसँग मुन्धुमको सबै ज्ञान हुन्छ । फेदाङ्माले ठीकसँग मुन्धुम भनेभनेनन्, त्यो जाँच्ने काम तुम्याङहाङको हो । लक्षीमाया घरगृहस्थी, बिहेवारी र जीवनशैलीका विषयमा विमर्श हुँदा तरुल, बाँसका कुरा गरिरहन्छिन् । मुन्धुमअनुसार बाँसबाटै मान्छेको जीवन सुरु हुन्छ र अन्त्य पनि । मुन्धुममा पहिलो घर नै बाँसको बनेको थियो, झुमा मुन्धुमी दर्शनतिर पस्छिन्, आमालाई के भन्दै छु थाहा हुन्न सायद । तर, मुन्धुमअनुसारै चल्नुहुन्छ उहाँ । उहाँहरूको जीवनशैली मुन्धुमी हो । आमाहरू मुन्धुमी गीतसंगीतलाई आत्माका रूपमा लिन्छन्, मचाहिँ पेसाका रूपमा । संगीतबिना कुनै कार्जे सम्पन्न नहुने समुदायसंस्कृतिमा हुर्केकी लक्षीमाया गाउँमा हाक्पारे गाउँथिन् । लिम्बू संस्कृतिमा हरेक कार्जेलाई संगीतले उठाउनुपर्छ, संगीतले नै बिट मार्नुपर्छ ।झुमाको स्मृतिमा अझै थपक्कै बसेको छ जेठो दाजुको छोरी जन्मेपछि नानीलाई कोक्रोमा हल्लाउँदै आमाले गाएको लोरी । सानी झुमाले पहिलो पटक आमाले गाएको गीत सुनिन् बच्चालाई सुताउने गीत । उनलाई थाहै थिएन, आमा गाउँछिन् पनि । आमाको घाँटी चलाउने शैली थाहा छ तर गाउन सक्दिनँ, त्यो ज्ञान आमाहरूमै सीमित छ । आमा गोठाला गर्दा बिनायो खिप्नुहुन्थ्यो, बजाउनु पनि हुन्थ्यो । नबुझे पनि आमाले गाएको सुन्दा बडो आनन्द लाग्थ्यो, झुमा भन्छिन् । जस्तो मेरी आमा गज्जब गीत गाउनुहुन्छ भन्ने झुमालाई लागेको केही बेला छ गाउँको बिहेबर्खान्तमा उनले गाएको हाक्पारे सुनेपछि । रातैभरि गाउनुभएको थियो आमाले । त्यसबेला गाउँभरिका महिलाहरू रोएका थिए । मैले बुझिन गीत तर त्यो आमाको भाका सधैं सम्झना आउँछ । आमाको जीवन, मुन्धुम, गाउँका गीत, ऋतुहरूको सम्झनाले झुमा घेरिन्छिन् तिनै लप्सीको बोट, तमोर खोला, फेदाङ्मा र मुन्धुमी कथाहरू नै त हुन् मेरी आमाका लामो जीवन र उकालीओरालीका साक्षी । िििनेपाली मूलधारको संगीत रवीन्द्र संगीत बाट बढ्ता प्रभावित छ भन्ने आरोप खेपिरहेको समयमा झुमाले आफ्नै वरिपरि, आफ्नै सभ्यता र संस्कृति कहने र आफ्नै माटोको सुगन्ध छर्ने संगीतगायकीलाई प्राथमिकतामा राखेकी छन् । उसो त झुमा स्वयं पनि लोक आधुनिक गीतको बजारमा हेलिइसकेकी थिइन् । तर, उनी कसोकसो रैथाने मार्गमा फर्किन् । र, आफैंलाई खोज्न थालिन् । आफू र आफ्नो समुदायलाई रैथाने धुनमै भेटिन् । उनको कार्य मौलिक, रैथाने र उम्दा देखिएको छ । यो उम्दापनमा नेपाली संगीतभित्रको ठूलो विविधता झल्किएको छ ।गायनसाधनाबीच झुमाको अर्को परिचय थपिएको छ लोपोन्मुख सांस्कृतिक परम्परा, बाजागाजा, संगीतमाथिको खोजअनुसन्धान र संरक्षण । पूर्वी नेपालको एक गाउँमा ४ महिना बसेर उनले खमारीको काठ, गोरुको छाला प्रयोग गरी एक मौलिक बाजासहित ८ थरी र कुल २३ वटा बाजा बनाइन् ढेला । झुमाले मुन्धुमसम्बन्धी म्युजिकल डकुमेन्ट्री साम्सोघा मुन्धुम पनि निकालेकी छन्, जहाँ छ जिउँदा मान्छे र आत्माको संवाद । ए साइँला, खास्साम, साउन्ड्स अफ मुन्धुम, अम्बर संगीत उनका अन्य एल्बम हुन् । हाक्पारे, पालाममार्फत झुमा यो सहरलाई निरन्तर सुनाइरहेकी छन् मुन्धुमको कथा । हाक्पारेमा युवती, यौन र फूलको चर्चा छ । िििझुमाकी आमाको जीवनकथामा केवल गीत र रमाइलो छैन, पीडा र दुःखका मध्यान्तर पनि छन् । कति छन् वेदना र दुःख ? हिसाबकिताब छैन । उनीभित्रका थुप्रै रहरका फूल ओइलाई झरे । छोराहरूको मृत्युको साक्षी बसिन् । एकान्तले उनलाई अत्याइरह्यो । र, कुनै बेला लाग्यो पनि सारा कुराहरू मरेका छन्, मै पनि मरिसकेकी छु । यस्ता वेदनाका अनुभवअनुभूतिले उनलाई जीवन बाँच्नु रंगहीन यात्रामा हिँडिरहनु हो भन्ने बोध पनि गरायो । बिहेपछि लक्षीमायालाई बिरानो मैवाखोलामै छाडेर ब्रिटिस लाहुरे श्रीमान् मानबहादुर लिम्बू पल्टन (हङकङ) हिँडे, छुट्टीमा देश आउँदा बिहे गरेर । लामो समयपछि श्रीमान् छुट्टीबाट घर आउँदा पनि लक्षीमाया बोल्न लजाइन् । ५६ वर्षसम्म त बोलचालै भएन नि, आँटै आएन । धेरैपछि मात्रै पो बोलचाल भयो, झुमालाई आमाले जवानी कथा सुनाएकी थिइन् । मानबहादुरले लक्षीमायालाई हङकङ लिएर गए । ३ वर्षपछि देश फिर्दा उनको काखमा थिए एक छोरा, एक छोरी । लक्षीमायाका ८ सन्तान भए ५ छोरा, ३ छोरी । झुमा कान्छी हुन्, उमेरमा दाजुदिदीभन्दा १५१६ वर्ष फरक छ । ब्रिटिस लाहुरेबाट रिटायर्ड भएपछि मानबहादुर निकै बिरामी परे । घरमा धामीझाँक्रीको ढ्याङ्ग्रो नियमित बज्थ्यो । महिनौंसम्म धरानको घोपा क्याम्पमा पनि उपचार गरियो । श्रीमान्को उपचारमा लक्षीमायाको ताप्लेजुङधरान ओहोरदोहोर बढिरह्यो । झुमा जन्मिँदा त्यो सम्पन्न लाहुरेघरमा गरिबी र दुःखको अग्लो पहाड ठडिइसकेको थियो । श्रीमान् वर्षौं बिरामी परेपछि आमा लक्षीमायालाई त्यो व्यावहारिक भार थाम्न निकै सकस भयो । लाहुरबाट फर्किंदा ५०६० तोला सुन र १८२० जना भरियालाई सामान बोकाएर घर पसेकी उनी दुःखहरूले गलिसकेकी थिइन् । झुमाले थाहा पाउँदा उनकी आमासँग २३ तोला मात्रै सुन बाँकी थियो, घर व्यवहारकै लागि बेचेकी थिइन् । बरु लिम्बूहरू जग्गाजमिन बेच्लान्, हत्तपत्त सुन बेच्दैनन्, सुन बेच्नुलाई घरको सह र लच्छिन गएको सम्झिन्छन् । अन्ततः मानबहादुरले ०४९ सालको एक हिउँदमा अन्तिम सास फेरे, ५९ वर्षको उमेरमा । त्यसबेला झुमा ९ वर्षकी थिइन् । झुमाको स्मृतितन्द्रामा पिताको सास गएको त्यो दिन आउजाउ गरिरहन्छ । आँगनको कुनामा बूढो लप्सीको बोटछेउ ढ्याङ्ग्रो ठटाउँदै धामी केके फलाकिरहेका थिए । त्यो साल गाउँमा रूढी र झाडापखालाले ३० भन्दा बढी मानिस बितेका थिए । बा के रोगले बिते झुमालाई थाहा छैन तर आमा ठूलो आवाजमा कोकोहोलो गर्दै रुँदैकराउँदै आँगनमा मूर्छा परेको झुमा सम्झिन्छिन् । त्यसपछि सबैको चर्को डाँको सुनियो । श्रीमान्को निधनपछि लक्षीमायाको ४५ महिना रोएरै बित्यो, खाना पनि खाइनन् । झुमाका अनुसार, त्यसपछि उनी रोगी पनि भइन् । खस्किनुभो, गोरी आमाको अनुहार चाउरी पर्न थाल्यो, त्यसमाथि भार थियो छोराछोरीको, झुमा भन्छिन् । बिस्तारै छोराछोरीले पनि पखेंटा हाले, लक्षीमाया झन् एक्लिइन् । र, उनी बरोबर बिरामी पर्न थालिन् । श्रीमान् वियोग मात्रै होइन, वियोगका शृंखला नै छन् लक्षीमायाको जीवनमा । एक वर्षअघि मात्रै लक्षीमायाको ५४ वर्षे माइलो छोरा हिँडे कहिल्यै नफर्किने यात्रामा, डेंगु भएर । अस्पतालमा छोरा बितेको खबर आमालाई सुनाउने आँट कसैले गरेन तर उनले त्यसबेला थर्रर काँपेको र सुसाएको मसिनो आवाजमा झुमालाई सोधेकी थिइन् तेरो दाजु बोल्छ कि बोल्दैन हँ ? तर, अन्तिममा खबर त दिनु नै थियो । छोराको मृत्युपछि आमाले आफूलाई सम्हाल्नै सकिनन् । अचेत भइन्, मस्तिष्कले काम नगरेजस्तो अवस्थामा पुगिन् । छोरीहरूलाई सोधिरहिन् म कहाँ छु ? अनि तँ को होस् ? चार महिनाजति बेहोस भइन् । दिमागले काम नगरेजस्तो बर्बराइरहिन् । भनिरहन्थिन् मैले टेकेको माटो धस्सियो । त्यो वियोगले उनलाई असाध्यै तनाव दियो । घरमा डाक्टर राखियो । अहिले तंग्रेकी छिन्, थोरै हाँसेजस्तो गर्छिन् । त्यसअघि पनि उनका दुई छोरा बितेका थिए कान्छो ०३६ मा ६ वर्षको उमेरमा र काइँलो छोरो ०४२ मा १३ वर्षको उमेरमा । झुमा झस्किन्छिन् बेलाबेला छोराहरूको अल्पायुको शोक थेगेर कसरी बाँचिन् आमा ?यसरी उनका ३ छोरा बिते । तर, म खुसी छु भन्ने देखाउँछिन् नातिनातिनासँग । नातिनातिनालाई कथा सुनाउँछिन्, आफ्नो समयको । झुमाले देखेकी छिन् छोराछोरीश्रीमान् बितेपछि गाउँका धेरै महिला सुर्तीरक्सीको लत बनेको । तर, उनकी आमालाई त्यस्तो भएन, खुट्टा कमाइनन् छोराछोरी र खेतीपातीमा आफूलाई व्यस्त बनाइन् । बाल्यकालको आमाचित्र झुमाको मस्तिष्कमा यस्तो छ पश्चिम कुनामा बसेर चुलोमा भात पकाइरहेकी आमा र छेउमै बिरामी बुबा वा बेलाबेला तोङ्बा तानिरहेकी आमा । झुमा जन्मिँदा उनकी भाउजू घर भित्रिइसकेकी थिइन् । सुत्केरीले दह्रो खानुपर्छ भन्थिन् लक्षीमाया । र, बुहारीलाई सुत्केरी जाँडतोङ्बामरमसलासहितको मासु खान कर गर्थिन् । बुहारी गर्भवती हुँदा घरमा पूजाअनुष्ठान गरिन्थ्यो सापोक चोमेन । गर्भ रहेको थाहा पाएपछि लक्षीमाया जाँड पकाउँथिन् मसला हालेर, घ्याम्पोमा हाल्थिन्, माटोले लिपेर जमिनमा गाड्थिन् । बच्चा जन्मेपछि मात्रै त्यो घ्याम्पो खोलिन्थ्यो र सुत्केरीलाई खुवाइन्थ्यो । आजकल लक्षीमाया आफूले हुर्काएका तिनै नातिनातिनामाथि खुब गर्व गर्छिन् मेरा १४ नातिनातिनाले राम्रो पढेका छन्, स्वस्थ छन् । प्रायः धरान बस्छिन् छोराहरूसँग । अहिले झुमासँग काठमाडौं छिन् । ढाडको बिरामीले ओछ्यान परेकी छन् । िििझुमाको गाउँमा अनेक जातजातिको सांस्कृतिक मिश्रण थियो । घर मास्तिर थियो तामाङ गाउँ, जहाँ जुहारी चल्थ्यो बिहेबटुलमा बलिष्ठ केटाहरूबीच । धान नाच त सामान्यचर्या भइहाल्यो । यस्तो माहोलमा हुर्केकी झुमा स्कुलमा गीत गाउँथिन्, नाच्थिन् । आमासँग म गीत गाउँछु भन्थिन् । आमा हाँसेरै उडाउँथिन् । भन्थिन् तेरो आवाज नै राम्रो छैन, कसरी गाउँछेस् ? बरु जागिर पाउने काम गर् नानी । तेरो दाजु पढेर हेडमास्टर भयो ! तर, झुमालाई स्वर त साधना गर्दा बन्छ भन्ने लाग्थ्यो । एसएलसीपछि उनी गाउँबाट धरान झरिन्, महेन्द्र बहुमुखी क्याम्पसमा ११ कक्षा भर्ना भइन्, सरमग संगीत स्कुल पनि । केही पछि एल्बम रेकर्ड गराइन् माया दौंतरी । काठमाडौं जान दिइनन् आमाले । ढाँटेरै हिँडिन् स्वर परीक्षा दिएर फर्किहाल्छु भनेर । र, पढ्न थालिन् संगीत स्कुल डोरेमी मा । पछि संगीत गुरु चन्दनकुमार श्रेष्ठसँग शास्त्रीय संगीत सिकिन् १० वर्षजति, अम्बर गुरुङसँग आधुनिक र काठमान्डु युनिभर्सिटीमा पढिन् म्युजिकोलोजी । आफ्नो म्युजिक करिअर र आमाको जिन्दगी मा केही संयोग छ भन्ने लाग्छ झुमालाई । त्यस्तो लाग्नुको कारण छ । ०६० तिर एक लाख ऋण लिएर झुमाले ए साइँला एल्बम रेकर्डिङ गराउँदा आमा बिरामी परिन्, घोपा क्याम्पमा भेन्टिलेटरमै बसिन् । खास्साम एल्बम रेकर्डिङ हुँदा आमाको खुट्टा भाँचियो । साउन्ड्स अफ मुन्धुम रेकर्डिङ गर्न झुमा लन्डन पुगिन्, त्यसबेला आमा असाध्यै बिरामी भइन् धरानबाट हेलिकोप्टरमा काठमान्डु ल्याउनुपर्यो । अम्बर संगीत रेकर्डिङ थाल्दा आमा लिभर सिरोसिसले थलिइन् । र, साम्सोघा मुन्धुम डकुमेन्ट्री बनाउँदा माइला दाजु बिते । तर, तनावबीच पनि उनका सबै एल्बम सफलै भए । मेरा हरेक गीतसंगीत रेकर्ड हुने बेला आमा इन्तु न चिन्तु हुनुहुन्छ, झुमा सुस्केराले बोल्छिन्, म अन्धविश्वासी त होइन तर बेलाबेला लाग्छ मेरो म्युजिक करिअरले मेरो परिवारलाई नराम्रो गरेको हो कि ?िििझुमाको बुझाइमा नेपालका आमाहरू दुःखहरूका चाङले थिचिएका छन् तर ती सबै पन्छाएर अघि बढ्ने हिम्मत पनि तिनमा छ, आफ्नी आमाको झैं । भन्छिन्, मेरी आमा जिम्मेवार आमा हुनुहुन्छ । त्यत्रो तनावबाट गुज्रेर पनि बाँच्नुभयो । आमाबाट उनले सिकेको महत्त्वपूर्ण पक्ष हो सहनशीलता । झुमाको गीतको पहिलो श्रोता उनकी आमा हुन् । तर, गीत सुने पनि कुनै प्रतिक्रिया दिन्नन् उनी । झुमा नहुँदा आफ्ना साथी वा आफन्तसँग भन्छिन् रे मेरी छोरीले त यस्तो गीत गाएकी थिई । झुमाको डिभोर्स हुँदा पनि लक्षीमायालाई चिन्ता भएन । सोधिन् अब के गर्छेस् नानी ? फेरि बिहे गर्छेस् ? फेरि आफैं भनिन्, नगर् हौ, बिहेले खुट्टा मात्रै बाँध्छ । एक शोक, एक भोग बाँच्ने बानी भइस्, तँलाई कसैले पाल्नु पनि पर्दैन, बालबच्चा हुन्छन्, अल्झाउँछन् मात्रै । छोरीहरू स्वतन्त्र बाँचून् भन्ने चाहन्छिन् लक्षीमाया ।"
न्युरोडमा सडकपेटी फराकिलो बनाउने कि सडक ? महानगर र सरकारको रस्साकसी,"(काठमाडौं)न्युरोडमा सडकपेटी बढाउने विषयमा काठमाडौं महानगर र सडक डिभिजन कार्यालयबीच केही दिनदेखि चलिरहेको विवाद सोमबार सडकमै प्रकट भएको छ । सडकपेटी साँघुरो भएको भन्दै महानगरले गत जेठ १२ मा यसलाई फराकिलो बनाउन सडक भत्काएको थियो । तर डिभिजन कार्यालयले भने जस्ताको तस्तै बनाइदिएको छ ।सोमबार बिहानैदेखि सडक डिभिजन कार्यालय काठमाडौंका कर्मचारी न्युरोडको जुद्ध सालिकदेखि इन्द्र चोकसम्मको सडक कालोपत्र गर्न खटिए । दिउँसोतिर सडकपेटी विस्तारको पक्षविपक्षमा रहेका स्थानीयबीच निकैबेर विवाद भयो । त्यो बीचमा सडकमा काम चलिरहेको थियो । काठमाडौं महानगरका प्रहरी आएर काम रोक्न खोज्दा भने सडकका कर्मचारीसँग भनाभन भयो । केहीबेरको वादविवादपछि महानगरको टोली फर्कियो, सडकका कर्मचारीले भने कालोपत्रको काम तीव्र रुपमा गरिरहे । दुवै निकायले आआफ्नो क्षेत्रभित्र उक्त सडक पर्ने दाबी गर्दै आएका छन् । न्युरोडको सडक बनाउनेदेखि मर्मतको काम आफूहरूले गर्दै आएको महानगरका सार्वजनिक निर्माण विभाग प्रमुख सुरज शाक्य बताउँछन् । यो सडक महानगरपालिकाभित्र पर्छ, नभए प्रमुख सहरको बाटोहरू कसको हुन्छ त ?, उनले भने, मर्मत सम्भारदेखि सडक बनाउनेसम्मको काम सबै महानगरले गरिरहेको छ, विगतमा महानगरले मर्मत सम्भार र सडक बनाएको भर्पाइ सडक डिभिजनले गर्न सक्छ ? न्युरोडको सडकपेटी साँघुरो भएकाले सर्वसाधारणलाई आवतजावतमा सहज बनाउन विस्तार गर्न खोजिएको उनको भनाइ छ । सडकपेटीको ठेक्का गर्नुभन्दा पहिला सडक डिभिजनलाई जानकारी गराएका थियौं, असोज ४ मा पत्र पठाएका थियौं, उनले भने, त्यो ठाउँ हाम्रो कार्यक्षेत्रभित्र छ, त्यसैले सडकपेटी विस्तार नगर्नु भनेर सडकले पत्र पठाउनुपर्थ्यो कि पर्दैन थियो ? महानगरले काम थालेपछि सडक डिभिजनले रोक्ने काम गरेको उनको भनाइ छ । पेटी विस्तारको ठेक्का गत जेठ ३ मा एक वर्षभित्र सक्ने गरी आरोग्य कम्पनीले लिएको थियो । सडक ८ मिटर कायम गरेर करिब दुई किलोमिटरमा सडकपेटी विस्तार गर्ने गरी ठेक्का भएको उनको भनाई छ । यसबारे अरू कुरा थाहा छैन, उनले भने, अब के गर्ने भन्नेबारे मेयर साबले निर्णय गर्नु हुने छ । यसअघि महानगरले न्युरोडमा जथाभावी हुने सवारी पार्किङ पनि हटाएको थियो । तर आफ्नो अनुमतिबिना सडक काटेर साँघुरो बनाउन नहुने भन्दै सडक डिभिजन कार्यालयले महानगरलाई काम रोक्न भनेको थियो । यसैबीच महानगरले गत जेठ १२ साँझ सडक डिभिजन र सडक विभागअघि धूलो लगेर फालिदियो । उता चक्रपथ विस्तारमा ढिलाइ गरिएको भन्दै धूलो फालेको महानगरका प्रमुख बालेन्द्र शाहको भनाइ थियो । महानगरले न्युरोड सडकको विषयलाई छायामा पार्न धूलो फाल्ने काम गरेको सडक डिभिजनको आरोप थियो । न्युरोड क्षेत्रमा काटेको सडक दुई दिनभित्रमा जस्ताको तस्तै बनाउन महानगरपालिकालाई पत्र लेखिएको तर काम नभएको सडक डिभिजन काठमाडौंका सूचना अधिकारी प्रमोद खतिवडाले बताए ।महानगरलाई जेठ १६ मा पत्र लेखेर १८ गतेसम्म समय दिएका थियौं, यसमा केही बुझ्नुपर्ने भए महानगरपालिकाका कर्मचारीलाई सडक डिभिजनमा आउन भन्यौं, उहाँहरू आउनु भएन, उनले भने, सडक अलपत्र बन्यो, फेरि यो हाम्रो जिम्माको सडक हो, यस्तै अवस्थामा सडक छाड्नु भएन, सडक जसले काटे पनि गर्नेले गरिहाल्यो भनेर यसको पुनःनिर्माण गरिएको हो । उनका अनुसार एकातिर १ सय ६० र अर्कोतिर ५० मिटर सडक काटिएको थियो । स्थानीय सेवा प्रवाह र स्थानीय पूर्वाधार विकाससँग सम्बन्धित सबै कामको जिम्मेवारी स्थानीय सरकारलाई हुने संघीयताविद् खिमलाल देवकोटाले बताए । अहिले कुरा उठेको न्युरोड सडक संघीय सरकारले महानगरपालिकालाई हस्तान्तरण गरेको छैन भने यो गलत भयो, हस्तान्तरण गर्नुपर्छ, उनले भने, संघीयता प्रतिस्पर्धी होइन, जुध्ने कुस्ती खेल्ने पनि होइन, समन्वय र सहकार्यमा आधारित व्यवस्था हो । महानगरभित्रको कुनै कुनाको सडकमा गएर यो मेरो सडक हो भन्दै संघीय सरकारले हस्तक्षेप गर्नु गलत भएको उनको भनाइ छ । राजनीतिक रूपमा मुलुकमा संघीय संरचना कायम भए पनि मानसिक रूपमा बनिनसकेको पूर्वसचिव किशोर थापा बताउँछन् । काठमाडौंमा कुनै पनि विकास निर्माणको काम गर्दा एकले अर्कोसँग समन्वय गरेर अघि बढ्नुपर्छ, सडक विभागले केही गर्न लागे स्थानीय तहले रोक्नु भएन, स्थानीय तहले केही गर्न चाहे सडकले रोक्नु भएन, उनले भने, एक अर्कोलाई स्वीकार गर्नैपर्छ । सडकपेटी विस्तार राम्रो भए पनि गलत विधि प्रयोग गर्न नहुने पूर्वसचिव अर्जुनजंग थापाले बताए । धूलो र फोहोर सडक विभाग, सडक डिभिजन कार्यालय अघिल्तिर लगेर फाल्नु गलत हो, उनले भने, म सडक विभागको महानिर्देशक हुँदा महानगर र विभागले मिलेर काम गरेका थियौं, एक अर्कालाई सहयोग गरेका थियौं, अहिले पनि मिलेर काम गर्न सकिन्छ ।"
सिधाकुराको सामग्री फेक प्रमाणित,"(काठमाडौं)सर्वोच्च अदालतका न्यायाधीश, कानुन व्यवसायी, सञ्चार उद्यमी र पत्रकारसमेतलाई लाञ्छित गरी सिधाकुरा डटकम मा डार्क फाइल नाम दिएर प्रसारित सामग्री फेक नै भएको पुष्टि भएको छ । चार सय बढी भ्रष्टाचारका मुद्दा डिसमिस गराउने सर्वोच्च अदालतका न्यायाधीश सहभागी बैठकको स्टिङ अपरेसन शीर्षकको सामग्री परिक्षणका लागि नेपाल प्रहरीको विधिविज्ञान प्रयोगशाला पठाइएको थियो । प्रहरीको केन्द्रीय अनुसन्धान ब्युरो (सीआईबी) का एक अधिकारीले डार्क फाइल नाम दिएर प्रसारित उक्त सामग्री फेक भएको तथ्य प्रयोगशाला परीक्षणबाट पुष्टि भएको बताए । सीआईबी स्रोतका अनुसार प्रतिवेदनमा फेक अडियो बनाउने र प्रसारण गर्नेमाथि विद्युतीय कारोबार ऐन २०६३, मुलुकी अपाराध संहिता २०७४ का झूटा प्रमाण बनाउन नहुने भन्ने दफा र संहिताकै अमानवीय र अपमानजनक व्यवहार गर्न नहुने भन्ने कसुरमा अनुसन्धान गर्न गर्नुपर्ने राय पनि अदालतमा पेस गरिएको छ । प्रहरी प्रवक्ता डीआईजी दानबहादुर कार्कीले प्रयोगशालाको परीक्षण प्रतिवेदन जेठ १४ मा महान्यायाधिवक्ता कार्यालयमार्फत सर्वोच्च अदालतमा पेस गरिएको बताए । उनले प्रतिवेदनमा समेटिएका विषयबारे भने खुलाउन चाहेनन् । प्रतिवेदनमा भएका विषय अदालतमा न्यायिक निरूपणका क्रममा रहेकाले आफूले यसबारे केही बोल्न नमिल्ने कार्कीको भनाइ छ । अदालतको अवहेलनासम्बन्धी मुद्दासँग सम्बन्धित अडियोको परीक्षणका लागि अदालतको आदेशअनुसार प्रहरीमा आएकामा त्यसको विषयवस्तुको प्राविधिकप्रयोगशाला परीक्षण गरी अनुसन्धान प्रतिवेदन अदालतमा पेस गरिसकेका छौं, प्रवक्ता कार्कीले भने, यो विषयको न्यायिक निराकरण अदालतबाट हुनै बाँकी रहेकाले थप केही उल्लेख गर्न मिल्दैन । अख्तियार दुरुपयोग अनुसन्धान आयोगले दायर गरेका स्टिङ अपरेसनसम्बन्धी भ्रष्टाचारका मुद्दा मिलाउन सर्वोच्चका न्यायाधीश आनन्दमोहन भट्टराई, वरिष्ठ अधिवक्ता हरि उप्रेती, कान्तिपुर मिडिया ग्रुपका अध्यक्ष कैलाश सिरोहिया, अन्नपूर्ण मिडिया नेटवर्कका अध्यक्ष रामेश्वर थापासहितका व्यक्ति सम्मिलित बैठकको स्टिङ अपरेसन भन्दै सिधाकुरा अनलाइन र अनलाइनको युट्युब च्यानलमार्फत २०८० वैशाख १४ मा डार्क फाइल नाम दिएर अडियो सामग्री प्रसारण प्रकाशन गरिएको थियो । उक्त अडियो प्रसारण भएको दुई दिनपछि वैशाख १६ मा सर्वोच्च अदालत प्रशासनले उपरजिस्ट्रार गोविन्दप्रसाद घिमिरेमार्फत न्यायिक कार्यमा अवरोध पुग्ने गरी भ्रामक सामग्री प्रसारण भएको भन्दै सिधाकुराका युवराज कँडेल र नवीन ढुंगानाविरुद्ध अवहेलना मुद्दा दायर गरेको थियो । अदालतले आदेशमा यसप्रकारको भ्रामक, कपोलकल्पित, नियोजित, झूटा सामग्री तयार गर्ने, प्रसारण गर्ने व्यक्तिलाई अदालत झिकाई बयान गराउन माग गरिएको थियो । उक्त मुद्दाको वैशाख १७ मा सुनुवाइ गर्दै प्रसारित अडियोको तथ्य जाँच गरी १५ दिनभित्र प्रतिवेदन पेस गर्न र सिधाकुराका कँडेल र ढुंगानालाई बयानमा बोलाउन सर्वोच्चले आदेश दिएको थियो । अवहेलना मुद्दामा स्टिङ अपरेसन गरेका भनिएका राजकुमार तिमल्सिना र भ्रामक अडियोमा आरोपित गरिएका व्यक्तिलाई पनि जवाफ पेस गर्न आदेश गरिएको थियो । सर्वोच्चको आदेशपछि सीआईबीलाई अडियो परीक्षण गर्न दिएको थियो । त्यसपछि साइबर ब्युरोका निर्देशक डीआईजी नविन्द अर्यालको नेतृत्वमा वैशाख २४ मा समिति नै बनाएर अडियो जाँच गराइएकोमा प्रयोगशाला परीक्षणले सिधाकुरामा प्रसारित अडियो झूटा भएको र यसमा संलग्नविरुद्ध तीनवटा कसुरमा अनुसन्धान गरी कारबाही गर्नुपर्ने राय पेस गरेको थियो । अर्यालको समितिले गत जेठ ११ मा बुझाएको प्रतिवेदन सीआईबीले सोही दिन प्रहरी महानिरीक्षक बसन्त कुँवरलाई प्रतिवेदन बुझाएको थियो ।"
विश्वकपको मैदानमा नेपाली टिमलाई शुभकामना,"क्रिकेटको नवीनतम ढाँचा ट्वान्टी२० को विश्वकपको नवौं संस्करणको पहिलो प्रतिस्पर्धामा नेपालले आज पाइला राख्दै छ । सन् २०१४ मा पहिलो पटक ट्वान्टी२० विश्वकप खेलेको नेपालका लागि यो दोस्रो सहभागिता हो । रोचक संयोग छ, सँगै ट्वान्टी२० को अन्तर्राष्ट्रिय मान्यता पाएको नेदरल्यान्ड्ससँग नेपालले यो विश्वकपको पहिलो प्रतिस्पर्धा खेल्दै छ । अमेरिका र वेस्ट इन्डिजमा भइरहेको ट्वान्टी२० विश्वकपमा २० टिम सहभागी छन् । तिनलाई चार समूहमा विभाजन गरिएको छ । अहिले लिग चरणका खेल भइरहेका छन् । प्रत्येक समूहबाट दुई टिम सुपर एट प्रवेश गर्नेछन् । नेपाल समूह डी मा छ, जहाँ प्रतिद्वन्द्वीका रूपमा नेदरल्यान्ड्ससँगै दक्षिण अफ्रिका, श्रीलंका र बंगलादेश छन् अर्थात् नेपालले विपक्षी टिमका रूपमा तीन टेस्ट टिम पाएको छ । यसपालिको विश्वकपमा सबैभन्दा कडा समूह यसैलाई मानिएको छ । केहीले यसलाई ग्रुप अफ डेथ पनि भनेका छन् । नेपालका लागि यो कठिन तर महत्त्वपूर्ण अवसर पनि हो । श्रीलंका ट्वान्टी२० सँगै एकदिवसीय विश्वकपको पनि च्याम्पियन भइसकेको टिम हो । दक्षिण अफ्रिका विश्व क्रिकेटका शक्तिशाली टिममा पर्छ । नेपालले यी दुई देशविरुद्ध पहिलो पटक खेल्दै छ । बंगलादेश पनि बलियो टिम हो । त्यस टिमसँग दशकअघिकै विश्वकपमा नेपालको प्रतिस्पर्धा भइसकेको छ । नेदरल्यान्ड्स भने नेपालजस्तै एसोसिएट देश हो । यी दुई टिमले आपसमा धेरै पटक खेलिसकेका छन् ।त्यसै पनि क्रिकेट अनिश्चितताको खेल हो । ट्वान्टी२० मा अझ बढी अनिश्चय हुन्छ । एकै ओभरमा खेल पल्टिन सक्छ । नेपालले सन् २०१४ मा पहिलो पटक ट्वान्टी२० विश्वकपमा सहभागी हुँदा बंगलादेश, अफगानिस्तान र हङकङसँग खेलेको थियो । अफगानिस्तान र हङकङलाई जितेको नेपाल बंगलादेशसँग पराजित हुन पुग्यो र बंगलादेशसँग समान अंक भए पनि रनरेटमा पछि परेर प्रतियोगिताबाट बाहिरियो । पारस खड्काको नेतृत्वमा नेपालले त्यति बेला गरेको प्रदर्शनले चौतर्फी प्रशंसा पाएको थियो । त्यही विश्वकपमा नेपालको प्रदर्शन हेरेर अहिलेको पुस्ताका खेलाडीले क्रिकेट खेल्ने सपना बनाएका हुन् । र, त्यो सपना ट्वान्टी२० को एक अर्को संस्करण खेल्ने अवसरका रूपमा पूरा भएको छ ।दशकअघि विश्वकप खेलेकामध्ये सोमपाल कामी मात्र यसपालि दोहोरिएका छन्, अरू सबै यही बीचमा उदाएका खेलाडी हुन् । यही बीचमा नेपालमा क्रिकेटको लोकप्रियता पनि चुलिएको छ । आजभोलि नेपाली क्रिकेट हामीबीच मात्रै सीमित छैन, यसको चर्चा क्रिकेट लोकप्रिय जति देश छन्, ती सबैमा हुन थालेका छन् । दक्षिण एसियाली क्षेत्रमा पनि नेपाललाई नयाँ भविष्यका रूपमा हेर्न थालिएको छ । नवौं संस्करणमा नेपालको सहभागिताले नेपाली क्रिकेटको समृद्धिमा चीरकालसम्म प्रभाव पारिरहन सक्नेछ ।आजका दिनमा हेर्दा अन्तर्राष्ट्रिय खेलकुदमा नेपालको सबैभन्दा दरिलो उपस्थिति कुनै खेलमा हुन सक्छ भने त्यो क्रिकेट नै हो । कुनै एक खेलले नेपालको आर्थिक र सामाजिक क्षेत्रमा सकारात्मक प्रभाव पार्न सक्छ भने त्यो पनि क्रिकेट नै हो । नेपाली खेलकुदमा इतिहास भएको कुनै एक खास खेल पनि क्रिकेट नै हो । यो विश्वकपमा सहभागी हुँदै गर्दा नेपाली क्रिकेटको चर्चा अझ चुलिनेछ । नेपाली क्रिकेटमाथि विश्वको रुचि बढ्न सक्छ । विश्वकप जतिको ठूलो प्रतियोगितामा आफ्नै देशले खेलेको हेर्नु नेपाली खेलप्रेमीका लागि गौरवको विषय पनि हो । अझ राज्यबाट अपेक्षित लगानी नहुँदा नहुँदै पनि खेलाडीको अथक लगन र मेहनतबाटै नेपाली क्रिकेटले यो उचाइ पाएको हो ।नेपाल केही महिनाअघि घरेलु मैदानमा भएको छनोट चरण पार गरेर विश्वकपमा पुगेको हो । छनोटको प्रक्रिया आफैंमा लामो, जटिल र कठिन हुने भएकाले नेपाललाई अर्को विश्वकप खेल्न एक दशक लाग्यो । खासमा नेपाली क्रिकेटका लागि विश्वकपमा नियमित छनोट हुन सक्नु पनि ठूलो उपलब्धि हुनेछ । त्यसका लागि यो विश्वकप समाप्तिपछि नेपालको प्रदर्शन कस्तो रह्यो, राम्रा र नराम्रा पक्ष के रहे, विश्लेषण गरी योजना बनाएर अघि बढ्नुपर्छ । अहिलेलाई रोहितकुमार पौडेलको कप्तानीमा विश्वकपमा उत्रँदै गरेको नेपाली टिमको प्रदर्शन त्यस्तो पनि हुनुपर्नेछ, जसले नेपाली क्रिकेटका लागि अर्को अब्बल पुस्ता तयार पार्न सकोस् । खेलप्रेमी सबै नेपालीका तर्फबाट ट्वान्टी२० विश्वकपमा नेपालको उच्च प्रदर्शनका लागि शुभकामना ।"
जीवन र जगत्देखि टाढिँदै बालबालिका,"कान्तिपुरमा प्रकाशित सभ्यतामा नेपाल १ हजार ५ सय वर्ष अगाडि छ शीर्षकको कुराकानी पढ्दा नेपालीको छाती चौडा बनेको छ । उक्त कथन नेपालका लागि युरोपियन युनियन (ईयू) की राजदूत भेरोनिका लोरेन्जोको हो । सभ्य, समृद्ध मुलुकहरूको प्रतिनिधित्व गर्ने राजदूतले नेपालबारे गरेको गरिमामय टिप्पणीलाई युरोपियन युनियनको सिंगो आवाज मान्नुपर्छ । सन् १९७४ मा नेपाल र ईयूबीच कूटनीतिक सम्बन्ध स्थापना भएदेखि सम्बन्ध अरू प्रगाढ बन्दै आएको छ । २३ वर्षअघि पहिलो पटक नेपाल आएकी निज राजदूतलाई नेपालको मौसम, जनताको आनीबानी, खानपान, रहनसहन, भाषा, साहित्य, संगीत, कला, संस्कृति, संस्कारलगायतले गहिरो प्रभाव पारेको देखिन्छ । नेपालीहरू कला र पुरातात्त्विक विषयबाट टाढिएको, सभ्यता बिर्सिएको, पाँचौं शताब्दी बीसीदेखि लिच्छविकालसम्मका उत्कृष्ट कलामा आकर्षित नभएको, थान्का पेन्टिङ, मिथिला साहित्यको गरिमाबाट छुट्टिएको सन्दर्भ कोट्याउँदै लोरेन्जोले गरेको टिप्पणीलाई नजरअन्दाज गर्न सकिँदैन । साथै युरोप आइरन एज मा छँदा नेपालीले कलात्मक जीवन बिताइरहेको भन्ने उनको भनाइले हामीमा उमंग थप्दैन र ? वस्तुतः विश्वले हाम्रो सभ्यतालाई अद्वितीय माने पनि हाम्रो शासकीय शैली, शिक्षण प्रणालीले जनमानस, केटाकेटीबाट संस्कार, मौलिकता, कला, भाषा, साहित्य सबै खोसेको छ, बहुआयामिक प्रतिभा, वैचारिक लचकताबाट वञ्चित गरेको छ । पहिले स्कुल शिक्षादेखि माथिल्लो तहसम्म वैदेशिक भाषाको पढाइका साथै विभिन्न शिक्षण संस्थाबीच निबन्ध, कथा, कविता, चित्रकला, पेन्टिङलगायतको प्रतिस्पर्धा गराइन्थ्यो, जसका कारण विद्यार्थीको दिमागी धरातल फराकिलो भई उनीहरू मुलुक र समाजबारे चिन्तनमनन गर्न सक्षम देखिन्थे । अहिलेको घोकन्ते विद्याका कारण बालबालिकाको दिमाग यति साँघुरिएको छ कि लेख्न त परै जाओस्, उनीहरू निबन्ध, कथा, कविताको अर्थसम्म बुझ्दैनन् । एसईई उत्तीर्ण गरेका अधिकतरले नेपालीमा एकदेखि सयसम्म गन्न जान्दैनन् । अदूरदर्शी शिक्षाकै कारण पारिवारिक, सामाजिक मर्यादा विखण्डित भएको छ भने मुलुकको भूगोल, इतिहास, भाषा, साहित्यसँग अधिकांश शिक्षित व्यक्तिको सम्बन्ध टुटेको छ । शिक्षानीतिले संस्कार, सभ्यतामाथि प्रहार गरिरहँदा सत्ताधारी भने तमासे बनिरहेका छन् । भुवनेश्वर शर्मा, चन्द्रागिरि२, काठमाडौं"
सामुदायिक विद्यालयमा अंग्रेजी मोह,"अहिले देशका धेरै सामुदायिक विद्यालयले अंग्रेजीमा मात्र पढाउने गर्छन् । नेपाली भाषामा पढाउँदा सिकाइ उपलब्धि हासिल नहुने, अंग्रेजीमा पढाउँदाचाहिँ हुने, अचम्म छ । आधारभूत तहसम्म त मातृभाषा वा नेपाली भाषामा पढाउनुपर्ने होइन र ? नेपाली भाषाप्रतिको यो अवमूल्यन कत्तिको न्यायोचित छ ? नेपाली भाषाविज्ञहरू पनि यस विषयमा बोलेको पाइँदैन । तैं चुप मैं चुपको स्थिति छ । अहिलेका विद्यार्थीले नेपाली भुल्न थालिसके । अंकको ज्ञानसम्म हुन छोडिसक्यो । नानीहरू एकचालीस बुझ्दैनन् फोर्टी वान बुझ्छन् । नेपाली भाषाप्रति अवमूल्यन नगरौं । सरकारले सबै देशभरका सामुदायिक विद्यालयमा पठनपाठनको माध्यम भाषा नेपाली बनाउनुपर्छ । अंग्रेजी विषयलाई विशेष प्राथमिकतामा राखी शिक्षण गराउनुपर्छ । सिकाइ उपलब्धि हासिल गर्नका निम्ति ठोस कार्ययोजना बनाउनु आवश्यक छ । पर्वत सञ्जेल, धरान१७, सुनसरी"
महिनावारी बिदामा समानता,"सरकारले महिनावारी भएका ट्राफिक प्रहरीलाई चार दिन कार्यस्थल सडकमा नखटाउने घोषणा गरेको छ । यो कति वैज्ञानिक र व्यावहारिक छ भन्ने बहस पनि भइरहेको छ । स्वास्थ्य विज्ञानले महिनावारी भएका बेला पौष्टिक खाना खान र कठिन श्रम नगर्न सुझाएको छ । जापान, इन्डोनेसिया, दक्षिण कोरिया, ताइवानलगायत मुलुकमा महिनावारीमा महिलालाई बिदा दिने गरेको पाइन्छ । नेपालमा महिला ट्राफिक प्रहरीलाई मात्र यो सुविधा दिनु कति ठीक हो ? सरकारी सेवामा नै रहेका नर्स, प्रहरी, सैनिक सेवामा रहेका महिलालाई यो सुविधाबाट छुटाउनु हुँदैन । लोककल्याणकारी र कानुनी राज्यले हरेक सुविधा समान रूपले सबैमा प्रवाह गर्नुपर्छ । कुनै एक पेसालाई मात्र केन्द्रित गर्नु उचित हुँदैन । रामहरि पौडेल, कीर्तिपुर, काठमाडौं"
सहकारीपिडितलाई बचत फिर्ता दिने योजना खोइ ?,"बजेट भाषणका क्रममा अर्थमन्त्री वर्षमान पुनले सहकारीपीडितलाई सहकारी र सञ्चालकका नाममा रहेको सम्पत्ति लिलाम गरी ५५ लाख रुपैयाँ दिइने घोषणा गरे । तर यसरी बोलेर मात्र हुन्छ र ? सहकारी र सञ्चालकहरूका नाउँमा कति धितो छ ? त्यो धितो कसरी लिलाम गर्ने ? त्यो धितो कुन बैंकले राखेर सरकारलाई ऋण दिन्छ ? यस्तो घोषणा गर्नुपूर्व अर्थमन्त्रीजीले अर्थविज्ञसँग सल्लाह गरे कि गरेनन् ? कुनै पनि वाणिज्य बैंकले आफ्नो ऋणको साँवाब्याज आउँछ भन्ने निश्चित नभएसम्म ऋण लगानी गर्दैन । यसर्थ उनीहरूले कुनै पनि हालतमा सहकारी र डुबेका सञ्चालकहरूको सम्पत्ति धितो राखेर सरकारलाई ऋण दिँदैनन् । अनि ऋणीहरूले सहकारीमा राखेको धितो पनि सरकारले आफ्नै मनले लिलामी गरेर बिक्री गर्ने अधिकार हुँदैन । यो दुवै अवस्थामा सरकारको कोषमा कसरी अर्बौं पैसा आउन सक्छ ? पैसा आउने स्रोत निश्चित नभएसम्म कसरी लाखौं सहकारीपीडितलाई पैसा दिन सकिन्छ ? यसर्थ अर्थमन्त्रीले यसरी यो योजनाबाट यति महिनाभित्र पैसा दिन सकिन्छ भनेर योजना सार्वजनिक गर्नुपर्यो । गोपाल देवकोटा, गोकर्णेश्वर८, काठमाडौं"
मोही किसानलाई कहिलेसम्म अन्याय ?,"स्वर्गद्वारी गुठीपीडित मोही किसानले मालपोत र नापी शाखा कार्यालयमा गरेको शान्तिपूर्ण धर्नामा प्रहरीले लाठी र बुट बजारे । हामी दर्जनौं मोही किसान गम्भीर घाइते भएका छौं । गुठीपीडित किसानको शान्तिपूर्ण आन्दोलनमा प्रहरीले गरेको यो दमन, अत्याचार, बल प्रयोगले हामी किसानलाई थप पीडा भएको छ । नेपाल सरकारले स्वर्गद्वारी गुठीपीडित मोही किसानको ३१ दिने आन्दोलनपछि २ बुँदे सम्झौता गरी गुठी विधेयक मस्यौदा समिति गठन गरेको थियो । तर मस्यौदा समितिलाई दिएको ६० दिनको समयावधि सकिन लाग्दा कुनै काम नभएका कारण हामी बाध्य भएर निर्धारित कार्यक्रमअनुसार आन्दोलनमा उत्रिएका हौं । खेती गर्ने बेला हामी किसानलाई आन्दोलन गर्नु कुनै रहर थिएन । हामी हाम्रो जोतेको माटो आफ्नो नभएसम्म आन्दोलन गर्छौं । नेपाल सरकार र मस्यौदा समितिले तोकिएको समयमा तुरुन्त काम सम्पन्न गरी गुठी विधेयक संसद्मा टेबल गरोस् । सरकार, हामी अन्न फलाउने किसानलाई कहिलेसम्म अन्याय गरिरहन्छौं ? प्रवीण दहित थारू, सहसचिव, स्वर्गद्वारी गुठीपीडितसंघर्ष समिति, दाङ"
सुशासन र समृद्धिको मार्गचित्र,"विस्तारित अन्तर्राष्ट्रिय सम्बन्धअसंलग्न राष्ट्रहरूबीचको गहिरो संवाद, दक्षिणदक्षिण सहकार्यका विकल्प र अवसरको खोजी, विभिन्न पुँजीवाद तथा साम्राज्यवादसँग लडिरहेका देशसँग नयाँ र आपसी सम्बन्धको विस्तार, पश्चिमा साम्राज्यवादको प्रभावबाट मुक्त हुन खोजिरहेका अन्तर्राष्ट्रिय मञ्चमा उपस्थिति र सहभागिता समाजवादी संघर्षका लागि आजको महत्त्वपूर्ण मुद्दा हो । बीआरआई, ब्रिक्सजस्ता प्रयत्न र मञ्चहरूमा देशको सहभागितालाई विस्तार गर्नुपर्छ । हाम्रो आफ्नो योजना र आवश्यकतामा लगानी भित्र्याउने सचेत पहल गर्नुपर्छ । उल्लिखित मुद्दा छुट्टाछुट्टै होइनन्, एकअर्कासँग घनिष्ठ रूपमा गाँसिएका छन् । यिनका वरिपरि पर्यावरणको रक्षा, प्राकृतिक स्रोत साधनको अनियन्त्रित दोहनविरुद्ध संघर्ष, राष्ट्रियताको प्रवर्द्धन, सार्वभौमिकताको रक्षा, सीमा सुरक्षा, भूराजनीतिक संवेदनशीलता, देशभक्तिपूर्ण आन्दोलन लगायतका अन्य थुप्रै मुद्दा पनि छन्, जसबारे हामी स्पष्ट हुनुपर्नेछ । यी मुद्दालाई संगठित गर्ने र व्यवस्थित ढंगले संघर्ष सञ्चालन गर्न भने वैज्ञानिक ज्ञान र सूचनामा आधारित सुव्यवस्थित पार्टी चाहिन्छ ।"
चिम्खोले काइँलाको 'लन्डन घुमौंला,"काठमाडौं (कास) साहित्यकार चिम्खोले काइँला (दूत पुन) ले नयाँ गीतिसंग्रह लन्डन घुमौंला सार्वजनिक गरेका छन् । नेपाल प्रज्ञा प्रतिष्ठानका कुलपति भूपाल राई, गीतकार संघ नेपालका अध्यक्ष वसन्त वित्यासी थापालगायतले काठमाडौंमा आयोजित एक समारोहबीच गीतिसंग्रह लोकार्पण गरेका हुन् । लोकार्पण कार्यक्रममा विभिन्न टिप्पणीकारहरूले मगर समुदायबाट उठेर ब्रिटिस गोर्खा सैनिकका रूपमा कार्य गरेका काइँलाको गीतिसंग्रहमा विभिन्न अनुभव, उनले आर्जन गरेको ज्ञान र रचनाहरूको समष्टि भएको बताए । बेलायतमा रहेर लामो समयदेखि पत्रकारिता, साहित्य र समाजसेवामा सक्रिय काइँलाको लन्डन घुमौंला १२ औं कृति हो । सरगम प्रकाशनले बजारमा ल्याएको कृतिमा विविध विषय र बान्कीका ७३ सिर्जना छन् । म्याग्दीको चिम्खोलामा जन्मिएका काइँलाका यसअघि सुनदन्ते (कवितासंग्रह), लन्डनको कोसेली (गीतिएल्बम), यूकेको जिन्दगी (कवितासंग्रह), यूकेतिर जाउली (दोहोरी गीतिएल्बम), मेजर पेन्सन खाउली, अर्ली भाइ (कथासंग्रह), बेस्ट अफ चिम्खोले काइँला (गीतिभिडियो एल्बम), मगर संघ यूके ः इतिहासदेखि वर्तमानसम्म, आधा यात्रा (हस्तनेत्र स्मृतिग्रन्थ सम्पादन), गोलार्द्धलाई चक्कर मार्दा (नियात्रासंग्रह) र लोसोगोठदेखि बकिंघम प्यालेससम्म प्रकाशित छन् ।"
जोलीको जन्म,"सन् १९७५ मा आजकै दिन (जुन ४) मा अमेरिकी अभिनेत्री एन्जेलिना जोलीको जन्म भएको थियो । अमेरिकाको लस एन्जलसमा जन्मिएकी जोली अभिनयसँगै मानवीय कार्यका लागि विश्वभर परिचित छिन् । जोलीका पिता जोन भोइट पनि अभिनेता हुन् । ली स्ट्रासबर्ग थिएटर तथा फिल्म इन्स्टिच्युटमा दुई वर्ष अध्ययन गरेकी जोलीले पछि न्युयोर्क विश्वविद्यालयमा ड्रामा विषय अध्ययन गरिन् । लुकिङ टु गेट आउट (१९८२) मा बालकलाकार रहेकी जोली ह्याकर्स (१९९५) मा मुख्य भूमिकामा देखिइन् । जोलीले १९९९ मा गर्ल, इन्टरप्टेड फिल्मबाट अस्कर अवार्ड जितेकी थिइन् । त्यसका साथै उनले तीन पटक गोल्डेन ग्लोब अवार्डस् जितेका जितिसकेकी छन् । जोलीका मिस्टर एन्ड मिसेस स्मिथ (२००५), वान्टेड (२००८), साल्ट (२००८), मालिफिसेन्ट (२०१४), इटर्नल्स (२०२१) लगायतका फिल्म चर्चित छन् । अभिनयका अलाबा जोली संरक्षण, शिक्षा, महिला अधिकार र शरणार्थीका क्षेत्रमा क्रियाशील छिन् ।"
"बैंकमा पैसा थुप्रिएको थुप्रियै, अझै बढेन कर्जा","(काठमाडौं) कर्जाको माग नबढ्दा बैंक तथा वित्तीय संस्थामा ६ खर्बभन्दा बढी लगानीयोग्य रकम थुप्रिएको छ । निक्षेप बढिरहे पनि त्यसको अनुपातमा कर्जा प्रवाह नबढ्दा हरेक महिना लगानी गर्न मिल्ने रकम थुप्रिँदै आएको हो । गत साउनदेखि शुक्रबार (जेठ १८) सम्म ४ खर्ब ५६ अर्ब रुपैयाँ निक्षेप संकलन हुँदा २ खर्ब ४५ अर्ब रुपैयाँ कर्जा प्रवाह भएको छ । यो अवधिमा निक्षेपको वृद्धिदर ७९ र कर्जाको ५ प्रतिशत मात्र छ । कर्जाको वृद्धिदर चालु आर्थिक वर्षका लागि राष्ट्र बैंकले तय गरेको कर्जा विस्तारको लक्ष्यको तुलनामा आधाभन्दा धेरैले कम हो । चालु आर्थिक वर्ष सकिन अब करिब साढे १ महिना मात्र बाँकी रहेकाले त्यो अवधिमा कर्जाको लक्षित वृद्धिदर प्राप्ति गर्न नसकिने र वृद्धिदर ६ प्रतिशत हाराहारीमा मात्र हुने जानकारहरू बताउँछन् । चालु आर्थिक वर्षमा राष्ट्र बैंकले साढे ११ प्रतिशतले कर्जा विस्तारको लक्ष्य तय गरेको थियो । यो वर्ष लक्ष्यअनुसार कर्जा विस्तार नभए पनि गत वर्षको भन्दा बढी नै छ । गत आर्थिक वर्षभरमा १ खर्ब ६४ अर्ब (वृद्धिदर ३३८ प्रतिशत) कर्जा विस्तार हुँदा निक्षेप संकलन ६ खर्ब १२ अर्ब (वृद्धिदर ११३१ प्रतिशत) भएको थियो ।अर्थतन्त्रका बाह्य सूचकमा सुधार, घट्दो ब्याजदर, पर्याप्त तरलतालगायत कारणले चालु आर्थिक वर्षको सुरुदेखि कर्जा माग बढ्ने अपेक्षा गरिएको थियो । तर अर्थतन्त्रको स्थिति सोचेअनुरूप सुधार नहुँदा कर्जा प्रवाह अपेक्षित रूपमा बढ्न नसकेको जानकारहरू बताउँछन् । गत शुक्रबारसम्म बैंक तथा वित्तीय संस्थामा ६ खर्बभन्दा बढी लगानीयोग्य रकम थुप्रिएको बैंकिङ विज्ञ परशुराम कुँवर क्षेत्रीले बताए । बजार माग घटेको र व्यवसायमा कमी आएकाले निजी क्षेत्रको मनोबल खस्किएको छ । थप लगानीका लागि निजी क्षेत्र उत्साहित हुन नसक्दा यस वर्षका प्राय सबै महिनामा बैंकमा ठूलो रकम थुप्रिएको छ, उनले भने, गत सातासम्म बैंक तथा वित्तीय संस्थाको औसत कर्जानिक्षेप (सीडी) अनुपात ८००८ प्रतिशत छ । बैंक तथा वित्तीय संस्थाले ९० प्रतिशतसम्म यो अनुपात कायम गर्न पाउँछन् । यसका आधारमा अहिले पनि बैंकहरूसँग ६ खर्बभन्दा बढी लगानीयोग्य रकम छ । पछिल्ला महिनामा अपेक्षित रूपमा कर्जा असुली हुन नसक्दा बैंकहरूको खराब कर्जा बढेको छ । खराब कर्जाबापतको नोक्सानी व्यवस्था गर्नुपर्दा बैंकहरूको पुँजी कोषमा चाप परेकाले उनीहरूको कर्जा प्रवाह क्षमतामा केही कमी आए पनि लगानीका लागि पर्याप्त तरलता रहेको कुँवरले बताए । कर्जा माग बढ्न नसक्नुको मुख्य कारण आर्थिक शिथिलता हो । बैंकको ब्याजदर, मूल्यवृद्धिलगायत समस्या छैन, उनले थपे, बजार माग घट्नु, व्यावसायिक गतिविधिमा कमी आउनुलगायत कारण निजी क्षेत्र थप लगानी विस्तारका लागि तयार नहुनु हो, कर्जा बढ्न नसक्नुको कारण केही छैन ।समग्र वित्तीय प्रणालीमा पर्याप्त तरलता रहे पनि केही बैंकहरू प्राथमिक पुँजी कोष र कुल पुँजी कोषको दबाबमा छन् । यसकारण उनीहरूले अपेक्षाअनुसार कर्जा प्रवाह गर्न सकेका छैनन् । यद्यपि समग्र वित्तीय प्रणालीमा कर्जा प्रवाहका लागि पर्याप्त पुँजी रहेको जानकारहरू बताउँछन् । यो समस्या समाधान गर्नकै लागि राष्ट्र बैंकले पर्पेचुअल प्रिफरेन्स सेयर नामक वित्तीय औजार प्रयोगमा ल्याउने सुविधा बैंक तथा वित्तीय संस्थालाई दिने तयारी गरेको छ । मौद्रिक नीतिको तेस्रो समीक्षामा बैंक तथा वित्तीय संस्थाको पुँजीकोष थप सुदृढ गर्ने सम्बन्धमा अतिरिक्त उपकरणहरू प्रयोगमा ल्याउन आवश्यक सहजीकरण गरिने घोषणा राष्ट्र बैंकले गरेको थियो ।कर्जाको माग बढाउन अर्थ मन्त्रालय र राष्ट्र बैंकले निजी क्षेत्रसँग प्रभावकारी रूपमा संवादमार्फत उनीहरूलाई लगानी विस्तारका लागि प्रोत्साहन गर्नुपर्ने जानकारहरूको सुझाव छ । यस्तो अवस्थामा सरकारले ऋण लिएर खर्च बढाउनुको साटो सडकलगायत ठूला पूर्वाधार आयोजना निर्माणको जिम्मा निजी क्षेत्रलाई दिनुपर्छ । यो प्रक्रियामा निजी क्षेत्रलाई प्रोत्साहन गर्न सरकारले ब्याज छुटलगायत सुविधा दिनुपर्ने उनीहरूको भनाइ छ ।अर्थतन्त्र चलायमान बन्न नसक्दा आर्थिक गतिविधिमा सुस्तता आएको र त्यसको असरले कर्जा माग बढ्न नसकेको राष्ट्र बैंकका अधिकारीहरू स्वीकार गर्छन् । कर्जा माग बढेर आर्थिक गतिविधि चलायमान बन्न सहयोग पुगोस भन्ने उद्देश्यले पछिल्लो समयमा आफूहरूले मौद्रिक लचकता अपनाएको राष्ट्र बैंकका प्रवक्ता गुणाकर भट्टले बताए । मौद्रिक नीतिको तेस्रो समीक्षामार्फत पनि राष्ट्र बैंकले घरजग्गा, सवारी कर्जामा विगतभन्दा लचिलो नीतिगत व्यवस्था गरिएको छ, उनले थपे, यी व्यवस्थाले पनि थप कर्जा विस्तार हुने प्रशस्त संकेत देखिएको छ । यद्यपि चालु आर्थिक वर्ष लक्ष्यभन्दा कम मात्र कर्जा विस्तार हुने अवस्था देखिएको उनको भनाइ छ । वित्तीय प्रणालीमा अधिक तरलताको स्थिति छ । तरलता व्यवस्थापनकै लागि राष्ट्र बैंकले ठूलो रकम खर्चिनुपरेको मासिक प्रतिवेदनहरूले देखाएका छन् । गत साउनदेखि चैतसम्म बैंक तथा वित्तीय संस्थाले राष्ट्र बैंकबाट स्थायी तरलता सुविधामार्फत १ अर्ब २० करोड र ओभरनाइट तरलता सुविधामार्फत ७ खर्ब ९४ अर्ब १ करोड गरी कुल ७ खर्ब ९५ अर्ब २१ करोड (कारोबारमा आधारित) तरलता उपयोग गरेका छन् । सोही अवधिमा निक्षेप संकलन बोलकबोलमार्फत ६ खर्ब ९३ अर्ब ५ करोड र स्थायी निक्षेप सुविधामार्फत ८ खर्ब ६८ अर्ब ३५ करोड गरी कुल १५ खर्ब ६१ अर्ब ४० करोड (कारोबारमा आधारित) तरलता प्रशोचन गरिएको प्रतिवेदनमा उल्लेख छ । उद्योग र निर्माण क्षेत्रमा ऋणात्मक वृद्धि हुनुका साथै थोक तथा खुद्रा व्यापार क्षेत्रको विस्तार सीमान्त हुँदा चालु आर्थिक वर्ष पनि नेपालको आर्थिक वृद्धिदर लक्ष्यभन्दा निकै कम हुने राष्ट्रिय तथ्यांक कार्यालयको प्रतिवेदनले देखाएको छ । जसअनुसार आर्थिक वर्ष ०८०८१ मा आधारभूत मूल्यमा मुलुकको आर्थिक वृद्धिदर ३५४ प्रतिशत हुने प्रारम्भिक अनुमान छ । पर्यटन सेवा, होटल तथा आवास, विद्युत् आपूर्तिलगायत क्षेत्रको विस्तार राम्रो हुँदा यत्तिको वृद्धिदर देखिएको छ । तर अर्थतन्त्रका महत्त्वपूर्ण क्षेत्र निर्माण, म्यानुफ्याक्चरिङको वृद्धि ऋणात्मक छ भने व्यापार क्षेत्रको वृद्धिदर सकारात्मक मात्र छ ।चालु आर्थिक वर्षमा वित्तीय र बिमा क्षेत्रको वृद्धिदर ७८० प्रतिशत हुने प्रारम्भिक अनुमान राष्ट्रिय तथ्यांक कार्यालयले गरेको छ । बैंकमा निक्षेप तथा ऋण प्रवाहमा भएको वृद्धि, बैंक र वित्तीय संस्थाको सेवा शुल्कको आम्दानीमा भएको वृद्धिसँगै यस क्षेत्रको कुल मूल्य अभिवृद्धिमा बढोत्तरी हुने अनुमान गरिएको हो ।"
त्रिभुवन विमानस्थल कात्तिकदेखि दैनिक १० घण्टा बन्द हुने,"(काठमाडौं)धावनमार्ग विस्तारसम्बन्धी निर्माणका लागि आगामी कात्तिकदेखि त्रिभुवन अन्तर्राष्ट्रिय विमानस्थल दैनिक १० घण्टा बन्द हुने भएको छ । कात्तिक २३ देखि चैत १८ सम्म पाँच महिना राति १० बजेपछि बिहान ८ बजेसम्म उडान बन्द हुने भएको हो ।नागरिक उड्डयन प्राधिकरणले विमानस्थलमा जारी निर्माण कार्य सम्पन्न गर्नुपर्ने भएकाले उडान बन्द गर्न लागिएको सूचना जारी गरेको छ । अहिले त्रिभुवन विमानस्थल बिहान ६ बजे खुलेर राति २ बजेसम्म सञ्चालन हुँदै आएको छ । काठमाडौं विमानस्थलको धावनमार्ग र त्यससँग जोडिएको ट्याक्सीवे प्रणालीका विभिन्न निर्माण गतिविधिहरू सञ्चालन गर्नुपर्ने भएकाले विमानस्थल सञ्चालन अवधि घटाइनेछ, अन्तर्राष्ट्रिय उड्डयनसम्बन्धी नियमअनुसार प्राधिकरणद्वारा जारी एआईपीमा उल्लेख गरिएको छ । विमानस्थलभित्र पूर्वाधारमा कार्यरत हवाई यातायात क्षमता अभिवृद्धि आयोजना का निर्देशक इन्जिनियर दीपेन्द्र श्रेष्ठका अनुसार सूचना प्रकाशित भएसँगै अब अन्तर्राष्ट्रिय वायुसेवाले आफ्ना उडानको समय तालिका फेरबदल गर्नुपर्छ । यसैका आधारमा वायुसेवाहरूले जारी भइसकेका टिकटको उडान समय फेरबदल भइसकेको जानकारी यात्रुहरूलाई दिनुपर्छ । यो अन्तर्राष्ट्रिय उड्डयन संगठन (आइकाओ) द्वारा जारी नियम हो । प्राधिकरणका अनुसार उक्त अवधिमा तीन निर्माण व्यवसायीले धावनमार्गको उतरदक्षिणतर्फ जोडिएका चारवटा ट्याक्सीवे भत्काउने, पुनर्निर्माण गर्ने, धावनमार्गसँग जोड्ने, स्तरोन्नति गर्ने, नयाँ एप्रोनसँग जोड्नेलगायत काम गर्नेछन् । विमानस्थलको गुरुयोजनाअनुसार स्तरोन्नतिका लागि हाल १५ अर्ब रुपैयाँ लागतमा तीनवटा फरकफरक विदेशी निर्माण व्यवसायीहरूले काम गर्दै आएका छन् । त्रिभुवन विमानस्थलको एक मात्र धावनमार्गको दुवै बिन्दुमा भइरहेको निर्माण कार्यका कारण चैत १९ देखि बौद्धतर्फको उत्तरी बिन्दुबाट जहाज अवतरणमा पनि निषेध गरिएको छ ।"
गोदावरीका प्रमुख र उपप्रमुखसहित १४ विरुद्ध भ्रष्टाचार मुद्दा,"वन मासेर अनधिकृत खानीमुलुक संघीय संरचनामा गइसकेपछि पहिलो पटक २०७४ मा स्थानीय तह निर्वाचनबाट जनप्रतिनिधिहरू आएका थिए । त्यसलगत्तै गोदावरी नगरपालिकाले राष्ट्रिय र सामुदायिक वन क्षेत्रमा अनधिकृत खानी सञ्चालन भए पनि नगरपालिका र प्रशासन दुवैले अनदेखा गर्दै आएका थिए । गोदावरी नगरपालिकाले पनि निर्माण सामग्रीको करमा हिनामिना हुने गरी करका दर कम गरेर बिक्री अनुमति दिएको थियो । प्रतिवादी बनाइएका वीरेन्द्र महर्जनले गोदावरी नगरपालिकाअन्तर्गत लेले नल्लु क्षेत्रको दम्सीडोल सामुदायिक वन मासेर अवैध ढुंगा उत्खनन र नल्लु खोला क्षेत्रमा क्रसर सञ्चालन गरेका छन् । त्यस्तै निराकर ढुंगा रोडा उद्योगका सञ्चालक मधुसुदन डोटेलले दम्सीडोल सामुदायिक वनमै ढुंगा उत्खनन र नल्लु खोला मिचेर क्रसर चलाएका छन् । जसका कारण नल्लु खोलाको प्राकृति बहाव परिवर्तन गर्दा नदीसमेत अतिक्रमण र दोहनमा परेको छ ।खानी व्यवसायीले लेले नल्लु क्षेत्रमा मात्रै करिब २० देखि २५ रोपनी वन मासेर क्रसर सञ्चालन र ढुंगा उत्खनन गरिरहेका छन् । अहिले पनि दैनिक आठदेखि दस वटा एक्स्काभेटर प्रयोग गरेर निर्माणजन्य पदार्थ ओसारपसार गर्दा प्रशासन र स्थानीय तहका संयन्त्र रमिते बनेका छन् । यसरी चलाइएका अनधिकृत उद्योगबाट निस्किएका काम नलाग्ने पदार्थ नल्लु खोलामा मिसाइएको छ । जसले खोलालाई थप प्रदूषण बनाएको छ ।यी उद्योगका कारण लेले नल्लु क्षेत्रका टीकाभैरव, राधा गाउँ, गौरीगाउँका करिब डेढ सय घरधुरीलाई प्रतिकूल असर पुगेको स्थानीयको भनाइ छ ।वन मासेर ढुंगा उत्खनन ललितपुरको गोदावरी नगरपालिका७ देवीचौरमा पनि उस्तै छ । यहाँ खानी विभागले राष्ट्रिय वन मासेर ढुंगा उत्खनन तथा सार्वजनिक जग्गामा क्रसर उद्योग सञ्चालन गरिरहेको भन्दै २०८० भदौमा मछिन्द्रनाथ मल्टीप्रपोजलाई कारबाही गर्न निर्देशन दिएको थियो । तर, यसमा प्रशासन, प्रहरी र स्थानीय सरकार कसैले पनि चासो दिएनन् । सजिलो रोडा ढुंगा उद्योगले सार्वजनिक जग्गा नै मिचेर क्रसर सञ्चालन गरिरहँदा स्थानीय तह मूकदर्शक बनेको छ । स्थानीयका अनुसार सजिलो र मछिन्द्रसहितका क्रसरले दैनिक चारपाँच वटा डोजर प्रयोग गर्छन् । जसबाट ६० देखि ७० खेपसम्म निर्माण सामग्री ओसार्छन् ।"
पुरस्कार रकममा दोब्बर वृद्धि,नवौं संस्करणको ट्वान्टी२० विश्वकप विजेताले कम्तीमा २४ लाख ५० हजार डलर पुरस्कार पाउनेछ । ट्वान्टी२० विश्वकपको इतिहासमा यो अहिलेसम्मकै धेरै हो । उपविजेताले कम्तीमा १२ लाख ८० डलर पाउनेछ । अघिल्लो संस्करणको भन्दा झन्डै दोब्बर रकम वृद्धि गर्दै कुल १ करोड १२ लाख ५० हजार पुरस्कार राशी राखिएको छ । पछिल्लो संस्करणमा कुल पुरस्कार राशि ५६ लाख डलर मात्र रहेको थियो । सेमिफाइनलमा पराजित हुने दुई टोलीले जनही ७ लाख ८७ हजार ५ सय डलर पाउनेछन् । सुपर एट मा रोकिने प्रत्येक चार टोलीको भागमा ३ लाख ८२ हजार ५ सय पर्नेछ । नवौंदेखि १२ हुने टोलीले २ लाख ४७ हजार ५ सय डलर पाउनेछन् । १३ देखि २० औं स्थानमा हुने टोलीले २ लाख २५ हजार पाउनेछन् । सेमिफाइनल र फाइनलबाहेक प्रत्येक प्रतिस्पर्धी टोलीले खेलको दिन ३१ हजार १ सय ५४ डलर पाउनेछ ।
डालासमा देखिँदै कीर्तिपुरको झल्को,"(डालास, अमेरिका)अन्तर्राष्ट्रिय क्रिकेट परिषद् (आईसीसी) ले तीन महिनाअघि टिकट बिक्री खोलेको दिनदेखि अनुराग आचार्यले ट्वान्टी२० विश्वकप क्रिकेटमा नेपालका खेलहरू हेर्ने योजना बनाएका थिए । अमेरिका र वेस्ट इन्डिजमै आयोजना भइरहेकाले पनि उनलाई खेल हेर्न सहज वातावरण मिलिरहेको थियो ।टिकट बिक्रीमा आउनुअघि उनले आफ्नो अफिसलाई यो अवधिमा उपस्थित हुन नसक्ने जानकारी गराइसकेका थिए । तर, उनका लागि विश्वकपमा नेपालको खेल हेर्ने वातावरण बनेन । आईसीसीले पहिलो चरणमा लटरीमा खोलेको टिकट अनुरागलाई एउटै परेन । उनले अनलाइनबाट नेपालले खेल्ने सबै म्याचको टिकट अप्लाई गरेका थिए । तर एउटै पाएनन् । आईसीसीले ओभर सब्स्क्राइब्ड भनेर इमेल पठायो । जनरल सेल्समा गएर नेपालको तीन म्याचको टिकट लिए । नेपालले खेल्ने पहिलो खेलको नेदरल्यान्ड्सविरुद्ध डालासमा हुने खेलको टिकट पाएनन् । सेकेन्डरी मार्केटमा गएर रिसेल्सको टिकट बल्लबल्ल पाए १ सय ९५ डलरमा । स्ट्यान्डिङ टिकट हो, उभिएर मात्र हेर्न मिल्ने । कुर्सीमा बसेर हेर्न पाइन्न । तर त्यो पनि एउटा मात्र पाएका कारण उनी आफ्नी मंगेतर (इन्गेजमेन्ट गरेको) मानुषीबिनै नर्थ क्यारोलाइनबाट डालास आइपुगेका छन् । जबकि नेपालले खेल्ने बाँकी ३ खेलको त्यो पनि बसेर हेर्ने टिकट उनले सस्तोमा पाएका छन् । फ्लोरिडामा नेपाल र श्रीलंकाबीचको खेलको टिकट ६० डलर, सेन्ट भिन्सेन्टमा हुने दक्षिण अफ्रिकासँगको खेलको ४५ डलर, बंगलादेशसँग हुने खेलको टिकट १७ डलरमा किनेका छन् उनले । डालासबाहेकका बाँकी ३ खेलमा भने टिकट पाएकाले उनको साथमा मानुषी पनि हुनेछिन् ।अमेरिकामा भएकोृ खेलको टिकट ३५ डलरबाट सुरु छ । वेस्ट इन्डिजको १७ डलरबाट सुरु छ टिकटदर । नेपाल र नेदरल्यान्ड्सबीचको खेलको टिकटको मूल्य आइतबार आईसीसीको वेबसाइटमा ३ सय ५० डलर देखाइएको छ । टिकट अझ बिक्रीमा राखिएको देखाइए पनि नेपाल र नेदरल्यान्ड्सबीच १५ हजार दर्शक क्षमताको डालासको ग्रान्ड प्रेरीमा हुने खेलमा दर्शक भरिभराउ हुने अनुमान गरिएको छ । तर, टिकट अव्यव्यस्थित भएका कारण अनुरागलाई केही सिट खाली हुने डर पनि छ । टिकट धेरै लिएकाहरूले बेच्न नसेकका कारण किन्न खोज्दा पनि नपाउनेहरू अनुपस्थित रहँदा मैदानमा केही सिट खाली हुने सम्भावना देख्छन् उनी । डालासमा रहेका विभिन्न नेपाली संस्थामा टिकट नपाएको गुनासो नेपाली समर्थकले गर्ने गरेका छन् । ट्वान्टी२० विश्वकपका कारण धेरै नेपालीमा उत्सुकता छ, डालासमा खेल भएका कारण धेरै साथीहरूले फोन गरेका छन् । सबै व्यवस्थापन राम्रो भए पनि टिकटमा सहजता नदेखिएको गुनासोहरू नेपालीहरूबाटै आइरहेको छ, नेपालअमेरिका पत्रकार संघ (नेजा) का पूर्वअध्यक्ष विकासराज न्यौपानेले भने, हामीलाई पनि टिकटको विषयलाई लिएर कौतूहल छ । आईसीसीको वेबसाइटमा हेर्दा जहिल्यै सोल्ड आउट देखिन्छ । तर, तेस्रो पक्षले टिकट किनेर राखेको देखिन्छ ।जतिले टिकट किनेका छन्, त्यसमा अधिकांश नेपाली रहेको अनुमान न्यौपानेको छ । टेक्सास राज्य विशेष गरी यसको प्रमुख सहर डालासमा बाक्लो संख्यामा नेपाली रहेका कारण टिकटको हाहाकार देखिएको छ । नेपाली क्रिकेटले विश्वकप खेल्न लागेको अवसरलाई महोत्सवको रूपमा लिएको हुनाले सबै रंगशालामा गएर हेर्न खोज्दा पनि टिकट अभाव देखिएको उनको तर्क छ । विकेट नेपालमा क्रिकेट पत्रकार थिए अनुराग । उनी हाँस्दै भन्छन्, म अहिले पूर्वपत्रकार भइसकें । उनी सन् २०१७ मा अमेरिका आएका थिए । दुई वर्षअघि उनले पीएचडी सकाइसकेका छन् । एआईमा रिसर्च साइन्टिस्टको रूपमा कार्यरत छन् ।म्याचको दिनमात्र बिदा लिएर अमेरिकाको डालास र फ्लोरिडामा हुने नेपालको खेल उनले हेर्नेछन् । वर्कफ्रम होम भएकाले अन्य दिन उनी जहाँ छन्, त्यहींबाट अफिसमा आबद्ध हुनेछन् । देशबाहिर चाहिँ त्यो सुविधा नभएकाले वेस्ट इन्डिजको सेन्ट भिन्सेन्ट भने अफिस बिदा नै लिएर जानेछन् । नेदरल्यान्ड्ससँगको खेलमा ९० प्रतिशत दर्शक नेपाली हुने उनको अपेक्षा छ । बाँकी १० प्रतिशत नेदरल्यान्ड्स र तटस्थ समर्थक । ५ दर्जनभन्दा बढी नेपाली रेस्टुरेन्ट डालासमा रहेका छन् । नेपालमा पाइने सबै खाले परिकार नेपाली रेस्टुरेन्टमा पाइने गरेको छ । यसबाहेक अनुराग जस्तै नेपाली समर्थकहरू अमेरिकाको विभिन्न राज्यबाट नेपालको खेल हेर्न डालास आइपुगेका छन् । नेपाली टोलीको समर्थन गर्न आफू अस्ट्रेलियाबाट आएको सविन अधिकारीले बताए । मेलवर्नमा यात्रा ट्राभल्स चलाएर बसेका उनी आफ्ना साथीहरूसहित डालास आएका हुन् । डालास नेपाल नै जस्तो हो, यहाँ नेपालीको बाक्लो बस्ती छ । प्रायः सबै दर्शक नेपालको जर्सी लगाएर मैदान आउने तयारीमा रहेको मैले पाएको छु, अनुरागले भने, त्यसैले दर्शकको हिसाबमा नेपालले कीर्तिपुर मैदान मिस गर्ने छैन ।नेपाल र नेदरल्यान्ड्स दुवै टोलीका लागि यो खेल अवे हो, घरेलु मैदानबाहिरको खेल । तटस्थ भूमिमा खेलिएको खेलमा पर्छ यो खेल । अनुरागका अनुसार भने नेपाललाई यो होम अवे फ्रम होम खेल हुनेछ । अर्थात घरेलु मैदानबाहिर तर घरेलु मैदानसरहको खेल । कप्तान रोहित पौडलले पनि नेदरल्यान्ड्ससँग डालासमा हुने खेल घरेलु मैदानमै खेलिए जस्तो अनुभूति हुने जनाउँछन् । अमेरिकामा आएपछि हामीले धेरै समर्थकसँग कुराकानी गरेका छौं । हामी जति तयारी गरेको छौं, समर्थकले त्योभन्दा पनि बढी तयारी गर्नुभए जस्तो लाग्छ, रोहित भन्छन्, डालासमा नेपाली क्रिकेट टोलीलाई ठूलो समर्थन छ । कीर्तिपुरपछि सबैभन्दा बढी नेपाली दर्शक यहीं होला जस्तो छ । ९० देखि ९५ प्रतिशत दर्शक नेपाली नै हुन्छन् होला । खेल हेर्नमात्र होइन, नेपाली खेलाडीलाई समर्थन गर्ने भावले देशविदेशभरका मानिसहरू डालासमा नेपालको खेल हेर्न आइरहेको नेजाका अध्यक्ष सुरज भण्डारी बताउँछन् । जापान, कोरिया, नेदरल्यान्ड्स, अस्ट्रेलियासहित अमेरिकाको विभिन्न राज्यबाट नेपालको खेल हेर्न डालास आएका छन् । गैरआवासीय नेपालीलाई यो समय नेपालीपन झल्काउने अवसर पनि हो । गौतम बुद्ध र सगरमाथापछि हामीले आफ्नो परिचय नेपाली क्रिकेट भनेर दिने अवसर पाएका छौं, अध्यक्ष भण्डारीले भने, सबै नेपाली टिमको जर्सी लगाएर खेल हेर्न गइरहेका छन् । नेपाली डायस्पोरालाई भविष्यमा पनि नेपाली क्रिकेटसँग जोड्ने अवसर प्रदान गरेको छ । नेपाल क्रिकेट संघले राम्रोसँग समन्वय गरेर स्थानीयसँग कार्यक्रम गरेको भए अझ प्रभावकारी हुन्थ्यो ।"
होमलाल र निर्मलालाई अन्नपूर्ण म्याराथन,"(पोखरा)आर्मीका होमलाल श्रेष्ठ र खोटाङकी निर्मला राईले अन्नपूर्ण आरोहण दिवसका अवसरमा आयोजित चौथो अन्नपूर्ण म्याराथनको उपाधि जितेका छन् । कास्कीको अन्नपूर्ण आधार सिविरबाट घान्द्रुकसम्मको निर्धारित ४२१९५ किलोमिटरको दूरी होमलालले ४ घण्टा १६ मिनेट २४ सेकेन्डमा पूरा गरे । उनले १ लाख ५० हजार रुपैयाँ पुरस्कार जिते । गत वर्ष उपविजेता हुँदा उनले उक्त दूरी ४ घण्टा १२ मिनेट ५१ सेकेन्डमा पार गरेका थिए । पुरुषतर्फ सोलुखुम्बुका अर्जुन कुलुङ दोस्रो भए । उनले निर्धारित दूरी ४ घण्टा ३५ मिनेट १५ सेकेन्डमा पूरा गरे । उनले गत साता एभरेस्ट म्याराथनको उपाधि जितेका थिए ।गत वर्षका विजेता जुम्लाका धिरबहादुर बुढाले यसपल्ट तेस्रो स्थान भए । उनले ४ घण्टा ४३ मिनेट ६ सेकेन्डमा निर्धारित दूरी पार गरेका थिए । उनले गत वर्ष ४ घण्टा १० मिनेट ५१ सेकेन्डमा दूरी पूरा गरेर पहिलो स्थान प्राप्त गरेका थिए । दोस्रो र तेस्रो स्थान प्राप्त धावकले क्रमशः एक लाख र ७५ हजार रुपैयाँ प्राप्त गरे । महिलातर्फको उपाधि विजेता निर्मला राईले निर्धारित दूरी ५ घण्टा ३७ मिनेट ४७ सेकेन्डमा पूरा गरिन् । उनले १ लाख ५० हजार रुपैयाँ जितिन् । आर्मीकी सुनसरी रोकायाले ५ घण्टा ४५ मिनेट ३१ सेकेन्डबाट दोस्रो भइन् । ओखलढुंगाकी छोकी शर्पाले ५ घण्टा ५६ मिनेट ५९ सेकेन्डबाट तेस्रो भइन् । गत वर्ष पनि तेस्रो स्थान प्राप्त गरेकी छोकीले त्यतिबेला ६ घण्टा ११ मिनेट १६ सेकेन्डमा दौड पूरा गरिन् । महिलातर्फ पनि दोस्रो र तेस्रो हुनेले क्रमशः एक लाख र ७५ हजार रुपैयाँ प्राप्त गरे । दौड ४ हजार १ सय ३० मिटर उचाइमा रहेको अन्नपूर्ण आधार सिविरबाट सुरु भई माछापुच्छ्रे आधार सिविर, बगर, देउराली, हिमालय, दोभान, सिनुवा, भनुवा, छोम्रोङ, तउलु, घुर्जुङ, चुइँले, कोम्रोङडाँडा, किम्रोङखोला उरी हुँदै घान्द्रुक आएर टुंगिएको थियो । महिलातर्फ एक विदेशीसहित ११ र पुरुषतर्फ ३ विदेशीसहित ४९ धावकको सहभागिता थियो । अन्नपूर्ण सेन्चुरी पर्यटन समितिको आयोजनामा सञ्चालित अन्नपूर्ण म्याराथनमा विजेता धावकलाई गण्डकी प्रदेश सरकारका आर्थिक मामलामन्त्री टकराज गुरुङ, मूल आयोजक समितिका संयोजक एवं समितिका अध्यक्ष ललित गुरुङलगाएतले पुरस्कार प्रदान गरे । पर्यटनका लागि सबै मौसम भन्ने नारासहित अन्नपूर्ण पदयात्रा क्षेत्रको विकास र विस्तारमा टेवा पुर्याउने उद्देश्यसहित समितिले ०७५ देखि अन्नपूर्ण म्याराथन गर्दै आएको छ । सन् १९५० जुन ३ तारिखका दिन फ्रान्सेली पर्वतारोही मौरिस हर्जोगको टोलीले अन्नपूर्ण प्रथम हिमालको सफल आरोहण गरी ८ हजार मिटरभन्दा अग्लो हिमाल आरोहणको इतिहासमा विश्व कीर्तिमानी राखेको दिनलाई अन्नपूर्ण आरोहण दिवस का रूपमा मनाउने गरिन्छ ।"
धनकुटा र मिक्लाजुङ सेमिफाइनलमा,(धनकुटा)सहिद रामकृष्ण श्रेष्ठ स्मृति कोशी प्रदेशस्तरीय अन्तरपालिका महिला फुटबल प्रतियोगितामा सोमबार मोरङको मिक्लाजुङ गाउँपालिका र धनकुटा नगरपालिका जितसहित सेमिफाइनल पुगेका छन् । मिक्लाजुङले सहिदभूमि गाउँपालिकालाई १० गोलले हरायो । इन्ज्युरी टाइममा सलिजा राईले गोल गर्दै टोलीलाई सेमिफाइनल पुर्याइन् । गतिलो प्रदर्शकका बावजुद सहिदभूमिले फिनिसिङमा चुक्दा अन्तिम समयमा खेल गुमाएको थियो । सलिजा प्लेयर अफ द म्याच भइन् । सहिदभूमिका प्रजिता राईले प्रोत्साहन पुरस्कार प्राप्त गरिन् । धनकुटा नगरपालिकाले पाख्रिवास नगरपालिकामाथि ३० को जित पायो । पहिलो हाफ गोलरहित बराबरीमा टुंगिएको खेलमा दोस्रो हाफमा ३ गोल गर्दै धनकुटा सेमिफाइनल पुग्यो । मनिता तामाङले २ र विपना राईले एक गोल गरेका थिए । यस खेलमा प्लेयर अफ द म्याच धनकुटाका मनिता तामाङ भइन् । धनकुटा५ स्थित तल्लो टुँडिखेलमा जारी प्रतियोगितामा मंगलबार धनकुटाको साँगुरीगढी गाउँपालिका र झापाको कन्काइ नगरपालिकाबीच प्रतिस्पर्धा हुनेछ । प्रतियोगितामा कोशी प्रदेशका ४ जिल्लाका ८ टिमको सहभागिता छ । विजेताले १ लाख र उपविजेताले ५० हजार रुपैयाँसहित ट्रफी प्राप्त गर्ने छन् ।
महिला साफ च्याम्पियनसिप नेपालमा,(काठमाडौं)नेपालले महिला साफ च्याम्पियनसिप फुटबल आयोजना गर्ने भएको छ । दक्षिण एसियाली फुटबल महासंघको प्रतियोगिता आयोजक कमिटीको सोमबार बसेको बैठकले यो निर्णय गरेको हो । प्रतियोगिताको पछिल्ला दुई संस्करण पनि नेपालमै भएको थियो । दक्षिण एसियाली महिला फुटबलको सबैभन्दा ठूलो प्रतियोगिताको सातौं संस्करण दशरथ रंगशालामा अक्टाबेर १७ देखि ३० सम्म हुनेछ । सन् २०२२ को संस्करणमा नेपाल उपविजेता भएको थियो । फाइनलमा नेपाल बंगलादेशसँग पराजित भएको थियो । नेपालमा वुमेन्स साफ च्याम्पियनसिप हुन लागेको यो तेस्रोपल्ट हो । यसअघि सन् २०१९ मै प्रतियोगिता विराटनगरमा भएको थियो । त्यसमा पनि नेपाल उपविजेतामै सीमित रह्यो । त्यतिबेला नेपाल फाइनलमा भारतसँग पराजित भएको थियो । अखिल नेपाल फुटबल संघ (एन्फा) का अनुसार अबको प्रतियोगितामा दक्षिण एसियाका सातै देशको सहभागिता रहने छ । यसअघि यसपल्टको संस्करण बंगलादेशमा हुने बताइएको थियो ।
