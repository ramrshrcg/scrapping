शीर्षक,विवरण
"संसद्मा प्रधानमन्त्री वक्ता, कुर्सी श्रोता","प्रधानमन्त्री दाहाल आफ्नो भारत भ्रमण तथा राष्ट्रपति रामचन्द्र पौडेलको स्विट्जरल्यान्ड र जर्मनी भ्रमणका बारेमा जानकारी गराउनका साथै सांसदको लिखित प्रश्नको जवाफ दिन बिहीबार संसद्मा उपस्थित भएका थिए । संसद्मा प्रधानमन्त्रीले बोल्नेबारे अघिल्लो दिनको बैठकमै सभामुखले जानकारी दिइसकेका हुन्छन् । प्रधानमन्त्री बोल्ने दिन संसद्मा अरू दिनभन्दा बढी चहलपहलसमेत हुन्छ । तर बिहीबार प्रतिनिधिसभा बैठकमा प्रधानमन्त्री दाहालको सम्बोधनका क्रममा दलका शीर्ष नेताहरू मात्र होइन, उपप्रधानमन्त्री र मन्त्रीहरू नै अनुपस्थित रहे । उनीहरूको अनुपस्थितिलाई लिएर दाहालले रोस्ट्रमबाटै असन्तुष्टि व्यक्त गरे । म एउटा कुरामा माननीय सदस्यहरूको ध्यानाकर्षण गर्न चाहन्छु सभामुखमार्फत, हाम्रो सदनको परम्परा, प्रचलन, गरिमा जे भने पनि प्रधानमन्त्रीले बोल्ने दिन सत्तापक्ष पनि, प्रतिपक्षका पनि, सबै नेताहरू, सबै माननीय सदस्यहरू, मन्त्रीहरू इमर्जेन्सीबाहेक सबै उपस्थित हुने प्रचलन नेपालको इतिहासमा स्थापित थियो, उनले भने, तर अब क्रमशः त्यो पातलिन थाल्या छ । अमूक प्रधानमन्त्रीलाई अवमूल्यन गरेको पक्कै होइन होला । यो प्रक्रिया जारी रह्यो भने हामी आफैंले आफैंआफैंलाई अवमूल्यन गरेको ठहरिन्छ ।प्रधानमन्त्रीले सम्बोधन गर्न थाल्दा प्रमुख प्रतिपक्षी दलका नेता शेरबहादुर देउवा बैठकमा उपस्थित थिए तर उनी बीचमै उठेर बाहिरिएका थिए । पूर्वप्रधानमन्त्री एवं एमाले संसदीय दलका नेता केपी शर्मा ओली भने संसद् बैठकमै बसेनन् । उनी संसद् भवनमा आएको तर बैठक निर्धारित समयभन्दा ढिलो भएपछि अर्को कार्यक्रममा गएको एमाले सचेतक सुनिता बरालले बताइन् ।प्रधानमन्त्रीको देब्रेपट्टिका दुई वटा उपप्रधानमन्त्री बस्ने कुर्सी पनि दिनभर रिक्त रहे । एमालेको नेतृत्व गर्दै सरकारमा सहभागी उपप्रधान एवं भौतिक पूर्वाधार तथा यातायातमन्त्री रघुवीर महासेठ र उपप्रधान तथा परराष्ट्रमन्त्री नारायणकाजी श्रेष्ठ बैठकमै आएनन् । उपप्रधान एवं गृहमन्त्री रवि लामिछाने भने संसद् बैठकमा उपस्थित थिए ।सत्तारूढ एकीकृत समाजवादीका नेता तथा पूर्वप्रधानमन्त्री माधवकुमार नेपाल पनि संसद् बैठकमा अनुपस्थित रहे । नागरिक उन्मुक्ति संसदीय दलकी नेता रञ्जिता श्रेष्ठ बैठकमै देखिएकी थिइनन् । प्रतिपक्षमा रहेका राप्रपाका अध्यक्ष राजेन्द्र लिङ्देन, जसपाका अध्यक्ष उपेन्द्र यादव, जनमतका अध्यक्ष सीके राउत र लोसपाका अध्यक्ष महन्थ ठाकुर पनि प्रधानमन्त्रीले सम्बोधन गर्दा संसद्मा उपस्थित भएनन् ।देउवा प्रधानमन्त्रीले सम्बोधन गरिरहँदा बैठकबाट बाहिरिएका थिए । शीर्ष नेताहरू बस्ने संसद् बैठकको पहिलो रो प्रधानमन्त्रीले सम्बोधन गरिसक्दासम्म खालीजस्तै थियो । कांग्रेसको रो मा महामन्त्री विश्वप्रकाश शर्मा, सहमहामन्त्रीहरू बद्री पाण्डे र जीवन परियारलगायत थिए । एमालेमा रो मा उपाध्यक्ष विष्णु पौडेल, सचिव गोकर्ण विष्ट र छविलाल विश्वकर्मालगायत थिए । माओवादीका उपमहासचिव जनार्दन शर्मासमेत अनुपस्थित थिए ।प्रधानमन्त्री दाहालले शीर्ष नेता र मन्त्रीहरू संसद्मा अनुपस्थित भएकामा मात्र असन्तुष्टि व्यक्त गरेनन्, ३ करोडभन्दा साना योजना नराख्नू भन्ने आफ्नो निर्देशन पालना नगरेकामा पनि आक्रोश व्यक्त गरे । मन्त्रीहरूले एक लाखसम्मका योजना राखेकामा त्यसको व्यापक विरोध गर्दै सांसदहरूले ३ करोडभन्दा साना योजनामा विनियोजन नगर्ने प्रधानमन्त्रीको अभिव्यक्ति स्मरण गराएका थिए । आफ्नो निर्देशन नमाने पनि साना योजना कार्यान्वयन प्रदेश र स्थानीय तहबाटै गरिने प्रधानमन्त्रीले बताए । माननीय मन्त्रीज्यूहरूले योजना निर्माण गर्दा, कार्यक्रम बनाउँदा सरकारले बनाएको, प्रधानमन्त्रीकै निर्देशनलाई जति गम्भीरतापूर्वक लिनुपर्ने हो र साना आयोजना भन्दाभन्दै पनि राखिएको छ, प्रधानमन्त्रीले भने, भोलि तपाईंहरू (सांसद) पनि मन्त्री हुनुहुन्छ, अरू पनि प्रधानमन्त्री हुनुहोला, त्यसकारण यो विषय परिमार्जन आवश्यक छ । यो विषय जे भएको छ, त्यो बिल्कुल ठीक भएको छ भन्ने पक्षमा त म छैन तर प्रयास जारी छ । साना आयोजनाहरू संघले कार्यान्वयन गर्दैन, प्रदेश र स्थानीय तहलाई नै कार्यान्वयन गर्न दिने व्यवस्था गरिन्छ ।कानुन, न्याय तथा संसदीय मामिलामन्त्री पदम गिरीले प्रधानमन्त्रीको सम्बोधनका क्रममा उपप्रधानमन्त्री र मन्त्रीहरू किन अनुपस्थित रहे भन्नेबारे आफू जानकार नरहेको बताए । मन्त्रीहरूले संसद्मा माननीय सांसदले उठाएका प्रश्नलाई सुन्नका लागि समय व्यवस्थापन गर्न सक्यो भने राम्रो हो । कम्तीमा पनि प्रधानमन्त्रीले सम्बोधन गर्दाचाहिँ मन्त्रीहरू संसद्मा उपस्थित हुनुपर्छ, मन्त्री गिरीले भने, मन्त्रिपरिषद्को नेताले सदनमा सम्बोधन गर्दा मन्त्रीहरू उपस्थित हुनैपर्ने हुन्छ । प्रधानमन्त्रीबाट सदनको सम्बोधनमार्फत निर्देशन पनि हुन सक्छ, त्यसैले पनि उपस्थित हुनुपर्छ ।कांग्रेसका प्रमुख सचेतक रमेश लेखकले उपप्रधानमन्त्री र मन्त्रीहरू प्रधानमन्त्रीको सम्बोधनका क्रममा सदनमा उपस्थित नहुनु गम्भीर विषय भएको बताए । प्रधानमन्त्रीको असन्तुष्टि जायज छ किनकि उपप्रधानमन्त्री र मन्त्रीहरू नै उपस्थित हुनुहुन्न । प्रतिपक्षी दलका नेता प्रधानमन्त्री बोल्ने भएकैले सदनमा आउनुभएको हो । तर, प्रधानमन्त्रीले सम्बोधन गर्दा उपप्रधानमन्त्री र मन्त्रीहरू अनुपस्थित हुनु राम्रो होइन, हाम्रो अभ्यास पनि त्यस्तो होइन, लेखकले भने ।प्रधानमन्त्रीले सम्बोधन गरिरहेका बेला प्रमुख प्रतिपक्षी दलका नेता देउवा कार्यव्यस्तताका कारण बाहिरिएको लेखकको भनाइ थियो । आजको बैठकमा प्रमुख प्रतिपक्षी दलको नेता उपस्थित हुनुहुन्थ्यो, उहाँ प्रधानमन्त्री बोल्ने भएकैले आउनुभएको हो । प्रधानमन्त्रीले भारत र राष्ट्रपतिको युरोप भ्रमणका बारेमा कुरा राख्दासम्म प्रतिपक्षी दलको नेता बस्नुभयो, उनले भने, जब प्रधानमन्त्री सदनको नियमित कार्यसूची प्रश्नोत्तरमा प्रवेश गर्नुभयो, कार्यव्यस्तताका कारण उहाँ बाहिरिनुभएको हो ।देउवा र ओली निर्धारित समयमा बैठक सुरु नभएकाले बाहिरिएको दुवै दलका नेताहरूले बताएका छन् । ११ बजेका लागि बोलाइएको बैठक पौने १२ बजेपछि मात्र सुरु भएको थियो । बैठकको अन्त्यमा सांसदको उपस्थिति न्यून थियो । बैठक अन्त्य हुने बेलासम्म शीर्ष नेताहरू मात्र होइन, अधिकांश सांसद बस्ने कुर्सी खाली भइसकेका थिए । २ जना मात्रै मन्त्री उपस्थित थिए भने सत्ता र प्रतिपक्षका सांसद बस्ने अधिकांश कुर्सी रिक्त थिए । बैठक सुरु हुँदा सांसदको उपस्थिति बाक्लो रहने तर छलफल हुँदै गर्दा रित्तिँदै जाने समस्या रहेको मन्त्री गिरीले बताए । माननीय सांसदहरूले बजेटमा रुचिपूर्वक छलफलमा भाग नलिने गरेको पाइन्छ, जति छलफल गरे पनि संशोधन नहुने भएकाले विनियोजनमाथिको छलफलमा रुचि नलिएको हो कि, उनले भने, संसद्को छलफल प्रभावकारी बनाउनका लागि नीतिगत व्यवस्था गर्नुपर्ने देखिएको छ ।"
सार्वजनिक ऋण २४ खर्ब नाघ्यो,"समग्र सुशासन नै कमजोर भएको अवस्थामा सार्वजनिक ऋणको उपयोगमा पनि कमीकमजोरी पक्कै छन्, उनले भने, आयोजना व्यवस्थापन कति प्रभावकारी छ, ठेक्का प्रणाली कति पारदर्शी छ ? लगायत धेरै प्रश्न छन् । लगानी उपयोगमा हाम्रो सक्षमता देखिएको छैन । जलविद्युत्, शिक्षा, स्वास्थ्यलगायत धेरै क्षेत्रमा राम्रो काम पनि भएको छ । तर जति हुनुपर्थ्यो, त्यति हुन नसकेको उनको भनाइ छ ।यस्तै, चालु आर्थिक वर्षको ११ महिनामा ३ खर्ब ७ अर्ब ६७ करोड रुपैयाँ सार्वजनिक ऋण संकलन गरेको छ । यो गत साउनदेखि जेठसम्मको तथ्यांक हो । जसमध्ये २ खर्ब २५ अर्ब आन्तरिक र ८२ अर्ब ६७ करोड रुपैयाँ बाह्य ऋण प्राप्त भएको छ । चालु आर्थिक वर्षमा सरकारले ४ खर्ब ५२ अर्ब रुपैयाँ सार्वजनिक ऋण परिचालन गर्ने लक्ष्य लिएको थियो । यसअनुसार जेठसम्म वार्षिक लक्ष्यको ६७९६ प्रतिशत प्राप्त भएको सार्वजनिक ऋण व्यवस्थापन कार्यालयले जनाएको छ । सोही अवधिमा आन्तरिक ऋण प्राप्ति लक्ष्यको ९३७५ र बाह्य ऋण ३८८६ प्रतिशत छ । यस अवधिमा सरकारले धेरै आन्तरिक ऋण संकलन गरे पनि बाह्य ऋण प्राप्ति लक्ष्यभन्दा निकै कम रहेको पुष्टि हुन्छ । गएको ११ महिनामा सरकारले कुल २ खर्ब ७१ अर्ब १९ करोड रुपैयाँ ऋण भुक्तानी गरेको छ । यसमध्ये साँवा १ खर्ब ९७ अर्ब ३२ करोड र ब्याज ७३ अर्ब ८६ करोड रुपैयाँ छ । कुल ऋण भुक्तानीमध्ये २ खर्ब २७ अर्ब २० करोड आन्तरिक र ४३ अर्ब ९९ करोड रुपैयाँ बाह्य ऋण भुक्तानी गरेको कार्यालयको तथ्यांक छ । यही अवधिमा सरकारले १ खर्ब ९१ अर्ब रुपैयाँ आन्तरिक ऋण संकलन गरेको छ भने ७३ अर्ब ६३ करोड बाह्य ऋण प्राप्त भएको छ । पछिल्ला वर्षमा सार्वजनिक ऋण उच्च दरले बढेको छ । सोही क्रममा पछिल्लो पाँच वर्षमा मात्र १३ खर्ब ७ अर्ब रुपैयाँ सार्वजनिक ऋण थपिएको सरकारी प्रतिवेदनले देखाएको छ । यसले उक्त अवधिमा हरेक वर्ष औसतमा साढे २ खर्बभन्दा बढीले सार्वजनिक ऋण बढिरहेको देखाउँछ । हरेक वर्ष उच्च दरले बढिरहँदा पनि सरकारले त्यसको सही प्रयोगबारे ध्यान दिन नसक्दा सार्वजनिक ऋणको भार दिनानुदिन बढ्दै गएको अर्थविद् बताउँछन् ।आर्थिक वर्ष ०७३७४ मा नेपालको सार्वजनिक ऋण ६ खर्ब ९७ अर्ब ६८ करोड बराबर थियो । ०७४७५ मा यस्तो ऋण ९ खर्ब १७ अर्ब पुग्यो । सार्वजनिक ऋण ०७५७६ मा १० खर्ब ४८ अर्ब, ०७६७७ मा १४ खर्ब ३३ अर्ब, ०७७७८ मा १७ खर्ब ३७ अर्ब, ०७८७९ मा २० खर्ब १३ अर्ब र ०७९८० मा २२ खर्ब ९५ अर्ब रुपैयाँ बराबर पुगेको छ । हरेक वर्ष ऋण बढेसँगै तिर्नुपर्ने साँवा र ब्याज पनि बढ्दै गएको सरकारी तथ्यांक छ । हरेक वर्ष बजेटको आकार बढ्दै गएकाले सार्वजनिक ऋणको आकारसमेत बढ्दै गएको छ । यसो हुँदा सार्वजनिक ऋणको साँवा भुक्तानी वार्षिक वृद्धिदर बढ्दै गएको छ । सानो आकारको कुल गार्हस्थ्य उत्पादन, न्यून अंशको कुल गार्हस्थ्य बचत, आयातमा आधारित राजस्व संरचना र न्यून राजस्व संकलन, वैदेशिक सहायताको कमजोर प्रशोचन क्षमता एवं पुँजीगत खर्चको न्यून प्रतिफलजस्ता कारणले ऋणको दिगोपनामा असर पर्ने सार्वजनिक ऋण व्यवस्थापन कार्यालयले जनाएको छ ।चालु आर्थिक वर्षका लागि सरकारले कुल १७ खर्ब ५१ अर्ब ३१ करोडको बजेट सार्वजनिक गरेको छ । कुल विनियोजनमध्ये ११ खर्ब ४१ अर्ब ७८ करोड (२० प्रतिशत) चालु खर्च, ३ खर्ब २ अर्ब ७ करोड (१७२५ प्रतिशत) पुँजीगत र वित्तीय व्यवस्थाका लागि ३ खर्ब ७ अर्ब ४५ करोड (१७५५ प्रतिशत) छुट्याइएको थियो । वित्तीय व्यवस्थापनका लागि विनियोजन गरेको बजेट पुँजीगत खर्चभन्दा बढी हो । यसले पछिल्ला वर्षमा राज्यलाई ऋणको भार बढ्दै गएकाले सरकारले विकास निर्माणमा भन्दा ऋणको साँवा भुक्तानीलाई बढी प्राथमिकता दिएको पुष्टि हुन्छ । सरकारले चालु आर्थिक वर्षमा २ खर्ब ४० अर्ब रुपैयाँ आन्तरिक ऋण उठाउने लक्ष्य तय गरेको छ ।"
एनभिडिया बन्यो विश्वकै मूल्यवान कम्पनी,"(काठमाडौं)विश्व सूचना प्रविधिको क्षेत्रमा अहिले दुई विषय निकै चर्चामा छन् पहिलो, आर्टिफिसियल इन्टेलिजेन्स (एआई) र दोस्रो एनभिडिया । यी दुवै आपसमा सम्बन्धित पनि छन् । एआईको उछालले एनभिडियाको बजार अकासिएको छ । विश्वभर एआईको तरंग ल्याउन एनभिडियाका ग्राफिक्स प्रोसेसिङ युनिट (जीपीयू) र कुडा प्रोग्रामिङ ल्यांग्वेजजस्ता हार्डवेयर तथा सफ्टवेयरले महत्त्वपूर्ण भूमिका खेलेका छन् । सन् १९९० को डट कम बुमपछि अहिले प्रविधि क्षेत्रमा एआई बुमको अपेक्षा गरिएको छ । एनभिडियाले चाहीँ अहिले नै आफ्नो बजारमा बुम (द्रुत वृद्धि) अनुभूत गरिसकेको देखिन्छ । यो साता पहिलोपटक एनभिडिया विश्वकै सबैभन्दा मूल्यवान् कम्पनी बन्न सफल भयो । सन् ९० को दशकमा डट कम बुम आउँदादेखि नै पटकपटक विश्वकै मूल्यवान् कम्पनी बन्दै आएको माइक्रोसफ्टजस्तो हेभीवेट लाई समेत उछिनेर एनभिडिया विश्वका मूल्यवान् सार्वजनिक कम्पनीहरूको अग्रपंक्तिमा आएको हो । गुगल, एप्पल, अमेजन, टेस्लाजस्ता जायन्ट कम्पनीलाई एनभिडियाले यसअघि नै पछि पारिसकेको थियो । मंगलबार कुल बजार आकार (पुँजीकरण) मा पहिलो पटक संसारको सबैभन्दा मूल्यवान् कम्पनी बन्दा एभिडियाको प्रतिसेयर मूल्य ३५ प्रतिशतले बढेर १३६ डलर पुगेको थियो भने यसको कुल बजार आकार ३३३५ ट्रिलियन (३३ खर्ब ३५ अर्ब) डलर थियो । बिहीबार यो सामग्री तयार गर्दासम्म एनभिडिया पहिलो स्थानमै कारोबार भइरहेको थियो । कम्पनीको आय ४९१४ अर्ब डलर पुगेको छ । यसअघि कुनै न कुनै रूपले विश्वभरका आममानिसको दैनिक जीवनसँग जोडिएका वा सर्वसाधारणले सुनिआएका माइक्रोसफ्ट, एप्पल, कोकाकोला, जेनेरल मोटर्स, पेप्सिको, मेटा, टेस्लाजस्ता ब्रान्ड विश्वको सबैभन्दा मूल्यावान् कम्पनीको माथिल्लो सूचीमा रहँदै आएका थिए । यसपटक त्यति नसुनिएको र एकदुई वर्षअघिसम्म व्यावसायिक रूपमा खासै दृश्यमा नदेखिको एनभिडिया एकाएक चर्चाको शिखरमा पुगेको छ । धेरैलाई एनभिडिया के हो, यसले खास के काम गर्छ भन्ने स्पष्ट थाहा छैन । कतिले त एनभिडिया शुद्धसँग उच्चारणसमेत गर्न जानिसकेका छैनन् । तथापि, द्रुत गतिमा कम्पनीको बजार बढिरहँदा यसप्रति सर्वत्र चासो छ । कम्पनीका सहसंस्थापक एवं अध्यक्ष जेनसेन हुआङ अहिले प्रविधि दुनियाँका विख्यात सेलेब्रिटी बनेका छन् । उनलाई बीबीसीले प्रविधि क्षेत्रको टेलर स्विफ्ट घोषित गर्दै केही समयअघि समाचार प्रकाशित गरेको थियो । टेलरले मनोरञ्जन दुनियाँमा साँच्चैको भूकम्प ल्याएझैं हुआङले पनि प्रविधि दुनियाँलाई व्यापक चलायमान बनाएका छन् । हुआङ जहाँ पुग्छन्, त्यहाँको भीड उनीप्रति उल्लासमय ढंगले झुम्मिन आउँछ । उनीसँग सेल्फी र अटोग्राफ लिनेको लर्को लाग्छ । कुनै रकस्टारको जस्तो प्रशंसक बटुलेका यी ६१ वर्षीय इलेक्ट्रिकल इन्जिनियर, हुआङले आफ्नो लोकप्रियतालाई एनभिडियाकै प्रवर्द्धनमा लगाइरहेको प्रविधि विश्लेषक बब ओडनेलले बीबीसीसँग बताएका छन् ।कम्प्युटरको ग्राफिक्स प्रोसेसिङ युनिट वा चिप डिजाइनमा विश्वकै अग्रणी कम्पनीका रूपमा एनभिडियाको उदय भएसँगै यसका प्रमुख हुआङको लोकप्रियता चुलिएको हो । अक्सर कालो छालाको ज्याकेट र कालै टिसर्टजिन्समा देखिने ताइवानी मूलका यी अमेरिकी टेकटाइकुन एआई क्षेत्रका विशेष हस्ती कहलिन थालेका छन् । ताइवान सरकारले उनीप्रति गर्व गर्दै एनभिडियालाई ताइवानमा व्यवसाय सञ्चालनका लागि विशेष सहजीकरणको गरिदिएको छ । एनभिडियाले आफ्ना उन्नत एआई चिप उत्पादनकर्ताका रूपमा सुरुदेखि नै ताइवानको प्रख्यात चिप निर्माता कम्पनी, टीएसएमसीलाई रोजेको छ ।हुआङ वर्तमान एआई क्रान्तिलाई विगतको औद्योगिक क्रान्तिसँग समानान्तर जोडेर व्याख्या गर्छन् । परम्परागत औद्योगिक कारखानामा कच्चा पदार्थ प्रशोधन गरेर मूल्यवान् उत्पादन तयार पारेझैं अहिले डेटा सेन्टरमा डेटा र विद्युत्को सहयोगमा एआई प्रविधि विकास गरिने उनको भनाइ छ । डेटा सेन्टरलाई उनले एआई कारखानाका रूपमा परिभाषित गर्दै आएका छन् । हुआङका अनुसार अबका दिनमा नयाँ प्रविधि निर्माण गर्न चाहने सरकार र निजी क्षेत्रका कम्पनीहरूले डेटा सेन्टरको स्तरोन्तिमा मनग्गे लगानी गर्नुपर्छ । अर्को औद्योगिक क्रान्ति सुरु भइसकेको छ, अघिल्लो महिना कम्पनीको पछिल्लो त्रैमासिक वित्तीय विवरण सार्वजनिक गर्ने क्रममा हुआङले भनेका थिए, खर्बौं डलरको आधारभूत लगानीमा स्थापना भएका परम्परागत डेटा सेन्टरहरूलाई द्रुत गतिको कम्प्युटिङ प्रणालीमा रूपान्तरण गर्नुका साथै नयाँ किसिमका डेटा सेन्टर, एआई कारखाना र आर्टिफिसियल इन्टेलिजेन्स प्रविधि विकास गर्न विश्वभरका कम्पनी र सरकारहरू एनभिडियासँग साझेदारी गरिरहेका छन् । पाँच वर्षअघि ४ अर्ब डलर कुल सम्पत्तिसहित विश्वको ५४६ औं धनी व्यक्ति रहेका हुआङ अहिले ११८७ अर्ब डलर कुल सम्पत्तिसहित ११ औं धनी व्यक्ति बनेका छन् । रोचक कुराचाहिँ हुआङसगै एनभिडियाका अन्य सेयरधनीहरूको कुल सम्पत्ति पछिल्लो एक महिनामै ३६ अर्ब डलरले बढेको छ । कम्पनीका प्रमुख वित्तीय अधिकृत कोलेट क्रेस, सल्लाहकार टिम टिटर र अन्य चार स्वतन्त्र बोर्ड सदस्य पनि एनभिडियाको सेयर मूल्यमा आएको उछालबाट सबैभन्दा बढी लाभान्वित बनेका छन् । बोर्ड सदस्य मार्क स्टेभेन्स, टेन्च कोस्क, हार्भे जोन्सलगायतको सम्पत्ति १० अर्ब डलरभन्दा बढी पुगेको छ । सेमिकन्डक्टर चिप निर्माणका क्रममा सन् ११९३ देखि १९९७ को अवधिमा तीन पटक टाट पल्टिने अवस्थाबाट गुज्रिएको एनभिडिया आखिर को हो, के गर्छ, किन यसको सेयर मूल्य र कारोबार संख्या यसरी अकासिएको हो ? कम्पनीका सदस्य कसरी अर्बपति बन्न पुगे ? यसबारे चर्चा गरौं ।एनभिडियाले मुख्यतः दुई क्षेत्रमा काम गर्छ । पहिलो, यसले गेमिङ कम्प्युटर र भिडियो सम्पादन, थ्रीडी डिजाइनजस्ता व्यावसायिक प्रयोजनलाई आवश्यक पर्ने शक्तिशाली जिफोर्स ग्राफिक प्रोसेसिङ युनिट (जीपीयू) अर्थात् सेमिकन्डक्टर चिप उत्पादन गर्छ । दोस्रो, एआई एप्लिकेसन बनाउन प्रयोग हुने कुडा ल्यांग्वेज मोडल र टेन्सरआरटीजस्ता सफ्टवेयर डिभलप्मेन्ट टुल एनभिडियाले विकास गर्छ । एनभिडियाका एआई प्रोसेसरहरू अत्याधुनिक डेटा सेन्टरमा एआईसम्बन्धी जटिल प्रक्रिया द्रुत गतिमा अघि बढाउन पनि विशेष रूपमा प्रयोग हुन्छन् । सन् २००० को सुरुमा विश्वको पहिलो जीपीपू विकास गरेसँगै एनभिडियाको बजार मौलाउन थालेको थियो । सुरुवाती दिनमा भिडियो गेमहरूको इमेज रेन्डर गर्ने प्रयोजनमा सो जीपीयू चर्चित बन्यो । व्यावसायिक र शैक्षिक क्षेत्रका एआई अनुसन्धानकर्ताहरूले उक्त जीपीयू न्युरल नेटवर्क (एआई विकासको प्रारम्भिक आधार) विकास गर्नेदेखि सुपरकम्प्युटर निर्माणमा प्रयोग गर्न थाले । यो कुरा थाहा पाएपछि नै एनभिडियाले बजार तयार नहुँदै एआई कम्प्युटिङमा बाजी लगाउने निर्णय गरेको थियो, फोर्ब्सले लेखेको छ, त्यही जोखिम मोलेको हुनाले नै अहिले एनभिडियालाई फलिफाप भएको हो ।सन् १९९३ मा हुआङ, क्रिस मालाचोवक्सी र कर्टिस प्रिम गरी ३ जना इन्जिनियरहरूले समय क्रममा कम्प्युटरहरूलाई जटिल किसिमका ग्राफिक्स प्रोसेस गर्न सक्ने बनाउनुपर्छ भन्ने भिजनका साथ एनभिडिया स्थापना गरेका थिए । एनभी अर्थात् नेक्स्ट भर्सन र इन्भिडिया अर्थात् ल्याटिन भाषामा ईर्ष्या शब्द जोडेर एनभिडिया बनाइएको हुआङले बताउँदै आएका छन् । सन् १९९९ मा एनभिडियाले विश्वको पहिलो प्रोग्रामेबल जीपीयू, जिफोर्स२५६ सार्वजनिक गरेको थियो । त्यो बेला पर्सनल कम्प्युटर गेमिङ बजार माथि उठिरहेकाले उच्च रिजोलुसनसहितको भिजिअलका लागि गेमरहरूमाझ जीफोर्स २५६ औधी लोकप्रिय बन्यो । सन् २००० मा माइक्रोसफ्टको एक्सबक्स गेमिङ कन्सोल बनाउने अवसर पाएपछि कम्पनी आर्थिक रूपमा थप मजबुत बनेको थियो । अझै पनि ग्राफिक कार्ड बजारमा यसको एकाधिकारसरह छ । यो कम्पनी भिडियो गेमहरू लगायत जटिल डिजिटल ग्राफिक्समा विश्वव्यापी रूपमा प्रयोग हुने जीपीयूको प्रमुख निर्माता हो । लामो समय भिडियो गेमहरू र एनिमेसनलगायतमा आफूलाई केन्द्रित राखेको भए पनि सन् २०१० पछि जब रिसर्चरहरूले एनभिडियाको जीपीयू एआई विकासमा प्रयोग गर्न थाले, कम्पनीले एआई एप्लिकेसनकै लाग भनेर जीपीपू डिजाइन गर्न थाल्यो । एनभिडियाको अहिलेको उछाल एआई प्रविधि र प्लाटफर्महरूप्रतिको विश्वव्यापी आकर्षणले नै ल्याएको हो । सन् २०१७ मा रिलिज गरिएको एनभिडियाको टेन्सर कोर आर्किटेक्चरलाई एआईको हार्डवेयरतर्फको पाटोमा गेमचेन्जर का रूपमा लिने गरिन्छ । यसले डेटा सेन्टर, स्वचालित सवारी साधान, साइन्टिफिक कम्प्युटिङजस्ता क्षेत्रमा एनभिडियाका लागि नयाा बजार खुला गरिदिएको छ ।गुगल पाल्म२, च्याट जीपीटी४ लगायत लार्ज ल्यांग्वेज मोडलमा आधारित कम्पनीहरूसँगै एआई तस्बिर र भिडियो जेनेरेटिङसम्बन्धी अनेकौं एआई प्लाटफर्महरूले ठूलो आकारको डेटाबेस र ग्राफिक्सहरू व्यवस्थापन गर्न एनभिडियाको जीपीयू प्रयोग गर्न थालेपछि यो कम्पनीको पनि बजार फस्टाएको हो । सन् २०१६ यता स्थिर तवरले आफ्नो एआई बजार विस्तार गर्दै आएको एनभिडियाले सो वर्ष टेस्ला पी १०० जीपीयू, २०१८ मा डिप लर्निङमा प्रयोग हुने भोल्टा जीपीयू आर्किटेक्चर र सन् २०२० मा अहिले धेरैजसो एआई प्लाटफर्मले प्रयोग गर्ने एम्पियर जीपीयू आर्किटेक्चर सार्वजनिक गरेको थियो । पछिल्लो प्रविधिको घोषणापछि यो कम्पनी एआईको उन्नतिबाट सबैभन्दा लाभान्वित कम्पनी बन्न सफल भएको हो ।एआई प्रविधिको दौडमा को अगाडि रहने भन्ने विषय गएको एक वर्षयता सधैंभरि चर्चामा रहँदै आएको छ । ती सबै चर्चाको प्रत्यक्ष फाइदा एनभिडियाले भरपुर उठाएको छ । गत मार्चमा आयोजित एआई कन्फेरेन्समा ओपनएआई र गुगलका पूर्वइन्जिनियर तथा एआई स्टार्टअप एडेप्ट ल्याबका सहसंस्थापक डेभिड लुआनले एनभिडियाका प्रमुख हुआङतर्फ संकेत गर्दै भनेका थिए, तपाईंहरू जो पनि एआईको नयाँ सोच लिएर आउनुभएको छ, आफ्नो व्यावसायिक सफलता चाहनुहुन्छ भने जेन्सेनलाई चेक पठाउन सुरु गरिहाल्नुस् । प्रतिगोटा १० हजार डलरदेखि ८ थानको एक सेटको ३ लाख डलरसम्म पर्ने एनभिडियाका यी एडभान्स्ड चिपहरू प्रविधि कम्पनीहरूले हजारौंको संख्यामा किन्ने गरेका छन् । त्यसको ९५ प्रतिशतसम्मको बजार हिस्सा एनभिडियाले ओगटेको छ ।बिजनेस इन्साइडरको एक रिपोर्टअनुसार आफ्ना नयाँ एआई स्टार्टअपका लागि गएको अप्रिल महिनामा मात्रै प्रविधि कम्पनीहरूले १० हजार यस्ता चिप खरिद गरेका थिए । अमेजन वेब सर्भिस, अल्फाबेट, माइक्रोसफ्ट, मेटा, टेस्लालगायत सबैजसो ठूला टेक कम्पनीको जीपीयूलगायत अन्य चिपको प्रमुख निर्माता बन्न सफल एनभिडिया आगामी दिनमा अझै फस्टाउने एकथरीको विश्लेषण छ । सिलिकन भ्यालीमा एकअर्काका सामान खरिद गर्नेदेखि साझेदारीका विषयमा अघोषित गुटबन्दी गर्दै आएका कम्पनीहरूले एनभिडियाको सन्दर्भमा भने विकल्प पाइरहेका छैनन् । एआईमा छलाङ मार्न सबैले एभिडियासँगै सामान किन्नुपर्ने अहिलको अवस्था छ । सबैलाई घुर्की लाउँदै र आलोचना गर्दै हिँड्ने इलन मस्कले समेत एनभिडियासँगै सामग्री किन्छन् ।तथापि, बजारमा एकाधिकार त्यति रुचाइने विषय होइन । एआई उद्योगमा विशेषतः एनभिडियाको प्रभुत्वलाई लिएर अमेरिकी नियामकहरूले अनुगमन गर्ने चर्चा चलिरहेको छ । बीबीसीसँगको कुराकानीमा प्रविधि विश्लेषक बब ओडनेलले एएमडी, इन्टेलजस्ता कम्पनीहरू पनि एआई बजारमा आक्रमक ढंगले आइरहेका हुँदा एनभिडियाले आगामी दिनमा निकै तेजिलो प्रतिश्पर्धात्मक वातावरण सामाना गर्नुपर्ने धारणा राखेका छन् । कुनै पनि उद्योगले एकाधिकार मन पराउँदैन, उनले भनेका छन्, एनभिडियाको ठूलो बजार आकार छ तर अन्य प्रतिस्पर्धीहरू पनि सँगै माथि आइरहेकाले अबको दिनमा व्यापक चुनौती थपिनेवाला छ ।एनभिडियाका उत्पादनहरूको माग बढेपछि पछिल्ला वर्षहरूमा यसको बिक्री र मुनाफा पनि स्वाट्टै उकालो लागेको भए पनि कतिपय लगानीकर्ताहरूले सेयरको उच्च मूल्यांकनमा प्रश्न उठाउन थालेका छन् । सन् २०२३ को पहिलो त्रैमासिकयता झन्डै १८६ प्रतिशतले कमाइ बढाएको यो कम्पनीले अहिले ऊर्जा, क्लाउड र थप नयाँ हार्डवेयर उत्पादन व्यवसायमा हात हालेर आफूले भविष्यमा लगानीको विविधीकरण गर्ने जनाउ त दिएको छ तर एनभिडियाकै प्रमुख ग्राहकहरू कम्पनीका प्रतिस्पर्धी बन्ने स्थिति देखापरेको छ । अहिलेसम्मको अवस्थामा एआईमा ठूलो लगानी खन्याएका मुख्य प्रविधि कम्पनीहरू सबैले एनभिडियालाई रिझाउने रणनीति लिएका छन् । सबैसँग मुखामुख गर्ने टेस्ला मालिक मस्कले समेत चिपको मामिलामा बोल्ने गरेका छैनन् । तर, अमेरिकी सरकारले अध्यादेश ल्याएर र जापान, चीन, युरोपेली संघका कतिपय देशले उन्नत चिप प्रविधिमा बढाएको लगानीका कारण एकाधिकार लामो समया नरहने संकेत देखापरेको बिजनेस इन्साइडरको आँकलन छ ।एनभिडियाको झन्डैझन्डै एकाधिकारमा कानूनी उल्झन पनि सुरु हुन थालेको देखिन्छ । पोलिटिकोका अनुसार अमेरिकी न्याय मन्त्रालयले एनभिडियाको पछिल्लो उछालले प्रतिस्पर्धाविरोधी कानून उल्लंघन त गरेको छैन भन्ने विषयमा अनुसन्धान गर्ने संकेत दिएको छ । एक ताइवानी अमेरिकीले स्थापना गरेको कम्पनी भएका कारण चीन र रूसले एनभिडियाको बजारलाई कसरी हेर्छन् र भविष्यमा आउने नीतिले नै कम्पनीको आगामी वृद्धिदर कता जान्छ भन्ने छिनोफानो हुने देखिन्छ । तर, प्रविधि बजार बुझेकाहरूले एनभिडियाको आगामी दिशा नवप्रवर्तन, बजार विस्तार र एआई प्रविधिको क्षेत्रमा आउने नयाँ मागबीचको सन्तुलन कायम राख्नुमा रहने याहु फाइनान्सको निष्कर्ष छ ।"
वैदेशिक लगानीप्रतिको विश्वासमा पतञ्जलीले पुर्याएको क्षति,"पतञ्जली योगपीठ तथा आयुर्वेद कम्पनी । भारतमा ठूलो औद्योगिक संस्थानको रूपमा विकास भएको यो कम्पनीले नेपालमा पनि लगानी गर्ने विषयले सकारात्मक सन्देश दिएको थियो । त्यसैले योगगुरु रामदेव हरेकपटक नेपाल आउँदा यहाँका प्रधानमन्त्री, पूर्वप्रधानमन्त्री र मन्त्रीदेखि प्रतिष्ठित व्यक्ति तथा संस्थाहरूले राम्रै सम्मान पनि गर्दै आएका हुन् । पतञ्जलीले आयुर्वेदमा अन्वेषण तथा उत्पादनमा लगानी भएको भए नेपालको आत्मविश्वास अझ बढ्ने थियो । त्यसैले आयुर्वेदिक विश्वविद्यालय, अनुसन्धान केन्द्र, योगशाला, आयुर्वेद औषधि उद्योग र गाई फार्म चलाउन तथा जडीबुटी खेती गर्न कम्पनीले जग्गा किन्ने प्रस्ताव गरेपछि सरकारले हदबन्दी छुट पनि दिएको थियो । तर यो सुविधामा काभ्रेको बनेपामा ५९३ रोपनी जग्गा किनेपछि पतञ्जलीले के गर्यो ? तीन सय ५३ रोपनी जग्गा हाउजिङ कम्पनीलाई बेच्यो । यसरी आयुर्वेद विज्ञानका लागि अनुमति पाएको जग्गा प्लटिङ गरेर पतञ्जलीका सञ्चालकहरूले नाफा त कमाए होलान्, तर यसले रामदेव र पतञ्जलीको विश्वसनियता मात्र होइन, वैदेशिक लगानीप्रतिको आशा र विश्वासमा पनि क्षति पुर्याएको छ । पतञ्जलीलाई ८१५ रोपनी जग्गा किन्न माधव नेपाल नेतृत्वको मन्त्रिपरिषद्ले २०६६ माघमा स्वीकृति दिएको थियो । भूमिसम्बन्धी ऐनअनुसार कुनै व्यक्ति वा निजको परिवारले काठमाडौं उपत्यकाबाहिर पहाडी क्षेत्रमा घरबारीसहित ७५ रोपनीसम्म मात्र जग्गा राख्न पाइन्छ । कृषि उद्योग, प्रतिष्ठान, सार्वजनिक संस्थाको भोगचलनमा रहने जग्गालाई भने त्यही प्रयोजनमा रहिन्जेल ऐनले छुट दिएको छ । यही कानुनी व्यवस्थाअनुसार रामदेवको कम्पनी पतञ्जलीले हदबन्दीभन्दा बढी खरिद गर्ने छुट पाएको थियो । तर छुटमा जग्गा लिएको अढाई महिनामै काष्ठमण्डप बिजनेस होम्स नामको व्यापारिक कम्पनीलाई ३५३ रोपनी जग्गा बेचेको थियो । पहिले हदबन्दी छुटमा किन्न र पछि बेच्न दिने दुवै निर्णय मन्त्रिपरिषद्बाट भएकाले पनि यसमा शासन र शक्तिको दुरुपयोग भएको प्रस्टै छ । उद्योग, व्यवसायको प्रयोजनका लागि हदबन्दी छुट पाएको जग्गा अन्य प्रयोजनमा बिक्री गर्नु कानुनविपरीत हो । तोकिएको प्रयोजन सकिए स्वतः सरकारको स्वामित्वमा आउने जग्गा यसरी अपचलन गरिएको विषयमा गम्भीर अनुसन्धान गरेर संलग्नलाई कानुनी कारबाहीको दायरामा ल्याउन जरुरी छ ।सरकारी पदाधिकारी र पतञ्जलीका अगुवाबीचको मिलेमतोमा भएको बेथितिबारे त्यतिबेलै प्रश्न उठाउने सरकारी अधिकारी पनि नभएका होइनन् । जग्गा बिक्रीका लागि स्वीकृति दिने २०६६ चैत ६ को मन्त्रिपरिषद् निर्णयमा भूमिसुधार तथा व्यवस्थापन विभागका तत्कालीन महानिर्देशक केशरबहादुर बानियाँले लिखित प्रश्न नै उठाएका थिए । तर उनलाई पदीय मर्यादा नाघेको भनेर प्रस्टीकरण सोधेर जिम्मेवारीबाट हटाइएको थियो । जितबहादुर थापालाई महानिर्देशक बनाएको भोलिपल्टै निर्णय कार्यान्वयनका लागि मालपोत कार्यालय काभ्रेलाई पत्राचार गरिएको थियो । काभ्रेका तत्कालीन प्रमुख मालपोत अधिकृत जनार्दन गुरागाईंले समेत थप स्पष्ट हुन आवश्यक रहेको व्यहोरा खुलाएर विभागलाई पत्र पठाएका थिए । तर त्यसलाई बेवास्ता गर्दै तत्कालीन भूमिसुधार तथा व्यवस्था मन्त्रालयका सचिव छविराज पन्तले ५ वर्षभित्र बिक्रीसट्टाभर्ना सक्ने गरी कम्पनीबाट कागज गराई लिखत पास गराउन तोकादेश गरेको कागजातमै खुलेको छ । हदबन्दी छुटको जग्गा निश्चित सर्तमा बिक्री गर्न मिल्ने व्यवस्था भूमिसम्बन्धी ऐनको आठौं संशोधन (२०७६) मा मात्र गरिएको हो, जुन विवादित पनि बनेको छ । ऐनको आठौं संशोधनपछि मन्त्रिपरिषद्ले झापाको गिरीबन्धु टी इस्टेटलाई करिब ३४३ बिघा जग्गा सट्टापट्टाका लागि बिक्री गर्न स्वीकृति दिएको थियो । उक्त निर्णयलाई पनि सर्वोच्च अदालतले बदर गरिसकेको छ । ऐन संशोधनअघि पनि गिरीबन्धुको केही जग्गा बिक्री गरिएको थियो । हदबन्दी छुटको जग्गा बिक्रीका लागि अझ सहज हुने प्रावधानसहितको अध्यादेश गत वैशाखमा ल्याइएको छ । त्यसलाई प्रतिस्थापन गर्ने विधेयक अहिले प्रतिनिधिसभामा छ । यो विधेयकमाथि बहस हुनेछ र संसद्ले पक्कै पनि जिम्मेवार निर्णय गर्ने नै छ । तर, कानुनले बन्देज गरेकै अवस्थामा जग्गा बिक्री गर्न दिने निर्णय भएकामा सम्बन्धित निर्णय अधिकारीहरूलाई जवाफदेही बनाउन जरुरी छ हदबन्दी छुटको जग्गा अपचलनसम्बन्धी यस मामिलामाथि अनुसन्धान र कारबाहीले यस्ता अरू जग्गा अपचलन हुनबाट जोगाउन सक्छ । निश्चित प्रयोजनका लागि हदबन्दी छुट दिइएको जग्गा कहाँ कति छ भनेर मिहिन अध्ययन गरेर दुरुस्त अभिलेख तयार गर्न र नियमन गर्न जरुरी छ । भूमिसम्बन्धी ऐनमै हदभन्दा बढी जग्गा खरिद गर्न वा राख्न स्वीकृति पाएका उद्योग, प्रतिष्ठान, कम्पनी, आयोजना वा कुनै संस्थाले उद्देश्यअनुरूप कार्य गरेनगरेको सम्बन्धमा अनुगमन तथा निरीक्षण गर्न प्रत्येक जिल्लामा समिति रहने व्यवस्था छ । समितिले हरेक आर्थिक वर्ष समाप्त भएको मितिले दुई महिनाभित्रमा विभाग र स्थानीय तहमा प्रतिवेदन पेस गर्नुपर्ने भनिएको छ । यस्तो संयन्त्रलाई सक्रिय बनाएर हदबन्दी छुटको जग्गा संरक्षण गर्नुपर्छ र तोकिएको प्रयोजनमा नरहे सरकारले आफ्नो स्वामित्वमा ल्याउनुपर्छ ।"
समाजवादको भुलभुलैयामा अलमलिएको नेतृत्व,"बीपी कोइरालाको पालामा उठेको समाजवादी विषय मूलतः कृषककेन्द्रित थियो । कृषिमा संलग्न परिवार प्रत्येकलाई खेतीयोग्य जमिन, एक हल गोरुको व्यवस्था मिलाएर ग्रामीण इलाकालाई हराभरा बनाउने बीपीको समाजवादी विचारले मूर्तरूप भने पाउन सकेन । २०७२ सालको संविधानमा समाजवादउन्मुख शासकीय प्रणाली सञ्चालनमा आउने विषय उल्लेख भए पनि अहिलेसम्म व्यवहारमा केही देख्न सकिएको छैन । यता आफ्नो महत्त्व बढाउन स्थापित जनता समाजवादी पार्टी, एकीकृत समाजवादी पार्टीको नेतृत्व तह जनसरोकारका विषयदेखि टाढिएका छन्, सधैं आफ्नो स्वार्थसिद्धिमा लागिरहेका छन् । सत्ता गठबन्धनमा सामेल भएर पनि यी दुई दलको प्रवृत्ति हात्तीको देखाउने दाँतसरह बनेको यथार्थ भुल्न सकिँदैन । यतिबेला मुलुक चरम गरिबीबाट थलिएको छ । पाँच दल सम्मिलित समाजवादी मोर्चाले एक वर्षको अवधिमा सर्वसाधारणको भलाइका लागि सिन्को भाँचेको पाइएन । मूलतः समाजवादी प्रणालीमा प्रत्येक नागरिकको बाँच्ने हक सुरक्षित राख्दै नाना, खाना र छानाको प्रबन्ध मिलाइएको हुन्छ । बदलिएको अवस्थामा समृद्धिलाई पूर्णता दिन आर्थिक र सामाजिक सुधारका साथै कला, संस्कृति, परम्परा, भाषा, साहित्यलगायत बहुआयामिक पक्षलाई पनि समेटिनुपर्छ । मोर्चा एवं पार्टीहरू भने अहिलेसम्म कुहिराको कागसरह बनिरहेका छन्, मार्क्स, लेनिन र माओका सिद्धान्त रटेर समाजवादी व्यवस्था लागू गर्ने भ्रममा बाँचिरहेका छन् । न तिनीहरूले २५ प्रतिशत जनता संलग्न रहेको सहकारी ठगीले जनता प्रताडित भएको देखे, न हातमुख जोर्न धौधौ पर्ने कृषकले दूध, न उखुको भुक्तानी नपाएको विषयमा चासो राखे । त्यस्तै एनसेल, गिरीबन्धु प्रकरणदेखि सुन तस्करी, सरकारी जग्गामा भएको मनोमानी, हिनामिना, माफियातन्त्रलगायत जनतासँग प्रत्यक्ष, अप्रत्यक्ष रूपमा गाँसिएका अपराधहरू विरुद्ध लड्ने हिम्मत देखाएको पनि पाइँदैन । तथापि सानो आकारको दल अर्थात् एकीकृत समाजवादी पार्टीले अब हुने महाधिवेशनमा केन्द्र र जिल्लाबाट दुई हजारभन्दा बढी प्रतिनिधिलाई सहभागी गराउने भएको छ । सर्वसाधारणले भने यस्ता दलीय महाधिवेशन समाजवाददेखि निकै टाढा पुगिसकेको निष्कर्षनिकालेका छन् । भुवनेश्वर शर्मा, चन्द्रागिरि२, काठमाडौं"
पतञ्जलीका नाममा जग्गा हिनामिना,"सत्तामा पुग्ने र जसरी भए पनि पैसा कमाउने, गैरकानुनी काम गर्ने तथा त्यस्तो काम गर्न बाध्य पार्ने प्रकारको राष्ट्रिय नेतृत्वको कार्य एकपछि अर्को गर्दै खुल्न थालेका छन् । कान्तिपुरमा असार ६ मा प्रकाशित समाचारअनुसार २०६६ माघमा तत्कालीन माधवकुमार नेपाल नेतृत्वको मन्त्रिपरिषद्ले बनेपामा पतञ्जलीलाई ८ सय १५ रोपनी जग्गा किन्न अनुमति दिएको थियो । त्यहाँ आयुर्वेदिक अध्ययन संस्थान, योग केन्द्र, गाईपालन, जडीबुटी खेती आदि गर्ने भनिएको थियो । तर सरकारको निर्णय भएको अढाई महिनाभित्रै जग्गा बेच्न अनुमति दिइयो र ३ सय ५३ रोपनी बेचियो । यसरी आयुर्वेद फार्म चलाउने भनेर हदबन्दी छुटमा किनिएको जग्गा अहिले डोजर लगाएर प्लटिङ भइरहेको छ । सरकारले नै यस्तो गरेपछि यस मुलुकमा कसले कसको विश्वास गर्ने ? जनतालाई न्याय कसले गर्ने ? गलत काम गर्नेलाई कानुनबमोजिम तुरुन्तै कारबाही गरियोस् । तुलसीराम खरेल, बिर्तामोड, झापा"
कुकुरलाई यातना किन ?,"इलाम जिल्लामा भएको पशु दुर्व्यवहारको घटनालाई विचार गरौं । तीन युवाले कुकुरको पिल्लालाई ज्यान नगुमाएसम्म यातना दिए । त्यो नृशंस कार्यलाई निर्लज्ज ढंगले खिचेर सामाजिक सञ्जालमा सेयर गरे । मैले अहिलेसम्म भिडियो हेरेको छैन, हेर्ने पनि छैन । म यस्तो दुष्टतालाई प्रोत्साहन दिन चाहन्नँ । म सबै पाठकलाई त्यो भिडियो नहेर्न वा सेयर नगर्न अपिल गर्छु । डिजिटल मिडियाहरूको आजको युगमा दर्शक आकर्षित गर्न जे पनि गर्नेछन् । तिनीहरू भिडियो भाइरल भएको देख्छन् र गहिरो आनन्द पाउँछन् । धन्य हाम्रो समाजमा फेडरेसन अफ एनिमल वेलफेयर नेपाल र प्रहरी अधिकारीहरू छन् । उनीहरूका कारण इलामका ती युवा अहिले पक्राउ परेका छन् । उज्ज्वल श्रेष्ठ, ललितपुर, नेपाल"
'जीबी राईको लोकेसन मलेसियाका गृहमन्त्रीले कन्फर्म गर्नुभएको छ : गृहमन्त्री लामिछाने समाचारमा  बाट लिइएका केही टिप्पणी :,"कति गैरजिम्मेवारीपूर्ण कुरा गरेको, पदीय हैसियत ख्याल नगरी । कतै अन्यत्र जान आदेश गर्ने संकेत त होइन ? गोपाल घिमिरे"
भ्रमहरूको आँखीझ्यालबाट चियाउँदा,"कहिलेकाहीँ त यस्तो लाग्छ, हाम्रो राजनीति भ्रमहरूको विशाल पर्वतमाला हो । के सक्कली र के नक्कली छुट्याउनै गाह्रो । विचार गरौं त, कुनै समय कांग्रेसमा गिरिजाप्रसाद कोइरालाको सर्वसत्तावादविरुद्ध विद्रोह गर्ने शेरबहादुर देउवा असली हुन् कि, आजका विचारविहीन र गतिविहीन शेरबहादुर असली ? नेपालको कम्युनिस्ट आन्दोलनलाई लोकतान्त्रिक प्रतिस्पर्धामा उतार्ने मदन भण्डारीका उत्तराधिकारी माधव नेपाल असली हुन् कि सत्ता र शक्तिका लागि हर्दम गनगन गरिबस्ने ऊर्जाविहीन आजका माधव असली ? नेपालको सबैभन्दा संगठित पार्टी एमालेमा लगातार २० वर्ष बागी बनेर प्रतिस्पर्धा गर्ने केपी ओली असली कि आजका अहंकारी ओली असली ? दसवर्षे द्वन्द्वमा आधार तहका मान्छेलाई विद्रोहको चेतना दिने प्रचण्ड असली कि आफ्ना आसेपासेको स्वार्थमा भुलेर परिणामविहीन हुँदै गरेका भुत्ते प्रचण्ड असली ? विचार गरौं त, नयाँ सुसंस्कृत राजनीतिको शंखघोष गर्दै नो नट् अगेन भनेर उदाएका रवि लामिछाने असली कि सहकारी ठगीमा आरोपित लामिछाने असली ? यहाँ प्रयोग भएका नाम मात्र नाम होइनन्, नेपाली राजनीतिलाई चियाउने आँखीझ्याल हुन् । जहाँबाट हेर्दा देखिन्छन्, अनेकौं विरोधाभास । जुन विरोधाभास नै समकालीन नेपाली राजनीतिका कठोर सत्य हुन् । मान्छेको व्यक्तित्व बन्छ कसरी ? भनिन्छ मान्छेको व्यक्तित्व निर्माणमा तीन चिज सबैभन्दा प्रभावकारी हुन्छन् । पहिलो, व्यक्तिले आफ्ना पुर्खाबाट प्राप्त गरेको आनुवंशिक चरित्र । दोस्रो, भौतिक संसारसँग उसले गर्ने संसर्ग । तेस्रो, व्यक्तिले आर्जन गरेको ज्ञान, चेतना, भावधारा र विवेक । आनुवंशिकी मान्छेको व्यक्तित्वमा आउने पितृहरूको प्रसाद हो । तर त्यतिले मात्र मान्छे पूर्ण हुँदैन । त्यसपछि, मान्छेको व्यक्तित्व निर्माणमा महत्त्वपूर्ण हुन आउँछ, व्यक्तिको सामाजिकीकरणको प्रक्रिया । अर्थात्, उसको भौतिक संसार । उसको संगत । घरपरिवार, साथीभाइ । स्कुल, कलेज । उसले चढेका सुख र दुःखका पहाड । त्यसपछि आउँछ, लौकिक संसारले दिएको अनुभव, ज्ञान र त्यसको लहरबाट निर्मित भावधारा । भनिन्छ मान्छेको व्यक्तित्व निर्माणको प्रमुख तत्त्व हो आत्मचेतना । अथवा, मान्छेले आफूलाई चिन्न र बुझ्न आफैंभित्र निर्माण गरेको प्रकाश । संसारलाई हेर्ने र बुझ्ने संवेगात्मक दृष्टि । आत्मसंयमता र आत्मपरख गर्ने सामर्थ्य । आन्तरिक संघर्ष, प्रतिबद्धता र विवेक । यिनै अनेकौं भावधारा, अनेकौं रङ र सुगन्धको संयोजनबाट बन्ने एक अद्भुत चिज हो मान्छेको व्यक्तित्व । मान्छेको व्यक्तित्वमा विरोधाभासचाहिँ आउँछ कसरी ? यो प्रश्नलाई बुझ्न केही विरोधाभास हेरौं । उदाहरणका लागि कुनै नेता एक दिन भयंकर क्रान्तिकारी र अर्को दिन भयंकर प्रतिक्रान्तिकारी हुन पुग्छ कसरी ? एक समय दौलत, सुख, सुविधा सबै त्यागेर, हाँसीहाँसी कारावास भोग्न तयार मान्छे, केहीपछि शक्ति, सम्पत्ति र भोगविलासमा लिप्त र भ्रष्ट हुन्छ कसरी ? कुनै समय निष्ठा र मूल्यमान्यताको उदाहरण बनेको व्यक्ति, अर्को दिन त्यही निष्ठाको सिँढीबाट ढुनमुनिँदै झर्छ कसरी ? एक दिन, हजारौं निर्धा मान्छेलाई अधिकारका लागि लड्न प्रेरित गर्ने नायक, अर्को दिन तिनै हजारौंको खलनायक बन्छ कसरी ? पर भीडमा हेर्दा भगवान् जस्तो देखिने कुनै मान्छे यथार्थमा भ्रष्ट, ठग र पतीत हुन्छ कसरी ? यहाँ सोध्न खोजिएको प्रश्न के हो भने, मान्छेभित्र दोहोरो व्यक्तित्व र विरोधाभास बन्छ कसरी ? अर्थात्, कुनै नेता सत्तामा पुग्दा एउटा र सडकमा हुँदा अर्कौ हुन्छ कसरी ? आन्दोलनमा हुँदा एउटा र मन्त्री हुँदा अर्को बन्छ कसरी ? चुनावमा एउटा रंग र चुनावपछि अर्को रंगको देखिन्छ कसरी ? अथवा, मान्छे यस्तो बेकामे, पत्रु र दोग्ला बन्छ कसरी ? यी प्रश्न हुन्, हाम्रो राजनीतिक नेतृत्वको पतनलाई वर्णन गर्ने स्वयंसिद्ध चित्रहरू । सत्ताका लागि भयंकर गणतन्त्रवादी राजावादी हुन सक्ने र भयंकर कम्युनिस्ट चर्को बुर्जुवा हुन सक्ने राजनीति चलेको देश हो नेपाल । जहाँ सुशासनको कुरा गर्नेहरू सबैभन्दा भ्रष्ट भएर निस्किन्छन् र समाजवादको कुरा गर्नेमा देखिन्छ जब्बर व्यक्तिवाद । स्वभावतः मनमा प्रश्न आउँछ, कसरी बन्छन् नेताहरू यति धेरै दोग्ला, जसलाई देख्दा समाजका नामुद ठग पनि लाजले शिर झुकाऊन््् ?भनिन्छ मान्छेको व्यक्तित्व स्वयंभित्रका विरोधाभासहरूको अन्तरविरोध र एकताबाट निर्माण हुन्छ । यहाँ विरोधाभास भनेको मान्छेको व्यक्तित्वमा आउने सकारात्मक र नकारात्मक प्रवृत्तिको सम्बोधन हो । जो मान्छे संसारिक जीवन सँगसँगै जन्मन्छन् र हुर्कंदै जान्छन् । जस्तो, मान्छेसँग दैनिक जीवन संघर्षमा ठोकिन आउने अनेकौं घटनाले ऊभित्र माया, प्रेम, सद्भाव अदि सद्गुण मात्र निर्माण गर्दैन, रिस, आवेग, प्रतिशोध, लालसा, तिर्सना र अतृप्ति पनि निर्माण गरिरहेको हुन्छ । जस्तो, एउटा किसान मालिकको ज्यादतीका विरुद्ध लडिरहँदा, ऊभित्र मुक्तिको चाहना त प्रबल हुन्छ नै, म मालिक भएँ भने भन्ने प्रतिशोधी भावना पनि सँगै हुर्किरहेको हुन सक्छ । एउटा विद्रोही युवक विद्रोहमा सरिक हुँदा उसले स्वतन्त्रताको नेतृत्वमात्र गरिरहेको हुँदैन, ऊभित्र एक शक्तिशाली नायक बन्ने तृष्णा पनि हुर्किरहेको हुन सक्छ । केटाकेटीलाई ठ्लूो मान्छेले कान निमोठ्दा ऊभित्र निर्माण हुने प्रतिक्रिया हामीले सुनेका छौं पख म तँलाई ठूलो भएपछि देखाइदिन्छु । द्वन्द्वका बेला माओवादीको मुखैमा थियो सिंहदरबारमा लालझन्डा गाडिन्छ । यो आफैंमा आफ्नो प्रभुत्व निर्माण गर्ने लोभ थियो । त्यो समय माओवादीहरू भाषणमा भन्ने गर्थे जनयुद्ध सफल भयो भने सहरका ठूलाघर मजदुर किसानका हुनेछन् । यसो भन्नुको एउटा आशय अवश्य नै न्याय हो । तर अर्को हो स्वयंमा निहित लोभ, मोह, तृष्णा र प्रतिशोधको अभिव्यक्ति । एउटा मान्छे जातीय एकाधिकारविरुद्ध लडिरहँदा ऊभित्र कुनै अमूक जातविरोधी भावना त जागृत हुन्छ नै, सँगसँगै आफू एउटा शक्तिशाली जातको नायक बन्ने तृष्णा पनि हुर्किरहेको हुन सक्छ । जातीय मुक्ति आन्दोलनका नायकहरू जातवादी भएको हामीले यत्रतत्र देखेकै छौं । यस्तो यसकारण हुन्छ कि एउटा विद्रोहीसँग विद्रोहको चेतनासँगै दमित बसेको हुन्छ निजी सुखको सपना र तृष्णा । यी विपरीत सपनाहरूले मान्छेभित्र निरन्तर द्वन्द्व मच्चाइरहन्छन् । त्यो द्वन्द्वमा कहिले सकारात्मकता प्रबल हुन्छ, कहिले नकारात्मकता । जोसँग आफैंभित्रका नकारात्मकता र विरोधाभाससँग जुध्ने आत्मगत शक्ति प्रबल हुन्छ, ऊ जोगिन्छ । जोसँग लड्नका लागि सकारात्मक ऊर्जा र आत्मगत शक्ति कमजोर हुन्छ ऊ सकिन्छ । साधारण मान्छेको जीवन यसरी नै थाहै नपाई पलपल आन्तरिक द्वन्द्व र व्यक्तित्वको टकरावमा गुज्रिरहेको हुन्छ, जो स्वयंलाई पत्तै हुँदैन ।एकैछिन यो सन्दर्भलाई सत्ता, राजनीति र नेतृत्वसँग जोडेर हेरौं । जस्तो, जब एउटा नेता शक्तिमा आउँछ, ऊसँग उसका सकारात्मक र नकारात्मक प्रवृत्ति पनि सँगै सत्ता र शक्तिमा आउँछन् । हिजो साधारण अवस्थामा उसका नकारात्मक पक्षलाई कानुन, निष्ठा, नैतिकता, पार्टी अनुशासन, आन्दोलनको दबाब र धपेडीले नियन्त्रित राखेका थिए । त्यसैले हिजो ऊभित्र सकारात्मक व्यक्तित्व प्रबल थियो र नकारात्मक व्यक्तित्व सुषुप्त थियो । तर जब ऊ शक्तिमा आइपुग्यो, उसलाई नियन्त्रण गर्ने शक्ति अर्थात्, कानुन, निष्ठा, नैतिकता, अनुशासनभन्दा ऊ बलियो भएर आयो । त्योसँगै ऊभित्रको सुषुप्त लोभ, लालच, तृष्णा पनि बलियो हुँदै गयो । त्यसपछि भयो के भने उसले आफ्नो वरिपरि धन, दौलत देख्न थाल्यो । वरिपरि सेवक, चाकर देख्न थाल्यो । वरिपरि शक्तिको रापताप देख्न थाल्यो । उसका अगाडि स्वयं ऊभित्र सुषुप्त बसेको लोभलाई जागृत गर्ने रंगीचंगी संसार प्रकट हुन थाल्यो । उसको दमित तृष्णा जाग्दै गयो । ऊभित्र निदाएर बसेको लोभ जाग्दै गयो । ऊभित्रका विरोधाभास टकराउन थाले । कहिले उसलाई सकारात्मक प्रवृत्तिले झकझक्याउँथ्यो, कहिले नकारात्मक प्रवृत्तिले । बिस्तारै बिस्तारै नकारात्मकता प्रबल हुँदै गयो । ऊभित्रको लोभ बिस्तारै पहिलेभन्दा शक्तिशाली बनेर देखापर्यो । यदि ऊभित्र निहित ज्ञान र विवेक प्रभावशाली भएको भए, लोभ, मोह, तृष्णा नियन्त्रित हुने थिए । तर दुर्भाग्य, ऊभित्र ज्ञान र विवेकभन्दा लोभ, मोह र तृष्णा प्रभावशाली बनेर देखापर्यो । त्यसपछि सबै कुरा चौपट हुँदै गयो । असलमा यहींनेर नेतृत्वको खास परीक्षा सुरु हुन्थ्यो । यस्तो परीक्षा, जहाँ ऊभित्रका नकारात्मक र सकारात्मक व्यक्तित्व टकराउँदा, ज्ञान, विवेक र निष्ठाको ऊर्जाले लोभ, घृणा र तृष्णालाई परास्त गर्न सकोस् । तर भयो के भने, यहींनेर नेतृत्वका ज्ञान, विवेक र निष्ठा कमजोर देखा परे र ऊ इतिहासको महान् परीक्षामा असफल हुन पुग्यो । यसरी नेतृत्व बिस्तारै पतन हुँदै गयो र नेतृत्वसँगै सकिँदै गयो ऊभित्रको ज्ञान, विवेक, राजनीति । र, बदलामा उपस्थित हुन पुग्यो एक भद्दा, लोभी र पतनशील मान्छे । यस्तो मान्छे, जसले नेता त के एक साधारण मान्छे बन्ने योग्यतासमेत गुमाउँछ । मान्छेको व्यक्तित्वमा देखापर्ने विरोधाभासको अर्को कारण हो, रूप र चरित्रको बेमेल । मान्छेले समाजका अगाडि देखाउनुपर्ने रूप एउटा छ, आफैंभित्र निर्माण भएको चरित्र अर्कै छ । रूप र चरित्रको यो विरोधाभासले मान्छेको व्यक्तित्वलाई भयंकर दोग्ला बनाउँछ । उदाहरणका लागि हाम्रा नेतालाई हेरौं । जस्तो देखिनुपरेको छ भयंकर ज्ञानी, तर ज्ञानको धोक्रो खाली छ । जसले जीवनमा बेइमानीभन्दा धेरै केही गरेनन्, तर देखिनुपरेको छ भयंकर इमानदार । जसले जीवनमा षड्यन्त्रलाई नै राजनीति बनाए, तर गर्नुपरेको छ विचारको कुरा । जसको मन पैसा, सत्ता र शक्तिको लोभ, मोह र तृष्णाले भरिएको छ तर देखिनुपरेको छ इमानदार । जसका वरिपरि बिचौलिया मात्र छन् तर देखिनुपरेको छ भयंकर साधु । दुनियाँका अगाडि क्रान्तिकारी देखिनु छ, तर त्यही क्रान्तिको भारी बोक्न ऊसँग काँध छैन । बोल्दा भयंकर जान्ने देखिनुपरेको छ तर आफ्ना ज्ञानका सीमाले आफैंलाई धोका दिन्छन् । जसले बिहान उठेदेखि मध्यरातसम्म अंकगणित र जालझेल सोच्नुपर्छ र गर्नुपर्छ नैतिकताको भाषण । अर्थात्, मान्छे जब आफ्नै सार्वजनिक छवि र चरित्रको विरोधाभासले थिचिन्छ, निस्कन्छ बडो दोग्ला भएर ।यसैगरी, मान्छे बिग्रने अर्को कारण हो, ऊभित्रको सपना र क्षमताको विरोधाभास । जस्तो, जब नेतृत्वको सपना र उसको क्षमताबीच सन्तुलन रहन्छ ऊ जे हो, त्यही देखिन्छ । उसको व्यक्तित्वमा कुनै विरोधाभास हुँदैन । तर व्यक्ति स्वयंका सपना र महत्त्वाकांक्षा पूरा गर्न ऊसँग भएको क्षमताले पुग्दैन, यस्तो बेला नेतृत्व असन्तुलित बन्न पुग्छ । अर्थात्, जब व्यक्तिका सपना र उसका सीमा फरक पर्छन्, व्यक्ति भयंकर दोग्ला, बहुरूपी र खतरनाक बनेर निस्किन्छ । त्यसो त, त्यो बेलासम्म मान्छेको असली अनुहार देखिँदैन, जुन बेलासम्म ऊ दायित्वभन्दा पर बसेर प्रश्नमात्र गरिरहन्छ । जब दायित्वमा आउँछ, त्यो बेला उसको क्षमता प्रकट हुन्छ र देखिन्छन् उसका सीमाहरू । त्यसपछि, आफ्नै सपना र सीमाबीचको दबाब झेल्न नेतृत्वले अनेक अप्राकृतिक उपाय सुरु गर्छ । गुट बनाउँछ । भ्रष्टाचार गर्छ । दलाली गर्छ । षड्यन्त्र गर्छ । लेनदेन गर्छ । यसरी नेतृत्व भयंकर भ्रष्ट, चरित्रहीन र विरोधाभासपूर्ण बनेर निस्किन्छ । अर्थात्, मान्छेको मुखुण्डो बिस्तारै बिस्तारै च्यातिँदै जान्छ र प्रकट हुन्छ असली रूपमा । यसरी, प्रकट हुन्छ एक कुरूप अनुहार । वस्तुतः नेपाली राजनीतिमा आज जे भइरहेको छ, त्यो नेताहरूको असली रूपको प्रकट मात्र हो । अर्थात्, असलमा नेता जे हुन्, त्यो देखिएको मात्र हो । उनीहरूको मुखुण्डो च्यातिएको मात्र हो, जहाँभित्र छोपिएको थियो उनीहरूको चरित्रहीन, क्षमताहीन, लोभी, भ्रष्ट र मृगतृष्णाले भरिएको नैतिकहीन अनुहार । साधारण मान्छेभित्र निहित विरोधाभास, अन्तरद्वन्द्व, लोभ, मोहको नियन्त्रण सामाजिक मूल्यमान्यता, निष्ठा, अनुशासन र कानुनले गरिरहेका हुन्छन् । तर जब नेताको कुरा आउँछ, उसलाई नियन्त्रण गर्ने सामाजिक बन्धन र कानुन ऊभन्दा कमजोर बन्न पुग्छ । अतः नेताले कानुनबाट नभई आफ्नै निष्ठा र नैतिकताको कसीबाट आफूलाई पवित्र र निर्मल बनाउने दायित्व लिनुपर्छ । खासमा नेतासँग स्वयंभित्रको लोभ, मोह, अनैतिकता र स्वार्थसँग द्वन्द्व गर्ने र विजयी हुने शक्ति प्रबल हुनुपर्छ । नेता भनेको आफ्ना दुविधामाथि विजयी हुने यस्तो व्यक्तित्व हो, जो स्वयंभित्र लडेर विजय प्राप्त गर्ने योग्यता राख्छ । भन्नु पर्दैन कि, आत्मसंयम, आत्मचेतना र साधनाले मात्र मान्छेले आफूभित्रका दुर्गुणमाथि विजय प्राप्त गर्छ । तर आज हामी जसलाई नेता भन्छौं, उनीहरूभित्र के यस्तो योग्यता छ ? आफू जलेर स्वच्छताको परीक्षण गर्ने योग्यता । कुनै नेता कति पटक कुन पदमा पुग्यो, त्यो महत्त्वपूर्ण हुँदैन । महत्त्वपूर्ण हुन्छ, आफ्नै व्यक्तित्वलाई जोगाउन उसले गरेको आफैंसँगको संघर्ष कस्तो थियो । महत्त्वपूर्ण हुन्छ, आफ्नो इमान, नैतिकता र निष्ठालाई कञ्चन राख्न उसले कसरी आफैंलाई अग्निमा होम्यो । राजनीतिमा निष्ठा, नैतिकता र गरिमा रहने भने नेताको व्यक्तित्व रहँदैन र त्यसपछि ऊसँग केही पनि रहँदैन । नेताज्यू हेक्का राख्नुहोला कि तपाईंले आफैंभित्रको निष्ठा, नैतिकता र इमानको युद्ध हार्नुभयो भने अरू हजारौं युद्ध जिते पनि त्यसको कुनै अर्थ हुँदैन ।"
जलविद्युत् विकासले मासिँदै पहाडको जलचक्र,"नेपाल जलस्रोतको धनी देश भन्ने नारा पुरानो भइसक्यो । यहाँ ६ हजार खोलानाला रहेको दस्ताबेजमै उल्लेख छ । जलचक्रमा सक्रिय योगदान गर्ने लगभग एक सय दिन पर्ने मनसुनको पानी, उच्च हिमाली तहमा हुने हिमपात, सुक्खा मौसममा प्राप्त भूमिगत जलस्रोत जल सन्तुलनका प्रमुख आधार हुन् । यसरी जलचक्रको सतही पानीको बहाव, मापन र मौसमअनुसार हुने परिवर्तनको आफ्नै गतिशील अवस्था छ । उत्पत्तिका आधारमा नेपालमा भएका नदीहरू मुख्यतः तीन प्रकारका छन् उच्च हिमाली क्षेत्र, मध्यपहाड र चुरे क्षेत्रबाट उत्पत्ति भएका नदी । यीमध्ये हिमाली क्षेत्रबाट उत्पत्ति हुने नदीको स्रोत हिउँ तथा वर्षात् हो भने मध्यपहाड र चुरे शृंखलाका नदीहरूको स्रोत वर्षात् मात्रै पानी हो । हिउँ पग्लिएपछि यस्ता नदीहरूको आधारभूत जलप्रवाह सक्रिय हुन्छ । मध्यपहाड र चुरेबाट उत्पत्ति हुने नदीको बहावको मुख्य आधार भने हजारौं मूलबाट प्राप्त भूमिगत जलस्रोत हो । अहिलेको अवस्थामा पहाडी क्षेत्रका लागि खानेपानी, कृषि मात्रै होइन सुक्खा मौसममा चाहिने पानी र त्यस क्षेत्रको पारिस्थितिकी प्रणाली सन्तुलनका लागि भूमिगत जलस्रोत नै निर्विकल्प रहिआएको छ ।नेपालमा धेरैजसो खोलाको इजाजत लिएर जलविद्युत् निकाल्ने क्रम अत्यधिक छ । अहिले खोला भन्नेबित्तिकै जलविद्युत्, जलविद्युत् भन्नेबित्तिकै त्यसबाट प्राप्त आम्दानीमा मात्र ध्यान केन्द्रित देखिन्छ । सरकारी तवरमा पनि जलविद्युत्को उत्पादन गर्न स्वदेशी तथा विदेशी कम्पनीलाई दह्रो नाफामूलक लगानीको स्रोतका रूपमा व्याख्या हुँदै आइरहेको छ । जल, जलाधार, जल प्रकृतिसँग सम्बन्धित अनेक अन्तरसम्बन्ध र यसमा आधारित पारिस्थितिकी प्रणालीका कुरा कहिल्यै पनि गरिँदैन । त्यति मात्रै होइन, एउटा जलाधार तथा नदीभित्र कति जलविद्युत् उत्पादन गर्न दिने तथा कति क्षमताको जलविद्युत् वातावरणीय हिसाबले उपयुक्त हुन्छ भन्ने कतै चर्चा गरिएको पाइँदैन । त्यसैले जलविद्युत् योजना र नदीको अत्यधिक बहाव तथा आधारभूत बहावको हेक्का पनि राखिँदैन । यसको प्रत्यक्ष उदाहरण त माईखोलामा मात्र १० वटा जलविद्युत् आयोजना चालु अवस्थामा छन्, अरू थपिने क्रममा छन् । तीनचारवटा जलविद्युत् आयोजना बनेर सञ्चालित भएका खोला थुप्रै छन् । हुन त वातावरणका लागि भनेर कम्तीमा पनि १० प्रतिशत पानी खोलामा छाड्नुपर्ने नियम छ । तर हाम्रो जलविद्युत् नीति तथा सम्झौता यस्ता छन् कि नदीको आधारभूत बहाव र सुक्खायाममा हुने बहावका बेला प्रतिएकाइ बिजुलीको मूल्य बढी दिने कारण सुक्खायाममा पनि सम्पूर्ण खोला सुकाएर बिजुली उत्पादन गर्ने गरिएको छ । जसको एक उदाहरण पाँचथरको हेवा खोला हो । तल्लो हेवा खोला जलविद्युत् आयोजनाका कारण यो खोला सुकेको छ ।जतिवटा मन लाग्यो त्यतिवटा जलविद्युत् योजना एउटै नदीमा बनाउन दिने र वातावरणीय बहावले पानी छाडेको खासै अनुगमन नगर्ने प्रवृत्ति छ । जसका कारण एउटै नदीमा ७८ पटकदेखि १२१३ ठाउँमा बहाव परिवर्तन हुने, बहावलाई खण्डीकरण गरेर सुक्खा बगरमा परिणत गर्ने, सुरुङले गर्दा प्राकृतिक पुनर्भरणका बाटामा क्षति पुर्याउने देखिन्छ । यसरी बनेको जलविद्युत् अवरोधले नियमित गेग्रान थुप्रिने, पानीसँगै उपलब्ध जलचरलाई चाहिने पौष्टिक तत्त्व हराउँदै जाने, पानीको तापक्रम वृद्धि हुने र पानीमा हुने घुलित अक्सिजन कम हुँदै जाने अध्ययनले देखाएको छ । खोलामा नियमित जलप्रवाह नहुँदा तल्लो क्षेत्रमा लेउ प्रजातिका वनस्पतिको विस्तार हुन्छ, त्यसले सम्पूर्ण जलीय प्रणालीलाई असर पार्छ । संयुक्त राष्ट्रसंघ दिगो विकास लक्ष्यअन्तर्गतका कतिपय लक्ष्य प्राप्तिका लागि जथाभाबी बनाइएका जलविद्युत् आयोजनाले चुनौती थप्ने देखिन्छ ।हाम्रा सबैजसो जलविद्युत् नदी प्रवाहमा आधारित हुन् । एउटै नदीले धेरै ठाउँमा बहाव परिवर्तन गर्छ । सुक्खायाममा पूरै नदी सुकाउँदा प्राकृतिक बहावमा असर पर्छ, त्यसले जलीय पारिस्थितिकी प्रणालीलाई पूर्ण नष्ट गर्छ । नदीमा निर्बाध तलमाथि गर्ने माछा तथा अन्य जलचरको जीवन प्रणालीलाई ध्यान नदिई धेरैजसो योजनाले बाँध निर्माण गर्ने गरेका छन् । हामीले एउटै नदीमा थुप्रै बाँध बनाइरहेका छौं, उता युरोप र उत्तर अमेरिकातिर थुप्रै बाँध भत्काइराखेका छन् । यस्तो जलविद्युत्का लागि बनाइएका बाँध भत्किरहेको पछिल्लो उदाहरण फ्रान्सको सेलुन खोला हो । यहाँको बाँध गत वर्ष भत्काइएको थियो, यसपछि लोप भइसकेका माछाको प्रजाति पुनः यही खोलामा देखिएको हालैको अध्ययनबाट पुष्टि भइरहेको छ । जलविद्युत्का लागि मात्रै खोलानदीको पानी प्रयोग गर्दा ऊर्जा, कृषि र पानी संस्कृतिको अन्तरसम्बन्धमा पनि ठूलो असर परेको छ । जसले गर्दा परम्परागत रूपमा बनेर सञ्चालित हुँदै आएका कुला पनि नष्ट भएको, धार्मिकसामाजिक संस्कारलाई स्वच्छ पानी उपलब्ध नभएको र खानेपानीका लागि पहिलेका मूल पनि नष्ट भएको प्रत्यक्ष देखिइसकेको छ । त्यसैले जलविद्युत्मा मात्र लागेको सरकारको एकल दृष्टिले गर्दा जलाधारको प्राकृतिक स्वरूप त्यसभित्रको जलचक्र, जलीय पारिस्थितिकी प्रणाली, थुप्रै जलाधारमा आधारित जैविक विविधता, तिनीहरूको बासस्थान र जल सन्तुलन पनि पूर्णरूपमा बिथोलिएको छ । यसमा ध्यान दिन कुनै सरकारी निकाय छ जस्तो पनि देखिँदैन । हाम्रा नीति, रणनीति र कार्यक्रम कुनैले पनि यसलाई सम्बोधन गरेको पाइँदैन । यस क्षेत्रमा कहिले कसैले पनि केही तथ्य संकलन गरी जानकारी राखेको पनि पाइँदैन । त्यसैले यस विषयमा सम्बन्धित सरकारी निकायले नीति निर्माणको पहल गरी तुरुन्तै तथ्य र यथार्थ बाहिर ल्याउन गम्भीर अध्ययन र अनुसन्धान गर्न अत्यन्त जरुरी छ । जलविद्युत् विकासले गर्दा जलीय पारिस्थितिकी प्रणालीमा ठूलो प्रभाव पारेको छ । पहिले बनाएका कुनै पनि जलविद्युत्का संरचनामा माछा तथा अन्य जलचरलाई स्वतन्त्र हिँडडुल गर्न चाहिने संरचनाको निर्माण गरेको देखिँदैन । जुन नदीबाट जलविद्युत् उत्पादन गरिएको छ, धेरैले त जलीय पारिस्थितिकी प्रणालीको प्राकृतिक स्वरूप गुमाइसकेका छन् । थुप्रै जलविद्युत् तथा बाटोका लागि बनाइएका सुरुङ संरचनाले परम्परागत पानीका स्रोतको पुनर्भरण हुने बाटोलाई नोक्सान गरी थुप्रै मूल सुकाइदिएको यथार्थ हाम्रो अगाडि छ ।जलविद्युत् मुख्यतया पानीको उपलब्धतामा भर पर्छ । अहिले मनसुनी वर्षामा आएको बदलाव र जलवायु परिवर्तनले हिमालय क्षेत्रमा परेको प्रभाव ठूलो चुनौती भइसकेको छ । जसले गर्दा सुक्खायाममा जलविद्युत् आयोजनाको पूर्ण क्षमताको केवल ५० प्रतिशत उत्पादनमा झर्ने गर्छ । जलप्रवाहमा भर पर्ने जलविद्युत् प्रणाली प्राकृतिक प्रकोप र त्यसैसँग सम्बन्धित तल्लो तथा उपल्लो तटीय क्षेत्रमा हुने बाढीपहिरोले बन्ने बाँधबाट पनि धेरै प्रभावित छन् । जलविद्युत्का लागि बनाइएका बाँधले न जलवायु समकूलनलाई सम्बोधन गरेका छन्, न त पूर्ण रूपमा सफा र कार्बन उत्सर्जनको शून्यता कायम गर्छन् । तिनीहरूले जलीय जैविक विविधता खलबल्याउने, जमिनमा भएका वनस्पति तथा जीवजन्तुमा असर गर्ने, पानीको तापक्रम बढाउने, खोलामा पानीको बहाव खण्डीकरण गर्ने गर्छन् । पानीको बहावले खोला किनारमा हुने थेग्रान र त्यहाँ जम्मा हुने पानीेलाई नोक्सान गर्ने, भूमिगत जलस्रोतको पुनर्भरणमा अत्यधिक असर पुर्याई जलचक्र र जलसन्तुलन पूर्ण असर पुर्याउँछन् । यसरी नासिँदै र मासिँदै गएका खोला र नदीको प्राकृतिक परिदृश्य बचाउन, जलिय पारिस्थितिकी प्रणालीबाट प्राप्त सेवा निरन्तर प्रवाह हुनका लागि वर्तमान नीतिको पुरावलोकन गर्नुपर्ने देखिन्छ । खोलानालाको पानीखाद्यान्नऊर्जापारिस्थितिकी प्रणालीबीचको प्राथमिकता निर्धारण गर्नुपर्छ । हाम्रोजस्ता मुलुक जलवायुजन्य विपद्बाट अति प्रभावित भइरहेका छन्, भविष्यमा अझै बढी प्रभावित हुने प्रक्षेपण भइरहेको छ । बढी पहाडी भूबनोट भएको देशमा जलविद्युत् आयोजनाको निर्माण गर्नुअगाडि त्यसको भौगर्भिक र जलवायुजन्य जोखिम न्यूनीकरणका लागि आवश्यक विश्लेषण अति जरुरी छ, जुन पक्ष अहिलेसम्म ख्याल गरिएको छैन । यसका लागि अन्तरमन्त्रालय समन्वय आवश्यक छ । हाम्रा रणनीति तथा नीतिहरूले पनि यससम्बन्धी पानीको बहुपक्षीय अन्तरसम्बन्धलाई यथार्थपरक रूपमा समेटेको देखिँदैन ।उत्पादनकर्ताको इच्छाअनुसार जुन खोलामा जति मात्राको पनि उत्पादन अनुमति दिने, वर्षौंसम्म झोलामा खोला बोकेर लगानीकर्ता खोज्दै हिँड्ने, नाम मात्रको वातावरण प्रभाव मूल्यांकन बनाउने प्रक्रियालाई पुनर्विचार गर्नुपर्छ । त्यसका लागि खोलाको प्राकृतिक बहाव, भौगोलिक अवस्था, खोलाको पानीको अन्य उपयोग, परिस्थिक प्रणालीमा योगदान जस्ता पक्षलाई विचार गर्नुपर्छ । यसरी उपयुक्त स्थानमा खोलाको अवस्था हेरेर जलविद्युत् आयोजनाको कार्यान्वयन गर्दा जलवायुजन्य विपद्बाट आयोजनालाई हुने नोक्सानी पनि कम गर्न सकिन्छ । जसको उदाहरण भनेको भोटेकोशी नदीमा गएको जुरेको पहिरो हो । खोलानदीमा आउने पहिरो तथा पहिरोले नदी थुनिनाले बन्ने बाँध जलविद्युत् आयोजनामा पर्ने मुख्य नोक्सानी हुन् ।मध्यपहाडका खोलानदीलाई बिजुलीका लागि मात्र सम्झिने हो भने धेरैजसो पहाडले ओगटेको हाम्रो देश र जमिनजलजंगल जस्ता पारिस्थितिकी प्रणालीबाट जनजीविका धानिरहेको देशको अवस्था जलवायु परिवर्तनको भुमरीले अझै बिगार्न गई समानुकूलनको आधार गुम्दै जाने देखिन्छ । यस्तो अवस्थामा अब पहाडमा भएका खोलाहरूको जलमा आधारित आयोजनाको विकास गर्दा पानीखाद्यान्नउर्जापारिस्थितिकी प्रणालीबीच अन्तरसम्बन्धको प्राथमिकीकरण गर्नुपर्छ । यस्तै, जलवायु परिवर्तनको समानुकूलनका आधारलाई सँगसँगै अगाडि बढाउनु अत्यावश्यक देखिन्छ । अन्यथा हिमालमा हिउँ मात्र पग्लेको देख्ने र त्यसकै चर्चा गर्नेहरू, पहाडमा जलचक्र र जल सन्तुलन बिग्रेको नदेख्ने हाम्रा नीति निर्माताहरू कसरी प्राकृतिक प्रणालीबिनाको उजाड पहाडमा रमाउन सक्लान् र ? रिजाल त्रिभुवन विश्वविद्यालय भूगर्भशास्त्र केन्द्रीय विभागका सहप्राध्यापक हुन् ।"
जनताका खास नेता,"मकवानपुरको अतिदुर्गम राक्सिराङ गाउँपालिका४ चैनपुरमा २०४२ सालमा रूपचन्द्र विष्ट (थाहा) ले एउटा सभा आयोजना गरे । सभामा उपस्थित भीडलाई नमस्ते गर्दै एक जनालाई अगाडि बोलाए । चारऔंले लगौंटी मात्र लगाएका, जाबी झोला भिरेका एक पुरुष संकोच मान्दै उनी अघिल्तिर पुगे । जब विष्टले उनलाई सभापतित्व गराए, त्यसबेला उनी आत्तिएजस्ता देखिएका थिए । करिब साढे एक घण्टा सञ्चालन भएको सभा सकियो भनेर उनैले विसर्जन गरे । उनी थिए मैते चेपाङ । त्यही दिनपछि उनी गाउँको थाहा अभियानका प्रचारक मात्र बनेनन्, अन्याय र अत्याचारविरुद्ध बोल्न थाले । चेपाङ अहिले जीवित छैनन्, तर उक्त क्षेत्रका चेपाङमा जागरण भर्न उनले पुर्याएको योगदानको अझै पनि चर्चा हुने गर्छ । विष्ट २०३८ सालको चुनावमा गाउँ घुम्ने क्रममा साबिक सरिखेत गाविसको भावरमा पुगेका थिए । त्यहाँ एक तामाङनी दिदीलाई मल बोक्न सघाए । दिदीले मकै भुटेर खुवाइन्, उनले २० डोका मल बोके । विष्टले त्यतिबेला भावरमा जम्मा भएका स्थानीयलाई भनेका थिए, उनले मलाई मकै भुटेर खुवाइन्, मैले मल बोकिदिएँ बराबरी भयो । जनप्रतिनिधि भएर विष्टले जनतासँग गरेका सद्व्यवहारका यी केही प्रतिनिधि घटना हुन् । मकवानपुरका चेपाङ बस्तीका अगुवाको मनमा विष्टको सम्झना ताजै छ । नयाँ मान्छे भेटेपछि उनीहरू विष्टको कुरा गर्छन्, उनीबाट अत्यन्त प्रभावित भएको सुनाउँछन् । संविधानसभा सदस्यसमेत बनेका गोविन्दराम चेपाङका भाषामा लोभ, पाप नभएको र फटाहा कुरा नगर्ने हक्की नेता हुन् विष्ट । उनी विष्टबाटै प्रशिक्षित हुन् । चेपाङ गाउँ घुम्दा विष्ट बस्तीको सबैभन्दा गरिबकहाँ बस्थे । गरिबी थाहा पाउन गरिबसँग प्रेम गर्नुपर्छ भन्थे । तर आज अवस्था त्यस्तो छैन, नेताहरू दुर्गम बस्तीमा पुग्दैनन् । पुगे पनि सुविधासम्पन्न होटल वा कुनै कार्यकर्ताकहाँ बस्छन् । हेटौंडाका बुद्धिजीवी देवप्रसाद श्रेष्ठका विचारमा उनी कथनी र करनी एउटै भएका व्यक्ति हुन् । उनी जे बोल्थे, त्यही गर्थे । यस क्षेत्रका बासिन्दालाई विष्ट जस्तो उम्दा नेता कोही पनि लाग्दैन । उनलाई चिनेका, सुनेका, पढेका र सँगै हिँडेकाहरूले उनीजस्तो आमूल परिवर्तनकारी नेता अहिलेसम्म मुलुकले पाउन नसकेको बताउँछन् । विचार, चिन्तन र कार्यशैलीका आधारमा विष्ट मुलुकलाई नयाँ सन्देश दिन सफल भएका थिए । आफ्नो जिल्लामा उनले विचारलाई खरो रूपमा व्यवहारमा उतारेका थिए । विष्टकै चिन्तन र सोचको विकसित रूप हो, अहिलेको थाहा नगरपालिका । यहाँका बासिन्दालाई उनी विचारले खँदिलो, शारीरिक रूपमा स्वस्थ मात्र होइन, आर्थिक तथा शैक्षिक रूपले सबल बनाउन चाहन्थे । यस क्षेत्रमा तासजुवा खेल्नेलाई कठोर सजाय दिन्थे । विष्ट आएपछि जुवाडेहरूको भागभाग हुन्थ्यो । गाउँका जाली फटाहा र समाज विरोधीहरू उनका सामु एकछिन टिक्न सक्दैनथे । उनी अन्याय र अत्याचारका विरुद्ध जीवनपर्यन्त जुधिरहेका योद्धामात्र होइनन्, सामाजिक परिवर्तनका संवाहक पनि हुन् । उनका सहयात्री अक्कलबहादुर केसी विष्टलाई अर्गानिक नेता भन्न रुचाउँछन् । निर्वाचनमा पर्चा बिक्री गर्ने, पोस्टर ननिकाल्ने र जनताकै बलमा चुनाव लड्ने गरेको उनी स्मरण गर्छन् । सिद्धान्तलाई जनताको बोली, व्यवहार, विचारको कसीमा तौलेर जनहितका खातिर क्रान्तिको आगोमा जल्नेहरू विरलै जन्मिन्छन् । केही यस्ता महान् हुन्छन्, ती व्यक्तिको इतिहास षड्यन्त्रस्वरूप वा आफैं पनि मेटिन सक्दैन । त्यस्तै, एक क्रान्तिकारी युगपुरुष हुन् विष्ट । विष्टको निधन भएको साढे दुई दशक पुग्यो । २०५६ असार ७ गते काठमाडौंको वीर अस्पतालमा उनको निधन भएको थियो । उनकै स्मरणमा साबिक ६ वटा गाविस मिलाएर थाहा नगरपालिका घोषणा गरिएको हो । नगरपालिकाले उनको जन्मजयन्तीका अवसरमा असार ७ मा सार्वजनिक बिदा दिएको छ । भोका, नांगा र समाजमा दबाइएकालाई जागृत गराउन मकवानपुरवासीका घरघर पुगेर आफ्ना लागि आफैं उठ्नुपर्ने सन्देश भर्दै हिँड्ने विष्ट सबैको सम्झनामा छन् । उनले छरेका चेतनाका बीउ अहिले मौलाइरहेका छन् । यो परिवर्तित अवस्थामा सिंगो मुलुक अर्को रूपचन्द्र विष्टको प्रतीक्षामा छ । शारीरिक रूपमा बलिष्ठ हातपाखुरा र अग्लो कदका उनी इमान र निष्ठामा उत्तिकै बलिया थिए । उनका आदर्श, जीवनशैली र व्यवहार अहिलेका किशोरकिशोरी र युवालाई मिथक जस्तो लाग्न सक्छ । किनकि नेता र समाजका अगुवा पनि यस्ता हुन्छन् र भन्ने उनीहरूको दिमागमा छ । श्रमिकको राजनीति पुँजीपतिले गरेर हुँदैन, छाप्रोको राजनीति दरबारले गरेर हुँदैन, मोहीको राजनीति तल्सिङले गरेर हुँदैन, महिलाको राजनीति पुरुषले गरेर हुँदैन भन्थे उनी । मार्क्सवादका शब्दहरूलाई जनबोलीमा उतारेर गाउँलेलाई बुझाउँदै हिँड्थे । हामी कसैका होइनौं, कोही हाम्रा होइनन्, हामी सत्य र न्यायका, सत्य र न्याय हाम्रा भन्ने अवधारणा बोकेका विष्टले जनताका शत्रुहरूसँग कहिल्यै शिर निहुर्याएनन् । पैसा, पद र जातलाई मरिहत्ते गर्नेहरूको विरुद्धमा उनी कटाक्ष गर्दै भन्थे, पैसाबाट सत्यता, पदबाट इन्साफ र जातबाट जनहित हुँदैन । तीसको दशकको सुरुमा उनले चलाएको थाहा आन्दोलनको मुख्य सार नै थियो निष्पक्ष सक्रियताको अभ्यास । निष्पक्ष भएपछि सक्रिय रहन कठिन रहने उनको तर्क थियो । पक्ष भएर काम गर्न सजिलो र सरल हुन्छ तर त्यसले विवेक गुमाउँछ भन्थे उनी । कुनै दलसँग आबद्ध नरहेका विष्ट आग्रह र पूर्वाग्रहबाट मुक्त भएर निष्पक्ष ढंगले व्यवहार गर्थे । सबैसँग एकनासको व्यवहार गर्ने उनी राजनीतिज्ञभन्दा पनि दार्शनिक, चिन्तक र समाज सुधारक हुन् । उनले सार्वजनिक गरेका पर्चा यसकै उदाहरण हुन् । २०३८ र ०४३ सालमा मकवानपुरबाट तत्कालीन राष्ट्रिय पञ्चायतमा प्रतिनिधित्व गरेका उनले निर्वाचनमा पर्चा बिक्री गरेका थिए । मकवानपुरको माटोलाई प्रगतिशील राजनीतिको उर्वराभूमि बनाउने र निष्ठाको राजनीति गर्ने विष्टप्रति २०४६ सालको आन्दोलनकारी शक्तिहरूले न्याय गर्न सकेनन् । जसले गर्दा उनको जागरण अभियानमा ठेस पुग्यो ।तत्कालीन शिखरकोट गाविसको घर्तीखोला (हालः थाहा नगरपालिका३) मा १९९० पुस २६ गते जन्मेका विष्टले समाज सुधारको अभियान दामनपालुङबाट प्रारम्भ गरेका हुन् । उनको विचार, चिन्तन र आदर्श व्यवहारलाई कुनै पनि राजनीतिक दर्शनको घेरामा कैद गर्नु हुँदैन । उनी बाँचुन्जेल सत्य र न्यायका लागि लडे । उनका आदर्श चरित्र मुलुकका नेताहरूले थोरै प्रतिशतमात्र अवलम्बन गर्न सके जनताले परिवर्तनको अनुभूति गर्न पाउने थिए ।"
ज्येष्ठ नागरिकका अपेक्षा,"विश्वव्यापीकरण, बढ्दो सहरीकरण, औद्योगिकीकरण, आन्तरिक बसाइँसराइ, सामाजिक परिवेश, वैदेशिक रोजगारी र व्यस्त जीवनका कारण परिवारमा ज्येष्ठ नागरिक एक्लो हुँदै गइरहेका छन् । ग्रामीण भेगमा जग्गा र घर कुरेर बस्ने ज्येष्ठ नागरिक नै भेटिन्छन् । मानवता दिन प्रतिदिन हराउँदै गएको छ । आधुनिकतासँगै मान्छेको दैनिकी प्रविधिमा रमाएको छ । कृत्रिम बौद्धिकताले मानिसको सिर्जनात्मक शक्ति ह्रास हुँदै छ । यसो हुँदा अब दया, माया, करुणा प्रेम र सद्भावको झन् बढी खाँचो छ । हिंसा, दुर्व्यवहार, मानवताविरुद्धका घटना बढ्दै गइरहेका छन् । ज्येष्ठ नागरिकहरू यसबाट अछूतो रहन सकेका छैनन् । आर्थिक, सामाजिक, शारीरिक, मानसिक र यौन दुर्व्यवहारको सिकार बनिरहेका छन् । हिजोको संयुक्त परिवार आज न्युक्लियर फेमिली मा परिणत हुँदै गयो । आफ्ना बालबच्चाबाहेक जन्म दिने बाबुआमाका लागि सन्तानले समय निकाल्न सक्दैनन् । एकछिन उनीहरूसँगै बसी उनीहरूका कथाव्यथा सुन्न पनि भ्याउँदैनन् । अति व्यस्त जीवनशैली, यान्त्रिक उपकरणको प्रयोग बढेको छ । आफ्नै छोरा, बुहारी, नाति, नातिनीसँग बिरानो बन्दै गएका छन् । सन्तानहरू जन्म दिने आमाबुबालाई घरको बोझ सम्झी आश्रम पठाएर कर्तव्य र दायित्वबाट विमुख हुँदै गएको दुःखलाग्दो अवस्था बनेको छ ।महिला, बालबालिका तथा ज्येष्ठ नागरिक मन्त्रालयको वृद्धाश्रम तथा दिवा सेवा प्रतिवेदन २०७२ अनुसार वृद्धाश्रम, दिवा सेवा तथा हेरचाह केन्द्रलगायत १४१ वटा संस्था सञ्चालनमा छन् । ज्येष्ठ नागरिकलाई हेरचाह र संरक्षण गर्न स्थानीय तहले ज्येष्ठ नागरिक सेवा केन्द्र स्थापना र सञ्चालन गर्न सक्ने व्यवस्था छ । ज्येष्ठ नागरिक दिवा सेवा तथा मिलन केन्द्र स्थापना र सञ्चालन अनुदान उपलब्ध गराउने कार्यविधि २०७६ पनि छ । प्रदेश तथा स्थानीय तहमा ज्येष्ठ नागरिकलाई शुल्क लिई वा नलिई पालनपोषण वा हेरचाह गर्न वृद्धाश्रम, दिवा सेवा केन्द्रहरू सञ्चालनमा छन् । विडम्बना, जीवनयापन गर्ने कुनै आधार, आयस्रोत वा सम्पत्ति नभएका असहाय ज्येष्ठ नागरिक झनै हिंसाको सिकार भएका छन् । छोराछोरीहरू अमेरिका, युरोपलगायतका देशमा छन्, जो फर्केर आउँदैनन् । आफ्नो जग्गामा खेतीपाती गरी खान नसक्ने हुँदा ज्येष्ठ नागरिकको सुरक्षा महत्त्वपूर्ण बनेको छ । सरकारद्वारा सञ्चालित सुविधासम्पन्न आश्रममा बस्ने चाहना व्यक्त गर्नेहरूका लागि सरकार अभिभावक बन्न आवश्यक छ । जिउँदो इतिहासका धरोहरका रूपमा रहेका ज्येष्ठ नागरिकविज्ञहरूको जनसंख्या दिन प्रतिदिन बढ्दै गएको विगतका तथ्यांकहरूले देखाउँछन् । नेपालमा ज्येष्ठ नागरिकको संख्या २०३८ सालमा ८ लाख ५६ हजार ६१ जना थियो । २०४८ सालमा आइपुग्दा १० लाख ७३ हजार ४ सय ८७ पुग्यो । २०५८ सालमा १४ लाख ७० हजार ३ सय ७९ जना र २०६८ सालमा २४ लाख ६९ हजार पुग्यो । जनगणना २०६८ अनुसार ६० वर्ष र सोभन्दा माथिको संख्या २१ लाख ५४ हजार ४ सय १० छ भने १०० वर्ष र सो माथिकाको संख्या ३ हजार ५ सय ६६ रहेको छ । २०७८ मा देशको कुल जनसंख्या २ करोड ९१ लाख ९२ हजार ४ सय ८० पुग्यो । कुल जनसंख्यामा १०२ प्रतिशत अर्थात् २९ लाख ७७ हजार ३ सय १८ ज्येष्ठ नागरिक छन् । महिला ज्येष्ठ नागरिक १५ लाख ४३ हजार ९ सय ७ जना छन् । जनसंख्या वृद्धिदर ०९३ प्रतिशत रहेको छ । औसत आयुमा वृद्धि हुनु, मृत्युदर कम हुनु, जन्मदर पनि कम हुँदै जानुले ज्येष्ठ नागरिकहरूको जनसंख्या दिन प्रतिदिन बढ्दै गइरहेको छ ।घरपरिवार र समाज उत्तरदायी नहुँदा व्यावसायिक रूपमा आश्रमहरू सञ्चालन भएका छन् । राज्य नागरिकप्रति उत्तरदायी हुन नसक्दा यस्ता आश्रम दयाका रूपमा मागी खाने भाँडो बन्न पुगेका छन् । कानुनमा ज्येष्ठ नागरिकलाई आफ्नो हैसियत र इज्जतअनुसार पालनपोषण तथा हेरचाह गर्नुपर्ने परिवारको प्रत्येक सदस्यको कर्तव्य हुने उल्लेख छ । जीवनयापन गर्ने कुनै आधार नभएको, पालनपोषण गर्ने परिवारको कुनै सदस्य नभएको र भए पनि अपहेलित वा उपेक्षित जीवनयापन गर्न कठिन परेको असहाय ज्येष्ठ नागरिकका लागि राज्य अभिभावक हो । तर, राज्यले अभिभावकको भूमिका निर्वाह गर्न नसक्दा विभिन्न बहानामा ज्येष्ठ नागरिक आश्रम जान बाध्य छन् । आश्रमभित्र राज्य पुगेको छ कि छैन ? ज्येष्ठ नागरिकका कथा र व्यथाले सबैको मन पोल्छ । ज्येष्ठ नागरिकको अधिकारसम्बन्धी राष्ट्रिय, अन्तर्राष्ट्रिय कानुनी तथा संस्थागत व्यवस्था भए तापनि कार्यान्यवन पक्ष कमजोर देखिन्छ । ज्ञानका पुञ्ज, जिउँदो इतिहासलाई उचित पालनपोषण, स्याहारसुसार गरी उनीहरूमा भएको अथाह ज्ञान, सीप, अनुभवको सागरलाई प्रयोग गरौं । हरेक वर्ष जुन १५ मा ज्येष्ठ नागरिक दुर्व्यवहारविरुद्धको दिवस मनाइन्छ । ज्येष्ठ नागरिकमैत्री नीति, कानुन र प्रमाणका आधारमा लैंगिक हिंसाको प्रतिवादलाई घरपरिवार, समाज, स्थानीय तह, प्रदेश र संघबाटै सम्बोधन गरी ज्येष्ठ नागरिकविरुद्ध हुने दुर्व्यवहारको अन्त्य गरौं । बाबुआमालाई नहेरीकन कर्तव्य विमुख हुने परिवारलाई कानुनी कारबाहीमा ल्याई आफ्नै घरलाई ज्येष्ठ नागरिकमैत्री बनाउन आध्यात्मिक जनचेतनामूलक कार्यक्रम र योजनामा पनि जोड दिनुपर्छ । संघ, प्रदेश र स्थानीय तहले कानुन, योजना र कार्यक्रमलाई बजेटमा समेटी सबैतिर ज्येष्ठ नागरिकमैत्री वातावरण तयार गर्न जरुरी छ । वृद्ध बाआमालाई वृद्धाश्रम पठाउने होइन उचित पालनपोषण गरी, माया दिई घरलाई नै ज्येष्ठ नागरिकमैत्री मन्दिर बनाऔं । आचार्य मानवअधिकार अधिकृत हुन् ।"
बेनजिरको जन्म,सन् १९५३ मा आजकै दिन (जुन २१) मा पाकिस्तानी पूर्वप्रधानमन्त्री बेनजिर भुट्टोको जन्म भएको थियो । पाकिस्तानको कराँचीमा जन्मिएकी भुट्टोले हार्वार्ड तथा अक्सफोर्ड विश्वविद्यालयमा अध्ययन गरेकी थिइन् । बेनजिर १९८८ देखि १९९० र १९९३ देखि १९९६ सम्म पाकिस्तानको प्रधानमन्त्री थिइन् । उनी पाकिस्तानको एकमात्र महिला प्रधानमन्त्री हुन् । आफूलाई लागेको भ्रष्टाचारको मुद्दाका कारण प्रधानमन्त्री पद छाडेलगत्तै बेनजिरले दुबई र लन्डनमा आठ वर्ष निर्वासित जीवन बिताएकी थिइन् । पाकिस्तानमा २००८ को आमनिर्वाचनको तयारीका लागि भुट्टो २००७ को अक्टोबर १८ मा पाकिस्तान फर्केकी थिइन् । बेनजिरमाथि डिसेम्बर २७ मा रावलपिन्डीमा एक चुनावी सभाका क्रममा गोली प्रहार गरिएको थियो । त्यसलगत्तै आत्मघाती बम विस्फोटसमेत गराइएको थियो । उक्त आक्रमणमा बेनजिरसहित २४ जनाको ज्यान गएको थियो । बेनजिरका पिता जुल्फिकर अली भुट्टो १९७१ देखि १९७३ सम्म पाकिस्तानका राष्ट्रपति र १९७३ देखि १९७७ सम्म प्रधानमन्त्री थिए । तत्कालीन सेना प्रमुख जर्नेल जियाउल हकले १९७७ को जुलाईमा सैन्य कु गर्दै जुल्फिकरलाई अपदस्थ गरेका थिए । त्यसपछि पक्राउ परेका जुल्फिकरलाई एक विवादास्पद मुद्दामा १९७८ मार्चमा मृत्युदण्डको सजाय सुनाइएको थियो । जुल्फिकरलाई १९७९ अप्रिल ४ मा रावलपिन्डीमा फाँसी दिइएको थियो ।
अध्ययनबिनै दुई अर्बको आर्थिक त्रिभुज परियोजना,"(काठमाडौं)प्रधानमन्त्री पुष्पकमल दाहालको निर्देशनमा अध्ययनबिनै दुई अर्बको आर्थिक त्रिभुज परियोजना घोषणा गरिएको छ । आगामी आर्थिक वर्षको बजेटमा उद्यमशीलता र औद्योगिक विकास अन्तर्गत राखिएको यो परियोजनाको प्रस्ताव उद्योग वाणिज्य तथा आपूर्ति मन्त्रालयको होइन । मन्त्रालय स्रोतका अनुसार यस परियोजनाका लागि कुनै अध्ययन, परामर्श पनि भएको छैन । तर प्रधानमन्त्री पुष्पकमल दाहालको आदेशमा बजेटबाट प्रस्तुत गरिएको छ । भरतपुरबुटवलपोखरा(मुग्लिङ) भरतपुरलाई तीनवटा कोणमा राखी गण्डकी आर्थिक त्रिभुज परियोजना बनाउने परियोजना नयाँ हो । यस परियोजनाबारे उद्योग मन्त्रालयमा कुनै छलफल भएको छैन, विगतमा पनि अध्ययन भएको थिएन, मन्त्रालयका एक उच्च अधिकारीले भने, परियोजनाबारे हामीले पनि बजेट भाषणबाट जानकारी पायौं । यसका लागि उद्योग मन्त्रालयमा छलफल भएन, प्रस्ताव पनि पठाएका होइनौं । प्रधानमन्त्री पुष्पकमल दाहालबाटै आएको हो । यसबारे अवधारणा बनेको छैन । प्रधानमन्त्री दाहालको परियोजना भएकाले अवधारणमा पनि प्रधानमन्त्री कार्यालयबाटै बन्ने ती अधिकारीले बताए । बजेटमा घोषणा भए पनि केकसरी गर्ने अन्योल छ, अध्ययन नभएकै कारण अर्थ मन्त्रालय पनि स्पष्ट छैन, ती अधिकारीले भने । बजेट वक्तव्यमा अर्थमन्त्री वर्षमान पुनले आर्थिक वृद्धिका सम्भावनाका क्षेत्रलाई समेटी एकीकृत विकासको अवधारणासहित परियोजना ल्याइएको बताएका थिए । एकीकृत विकासको अवधारणाअनुरूप नमुना विकास अभियान सञ्चालन गर्न भरतपुरबुटवलपोखरा(मुग्लिङ) भरतपुरलाई तीनवटा कोणमा राखी गण्डकी आर्थिक त्रिभुज परियोजना प्रस्ताव गरेको छु, उनले भनेका थिए, यस परियोजनाअन्तर्गत निजी क्षेत्रसँगको साझेदारीमा औद्योगिक इकोसिस्टम निर्माण गरी औद्योगिक पुनरुत्थान र गुणस्तरीय रोजगारी सिर्जना गरिनेछ । परियोजनाअनुसार गण्डकी त्रिभुजमा पर्ने निर्माणाधीन नारायणगढबुटवल र मुग्लिङपोखरा सडक खण्डको विस्तार कार्य आगामी आर्थिक वर्ष सम्पन्न गरिनेछ । बुटवलपोखरा सडक खण्डलाई डेडिकेटेड दुई लेनमा स्तरोन्नति गरिने र त्रिभुजका तीन वटै कोरिडरमा औद्योगिक विकासका लागि आवश्यक यातायात सञ्जाल निर्माण गरिने उल्लेख छ । तर, नारायणगढबुटवल र मुग्लिङपोखरा सडक खण्डको विस्तार कमजोर छ । आगामी आर्थिक वर्षमा निर्माण सम्पन्न नहुने जानकार बताउँछन् । त्रिभुज परियोजनाअन्तर्गत नारायणगढबुटवल खण्डलाई निर्माण सामग्री तथा हेभी उद्योगको केन्द्र, मुग्लिङपोखरा खण्डलाई कृषि तथा खाद्य प्रशोधन उद्योगको केन्द्र र पोखराबुटवल खण्डलाई विद्युतीय उपकरण, जुत्ता, लत्ताकपडा, कार्पेटलगायत घरायसी प्रयोगका वस्तु तथा सेवा सम्बद्ध उद्योगको केन्द्रका रूपमा विकास गरिने बजेटमा उल्लेख छ । परियोजना कार्यान्वयनका लागि भरतपुर कोणमा पर्यापर्यटन सेवा, जलयात्रा र विशिष्टीकृत स्वास्थ्य सेवा, पोखरा कोणमा साहसिक मनोविनोद, पर्यापर्यटन सेवा तथा अनुसन्धानमूलक उच्च शिक्षा र बुटवलभैरहवा कोणमा धार्मिक पर्यटन, डाटा सेन्टर तथा सूचना प्रविधिसम्बन्धी संस्था विकास गरिने जनाइएको छ । यसलाई सार्वजनिक निजी साझेदारीको नमुना परियोजनाका रूपमा विकास गरिने बजेटमा उल्लेख छ । परियोजना कार्यान्वयन गर्न दुई अर्ब विनियोजन गरिएको अर्थमन्त्री पुनले बताएका छन् । परियोजना निर्माण र कार्यान्वयनका लागि गर्नुपर्ने सम्पूर्ण अध्ययन गरेको भए राम्रो हुन्थ्यो, उद्योग मन्त्रालयका ती अधिकारीले भने, तर, छलफलसमेत भएन । त्रिभुज परियोजना उद्योग वाणिज्य तथा आपूर्ति मन्त्रालयको प्रस्ताव नभएको मन्त्रालयका प्रवक्ता चण्डीप्रसाद घिमिरेले पनि पुष्टि गरे । उनले पनि माथिल्लो निकायबाट प्रस्तावित कार्यक्रम रहेको बताए । यसमा उद्योग, कृषि, पूर्वाधार, ऊर्जा मन्त्रालयलगायतका साझा विषय पनि छन, उनले भने, यसको कार्यान्वयन पनि उच्च निकायबाटै हुन्छ । प्रधानमन्त्री कार्यालयले मन्त्रालयगत भूमिकासहित कार्यान्वयनका लागि कार्ययोजना पठाउँछ । आर्थिक दृष्टिमा यी सहरले सम्भावना बोके पनि अध्ययनबिनै अघि बढ्दा दिगो कार्यान्वयनमा समस्या हुने पूर्वसचिव चन्द्र घिमिरेको भनाइ छ । त्रिभुजको विचार राम्रो हो, यी आर्थिक रूपमा सम्भावना बोकेका सरह हुन् । एक जनाले गर्नेभन्दा पनि संयुक्त रूपमा अघि बढ्दा प्रभावकारी हुन्छ, त्यी हिसाबले आर्थिक त्रिभुज परियोजना राम्रो हो, घिमिरेले भने, तर परियोजना घोषणा गर्नुअघि अध्ययन हुनुपर्थ्यो । त्यसमा टेकेर वातावरणीय प्रभाव मूल्यांकन र विस्तृत परियोजना प्रतिवेदनको कुरा आउँछ । अन्यथा परियोजना कार्यान्वयनमा प्रश्न उठ्न सक्छ र कार्यान्वयनमा लैजान ग्राहो हुन्छ ।"
रुग्ण विराटनगर जुट मिल पुनः सञ्चालनको तयारी,"(विराटनगर)लामो समयदेखि बन्द भएर रुग्णमा परिणत भएको मुलुकको जेठो उद्योग विराटनगर जुट मिल पुनः सञ्चालन गर्न सरकारले तयारी गरेको छ । त्यसका लागि उद्योग वाणिज्य तथा आपूर्ति मन्त्रालयले राजेन्द्र कार्कीको अध्यक्षतामा सञ्चालक समिति गठन गरिएको छ । समितिको सदस्यमा विराटनगरका टीकाराज ढकाल, मुकुन्द नेपाल, कोष तथा लेखा नियन्त्रण कार्यालय र वाणिज्य कार्यालय प्रमुखलाई तोकेको छ । समितिलाई पहिलो चरणमा उद्योगको लेखापरीक्षण गर्ने, साधारणसभा गर्ने र उद्योगको सम्पत्तिको संरक्षण गर्ने जिम्मेवारी दिइएको अध्यक्ष कार्कीले बताए । पहिलो चरणको जिम्मेवारी सकिएपछि उद्योग सञ्चालनको प्रक्रिया सुरु हुने उनको भनाइ छ । यसअघि भारतको टाटा कम्पनीले मिल सञ्चालन गर्ने चासो देखाउँदै मिलका मेसिनरी सामान र भौतिक पूर्वाधारको निरीक्षण गरेर फर्केको थियो । उक्त कम्पनीले मिलको मेसिनरी र भौतिक पूर्वाधारको निरीक्षण गरेपछि सरकारले सञ्चालक समिति गठन गरेको हो । टाटाले मिलका ७२ प्रतिशत मेसिनरी सामान पुनः प्रयोग गर्न सकिने प्रतिवेदन निकालेको थियो । १९९३ सालमा स्थापना भएको यो उद्योग २०४८ सालयता पटक पटक बन्द हुने र चल्ने क्रममा २०७८ देखि सञ्चालक समितिविहीन थियो । सरकारको ६८ प्रतिशत सेयर रहेको यस उद्योगका नाममा विराटनगरमा साढे ६८ बिघा र झापाको दमकमा साढे नौ कट्ठा जमिन छ । २००३ र २००७ सालमा यही मिल परिसरमा भएको मजदुर आन्दोलनबाट गिरिजाप्रसाद कोइराला र मनमोहन अधिकारीको राजनीतिक यात्रा सुरु भएको इतिहास छ । २०४८ अघि दैनिक ४५ टन जुटका तयारी सामान उत्पादन गर्दै आएको यो मिलमा २०४८ यता राजनीतिक नियुक्ति लिएर आएका सञ्चालक समितिका कारण रुग्ण हुँदै पटकपटक बन्द भएर सञ्चालन हुँदै आएको थियो । मिलका तत्कालीन कर्मचारी किशोर सुब्बाका अनुसार २०६६ मा सञ्चालक समितिका तत्कालीन अध्यक्ष अशोक पोखरेलको पहलमा सरकारवाट ५६ करोड रकम निकासा गरेर मिलमा कार्यरत अढाई हजार मजदुर र कर्मचारीलाई सेवासुविधा दिई बिदाइ गरेर सरकारले मिल बन्द गरेको थियो । त्यसपछि भारतको औद्योगिक समूह विनसम इन्टरनेसनलले सरकारलाई वार्षिक १ करोड ३५ लाख बहाल तिर्ने सर्तमा २५ वर्षका लागि लिजमा सञ्चालन गरे पनि उसले २०७१ असोजमा मिल बन्द गरेको थियो ।२०४८ यताका सरकार बनेपिच्छे सञ्चालक समिति फेरिने र राजनीतिक भर्ती केन्द्रका रूपमा प्रयोग गर्दा मिलले अस्तित्व गुमाउन सुरु गरेको हो । त्यसयताका सञ्चालक समितिले मिल चलाउनेभन्दा मिलको नाममा आर्थिक भार थप्ने काम गरे । मिलको तथ्यांकअनुसार २०४८ यता १९ पटक सञ्चालक समिति परिवर्तन भएको छ । २०५२ अगाडिसम्म मिल वार्षिक २८ करोड नाफामा थियो । त्यस बेला दैनिक ४५ टन उत्पादन थियो । मिल राजनीतिक भर्ती केन्द्रमा परिणत भएपछि दैनिक उत्पादन घटेर २० टनमा झरेको मिलका तत्कालीन प्रशासन प्रमुख तरानाथा तिम्सिना बताउँछन् । २०५१ सालमा एमाले सरकारका पालामा सुबोधराज प्याकुरेल अध्यक्षमा नियुक्त भए । एमाले सरकार ढलेपछि कांग्रेसका बद्रीप्रसाद घिमिरे अध्यक्ष भएर आए । घिमिरेपछि कांग्रेसले केशवप्रसाद अधिकारीलाई सञ्चालक समिति अध्यक्षमा नियुक्त गर्यो । लगत्तै राप्रपाको सरकार गठन भएपछि केदार कोइराला अध्यक्ष भए । कोइराला हटेपछि तत्कालीन सद्भावना पार्टीका दिलीप धाडेवाल अध्यक्ष भए । धाडेवालपछि एमालेले केशवप्रसाद गौतमलाई अध्यक्ष बनायो । उनीपछि एमालेले हरि घिमिरेलाई अध्यक्ष बनायो । त्यसपछि निर्मल व्यास, जीवन नेपाल, मनोज उपाध्याय र गोविन्द कुसुम अध्यक्ष भए । त्यसपछि गोल्छा अर्गनाइजेसनले डेढ वर्ष यो मिल चलायो । राजाको कार्यकालमा तत्कालीन उद्योग मन्त्रालयका सहसचिवले मिलको जिम्मेवारी सम्हालेका थिए । २०६२६३ को आन्दोलनपछि कांग्रेसका फुलकुमार लाववनी अध्यक्ष भए । उनीपछि मुकुन्दप्रसाद नेपाल र अशोक पोखरेल अध्यक्ष भएको मिलको तथ्यांक छ ।२०७२ मा तत्कालीन उद्योगमन्त्री महेश बस्नेतको सिफारिसमा नीलहरि काफ्ले अध्यक्ष भए । उनको पालामा उद्योगभित्रका पुराना सामग्री र सरकारको नाममा रहेको सेयर बिक्री भयो । सरकारको नाममा रहेको ६२ हजार ७ सय २७ कित्ता सेयरमध्ये काफ्लेले ३५ हजार सेयर बिक्री गरेका थिए । त्यसलाई कम्पनी रजिस्ट्रारको कार्यालयले स्वीकृति नदिएपछि काफ्लेले वसन्त वनलाई अध्यक्ष बनाएर आफू प्रबन्ध निर्देशकमा बसे अनि मिल बन्द भयो । उनीहरूले त्यसबेला नियुक्त गरेका ४६ जना कर्मचारीले अहिलेसम्म तलब पाएका छैनन् । ती कर्मचारीले अढाइ करोड सेवा सुविधा लिन बाँकी रहेको तत्कालीन प्रशासन प्रमुख तरानाथ तिम्सिनाले जनाए ।"
'आफन्तले नै अपराध गरे,"मेरो घर पञ्चदेवल विनायककै अर्को वडामा पर्छ । करिब १० वर्षअगाडि छैटौं सन्तानलाई घरमै जन्म दिने क्रममा अत्यधिक रक्तस्राव भएर मेरी आमाको मृत्यु भयो । म त्यतिबेला ६ वर्षकी थिएँ । मेरो भाइ एक वर्षको थियो । आमाको मृत्युपछि बुबाको मानसिक सन्तुलन गुम्यो । हाम्रो सहारा कोही भएन । त्यसअगाडि मेरा दुई जना दाजुभाइ र एक दिदीको मृत्यु भइसकेको थियो । सबैभन्दा जेठी दिदी एक वर्ष नपुग्दै बितिन्, त्यो घटना मलाई याद छैन । त्यसको एक वर्षपछि ९ वर्षका दाइ बिते । त्यसको करिब एक वर्षपछि भाइ जन्मियो । जन्मेको एक महिना नपुग्दै भाइ पनि बित्यो । त्यसको एक वर्षपछि अहिले मेरो साथमा भएको भाइ जन्मियो । भाइ जन्मेको एक वर्षपछि अर्को सन्तान जन्माउने बेला आमा नै बितिन् । लगातार आफ्नो घरका चार सदस्य गुमाउँदा बुबा मानसिक अवस्था बिग्रिएजस्तै हुनुभएको थियो । बुबाले बिहानैदेखि रक्सी खाने, रुने, कराउने गर्न थालेपछि मलाई पनि त्यही बेलादेखि गाह्रो भइसकेको थियो । गाउँका मान्छेले बेलाबेला बेहोस हुन्छे, यो रोग हो भन्नुका अतिरिक्त मेरो पीडा कसैले महसुस गर्न खोजेनन् ।घरमा बुबाबाहेक हामीलाई हेर्ने मान्छे अरू कोही थिएन । आमाको मृत्युपछि मामाघरकी बज्यै गएर नातिनातिनालाई म आफैंसँग राख्छु, ज्वाइँको हालत पनि ठीक छैन भनेर हामीलाई मामाघरमा ल्याउनुभयो । म र भाइ बज्यैको सहारमा मामाघरमा बस्न थाल्यौं । स्कुल जानेआउने, घरमा सहयोग गर्ने गर्थ्यौं । उता बुबाले अर्को बिहे गरेर मुम्बई गइसक्नुभएको रहेछ । त्यो कुरा धेरैपछि थाहा पाएँ । २ वर्षअघि हजुरआमाको मृत्यु भयो । त्यही बेला म र मेरो भाइ पूरै टुहुरा भयौं । घरमा माइजू हुनुहुन्थ्यो । मामा पनि मुम्बईमै बस्नु हुन्छ । ८ महिनाअघि बिरामी भएकाले जाँच गर्न भन्दै माइजू पनि मामासँगै जानुभयो । घरमा भाइ र म मात्रै भयौं । माइजू पनि मुम्बई गइसकेपछि मलाई आफ्नै मावली खलकका नाता पर्नेहरूले फरक व्यवहार गरेको महसुस पनि भइसकेको थियो । तर आफ्नैबाट यतिसम्मको अपराध ममाथि होला भन्ने सोचिनँ ।सोमबार साँझ छिमेककै पल्लो घरमा जन्मदिन मनाउने कार्यक्रम थियो । त्यहाँ मलाई पनि बोलाइएको थियो । मावली खलककै एक जना मामा नाता पर्नेबाट पहिलेदेखि नै मैले दुर्व्यवहार भोगिरहेकी थिएँ । उनको मलाई हेर्ने नजर राम्रो छैन भन्ने पहिलेबाट थाहा थियो । जन्मदिन मनाउने घरमा उनी पनि आएका थिए । त्यतिबेला मलाई यतिसम्म गर्न सक्छन् भन्ने शंका भएन । सोमबार राति साढे ९ बजेतिर म आफ्नो घर फर्किएँ । घर पुग्नेबित्तिकै महिनावारी भएँ । मसँग भएकी १४ वर्षकी एक बहिनीलाई छाउगोठमा सँगै बस्न भनें । एक जनालाई पनि सहज तरिकाले त्यो गोठमा बस्न मिल्दैन थियो । २ जनालाई असहज भए पनि उनी मसँग गोठमा बस्न तयार भइन् । साढे १० बजेतिर हामी दुवै जना सुतिसकेका थियौं । अरू बेला पनि रातिको समयमा दिसापिसाब गर्न म एक्लै निस्किने गर्थें । त्यस दिन रातिको २ बजेतिर म पिसाब फेर्न बाहिर निस्किएकी थिएँ । बाहिर आएको १ मिनेट नहुँदै तिनै मामा नाता पर्ने, सँगै खेल्ने, स्कुलको पनि साथी मेरो नजिक आयो । सबैभन्दा पहिले मेरो मुख थुन्यो । मसँग भएको दोपट्टा घाँटीमा बेर्यो । मुख थुन्यो । र, मेरो शरीरमाथि आक्रमण गर्न थाल्यो । त्यही बेला म बेहोस भइसकेकी रहेछु । बलात्कारपछि उसको मार्ने नियत नै हो कि भन्ने लाग्छ । म बेहोस भएँ । उसले मरिसकी भन्ने लागेर छोडेर हिँडेछ । म रातभर छाउगोठ अगाडिको मकैबारीमा लडिरहें । बिहान ८ बजेतिर वरपरका केटाकेटीले देखेर छाउगोठमा लगेर सुताएका रहेछन् । होस आएपछि मात्रै यो कुरा थाहा पाएँ ।"
सांसदबाट पदमुक्त देवकोटाले दिए रिट,"(पोखरा)गण्डकी प्रदेशसभा सदस्य तथा मन्त्रीबाट पदमुक्त भएका फणीन्द्र देवकोटाले माओवादी संसदीय दलको कारबाहीविरुद्ध सर्वोच्च अदालतमा रिट दायर गरेका छन् । आफूमाथि भएको कारबाही गैरकानुनी भएको भन्दै उनले आफूलाई पदमुक्त गरेको प्रदेशसभाको जेठ ३२ को सूचना कार्यान्वयन नगर्न नगराउन अन्तरिम आदेशको माग गर्दै बिहीबार सर्वोच्चमा रिट दायर गरेका हुन् ।गण्डकी प्रदेशका सभामुख कृष्णप्रसाद धिताल, प्रदेशसभा सचिवालय, नेकपा माओवादी केन्द्र केन्द्रीय कार्यालय, प्रदेश कार्यालय, प्रदेश समिति, संसदीय दलका नेता हरिबहादुर चुमान र निर्वाचन आयोगलाई विपक्षी बनाएर उनले रिट दायर गरेका छन् । रिटको अन्तिम टुंगो नलाग्दासम्म प्रदेशसभा सदस्यको हैसियतमा पूर्ववत् रूपमा कामकाज गर्न कुनै अवरोध नगर्नु भनी अन्तरिम आदेश जारी गर्नसमेत उनले माग गरेका छन् । रिटको सुनुवाइ आइतबार हुनेछ ।नेपाल समाजवादी पार्टीका पोलिटब्युरो सदस्य देवकोटाले जेठ २८ मा ह्वीप उल्लंघन गर्दै मुख्यमन्त्री सुरेन्द्रराज पाण्डेलाई विश्वासको मत दिएका थिए । भोलिपल्ट नै उनलाई मुख्यमन्त्री पाण्डेले ऊर्जा, जलस्रोत तथा खानेपानीमन्त्रीमा नियुक्त गरेका थिए । माओवादी संसदीय दलले जेठ ३२ मा उनलाई कारबाही गरेको हो । गोलाकारभित्रको हँसियाहथौडा चुनाव चिह्न लिएर गोरखा २ (१) बाट निर्वाचित भएकाले उनी पार्टीकै संसदीय दलको सदस्य भएकाले ह्वीप लाग्ने माओवादीको तर्क छ । तर, आफू निर्वाचित भइसकेपछि नेसपाकै सांसदका रूपमा रहने र कारबाही गरे पनि नेसपाले मात्रै गर्न मिल्ने देवकोटाको तर्क छ ।माओवादीले कारबाही गर्ने निर्णय गरेको पत्र जेठ ३२ मा सभामुख कृष्णप्रसाद धितालले प्रदेशसभा बैठकमा पढेर सुनाएका थिए । राजनीतिक दलसम्बन्धी ऐन, २०७३ को दफा ४९ अन्तर्गत माओवादीको चुनाव चिह्न र दलका अध्यक्ष पुष्पकमल दाहालको हस्ताक्षर भएको उम्मेदवारको आधिकारिक पत्र प्राप्त गरी देवकोटा निर्वाचनमा उम्मेदवार भएर निर्वाचित भएकाले उनी माओवादी केन्द्र गण्डकी प्रदेशसभा संसदीय दलको सदस्य रहेको पत्रमा उल्लेख थियो । नेपालको संविधान, राजनीतिक दलसम्बन्धी ऐन, २०७३ को दफा ३४ तथा गण्डकी प्रदेशसभा नियमावली, २०८० बमोजिम प्रदेशसभा सदस्य देवकोटालाई प्रदेशसभा सदस्य पदबाट निष्कासन गरी दल त्याग गरेको माओवादी संसदीय दलको पत्रमा जनाइएको थियो । उक्त ऐनको दफा ३५ र गण्डकी प्रदेशसभा नियमावली, २०८० को नियम २०७ समेतको कानुनी व्यवस्थाअनुसार देवकोटालाई पदमुक्त गरिएको सूचना सभामुखले सभामा गराएका थिए ।उक्त निर्णय र पत्र खारेजीको माग गर्दै देवकोटाले सर्वोच्चमा रिट दायर गरेका हुन् । नेपाल समाजवादी पार्टीको प्रदेशसभा सदस्यको हैसियतले कार्य गर्न दिनु भनी परमादेशलगायत जो चाहिने आज्ञा आदेश जारी गरी मौलिक र कानुनी हक प्रचलन गरी न्याय दिलाई पाऊँ, देवकोटाले रिटमा भनेका छन्, प्रतिनिधिसभा सदस्य निर्वाचन तथा प्रदेशसभा सदस्य निर्वाचन निर्देशिका, २०७९ को अनुसूची ८ बमोजिमको पहिलो हुने निर्वाचित हुने निर्वाचन प्रणालीबमोजिम हुने प्रदेशसभा सदस्य निर्वाचनका लागि भरिने फारामको शीर्षकमा म निवेदकको नेपाल समाजवादी पार्टीको नाम र सोही फारामको अन्तिममा मेरो पार्टीको छापसमेत अंकित छ । एउटै चुनाव चिह्न लिई निर्वाचनमा जाने समझदारीका कारणले मात्रै माओवादी केन्द्रका अध्यक्षको हैसियतमा औपचारिक पत्र प्रदान गर्नेसम्मको अधिकार प्रदान गरिएको उनको भनाइ छ ।यसअघि ६० सदस्यीय प्रदेशसभामा सभामुखको समेत मतलाई गनेर एमालेका खगराज अधिकारी मुख्यमन्त्री नियुक्त भएपछि कांग्रेस सर्वोच्च अदालत गएको थियो । सर्वोच्चले अधिकारीलाई विश्वासको मत लिने मौका दियो । सभामुखले आफूबाहेक उपस्थित सांसद संख्या ५९ हुने र त्यसको बहुमत ३० हुने भन्दै अधिकारीले विश्वासको मत पाएको घोषणा गरेका थिए । सभामुखको उक्त घोषणाविरुद्ध कांग्रेस पुनः अदालत गएपछि सर्वोच्चले ठूलो पार्टीको संसदीय दलको नेता मुख्यमन्त्री हुने संवैधानकि प्रावधानअनुसार पाण्डे मुख्यमन्त्री नियुक्त भएका थिए । नीति तथा कार्यक्रम र बजेट आउनुपूर्व जेठ २८ मा विश्वासको मत लिँदा कांग्रेसका २७, राप्रपाका २, स्वतन्त्र सांसद राजीव गुरुङ (दीपक मनाङे) र नेसपाका देवकोटासहित ३१ सांसद पुगेका थिए ।"
सहकारी ठगीमा कारबाही नगरिएको र बजेटमा १ लाखे कार्यक्रम राखिएकामा सांसदहरूको आपत्ति,"प्रधानमन्त्रीसँगको प्रश्नोत्तर प्रत्येक महिनाको ६ गते गर्ने संसद्मा नियमित कार्यक्रमअनुसार बिहीबार प्रधानमन्त्री दाहाल जवाफ दिन उपस्थित भएका थिए । त्यसक्रममा सांसद तेजुलाल चौधरीले कैलालीको टीकापुर घटनामा संलग्न थारूले किन मुद्दा खेपिरहेका छन् भनेर प्रश्न गरेका थिए । उनले प्रतिनिधिसभामा २७५ सांसद भए पनि मन्त्रीहरूले आफ्नो निर्वाचन क्षेत्रमा मात्र बढी बजेट छुट्याएर विभेद गर्दा संघीयता र गणतन्त्रलाई कमजोर पार्छ कि पार्दैन ? भनी प्रधानमन्त्रीलाई प्रश्न गरेका थिए । मधेशको शैक्षिक गुणस्तर सुधार गर्न सरकारले प्रभावकारी र दिगो सुधारको योजना ल्याउन किन नसकेको हो ? भन्ने पनि उनको सोधाइ थियो ।जवाफमा प्रधानमन्त्री दाहालले टीकापुर घटनालाई दुःखद बताउँदै कानुनबमोजिम प्रक्रिया अघि बढ्ने बताए । घटनाका विषयमा दोषी ठहर भएकाको हकमा कानुनबमोजिम हुने कुरा माननीयहरूलाई अवगत नै छ । जहाँसम्म कैद माफी मिनाहाको विषय छ, त्यस घटनामा कानुनबमोजिमको प्रक्रिया पूरा गरेका केहीले सो सुविधा पाइ पनि सक्नु भएको छ भने बाँकीले कानुन बमोजिम तोकिएको प्रक्रिया निरुपण हुने नै छ, उनले भने ।निर्माण व्यवसायीलाई भुक्तानीमा समस्या नरहेको जवाफ पनि प्रधानमन्त्रीले सदनमा स्पष्ट पारेका थिए । दामोदर पौडेल बैरागीले पोखरा अन्तर्राष्ट्रिय विमानस्थलबारे सोधेको प्रश्नको जवाफमा प्रधानमन्त्रीले भनेका थिए, पोखरा अन्तर्राष्ट्रिय विमानस्थललगायत तीनवटै अन्तर्राष्ट्रिय विमानस्थलहरू दिगो रूपमा सञ्चालन गर्न सार्वजनिकनिजी साझेदारीमा सञ्चालन र निर्माण सम्बन्धमा सुझाव पेस गर्न कार्यसमिति गठन भएको छ । समितिको प्रतिवेदन तथा सिफारिस प्राप्त भएपछि अन्तर्राष्ट्रिय विमानस्थलहरू सार्वजनिकनिजी साझेदारी वा अन्य उपयुक्त सञ्चालनको विधि तय गरी कार्यान्वयनमा ल्याइनेछ ।सांसद दयालबहादुर शाहीले सुदूरपश्चिम र कर्णालीका ९ जिल्लामा २०७९ मा आएको अविरल वर्षाले ल्याएको बाढीपहिरोपीडितले राहत र क्षतिपूर्ति नपाएको बारे प्रश्न सोधेका थिए । दिक्पालकुमार शाहीले पर्यटकीय क्षेत्र दैलेखको दुल्लु दरबार पुनर्निर्माणमा सरकारले के योजना ल्याएको छ भन्ने प्रश्न गरेका थिए । सांसद जुलीकुमारी महतोले धनुषाको थलिघाट जमुनी नदीमाथि पुल निर्माणमा भारतसँग सहजीकरण गर्नका लागि आग्रह गरेकी थिइन् । उनले जनकपुर क्षेत्रको विकासका लागि भारत सकारले दिने भनेको १०० करोड भारु लिने विषयमा सरकारले के गरिरहेको छ भनी जानकारी मागेकी थिइन् । त्यस्तै, गुठी जग्गा व्यवस्थापन, छुट जग्गा दर्ता व्यवस्थापन र नदी उकासका जग्गा व्यवस्थापन नहुँदा जनताले समस्या भोगिरहनुपरेको विषय प्रधानमन्त्रीसमक्ष राख्दै त्यसबारे सरकारको धारणा माग गरेकी थिइन् । प्रधानमन्त्रीले बारम्बार ३ करोडभन्दा कम रकमका योजनामा संघ सरकारले बजेट विनियोजन नगर्ने भनी दिएको अभिव्यक्ति स्मरण गराउँदै सांसद ठाकुर गैरेले उक्त घोषणाविपरीत १ लाखसम्मका योजनामा समेत विनियोजन गरिँदा उक्त घोषणाको उपहास भएन र ? भनी प्रश्न गरेका थिए । उनले सदनमा छलफल भइरहेको बजेटको प्रधानमन्त्रीले सच्याउन निर्देशन दिने कि नदिने भनेर प्रश्न सोधेका थिए । गैरेले सोधेका थिए, आफ्नो जिल्ला र निर्वाचन क्षेत्रमा बजेट लैजान र आम जनताले चाहेजस्तो विकास योजनामा बजेट लैजान मन्त्री नै बन्नुपर्ने हो ? कि सबै सांसदलाई मन्त्री बनाउने योजना ल्याएको हो ? भनेर उनले प्रश्न गरेका थिए । जवाफमा दाहालले बजेट तथा योजना लैजान मन्त्री नै बन्नुपर्ने होइन, सकेसम्म समानुपातिक ढंगले बजेट विनियोजन गरिएको छ भनेका थिए । उनले आगामी दिनमा बजेट र योजनाको विनियोजन समानुपातिक ढंगले गर्न जोड दिइने आश्वासन दिँदै ठूला आयोजना संघबाट कार्यान्वयन गर्ने, मझौला प्रकृतिका आयोजना प्रदेश र साना आयोजना स्थानीय तहबाट कार्यान्वयन गर्ने विषयमा सरकार दृढ रहेको बताएका थिए ।सांसद तोसिमा कार्कीले पनि बजेट विनियोजन गर्दा प्रधानमन्त्रीले ३ करोडभन्दा कम लागतका योजना संघबाट सञ्चालन नगर्ने भनेर गरेको प्रतिबद्धता के भयो भनेर प्रश्न गरेकी थिइन् । जवाफमा प्रधानमन्त्री दाहालले मन्त्रीहरूले पनि ध्यान दिन नसकेको भन्दै गल्ती स्वीकार गरे । चाहेजस्तो अझै हुन सकेन । यसको निम्ति हामी सबैले प्रयास गर्नुपर्ने हुन्छ । माननीय मन्त्रीज्यूहरूले पनि योजना निर्माण गर्दा, कार्यक्रम बनाउँदा सरकारले बनाएको, प्रधानमन्त्रीको निर्देशनलाई गम्भीरतापूर्वक लिनुपर्ने हो, उनले भने । सांसद टेकबहादुर गुरुङले सडक कालोपत्र नहुँदा मनाङका जनता, त्यहाँ पुग्ने आन्तरिक र बाह्य पर्यटकले कहिलेसम्म जोखिमपूर्ण यात्रा गर्नुपर्ने हो ? भनी सोधेका थिए । सांसद तारा लामा तामाङले कञ्चनपुरको शुक्लाफाँटा राष्ट्रिय निकुञ्ज विस्तारका क्रममा विस्थापितले उचित क्षतिपूर्ति नपाएको विषय उठाएका थिए । त्यस्तै ११ मुलुकबाट राजदूत फिर्ता गर्दा अन्तर्राष्ट्रिय जगत्मा नेपालको कूटनीतिक पक्ष कमजोर भएको कुरा प्रधानमन्त्रीलाई स्मरण गराएका थिए । उनले सोधेका थिए, राजदूतहरूलाई आगामी दिनमा कम्तीमा ४ वर्ष काम गर्न दिने व्यवस्था राख्ने विषयमा सरकारको योजना के छ ? जवाफमा प्रधानमन्त्रीले राष्ट्रको सर्वोपरि हित हुने गरी विदेशस्थित कूटनीतिक नियोग तथा नियोग प्रमुखलाई परिचालन गर्न सरकार प्रतिबद्ध रहेको बताए । उनले राजदूत फिर्ताबारे भने, अहिले पनि परराष्ट्र सेवाबाट गएका कोही पनि राजदूतलाई फिर्ता बोलाउने नीति सरकारको छैन । राजनीतिक नियुक्तिबाट गएकाहरूको हकमा मात्र समीकरण परिवर्तनसँगै विगतमा तुरुन्तै हुने गर्थ्यो, यो पटक बरु तीन महिनाभन्दा बढी समयसम्म यो कायम रह्यो । त्यसकारण यो सरकार गम्भीर छ भन्ने कुराको यही नै प्रमाण हो ।कास्की, रूपन्देही, चितवन र काठमाडौंलगायतका जिल्लामा रहेका सहकारीमा बचतकर्ताको अर्बौं रकम सञ्चालक, व्यवस्थापक र सहकारीबाट कर्जा लिनेले ठगेको विषय सांसद जीवन परियारले उठाएका थिए । उनले ठगिएको रकम असुलउपर गरी लाखौं बचतकर्ताले कहिले फिर्ता पाउँछन् ? भन्ने प्रश्न गरेका थिए । ठगहरूलाई कारबाही गर्ने प्रतिबद्धता पनि प्रधानमन्त्रीबाट माग गरेका थिए । त्यस्तै, जातीय भेदभाव र छुवाछूत अन्त्य गर्ने सरकारको योजना र रणनीति पनि सरकारसँग माग गरेका थिए ।सहकारीमा देखिएका समस्याबारे सरकार जानकार रहेको प्रधानमन्त्रीको भनाइ थियो । उनले पीडितका समस्या सम्बोधनमा गम्भीर रहेको बताउँदै भने, हालसम्म २० सहकारीलाई समस्याग्रस्त घोषणा गरी समस्याग्रस्त सहकारी व्यवस्थापन समितिमार्फत बचत फिर्ता प्रक्रिया अगाडि बढाइएको छ । सबै सहकारी संस्थाका बचतकर्ताबाट ५९ हजार ५ सय ८७ मागदाबी निवेदनका आधारमा ३६ अर्ब २८ करोड ९२ लाख ८१ हजार ७ सय ८० को दायित्व यकिन भएको छ । यसमध्ये हालसम्म ७७ करोड २४ लाख ४६ हजार ४ सय ५८ बचत रकम पीडितलाई फिर्ता भुक्तानी गरिसकिएको छ ।जावेदा खातुन जागाले महेन्द्र राजमार्गको नारायणघाटबुटवलबर्दियाकैलाली खण्डको दूरवस्थाले सुदूरपश्चिम र लुम्बिनीबाट काठमाडौं आउन दुईदेखि तीन दिनसम्म लाग्ने अवस्थाको अन्त्य कहिले हुन्छ भनेर प्रधानमन्त्रीलाई प्रश्न गरेकी थिइन् । यस्तै उनले सोधेकी थिइन्, तराई मधेशका केही जिल्लामा केही वर्ष अगाडिदेखि धार्मिक द्वन्द्व र जातीय द्वन्द्व देखा परेको छ, धार्मिक सद्भाव कायम राख्न र द्वन्द्व हुन नदिन प्रधानमन्त्रीको योजना र कार्यक्रम के रहेको छ ? जवाफमा प्रधानमन्त्रीले साम्प्रदायिक द्वन्द्व फैलाउने गतिविधि नियन्त्रण गर्न जस्तोसुकै उपाय अपनाउन सरकार प्रतिबद्ध रहेको बताएका थिए ।सांसद जागाले ऋणमा निर्माण गरिएका पोखरा अन्तर्राष्ट्रिय विमानस्थल र गौतम बुद्ध विमानस्थल भैरहवाको ऋण तिर्ने आधार के हो र त्यहाँ किन उडान भइरहेका छैनन् ? भनेर पनि प्रश्न गरेकी थिइन् । जवाफमा प्रधानमन्त्रीले भने, यी दुवै विमानस्थललाई पूर्ण क्षमतामा सञ्चालन गर्न हामी प्रयासरत छौं र यसमा चाँडै नै निष्कर्ष आउनेछ । अहिले ऋण तिर्ने स्रोत र आधारको विषयभन्दा पनि उपयुक्त मोडालिटी विकास गरी विमानस्थल सञ्चालन गर्न सरकार दृढ छ ।"
"माओवादी सत्तामै मस्त, संगठन अस्तव्यस्त","(काठमाडौं)गत आमनिर्वाचनयता कहिले दायाँ त कहिले बायाँ नीति लिँदै सरकारको नेतृत्व गरिरहेको माओवादीले केन्द्रबाट सञ्चालन हुने सबै कार्यक्रम स्थगित गरेको छ । प्रधानमन्त्री एवं पार्टी अध्यक्ष पुष्पकमल दाहाल सरकारका काममा केन्द्रित भएको, केन्द्रीय नेताहरू केही मन्त्री र सांसद भएकाले संसद्मा व्यस्त हुनुपरेको भन्दै २०७९ मंसिरयताका केन्द्रीय कार्यक्रम माओवादीले स्थगित गरेको हो ।तर मन्त्री र सांसद नभएका माओवादी नेताहरू भने उचित जिम्मेवारी नपाएर फुर्सदमा छन् । फुर्सदमा भएका नेताहरूका अनुसार माओवादीका लागि सत्ता र संसद् सबथोक जस्तो भएको छ । सरकारमा पुगेर पार्टीले अघि सारेका नीति जोडेर कार्यक्रम तय गर्ने बताएको माओवादीका लागि पछिल्लो समय सत्ता र संसद्बाहेक पार्टीको संगठन सुदृढीकरणको काम गौण बनेको छ । प्रमुख नेता सत्ता र संसद्मा मस्त हुँदा झन्पछि झन् कमजोर हुँदै आएको माओवादीको संगठन भने अस्तव्यस्त देखिएको छ । गत फागुन दोस्रो साता बसेको स्थायी समितिले तयार गरेको पूर्वपश्चिम र उत्तरदक्षिण अभियान अर्थात् हिमाल, पहाड, तराईमधेश जोड्ने कार्यक्रम जेठमै स्थगित भइसकेको छ । यसअघि उसले जनतासँग माओवादी विशेष रूपान्तरण तीनमहिने अभियान चलाएको थियो । प्रधानमन्त्री दाहालको व्यस्तताका कारण केन्द्रीय अभियान स्थगित गरिएको केन्द्रीय कार्यालयका मुख्यसचिव श्रीराम ढकालले बताए । प्रधानमन्त्री एवं अध्यक्ष, मन्त्रीहरू सरकारका काममा बढी व्यस्त हुनुपर्ने, सांसदहरू संसद्मा केन्द्रित हुनुपर्ने भएकाले हिमाल, पहाड, तराईमधेश जोड्ने अभियान स्थगित भएको छ, उनले भने ।प्रधानमन्त्री सरकारका काममा व्यस्त भए पनि उपाध्यक्षहरू कृष्णबहादुर महरा, अग्निप्रसाद सापकोटा, पम्फा भुसाल र महासचिव देवप्रसाद गुरुङ सरकारबाहिर छन् । यी नेताहरू सांसद पनि छैनन् । कुनै बेला दाहालका दाहिने हात मानिने महरा लगभग निष्क्रियजस्तै छन् भने सापकोटा र भुसाल बढी औपचारिक काममा सरिक छन् । गत फागुन तेस्रो साता एमाले, राष्ट्रिय स्वतन्त्र पार्टी र अन्य दलसँग समीकरण बनाएपछि माओवादीले संगठन सुदृढीकरणका लागि केन्द्रीय कार्यक्रम तय गरेको छैन । प्रधानमन्त्री दाहालले कार्यकर्तामाझ काम गर्नकै लागि सरकारमा गएकाले आफ्नो ध्यान त्यसमै केन्द्रित भएको बताउँदै आएका छन् । उनले कांग्रेससित आफूले सोचेअनुसार काम गर्न नपाएकाले एमालेसँग सहकार्य सुरु गरेको पनि दाबी गरेका थिए । तर नयाँ सत्ता समीकरण बनेपछि सर्वसाधारणले सिधै महसुस गर्ने गरी काम गर्न नसकेको स्वयं माओवादीकै नेताहरू बताउँछन् ।माओवादी सचिव गणेश साहले जबजब पार्टी सरकारमा जान्छ, संगठनको काम भुत्ते हुने गरेको बताउँछन् । प्रधानमन्त्री, मन्त्री र सांसदको मात्र होइन, नेता तथा कार्यकर्ताको आँखा पनि सत्तातिरै छ, उनले भने, गठबन्धन सरकार भएकाले भनेजस्तो काम गर्न पनि गाह्रो छ । केन्द्र, प्रदेश र पालिकासम्म नेता तथा कार्यकर्ता सत्तामा भएकाले बाहिर रहेका नेता, कार्यकर्ताले पुग्ने गरी काम र जिम्मेवारी नपाएको उनको बुझाइ छ । सत्ताले संगठनको कामलाई भुत्ते बनाउँछ । जसका कारण माओवादीको संगठन सुदृढीकरण सोचेअनुसार हुन सकेको छैन, उनले भने ।माओवादी गण्डकीबाहेक ६ प्रदेश सरकारमा सहभागी छ । त्यस्तै २२१ पालिकामा माओवादीका प्रमुख छन् । सरकारमा भएका मन्त्री र पालिकाको नेतृत्व गरेका माओवादी जनप्रतिनिधिले अरू दलभन्दा फरक कार्यशैली अपनाउन सकेका छैनन् । पार्टीको नीतिलाई सरकार र पालिकामार्फत कार्यक्रम बनाएर पार्टीको प्रभाव विस्तार गर्न सकेको देखिँदैन । माओवादी केन्द्रीय सदस्य लेखनाथ न्यौपानेले केन्द्रदेखि तल्लो तहसम्म कार्यकर्तामा पार्टी बनाउन मिहिनेत गर्ने प्रवृत्ति कम हुँदै गएको आफूले महसुस गरेको बताए । मनैदेखि पार्टी बनाउने जोस खासै देखिँदैन, उनले भने, पार्टीले कहिले दायाँ र कहिले बायाँ शक्तिसँग गठबन्धन गर्दा लिइने अस्पष्ट नीतिका कारण नेतामै पनि उत्साह आउन सकेको छैन । कुनै बेला शक्तिशाली माओवादी सत्ताका लागि कांग्रेस र एमालेको पछि लाग्नुपर्ने बाध्यताले पहिचानको संकट पर्न थालेको उनले बताए । माओवादीमा गुटका कारण नेता कार्यकर्ता विभाजित छन् । प्रधानमन्त्री एवं अध्यक्ष दाहालले नै गुटलाई प्रोत्साहन गरेको आरोप लाग्ने गरेको छ । सुदूरपश्चिम प्रदेश संसदीय दलको नेताबाट मात्रै होइन, प्रदेश इन्चार्जबाट पनि स्थायी समिति सदस्य खगराज भट्टलाई हटाएर दाहालले बुहारी बिना मगरलाई सहइन्चार्ज बनाएको घटनाप्रति उपमहासचिव जनार्दन शर्माले लिखित असहमति नै जनाएका थिए ।अध्यक्ष दाहालले जेठ २३ मा पोखरामा सम्पन्न प्रशिक्षण कार्यक्रममा पार्टीको कार्यदिशा र मूल नेतृत्वमा उभिन आग्रह गर्दै पार्टीभित्र गुट भएको स्विकारेका थिए । हाम्रो विचार र राजनीतिको कार्यदिशा यही हो, नेतृत्व पनि यही हो भन्ने कुरामा तपाईंहरू दृढ भइदिनुभयो भने गुटबन्दीको सबै सम्भावना अन्त्य हुन्छ यो पार्टीमा, दाहालको भनाइ थियो, वल्तिर पल्तिर गुटबन्दीमा यसो लागेपछि पद पाइन्छ कि भन्याजस्तो गरी नलाग्नुहोला, लाग्न पनि नदिनु होला ।राजनीतिक विश्लेषक श्याम श्रेष्ठले माओवादी शीर्ष नेतामा पार्टीलाई पुनर्निर्माण गर्ने एजेन्डा र तलका कार्यकर्तामा संगठन बनाउने कौशलता नै नभएको बताउँछन् । पार्टी निर्माणका लागि माओवादीले जनतासमक्ष भरपर्दो एजेन्डा लिनुपर्नेमा केन्द्रदेखि तलसम्म अलमलिएको उनको बुझाइ छ । नेता तथा कार्यकर्ताको संगठन गर्ने शिल्पको अभाव देखिन्छ । सरकारमा गयो, सरकारमै अलमल । संगठन गर्न खोज्यो, त्यहीं अलमल, उनको भनाइ छ, माथिदेखि तलसम्म संगठन नै भताभुंग देखिन्छ । माओवादीमा केन्द्रको गुटबन्दीको प्रभाव तलसम्म देखिएका कारण नेताहरूको जिम्मेवारी बाँडफाँटमा पनि कमजोरी देखिएको उनको भनाइ छ । सही नेताले सही जिम्मेवार पाए मात्र संगठन बलियो बनाउन सक्छ, उनले भने, माओवादीमा गुटबन्दीका कारण योग्य नेताले पनि उचित जिम्मेवारी नपाउने अवस्था छ । माओवादी उपाध्यक्ष एवं प्रवक्ता अग्निप्रसाद सापकोटाले केन्द्रीय अभियान स्थगित भए पनि अरू आन्तरिक कार्यक्रम जारी रहेको बताए । भेला, प्रशिक्षण र वडा सम्मेलन जारी छन् । तर केन्द्रीय कार्यक्रम अभियानकै रूपमा नभएकाले कमै चर्चा हुने गरेको छ, उनले भने, पार्टी निर्माणका लागि जसरी हामी जनतामाझ जानुपर्ने थियो, जान सकेका छैनौं ।फागुन पहिलो साता विधान अधिवेशनले केन्द्रीय समिति प्रत्यक्ष निर्वाचनबाट चयन हुने विधि पारित गरेको थियो । त्यसको दुई सातापछि स्थायी समिति बैठक बसेको थियो । त्यसयता पुनः बस्न सकेको छैन । त्यस्तै माघको अन्तिम साता बसेको केन्द्रीय समिति बैठक पनि त्यसयता बस्न सकेको छैन । माओवादी शान्ति प्रक्रियामा आएपछि भएको पहिलो संविधानसभा निर्वाचनबाट सबभन्दा ठूलो दल भएको थियो । त्यसबेला उसले प्रत्यक्षतर्फ १ सय २०, समानुपातिकमा १ सय र मनोनीत ९ गरी २ सय २९ सिट जितेको थियो । समानुपातिकमा ३१ लाख ४४ हजार २०४ मत पाएको थियो । २०७० मा भएको दोस्रो संविधानसभामा भने माओवादी प्रत्यक्षमा २६ र समानुपातिक ५४ गरी ८० सिट जितेर तेस्रो दल भएको थियो । उसले समानुपातिकमा १४ लाख ३९ हजार मत पायो । २०७२ मा संविधान जारी भएपछि २०७४ मा भएको आमनिर्वाचनमा माओवादीले प्रत्यक्षमा २६ र समानुपातिकमा १७ सहित ५३ सिट जितेको थियो । उसले त्यसबेला १३ लाख ३ हजार मत पाएको थियो । माओवादीको ओरालो यात्रा २०७९ को आमनिर्वाचनमा पनि देखियो । उक्त निर्वाचनमा माओवादीले प्रतिनिधिसभामा प्रत्यक्षतर्फ १८ र समानुपातिक १४ सिट जितेको थियो । समानुपातिकतर्फ ११ लाख ६२ हजार मत ल्याएर तेस्रो स्थानमा आए पनि सरकार निर्माणका लागि निर्णायक हुँदै आएको छ ।माओवादीले पाएको मत प्रतिशत विश्लेषण गर्दा पनि उसको जनमत क्रमशः घट्दै गएको देखिन्छ । २०६४ मा २९ प्रतिशत, २०७० मा १५ प्रतिशत, २०७४ मा १३ प्रतिशत हुँदै गत आम निर्वाचनसम्म आइपुग्दा उसले ११ प्रतिशतको हाराहारीमा मत पाएको छ । राजनीतिक विश्लेषक श्याम श्रेष्ठका अनुसार शान्ति प्रक्रियामा आइसकेपछि पनि उसले अँगाल्दै आएको कम्युनिस्ट नीति र सिद्धान्तलाई व्यवहारमा उतार्न चुक्दा मतदाताको विश्वास घट्दै गएको हो ।"
जीबीलाई मलेसियाबाट ल्याउने कोसिस जारी छ,"(चितवन)उपप्रधान तथा गृहमन्त्री रवि लामिछानेले सहकारी ठगी प्रकरणमा फरार रहेका गीतेन्द्रबाबु (जीबी) राई मलेसियामा रहेको र नेपाल ल्याउने प्रयास भइरहेको दोहोर्याएका छन् । बिहीबार भरतपुर विमानस्थलमा पत्रकारसँगको कुराकानीमा गृहमन्त्री लामिछानेले राईलाई स्वदेश ल्याउन मलेसियाका गृहमन्त्रीसँग आफ्नो संवाद भइसकेको तर सुपुर्दगी सन्धिलगायत विभिन्न कारणले तत्काल ल्याउन नमिलेको बताएका हुन् ।गृहमन्त्री लामिछानेले यसअघि पनि राई मलेसियामा रहेको बताएका थिए । पत्रकारहरूले गृहमन्त्री लामिछानेलाई पहिले राजकुमार चेपाङलाई मलेसियाबाट ल्याइएको थियो भने जीबीलाई ल्याउन किन गाह्रो परेको हो भनेर प्रश्नसमेत गरेका थिए । जवाफमा गृहमन्त्री लामिछानेले विषय फरक हुन्छ, ठाउँ एउटै भए पनि व्यक्ति फरक हुन्छ, परिस्थिति फरक छ भन्ने प्रतिक्रिया दिए । यस विषयमा अनुसन्धान धेरै नजिकमा आइपुगेको छ । यसबीचमा मलेसियाका गृहमन्त्रीसँग मेरो २ पटक कुराकानी भएको छ । ३४ दिन अगाडि पनि मेरो उहाँसँग कुराकानी भएको छ, उनले भने, हाम्रो सुपुर्दगी सन्धि नभएका कारणले अलिकति कूटनीतिक पहलमा समय लागेको छ । तर नजिक छौं । हाम्रो कोसिस दिनरात जारी छ । जीबी राई कहाँ छन् भन्ने थाहा छ त ? भन्ने पत्रकारको प्रश्नमा गृहमन्त्री लामिछानेले भने, मलाई मलेसियाका गृहमन्त्रीले नै कन्फर्म गर्नुभएको छ लोकेसन । गोर्खा मिडिया नेटवर्कका अध्यक्ष राई पोखरास्थित सूर्यदर्शनसहित देशभरका आधा दर्जन बचत तथा ऋण सहकारी संस्थाको रकम अपचलनको आरोपमा मुद्दा दर्ता भएसँगै फरार छन् । राई सूर्यदर्शन सहकारीका संस्थापक अध्यक्ष हुन् । सूर्यदर्शनका बचतकर्ताको १ अर्ब रुपैयाँभन्दा बढी रकम अपचलन गरेको अभियोगमा राईसहित १९ जनाविरुद्ध २०८० असोज १८ मा दायर सहकारी ठगीसम्बन्धी मुद्दा कास्की जिल्ला अदालतमा विचाराधीन छ । मुद्दाका प्रतिवादीमध्ये ५ जना मात्रै पक्राउ परी हाल पुर्पक्षका लागि कारागारमा छन् । राईसहित १४ जना अझै फरार छन् । राईविरुद्ध सूर्यदर्शनसहित चितवनको सहारा, पर्साको वीरगन्जमा रहेको सानो पाइला, रूपन्देहीको बुटवलस्थित सुप्रिम, बाँकेको नेपालगन्जस्थित समानता र काठमाडौंको स्वर्णलक्ष्मी सहकारीबाट हजारौं सर्वसाधारणको बचत रकम हिनामिना गरेको अभियोग छ । त्यसमध्ये सूर्यदर्शनको हिनामिनासम्बन्धी कसुर मात्रै अनुसन्धान भएर राईसहित प्रतिवादीविरुद्ध अदालतमा मुद्दा दायर भएको छ । राई संलग्न अन्य सहकारीको हिनामिना प्रकरणमा प्रहरीले अनुसन्धान जारी राखेको छ । गैंडा तस्करीको मुद्दामा प्रतिवादी रहेका राजकुमार चेपाङ पनि मलेसियामा लुकेका थिए । २०६० चैत १२ मा चितवन राष्ट्रिय निकुञ्जबाट प्रतिवादी कायम गर्दै मुद्दा दायर भएपछि उनी सुरक्षा निकायको आँखा छलेर मलेसिया भागेका थिए । प्रहरीले उनलाई पक्राउ गर्न २०७० कात्तिक १६ मा रेडकर्नर नोटिस जारी गरेको थियो । चितवनको पहाडी गाउँ कोराकको कालीखोला घर भएका चेपाङलाई प्रहरीले २०७१ माघ १६ मा नेपाल ल्याएको थियो । उनी नाम बदलेर २०६७ सालमा फर्जी नागरिकता र त्यसैका आधारमा राहदानी बनाएर मलेसिया पुगेका थिए । राष्ट्रिय निकुञ्जका तत्कालीन सहायक संरक्षण अधिकृत विष्णु थपलियाले निकुञ्जले खोज्न थालेपछि राजकुमार नाम ढाँट्दै पोखरा, काठमाडौं, धरान बस्ने गरेको अनुसन्धानबाट खुलेको बताए । निकुञ्जको गिरफ्तारीबाट तीन पटक उम्किएका उनले २०६७ जेठ १० मा गोरखाबाट भक्तराज गिरीका नामबाट फर्जी नागरिकता लिएको अनुसन्धानबाट खुलेको थियो । सोही नागरिकता प्रयोग गरेर उनले २०६७ जेठ २० मा राहादानी बनाएका थिए भने २०६७ असोज २६ मा मलेसिया पुगेका थिए । सोही वर्षको चैत ८ मा उनले मलेसियामा रहेको नेपाली दूतावासबाट राहदानीको प्रतिलिपि निकालेका थिए ।"
द्विपक्षीय सम्बन्ध विस्तारमै जोड,"काठमाडौं (कास) राष्ट्रपति रामचन्द्र पौडेलले आफ्नो युरोप भ्रमणका क्रममा जलवायु परिवर्तनमार्फत उब्जेको जलवायु न्याय, रुसी सेनामा भर्ती भई युक्रेनी सेनाको नियन्त्रणमा रहेका ५ नेपालीको रिहाइ लगायत विषयलाई प्रमुखकताका साथ उठाएका छन् । भ्रमण दलका सदस्य तथा राष्ट्रपति पौडेलका प्रेस सल्लाहकार किरण पोखरेलका अनुसार भ्रमण स्विट्जरल्यान्ड र जर्मनीसँग द्विपक्षीय सम्बन्ध विस्तारका विषयमा समेत केन्द्रित थियो । राष्ट्रपति पौडेल साताव्यापी युरोप भ्रमण सम्पन्न गरेर बुधबार स्वदेश फर्किएका हुन् । स्विट्जरल्यान्डको जेनेभामा भएको ११२ औं अन्तर्राष्ट्रिय श्रम संगठन (आईएलओ) सम्मेलनको उच्चस्तरीय कार्यक्रम तथा सामाजिक न्यायका लागि विश्वव्यापी गठबन्धनको उद्घाटन सत्रलाई मुख्य वक्ताका रूपमा सम्बोधन गर्ने क्रममा राष्ट्रपति पौडेलले जलवायु परिवर्तन नेपालजस्ता अति कम विकसित पर्वतीय मुलुकको प्राथमिकतालाई केन्द्रमा राखेका थिए । राष्ट्रपति पौडेलले भ्रमणमा जलवायु परिवर्तनका कारणले परेका प्रभाव र यसको न्यूनीकरणका लागि चाल्नुपर्ने कदमबारे अन्तर्राष्ट्रिय समुदायसामु आवाज उठाएका हुन् । जलवायुसम्बन्धी जर्मनीका विभिन्न अनुसन्धान केन्द्रहरूको अवलोकनका क्रममा राष्ट्रपतिले त्यहाँका वैज्ञानिकहरूसँगको छलफलमा उनीहरूले गरेको अहिलेसम्मको अनुसन्धानको प्रशंसा गर्दै अब जलवायु परिवर्तनको असर न्यूनीकरणका उपायहरूमा अनुसन्धान केन्द्रित गर्न सुझाव दिएको पोखरेलले जानकारी दिए । पोखरेलका अनुसार राष्ट्रपति पौडेलले जर्मनीका राष्ट्रपति स्टाइनमेयरको नेपालको प्राथमिकताप्रतिको चासोपछि कृषि क्रान्ति, जलस्रोत उपयोग र पर्यटनको विकासमा लगानीको अपेक्षा अभिव्यक्त गरेका थिए । जर्मनीका राष्ट्रपति स्टाइनमेयरले नेपाललाई हरतरहले सहयोग गर्ने विश्वास दिलाएका थिए । राष्ट्रपति पौडेलले स्विट्जरल्यान्डका राष्ट्रपति भियोला एमहर्डसँग समेत दुई देशको सम्बन्ध, आपसी सहयोग र सम्बन्ध विस्तारका पक्षमा केन्द्रित रहेर भेटवार्ता गरेका थिए ।"
बजेट पारित गर्न तीन नेताबीच छलफल,"काठमाडौं (कास) प्रधानमन्त्री पुष्पकमल दाहाल, एमाले अध्यक्ष केपी शर्मा ओली र रास्वपा सभापति एवं उपप्रधान तथा गृहमन्त्री रवि लामिछानेबीच बजेट पारित गर्ने विषयमा छलफल भएको छ । आगामी साता बजेट पारित गर्नेबारे बिहीबार सिंहदरबारमा तीन नेताबीच छलफल भएको प्रधानमन्त्रीको सचिवालयले जनाएको हो ।बजेटबारे संसद्मा सत्ता पक्षले उठाएका प्रश्नहरू सकेसम्म सम्बोधन गरेर बजेट पारित गर्नु उचित हुनेबारे नेताहरूको समान धारणा छ । उनीहरूबीच जनमत र नागरिक उन्मुक्ति पार्टीलाई सरकारमा सहभागी गराउनेबारे छलफल भएको थियो । मधेश सरकारको नेतृत्व गरेको जनमत र सुदूरपश्चिम सरकारमा सहभागी भएको उन्मुक्तिलाई एकएक मन्त्रालय दिने समझदारी भए पनि कुन मन्त्रीलाई फिर्ता बोलाउनेबारे ओली र दाहालबीच समझदारी भइसकेको छैन । एमाले र माओवादीका एकएक मन्त्रीलाई फिर्ता बोलाएर जनमत र उन्मुक्तिलाई सरकारमा सहभागी गराउने पक्षमा प्रधानमन्त्री भए पनि तीन महिना नपुग्दै आफ्ना मन्त्री फिर्ता बोलाउने पक्षमा ओली छैनन् । जनमत र उन्मुक्तिलाई सरकारमा सहभागी गराएपछि समीकरण बलियो हुने सत्तारूढ दलहरूको विश्वास छ ।"
स्लोभेनियासँग सर्बियाको रोमाञ्चक बराबरी,"जर्मन समर्थकलाई सपना देख्न आह्वानस्टुटगार्ट (रोयटर्स) प्रशिक्षक जुलियन नागेल्समनलाई के लाग्छ भने जर्मन समर्थकले केही राम्रो हुने सपना देखे हुन्छ । किनभने टिम आफैं सही दिशातर्फ अग्रसर छ । आयोजक जर्मनी युरोको अन्तिम १६ पुग्ने पहिलो टिम भएपछि उनी खुसी छन् । यही प्रतियोगिताकै कारण जर्मनीमा अहिले फुटबलको माहोल चलिरहेको मान्छन् । समर्थकको मीठो व्यवहारले हामीलाई राम्रो खेल्न प्रेरित गर्छ । हामीसँग नयाँ र पुराना राम्रा खेलाडी छन् । समर्थकले उनीहरूलाई पनि प्रेरित राख्छ, नागेल्समनले भने ।उनले थपे, हाम्रो काम भनेका ती समर्थकले केही राम्रा हुने सपना देखोस् भन्ने नै हो । उनी आफ्ना नयाँ स्टार खेलाडी जमाल मुसियालाको प्रदर्शनबाट पनि खुसी छन् । यी खेलाडी जर्मनीले अहिलेसम्म खेलेका दुवै खेलमा गोल गरेका छन् । मुसियालाले जसरी फुटबल खेलिरहेका छन्, त्यसलाई कायम राख्नुपर्छ । उनले कुनै प्रकारको दबाब महसुस गर्नुहुन्न । उनले आफ्नो स्वाभाविक लयलाई कायम राख्नुपर्छ, यत्ति भए पुग्छ, प्रशिक्षकले थपे ।समूह ए को खेलमा जर्मनीले बुधबार हंगेरीलाई २० ले पराजित गर्यो । समूहको अर्को खेलमा स्कटल्यान्डले स्विट्जरल्यान्डलाई ११ को बराबरीमा रोकेपछि जर्मनी अर्को चरण पुग्ने निश्चित भएको हो । आफ्नो पहिलो खेलमा स्कटल्यान्डलाई सजिलै हराएको जर्मनीका लागि हंगेरीविरुद्ध भने जमाल मुसियाला र इल्काये गुन्डोगनले प्रत्येक हाफमा एकएक गोल गरे । यो जितपछि दुई खेलबाट ६ अंक भएको छ । कम्तीमा समूह उपविजेता बन्दै अर्को चरण खेल्नेछ ।हारले हंगेरीको नकआउट चरण प्रवेशको सम्भावना कमजोर बनेको छ । टोलीको यो लगातार दोस्रो हार हो । स्कटल्यान्डले भने स्कट म्याक टोमनीको गोलमा अग्रता लिएयता स्विट्जरल्यान्डका लागि जार्डन साकिरीले बराबरी गोल फर्काए । यो नतिजापछि स्विट्जरल्यान्डको ४ अंक भएको छ भने स्कटल्यान्ड एक अंकमा रह्यो । बराबरीले स्कटल्यान्डको पनि अर्को चरण पुग्ने सम्भावना कायम रह्यो । अब समूहको अन्तिम दुई खेलमा जर्मनीले स्विट्जरल्यान्ड र स्कटल्यान्डले हंगेरीको सामना गर्नेछन् ।प्रशिक्षक नागेल्समनले अब टिमको ध्यान नकआउट चरणभन्दा पनि लिग चरणको तेस्रो खेलमा हुनुपर्ने बताउँछन् । उनी मान्छन्, हाम्रो ध्यान अबको खेलमा हुनुपर्नेछ । हामी स्विट्जरल्यान्डको सामना गर्दै छौं र त्यसमा पनि जित निकाल्नेबारे सोच्नुपर्छ । अहिले नै हामीले नकआउट चरण के हुनेछ भनेर धेरै सोध्नु ठीक हुन्न । जर्मनीको यो जित आफैंमा विवादबाट टाढा भने रहेन । हंगेरीका प्रशिक्षक मार्को रोसीले जर्मनीको पक्षमा एकपक्षीय निर्णय भएको दाबी गरेका छन् । उनको भनाइ थियो, यो खेलमा सायद जित जर्मनीकै हुन्थ्यो होला । तर, रेफ्रीको प्रदर्शन असाध्यै खराब रह्यो । एक खेलाडी र प्रशिक्षक कुनै पनि भूमिकामा मैले कहिले गुनासो गरिनँ । मलाई हारमा कुनै कारण खोज्नु छैन । तर, रेफ्रीको प्रदर्शनलाई लिएर आलोचना भने गर्नुपर्छ । उनको दाबीअनुसार मुसियालाको पहिलो गोलले मान्यता पाउनु हुन्नथ्यो, किनभने यस गोलका क्रममा हंगेरीका खेलाडीविरुद्ध भएको फाउलमा कुनै सुनुवाइ भएन ।"
एमबाप्पे नखेले नेदरल्यान्ड्सलाई राहत,"लाइप्जिग (रोयटर्स) फ्रान्सले युरो २०२४ मा शुक्रबार नेदरल्यान्ड्सको सामना गर्दा समूह डी को विजेता को हुने हो त्यसको निर्णय गर्ने खेल हुनेछ । तर, यही खेलमा फ्रान्सले केलियन एमबाप्पेविना कसरी खेल्ने हो, त्यसबारे योजना बनाउनुपर्नेछ । अर्कोतर्फ उनीविनाको फ्रान्स सामना गर्दा नेदरल्यान्ड्सलाई राहत नै हुनेछ । अस्ट्रियामाथि प्राप्त १० को जितमा एमबाप्पे घाइते भएका थिए । उनको नाकमा चोट लागेको थियो ।एमबाप्पेलाई खेलमा फर्कने हो भने सुरक्षात्मक कवच चाहिने छ । उनी खेल्दैनन् भने त्यसले नेदरल्यान्ड्सलाई खुसी राख्नेछ । यसको कारण पनि छन् । युरो छनोटमा फ्रान्स र नेदरल्यान्ड्स एउटै समूहमा थिए । छनोटका दुवै खेलमा फ्रान्स विजयी रह्यो । यी खेलमा एमबाप्पेले चार गोल गरेका थिए । खासमा एमबाप्पेका लागि नेदरल्यान्ड्स प्रिय प्रतिद्वन्द्वी हो । डचविरुद्धका ५ खेलमा उनले ६ गोल गरेका छन् । त्यतिमात्र होइन, उनले गरेका ४७ गोलमध्ये पहिलो नेदरल्यान्ड्सविरुद्ध नै थियो सन् २०१७ मा ।फ्रान्सका अरू साथी खेलाडी एमबाप्पेले खेल्दा उनी नै हुने छन्, तर टिम व्यवस्थापनले उनले खेल्ने हो वा होइनन् भनेर आधिकारिक रूपमा केही भनेको छैन । एमबाप्पेले अहिलेसम्म विश्वकपमा १२ गोल गरिसकेका छन् । तर युरोमा भने उनले एकै गोल गरेका छैनन् । एमबाप्पेले पेनाल्टी सुटआउटमा गोल गर्न नसकेपछि फ्रान्स पछिल्लो युरोबाट नै बाहिरिएको थियो, स्विट्जरल्यान्डको हातबाट । उनको अनुपस्थितिमा टिमको नेतृत्व ओलिभर जिरोडले गर्नेछन् ।फ्रान्सका लागि जिरोड सातौं ठूलो प्रतियोगिता खेलिरहेका छन् । उनी आफैंले यसपल्टको युरो आफ्नो अन्तिम हुने बताइसकेका छन् । त्यसैले उनी सुखद ढंगले यो प्रतियोगिताबाट बिदा हुन चाहन्छन् । नेदरल्यान्ड्सलाई के राम्रोसँग थाहा छ भने फ्रान्स निकै बलियो टिम हो, एमबाप्पे हुँदा या नहुँदा । रोनाल्ड कोमनको नेदरल्यान्ड्सले पोल्यान्डविरुद्धको खेलमा फुनरागमन रच्दै जित निकालेको थियो । त्यस खेलमा डच टिमले अनेक अवसर गुमाएको थियो ।"
युत्रेनविरुद्ध उत्साहित स्लोभाकिया,"डुसेलडोर्फ (एपी) शीर्ष वरीयताका टिममध्ये एक रहेको बेल्जियममाथि स्तब्धपूर्ण जित निकालेर उत्साहित स्लोभाकियाले शुक्रबार युरो समूह ई को आफ्नो दोस्रो खेलमा युत्रेनको सामना गर्दै छ । यो समूहमा स्लोभाकिया दोस्रो समूहमा छ । गोल अन्तरले रोमानिया उसको अगाडि रहेको हो । युक्रेन झने अन्तिम स्थानमा छ ।यही युत्रेनविरुद्ध जित निकाल्ने हो भने स्लोभाकिया नकआउट चरण पुग्ने अर्को टिम हुन सक्नेछ । युक्रेन भने रोमानियाको हातबाट ३० को हार बेहोर्दै स्तब्ध भएको थियो । उक्त खेलमा टोलीका रियल म्याड्रिड गोलरक्षक आन्द्रेयी लुनिनले केही महँगा भुल गरे । त्यसको अर्थ के भने अब पराजित हुने हो भने युक्रेन प्रतियोगिताबाट बाहिरिन सक्नेछ ।युक्रेन त्यही टिम हो, जसले सन् २०२१ को युरोमा क्वाटरफाइनलसम्म यात्रा तय गरेको थियो । युक्रेनलेरुसी आक्रमणपछि पहिलो पटक ठूलो प्रतियोतिगा खेलिरहेको छ र यही युरोको माध्यमबाट टोलीले सुखद सन्देश दिन चाहन्छ । त्यसैले युक्रेनले रोमानियाविरुद्धको खेल गुमाएपछि आफ्ना समर्थकसँग माफी मागेको थियो ।युक्रेनविरुद्धको खेलमा पनि सकारात्मक नतिजा आउनेमा स्लोभाकियाली प्रशिक्षक फ्रान्सिस्को कालाजोन उत्साहित देखिन्छन् । उनी भन्छन्, बेल्जियमविरुद्ध हाम्रा खेलाडीले सक्दो खेले । त्यसैले हामीले धेरै बलियो टिमविरुद्ध जित निकाल्न सफल रह्यौं । हामीले आफ्नो काम जारी राख्नुपर्नेछ र सपना पूरा गर्नतर्फ अग्रसर हुनुपर्छ । हामी के मान्छौं भनेर युक्रेन बलियो विपक्षी टिम नै हो ।अर्कोतर्फ युक्रेनी प्रशिक्षक सेर्हिय रेब्रोभ स्लोभाकियाविरुद्धको खेलका लागि आफ्नो टिम तयार भएको मान्छन् । उनी भन्छन्, रोमानियाविरुद्धको प्रदर्शन खराब रह्यो, हामीले अवसर नै सिर्जना गर्न सकेनौं । त्यो हारको नतिजा हामीले अपेक्षा नै गरेका थिएनौं । त्यसैले अब स्लोभाकियाविरुद्धको खेलमा लागि सबै प्रकारको सम्भावना बोकेर तयार हुनुपर्छ ।"
पोल्यान्ड चाहन्छ चोटमुक्त लेवान्डोस्की,"बर्लिन समूह डी को अर्को खेलमा पोल्यान्डले अस्ट्रियाको सामना गर्नेछ । यसमा पोलिस टिमको एउटै कामना हुनेछ, कीर्तिमानी गोलकर्ता रोबर्ट लेवान्डोस्की चोटमुक्त भएर मैदानमा फर्कोस् । पोल्यान्ड आफ्नो पहिलो खेलमा नेदरल्यान्ड्ससँग २१ ले पराजित भएको थियो । त्यहीं अस्ट्रियाले फ्रान्सको हातबाट माथ खाएको थियो । टर्कीविरुद्धको मैत्रीपूर्ण खेलमा लेवान्डोस्की घाइते भएका थिए । प्रशिक्षक माइकल पोर्बिजले सुरुआती खेलमा उनलाई खेलाउने जोखिम लिएनन् ।तर अहिले उनी भन्छन्, विश्वास गरौं, अस्ट्रियाविरुद्ध लेवान्डोस्कीले खेल्नेछन् । उनी हाम्रा लागि असाध्यै महत्त्वपूर्ण खेलाडी हुन् । नेदरल्यान्ड्सविरुद्धको खेलमा हामीले प्रमाणित गरिसक्यौं, हामी राम्रो फुटबल खेल्न सक्षम छौं । सबै खेलाडीलाई के आत्मविश्वास छ भने हाम्रो टिम सही दिशातर्फ अग्रसर छ ।फ्रान्सविरुद्धको खेल म्याक्स बबरको आत्मघाती गोलमा गुमाएको अस्ट्रियालाई प्रतियोतिगामा अगाडि बढ्नु छ भने अबको खेलमा जित्नु आवश्यक छ ।नेदरल्यान्ड्सविरुद्धको खेलमा पोल्यान्डका लागि लेवान्डोस्कीको स्थानमा खेलेका एडम बुक्साले गोल गरेका थिए । समूहको अन्तिम खेलमा पोल्यान्डले फ्रान्सको सामना गर्दा अस्ट्रियाले डच टिमको । त्यसैले जतिबेला यिनै दुई टिम एक आपसमा भिड्ने छन्, त्यो जित निकाल्ने सबैभन्दा राम्रो विकल्प छ । अस्ट्रियाका प्रशिक्षक राल्फ रागनिकले भनेका छन्, पोल्यान्डविरुद्धको खेल नै निर्णायक हुनेछ र यसमा हाम्रो जितको पूरा सम्भावना छ ।"
