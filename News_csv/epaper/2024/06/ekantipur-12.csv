शीर्षक,विवरण
असारदेखि मेलम्चीको पानी रोकिँदै,"१७ सय किमि नयाँ पाइप बिछ्याइयो मेलम्ची खानेपानीका लागि काठमाडौं उपत्यकामा १ हजार ७ सय किमि नयाँ पाइलाइन विस्तार गरिसकिएको छ । यसरी विस्तार गरिएका केही पाइपलाइनमा पानी टेस्टिङ गरिएको र केहीमा अझै बाँकी छ । स्वयम्भू, ताहाचल, बालुवाटार, विशालनगर, पानीपोखरी, मण्डिखाटार र चाबहिल क्षेत्रमा ७ सय ६० किमिमध्ये ७ सय किमि पाइप बिछ्याइएको मेलम्ची उपआयोजना२ का आयोजना निर्देशक राजेन्द्र सापकोटाले बताए ।यो नेपाल सरकारको एकल लगानीबाट बिछ्याइएका पाइप हुन्, जसमध्ये अब ६० किमि पाइप बिछ्याउन बाँकी छ, बिछ्याइएका पाइपको टेस्टिङ र कमिसनिङ गर्ने तयारी हुँदै छ । साउन दोस्रो सातासम्म यो काम सक्ने तयारी छ, सापकोटाले भने । पाइप टेस्टिङको काम सकिएपछि त्यही पाइपबाट पानी वितरण थालिने उनको भनाइ छ । १ हजार १० किमि पाइप एसियाली विकास बैंक (एडीबी) को ऋण सहयोगमा बिछ्याइएको हो । जसमा ८ सय किमिमा परीक्षणको काम सकिएको छ । २ सय १० किमिमा बाँकी छ । २ सय १० किमि पाइपको एकदुई महिनामा पानी परीक्षणको काम सकिनेछ, उनले भने, त्यसका लागि पर्याप्त पानी चाहिन्छ । रिङरोड बाहिरको क्षेत्रमा पनि मेलम्चीको पानी वितरण गर्ने कुरा बजेट वक्तव्यमा उल्लेख भएअनुसार यो छलफलका क्रममा रहेको सापकोटाले बताए । यसअन्तर्गत थिमि, पेप्सीकोला, जोरपाटी र कीर्तिपुरमा ७ सय किमि पाइप बिछ्याउने योजना छ । यो काम एडीबीको ऋण सहयोगमा अघि बढ्नेछ, उनले भने, यसको डिजाइन भइसकेको छ, ढिलोमा भदौसम्म काम अघि बढ्छ ।"
"सांसदकै छैन रुचि, हाजिर गर्दै टाप","बैठकमा बोल्ने पालो पर्खिएका बाहेक थोरै सांसद मात्र बैठकको अन्तिमसम्म बसेका थिए । धेरैजसो सांसद भने आफ्ना कुरा राख्दै र हाजिर लगाउँदै बाहिरिएका थिए । संसद्मा कृषि, शिक्षा र श्रम तथा रोजगारीको छलफलमा रुचि नराख्नेमा सत्ता र प्रतिपक्षका सांसदका संख्या सरोबरी थियो । यो छलफलमा सत्ता र प्रतिपक्षका शीर्ष नेता कै उपस्थिति शून्य रह्यो ।जनताको दैनिक जीवनसँग प्रत्यक्ष सरोकार राख्ने कृषि, शिक्षा र श्रम तथा रोजगार मन्त्रालय बजेट र योजना सम्बन्धमा छलफल गर्नका लागि सत्तापक्ष दलका शीर्ष नेताहरू त संसद्मा समेत उपस्थित थिएनन् । सत्तापक्षको ठूलो दल एमालेका उपाध्यक्ष विष्णुप्रसाद पौडेल र उपमहासचिव पृथ्वीसुब्बा गुरुङ बैठक सुरु भएपछि उपस्थित भएर केहीबेरमा बाहिरिए । सचिव गोकर्ण विष्टले मन्त्रालयगत छलफलको पहिलो दिन संसद्मा हाजिर नै लगाएनन् । एमालेका शीर्ष नेताहरू बस्ने पहिलो रो मा बैठकको सुरुमा देखिएका एमाले सचिव योगेश भट्टराई पनि बैठकको बीचैमा सदनबाट बाहिरिए ।माओवादी र रास्वपाका वरिष्ठ सांसदहरू बस्ने रो एउटै छ । जहाँ ४ जना माओवादीका र २ जना रास्वपाका सांसद बस्छन् । उक्त रो मा बस्ने माओवादी उपमहासचिव जनार्दन शर्मा तथा सांसद महिन्द्रराय यादव बैठकमै गएनन् । रास्वपाका उपसभापति स्वर्णिम वाग्ले संसद् बैठक सुरु भएपछि हाजिर भए र केहीबेरमै बाहिरिए । पूर्वशिक्षामन्त्रीसमेत रहेका माओवादी सचिव देवेन्द्र पौडेल आफ्ना कुरा सुनाएर तथा माओवादीका मुख्य सचेतक हितराज पाण्डे हाजिर लगाएर संसद्बाट बाहिरिए । बैठकको अन्तिमसम्म रास्वपाका प्रमुख सचेतक सन्तोष परियार मात्रै उक्त रो मा देखिए ।संसद् प्रतिपक्षको हो भन्ने भनाइ नेपालको संसदीय अभ्यासमा पनि प्रचलित छ । बजेटमाथि छलफल गरी पारित गर्नॅ संसद्को प्रमुख काम हो । तर, बिहान ११ बजेको संसद् बैठकमा प्रमुख प्रतिपक्षी दलका नेता तथा कांग्रेसका सभापति शेरबहादुर देउवा नै देखिएनन् । उनको छेउमा बस्ने उपसभापति पूर्णबहादुर खड्का पनि अनुपस्थित रहे । प्रतिपक्षी बेन्चको सबैभन्दा अगाडि बस्ने कांग्रेस महामन्त्रीद्वय गगन थापा र विश्वप्रकाश शर्मा तथा सहमहामन्त्री जीवन परियारको कुर्सी पनि खाली थियो । कांग्रेसका उपसभापति धनराज गुरुङ र सहमहामन्त्री बद्री पाण्डे पनि क्रमशः शून्य समय र आकस्मिक समयमा आफ्ना कुरा सुनाएर बाहिरिए ।साँझ ५ बजे कांग्रेस सांसद बस्ने आठौं रो मा दुई जना सांसद मात्रै उपस्थित थिए । त्यसपछिका रो मा पनि केही सांसद मात्रै थिए । बैठक सकिनै लाग्दा कांग्रेसका प्रमुख सचेतक रमेश लेखक उपस्थित भएका थिए । बोल्ने पालो कुरेर बसेका सांसदसमेत गरी प्रमुख प्रतिपक्षको बेन्चमा औंलामा गन्न सकिने सांसदहरू मात्र थिए । अन्य प्रतिपक्षी दलहरू राप्रपा, जसपा, जनमत र लोसपाका शीर्ष नेता बस्ने कुर्सी पनि खाली थिए । अगाडि बस्ने राप्रपा अध्यक्ष राजेन्द्र लिङ्देन र सांसद पशुपतिशमशेर जबरा, जसपा, नेपालका अध्यक्ष उपेन्द्र यादव, जनमतका अध्यक्ष सीके राउत र लोसपाका अध्यक्ष महन्थ ठाकुर पनि बैठकमा अनुपस्थित देखिए । सत्तापक्षको अर्को रो मा एकीकृत समाजवादी अध्यक्ष माधवकुमार नेपाल, जसपाका अध्यक्ष अशोक राई, नागरिक उन्मुक्तिका अध्यक्ष रञ्जिता श्रेष्ठलगायत बस्छन् । नेपाल, राई, श्रेष्ठ बैठकमै गएनन् । उक्त रो मा बस्ने आम जनता पार्टीका अध्यक्ष प्रभु साह पनि आफ्ना भनाइ राखेर बैठकबाट बाहिरिएका थिए । साँझ पौने ७ बजे बैठक सकिने बेलासम्म सत्तारूढ एमाले, माओवादी र रास्वपाका सांसदहरूको उपस्थिति नगण्य थियो । बैठक सकिनु २ घण्टा अगाडि नै राप्रपा, जसपा नेपाल, जनमत, लोसपा बस्ने सिटहरू रित्ता भइसकेका थिए । त्यस्तै, एस, जसपा, नागरिक उन्मुक्तिका सांसद बस्ने सिट पनि रित्तै देखिए । प्रतिनिधिसभा मातहत यी तीन मन्त्रालयका कामकारबाही हेर्ने र संसदीय अनुगमन गर्ने समितिका सभापति पनि बैठक अवधिभर सदनमा बसेनन् । बजेटअनुसारका योजना तथा कार्यक्रम कसरी कार्यान्वयन भइरहेका छन् भनेर संसदीय अनुगमन समितिले गर्छन् । मंगलबार छलफल भएका मन्त्रालयका कामकारबाहीको संसदीय अनुगमन कृषि, सहकारी तथा प्राकृतिक स्रोत समिति, शिक्षा, स्वास्थ्य तथा सूचना प्रविधि समिति र उद्योग तथा वाणिज्य र श्रम तथा उपभोक्ता हित समितिले गर्छन् । तर, कृषि समिति सभापति आरजु राणा, शिक्षा समिति सभापति अम्मरबहादुर थापा र श्रम समिति सभापति अब्दुल खान बैठक अवधिभर बसेनन् । उनीहरू हाजिर लगाएर बाहिरिएको संसद्का अधिकारीले जानकारी दिए । एमालेकी सचेतक सुनिता बरालले सांसदहरू आफ्नो निर्वाचन क्षेत्र र जिल्लामा कति बजेट परेको छ भनी मन्त्रालयगत विनियोजनको पुस्तिका अध्ययनमा लाग्दा अन्तिमसम्म संसद् बैठकमा उपस्थित हुन नसकेको अनुमान लगाउँछिन् । बैठक अवधिभर सांसदहरू सबै बस्दा राम्रो हुन्छ । सांसदहरू पार्टीले ह्वीप लगाएर मतविभाजन हुने अवस्थामा मात्रै बस्ने गर्नॅहुन्छ, त्योबाहेक अरू काममा व्यस्त हुने गर्नॅभएको छ, उनले भनिन्, बजेटको बेला भएकाले आफ्नो पहल भएको र आफ्नो क्षेत्रमा कति बजेट गयो भन्नेमा सांसदहरू बढी केन्द्रित भएकाले संसद्मा आज पूरै समय नबस्नुभएको हो कि ?बजेटमाथिको छलफल परम्परागत भएकाले पनि सांसदहरूको उपस्थिति पूरै समय नभएको हुन सक्ने रास्वपाका प्रमुख सचेतक सन्तोष परियारले बताए । भने, सांसदहरूको तयारी अभावले प्रस्तुति फितलो हुँदा पनि संसद्मा उत्साहजनक सहभागिता नभएको हो कि ? तर, शीर्ष नेताहरूको उपस्थिति भएमा अन्य सांसदहरूको तयारी र उपस्थितिमा उल्लेखनीय सुधार हुने परियारले बताए । शीर्ष नेताहरू पनि सांसदका धारणा सुन्न संसद्को बहसछलफलमा सहभागी भइदिएमा उपस्थितिमा ठूलो फरक आउँछ भन्ने लाग्छ, उनले भने ।पूर्वसांसद राधेश्याम अधिकारीले भने बजेटजस्तो महत्त्वपूर्ण छलफलमा सहभागी नहुने सांसदलाई मतदाताले प्रश्न गर्नॅपर्ने बताए । निर्वाचनका बेला र अघिपछि पनि ती नेतालाई संसद्मा गरेको प्रस्तुतिलाई लिएर प्रश्न गर्नॅपर्ने उनको भनाइ छ । संसद् बैठकमा किन जान चाहनुहुन्छ भनेर जनताले सोध्न सक्दैनन् । हामी संसद् पुगेर जे गरे नि हुन्छ भन्ने भएकाले सांसदहरूको उत्तरदायित्व कम छ । संसद्मा जनताको पक्षमा छलफल, विमर्श, बहस गर्नॅपर्ने हो, त्यो गर्दैनन्, उनले भने । विनियोजन विधेयकमाथिको छलफल जति गरे पनि संशोधन हुन्न भन्ने धारणा पालेर पनि सांसदहरूले छलफलमा तदारुकता नदेखाएको हुन सक्ने अधिकारीको भनाइ थियो ।संविधानसभा सदस्य खिमलाल देवकोटा भने सांसदहरूले आफ्नो आचरण भुल्दा संसद्मा विनियोजन विधेयकमाथिको छलफलमा न्यून उपस्थिति भएको बताए । उहाँहरूले नै पारित गरेको प्रतिनिधिसभा नियमावलीमा बैठकमा उपस्थित भई सक्रियतापूर्वक भाग लिने सांसदहरूको आचरण हो भनिएको छ, त्यो उल्लंघन गर्नॅभयो, उनले थपे, सांसदहरूमा जति बोले पनि संशोधन हुने होइन भने किन बोल्नु भन्ने भ्रम छ । तर प्रिबजेट, बजेटको सिद्धान्त र प्राथमिकताको छलफलअनुसार बजेट आयो कि आएन भन्ने बहस गर्नॅपर्छ । बजेट कार्यान्वयनमा सरकारलाई गाइडलाइन हुने गरी बोल्नुपर्ने हुन्छ तर सांसदहरू गैरजिम्मेवार भएको देखिन्छ । शीर्ष नेताहरूमा हामी संसद्मा किन जाने भन्ने मनोविज्ञान रहेको र हाजिर लगाएर बाहिरिने अन्य सांसदहरूले पनि पाएको भत्ता र यातायात खर्चअनुसारको काम नगरेको देवकोटाको भनाइ छ । सांसदहरूले बैठकमा उपस्थित भएको भत्ता र यातायात खर्चसमेत लिनुहुन्छ । कम्तीमा त्यो चीज पचाउनका लागि भए पनि बैठक अवधिभर बस्नुपर्छ, उनले भने । जनताको सार्वभौम सत्ताको प्रयोग गर्ने उच्च थलोमा पुगेका प्रतिनिधिले संसद्को गरिमा कायम राख्न नसकेको यो अभ्यासका जानकारहरूको भनाइ छ ।"
युरोपमा दक्षिणपन्थी उलार,"(काठमाडौं)युरोपेली संसद्का लागि आइतबार भएको चुनावको नतिजा सार्वजनिक हुनासाथ फ्रान्सका राष्ट्रपति एमानुयल म्याक्रोंले संसद् विघटन गरी मध्यावधि निर्वाचनको घोषणा गरेका छन् । चुनावमा फ्रान्सको दक्षिणपन्थी नेसनल र्याली पार्टी विजयी भएपछि म्याक्रोंले संसद् विघटन गरेका हुन् । चुनावमा नराम्रोसँग पराजित भएको समाचारले रन्थनिएका उनले जुन ३० र जुलाई ७ का लागि चुनावको मिति तोकेका हुन् । नेसनल र्याली पार्टीले म्याक्रोंको दल रेनेसाँको भन्दा दोब्बर (३० प्रतिशत) मत ल्याएपछि राष्ट्रपतिको निद हराम भएको हो । भोटमार्फत संसदीय भविष्यको छनोट फेरि गर्न पाउने गरी मैले फिर्ता दिएको छु । त्यसैले म राष्ट्रिय सभा विघटन गर्दै छु, राष्ट्रका नाममा सम्बोधन गर्दै राष्ट्रपति म्याक्रोंले भनेका छन् । चुनावी नतिजा युरोपको रक्षा गर्ने दलहरूका लागि राम्रो नआएको दाबी उनले गरेका छन् । राष्ट्रपतिले लहडका भरमा गरेको निर्णयले भने फ्रान्सलाई राजनीतिक रूपमा अस्थिर बनाउने विश्लेषण गरिएको छ ।यद्यपि, युरोपेली संसद्को चुनावमा विजयी दल नेसनल र्यालीकी नेतृ मरिन लु पेनले भने संसद् भंग गरी चुनाव घोषणा गर्ने राष्ट्रपतिको निर्णयको स्वागत गरेकी छन् । आगामी राष्ट्रिय चुनावमा फ्रान्सेलीहरूले हामीलाई विश्वास गरे हामी सत्ता हातमा लिन तयार छौं, उनले भनेकी छन् । लु पेनले युरोपेली संसद्का लागि जनताले दिएको मत ऐतिहासिक भएको बताउँदै प्रशंसा गरेकी छन् । फ्रान्सका अन्य दक्षिणपन्थी, समाजवादी, मध्यमार्गी र नरमपन्थी दलहरूले भने राष्ट्रपतिले संसद् विघटन गरेसँगै नयाँ विकल्प खोज्नुपर्ने भन्दै बहस छेडेका छन् । तीमध्ये कतिपयले देशको संसदीय चुनावभन्दा पनि युरोपेली चुनाव महत्त्वपूर्ण भएको दाबी गरेका छन् । यथास्थितिवादको विरोधीका रूपमा चिनिएका म्याक्रोंलाई मात्र होइन, चुनावी नतिजाले प्रधानमन्त्रीमा नियुक्त गाब्रियल अट्टललाई पनि नमीठो झड्का दिएको छ । ३४ वर्षीय अट्टल गत जनवरीमा मात्रै प्रधानमन्त्रीमा नियुक्त भएका थिए । युरोपेली संघको महत्त्वपूर्ण खेलाडी फ्रान्समा राष्ट्रपति र प्रधानमन्त्री दुवैले कार्यकारी भूमिका निर्वाह गर्छन् । राष्ट्रप्रमुखको भूमिकामा रहने राष्ट्रपतिले सरकारको रेखदेखका अलावा सामरिक महत्त्वका निर्णय लिन्छन् । राज्यका दैनिक मामिला व्यवस्थापन गर्ने जिम्मा भने सरकार प्रमुख अर्थात् प्रधानमन्त्रीको हुन्छ । त्यसकारण युरोपेली चुनावमा रेनेसाँले ल्याउने परिणामलाई अट्टलको राजनीतिक भविष्यसँग पनि जोडेर हेरिएको थियो । म्याक्रोंले आफ्नो उत्तराधिकारीका रूपमा अघि सारेका अट्टलका लागि भने यो चुनाव पहिलो गाँसमै ढुंगा साबित भएको छ ।फ्रान्सेली राजनीतिमा म्याक्रों उदाएको भने एक दशक पनि पुगेको छैन । २०१६ अप्रिलमा नयाँ दल स्थापना गरेका म्याक्रों त्यसको एक वर्षपछि सम्पन्न चुनावमा राष्ट्रपति निर्वाचित भएका थिए । २०१७ मा पहिलो चरणमा कुनै पनि उम्मेदवारले बहुमत ल्याउन नसकेपछि भएको मतदानमा म्याक्रोंले ६६१ प्रतिशत मतसहित ला पेनलाई पराजित गरेका थिए । सामान्यतः राष्ट्रिय सभामा कुनै एक दलले बहुमत हासिल गर्न सक्ने अवस्था नरहेको फ्रान्समा म्याक्रोंको नवगठित पार्टी रेनेसाँले परम्परा भत्काइदिएको थियो । २०१७ जुनमा भएको संसदीय चुनावमा म्याक्रोंको दल रेनेसाँले बहुमत ल्याउन सफल भएको थियो । उक्त दलले ५ सय ७७ सिटको राष्ट्रिय सभामा ३ सय ८ सिट जितेको थियो । म्याक्रों २०२२ मेमा लु पेनलाई पराजित गर्दै पुनः राष्ट्रपति निर्वाचित भएका थिए । सोही वर्ष भएको चुनावमा भने उनको दलले संसद्मा बहुमत गुमाएको थियो । राष्ट्रिय सभामा उनको दल १ सय ५३ सिटमा सीमित भएको थियो । फ्रान्समा अपवादबाहेक लामो समयदेखि गठबन्धन सरकारको संस्कृति छ । लामो समयदेखि सक्रिय प्रमुख दुई गठबन्धनलाई पछिल्लो समय म्याक्रोंले स्थापना गरेको रेनेसाँजस्ता मध्यमार्गी दलहरूले चुनौती दिँदै आएका छन् । यो गठबन्धनले नवउदारवाद, आर्थिक उदारवाद, केन्द्रवाद (दक्षिणपन्थ र वामपन्थको बीचको मध्यमार्ग) र युरोपेली संघको अवधारणालाई समर्थन गर्छ । राष्ट्रिय राजनीतिमा रेनेसाँ उदाउनुअघि सक्रिय नेसनल र्याली र रिपब्लिकन दलसहितको दक्षिणपन्थी पार्टीहरूको गठबन्धनले राष्ट्रवाद, रूढिवादिता र युरोपेली संघबाट बहिर्गमनको पक्षमा हुने वकालतप्रति संवेदनशीलता प्रदर्शन गर्छन् । त्यस्तै, सोसलिस्ट पार्टी, ला फ्रान्स इन्सोमाइज र फ्रान्सेली कम्युनिस्ट पार्टीहरूको वामपन्थी गठबन्धन छ । यी दलहरूले क्रमशः सामाजिक लोकतन्त्र, लोकतान्त्रिक समाजवाद, वातावरणवाद र साम्यवादको वकालत गर्छन् । यसका अतिरिक्त फ्रान्समा साना राजनीतिक समूहहरू पनि छन् । जस्तै ः रोयल अलाइन्स, नोबेल एक्सन रोयलिस्ट र डेमोक्रेटिक र्याली जो राजतन्त्रसँग सम्बन्धित सिद्धान्तलाई पछ्याउँछन् । यसबाहेक, त्यहाँ कम्युनिस्ट गुटहरू पनि छन्, जसमा फ्रान्सको मजदुर कम्युनिस्ट पार्टी र स्वतन्त्र श्रमिक दल (ट्रोटस्कीवादी) मुख्य हुन् । पछिल्लो समय लु पेनको नेतृत्वमा अति दक्षिणपन्थीहरू हाबी भएसँगै राष्ट्रपति म्याक्रों आगामी चुनावमा पराजय भोग्नुपर्ने तनावमा देखिन्थे । म्याक्रों राष्ट्रपति भएदेखि नै फ्रान्समा सुरक्षा र आप्रवासन मामिला मुख्य राजनीतिक मुद्दा बनिरहेका छन् । खासगरी, लु पेनको अध्यागमन र इस्लामविरोधी राष्ट्रिय र्यालीले म्याक्रोंलाई चर्को दबाबमा राखेको छ । अलोकप्रिय पेन्सन सुधार योजना, २०२२ को संसदीय चुनावमा गुमेको बहुमत र अध्यागमन कानुनको विवादले २०२३ मा फ्रान्समा ठूला प्रदर्शन भएका थिए । जसका कारण युरोपेली चुनावमा म्याक्रोंको दल पराजित भएको सहजै अनुमान लगाउन सकिन्छ । म्याक्रोंले २०२७ मा राष्ट्रपतीय चुनावमा उम्मेदवारी दिन भने पाउने छैनन् । तर पेनलाई राष्ट्रपति बन्नबाट रोक्ने र दक्षिणपन्थी धारलाई कमजोर पार्ने उनका लागि मुख्य चुनौती हुन् । तर फ्रान्सलाई दक्षिणपन्थ र वामपन्थको उग्र विचलनबाट मध्यमार्गको बाटोमा अघि बढाउने म्याक्रोंको सपना भने असफल हुने युरोपेली संघको चुनावी परिणामले देखाएको छ । इटालीकी प्रधानमन्त्री जर्जिया मेलोनीको आर्ककन्जरभेटिभ ब्रदर्स अफ इटाली समूहले युरोपेली संसदीय चुनावमा सबैभन्दा धेरै ३० प्रतिशत मत पाएको छ । दक्षिणपन्थी खेमाको मानिने मेलानीको पार्टी सबैभन्दा लोकप्रिय देखिनु इटालीमा पनि दक्षिणपन्थीहरूको लोकप्रियता बढेको भनाइ मिडियाहरूको छ । केन्द्रीयवाम विपक्षी डेमोक्रेटिक पार्टी (पीडी) ले २३ र फाइभ स्टार मुभमेन्टले १० प्रतिशत मत ल्याएको छ । जर्मन चान्सलर ओलाफ स्कोल्जको दल सोसियल डेमोक्रेटिक पार्टी (एसडीपी) तेस्रो भएको छ । एसडीपीले १३ प्रतिशत मात्र मत पाएको छ । क्रिस्टिएन डेमोक्रेटिक युनियन (सीडीयू) र क्रिस्टियन सोसियल युनियन (सीडीयू) गठबन्धनले ३० र चरम दक्षिणपन्थी अल्टरनेटिभ फर जर्मनी (एएफडी) ले १६ प्रतिशत मत ल्याएका छन् । स्पेनमा पनि दक्षिणपन्थी पार्टी नै शीर्षस्थानमा आएको छ । ३० प्रतिशत मत पाएको स्पेनको सेन्टर राइट पिपल्स पार्टी (पीपी) एक्लैले ६६ मध्ये २२ सिट जितेको अलपाइस दैनिकले जनाएको छ । सरकार प्रमुख समाजवादी दलका प्रधानमन्त्री पेद्रो सान्चेजलाई दक्षिणपन्थी पार्टीले झड्का दिएको स्पेनी अखबारहरूले उल्लेख गरेका छन् । ३० प्रतिशत मत पाएको उनको दल स्पानिस सोसियलिस्ट वर्कर्स पार्टी (पीएसओई) २० सिटमा खुम्चिएको छ । हंगेरीका प्रधानमन्त्री भिक्टोर ओर्बानको दल फिडेजले ४४ प्रतिशत मत ल्याएको छ । तर युरोपेली संसद्का लागि भएको चुनावमा उनको सबैभन्दा खराब प्रदर्शन हो । ईयूमा आबद्ध २७ राष्ट्रमा युरोपेली संसद्का लागि जुन ६ देखि ९ सम्म मतदान भएको हो । ती राष्ट्रका दक्षिणपन्थी दलका लागि भने चुनावी नतिजा निकै सुखद रह्यो । तर लिबरल र ग्रिन्स पार्टीहरूका लागि भने यो चुनाव बिर्सनलायक रह्यो । युरोपेली संसद्का सदस्यहरूले युरोपेली संघमा कस्ता कानुन लागू गर्ने, वातावरणीय नियमनका लागि कस्ता योजना ल्याउने, कस्तो सुरक्षा नीति अवलम्बन गर्नेलगायत संघको बजेट अनुमोदन र पैसा कसरी खर्च गरिन्छ भनेर निगरानी गर्नेसमेत भएकाले यस निर्वाचनलाई बढी महत्त्व दिने गरिएको हो ।युरोपेली संसद्मा ईयूका प्रत्येक देशको प्रतिनिधित्व जनसंख्याका आधारमा हुने गरेको छ । जर्मनीका सबैभन्दा बढी ९६ सिट छन् भने ८१ सिटसहित फ्रान्स दोस्रोमा छ । सबैभन्दा कम प्रतिनिधित्व हुने साइप्रस, लक्जमबर्ग र माल्टाबाट ६ सिटका लागि मात्रै निर्वाचन हुन्छ । ७ सय २० सदस्यीय संसद्मा युरोपेली आयोगकी अध्यक्ष उर्सुला भोन डेर लियोनको मध्यदक्षिणपन्थी युरोपेली पिपुल्स पार्टी (ईपीपी) सबैभन्दा शक्तिशाली समूहका रूपमा देखिएको छ । ईपीपीले २०१९ मा भन्दा १० सिट बढी अर्थात् १ सय ८६ सिट ल्याएको छ । मध्य वामपन्थी प्रोग्रेसिभ अलाएन्स अफ सोसलिस्ट एन्ड डेमोक्रेट्स (एसएन्डडी) ले १ सय ३५ र लिबरल रिन्यु युरोपले ७९ सिट जितेका छन् । त्यस्तै, इटालीकी प्रधानमन्त्री जर्जिया मेलोनी नेतृत्वको युरोपियन कन्जरभेटिभ एन्ड रिफर्मिस्ट (ईसीआर) ७३ सिटमा विजयी भएको छ । यो पाँच वर्षअघिको भन्दा ४ सिट बढी हो । फ्रान्सकी ला पेन नेतृत्वको चरम दक्षिणपन्थी आइडेन्टिटी एन्ड डेमोक्रेसी (आईडी) अघिल्लो पटकभन्दा ९ सिट बढी अर्थात् ५८ सिटमा विजयी भएको छ । कुनै पनि धारमा संलग्न नरहेका दलहरूले ९९ सिट जितेका छन् । यो २०१९ को भन्दा ३७ बढी हो । अघिल्लो चुनावको तुलनामा १८ सिट कम ल्याएको ग्रिन्स ५३ मा खुम्चिएको छ । तीन दशकयताका ईयू निर्वाचनमा यस वर्ष सबैभन्दा बढी ५०६६ प्रतिशत मत खसेको थियो ।(एजेन्सीको सहयोगमा)"
भरत ताल निर्माणमा अनियमितताको आरोपमा मेयरसहित ६ विरुद्ध मुद्दा,"(काठमाडौं)सर्लाहीस्थित भरत ताल निर्माणको क्रममा सार्वजनिक सम्पत्ति हानिनोक्सानी गरेको अभियोगमा वाग्मती नगरपालिकाका प्रमुख, उपप्रमुखसहित ६ जनाविरुद्ध भ्रष्टाचार मुद्दा दायर भएको छ । अख्तियार दुरुपयोग अनुसन्धान आयोगले नगरप्रमुख भरतबहादुर थापा (हाल निलम्बित), उपप्रमुख लीलाकुमारी मोक्तान, नगरका तत्कालीन प्रमुख प्रशासकीय अधिकृत विमलकुमार पोखरेल, योजना प्रमुख इन्जिनियर सागर पौडेल, तत्कालीन लेखा अधिकृत विश्वराज पोखरेल र जिल्ला समन्वय समिति सर्लाहीका तत्कालीन प्रमुख मेथुर चौधरीविरुद्ध मंगलबार विशेष अदालतमा मुद्दा दायर गरेको हो । अख्तियारले ३० करोड २९ लाख रुपैयाँ बिगो कायम गरेको छ भने आरोपितबाट बिगोबमोजिम जरिवाना असुल र कैद सजाय मागदाबी गरेको छ ।सागरनाथ वन विकास परियोजनाअन्तर्गतको वन क्षेत्रमा सागरनाथ वन विकास परियोजना र संघीय सरकारबाट स्वीकृति नलिई वाग्मती४ र १२ मा पर्ने वाग्मती माछापोखरी प्रथम निर्माणका लागि ढुंगा, गिटी, बालुवा उत्खनन गर्न फर्जी प्रारम्भिक वातावरणीय परीक्षण (आईईई) प्रतिवेदन बनाएको र प्रतिवेदनले राखेका सर्त उल्लंघन गरी निर्माणजन्य पदार्थ उत्खनन गरेको अदालतमा दायर अभियोगपत्रमा उल्लेख छ । सुरुमा माछापोखरी भनेर बनाइएको ताललाई प्रमुख थापाले आफ्नै नाम (भरत) दिएका थिए । अख्तियारका प्रवक्ता नरहरि घिमिरेका अनुसार प्रतिवादीविरुद्ध गलत लिखत तयार पारेको, गैरकानुनी रूपमा सार्वजनिक सम्पत्ति हानिनोक्सानी गरेको र गलत प्रतिवेदन तयार पारेको गरी ३ वटा कसुरमा सजाय मागदाबी गरिएको छ ।ताल निर्माणको क्रममा नदीजन्य पदार्थको बिक्रीवितरणमा अनियमितता गरेको उजुरी अख्तियारमा परेको थियो । अख्तियारको अनुसन्धानबाट थापालगायतले फर्जी वातावरणीय प्रभाव मूल्यांकन प्रतिवेदन तयारी गरी त्यसले तोकेको सीमाभन्दा १० गुणा बढी नदीजन्य पदार्थ उत्खनन गरेको खुलेको छ । प्रतिवेदनले ताल निर्माण गर्दा ५ लाख घनमिटर मात्रै ढुंगा, गिटी, बालुवालगायत उत्खनन स्वीकृति दिइएकोमा त्यसविपरीत ४७ लाख घनमिटरभन्दा बढी उत्खनन गरेको पाइएको अख्तियारले अभियोग पत्रमा उल्लेख गरेको छ । तालको गुरुयोजनासमेत स्वीकृत नगराएको पाइएको छ ।अख्तियारले नै २०८० चैत २८ मा गैरकानुनी सम्पत्ति आर्जनको अभियोगमा ५ करोड ३३ लाख रुपैयाँ बिगो मागदाबीसहित भ्रष्टाचार मुद्दा दायर गरेपछि थापा निलम्बनमा परेका थिए । थापा माओवादीबाट निर्वाचित नगरप्रमुख हुन् । उक्त मुद्दा विशेष अदालतबाट किनारा नलाग्दै थापाविरुद्ध अर्को मुद्दा दायर भएको हो । अख्तियारले ताल निर्माणमा संघ र प्रदेश सरकारबाट गएको ५४ करोड रुपैयाँ सर्तविपरित खर्च भएको भन्दै यसमा छुट्टै अनुसन्धान भइरहेको अभियोगपत्रमा उल्लेख गरेको छ । यो प्रकरणमा अन्य तथ्य र प्रमाणहरू संकलन भइरहेकाले संलग्न थप व्यक्तिविरुद्ध पूरक अभियोगपत्र जाने अख्तियारले जनाएको छ । साथै वनसम्बन्धी कानुनसमेत बर्खिलाप गरेर ताल निर्माण गरेकोमा यो विषयमा पनि अनुसन्धान भइरहेको अख्तियारले उल्लेख गरेको छ । वाग्मती नगरपालिकाले २०७५ चैत २ मा माछापोखरी निर्माणको निर्णय गरेको थियो । त्यसअघि जिल्ला समन्वय समिति, सर्लाहीले वाग्मती नदी उकास पर्ति जग्गामा पोखरी निर्माणका लागि ढुंगा, गिटी, बालुवालगायत निर्माणजन्य पदार्थ उत्खनन तथा संकलन कार्यका लागि प्रारम्भिक वातावरणीय परीक्षण, २०७५ तयार पारेको थियो । योजना स्वीकृत र प्रमाणीकरण गरी २ किलोमिटर लम्बाइ, चौडाइ ५० मिटरदेखि १ सय ३० मिटरसम्म, २५ मिटर गहिराइ हुने उल्लेख थियो । नगरपालिकाले वडा नम्बर ४ र १२ मा रेल्वे लाइनभन्दा पश्चिमतर्फ, वाग्मती ड्यामभन्दा पूर्व पुरानो बुढी वाग्मतीको बहाव क्षेत्रको १ सय ५० बिघा नदी उकास जग्गामा बहुउद्देश्य माछापोखरी निर्माण गर्ने प्रस्ताव पारित गरेको थियो । जसमा माछापोखरी १ र माछापोखरी २ निर्माण गर्ने भनिएको थियो । सोहीअनुसार अघि बढेको ताल निर्माणमा संघ, प्रदेश र स्थानीय तहको बजेटबाट २०८० असार २२ सम्म ५६ करोड ७० लाख ९७ हजार रुपैयाँ खर्च भएको देखिन्छ ।सागरनाथ परियोजनाका अधिकारीहरूले ताल गैरकानुनी रूपमा बन्न लागेको भन्दै पटकपटक नगरपालिकालाई ध्यानाकर्षण गराएका थिए । आफ्नो व्यवस्थापनमा रहेको जग्गामा माछापोखरी निर्माण सहमति छैन भनी परियोजनाले २०७६ भदौ १८ मै नगरपालिकालाई पत्र पठाएको थियो । पालिकाले त्यसलाई अनदेखा गरी आयोजना अघि बढाएको थियो ।"
स्विट्जरल्यान्ड र जर्मनी भ्रमणमा निस्किए राष्ट्रपति,"(काठमाडौं)राष्ट्रपति रामचन्द्र पौडेल स्विट्जरल्यान्ड र जर्मनी भ्रमणका लागि मंगलबार साँझ त्यसतर्फ प्रस्थान गरेका छन् । राष्ट्रपतिमा निर्वाचित भएपछि उनको यो पहिलो औपचारिक विदेश भ्रमण हो ।राष्ट्रपति पौडेलले जेनेभामा अन्तर्राष्ट्रिय श्रम संगठन (आईएलओ) को अन्तर्राष्ट्रिय श्रम सम्मेलनको ११२ औं उच्चस्तरीय सत्रमा आयोजना हुने सामाजिक न्यायका लागि विश्वव्यापी गठबन्धन को उद्घाटन मञ्चलाई प्रमुख वक्ताका रूपमा सम्बोधन गर्नेछन् । परराष्ट्र मन्त्रालयका अनुसार जेठ ३१ मा राष्ट्रपति पौडेलसँग आईएलओका महानिर्देशक गिल्बर्ट एफ हङ्बोले शिष्टाचार भेट गर्ने कार्यक्रम छ । उनले स्वीस महासंघका राष्ट्रपति भायोला एमहर्डसँग द्विपक्षीय वार्ता गर्ने कार्यक्रम पनि तय भएको छ । परराष्ट्र मन्त्रालयका अनुसार स्विट्जरल्यान्डको भ्रमणपछि राष्ट्रपति पौडेल असार १ मा जर्मनीको बर्लिन प्रस्थान गर्नेछन् । भ्रमणका लागि जर्मनीका राष्ट्रपति फ्रांकवाल्टर स्टाइनमायरले निमन्त्रणा दिएका थिए । उनले असार ३ मा राष्ट्रपति स्टाइनमायरसँग भेटवार्ता गर्नेछन् । जर्मनीमा राष्ट्रपति पौडेलले पोट्सड्याम इन्स्टिच्युट फर क्लाइमेट इम्प्याक्ट रिसर्च इन्स्टिच्युट, जर्मन रिसर्च फर जियो साइन्स, टेलेग्राफेनवर्ग क्याम्पसको अवलोकन गर्ने कार्यक्रम छ । साथै चेचिलियन्होफ एन्ड सनसुसी प्यालेस गार्डेन र चेचिलियन्होफ एन्ड सनसुसी प्यालेस म्युजियमको पनि अवलोकन गर्ने कार्यक्रम तय भएको छ । असार २ मा गैरआवासीय नेपाली संघ जर्मनीले राष्ट्रपति पौडेललाई अभिनन्दन गर्नेछ । सोही कार्यक्रममा उनले जर्मनीमा रहेका नेपाली समुदायलाई सम्बोधन गर्ने राष्ट्रपतिका प्रेस सल्लाहकार किरण पोखरेलले जानकारी दिए । असार ३ मा जर्मनी ट्रेड एन्ड इन्भेस्टमा आबद्ध उद्योगी व्यापारीहरूले राष्ट्रपति पौडेलसँग भेटघाट गर्ने कार्यक्रम छ । उनी भ्रमण सम्पन्न गरी असार ५ मा स्वदेश फर्कनेछन् । राष्ट्रपतिको टोलीमा १५ जना छन् । भ्रमणमा प्रथम महिला सविता पौडेल पनि सहभागी छिन् । यस्तै, राष्ट्रपतिको कार्यालय र परराष्ट्र मन्त्रालयका अधिकारीहरू छन् । परराष्ट्र मामिला सल्लाहकार सुरेशचन्द्र चालिसे, प्रेस सल्लाहकार पोखरेल, राष्ट्रपति कार्यालयका सचिव डिल्लीराम शर्मा, परराष्ट्र सचिव सेवा लम्साल, शिष्टाचार महापाल शाखाका प्रमुख, युरोपअमेरिका महाशाखाका प्रमुखलगायत टोलीमा सहभागी छन् । साथै, सम्बन्धित मुलुकमा दूतावासका अधिकारीहरू पनि सामेल हुनेछन् ।"
"खच्चड फसेको पुल प्रयोगमा रोक, एक सय बढी विद्यार्थी प्रभावित","(अछाम)एउटा लट्ठा चुँडिएर कोल्टिँदा खच्चड फसेको घटनापछि कर्णाली नदीमाथिको झोलुंगे पुलमा आउजाउ बन्द गरिएको छ । अछामको पञ्चदेवल विनायक नगरपालिका९ कालेकाँडा र दैलेखको आठबिस नगरपालिका४ खिड्कीज्युला जोड्ने उक्त पुलको प्रयोगमा रोक लगाइएपछि झन्डै एक सय विद्यार्थी विद्यालय जानबाट वञ्चित भएका छन् । उक्त पुलबाट आवतजावत गर्न जोखिम भएको भन्दै अछाम र दैलेखका जिल्ला प्रशासनको सहकार्यमा बन्द गरिएको हो । आइतबार खाद्यान्न बोकेर जाँदै गरेका १४ खच्चड लट्ठा चुडिँदा उक्त पुलमा फसेका थिए । स्थानीय र सुरक्षाकर्मीले १२ को जीवितै उद्धार गरेका थिए भने दुई खच्चड मरेका थिए । पुलमार्फत आवागमन बन्द गरिएपछि दैलेख र अछामका विद्यार्थी बढी मारमा परेका छन् । अछामको पञ्चदेवल विनायकमा रहेको चण्डिका माविमा दैलेखका आठबिस४, ५ र ६ का ९५ जनाभन्दा बढी विद्यार्थी पढ्न आउँछन् । त्यस्तै आठबिसमा रहेको प्रिनर्सरी स्कुलमा पढ्न पञ्चदेवल विनायकबाट पनि दर्जनौं विद्यार्थी जाने गर्छन् । तर सयभन्दा बढी विद्यार्थी सोमबारदेखि नै विद्यालय जान पाएका छैनन् । अब कहिले पुल बन्ने हो, कहिले हामी स्कुल गएर पढ्न पाउँछौं भन्ने नै अन्योल भयो, स्कुल जाने अर्को बाटो पनि छैन, चण्डिका माविका कक्षा १० का विद्यार्थी खकेन्द्र जैसीले दुखेसो पोखे, अहिले कोर्स एकदम छिटो अघि बढिरहेको थियो । एक दिन पढाइ छुट्दा नै कति गाह्रो हुन्छ । पढाइ चलिरहेकाले आठबिसबाट जाने हामीलाई मात्रै भनेर पछि छुटेको कोर्स फेरि पढाइँदैन होला ।पारि दैलेखबाट आउने विद्यार्थी रोकिएपछि भने कम्तीमा २० दिन जति विद्यालय बन्द गर्ने प्रस्ताव राखेको पञ्चदेवल विनायक९ का वडाध्यक्ष रामप्रसाद जैसीले बताए । मंगलबार नगरपालिकाको विपद् व्यवस्थापन समिति बैठकमा विद्यालय बन्द गर्ने प्रस्ताव राखेको छु । अभिभावक, विद्यालय र स्थानीयको भनाइलाई मैले अघि सारेको हुँ, वडाध्यक्ष जैसीले भने, छिमेकी जिल्लाका विद्यार्थीलाई पढाइबाट वञ्चित गर्नु हुँदैन भन्ने सबैको भनाइ छ । शिक्षा समितिबाट प्रस्ताव आएर कार्यपालिकाले छिट्टै निर्णय गर्नेछ । पारिबाट विद्यालय आउन वैकल्पिक बाटोबाट कम्तीमा तीन घण्टा हिँड्नुपर्ने बाध्यता रहेको उनले बताए । जैसीका अनुसार जीर्ण बनेको उक्त पुलबाट करिब २ सय मिटर दूरीमा अर्को पुल द्रुत गतिमा बन्ने क्रममा रहेको छ । निर्माणाधीन पुल छिटो बनाएर विद्यालय सञ्चालन गर्ने, जीर्ण पुल मर्मतका लागि पहल गर्ने निर्णय विपद् व्यवस्थापन समितिको बैठकबाट भएको छ, उनले भने ।निर्माणाधीन पुल छिटो सम्पन्न गर्न र जीर्ण पुलको मर्मतका लागि विभिन्न निकायको सहयोग माग्ने गरी दैलेखबाट पनि छलफल भइरहेको आठबिस६ का वडाध्यक्ष नवराज शर्माले बताए । पुल आवागमन बन्द हुँदा सबैभन्दा धेरै प्रभावित विद्यार्थी भएका छन्, अछामबाट दैलेख आउने र दैलेखबाट अछाम जाने दुवैतर्फका विद्यार्थीको पढाइलाई लिएर छलफल भइरहेको छ, उनले भने, दुवैतर्फका स्थानीय तहहरूबाट गर्न सकिने प्रयासबारे जनप्रतिनिधिहरू निरन्तर संवाद र छलफलमा छौं । आवतजावत बन्द भएपछि दैलेखतर्फ रहेका खेतमा रोपाइँ पनि प्रभावित भएको पञ्चदेवल विनायककी धना जैसीले बताइन् । यताका ३५ परिवारका ठूला खेत दैलेखमा छन् । बिउ सुकिसक्यो, खेतमा जान पाइएको छैन, उनले भनिन्, त्यताका खेत रोप्न पाइएन भने अर्को वर्ष भोकमरी लाग्छ । केहीले भने हलगोरु कर्णाली नदीबाट तारेर भए पनि पारिका खेतमा रोपाइँ गरिरहेका छन् । तर धेरैजसो किसान भने खेतमा जान नसकेको धनाले बताइन् । भनिन्, एक पोका तेल चाहिए पनि हाम्रो बजार खिड्किजिउला (दैलेख) हो । अहिले त हामीलाई हातखुट्टा बाँधेर राखेको जस्तो भइरहेको छ । आवतजावत बन्द गर्दा पनि केही लुकीछिपी वारपार गरिरहेको सूचना पाएको भन्दै अछामका प्रमुख जिल्ला अधिकारी शिवप्रसाद लम्सालले भने, दैनिकी चलाउन पनि स्थानीयलाई पुलबाट आवतजावत गर्नुपर्ने बाध्यता त छ । तर ज्यानलाई नै जोखिम पारेर आवतजावत भइरहेको छ, तत्काल पुलको मर्मत नगरे जतिखेर पनि मानवीय क्षतिको जोखिम छ । पुलमा आवतजावत बन्द गरिएको सूचना टाँसेर सामान्य तरिकाले तारले बार लगाइएको छ । गृह मन्त्रालयदेखि विभिन्न निकायमा यहाँको सबै अवस्था उल्लेख गरेर पुल मर्मत गर्न र अर्को बनिरहेको पुल यथाशीघ्र सक्न अनुरोध गर्दै पत्र पठाइसकेका छौं, लम्सालले भने, यहाँ उपलब्ध प्राविधिकको टोलीले स्थलगत निरीक्षण पनि गरिसकेको छ । अब माथिल्लो निकायले कसरी काम अगाडि बढाउँछ भनेर कुरिरहेका छौं ।"
गण्डकीमा फ्लोर क्रस गरेका देवकोटा बने ऊर्जामन्त्री,"पोखरा (कास) गण्डकी प्रदेशमा माओवादी संसदीय दलको ह्वीपविपरीत फ्लोर क्रस गरेका नेपाल समाजवादी पार्टीका सांसद फणीन्द्र देवकोटाले ऊर्जा, जलस्रोत तथा खानेपानी मन्त्रालयको जिम्मेवारी पाएका छन् । स्वतन्त्र सांसद राजीव गुरुङ (दीपक मनाङे) पनि छैटौंपल्ट मन्त्री बनेका छन् । उनले भौतिक पूर्वाधार विकास तथा यातायात व्यवस्था मन्त्रालय सम्हाल्ने भएका छन् । दुवै मन्त्रीलाई मंगलबार प्रदेश प्रमुख डिल्लीराज भट्टले शपथग्रहण गराए । देवकोटाले सोमबार ह्वीप उल्लंघन गर्दै मुख्यमन्त्री सुरेन्द्रराज पाण्डेको पक्षमा विश्वासको मत दिएका थिए । नेसपाका केन्द्रीय सदस्य उनी गत निर्वाचनमा गोरखा २ (१) बाट माओवादीको चुनाव चिह्न लिएर जितेका थिए । विश्वासको मत दिएको राप्रपा भने तत्काल सरकारमा नजाने भएको छ । यसअघि कांग्रेसका टकराज गुरुङ आर्थिक मामिलामन्त्री र विन्दुकुमार थापा सामाजिक विकास तथा स्वास्थ्यमन्त्री छन् । मुख्यमन्त्री पाण्डेलाई देवकोटासहित कांग्रेसका २७, राप्रपाका २ र स्वतन्त्र सांसद गुरुङले गरी पक्षमा बहुमत ३१ सांसदले विश्वासको मत दिएका थिए । ६० सदस्यीय गण्डकी प्रदेशसभामा एमालेका २२ र माओवादीका ६ सांसदले भने विपक्षमा मतदान गरेका थिए । मंगलबार नै गण्डकीको आर्थिक वर्षको नीति तथा कार्यक्रम पनि संसद्मा प्रस्तुत भएको छ ।"
सांसदलाई बजेटमा कार्यकारी भूमिका नदेऊ,"सांसदहरूको तजबिजी रहने गरी बजेट विनियोजन गर्ने विकृत अभ्यासलाई सर्वोच्च अदालतले रोक लगाए पनि घुमाउरो बाटो अपनाएर निरन्तरता दिने तयारीमा प्रदेश सरकारहरू देखिएका छन् । पहिलेजसरी निर्वाचन क्षेत्र विकास कार्यक्रम जस्ता शीर्षक नराखी सांसदहरूसँग योजना मागेर बजेट छुट्याउने उनीहरूको तयारी छ । त्यसका लागि प्रत्यक्ष र समानुपातिक प्रणालीबाट निर्वाचित सांसदहरूका लागि छुट्टाछुट्टै सीमा तोकिएको छ । विधायिकी भूमिकामा रहनुपर्ने सांसदलाई यसरी योजना छनोट एवं कार्यान्वयन गर्ने कार्यकारी भूमिका दिलाउनु एक त शक्ति पृथकीकरणको सिद्धान्तविपरीत छ, अर्को सर्वोच्च अदालतको आदेश अवज्ञा हो । निर्वाचन क्षेत्र पूर्वाधार विकास कार्यक्रमको बजेट दुरुपयोग सम्बन्धमा चौतर्फी आलोचना हुनुका साथै महालेखा परीक्षकको प्रतिवेदनले निरन्तर प्रश्न उठाएपछि संघ सरकारले यसलाई तीन वर्षअघि खारेज गरेको थियो । तर गत वर्ष कार्यक्रम ब्युँत्याइएपछि सर्वोच्च अदालतमा रिट परेको थियो । सर्वोच्चले संसदीय क्षेत्र पूर्वाधार विकास कार्यक्रमका नाममा सांसदलाई रकम दिने निर्णय तत्कालका लागि कार्यान्वयन नगर्न अन्तरिम आदेश दिएको थियो । त्यस क्रममा सर्वोच्चले आदेशमा संविधानले संघीय सांसद वा प्रदेशसभा सदस्यलाई कार्यकारिणी प्रकृतिको कार्य गर्ने जिम्मेवारी प्रदान नगरेको समेत उल्लेख गरेको थियो । सांसद आफैंले आफ्नो संसदीय निर्वाचन क्षेत्रको पूर्वाधार विकासका नाममा रकम छुट्याउँदा स्वार्थ बाझिनेसमेत सर्वोच्चले भनेको थियो । अन्तरिम आदेशपछि संघ र प्रदेश सरकारले निर्वाचन पूर्वाधार विकास कार्यक्रम अघि बढाएनन् । केही प्रदेश सरकारले रकमान्तर गरेर बजेट चलाए । आगामी आर्थिक वर्षका लागि भने सांसदहरूबाट योजना मागेर बजेट छुट्याउने उपाय अपनाइँदै छ । सांसदले तजबिजी प्रयोग गर्न पाउने बजेट छुट्याउने अभ्यास प्रदेश सरकारहरूले संघ सरकारबाटै सिकेका हुन् । अदालतले त्यसमा रोक लगाएपछि सांसदबाट योजना माग्ने अभ्यास पनि संघले नै प्रदेशलाई सिकाएको देखिन्छ । संघ सरकारले आगामी आर्थिक वर्षको बजेट निर्माणका क्रममा सांसदहरूसँग योजना मागेको थियो तर यति बजेटको हुनुपर्ने भनेर सीमा तोकिएको थिएन । अहिले प्रदेश सरकारहरूले प्रत्यक्ष र समानुपातिक प्रणालीबाट निर्वाचित सांसदहरूका लागि छुट्टाछुट्टै सीमा तोकेर योजना मागेका छन् । संघ सरकारले आगामी आर्थिक वर्षको बजेट दुई साताअघि ल्याएको थियो । प्रदेश सरकारहरूले असार १ मा प्रदेशसभामा बजेट पेस गर्दै छन् । प्रदेशमा सबैभन्दा नयाँ सरकार मधेशको हो । मधेशमा जनमत पार्टीका नेता सतीशकुमार सिंह मुख्यमन्त्री बनेकै दिन गत शुक्रबार बसेको पहिलो मन्त्रिपरिषद् बैठकले प्रत्यक्ष निर्वाचित सांसदलाई पाँच करोड र समानुपातिकलाई डेढ करोड रुपैयाँ बजेट दिने निर्णय गर्यो । यसरी बजेट दिनु सर्वोच्च अदालतको आदेशविपरीत हुने भनी आलोचना भएपछि प्रदेश सरकारले सबै निर्वाचन क्षेत्रमा समानुपातिक ढंगले बजेट विनियोजन गर्ने भन्न थालेको छ । कोशी प्रदेशमा आगामी आर्थिक वर्षका लागि बजेटमै उल्लेख गर्ने भनेर प्रत्यक्ष निर्वाचित सांसदलाई एक करोड र समानुपातिकलाई ५० लाखका योजना पेस गर्न भनिएको छ । वाग्मतीमा पनि यसैगरी प्रत्यक्ष निर्वाचित सांसदसँग तीन करोड तथा समानुपातिक सांसदसँग एक करोडको योजना सिफारिस गर्न प्रदेश सरकारले भनेको छ । गण्डकीमा हरेक निर्वाचन क्षेत्रमा दुई करोडको योजना पार्ने तयारी छ । लुम्बिनी प्रदेशमा पहिलेदेखि नै हरेक सांसदसँग योजनाको सूची मागेर बजेट दिने गरिएको छ । चालु आर्थिक वर्षमा प्रत्यक्षतर्फ २ करोड २५ लाख र समानुपातिकलाई ७५ लाख रुपैयाँका दरले सांसदका योजनामा बजेट दिइएको छ । आगामी वर्ष पनि यही दरमा बजेट वितरण गर्ने तयारी छ । कर्णाली प्रदेशमा प्रत्यक्षलाई ४ करोड र समानुपातिक सांसदलाई १ करोड तथा सुदूरपश्चिममा तीन करोड हाराहारी दरले योजनामा बजेट विनियोजन गर्ने गृहकार्य भइरहेको छ । प्रदेश सरकारहरूले स्वेच्छाले सांसदहरूका लागि बजेट पारिदिने गरेका होइनन् । योजना छनोट र कार्यान्वयनमा आफ्नो मनोमानी हुने कार्यक्रम पार्न र बजेट बढाउन सांसदहरू नै लबिइङ गरिरहेका हुन्छन् । तर उनीहरूको जिम्मेवारी यसरी योजना छनोट गर्ने, बजेट छुट्याउने र कार्यान्वयन गराउने होइन । उनीहरूको सक्रियता राज्य सञ्चालनका निम्ति नियमकानुन निर्माण, जनसरोकारका विषयका नीति निर्माण तथा कार्यान्वयन तहमा पुर्याउने र सरकारको कामकारबाही निगरानीमा हुनुपर्छ । छनोटका निश्चित प्रक्रिया पूरा नगरी सांसदले सोझै पेस गरेका योजनालाई बजेट विनियोजन गर्नु नै पनि विकृति हो । जवाफदेहितामा समस्या हुने यस्तो बजेट दुरुपयोग हुने जोखिम रहन्छ । राज्य सञ्चालनको विधि बनाउनेहरूले यस्तो बेथितिलाई प्रश्रय दिनु हुँदैन ।"
गाउँ बनाउने कसरी ?,"उपत्यकामा जन्मेर उपत्यकामै सरकारी जागिर खाँदै गरेका एक नयाँ साथीसँग कुराकानीका क्रममा मैले भनें, मेरो घर ओखलढुंगा हो । मेरो गाउँमा त पानीको अति नै दुःख छ । उनले सजिलै भने, खन्दा भैगो नि, केको दुःख ! उता त्यसरी पानी आउँदैन नि, मैले स्पष्ट पारें ।खनेको खनेकै गरेपछि आइहाल्छ नि, उनले हार्न मानेनन् । मैले जति भने पनि साथीले मेरो कुरो पत्याएनन् । युरोप, अमेरिकातिर घुमेका ती साथीलाई आफ्नै देशको पहाडी क्षेत्रमा खनेर पानी आउँदैन भन्ने कुराचाहिँ थाहा रहेनछ । उनले ठट्टा गरेका हुन् कि जस्तो पनि लाग्यो । होच्याएको जस्तो पनि लाग्यो । उनीसँगको थप कुरा गराइपछि निष्कर्षका पुगें, विदेश घुमे पनि, साथी स्वदेशचाहिँ घुमेका रहेनछन् ।धेरै सहरियालाई यतिसम्म चाहिँ थाहा छ गाउँमा ज्यादै दुःख हुन्छ । त्यसैले शिक्षक सेवा आयोगलोक सेवा आयोगबाट नाम निकालेर पनि उनीहरू त्यता गएर जागिर खाने आँट गर्न सक्दैनन् । केही दिन बसेर सहर फर्केकाहरूले दुःखको बेलिविस्तार गर्छन् । सधैंभरि त्यहाँ बस्नेको अवस्था कस्तो होला ?त्यसो त गाउँगाउँमा बाटो पुग्दै छ । बिजुली विस्तार हुँदै छ । तर त्यहाँ खानेपानीको दुःख छ । खेती लाउन जनशक्तिको अभाव छ । लाइहाले पनि जंगली जनावरबाट जोगाउन गाह्रो छ । जोगाउन सके पनि बजारको अभाव छ । पढ्नका लागि सहरतिर जानैपर्यो । जागिर खान सहर जानैपर्यो । स्वास्थ्य उपचारका लागि पनि सहर जानैपर्यो । राम्ररी पढिनस् भने पछि हली होलास् भनेर सानैदेखि चेतावनी पाएको युवा, पढेपछि गाउँमा आएर खेतीपातीको काम गर्न चाहँदैन । इन्जिनियरडाक्टरपाइलटले गाउँमा गएर के काम गर्नु ! त्यसैले गाउँ बिस्तारै जंगलमा परिणत हुँदै छ । सरकारले चाहे शिक्षित युवालाई गाउँमा टिकाएर र सहरकालाई पनि त्यता पठाएर कृषिमा यान्त्रिकीकरण गर्न सक्छ । फलफूल, नगदे बाली, जडीबुटी लगाउने कार्यक्रम बनाउन सक्छ । तर युवा पनि विदेश जान चाहने र सरकारले पनि तिनलाई प्रोत्साहन दिने खालको नीति बनाउने भएपछि यस्ता कामकुरा हुने कुरै भएन ।विकास देखाउन कतिपय गाउँमा भ्युटावर ठड्याइएका छन् । मन्दिर नबनाइएको त सायदै कुनै टोल होला । सशस्त्र द्वन्द्वकालमा पुल भत्काउन सजिलो थियो । अहिले तिनै पुल बन्न नसक्दा कहिले नदीमा मान्छे खस्छन्, कहिले खच्चड । यस्तो अवस्थामा गाउँ बनाउने कसरी होला ! इन्द्रकुमार श्रेष्ठ, ओखलढुंगा,हाल : भक्तपुर"
जसपामा छलफल हुनुपर्ने विषय,"उपेन्द्र यादवको नेतृत्वमा रहेको जनता समाजवादी पार्टीको महाधिवेशन जनकपुरमा चलिरहेको छ । महाधिवेशनले अध्यक्षलगायत करिब २ सय जना रहने केन्द्रीय कार्यसमिति चुन्दै छ । तर महाधिवेशन नेतृत्व चयनमा मात्र सीमित हुनु हुँदैन । समसामयिक राजनीतिक विषय र आफ्नो पार्टीले विगत ५ वर्षमा कुन विषयमा कस्तो निर्णय लियो, त्यो निर्णयले पार्टीलाई फाइदा गर्यो कि गरेन ? जसपाको नेतृत्वमा रहेको मधेश सरकार के कारणले ढल्यो ? पार्टी विभाजन किन भयो ? यी विषयमा महाधिवेशनमा गम्भीर छलफल हुनुपर्छ । र त्यसको निष्कर्ष निस्केपछि मात्र कसको हातमा नेतृत्व सुम्पिँदा पार्टी हितमा काम हुन्छ भन्ने निर्क्योल गर्नुपर्छ । जसले पार्टीको एकता कायम राख्न सकेन, जसले केन्द्रदेखि प्रदेशसम्म पार्टीको सरकार कायम राख्न सकेन, उसैलाई नेतृत्व सुम्पिँदा भोलिको दिनमा पार्टीको बाँकी अस्तित्व पनि सखाप हुन सक्छ । यसर्थ यसपालिको महाधिवेशनमा जसपाका १३ सय प्रतिनिधिले यस्ता विषयमा गहन छलफल गर्नुपर्छ । केन्द्र सरकारबाट उपेन्द्र यादवको बहिर्गमन भइसकेको छ । विभाजनको शृंखलामा गुज्रँदै जाँदा पार्टी खुम्चँदै गएको छ । कुनै बेला मधेशी जनताले उपेन्द्र यादवमाथि ठूलो विश्वास राखेको देखिन्थ्यो । यादव आफैं गत वर्षको निर्वाचनमा सप्तरीमा पराजित भए । ठूला पार्टीहरूले दयामायाले उपनिर्वाचनबाट जिताएर उनलाई सांसद बनाइदिए ।मधेश प्रदेशमा साढे ६ वर्षपछि जसपाको सरकार विस्थापित भयो र जनमत पार्टीको नेतृत्वमा नयाँ सरकार आएको छ । मधेश प्रदेशसभामा जसपाको १९ र जनमतको १३ सिट छ । अर्थात् अहिले जसपाभन्दा सानो दलको नेतृत्वमा सरकार गठन भएको छ । यी विषय महाधिवेशनमा समीक्षाको विषय बन्नुपर्छ । गोपाल देवकोटा, गोकर्णेश्वर८, काठमाडौं"
भूमिहीनको टेक्ने ठाउा खोइ ?,"नेपालमा गणतन्त्र स्थापनापश्चात् हामी हर्षित थियौं । लाग्यो अब सामन्ती व्यवस्था रहँदैन । अब हामी किसानको पनि दिन आउँछ । हामीले जोतेको जमिनको अधिकार पाउँछौं । भर पेट खान पाउँछौं र हाम्रा छोराछोरीलाई पनि उचित शिक्षा दिन सक्छौं । तर त्यसो भएन । हामीलाई झुक्याइयो । आँखामा छारो हालियो । सामन्ती संरचनाको अवशेषलाई देशको नेतृत्व गरेकाहरूले शिरमा सजाएर राखे । नयाँ संविधानपश्चात् दुइटा भूमि आयोग बने । आयोगले तथ्यांक लिने काम गर्यो । तर पुर्जा दिन सकेन । उल्टै आयोगलाई राजनीतिक दल र अदालतले अंकुश लगाए भन्ने हल्ला गाउँमा सुनेको थिएँ । यो भूमिहीनमाथि उठीबास लगाउने प्रपञ्च हो । यसमा दल, नेता, सरकार कानुन मुठीमा लिएर बस्ने सबै मिलेका छन् । हामी किसान आफ्नो भोक हटाउन, आफ्नो उत्पादनको भाउ बढाउन, उचित ज्याला बढाउन जमिनका निम्ति भौंतारिएका छौं । हामीलाई राजनीतिक चेपुवामा पारियो । राणा शासनको अन्त्यपश्चात् विभिन्न समयमा राजनीतिक आन्दोलन भए । त्यो आन्दोलनले राजनीतिक परिवर्तन भयो । तर हाम्रो जीवनमा परिवर्तन भएन । हाम्रो पनि जीवन परिवर्तन हुन्छ भनेर त्यो आन्दोलनमा लाग्यौं । तर आजसम्म हामी किसान नागरिक स्वतन्त्र हुन सकेनौं । नेपालमा नीति एउटा बन्छ । कानुन अर्को बनाउँछन् । अनि कार्यान्वयन अर्कै हुन्छ । संविधानभन्दा ठूला दल, नेता, मन्त्री, सरकार र अदालत हुन् र ? सबै कुरा सरकार र अदालतले निर्णय गर्ने भए किन संविधान र कानुन चाहियो ? भूमिहीनहरू पुस्तौंदेखि सरकार र नेताको झूटो आश्वासनमा बाँच्दै आयौं । अहिले अदालतले समेत हामी भूमिहीनलाई विस्थापित गराउने प्रयत्न गर्दै छ । हाम्रा लागि नेता, दल, सरकार र कानुन कहिले बन्छ ? कहाँ हो भूमिहीनको टेक्ने ठाउँ ? हामीले बसोबास गर्दै आएको र जोत्दै आएको जमिनको अधिकार कहिले पाउँछौं ? वीरबहादुर विक, बर्दिबास१०, महोत्तरी"
आफ्नाआफ्नै राम !,"विमोहक भ्रमाशक्तियुद्ध भिन्न माध्यममार्फत राजनीतिकै निरन्तरता हो भन्ने बहुउद्धृत सूत्रवाक्यको विपरीत अभिव्यक्ति पनि उत्तिकै सत्य हो राजनीति पनि अलि फरक तरिकाले गरिने युद्ध नै हो । त्यसैले योद्धाहरू जित्ने आँटका साथ युद्ध मैदानमा उत्रिए जस्तै राजनीतिकर्मी पनि विजयी हुने आत्मविश्वास लिएर शक्ति हासिल गर्ने प्रतिस्पर्धामा उभिने गर्छन् । युद्धले सबभन्दा पहिले शान्तिकालका मूल्य र मानतालाई निलम्बित गर्छ । सामान्यतया अहिंसा परम धर्म हो । युद्धको धर्म नै हिंसा हुने भएकाले रामको नगरीलाई अयुद्ध बाट अयोध्या भएको तर्क गरिन्छ । वध अर्थात् धर्म हिंसा समेत अमान्य भएकाले अवधमा राम बस्छन् अवधि भाषामा अवध तहाँ, जहाँ राम निवास । राजनीतिक प्रतिस्पर्धामा समेत जीवनका सामान्य मूल्य र मान्यता कायम राख्न कठिन हुन्छ । पटकपटक सामाजिक एवं सांस्कृतिक मूल्य उल्लंघन गरेर राजनीतिक सफलता प्राप्त गर्दै गएको व्यक्तिमा कालान्तरमा आफ्नो अपरिहार्यताको मनोवृत्ति विकसित हुनु अस्वाभाविक होइन । युद्धको विजेतामा बरु आफ्नो वीर शत्रुप्रति सम्मान भाव देखिन सक्छ, तर राजनीतिक प्रतिस्पर्धीबीच एकअर्कालाई आदर गर्ने राजनीतिक संस्कार विकसित हुन धेरै समय लाग्ने रहेछ ।युद्धका विजेताले सैन्य, अर्थ र धर्मका शक्तिहरूको समर्थन पनि पायो भने वंशानुगत शासक जन्मिन्छन् । एउटै राजनीतिकर्मीको वर्चस्व लामो कालसम्म रह्यो भने निर्वाचित तानाशाहीका प्रक्रिया परिचालित हुन थाल्छ । लगालग तीन पटक मुख्यमन्त्री र दुई पटक प्रधानमन्त्री भइसकेका मोदीको आशय ठम्याएर शासकीय संस्था एवं संरचनाहरूले निर्णय गर्न थालेपछि उनमा दैवी शक्तिको भ्रमाशक्ति उत्पन्न हुनु अस्वाभाविक थिएन । प्रजातान्त्रिक राजनीतिमा त कमसेकम मतमार्फत वैधानिकताको नवीकरण गर्नुपर्ने हुन्छ । धर्माधिकारीहरूले त आफ्नो पवित्रता र शक्ति घोषणा गरिदिए पुग्छ । तिनका भक्त आफ्ना भगवान्लाई टाउकामा बोक्न सहर्ष तयार हुन्छन् । सन् १९८० को दशकताका रजनीश फगत भगवान थिए, उनले स्वयंलाई ओशो घोषणा गरिसकेका थिएनन् । उनका धेरै श्रद्धालुमध्ये एउटाको तर्क हुने गर्थ्यो ईश्वरीय शक्ति नभए एउटा पूर्वप्राध्यापकसँग १०० वटा रोल्स रोयस मोटर कहाँबाट आउँछ ? आस्थालाई तर्कमा रूपान्तरित गर्न सक्ने क्षमताले अन्धभक्त उत्पादन गर्छ र अन्धभक्तहरूको जमात पाएपछि ईश्वरीय विकार (गड कम्प्लेक्स) झन् सुदृढ हुँदै जाने रहेछ ।दैविक शक्ति भएको व्यक्तिमा आफ्नो क्षमता, पात्रता एवं गल्ती गर्नै नसक्ने सामर्थ्यमा अटल विश्वास हुन्छ । त्यस्ता व्यक्तिहरू आफ्ना ठम्याइलाई अन्तिम सत्य मान्छन् । आफ्नो टेकबाट डेग हल्लिन मान्दैनन् । शक्ति त्यस्ता व्यक्तिको टाउकामा पुग्नासाथ तिनको मस्तिष्कको काम गर्ने तरिकालाई आधारभूत रूपमा परिवर्तित गरिदिन्छ एवं तिनमा अर्का प्रति समभाव उत्पन्न गराउने भावनात्मक प्रक्रियाहरू सुस्तरी मन्द हुँदै गएर कालान्तरमा बन्द हुन पुग्छ । धर्मगुरुको दैवी भ्रमाशक्ति कम गर्ने उपाय छैन । भक्तहरूले तर्क सुन्दैनन् । सैनिक तानाशाहलाई सामान्यतः अर्को महत्त्वाकांक्षी सैनिक तानाशाहले नै विस्थापित गर्छन् । प्रजातान्त्रिक राजनीतिभित्र निर्वाचित तानाशाह हुन चाहने शासकमा ईश्वरीय विकार विकसित हुन नदिन शक्ति पृथकीकरण एवं नियन्त्रण तथा सन्तुलन जस्ता संवैधानिक व्यवस्था संस्थागत गरिएका हुन्छन् । कहिलेकाहीं त्यस्ता कुनै प्रावधानले पनि शक्ति शिरमाथि उभिएर बोल्न थालेको व्यक्तिलाई रोक्न सकिन्न । त्यसपछि सामान्यजन आआफ्ना राम पुकारा गर्न थाल्छन् ।कुनै बेला मर्यादापालक राम संवैधानिक प्रावधानको व्याख्याका रूपमा सर्वोच्च अदालतबाट आउँछन् । कमजोरको सुस्केरालाई आवाज दिने मिडिया पनि अयोध्याका जनप्रिय राजकुमार राम ठहरिन सक्छ । भारतीय प्रधानमन्त्री मोदीका आराध्य राम प्रतिशोधी, क्रोधित र हिंसात्मक परशुराम जस्ता देखिन्छन् । नेपालका पत्रपर्ण प्रधानमन्त्री दाहालका तात्कालिक राम भारतविरोधी राष्ट्रवादमा मात्र आफ्नो भविष्य देख्ने ओली छन् । भारत र नेपाल जस्ता नवप्रजातान्त्रिक देशमा राजनीतिकर्मीहरूले आआफ्ना रामको खोजी रामा पासी, राम मुसहर, रमुआ अन्सारी एवं रामानन्द दलितमध्येबाट सुरु गर्नुपर्ने हुन्छ । कठिन काम हो, तर युद्ध जस्तै तपस्या पनि सजिलो कहिल्यै हुँदैन ।"
नेपालअमेरिका सम्बन्धको नयाँ चरण,"अन्त्यमाअमेरिकासँगको सम्बन्धको नयाँ आधारस्तम्भ भनेकै नेपालमा अमेरिकी लगानी हो । इतिहासले हामीलाई राम्रैसँग पाठ सिकाइसकेको छ । कुनै जमानामा बन्दुक बोकेर अमेरिकी साम्राज्यवाद र भारतीय विस्तारवाद भनेर नारा लगाउने पार्टी आज देशमा लगानी सम्मेलन गरेर अमेरिकी वा भारतीय प्रतिनिधिसामु नेपालमा लगानी गरिदिनुपर्यो भनेर याचिका गरेको दृश्यले हाँसो, विरक्ति, रोदन र पीडाबोध गराएको छ । समय अविजित र यशस्वी छ । हामी २०५२ सालभन्दा अगाडि गएर करिब ७ प्रतिशतको वृद्धिदरमा रमाउन सक्दैनौं । केवल सम्झेर रुन मात्र सक्छौं । त्यसैले अब फेरि यो वैदेशिक लगानी निषेधको राजनीति गरेर हामीले गल्ती दोहोर्याउनु हुन्न ।"
एजेन्सीमा आधारित सशक्तीकरण,"समाजमा जरा गाडेर बसेका लैंगिक अवरोधले महिलाको स्रोतमाथिको पहुँचलाई साँघुरो बनाएको छ नै त्यसमाथि प्रणालीगत अवरोधले थप जटिलता निम्त्याएको छ । विद्यमान पितृसत्तात्मक सामाजिक संरचना नै सबैभन्दा ठूलो अवरोधक हो । त्यही भएर होला प्रायः ग्रामीण क्षेत्रका महिला सार्वजनिक जीवनमा सहभागिता र नेतृत्वबाट वञ्चित छन् । त्यसैले पनि ग्रामीण क्षेत्रका महिलाले सामाजिक मान्यतालगायत संरचनात्मक अवरोधसँग निकै कठोर भएर लड्नुपरिरहेको छ । व्याप्त लैंगिक अवरोध र बाधा चिर्दै आर्थिकसामाजिक उत्थानशीलता र दिगो रूपान्तरणका लागि आवश्यक आर्थिक र सामाजिक सशक्तीकरणका लागि महिलालाई घरबाहिर आउन दिनैपर्छ । तर यो विषय सामाजिक रूपले संवेदनशील विषय भएकाले निकै परिपक्व ढंगबाट अगाडि बढाउनुपर्ने हुन्छ ।लुम्बिनी प्रदेशको कुरा गर्दा धार्मिक, सांस्कृतिक र पर्यटकीय सम्भावनाका प्रशस्त आधार यहाँ छन् । विकासका दृष्टिले प्रगति गर्दै आए पनि प्रदेशभित्र लैंगिक समानता र सामाजिक समावेशीकरण जस्ता क्षेत्रमा अझै चुनौती छन् । जनगणना २०७८ बमोजिम लुम्बिनीमा पुरुषको संख्या २४ लाख ५४ हजार र महिलाको २६ लाख ६७ हजार छ । सन् २०१९ को यूएनडीपीको प्रतिवेदनअनुसार मानव विकास सूचकांक ०५६ छ । सूचकांकमा चौथो स्थानमा रहेको लुम्बिनी लैंगिक समानता र सामाजिक समावेशीकरणका सवालमा तुलनात्मक रूपले कमजोर देखिन्छ । संविधान लागू भएको ९ वर्ष पुग्न लाग्दासमेत लैंगिक र सामाजिक समावेशीकरणसम्बन्धी नीति तर्जुमा गर्ने प्रक्रियामा भएको ढिलाइले लुम्बिनीले सामाजिक समावेशीकरणप्रति प्राथमिकता नराखेको पक्कै हो । तथापि ढिलै भए पनि प्रदेशको लैंगिक समानता नीति २०८० तयार भएर लागू हुनु एउटा उपलब्धि मान्न सकिन्छ । यस्तै बुझाइ, राजनीतिक चुनौती र अवरोधका बाबजुद महिला सशक्तीकरणका आयाममा प्रदेशको खबरदारी तथा राजनीतिक तहमा महिलाको सहभागिताको सन्दर्भमा केही उल्लेखनीय उदाहरण पनि छन् । ढिलै भए पनि सुरु त भयो भनेर चित्त बुझाउँदै गर्दा प्रदेशको लैंगिक समानता नीति २०८० कार्यान्वयनको पाटो चुनौतीपूर्ण देखिन्छ । चासोको विषयचाहिँ लैंगिक समानतासम्बन्धी नीति बनिसकेपछि प्रदेशका सामाजिक समावेशीकरणका कानुन कस्ता बन्लान् र नीतिनिर्माताले कस्ता कार्यक्रमलाई प्राथमिकतामा राखेर अगाडि बढ्लान्, हेर्न बाँकी नै छ ।लुम्बिनी सरकारबाट २०८० पुस ६ स्वीकृत लैंगिक समानता नीति २०८० ले सबै क्षेत्र र तह समेट्ने प्रयास गरेको छ । तर नीति लागू भइसकेपछि लैंगिक समानताको विषय मूलप्रवाहीकरण हुन सक्छ वा सक्दैन त्यो चाहिँ आउने समयले बताउला । यसमा लैंगिक समानताका लागि पुरुषलाई जिम्मेवार र संवेदनशील बनाउन क्षमता अभिवृद्धि गराउने र घरायसी काममा पुरुषको सहभागिता बढाउँदै घरबाहिरका काममा महिलालाई प्रोत्साहन गर्ने, घरभित्रबाट बाहिर ल्याउने कार्यनीति राखिएको छ । ग्रामीण क्षेत्रका महिलाको अवसर माथिको पहुँच निकै नियन्त्रित छ । लैंगिक अवरोध र बाधाहरूका कारण स्वास्थ्य सेवा, शिक्षा, पोषण, वित्तीय बजार, सूचना र प्रविधि जस्ता अत्यावश्यक स्रोत र सेवामा अदृश्य प्रतिबन्ध अझै कायम छ । प्रदेशको लैंगिक समानता नीतिले परिकल्पना गरेअनुसार महिलालाई घरभित्रबाट बाहिर ल्याउन सके यो कार्यनीति महिलाको आर्थिक, सामाजिक उत्थानशीलता र दिगो रूपान्तरणका लागि आवश्यक आर्थिक र सामाजिक सशक्तीकरणका लागि कोसेढुंगा साबित हुने थियो । महिलाहरूमा विद्यमान लैंगिक अवरोध र विभेदबारे बुझ्न र मनन गर्न सक्ने अवस्थामा पुर्याई लैंगिक चेत विकसित गर्न सके उनीहरूलाई आर्थिक, सामाजिक कार्यमा बढी सक्रिय र जिम्मेवार बनाउन सकिएला । महिलालाई घरबाहिर ल्याउन कस्ताकस्ता कार्यक्रम आवश्यक छन्, अहिलेको विकसित परिदृश्यमा प्रदेशको आर्थिक, सामाजिक र भौगोलिक अवस्थाका आधारमा कुन पद्धति र प्रक्रिया प्रभावकारी होलान् भनी नीतिनिर्माता र कार्यक्रम निर्माताले विविध पक्षको विश्लेषण गर्नुपर्छ । हाम्रो अनुभवका आधारमा महिलालाई अहिलेको अवस्था कस्तो छ, विश्लेषण गरी भविष्यमा त्यो अवस्था बदल्छु भन्ने आत्मविश्वास दिलाउँदै सशक्तीकरण गर्न एजेन्सीमा आधारित महिला सशक्तीकरणको अवधारणा निकै प्रभावकारी देखिएको छ ।हामीले व्यावहारिक रूपमा लुम्बिनी प्रदेशको दाङ, रोल्पा र रुकुम पूर्वमा विभिन्न महिला कृषक समूहमा आबद्ध झन्डै ४ हजार जनामाझ सञ्चालन गरेको एजेन्सीमा आधारित महिला सशक्तीकरणका विभिन्न विधिले महिलालाई घरभित्रको परिवेशबाट बाहिर निकाल्न मद्दत गरिरहेको छ । महिलालाई सामाजिक, आर्थिक असमानताबारे खुलेर बोल्न सक्ने बनाउने, कुप्रथा र हानिकारक सांस्कृतिक मान्यताका कारण हुने हिंसाको प्रतिरोध गर्न सक्ने अवस्थामा पुर्याउने कार्यमा यो अवधारणा प्रभावकारी देखियो । प्रदेशको लैंगिक नीतिले परिकल्पना गरेको महिला सशक्तीकरणका लागि यो विधि सहयोगी हुन सक्छ भन्ने हाम्रो बुझाइ छ । एजेन्सीमा आधारित महिला सशक्तीकरणको अवधारणा के हो ? यो कुन प्रक्रिया र विधिबाट सञ्चालन गरिन्छ त्यसबारे केही चर्चा गर्नु आवश्यक हुन्छ । एजेन्सीमा आधारित महिला सशक्तीकरण एउटा यस्तो प्रक्रिया हो, जसले महिलालाई आफ्नो अवस्था आफैंले बुझ्न र त्यो अवस्थालाई महसुस गर्नका निम्ति विभिन्न विधिद्वारा छलफल गराइन्छ । एजेन्सी अर्थात् आफूभित्रको दृढ शक्ति । हरेक व्यक्तिसँग आफूभित्रको दृढ शक्ति हुन्छ । यदि हामीले त्यो दृढ शक्तिलाई पहिचान गर्न र त्यसको उपयोग गर्न सक्यौं भने स्वयंले स्वयंलाई सशक्तीकरणको बाटोमा हिँड्न र हिँडाउन सक्छौं भन्ने मूल उद्देश्य यस अवधारणाले बोकेको छ । कुनै पनि व्यक्ति वा महिलाको सशक्तीकरण आआफ्नो घरबाट नै सुरु हुन्छ । यसका लागि एजेन्सीमा आधारित सशक्तीकरणले कार्यबोझ विश्लेषण, पारिवारिक वित्तीय निर्णय क्षमता, आफ्नो क्षमताको उत्खनन, स्रोतमाथि पहुँच, नियन्त्रण र नेतृत्वजस्ता विषयमा छलफल गराई रचनात्मक वा हार्दिक तरिकाबाट नै परिवारको वातावरण बढी महिलामैत्री बनाउन सकेको छ । महिला, पुरुषले आफ्नो भूमिकामा केही फेरबदल गर्दै थप गतिशील हुने अनि आवश्यकताअनुसार महिला पनि व्यावसायिक र सामाजिक काममा घरबाहिर निस्कने वातावरण बन्दै गएको देखिएको छ । यस अवधारणामा छलफलका सबै प्रक्रिया सहभागीमूलक पद्धतिबाट गरिन्छ । विभिन्न खेल, समूह छलफल, प्रश्न, दृश्य परिदृश्यको माध्यमबाट घरभित्र महिला कुन अवस्थामा छन्, उनीहरूले घरभित्र निर्वाह गरिरहेका जिम्मेवारी कस्ता छन्, आर्थिक तथा सामाजिक अवस्था कस्तो छ, परिवार तथा समाजमा पहुँच, नियन्त्रण तथा निर्णयहरू कस्ता छन्, परिवारभित्र शक्तिमाथिको पहुँच कस्तो छ, निर्णयकर्ता को छ भन्ने सन्दर्भमा छलफल गरिन्छ । यसमा महिलाकै भोगाइलाई अगाडि ल्याउने प्रयास गरिन्छ । उनीहरूले आफूले कल्पना गरेको जीवन र वर्तमान समयमा भोगिरहेको जीवनबीचको फरकपनलाई महसुस गर्छन् र त्यो फरकपनलाई समाधान गर्न उपायहरूको खोजीमा अग्रसर भएको हामीले पाएका छौं । एजेन्सीमा आधारित महिला सशक्तीकरणमा महिलामात्र जोडिएका हुँदैनन् । उसका परिवार, परिवारमा निर्णयकर्ताको भूमिका निर्वाह गरिरहेको व्यक्ति पनि यसमा जोडिनु जरुरी छ । महिलालाई मात्र महसुस गराउने र महिला मात्र परिवर्तनको बाटोमा हिँड्न चाहने हो भने परिवारभित्र द्वन्द्वको अवस्था सिर्जना हुन सक्छ । सम्भावित द्वन्द्वको अवस्थालाई न्यूनीकरण गर्नका निम्ति पहिलो चरणमा महिलासँग छलफल गरिन्छ भने दोस्रो चरणमा परिवारका सदस्यहरूसँग । जसले गर्दा परिवारका सदस्य एवं पुरुषले पनि महिलाको भोगाइलाई महसुस गर्ने अवसर प्राप्त गर्छन् । परिवारमा भएको असमान जिम्मेवारी, असमान लैंगिक भूमिका र शक्तिको असमान वितरण भइरहेको तथ्यलाई स्वीकार गर्छन् । परिवारभित्रको असमान लैंगिक भूमिकाले महिलालाई मात्र होइन पुरुषलाई पनि प्रभावित गरिरहेको छ भन्ने तथ्यको महसुस पुरुष सदस्यले गरिसकेपछि उनीहरू लैंगिक समानताका निम्ति अगाडि आएको, परिवर्तनको संवाहकका रूपमा परिवारभित्र लैंगिकमैत्री वातावरण सिर्जना गर्न भूमिका निर्वाह गरिरहेको हामीले पाएका छौं । विभिन्न चरणमा सञ्चालन हुने एजेन्सीमा आधारित महिला सशक्तीकरणका विधिमा परिवारका सदस्यहरू सम्मिलित भएर सक्रिय सहभागितामा संवाद गरिने हुँदा यस विधिले परिवारभित्र र समाजमा अदृश्य रूपले जरा गाडेर बसेको लैंगिक अवरोधको बारेमा सचेतना दिन्छ । महिला तथा परिवारका सदस्यलाई झकझकाउन मद्दत गर्छ । घरभित्रको लैंगिक अवरोधलाई प्रस्ट पार्छ । यसरी महिला, पुरुष दुवै सक्रिय रूपमा लैंगिक असमानता अन्त्य गर्ने अभियानमा सक्रिय योगदान गर्न सफल भएका छन् ।लुम्बिनी प्रदेशको लैगिक समानताका नीति २०८० ले महिलालाई उनीहरूको अवस्था महसुस गर्दै घरबाट बाहिर निकाल्ने र सशक्तीकरणको बाटोमा अगाडि बढाउने जुन नीति लिएको छ, त्यो नीतिको मर्म एजेन्सीमा आधारित महिला सशक्तीकरण पद्धतिले पनि बोकेको छ । यो सानो प्रयासले लैंगिक समानता नीतिको लक्ष्यबमोजिम प्रदेशभित्रका महिला तथा लैंगिक विभेदमा परेका सबै समुदायका व्यक्तिको आर्थिकसामाजिक सशक्तीकरण गरी सारभूत लैंगिक समानता कायम गर्न सहयोगी भूमिका निर्वाह गर्न मद्दत पुग्ने देखिन्छ । न्यौपाने डिप्रोक्स नेपाल र प्राक्टिकल एक्सनद्वारा सञ्चालित समुन्नति परियोजनासँग सम्बद्ध छन् ।"
"एप्पलमा एआई, मस्क रुष्ट","(काठमाडौं) अमेरिकी धनाढ्य अर्बपति इलन मस्क र ओपनएआईबीचको शीतयुद्धले अर्को मोड लिएको छ । एप्पलले सोमबार आयोजना गरेको वार्षिक डिभलपर्स कन्फेरेन्समाआफ्ना कम्पनीका विभिन्न प्लाटफर्म र उत्पादनहरूमा च्याटजीपीटीलगायत ओपनएआईका जेनेरेटिभ इन्टेलिजेन्सलाई व्यापक रूपमा समाहित गर्दै लैजाने घोषणा गरेपछि मस्कले यसलाई सुरक्षामाथिको खेलवाड भएको संज्ञा दिएका छन् । यदि एप्पलले अपरेटिङ सिस्टमकै तहमा ओपनएआईलाई आफ्ना डिभाइसहरूमा राख्यो भने म मेरा कम्पनीमा एप्पलका डिभाइसहरूमा प्रतिबन्ध लगाउँछु, मस्कले भनेका छन् । उनले आफ्नो कम्पनीमा आउने व्यक्तिहरूले एप्पल डिभाइसहरूलाई फराडे केज भनिने सुरक्षित स्थानमा राखेपछि मात्र भित्र छिर्न दिने मस्कको योजना छ । तथापि ओपनएआईसँगको विवाद मस्कका लागि नयाँ विषय भने होइन । उनले २०१८ यता निरन्तर उक्त आर्टिफिसियल इन्टेलिजेन्स प्लाटफर्मसँग घम्साघम्सी गर्दै आएका छन् । ओपनएआई मात्र होइन समग्र आर्टिफिसियल इन्टेलिजेन्स क्षेत्रकै विषयमा पनि मस्कको धारणा निरन्तर बदलिने गरेको छ । गत वर्ष झन्डै एक हजार प्रविधि क्षेत्रका व्यक्तिहरूसँगै लागेर मस्कले अहिले ओपनएआईजस्ता प्रविधि सार्वजनिक प्रयोग हुने समय आइनसकेको भन्दै त्यसको कठोर व्यवस्थापन हुने तर्क गरेका थिए । गएको वर्ष यस्ता आर्टिफिसियल इन्टेलिजेन्स प्लाटफर्महरूले मानवतालाई नै खतरामा पार्न सक्ने भनेका मस्कले आफैंले भने ओपनएआईसँग प्रतिस्पर्धा गर्न एक्सएआई नामक कम्पनी सुरु गरेका छन् । कम्पनीको कुल बजार मूल्य केही साता अघिको लगानी अभियानसँगै ७ अर्ब डलरले बढेर करिब २५ अर्ब अमेरिकी डलरभन्दा बढी भएको बजार विश्लेषकहरूले बताएका छन् । अहिलेका आर्टिफिसियल इन्टेलिजेन्स प्लाटफर्म नियन्त्रण बाहिर जान सक्ने भन्दै बारम्बार नियमनको माग गर्ने उनले आफ्नो एक्सएआईलाई भने एक्स (ट्वीटर) मा समाहित गरिसकेका छन् । र, त्यसलाई निरन्तर बढाउने र प्रवर्द्धनसमेत गर्दै आएका छन् । सन् २०१५ को डिसेम्बरमा अहिलेका ओपनएआई प्रमुख साम अल्टम्यानसमेत अन्य ८ व्यक्ति र कम्पनीसँग मिलेर ओपनएआई कम्पनी सहस्थापना गरेका मस्कले पहिले सो कम्पनीलाई महत्त्वाकांक्षी बनाउन प्रमुख भूमिका खेलेका थिए । नाफा वितरण नगर्ने कम्पनीको रूपमा स्थापित कम्पनीको सुरुवातमा ग्रेग र सामको झन्डै एक सय मिलियन डलर लगानी उठाउने लक्षलाई एक अर्ब डलर फन्ड रेज गर्नुपर्ने र आफूले त्यसमा सक्रिय भूमिका खेल्ने मस्कले आश्वासन दिएको ओपनएआईको ब्लगमा उल्लेख छ । २०१७ मा बोर्डमाथिको नियन्त्रण, प्रमुख कार्यकारीको पद र प्रमुख सेयर हिस्सा दाबी गरेका मस्कले त्यसो हुन नसक्ने देखेपछि लगानी रोकेका थिए । त्यसपछि आफ्ना टेस्लाजस्ता कम्पनीमा ओपनएआईलाईजोड्नेसमेत प्रयास गरेका थिए । यी सबै प्रयत्न असफल भएपछि सन् २०१८ को सुरूआतमा कम्पनीको सफलताको संभावना शून्य बराबर रहेको भन्दै मस्क बाहिरिएका थिए । सोही समयमा सत्य नाडेलाको नेतृत्वमा आफ्नो लगानी विविधीकरण गर्ने प्रयत्नमा रहेको माइक्रोसफ्टले ओपनएआईमा अर्बौं डलर लगानी गरेर भरथेग गरिदिएको थियो । त्यसयताका केही समय ओपनएआईजस्ता कम्पनी अर्बौं डलर नभए चल्न नसक्ने प्रतिक्रिया दिने मस्क २०२२ को अन्त्यतिर च्याटजीपीटी सार्वजनिक हुँदै तहल्का मच्चाएपछि निरन्तर विरोधमा प्रतिक्रिया दिने गरेका छन् । सन् २०२४ को फेब्रुअरीमा उनले साम अल्टम्यान र ओपनएआईलाई विपक्षी बनाएर एक मुद्दासमेत दायर गरेका छन् । जसमा सो कम्पनीको स्थापनाका क्रममा भएको नाफा वितरण नगर्ने र निःशुल्क रहने साझा धारणाविपरीत माइक्रोसफ्टसँग मिलेर अर्बौं डलरको व्यवसायमा लागेको आरोप लगाइएको छ । मुद्दा दायर भएपछि ओपनएआईले मस्कलाई ढोंगी भएको भन्दै २०१५ यताका सबै इमेल र कुराकानी एक ब्लगमार्फत सार्वजनिक गरिदिएको थियो । उक्त मुद्दा भने हाल अदालतमा विचाराधीन छ । ओपनएआई प्रमुख अल्टम्यानले मस्कका निरन्तर आक्रमणको प्रतिवादमा उनी एक प्रतिभाशाली प्रविधि निर्माता रहेको तरआफ्नो धरातलबाट खस्किन थालेपछि प्रतिस्पर्धी वा आफैंले खोलेको संस्थालाई समेत गाली गर्न पछि नपर्ने जनाएका छन् । उनको बानीले आफूलाई निराश बनाउने गरेको अल्टम्यानले बताएका छन् । पछिल्लो समय अमेजन, अल्फाबेट (गुगल), माइक्रोसफ्ट, मेटा (फेसबुक) सँगै चिनियाँ र युरोपेली कम्पनीहरूबीच आगामी केही वर्षमा खर्बौं डलरको हुने अनुमान गरिएको जेनेरेटिभ एआई बजारमा प्रभुत्व जमाउन होड चलिरहेको छ । यस्तो अवस्थामा मस्क आफू पनि पछि पर्न चाहँदैनन् र उनको पछिल्लो आक्रमणले पनि त्यही निरन्तरताको झल्को दिन्छ । यसअघि मेटा प्रमुख मार्क जुकरवर्गलाई खुला रूपमा लड्न चुनौती दिएर पछि हटेका मस्कले एप्पल कम्पनीलाई समेत एकाधिकारबाट विज्ञापन र एपस्टोरमार्फत ठग्ने गरेको आरोप लगाएका थिए । मस्कको पछिल्लो खरो प्रतिक्रिया ओपनएआई र एप्पलसँगको पुरानै खटपटको निरन्तरता भएको र भविष्यमा यो झनै बढ्ने देखिएको छ ।"
रुसी राष्ट्रपतिमा यल्तसिन विजयी,सन् १९९१ मा आजकै दिन (जुन १२) मा रुसी राष्ट्रपतिमा बोरिस यल्तसिन निर्वाचित भएका थिए । १९३१ को फेब्रुअरी १ मा जन्मिएका यल्तसिन १९९९ सम्म रुसको राष्ट्रपति थिए । रुसमा १९९१ को मार्च १७ मा भएको जनमतसंग्रहले राष्ट्रपति पदको व्यवस्था गरेको थियो । त्यसपछि भएको पहिलो निर्वाचनमा यल्तसिन विजयी भएका थिए । उनी सोभियत संघको विभाजनपछिको रुसमा लोकतन्त्रको जग बसाल्ने नेताका रूपमा परिचित छन् । यल्तसिन १९९६ मा भएको राष्ट्रपतीय चुनावमा दोस्रो कार्यकालका लागि निर्वाचित भएका थिए । तर उनले दोस्रो कार्यकाल बाँकी रहँदै १९९९ डिसेम्बर ३१ मा राजीनामा दिए । दोस्रो कार्यकालमा क्रमशः लोकप्रियता गुमाउँदै गएपछि उनले राजीनामा दिएका थिए । यल्तसिनको २००७ अप्रिल २३ मा ७६ वर्षको उमेरमा निधन भएको हो ।
"राजस्व संकलन नाजुक, हरेक महिना १० प्रतिशतभन्दा कम","(काठमाडौं) कर प्रणालीमा सुधार गरेर राजस्व संकलन बढाउने सरकारको योजनामा यस वर्ष पनि तुसारापात भएको छ । सरकारले गत वर्षको तुलनामा यस वर्ष ४० प्रतिशतले राजस्व बढाउने लक्ष्य तय गरे पनि हरेक महिना १० प्रतिशतभन्दा कम मात्र प्राप्ति हुनुले यसलाई पुष्टि गरेको छ । सरकारले गरेको निर्यात प्रतिबन्ध र राष्ट्र बैंकद्वारा प्रतीतपत्र (एलसी) मा नगद मार्जिनको व्यवस्थालगायत कारण गत वर्ष ५२ वर्षयताकै कम राजस्व संकलन भयो । परिस्थितिजन्य कारणले राजस्व घटेको र अर्को बढ्ला भन्ने अनुमानका आधारमा विज्ञहरूले त्यसलाई खासै महत्त्व दिइएनन् । तर यस वर्ष पनि पुरानै प्रवृत्ति दोहोरिएपछि सरकारको राजस्व प्रणाली र संकलन क्षमतामै गम्भीर प्रश्न उठेको छ । मासिक रूपमा हेर्दा गत वर्षको तुलनामा गएको १० महिनामा गत हरेक महिना १० प्रतिशतभन्दा कमले राजस्व संकलन भएको अर्थ मन्त्रालयको तथ्यांक छ । यसअनुसार यस वर्षको पहिलो दुई महिना (साउन र भदौ) राजस्व वृद्धिदर ऋणात्मक थियो । त्यसपछिका आठ महिनामा राजस्व वृद्धिदर सकारात्मक देखिए पनि औसत करिब ६ प्रतिशतले मात्र राजस्व बढेको छ । गएका १० महिनाको राजस्व संकलनको वृद्धिदर र लक्ष्यको अन्तर करिब ३० प्रतिशतभन्दा बढी छ । यद्यपि यस वर्ष सरकारको मासिक राजस्व संकलनको लक्ष्यको तुलनामा भने औसत ७५ प्रतिशतका दरले राजस्व उठेको छ । चालु आर्थिक वर्षको बजेटमा सरकारले १४ खर्ब २२ अर्ब रुपैयाँ राजस्व संकलन गर्ने लक्ष्य तय गरेको थियो । तर बजेटको अर्धवार्षिक समीक्षामार्फत तत्कालीन अर्थमन्त्री प्रकाशशरण महतले सुरुको राजस्वको लक्ष्य १५ प्रतिशतले घटाएर १२ खर्ब २ अर्ब २९ करोड ६२ लाख रुपैयाँ बनाएका थिए । यही जेठ १५ मा आगामी आर्थिक वर्षको बजेटमार्फत अर्थमन्त्री वर्षमान पुनले चालु आर्थिक वर्ष राजस्व संकलन १२ खर्ब ५३ अर्ब ५२ करोड हुने संशोधित अनुमान गरेका छन् । यो वार्षिक लक्ष्यको तुलनामा ८८१ प्रतिशत हो । तर गत वैशाख मसान्तसम्म ८ खर्ब ३१ अर्ब र गत सोमबार (जेठ २८) सम्म ९ खर्ब ८ अर्ब ३२ करोड रुपैयाँ राजस्व संकलन भएको छ । चालु आर्थिक वर्ष सकिन एक महिना मात्र बाँकी छ । संशोधित अनुमान पूरा गर्न पनि यस अवधिमा करिब साढे तीन खर्ब राजस्व उठाउनुपर्नेछ । जुन सम्भव नभएको अर्थ मन्त्रालयकै अधिकारी बताउँछन् । यस वर्ष संकलन भएको राजस्वले सरकारको चालु खर्च पनि मुस्किलले मात्र धान्न सकेको अवस्था छ । सरकारले स्रोतको वस्तुस्थिति आकलन नगरी हचुवाको भरमा राजस्व लक्ष्य तय गर्ने भएकाले लक्ष्य र प्राप्तिबीचको अन्तर बढ्दै गएको अर्थविद्हरूको आरोप छ । यस वर्ष राजस्व संकलनको लक्ष्य नै निकै धेरै र महत्त्वाकांक्षी भएकाले त्यो प्राप्ति नहुने त्रिभुवन विश्वविद्यालय अर्थशास्त्र विभागका प्राध्यापक रामप्रसाद ज्ञवाली बताउँछन् । ज्ञवाली गत भदौ २९ को मन्त्रिपरिषद् बैठकले पूर्वअर्थमन्त्री विद्याधर मल्लिक संयोजकत्वमा गठित कर प्रणाली सुधारसम्बन्धी उच्चस्तरीय सुझाव समिति सदस्य पनि हुन् । यस वर्षको राजस्व लक्ष्य आफैंमा धेरै हो । यसकारण लक्ष्य प्राप्ति हुन सम्भव छैन । बाहिरबाट धेरै ऋण ल्यायो भन्ने आरोप नलागोस् भनेरै सरकारले हचुवाको भरमा राजस्वको लक्ष्य धेरै राखेको हो, ज्ञवाली भन्छन्, सरकारले हचुवाको भरमा राजस्वको लक्ष्य राख्यो, त्यही आधारमा कम संकलन गर्न सम्बन्धित निकायलाई ठूलो लक्ष्य तोकियो, यसको मारमा निजी क्षेत्र परे । यस वर्ष सरकार र राष्ट्र बैंकद्वारा कसिलो नीति अवलम्बन गरिएकाले त्यसको असर राजस्व संकलनमा देखिएको उनले बताए । सरकारले आयात प्रतिबन्ध लगाए पनि गाडी र पेट्रोल मात्र बाटोबाट वैधानिक बाटोबाट आए अरू सबै सामग्री गैरकानुनी बाटोबाट आएको छ, उनले भने । यस वर्ष लक्ष्यअनुसार राजस्व संकलन नभए पनि आगामी वर्षको लक्ष्य यथार्थपरक रहेको उनको दाबी छ । तर आगामी वर्ष भने लक्ष्यअनुसार राजस्व वृद्धि हुने देखिन्छ । कर प्रणाली सुधारसम्बन्धी उच्चस्तरीय सुझाव समितिले दिएको सुझावअनुसार त्यही अंक तोकेरै राजस्वको लक्ष्य तय गरिएको छ, उनले भने, समितिले कारण र सम्भावनाका आधारमा त्यो अंक तोकेको हो । सरकारले आगामी आर्थिक वर्ष १४ खर्ब १९ अर्ब ३० करोड ३० लाख रुपैयाँ राजस्व संकलनको लक्ष्य तय गरेको छ । चालु आर्थिक वर्षको संशोधित अनुमानको तुलनामा आगामी वर्षको लक्ष्य १ खर्ब ७० अर्बभन्दा बढी हो । त्यसमध्ये संघीय सरकारले १२ खर्ब ६० अर्ब ३० करोड रुपैयाँ राजस्व संकलन गर्ने सरकारको लक्ष्य छ । आगामी वर्ष वैदेशिक अनुदानबाट ५२ अर्ब ३३ करोड रुपैयाँ संकलन गर्ने लक्ष्य लिइएको छ । यसो गर्दा पनि सरकारको आयभन्दा खर्च ५ खर्ब ४७ अर्ब ६७ करोड अपुग हुनेछ । सो न्यून पूर्ति गर्न वैदेशिक ऋणबाट २ खर्ब १७ अर्ब ६७ करोड जुटाइनेछ, बजेट वक्तव्यमा भनिएको छ । आन्तरिक ऋणबाट २ खर्ब ४० अर्ब बेहोरिने अनुमान सरकारको छ । उक्त स्रोतबाट प्राप्त रकममध्ये प्रदेश र स्थानीय तहमा वित्तीय हस्तान्तरणमार्फत ४ खर्ब ८ अर्ब ८७ करोड रुपैयाँ छुट्याइएको छ ।राजस्व संकलनको लक्ष्य पूरा गर्न आफूहरूले भरपुर प्रयास गरिरहेको अर्थ मन्त्रालयका प्रवक्ता उत्तरकुमार खत्रीको दाबी छ । नियमित रूपमा बजार अनुगमन गरेका छौं, चोरी निकासीपैठारीलाई नियन्त्रण गर्ने, करको दायरामा नआएका वस्तु तथा सेवालाई करको दायरामा ल्याउनेलगायत काम अर्थ मन्त्रालयले गरिरहेको छ, उनले भने, यद्यपि अहिले पनि लक्ष्यअनुसार राजस्व संकलन हुन सकेको छैन । राजस्वको लक्ष्य पूरा गर्न जेजे कदम चाल्नुपर्ने हो, ती चालिएका छन्, खासगरी राजस्व चुहावट समितिका बैठक बस्ने, रणनीति, कार्ययोजना बनाउने, चोरी पैठारी नियन्त्रण गर्ने काम भइरहेको उनको दाबी छ । बिलबीजकलाई कर प्रणालीसँग मिलान (मूल्यांकन) गर्नेलगायत धेरै काम भइरहेको पनि खत्रीले जनाए । यद्यपि अनेक प्रयासका बाबजुद पनि अपेक्षाअनुसार नतिजा देखिएको छैन, खत्रीले सरकारको कमजोरी स्विकारे, यस वर्षको अन्त्यसम्म लक्ष्य पूरा नभए पनि करिब ११ खर्ब रुपैयाँभन्दा केही बढी संकलन होला । आगामी आर्थिक वर्ष ०८१८२ मा १८ खर्ब ६० अर्ब ३० करोड खर्च गर्ने योजना सरकारले बनाएको छ । यो अंक चालु आर्थिक वर्षको विनियोजित बजेटको तुलनामा १ खर्ब ९ अर्बले मात्रै बढी हो । सरकारले चालु आर्थिक वर्षका लागि १७ खर्ब ५१ अर्ब ३१ करोडको बजेट ल्याए पनि राजस्व संकलन र खर्च गर्न नसकेकै कारण सवा २ खर्बले घटाइसकेको छ । आगामी वर्षका लागि कुल विनियोजित बजेटमध्ये चालु खर्च ११ खर्ब ४० अर्ब ६६ करोड (६१३१ प्रतिशत) र पुँजीगत खर्च ३ खर्ब ५२ अर्ब ३५ करोड रुपैयाँ (१८९४ प्रतिशत) छुट्याइएको छ । विनियोजित चालु खर्च यस वर्षको संशोधित अनुमानभन्दा करिब ७ प्रतिशत र पुँजीगत खर्च करिब ६३ प्रतिशतले बढी हो । यस वर्ष चालु खर्च १० खर्ब ६७ अर्ब ४९ करोड (९३५ प्रतिशत) र पुँजीगत खर्च २ खर्ब १५ अर्ब ३० करोड (७१३ प्रतिशत) हुने सरकारको संशोधित अनुमान छ ।आगामी वर्षका लागि वित्तीय व्यवस्थापनमा सरकारले ३ खर्ब ६७ अर्ब २८ करोड रुपैयाँ विनियोजन गरेको छ । यो कुल बजेटको १९७४ प्रतिशत हो । चालु आर्थिक वर्षमा वित्तीय व्यवस्थातर्फ २ खर्ब ४७ अर्ब ५५ करोड (८०५ प्रतिशत) खर्च हुने संशोधित अनुमान छ । आगामी वर्षका लागि सरकारको खर्च अनुमान चालु आर्थिक वर्षको विनियोजनको तुलनामा ६२ प्रतिशतले बढी र संशोधित अनुमानको तुलनामा २१५६ प्रतिशतले बढी हो ।आर्थिक क्रियाकलाप र लगानीमैत्री कर प्रणालीका माध्यमबाट आर्थिक वृद्धिमा योगदान पुर्याउने गरी राजस्व प्रणालीमा सुधार गर्ने सोचका साथ राजस्व नीति प्रस्ताव गरिएको अर्थमन्त्री पुनको दाबी छ । नयाँ व्यावसायिक ढाँचा र डिजिटल माध्यमबाट हुने आर्थिक कारोबारमा समन्यायिक कर लगाउने, अन्तर्राष्ट्रियस्तरमा प्रचलित असल अभ्यास अनुकूल राजस्वसम्बन्धी कानुन तर्जुमा र अद्यावधिक गरी राजस्वको आधार संरक्षण गर्ने र राजस्व प्रणालीलाई देशको कुल राष्ट्रिय आयसँग तादात्म्य बनाउने गरी आगामी आर्थिक वर्षको राजस्व नीति र कार्यक्रम तर्जुमा गरेको छु, बजेट वक्तव्यमा पुनले भनेका छन् ।कर प्रणाली सुधारसम्बन्धी उच्चस्तरीय सुझाव समितिले गत चैत १८ मा सरकारलाई प्रतिवेदन बुझाएको थियो । पूर्वअर्थमन्त्री एवं पूर्वसचिव विद्याधर मल्लिक संयोजकत्वमा पूर्वसचिव लक्ष्मण अर्याल, त्रिभुवन विश्वविद्यालय अर्थशास्त्र विभागका प्राध्यापक रामप्रसाद ज्ञवाली र पूर्वप्रशासक एवं भन्सार विज्ञ रामप्रसाद दाहाल सदस्य थिए । प्रतिवेदनले राजस्व परिचालनमा वृद्धि, नयाँ रोजगारी सिर्जना तथा सार्वजनिक वित्तको सबलीकरणका लागि करसम्बन्धी कानुन, करका दर, कर प्रशासन, राजस्व संरचनासहित अर्थतन्त्रका विविध विषयमा सुझाव दिएको छ । कोभिड१९ महामारी र रुसयुक्रेन युद्धका कारण आपूर्ति शृंखलामा परेको प्रभावबाट विश्व अर्थतन्त्र नै प्रभावित भएको र त्यसबाट नेपाली अर्थतन्त्रमा पनि असन्तुलन पैदा भएको प्रतिवेदनमा उल्लेख छ । न्यून आर्थिक वृद्धिदर र बढ्दो मुद्रास्फीतिको समस्याबाट गुज्रिएको नेपालको अर्थतन्त्र पछिल्लो समय क्रमशः सुधारको लयमा फर्किन थालेको प्रतिवेदनको निष्कर्ष छ । सरकार तथा नियामक निकायले विगतमा लिएका कतिपय संकुचनकारी नीतिका कारण आर्थिक वृद्धिदर, रोजगारी सिर्जना र सार्वजनिक वित्त परिचालनमा अपेक्षित सुधार हुन नसकेको प्रतिवेदनले औंल्याएको छ । विगतमा लिइएका कतिपय संकुचनकारी नीतिका कारण आर्थिक वृद्धिदर, रोजगारी सिर्जना र सार्वजनिक वित्त परिचालनमा अपेक्षित सुधार हुन सकेको छैन । प्रभावकारी माग र लगानीको वातावरण सुधार नहुँदा आर्थिक वृद्धिदरमा सुस्तता आएको छ, प्रतिवेदनमा भनिएको छ । आगामी ५ देखि २० वर्षसम्मका लागि राजस्व परिचालनसम्बन्धी नीति निर्माण गर्दा काम लाग्ने सुझाव प्रतिवेदनमा समेटिएको छ । मुलुकको आर्थिक वृृद्धिमा संकुचन देखिनुको प्रमुख कारण राजस्व संकलन क्षमतामा वृद्धि हुन नसक्नु रहेको प्रतिवेदनको निष्कर्ष छ ।"
भारतले दिन थाल्यो विस्फोटक पदार्थ आयातलाई एनओसी,"(काठमाडौं)भारतले स्वदेशी लगानी र ठेकेदार भएका आयोजनाका लागि मात्र विस्फोटक पदार्थ आयात अनुमतिपत्र अर्थात् नो अब्जेक्सन सर्टिफिकेट (एनओसी) दिन थालेको छ । गएको १० दिनयता भारतीय दूतावासले नो अब्जेक्सन सर्टिफिकेट दिन थालेको स्वतन्त्र ऊर्जा उत्पादकहरूको संस्था (ईप्पान) का उपाध्यक्ष आनन्द चौधरीले बताए । चिनियाँ लगानी र ठेकेदारले निर्माणको जिम्मा लिएकाबाहेक १२ वटा आयोजनाका लागि एनओसी दिइसकेको उनको भनाइ छ । दूतावासले १० दिनदेखि एनओसी दिन थाल्यो, यो अवधिमा १२ वटा आयोजनाले एनओसी पाइसके, उनले भने, केही आयोजनाले विस्फोटक पदार्थ भित्र्याई पनि सके । तल्लो बलेफी, लिपिङ खोला, माथिल्लो खुदीलगायत जलविद्युत् आयोजनाले एनओसी पाइसकेको चौधरीले जनाए । यसअघि स्वदेशी लगानी भएका आयोजनामा दुईदेखि तीन महिनाको अन्तरालमा दूतावासले सीमित आयोजनालाई एनओसी दिने गरेको थियो । तर भारतले कार्यव्यस्तता र भारतीय चुनावका कारण विस्फोटक पदार्थको एनओसीमा ढिलाइ भएको बताउँदै आएको छ । यद्यपि अहिले पनि चिनियाँ ठेकेदारसमेत नभएका स्वदेशी आयोजनालाई मात्रै एनओसी दिएको एक प्रवर्द्धकको भनाइ छ । चिनियाँ लगानी र ठेकेदार रहेका आयोजनामा झन्डै ६ महिनादेखि विस्फोटक पदार्थ आयातका लागि एनओसी रोकिएको जलविद्युत् आयोजना प्रवर्द्धकहरूको दाबी छ । भारतले अघिल्लो वर्ष पनि एनओसी दिन आनाकानी गरेको थियो । मुलुकमा विस्फोटक पदार्थ भारत र चीनबाट आयात गरिन्छ भने केही मात्रामा नेपाली सेनाले पनि उत्पादन गर्छ । चीनबाट विस्फोटक पदार्थ आयात गर्दा महँगो पर्ने हुनाले भारतमै निर्भर हुनुपर्ने बाध्यता रहेको प्रवर्द्धकहरूको भनाइ छ । मकवानपुरस्थित नेपाली सेनाको सुनाचरी इमल्सन प्लान्टमा उत्पादन हुने विस्फोटक पदार्थले माग धान्न सकेको छैन । सेनाले मागअनुसारको आपूर्ति गर्न नसकेपछि विकल्पमा व्यवसायीले भारतबाट विस्फोटक पदार्थ ल्याउने गरेका हुन् । मुलुकमा बर्सेनि ५ हजार टन विस्फोटक पदार्थ आवश्यक पर्छ । भारतले पटकपटक विस्फोटक पदार्थ आयातमा रोक लगाउने भएका कारण नेपाली सेनाको प्लान्टको उत्पादनलाई निरन्तरता दिन सक्नुपर्ने चौधरी बताउँछन् । विस्फोटक पदार्थ नपाउँदा आयोजनाहरूको काम झन्डै एक वर्षपछाडि धकेलिएको र लागतसमेत बढेको एक जलविद्युत् प्रवर्द्धकले जनाए । विस्फोटक पदार्थ आयातका लागि अनुमति नपाउनेमा नेपाल विद्युत् प्राधिकरणको सहायक कम्पनीद्वारा प्रवर्द्धित जलविद्युत् आयोजना पनि छन् । नुप्चे लिखु, सेतीखोला, २१६ मेगावाटको अपर त्रिशूली, १४० मेगावाटको तनहुँ सेती, २२ मेगावाटको रोल्वालिङ खोलालगायत तीन दर्जन आयोजना छन् । यीमध्ये १४० मेगावाटको तनहुँ सेती र २२ मेगावाटको रोल्वालिङ खोला प्राधिकरणका आयोजना हुन् । सरकारले गत जेठमा पुरानो नियम संशोधन गर्दै विस्फोटक पदार्थ (दोस्रो संशोधन नियम), ०८० जारी गरेपछि सरसापटी लिन पाउने नीतिगत व्यवस्था गरेको थियो । निर्माणाधीन पूर्वाधार आयोजनाहरूमा विस्फोटक पदार्थ अभाव हुँदा सापटी लिएर काम चलाउन पाइने भएको थियो । नयाँ व्यवस्थाअनुसार कुनै आयोजनाले अनुमति लिई पैठारी गरेको विस्फोटक पदार्थ अर्को आयोजनालाई सापटी दिन सक्नेछन् । सापटी लिने आयोजना पनि इजाजत प्राप्त हुनै पर्ने नियममा छ । सरकारले विस्फोटक पदार्थ सरसापटी लिन पाउने व्यवस्था गरेपछि भारतबाट आयात गरिएका विस्फोटक पदार्थ अन्य देशका लगानी तथा ठेकेदारले निर्माण गरिएका आयोजनामा गएको हुन सक्ने आशंका गर्दै भारतले एनओसीमा कडाइ गरेको प्रवर्द्धकहरूको बुझाइ छ । भारतले आयातमा रोक लगाएपछि अघिल्लो चैतमा चीनबाट पनि विस्फोटक पदार्थ आयात गर्न थालिएको थियो । त्यसबेला होङ्सी सिमेन्ट, शिवम् सिमेन्ट र साञ्जेन खोला आयोजनामा चीनबाट विस्फोटक पदार्थ आयात गरिएको थियो । अहिले पनि काठमाडौंतराईमधेस द्रुतमार्ग, सिमेन्ट उद्योग र साञ्जेन खोलालगायत आयोजनामा चीनबाट नै विस्फोटक पदार्थ आयात गरी काम भइरहेको प्रवर्द्धक बताउँछन् । तामाकोशी५ जलविद्युत् आयोजनाको सिभिल संरचना निर्माणको जिम्मा पाएको सिनो हाइड्रोले चीनबाट विस्फोटक पदार्थ आयातका लागि प्रक्रिया सुरु गरिसकेको चौधरीले जनाए"
अवधारणामै अल्झियो कोशीको दलित अधिकार ऐन,"(विराटनगर)सामाजिक संरचनाको पिँधमा रहेका दलित समुदायको अधिकार प्रवर्द्धन, सशक्तीकरण र विकास गर्ने उद्देश्यले पहिलो प्रदेशसभाको अन्तिम कार्यकालतिर कोशीमा दलित अधिकार प्रवर्द्धन ऐन २०७९ निर्माण आरम्भ भएको थियो । ऐन निर्माणको काम सुरु गर्दा मुख्यमन्त्रीमा राजेन्द्रकुमार राई थिए । सामाजिक विकास मन्त्रालयमा राजन राई । २०७९ मंसिरको निर्वाचनपछिको दोस्रो प्रदेशसभामा ६ पटकसम्म सत्ता फेरबदल हुँदा पनि दलित ऐन बन्नु त परको कुरा अवधारणापत्र पनि स्वीकृत हुन पाएको छैन । सामाजिक विकास मन्त्रालयका कानुन अधिकृत निर्मल भट्टराईका अनुसार आर्थिक वर्ष २०७८७९ बाट विधेयक तर्जुमा सुरु गरिएको थियो । ऐनको मस्यौदाका लागि पाँचथर, खोटाङ, उदयपुर र सुनसरी जिल्लाका सरोकारवालाको सुझाव संकलन भएको थियो । सुझाव संकलनका क्रममा मन्त्रालयले करिब १८ लाख हाराहारीमा बजेट पनि खर्च गरिसकेको छ । भट्टराईका अनुसार २०७९ चैत २२ मा सहमतिका लागि मन्त्रिपरिषद्मा अवधारणा पेस गरिएको थियो । मन्त्रिपरिषद्बाट छलफलका लागि समितिमा पठाइयो, भट्टराईले भने, समितिको बैठकपछि मुख्य न्यायाधिवक्ता र सरोकारवालासँग थप छलफल गर्ने गरी फिर्ता आएको छ । दुई वर्षयता दलित ऐनको अवधारणा सामाजिक विकास मन्त्रालयमै थन्किएको छ । अवधारणापत्र स्वीकृति नभएसम्म विधेयक ड्राफ्ट हुने अवस्था छैन । नियमतः अवधारणा पेस गरेपछि संसद्ले पास गर्छ र मात्र विधेयक बन्छ । विधेयकलाई ऐन बनाउन पुनः संसद्ले पास गर्नुपर्ने प्रावधान छ । मन्त्रालयकी महाशाखा प्रमुख दुर्गा बराल चाँडो ऐन निर्माण गरी पास गरेर कार्यान्वयन गर्ने पक्षमा सामाजिक विकास मन्त्रालय रहेको बताउँछिन् । मन्त्रीहरू फेरिएको फेरिएै भएपछि समस्या भएको हो, बरालले भनिन्, कोशीको राजनीतिक तरलताले ऐन निर्माणमा प्रत्यक्ष असर पारेको छ । दलित अधिकार प्रवर्द्धन ऐन निर्माणका लागि मन्त्रालयले अवधारणा तयारी अवस्थामा राखेको पनि दुई वर्ष बितिसकेको जानकारी दिँदै बरालले थपिन्, ठिक्क पारेर राख्छौं, सत्ता फेरिन्छ । ऐन बन्न ढिलाइको मुख्य कारण नै सत्ता फेरबदल हो । दलित हक अधिकारका लागि काम गर्ने उद्देश्य राखेर प्रदेश र स्थानीय तहमा गठनका लागि प्रस्तावित दलित अधिकार प्रवर्द्धन, सशक्तीकरण तथा विकास समिति को प्रदेश समिति सामाजिक विकासमन्त्री अध्यक्ष र सामाजिक विकास राज्यमन्त्री सहअध्यक्ष रहने गरी १२ सदस्यीय रहने व्यवस्था छ । जसमा १२ कक्षा पास गरेका दलित अगुवामध्येबाट मन्त्रीको सिफारिसमा मन्त्रिपरिषद्बाट नियुक्त हुने गरी एक जना उपाध्यक्ष रहन्छन् । दलितको उत्थान र विकासमा सक्रिय दुई महिलासहित चार जना, प्रदेश योजना आयोगबाट एक, आर्थिक मामिला मन्त्रालय तथा योजना मन्त्रालयबाट सचिव, मुख्यमन्त्री तथा मन्त्रिपरिषद्को कानुन शाखाका सचिव, प्रदेशस्थित विश्वविद्यालयको डिन, प्रादेशिक अस्पतालका मेडिकल सुपरिन्टेन्डेन्ट सदस्य र सामाजिक विकास मन्त्रालयको सहसचिव सदस्य सचिव रहने व्यवस्था गर्न लागिएको छ । उक्त समितिले संविधानको धारा २४ र जातीय भेदभाव तथा छुवाछूत (कसुर र सजाय) ऐन, २०६८ ले प्रदत्त गरेका अधिकारका प्रभावकारी कार्यान्वयन गर्नुका साथै दलित अधिकारको प्रवर्द्धन, सशक्तीकरण, छुवाछूत र जातीय भेदभावको व्यावहारिक अन्त्यका लागि विशेष नीति, योजना र बजेट निर्माण गरी लागू गर्ने जनाइएको छ । स्थानीय तहमा पनि गाउँपालिका अध्यक्ष वा नगर प्रमुख अध्यक्ष रहने गरी १३ सदस्यीय स्थानीय दलित अधिकार प्रवर्द्धन, सशक्तीकरण तथा विकास समिति गठन गरिनेछ । जसको उपाध्यक्षमा १२ पास गरेका दलित अगुवामध्येबाट गाउँपालिका अध्यक्ष वा नगर प्रमुखवाट नियुक्त एक जना उपाध्यक्ष रहनेछन् । त्यस्तै गाउँपालिका वा नगर कार्यपालिका सदस्यमध्ये २, गाउँपालिका अध्यक्ष वा नगरपालिकाका प्रमुखले नियुक्त गर्ने गरी स्थानीय दलित महिला वडा सदस्यमध्येबाट २, स्थानीय क्याम्पस प्रमुखमध्ये १, स्थानीय दलका प्रतिनिधि २, स्थानीय अस्पताल प्रमुख १, कम्तीमा ५ वर्षदेखि दलित अधिकारका क्षेत्रमा सक्रियमध्ये स्थानीय सरकारबाट मनोनीत एक महिलासहित २ र गाउँपालिका र नगरका प्रमुख प्रशासकीय अधिकृत सदस्य रहने व्यवस्था छ । स्थानीय सरकारको यो समितिले पनि प्रदेशले झैं दलित हक अधिकारका क्षेत्रमा नीतिगत निर्णय गर्न सक्ने व्यवस्था ऐनमा गरिएको छ । प्रदेशमा मुख्यमन्त्रीको अध्यक्षतामा आन्तरिक मामिला तथा कानुनमन्त्री, सामाजिक विकासमन्त्री, प्रदेशसभामा रहेका दलित समुदायका सांसदमध्ये एक महिलासहित ३, प्रदेश मुख्य न्यायाधिवक्ता, दलित अधिकारका क्षेत्रमा कम्तीमा ५ वर्षदेखि सक्रियमध्ये प्रदेश सरकारबाट मनोनीत एक महिलासहित २, प्रदेश प्रहरी प्रमुख सदस्य तथा मुख्यमन्त्री तथा मन्त्रिपरिषद्का सचिव सदस्य सचिव रहने व्यवस्था छ । स्थानीय तहमा पालिका अध्यक्ष वा नगर प्रमुख अध्यक्ष रहने गरी ७ सदस्यीय समिति गठन गरिने उल्लेख छ । समितिमा पालिका उपाध्यक्ष वा उपप्रमुख, कार्यपालिकाका दलित सदस्यमध्येबाट एक, दलित अधिकारका क्षेत्रमा कम्तीमा ५ वर्षदेखि सक्रियमध्येबाट पालिका अध्यक्ष वा नगर प्रमुखले मनोनीत गरेका महिलासहित २, स्थानीय प्रहरी प्रमुख एक र स्थानीय कर्मचारी प्रमुख सदस्य सचिव रहने व्यवस्था गर्न लागिएको छ ।"
सुपरएटको बाटोमा दक्षिण अफ्रिका,"न्युयोर्क (एएफपी) ठूला प्रतियोगितामा बारम्बार चुक्ने टिमका रूपमा लिइन्छ दक्षिण अफ्रिका । तर यसपल्टको ट्वान्टी२० विश्वकप क्रिकेटमा कुनै एक टिमले सबैभन्दा राम्रो खेलेको छ भने त्यो त्यही दक्षिण अफ्रिका हो । दक्षिण अफ्रिकाले सोमबार खेलमा बंगलादेशलाई ४ रनले पराजित गरेको थियो । यो खेल आफैंमा तनावपूर्ण रह्यो अनि कम स्कोरको खेल । दक्षिण अफ्रिकालाई जित दिलाउन बंगलादेशको अन्तिम ओभरमा ११ रनको रक्षा गर्नुपर्ने थियो । यसमा स्पिनर केशव महाराज सफल रहे । उनले ३ विकेट लिए । समूह डी मा दक्षिण अफ्रिकाको यो लगातार तेस्रो जित हो । टोलीले आफ्नो पहिलो खेलमा श्रीलंकालाई ६ विकेटले हराएको थियो । दोस्रो खेलमा भने दक्षिण अफ्रिकी टोली नेदरल्यान्ड्सविरुद्ध ४ विकेटले विजयी रह्यो । यस्तोमा दक्षिण अफ्रिकाको ६ अंक भएको छ । टोलीको सुपरएट चरणमा प्रवेश गर्ने लगभग निश्चित जस्तै भएको छ । अझ दक्षिण अफ्रिका अर्को चरण पुग्यो भनेर औपचारिक रूपमा मात्र भन्न नसकिने हो । बंगलादेशविरुद्धको खेलमा दक्षिण अफ्रिकाका लागि नायक खेलाडी रहे, हेनरिक क्लासेन । उनले महत्त्वपूर्ण ४६ रन बनाए । उनी प्लेयर अफ द म्याच पनि भए । उनले खेलपछि भने, हामीले ठीकै स्कोर बनायौं । सायद हामीले १० रन जति कम बनायौं । यो जितले हामीलाई आत्मविश्वासी बनाएको छ । यी तीनै जित सजिलो भने रहेन । हामीले तीनै खेल दबाबबीच जित्यौं । अब हाम्रो अर्को खेल नेपालविरुद्ध छ । त्यसपछि हाम्रो ध्यान अर्को चरणतर्फ हुनेछ । न्युयोर्कका पिचमा रन बनाउन फेरि एकपल्ट कठिन साबित भयो । खराब सुरुआत गरेको दक्षिण अफ्रिकाले एक समय २३ रन बनाउँदासम्म चार विकेट गुमाइसकेको थियो । तर, अन्त्यमा २० ओभर उपयोग गरेर ६ विकेटमा १ सय १३ रन बनाउन सफल रह्यो । क्लासेनलले २९ रन बनाएका डेविड मिलरसँग पाँचौं विकेटमा निर्णायक साबित ७९ रनको साझेदारी गरेका थिए । बंगलादेशको धारिलो बलिङसामु दक्षिण अफ्रिकाका लागि यो राम्रै प्रदर्शन रह्यो । त्यसको जवाफमा बंगलादेशले ७ विकेटमा १ सय ९ रनमात्र बनाउन सक्यो । तौरिद हृदोयको ३७ रन नै बंगलादेशी इनिङ्सको ठूलो स्कोर थियो । यसपल्टको विश्वकपको सबैभन्दा ठूलो विशेषता नै कम स्कोर तयार हुनु रहेको छ । दक्षिण अफ्रिकाका लागि भने ब्याटबाट असाध्यै राम्रो प्रदर्शन भने भएको छैन । श्रीलंकाविरुद्ध ७८ रनको लक्ष्य पछ्याउने क्रममा दक्षिण अफ्रिकाले १६४ ओभरमा ४ विकेट गुमाएर ८० रनमात्रै बनायो । नेदरयान्ड्सविरुद्ध पनि टोलीले १ सय ४ रनको लक्ष्य पाएको थियो । यसलाई पछ्याउँदै दक्षिण अफ्रिका ६ विकेटमा १ सय ६ रन बनाउन १८५ ओभर उपयोग गरेको हो । दक्षिण अफ्रिकी कप्तान एडेन मारक्रम भने टिमको अहिलेसम्मको प्रदर्शनमा सन्तुष्ट छन् । उनी भन्छन्, जतिबेला टिम आफैंमा राम्रो हुन्छ, प्रत्येक खेल रोमाञ्चक हुनछ । यो खेलमा क्लासेन र मिलरले राम्रो खेले । उनीहरूबीचको साझेदारी उत्कृष्ट रह्यो । बंगलादेशी कप्तान नजमुल हुसेन मान्छन्, आफ्नो टिम जित नजिक पुगेर पनि त्यसलाई हात पार्न असफल रह्यो ।"
राष्ट्रिय सुटिङ सुरु,"काठमाडौं (कास) सातदोबाटोस्थित सुटिङ रेन्जमा मंगलबार पुरुषतर्फ २६ औं र महिलातर्फ २५ औं संस्करणको राष्ट्रिय सुटिङ प्रतियोगिता सुरु भएको छ ।नेपाल सुटिङ संघको आयोजनामा भएको प्रतियोगितामा सातै प्रदेश र तीन विभागीय टोलीका ४७ खेलाडीले भाग लिएका छन् । संघका महासचिव प्रदीप खातीले एयर राइफल र एयर पेस्तोलको व्यक्तिगत र मिक्स टिम गरी ६ विधामा प्रतिस्पर्धा गराइएको जानकारी गराए । पहिलो दिन क्वालिफिकेसन राउन्डका खेलहरू भए । महिला १० मिटर एयर राइफलमा वाग्मतीकी सुस्मिता नेपालले ६०८१ स्कोरसहित अगाडि छन् । ओलम्पियनद्वय आर्मीकी कल्पना परियार ६०६६ र पुलिसकी फुलमाया क्यापछाकी ६०३७ सहित दोस्रो र तेस्रो स्थानमा रहे । १० मिटर एयर राइफलको पुरुषतर्फ आर्मीका विनोद बस्नेत ६००६, बाग्मतीका हरिबहादुर थापा ५९२२ र सुदूरपश्चिम प्रदेशका सुनील चन्द ५६९ स्कोरसहित शीर्ष तीनस्थानमा रहे । १० मिटर एयर पेस्तोलको पुरुषतर्फ आर्मीका विष्णुदिस्वा मगर (५५७), पुलिसका सुकदेव चौधरी (५५२) र वाग्मतीका विपेश खड्का (५५१) अगाडि छन् । सोही इभेन्टको महिलातर्फ आर्मीकी ज्योतिका दाहाल (५५१), लुम्बिनीकी कृष्णा थापा (५३३) र पुलिसकी रन्जिता गुरुङ (५३०) शीर्ष तीन स्थानमा छन् । तीनदिने प्रतियोगिताको उद्घाटन राखेप सदस्यसचिव टंकलाल घिसिङले गरेका थिए ।"
यू१५ विद्यालय खेलकुद आजदेखि,"पोखरा (कास) पहिलोपल्ट जुनियरस्तरको यू१५ विद्यालय खेलकुद प्रतियोगिता बुधबार पोखरामा सुरु हुँदै छ ।यो प्रतियोगिता राष्ट्रिय खेलकुद परिषद् (राखेप) र प्रदेश खेलकुद परिषद् गण्डकीको संयुक्त आयोजनामा हुने हुन लागेको हो । मंगलबार आयोजित पत्रकार सम्मेलनमा प्रतियोगिताको तयारी पूरा भएको प्रदेश खेलकुद परिषद् गण्डकीका सदस्यसचिव श्रीधर शर्माले जानकारी गराएका छन् । विद्यालयबाटै खेलकुद विकास गर्ने लक्ष्यसहित पहिलो पटक यू१५ विद्यालय खेलकुद हुन लागेको छ । यसको सबै तयारी पूरा भएको छ, उनले भने । प्रतियोगितामा ६ खेलको प्रतिस्पर्धा हुनेछ । एथलेटिक्स, बास्केटबल, रग्बी, ब्याडमिन्टन, टेबलटेनिस र बुद्धिचालको प्रतिस्पर्धा हुनेछ । सबै खेलको छात्रछात्रा दुवैको इभेन्ट समावेश छ । सातै प्रदेशका खेलाडी प्रतिस्पर्धी हुनेछन् । प्रत्येक प्रदेशबाट ७६७६ खेलाडी रहनेछन् । पहिलो संस्करणमा ६ खेललाई मात्र समावेश गरिएको र आगामी वर्षमा खेलसंख्या बढाउँदै जाने शर्माले बताए । प्रतियोगिता आयोजक कमिटीका सदस्य राजकुमार कार्कीले ओलम्पिकमा खेलिने खेल, विद्यालयमा स्तरमा पनि खेलिने खेल र राष्ट्रपति रनिङ सिल्डमा समावेश एथलेटिक्सबाहेकका खेल पनि प्रवर्द्धन गर्नुपर्ने भएकाले अहिले ६ खेल छनोट गरिएको बताए । नेपाल विद्यालय खेलकुद महासंघका महासचिव कार्कीले स्कुलस्तरदेखि नै खेलकुद प्रतियोगिता आयोजना गर्दा खेलकुदको जग बलियो हुने र भविष्यमा ओलम्पियन जन्मने अपेक्षा राखे ।एथलेटिक्समा १००, २००, ४०० र ८०० सय मिटर दौड, सटपुट, लङजम्प र ४ गुणा १०० मिटर रिले दौडमा प्रतिस्पर्धा हुनेछ । ब्याडमिन्टन र टेबलटेनिसमा छात्र एकल, डबल्स, छात्रा एकल, डबल्स र मिक्स डबल्स गरी ५५ इभेन्टमा प्रतिस्पर्धा हुनेछ । बुद्धिचालमा छात्रछात्राको टिम इभेन्टमा प्रतिस्पर्धा हुनेछ ।एथलेटिक्समा छात्र र छात्रा दुवैमा ६६, ब्याडमिन्टनमा र टेबलटेनिसमा छात्र र छात्रा ४४, बुद्धिचालमा ४ खेलाडी सहभागी हुनेछन् । रग्बी र बास्केटबलमा छात्र र छात्रामा १०१० खेलाडी सहभागी हुनेछन् । पाँचै खेलको प्रतिस्पर्धा पोखरा रंगशाला हातामा हुनेछ । प्रतियोगिता आयोजना गर्न १ करोड ८२ लाख बजेट छुट्याइएको आयोजकले जनाएको छ ।"
भारोत्तोलनको सोलिडारिटी कोर्स,काठमाडौं (कास) भारोत्तोलनको प्रशिक्षक तयार पार्नका लागि ओलम्पिक सोलिडारिटी कोर्स मंगलबार राजधानीमा सुरु भएको छ । सातदोबाटोस्थित नेपाल ओलम्पिक भवनमा पहिलो चरणको कोर्स सुरु भएको हो । सहभागीले भारोत्तोलनको प्रशिक्षणसम्बन्धी जानकारी लिने छन् । पाँच दिन चल्ने कोर्समा देशका भारोत्तोलनका ३१ जनाको सहभागिता छ । कोर्स ३० वर्षीय सर्बियाली एरभिन रोज्सयानिकले सञ्चालन गर्नेछन् । उनी सर्बियाका पूर्वअन्तर्राष्ट्रिय भारोत्तोलक हुन् ।भारोत्तोलनका झन्डै १० वर्षपछि ओलम्पिक सोलिडारिटी कोर्स भएको संघका अध्यक्ष रामकृष्ण श्रेष्ठले जनाकारी गराए । नेपाल ओलम्पिक कमिटीका अध्यक्ष जीवनराम श्रेष्ठले कोर्सको उद्घाटन गर्दै यस्ता कोर्सले अन्तर्राष्ट्रिय प्रतियोगितामा सफलता हात पार्न सहयोगी भूमिका खेल्ने बताए । आफ्नै देशमा भएको कोर्सबाट सहभागीले बढीभन्दा बढी सिक्ने अवसरको सदुपयोग गर्नुपर्नेमा अध्यक्ष श्रेष्ठले जोड दिए ।उनले नेपाली खेलकुद डोपिङबारे सचेत हुनुपर्नेमा जोड दिँदै शक्तिबर्द्धक प्रतिबन्धित औषधीको प्रयोगले खेलाडीको जीवनमा प्रतिकूल प्रभाव पार्ने स्मरण गराए ।
स्वप्निल र आइसटिना विजेता,काठमाडौं (कास) ओलम्पिक डे जुनियर गल्फ प्रतियोगिताको २१ वर्ष उमेर समूहमा स्वप्निल भट्टराई र आइसटिना टण्डन विजयी भएका छन् ।रोयल नेपाल गल्फ क्लबमा स्ट्रोकप्ले स्क्र्याच फर्म्याटमा भएको उक्त उमेर समूहमा स्वप्निलले प्रकृत तामाङलाई एक स्ट्रोकले हराएर उपाधि जिते । उनले ७ ओभर ७५ स्कोर गरे । ८ ओभर ७६ सहित प्रकृत दोस्रो भए । १२ ओभर ८० सहित सुशान्त कँडेल तेस्रो भएका थिए । महिला यू२१ तर्फ ८७ स्कोरसहित आइसटिनाले पहिलो स्थान हात पारिन् । अन्वैद्या मल्लले रजत र अवानी राईले कांस्य जिते ।पुरुष १३१६ वर्ष उमेर समुहमा जयवीर आचार्य पहिलो भए । कुल १२ ओभर ८० खेलेका उनले इदान्त सिंह साउदलाई ६ स्ट्रोकले हराए । ८६ स्कोरसहित इदान्त दोस्रो र ८९ खेलेका सोहम अग्रवाल तेस्रो भए । १०१२ वर्ष उमेर समूहमा आरोह न्यौपाने पहिलो र आर्यव शाह दोस्रो भए । ९ होलको प्रतिस्पर्धामा आरोहले ४७ र आर्यवले ५५ स्कोर गरे ।
