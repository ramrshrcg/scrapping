शीर्षक,विवरण
६ लाख दुग्ध किसानले पाएनन् ७ महिनाको ४ अर्ब,"संघअन्तर्गत २७ सहकारी छन् । तिनमा १२ देखि १५ हजार किसानले दूध संकलन गर्दै आएका छन् । तर करिब ७ महिनादेखि १३ करोडको हिसाब नपाएको कटुवालले बताए । कतिपय किसानले एकदुई गाई पालेर, दूध बेचेर घरखर्च चलाउनेदेखि सन्तानलाई पढाउनेसम्म गरिरहेका छन्, उनले भने, तर सरकारबाटै लापरबाही हुँदा किसानलाई धेरै समस्या परेको छ । पाँचखालस्थित ज्यामिरकोट दुग्ध उत्पादक सहकारीका व्यवस्थापक रामगोपाल सापकोटाले दूध बेचेको पैसा माग्दा सरकारले नै किसानलाई दुःख दिएको बताउँछन् । पाँचखालका किसानले गएको पुसदेखि भुक्तानी नपाएको उनको भनाइ छ । निजी डेरी उद्योगीले केही मात्रामा भुक्तानी गरे पनि डीडीसीले दूध र बटरको मौज्दात बढी रहेको बहानामा भुक्तानी गरेको छैन, सापकोटाले भने, केन्द्रीय कार्यालयमा सम्पर्क गर्दा कर्मचारीले फोन उठाउँदैनन् । फोन उठाइहाले पैसा आउँछ भन्छन् तर दिँदैनन् । ज्यामिरकोटले करिब एक करोड रुपैयाँ पाउनुपर्ने उनले बताए । चितवन जिल्ला दुग्ध उत्पादक सहकारी संघ लिमिटेडका अध्यक्ष किशोर बगालेले पनि त्यहाँका किसानले मंसिरयता पैसा नपाएको सुनाए । १ सय १४ सहकारी आबद्ध रहेको संघमा करिब ४० हजार किसान छन् । सबै गरी तिनलाई तिर्नुपर्ने बक्यौता ७० देखि ७२ करोड छ । यसमा १२ करोड डीडीसी र बाँकी निजी डेरीको हो, उनले भने । सरकारी र निजी डेरीहरू नीति नियमभन्दा बाहिर मनमौजी चलेकाले समस्या देखिएको बगालेको भनाइ छ । किसानको हकहितका लागि दुग्ध विकास बोर्ड र मन्त्रालय छ । तर किसानले पैसा नपाएको निगरानी तिनले गर्दैनन्, उनले भने, राज्य नै बिचौलिया बनिदिँदा किसान मारमा परे । उद्योगीहरूसँग धूलो दूध र पाउडर मौज्दात रहेकै कारण किसानलाई तिर्नुपर्ने बक्यौता दुई अर्ब पुगेको डेरी उद्योग संघका अध्यक्ष राजकुमार दाहालले जनाए । स्टक धेरै भएकाले पैसा तिर्न सकेका थिएनौं, तर पछिल्लो समय स्टक बिक्री हुँदै छ, उनले भने, अबको एक महिनामा सबै चुक्ता गरिसक्छौं । विगतमा महिनाको १५१५ दिनमा किसानलाई भुक्तानी गर्ने सहमति हुन्थ्यो । सहकारी र डेरी उद्योगको समझदारीअनुसार २० देखि एक महिनासम्म ढिला गरिन्छ । डेरीले समयमै भुक्तानी नगर्दा सहकारीले थप ढिलाइ गरिदिन्छन् । दानाचोकरलगायतको बहानामा किसानको पैसा समयमै दिँदैनन् । निजी डेरीको सिको गर्दै डीडीसीले पनि ढिलाइ गरिदिएको हो । डीडीसीका निमित्त महाप्रबन्धक राजेन्द्रप्रसाद अधिकारीले किसानलाई तिर्नुपर्ने बक्यौता करिब १ अर्ब रहेको दाबी गरे । क्षेत्रअनुसार रकम फरकफरक रहेको उनको भनाइ छ । अर्थ मन्त्रालयले करिब ३० करोड सहुलियत ऋण दिएपछि पछाडि परेको क्षेत्रलाई प्राथमिकता दिएर भुक्तानी गर्यौं, अहिले पनि मासिक ३० लाख दूध लिटर बिक्री हुँदा ४८ देखि ५० लाख लिटर दूधको पैसा किसानलाई तिर्नुपर्ने अवस्था छ, उनले भने, धूलो दूध र बटरको मौज्दात बढी छ । बिक्री नभएको दूध कन्भर्सन गर्न बाध्य छौं, त्यही भएर समयमै तिर्न सकेका छैनौं ।हाल ११ सय टन धूलो दूध र ८ सय ५० टन बटर मौज्दात छ । धूलो दूध र बटर गरी १ अर्ब ५० करोडको पुँजी होल्ड भएर पनि किसानलाई समयमै भुक्तानी दिन नसकेको उनको भनाइ छ । यता केन्द्रीय दुग्ध सहकारी संघ लिमिटेडले तत्काल भुक्तानी नगरे आन्दोलन गर्ने चेतावनी दिएको छ । संघका पदाधिकारीले सोमबार कृषिमन्त्री ज्वालाकुमारी साहलाई भेटेर बिहीबारसम्म भुक्तानी नगरे चरणबद्ध आन्दोलन गर्ने जनाएका थिए । तर बिहीबारसम्म माग सम्बोधन नभएकाले किसानले आन्दोलन गर्ने भएका छन् । किसानले तत्काल भुक्तानी नपाए शुक्रबारदेखि असार ४ सम्म कालोपट्टी बाँधेर दूध बेच्ने र असार ५ मा डीडीसीको केन्द्रीय कार्यालय, लैनचौरमा तालाबन्दी गरिनेछ, संघले मन्त्रीलाई बुझाएको ज्ञापनपत्रमा भनिएको छ । पशुपन्छी विकास सचिव राजेन्द्रप्रसाद मिश्रले भने दुग्ध क्षेत्रमा देखिएको समस्या समाधान गर्न पहल भइराखेको बताए । अहिले डीडीसी समस्याग्रस्त छ, हामीले समग्र बजारका बारेमा पनि अध्ययन गरिरहेका छौं । किसानका माग छिट्टै सम्बोधन गर्ने प्रयासमा छौं उनले भने । मन्त्री साहले आफू जिल्ला बाहिर भएकाले भुक्तानीका विषयमा केही नबोल्ने बताइन् । उनले काठमाडौं फर्केपछि बुझेर मात्र यस विषयमा बताउन सक्ने जानकारी दिइन् ।"
जनावरको अंग प्रत्यारोपणले जगाएको आस,"सुँगुर नै किन ?मान्छेले दीर्घायु प्राप्तिका लागि कुन हदसम्मको प्रयोग गर्न सक्छ भन्ने उदाहरण हो जेनोट्रान्सप्लान्टेसन । तर यो सामान्य उपचार पद्धति भने होइन । किनभने मान्छेकै अंग मान्छेमा नै प्रत्यारोपण गर्दा पनि निकै जटिलताहरू आइपर्छन् । सबैभन्दा पहिलो र प्रमुख चुनौती भनेको हाम्रो रोग प्रतिरोधात्मक प्रणाली हो । यसले कुनै पनि बाहिरी तत्त्वलाई शरीरमा स्थापित हुन दिँदैन । त्यसैले अर्काको अंग लिएर अर्को शरीरमा राख्नेबित्तिकै शरीरले देखाउने पहिलो प्रतिक्रिया भनेकै अस्वीकार हो ।अब कुरा आउँछ अन्य जनावरको अंग नभएर सुँगुरलाई नै किन प्राथमिकतामा राखेको ? त्यसको सामान्य उत्तर हो सुँगुरमा हुने मिर्गौला वा मुटुको आकार मानिससँग मिल्छ । तर त्यसो भन्दैमा कुनै पनि फर्ममा छिरेर सुँगुर छनोट गरेर अंग लिन भने मिल्दैन । त्यसका लागि सुँगुरलाई आनुवांशिक इन्जिनियरिङ गरेर उत्पादन गर्नुपर्छ जसले गर्दा सो सुँगुरबाट प्राप्त गरिएको अंग हाम्रो शरीरले अस्वीकार नगरोस् । आनुवांशिक परिवर्तन गरिएको सुँगुरबाट लिइएको अंगलाई मानव शरीरले बाहिरी तत्त्वका रूपमा व्यवहार गर्ने सम्भावना कम हुन्छ । जसले गर्दा प्रत्यारोपणको पहिलो खुड्किला पार गर्न सहज हुन्छ ।जेनोट्रान्सप्लान्टेसन प्रत्यारोपण चिकित्सामा अर्को ठूलो विषय भएको छ । ल्यान्डमार्क अपरेसनहरूको एक शृंखला नै प्रदर्शन भएकोमा कुनै दुईमत पनि छैन । तर केवल थप अध्ययन र अनुसन्धानले मात्रै बताउन सक्छ कि यो केवल सपना मात्रै रहन्छ कि नयाँ इतिहास रचिन्छ । यद्यपि, अहिलेका प्रमाणहरूले निकट भविष्यमा जेनोट्रान्सप्लान्ट सफल हुने नै देखिन्छ । आनुवांशिक रूपमा इन्जिनियर गरिएका सुँगुरहरूको बढ्दो विविधता उपलब्ध हुन थालेसँगै बाँकी समस्याहरू समाधान हुनेछन् र जेनोट्रान्सप्लान्टका लागि सही समय पक्कै आउने छ । एजेन्सीहरूको सहयोगमा"
खुम्चिएका मोदीको नेपाल नजर,"भारी बहुमतदेखि गठबन्धनको भरसम्म१० वर्षअघि गुजरातको मुख्यमन्त्री छाडेर मोदी नयाँदिल्ली आएका थिए । त्यसबेला भाजपाका चर्चित नेताहरू लालकृष्ण आडवाणी, सुष्मा स्वराज, राजनाथ सिंहलगायतलाई पछि पार्दै उनी प्रधानमन्त्री बने । कांग्रेस नेतृत्वको युनाइटेड प्रोग्रेसिप एलायन्स (यूपीए) मा अनियमितता, भ्रष्टाचार र अस्तव्यस्तता भएको भन्दै अन्ना हजारेको अनशन र अन्य क्षेत्रबाट आलोचनाबीच भाजपालाई सन् २०१४ को लोकसभा निर्वाचनमा बहुमत ल्याउन सहज भएको थियो । गुजरात मोडल को चर्चा गर्दै मोदीले कांग्रेसमुक्त भारत को नारा चर्काएर मतदाताको मन जितेका थिए ।सन् २०१४ मा भाजपाले २ सय ८३ सिट जित्यो । जुन ५ सय ४३ सांसद रहेको लोकसभामा बहुमतका लागि चाहिनेभन्दा ११ सिट बढी थियो । प्रधानमन्त्री मनमोहन सिंहको दुई कार्यकालपछि भारतीय मतदाताले भाजपालाई पहिलो पटक बहुमत दिएका थिए । पहिलो कार्यकालको सुरुआत गर्नुअघि मोदीले छिमेकी मुलुकका सरकारराष्ट्रप्रमुखलाई आफ्नो शपथ ग्रहण समारोहमा निम्तो गरे । त्यसले के संकेत दिन्थ्यो भने मोदी छिमेक सम्बन्धलाई प्राथमिकता दिन चाहन्छन् । उनको नारा नै थियो, छिमेक पहिलो नीति । सन् २०१९ मा ३ सय ३ सिट ल्याएर भाजपा झन् शक्तिशाली भएको थियो । सोही बलमा मोदीले संविधानको धारा ३७० लाई संशोधन गरी लद्दाखलाई छुट्याएर जम्मुकश्मीर राज्यलाई केन्द्रबाट शासित क्षेत्र (युनियन टेरोटेरी) मा ल्याए । किसान आन्दोलन, अग्निवीर चारवर्षे सैनिक भर्ना, महँगी, बेरोजगारी, जातीय र धार्मिक लफडाले भाजपा सरकारमाथि प्रश्न उठ्न थाल्यो । त्यही कारण ४ सयभन्दा बढी सिट जित्ने दाबी गरेको भाजपा २ सय ४० सिटमा खुम्चियो ।एनडीएले यसपटक २ सय ९३ सिट जितेको छ । एनडीए गठबन्धनमा रहेका चन्द्रबाबु नायडुको नेतृत्वमा रहेको तेलुगु देशम पार्टी (टीडीपी) को १६ सिट, नीतिश कुमारको नेतृत्वमा रहेको जनता दल युनाइटेड (जेडीयू) को १२ सिट र रामविलाश पासवानका छोरा चिराग पासवानको नेतृत्वको लोकजनशक्ति पार्टीको ५ सिट छ । अब मोदीलाई नयाँदिल्लीमा कुनै पनि विषयमा निर्णय गर्दा दक्षिण भारतको आन्ध्र प्रदेशका नायडु तथा नेपालसँग सीमा जोडिएको बिहारका नीतिश कुमार र चिराग पासवानलगायतसँग साझेदार दलहरूसँग छलफल गर्नुपर्ने हुन्छ । अघिल्ला दुई कार्यकालमा एनडीएका नेताहरूसँग कुनै पनि विषयमा निर्णय लिँदा नसोध्ने तथा एनडीएको बैठक नै नबोलाउने मोदीले अब सरकारलाई कसरी टिकाउलान् भन्ने चासोका साथ हेरिएको छ । निर्वाचनको नतिजा आएपछि पूर्वप्रधानमन्त्री मनमोहन सिंहका प्रेस सल्लाहकार तथा पत्रकार सञ्जय बरुले द ट्रिब्युन पत्रिकामा लेखेका छन्, सन् २०१४ मा मोदीको प्रमुख राजनीतिक योगदान भाजपालाई पुनर्जीवित गर्नु थियो । सन् २०२४ मा मोदीले सबैभन्दा ठूलो राजनीतिक योगदान भारतीय राष्ट्रिय कांग्रेसको पुनरुत्थान हो । कांग्रेसमा राहुल गान्धीको भारत जोडो यात्रा र मल्लिकार्जुन खड्गेको परिपक्व र बुद्धिमानी नेतृत्व प्रदान गरेको बरुले उल्लेख गरेका छन् । पूर्वप्रधानमन्त्री सिंहलाई लिएर द एक्सिडेन्टल प्राइम मिनिस्टर पुस्तक लेखेका बरुले मोदीको दोस्रो कार्यकालको नीति, उनको विभाजनकारी र तल्लो तहको चुनावी अभियानले कांग्रेसको भाग्य पुनरुत्थानमा भूमिका खेलेको बताए ।"
सरकारले फिर्ता बोलायो भारत र अमेरिकासहित ११ मुलुकका राजदूत,"प्रधानमन्त्री पुष्पकमल दाहाल भारतीय प्रधानमन्त्री नरेन्द्र मोदीको शपथ ग्रहण समारोहमा भाग लिन आइतबार नयाँदिल्ली जाने तयारीमा छन् । तर त्यसको दुई दिनअघि बिहीबार उनकै नेतृत्वको मन्त्रिपरिषद् बैठकद्वारा भारतसहित विभिन्न ११ महत्त्वपूर्ण मुलुकका राजदूत फिर्ता बोलाउने निर्णय गरिएको छ । सरकारले भारत, अमेरिका, बेलायत, दक्षिण कोरिया, पोर्चुगल, इजरायल, साउदी अरब, मलेसिया, डेनमार्क, कतार र स्पेनका राजदूतलाई फिर्ता बोलाउने निर्णय गरेको सूचना तथा सञ्चारमन्त्री रेखा शर्माले जानकारी दिइन् ।यसअघि कांग्र्रेससँगको गठबन्धनका बेलामा नियुक्त भएका राजदूतलाई अहिलेको सरकारले फिर्ता बोलाएको हो । यसरी बोलाइएका राजदूतमा भारत, अमेरिका, बेलायत, दक्षिण कोरिया, पोर्चुगल र इजरायलमा कांग्रेसको कोटाबाट सिफारिस भई नियुक्त भएका हुन् । यस्तै, उपेन्द्र यादवको जनता समाजवादी पार्टी नेपालबाट डेनमार्क र स्पेनमा राजदूत नियुक्त भएका थिए । पूर्वप्रधानमन्त्री बाबुराम भट्टराईको नेपाल समाजवादी पार्टीबाट साउदी अरबमा राजदूत नियुक्त भएका थिए । मलेसिया र कतारमा भने पूर्वप्रधानमन्त्री माधव नेपालको एकीकृत समाजवादी पार्टीबाट नियुक्त भएका थिए ।प्रधानमन्त्री दाहालको भ्रमण तयारी तथा कार्यक्रमबारे छलफल गर्न भारतस्थित नेपाली राजदूत शंकरप्रसाद शर्मा दिल्लीस्थित विदेश मन्त्रालयमा भारतीय अधिकारीहरूसँग छलफलमा रहेकै बेला उनले आफूलाई फिर्ता बोलाइएको समाचार थाहा पाउनुपरेको थियो । प्रधानमन्त्रीको आगमनदेखि कार्यक्रममा सहभागिता तथा अन्य प्रोटोकलका बारेमा छलफल चलिरहेको थियो, दूतावास स्रोतले भन्यो, भारतीय विदेश मन्त्रालयका अधिकारीसँग छलफलका लागि बिहीबार अपराह्न महामहिम जानुभएको थियो । त्यही बेला उहाँको मोबाइलमा आएको म्यासेजबाट आफूलाई राजदूतबाट फिर्ता बोलाइएको थाहा पाउनुभयो । अढाई वर्षअगाडि देउवा नेतृत्वको सरकारले शर्मालाई राजदूत नियुक्त गरेको थियो ।सरकारले राजदूत शर्माका अतिरिक्त अमेरिकाबाट प्राध्यापक श्रीधर खत्री, बेलायतबाट पूर्वपरराष्ट्र सचिव ज्ञानचन्द्र आचार्य, पोर्चुगलबाट सलिन नेपाल, इजरायलबाट कान्ता रिजाल, दक्षिण कोरियाबाट ज्योति प्याकुरेल भण्डारी, साउदी अरबबाट नवराज सुवेदी, मलेसियाबाट डिल्लीराम पौडेल, डेनमार्कबाट प्राध्यापक रामस्वार्थ राय, कतारबाट नरेशविक्रम ढकाल र स्पेनबाट शर्मिला पराजुलीलाई फिर्ता बोलाउने निर्णय गरेको हो । दाहालले गठबन्धन दलको सबैभन्दा ठूलो पार्टी एमाले अध्यक्ष केपी शर्मा ओलीसँगको छलफलपछि राजदूत फिर्ता बोलाउने निर्णय गरेको बताइएको छ ।पूर्वराजदूत राजेश्वर आचार्य सरकारले कुनै पनि राजदूतको कार्यशैलीभन्दा पनि सिधै दलगत आधारमा राजदूत फिर्ता बोलाउनु ठीक नभएको बताउँछन् । जुन पार्टी सरकारमा छैन, त्यसैले पठाएको राजदूतलाई यसरी बोलाउने कुराले राम्रो सन्देश जाँदैन । यो २०४८ सालपछि आएको विदेश मामिलामा देखिएको समस्याजस्तो भयो । बीचमा केही समय सरकारले स्थिरताका साथ काम गरेको थियो । तर अहिले उही अवस्था देखियो । उनले सरकारको यस्तो शैलीले अन्तर्राष्ट्रिय रूपमा मुलुकको छविका लागि राम्रो नगर्ने बताए । अब राम्रो मान्छे राजदूत भएर जान पनि हिचकिचाउँछ । हाम्रो कूटनीतिक क्षेत्रमा पनि अस्थिरताको पुनरावृति भयो । यो देशको हितका निम्ति राम्रो सन्देश जाँदैन, उनले भने, अब त्यो ११ जनाको स्थानमा जाँदा कुन मनोबल लिएर जाने ?पूर्वराजदूत मोहनप्रसाद लोहनी दुईतीन महिनामा बदलिरहने सरकारले यसरी राजदूतलाई कूटनीतिक रूपमा फिर्ता बोलाउन नहुने मान्छन् । राजदूतको निश्चित अवधि रहेको र त्यहीअनुसार आफ्नो योजना बनाएर राष्ट्रिय स्वार्थको हितमा काम गर्न जाने उनले उल्लेख गरे । एकदुई महिनामै फर्कने मनस्थिति लिएर गयो भने कसले काम गर्न सक्छ ? जुनसुकै पार्टीले मुलुकको कूटनीति जिम्मेवारी भनेको यसरी परिवर्तन गरिरहने होइन, उनको भने ।"
जनमतद्वारा मधेशको मुख्यमन्त्रीमा सिंह सिफारिस,"(जनकपुर)जनमत पार्टीले मधेश प्रदेशको मुख्यमन्त्रीमा सतिशकुमार सिंहलाई पठाउने निर्णय गरेको छ । बिहीबार बसेको जनमतको बैठकले मुख्यमन्त्रीका लागि सिंहको नाम सिफारिस गर्दै उनलाई संसदीय दलको नेता चयन गरेको हो । जनमतका अध्यक्ष सिके राउतको निर्वाचन क्षेत्र सप्तरी२ को १ बाट सिंह प्रदेश सांसदमा निर्वाचित भएका हुन् । सप्तरीको तिलाठी कोइलाडी नगरपालिकाका प्रमुखसमेत भइसकेका सिंहलाई मुख्यमन्त्री बनाउन राउतले सत्ता गठबन्धन दललाई सन्देश दिइसकेका छन् । अमेरिकामा रहेका राउत आइतबार मात्र स्वदेश फर्किनेछन् । मुख्यमन्त्रीमा सिंहलाई नै अघि सार्ने सहमति छ, जनमतका एक केन्द्रीय नेताले कान्तिपुरसँग भने, दुई साताअघि नै सहमति भए पनि राजनीतिक उतारचढावका कारण गोप्य राखेका थियौं ।जनमतले मधेशका संसदीय दलका नेता महेशप्रसाद यादवलाई मुख्यमन्त्री बनाउने धेरैले आकलन गरेका थिए । तर, यादव मन्त्री भइसकेको र सिंह राउतकै क्षेत्रबाट निर्वाचित भएकाले मुख्यमन्त्रीमा उनलाई अवसर दिइएको ती नेताले बताए । यादव पनि राउतकै क्षेत्रको २ बाट निर्वाचित भएका थिए । उनी यसअघि मधेश सरकारमा शिक्षा तथा संस्कृति मन्त्री भइसकेका छन् । जनमतले मुख्यमन्त्री सिंहसँगै प्रदेशका समानुपातिक सांसद रञ्जुकुमारी मण्डल खंगलाई राज्यमन्त्री बनाउने तयारी गरेको छ । सत्ता गठबन्धन दलसहितका प्रादेशिक नेताहरूबीच मन्त्रालय बाँडफाँटबारे छलफल भए पनि टुंगिन बाँकी छ । मन्त्रालय टुंगो नलाग्दा सरकारमा दाबी पेस गर्न ढिलाइ भइरहेको छ । प्रदेशप्रमुख सुमित्रा सुवेदी भण्डारीले शुक्रबार विहान १० बजेसम्म संविधानको धारा १६८ को उपधारा २ बमोजिम प्रदेशसभामा प्रतिनिधित्व गर्ने दुई वा दुईभन्दा बढी दलको समर्थनमा मुख्यमन्त्रीमा दाबी गर्न आह्वान गरेकी छन् ।सत्ता गठबन्धनमा एमाले, माओवादी, जनमत, एकीकृत समाजवादीलगायत दल छन् । गठनबन्धनमा ५५ प्रदेश सांसद छन् । एकीकृत समाजवादीले ३ मन्त्रालय माग गरेको छ । भौतिक पूर्वाधार विकास वा अर्थ मन्त्रालयमध्ये एक, परिवर्तन गर्न नसकिने गरी भूमिव्यवस्था, कृषि तथा सहकारी मन्त्रालय एवम् स्वास्थ्य तथा जनसंख्या मन्त्रालय र ऊर्जा, सिँचाइ तथा खानेपानी मन्त्रालयमध्ये एक पाउनुपर्ने दाबी गरेको समाजवादीको संसदीय दलका नेता गोविन्दबहादुर न्यौपानेले बताए । गठबन्धनका अन्य दल भने समाजवादीलाई दुई मन्त्रालयमा एक राज्यमन्त्रीसहित तीन मन्त्री दिने अडानमा छन् । एमाले संसदीय दलका नेता सरोजकुमार यादवलाई भौतिक पूर्वाधार विकास र माओवादी संसदीय दलका नेता भरतप्रसाद साहलाई अर्थ मन्त्रालय दिने लगभग सहमति भएको छ । २४ सदस्यसहित प्रदेशसभाका सबैभन्दा ठूलो दल एमालेले अघिल्लो सरकारमा पाएका सबै मन्त्रालयमा दाबी गरिरहेको छ । अघिल्लो सरकारमा एमालेले भौतिक पूर्वाधार विकास, स्वास्थ्य तथा जनसंख्या, गृह, सञ्चार तथा कानुन र शिक्षा तथा संस्कृति मन्त्रालयका लागि एक राज्यमन्त्रीसहित ५ मन्त्री पाएको थियो । माओवादीले अर्थसँगै उद्योग, वाणिज्य र पर्यटन मन्त्रालय माग गरिरहेको छ । अघिल्लो सरकारमा पार्टी संसदीय दलका उपनेता युवराज भट्टराईले उद्योग, वाणिज्य र पर्यटन मन्त्रालय पाएका थिए । सत्ताको नेतृत्व गर्ने जनमतले भने ऊर्जा, सिँचाइ तथा खानेपानी र खेलकुद तथा समाज कल्याण मन्त्रालय पाउने सम्भावना छ । नयाँ सरकारलाई समर्थन गर्ने भनिएका रिजवान अन्सारी नेतृत्वको संघीय समाजवादी पार्टी र नागरिक उन्मुक्ति पार्टीले पनि मन्त्री माग गरेका छन् । दुवै पार्टीका एकएक सांसद छन् । मुख्यमन्त्री सरोजकुमार यादवले बुधबार प्रदेशसभामा विश्वासको मत नपाउँदा सरकार ढलेको थियो । उनले ५० मत पाए भने विपक्षमा ५३ मत परेको थियो । प्रदेशसभामा १ सय ३ जना सांसद उपस्थित थिए । मुख्यमन्त्री यादवलाई जसपा नेपालका १९, कांग्रेसका २२, लोसपाका ८ र राप्रपाका १ जना सांसदले विश्वासको मत दिएका थिए । विपक्षमा एमालेका २४, जनमतका १३, माओवादीका ९, एकीकृत समाजवादीका ७ र नागरिक उन्मुक्ति पार्टीका १ जनाले मतदान गरेका थिए । ०७९ पुस २७ मा मुख्यमन्त्रीमा नियुक्त जसपा नेपालका संसदीय दलका नेता यादवले आफ्नो १७ महिना कार्यकालमा बिताए ।"
"मनसुनमा सवा चार लाख घरधुरी प्रभावित हुने आकलन, पूर्वतयारी खोइ ?","मनसुन सँघारमा छ, खासगरी मुख्य खाद्यबाली धानको खेती गर्ने किसान यसैको पर्खाइमा छन् । तर मनसुन किसानका लागि सकाल लिएर मात्र भित्रिँदैन, कतिपय क्षेत्रमा विपद् पनि ल्याउँछ । हरेक मनसुनमा कहीँ न कहीँ बाढीपहिरो आउँछ, कतै डुबान हुन्छ । बर्खामा जनधनको क्षति हाम्रो नियमित नियति बनेको छ । तर विपद् प्राकृतिक भए पनि हामीले पर्याप्त होसियारी अपनाउन सक्यौं र प्रतिकार्यको तयारी बेलैमा गर्यौं भने जनधन क्षति न्यूनीकरण हुन सक्छ जसमा हामी सधैं चुक्दै आएका छौं । गएको वर्ष जेठ ३२ मा मनसुन भित्रिएको थियो । यो वर्ष पनि त्यही आसपास मनसुन सुरु हुने अनुमान छ । पोहोरको १२४ दिने मनसुनको समयमा विपद्जन्य घटनाबाट ९२ जनाको मृत्यु भएको राष्ट्रिय विपद् जोखिम न्यूनीकरण तथा व्यवस्थापन प्राधिकरणको तथ्यांक छ । गत वर्ष पूर्वी भागबाट भित्रिएको मनसुन देशभर नफैलिँदै ताप्लेजुङ, पाँचथर र संखुवासभामा बाढीपहिरोले धनजन क्षति गरेको थियो । २०७९ मा जेठ २२ मै मनसुन भित्रिएको थियो । त्यतिबेला पनि मनसुन देशभर नफैलिँदै बाढीपहिरोले जनधन क्षति गर्न थालिसकेको थियो । २०७८ सालमा मनसुनको सुरुवातीताकै सिन्धुपाल्चोकका हेलम्बु र मेलम्चीमा बाढीपहिरोले कैयौंको ज्यान लियो, सयौंलाई उठीबास लगायो । मनसुनको यो प्रवृत्तिले सुरुवातमै विपद् आउने गरेको देखाउँछ । त्यसैले यो वर्षको मनसुन भित्रिन केही दिन मात्र बाँकी रहँदा विपद्कै बेला र विपद्पछिका लागि पर्याप्त तयारी गरिराख्न जरुरी छ । यसपालि मनसुनमा मुलुकका अधिकांश भागमा सरदरभन्दा ३५ देखि ५५ प्रतिशतसम्म बढी वर्षा हुने जल तथा मौसम विज्ञान विभागको अनुमान छ । राष्ट्रिय विपद् जोखिम न्यूनीकरण तथा व्यवस्थापन प्राधिकरणले मनसुनमा ४ लाख १२ हजार घरधुरी प्रभावित हुने आकलन गरेको छ । त्यसमा ८३ हजार घरपरिवार प्रत्यक्ष प्रभावित हुने र तीमध्ये १८ हजार परिवारलाई उद्धार तथा राहत दिनुपर्ने अनुमान गरिएको छ । यो वर्ष मनसुनजन्य विपद्बाट सबैभन्दा बढी कोशी प्रदेशमा १ लाख १३ हजार ३ सय ५३ घरधुरीमा प्रभाव पर्ने अनुमान छ । त्यसमध्ये २२ हजार घरपरिवार प्रत्यक्ष प्रभावित हुने आकलन छ । भारी वर्षाले केहीबेरमै पहिरो जाने कमजोर भूबनोट भएका क्षेत्र धेरैतिर छन् । जथाभाबी डोजर लगाएर सडक खनिएका कारण पहिरोको जोखिम थप बढेको छ । गत कात्तिकको भूकम्पले सुदूरपश्चिम र कर्णालीका ३ सय स्थानमा धाँजा फाटेको छ । पहाडबाट पहिरो सोहोरिएर नदीखोलामा बग्दा किनाराका बस्ती बग्न सक्छन् । तराईमधेशमा डुबानको डर छ । पानीको बहाव छेकिने गरी भारतले पारिपट्टि सडक, रेलमार्ग र बाँध बनाएका कारण सीमावर्ती विभिन्न बस्तीका बासिन्दा बर्खा लाग्नासाथ डुबानको त्रासमा हुन्छन् । यस्तो क्षतिको पूर्वानुमान भए पनि गम्भीर तयार नगर्ने प्रवृत्ति घातक बन्दै आएको छ । सरकारले हरेक वर्ष मनसुनजन्य विपद् भइहाले राहत, उद्धारजस्ता प्रतिकार्यका लागि योजना बनाउने गरेको छ । तर त्यसको प्रभावकारी कार्यान्वयनमा सधैं प्रश्न उठ्दै आएको छ । खासगरी अन्तरनिकाय समन्वयमा समस्या देखिने गर्छ । कुनै क्षेत्रमा विपद् भइहाले सबैभन्दा पहिले सूचना पाउने, विपद्स्थल पुग्ने र राहत एवं पुनःस्थापनामा पनि प्रभावकारी भूमिका खेल्न सक्ने राज्यको निकाय स्थानीय तह हो । तर विपद् प्रतिकार्यका लागि स्थानीय सरकारलाई स्रोतसाधनसम्पन्न बनाउनेतर्फ ध्यान पुगेको छैन । विपद् प्रतिकार्यलाई संघ सरकारले आफूमा केन्द्रीकृत गरिरहेको छ । विपद्पछि क्षतिपूर्ति वितरण र पुनःस्थापनाका लागि लम्बेतान प्रक्रियाले पीडितहरू थप समस्यामा गुज्रनुपर्ने अवस्था छ । विपद् प्रतिकार्यको वर्षौं लामो अनुभवपछि पनि पाठ सिकेर प्रक्रियालाई सरलीकरण बनाउन राज्यले नसक्नु उदेकलाग्दो छ । मनसुनजन्य विपद्बाट मानवीय क्षति हुन नदिन प्रभावकारी पूर्वसूचना प्रणालीमा जोड दिनुपर्छ । जल तथा मौसम विज्ञान विभागले मनसुनमा बाढीको अनुमान गरेर दिनहुँ सूचना जारी गर्दै आएको छ । पछिल्लो समय तीन दिनको मौसमी अनुमान गरेर हरेक दिन बिहान र बेलुका ६ बजे बुलेटिन निकाल्ने गरिएको छ । विषम मौसमी अवस्थामा जुनसुकै बेला पनि बुलेटिन जारी हुन्छ । बाढीपहिरोको जोखिम आकलन गरिएको सूचना सम्बन्धित क्षेत्रका बासिन्दाकहाँ पुग्न सक्नुपर्छ । सरकारले जोखिमयुक्त ३४ स्थानमा साइरन प्रणाली जडान गरेको छ । यस्तो प्रणालीको व्यापकताको खाँचो छ । बाढीपहिरोको सधैं जोखिममा रहेको बस्तीलाई स्थानान्तरण पनि गर्नुपर्छ । विपद्मा कोही परिहाले तत्काल उद्धार एवं राहत वितरणमा जुट्न सक्ने गरी संयन्त्रहरू तम्तयार राख्नुपर्छ । विपद्बाट विस्थापितलाई जतिसक्दो छिटो पुनःस्थापना गर्ने गरी राज्यले भूमिका निर्वाह गर्नुपर्छ । मनसुनजन्य विपद् बढी हुन नदिन जथाभाबी सडकजस्ता संरचना निर्माण, नदीखोला दोहनजस्ता मानवीय क्रियाकलापको नियमन पनि जरुरी छ ।"
गिरीबन्धु प्रकरणले बढाएको खैलाबैला,"विभिन्न अपराधमा संलग्न व्यक्तिप्रति सरकार निर्मम बन्दै गएको देखिन्छ । सहकारी प्रकरणका धमिरा हुन् या भ्रष्टाचारमा संलग्न अन्य पदाधिकारी नै किन नहुन्, क्रमिक रूपमा तिनीहरूलाई कानुनको दायरामा ल्याउन थालिएको छ । यता गृहमन्त्री रवि लामिछानेमाथि सहकारीको रकम हिनामिना गरेको आरोप लगाएर लामो समयदेखि कांग्रेसले संसद् अवरुद्ध गर्दै आएका बेला पूर्वप्रधानमन्त्री एवं एमाले अध्यक्ष केपी शर्मा ओलीमाथि गिरीबन्धु टी इस्टेटको जग्गा अपचलनमा नीतिगत भ्रष्टाचार गरेको भन्ने विषय चर्चामा आएको छ । काठमाडौंका मेयर बालेन शाहले त ओलीमाथि औंला ठड्याउँदै यो काण्डमा दस हजार करोड रुपैयाँ भ्रष्टाचार गरेको भनी ठाडो आरोप लगाएका छन् । यस विषयमा पत्रकारहरूले जिज्ञासा राख्दा ओलीले यो विषयबारे मेयर बालेनसँग सोध्नू भनेपछि मामिला अरू पेचिलो बनेको छ । यसअघि संसद्मा चलेको दोहोरी पनि बिर्सन सकिँदैन । कांग्रेसका सभापति एवं पूर्वप्रधानमन्त्री शेरबहादुर देउवा र एमाले अध्यक्ष ओलीले गिरीबन्धु टी इस्टेट प्रकरणमा एकअर्कामाथि गरेको टिप्पणीले सर्वत्र शंका, उपशंका बढेको छ । आफ्नो दलका सभापतिमाथि आरोप लाग्दासमेत कांग्रेसका सांसदले प्रतिकार नगर्नुले समस्याको चुरो अरू पेचिलो बनेको छ । सञ्चारकर्मी पनि सत्यतथ्य उजागर गर्न लागिपरेका छन् भने केन्द्रदेखि गाउँसम्म सर्वत्र जनचासो बढिरहेको देखिन्छ । आगामी आर्थिक वर्षको बजेट र कार्यक्रमबारे शीर्ष नेतृत्वको संलग्नतामा बृहत् छलफल भई विकासलाई मूर्तरूप दिनुपर्ने बेला सांसदहरू काण्ड र भ्रष्टाचारको विषयबाट बाहिर निस्कन नसक्नु दुःखद छ । भुवनेश्वर शर्मा, चन्द्रागिरि२, काठमाडौं"
मोदीले आफ्नै पूर्वमुख्यमन्त्रीबाट सिकुन्,"देवेन्द्र फडनविस भारतीय जनता पार्टीका एक प्रभावशाली नेता हुन् । उनी भारतको दोस्रो ठूलो राज्य महाराष्ट्रका पूर्वमुख्यमन्त्री र हालका उपमुख्यमन्त्री पनि हुन् । नरेन्द्र मोदीका निकै विश्वासिला पात्र पनि हुन् । देवेन्द्रको मिहिनेतले सन् २०१९ को चुनावमा महाराष्ट्रमा ४८ सिटमध्ये २८ सिट भाजपाले जितेको थियो । तर यसपटक भाजपाले केवल ९ सिट जित्न सक्यो । पार्टी हारको जिम्मा लिँदै उनले बुधबार उपमुख्यमन्त्री पदबाट राजीनामा दिएका छन् । तर स्वीकृत भइसकेको छैन । आफ्नै पार्टीको उपमुख्यमन्त्रीबाट भारतीय प्रधानमन्त्री नरेन्द्र मोदीले सिक्नुपर्छ कि पर्दैन ? पार्टी जितको श्रेय लिनेले पार्टीको हारको पनि जिम्मा लिनुपर्छ कि पर्दैन ? यो अहिलेको यक्ष प्रश्न हो । विकसित मुलुकमा चुनावमा आफ्नो पार्टी हार्नासाथ वा बहुमत गुमाउनासाथ नैतिकताका आधारमा राजीनामा दिने चलन छ । तर मोदीमा त्यो नैतिकता देखिएन । पार्टीले बहुमत गुमाउँदा, पहिलेको भन्दा ६३ सिट घट्दा पनि मोदी र भाजपा अध्यक्ष जेपी नड्डाले अहिलेसम्म आत्मालोचना गरेका छैनन् । अरू बेला धर्म र नैतिक आचरणको ठूलो कुरा गर्ने मोदीको नैतिकतामा यतिखेर ठूलो प्रश्न उठेको छ । भारतको आम चुनावले सत्तारूढ भारतीय जनता पार्टी (भाजपा) र नरेन्द्र मोदीलाई झट्का दिएको छ । अघिल्ला २ चुनावमा भाजपाले एक्लै बहुमत ल्याएको थियो, यसपालि गठबन्धनको मात्र बहुमत पुग्यो । भाजपाले सन् २०१४ मा २ सय ८२ र सन् २०१९ मा ३ सय ३ सिट जितेको थियो । यसपालि भाजपा अरूको बैसाखीले मात्र सरकार बनाउने अवस्थामा पुगेको छ । एक्लै बहुमत ल्याउन नसक्नु, अघिल्लो चुनावभन्दा ६३ सिट कम जित्नु, अघिल्लो पटक ४ लाख ८२ हजार मतान्तरले चुनाव जितेका नरेन्द्र मोदीकै मतान्तर १ लाख ५२ हजारमा खुम्चनु र राम जन्मभूमिमै भाजपाका उम्मेदवार हार्नुले यो पटक जनस्तरमा भाजपा र मोदीप्रति जनविश्वास घटिरहेको देखाउँछ । भारतको सबैभन्दा ठूलो राज्य उत्तर प्रदेश र महाराष्ट्रमा भाजपा दोस्रो स्थानमा झरेको छ, पश्चिम बंगाललगायत राज्यमा पनि भाजपाले सिट गुमाएको छ । पहिलेको हैसियतमा पार्टीलाई कायम राख्न नसक्नु भनेको हार नै हो । यो हारको नैतिक जिम्मेवारी मोदीले लिनुपर्छ । गोपाल देवकोटा, गोकर्णेश्वर, काठमाडौं"
कर्मचारीलाई निराश नबनाऔं,"यस वर्षको बजेट भाषणमार्फत् तलब बढ्ने अपेक्षा देशभरिका सरकारी कर्मचारीले गरेका थिए । तर कर्मचारीहरू निराश भए, जब अर्थमन्त्रीले बजेट भाषण भनिरहँदा कर्मचारीको तलबभत्ता वृद्धिबारे कुनै शब्द बोलेनन् । गत वर्ष पूर्वमुख्यसचिव लीलामणि पौडेलको संयोजकत्वमा गठन गरिएको उच्चस्तरीय तलब सुविधा आयोगले दिएको सुझावलाई कार्यान्वयन गर्दै सरकारले यसपालि तलब बढाउने अनि समायोजन पनि गर्ने आशा कर्मचारीहरूले गरेका थिए । तलबभत्ता नबढेपछि कर्मचारीहरूमा निराशा छाएको छ । सरकारले कर्मचारीहरूलाई व्यावसायिक रूपले लगानी गर्न नसकेसम्म कर्मचारीहरूमा कामप्रति उत्साह नै जाग्दैन । महँगी बढिरहेका बेला उही स्केलको तलबबाट कर्मचारीहरूले कति आवश्यकता पूरा गर्लान् ? अहिले खाइपाई आएको तलबले एक कर्मचारीलाई घरखर्च, बच्चाबच्चीको पढाइ खर्च, औषधि उपचार खर्च अनि कोठाभाडा खर्च तिर्नुपर्ने दायित्व एकातिर छ भने अर्कातिर सरकारलाई महिनामा तिर्नुपर्ने बिजुली कर, टेलिफोन कर, धारा कर, फोहोर कर आदिको पनि दायित्व छ । जताततै खर्च खर्च बढेर धान्न सक्ने अवस्था नै छैन । देशको आर्थिक अवस्था नाजुक भयो, देशको अर्थतन्त्र कमजोर भयो, खर्च धान्न सक्ने अवस्थामा गिरावट आयो भन्दैमा सरकारले कर्मचारीहरूले पाउने तलबभत्तामा समायोजन नै गर्न नसक्नु र पछि हट्नु दायित्वबाट च्युत हुनु होइन र ? कर्मचारीले पाउने तलबभत्तालाई देशको आर्थिक अवस्थासँग दाँजेर कर्मचारीहरूलाई निराशा बनाउनु उचित हुँदैन । कर्मचारीहरूलाई राज्यले जति खुसी बनाउन सक्यो, उति उत्पादकत्व बढ्छ । यसैले अर्थमन्त्रीले बजेट पारित हुनुअगावै कर्मचारीहरूको तलबभत्ता समायोजनका लागि पुनर्विचार गर्नुपर्छ । बोधनाथ पौडेल, नयाँ बानेश्वर, काठमाडौं"
समन्वयमा कार्यसम्पादन कि रस्साकसी ?,"कान्तिपुरमा जेठ २२ मा प्रकाशित न्युरोडमा सडकपेटी फराकिलो बनाउने कि सडक ? महानगर र सरकारको रस्साकसी शीर्षकको समाचारले दिक्क लाग्यो । काठमाडौंको न्युरोडमा सडकपेटी बनाउने विषयमा महानगरपालिका र सडक विभागबीच केही दिनदेखि देखिएको विवाद सडकमै आइपुगेको छ । महानगरले सडकपेटी साँघुरो भएको भनी विस्तार गर्न भत्काएको सडक डिभिजन कार्यालयले पुनः जस्ताको तस्तै बनाइदिएछ । न्युरोडको सडकपेटी साँघुरो भएकाले पैदलयात्रीलाई हिँड्न समस्या भएको महसुस गरी सडक डिभिजन कार्यालयलाई जानकारी गराएको तर लामो समयसम्म कुनै प्रतिक्रिया नपाएको महानगरको भनाइ छ । अर्कातिर आफ्नो अनुमतिबिना सडक काटेर साँघुरो गराएको भन्दै विभागले रोक लगाएको छ । संघीयतामा स्थानीय सेवा प्रवाह र स्थानीय पूर्वाधार विकाससँग सम्बन्धित प्रावधानबमोजिम यस्ता सबै कामको जिम्मेवारी स्थानीय सरकारलाई हुन्छ । त्यसैले सडक वा सडकपेटीसम्बन्धी कार्य संघीय सरकारले महानगरपालिकालाई हस्तान्तरण गर्नुपर्नेमा आजसम्म किन हस्तान्तरण नगरेको हो ? वास्तवमा न्युरोड क्षेत्रमा पैदलयात्रीका लागि पेटी साँघुरा भएको सबैले अनुभव गरिरहेका हुन् । आफूले गर्नैपर्ने काम नगर्ने र महानगरले गर्न लागेको काममा भाँजो हाल्न सडक डिभिजनले सुहाउँछ ? काठमाडौं उपत्यकाभित्र कुनै पनि सडक वा पेटी आदि निर्माणको काम गर्दा सम्बद्ध निकाय र महानगरले आपसी समन्वय र सहयोग गर्नु नै श्रेयष्कर हुन्छ । गंगाराज अर्याल, पाणिनि ८, अर्घाखाँची"
ट्रम्प ट्रायल र मोदी मेडिटेसन,"मेरा साथी (अमेरिकीहरू), हाम्रो लामो राष्ट्रिय दुःस्वप्न समाप्त भयो, अमेरिकी राष्ट्रपतिका रूपमा जेराल्ड फोर्डले आफ्ना पूर्ववर्ती रिचर्ड निक्सनको राजीनामापछि १९७४ अगस्ट ९ मा घोषणा गरेका थिए, हाम्रो संविधानले काम गर्छ, हाम्रो महान् गणतन्त्र मानिसहरूको होइन, कानुनको सरकार हो । २०२४ मे ३० मा न्युयोर्कको क्रिमिनल कोर्टले डोनाल्ड ट्रम्पलाई पोर्नस्टार स्ट्रोमी डेनियलसँगको यौन सम्बन्धलाई दबाउन गैरकानुननी रूपमा एक लाख ५० हजारभन्दा बढी अमेरिकी डलर दिएको मुद्दामा अपराधी घोषणा गरेगलत्तै दि इकोनोमिस्टले टिप्पणी गरेको छ कुनै पनि नागरिक न्यायको पहुँचभन्दा बाहिर हुँदैन भन्ने मौलिक अमेरिकी सिद्धान्तलाई परिणामले नै पुष्टि गरेको देखिन्छ । तर पनि लामो समयसम्म यो अभियोजनले कानुनी शासनको पुष्टि गर्नभन्दा कमजोर बनाउन अझ बढी योगदान गर्नेछ ।ट्रम्पलाई ३४ भन्दा बढी अभियोजनमा दोषी भएको फैसलाले उनलाई नोभेम्बर ५ मा हुने राष्ट्रपतीय निर्वाचनमा रोक्दैन । ट्रम्प र उनका प्रतिद्वन्द्वी जो बाइडेन दुवैले वास्तविक सजाय नोभेम्बर ५ को मतदानबाट हुने साझा टिप्पणी गरेबाट अमेरिकी उदार लोकतन्त्र केवल औपचारिक मतपेटिकामा कैद हुँदै गएको त होइन भन्ने गम्भीर प्रश्न खडा भएको छ । म्यासाचुसेट्स विश्वविद्यालयमा राजनीतिशास्त्रका सहप्राध्यापक पल मुस्ग्रेभले यो घटनालाई अमेरिकी संवैधानिक संस्थाको जितका रूपमा अर्थ्याएका छन् । अमेरिकीहरूले आफ्नो संस्था कसरी सञ्चालन गर्न चाहन्छन् भन्ने मात्र नभई ती संस्थाले कसरी काम गर्नुपर्छ भन्ने कुराको राम्रो मार्गदर्शन हो (फरेन पोलिसी, २०२४) । लोकतन्त्रको गुणस्तर मापन गर्ने भेराइटिज अफ डेमोक्रेसी प्रोजेक्टका सबै पाँच सूचकांकमा ट्रम्पको प्रशासन (२०१६२०२०) ले अमेरिकी लोकतान्त्रिक हैसियतलाई १९७० को दशकमा जस्तै वा त्यसपहिले कहिल्यै नदेखेको स्तरमा उल्टाएको विश्लेषण गरेको थियो । यसरी ट्रम्पलाई अपराधी भएको फैसला भएको दिनमा निर्वाचन भए उनले चुनाव जित्ने सर्वेक्षणहरूले देखाएबाट उदार लोकतन्त्रको मर्ममा चोट पुर्याएको हुनुपर्छ । यसलाई अमेरिकी राजनीतिमाथिको झट्काका रूपमा हेरिएको छ । रोचक त ट्रम्प दोषी भएको भोलिपल्ट उनले ५२ मिलियन डलर चन्दा जम्मा गर्न सफल भएका छन् भने तेस्रो दिनमा उनी परिवारका साथ विजेताको शैलीमा एक कन्सर्टमा रातभर बसेर फ्यानलाई सेल्फी दिन भ्याएको घटनाले अमेरिकी संस्कृतिको चरम पतनको स्तरलाई देखाएको छ । वास्तवमा यो नै पोस्ट ट्रुथको महामारी हो । अमेरिकी गठबन्धनको मुख्य साझेदार युरोपेली मिडियाको टिप्पणीले अरू बढी अमेरिकी उदार लोकतन्त्रको उपहास गरेको छ । बेलायतको फाइनान्सियल टाइम्सले यो फैसलाले अमेरिकाको राजनीतिक प्रणालीलाई ट्रायलमा राखेको टिप्पणी गरेको छ । इकोनोमिस्टले चेतावनी दिँदै विश्लेषण गरेको छ अभियोजनकर्ताले ट्रम्पको ह्वाइटहाउस फिर्ता हुने सम्भावनालाई चोट पुर्याउनुभन्दा बढी मद्दत गरेको छ, र २०१६ जनवरी ६ को विद्रोह कुनै पनि कपटपूर्ण बहीखाताभन्दा कानुनको शासनका लागि ठूलो खतरा हो । जर्मनीका मिडिया प्रायले साझाजस्तै गम्भीर प्रश्न गरेका छन् यो न्यायका लागि विजय हो वा अमेरिकाका लागि कालो दिन ? फ्रान्सको प्रमुख अखबार लेमन्डेको टिप्पणी पनि उस्तै छ यसले ट्रम्पमाथि परीक्षण गरिएको कानुनी अवस्थाको जीवन्तता र अमेरिकी लोकतन्त्रका लागि उदाउँदो अभूतपूर्व चुनौती दुवैलाई देखाएको छ । यतिबेला विश्वभर शक्तिशाली भनिएका देशमा हुने कुनै पनि घटनालाई भूराजनीतिक स्वार्थका आधारमा विश्लेषण गरिनु अनिवार्य बाध्यता बन्दै गएको छ । यसै सन्दर्भमा ट्रम्प स्क्यान्डललाई पनि अमेरिकाको मुखर प्रतिद्वन्द्वी रसियाका मिडियाले ट्रम्पको टिप्पणीलाई अधिक महत्त्व दिएबाट अझै स्पष्ट भएको छ । रुसी सरकारी मिडिया आरटीले रिपब्लिकनका टेक्सास गभर्नर ग्रेग एबोटले गरेको टिप्पणी कंगारु अदालत को फैसला भन्ने कुरालाई प्रमुखता दिएर अमेरिकी न्याय प्रणालीको धज्जी उडाएको थियो । स्पुतनिकले परीक्षणलाई धाँधली र अपमानजनक भन्दै ट्रम्पकै भाषालाई धाप मार्ने प्रवृत्ति देखाएको छ । मस्कोले २०१६ को निर्वाचनमा हिलारी क्लिन्टनलाई पराजित गरेर ट्रम्पलाई जिताउन मतपेटिकामा समेत हेराफेरी गरेको भन्ने विश्व चर्चित विवादको अझै निरूपण भएको छैन । यतिबेला अमेरिका र रुसयुक्रेन युद्धमा आमनेसामने भएका छन् । विश्व प्रतिद्वन्द्वीतासँगै व्यापार प्रतिद्वन्द्वीताको दुस्मनीमा बदलिएको चीनको सरकारी मुखपत्र ग्लोबल टाइम्सले ट्रम्प ट्रायललाई अमेरिकी राजनीतिक प्रणालीको पतनको दिशालाई संकेत गरेर चिनियाँ मोडलको औचित्य पुष्टि गर्ने कोसिस गरेको छ । त्यसो त दुई दशकअघि वित्तीय उदारीकरण, पुँजीको चलायमान र विदेशी पुँजीका लागि खुलापनको वासिङ्टन सहमतिका विकल्पमा अगाडि बढाएको बेइजिङ सहमतिले विश्वका झन्डै एक सय देशलाई प्रभावित पारेको पश्चिमा विश्लेषणले नै चिनियाँ प्रभुत्वको औचित्यलाई पुष्टि गर्दै गएको छ । समानता, नवीनता, सार्वभौमिकता र राष्ट्रिय सुरक्षामा अथक ध्यान केन्द्रित गर्ने सिद्धान्तमा आधारित विकासका लागि चीनले आफ्नै दृष्टिकोणको बेइजिङ सहमति अघि बढाउँदै धेरै विकासोन्मुख देशलाई नजिक ल्याएको थियो । अहिले आफूसँगै बाँधिरहेबाट बेइजिङले पश्चिमी राजनीतिक प्रणालीमाथि प्रहार गर्ने पनि सुन्दर मौका पाएको छ । सम्भवतः ग्लोबल साउथले सम्राट नाङ्गै छन् भन्ने कुरा बुझेको छ । वासिङ्टनले तथाकथित नियममा आधारित विश्व व्यवस्थाको बहुमूल्यताको बारेमा बिनाप्रतिरोधजस्तै अरूलाई व्याख्यान दिए पनि अब अरू देश यस व्यवस्थामा बाँच्न अनिच्छुक भइसकेका छन् (हार्वर्ड डब्ल्यू फ्रेन्च, फरेन पोलिसी, २०२४) । स्थापित राजनीतिक प्रणाली र विशेषगरी चिनियाँ प्रणालीले त चिन्दै नचिन्ने ट्रम्प फेनोमेनाको विश्वव्यापी बाढीलाई चीनले आफ्नो शासन प्रणालीको औचित्य पुष्टि गर्ने गजब अवसरलाई उसको आर्थिक प्रगतिले अखण्डनीय रूपमा सहयोग गर्दै आएको छ ।राष्ट्रिय चुनावको आँधीले बाँकी दुनियाँको विषयलाई बेखबर राख्न खोजेका दक्षिण अफ्रिका र भारतका मिडियाले भने ट्रम्प ट्रायललाई उनीहरूले हेक्का नै नराखेजस्तो प्रवृत्ति देखाएका थिए । दक्षिण अफ्रिका आफ्नै राष्ट्रिय चुनावको बीचमा थियो, जहाँ सत्तारूढ अफ्रिकी राष्ट्रिय कंग्र्रेस जो १९९४ मा मुक्त भएर लोकतान्त्रिक बनेपछि पहिलो पटक बहुमत गुमाएको छ । भारतमा पनि यही अवस्था थियो, जहाँ देश राष्ट्रिय चुनावको नतिजा घोषणाका अनेकानेक महोत्सव गर्दै थियो । त्यहाँका दि टाइम्स अफ इन्डिया, हिन्दुस्तान टाइम्स, दि हिन्दु र इन्डियन एक्सप्रेसलगायत कुनै पनि मुख्य समाचारपत्रले ट्रम्प मुद्दाको कभरेजलाई प्राथमिकता नै दिएनन् । तर भारतका संस्थापक प्रधानमन्त्री जवाहरलाल नेहरूपछि नरेन्द्र मोदी लगातार तेस्रो पटक बहुमत प्राप्त गर्ने महत्त्वाकांक्षामा नराम्रो धक्का बेहोर्नुपरेको छ । मोदीट्रम्पको केमेस्ट्री झल्काउने गुजरात महोत्सव भएको धेरै भएको छैन । ट्रम्पको विभेदकारी विकार प्रवृत्ति यसपटकको भारतीय निर्वाचनमा सबैभन्दा बढी प्रयोग भएजस्तो प्रतीत हुन्थ्यो । दुनियाँको सबैभन्दा ठूलो लोकतन्त्रको महोत्सव नीरस र घृणा भाषणले भरिएको थियो । त्यसको एक हदसम्म भारतीय मतदाताले मोदीलाई सजाय दिएका छन् ।एक पटक फेरि संसारले डरलाग्दो गरी हेर्दै छ, एक्लो महाशक्ति आफैंमा फर्कनका लागि अस्वाभाविक युद्धको अवस्थामा उभिएको छ । कोलम्बिया विश्वविद्यालयका इतिहासकार टिमोथी नफ्तालीले ट्वीट गर्दै भनेका छन् हामी राष्ट्रका रूपमा नयाँ राजनीतिक र कानुनी क्षेत्रको युद्धमा प्रवेश गरेका छौं । वाल स्ट्रिट जर्नलका स्तम्भकार पेगी नुननले ट्रम्पको अदालती परीक्षणपछि निराश हुँदै लेखेकी छन् अमेरिकाका बारेमा नयाँ कुरा हामी विच्छेदको आनन्द लिइरहेका छौं । अमेरिकी मिडिया विश्लेषणले समेत कमेडियन बिल माहेरको चर्चित व्यंग्यको सहारामा देशको ठूलो भाग अर्को पक्षका लागि नोगो जोन भएको छ । अर्थात्, विभेदकारी विचार र व्यवहारले विश्व थिचिँदै छ । ट्रम्प ट्रायलको जवाफमा टिट फर ट्याट कै शैलीमा बाइडेनका छोरा हन्टरमाथिको बन्दुक कारोबार आरोपको आपराधिक मुद्दाको सुनुवाइ डेलावेयरमा हुँदै छ । राष्ट्रपतिले विदेशमा आफ्नो छोराको व्यवसायलाई गैरकानुनी रूपमा सहयोग गरेको आरोपलाई पुनरुत्थान गर्न रिपब्लिकनहरूले त्यो अवसर प्रयोग गर्ने तयारीमा छन् । यसको अर्थ विश्व राजनीतिमा अब अपराध र व्यभिचार तिरस्कारको नभएर उदयको भर्याङ बन्दै गएको छ । सोसल मिडियाका र कतिपय परम्परागत पोर्न साइटहरूमा जस्तै जति बढी नांगियो उति नै बढी ब्यालेटको स्वीकृति मिल्ने प्रवृत्तिले उदार लोकतन्त्रको बृहत्तर दायरालाई ध्वस्त पार्दै गएको छ । त्यसमाथि उदार लोकतन्त्रकै नाममा विश्वभर भइरहेका र हुने सम्भावनाका नरसंहारसमेत असंवेदनशील पाषण पर्सेप्सनमा बदलिँदै गएका छन् । इतिहासकार ग्राम एलिसनले गत पाँच सय वर्षका १६ वटा मुख्य प्रतिद्वन्द्वीतामध्ये १२ वटाको अन्त्य युद्धबाट भएको डरलाग्दो विश्लेषण गरेका छन् थुसिडाइड्स ट्र्याप नामक पुस्तकमा । पन्ध्रौं शताब्दीको प्रवेशसँगै युरोपियन आधिपत्य र बीसौं शताब्दीको शुभारम्भसँगै सबैभन्दा शक्तिशाली प्रभुत्वका साथ अमेरिकी आधिपत्यको सुरुवात भएको हो । अमेरिकाले महाशक्तिको हैसियत नै पहिलो र दोस्रो विश्वयुद्धमा खेलेको भूमिकाकै कारण हासिल गरेको हो । तेस्रो ऐतिहासिक घटनाका रूपमा सोभियत संघको विघटन अमेरिकी सफलता मान्दै उत्सव मनाउन भने अमेरिकाले धेरै समय पाएन । त्यसमाथि अनुमानभन्दा बाहिरबाट अमेरिकी प्रतिद्वन्द्वीका रूपमा चीनको उदय भएको छ । पत्रकार तथा लेखक फारिद जकारियाका शब्दमा प्याक्स अमेरिकाना ले यस्तो अवस्था सिर्जना गर्यो, जसले अमेरिकी आधिपत्यका लागि दुई ठूला चुनौती खडा भएका छन् चीनको समकक्षी प्रतिस्पर्धीको रूपमा उदय र रसियाको विध्वंसकका रूपमा पुनरागमन (एज अफ रिभोलुसन, २०२४) । अमेरिकाले तानाशाही र अराजकताको बाटोतर्फ तेस्रो विश्वका देशलाई धकेलिरहेको भन्दै ती देशमा पन्पिरहेको अधिनायकवादतर्फको झुकाव र अराजकतालाई कसरी रोक्ने बारेमा अमेरिकी रणनीतिकार विमर्श गरिरहेका छन् । नेपालमा भने केपी शर्मा ओली र पुष्पकमल दाहाल प्रचण्डका चरणदास बन्न पुगेका दोहोरो राहदानीको फौजदारी मुद्दा खेपिरहेका र सहकारी ठगीको संसदीय छानबिनको राडारमा तानिएका गृहमन्त्रीले देशको सबैभन्दा ठूलो मिडिया संस्थाका प्रमुखलाई फर्जी नागरिकताको मुद्दा बनाएर हिरासतमा पुर्याउन सकेकामा सोसल मिडियामा तमासा देखाइरहेका थिए । देशका कार्यकारी प्रमुख डेढ वर्षको बीचमा चौथो चरणको काँध फेराइको तारतम्य मिलाउन मस्त थिए र छन् । ट्रम्पको तमतमाउँदो घटनाक्रमले नभए पनि नेपाललाई छिमेकी भारतीय निर्वाचन र अब नयाँदिल्लीले अपनाउने नीतिले पक्कै पनि गाँज्ने निश्चित छ । फेरि पनि प्रचण्ड नै मोदीको तेस्रो कार्याकालको पहिलो घानमै जीउ जोगाउने तहमा खडा भएकै छन् । एक वर्षअघि दिल्ली र केही समयअघि कम्पालामा गरिएका वाचाकसमका भारीले उनलाई सबभन्दा बढी थिचेको हुनुपर्छ । त्यस्तो भारलाई कम गराउने भन्दा अझै गह्रुङ्गो बनाउनकै लागि नोटनक्सा निर्णय गराइएको छ । त्यसमाथि बीआरआईको विस्तारकै प्रयोजन मानिएको वनाबासाको छेउमा सोलारको छाउनी प्रकरण पेन्डिङ भए पनि यो उपक्रम रोकिएको छैन । वर्तमान भूराजनीतिक क्रान्तिलाई उदाउँदो र स्थापित शक्तिहरूको परिचित कथाका रूपमा हेर्न सकिन्छ जुन अनिवार्य रूपमा युद्धमा समाप्त हुन्छ । यही परिदृश्य विश्व मानवजातिकै लागि त्रासदीको क्षण हो । एसिया र अमेरिकी विश्वका बीचको प्रतिद्वन्द्वीतामा अकल्पनीय रूपमा नेपालजस्ता साना दक्षिण एसियाली देशले यतिबेला निसासिँदो उपस्थितिमा चीन र भारत तथा अमेरिकाको युज एन्ड थ्रो टुल्स को भन्दा बढी हैसियत नभएको निरीह अवस्थामा लडखडाउन विवश छन् । नेपाल, श्रीलंका, माल्दिभ्स, बंगलादेशमा प्रत्यक्ष चीन र भारतको प्रतिस्पर्धा छ भने अलिक परबाट अमेरिकी आँखा गाडिएको छ । पाँच लाखभन्दा बढी पनि जनसंख्या नभएको भुटानले नयाँदिल्लीको स्याटेलाइट नेसनभन्दा माथिल्लो परिचय बनाउन सकेको छैन । अफगानिस्तान शीतयुद्धभित्रबाट कन्भेन्सनल युद्ध थोपरिएको सम्भवतः एउटा मात्र त्यस्तो अभागी र असफल देश बन्न पुगेको छ । उदार लोकतन्त्रका सबैखाले मेसिनरीले अफगानिस्तान बचाउन नसकेबाट पनि यो प्रणालीको वर्चस्वका बारेमा प्रश्न उठ्नेमात्र होइन, विकल्पको बाटो हिँड्नेलाई अरू बढी प्रोत्साहित गरेको हुनुपर्छ । यही लहरलाई झन्डै तीस प्रतिशत जनसंख्या निरक्षर रहेको र असी करोड मानिस राज्यको मासिक ५ केजी रासनमा बाँच्नुपर्ने देश भारत विश्वको तेस्रो आर्थिक शक्ति बन्दै गएकामा त्यहाँका शासकहरू दम्भ प्रदर्शन गरिरहेका छन् । हजारौं सरकारी फौजको घेरा र दर्जनौं लाइभक्यामेराको बीचमा दुईदिने ध्यान गरेको देखाएर मोदीले दुनियाँलाई उल्लु बनाएकामा जति प्रफुल्ल थिए, निर्वाचन परिणामले भने नौटंकी साबित गरिदिएको छ । त्यसो त मोदीले यस पटकको निर्वाचनका क्रममा आफ्नो जन्म नै बायोलोजिकल नभएको बताएर महाभारतको कथाका कृष्णको रूप भएको सन्देश दिएका थिए । मोदीका ग्यारेन्टीको डंका जति बजाए पनि राम मन्दिरको एकल प्राण प्रतिष्ठाको पुजारी बनेका मोदीलाई त्यही क्षेत्रका मतदाताले लोप्पा खुवाइदिएबाट उनको हिन्दु अन्धताको पर्दाफास भएको हुनुपर्छ । तर यस्तै मदहोसीको पदचाप पछ्याउनकै लागि प्रचण्डले बजेटमा जनकपुरलाई वेडिङ डेस्टिनेसन र लुम्बिनीलाई बर्थिङ सेन्टर बनाएर विश्वमा शान्ति र देशमा आर्थिक क्रान्ति गर्ने मनसुवा पालेको हुनुपर्छ । यी र यस्ता सबै उपक्रमले लोकतान्त्रिक प्रणाली र आचरण बद्नामी बढ्नेबाहेक अरू बढी केही हुन सक्दैन । कथित बलियो शासक पछ्याउने लतले भूराजनीतिक प्रतिस्पर्धाको चुनौती सामना गर्न सक्दैन । त्यस्ता नौटंकीको उदार लोकतान्त्रिक संस्कृतिसँग कुनै साइनो हुँदैन भन्ने कुरा बुझ्न ढिला भइसकेको छ ।"
तिंकरवासीका पूरा हुन नसकेका सपना,"दार्चुला जिल्लाको तिंकर सुदूर उत्तरपश्चिम नेपालको अन्तिम गाउँ हो र काठमाडौंबाट सबैभन्दा टाढाको बस्ती पनि । करिब सत्तरी घरधुरी भएको यो सानो र सुन्दर गाउँमा शौका (व्यासी) समुदायका मानिस बसोबास गर्छन् । नयाँ संविधान लागू भएपछि साविकका व्यास, राप्ला, सुनसेरा, धौलाकोट र हुती गाउँ विकास समिति (गाविस) हरू मिलाएर व्यास गाउँपालिकाको पुनःसंरचना गरिएको छ । साविकको व्यास गाविस (छाङरु, तिंकर) अहिले वडा नं १ भएका छन् । यही जेठको पहिलो साता (१७ गते) म दार्चुला जिल्लाको छाङरु, तिंकरलगायत उत्तरी सीमावर्ती क्षेत्रको भ्रमण गर्दै थिएँ । तिंकर पुग्ने सिलसिला पनि त्यही थियो । हिमपातबाट जोगिन तिंकर र छाङरुवासीहरू आफ्ना बस्तुभाउसहित वर्षमा ६ महिना बसाइँ सर्छन् । हिउँदमा बस्न, व्यवसाय गर्न दार्चुलाको सदरमुकाम खलंगामा उनीहरूका छुट्टाछुट्टै ठाउँ छन् । वडा कार्यालय, विद्यालय, स्वास्थ्यचौकी पनि त्यहीँ सर्छन् । म पुग्दा उनीहरू भर्खरै गाउँ पुगेर बारी खनजोत गर्दै थिए । उच्च हिमाली क्षेत्रमा हुने आलु, फापर, जौ, नपल (भोटे गहुँ) लगायत मौसमी तरकारी लगाउने तयारीमा जुटिरहेका थिए । सानो गाउँमा कोही नयाँ अनुहार देखेपछि को आयो, किन आयो भनेर सोधखोज हुनु स्वाभाविकै हो । त्यस्तै म तिंकर पुग्दा उमेर ढल्किएको व्यक्ति काठमाडौंदेखि त्यति टाढा किन आयो होला भन्ने खुल्दुली उनीहरूमा देखिन्थ्यो । कुराकानीको सिलसिलामा उनीहरूको मुख्य चासोका दुई कुरा रहेछन् पहिलो चीनसितको नाका खुल्छ कि खुल्दैन र दोस्रो, तिंकरमा कहिले सडक आइपुग्छ । तिंकर पुग्ने प्रत्येकलाई वर्षौंदेखि उनीहरू यही प्रश्न गर्दा रहेछन् । तिंकर दूरदराजमा रहेको एउटा सानो गाउँ मात्र होइन, नेपालको राष्ट्रिय सुरक्षासित जोडिएको सामरिक महत्त्वको ठाउँ पनि हो । कालापानी, लिपुलेकमा भारतीय कब्जापछि चीनसितको पश्चिमोत्तर नाका जोड्ने विकल्प भनेको तिंकर मात्र हामीलाई उपलब्ध छ । यहींबाट चीनको ताक्लाकोट र मानसरोवर पुगिन्छ । नाका खुले तिंकर, छाङरुलगायत यस क्षेत्रका मानिस ताक्लाकोट गएर व्यापार गर्न पाउँछन् । त्यसमाथि सडक पनि जोडिने हो भने उनीहरूको जीवन अरू सहज हुनेछ । पहिलो कुरा त, दार्चुला पुग्न नै कठिन छ । तिंकर त महाकठिन ! काठमाडौंदेखि दार्चुला सदरमुकाम सडकको दूरी झन्डै एक हजार किलोमिटर छ, बसबाट यात्रा गर्दा ३६ घण्टाभन्दा बढी समय लाग्छ । कञ्चनपुरको ब्रह्मदेवदेखि दार्चुलाको तिंकरसम्म ४२५ किलोमिटर लामो महाकाली करिडोर निर्माणको बृहद् राष्ट्रिय योजना कार्यान्वयनमा छ । सदरमुकाम खलंगादेखि करिब दस किलोमिटर तल महाकाली नदीमा मोटर चल्ने पुल निर्माण सम्पन्न हुने अवस्थामा छ । पुल चालु भएपछि त्यो ठाउँ नेपालभारत व्यापारव्यवसाय र आउजाउको केन्द्र हुनेछ । दार्चुलादेखि तिंकर खण्डमा करिब ११३ किलोमिटर सडक निर्माणको काम भइरहेछ । व्यास गाउँपालिकाको केन्द्र सुनसेरासम्म करिब २६ किलोमिटर कच्ची बाटो तयार भएको छ, जिप चल्न थालेका छन् । बाँकी ८७ किलोमिटर बाटो सेनाले बनाउँदै छ । यी सडक निर्माण सम्पन्न भएपछि तिंकर, छाङरुको अनुहार फेरिने निश्चित छ । तर यो कहिलेसम्म बनिसक्छ भन्न सकिन्न, एक दशकयता त्यो बाटोमा यातायात चल्ने अनुमान गर्न सकिन्न । दार्चुला पुगे पनि तिंकर पुग्न सजिलो छैन भन्ने मलाई थाहा थियो, त्यसमाथि म एक्लो सर्वसाधारण यात्री । सम्भव भए एकतर्फी नेपालकै बाटो भएर जाने विचार थियो । उहिले पञ्चायतकालमै २०३४ सालमा हुती गाउँसम्म गएको पनि थिएँ । त्यसबेला त्रिभुवन विश्वविद्यालयमा स्नातकोत्तर तहमा अध्ययन गर्ने विद्यार्थीले एक वर्ष गाउँको विद्यालयमा गएर शिक्षणका साथै सामाजिक काम गर्नुपर्थ्यो । उनीहरूको सुपरिवेक्षणका लागि म त्यहाँ पुगेको थिएँ । हुती अहिले व्यास गाउँपालिकाको एउटा वडा भएको छ । मेरो त्यो पुरानो यात्रा अनुभवका आधारमा तिंकर पुग्न सकिन्नथ्यो । सशस्त्र प्रहरीसित सम्पर्क गर्नसके यो यात्रा सहज हुनेछ भन्ने लागेको थियो, सीमा क्षेत्रमा उनीहरू कार्यरत पनि छन् । दार्चुलामा कार्यरत सशस्त्रका अधिकृतले मेरो यात्रालाई सहजीकरण गरिदिए । नेपालको बाटो भएर तिंकर जान असम्भवजस्तै रहेछ । मर्मतको अभावमा पुराना बाटा भत्किसके, कहीँ पहिरोले लगेको छ । टेक्ने ठाउँ पनि देखिन्न । पहिले भारततर्फ सडक नबन्दा त्यस क्षेत्रका भारतीयहरू पनि नेपालकै बाटो भएर आउजाउ गर्थे । तर अहिले भने कहिलेकाहीँ हिमाली यात्रा भनेर सेनाले जसोतसो पार गर्दो रहेछ । सेना, सशस्त्र, प्रहरीलगायत उच्चपदस्थ सरकारी अधिकृतहरू हेलिकोप्टर प्रयोग गर्छन् । ठूला हाकिमहरूले सडक निर्माणको प्रगति पनि हेलिकोप्टरबाटै निरीक्षण गर्दा रहेछन् । स्थानीयवासी, कर्मचारी र अन्य नेपाली यात्री झोलुंगे पुल वा तुइनबाट महाकाली तरेर भारतको बाटोबाट आउजाउ गर्छन् । काठमाडौंबाट नेपाललाई तुइन मुक्त गर्ने जति चर्को घोषणा गरे पनि विकट गाउँका मानिसको दैनिकी अहिलेसम्म तुइनसित जोडिएकै छ । व्यास गाउँपालिका वडा नम्बर २ र ५ का स्थानीय बासिन्दा तुइनकै भरमा महाकाली नदी वारपार गर्छन् । यही क्रममा कतिपयले ज्यानसमेत गुमाएका छन् ।वडा नं १ छाङरु र तिंकर आउजाउ गर्न भारतको बुँदी, गर्ब्याग भएर सीतापुल भन्ने ठाउँबाट महाकाली नदी पार गर्नुपर्छ । त्यो क्षेत्रलाई भारत सरकारले नियन्त्रित क्षेत्र घोषित गरेको छ । त्यो बाटो आउजाउ गर्न भारतीय नागरिकले पनि अनुमति लिनुपर्छ । जिल्ला समन्वय समिति (जिसस) दार्चुलाले निवेदक नेपालभारत सिमानाको दस किलोमिटरभित्र नेपाली क्षेत्रमा बस्ने नेपाली नागरिक भएको प्रमाणित गरेपछि भारतको जिल्ला मजिस्ट्रेट कार्यालय धार्चुलाले ६ महिनाका लागि बुँदी, गर्ब्याग र सीतापुलसम्म बहुयात्रा अनुमति दिँदो रहेछ । फाराम हेरेपछि निराश भएँ, म दार्चुला निवासी होइन, कुनै सार्वजनिक वा सरकारी पदमा पनि छैन । मलाई अनुमति नदिँदा गुनासो गर्ने ठाउँ पनि थिएन । तिंकर घुम्नका लागि भारतको बाटो प्रयोग गर्नुपर्ने मेरो बाध्यता थियो । तर खासै समस्या भएन, जिससले प्रमाणित गरिदियो र धार्चुला प्रशासनले अनुमति दियो । ताक्लाकोट गएर व्यापार गर्ने तिंकरवासीको चाहना यो वर्ष पूरा हुने देखिन्छ । कोभिड महाव्याधिको प्रकोपसँगै बन्द भएका नेपालचीन नाका पोहोर सालदेखि खुल्न थालेका छन् । यो वर्ष अरू नाका खुल्दै छन् । पूर्वका तिप्ताला, किमाथांका नाका खुलिसके । असारको दोस्रो साता तिंकर नाका पनि खुल्छ भन्ने संकेत स्थानीय प्रशासनले दिएको छ । नेपालचीन व्यापारका लागि तातोपानीखासा र रसुवाकेरुङ नाकाको राष्ट्रिय महत्त्व छ । सडकमार्गबाट हुने अधिकांश दुईदेशीय व्यापार यिनै ठाउँबाट हुन्छन् । तर पूर्वमा ताप्लेजुङदेखि पश्चिम दार्चुलासम्म विकट हिमाली क्षेत्रमा बस्ने नेपालीका लागि भने स्थानीय नाका अत्यधिक महत्त्वका छन् । यी नाकासित व्यापारिक कारोबार मात्र होइन, उनीहरूको इतिहास, संस्कृति, समाजलगायत दैनिकीसम्म जोडिएका छन् । यिनले हजारौं वर्षदेखिका समान सभ्यता र संस्कृति बोकेका छन् । यी नाका बन्द हुँदा स्थानीयवासी छटपटिन्छन्, उकुसमुकुस हुन्छन् । कतिपय बसाइँ सरेका छन् । यी ठाउँहरूको भ्रमणका क्रममा मैले त्यसको प्रत्यक्ष अनुभव गरेको छु ।जहाँसम्म सडकको कुरा छ, तिंकरवासी भन्छन् चट्टानी भीर फोरेर नेपालको बाटोबाट तिंकरसम्म सडक आइपुग्न निकै लामो समय पर्खिनुपर्नेछ । नेपालकै भूमि भएर बन्ने सडकको महत्त्व आफ्नै छ, त्यो काम जारी रहोस् । सँगसँगै छाङरुदेखि तिंकर खण्डको कामलाई प्राथमिकता दिएर अगाडि बढाउन सकिन्छ । अहिले उनीहरू धार्चुलादेखि सीतापुलसम्म भारतीय बाटो भएर आउजाउ गर्छन् । आफूलाई चाहिने दैनिक उपभोगका सामान ल्याउँछन् । सीतापुलमा भारतीय सीमा चौकी छ, त्यहाँ आउजाउ गर्नेको अनुमतिपत्रसहित अभिलेख राखिन्छ, सामानहरूको जाँच हुन्छ । स्थानीयवासीले आफ्ना लागि चाहिने सरसामान ल्याउन सिमानामा खासै व्यवधान भएको देखिन्न । सीतापुलमा स्थानीयवासी काठेपुलबाट महाकाली पार गर्छन् । भारतबाट छाङरु, तिंकर प्रवेश गर्ने बाटो पनि यही हो । त्यहींबाट छाङरुतिंकर उपत्यका सुरु हुन्छ, । तल्लो भागलाई छाङरु गागा भनिन्छ, त्यहाँ आठदस घर मात्र छन् । करिब १६० घरपरिवार रहेको छाङरु गाउँ अलि माथि छ । गागाबाट करिब १३१४ किलोमिटर दूरीमा तिंकर गाउँ पुगिन्छ । यो खण्डमा सडक भए स्थानीयको जीवन केही सजिलो हुन्थ्यो, उपभोग्य वस्तु पनि सस्तो र सहज प्राप्त हुन्थ्यो भन्ने स्थानीयको चाहना हो । छाङरुदेखि तिंकरसम्मको बाटो खोल्न त्यति कठिन देखिन्न । अहिले चालु रहेको पैदलमार्गलाई नै आधार बनाएर विस्तार गर्दा सजिलै ट्र्याक खोल्न सकिन्छ । त्यहाँ खासै ठूला चट्टान र भीर पनि छैनन् । हो, निर्माणका लागि आवश्यक पर्ने औजार र उपकरण पुर्याउन भारतसित समझदारी गर्नुपर्ने हुन्छ, उसको सहयोग आवश्यक हुन्छ । ट्र््याक खोल्ने काम त छ महिनामै गर्न सकिन्छ । अर्को कुरा, छाङरु त्यस क्षेत्रको सुरक्षाका हिसाबले पनि महत्त्वपूर्ण ठाउँ हो । सशस्त्र प्रहरीको गुल्म छ, नेपाल प्रहरी र भन्सार कार्यालय पनि छन् । तिंकर छाङरुबाट उत्तरतिर पर्छ भने दक्षिणपश्चिम महाकाली नदीको किनारैकिनार भारतले कब्जा गरिरहेको गुन्जीको छेउ र त्यहाँबाट उत्तरपश्चिम कालापानीको छेउसम्म पुग्न सकिन्छ । गुन्जीवारि नेपालको नियन्त्रणमा रहेको तल्लो कौवा, माथिल्लो कौवामा फराकिला टारहरू छन् । केही वर्षअघिसम्म त्यहाँ आवादी रहेको अनुभूति हुन्छ । भग्न गोठहरू अझै छन् । त्यहाँ बीओपी राख्न सके सीमा र वनजंगलको समेत सुरक्षा हुन सक्छ । छाङरुदेखि त्यता पनि सजिलै सडक तान्नसमेत सकिन्छ । राष्ट्रियता भनेको देशसितको अडभरोसा पनि हो । सडक सञ्जालले त्यो भरोसा बढाउँछ ।कालापानीमा भारतीय फौज बस्नुभन्दा पहिले यही तल्लो कौवा, माथिल्लो कौवा भएर यस क्षेत्रका व्यासीहरू नेपाल वा भारत जता बसे पनि लिपुलेकको बाटो भएर ताक्लाकोट, मानसरोवर आउजाउ गर्थे । लिपुलेक खोलाको किनारैकिनार उत्तर लागेपछि कालापानी हुँदै लिपु भन्ज्याङ पुगिन्छ । लिपुपास त्यस क्षेत्रबाट ताक्लाकोट, मानसरोवर आउजाउ गर्ने सबैभन्दा सजिलो र होचो भन्ज्याङ मानिन्छ । पुसमाघका दुई महिनाबाहेक वर्षैभरि यो नाका चालु राख्न सकिन्छ । चौडा बाटाका डोबहरू अझै देख्न सकिन्छ । महाकाली नदीको उच्च हिमाली भूभागमा पर्ने व्यास हिमाली क्षेत्र सुगौली सन्धिपछि नेपाल र भारत दुई देशमा विभाजित भयो । महाकालीवारिको भाग नेपाल भयो, पारि भारत । देशको सीमाले छुट्याए पनि शौका समुदायको बिहावारी, सामाजिक तथा सांस्कृतिक सम्बन्ध र आपसी सौहार्दता कायमै छ । बिहावारी, सांस्कृतिक चाडपर्वमा स्थानीयहरूको आउजाउ अहिले पनि चलिराखेको छ । तर त्यस क्षेत्रको आफ्नो भूभाग गुन्जी, नाभी, कुटीलगायत कालापानीलाई न नेपालले संरक्षण गर्न सक्यो, न ब्रिटिसकालदेखि नै भारतले छोड्यो । त्यहाँका मानिसको नेपाल राज्यसितको सम्बन्ध पनि टाढिँदै गयो ।नेपालले औपचारिक रूपमा चुच्चे नक्सा जारी गरेपछि यो क्षेत्र बढी संवेदनशील भएको छ । सुगौली सन्धिको लिखतअनुसार महाकाली नदीदेखि वारिको भूभाग नेपाल हो । नक्साले त्यो भाग नेपालको हो भन्ने दाबीलाई स्थापित गर्छ । तर त्यसलाई व्यवहारमा उतार्न जुन किसिमको कूटनीतिक पहल र कुशलता चाहिन्छ, त्यो केही भएको देखिन्न । राजनीतिक प्रचारबाजी नै कूटनीति होइन । दुई सय वर्षदेखि त्यसको भोगचलनमा नेपाल पछि परेको छ । चीनले पनि लिपुलेकसम्म भारतको उपस्थितिलाई स्वीकार गरेको छ । सन् १९५४ मा चीन र भारतले लिपुलेक भएर सांस्कृतिक तथा व्यापारिक आदानप्रदान गर्ने सम्झौता गरे । त्यसको निरन्तरतालाई सन् २०१५ मा भारतीय प्रधानमन्त्री नरेन्द्र मोदीको भ्रमणका बेलासम्म दुवै देशले दोहोर्याउँदै आएका छन् । नेपाल र चीनले सन् १९६१ मा गरेको सीमा सन्धिमा पनि नेपालचीन सिमानाको पश्चिमी हद कहाँ हो भनेर उल्लेख नहुनु र लिम्पियाधुरा, लिपुलेकभन्दा धेरै वर तिंकर भन्ज्याङबाट नेपालचीनको संयुक्त सीमास्तम्भ प्रारम्भ गरिनुले पनि हाम्रो दाबीलाई कमजोर बनाएको छ । कालापानीलिम्पियाधुरा विवादको समाधान क्षणिक लोकप्रियताका लागि गरिने सस्तो नाराबाजीभन्दा नेतृत्वमा बस्नेको आत्मविश्वास एवं गम्भीर कूटनीतिक कुशलतामा निर्भर गर्छ । स्थानीय संवेदनशीलतालाई पनि ध्यान दिनुपर्छ । काठमाडौंमा हुने सस्तो लोकप्रियताको प्रचारबाजीप्रति स्थानीयहरू सशंकित र चिन्तित हुन्छन् । उनीहरू भन्छन् राष्ट्र त हाम्रो पनि हो । काठमाडौंमा हल्ला गर्दा तपाईंहरू राष्ट्रवादी ठहरिने, तर हाम्रो यहाँ दैनिकी बिग्रिने । सबैलाई समान हुने राष्ट्रियताको कुरा गर्नुस् ।"
प्रकृतिसँग सिँगौरी नखेलौं,"समयमा वर्षा नहुँदा र लामो समयसम्म तातो हावा चल्दा मधेशको जनजीवन कष्टकर बनिरहेको छ । गत साता तराईमधेशको तापक्रम करिब ४५ डिग्री पुग्यो । काठमाडौं उपत्यकामै अघिल्लो वर्षभन्दा यो वर्ष अत्यधिक गर्मी महसुस भएको छ । तापक्रमको वृद्धिले काठमाडौंलाई चिनाउने मीनपचासको जाडो अब कहानीमा परिणत हुनेछ । अचेल धेरैका मुखबाट सुन्ने गरिन्छ काठमाडौंमा यस्तो गर्मी त यसअघि कहिल्यै थाहा थिएन । तर यसको कारणबारे कसैले सोचेको छैन । जसरी चुरे दोहनले यस आसपासका क्षेत्रमा पानीका मुहान सुक्नुका साथै बाढी, पहिरो र भूक्षय बढाइरहेको छ, त्यसरी नै काठमाडौं उपत्यका आसपासका डाँडापाखा र जंगल फँडानी हुँदा जनजीवनमा असर पर्ने देखिन्छ । यसै त पूरै काठमाडौं कंक्रिटको सहरमा परिणत हुँदा दिनदिनै तातो बढिरहेको छ, त्यसमाथि वपिरिका डाँडा ताछेर प्लटिङ गर्दा पानीका प्राकृतिक स्रोत सुकाइँदै छ । जसका कारण ऐतिहासिक र प्राकृतिक धारा, कुवा र इनारहरू सुकिसकेका छन् । सहरीकरण र विकासका नाममा जंगलको विनाश हुनु मानिसले आफ्नै विनाश निम्त्याउनु हो ।तराईमधेशमा गर्मीकै कारण जनजीवन अस्तव्यस्त बन्दै गएको छ । तर भारतमा जस्तो गर्मीका कारण मानिसको मृत्यु भएका खबर सुन्नुपरेको छैन । भारतमा गर्मीको उच्च दर र मृत्युको बढ्दो ग्राफका कारण विज्ञहरूले मानव र यसको व्यवहारबाट उत्पन्न जलवायु परिवर्तनको असरलाई मानेका छन् । भारत मात्र होइन, आज नेपाललगायत सम्पूर्ण विश्व नै जलवायु परिवर्तनको चपेटामा पर्दै गइरहेको छ । जसको जिम्मेवार स्वयं मानव नै हो तर पनि मानिसलाई यसको चेतना हुन सकिरहेको छैन । आणविक होडबाजी, युद्ध र युद्धमा प्रयोग भइरहेका बम, बारुद र क्षेप्यास्त्रले अझ विकराल रूपमा पृथ्वीलाई तताइरहेका छन् । विज्ञान र विकासको नाममा मानव मस्तिष्कमा रहेको कहिल्यै नपुरिने असन्तोषको खाडल एकातिर जिम्मेवार छ भने अर्कोतिर म ठूलो र म शक्तिशाली भन्ने अहंकार आफ्नै अस्तित्वको विनाशमा उद्यत् छ । सामान्यतः उद्योग, कलकारखाना सम्पन्न वर्गकै हुन्छन्, जसले अत्यधिक कार्बनडाइअक्साइड र हरितगृह ग्यास उत्सर्जन गर्छन् । यसको असर खेप्ने र मर्नेहरू अति निम्न वर्गका हुन्छन् । विकसित र औद्योगिक राष्ट्रका कारण जलवायु परिवर्तनको असर खेप्न बाध्य हुनेमा नेपाल र नेपालजस्ता अन्य गरिब राष्ट्रहरू नै छन् । विकसित र औद्योगिक राष्ट्रका गतिविधिका कारण दक्षिण एसिया र अफ्रिकाका कैयौं राष्ट्रको भविष्य जोखिममा परेको छ । औद्योगिक राष्ट्रले यसको क्षतिपूर्ति गर्नुपर्छ भनेर आवाज उठिरहेका छन्, तर यी आवाज सुनिएको छैन । हरेक वर्ष विश्व जलवायु सम्मेलन हुन्छ तर क्षेप्यास्त्रको होडबाजीमा कमी आएको छैन । कोरोनाले थलिएको विश्वले गोडा टेक्न नपाउँदै सुरु भएको रुसयुक्रेन युद्धले शक्ति राष्ट्रहरूका हतियारको व्यापार त बढेको छ नै युक्रेनको जनजीवन आक्रान्त छ । त्यस्तै इजराइलप्यालेस्टाइन युद्धले पनि यही नियति भोगिरहेको छ । युद्धपिपासु शासकहरूका लागि नागरिकको जीवनको कुनै मूल्य हुँदैन भन्ने अर्को उदाहरण यो युद्ध पनि हो । यस्ता युद्धले हाम्रो साझा बासस्थान पृथ्वीलाई तताइरहेका छन् । आज विज्ञहरूले प्रक्षेपण गरिरहेका छन् कि हरेक दस वर्षमा पृथ्वीको तापक्रम २ डिग्री सेल्सियसले बढिरहेको छ ।केही वर्षयता देख्दै आएका छौं, फागुन, चैतमा फुल्ने गुराँस मंसिरमै फुल्न थालेको छ, आँप, लिचीहरू एक महिनाअघि नै पाक्न थालेका छन् । मेरो घरछेउको असारे फूल जेठमै फुलेर ढकमक्क हुन थालेको केही वर्ष भइसक्यो । प्राकृतिक रूपले फल्ने र फुल्ने बोटबिरुवा र वनस्पतिहरूले जलवायु परिवर्तनको असर देखाइरहँदा मानिसले आफ्ना कृषिकर्ममा ध्यान दिन नसक्दा बालीनाली उत्पादनमा असर परिरहेको छ । किसानले चैतमा छरेको मकै पानी नपर्नाले उम्रन पाएन । मलाई सम्झना छ, चैतमा हुरीबताससँगै पानी पर्दा रमाउँदै बारीका गरागरा दगुरेको, चैतमा छरेका मकै पानी परेपछि टुसाएर टुप्पोमा शीतका मोतीदाना बोकेर बिहानबिहानै धर्तीबाट आकाशलाई हेरेको दृश्यले मनै फुरुंग भएको । तर अहिले त चैत, वैशाख पूरै डढेलोको मौसम रह्यो । धर्ती र आकाश दुवै तात्यो । पानी पर्दै परेन । असार लाग्न थालिसक्यो तर अझै राम्रोसँग पानी पर्न सकेको छैन । खडेरीले पहाडका मूल सुकेर कैयौं ठाउँमा खानेपानीको हाहाकार हुँदा बस्ती नै विस्थापन हुने अवस्थामा पुगेका छन् भने तराईका भूमिगत जलस्रोत सुक्नाले कैयौं क्षेत्रमा बोरिङ र चापाकलमा पानी आउन छोडेको छ । केही वर्षयता राष्ट्रपति चुरे संरक्षण कार्यक्रमको घोषणा गरी हरेक वर्षको बजेट भाषणमा यसको नाम लिँदै केही रकम पनिछुट्याएको सुनिन्छ । तर यसले चुरे संरक्षणमा के कति प्रगति गर्यो वा विनियोजित रकमले के कति काम गर्यो भनेर जानकारी दिएको देखिँदैन । यसका लागि राज्यको प्रतिबद्धता, अपराधीलाई कानुनी दायरामा ल्याई दण्डित गर्नु र उनीहरूलाई राजनीतिक संरक्षण हुन नदिनु जस्ता कार्य मात्र हुन सके चुरे जोगिनेछ । पानीका मुहान फेरि सक्रिय हुनुका साथै बाढी, पहिरो र भूक्षयको वितण्डा पनि कम हुनेछ । प्रकृतिलाई संकटमा पार्नु भनेको मानव अस्तित्वलाई नै संकटमा पार्नु हो । त्यसैले प्रकृतिको संरक्षण गरौं, यससँग सिँगौरी नखेलौं ।"
मनोचिकित्सामा साधारणीकरण सञ्चार,"ज्ञानविज्ञानको मूल मर्म भनेको शास्त्रार्थ, चिन्तनमनन, आत्मानुसन्धानआत्ममन्थन नै हो । तर, आधुनिक वैज्ञानिक बन्ने धुनमा हामीले आलोचनात्मक चेत गुमाएर पराई भाषिकसांस्कृतिक परिवेशमा जानेबुझेका विषयलाई अन्धानुकरणअन्धानुलम्बन मात्र गर्ने गरेका छौं । आफ्नो भाषिकसांस्कृतिक प्रसंगमा त्यसलाई पर्गेल्ने प्राज्ञिक अभ्यासलाई भने तिलाञ्जली नै दिइसकेका छौं । यसको मतलब विदेशी भूमिभाषासंस्कृति आधारितआश्रित विषय अध्ययन गर्नै हुँदैन भन्ने किमार्थ नलागोस् । हामी सबै कुरामा पूर्ण छौं भन्ने पनि होइन । ज्ञानसीप जहाँबाट मिल्छ, लिनुपर्छ । जहाँ बृहद् स्रोत छ, त्यहाँबाट नै प्राप्त गर्ने हो । यस मानेमा भौतिक विकास अनि आधुनिक विज्ञानको प्राधिकार मानिएको पश्चिमी भूमिमा ज्ञान पाउने कुरामा पछि पर्ने त कुरै भएन । तर, यसरी बाहिरी परिवेशमा प्राप्त गरेको ज्ञानविज्ञानलाई आफ्नो सन्दर्भमा ढालेर निष्पक्ष रूपमा मूल्यांकन गर्ने अनि आफ्नो मौलिक ज्ञान पद्धतिसित तुलनात्मक अध्ययन गरेर जे उचित हुन्छ, त्यसैलाई स्वीकार गर्ने तटस्थ बुद्धिको विकास भने गर्नैपर्छ । हाम्रो सनातन संस्कृतिको उद्गम थलो भारतवर्ष थुप्रै चिन्तकविचारक (ऋषिमुनि) हरूको जन्मकर्मभूमि हो । तिनको कठोर तपस्या र साधनाका कारण हामीले थुप्रै ग्रन्थनिधिहरू पाएका छौं । ती सबैको गम्भीर अध्ययनअन्वेषण गर्ने हो भने हामीले ज्ञानविज्ञानका लागि अन्त कतै चाहर्नु नै पर्दैन । त्यस्तै अमूल्य कृतिमध्येका हुन्, भरतमुनिको नाट्यशास्त्र र भर्तृहरिको वाक्यपदीय, जसको प्राज्ञिक मन्थन गरेर साधारणीकरण सञ्चार पद्धति जस्तो महत्त्वपूर्ण सिद्धान्तको प्रतिपादन गरे काठमाडौं विश्वविद्यालय, भाषा तथा आमसञ्चार विभागका प्रमुख निर्मलमणि अधिकारीले । म एक मनोचिकित्सक, मानसिक समस्या लिएर परामर्शका लागि आउने जोसुकैको मनस्थितिको परीक्षण अनि मनोरोगको पहिचाननिदान अनि आवश्यक उपचारसुझावका लागि पनि मैले प्रयोग गर्ने माध्यम वार्तालाप हो । अर्थात्, मनोरोगीमनोचिकित्सकबीचको सम्बन्धको सेतु संवाद अर्थात् सञ्चार नै हो । त्यस्तै, प्राध्यापकका रूपमा पढाउँदा, सुपरिवेक्षणसम्परीक्षण गर्दा, प्राज्ञिक अनुसन्धानअन्वेषण आदि गर्दा प्रयोग हुने उपकरण पनि संवाद नै हो । मौलिक सञ्चार पद्धति साधारणीकरण सञ्चार को उठानअध्ययन हुन थालेको दुई दशक भइसकेको छ । हामीले सिकेर आएका पश्चिमी चिन्तकहरूको मान्यतामा आधारित सन्दर्भ सामग्रीले सञ्चारलाई एक सरल रेखामा चल्ने वार्तालापका रूपमा मात्र अर्थ्याएका छन् । त्यसैको मात्र आधार लिएर परीक्षणनिदानउपचार गर्दा सनातन संस्कृतिमा भिजेका नेपाली जनमानसलाई त्यत्ति न्याय नहुने हो कि ? भन्ने जस्ता प्रश्नहरू मेरा मनमा उठिरहन्छन् । त्यसैको समाधानका रूपमा साधारणीकरण सञ्चार पद्धति लाई अनुपूरकका रूपमा प्रयोग गर्न सकिन्छ भन्ने मलाई लाग्छ । साधारणीकरण सञ्चार सहृदयतामा आधारित छ । प्रेषकप्रापकका रूपमा अभीन्न रहन्छन् संवादका दुई पक्ष । वार्तालापमा बोलीबचन मात्र महत्त्वपूर्ण हुँदैन । संवाद गर्नेहरूको अनुहारको भावभङ्गीमा, बसाइ, हिँडाइडुलाइ, रूपरंग, चालचलन सबै नै स्वस्थ सञ्चारका लागि आवश्यक तत्त्वहरू हुन् । त्यसैले पनि हाम्रो समाजमा कुराकानीसंवादलाई बोली मात्र नभनी बोलीचाली भनिने गरिएको हो । साधारणीकरण सञ्चार पद्धति मा आधारित मनोचिकित्सकमनोरोगीबीचको वार्तालाप सरल रेखामा मात्र हिँड्दैन । वार्तालापको माध्यम (सरणि), यसले एकअर्कालाई प्रदान गर्ने सन्देश, प्रतिक्रिया, यसको सन्दर्भ, यस क्रममा हुन सक्ने अवरोधका कारकतत्त्व सबैलाई उत्तिकै महत्त्व दिएर समेटेको छ यो पद्धतिले । एक पक्षले दिने प्रतिक्रियालाई अर्को पक्षले गम्भीर रूपमा नै लिने हुँदा परस्परको भाव, रस, अभिव्यञ्जना, रसस्वादन आदि मनस्थितिजन्य अवयव छरपस्ट रूपमा पोखिन्छन् यसमा । अनि त दुवै पक्षले समानुभूति गर्न सक्ने वातावरण व्यावहारिक रूपमा नै सम्भव रहन्छ । वास्तवमा हामीले पढीसिकी आएको आधुनिक सञ्चार प्रणालीभन्दा निकै नै परिष्कृत एवं वैज्ञानिक छ साधारणीकरण सञ्चार पद्धति । यो पद्धति मानसिक अवस्थाको पहिचान अनि मनोरोगहरूको निदान एवं उपचारमा प्रभावकारिता सिद्ध हुन जान्छ । आठ भावसँग अन्तर्सम्बन्धित भएर रहने आठै रस संवादका क्रममा परस्परमा एकाकार हुन जान्छन् रतिश्रृङ्गार, हासहास्य, शोककरुणा, क्रोधरौद्र, उत्साहवीर, भयभयानक, जुगुप्सावीभत्स, विश्मयअद्भुत । संस्कृत साहित्यमा चर्चामा रहने नवरसमध्येको एक शान्त रस भने तपवैराग्यको समयमा मात्र अभिव्यक्त रहने मानी यसमा उल्लेख गरिएको छैन । पाश्चात्य मनोवैज्ञानिक रोबर्ट प्लुचिकद्वारा प्रतिपादित भावनाचक्रमा पनि यिनै आठ प्रमुख रसमनोभावहरू नै उल्लिखित छन् ।हाम्रो पेसागत धर्म पालन गर्दा दैनिक गरिने चिकित्सकबिरामी संवादमा साधारणीकरण सञ्चारका यी आधारभूत मूल्यमान्यता अवलम्बन गर्ने प्रयास गरे सकारात्मक परिणाम ल्याउन सक्छ भन्ने मेरो मान्यता छ । प्राज्ञिक कर्ममा अर्थात् अध्ययनअध्यापनका लागि गुरुशिष्य परम्परासित अन्योन्याश्रित रूपमा गाँसिएको साधारणीकरण सञ्चार पद्धति को विकल्प नै अरू के पो होला र ? रिसाल काठमाडौं विश्वविद्यालय स्कुल अफ मेडिकल साइन्सेसमा मनोचिकित्सा विभागमा कार्यरत छन् ।"
रेडियो कान्तिपुर नेसनल म्युजिक अवार्ड्सको पर्खाइमा स्रष्टा,"(काठमाडौं) रेडियो कान्तिपुरले आयोजना गर्दै आएको नेसनल म्युजिक अवार्ड्स मा गतवर्ष गायक प्रकाश सपुतले पीर बाट उत्कृष्ट लोकदोहोरी गायकको अवार्ड उचालेका थिए । आगामी साता हुने अवार्ड्सको छैटौं संस्करणमा उनी उत्कृष्ट लोक गायकतर्फ सकम्बरी बाट मनोनयनमा परेका छन् । यो विधामा प्रकाशसँगै प्रकाश दुतराज, राजु परियार, खेम सेन्चुरी र राजु ढकाल दाबेदार छन् । लोकगीततर्फ आफ्ना बेग्लै पहिचान बनाइसकेका सपुत यो पटक सकम्बरी अवार्ड जित्ने आसमा देखिन्छन् । रेडियो कान्तिपुरको नेसनल म्युजिक अवार्ड्स भन्नेबित्तिकै हामी संगीतकर्मीकमा छुट्टै खालको ऊर्जा हुन्छ । यस्तो अवार्ड पाउन पाए हुने भन्ने त भइहाल्छ । तर, योभन्दा अघि पनि मैले म्युजिक अवार्ड पाइसकेका हुनाले अरुले पनि मौका पाओस् भन्ने मनमा हुँदो रहेछ, प्रकाशले भने, तर, मनोनयनमा परिसकेपछि सबै गीतबीच प्रतिस्पर्धा हुन्छ । प्रतिस्पर्धामा त आफ्नै गीतले जितोस् भन्ने नै हुन्छ नि । संगीत क्षेत्रमा च्याउसरी उम्रेका अवार्डबीच रेडियो कान्तिपुरले आफ्नो विश्वसनियता र गरिमा कायम राखेको सपुत बताउँछन् । अवार्ड दिनु फेसनजस्तै भइसकेपछि पछिल्लो समय अवार्ड कसले पायोभन्दा पनि अवार्ड कसले दिँदै छ ? भन्नेतर्फ आफूले ध्यान दिन थालेको सपुत बताउँछन् । खासमा अहिले अवार्ड फेसनजस्तै भइसक्यो, समग्र संगीतको विधालाई समेटेर हुने अवार्ड त रेडियो कान्तिपुरको यो अवार्ड नै हो । विभिन्न विधामा अवार्ड त हुने गरेको छ । व्यवसायका हिसाबले विदेशमा लिएर जाने अवार्डहरू पनि छन्, सपुतले भने, रेडियो कान्तिपुरको अवार्ड त्यो भीडभाडभन्दा अलग छ । यो अवार्डले वास्तविक रूपमा खटिरहेको सर्जकलाई नै सम्मान गरिरहेझैं लाग्छ । अडियो हुँदै भिडियोको जमानासम्म आइपुग्दा रेडियो कान्तिपुरले गीतका महत्त्वलाई बुझ्दै आएकाले, यो अवार्ड न्यायसंगत हुने सपुतको बुझाइ छ । मनोनयनमा परेको सकम्बरी माथि थुप्रै वादविवाद पनि भए । गीतमा महिलालाई गलत ढंगबाट प्रस्तुत गरिएको भन्ने बहस नै चल्यो । तर, आफूले बाँचिरहेको समाज र समाजको समग्र बुझाइ नै गीतमा प्रस्तुत गरिएको सपुत तर्क गर्छन् । मैले बाँचिरहेको, देखिरहेको समाजको महिलाप्रतिको दृष्टिकोणलाई जसरी समाजबाट लिन सकें त्यसरी नै प्रस्तुत गरेको हुँ, उनी भन्छन्, सकम्बरीलाई मैले समाजकै एउटा प्रतिबिम्वका रूपमा, समग्र बुझाइका रूपमा प्रस्तुत गरेको थिएँजस्तो लाग्छ । चाहे त्यो बलात्कार होस् या महिला हिंसाका मुद्दामा होस्, हाम्रो समाज महिलाप्रति त्यति उदार देखिँदैन । गायिका त्रिशला गुरुङ पनि माया जुनलाई को मनोनयनलाई लिएर निकै उत्साहित छिन् । उत्कृष्ट पप गायिकातर्फ छनोटमा परेको गीतलाई बेक्चाले लेखेका हुन् । रोमान्टिक गीत माया जुनलाई मा लामो दूरीमा रहेका प्रेमीप्रेमिकाको भावना प्रस्तुत गरिएको छ । माया जुनलाई शीर्षकले नै भन्छ, जुन कति टाढा हुन्छ । यो गीत निकै फरक र सुन्दर स्वादको छ, त्रिशला सुनाउँछिन्, बेक्चाको संगीत कम्पोजिसन, मेलोडी निकै राम्रो छ । पप गायिकातर्फ त्रिशलासँगै अन्य गायिकाहरू तृष्णा गुरुङ, मेलिना मैनाली, प्राश्ना शाक्य र सुवानी मोक्तान छन् । यसअघि के माया लाग्छ र मार्फत पिपल्स च्वाइस अवार्ड उचालेका निशान भट्टराई पनि फिल्म डिसेम्बर फल्स को फकाउनै जानिनँ बोलको गीतमार्फत मनोनयनमा परेका छन् । पहिलो पटक अभिनेता आर्यन सिग्देलका लागि स्वर दिएको यही गीत अवार्ड छनोट हुँदा निशानमा पनि उत्साह थपिएको छ । मनोनयनमा परेसँगै आफूले जित्नै पर्छ भन्ने धारणा भने राख्दैनन् निशान । उनी सधैं जित्नलायक गीतले नै अवार्ड उचाल्न पाउनुपर्ने बताउँछन् । पहिलोपटक रेडियो कान्तिपुरको नेसनल अवार्ड पाउँदा त निकै खुसी भएको थिएँ । मेरो गीतभन्दा अरु गीत राम्रा छन् भने ती गीतले पनि जित्नुपर्छ भन्ने लाग्छ, निशानले भने, रेडियो कान्तिपुरको यो अवार्डमा निष्पक्ष मूल्यांकन हुन्छ भन्नेमा म विश्वस्त छु । निशानले गाएको यो गीतमा दीपक शर्मा शब्द र संगीत छ । गीतमा उनीसँगै गायिका मेलिना राईले स्वर दिएकी छन् । निशानसँगै यही विधामा मनोनयनमा परेका अर्का गायक हुन्, एसडी योगी । फिल्म महापुरुष का लागि गाइएको बेमौसमी बोलको गीतबाट मनोनयनमा परेका उनी नेपालमा निष्पक्ष रूपमा मूल्यांकन गर्ने अवार्ड कमै रहेको बताउँछन् । निर्माण टिमले यो गीत गाउन योगीलाई अन्तिम समयमा अनुरोध गरेका थिए । उनी पार्श्व गीतले कथामा निकै महत्त्वपूर्ण भूमिका खेल्ने बताउँछन् । बेमौसमी मा दुई प्रेमीको भावनालाई प्रस्तुत गरिएको छ । पार्श्व गायनमा आफ्नो पहिचान बनाइसकेका योगी पनि मनोनयनमा पर्ने बित्तिकै जित्नैपर्छ भन्ने धारणा राख्दैनन् । उनी भन्छन्, मैले नै अवार्ड पाउनुपर्छ भन्ने लाग्छ । अवार्ड पाउनु त खुसीको विषय भइहाल्यो, नपाउँदा पनि आफ्नो संगीत गर्ने कर्म छोडिन्न । उत्कृष्ट ब्यान्डतर्फ यो पटक पनि अभया एन्ड दी स्टिम इन्जिन्स मनोनयनमा परेको छ । यसपटक बाँसको घारी बाट मनोनयमा परेको ब्यान्डका यसअघि छ मेरो अरु संसार, लैजाऊ मलाई लगायतका थुप्रै गीत मनोनयनमा परिसकेका छन् । तर ब्यान्डले अवार्ड भने उचाल्न पाएको छैन । यो पटक प्रतिस्पर्धामा छानिएको बाँसको घारी मा अभया सुब्बाले महिला स्वतन्त्रता र शिक्षाको विषय जोड्दै कम उमेरमा गरिने बिहेले ल्याउन सक्ने सम्भावना कल्पना गरेर शब्दहरू लेखेकी हुन् । गीतमा कम उमेरमा बिहे गर्नुहुँदैन, आफ्नो खुट्टामा उभिएर, धेरै कुरा बुझिसकेपछि मात्रै बिहे गर्नुपर्छ भन्ने सन्देश राखेकी छु, अभया भन्छिन्, बिहे भएर स्वतन्त्र हुन्छु भन्ने धेरै महिलाले सोच्छन् । तर, बिहे गर्दा धेरै कुरामा ध्यान पुर्याउनुपर्छ भनेर यो गीत हामीले प्रस्तुत गरेका हौं । यस वर्ष रेडियो कान्तिपुर नेसनल म्युजिक अवार्ड्स २०८० को छैटौं संस्करण आगामी जेठ ३२ मा आयोजना हुँदै छ । अवार्ड १३ विधामा प्रदान गरिँदै छ । भारतीय रियालिटी शो इन्डियन आइडलका १२ औं सिजनका विजेता पवनदीप राजन र समूहको विशेष सांगीतिक प्रस्तुति रहने अवार्ड समारोहमा नेपाली कलाकारले पनि प्रस्तुति दिनेछन् । सुगम पोखरेल, रचना रिमाल, हिमाल सागर, अनु चौधरी, लोचन रिजाल, बद्री पँगेनी, सुशान्त केसीको सांगीतिक प्रस्तुति रहनेछ । अवार्डमा स्ट्यान्ड अप कमेडियन सीता न्यौपानेले पनि प्रस्तुति दिने छिन् । रेडियो कान्तिपुरका स्टेसन म्यानेजर पवन आचार्यका अनुसार मनोनयनमा परेकाबाट विजेता छनोट गर्न दुई चरणको निर्णायकमण्डल खटाइएको छ । स्थानीय संगीतको प्रवर्द्धन मात्रै होइन, स्थानीय कलाकारलाई अन्तर्राष्ट्रिय कलाकारसँग स्टेज सेयर गर्ने मौका दिने हाम्रो योजना हो, आचार्यले भने । त्यसकारण रेडियो कान्तिपुरले अन्तर्राष्ट्रिय कलाकारलाई अवार्ड कार्यक्रममा निम्त्याउने गरेको उनले बताए । हामी संगीत क्षेत्रमा लामो समयदेखि छौं, उनले भने, रेडियो कान्तिपुरमा धेरै बजेका गीतहरूमा हामीले उत्कृष्ट पाँच छनोट गर्न निर्णायक टोलीलाई दिन्छौं । त्यसैले अवार्ड निष्पक्ष हुन्छ ।"
पहिलो विश्वकप क्रिकेट,"सन् १९७५ मा आजकै दिन (जुन ७) मा पहिलो विश्वकप क्रिकेट प्रतियोगिता सुरु भएको थियो । दुई सातासम्म चलेको प्रतियोगिताका खेल इंग्ल्यान्डका ७ स्थानमा खेलाइएको थियो । लर्डसमा भएको फाइनल खेलमा अस्ट्रेलियालाई १७ रनले पराजित गर्दै वेस्ट इन्डिजले विश्वकप जितेको थियो ।प्रतियोगितामा टेस्ट खेल्ने ६ र अन्य २ राष्ट्रले प्रतिस्पर्धा गरेका थिए । टेस्ट खेल्ने राष्ट्रहरू इंग्ल्यान्ड, अस्ट्रेलिया, भारत, न्युजिल्यान्ड, पाकिस्तान र वेस्ट इन्डिज तथा टेस्ट नखेल्ने श्रीलंका र पूर्वी अफ्रिका प्रतिस्पर्धी थिए । सहभागी टिमलाई २ समूहमा विभाजन गरी प्रत्येक टिमले अरू हरेक टिमसँग खेल खेलाइएको थियो । हरेक समूहका दुईदुई उत्कृष्ट टिम सेमिफाइनल पुगेका थिए भने विजेताले फाइनल खेलेका थिए । ६० ओभरमा खेलाइएको म्याचका लागि खेलाडीको जर्सी सेतो र क्रिकेट बल रातो थियो । दोस्रो (१९७९) र तेस्रो (१९८३) मा भएका विश्वकप क्रिकेट प्रतियोगिता पनि इंग्ल्यान्डमै भएका थिए । १९८७ को विश्वकप क्रिकेट भने भारत र पाकिस्तानले संयुक्त रूपमा आयोजना गरेका थिए । उक्त प्रतियोगितादेखि ५० ओभरको खेल खेलाउन थालिएको हो ।"
बैंकर र व्यवसायी छुट्याउने विधेयकमाथि संसद्मा छलफल सुरु,"कुनै पनि बैंक तथा वित्तीय संस्थामा सञ्चालक रहेको व्यक्ति पूर्वाधार विकास बैंकमा सञ्चालक हुन नपाउने प्रस्ताव विधेयकमा छ । हाल बैंक तथा वित्तीय संस्थाका सञ्चालक पूर्वाधार विकास बैंकमा पनि सञ्चालक हुन पाउँछन् । लघुवित्त संस्थाले अब आफ्ना ऋणीका लागि पनि आईपीओ जारी गर्नुपर्ने व्यवस्था हुन लागेको छ । घ वर्गको वित्तीय संस्थाले सर्वसाधारणलाई बिक्री वितरण गर्नका लागि छुट्याइएको सेयरलाई शतप्रतिशत मानी त्यस्तो सेयरमध्येबाट कम्तीमा ४० प्रतिशतसम्म सेयर आफ्ना ऋणी सदस्यका लागि छुट्याउनुपर्ने छ, विधेयकमा उल्लेख छ ।विधेयकमार्फत बैंक तथा वित्तीय संस्थाको सुशासन र कर्जा असुलीमा कसिलो व्यवस्था गर्न लागिएको छ । विधेयकमा नेपाल सरकार, प्रदेश सरकार वा राष्ट्र बैंकले प्राथमिकता प्राप्त क्षेत्र भनी वा कुनै सहुलियत दिई प्रवाह गरेको कर्जा ऋणीले दुरुपयोग वा अपचलन गरेमा वा त्यस्तो ऋणीले तिर्नु वा बुझाउनुपर्ने राजस्व वा शुल्क छल्ने उद्देश्यले कुनै कार्य गरेको पाइएमा ती ऋणीबाट थप रकम असुली गर्नुपर्ने प्रस्ताव उल्लेख छ । ऋण असुलीका सबै कारबाही चलाउँदासमेत ऋण असुली हुन नसकेमा सम्बन्धित बैंक तथा वित्तीय संस्थाले ऋणी तथा व्यक्तिगत जमानकर्ताको राहदानी रोक्का तथा जफत गर्न राज्यले प्रदान गर्ने कुनै सुविधाबाट सम्बन्धित ऋणी तथा व्यक्तिगत जमानकर्तालाई वञ्चित गराउन आवश्यक व्यवस्थाका लागि राष्ट्र बैंकसमक्ष अनुरोध गर्न सक्ने व्यवस्था विधेयकमा छ ।"
"'गेडागुडी, धान र गहुँ आयातमा आयकर लाग्दा स्वदेशी उद्योग धराशायी","काठमाडौं (कास) आगामी आर्थिक वर्षको बजेटमार्फत दाल, चामल र मैदा उद्योगका लागि आवश्यक कच्चा पदार्थ, कच्चा दाल, गेडागुडी, धान र गहुँ आयातमा अग्रिम आयकर लगाएकाले स्वदेशी उद्योग धराशायी हुने सरोकारवालाले बताएका छन् । नेपाल चामल तेल दाल उद्योग संघ र नेपाल मैदा उद्योग संघले बुधबार काठमाडौंमा संयुक्त रूपमा पत्रकार सम्मेलन गर्दै आयकर लगाउँदा मूल्य बढ्ने र मुद्रास्फीतिमा असर गर्ने चेतावनी दिए । आगामी आर्थिक वर्षको बजेटमार्फत कच्चा दाल गेडागुडीमा १० प्रतिशत र धान आयातमा २५ प्रतिशत अग्रिम आयकर लगाएको छ । साथै मैदा उद्योगले आयात गर्ने कच्चा पदार्थ गहुँमा २५ प्रतिशत आयकर लगाएको हो । गहुँबाट आँटा, सुजी, चक्की आँटा, चोकरजस्तो खाद्यवस्तु उत्पादन गर्ने स्वदेशी उद्योगलाई अग्रिम आयकरको भारले प्रत्यक्ष मारमा पर्ने संघले जनाएको छ । कृषिमा आधारित मैदा उद्योगलाई प्रत्यक्ष असर पर्ने भएकाले मैदा उद्योगको कच्चा पदार्थ गहुँमा लागेको अग्रिम आयकर हटाउन नेपाल मैदा उद्योग संघको माग छ । भन्सार महसुल र अग्रिम आयकर हेर्दा अब औद्योगिक प्रयोजनका लागि भारतबाट आयात हुने गहुँको तुलनामा व्यापारीले आयात गर्ने तयारी मैदा सस्तो हुने देखिएको संघले जनाएको छ । दालमा २० प्रतिशत तथा चामलमा १०० रुपैयाँ मूल्य बढ्ने नेपाल चामल तेल दाल उद्योग संघका अध्यक्ष कुमुद दुगडले बताए । अग्रिम करको नीति उपयुक्त देखिँदैन । किनभने एकातर्फ सरकारले मूल्य अभिवृद्धि २० प्रतिशत सीमित गरेको छ भने अर्कोतर्फ १० प्रतिशत अग्रिम करले न्यूनतम मूल्य अभिवृद्धि ५० प्रतिशत हुनुपर्ने देखाउँछ, उनले भने, अग्रिम आएकर थेग्न नसक्ने हुँदा स्वदेशी उद्योग बन्द हुने निश्चित छ । देशको औद्योगिक क्षेत्रमा दीर्घकालीन असर पर्ने हुँदा सम्पूर्ण चामल दाल उद्योगमा अग्रिम आयकर खारेज गर्नुपर्छ । नेपालीको भान्सामा दैनिक प्रयोग हुने अत्यावश्यक खाद्यान्न प्रशोधन गरी बिक्रीवितरण गर्ने चामल, दाल उद्योगलगायत अन्य यस्ता उद्योगको कच्चापदार्थ धान र दाल गेडागुडी आयातमा आयकर लगाउँदा महँगी बढ्ने संघहरूको निष्कर्ष छ ।"
हावाहुरीले सप्तरी र सिरहाको आँपमा क्षति,"(राजविराजसिरहा) राजविराजका दीपेन्द्रकुमार चौधरी बिहीबार बिहान रुपनी गाउँपालिका२ लौवापारस्थित आफ्नो आँपको बगैंचा पुग्दा चिन्तामा परे । परिपक्व हुँदै गएको आँपको दाना अब घर लग्ने र बिक्रीका लागि तयारी गरिरहेका बेला बुधबार साँझ आएको हावाहुरीले करिब सय रूख रहेको उनको बगैंचाको उत्पादनमा नोक्सान पुर्यायो । बुधबार साँझको हावाहुरीले सामान्य क्षति गरेको होला भनेर बगैंचा गएको, हेर्दा मन रोयो, चौधरीले भने, रूखका हाँगा भाँचिएका छन्, आँपका दाना ठूलो परिमाणमा हावाहुरीले झारेको छ, केही रूख त जरैबाट पनि उखेलेको छ । चौधरीको बगैंचामा हरेक वर्ष ठूलो परिमाणमा आँप उत्पादन हुने गरेको छ । आफ्नो परिवारलाई आवश्यकबाहेक हरेक वर्ष आँप बेच्दै आएको थिएँ । तर बुधबार साँझको हावाहुरीले अब आफैंलाई पनि आँप किनेर खानुपर्ने अवस्था आयो, उनले भने । राजविराज नगरपालिका२ राजदेवी टोलका अतुल मिश्रको पनि बस्ती छेवैमा आँपको सानो बगैंचा छ । उनी आँप बेच्दैनन्, आफैं खान्छन् । आँप लगभग तयार भइसकेको थियो । आफ्नै बारीको आँप तयार भएपछि खाने दिन गनेर बसेका उनको सबै आँप हुरीले झारिदियो । लगभग ४० हजार बराबरको आँप झरेको उनको दाबी छ । सिरहाको मिर्चैया नगरपालिका९ रमपुराका गुदरी यादवले पनि १६ कट्ठामा आँपको बगैंचा लगाएका छन् । त्यसमा हरेक वर्ष एकदेखि डेढ लाखसम्मको आँप उत्पादन हुन्छ । उनले एक लाख ४० हजारमा बगैंचा बेचिसकेका छन् । उनले व्यापारीसँग ४० हजार रुपैयाँ अग्रिम नै लिइसकेका छन् । आँप लगभग तयार भइसकेको थियो । व्यापारीले अबको केही दिनमा आँप तोड्ने तयारी गरेका थिए । तर, बुधबारको हुरीले बगैंचामा आधा जति आँप झरेको छ । रूखमा पनि क्षति पुगेको छ । जुलुमै भयो, उनले भने, अब त बगैंचाको दाम पनि आधा घट्ने भयो ।चौधरी, मिश्र र यादवको मात्र होइन, बुधबार साँझको हावाहुरीका कारण सप्तरी र सिरहाका आँप बगैंचामा ठूलो नोक्सानी पुगेको छ । हावाहुरीका कारण जिल्लाका आँप बगैंचाका सयौं रूखको हाँगा भाँचिएका छन् । कोसा लागेर परिपक्व हुँदै गएको आँप हावाहुरीले झारेर नोक्सानी पुर्याएको छ । सप्तरी आँप उत्पादनमा अग्रणी जिल्ला हो । जिल्लामा साढे ८ हजार हेक्टर क्षेत्रफलमा आँपको बगैंचा रहेको कृृषि ज्ञान केन्द्र राजविराजका निमित्त प्रमुख किसुनदेव राउतले जनाए । त्यसमध्ये साढे ७ हजार हेक्टर क्षेत्र उत्पादित क्षेत्र हो । यस वर्ष सप्तरीमा कुल ७० हजार हेक्टर आँप उत्पादन हुने अनुमान गरिएको थियो । बुधबारको हावाहुरीले कुल उत्पादनको १२ प्रतिशत क्षति गरेको निमित्त प्रमुख राउतले बताए । बुधबारको हावाहुरीले १२ प्रतिशत उत्पादनमा क्षति पुगेको छ, २५ करोड रुपैयाँभन्दा बढीको आँप उत्पादनमा क्षति भएको छ, राउतले भने । सप्तरीको उत्तरी क्षेत्र र पूर्वपश्चिम राजमार्ग क्षेत्रसँगैका बगैंचामा व्यावसायिक आँप उत्पादन हुँदै आएको छ । जिल्लाको उत्तरपश्चिमी सुरुंगा नगरपालिका आँपको पकेट क्षेत्र नै हो । यी क्षेत्रहरूमा मन्जरको अवस्थादेखि नै व्यवसायीले आँपको मूल्य लगउने गरेका छन् । तर मन्जर लाग्ने बेलामै लगानी गरेकाहरू बुधबार साँझको हावाहुरीवाट भएको क्षतिले चिन्तत छन् । हावाहुरीले आँपमा ठूलो क्षति गर्यो, अग्निसाइर कृष्णासवरण गाउँपालिकाका प्रमुख प्रशासकीय अधिकृत धीरेन्द्रकुमार यादवले भने, मन्जर लाग्ने बेलामै बगैंचा खरिद गरेकाहरू अहिले तनावमा परेका छन् । हरेक बगैंचामा ठूलो परिमाणमा हावाहुरीले आँप झारेको छ, जसले व्यापारीहरू समस्यामा परेका छन् । सिरहामा हावाहुरीले आँप झार्दा कतिको क्षति भएको छ भन्ने विवरण कृषि ज्ञान केन्द्र सिरहासँग छैन । क्षतिको विवरण कतैबाट नआएको ज्ञान केन्द्र सिरहाका प्रमुख नरेन्द्रकुमार महासेठले जनाए । सिरहामा पनि हुरी आएकाले पक्कै केही क्षति भएको छ । तर त्यति ठूलो क्षति भएको जानकारी नआएको उनको भनाइ छ ।"
"५ वर्षमा कृषि अनुदान ३६ अर्ब ४ करोड खर्च, उत्पादन अझै बढेन","विगत ५ वर्षमा अनुदान बढेको अनुपातमा कृषिजन्य उत्पादन र उत्पादकत्व बढ्न सकेको छैन । अनुदानको उपयोगबाट आत्मनिर्भर कृषि प्रणालीका लागि उत्पादन र उत्पादकत्व वृद्धि भएको हुनुपर्छ ।कृषि तथा पशुपन्छी विकास मन्त्रालयका अनुसार खाद्यान्न बालीअन्तर्गत धान, मकै, गहुँ, जौ, कोदो, फापर पर्छन् । ०७९८० मा ३४ लाख ७३ हजार हेक्टरमा खाद्यान्न बाली लगाइएको थियो । ४३ लाख ७६ हजार हेक्टरमा तरकारी र १५ लाख २७ हजार हेक्टरमा फलफूल खेती गरिएको थियो । तर पनि उत्पादन बढ्न सकेको छैन । त्यसैले खाद्यान्न, तरकारी तथा फलफूलमा आयातमै निर्भर हुनुपर्ने बाध्यता छ । भन्सार विभागकै तथ्यांकअनुसार ०७९८० मा १२ लाख ९६ हजार ७०३ टन खाद्यान्न, ७ लाख ३६ हजार २६ टन तरकारी, २ लाख ९१ हजार ८९६ टन फलफूल आयात भएको छ । ४ हजार ४६ टन दूध तथा दुग्धपदार्थ, ३ हजार ७८३ टन माछा तथा मासुजन्य पदार्थ र ७२८ टन चियाकफी आयात भएको विभागको तथ्यांक छ । यी वस्तुबाट १ खर्ब १२ अर्ब ९९ करोड रुपैयाँ बाहिरिएको छ । कृषि अनुदान वितरण भएपछि अनुदानको सदुपयोग भएनभएको हेर्ने निकाय नै भएन । यसतर्फ अख्तियार दुरुपयोग अनुसन्धान आयोग जागरुक हुन जरुरी छ । अनुदान दुरुपयोगबारे संसद्मा कुरा उठे पनि दोषीहरूलाई कारबाही भएको छैन, संस्थापक अध्यक्ष अधिकारीले भने । कृषि विभागका महानिर्देशक हरिबहादुर केसीले पनि नगदेबालीको उत्पादन बढे पनि धान, गहुँलगायत कम नाफा हुने बालीको उत्पादन बढ्न नसकेको स्विकारे । नगदे बाली तरकारी र फलफूल उत्पादनमा केही परिवर्तन भएको छ । व्यावसायिक रूपमा उत्पादन र उत्पादकत्व बढेको छ, उनले भने, तर, खाद्यान्न उत्पादन बढेन । यसतर्फ किसान पनि त्यति आकर्षित देखिएनन् ।"
बिमाको भुक्तानी पाउादैनन् किसान,"(चितवन) राजेन्द्र गिरीले केरा खेती गरेको पाँच वर्ष भयो । रत्ननगर नगरपालिका४ देबौलीका गिरीले आफ्नो एक बिघा र भाडामा एक गरेर दुई बिघामा केरा खेती गरेका छन् । पहिलो वर्षबाहेक हरेक वर्ष हावाहुरीले केही न केही नोक्सान गरेकै हुन्छ । यस वर्ष त झन् बारीका सबै केराका बोट ढल्ने गरेर जेठ १७ देखि २० सम्म ठूलो हावाहुरी आयो ।गिरीले बुधबार बिहान ढलेका केरामाथि नै ट्र्याक्टर लगाइरहेका थिए । यसमा धान रोप्ने उनले बताए । त्यो क्षेत्रमा दर्जनौं बिघामा लगाएका केराका बोट गिरीको बगानमा जसरी नै सबै ढलेका थिए । अरू किसान बिमा कम्पनीका प्रतिनिधि आएर विवरण लिएपछि मात्रै बोट हटाउने योजनामा थिए । तर गिरीले बिमाका प्रतिनिधिलाई पनि कुरेनन् । किनकि उनले केरा खेतीको बिमा गरेका थिएनन् । बिमा गरेकाहरूले पनि भुक्तानी नपाएको हैरानी सुनेपछि मलाई चाहना नै जागेन । अलि धेरैमा केरा खेती गरिएछ भने सोचौंला, गिरीले भने । गिरीले भने जस्तै बिमा गरे पनि चितवनका केरा उत्पादक किसानहरूले क्षति भएपछि भुक्तान पाउन समस्या भएको छ । चितवन केरा उत्पादक संघले बुधबार पत्रकार सम्मेलन नै आयोजना गरेर १३ महिना हुँदा पनि केरा खेतीमा भएको नोक्सानीको भुक्तानी नपाएको पीडा पोखे । गत वर्ष हावाहुरीले नोक्सान गरेको क्षतिको रकम दुई करोड ५० लाख रुपैयाँ १३ महिनासम्म पनि बिमा कम्पनीबाट भुक्तानी पाएका छैनौं, चितवन केरा उत्पादक संघका अध्यक्ष माधवप्रसाद घिमिरेले भने । यो साता आएको हावाहुरीले चितवनमा केरा खेतीमा १५ करोड रुपैयाँ बराबरको नोक्सानी गरेको उनले जनाए । गत वर्षकै नोक्सनीको भुक्तानी नपाएका बेला यो पटक झनै ठूलो नोक्सानी भएको छ । यो वर्ष पनि भुक्तानी दिन यस्तै विलम्ब भए केरा किसान उठ्नै नसक्ने गरेर मर्कामा पर्ने छन्, उनले भने । चितवन केरा उत्पादक संघले गत वर्षको बाँकी रकम तत्काल र यो वर्ष भएको क्षतिको विवरण तत्कालै संकलन गरी कागजपत्र बुझाएको ३५ दिनभित्र सम्पूर्ण रकम भुक्तानी गर्न माग गरेको छ । सरकारले केरा किसानलाई बचाइराख्न यी माग तुरुन्त पूरा गर्नुपर्छ । अन्यथा हामी चरणबद्ध आन्दोलनमा उत्रनेछौं, अध्यक्ष घिमिरेले चेतावनी दिए । बिमा गर्दा प्रिमियम रकममा सरकारले ८० प्रतिशत अनुदान दिने चितवन केरा उत्पादक संघका पूर्वअध्यक्ष तथा प्रधानमन्त्री कृषि आधुनिकीकरण परियोजना केरा जोनका संयोजकसमेत रहेका विष्णुहरि पन्तले बताए । किसानले २० प्रतिशत मात्रै बेहोर्नुपर्छ । प्रतिबोट केराको लागत मूल्य २ सय ७५ रुपैयाँ कायम गरेर बिमा गरेको हुन्छ । नोक्सान भए बिमा कम्पनीले यसको ९० प्रतिशतसम्म भुक्तान दिन्छ । एक बिघामा मालभोग केरा लगाएको छ भने ३० हजार ३ सय ४९ रुपैयाँ प्रिमियमबापतको रकम हुन्छ । यसमा किसानले कम्पनीलाई ६ हजार ७० रुपैयाँ मात्रै भुक्तान गर्नुपर्छ । सरकारले २४ हजार २ सय ६९ रुपैयाँ अनुदान दिन्छ, पन्तले भने । एक बोटमा छिप्पिएको केरा बिक्री गर्न पाए ६७ सय रुपैयाँ पर्छ । बिमा गरेमा आउने रकम सामान्य राहत जस्तै हुने किसान बताउँछन् । मैले ठाउँठाउँमा जग्गा भाडामा लिएर ३५ बिघा जतिमा केरा खेती गरेको छु । यो पटक सबै नोक्सान भयो भन्दा पनि हुन्छ । बिमाबाट आउने रकमले कम्तीमा ढलेका बोट हटाएर नयाँ जमिन तयार गर्ने खर्च आउला कि भन्ने हो, खैरहनी१० पिपराका किसान बुद्धि चौधरीले भने । चितवनका किसानले जग्गा भाडामा लिएर केरा खेती गरेका छन् । वर्षको एक बिघा जमिनको एक लाख रुपैयाँ भाडा तिर्नुपरेको चौधरीले जनाए । बिमा रकम तुरुन्त पाए नयाँ बगानका लागि जमिन तयार गर्न र जग्गा भाडा तिर्न सहज हुने थियो, चितवन केरा उत्पादक संघका महासचिव जनकराज पन्तले भने । साउन लागेपछि भारतको केरा आउँछ । जेठको अन्तिम र असारमा बिक्री गर्न तयार हुँदै गरेका केरा नोक्सान भएका छन् । हामीले आयातलाई घटाएका थियौं । तर यो वर्ष हावाहुरीले गरेको ठूलो नोक्सानीले चितवनका किसानलाई मात्र पीडा दिएको छैन, राष्ट्रिय अर्थतन्त्रमा पनि केही न केही प्रभाव पार्नेछ । किसान अहिले पीडामा छन् तर निराश छैनन् । हामीलाई सरकारले उत्साहित बनाउनुपर्छ, संघका पूर्वअध्यक्ष यज्ञप्रसाद शर्मा लक्ष्मणले भने । बिमा रकम तुरुन्त भुक्तान गर्नु नै अहिले सरकारले दिने ठूलो राहत हुने उनको भनाइ छ । कृषि बिमाबापत सरकारले अनुदान दिएको प्रिमियमको ८० प्रतिशत हिस्सा कम्पनीहरूले नपाएका कारण गत वर्षको भुक्तानीमा समस्या आएको केराको धेरै बिमा गर्नेमध्येको शिखर इन्स्योरेन्सका वाग्मती प्रदेश उपप्रमुख अरुणदेव आचार्यले जनाए । बजेट प्रबन्ध भएको छ भन्ने सुनेको छु, गत वर्षको रकम अब चाँडै भुक्तानी होला, उनले भने ।"
माथिल्लो तमोरमा जुट्यो लगानी,"काठमाडौं (कास) २८५ मेगावाट क्षमताको अर्धजलाशययुक्त माथिल्लो तमोर जलविद्युत् आयोजनामा लगानी जुटेको छ । स्वदेशी निजी क्षेत्रबाट निर्माण हुन लागेको अहिलेसम्मकै ठूलो जलविद्युत् आयोजना २८५ मेगावाटको माथिल्लो तमोरमा एभरेस्ट बैंक लिमिटेडको नेतृत्वमा कृषि विकास बैंक, एचआईडीसीएल, राष्ट्रिय वाणिज्य बैंक, प्रभु बैंक, लक्ष्मी सनराइज बैक, नेपाल एसबीआई बैंक र गरिमा विकास बैंकले ऋण लगानी गर्ने भएका हुन् । काठमाडौंमा बिहीबार आयोजित माथिल्लो तमोर जलविद्युत् आयोजनाको वित्तीय व्यवस्थापन समारोहमा एभरेस्ट बैंकका प्रमुख कार्यकारी अधिकृत सुदेश खालिङ र अपर तमोरका अध्यक्ष पुष्पज्योति ढुंगानाले हस्ताक्षर गरे । आयोजनाको अनुमानित लागत निर्माण अवधिको ब्याजसहित ५५ अर्ब १५ करोड रुपैयाँ अनुमान गरिएको छ । यसमा १६ अर्ब ५५ करोड रुपैयाँ स्वपुँजीमार्फत जुटाइनेछ । बाँकी एभरेस्ट बैंक लिमिटेडको नेतृत्वमा ३८ अर्ब ६० करोड रुपैयाँ लगानी गर्ने भएको हो । ०४९ सालको विद्युत् ऐन ल्याउने शैलजा आचार्यलाई सम्झँदै २१ वर्षअघि १ मेगावाटको आयोजना निर्माण गरेर दुई दशकमै २८५ मेगावाटको आयोजना बनाउन सक्ने अवस्थामा पुगेको अपर तमोर हाइड्रोपावर कम्पनीका अध्यक्ष पुष्पज्योति ढुंगानाले बताए । ५०० मेगावाटसम्मका आयोजना स्वदेशी निजी क्षेत्रले नै बनाउन सक्ने पुष्टि भएकाले विद्युत् विधेयक संशोधन गरेर मात्रै पास हुनुपर्ने स्वतन्त्र ऊर्जा उत्पादकहरूको संस्था नेपाल इप्पानका अध्यक्ष गणेश कार्कीले बताए । २८५ मेगावाट क्षमताको आयोजना स्वदेशी लगानीमा, स्वदेशी निजी क्षेत्रले बनाउन सक्छ भन्ने कुरा त आजको यो समारोहले नै पुष्टि गरिसकेको छ, कार्कीले भने, विद्युत् विधेयकमा स्वदेशी निजी क्षेत्रलाई १०० मेगावाटसम्मका आयोजनामा सीमित गर्न खोजिएको छ । १०० देखि ५०० मेगावाटसम्मका आयोजना निजी क्षेत्रले नै बनाउन सक्ने भएकाले विद्युत् विधेयक संशोधन गरेर मात्रै संसद्बाट पास हुनुपर्छ । २८५ मेगावाटको आयोजनामा लगानी गर्ने सबै स्वदेशी बैंक तथा वित्तीय संस्थालाई धन्यवाद दिँदै कार्कीले आयोजना बन्दा यसले बिजुली मात्रै उत्पादन नगरेर राज्यले गर्नुपर्ने पूर्वाधार विकासका धेरै काम जलविद्युत् आयोजनाले नै गरिरहेको पनि बताए । आयोजना बन्दा हजारौं किलोमिटर बाटो बनाउँछन्, विद्यालय, अस्पताल, खानेपानीलगायत पूर्वाधारमा लगानी गरेका हुन्छन्, उनले भने, तर हामीलाई दुःख दिने काम बन्द भएका छैनन् । भन्सारमा सामान रोकिएको ४ महिना भएको छ । एउटा कर्मचारीका कारण प्रवर्द्धकले करोडौं नोक्सानी बेहोर्नुपरेको छ । सरकारले २८ हजार मेगावाट उत्पादन गर्ने र भारत र बंगलादेशमा १५ हजार मेगावाट विद्युत् निर्यात गर्ने, १३ हजार मेगावाट आन्तरिक खपत गर्ने कुरा धेरै पहिलेदेखि भन्दै आए पनि बजेटमा भने निजी क्षेत्रलाई नसमेटेकोमा अध्यक्ष कार्कीले दुःख व्यक्त गरे । १० हजार मेगावाट विद्युत् निर्यातको सम्झौता नै भइसकेको उल्लेख गर्दै कार्कीले २८ हजार मेगावाट उत्पादनका लागि आवश्यक ४६ खर्ब रुपैयाँ लगानीका लागि पनि स्वदेशी बैंक तथा वित्तीय संस्था तयार हुनुपर्ने र अपुग रकम मात्रै विदेशी लगानी ल्याउनुपर्ने बताए ।"
५२ मेगावाटको ब्रह्मायणी र अपरलाई उत्पादन अनुमति,"काठमाडौं (कास) विद्युत् विकास विभागले सिन्धुपाल्चोकको बिकट बस्ती जुगल हिमाल नजिकै बन्न लागेको ५२ मेगावाटका दुई आयोजनालाई उत्पादन अनुमति प्रदान गरेको छ । सानिमा बैंकको नेतृत्वमा ६ वटा बैंकले लगानी गर्ने उक्त आयोजनाको लागत अनुमान १० अर्ब ३४ करोड छ । विद्युत् विकास विभागले उक्त दुई आयोजना ३६५२ मेगावाटको ब्रह्मायणी र १५१५ मेगावाटको अपर ब्रम्हायणीलाई उत्पादन लाइसेन्स दिएको हो । उत्पादन अनुमति पाएलगत्तै अब आयोजना निर्माणले तीव्रता पाउने भएको छ । ब्रह्मायणी हाइड्रो कम्पनी र इन्टिग्रेटेड हाइड्रो फन्डले जुगल गाउँपालिकाको तेम्बाथान क्षेत्रमा निर्माण गर्ने उक्त दुई आयोजनामा ब्रह्मायणी खोलाको पानी प्रयोग गरेर बिजुली उत्पादन गरिनेछ । दुवै आयोजनाको विद्युत खरिद सम्झौता (पीपीए) भइसकेको हाइड्रो कम्पनीका अध्यक्ष भरत पराजुलीले जनाए । ०८४ सालमा निर्माण पूरा गर्ने लक्ष्य राखिएको ब्रह्मायणीको सुरुङ करिब ६ किमि र अपर ब्रह्मायणीको १४ किमि हुने दूरीको हुने बताइएको छ । अपरको पानी ब्रह्मायणीमा प्रवेश गराएर निर्माण गरिने आयोजानका लागि अर्डिट मार्ग, क्याम्प, बंकरलगायत संरचना बनिसकेका छन् । काठमाडौंबाट अरनिको राजमार्ग हुँदै बलेफीबाट १ सय ४३ किमि टाढाको उक्त आयोजनाको कन्स्ट्रक्सन डिजाइन अन्तिम चरणमा पुगेको छ । पानीको स्रोत र डिजाइनका हिसाबले आयोजना सस्तो हुने र बर्सेनि दिने आम्दानी पनि आकर्षक रहेको अध्यक्ष पराजुलीले बताए । जिल्लावासीलाई प्रोमोटर सेयर लगानी गर्न आह्वान गरिएको अध्यक्ष पराजुलीले जानकारी दिए । जिल्लाको मध्यउत्तर भागमा पर्ने ब्रह्मायणी करिडोरमा आधा दर्जनभन्दा बढी विद्युत् आयोजना निर्माण भइरहेका छन् ।"
अर्थ संक्षेप,"सिट्रोन ईसी३ को साइन भेरियन्टकाठमाडौं (कास) फ्रान्सेली ब्रान्ड सिट्रोनको आधिकारिक वितरक सांग्रिला मोटर्स प्रालिले सिट्रोन ईसी३ को प्रिमियम मोडल सिट्रोन ईसी३ साइन बजारमा ल्याएको छ । उत्कृष्ट फिचर र डिजाइनका साथ नेपाली बजारमा उपलब्ध सिट्रोन ईसी३ इलेक्ट्रिक गाडीको मूल्य ३५ लाख ९९ हजार रुपैयाँ रहेको कम्पनीले जनाएको छ । सिट्रोन ईसी३ साइनमा अगाडि र पछाडि स्किड प्लेटहरू, रियर क्यामेरा, रियर वाइपर, रियर डिफ्रोस्टर, लेदर र्याप्ड स्टेयरिङ ह्विल, अलोय ह्विल र इलेक्ट्रिकल ओआरभीएमजस्ता फिचर समावेश छन् । किफायती मूल्यमा उपलब्ध सिट्रोन ईसी३ साइनले विद्युतीय गाडीेहरूको गतिशीलतालाई नेपाली बजारमा पहुँचयोग्य बनाउँदै लैजाने कम्पनीको दाबी छ । एनसेल एपबाट डिम्याट खाता खोल्दा छुटकाठमाडौं (कास) एनसेल एपबाट एनसेलका सबै प्रिपेड र पोस्टपेड ग्राहकले नासा सेक्युरिटिजमा डिम्याट खाता खोल्दा र नवीकरण गर्दा ५५ प्रतिशत छुट पाउने भएका छन् । पहिलो पटक डिम्याट खाता खोल्न एक सय रुपैयाँ र मेरोसेयरमा दर्ता हुन ५० रुपैयाँ लाग्ने गरेको छ । यसरी कुल १५० को काम ५५ प्रतिशत छुटले गर्दा ६७५ रुपैयाँमा गर्न सकिने कम्पनीले जनाएको छ । यससम्बन्धी समझदारीपत्रमा एनसेलका प्रमुख कार्यकारी अधिकृत तथा प्रबन्ध निर्देशक जाब्बोर कायुमोभ र नासा सेक्युरिटिजका प्रबन्ध सञ्चालक मदन पौड्यालले हस्ताक्षर गरे । एनसेल एपका माध्यमबाट ग्राहकले अनलाइनमार्फत आफ्नो पहिचान विवरण अद्यावधिक गर्ने, सेयर कारोबारका लागि अनलाइन ट्रेडिङ खाता खोल्ने, डिम्याट खाता खोल्ने, डिम्याट र मेरोसेयर नवीकरण गर्नेलगायत केही समस्या र जिज्ञासा पनि राख्न सक्ने बताइएको छ । त्रिवेणी मोटोकर्पको ईभी सोरुम बालकुमारीमाकाठमाडौं (कास) त्रिवेणी मोटोकर्पले ललितपुरको बालकुमारीमा डोङफेङ इलेक्ट्रिक भेहिकल्सका लागि नयाँ सोरुम शुभारम्भ गरेको छ । त्रिवेणी ग्रुपअन्तर्गत त्रिवेणी मोटोकर्प, चीनको डोङफेङ अटोमोबाइल कम्पनी लिमिटेडबाट आधिकारिक वितरक नियुक्त भएपछि कम्पनीले इलेक्ट्रिक भेहिकल आयात गरी बिक्रीवितरण सुरु गरेको हो । त्रिवेणी मोटोकर्पले उक्त कम्पनीका ११ सिट, १४ सिट क्षमताको डोङफेङ इलेक्ट्रिक प्यासेन्जर भ्यान र ४५ तथा ५३ घनमिटर क्षमताको कार्गो भ्यान बिक्रीवितरण गरिरहेको छ । बिजुली गाडीको प्रवर्द्धनमार्फत वातावरणीय सुधारको क्षेत्रमा योगदान गरी यातायात क्षेत्रमा आबद्ध सबै पक्षको समान लाभका लागि काम गर्ने उद्देश्य रहेको कम्पनीले जनाएको छ । ११ सिट क्षमताको ईभी माइक्रोमा ५० किलोवाट क्षमताको मोटर छ । ४२ किलोवाट आवरको लिथियम आयन ब्याट्रीले एक फुल चार्जमा ३ सय किलोमिटर रेन्ज दिने बताइएको छ । एसबीआई बैंक र फोनपेबीच सम्झौताकाठमाडौं (कास) नेपाल एसबीआई बैंक र फोनपेबीच नेपालभारतबीचको सीमापार भुक्तानीलाई सहज बनाउन सम्झौता भएको छ । बैंकले ग्राहकदेखि व्यापारी भुक्तानी च्यानल सञ्चालन गर्न फोनपेसँग सम्झौता गरेको हो । सम्झौतापत्रमा बैंकका तर्फबाट नायब प्रमुख कार्यकारी अधिकृत राजेशकुमार पन्डा र फोनपेका तर्फबाट प्रमुख कार्यकारी अधिकृत दिवस कुमारले हस्ताक्षर गरे । नेपाल आउने भारतीय ग्राहकले अब यूपीआई आबद्ध एपहरू फोन पे, भीम यूपीआई, गुगल पेको प्रयोग गरी आफूले किनेका वस्तु तथा सेवाको भुक्तानी तत्काल गर्न सक्नेछन् । नेपाल एसबीआईको फोनपे नेटवर्कसँग आबद्ध व्यापारीले नगद लेनदेनको आवश्यकतालाई हटाउँदै यूपीआई भुक्तानीहरू सजिलै स्वीकार गर्न सक्नेछन् । प्रभुका ग्राहकलाई अन्नपूर्ण केबलकारमा छुट काठमाडौं (कास) पोखराको अन्नपूर्ण केबलकार र प्रभु बैंक लिमिटेडबीच केबलकार सेवामा प्रभु बैंकका ग्राहक वर्ग र कर्मचारीलाई विशेष छुट दिने गरी सम्झौता भएको छ । सम्झौताअनुसार केबलकारको टिकटमा प्रभु बैंकका कर्मचारीलाई २५ फ्रतिशत र बैंकका ग्राहक तथा त्रेडिटकार्ड, डेबिट कार्ड प्रयोगकर्तालाई १० प्रतिशत छुट मिल्नेछ । सम्झौतापत्रमा अन्नपूर्ण केबलकारका तर्फबाट मार्केटिङ म्यानेजर अरुण कोइराला र प्रभु बैंकको तर्फबाट म्यानेजर गणेश सुवेदीले हस्ताक्षर गरे । अन्नपूर्ण केबलकारले पोखराको लेकसाइड सेदीबगरदेखि कास्कीको सराङकोटसम्म केबलकार सेवा दिँदै गर्दै आएको छ । दराजको ॅ६६ मिडइयर सेल घोषणाकाठमाडौं (कास) दराज नेपालले मिडइयर सेल ६६ को घोषणा गरेको छ । दराज ६६ मिडइयर सेल योजना जेठ ३० सम्म सञ्चालन हुनेछ । योजनाअन्तर्गत ६६ मिडइयर सेलमार्फत उपभोक्ताले ७० प्रतिशतसम्मको आकर्षक छुट, निःशुल्क डेलिभरी, २ करोड रुपैयाँ बराबरको मेगा भौचरलगायत अफर प्राप्त गर्न सक्नेछन् । ६६ मिडइयर सेल बृहत् छुट र बचतबारे मात्र नभई उपभोक्तालाई बेजोड अनलाइन किनमेल अनुभव प्रदान गर्नसमेत रहेको कम्पनीले जनाएको छ । स्वास्थ्य र सौन्दर्य, फेसन, अडियो र वेयरेवल्स, फर्निचर, घरको सजावट सामग्रीलगायत अन्य थुप्रै उत्पादनमा पनि छुटाउनै नहुने अफर उपलब्ध हुने बताइएको छ । ७७ सय वृक्षरोपण गर्दै एनसेलकाठमाडौं (कास) विश्व वातावरण दिवसको अवसरमा एनसेल र नेपाल युवा परिषद्ले सातै प्रदेशका ७७ वटै जिल्लामा एक साथ ७ हजार ७ सय वृक्षरोपण गर्न सहकार्य गरेको छ । एक युवा, एक बिरुवा अभियानको सुरुवात गर्दै एनसेल र नेपाल युवा परिषद्को संयुक्त पहलमा आगामी असार १४ मा राष्ट्रिय वृक्षरोपण दिवस २०८१ को दिन देशभर बृहत् रूपमा वृक्षरोपण गरिने बताइएको छ । एनसेलले आफ्नो व्यावसायिक सामाजिक जिम्मेवारीअन्तर्गत नेपाल युवा परिषद्सँग गरेका समझदारीअनुरूप एक युवा एक बिरुवा अभियानमा प्रत्येक जिल्लाका १ सय युवाले एक बिरुवा रोप्ने छन् । यो अभियान प्रदेश तथा स्थानीय सरकारको संयुक्त सहकार्यमा गरिने एनसेलले जारी गरेको विज्ञप्तिमा जनाइएको छ । सामाजिक पहलअन्तर्गत एनसेलले वातावरण, स्वास्थ्य, शिक्षा, युवाहरूको प्रतिभा विकासलगायतका विभिन्न क्षेत्रमा सहकार्य गर्दै आएको छ । सुनसरीमा भारतले बनायोसाढे दुई करोडको विद्यालय भवनकाठमाडौं (कास) नेपालभारत विकास सहकार्य अन्तर्गत भारतले २ करोड ६३ लाख रुपैयाँमा सुनसरीस्थित भादगाउँ सिनुवारी माध्यमिक विद्यालय र कुल ३ करोड ५ लाख रुपैयाँमा भगवती माध्यमिक विद्यालय भवन निर्माण गरेको छ । जिल्ला समन्वय समितिका प्रमुख राजन मेहता, रामधुनी नगरपालिकाका मेयर शंकरलाल चौधरी र काठमाडौंस्थित भारतीय राजदूतावासका प्रथम सचिव सुमन शेखरले बुधबार संयुक्त रूपमा उक्त भवन उद्घाटन गरे । भारत सरकारको अनुदान सहयोग भादगाउँ सिनुवारी माध्यमिक विद्यालयलाई आवश्यक अन्य सुविधासँगै विद्यालय भवनको निर्माणमा उपयोग गरिएको थियो । ग्लोबल आईएमई र त्रिवेणी मोटोकर्पबीच कर्जासम्बन्धी समझदारीकाठमाडौं (कास) ग्लोबल आईएमई बैंक लिमिटेड र त्रिवेणी मोटोकर्पबीच विद्युतीय सवारी कर्जासम्बन्धी समझदारीपत्रमा हस्ताक्षर भएको छ । समझदारीपत्रमा बैंकका साना, मझौला तथा खुद्रा एवं कृषि कर्जा विभाग प्रमुख नरहरि सिलवाल र त्रिवेणी मोटोकर्पका तर्फबाट वरिष्ठ महाप्रबन्धक अनुजकुमार गोयलले हस्ताक्षर गरे । समझदारीअनुसार बैंकले त्रिवेणी मोटोकर्प प्रालि तथा उक्त कम्पनीका आधिकारिक बिक्रेताले बिक्री गर्ने विद्युतीय सवारी साधन खरिदका लागि सर्वसुलभ ब्याजदरमा छिटो, छरितो र सहज कर्जा प्रवाह गर्नेछ । बैंकले ग्रिन फाइनान्सिङ प्रवर्द्धन गर्न विद्युतीय सवारी साधनलाई सर्वसुलभ ब्याजदरमा कर्जा प्रवाह गर्दै आएको छ । नेपाल डिस्टिलरिजलाई तीन मेडलकाठमाडौं (कास) द नेपाल डिस्टिलरिजको तीन मुख्य उत्पादनले एक रजत र दुई कास्य मेडल पाएको छ । इन्टरनेस्नल वाइन एन्ड स्पिरिट्स कम्पिटिसन (आईडब्ल्यूएससी) अवार्ड २०२४ बाट द नेपाल डिस्टिलरिजले मेडल पाएको हो । डिस्टिलरिजको पुरानो उत्पादन खुकरी रम ले ८८ अंक र खुकरी स्पाइस्ड रम र्ले ८९ अंकसहित ब्रन्ज मेडल पाएको बताइएको छ । साथै न्युड सुपेरियर भोड्का ले ९१ अंकसहित सिल्भर मेडल हासिल गरेको छ । प्रिमियम स्पिरिट उत्पादनका लागि कम्पनीले उच्च कोटिको सामग्री, उच्चस्तरको प्रक्रिया, अत्याधुनिक प्रविधि र उत्कृष्ट उत्पादनशिल्पको निरन्तर उपयोग गरिरहेको कम्पनीका महाप्रबन्धक सुभास लामिछानेले बताए ।एनबीआई बिजनेस रेसिलेन्स अवार्डद्वारा निजी क्षेत्रका व्यवसाय सम्मानितकाठमाडौं (कास) विपद् व्यवस्थापनका क्षेत्रमा क्रियाशील व्यवसाय एनबीआई बिजनेस रेसिलेन्स अवाडद्वारा सम्मानित भएका छन् । सम्मानित हुनेमा बहुराष्ट्रिय कम्पनी विधामा एनसेल आजियाटा लिमिटेड र बोटलर्स नेपाल (तराई) लिमिटेड सम्मानित भएका हुन् । ठूला उद्योग विधामा पञ्चकन्या स्टिल र द नेपाल डिस्टिलरिज छन् भने मझौला उद्योग विधामा नेपाल डेरी र कञ्चनजंघा टी इस्टेट एन्ड रिसर्च सेन्टर छन् । सूक्ष्म, घरेलु तथा साना उद्योग विधामा महागुठी र नेपाल नटक्राफ्ट सेन्टर छन् । विपद् व्यवस्थापन, जोखिम न्यूनीकरण तथा व्यवसाय निरन्तरता व्यवस्थापनमा पुर्याएको योगदानस्वरूप सम्मान गरिएको कम्पनीले जनाएको छ । एनबीआईले यूएसएआईडीको तयार नेपाल परियोजनासँगको सहकार्यमा कार्यक्रम आयोजना गरेको हो । बजेटप्रति मुद्रण संघको आपत्तिकाठमाडौं (कास) विदेशमा मुद्रित भई आउने केही तयारी सामग्रीमा भन्सार पूर्णतया निःशुल्क, अधिकांश तयारी सामग्रीमा ५ देखि १० प्रतिशत मात्र भन्सार शुल्क लगाइएको र १३ प्रतिशत भ्याटसमेत छुट दिने घोषणाले आफूहरूको लगानी धरापमा परेको भन्दै नेपाल मुद्रण महासंघले आपत्ति जनाएको छ । सरकारले बजेटमार्फत विदेशमा मुद्रित भई आउने केही तयारी सामग्रीमा भन्सार निःशुल्क गरिएकोलगायत विषयमा महासंघले आपत्ति जनाएको हो । यस विषयमा आफूहरूको गम्भीर ध्यानाकर्षण भएको महासंघले जारी गरेको विज्ञप्तिमा जनाइएको छ । उद्यमशीलता विकास गरी देशभित्रै काम गरी खाने हामी सम्पूर्ण मुद्रण उद्योगी व्यवसायीमाथि यो राज्यले गरेको गम्भीर धोका र अपराध हो, विज्ञप्तिमा भनिएको छ, यसप्रति महासंघ दुःख व्यक्त गर्न चाहन्छ । संसारभरका सरकारले तयारी वस्तु आयातमा बढी भन्सार लिने र उद्योगको विकास तथा प्रवर्द्वनका लागि कच्चापदार्थमा कम भन्सार शुल्क लिने गर्छन् । तर नेपाल सरकारले विगतदेखि नै ठीक उल्टो नीति अवलम्बन गर्दै आएको छ ।"
गण्डकी र एभरेस्टको दबदबा,"(काठमाडौं)विदेशी खेलाडीको साथ पाएको एभरेस्ट भलिबल क्लबले प्रधानमन्त्री कप एनभीए महिला तथा पुरुष भलिबल लिगमा महिलातर्फ अपराजित यात्रा कायम गरेको छ । त्रिपुरेश्वरस्थित राखेप कभर्डहलमा बिहीबार एभरेस्टले निकट प्रतिद्वन्द्वी नेपाल एपीएफ क्लबलाई प्रतिस्पर्धात्मक खेलमा ३२ को सेटले पराजित गरेको थियो । लगातार दुई सेट गुमाएर एभरेस्टले खेलमा पुनरामन गरेको हो । २५२३, २५१३ ले दुई सेट गुमाएको अवस्थामा एभरेस्टले तेस्रो सेट २५१७ ले आफ्नो पक्षमा ल्याएपछि खेल मोडिएको थियो । त्यसपछि लगातार दुई सेट २५२२, १५८ ले आफ्नो पक्षमा पार्दै एभरेस्टले अपराजित यात्रा कायम राख्यो । खेलमा एभरेस्टकी प्रभावशाली खेलाडी सूर्या प्लेयर अफ द म्याच भइन् ।एभरेस्टले चार खेलमा चारै खेल जितेको छ । टोलीसँग ११ अंक छ । नेपाल पुलिस क्लबसँग पनि ४ खेलमा समान ११ अंक छ । एपीएफले ४ खेलमा २ खेल जितेर ६ अंक लिएको छ ।चन्द्रागिरि न्यु डायमन्ड क्लबले कर्णाली प्रदेशलाई ३० को सोझो सेटमा हराएको छ । डायमन्डको पाँचौं खेलमा यो पहिलो जित हो । डायमन्डले २५११, २५१६, २५२२ ले सेट जितेको थियो । खेलमा एलिसा मानन्धर प्लेयर अफ द म्याच भइन् । न्यु डायमन्ड ५ अंकसहित चौथो स्थानमा छ । त्यसपछि समान ५ अंक लिएको त्रिभुवन आर्मी क्लब छ । कर्णालीले ५ खेलमा एउटै जित हात पार्न सकेको छैन । पुरुषतर्फ गण्डकी प्रदेश र टिपटप हेल्प नेपाल स्पोर्ट्स क्लबले जित हात पार्दै उपाधि होडलाई कायम राखेका छन् । गण्डकीले आफ्नो अपराजित यात्रा कायम राख्ने क्रममा आर्मीविरुद्ध ३१ को सेटमा जित पाएको थियो । गण्डकीले २५१७, २४२६, २५२०, २५२१ ले सेट जितेको थियो । छैटौं जित पाउँदा गण्डकी सन्तोष प्लेयर अफ म्याच भए । गण्डकीले १७ अंक बनाएको छ ।हेल्प नेपालले विभागीय प्रतिद्वन्द्वी नेपाल पुलिस क्लबलाई रोकेपछि पाँचौं जित दर्ता गरेको हो । हेल्प नेपाल २५२१, २५२२, २५२० को सोझो सेट विजयी भयो । छैटौं खेलपछि हेल्प नेपालले १६ अंक जोडेको छ । पहिलो हार भोगेको पुलिससँग ६ खेलबाट १४ अंक छ । उपाधि होडमा गण्डकी, हेल्प नेपाल र पुलिस देखिएको छ ।६ खेलमा दोस्रो हार भागेको आर्मीसँग १२ अंक छ । एपीएफले कोशी प्रदेशलाई २२२५, २५१२, २५१४, २५१९ ले हरायो । एपीएफका रुपेन्द्र नेपाली प्लेयर अफ म्याच भए । एपीएफ ७ र सुदूरपश्चिम प्रदेश ३ अंकमा छन् । कोशी प्रदेश र बूढानीलकण्ठ स्पोर्ट्स क्लबले कुनै अंक जोडेका छैनन् ।"
राष्ट्रिय करातेमा वाग्मती टिम च्याम्पियन,"काठमाडौं (कास) वाग्गमती प्रदेशले ५६ औं राष्ट्रिय कराते प्रतियोगितामा १५ स्वर्ण, ८ रजत र १० कांस्य पदक जित्दै टिम च्याम्पियन ट्रफी उचालेको छ ।सातदोबाटोस्थित कराते हलमा सम्पन्न प्रतियोगितामा १५ स्वर्ण, २ रजत र ३ कांस्यसाथ नेपाल पुलिस टिम दोस्रो भयो । तेस्रो भएको कोशी प्रदेशले ११ स्वर्ण जित्यो । नेपाल कराते महासंघको आयोजनामा भएको तीनदिने प्रतियोगितामा सातै प्रदेश, पुलिस, आर्मी, एपीएफ र विभागीय टोलीमा आबद्ध खेलाडीबाहेक राष्ट्रिय टिमका करिब ५ सय खेलाडीको सहभागिता रहेको थियो । विजेतालाई राष्ट्रिय खेलकुद परिषद्का सदस्यसचिव टंकलाल घिसिङ, आयोजक महासंघका अध्यक्ष युवराज लामालगायतले पुरस्कृत गरे ।"
बास्केटबल आजदेखि सुरु,"काठमाडौं (कास) अवेरनेस इन्टरनेसनल एकेडेमी (एआईए) को आयोजनामा एआईए थ्री अन थ्री बास्केटबल प्रतियोगिता शुक्रबारदेखि हुँदै छ ।प्रतियोगितामा सबै गरी ६६ टिमको सहभागिता रहने एआईएका प्रबन्ध निर्देशक विष्णु अर्यालले बिहीबार आयोजित पत्रकार सम्मेलनमा जानकारी गराए । सिनियर ब्वाइजमा २४, सिनियर गर्ल्समा २६ र जुनियर ब्वाइजमा १६ टिमको सहभागिता रहने छ । खेल लिगकम नकआउट आधारमा हुनेछ ।प्रतियोगिता सञ्चालन गर्न करिब १ लाख ५० हजार रुपैयाँ खर्च हुने एआईएका भाइस प्रिन्सिपल खगेश्वरी गिरीले जनाए । तीनदिने प्रतियोगिताका खेल शंखमूलस्थित आयोजकको आफ्नै कोर्टमा खेलाइने छ ।"
अस्ट्रेलिया विजयी,युगान्डाको ऐतिहासिक जितप्रोभिडेन्स युगान्डाले ट्वान्टी२० विश्वकप २०२४ मा बिहीबार पहिलो ऐतिहासिक जित निकालेको छ । टोलीले समूह सी को खेलमा पपुवा न्युगिनीलाई ३ विकेटले पराजित गर्यो । जितका लागि ७८ रनको लक्ष्यलाई युगान्डाले १८२ ओभरमा ७ विकेट गुमाएर प्राप्त गरेको थियो । यो जितका नायक रिजत अली साह रहे । उनले सर्वाधिक ३३ रन बनाए । जुमान मियागीले १३ रनको योगदान दिए । यो जितसँगै युगान्डाले पहिलो २ अंक जोडेको छ । पपुवा न्युगिनीको यो लगातार दोस्रो हार हो । यसअघि टस हारेर पहिले ब्याटिङ निम्तो पाएको पपुवा न्युगिनीले १९१ ओभरमा अलआउट हुनु अगाडि ७७ रन बनाएको थियो । युगान्डाका बलरको कसिकसाउ बलिङसामु कोही पनि ब्याटरले खुलेर रन बनाउन सकेनन् । हिरी हिरीको १५ रन नै सर्वाधिक ठूलो व्यक्तिगत स्कोर रह्यो । लेगा साइका र किपलिन डोरिगाले १२१२ रन बनाए । युगान्डा आफ्नो क्रिकेट इतिहासमा पहिलो पटक ट्वान्टी२० विश्वकप खेलिरहेको छ ।
ओलम्पिया जाँदै बास्केटबलकी अनुषा,काठमाडौं (कास) बास्केटबल खेलाडी अनुषा मल्लले ग्रिसको ओलम्पियामा हुने ६४ औं योङ ओलम्पिक एम्बासडर महोत्सवमा भाग लिने भएकी छन् । महोत्सवमा खेलाडीको समाजमा हुने भूमिकाबारे छलफल हुनुका साथै ओलम्पिक मूल्य र मान्यताबारे बुझ्ने छन् । उनले अन्य देशका सहभागीलाई नेपालको खेलकुदको स्थितिबारे जानकारी दिने छिन् । उनलाई नेपाल ओलम्पिक कमिटीका महासचिव नीलेन्द्रराज श्रेष्ठ र नेपाल बास्केटबल संघका अध्यक्ष भीमसिंह गुरुङले बिदाइ गरे ।कार्यक्रम जुन ८ देखि २१ सम्म हुनेछ । यसमा विश्वभरका २०४० वर्षका युवा खेलाडीको सहभागिता रहनेछ । ओलम्पिकको सुरुआत ग्रिसबाट भएको इतिहास छ । आधुनिक ओलम्पिकको पहिलो संस्करण ग्रिसमै सन् १८९६ मा भएको थियो ।
वर्षाका कारण खेल रद्द,"राजविराज (कास) राजविराज मेयर कप सप्तरी प्रिमियर लिगको छैटौं संस्करणमा बिहीबार वर्षाका कारण दुवै खेल रद्द भएको छ । कञ्चनरुप राइनोज र सनराइज एघार तिलाठी कोइलाडी तथा छिन्नमस्ता लायन्स र तिरुहुट टाइगर्सबीचको खेल रद्द भएको आयोजकले जनाएको छ । पहिलो खेलमा टस जितेर ब्याटिङ गरेको कञ्चनरुपले ६३ ओभरमा विकेट नगुमाई ११५ रन बनायो । त्यसपछि भारी वर्षाले खेल पुनः सुचारु हुन सकेन । खराब आउटफिल्डका कारण ११ ओभरमा घटाइएको थियो । शुभ कंसाकारले अविजित ७५ र राकेश कामतले अविजित ३३ रन बनाए । शुभले २१ बलमा ४ चौका र ९ छक्का र राकेशले १८ बलमा ३ चौका र २ छक्का प्रहार गरेका थिए । छिन्नमस्ता र तिरहुटबीचको खेल भने टस नभई रद्द भयो । यस नतिजापछि लिग चरणका सबै ५ खेल सकिँदा छिन्नमस्ता ३ जित र २ नतिजाविहीन खेलपछि ८ अंक लिएर शीर्षस्थानमा रह्यो । छिन्नमस्ताले पहिलो क्वालिफायरमा स्थान पक्का गरेको छ । कञ्चनरुप राइनोजले ३ जित, १ हार र १ नतिजाविहीन खेलपछि ७ अंक बटुल्दै दोस्रो स्थानमा छ । टोलीको प्लेअफ पक्का भएको छ । तिरुहुट टाइगर्सले पनि प्लेअफमा स्थान पक्का गरेको छ । टोलीले ५ अंक बटुल्यो । ४ अंकसहित सनराइज एघार चौथो स्थानमा छ । एक खेल खेल्न बाँकी राजविराज राजदेवीको २ अंक छ । तिलाठी कोइलाडी र राजविराज राजदेवीको प्लेअफ सम्भावना कायम छ ।"
