शीर्षक,विवरण
"भाजपाले पाएन बहुमत, मोदीलाई गठबन्धनको भर","राति अबेरसम्म प्राप्त नतिजाअनुसार भाजपाले २ सय ४० सिट जितेको छ । ५ सय ४३ सदस्यीय लोकसभामा सरकार बनाउन सामान्य बहुमत २ सय ७२ चाहिन्छ । भाजपा बहुमतबाट ३२ सिटले पछाडि छ । यद्यपि भाजपा नेतृत्वको एनडीए गठबन्धनले २ सय ९३ सिट जित्ने देखिएको छ । त्यसमा आन्ध्रप्रदेशको चन्द्रबाबु नायडु नेतृत्वको तेलेगु देशम पार्टीले १६ र बिहारको नितिश कुमारको जनता दल युनाइटेडले १२ सिट जित्दै छन् । मोदीलाई प्रधानमन्त्री बन्न नायडु र नितिशको भर छ । २००५ देखि नै बिहारका मुख्यमन्त्री रहेका नितिशले अहिलेसम्म ९ पटक सहयोगी परिवर्तन गरेका छन् । यसपालि नितिश वा नायडुलाई सरकारको नेतृत्व दिएर मोदीको भाजपालाई सत्ताबाहिर राख्न कंग्रेसले कसरत सुरु गरिसकेको छ । राजनीतिक विश्लेषक राजकुमार सिंह नितिश कुमार र चन्द्रबाबु नायडुजस्ता मित्रको बलमा भाजपालाई सरकार चलाउन चुनौतीपूर्ण हुने बताउँछन् । दुवै जनाको भाजपासँग मिलन मनदेखिको छैन । परिस्थितिले मात्रै उनीहरू भाजपानिकट पुगेका हुन्, उनी भन्छन्, विगत फर्केर हेर्ने हो भने नितिश र नायडु दुवै जनाको भाजपासँगको सम्बन्ध राम्रो देखिँदैन । तर, मोदीले दुवै जनालाई साथमै राख्न सफल भएमा मात्रै उनको प्रधानमन्त्री पदको ह्याट्रिक निश्चित हुनेछ । उनका अनुसार नितिश कुमार विपक्षी गठबन्धनमै रहेको भए तथा ममता बनर्जीदेखि सबै दलबीच कसिलो एकता बनेको भए भाजपाको नतिजा योभन्दा पनि खराब आउने स्थिति हुन्थ्यो ।१ जुनमा मतदान सकिएलगत्तै सार्वजनिक भएका आधा दर्जन एक्जिट पोलले भाजपा र एनडीएलाई अघिल्लो चुनावमा जस्तै जितको सम्भावना देखाएका थिए । २०१४ मा भाजपा एक्लैले २ सय ८२ र २०१९ मा ३ सय ३ सिट जितेको थियो । एनडीएले क्रमशः ३ सय ३६ र ३ सय ५२ सिट ल्याएको थियो । एक्जिट पोलहरूले यस पटक एनडीएले ३ सय ५० देखि ४ सयसम्म सिट ल्याएर मोदीले ह्याट्रिक गर्ने बताएको थियो । तर यस्ता आकलनलाई फेल गर्ने नतिजा आएको छ । हिन्दु मतदातालाई ध्रुवीकृत गर्न भाजपा सरकारले चुनावको मुखमा अयोध्यामा राम मन्दिरको उद्घाटन गरेको थियो । गैरमुस्लिम शरणार्थीलाई नागरिकता दिने कानुन ल्याएको थियो । तर, ती सबैले खासै प्रभाव पार्न सकेन । अयोध्या समावेश रहेको फैजावाद लोकसभा क्षेत्रमा नै भाजपाले हारेको छ । सबैभन्दा बढी लोकसभा क्षेत्र रहेको उत्तर प्रदेशमा यसअघिका दुई चुनावमा भाजपाले अधिकतम सिट जितेको थियो । २०१९ मा ८० सिटमा भाजपाले ६४ जितेको थियो । यस पटक भने ३३ सिटमा खुम्चिनुपरेको छ । अखिलेश यादवको समाजवादी पार्टीले ३७ सिट जित्दै छ । त्यस्तै कंग्रेसले ६ सिट जितेको छ । एक्जिट पोलहरूले भाजपालाई करिब ७० सिट दिएका थिए । यसअघि हिन्दीभाषी राज्यहरूमा बलियो रहँदै आएको भाजपालाई त्यही क्षेत्रमा ठूलो नोक्सान पुगेको छ । सबैभन्दा बढी धक्का उत्तर प्रदेशले नै दिएको छ । त्यस्तै बिहारमा पनि भाजपाले अघिल्लो पटकभन्दा ५ सिट गुमाएको छ । बिहारमा अघिल्लो चुनावमा एक सिट जितेको कंग्रेसले ३ सिट जितेको छ । राष्ट्रिय जनता दलले ४ सिट जित्ने देखिएको छ । भाजपाले दिएको चार सय पारको नारा नै उसैका लागि प्रत्युत्पादक बनेको देखिन्छ । विशेष गरी उत्तर प्रदेशमा समाजवादी पार्टीले रणनीतिक रूपमा त्यसलाई प्रयोग गर्यो । चार सयभन्दा बढी सिट पाएमा संविधान संशोधन गरेर दलित र पिछडिएका जातिले हाल पाउँदै गएको आरक्षण सुविधा खोसिने भन्दै समाजवादी र कंग्रेसले त्यसलाई भाजपाविरुद्ध रणनीतिक रूपमा प्रचार गरे । जसले गर्दा उत्तर प्रदेशको ठूलो संख्यामा रहेको दलित र पिछडिएका जातिको प्रमुख हिस्सा इन्डिया गठबन्धनतर्फ आकर्षित भयो । विगतमा मायावतीको बहुजन समाजवादी पार्टीलाई साथ दिएको दलित समुदायले पनि यस पटक समाजवादीको पक्षमा मत दिएको देखिन्छ ।अघिल्लो पटक भाजपाले क्लिन स्वीप गरेको गुजरातको २६ सिटमा यस पटक १ सिट गुमाएको छ । त्यस्तै, हरियाणाको १० मा ५ सिट मात्रै हात पारेको छ । अघिल्लो पटक राजस्थानको २५ मा २४ सिट भाजपाले जितेकामा यस पटक १४ मात्रै प्राप्त गरेको छ । कंग्रेसले ८ सिट ल्याएको छ ।हिन्दीभाषी राज्यहरूमा भाजपाले ५५ सिट गुमाएको छ । भाजपाका चर्चित नेताहरू तथा केन्द्रीय मन्त्री स्मृति इरानी, अजय मिश्र टेनी, महेन्द्रनाथ पाण्डे, कौशल किशोरले चुनाव हारेका छन् । अघिल्लो पटक अमेठीमा स्मृतिले राहुल गान्धीलाई हराएर लोकसभा पुगेकी थिइन् । यस पटक कंग्रेस उम्मेदवार किशोरी लालबाट हारेकी छन् । पश्चिम बंगालमा ममता बनर्जीको प्रभाव बढेको छ । त्यहाँ तृणमुल कंग्रेसले २९ सिट हात पार्दै छ । अघिल्लो पटक १८ सिट जितेको भाजपा ६ सिट गुमाउँदै छ । महाराष्ट्रमा पनि अघिल्लो पटकभन्दा भाजपालाई नोक्सान पुगेको छ । त्यहाँको ४८ सिटमा अघिल्लो पटक २३ सिटमा भाजपाले जितेको थियो । यस पटक ९ सिटमा खुम्चिएको छ । मध्यप्रदेश, हिमाचल र उत्तराखण्ड भने भाजपाले सबै सिट जितेको छ । त्यस्तै, ओडिसा र आन्ध्रप्रदेशमा राम्रो सफलता पाएको छ । चुनावको नतिजापछि प्रधानमन्त्री मोदीले दिल्लीस्थित भाजपा मुख्यालयमा कार्यकर्तालाई सम्बोधन गर्दै उनले एनडीए गठबन्धनप्रति लगातार तेस्रो पटक विश्वास दिएकामा मतदातालाई धन्यवाद व्यक्त गरेका छन् । उनले जनताको आकांक्षा पूरा गर्न नयाँ ऊर्जा र उमंगका साथ काम गर्ने बताएका छन् । भाजपा अध्यक्ष जेपी नड्डाले तेस्रो पटक एनडीएको सरकार बन्न थालेकामा कार्यकर्तालाई बधाई दिएका छन् । सरकार बनाउने गरी सिट नल्याए पनि विपक्षी गठबन्धन उत्साहित भएको छ । कंग्रेस नेता राहुल गान्धी, समाजवादी पार्टीका अखिलेश यादव र टीएमसीका ममता बनर्जीको प्रभाव चुनावमा देखिएको छ । २०१४ मा ४४ र २०१९ मा ५२ सिटमा खुम्चिएको कंग्रेसलाई राहुलले ९९ सिट दिलाएका छन् । उनी आफैंले केरलको वायनाड र उत्तर प्रदेशको रायबरेली दुई स्थानबाट चुनाव जितेका छन् । लगातार गरेको देश दौडाहा र पैदल यात्राहरूले केही हदसम्म परिणाम उनको पक्षमा आएको छ ।विपक्षी गठबन्धनले चुनाव सकिएलगत्तै २ सय ९५ सिट इन्डिया गठबन्धनले ल्याउने दाबी गरेका थिए । तर तृणमुल कंग्रेससहितको विपक्षी खेमाले २ सय ३३ सिट ल्याएको छ । तृणमुलले पश्चिम बंगालमा एक्लै चुनाव लडे पनि इन्डिया गठबन्धनमै रहेको भन्दै आएको छ । चुनावको नतिजा आउँदै गर्दा पत्रकार सम्मेलन गरेर राहुलले देशले मोदी र अमित शाहलाई नचाहेको सन्देश प्राप्त भएको टिप्पणी गरे । जनताले संविधान बचाउन लड्ने आफूले विश्वास गरेको र त्यहीअनुसार संविधान र लोकतन्त्र बचाउन जनताले भूमिका खेलेको उनले भनेका छन् । उनले इन्डिया गठबन्धनको बैठकबाट आगामी निर्णय लिइने बताए ।"
भारी बोक्ने भरियाको यही हो जिन्दगानी,"यस क्षेत्रमा भारी बोकेर गुजारा चलाइरहेका भरियाहरू अनेकन् सुखदुःखका अनुभूति सुनाउँछन् । काम पाए पनि स्वास्थ्य, सुरक्षा र पारिश्रमिकका विषयमा भने आफूहरूको असन्तुष्टि रहेको अर्का भरिया तीर्थबहादुर मगर बताउँछन् । लुक्लाबाट पर्यटकको भारी बोकेको दैनिक १८ सय ज्याला पाउने गरेको उनले बताए । तर खायो, बस्यो आधाउधी पनि जोगिन्न, मगरले थपे, यो बाटोमा खानबस्न धेरै महँगो छ । सकेसम्म खर्च कम गरेर जोगाउने प्रयास गर्छौं । लुक्ला विमानस्थलबाट करिब आठ दिन लगाएर पदयात्री आधार शिविरसम्म पुग्छन् । फर्किन थप ३ दिन गरी ११ दिनको राउन्ट ट्रिप हुन्छ । यस क्रममा विभिन्न ट्रेकिङ कम्पनीमार्फत आएका पर्यटकका भारी आफूहरूले बोक्ने मगरले बताए । यातायातको सुविधा नपुगेको यो क्षेत्रमा घोडा, खच्चड, जोक्पे तथा कहिलेकाहीं हेलिकोप्टरसमेत सरसामान ओसार्न लगाइने भए पनि पहिलो प्राथमिकतामा भने भरिया नै पर्ने गरेको खोटाङ जलेश्वरी घर भई खुम्बु क्षेत्रमा भारी बोक्दै आएका मेघराज तामाङले बताए । लुक्लाबाट नाम्चेसम्म पसलको सामान बोकेको प्रतिकिलो ५० रुपैयाँ पाइन्छ, तामाङले भने, एक जनाले ५० देखि ८० किलोसम्मको भारी बोक्छौं । पसल र घरायसी सामानभन्दा पर्यटकको झोला बोक्दा राम्रो कमाइ हुने उनले बताए । सिजन (चैतजेठ र असोजमंसिर) का बेला महिनामा ३० देखि ४० हजारसम्म कमाउने गरेको मेघराजले सुनाए । टुरिस्टको झोला बोक्दा दिनको दरले पारिश्रमिक पाइन्छ । घरायसी सामान बोक्दा त दुई दिनको बाटो पनि एक दिनमा हिँडेर छिटो फर्किनुपर्छ, उनले भने । पर्यटकले खुसी भएर टिप्स पनि दिने भएकाले उनीहरूको भारी बोक्न रुचाउने गरेको बताए । तर पर्यटकको झोला बोक्ने काम पाउन सजिलो छैन । धेरैजसो कम्पनीको सम्पर्कबाट आउने भएकाले उनीहरूका प्रायः आफ्नै भरिया हुन्छन् । जो पायो त्यहीले मौका पाउँदैन, मेघराज भन्छन् । बोक्ने सबै सामान सजिलो र सधैं नहुने बताउने अर्का भरिया भगतचन्द्र तामाङले यो काम निकै जोखिमपूर्ण रहेको गुनासो गरे । घुम्न आउनेहरू न्यानो कपडा, खानपान र अरू धेरै सुविधाका साथ आएका हुन्छन् । हामी त रुखोसुखो खाएर एक सरो लुगाको भरमा गह्रौं भारी बोकेर हिँड्नुपर्छ, उनी भन्छन्, कहिलेकाहीं त हिँड्दाहिँड्दै मौसम खराब भएर हिउँ पर्छ । छाडेर हिँड्न पनि भएन । घाम, पानी, हिउँ र चिसोतातो केही नभनी निरन्तर भारी बोक्नुपर्छ ।यस खण्डमा पदयात्रामा निस्किएका जति पर्यटक हुन्छन् त्यति भरिया हुने पथप्रदर्शक फु छितर शेर्पा बताउँछन् । प्रायः पर्यटकले झोला आफैं नबोक्ने भएकाले अत्यावश्यकीय सामानबाहेकको झोला भरियाले बोक्ने उनले बताए । लुक्लाबाट हरेक दिन उचाइमा जानुपर्ने भएकाले उनीहरूले बोक्न सक्दैनन्, यसकारण भरियाको सहारा लिन्छन्, उनले भने । यसबाहेक विभिन्न दैनिक उपभोग्य सामानदेखि निर्माण सामग्री ओसार्ने काममा पनि भरिया नै लगाइने नाम्चेका बासिन्दा कान्छा तामाङले बताए । थोरै सामान घोडाखच्चड र हेलीमा ल्याउन पनि मुस्किल हुन्छ । यसकारण चलेको रेटमा भरियालाई नै सामान बोकाउँछौं । यसो गर्दा सजिलो पनि हुन्छ, उनले भने, तर सिजनमा त भरिया पाउन पनि मुस्किल हुन्छ ।अनेकथरी भारी बोकेर ५ हजार मिटरभन्दा उचाइसम्म यात्रा गर्ने आफूहरूलाई काम गर्दागर्दै बानी परिसकेको सोलुकै ङकी शेर्पाले बताए । रित्तै हिँड्दा पनि पर्यटकले ८ दिन लगाउने उकालो बाटो हामी भारी बोकेर पनि ३४ दिनमा पुग्छौं । हामीलाई भारीमै हिँड्न बानी परिसक्यो । सोलुखुम्बु महाकुलुङका एक्कबहादुर कुलुङले कक्षा १२ को जाँच दिएपछि यो क्षेत्रमा पछिल्लो २ वर्षदेखि भरियाको काम गरिरहेको बताए । उनले महिनामा ४०५० हजारसम्म कमाइ गर्ने बताए । तेङबोचेको ओरालोमा भारी बिसाएर खाजा खाइरहेका कुलुङको साथमा सोलुखुम्बुकै भीमराज तामाङ पनि थिए । उनले पनि कक्षा १२ को जाँच दिएर यता आएको बताए । भरियाहरू ढाकर, भारी अड्याउन तोक्मा (सानो लठ्ठी), नाम्लो, सामान अड्याउन भाटा र कस्नलाई आवश्यक पर्ने डोरी आफैं व्यवस्था गर्छन् । सरासर हिँड्यो भने त हामी नाम्चेबाट ३ दिनमै बेस क्याम्प पुग्छौं, राजकुमार भन्छन्, तर सधैं बेस क्याम्प नै भने पुगिँदैन । बीचका गाउँ र बजारका लागि पनि सामानको भारी पाइन्छ ।उकालीओराली गर्दै, खोला, जंघार तर्दै अनेकथरी मान्छेको लहरोमा मिसिएर भारी बोकिरहेका सोलु क्षेत्रका भरियाका कारण यस क्षेत्रमा आवतजावत गर्ने पर्यटकलाई सहज त भएको छ नै सँगसँगै यस खण्डको जनजीवनलाई सजिलो बनाउन पनि टेवा पुगेको छ । आफूहरूको सुरक्षा र अधिकारका विषयमा भने ठूलो चुनौती रहेको भरिया भगतचन्द्र तामाङ बताउँछन् । भारी पायो बोकेर हिँड्यो । पैसा पायो मख्ख पर्यो । यस्तै छ हजुर के गर्ने, उनी भन्छन्, तर दुःखबिराम पर्दा एक सिजनमा कमाएको सबै उपचारमै सकिन्छ । हाम्राबारे बोल्न न हामी सक्छौं, न अरू बोलिलिन्छन् । सबै भगवान् भरोसा चलेको छ ।"
मोदीको गतिलाई चुनावी लगाम,"(नयाँदिल्ली)एक दशकदेखि सत्ताको नेतृत्व गर्दै आएका भारतीय प्रधानमन्त्री नरेन्द्र मोदीको शक्तिलाई लोकसभा चुनावको परिणामले लगाम लगाएको छ । मोदीको नेतृत्वमा भारतीय जनता पार्टी (भाजपा) ले लगातार दुई पटक बहुमत ल्याउन सफल भएका थिए । तर, यो चुनावमा भने मोदी र भाजपा नेताहरूले अपेक्षा गरेविपरीत परिणाम आएको छ । मोदीको लोकप्रियता र उनको फेस भ्यालु को बलमा पुनः ठूलो बहुमतका साथ सत्तामा रहिरहने भाजपाको योजना असफल देखिएको छ । भारतको तल्लो सदन लोकसभामा भाजपा बहुमतभन्दा ३२ सिट टाढा रहनुले २०२४ को चुनावमा मोदीको जादुले काम नगरेको पुष्टि भएको छ । पछिल्लो १० वर्षमा भारतमा जताततै मोदीमोदी ब्रान्डिङ गरिएको थियो । उनीमाथि धार्मिक ध्रुवीकरण तथा अल्पसंख्यक मुसलमानमाथि भेदभाव गरेको आरोप लाग्दै आएको थियो । तर त्यसका बाबजुद पनि उनको लोकप्रियता नघटेको सर्वेक्षणहरूले देखाएका थिए । समर्थकहरूले उनलाई वैश्विक राजनेता को पगडी भिराएका थिए । उनलाई साधारण मानिसभन्दा पनि अलौकिक क्षमता भएको व्यक्तिका रूपमा चिनाउन थालिएको थियो । मोदी स्वयंले चुनाव प्रचारका क्रममा आफूलाई परमात्माले विशेष जिम्मेवारी दिएर पठाएको अनुभव गरेको अभिव्यक्ति दिएर अन्यभन्दा आफूलाई फरक देखाउने कोसिस गरेका थिए । सरकार तथा भाजपाको सम्पूर्ण संयन्त्र पछिल्लो दस वर्ष मोदीको ब्रान्डिङ मा प्रशस्तै धन खर्चिंदै आएको थियो । नरेन्द्र मोदी द मैन, द टाइम्स पुस्तकका लेखक नीलाञ्जन मुखोपाध्याय २०२४ लोकसभा चुनावको परिणाम मोदीका लागि अहिलेसम्मको राजनीतिक करिअरमा पहिलो पर्सनल झट्का भएको बताउँछन् । कान्तिपुरसँगको कुराकानीमा उनले २०१९ मा लोकप्रियताको पिक प्वाइन्ट पुगेका मोदी त्यहाँबाट अब ओरालो यात्रामा झर्न थालेको टिप्पणी गरे । मोदीको ग्यारेन्टी को नाराले जनताको पूर्ण समर्थन नपाएकोबाट उनको लोकप्रियता र छवि कमजोर भएको पुष्टि भएको मुखोपाध्यायको बुझाइ छ । मोदी सन् २०१४ मा प्रधानमन्त्री भएयता कहिल्यै कमजोर देखिएनन् । २०१९ को लोकसभा चुनावले उनको लोकप्रियता अझै बढायो । उनको १० वर्षे कार्यकालमा मानवअधिकार, प्रेस तथा अभिव्यक्ति स्वतन्त्रताको सूचकांकमा भारत खस्किँदै गयो । विपक्षी दलका कैयौं शीर्ष नेताहरूलाई भ्रष्टाचारको आरोपमा जेल पठाइयो । विदेशी मिडियाहरूले मोदीको कार्यशैलीप्रति प्रश्न उठाउँदै समाचार र टिप्पणी लेखे पनि भारतीय मिडिया जगत मोदीका अगाडि नतमस्तक बन्दै आयो । मोदीमाथि प्रश्न उठाउने वा उनको आलोचना गर्ने साहस भारतको अधिकांश मिडियाले गुमाएको स्थिति छ । केन्द्रदेखि अधिकांश प्रदेशमा भाजपाले सरकार चलाइरहेका बेला मोदीको शक्ति क्षीण भएको छ । दैनिक ट्रिब्युनका पूर्वसम्पादक एवं राजनीतिक विश्लेषक राजकुमार सिंह चुनावी नतिजाले प्रधानमन्त्री मोदीको लोकप्रियतामा ह्रास आएको स्पष्ट सन्देश दिएको बताउँछन् । १० वर्षयता लोकप्रियताको उचाइमा पुगेका मोदीको लोकप्रियताको ग्राफ घटेको छ, उनले भने, चुनावी नतिजाले सबैभन्दा नोक्सान कसैलाई भएको छ भने त्यो मोदीको इमेजलाई नै हो । पार्टीले जित्दा सबै जस मोदीले लिँदै आएकामा पार्टीले कमजोर नतिजा ल्याउँदा पनि त्यसको जिम्मेवारी मोदीलाई नै जाने उनी बताउँछन् । मोदीको नेतृत्वमा पार्टीले दुई पटक राम्रो नतिजा ल्याएको र तेस्रो पटक खराब नतिजा ल्याएकाले उनले नैतिक जिम्मेवारी लिँदै प्रधानमन्त्रीका लागि अर्को नेतालाई अघि सार्दा राजनीतिक उचाइ बढ्ने उनले टिप्पणी गरे । तर, त्यस्तो सम्भावना मैले देख्दिनँ, मोदीले विकल्प दिने वा अर्को कसैले आफूलाई सार्ने स्थिति भाजपामा छैन, उनले भने, गठबन्धन दलहरूले दबाब बढाएको स्थितिमा भने भन्न सकिँदैन । भारतको ५ सय ४३ सदस्यीय लोकसभामा मोदी नेतृत्वको भाजपाले अघिल्लो दुई चुनाव (२०१४ र २०१९) मा एक्लैले बहुमत ल्याएको थियो । २०१४ मा २८२ सिट र २०१९ मा ३०३ सिट हात पारेको थियो । सरकार बनाउन चाहिने सामान्य बहुमत २ सय ७२ सिट हो । भाजपा नेतृत्वको राष्ट्रिय जनतान्त्रिक गठबन्धन (एनडीए) को २०१४ मा ३३६ र २०१९ मा ३५२ सिट आएको थियो । लगातार दुई वटा चुनावमा पाएको मतबाट हौसिएका मोदीले यस पटक चुनावी नतिजाको लक्ष्य बढाएका थिए । भाजपा एक्लैले ३७० र एनडीएले ४०० सिट ल्याउने उनले लक्ष्य लिएका थिए । मोदीको अबकी बार चार सय पार को नाराले भाजपामा सिंगो कार्यकर्ता पंक्तिलाई उत्साहित गरेको थियो । मोदीले उच्च महत्त्वाकांक्षा र जितको आत्मविश्वास देखाएका थिए । तर मोदी तथा भाजपाले पोलिटिक्स टिम गेम हो भन्ने अवधारणाबाट हटेर एउटै खेलाडीलाई हरेक पटक खेल जितेर ल्याउने जिम्मेवारी दिँदा परिणाम सोचेजस्तो नआएको सिंह बताउँछन् । मतगणनालगत्तै आएको आधा दर्जन बढी एग्जिट पोलहरूले मोदीले भनेजस्तै एनडीए गठबन्धनले ३५० देखि ४०० सिट ल्याएको दाबी गरेका थिए । तर, नतिजामा भने भाजपा निकै खुम्चिएको छ । अघिल्ला दुई चुनावको तुलनामा यस पटक अझ बढी मतले मोदीले ह्याट्रिक गर्ने दाबीविपरीत भाजपाले सरकार बनाउन चाहिने सामान्य बहुमत पनि ल्याउन सकेन । भाजपाको सरकार गठबन्धनका पार्टनर दलहरूमा निर्भर हुने स्थिति छ । आगामी दिनमा भाजपा बिहारका नेता नितिश कुमारको जनता दल युनाइटेड तथा आन्ध्र प्रदेशका चन्द्रबाबु नायडुको तेलुगु देशम पार्टीमाथि निर्भर रहनुपर्ने स्थिति आएको विश्लेषक सिंहले बताए ।१९५० सेप्टेम्बर १७ मा गुजरातको सामान्य परिवारमा जन्मिएका नरेन्द्र मोदी युवा अवस्थाबाटै राष्ट्रिय स्वयं सेवक संघ (आरएसएस) को छत्रछायामा हुर्केका हुन् । उनी आरएसएसको कुशल र सक्रिय कार्यकर्ता मानिन्छन् । उनलाई प्रधानमन्त्रीको कुर्सी दिलाउनेमा पनि आरएसएसकै हस्तक्षेपकारी भूमिकाले काम गरेको थियो । प्रधानमन्त्री भएपछि आरएसएसका मुद्दाहरूलाई उनले कार्यान्वयनमा ल्याउन प्रयाससमेत गर्दै आएका छन् । लोकलुभावन भाषा र आक्रामक वक्ताका रूपमा चिनिएका मोदीलाई आरएसएसले सन् १९८७ मा भाजपासँग जोडाइदिएको थियो । भाजपामा जोडिएको १३ वर्षमै उनी गुजरातको मुख्यमन्त्री भए । २००१ मा गुजरातमा आएको ठूलो भूकम्पमा २० हजार मानिसले ज्यान गुमाएका थिए । त्यसलगत्तै तत्कालीन मुख्यमन्त्री केसुभाइ पटेलले राजीनामा गरेपछि पार्टीले मोदीलाई मुख्यमन्त्री बनाएको थियो । गुजरातको मुख्यमन्त्री भएयता उनी सत्ता र शक्तिबाट टाढा हुनुपरेको छैन । २००१ देखि २०१४ सम्म उनी मुख्यमन्त्री रहे । २०१४ मा देशको प्रधानमन्त्री भए । मोदी गुजरातको मुख्यमन्त्री रहेका बेलामा फेब्रुअरी २००२ मा ठूलो धार्मिक हिंसा भएको थियो । गोधरामा भएको दंगामा एक हजारभन्दा बढी मानिसहरू मारिएका थिए । मोदीमाथि देशभित्र र बाहिरबाट मुस्लिम समुदायलाई सुरक्षा प्रदान नगरेको गम्भीर आरोप थियो । यद्यपि मोदीले उक्त आरोपको अदालतबाट मुक्ति पाइसकेका छन् । तर, देशभित्र र बाहिर त्यो घटनालाई लिएर उनीमाथि अहिलेसम्म प्रश्न उठ्दै आएका छन् । गोदरा हिंसाका बखत केन्द्रमा पनि भाजपाको सरकार थियो । प्रधानमन्त्री थिए, अटलबिहारी वाजपेयी । मुसलमानहरूलाई सुरक्षा प्रदान गर्न नसकेको र मुख्यमन्त्रीले पक्षपातपूर्ण व्यवहार गरेको आरोपमा देशभित्र विपक्षी पार्टी र अन्तर्राष्ट्रिय जगत्बाट मोदीमाथि प्रश्न उठाइएको थियो । विपक्षी पार्टीबाट र अन्तर्राष्ट्रिय जगत्बाट पनि मोदीको राजीनामाको माग बढेको थियो । सरकारमा रहेका सहयोगी दलहरूले पनि मोदीको राजीनामा मागिसकेका थिए । ती सबै परिस्थितिमा वाजपेयी पनि मोदीले राजीनामा दिनुपर्ने पक्षमा पुगेका थिए । वाजपेयीले सार्वजनिक रूपमै मोदीलाई राजधर्म निर्वाह गर्न सुझाएर आफ्नो असन्तुष्टि जाहेर गरिसकेका थिए । तर, वाजपेयी सरकारका उपप्रधान तथा गृहमन्त्री रहेका आडवाणी मोदीले राजीनामा दिनु नपर्ने पक्षमा उभिए । जसका कारण आफूमाथि आएको राजनीतिक संकटबाट मोदी जोगिन सफल भए । उक्त घटनाका कारण अमेरिकाले २००५ मा उनलाई भिसा दिन इन्कार गरेको थियो । भाजपाको राजनीतिमा आडवाणी मोदीका गुरु मानिन्थे । आडवाणीले १९९० मा गरेको सोमनाथदेखि अयोध्यासम्मको रथयात्रामा मोदी सक्रिय कार्यकर्ताका रूपमा सहभागी थिए । तर, जसले राजनीतिमा स्थापित गर्दै लग्यो, राजनीतिक जीवन दान दिलायो तिनै गुरुलाई पछि पार्दै मोदी २०१४ मा भाजपाबाट प्रधानमन्त्रीको उम्मेदवार बन्न पुगे । सन् १९८० मा वाजपेयी र आडवाणीलगायतका नेताले भाजपाको स्थापना गरेका थिए । वाजपेयीपछि पार्टीमा प्रधानमन्त्रीका लागि स्वाभाविक दावेदार आडवाणी थिए । तर, २०१३ मा आडवाणीको प्रतिस्पर्धीका रूपमा मोदीले आफूलाई उभ्याए । २०१४ मा केन्द्रमा कांग्रेस नेतृत्वको संयुक्त प्रगतिशील गठबन्धन (यूपीए) को सरकार थियो । मनमोहन सिंह लगातार दोस्रो कार्यकाल प्रधानमन्त्री थिए । दोस्रो कार्यकालको उत्तरार्द्धमा सरकारको भ्रष्टाचारका मामिलाहरू एकपछि अर्को गरी बाहिर आइरहेका थिए । सामाजिक अभियन्ता अन्ना हजारेले यूपीए सरकारविरुद्ध थालेको भ्रष्टाचारविरोधी आन्दोलन चरममा थियो । त्यसले सरकारविरोधी माहोल निकै बनाएको थियो । खासमा त्यो भाजपाका लागि चुनाव जित्ने आधार बनेको थियो । वाजपेयीको नेतृत्वमा २००४ को चुनाव हारेपछि १० वर्षपछि पुनः भाजपाले अवसर पाउने वातावरण बनेको थियो । आडवाणीका अगाडि प्रधानमन्त्री बन्ने अवसर आएको थियो । तर, मोदीमा बढेको महत्त्वाकांक्षा तथा आरएसएसको हस्तक्षेपले २०१४ को चुनावमा पार्टीले मोदीलाई प्रमुख प्रचारक र प्रधानमन्त्री उम्मेदवारका रूपमा अघि सार्यो । आडवाणी, मुरली मनोहर जोशी, सुषमा स्वराज, राजनाथ सिंहजस्ता मोदीभन्दा अगाडिका नेताहरू किनारामा पुगे । मोदीको नेतृत्वमा भाजपाले राम्रो परिणाम ल्याउन सफल भयो । त्यही बेलादेखि मोदी राष्ट्रिय राजनीतिमा बलियोसँग स्थापित भए । चुनावबाट कमजोर भएको विपक्षीलाई थप कमजोर बनाउन दल फुटाउने, भ्रष्टाचारको मुद्दा लगाउने र थुन्नेजस्ता काम मोदी नेतृत्वको सरकार र भाजपाले गर्दै आएको छ । विपक्षीलाई मुद्दा लगाउन सरकारी जाँच एजेन्सीहरू प्रवर्तन निर्देशनालय र सीआईबीको दुरुपयोगको आरोप उनीमाथि लाग्दै आएको छ । अर्कोतिर, पार्टीभित्र पनि आफूभन्दा वरिष्ठ तथा समकालीन नेताहरूलाई किनारा लगाउँदै उनले आफूलाई विकल्परहित नेताका रूपमा उभ्याएका छन् । पछिल्लो १० वर्षमा पार्टीभित्र वा सरकारमा मोदीलाई चुनौती दिन सक्ने र उनीसँग मतान्तर गर्न सक्ने हैसियतमा कुनै पनि नेता देखिएका छैनन् । सरकार र पार्टी दुवै मोदीले चाहेअनुसार चल्दै आएको छ । तर, अब त्यस्तो स्थितिमा बदलाव आउन सक्ने ट्रिब्युनका पूर्वसम्पादक सिंहको बुझाइ छ । पछिल्लो १० वर्ष सबै शक्ति आफूमा केन्द्रित गरी मोदी जसरी सरकार वा पार्टीमा हाबी भए, अब त्यस्तो चल्दैन । गठबन्धनका दलहरूको सर्तका अगाडि मोदी आफ्नो रवैया फेर्न बाध्य हुन सक्छन्, कान्तिपुरसँग उनले भने, आफूसँग सहज बहुमत नभएपछि प्रधानमन्त्रीले चाहेजस्तो सबै कुरा सहज हुँदैन । लेखक तथा विश्लेषक मुखोपाध्याय मोदीमा एक्लै निर्णय लिने स्वभाव हाबी रहेको बताउँछन् । मुख्यमन्त्री हुँदा होस् वा प्रधानमन्त्री हुँदा उनको कार्यशैली निरकुंश देखिँदै आएको छ, उनले भने, तर, अब उनको त्यही तरिकाले चल्न सम्भव हुन्न । गठबन्धनको सरकारमा जे पनि एक्लै गर्ने तरिकालाई उनले सजिलो हुने छैन । अब नयाँ भारतसँगै नयाँ मोदीको रूप पनि देखिनेछ । प्रधानमन्त्री रहँदा पनि मोदीले आफूलाई कट्टर हिन्दुवादीकै रूपमा चिनाउँदै आएका छन् । यस पटकको चुनावमा पनि हिन्दु मतदातालाई भाजपाको पक्षमा ध्रुवीकृत गर्न मुसलमानविरोधी भाषण गर्नबाट उनी चुकेनन् । त्यसको फाइदा भाजपालाई भन्दा विपक्षीलाई पुगेको छ । उत्तरप्रदेश, बिहार, पश्चिम बंगालजस्ता राज्यमा मुसलमान भोट एकत्रित भएर एकै ठाउँमा गएको देखिएको छ । हिन्दुहरू लिवरल हुन्छन् । १०१५ प्रतिशत हिन्दु मतदाता मात्रै पोलराइज हुन्छन् । अधिकांश बाँडिन्छन्, सिंहले भने, मुस्लिम भोट भाजपालाई त्यसै पनि जाँदैनथ्यो । तर, अघिल्लो चुनावहरूमा क्षेत्रीय र राष्ट्रिय दलका नाममा मुस्लिम भोट बाँडिन्थ्यो । यस पटक विपक्षी पनि एक भएको स्थिति तथा नभएको स्थानमा पनि जित्न सक्ने उम्मेदवारलाई मुस्लिम भोट गएको देखिन्छ । त्यसको प्रत्यक्ष लाभ इन्डिया गठबन्धनले पाएको छ । खासगरी उत्तर प्रदेशको नतिजा भाजपाले अपेक्षा गरेभन्दा निकै कमजोर देखिएको छ । भाजपाको अबकी बार चार सय पार को नारा प्रत्युपादक भएको देखिन्छ । भाजपाका कतिपय नेताले चार सय सिट पाएको खण्डमा संविधान संशोधन गर्ने भाषण गरे । त्यसलाई विपक्षी दलले भाजपाले संविधान संशोधन गरी दलित तथा सीमान्तकृतलाई दिइएको आरक्षणको व्यवस्था हटाउने भन्दै प्रचारप्रसार गरे । जसका कारण भाजपाले उक्त समुदायको मत पाउन सकेन । तर विपक्षी खेमामा पूर्ण एकता हुन नसक्नुले भाजपालाई केही लाभ भने पुगेको छ । नितिश कुमारले विपक्षी गठबन्धन नछाडेको भए नतिजा अर्कै हुन सक्ने विश्लेषण पनि छ । अघिल्ला चुनावहरूमा गरेका प्रतिबद्धता पूरा नगर्नु, किसान आन्दोलनलाई बेवास्ता गर्नु, सेनामा अल्पकालीन अवधिका लागि अग्निवीर योजना ल्याउनु, इलेक्टोरल बन्डको खुलासा तथा विपक्षी नेताहरूलाई निसानामा पार्ने र नियन्त्रणमा लिने कदमलाई मोदीले चाहेजस्तो परिणाम नआउनुका मुख्य कारण भएको सिंहले बताए ।"
संवैधानिक परिषदमा शक्ति सन्तुलन कायम राख,"प्रधानन्यायाधीश र विभिन्न संवैधानिक निकायका प्रमुख एवं पदाधिकारी नियुक्तिको सिफारिस गर्ने संवैधानिक परिषद्मा कार्यपालिका प्रमुखलाई निर्णायक बनाउने गरी ऐन संशोधन कार्य आखिरी चरणमा पुगेको छ । संसदीय समितिबाट सर्वसम्मत पारित भएर प्रतिनिधिसभामा प्रस्तुत भइसकेको विधेयकमा परिषद्को निर्णय प्रधानमन्त्रीको सहमतिमा मात्र हुन सक्ने प्रावधान छ, जुन शक्ति पृथकीकरणको सिद्धान्तविपरीत छ । सदनले विधेयकमा पुनर्विचार नगर्ने हो भने परिषद् सरकारको शासकीय नियन्त्रणभित्र पुग्नेछ । परिषद्बाट हुने नियुक्तिको सिफारिस प्रक्रिया थप विकृत बन्नेछ र संवैधानिक निकायहरू कमजोर हुनेछन् । प्रधानन्यायाधीश र संवैधानिक निकायका प्रमुख एवं पदाधिकारी नियुक्तिको सिफारिस गर्ने जिम्मेवारी रहेको संवैधानिक परिषद्मा प्रधानमन्त्री अध्यक्ष हुने संवैधानिक व्यवस्था छ । प्रधानन्यायाधीश, राष्ट्रिय सभा अध्यक्ष, प्रतिनिधिसभाका सभामुख, उपसभामुख र विपक्षी दलका नेता सदस्य हुन्छन् । प्रधानन्यायाधीशबाहेक सबै राजनीतिक व्यक्तिहरू हुन् । राजनीतिक व्यक्ति भए पनि कार्यपालिका, व्यवस्थापिका जस्ता राज्यका महत्त्वपूर्ण निकायको नेतृत्वमा रहेका कारण जिम्मेवारपूर्ण रूपमा प्रस्तुत हुने र विवेकसम्मत निर्णय लिने विश्वासमा यस्तो संरचना बनाइएको हो । २०४७ सालबाट संवैधानिक परिषद्को अभ्यास सुरु भएयता नै लगभग यस्तै संरचना छ । तर संवैधानिक निकायमा सर्वसम्मत हुन सक्ने सक्षम व्यक्ति नियुक्ति गर्नुपर्ने कानुनी व्यवस्थाको मर्मविपरीत राजनीतिक दलहरूले भागबन्डा मिलाएर सर्वसम्मत निर्णय गर्ने अभ्यास पछ्याउँदै आएका छन् । यसले गर्दा संवैधानिक निकायहरूमा सक्षमले भन्दा राजनीतिक दलनिकट व्यक्तिहरूले बढी नियुक्ति पाउँदै आएका छन् । त्यही कारण संवैधानिक आयोगहरूकै कामकारबाही फितलो हुँदै गएको छ । राजनीतिक दलहरूप्रति उत्तरदायी रहने पदाधिकारीको बाहुल्यका कारण कतिपय संवैधानिक आयोग कार्यपालिकाको भूमिकामाथि प्रश्न उठाउन पनि नसक्ने अवस्थामा देखिन्छन् । जबकि यस्ता संवैधानिक निकायहरू क्षेत्राधिकारका विषयमा अनुगमन एवं निगरानी गर्दै सरकारलाई रायसुझाव दिने, मार्गनिर्देशन गर्नर् ेस्वतन्त्र र स्वायत्त कार्यप्रकृतिका हुन् । प्रधानन्यायाधीशको पद रिक्त भएको अवस्थामा प्रधानन्यायाधीशको नियुक्ति सिफारिस गर्दा कानुनमन्त्री सदस्य रहन्छन् । अध्यक्ष र कम्तीमा चार सदस्य उपस्थिति भए मात्र गणपूरक मानिने र सर्वसम्मतमा निर्णय गर्नुपर्ने व्यवस्था संवैधानिक परिषद्सम्बन्धी ऐनमा छ । पहिलो बैठकमा सर्वसम्मतले निर्णय हुन नसके अर्को बैठक बोलाउनुपर्ने, त्यस्तो बैठकमा पनि सहमति नभए बहुमतबाट निर्णय गर्नुपर्ने प्रावधान छ । सर्वसम्मतमा जोड गर्नुको अर्थ सबैलाई मान्य हुने व्यक्ति संवैधानिक आयोगमा पुगून् भन्ने हो । तर यही प्रक्रियाका कारण आफूअनुकूल व्यक्तिलाई नियुक्ति दिलाउन सकस पर्न थालेपछि सत्तारूढ दलले ऐन नै संशोधनको प्रयास पटकपटक गर्दै आएको छ । अहिले प्रतिनिधिसभामा पेस गरिएको ऐन संशोधन विधेयकमा अध्यक्ष र तत्काल बहाल रहेका कम्तीमा ५० प्रतिशत सदस्य उपस्थित भए गणपूरक संख्या मानिने प्रावधान छ । बैठकमा सर्वसम्मतिबाट निर्णय हुन नसके अध्यक्ष र तत्काल बहाल रहेका कम्तीमा ५० प्रतिशत सदस्यको बहुमतबाट निर्णय गरिने व्यवस्था गरिएको छ । यसले अध्यक्षको सहमतिलाई अनिवार्य गरेको छ । अर्कातिर गणपूरकको संख्या घट्नेछ र पहिलो बैठकबाट बहुमतबाट निर्णय हुन सक्ने भयो । यसअघि सत्तारूढ दललाई गणपूरक संख्या पुर्याउन र बहुमत जुटाउन सकस परेपछि अध्यादेशबाटै ऐन संशोधनसमेत गराइएको थियो । केपी शर्मा ओली प्रधानमन्त्री भएका बेला अध्यादेश ल्याएर ०७७ मंसिर ३० मा ३२ र ०७८ वैशाखमा २० गरी ५२ जनालाई विभिन्न संवैधानिक निकायमा नियुक्तिको सिफारिस गरिएको थियो । प्रतिनिधिसभा विघटनका बेला परेकाले संसदीय सुनुवाइबिनै उनीहरूको सोझै नियुक्ति भएको थियो । त्यतिबेलाको सिफारिस र नियुक्तिको निर्णयविरुद्ध परेका मुद्दा सर्वोच्च अदालतको संवैधानिक इजलासमा अझै विचाराधीन छन् । ओलीले अध्यादेश ल्याउँदा चर्को विरोध गरेको कांग्रेसका सभापति शेरबहादुर देउवा प्रधानमन्त्री भएपछि तिनै प्रावधान राखेर फेरि अध्यादेश जारी गरिएको थियो । अहिले प्रतिनिधिसभामा विचाराधीन विधेयक भने प्रधानमन्त्री पुष्पकमल दाहालकै पालामा ०७९ फागुन १२ मा दर्ता गरिएको थियो । प्रधानमन्त्री दाहालले २०७९ चैत ५ मा प्रतिनिधिसभामा प्रस्तुत गरेपछि विधेयकलाई छलफल गरेर राज्य व्यवस्था तथा सुशासन समितिमा पठाइएको थियो । सबै राजनीतिक दलको स्वार्थ मिलेका कारण संसदीय समितिमा विधेयक सर्वसम्मतले पारित भयो । सदनबाट पनि विधेयक हुबहु पारित भयो भने संवैधानिक आयोगहरूको मानमर्दन हुने अवस्था निम्तिनेछ । राजकीय र शासकीय शक्ति सन्तुलन गर्दै सुशासन कायम राख्ने ध्येयका साथ संवैधानिक निकायहरू व्यवस्था गरिएका हुन् । संवैधानिक निकायहरू कमजोर भए कार्यकारिणी निकायहरू स्वेच्छाचारी बन्न सक्छन् । त्यसैले सरकार र राजनीतिक दलहरूको ध्यान संवैधानिक निकायहरू सुदृढ बनाउनेतर्फ हुनुपर्छ । त्यसका लागि संवैधानिक निकायमा प्रमुख र पदाधिकारी सिफारिस गर्ने संवैधानिक परिषद्मै सुधारको खाँचो छ । राजनीतिक व्यक्तिहरूको बाहुल्य रहने होइन, निष्पक्ष एवं पारदर्शी प्रक्रियाबाट योग्य र सक्षमलाई सिफारिस गर्न सक्ने व्यक्तिहरू रहने गरी परिषद्कै पुनःसंरचना आवश्यक भइरहेको छ । त्यसका लागि संविधानकै संशोधन जरुरी छ । तत्काललाई संवैधानिक र कानुन मूल्यमान्यताविपरीत रहेका प्रावधान संशोधन गरेर मात्र संवैधानिक परिषद्सम्बन्धी विधेयक संसद्ले पारित गर्नुपर्छ । प्रधानमन्त्रीलाई विशेषाधिकार हुने गरी कानुन संशोधन गरिनु हुँदैन । अध्यक्षता प्रधानमन्त्रीले गरे पनि परिषद्मा रहेका सबैको निर्णयाधिकार समान हुनुपर्छ ।"
सडक ठूलो पार्ने कि सडकपेटी ?,"काठमाडौं महानगरका प्रमुख बालेन शाह र सडक विभागको रस्साकसीले सामाजिक सञ्जाल तातेको छ । सँगै न्युरोडमा सडक फराकिलो चाहिन्छ कि सडकपेटी भन्ने बहस पनि चलिरहेको छ । न्युरोड पुग्दा भोगिने समस्यालाई महसुस गर्दा भने सडकपेटी आवश्यक छ, सडकपेटीलाई ठूलो पार्नु जरुरी छ । चौडा सडकपेटीको चाहना आम नागरिकको पनि हो सायद । महानगरले त्यसैको सम्बोधन गर्न खोजेको थियो । तर अहिले महानगर पछाडि हटेको र सडक विभाग अगाडि बढेको अवस्था छ । रामकृष्ण बराल, जोरपाटी, काठमाडौं"
'न्युरोडमा सडकपेटी फराकिलो बनाउने कि सडक ? महानगर र सरकारको रस्साकसी समाचारमा  बाट लिइएका केही टिप्पणी :,"जनताको करले एउटाले भत्काउने, अर्कोले बनाउने गर्दै राष्ट्रको ढुकुटी सक्ने अनि गरिब जनता भोकै मर्ने । तिलक राना"
बजेट प्राथमिकताका क्षेत्र,"राजनीतिक रूपमा आज हामी जटिल परिस्थितिमा छौं । वर्तमान सरकार बनेदेखि देशमा सुशासन, पारदर्शिता र विधिको शासन हराएको छ । संसदीय परम्परामाथि पटकपटक संसद्भित्रै र संसद्बाहिर प्रहार हुन थालेको छ । एउटै कानुन पनि कसैलाई लाग्ने र कसैलाई नलाग्ने भएको छ । प्रेस स्वतन्त्रताको घाँटी निमोठ्ने काम भएको छ । हिजो देशलाई अप्ठेरो परेका बेलामा मिलेका शक्तिहरू पनि अहिले टाढाटाढा हुँदै छन् । सत्तामा बसेर सरकार चलाउनेको भन्दा बाहिर बसेर सरकार चलाउनेको दबदबा छ । लोकतन्त्रमा ठूलो दलले शासन गर्ने मान्यताबाट हामी पर जाँदै छौं । सत्तामा जान र रहिरहन बार्गेनिङ त सामान्य नै भइसक्यो । प्रदेश सरकारहरूको स्थिति अझ बेहाल छ । सोह्रौं पञ्चवर्षीय योजनाको आधार वर्षका रूपमा नीति तथा कार्यक्रमअनुरूप सरकारले आर्थिक वर्ष २०८१८२ का लागि १८ खर्ब ६० अर्बभन्दा बढीको बजेट संसद्समक्ष प्रस्तुत गरेको छ । बजेटले धेरै ठूलो उथलपुथल ल्याउने कार्यक्रम देखाएको छैन । करका दरहरूमा एकाध अवस्थामा बाहेक परिवर्तन गरिएका छैनन् । कम्युनिस्टहरू वितरणको मात्रै कुरा गर्छन् भन्ने मान्यताबाट पनि यो बजेट पर छ । वितरणका ठूला कार्यक्रम बजेटमा छैनन् । पुराना कार्यक्रमको निरन्तरता, हामीले वर्षौंदेखि बिगारेको अर्थतन्त्रको बोझले यो बजेट थिचिएको छ । हिजोका दिनमा स्रोतको सुनिश्चितता नभई राखिएको खुद्रे आयोजना, अनियन्त्रित चालु खर्च र ऋणको साँवाब्याज तिर्न ऋण लिनुपर्ने अवस्थाले बजेटलाई थचक्कै बसालेको छ । हरेक वर्ष चालु खर्च र पुँजीगत खर्चको अनुपात बढ्दो छ, आन्तरिक ऋणको भार थपिँदो छ । बजेटको आकार थोरै बढेको देखिए पनि विगत ६ वर्षमा त्यसो हुन सकेको देखिन्न । यसको कारण हाम्रो राजस्वका आधार बढ्न नसक्नु र खर्च गर्ने क्षमता बढ्न नसक्नु हो । आर्थिक वर्ष २०७६७७ मा बजेटको आकार १५ खर्ब ३२ अर्ब थियो, जुन २०८१८२ सम्म आइपुग्दा १८ खर्ब ६० अर्ब मात्र पुगेको छ र यसमा पनि बजेटको आकार ठूलो भयो भन्ने गुनासो छ । नेपालको बजेटको आकार वार्षिक २ खर्ब रुपैयाँ बढ्नैपर्छ र सोहीअनुरूप राजस्व र अन्य स्रोतको पनि व्यवस्था हुनु जरुरी छ । तर चालु खर्चमाथिको दबाब र राजस्व वृद्धिको आधार नहुँदा हाम्रो अर्थतन्त्र खुम्चिँदो छ । आम्दानीभन्दा खर्चमा मात्रै ध्यान दिँदा र सजिलो स्रोतका रूपमा आन्तरिक ऋणको अत्यधिक प्रयोगले अर्थतन्त्र थला पर्दै छ । अझ बजारमा तरलतामा चाप परेका बेला झन्डै १० प्रतिशत ब्याजदरको हाराहारीमा आन्तरिक ऋण उठाउनुपर्दा त ब्याजले सरकारको ढाड सेक्ने नै भयो । तसर्थ अबका बजेटका कार्यक्रम आम्दानीका स्रोत बढाउनेमा हुनुपर्छ । प्रस्तुत बजेटले न आगामी सोह्रौं पञ्चवर्षीय योजनाको जग राख्न मद्दत गर्छ न त विकासको गति समात्न । सरकारले राजनीतिक अस्थिरताले गर्दा नयाँ योजनामा ध्यान दिन नसकेको स्पष्ट देखिन्छ । आखिर बजेटले के गर्नुपर्ने थियो त ? पहिलो, सरकारले आफ्नो प्राथमिकता तोक्न सकेन । हामी अहिले कहाँ छौं र हाम्रो तत्कालीन, मध्यमकालीन र दीर्घकालीन आवश्यकता के हो भन्ने सकारले बुझ्न सकेन । पाँच आधार भनेर प्राथमिकतादेखि रूपान्तरणसम्म भनिए पनि कार्यक्रमहरूले ती कुरा पुष्टि गर्न सकेनन् । दोस्रो, हिजो असफल भएका कार्यक्रम बिनाकुनै तयारी फेरि जस्ताको तस्तै लिएर आयो । तेस्रो, समस्या नीतिमा होइन क्षमतामा हो भन्ने बुझ्न नसकी क्षमता अभिवृद्धि गर्ने कार्यक्रम बजेटमा आउन सकेन । १ जसले जति कृषि, पर्यटन वा रोजगारी भनेर कराए पनि हाम्रो पहिलो प्राथमिकता पूर्वाधार हुनुपर्छ । पूर्वाधार विकास गर्न सके कृषि, पर्यटन वा अरू उत्पादन र सेवाका क्षेत्र आफैं क्रियाशील हुन्छन् । ठूला सडक लगायतका पूर्वाधारमा निजी क्षेत्रको सहभागिता ढिला भएन र ? किन हामी हाम्रो निजी क्षेत्रलाई विश्वासमा लिन सक्दैनौं ? सुरु भएका पूर्वाधारका आयोजना किन समयमै सकिन्नन् ? किन लागत बढ्छ ? जिम्मेवारी कसले लिने ? खोइ भोलिका दिनका लागि त्यसको समाधान ? पूर्वाधारमा धेरै ठूलो रकम विनियोजन गरियो, यो राम्रो पक्ष हो । यो बजेटले पुराना अधुरा आयोजना पूरा गर्न मद्दत गरे पनि नयाँ आयोजना आउन नसक्दा हामी फेरि पछाडि पर्नेछौं । रोजगारी सिर्जना आफैंमा कुनै कार्यक्रम होइन बरु अरू सफल कार्यक्रमको फल हो भन्ने हाम्रा नीतिनिर्माताले कहिल्यै बुझेनन् । तसर्थ रोजगारी शब्दमा प्रत्यक्ष अल्झनुभन्दा कहाँबाट रोजगारी बढ्छ, हेरौं । त्यसका लागि पनि पूर्वाधार निर्माण नै मुख्य हो । २ पूर्वाधारपछिको दोस्रो प्राथमिकता क्षमता विकास हो । मानव क्षमता, कृषि उत्पादन क्षमतामा मात्र नभई सेवा क्षेत्रमा क्षमता विकासमा खर्च गरौं । युवालाई स्टार्टअप भनेर हरेक वर्ष हल्ला गर्ने तर लगानी गर्न नीतिसमेत बनाउन वर्षौं लागेपछि के हुन्छ ? शिक्षा क्षेत्रमा सरकारले विनियोजन गरेको रकम सदुपयोग हुनेमा सधैं शंका छ । यो क्षेत्रमा रकम पर्याप्त भए पनि अबको शिक्षा प्राविधिक बढी र देशभित्रै खपत हुने रोजगारी सिर्जना गर्न उपयोग हुने गरी खर्च गर्नुपर्छ । नत्र आज अदक्ष कामदार र विद्यार्थीका रूपमा मात्रै नभई प्रोफेसनल युवाले समेत देश छाड्न थालेका छन् । यही स्थिति रह््यो भने अबको पाँच वर्षमा के होला ? देशमा काम गर्ने कोही हुँदैनन् । ३ पुराना नियमकानुनको परिमार्जन अर्को प्राथमिकता बन्नुपर्छ । संसार गतिशील छ, प्रविधिले दुनियाँलाई धेरै पर लगिसक्यो, हामी भने पुरानै नियम र कानुनमा छौं । हजारौं युवाको स्वरोजगारीको माध्यम सामाजिक सञ्जाललाई अवरोध गर्छौं । पुराना नियम वा करका कानुन देखाएर व्यवसायी तर्साउँछौं । सरकारमा हुँदा र नहुँदा एउटै व्यवसायीका बारेमा दुईवटा कुरा गर्छौं र फेरि लगानी सम्मेलन गर्छौं । योभन्दा मूर्खता अरू केही हुन सक्छ ? खै यस्ता कुरा सम्बोधन गर्ने योजना ? सधैं व्यवसायी तर्साएर देश विकास हुन्छ ? एउटा लगानी सम्मेलन गर्न कैयौं कानुनहरू अध्यादेशमार्फत संशोधन गर्नुपर्ने देशलाई कसले विश्वास गर्न सक्छ ? ४ कृषि, नीति तथा कार्यक्रममा आएको कृषि लगानी दशकको अवधारणा आफैंमा राम्रो छ । कृषि क्षेत्रमा गर्नुपर्ने नीतिगत कुरा धेरै छन् । जग्गाको अहिलेको हदबन्दीले कृषि क्षेत्रलाई व्यवसायीकरण गर्न सकिन्न र उपभोगमुखी कृषिले अब हामीलाई पुग्दैन । कृषिको विकास बीउको आत्मनिर्भरता, सिँचाइ र आयात प्रतिस्थापनबाट सुरु हुन्छ र गर्नुपर्छ । समयमा मलमात्रै पाउन सके पनि कृषिको उत्पादकत्व बढाउन सकिन्छ । यो बजेटले कृषि लगानी दशकलाई सार्थक बनाउन जग बसाउनु जरुरी छ । बीउ, मलको उपलब्धता र आफ्नो उत्पादन बिक्रीका लागि विदेशी उत्पादनको आयातलाई निरुत्साहित गर्नु तत्कालीन आवश्यकता हो । बीउमा आत्मनिर्भरता मध्यमकालीन र सिँचाइ तथा जग्गाको हदबन्दी जस्ता कार्यक्रम दीर्घकालीन आवश्यकता हुन् । यति गर्न सके बजार आफैंले आपूर्ति शृंखला र मूल्य शृंखलाको विकास गर्छ । कृषि क्षेत्रमा दिइने अनुदान उत्पादनमा मात्रै र उत्पादकलाई दिइनुपर्छ । ५ वित्तीय र बैंकिङ क्षेत्र तुलनात्मक रूपमा सबल छन् तर बैंकहरू कुनै जोखिम लिन तयार छैनन् । कर्जामा स्थिर ब्याजदर प्रणाली लागू गर्न ढिला भइसक्यो । अर्को चरणको सुधार कार्यक्रमका बारेमा बजेटमा उल्लेख हुनु सकारात्मक छ, त्यसलाई कार्यान्वयनमा लैजाऔं । सहकारी क्षेत्र भद्रगोल छ र धेरै गलत मानिसहरूको हातमा छ । यो वा त्यो नभनी गलत भएकालाई कारबाही र अब नियमनकारी निकाय गठन ढिला भइसक्यो । जनताको पैसाको कारोबार गर्ने संस्थालाई चरम राजनीतीकरण गर्नु हामी सबैको गल्ती थियो । अब सच्याऔं । बिमा क्षेत्रमा नयाँ कार्यक्रम आउन सकेनन् । यो क्षेत्रलाई अब प्रविधिमा आधारित क्षेत्रका रूपमा विकास गर्नुपर्छ । किटानी गरेर नै नेपाल कति वर्षमा क्यासलेस बन्ने हो घोषणा गरौं । क्यासलेस बन्नुभन्दा अगाडि लेसक्यासका लागि नियमहरू बनाऔं । यसका लागि प्रविधिमा लगानी गर्नुपर्ने पुँजीका लागि बैंकहरूलाई सक्षम बनाऔं र सरकारी स्तरबाट सहयोग गरौं । ६ विगतको विद्युत् उत्पादन नीतिले हामी कतै गलत दिशामा त गइरहेका छैनौं ? समीक्षा गर्ने बेला भएको छ । वर्षायाममा हामीलाई विद्युत् बढी हुने र हिउँदमा नपुग्ने । सस्तो आयोजना बनाउने गरी नदीमा आधारित आयोजना मात्रै बनाउँदा आएको यो समस्या अब केही समय जलाशययुक्त आयोजना बनाएर समाधान गर्नुपर्छ । विद्युत् व्यापारमा ध्यान बढी गयो कि ? आफ्नो उपभोगलाई अपेक्षा गरेर व्यापारबारेमा बढी ध्यान दिँदा नेपालीको जीवनस्तर बढ्न सक्दैन । अबको दशक विद्युत् उत्पादन र उपभोग वर्ष हुनुपर्छ । हामी अहिले देशको कुल आयातको झन्डै २० प्रतिशत रकम पेट्रोल, डिजेल र खाना पकाउने ग्यास आयातमा खर्च गर्छौं । यदि हामीले विद्युत् उपभोग बढाउन सके त्यसको आधा रकम त तीन वर्षभित्रमा नै बचाउन सकिन्छ । यो बजेटले विद्युत् उपभोगलाई प्रोत्साहन गरौं । यो क्षेत्रमा बजेटले सम्बोधन गर्न सकेन । ७ बजेटले डिजिटलाइजेसनलाई प्राथमिकतामा राख्नु राम्रो हो । तर यो क्षेत्रमा लगानीभन्दा नीति बढी महत्त्वपूर्ण हुन्छ । नीति बनाऔं । यो क्षेत्रमा अन्तर्राष्ट्रिय कानुनसँग तालमेल हुने गरी कानुन बनाउन सके देशलाई धेरै फाइदा हुन्छ । यो क्षेत्रको मेरुदण्ड निजी क्षेत्र हुनुपर्छ । यो क्षेत्रमा हिजो सरकारले लागू गरेका आयोजनाको असफलता हेरौं । दस वर्षसम्म सवारीसाधनको नम्बर प्लेट परिवर्तन गर्न किन सकेनौं ? नागरिक एप किन राम्ररी चलेन ? राष्ट्रिय परिचयपत्र वितरण किन कछुवा गतिमा छ ? सवारी चालक प्रमाणपत्र वितरणको समस्या के हो ? यी सबै कार्यक्रमको समस्या समाधान नगरी डिजिटलाइजेसनको नाममा अरू यस्तै कार्यक्रममा जानु हुन्न । डिजिटलाइजेसनमा सरकारले आफू र निजी क्षेत्रलाई सँगै लिएर हिँड्नुपर्छ । ८ सामाजिक सुरक्षा कार्यक्रमको गहन समीक्षा गर्न ढिला भयो । बजेटमा यो कार्यक्रमका लागि १ खर्ब १६ अर्ब रुपैयाँ विनियोजन भएको छ र यो बढ्दो क्रममा छ । लक्षित वर्गभन्दा अरूमा पनि यो रकम गएको यथार्थ कसैबाट लुकेको छैन । उमेर पुग्नेबित्तिकै वा कुनै वर्गमा पर्नेबित्तिकै यो रकममा पहुँच हुनेभन्दा पनि आवश्यकताका आधारमा यो रकम पाउने व्यवस्था गर्नुपर्छ । माथिका कार्यक्रमलाई जसरी लागू गर्न खोजे पनि निजी क्षेत्रको सहभागिता र समयसापेक्ष नियमकानुन नभई केही हुन्न । हरेक वर्ष फेरिने खरिद कानुन र कर अधिकृतपिच्छे अर्थ लाग्ने करका दफाले कसरी विकास हुन्छ ? पहिला यी कुरा सुधारौं अनि अरू सोचौंला । सबै मिलेर आएको बजेट पूर्ण कार्यान्वयन गरौं ।"
दाउमा प्रहरी निष्ठा,"सहकारी ठगी प्रकरणमा न मेरो कहीं संलग्नता छ, न त मेराविरुद्ध कसैले उजुरी नै गरेका छन्, नपत्याए यहीं साथैमा उपस्थित आईजीपी साहेबलाई सोध्नुस् भनी संसद्को राज्य व्यवस्था समितिसमक्ष बहालवाला गृहमन्त्रीले प्रस्टीकरण दिए । छेउमै मर्यादित तर असामञ्जस्य ढंगले उपस्थित आईजीपी साहेबले पनि गृहमन्त्री अर्थात् रवि लामिछानेविरुद्ध कहींकतै उजुरी नपरेको आधिकारिक घोषणा नै गरिदिए । प्रहरी संगठन प्रमुखले व्यक्त गरेको सार्वजनिक धारणालाई आधिकारिक रूपमा लिनुपर्ने हुन्छ । तर, सहकारी प्रकरणमा गृहमन्त्रीको प्रत्यक्ष संलग्नताका सम्बन्धमा सार्वजनिक कैयौं तथ्य प्रमाणले भने प्रहरी प्रमुखको भनाइलाई पूर्ण रूपमा खारेज गरेको देखिन्छ । यही विषय अहिले सिंगो राज्यले हल गर्नुपर्ने प्रधान विषय बन्न गएको छ । आईजीपीले यसरी हतारमा पहिले नै ठोकुवा गरी गृहमन्त्रीको निर्दोषिता र सहकारी प्रकरणको असंलग्नताका विषयमा सार्वजनिक गरेको धारणामा स्वयं सार्वभौम सांसद नै विश्वस्त हुन नसकी संसदीय छानबिनको विषय बन्न पुग्यो । प्रचलित कानुनको पालना गर्ने, गराउने र तथ्य प्रमाण संकलनका आधारमा अनुसन्धानको निष्कर्षमा पुग्नुपर्ने निकाय नै भरोसायोग्य नभएकै आधारमा संसदीय छानबिन समिति गठन गर्नुपर्ने र सोको कारक पक्ष प्रहरी नै बन्न गएको घटना अप्रिय हो । पीडित र पीडकबीचको भेद नछुट्याउने गरी दिइएको प्रहरी प्रमुखको उक्त जवाफले सिंगो फौजदारी प्रणालीका अवरोध र प्रहरी प्रशासनका व्यवधानका भित्री पक्षसमेत उजागर गरिदिएको छ । अहिले यही विषयमा सर्वोच्च अदालत समेतले जाहेरी झिकाउनेसम्मको आदेश जारी गरेको छ । झगडिया झिकाउने निकायले उजुरी झिकाउनेसम्मको स्थिति बन्नु नेपाल प्रहरीको अनुसन्धानात्मक विश्वसनीयतामा देखिएको न्यायिक अविश्वासको संकट नै हो । राजनीतिमा आम नागरिकका भ्वाइस (समस्या) भन्दा न्वाइज (होहल्ला) लाई प्रश्रय दिने प्रवृत्ति हाबी हुँदै गएकाले आम नागरिकलाई भ्रमित गर्न लजिकलभन्दा म्याजिकल ढंगले गृह प्रशासनले काम गर्न खोजेको देखिन्छ । सहकारी प्रकरणका मुख्य आरोपित जीबी राईलाई आकाश पाताल गरेर भए पनि कठघरामा उभ्याइन्छ भन्ने गृहमन्त्रीको दाबी पनि हल्लाबोलकै एक रणनीति हो भन्ने बुझ्न अब गाह्रो नहोला । यही राजनीतिक नेतृत्वको स्वार्थको निर्णयलाई अनुसन्धानकर्मीले पनि आँखा चिम्लेर शिरोधार्य गरिदिँदा सिंगो संगठनले नै विश्वसनीयता गुमाउने र समानान्तर अनुसन्धानका अभ्यास भइरहने देखिन्छ । राजनीतिको रापताप त क्षणिक हुन्छ तर नेपाल प्रहरीका कर्मठ अनुसन्धानकर्मीले विगतदेखि नै निष्ठापूर्वक आर्जेको अनुसन्धानको साखलाई समाप्त गर्ने दुस्साहस क्षम्य हुन सक्दैन । प्रहरीको कर्म र धर्ममा अनुसन्धानको वास्तविक मर्म लुकेको हुन्छ । उटपट्याङ उर्दी र लहडका भरमा परिचालित प्रहरीले सत्कर्मको मार्ग र परम एवं निष्पक्ष सेवाको लक्ष्य हासिल गर्न सक्दैन । जसोजसो बाहुन तेसोतेसो स्वाहा अर्थात् जस्ताजस्ता गृहमन्त्री उस्ताउस्तै क्रियाकर्मका कारण प्रहरीले आफ्नो व्यावसायिक धर्मको मार्गमा विचलन ल्याएको देखिन्छ । भय, लोभ र पक्षपातभन्दा माथि उठेर कानुनको पालना गराउनेछु भनी शपथ लिने प्रहरीले आफ्नो व्यावसायिक सेवाको उत्कृष्टतालाई समय समयमा प्रमाणित नगरेको होइन । तर, पछिल्ला समयमा प्रहरी सेवाको निष्पक्षतामा गम्भीर प्रश्नचिह्न खडा हुन थालेको छ । परिणामस्वरूप प्रहरी अनुसन्धानको मर्मलाई नै चुनौती दिने गरी विभिन्न न्यायिक एवं संसदीय छानबिन समिति गठन हुन थालेका छन् । यी समितिमात्र नभई प्रहरीप्रतिका विमति पनि हुन् । जुन विषय प्रहरीको निष्पक्ष र पारदर्शी छानबिनबाटै टुंगिन सक्थ्यो, त्यही विषय अहिले राष्ट्रिय सहमति र असहमतिको विषय बन्न थालेको छ । प्रहरी संयन्त्रलाई सत्तापक्षको प्रतिरक्षा गर्ने र असहमत पक्षप्रति प्रतिशोध साध्ने भरपर्दो सुयोग्य साधनका रूपमा विकसित गर्दै लाने हो भने यसले कानुन र सम्मुन्नत लोकतन्त्रको भविष्य नै धरापमा पार्ने निश्चित छ । हामीकहाँ सत्तासीनलाई शक्तिको धङधङीमा रमाउन र फरक विचारलाई किनारामा पुर्याउने खेल खेल्न खुबै रुचिकर लाग्ने गर्छ । सत्ता त फगत सार्वजनिक सेवाको पुण्य अवसर मात्र हो भन्ने यथार्थबाट कोसौं टाढा रहेका सत्ता र भत्ताप्रेमी शासक वर्गले सत्तासीन हुनासाथ आफ्नो छुट्टै वर्गीय घेरा कोरेका हुन्छन् । यही दम्भीय राजकीय शैली र प्रणाली मातहतका संगठनका पात्रले पनि आफ्नो एक थान पदका लागि आफ्नै पगडीको धर्म र मर्मलाई नै दाउमा राख्न थालेको देखिन्छ । अनुसन्धानकर्मी र सत्तापक्षबीचको यस्तो समर्पणको घनिष्ठ सम्बन्धले अनुसन्धानको तथ्य र सम्बद्धतामा समेत आघात पर्न थालेका घटना प्रशस्तै देखा पर्न थालेका छन् । कसलाई, कसरी, कहिले ठोक्ने र ठोक्नैपर्नेलाई पनि अनुसन्धानात्मक प्रणालीको जामा लगाएर कसरी कसैलाई बोक्ने भन्ने निर्धारित रणनीतिभित्र फौजदारी न्याय प्रणालीको प्रयोग हुँदै जानुले प्रहरीको अनुसन्धान र आम नागरिकको भरोसाका बीचमा दूरी बढ्दै जाने निश्चित छ । प्रचुर ऊर्जा र व्यावसायिक क्षमताको धनी नेपाल प्रहरीलाई राज्यले उसैमा अन्तरनिहित सीप र ज्ञानको सही र स्वतन्त्र सदुपयोग मात्रै गर्ने हो भने सबै सहकारीपीडितले छोटो समयमै न्याय पाउन सक्छन् । टाठाबाठा ठगहरूको झुक्यानमा परेका सहकारीपीडित अहिले सत्तासीनको झुक्यानमा परेका छन् । सबै तथ्य प्रमाण मिसिलको कागजमै सुरक्षित छन् र ठगहरूको जायजेथा पनि अधिकांश यही देशमै रहेको छ । यस्तो अवस्थामा प्रहरीलाई सहकारी पीडकको भन्दा पीडितको पक्षमा काम गर्ने वातावरण मात्र बनाइदिने हो भने धेरै पीडितले सहजै न्याय पाउन सक्छन् । प्रहरीलाई आफ्नै विवेकको बन्दी बनाउँदा उसले स्वविवेकपूर्वक पीडितको पक्षमा काम गर्न सकिरहेको छैन । विगतमा प्रहरी सुधारका कैयौं योजना बने, प्रहरी सेवाको सुदृढीकरण र शुद्धीकरणमा थुप्रै बहस पनि भए, तर प्रहरी सेवाको संस्थागत विकासका प्रमुख बाधक पक्ष नै सत्तापक्ष बनिदिँदा प्रहरीले आफ्नो क्षमताअनुरूपको सेवा प्रदान गर्न सकेन । व्यावसायिक प्रहरी अधिकारीमा समेत विचलनको प्रभाव र दबाब प्रस्टै रूपमा देखापर्न थालेको छ । हुन त मैले यसो गर्नै नमिल्ने तर के गर्नु विवश छु भन्ने अनुसन्धानकर्मीको लाचारपन र सम्झौतापरस्त विवेक सुधार नभएसम्म सुशासन र समन्यायको वातावरण बन्ने परिकल्पनासमेत गर्न सकिन्न । तथ्य स्वयंले पुष्टि गरेको सत्यको पक्षमा खम्बाझैं उभिनुपर्ने प्रहरीले नै असत्यको तर्कको सहारा लिनुपर्ने स्थिति उत्पन्न भएबाट प्रहरीको व्यथाभित्रका कथा सजिलै बुझ्न सकिन्छ । हामीकहाँ एकातर्फ राजनीति सम्झौता र धोकाको बलमा टिकेको छ, अर्कोतर्फ प्रहरी पनि सोहीअनुरूप आफ्नो निहित व्यक्तिगत स्वार्थका लागि व्यावसायिक कर्म र धर्ममा टिकिरहन अप्ठेरोमा पर्न थालेको देखिन्छ । लोकतन्त्रको बहालीपश्चात् सबैभन्दा बढी स्वचालित र सुदृढ बन्नुपर्ने प्रहरी सञ्चालनमा देखिएका नियन्त्रित व्यवधानको समाधान नगरी आम नागरिकसँगको सहकार्य र सहकारीपीडितको न्यायको मुद्दासमेत छलफलकै विषयमा सीमित रहने निश्चित छ । तसर्थ, प्रहरीलाई राजनीतिक स्वार्थको रणनीतिक साझेदार नबनाऔं । प्रहरी सेवाको व्यावसायिक विकास र संरक्षणको मुद्दालाई राष्ट्रिय एवं सर्वाधिक हितको मुद्दा बनाऔं ।"
मिस एआईका उत्कृष्ट मोडल,"(काठमाडौं) विश्वमा पहिलो पटक हुन लागेको मिस एआई प्रतियोगिताका उत्कृष्ट १० मा पर्न सफल भर्चुअल मोडलहरूको नाम तथा विवरण सार्वजनिक गरिएको छ । अमेरिका, अफ्रिका, भारत, जापान, दक्षिण कोरियालगायत विभिन्न देशका १५ सय एआई (आर्टफिसियल इन्टेलिजेन्स) युवतीमध्येबाट उत्कृष्ट १० मा पर्न सफल भएकाहरूको सूची बाहिर ल्याइएको हो । यसमा दक्षिण एसियाका दुई एआई मोडल पनि छानिएका छन् । उत्कृष्ट १० को सूचीमा मासिक १५ हजार डलर आम्दानी गर्ने मोरोक्कोकी केन्जा लेइलीदेखि महिला स्वास्थ्यको पक्षमा सचेतना फैलाउँदै आएकी भारतकी जारा शताभरी अटाएका छन् । त्यस्तै, रोमनियामा यौनिक तथा लैंगिक अल्पसंख्यक समुदाय (एलजीबीटीआई) को अधिकारका पक्षमा वकालत गर्ने अइयना रेनबोसँगै पुरुषप्रधान पेसामा आफूलाई प्रस्तुत गर्ने टर्कीकी सेरेन अईलगायतका एआई युवती प्रतियोगिताको अर्को चरणमा पुगेका हुन् ।एआई क्षेत्रका क्रिएटरहरू कति व्यस्त र लगनशील छन् भन्ने यो कार्यक्रमले देखाएको छ, छनोटमा परेका एआई युवतीहरूको निपुणता असाधारण छ, प्रतियोगिताका सहआयोजक फ्यानभु डटकमका सहसंस्थापक विल मोनान्जको भनाइ छ, हाम्रो अनुमानअनुसार विश्वमा १० हजारभन्दा धेरै एआई क्रिएटरहरू छन् । यसअघि हामीले थाहा नपाएका तर उदाहरणीय काम गर्दै आएका एआई युवती र उनीहरूका कुशल सर्जकबारे यो कार्यक्रमले जानकारी फैलाइरहेको छ ।एआईमार्फत बनाइएका कन्टेन्ट सेयर गर्न प्रयोग हुने सामाजिक सञ्जाल प्लाटफर्म फ्यानभु को बजार आकार सन् २०२४ मा १ अर्ब डलर नाघ्ने आँकलन गरिएको छ । अबको केही हप्तामा भर्चुअल माध्यमबाट हुने भनिएको विश्वको पहिलो मिस एआई सौन्दर्य प्रतियोगिताको ग्रान्ड फिनालेमा मोरोक्कोकी केन्जा लइली, पोर्चुगलकी ओलिभिया सी, फ्रान्सकी एना केर्डी, भारतकी जारा शताभरी, रोमनियाकी अइयना रेनबो, फ्रान्सकी ललिना, टर्कीकी सेरेन अई, टर्कीकी असेना इलिक, बंगलादेशकी इलिजा खान र ब्राजिलकी अइल्या लोउबीच स्पर्धा हुनेछ । मिस एआईको शीर्ष विजेता वा त्यसका निर्माताले ५ हजार डलर नगदसहित कुल १३ हजार डलर बराबरको पुरस्कार प्राप्त गर्नेछन् । प्रतियोगितामा दोस्रो र तेस्रो हुने मोडललाई पनि नगदसहित अन्य पुरस्कारको व्यवस्था छ । उत्कृष्ट १० मा परेकी मोरोक्कोकी एआई ब्लगर केन्जा आफ्नो देश र मध्यपूर्वका महिलाको सशक्तीकरणका लागि योगदान पुर्याउन चाहन्छिन् । मिरर युकेको समाचारअनुसार इन्स्टाग्राममा १ लाख ९२ हजार फलोअर भएकी केन्जा सातवटा भाषामा संवाद गर्न सक्छिन् । भारतकी जारा शताभरी पनि यस्ती सामाजिक सञ्जाल इन्फ्लुएन्सर हुन्, जो महिलाहरूमा हर्मोनको असन्तुलनका कारण देखिने स्वास्थ्य समस्याबारे साक्षरता फैलाउन विकास गरिएकी हुन् । स्वास्थ्य सेवाका अन्धविश्वासहरू भत्काउने लक्ष्य लिएकी जारालाई पीसीओएस तथा डिप्रेसनविरुद्धकी योद्धा का रूपमा प्रशंसा गर्ने गरिएको छ । पर्चुगलकी ओलिभिया ट्राभल ब्लगर हुन् । यात्रासम्बन्धी उनका अवास्तविक अनलाइन सामग्रीहरूले इन्स्टाग्राममा १० हजार ६ सय फलोअर छन् । ओलिभियाले प्रविधि जगत्को ओस्कार कार्यक्रममा भाग लिन पाउँदा आफूलाई गर्व लागेको अभिव्यक्त दिएको मिरर यूकेको समाचारमा उल्लेख छ । सौन्दर्य व्यक्तिको नजरमा भर पर्ने कुरा हो, मिस एआईले यो यथार्थको नयाँ आयाम उजार गर्न जाँदै छ, ओलिभियालाई उद्धृत गर्दै मिररले लेखेको छ, यसले भविष्यका लागि त्यो गन्तव्य निर्माण गर्नेछ जहाँ प्रविधिले सम्बन्धहरूलाई बढवा दिनेछ । लडाकु विमान चालक, स्पाइडर विमेन, श्रीमती स्यान्टा क्लजजस्ता भूमिकामा प्रस्तुत हुने टर्कीकी सेरेन पुरुषप्रधान समाजमा महिलाको उपस्थितिको वकालत गर्दै आएकी छन् । टर्कीको पहिलो एआई ब्रान्ड एम्बासडरसमेत रहेकी उनी स्थानीय इतिहास र राष्ट्रिय दिवसबारे जनचेतनामूलक सन्देशहरू प्रवाह गर्छिन् । त्यस्तै बांगलादेशकी पहिलो एआई इन्फ्लुएन्सर इलिजा खान फेसनप्रेमी र वर्तमान जेनजी पुस्ताकी रोलमोडलसरह छिन् । मिस एआई प्रतियोगिताकी एक निर्णायक एना फसेट भन्छिन्, मलाई एलिजाबारे मनपर्ने कुरा के हो भने उनी निकै मिजासिली छन् र विभिन्न किसिमका प्रयोग गर्न रुचाउँछिन् ।प्रतियोगिता आयोजक वर्ल्ड एआई क्रिएटर अवार्ड्स (वाइका) का अनुसार मिस ग्रेट ब्रिटेनकी निर्णायक स्याली एन फसेट र उद्यमी एवं लर्ड सुगर्सका जनसम्पर्क सल्लाहकार एन्ड्रिउ ब्लोचसँगै एमिली पेल्लेग्रिनी र एतिएना लोपेज निर्णायक छन् । एमिली र एतिएना इन्टरनेसनल एआई इन्फ्लुएन्सर हुन् । यस चार सदस्यीय निर्णायक मण्डलले प्रतियोगितामा सहभागी एआईमोडलको सौन्दर्यसँगै प्रविधि र तिनले इन्टरनेटमार्फत पार्न सक्ने प्रभाव मापन गरी विश्वकै पहिलो मिस एआई छान्नेछन् ।"
सिंगापुरमा ली क्वान प्रधानमन्त्री,सन् १९५९ मा आजकै दिन (जुन ५) मा ली क्वान यू सिंगापुरको प्रधानमन्त्री भएका थिए । सिंगापुरका पहिलो प्रधानमन्त्री लीले १९९० नोभेम्बर २८ सम्म शासन गरे । १९२३ सेप्टेम्बर १६ मा जन्मिएका ली सिंगापुरका राष्ट्रपिताका रूपमा परिचित छन् । लीले १९५४ मा पिपुल्स एक्सन पार्टी (पीएपी) को स्थापना गरेका थिए । उनी १९५४ देखि १९९२ सम्म पीएपीको महासचिव थिए । अर्को वर्ष भएको आमनिर्वाचनमा उनी तान्जोङ पगार क्षेत्रबाट सांसद निर्वाचित भएका थिए । त्यसयता उनी २०१५ मा मृत्यु हुनुअघिसम्म लगातार सांसद निर्वाचित भए । १९५९ मा भएको चुनावमा पीएपी विजयी भएसँगै ली प्रधानमन्त्री बने । प्रधानमन्त्रीको रूपमा लीले सिंगापुरलाई १९६१ अगस्ट ३१ मा ब्रिटिस शासनबाट स्वतन्त्र घोषित गर्दै मलेसियाको नयाँ संघमा सामेल गराए । १९६४ को जातीय दंगासँगै लीको पीएपी र मलेसियाको सत्तारूढ दलबीच राजनीतिक विवाद बढेपछि लीले १९६५ मा सिंगापुरलाई मलेसियाबाट अलग गर्ने घोषणा गरेका थिए । उनको २०१५ मार्च २३ मा निधन भएको हो ।
अरुण३ जलविद्युत् आयोजनाको सुरुङमार्ग 'ब्रेक थ्रु,"(संखुवासभाकाठमाडौं)मकालु गाउँपालिकामा निर्माणाधीन ९ सय मेगावाट क्षमताको अरुण तेस्रो जलविद्युत् परियोजनाको मुख्य सुरुङ खन्ने काम सकिएको छ । मकालु५ आम्राङमा आयोजित कार्यक्रममा मंगलबार प्रधानमन्त्री पुष्पकमल दाहालले स्विच थिचेर सुरुङमार्गको ब्रेक थ्रु गरेका हुन् । निर्माणको जिम्मा पाएको भारतीय कम्पनी सतलज जलविद्युत् निगमले ११८४ किलोमिटर सुरुङ निर्माण सकेको हो । मकालु३ र ५ स्थित र्याक्सिन्दा दोभानबाट विद्युत्गृह चिचिलाको पुखुवामा पानी पुर्याउन ९५ मिटर परिधिको सुरुङ खनिएको हो । सन् २००८ मा भारत सरकारको स्वामित्वमा रहेको सतलजले प्रतिस्पर्धाका आधारमा अरुण तेस्रोको लाइसेन्स लिएको थियो । सन् २०१४ मा आयोजना विकास सम्झौता (पीडीए) भयो । सन् २०१८ मा काठमाडौंमा आयोजित कार्यक्रममा तत्कालीन प्रधानमन्त्री केपी शर्मा ओली र भारतीय समकक्षी नरेन्द्र मोदीले आयोजनाको शिलान्यास गरेका थिए । मंगलबारको कार्यक्रममा आयोजनाले मुलुकको विद्युत् विकासमा ठूलो योगदान पुर्याउने प्रधानमन्त्री दाहालले बताए । उनले आयोजनाको बाँकी काम र मुआब्जा वितरणलगायत स्थानीय समस्या समाधानका लागि निर्देशन दिँदै प्रसारण लाइन निर्माणका लागि जग्गा प्राप्त गर्न सरकारले सहयोग गर्ने प्रतिबद्धता व्यक्त गरे ।सन् २०१८ देखि काम सुरु गरेको आयोजनाको निर्माण २०२५ मार्चसम्म सम्पन्न गर्ने लक्ष्य लिइएको छ । हालसम्म निर्माणतर्फ ७५ प्रतिशत काम सकिएको छ भने प्रसारण लाइनतर्फ २० प्रतिशत मात्रै प्रगति भएको आयोजनाले जनाएको छ । आयोजनाको कुल अनुमानित लागत ९२ अर्ब रुपैयाँ हाराहारी छ । आयोजनामा हालसम्म ६४ अर्ब खर्चिएको छ । करिब ६० प्रतिशत वित्तीय र ७५ प्रतिशत भौतिक प्रगति भएको आयोजनाले जनाएको छ । सन् २०२४ मा सक्ने लक्ष्य रहे पनि कोशी राजमार्गको दुरवस्था, सरकारले समयमा सहजीकरण नगर्दा र स्थानीय समस्यालगायतले ढिलाइ भएको आयोजनाले जनाएको छ ।ऊर्जामन्त्री शक्ति बस्नेतले आगामी १२ वर्षमा २८ हजार ५ सय मेगावाट विद्युत् उत्पादन गर्न अरूण ३ बाट महत्त्वपूर्ण सहयोग पुग्ने दाबी गरे । नेपालका लागि भारतीय राजदूत नवीन श्रीवास्तवले अरूण नदीको ऊर्जा उत्पादन गरी नेपाल र भारत दुवैले त्यसको प्रयोग गर्नुपर्ने बताए । आयोजनाबाट नेपालले २१९ प्रतिशत अर्थात् १ सय ९७ मेगावाट निःशुल्क बिजुली पाउनेछ । आयोजनाले उत्पादन सुरु भएको १५ वर्षसम्म ७ प्रतिशत र त्यसपछिका १० वर्ष १२ प्रतिशत इनर्जी रोयल्टी नेपाल सरकारलाई बुझाउनुपर्नेछ । यस्तै, उत्पादन सुरुपछिको १५ वर्षसम्म ४०० रुपैयाँ प्रतिमेगावाट र त्यसपछिका १० वर्ष प्रतिमेगावाट १८ सय रुपैयाँ क्यापासिटी रोयल्टी सरकारलाई बुझाउनुपर्नेछ । निर्माण सम्पन्न भएको २५ वर्षपछि आयोजना नेपाल सरकारलाई हस्तान्तरण गरिने पीडीएमा उल्लेख छ । आयोजनाबाट वार्षिक ऊर्जा उत्पादन ४ अर्ब १ करोड ८० लाख युनिट हुनेछ ।सुरुङ ब्रेकथ्रु कार्यक्रमलाई सम्बोधन गर्दै प्रधानमन्त्री दाहालले ऊर्जा क्षेत्रको प्रवर्द्धनका लागि सरकारले आर्थिक वर्ष २०८१८२ को बजेटमा निजी क्षेत्रको लगानी आकर्षित गर्ने पर्याप्त प्रावधान ल्याएको बताए । विद्युत् प्रसारण लाइन निर्माण र वितरण कार्यमा निजी क्षेत्रसमेत सहभागी हुने गरी कानुनी प्रबन्ध गर्ने, जलाशययुक्त जलविद्युत् आयोजनामा बाँध र विद्युत् गृह छुट्टाछुट्टै प्रवर्द्धकबाट निर्माण गर्ने गरी निजी क्षेत्रलाई लगानी गर्न आकर्षित गर्ने प्रावधान बजेटमा राखिएको छ, उनले भने, आगामी आवमा ९ सय मेगावाट विद्युत् थप गरी राष्ट्रिय प्रणालीको विद्युत् क्षमता ४ हजार ५ सय मेगावाट पुर्याउने, आर्थिक वर्षदेखि बगंलादेशमा विद्युत् निर्यात गर्ने व्यवस्था मिलाउनेछ ।सुक्खायाममा विद्युत्को माग पूर्ति गर्न बूढीगण्डकी, दूधकोशी र नलसिंहगाड जलाशययुक्त जलविद्युत् आयोजना तथा नौमुरे बहुउद्देश्यीय जलविद्युत् आयोजनाको निर्माण सुरु गर्ने तयारी गरेको बताउँदै प्रधानमन्त्रीले वैदेशिक रोजगारीमा गएका व्यक्तिको लगानीमा घुन्सा र सिम्बुवा जलविद्युत् आयोजना निर्माण कार्य अगाडि बढाइने बताए ।"
लुम्बिनीको नीति तथा कार्यक्रममा पुरानै योजना,"(देउखुरी)अधिकांश पुरानै योजनालाई निरन्तरता दिँदै लुम्बिनी प्रदेश सरकारले आगामी आर्थिक वर्ष २०८१८२ को नीति तथा कार्यक्रम सार्वजनिक गरेको छ । सरकारले कृषि र पर्यटनलाई प्राथमिकतामा राख्दै आगामी वर्षको बजेट निर्माण र योजना कार्यान्वयन गर्ने नीति अघि सारेको हो ।लुम्बिनी प्रदेश प्रमुख अमिक शेरचनले सोमबार प्रदेशसभा देउखुरीमा सार्वजनिक गरेको १ सय ९७ बुँदे नीति कार्यक्रममा सुस्ताएको आर्थिक क्षेत्र चलायमान गराउने आशावादी कार्यक्रम छैनन् । कृषिको प्रबर्द्धन, पूर्वाधार विकास र व्यक्तिका लागि राजनीतिक पद केन्द्रित कार्यक्रमले नै निरन्तरता पाएका छन् । प्रस्तुत कार्यक्रमअनुसार कृषिमा टिमुर खेती पकेट क्षेत्र प्रवर्द्धन देखि मुख्यमन्त्री नवप्रवर्तन साझेदारी कार्यक्रमसम्म छन् । टिमुर खेती नयाँ कार्यक्रम भए पनि मुख्यमन्त्री नवप्रवर्तन कार्यक्रम पुरानै हो ।त्यस्तै सरकारको नीति निर्माण, समन्वय र साझा सवालका सम्बन्धमा मुख्यमन्त्री स्थानीय तह प्रमुख (सीएममेयर डायलग) कार्यक्रम पनि सञ्चालन गर्ने उल्लेख छ । स्थानीय तहसँगको साझेदारीमा सञ्चालित मुख्यमन्त्री नवप्रवर्तन साझेदारी कार्यक्रमलाई आवश्यक परिमार्जनसहित निरन्तरता दिने पनि सरकारको योजना छ । लुम्बिनी सरकारले सन् २०३० सम्म प्रदेशलाई बालविवाह मुक्त बनाउने योजना अघि सारेको छ । त्यसका लागि स्थानीय तहसँगको सहकार्यमा १० वर्षे रणनीति कार्यान्वयन गर्ने नीति तथा कार्यक्रममा उल्लेख छ । आत्मनिर्भर प्रदेशको सपनालाई साकार पार्न व्यावसायिक कृषि प्रदेशको समृद्धि, किसानको हात ः प्रदेशको साथ, स्वस्थ जीवनको आधार माटोमा सुधार, कृषिको आधार सिँचाइमा सुधारलगायत कार्यक्रम अघि सारिएको छ । सरकारले प्रदेशलाई पर्यटन प्रवर्द्धन गर्न नवलपरासीको महलपोखरी, दाङ देउखुरीको देवीकोट, अर्घाखाँचीको नरपानी, रोल्पाको रुन्टीगढी (होलेरी) र पाल्पाको ख्याहा क्षेत्रलाई हिल स्टेसनका रूपमा विकास गर्ने नीति लिएको छ । लुम्बिनीलाई केन्द्र बिन्दु बनाएर देवदह, तर्गौली ताल, ककरपत्तानगर, बुद्ध मंगलताल, रामग्राम स्तूपा, सगरहवा, निग्लहवा, कुदान र तिलौराकोट लगायतका स्थल समावेश गरी लुम्बिनी क्षेत्र पर्यटन प्रवर्द्धन कार्यक्रम तयार गरी संघीय सरकारको समन्वयमा अघि बढाउने उल्लेख छ । सरकारले प्रदेशको मौलिक अवस्था, संस्कृति र जलवायु अनुकूल स्थानीय आर्थिक प्रणालीको अध्ययन अनुसन्धान एवं विकासका लागि लुम्बिनी बौद्ध शिखर सम्मेलनको आयोजना गर्ने भएको छ । नदी सभ्यतामा आधारित आधुनिक सहरसहितको प्रदेश राजधानीलाई व्यवस्थित बनाउन योजना राखिएको छ । रूपन्देहीको तिनाउ करिडोर, कपिलवस्तुको तिलौराकोट, शिवपुर, रुकुम पूर्व र स्वर्गद्वारीमा नयाँ सहर विकास गर्न विस्तृत परियोजना प्रतिवेदन तयार गर्ने नीति तथा कार्यक्रममा उल्लेख छ । लुम्बिनी ढोरफाटन दुनै जुम्ला खलंगा रारा काँत्रेविहार कोहलपुर लुम्बिनी जोड्ने गरी बुद्ध पर्यटकीय पदमार्ग र देवघाट रुरुधाम मुक्तिनाथ दामोदर कुण्ड समेटिएको धार्मिक मार्गको सम्भावना अध्ययनका लागि अन्तरप्रदेश समन्वय गर्ने नीति पनि सरकारले अघि सारेको छ । प्रदेशको गौरवको आयोजनाको रूपमा रहेको रामपुर कपुरकोट सडकको स्तरोन्नति छुट्टै आयोजनाको रूपमा अघि बढाउने नीति पनि सरकारले अघि सारेको छ । प्रदेशको आर्थिक क्षेत्र चलायमान हुने गरी कृषि पकेट क्षेत्रमा कृषि सडक, पर्यटकीय स्थलमा पर्यटन स्थल पहुँच मार्ग, महत्त्वपूर्ण उद्योग जोड्ने उद्योग स्थल पहुँच मार्ग निर्माणमा पनि सरकारले जोड दिएको छ ।शैक्षिक गुणस्तर सुधारका लागि प्रदेश प्रमुख शैक्षिक सुधार कार्यक्रम सञ्चालन हुनेछ । नवलपरासीलाई बसन्ते मकै र आल, रूपन्देहीमा तोरी र बसन्तेहिउँदे मकै, कपिलवस्तुमा मसिनो धान, गहुँ, तोरी र बसन्ते मकै, दाङमा तोरी र तरकारी, बाँकेमा मसिनो धान र मसुरा, बर्दियामा चैते धान, तोरी र मसुरो, पाल्पा, अर्घाखाँची, गुल्मी र प्यूठानमा सुन्तला र कागती जातका फलफूल र तरकारी, रोल्पा र रुकुम पूर्वमा स्याउ र वर्षे आललाई प्राथमिकता दिएर प्रवर्द्धन गर्ने कार्यक्रम छ । सरकारले लुम्बिनी प्रदेशका गौरवका आयोजनाहरू लुम्बिनी प्रादेशिक अस्पताल, प्रदेश राजधानी सहरको विकास तथा निर्माणलाई उच्च प्राथमिकताका साथ अघि बढाउने नीति अघि सारेको सरकारका प्रवक्ता एवं आन्तरिक मामिला तथा कानुनमन्त्री दिनेश पन्थीले बताए । सरकारले आधुनिक सहर निर्माणदेखि लुम्बिनीमा बौद्ध शिखर सम्मेलन गर्ने कार्यक्रम ल्याएको छ, उनले भने, प्रविधिको विकास, रोजगार र सीपमूलक कार्यक्रम नयाँ पनि छन् ।सरकारले अघि सारेको नीति तथा कार्यक्रम निराशाजनक भएको प्रमुख प्रतिपक्ष कांग्रेसले जनाएको छ । प्रदेशसभा कांग्रेसका प्रमुख सचेतक जन्मजय तिमिल्सिनाले नीति कार्यक्रम ठोस रूपमा यही गर्ने भन्ने कुनै कार्यक्रम नभएको बताए ।"
अर्थ संक्षेप,"नेपाल सुपर८ मा पुगे सीजीले ३० लाख दिने काठमाडौं (कास) सीजी फुड्स नेपाले जारी आईसीसी टी२० विश्वकपको सुपर८ मा पुगे नेपाली राष्ट्रिय टिमलाई ३० लाख रुपैयाँ दिने घोषणा गरेको छ । कम्पनीका अनुसार प्रत्येक रनबापत १ हजार, चौकाको ८ हजार, छक्काको १२ हजार, विकेटको १५ हजार, अर्धशतकको ५० हजार, शतकको १ लाख र नेपाली टिमको प्रत्येक जितमा १ लाख ५० हजार रुपैयाँ उपलब्ध गराउनेछ । नेपाल क्रिकेट संघ (क्यान) सागको सहकार्यमा यी पुरस्कारहरू घोषणा गरिएको हो । यसका लागि सीजी फुड्स नेपाल लिमिटेड र क्यानबीच सम्झौतापत्रमा हस्ताक्षर भएको छ । चौधरी ग्रुपअन्तर्गतको सीजी फुड्सले विगत २० वर्षदेखि नेपालको यू१९ क्रिकेटको प्रायोजन गर्दै आएको छ । सिद्धार्थ हस्पिटालिटीको विशेष अफरकाठमाडौं (कास) सिद्धार्थ हस्पिटालिटीले नेपाल र नेदरल्यान्ड्सबीचको क्रिकेट खेलमा सबैभन्दा बढी रन बनाउने नेपाली खेलाडीको नाम सही अनुमान गर्ने दुई भाग्यशालीलाई एक रातका लागि निःशुल्क रुम तथा ब्रेकफास्ट प्रदान गर्ने घोषणा गरेको छ । पछिल्लो समय नेपालमा बढ्दै गएको क्रिकेटको क्रेज र नेपाली टोलीले विश्वकप खेल्न लागेको खुसियालीमा यो घोषणा गरिएको बिजनेस डेभलपमेन्ट डाइरेक्टर दुर्गादत्त पन्तले बताए । अफरमा भाग लिन चाहनेहरूले खेल सुरु हुनु अगाडि आफ्नो अनुमान सिद्धार्थ हस्पिटालिटीको फेसबुक पेज तथा अन्य सोसल मिडिया पेजमार्फत पठाउन सक्नेछन् । सिद्धार्थ हस्पिटालिटीले आफ्ना सबै शाखाहरूमा नेपाल सहभागी हुने सबै खेलहरूमा यस्तै प्रकारको अफर राखेको जनाएको छ । फोनपेले ल्यायो भ्वाइस नोटिफिकेसन सुविधाकाठमाडौं (कास) फोनपेले मोबाइल फोनहरूमा भ्वाइस नोटिफिकेसन सेवा सुरु गरेको छ । फोनपे नेटवर्कका सबै व्यवसायहरूले फोनपे बिजनेस एपमार्फत भ्वाइस नोटिफिकेसन सेवा प्राप्त गर्न सक्ने विज्ञप्तिमा उल्लेख छ । भ्वाइस नोटिफिकेसन सुविधापछि प्रयोगकर्ताले एसएमएसमार्फत हुँदै आएको भुक्तानी पुष्टीकरणप्रतिको निर्भरता हटाएको कम्पनीले जनाएको छ । यो सेवा फोनपे बिजनेस एपमा उपलब्ध छ । प्रयोगकर्ताले फोनपे बिजनेस एपको नयाँ भर्सन अपडेट गरी नोटिफिकेसन सेटिङबाट भ्वाइस नोटिफिकेसन सुचारु गर्न सक्ने जानकारी दिइएको छ । ग्लोबल आईएमईलाई इन्फोसिस अवार्डकाठमाडौं (कास) ग्लोबल आईएमई बैंकलाई इन्फोसिस फिनाकलको प्रोसेस इन्नोभेसन अवार्ड २०२४ प्रदान गरिएको छ । इन्फोसिस फिनाकलद्वारा आयोजित सो अवार्ड कार्यक्रममा ग्लोबल आईएमई बैंकलाई इन्ट्रिग्रेसन अफ सेक्युरिटी डिपोजिट लकर इसुयन्स एन्ड इकमर्स कार्ड इसुयन्स विधामा उत्कृष्ट बैंकका रूपमा सम्मान गरिएको हो । बैंकले आफ्नो कोर बैंकिङ प्रणालीका लागि फिनाकलको सफ्टवेयर प्रयोग गर्दै आएको छ । ग्लोबल आईएमई बैंकका ७७ वटै जिल्लामा शाखा सञ्जाल छ । बैंकको ३५४ शाखा कार्यालय, ३७९ एटीएम, २७७ शाखारहित बैंकिङ सेवा, ६८ एक्सटेन्सन तथा राजस्व संकलन काउन्टर तथा ३ वटा वैदेशिक प्रतिनिधि कार्यालयसमेत गरी १,१०० भन्दा बढी सेवा केन्द्र छन् ।प्यारामाउन्ट मोटर्स र नबिल बैंकबीच साझेदारीकाठमाडौं (कास) नेपालमा विद्युतीय गाडी वुलिङ बिङ्गोको आधिकारिक बिक्रेता प्यारामाउन्ट मोटर्सले ग्राहकलाई वित्तीय सुविधा उपलब्ध गराउन नबिल बैंकसँग साझेदारीको घोषणा गरेको छ । वुलिङ बिङ्गो ईभीलाई ग्राहकको पहुँचमा पुर्याउन र आर्थिक सहजता प्रदान गर्न सहकार्य गरिएको कम्पनीले जनाएको छ । यो साझेदारीसागै वुलिङ बिङ्गो ईभी खरिद गर्न चाहनेले नबिल बैंकका वित्तीय सुविधा लिन सक्नेछन् । यसअन्तर्गत ७ वर्षसम्मको फ्लोटिङ ऋण र गाडीको मूल्यको ८० प्रतिशतसम्मको फाइनान्सिङ सुविधा समावेश रहेको विज्ञप्तिमा उल्लेख छ । ग्राहकहरूले ५ वर्षका लागि ९९९ प्रतिशत र ७ वर्षका लागि १०४९ प्रतिशतको स्थिर ब्याज दर वा आधार दर प्रिमियम मोडेलमा आधारित अस्थिर ब्याज दर (१३ प्रतिशतको प्रिमियम र अघिल्लो तीन महिनाको औसत आधार दर) बीच छनोट गर्न सक्ने भनिएको छ । सानिमा रिलायन्सले जित्यो कर्पोरेट वुमन्स बिच क्रिकेट उपाधिकाठमाडौं (कास) सानिमा रिलायन्स लाइफ इन्स्योरेन्सले कर्पोरेट वुमन्स बिच क्रिकेट २०२४ को शीर्ष उपाधि जितेको छ । जेठ १८ र १९ मा रिभरसाइड रिसोर्ट कुरिनटारमा आयोजित उक्त प्रतियोगिताको फाइनलमा साविकको विजेता सिटिजन्स् बैंकलाई हराउँदै सानिमा रिलायन्सको महिला क्रिकेट टिमले उपाधि हासिल गरेको हो । प्रतियोगितामा सानिमा रिलायन्स लाईफकी स्वस्तीका कार्कीले बेस्ट प्लेयर अफ द सिरिज, प्लेयर अफ द फाइनल तथा बेस्ट फिल्डरको अवार्ड जितिन् । यसका साथै, विभिन्न खेलमा सानिमा रिलायन्सका इलिसा थापा, विमला पन्त र स्वस्तिका कार्कीले प्लेयर अफ द म्याच अवार्ड जित्न सफल भएका थिए । वुमन्स बिच क्रिकेट टुर्नामेन्टको आयोजक एन इभेन्टस् रहेको विज्ञप्तिमा उल्लेख छ ।आइसल्यान्डको अवैतनिक महावाणिज्यदूतमा राणाकाठमाडौं (कास) नेपालका लागि आइसल्यान्डको अवैतनिक महावाणिज्यदूतमा उद्यमी विदुषी राणा नियुक्त भएकी छन् । काठमाडौंस्थित नयाँ महावाणिज्य दूतावासको उदघाट्न गरिएको छ । राणाले दुई देशको सम्बन्ध प्रगाढ बनाउन र नेपालमा औद्योगिक र प्राविधिक क्षेत्रको विकासमा आइसल्यान्डको सहयोगका लागि महत्त्वपूर्ण भूमिका खेल्ने बताएकी छन् । उद्घाटन समारोहमा आइसल्यान्ड गणतन्त्रका राजदूत गुड्नी ब्रागासनले नेपाल र आइसल्यान्डबीचको द्विपक्षीय सम्बन्धलाई सुदृढ बनाउने विषयमा जोड दिए । प्रतिनिधिसभाकी उपसभामुख इन्दिरा रानाले कूटनीतिक क्षेत्रमा महिलाले महत्त्वपूर्ण भूमिका खेल्ने विश्वास व्यक्त गरिन् । कार्यक्रममा प्रमुख अतिथि उद्योग वाणिज्य तथा आपूर्ति मन्त्री दामोदर भण्डारीले महावाणिज्यदूत राणाले नेपालको प्रसिद्ध क्षेत्रको प्रचारप्रसार र अन्य क्षेत्रको विकासमा भूमिका खेल्ने बताए । नेसनल बाथ रोग सेन्टरको १० औं वार्षिकोत्सवकाठमाडौं (कास) रातोपुलस्थित नेसनल बाथ रोग सेन्टरले आफ्नो १० औं वर्ष पूरा गरेको छ । सेन्टरले उक्त अवसरमा आयोजित कार्यक्रममा आगामी पाँच वर्षका लागि ६ बुँदे योजना सार्वजनिक गरेको छ । पूर्वस्वास्थ्य तथा जनसंख्यामन्त्री मोहनबहादुर बस्नेतको प्रमुख आतिथ्यमा आयोजित कार्यक्रममा सेन्टरका प्रबन्ध निर्देशक रोशन कक्षपतिले विगतमा भएका कामहरूका विवरण प्रस्तुत गर्दै ६ बुँदे कामको योजना सुनाएका हुन् । थप ७ जिल्लामा सेवा विस्तार गर्ने, बाथ रोग नियन्त्रणका लागि समुदायमा जनचेतना अभिवृद्धि गर्ने, दक्ष जनशक्ति तयार पार्न नर्सहरूलाई बाथ रोगसम्बन्धी नर्सिङ शिक्षा तालिम सुरुलगायतका योजना छन् ।प्रभु बैंक, न्यु होटल र होटल दी राजनबीच छुट सम्झौताकाठमाडौं (कास) प्रभु बैंकका कर्मचारी र ग्राहकहरूलाई बागलुङको न्यु होटल पिस प्यालेस र होटल दी राजनले विभिन्न सेवामा छुट दिने सम्झौता भएको छ । न्यु होटल पिस प्यालेसका सञ्चालक निलेश राजभण्डारी, होटल दि राजनका सञ्चालक एन्जिल शाक्य र प्रभु बैंकको गण्डकी प्रदेशका प्रमुख प्रदेश अधिकृत राजु राना मगरले सम्झौता पत्रमा हस्ताक्षर गरेका छन् । सम्झौताअनुसार बैंकका कर्मचारी तथा ग्राहकवर्गले बैंकसँगको आबद्धता प्रमाणका आधारमा आवास, खाना, खाजा तथा होटलमा उपलब्ध सम्पूर्ण सेवासुविधामा विशेष छुट पाउनेछन् ।"
मधेशमा जसपा सरकार संकटमा,"(जनकपुर)प्रादेशिक सरकार गठन भएको झन्डै साढे ६ वर्ष मधेश सरकारको बागडोर सम्हालेको उपेन्द्र यादव नेतृत्वको जसपा नेपाल सत्ताबाट बाहिरिने निश्चित प्रायः भएको छ । एसले मंगलबार साँझ दुई मन्त्रीको राजीनामा गर्न लगाएर समर्थन फिर्ता लिएपछि जसपा नेपाल नेतृत्वको मधेश सरकार संकटमा परेको हो । योसँगै जनमत पार्टी सरकार निर्माणको कसरतमा जुटेको छ । उसलाई माओवादी, एमालेसहित एसको पनि समर्थन छ ।एमालेमाओवादीले समर्थन फिर्ता लिएको एक महिनापछि एसले पनि जसपा नेपाल नेतृत्वको सरकारलाई दिएको विश्वासको मत फिर्ता लिँदै सत्ता छोडेको हो । महन्थ ठाकुर नेतृत्वको लोसपा भने अझै अनिर्णीत नै छ । एमालेको सभामुखसहित २५ सिट छ भने ११ सिट रहेका रिजवान अन्सारी र नागरिक उन्मुक्ति पार्टीलाई एमालेमाओवादी गठबन्धनले आफ्नो पक्षमा लिएका छन् । जनमत पार्टीको नेतृत्वमा सरकार बन्ने लगभग निश्चित भए पनि जसपा नेपाल अझै सत्ता जोगिने आशामा छ । तर जनमतले भने गठबन्धनको समर्थनसहित आफ्ना संसदीय दलका नेता महेशप्रसाद यादवलाई मुख्यमन्त्रीका रूपमा अघि सार्ने भएको छ । हामीमाथि नैतिक संकट थियो । संघमा एकखाले गठबन्धनमा अनि मधेशमा अर्कै गठबन्धनमा थियौं, एसका संसदीय दलका नेता गोविन्दबहादुर न्यौपानेले भने, त्यसैले हामीले मधेश प्रदेश सरकारबाट राजीनामा दिएर अलग भएका छौं । अब हामी एमालेमाओवादी र जनमतसहितको गठबन्धनमा उभिएका छौं । राजनीतिक खिचातानी चलिरहेकै बेला जसपा नेतृत्वको सरकार पार्टी टुक्रिएपछि समस्यामा फसेको थियो । जसपा संसदीय दलको मंगलबार राति अबेरसम्म बसेको बैठकमा अधिकांश सांसदले बहुमत नपुग्ने भन्दै मुख्यमन्त्री सरोजकुमार यादवलाई राजीनामा गर्न सुझाव दिए पनि उनी भने बहुमत जुट्ने भन्दै विश्वासको मत फेस गर्ने अडानमा छन् । हामीसँग मुख्यमन्त्री बचाउन बहुमत संख्या छैन । त्यसैले उहाँलाई राजीनामा गर्न सल्लाह दिइयो, जसपाका एक सांसदले भने, तर, मुख्यमन्त्रीलाई अझै पनि विश्वासको मत आउँछ भन्ने आशा छ । त्यो अवस्था हामीले भने देखेका छैनौं ।प्रदेशसभाले बुधबार ३ बजे मुख्यमन्त्री यादवको आग्रहमा विश्वासको मत लिने समय तोकेको छ । मधेश प्रदेशमा १ सय ७ जना सांसद छन् । जसमध्ये एक जना सशस्त्र प्रहरीका असई थमन विकको हत्यामा आरोपित भएर निलम्बित छन् । गठबन्धनतर्फ एमालेका २५ (सभामुखसहित), जनमतको १३, माओवादीको ९ र एसको ७ सहित ५३ सदस्य छ । यस्तोमा गठबन्धनले आफ्नो पक्षमा रहेको दाबी गरिएका स्वतन्त्र सांसद रिजवान अन्सारी र नागरिक उन्मुक्तिका एक सांसदले पनि समर्थन गरेमा बहुमत पुग्ने देखिन्छ । यस्तै, मुख्यमन्त्री यादवको पक्षमा भने जसपाका १० र कांग्रेसको २२ गरी ४१ सांसद मात्र भएका छन् । मधेश प्रदेशमा सत्ता संकट गहिरिए पनि ९ जना सांसद भने अझै खुलेका छैनन् । जसमा लोसपाका ८ र राप्रपाका १ सांसद छन् । त्यसैगरी मधेश प्रदेशसभाको मंगलबार बसेको बैठकले दुई वटा विधेयक दफावार छलफलका लागि समितिमा पठाउने प्रस्ताव पारित गरेको छ । प्रदेशसभाको बैठकमा खेलकुद तथा समाज कल्याणमन्त्री सरिताकुमारी साहले भूमि व्यवस्था, कृषि तथा सहकारी मन्त्रालयका तर्फबाट प्रदेश कृषि विकास सम्बन्धमा व्यवस्था गर्न बनेको विधेयक दफावार छलफलका लागि समितिमा पठाउने प्रस्ताव पेस गरेकी थिइन् । यस्तै, मन्त्री साहले बाल अधिकार ऐन २०७७ संशोधन विधेयक दफावार छलफलका लागि समितिमा पठाउने प्रस्ताव पनि पेस गरेकी थिइन् । सभामुख रामचन्द्र मण्डलले दुवै विधेयक दफावार छलफलका लागि सम्बन्धित समितिमा पठाउने प्रस्ताव निर्णयार्थ प्रस्तुत गरेपछि बहुमतले स्वीकृत भएको थियो ।"
विश्वकप क्रिकेटको उल्लास,"काठमाडौं (कास) आईसीसी ट्वान्टी२० विश्वकपअन्तर्गत नेपालले नेदरल्यान्ड्सविरुद्ध खेलेको हेर्न काठमाडौंका तीन स्थानमा राखिएका ठूला स्क्रिनमा बाक्लो समर्थकको उपस्थिति रह्यो । युवा तथा खेलकुद मन्त्रालयको सहकार्य र ओपन डोर इन्टरटेनमेन्टको सहआयोजनामा काठमाठौं महानगरपालिकाले टुँडिखेल, तीनकुने र हाँडीगाउँमा प्रत्यक्ष प्रसारणबाट नेपालको खेल हेर्ने व्यवस्था मिलाएको थियो । तीनै स्थानमा ठुल्ठूला एलईडी स्क्रिन राखिएको थियो । टुँडिखेलमा नेदरल्यान्डसँगको प्रत्यक्ष प्रसारण सुरु हुनुअघि सांगीतिक कार्यक्रम भएको थियो । कार्यक्रममा इन्दिरा जोशी, प्रताप दास, रचना रिमाल, महेश काफ्ले र भियोमा अधिकारीले सांगीतिक प्रस्तुति दिए । टुँडिखेलमा प्रत्यक्ष प्रसारण अवधिभर खाना र खाजाका स्टलहरू पनि राखिएको छ । विश्वकप हेर्नका लागि महानगरले गरेको व्यवस्थापन नेपाली खेलप्रेमीका लागि एउटा अविस्मरणीय क्षण भएको ओपन डोरका अध्यक्ष एलिन श्रेष्ठले बताए । विश्वकपमा नेपालले प्रतिस्पर्धा गर्ने सबै खेलहरू तीनै स्थानमा निःशुल्क रूपमा देखाइने जनाइएको छ । देशका मुख्य सहरहरूमा पनि ठूला स्क्रिन राखेर विश्वकपको खेल देखाइएको छ ।"
कबड्डीमा अर्को ठूलो सफलता,"काठमाडौं (कास) चौथो बंगबन्धु कप पुरुष अन्तर्राष्ट्रिय कबड्डी प्रतियोगितामा उपविजेता बनेको नेपाली टोली मंगलबार स्वदेश फर्किएको छ । बंगलादेशको ढाकामा सोमबार सम्पन्न प्रतियोगितामा नेपाल उपविजेता बनेको थियो । नेपाली कबड्डी इतिहासमा पुरुष टोलीले पाएको यो सबैभन्दा ठूलो उपलब्धि हो ।फाइनलमा नेपाल आयोजक बंगलादेशसँग ४५३१ स्कोरले पराजित भएको थियो । विगतका तीनै संस्करणको उपाधि पनि बंगलादेशले जितेको थियो । उपविजेता टोलीलाई स्वागत गर्दै राष्ट्रिय खेलकुद परिषद् (राखेप) सदस्यसचिव टंकलाल घिसिङले कबड्डीले एकपछि अर्को सफलता हात पार्दै गएको बताउँदै नेपाली खेलाडीको प्रदर्शनको प्रशंसा गरेका थिए । गत असोजमा चीनमा सम्पन्न १९ औं एसियाली खेलकुदमा महिला कबड्डी टोलीले कांस्य जित्दै इतिहास रचेको थियो । खेलाडीलाई बधाई दिँदै सदस्यसचिवले भने, अहिले तपाईंहरूले आफ्नो क्षमता प्रमाणित गर्नुभएको छ । देशलाई खुशी तुल्याउनुभएको छ । खेलकुद त्यस्तो क्षेत्र हो, एक टिमले जित्दा सारा देश रमाउँछ र गर्वको अनुभूति गर्छ ।प्रतियोगितामा नेपालसहित १२ राष्ट्रको सहभागिता थियो । दुई समूहमा विभाजन गरी लिगकम नकआउट आधारमा खेलाइएको थियो । समूह ए मा रहेको नेपालले मलेसियालाई ६७३० ले, पोल्यान्डलाई ९३४१ ले, दक्षिण कोरियालाई ६७४५ र इन्डोनेसियालाई ६३३५ ले हराएको । बंगलादेशसँग ४६३१ ले हारेको नेपाल समूह उपविजेता हुँदै सेमिफाइनलमा पुगेको हो । बंगलादेश विजेता बन्दै सेमिफाइनलमा पुगेको थियो । सेमिफाइनलमा नेपालले केन्यालाई पेनाल्टी (५ रेड) मा ९५ ले हराउँदै बंगलादेशसँग उपाधि भिडन्त तय गरेको थियो । निर्धारित समय ५०५० को बराबरीमा टुंगिएपछि पेनाल्टीमा निर्णय भएको थियो । अर्को सेमिफाइनलमा बंगलादेशले थाइल्यान्डलाई हराएको थियो ।नेपालका कप्तान घनश्याम रोका मगर ५ खेलमा म्यान अफ द म्याचसहित प्रतियोगिताकै सर्वोत्कृष्ट खेलाडी चुनिए । भारतीय प्रो कबड्डी लिगको १० औं सिजनमा खेलिसकेका घनश्याम नेपालले जितेको सबै खेलमा म्यान अफ द म्याच भएका थिए । घनश्यामले प्रत्येक म्यान अफ द म्याचका लागि १५ हजार तथा सर्वोत्कृष्ट खेलाडीका लागि ३० हजार बंगलादेशी टाका प्राप्त गरे । अखिल नेपाल कबड्डी संघका महासचिव अरविन्दकुमार झाले नेपाल सरकार र राष्ट्रिय खेलकुद परिषद्बाट पाएको सहयोगकै कारण कबड्डीले सफलता प्राप्त गरिरहेको बताए । सन् २०२५ मा हुने विश्वकपका लागि छनोट भएको बताए । नेपालसहित सेमिफाइनल पुग्ने चारै टोली विश्वकपका लागि छनोट भएका छन् ।"
आरसी३२ र वाग्मतीको बढुवा,"काठमाडौं (कास) विवाद र अन्योलको मात्र समाचार आइरहेको नेपाली फुटबलमा मंगलबार भने एउटा मीठो गतिलो कुरा सुन्न पाइयो । यो कुरा सहिद स्मारक सी डिभिजन लिगको हो । नेपाली फुटबलको पिरामिडबाट मोफसलका त्यस्ता दुई टिमले बढुवा पाएका छन्, जसका लागि ती टोली पूर्ण हकदार थिए ।यसले नेपाली लिग फुटबलको नियमसंगत विस्तार पनि भएको छ । सी डिभिजनबाट बढुवा पाएका दुई टिम रहे आरसी३२ र वाग्मती युवा क्लब । सातदोबाटोको एन्फा कम्प्लेक्समा पुल्चोक भने सानेपासँग २१ ले पराजित भएपछि दुवै टिम नै प्रमोसन मा परे । हारले भने पुल्चोकको बढुवा सम्भावना सकिएको हो । शीर्ष दुईका लागि त्रिकोणात्मक होड रहेकोमा पुल्चोक चुकेको हो । सुर्खेतको आरसी३२ को १२ खेलबाट २६ अंक छ भने सर्लाहीको वाग्मतीले ११ खेलबाट समान २६ अंक नै बटुलेको छ । पुल्चोक भने १२ खेलबाट २१ अंकमै सीमित रह्यो । अब दुवै क्लबसामु पहिलो पटक बी डिभिजन खेल्ने अवसर हुनेछ ।मंगलबार पहिलो खेलमा आरसी३२ ले रानीवनलाई ५० ले हराएको थियो । नियम विपरीत खेलाडी खेलाएको फितलो आरोपमा आरसी३२ को २ खेलबाट ४ अंक खोसिएको थियो । यसका बावजुत पनि यो टिम बढुवा हुन सफल रह्यो । अब दुवै टिमको ध्यान लिग च्याम्पियन हुनेतर्फ रहनेछ । दुवैले नेपाली लिग फुटबललाई मोफसलमा विस्तार गर्न सक्नेछ ।"
